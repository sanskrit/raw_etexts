 
## Electronic Text of the Paippalāda Saṃhitā (PS) of the Atharvaveda

## Editorial responsibility and versions

This e-text of the PS, first conceived by Michael Witzel in the 1980s, has been edited by Arlo Griffiths and Thomas Zehnder, in collaboration with several scholars: 
* Philipp Kubisch,

* Duccio Lelli,

* Alexander Lubotsky,

* Carmen Spiers.


Version 1 has been submitted for release on GRETIL on 2020-02-10.

## General information

Since 2016 there is a complete edition of the PS, published by Dipak Bhattacharya in four volumes on a total of 1776 pages. 
* [Bhattacharya 1997](#Bhattacharya1997),

* [Bhattacharya 2008](#Bhattacharya2008),

* [Bhattacharya 2011](#Bhattacharya2011),

* [Bhattacharya 2016](#Bhattacharya2016).


However, Dipak Bhattacharya’s work on the PS goes back several decades, to the time that he took over the work begun by his father Durgamohan Bhattacharyya, who died in 1965 after only kāṇḍa 1 had appeared in print (Bhattacharyya 1964). Dipak then supervised the publication of the second volume, which contained kāṇḍas 2-4 (Bhattacharyya 1970). 
* [Bhattacharyya 1964](#Bhattacharyya1964),

* [Bhattacharyya 1970](#Bhattacharyya1970)


The e-text of the Paippalāda has a pretty long history too. A first electronic version was created by Michael Witzel around 1983 (“Leiden Version”). Large parts of it were based solely on Leroy Carr Barret’s transcription of the Kashmirian manuscript, a few based on transcriptions of Orissa manuscripts obtained by Michael Witzel in 1983, while small parts were based on preliminary drafts of Dipak Bhattacharya’s (then unpublished) edition.

Based on the file as it had been created by Michael Witzel in the 1980s, the work was continued in the late 1990s by Arlo Griffiths and Thomas Zehnder, when it became possible to start revising the Leiden Version with reference to Bhattacharya 1997. A considerable number of other researchers have contributed to the current e-text at different times and places. As a result of these circumstances this e-text of the PS is relatively heterogeneous. It is by no means a conclusive result of the research on this difficult text, but rather a snapshot, and it will hopefully undergo further improvement to be published in follow-up versions.

The text in this file should not be quoted in scientific papers without reference to Bhattacharya 1997-2016 and should also not be quoted without reference to the revised edition of a given kāṇḍa, when available.

The current status of the individual kāṇḍas in this file can be roughly outlined as follows:

* Kāṇḍa 1. In principle the text offered by [Bhattacharya 1997](#Bhattacharya1997). Data entry by Thomas Zehnder (Zürich 1999; on the basis of the Leiden Version). Significant improvements by Thomas Zehnder (Zürich 2019).

* Kāṇḍa 2. In principle the text offered by [Bhattacharya 1997](#Bhattacharya1997). Data entry by Thomas Zehnder (Zürich 1999; on the basis of the Leiden Version). Improvements by Arlo Griffiths (2002), partly on the basis of [Zehnder 1999](#Zehnder1999).

* Kāṇḍa 3. Mainly the text offered by Bhattacharya 1997. Data entry by Thomas Zehnder (Zürich 1999; on the basis of the Leiden Version). The following new edition has not yet been taken into account: 
* Spiers 2020 = Carmen Spiers, Magie et poésie dans l’Inde ancienne. Édition, traduction et commentaire du livre 3 de l’Atharvaveda Paippalāda. École pratique des hautes études, Paris 2020.


* Kāṇḍa 4. Mainly the text offered by [Bhattacharya 1997](#Bhattacharya1997). Data entry by Thomas Zehnder (Zürich 1999; on the basis of the Leiden Version). Improvements on the basis of a provisional edition by Arlo Griffiths and Alexander Lubotsky (data entry completed by Thomas Zehnder, Zürich 2020).

* Kāṇḍa 5. Basically the text offered by [Bhattacharya 1997](#Bhattacharya1997). Data entry by Thomas Zehnder (Zürich 1999; on the basis of the Leiden Version). Improvements by Arlo Griffiths (2002), partly on the basis of [Lubotsky 2002](#Lubotsky2002).

* Kāṇḍas 6-7. Text based on [Griffiths 2009](#Griffiths2009).

* Kāṇḍas 8-15. Basically the text offered by [Bhattacharya 1997](#Bhattacharya1997). Data entry by Arlo Griffiths (Leiden 1999; on the basis of the Leiden Version). Corrections by Arlo Griffiths (1999-2008). The following editions have not yet been systematically taken into account: 
* Lopez 2010 = Carlos A. Lopez, Atharvaveda-Paippalāda Kāṇḍas Thirteen and Fourteen: Text, Translation, Commentary. Cambridge, Mass. 2010.

* Kim 2014 = Jeong-Soo Kim, Die Paippalādasaṃhitā des Atharvaveda, Kāṇḍa 8 und 9: Eine neue Edition mit Übersetzung und Kommentar. Dettelbach a.M. 2014.

* Lelli 2015 = Duccio Lelli, The Paippalādasaṃhitā of the Atharvaveda. Kāṇḍa 15. A New Edition with Translation and Commentary. PhD Thesis, Leiden 2015. https://openaccess.leidenuniv.nl/handle/1887/32592


* Kāṇḍa 16. Basically the text offered by [Bhattacharya 2008](#Bhattacharya2008). Data entry by Arlo Griffiths (Leiden 2008), with significant improvements. The following edition has not yet been systematically taken into account: 
* Kim 2019 = Jeong-Soo Kim, Kāṇḍa 16 der Paippalādasaṃhitā des Atharvaveda Eine verbesserte Version mit den Parallelstellen der Śaunakasaṃhitā. Version April 2019. https://www.phil.uni-wuerzburg.de/fileadmin/04080000/user_upload/Kanda_16_04.2019.pdf


* Kāṇḍa 17. Basically the text offered by [Bhattacharya 2011](#Bhattacharya2011). Data entry by Arlo Griffiths (Jakarta 2014), with significant improvements. There are serious discrepancies in the numbering of hymns and stanzas between the Orissan and Kashmirian branches of transmission, which renders very complicated the use of reference works that were made on the basis of the Kashmir text alone. The following edition has not yet been systematically taken into account: 
* Selva 2019 = Umberto Selva, The Paippalādasaṃhitā of the Atharvaveda. A New Critical Edition of the Three ‘New’ Anuvākas of Kāṇḍa 17 with English Translation and Commentary. PhD Thesis, Leiden 2019. https://openaccess.leidenuniv.nl/handle/1887/73909 This work covers PS 17.12–17.15 and 17.21–17.43 (with a total of 222 stanzas).


* Kāṇḍa 18. Basically the text offered by [Bhattacharya 2011](#Bhattacharya2011). Data entry by Duccio Lelli (Pistoia 2014), with significant improvements. The following new edition has not yet been taken into account: 
* de Joseph 2020 = Kristen de Joseph, The Vivāha Sūkta of the Paippalāda Atharvaveda (Paippalāda Saṃhitā 18.1–14): Text, Translation and Commentary. PhD Thesis, Leiden 2020.


* Kāṇḍa 19. In principle the text offered by [Bhattacharya 2016](#Bhattacharya2016). Data entry by Carmen Spiers (Paris 2019; on the basis of the Leiden Version). Individual parts, however, have undergone more detailed treatment, most notably the following: 
* PS 19.1-10 are largely based on the 1998 Leiden MA Thesis by Arlo Griffiths.

* PS 19.34 with small changes after a preliminary edition prepared by Arlo Griffiths in April 1998.

* PS 19.34.7-9 are based on the edition of this tṛca by Arlo Griffiths and Alexander Lubotsky (JAOS 1999, pp. 480-481)

* Hymns 19.53-56 are offered here in a preliminary edition prepared in 2003 by Arlo Griffiths in collaboration with Werner Knobl.


* Kāṇḍa 20. The text is based for … 
* PS 20.1-20.30 on [Kubisch 2012](#Kubisch2012).

* PS 20.31-20.38 on an unpublished article by Philipp Kubisch (Bonn 2012-2014).

* PS 20.39-20.65 on [Bhattacharya 2016](#Bhattacharya2016), pp. 1718-1776, with significant corrections, mostly by Arlo Griffiths (for PS 20.54-20.65 based on a preliminary edition, Leiden 2003).
 Data entry by Cyril Bosshard and Thomas Zehnder (Zürich, 2018)

As a rule, Bhattacharya’s (1997-2016) numbering of the text has been retained. However, the division into pādas and especially the division of prose passages into pāda-like units is arbitrary in many cases. The present e-text does not claim to furnish an authoritative numbering scheme.

The orthography in general follows Griffiths (2009, LI-LXXI). However, harmonisation may be incomplete in some passages. The following deviations should be noted: 
* Intervocalic ch is written as cch (as in gacchati).


Avagraha signs, often missing in Bhattacharya’s edition, have been inserted in many instances without indication of any intervention in the text. Likewise, we have often silently transformed homorganic nasals into anusvāra (e.g. 1.75.4b Bhatt. saṅgathe → saṃgathe).

The editorial signs + and * are generally used following the conventions outlined by Griffiths (2009, LXXVII-LXXVIII). There are, however, passages where such signs are taken over directly from Bhattacharya (1997-2016), who uses them with slightly different implications.

Question marks ?…? enclose corrupt passages, for which an interpretation/emendation has not yet been found.

## Kāṇḍa 1

### 1

#### PS_1.1.1
śaṃ no devīr abhiṣṭaya  
āpo bhavantu pītaye |  
śaṃ yor abhi sravantu naḥ ||  

#### PS_1.1.2
āpaḥ pṛṇīta bheṣajaṃ  
varūthaṃ tanve mama |  
jyok ca sūryaṃ dṛśe ||  

#### PS_1.1.3
apsu me somo abravīd  
antar viśvāni bheṣajā |  
agniṃ ca viśvaśaṃbhuvam ||  

#### PS_1.1.4
īśānā vāryāṇāṃ  
kṣayantīś carṣaṇīnām |  
apo yācāmi bheṣajam ||  

### 2

#### PS_1.2.1
ambayo yanty adhvabhir  
jāmayo adhvarīyatām |  
pṛñcatīr madhunā payaḥ ||  

#### PS_1.2.2
amūr yā upa sūrye  
yābhir vā sūryaḥ saha |  
tā no hinvantv adhvaram ||  

#### PS_1.2.3
apo devīr upa bruve  
yatra gāvaḥ pibanti naḥ |  
sindhubhyaḥ kartvaṃ haviḥ ||  

#### PS_1.2.4
apsv antar amṛtam apsu bheṣajam |  
apām uta praśastiṣv  
aśvā bhavatha vājinaḥ ||  

### 3

#### PS_1.3.1
vidmā śarasya pitaraṃ  
parjanyaṃ bhūridhāyasam |  
vidmo hy asya mātaraṃ  
pṛthivīṃ viśvadhāyasam ||  

#### PS_1.3.2
jyāyake pari ṇo nama-  
-aśmā bhavatu nas tanūḥ |  
viruḍvihi varīyo 'rātīr  
apa dveṣāṃsy ā kṛdhi ||  

#### PS_1.3.3
vṛkṣaṃ yad gāvaḥ pariṣasvajānā  
anasphuraṃ śaram arcanty ṛbhum |  
śaram asmad yāvaya didyum indra  
śaṃ no bhavantv apa oṣadhīr imāḥ ||  

#### PS_1.3.4
indrasya vajro apa hantu rakṣasa  
ārād visṛṣṭā iṣavaḥ patantv asmat ||  

### 4

#### PS_1.4.1
vidma te śara pitaraṃ  
parjanyaṃ bhūriretasam |  
tenā te tanve śaṃ karaṃ  
pṛthivyāṃ te niṣecanaṃ  
bahiṣ ṭe astu bāl iti ||  

#### PS_1.4.2
indreṇa varuṇena candreṇa sūryeṇa ca ||  

#### PS_1.4.3
yad āntreṣu gavīnyor  
yad vastāv adhi saṃsrutam |  
(…) || +++(see 1cd)+++  

#### PS_1.4.4
pra te bhinadmi mehanaṃ  
vartraṃ veśantyā iva |  
tenā te tanve śaṃ karaṃ  
pṛthivyāṃ te niṣecanaṃ  
bahiṣ ṭe astu bāl iti ||  

#### PS_1.4.5
yatheṣukā parāpatad  
avasṛṣṭādhi dhanvanaḥ |  
evā te mūtraṃ mucyatāṃ  
bahir bāl iti sarvakam ||  

### 5

#### PS_1.5.1
vaṣaṭ te pūṣann asyai suvṛktim  
aryamā hotā kṛṇotu vedhāḥ |  
sisratāṃ nāry utapradātā  
vi parvāṇi jihatāṃ sūtavā u ||  

#### PS_1.5.2
catasro diśaḥ pradiśaś  
catasro bhūmyā uta |  
devā garbhaṃ sam airayan  
te vy ūrṇuvantu sūtave ||  

#### PS_1.5.3
suṣṭā vy ūrṇotu  
vi yoniṃ hāpayāmasi |  
śrathayā sūṣaṇe tvam  
ava tvaṃ viṣkale sṛja ||  

#### PS_1.5.4
neva snāvasu parvasu +++(Bhatt. na parvasu)+++  
na keśeṣu nakheṣu ca |  
avaitu pṛśni śevalaṃ  
śune jarāyv attave ||  

#### PS_1.5.5
neva māṃse na pīvasi  
neva kasmiṃś canāyatam |  
ava jarāyu padyatām ||  

anuvāka 1 ||

### 6

#### PS_1.6.1
ye triṣaptāḥ pariyanti +++(Bhatt. paryanti)+++  
viśvā rūpāṇi bibhrataḥ |  
vācaspatir balā teṣāṃ  
tanvam adya dadhātu me ||  

#### PS_1.6.2
upa na ehi vācaspate  
devena manasā saha |  
asoṣpate ni ramaya  
mayy eva tanvaṃ mama ||  

#### PS_1.6.3
ihaivābhi vi tanu-  
-ubhe ārtnī iva jyayā |  
vācaspatir ni yacchatu  
mayy eva tanvaṃ mama ||  

#### PS_1.6.4
upahūto vācaspatir  
upahūto 'haṃ vacaspatyuḥ |  
saṃ śrutena rādhiṣīya  
mā śrutena vi rādhiṣi ||  

### 7

#### PS_1.7.1
divyo gandharvo bhuvanasya yas patir  
ekāyuvo namasā vikṣv īḍyaḥ |  
taṃ tvā yaumi brahmaṇā deva divya  
namas te astu divi te sadhastham ||  

#### PS_1.7.2
diva spṛṣṭo yajataḥ sūryatvag  
avayātā haraso daivyasya |  
ekāyuvo namasā suśevo  
mṛḍād gandharvo bhuvanasya yas patiḥ ||  

#### PS_1.7.3
anavadyābhiḥ sam u jagma ābhir  
apsarābhir api gandharva āsu |  
samudra āsāṃ sadanaṃ ma āhur  
yataḥ sadya ā ca parā ca yanti ||  

#### PS_1.7.4
abhriye didyun nakṣatriye  
yā viśvāvasuṃ gandharvaṃ sacadhve |  
tābhyo vo devīr nama it kṛṇomi ||  

#### PS_1.7.5
yāḥ klandās tamiṣīcayo  
akṣakāmā manomuhaḥ |  
tābhyo gandharvapatnībhyo  
apsarābhyo 'karaṃ namaḥ ||  

### 8

#### PS_1.8.1
amuṣmād adhi parvatād  
avatkam asi bheṣajam |  
bheṣajaṃ subheṣajaṃ  
yat te kṛṇomi bheṣajam ||  

#### PS_1.8.2
ād aṅgā kuvid aṅgā  
śataṃ yad bheṣajāni te  
sahasraṃ vā gha yāni te |  
teṣām asi tvam uttamam  
anāsrāvam arogaṇam ||  

#### PS_1.8.3
arusyānam idaṃ mahat  
pṛthivyā adhy udbhṛtam |  
tad āsrāvasya bheṣajaṃ  
tad u rogam anīnaśat ||  

#### PS_1.8.4
upajīkā ud bharanti  
samudrād adhi bheṣajam |  
arusyānam asy ātharvaṇaṃ  
rogasthānam asy ātharvaṇam ||  

### 9

#### PS_1.9.1
ayaṃ devānām asuro vi rājati  
vaśā hi satyā varuṇasya rājñaḥ |  
tatas pari brahmaṇā śāśadāna  
ugrasya manyor ud imaṃ nayāmi ||  

#### PS_1.9.2
namas te rājan varuṇāstu manyave  
viśvaṃ hi deva nicikeṣi drugdham |  
śataṃ sahasraṃ pra suvāmy anyān  
ayaṃ no jīvan śarado vyāpet || +++(Bhatt. jīvaṃ)+++  

#### PS_1.9.3
yad uvakthānṛtaṃ  
jihvayā vṛjinaṃ bahu |  
rājñas tvā satyadharmaṇo  
muñcāmi varuṇād aham ||  

#### PS_1.9.4
amuñcaṃ tvā vaiśvānarād  
arṇavān mahatas pari |  
sajātān ugra ā vada  
brahma cāpa cakīhi naḥ ||  

### 10

#### PS_1.10.1
sīsāyānv āha varuṇaḥ  
sīsāyāgnir upāvati |  
sīsaṃ ma indraḥ prāyacchad  
amīvāyās tu cātanam ||  

#### PS_1.10.2
idaṃ viṣkandhaṃ sahata  
idaṃ bādhate atriṇaḥ | +++(Bhatt. attriṇaḥ+)+++  
anena viśvā sāsahai  
yā jātāni piśācyāḥ ||  

#### PS_1.10.3
ye 'māvāsyāṃ rātrim  
udasthur bhrājam atriṇaḥ | +++(Bhatt. attriṇaḥ+)+++  
agnis turīyo yātuhā  
sa u naḥ pātu tebhyaḥ ||  

#### PS_1.10.4
yadi haṃsy aśvaṃ  
yadi gāṃ yadi pūruṣam |  
sīsena vidhyāmas tvā  
yathā no 'so avīrahā ||  

anuvāka 2 ||

### 11

#### PS_1.11.1
abhīvartena maṇinā  
yenendro abhivāvṛte |  
tenemaṃ brahmaṇaspate  
abhi rāṣṭrāya vartaya ||  

#### PS_1.11.2
abhivṛttaḥ sapatnā-  
-abhi yā no arātayaḥ |  
abhi pṛtanyantaṃ tiṣṭha-  
-abhi yo no durasyati ||  

#### PS_1.11.3
abhi tvā devaḥ savitā-  
-abhi somo avīvṛtat |  
abhi tvā viśvā bhūtāny  
abhīvarto yathāsasi ||  

#### PS_1.11.4
ud asau sūryo agād  
uditaṃ māmakaṃ vacaḥ |  
yathāhaṃ śatruhāsāny  
asapatnaḥ sapatnahā ||  

#### PS_1.11.5
sapatnakṣayaṇo vṛṣā-  
-abhirāṣṭro viṣāsahiḥ |  
yathāham eṣāṃ vīrāṇāṃ  
virājāni janasya ca ||  

### 12

#### PS_1.12.1
tubhyam eva jariman vardhatām ayaṃ  
mainam anye mṛtyavo hiṃsiṣus tvat |  
māteva putraṃ pramanā upasthe  
mitra enaṃ mitryāt pātv aṃhasaḥ ||  

#### PS_1.12.2
mitraś ca tvā varuṇaś ca riśādau  
jarāmṛtyuṃ kṛṇutāṃ saṃvidānau | +++(Bhatt. jarāṃmṛtyuṃ)+++  
tad agnir hotā vayunāni vidvān  
viśvāni devo janimā vivakti || +++(Bhatt. vivaktu; cf. K vakti)+++  

#### PS_1.12.3
dyauṣ ṭe pitā pṛthivī mātā  
jarāṃ mṛtyuṃ kṛṇutaṃ dīrgham āyuḥ |  
yathā jīvā adityā upasthe  
prāṇāpānābhyāṃ gupitaḥ śataṃ himāḥ ||  

#### PS_1.12.4
tvam īśiṣe paśūnāṃ pārthivānāṃ  
ye jātā uta ye janitvāḥ | +++(Bhatt. janitvā)+++  
mainaṃ prāṇo hāsīn mo apāno  
mainaṃ mitrā vadhiṣur mo amitrāḥ ||  

### 13

#### PS_1.13.1
indreṇa datto varuṇena śiṣṭo  
marudbhir ugraḥ prayato na āgan |  
etaṃ vāṃ dyāvāpṛthivī pari dadāmi  
sa mā tṛṣat sa mā kṣudhat ||  

#### PS_1.13.2
ūrjam asmā ūrjasvatī dhattaṃ  
payo 'smai payasvatī dhattam |  
ūrjam asmai dyāvāpṛthivī adhātāṃ  
viśve devā maruta ūrjam āpaḥ ||  

#### PS_1.13.3
śivā asya hṛdayaṃ tarpayantv  
anamīvo modamānaś careha |  
savāsinau pibatāṃ mantham etam  
aśvino rūpaṃ paridhāya māyām ||  

#### PS_1.13.4
tasya pātāraṃ sacatāṃ purīṣam  
ūrjā svadhā sacatām etam eṣā |  
indra etāṃ sasṛje viddho agra  
ūrjāṃ svadhām ajarāṃ sā ta eṣā |  
tayā tvaṃ jīva śaradaḥ suvarcā  
mā ta ā susrod bhiṣajas te akran ||  

### 14

#### PS_1.14.1
viśve devāso abhi rakṣatemam  
utādityā jāgṛta yūyam asmin |  
memaṃ samāna uta vānyanābhir  
memaṃ prāpat pauruṣeyo vadho yaḥ ||  

#### PS_1.14.2
ye vo devāḥ pitaro ye ca putrāḥ  
sacetaso me śṛṇutedam uktam |  
sarvebhyo vaḥ pari dadāmy etaṃ  
ta enaṃ svasti jarase nayātha ||  

#### PS_1.14.3
ye devā divi ṣṭha ye pṛthivyāṃ  
ye antarikṣa oṣadhīṣv apsu |  
te kṛṇuta jarasam āyur asmai  
śatam anyān pari vṛṇakta mṛtyūn ||  

#### PS_1.14.4
yeṣāṃ prayājā uta vānuyājā  
hutabhāgā ahutādaś ca devāḥ |  
yeṣāṃ vaḥ pañca pradiśo vibhaktās  
tān vo asmai sattrasadaḥ kṛṇomi ||  

### 15

#### PS_1.15.1
ahaṃ te bhagam ā dade  
'dhi śīrṣṇa iva srajam |  
mahāmūla iva parvato  
jyok pitṛṣv āsāsai ||  

#### PS_1.15.2
iyaṃ te rājan kanyā  
vadhūr ni dhūyate yama | +++(Bhatt. yamaḥ)+++  
sā mātur badhyatāṃ gṛhe  
'tho bhrātur atho pituḥ ||  

#### PS_1.15.3
iyaṃ te ketapā rājann  
imāṃ te pari dadhmasi |  
jyok pitṛṣv āsātā  
ā śīrṣṇaḥ samopyāt ||  

#### PS_1.15.4
asitasya brahmaṇā  
kaśyapasya gayasya ca |  
antaḥkośam iva jāmayo  
api nahyāmi te bhagam ||  

anuvāka 3 ||

### 16

#### PS_1.16.1
naktaṃjātāsy oṣadhe  
rāme kṛṣṇe asikni ca |  
idaṃ rajani rajaya  
kilāsaṃ palitaṃ ca yat ||  

#### PS_1.16.2
kilāsaṃ ca palitaṃ ca  
nir ito nāśayā pṛṣat |  
ā tvā svo aśnutāṃ varṇaḥ  
parā śvetāni pātaya ||  

#### PS_1.16.3
asitaṃ te pralayanam  
āsthānam asitaṃ tava |  
asikny asy oṣadhe  
nir ito nāśayā pṛṣat ||  

#### PS_1.16.4
asthijasya kilāsasya  
tanūjasya ca yat tvaci |  
dūṣā kṛtasya brahmaṇā  
lakṣma śvetam anīnaśam ||  

### 17

#### PS_1.17.1
jarāyujaḥ prathama usriyo vṛṣā  
vātabhrajā stanayann eti vṛṣṭyā |  
sa no mṛḍāti tanva ṛjugo rujan  
ya ekam ojas tredhā vicakre ||  

#### PS_1.17.2
aṅgeaṅge śociṣā śiśriyāṇo  
yo agrabhīt parur asya grabhītā |  
aṅkān samaṅkān haviṣā yajāmi +++(Bhatt. aṅgaṃ samaṅgaṃ)+++  
hṛdi śrito manasā yo jajāna ||  

#### PS_1.17.3
muñcāmi śīrṣaktyā uta kāsa enaṃ  
paruṣparur āviveśa yo asya |  
yo abhrajā vātajā yaś ca śuṣmo  
vanaspatīn sacatāṃ parvatāṃś ca ||  

#### PS_1.17.4
śaṃ te parasmai gātrāya  
śam astv avarāya te |  
śaṃ te pṛṣṭibhyo majjabhyaḥ  
śam astu tanve tava ||  

### 18

#### PS_1.18.1
ā yātu mitra ṛtubhiḥ kalpamānaḥ  
saṃveśayan pṛthivīm usriyābhiḥ |  
tad asmabhyaṃ varuṇo vāyur agnir  
bṛhad rāṣṭraṃ saṃveśyaṃ dadhātu ||  

#### PS_1.18.2
dhātā mitro varuṇo devo agnir  
indras tvaṣṭā prati gṛhṇantu me vacaḥ |  
huve devīm aditiṃ śūraputrāṃ  
sajātānāṃ madhyameṣṭhāḥ syām aham ||  

#### PS_1.18.3
huve somaṃ savitāraṃ namobhir  
viśvān devām̐ ahamuttaratve |  
ayam agnir dīdāyad āhnam eva  
sajātair iddho apratibruvadbhiḥ ||  

#### PS_1.18.4
ihed asātha na puro gamātha-  
-iryo gopāḥ puṣṭapatir va ājat |  
asmai vaḥ kāmāyopa kāminīr  
viśve vo devā upa saṃ dyām iha ||  

### 19

#### PS_1.19.1
asmin vasu vasavo dhārayantv  
indras tvaṣṭā varuṇo mitro agniḥ |  
imam ādityā uta viśve ca devā  
uttame devā jyotiṣi dhārayantu ||  

#### PS_1.19.2
asmai devāḥ pradiśaj jyotir astu  
sūryo agnir uta vā hiraṇyam |  
uttareṇa brahmaṇā vi bhāhi  
kṛṇvāno anyān adharān sapatnān ||  

#### PS_1.19.3
yenendrāya samabharaṃ payāṃsy  
uttareṇa brahmaṇā jātavedaḥ |  
tena tvam agna iha vardhayemaṃ  
rāyaspoṣaṃ śraiṣṭhyam ā dhehy asmai ||  

#### PS_1.19.4
aiṣāṃ yajñam uta varco bhare 'haṃ  
rāyaspoṣam uta vittāny agne |  
sapatnā asmad adhare bhavantu-  
-uttame devā jyotiṣi dhattanemam ||  

### 20

#### PS_1.20.1
mā no vidan vivyādhino  
mo abhivyādhino vidan |  
ārāc charavyā asmad  
viṣūcīr indra pātaya ||  

#### PS_1.20.2
viṣvañco asmac charavaḥ patantu  
ye astā ye cāsyāḥ |  
devā manuṣyā ṛṣayo  
'mitrān no vi vidhyatu || +++(Bhatt. vidhyata*)+++  

#### PS_1.20.3
yaḥ samāno yo 'samāno  
'mitro no jighāṃsati |  
rudraḥ śaravyayā tān  
amitrān no vi vidhyatu ||  

#### PS_1.20.4
sabandhuś cāsabandhuś ca  
yo na indrābhidāsati |  
devās taṃ sarve dhūrvantu  
brahma varma mamāntaram ||  

anuvāka 4 ||

### 21

#### PS_1.21.1
nāsaṃ naśan svayaṃ srasann +++(Bhatt. nāsanna san*)+++  
asatībhyo asattarāḥ |  
sehor arasatarā  
lavaṇād vikledīyasīḥ ||  

#### PS_1.21.2
apacitaḥ pra patata  
suparṇo vasater iva |  
sūryaḥ kṛṇotu bheṣajaṃ  
candramā vo 'pocchatu ||  

#### PS_1.21.3
eny ekā śyeny ekā  
kṛṣṇaikā rohiṇī dve |  
sarvāsām agrabhaṃ nāma-  
-avīraghnīr apetana ||  

#### PS_1.21.4
asūtikā rāmāyaṇy  
apacit pra patiṣyati |  
glaur itaḥ pra patiṣyati  
sa galanto naśiṣyati ||  

#### PS_1.21.5
apeto apacitvarīr  
indraḥ pūṣā ca cikyatuḥ |  
apetv asya grīvābhyo  
apa padbhyāṃ vijāmataḥ ||  

### 22

#### PS_1.22.1
āśānām āśāpālebhyaś  
caturbhyo amṛtebhyaḥ |  
idaṃ bhūtasyādhyakṣebhyo  
vidhema haviṣā vayam ||  

#### PS_1.22.2
ya āśānām āśāpālāś  
catvāra sthana devāḥ |  
te no nirṛtyāḥ pāśebhyo  
muñcatāṃhasoaṃhasaḥ ||  

#### PS_1.22.3
aśloṇas te haviṣā vidheyam  
asrāmas te ghṛtenā juhomi |  
ya āśānām āśāpālas turīyo  
devaḥ sa naḥ subhūtam eha vakṣat ||  

#### PS_1.22.4
svasti mātra uta pitre no astu  
svasti gobhya uta pūruṣebhyaḥ |  
viśvaṃ subhūtaṃ suvidatram astu no  
jyog eva dṛśema sūryam ||  

### 23

#### PS_1.23.1
idaṃ janāso vidathaṃ  
mahad brahma vadiṣyati |  
na tat pṛthivyāṃ no divi  
yataḥ prāṇanti vīrudhaḥ ||  

#### PS_1.23.2
antarikṣe samahāsāṃ  
sthānaṃ śrāntasadām iva |  
āsthānam asya bhūtasya  
viduṣ ṭad vedhaso janāḥ ||  

#### PS_1.23.3
yad rodasī rejamāne  
bhūmiś ca niratakṣatām |  
ārdraṃ tad adya sarvadā +++(Bhatt. ārdaṃ)+++  
bhidurasyeva vartasī ||  

#### PS_1.23.4
viśvam anyābhi vavāra  
viśvam anyasyām adhi śritam |  
dive ca viśvavedase  
pṛthivyai cākaraṃ namaḥ ||  

### 24

#### PS_1.24.1
saṃ saṃ sravantu sindhavaḥ  
saṃ vātā divyā uta |  
tebhir me sarvaiḥ saṃsrāvair  
dhanaṃ saṃ srāvayāmasi ||  

#### PS_1.24.2
ye saṃsrāvāḥ saṃsravanti  
kṣīrasya codakasya ca |  
tebhir me sarvaiḥ saṃsrāvair  
dhanaṃ saṃ srāvayāmasi ||  

#### PS_1.24.3
ye nadībhyaḥ saṃsravanty  
utsāsaḥ sadam akṣitāḥ |  
tebhir me sarvaiḥ saṃsrāvair  
dhanaṃ saṃ srāvayāmasi ||  

#### PS_1.24.4
idaṃ havyā upetana-  
-idaṃ saṃsrāvaṇā uta |  
ihaitu sarvo yaḥ paśur  
asya vardhayatā rayim ||  

### 25

#### PS_1.25.1
hiraṇyavarṇāḥ śucayaḥ pāvakā  
yāsu jātaḥ kaśyapo yāsv indraḥ |  
yā agniṃ garbhaṃ dadhire suvarṇās  
tā na āpaḥ śaṃ syonā bhavantu ||  

#### PS_1.25.2
yāsāṃ rājā varuṇo yāti madhye  
satyānṛte avapaśyañ janānām |  
(…) || +++(see 1cd)+++  

#### PS_1.25.3
yāsāṃ devā divi kṛṇvanti bhakṣaṃ  
yā antarikṣe bahudhā bhavanti |  
yā agniṃ garbhaṃ dadhire suvarṇāḥ  
(…) || +++(see 1d)+++  

#### PS_1.25.4
śivena mā cakṣuṣā paśyatāpaḥ  
śivayā tanvopa spṛśata tvacaṃ me |  
ghṛtaścutaḥ śucayo yāḥ pāvakās  
tā na āpaḥ śaṃ syonā bhavantu ||  

anuvāka 5 ||

### 26

#### PS_1.26.1
suparṇo jātaḥ prathamas  
tasya tvaṃ pittam āsitha |  
tad āsurī yudhā jītā  
rūpaṃ cakre vanaspatīn ||  

#### PS_1.26.2
āsurī cakre prathamā-  
-idaṃ kilāsabheṣajam  
idaṃ kilāsanāśanam |  
anīnaśat kilāsaṃ  
sarūpām akarat tvacam ||  

#### PS_1.26.3
sarūpā nāma te mātā  
sarūpo nāma te pitā |  
sarūpakṛt tvam oṣadhe  
sā sarūpam idaṃ kṛdhi ||  

#### PS_1.26.4
yat tanūjaṃ yad agnijaṃ  
citraṃ kilāsaṃ jajñiṣe |  
tad astu sutvak tanvo  
yatas tvāpanayāmasi ||  

#### PS_1.26.5
śyāmā sarūpaṃkaraṇī  
pṛthivyā adhy udbhṛtā |  
idam ū ṣu pra sādhaya  
punā rūpāṇi kalpaya ||  

### 27

#### PS_1.27.1
abhayaṃ somaḥ savitā kṛṇotv  
abhayaṃ dyāvāpṛthivī ubhe |  
abhayaṃ svar antarikṣaṃ no astu  
saptaṛṣīṇāṃ haviṣābhayaṃ no 'stu ||  

#### PS_1.27.2
abhayaṃ dyāvāpṛthivī ihāstu no  
agnināmitrān praty oṣataṃ pratīcaḥ |  
mā jñātāraṃ mā pratiṣṭhāṃ vidanta  
mitho vighnānā upa yantu mṛtyum ||  

#### PS_1.27.3
pañca devā abhayasyeśata  
indras tvaṣṭā varuṇo mitro agniḥ |  
māyaṃ grāmo duritam ena ārad  
anyatra rājñām abhi yātu manyuḥ || +++(Bhatt. yāta)+++  

#### PS_1.27.4
asmai grāmāya pradiśaś catasra  
ūrjaṃ subhūtaṃ savitā dadhātu |  
aśatrum indro abhayaṃ kṛṇotu  
madhye ca viśāṃ sukṛte syāma ||  

### 28

#### PS_1.28.1
anu sūryam ud ayatāṃ  
hṛddyoto harimā ca te |  
yo rohitasya gor varṇas  
tena tvā pari dadhmasi ||  

#### PS_1.28.2
pari tvā rohitair varṇair  
dīrghāyutvāya dadhmasi |  
yathā tvam arapā aso  
atho 'harito bhava ||  

#### PS_1.28.3
yā rohiṇīr devapatyā  
gāvo yā rohiṇīr uta |  
rūpaṃrūpaṃ vayovayas  
tena tvā pari dadhmasi ||  

#### PS_1.28.4
śukeṣu te harimāṇaṃ  
prapaṇākāsu dadhmasi |  
atho hāridraveṣu te  
harimāṇaṃ ni dadhmasi ||  

### 29

#### PS_1.29.1
yāḥ purastād ācaranti  
nīcaiḥ sūryād atho divaḥ |  
etam apsarasāṃ vrātaṃ  
brahmaṇācchā vadāmasi ||  

#### PS_1.29.2
yā adharād ācaranti  
jihmā mukhā karikratīḥ |  
āhatā apa tā ito +++(Bhatt. hato)+++  
naśyantv ataś cinvatīḥ ||  

#### PS_1.29.3
yāḥ kulyā yā vanyā  
yā u conmādayiṣṇavaḥ |  
sarvās tā mṛśmaśākaraṃ  
dṛṣadā khalvām̐ iva ||  

#### PS_1.29.4
cetantīm aśmalāṃ palāṃ  
tāsāṃ vo namo arciṣe |  
ārād yakṣmaṃ ni dhatta-  
-asmān no adhi pūruṣāt ||  

### 30

#### PS_1.30.1
kāmas tad agre sam avartata  
manaso retaḥ prathamaṃ yad āsīt |  
sa kāma kāmena bṛhatā sayonī  
rāyaspoṣaṃ yajamānāya dhehi ||  

#### PS_1.30.2
tvaṃ kāma sahasāsi pratiṣṭhito  
vibhur vibhāvā suṣakhā sakhīyate | +++(Bhatt. vibhāva)+++  
tvam ugraḥ pṛtanāsu sāsahiḥ  
saha ojo yajamānāya dhehi ||  

#### PS_1.30.3
dūrāc cakamānāya  
pravipāṇāyākṣaye |  
āsmā aśṛṇvann āśāḥ  
kāmenājanayan svaḥ || +++(Bhatt. kāmena mājanayat)+++  

#### PS_1.30.4
kāmena mā kāma āgan  
hṛdayād dhṛdayaṃ pari |  
yad amīṣām ado manas  
tad aitūpa mām iha ||  

#### PS_1.30.5
yat kāma kāmayamānā  
idaṃ kṛṇmasi te haviḥ |  
tan naḥ sarvaṃ sam ṛdhyatām  
athaitasya haviṣo vīhi svāhā ||  

#### PS_1.30.6
ka idaṃ kasmā adāt kāmaḥ kāmāyādāt |  
kāmo dātā kāmaḥ pratigrahītā  
kāmaḥ samudram ā viveśa |  
kāmena tvā prati gṛhṇāmi kāmaitat te ||  

anuvāka 6 ||

### 31

#### PS_1.31.1
imaṃ me kuṣṭha pūruṣaṃ  
tam ā vaha taṃ niṣ kṛdhi |  
tam u me agadaṃ kṛdhi ||  

#### PS_1.31.2
udaṅ jāto himavataḥ +++(Bhatt. udag)+++  
sa prācyāṃ nīyase janam |  
tatra kuṣṭhasya nāmāny  
uttamāni vi bhejire ||  

#### PS_1.31.3
uttamo nāmāsy  
uttamo nāma te pitā |  
yataḥ kuṣṭha prajāyase  
tata ehy ariṣṭatātaye ||  

#### PS_1.31.4
śīrṣahatyām upahatyām  
akṣyos tanvo rapaḥ |  
kuṣṭho no viśvatas pātu  
daivaṃ samaha vṛṣṇyam ||  

### 32

#### PS_1.32.1
yad agnir āpo adahat praviśya  
yatrākṛṇvan dharmadhṛto namāṃsi |  
tatra ta āhuḥ paramaṃ janitraṃ  
sa naḥ saṃvidvān pari vṛṅdhi takman ||  

#### PS_1.32.2
yadi śoko yady abhīśoko  
rudrasya prāṇo yadi vāruṇo 'si |  
huḍur nāmāsi haritasya deva  
sa naḥ saṃvidvān pari vṛṅdhi takman ||  

#### PS_1.32.3
yady arcir yadi vāsi dhūmaḥ  
śakalyeṣu yadi vā te janitram | +++(Bhatt. śākalyeṣu)+++  
huḍur nāmāsi haritasya deva  
sa naḥ saṃvidvān pari vṛṅdhi takman ||  

#### PS_1.32.4
namaḥ śītāya takmane  
namo rūrāya kṛṇmo vayaṃ te |  
yo +'nyedyur ubhayadyuś caranti  
tṛtīyakāya namo astu takmane ||  

#### PS_1.32.5
tṛtīyakaṃ vitṛtīyaṃ  
sadandim uta hāyanam |  
takmānaṃ viśvaśāradaṃ  
graiṣmaṃ nāśaya vārṣikam ||  

### 33

#### PS_1.33.1
āpo adyānv acāriṣaṃ  
rasena sam asṛkṣmahi |  
payasvān agna āgamaṃ  
taṃ mā saṃ sṛja varcasā ||  

#### PS_1.33.2
saṃ māgne varcasā sṛja  
prajayā ca bahuṃ kṛdhi |  
vidyur me asya devā  
indro vidyāt saha rṣībhiḥ ||  

#### PS_1.33.3
idam āpaḥ pra vahata-  
-avadyaṃ ca malaṃ ca yat |  
yac ca dudrohānṛtaṃ  
yac ca śepe abhīruṇam ||  

#### PS_1.33.4
śivena mā cakṣuṣā paśyatāpaḥ  
śivayā tanvopa spṛśata tvacaṃ me |  
śivān agnīn apsuṣado havāmahe  
mayi kṣatraṃ varca ā dhatta devīḥ ||  

#### PS_1.33.5
yad āpo naktaṃ mithunaṃ cacāra  
yad vā dudroha duritaṃ purāṇam |  
hiraṇyavarṇās tata ut punantu mā  
pra mā muñcantu varuṇasya pāśāt ||  

### 34
agnir janavin mahyaṃ jāyām imām adāt ||  
somo vasuvin mahyaṃ jāyām imām adāt ||  
pūṣo jñātivin mahyaṃ jāyām imām adāt ||  
indraḥ sahīyān mahyaṃ jāyām imām adāt ||  

### 35
agnaye janavide svāhā ||  
somāya vasuvide svāhā ||  
pūṣṇe jñātivide svāhā ||  
indrāya sahīyase svāhā ||  

anuvāka 7 ||

### 36

#### PS_1.36.1
yāḥ purastād ācaranti  
yā vā paścāt sadānvāḥ |  
aśmānam ṛcchantīr yantu  
yo 'yaṃ svādāv anādyaḥ ||  

#### PS_1.36.2
yā adhārād ācaranty  
uttarād vā sadānvāḥ |  
aśmānam ṛcchantīr yantu  
yo 'yaṃ svādāv anādyaḥ ||  

#### PS_1.36.3
yāḥ paścād ācaranti  
purastād vā sadānvāḥ |  
aśmānam ṛcchantīr yantu  
yo 'yaṃ svādāv anādyaḥ ||  

#### PS_1.36.4
yā uttarād ācaranty  
adharād vā sadānvāḥ |  
aśmānam ṛcchantīr yantu  
yo 'yaṃ svādāv anādyaḥ ||  

### 37

#### PS_1.37.1
ubhayīr aham āyātāḥ  
parācīr akaraṃ tvat |  
devebhir anyā astā  
bahvīr anyā atho divam ||  

#### PS_1.37.2
namas te rudrāsyate  
namaḥ pratihitābhyaḥ |  
namo visṛjyamānābhyo  
namo nipatitābhyaḥ ||  

#### PS_1.37.3
hiraṇyayīr ma ulbaṇyaḥ  
ṣaṭ saharāṇi ṣaṭ śatā |  
tābhiḥ pari śrayāmahe  
tā no rakṣantu sarvataḥ |  
bahv idam anyad viṣṭhitaṃ  
tasya kāmaṃ vi vidhyata ||  

#### PS_1.37.4
ayasmayaṃ me vimitaṃ  
yuṣmad bhiyā mahat kṛtaṃ  
namasā namasenyam |  
tenā pari śrayāmahe  
tan no rakṣantu sarvataḥ |  
(…) || +++(see 3ef)+++  

#### PS_1.37.5
ayasmayaṃ varma kṛṇve  
dvāraṃ kṛṇve ayasmayam |  
khīlān ayasmayān kṛṇve  
te no rakṣantu sarvataḥ |  
bahv idam anyad viṣṭhitaṃ  
tasya kāmaṃ vi vidhyata ||  

### 38

#### PS_1.38.1
imā yās tisraḥ pṛthivīs  
tāsāṃ ha bhūmir uttamā |  
tāsām adhi tvaco ahaṃ  
sam u jagrabha bheṣajam ||  

#### PS_1.38.2
śreṣṭham asi vairudhānāṃ  
vasiṣṭhaṃ bheṣajānām |  
yajño bhaga iva yāmeṣu  
deveṣu varuṇo yathā ||  

#### PS_1.38.3
revatīr anādhṛṣṭhāḥ  
siṣāsantīḥ siṣāsatha |  
etā stha keśavardhanīr  
atho stha keśadṛṃhaṇīḥ ||  

#### PS_1.38.4
dṛṃha mūlam agraṃ yaccha  
vi madhyaṃ yamayauṣadhe |  
keśavardhanam asy ātharvaṇaṃ  
keśadṛṃhaṇam asy ātharvaṇam ||  

### 39

#### PS_1.39.1
agne gobhir na ā gahi-  
-indo rayyā sacasva naḥ |  
indro dhartā gṛheṣu naḥ ||  

#### PS_1.39.2
savitā yaḥ sahasriyaḥ  
sa no gṛheṣu raṇyatu |  
ā puṣṭam etv ā vasu ||  

#### PS_1.39.3
tvaṣṭā yo vṛṣabho yuvā  
sa no gṛheṣu rāraṇat |  
sahasreṇa śatena ca ||  

#### PS_1.39.4
dhātā dadhātu no rayim  
īśāno jagatas patiḥ |  
sa naḥ pūrṇena yacchatu ||  

### 40

#### PS_1.40.1
mamobhā mitrāvaruṇā  
mamobhendrābṛhaspatī |  
mama tvaṣṭā ca pūṣā ca  
mamaiva savitā vaśe ||  

#### PS_1.40.2
mama viṣṇuś ca somaś ca  
mamaiva maruto bhuvan |  
sarasvāṃś ca bhagaś ca  
viśve devā vaśe mama ||  

#### PS_1.40.3
mamobhe dyāvāpṛthivī  
antarikṣaṃ svar mama |  
mamemāḥ sarvā oṣadhīr  
āpaḥ sarvā vaśe mama ||  

#### PS_1.40.4
mama gāvo mamāśvā  
mamājāś cāvayaś ca |  
mamaiva puruṣā bhuvan  
mamedaṃ sarvam ātmanvad  
ejat prāṇad vaśe mama ||  

anuvāka 8 ||

### 41

#### PS_1.41.1
agne 'bhyāvartinn  
abhi na ā vavṛtsva |  
āyuṣā varcasā sanyā  
medhayā prajayā dhanena ||  

#### PS_1.41.2
agne jātavedaḥ  
śataṃ te santv āvṛtaḥ  
sahasraṃ ta upāvṛtaḥ |  
adhā puṣṭasyeśānaḥ  
punar no rayim ā kṛdhi ||  

#### PS_1.41.3
saha rayyā ni vartasva-  
-agne pinvasva dhārayā |  
viśvapsnyā viśvatas pari ||  

#### PS_1.41.4
punar ūrjā vavṛtsva  
punar agne viśāyuṣā |  
punar naḥ pāhy aṃhasaḥ ||  

### 42

#### PS_1.42.1
yāḥ senā abhītvarīr  
āvyādhinīr ugaṇā uta |  
ya steno yaś ca taskaras  
tāṃs te agne 'pi dadhāmy āsani ||  

#### PS_1.42.2
jambhair malimlūn agne  
daṃṣṭrābhyāṃ taskārān uta |  
hanūbhyāṃ stenān maghavan  
tāṃs tvaṃ khāda sukhāditān ||  

#### PS_1.42.3
ye grāmeṣu malimluca  
stenāsas taskarā vane |  
ye kakṣeṣv aghāyavas  
tāṃs te 'gne 'pi dadhāmy āsani ||  

#### PS_1.42.4
yo asmabhyam arātīyād  
yaś ca no dveṣad ij janaḥ |  
āmādaḥ kravyādo ripūṃs  
tān agne saṃ dahā tvam ||  

### 43

#### PS_1.43.1
ā krandaya dhanapata  
ud enam ardayāmutaḥ |  
arvañcaṃ punar ā kṛdhi  
yathāhaṃ kāmaye tathā ||  

#### PS_1.43.2
parisartaḥ pari dhāva-  
-ākartaḥ punar ā kṛdhi |  
atho ma indraś cāgniś ca-  
-amum ā nayatām iha || +++(Bhatt. nayatād)+++  

#### PS_1.43.3
ekārka ekakāmāya  
yasmai kāmāya khāyase |  
tena me viśvadhāvīrya-  
-amum ā nayatād iha ||  

#### PS_1.43.4
yatrayatra carantaṃ  
nyamraug abhi sūryaḥ | +++(emend. Hoffmann; Bhatt. nyamraig)+++  
tato me pathye revaty  
amum ā nayatād iha || +++(Bhatt. nayatād)+++  

### 44

#### PS_1.44.1
asitasya taimātasya  
babhror apodakasya ca |  
sarvā viṣasya dhāmāny  
udnevāgnim avīvare ||  

#### PS_1.44.2
iṣīkādanta durlabha +++(Bhatt. dūḍabha)+++  
kiṃ me sakhāyam ātudaḥ |  
na mām apaśya āgataṃ  
satīnaṃ viṣadūṣaṇam ||  

#### PS_1.44.3
yat tālavye dati  
saṃsisikṣe viṣaṃ tvam |  
trayas tudā rujāmasi  
babhruko nakulas tvat || +++(Bhatt. babhruvo)+++  

#### PS_1.44.4
trayo vai smaḥ sakhāyo  
babhruko nakulas tvat | +++(Bhatt. babhruvo)+++  
te sarve apy apātayann  
āheyam arasaṃ viṣam ||  

### 45

#### PS_1.45.1
sārasvataṃ vṛṣaṇaṃ babhruvakṣaṃ  
śītarūre tanvāv asya bhīme |  
anyedyukaṃ sadandiṃ tvā tṛtīyaka  
huve namasyaṃ sahadevam apsujam ||  

#### PS_1.45.2
yo apsujo aruṇo mānuṣe jane  
viveśa babhrur harṣayiṣṇur akṣitaḥ |  
śītarūrāya tarṣayiṣṇave  
juguśīrṣasāvayeśaṃ namo astu devāḥ ||  

#### PS_1.45.3
yo harṣayañ jañjabhaḥ svedano vaśī  
vaśaḥ prāraḥ śītarūrāśiṣe manūn |  
so asmabhyaṃ mṛḍayan prehi saṃśito +++(Bhatt. saṃsito)+++  
yaṃ vayaṃ dviṣmas tam abhi prajānan ||  

#### PS_1.45.4
namas te vidma te kāsanāyanaṃ  
yatoyataḥ surabhe saṃbabhūvitha |  
sa no mā hiṃsīr namo astu tubhyaṃ  
śīrṣaktyā yakṣmād iha pārayā naḥ || +++(Bhatt. -yasmād)+++  

anuvāka 9 ||

### 46

#### PS_1.46.1
asya tvaṃ dadataḥ soma rājan  
varmeva tanvaṃ pari pāhi viśvataḥ |  
yo brahmaṇe rādho viddho dadāti  
tasya soma pra tira dīrgham āyuḥ ||  

#### PS_1.46.2
asya soma pra tira dīrgham āyur  
ahānīva sūryo vāsarāṇi |  
māsyā susron nāśayā vyadhmano viṣaṃ  
bahiḥ śalyaś caratu rogo asmāt ||  

#### PS_1.46.3
dānaṃ tṛṣṇāyāḥ pari pātu viddhaṃ  
dānaṃ kṣudho dānavid eva mṛtyoḥ |  
aviṣkandho bhavatu yo dadāty  
ā pyāyate papurir dakṣiṇayā ||  

#### PS_1.46.4
ā pyāyatāṃ papurir dakṣiṇayā  
varmeva syūtaṃ pari pāhi viśvataḥ |  
bahir viṣaṃ tanvo astv asya  
sraṃsatāṃ śalyo adhy āre asmāt ||  

#### PS_1.46.5
brahmā śaravyām apa bādhatām ito  
nadyāḥ kūlān nāvam ivādhi śambī |  
tasmai dadad dīrgham āyuṣ kṛṇuṣva +++(Bhatt. dada)+++  
śataṃ ca naḥ śarado jīvatād iha ||  

#### PS_1.46.6
yadā dadāti pradadāti yadā  
brahmā pratigṛhṇāti rādho asya |  
ād id vidyād upahatyārātiḥ  
sarve yakṣmā apa tiṣṭhantu sākam ||  

### 47

#### PS_1.47.1
vyāghrarūpaḥ surabhiḥ  
siṃhasya retasā kṛtaḥ |  
madhye pṛthivyā niṣṭhitaḥ  
sam akhyad yātudhānyaḥ ||  

#### PS_1.47.2
abhi prehi māpa vikthāḥ  
pade gṛbhāya māpade |  
atraiva sarvā jambhaya  
yāḥ kāś ca yātudhānyaḥ ||  

#### PS_1.47.3
pratībodhaś caturakṣaḥ  
sraktyo aśmeva vīḍubhit | +++(Bhatt. asmeva)+++  
pratīcīḥ kṛtyā ākṛtya-  
-amuṃ kṛtyākṛtaṃ jahi ||  

#### PS_1.47.4
kṛtyākṛtaṃ valaginaṃ  
mūlinaṃ śapatheyyam |  
indras tu sarvāṃs tān hantu  
saptaghnena ruvām iva ||  

### 48

#### PS_1.48.1
arasasya śarkoṭasya  
nīcīnasyopasarpataḥ |  
viṣaṃ hi sarvam ādiṣy  
atho enam ajījabham ||  

#### PS_1.48.2
na te bāhvo raso asti  
na śīrṣe nota madhyataḥ |  
kim idaṃ pāpayāmuyā  
pucche bibharṣy arbhakam ||  

#### PS_1.48.3
yat te skandhān upatasthau  
vijāmni yac ca te parau |  
apamityam ivābhṛtaṃ  
malaṃ te prati dadhmasi ||  

#### PS_1.48.4
adanti tvā pipīlikā  
vi vṛścanti mayūryaḥ |  
sarve bhala bravātha  
śārkoṭam arasaṃ viṣam ||  

### 49

#### PS_1.49.1
kṛtaṃ me dakṣiṇe haste  
savye me jaya āhitaḥ |  
gojid bhūyāsam aśvajit  
kṛtaṃcayo hiraṇyajit ||  

#### PS_1.49.2
akṣāḥ phalavatīṃ divaṃ  
datta gāṃ kṣīriṇīm iva |  
saṃ mā kṛtasya dhārayā  
dhanuḥ snāvneva nahyata ||  

#### PS_1.49.3
ubhau hastau pratidīvno  
brahmaṇāpombhāmasi |  
kalir enaṃ yathā hanad  
āsya vedo bharāmahai ||  

#### PS_1.49.4
ā bhadraṃ dvāparam  
uta tretāṃ parā kalim |  
kṛtaṃ me hasta āhitaṃ  
sa hi saumanaso mahān ||  

### 50

#### PS_1.50.1
yad eyatha pareyatha  
yat te tan mana īyate |  
tatas tvā punar arvāñcaṃ  
bhūtasyājīgamat patiḥ ||  

#### PS_1.50.2
ā tvā nayād bhūtapatir  
ā devo bṛhaspatiḥ |  
ādityāḥ sarve tvā neṣan  
viśve devāḥ suvarcasaḥ ||  

#### PS_1.50.3
anumatiḥ sarasvatī  
bhago rājā ny ā nayāt |  
śālā mānasya patnī-  
-ihaivāsya manas karat ||  

#### PS_1.50.4
yas tvā ninānayakaḥ  
sa u tvehā nayāt punaḥ |  
mano hi brahmāṇo vidur  
viśvakarmā manīṣiṇaḥ ||  

anuvāka 10 ||

### 51

#### PS_1.51.1
gāto havir janayan tastha indra-  
-agraṃ jyeṣṭha pary agāmeha deva |  
sa gāto gātottamā payāpim  
asmabhyam indra dadataḥ pracetaḥ ||  

#### PS_1.51.2
agnir naḥ puraetāstv añjasā  
bṛhaspatiḥ sanyāstu naḥ sakhā |  
indraṃ huve vṛtrahaṇaṃ purandaraṃ  
bhagenādya bhagavantaḥ syāma ||  

#### PS_1.51.3
tvaṃ soma divyo nṛcakṣāḥ  
sugām̐ asmabhyaṃ patho anu khyaḥ | +++(Bhatt. and KauśS sugāṃ)+++  
abhi no gotraṃ viduṣa iva neṣo  
'cchā no vācam uśatīṃ jigāsi ||  

#### PS_1.51.4
imām agne śaraṇiṃ mīmṛṣo na  
imam adhvānaṃ yam agāma dūram |  
āpiḥ pitā pramatiḥ somyānāṃ  
bhṛmir asy ṛṣikṛn martyānām ||  

### 52

#### PS_1.52.1
ye purastād āsyandete  
gāvau svaṛṣabhe iva |  
kṛṇomy arvaṇī aham  
aśvavārād aṇīyasī ||  

#### PS_1.52.2
ye adharād āsyandete  
gāvau svaṛṣabhe iva |  
kṛṇomy arvaṇī aham  
aśvavārād aṇīyasī ||  

#### PS_1.52.3
ye paścād āsyandete  
gāvau svaṛṣabhe iva |  
kṛṇomy arvaṇī aham  
aśvavārād aṇīyasī ||  

#### PS_1.52.4
ye uttarād āsyandate  
gāvau svaṛṣabhe iva |  
kṛṇomy arvaṇī aham  
aśvavārād aṇīyasī ||  

### 53

#### PS_1.53.1
agne yaśasvin yaśasā vardhayemam  
indrāvatīm upacitim ihā vaha |  
ayaṃ mūrdhā parameṣṭhī suvarcāḥ  
samānānām uttamaśloko astu ||  

#### PS_1.53.2
dhātā vidhartā paramota saṃdṛk  
prajāpatiḥ parameṣṭhī virāṭ |  
stomāś chandāṃsi nivido ma āhus  
te asmai rāṣṭram upa saṃ namantu ||  

#### PS_1.53.3
bhadram icchanta ṛṣayaḥ svarvidas  
tapo dīkṣām upa ni ṣedur agre |  
tato rāṣṭraṃ balam ojaś ca jātaṃ  
tad asmai devā upa saṃ namantu ||  

#### PS_1.53.4
upā vartadhvam upa na eta sarve  
'yaṃ cettādhipatir vo astu  
samānaṃ mantram abhi mantrayādhvā  
imaṃ paścād upa jīvātha sarve ||  

### 54

#### PS_1.54.1
tvam agne pramatis tvaṃ pitāsi nas  
tvaṃ sakhā yujyo 'si jātavedaḥ |  
tvaṃ viśvavid gātuvit kavir  
viśvā āśā abhayāḥ santv asme ||  

#### PS_1.54.2
idaṃ varco agninā dattam āgan  
bhargo yaśaḥ saha ojo vayo balam |  
trayastriṃśad yāni vīryāṇi  
tāny agniḥ pra dadātu me ||  

#### PS_1.54.3
varca ā dhehi me tanvāṃ  
saha ojo vayo balam |  
indriyāya tvā karmaṇe vīryāya  
prati gṛhṇāmi śataśāradāya ||  

#### PS_1.54.4
ūrje tvā balāya tvā-  
-ojase sahase tvā |  
abhibhūyāya tvā rāṣṭrabhṛtyāya  
pary ūhāmi śataśāradāya ||  

#### PS_1.54.5
ṛtubhiṣ ṭvārtavair  
āyuṣe varcase tvā |  
saṃvatsarasya tejasā  
tena saṃhanu kṛṇmasi ||  

### 55

#### PS_1.55.1
idam āñjanam ānaje  
śailūnam ākanikradam |  
abhi mā cakranda bhaga  
ṛṣabho vāśitām iva || +++(Bhatt. vāsitām)+++  

#### PS_1.55.2
aśvaḥ kanikradad yathā  
pratyaṅ mā bhaga āgamat |  
tam ahaṃ preṇyā adhi  
putram ivopastha ādhiṣi ||  

#### PS_1.55.3
akṣyau me madhusaṃkāśe  
jihvā me madhuvādinī |  
nasor adhi pramandanaṃ  
datsu me sāraghaṃ madhu ||  

#### PS_1.55.4
madhuman mama nīsanaṃ  
jaghanaṃ madhuman mama |  
mām it kila tvaṃ vāvanaḥ  
śākhāṃ madhumatīm iva ||  

anuvāka 11 ||

### 56

#### PS_1.56.1
pretā jayatā nara  
ugrā vaḥ santu bāhavaḥ |  
indro vaḥ śarma yacchatv  
anādhṛṣyā yathāsatha ||  

#### PS_1.56.2
ud dharṣantāṃ maghavann āyudhāny  
ut satvanāṃ māmakānāṃ manāṃsi |  
ud dharṣantāṃ vājināṃ vājināny  
ud vīrāṇāṃ jayatām etu ghoṣaḥ ||  

#### PS_1.56.3
pṛthag ghoṣā ululayaḥ  
ketumanta ud īratām |  
devā indrajyeṣṭhā  
maruto yantu senayā ||  

#### PS_1.56.4
avasṛṣṭā parā pata  
śaravye brahmasaṃśite |  
jayāmitrān pra padyasva  
māmīṣāṃ kaṃ canoc chiṣaḥ ||  

### 57
dūṣyā dūṣir asi hetyā hetir asi menyā menir asi ||  
sraktyo 'si pratisaro 'si punaḥsaro 'si pratyabhicaraṇo 'si ||  
prati tam abhi cara yo 'smān dveṣṭi yaṃ vayaṃ dviṣmaḥ ||  
sūrir asi varcodhās tanūpānāyuṣyaḥ kṛtyādūṣaṇaḥ ||  
śukro 'si bhrājo 'si jyotir asi svar asi ||  
āpnuhi śreyāṃsam ati samaṃ krāma ||  

### 58

#### PS_1.58.1
viṣkandhasya kābavasya  
kardamasyolūkyāḥ |  
apasthānasya kṛtyā yās  
teṣāṃ tvaṃ khṛgale jahi ||  

#### PS_1.58.2
pra mṛṇīhy upahatyāṃ  
kardamaṃ nīlaśākyam |  
adhā sāram iva dāruṇa  
āyuṣ kṛṇomy antaram ||  

#### PS_1.58.3
vividdhasyāvatṛṇṇasya  
hṛdasya cāhṛdasya ca |  
triparṇī viśvabheṣajī-  
-idaṃ kṛṇotu bheṣajam ||  

#### PS_1.58.4
kābavasya viṣkandhasya-  
-apasthāpanabheṣajam |  
idaṃ kṛṇomi bheṣajaṃ  
yathāyam agado 'sati ||  

### 59

#### PS_1.59.1
yasmād aṅgāt saṃsusrāva  
yad babhūva galantyaśaḥ |  
gāvo vatsam iva jānānās  
tat paraitu yathāyatham ||  

#### PS_1.59.2
nāsṛg asti pataṅgasya  
tardasya maśakādyāḥ |  
veṇoḥ pūtudror nāsty asṛṅ  
māsya glaur māpacid bhuvat ||  

#### PS_1.59.3
ahaṃ veda yathāsitha  
gurvikā nāma vā asi |  
amuṃ tvaṃ tam ito gaccha  
yam ahaṃ dveṣmi pūruṣam ||  

#### PS_1.59.4
tasyāpi madhya ā sīda  
nīlagrīvāsu sīdatā |  
vātasyānu pravāṃ  
maśakasyānu saṃvidam ||  

#### PS_1.59.5
preto yantv agruvo  
nir ito yantv agruvaḥ |  
adharācīm itaḥ paraḥ ||  

#### PS_1.59.6
prāhaṃ glāvam adhmāsaṃ  
nir ahaṃ glāvam adhmāsam |  
adharācīm itaḥ paraḥ || +++(Bhatt. adharācīr)+++  

### 60

#### PS_1.60.1
abhi tvām aham ojasā-  
-indro dasyūn ivābhuvam |  
sapatni naśyatād ito  
dūraṃ gacchādhy okasaḥ ||  

#### PS_1.60.2
sāsahā id ahaṃ patiṃ  
sāsahai śvaśurā ubhau |  
atho sapatnīṃ sāsahai  
yathā naśyāty okasaḥ ||  

#### PS_1.60.3
abhibhūr aham āgamaṃ  
viśvakarmā mahāvadāt |  
ahaṃ mitrasya kalpayann +++(Bhatt. kalpayan yeṣu)+++  
eṣu gṛheṣu duṣṭarāt ||  

#### PS_1.60.4
ut tiṣṭha mama vā idaṃ  
na tavehāpi kiṃ cana |  
māṃ caiva paśyann āyaty  
amuṃ ca divi sūryam ||  

anuvāka 12 ||

### 61

#### PS_1.61.1
yas tvā mṛtyur abhyadhatta  
jāyamānaṃ supāśayā |  
taṃ te satyasya hastābhyām  
ud amuñcad bṛhaspatiḥ ||  

#### PS_1.61.2
abhi tvā jarimāhita  
gām ukṣaṇām iva rajjvā |  
vy anye yantu mṛtyavo  
yān āhur itarāñ chatam ||  

#### PS_1.61.3
pra viśataṃ prāṇāpānāv  
anaḍvāhāv iva vrajam |  
śarīram asyāṅgāni  
jarimṇe nayataṃ yuvam ||  

#### PS_1.61.4
ihaiva staṃ prāṇāpānau  
memaṃ hāsiṣṭaṃ mṛtyave |  
ayaṃ jarimṇaḥ śevadhir  
ariṣṭa iha vardhatām ||  

#### PS_1.61.5
jarase tvā pari dadhmo  
jarase ni dhuyāmasi |  
jarā tvā bhadrayā neṣat |  
vy anye yantu mṛtyavo  
yān āhur itarāñ chatam ||  

### 62

#### PS_1.62.1
muñcāmi tvā haviṣā jīvanāya kam  
ajñātayakṣmād uta rājakṣmāt |  
grāhyā gṛbhīto yady eṣa etat  
tata indrāgnī pra mumuktam enam ||  

#### PS_1.62.2
yadi kṣitāyur yadi vā pareto  
yadi mṛtyor antikaṃ nīta eva |  
tam ā harāmi nirṛter upasthād  
aspārṣam enaṃ śataśāradāya ||  

#### PS_1.62.3
sahasrākṣeṇa śatavīryeṇa  
śatāyuṣā haviṣāhārṣam enam |  
indro yathainaṃ jarase nayāty  
ati viśvasya duritasya pāram ||  

#### PS_1.62.4
śataṃ jīva śarado vardhamānaḥ  
śataṃ hemantāñ chatam u vasantān | +++(Bhatt. hemantāṃ)+++  
śatam indrāgnī savitā bṛhaspatiḥ  
śatāyuṣā haviṣāhārṣam enam ||  

### 63

#### PS_1.63.1
yat te annaṃ bhuvaspata  
ākṣiyeta pṛthivīm anu |  
tasya nas tvaṃ bhuvaspate  
saṃ pra yaccha prajāpate ||  

#### PS_1.63.2
vyātte parameṣṭhino  
brahmaṇāpīpadāma tam |  
saṃvatsarasya daṃṣṭrābhyāṃ  
hetis taṃ sam adhād abhi ||  

#### PS_1.63.3
iyaṃ taṃ bhavastv āhutiḥ  
samid devī sahīyasī |  
rājño varuṇasya bandho asi  
so 'mum āmuṣyāyaṇam amuṣyāḥ putram  
ahne rātraye badhāna ||  

#### PS_1.63.4
mṛṇo 'si deva savitar gāyatreṇa chandasā  
mṛṇāmuṣya paśūn dvipadaś catuṣpadaḥ |  
yo 'smān dveṣṭi yaṃ vayaṃ dviṣmas  
taṃ jahi taṃ mṛṇa tasmai mā mīmṛḍas tasmai durāhā || +++(Bhatt. mṛṇas, mīmṛṇas)+++  

### 64

#### PS_1.64.1
ni te padaṃ pade mama  
ni cittam etu niṣkṛtaḥ |  
yathāsaḥ kevalo mama-  
-ahaṃ sādhāraṇī tava ||  

#### PS_1.64.2
padena gām anu yanti  
padenāśvaṃ padā ratham |  
padena maryā mat tvaṃ  
na eṣo no ahaṃ tvat ||  

#### PS_1.64.3
māpa sṛpo mā parā sṛpo  
mānyatrāsman manas kṛthāḥ |  
yaṃ tvāhir iva bhogair  
nākulena parīmasi ||  

#### PS_1.64.4
ni tvā kṛṇve saṃnahane  
ni kurīre ny opaśe |  
ni tvādhamasmiṃl lomni  
ny u tvā muṣkayor mṛje ||  

### 65

#### PS_1.65.1
ghṛtāhutā pṛthivī mā na eno +++(Bhatt. ghṛtāhṛdā)+++  
'smān prajāṃ vocata kilbiṣāṇi | +++(Bhatt. prajān)+++  
anāturāḥ sumanasaḥ suvīrā  
jyog jīvantas tava sakhye syāma ||  

#### PS_1.65.2
antar emi yātudhānān  
antar emi kimīdinaḥ |  
dhiyāma pitryā vayaṃ  
sarasvatyā carāmasi ||  

#### PS_1.65.3
mā te riṣaṃ khanitā  
yasmai ca tvā khanāmasi |  
dvipāc catuṣpād asmākaṃ  
mā riṣad devy oṣadhe ||  

#### PS_1.65.4
anyā vo anyām avatv  
anyānyasyā upāvata |  
sadhrīcīḥ savratā bhūtvā  
asyāvata vīryam || +++(see Griffiths 2004, 59)+++  

anuvāka 13 ||

### 66

#### PS_1.66.1
dhruvas tiṣṭha bhuvanasya gopa  
mā saṃ vikthā vanaspate |  
atraiva tvam iha vayaṃ suvīrā  
viśvā mṛdho abhimātīr vy asya ||  

#### PS_1.66.2
yo vānaspatyānām adhipatir babhūva  
yasminn imā viśvā bhuvanāny ārpitā |  
tam anajmi madhunā daivyena  
tasmān maṇiṃ nir mame viśvarūpam ||  

#### PS_1.66.3
imaṃ maṇiṃ viśvajitaṃ suvīram  
asmād aśvatthāt pary ud bharāmi |  
yena viśvāḥ pṛtanāḥ saṃjayāny  
atho dyumat samitim ā vadāni ||  

#### PS_1.66.4
sabandhuś cāsabandhuś ca  
yo na indrābhidāsati |  
vṛścāmi tasyāhaṃ mūlaṃ  
prajāṃ cakṣur atho balam ||  

### 67

#### PS_1.67.1
devī devyāṃ jātāsi  
pṛthivyām adhy oṣadhe |  
tāṃ tvā nitatni keśebhyo  
dṛṃhaṇāya khanāmasi ||  

#### PS_1.67.2
indras tvākhanat prathamo  
varuṇasya duhitṛbhyaḥ |  
dṛṃha jātāñ janayājātān  
ye jātās tān u varṣīyasas kṛdhi ||  

#### PS_1.67.3
yas te keśo 'vatataḥ  
samūlo yaś ca vṛhyate |  
sarvaṃ taṃ viśvabheṣajyā-  
-abhi ṣiñcāmi vīrudhā ||  

#### PS_1.67.4
abhīśunā meyo 'stu  
viyāmenānumeyaḥ |  
keśo naḍa iva vardhatāṃ  
śīrṣṇas te asitas pari ||  

### 68

#### PS_1.68.1
yathā naḍaṃ kaśipune  
striyo bhindanty aśmanā |  
evā bhinadmi te muṣkau  
tasmai tvām avase huve ||  

#### PS_1.68.2
tvaṃ vīrudhāṃ śreṣṭhatamā-  
-abhiśrutāsy oṣadhe |  
sāmum adya pūruṣaṃ  
klībam opaśinaṃ kṛdhi ||  

#### PS_1.68.3
klībaṃ kṛdhy opaśinam  
atho kurīriṇaṃ kṛdhi |  
ubhābhyām asya grāvabhyām  
indro bhinattv āṇḍyau ||  

#### PS_1.68.4
klība klībaṃ tvākaraṃ  
vadhre vadhriṃ tvākaram |  
arasārasaṃ tvākaram  
arasāraso 'si |  
kurīram asya śīrṣaṇi  
kumbaṃ cādhi ni dadhmasi || +++(Bhatt. kumbhaṃ)+++  

#### PS_1.68.5
ye te nāḍyau devakṛte  
yayos tiṣṭhati vṛṣṇyam |  
te te bhinadmi śamyayā-  
-amuṣyā adhi muṣkayoḥ ||  

### 69

#### PS_1.69.1
jāyamāno nir arujat  
sapatnān dodhato 'bhayān |  
sa vai sapatnānāṃ sabhā  
avālapsyo anāśayat ||  

#### PS_1.69.2
ārād arātiṃ kṛṇute  
aśastim apa bādhate |  
avālapsyaḥ sa yo maṇiḥ +++(Or. avālapsyasya yo)+++  
sahasvān abhimātihā ||  

#### PS_1.69.3
cakṣur asya sūtram āsīt  
tardma śrotram utābharat |  
avālapsyaḥ sa yo maṇiḥ +++(Or. avālapsyasya yo)+++  
sahasvān abhimātihā ||  

#### PS_1.69.4
imaṃ maṇim āvālapsyaṃ  
yasminn ārohayāmasi |  
sa vai sapatnān ā datte  
sa enaṃ pātu viśvataḥ  
sa enaṃ jarase nayāt ||  

### 70

#### PS_1.70.1
yato jīvebhyo na pitṝn upaiti  
yam ānaśe duṣkṛtaṃ daidhiṣavyam |  
ayajñiyaḥ prathamo yo viveśa +++(Bhatt. ayajñaḥ)+++  
kṛcchrād ij jyotir abhy aśnavātai ||  

#### PS_1.70.2
nāsyauṣadhīṣv apy asti nāpsv antar  
nāsya sūryaṃ saṃdṛśam eti cakṣuḥ |  
bhūmir dveṣṭi carantam enaṃ  
yam ānaśe duṣkṛtaṃ daidhiṣavyam ||  

#### PS_1.70.3
trite devā amṛjataina etat +++(Bhatt. kṛte devā)+++  
trita enan manuṣyeṣv amṛṣṭa | +++(Bhatt. kṛta enaṃ)+++  
tata etad amuyā rakṣa īrte  
pramuktaṃ jyoter adhi dūram eti ||  

#### PS_1.70.4
yebhiḥ pāśair didhiṣūpatir vibaddhaḥ  
parauparāv ārpito aṅgeaṅge |  
vi te cṛtyantāṃ vicṛto hi santi  
bhrūṇaghni pūṣan duritāni mṛṣṭā || +++(Bhatt. muṣṭāḥ)+++  

anuvāka 14 ||

### 71

#### PS_1.71.1
agniṣ ṭe viśa ā nayād  
indro vāyur bṛhaspatiḥ |  
sa te dharmam adīdharad  
dhāteva bhuvanebhyaḥ ||  

#### PS_1.71.2
bṛhaspate puraetā viśām ihy  
agniḥ paścād abhi nudāty āyatīḥ |  
vāyur enā dakṣiṇataḥ  
pūṣottarād upānudāt || +++(Bhatt. apānudāt+)+++  

#### PS_1.71.3
ā sahasrī śataratha  
ā revānyetu no viśam | +++(Bhatt. viśan)+++  
endro vāmena viśpatir +++(Bhatt. indro)+++  
ā rūpeṇa bṛhaspatiḥ ||  

#### PS_1.71.4
svarjuṣṭaḥ kaśyapasya  
sa rāṣṭre jāgarat sve |  
ṛṣabhaḥ śātamāturaḥ  
śvetantād avihruto  
devān yajñena bodhayāt ||  

### 72

#### PS_1.72.1
mahājanāḥ prathamā ye didīvire +++(Bhatt. didivire)+++  
dhane saṃhatya mahati dvirāje |  
teṣāṃ vare yaḥ prathamo jigāya  
tasyāhaṃ lokam anūd bhideyam ||  

#### PS_1.72.2
medinas te vaibhīdakās  
tata indra upāvatu |  
avyā vṛka iva saṃrabhya  
jigīvān astam āyasi ||  

#### PS_1.72.3
udbāhū hiraṇyajid  
gojid aśvajitau bhare |  
vyāghro jaghnivām̐ iva-  
-ut tiṣṭhādhidevanāt ||  

#### PS_1.72.4
ādinavaṃ pratidīvne  
kṛtenāsmām̐ abhi kṣara | +++(varia lectio ghṛtenā-)+++  
vṛkṣam ivāśanyā jahi  
yo asmān pratidīvyati ||  

### 73

#### PS_1.73.1
divas pṛthivyāḥ pary antarikṣād  
vanaspatibhyo adhy oṣadhībhyaḥ |  
yatrayatra vibhṛto jātavedās  
tatastato juṣamāṇo na ehi ||  

#### PS_1.73.2
yas te apsu mahimā yo vaneṣu  
ya oṣadhīṣu paśuṣv apsv antaḥ |  
agne sarvās tanvaḥ saṃ rabhasva  
tābhir na ehi draviṇodā ajasraḥ ||  

#### PS_1.73.3
yas te deveṣu mahimā svargo  
yā te tanūḥ pitṛṣv āviveśa |  
puṣṭir yā te manuṣyeṣu paprathe  
'gne tayā rayim asmāsu dhehi ||  

#### PS_1.73.4
śrutkarṇāya kavaye vedyāya  
vacobhir vākair upa yāmi rātim | +++(Bhatt. yāma)+++  
yato bhayam abhayaṃ tan no astv  
ava devānāṃ yaja heḍo agne ||  

### 74

#### PS_1.74.1
indro devānāṃ varuṇo dhṛtavrataḥ  
somo vīrudhāṃ jagataḥ paraspāḥ |  
vāyuḥ paśūnāṃ paśupā janānām  
ayaṃ purorā no asyāstu mūrdhā ||  

#### PS_1.74.2
mūrdhā divo antarikṣasya mūrdhā  
mūrdhā sindhūnām uta parvatānām |  
mūrdhā viśvasya bhuvanasya rājā-  
-ayaṃ purorā no asyāstu mūrdhā ||  

#### PS_1.74.3
mṛdhas te samrāḍ ava hantu sarvām̐ +++(Bhatt. mṛghas (misprint), vahantu; ava hantu emend. Hoffmann)+++  
amitrān rājā varuṇo viṣūcaḥ |  
indraḥ śatrūn asunītiṃ nayāti te  
'yaṃ purorā no asyāstu mūrdhā ||  

#### PS_1.74.4
viśas tvā rājan pradiśo juṣantāṃ  
daivīr viśaḥ supraketāḥ saketāḥ |  
viśvā āśā manuṣyo vi bhāhy  
ayaṃ purorā no asyāstu mūrdhā ||  

### 75

#### PS_1.75.1
vi bādhasva dṛṃhasva vīḍayasva- +++(emend. Renou 1965; Bhatt. vrīḍayasva-)+++  
-adhaspadaṃ śatravas te bhavantu |  
sapatnasāha ṛṣabho janāṣāḍ  
ugraś cettā pañca kṛṣṭīr vi rāja ||  

#### PS_1.75.2
śivaṃ kṣetram anamīvaṃ te astu-  
-uttame nāke adhi tiṣṭhehi |  
putrān bhrātṝn bahulān paśyamāno  
viśve tvā devā iha dhārayantu ||  

#### PS_1.75.3
tvaṣṭā rūpeṇa savitā savena-  
-ahar mitreṇa varuṇena rātrī |  
indro jyaiṣṭhyena brahmaṇāyaṃ bṛhaspatir |  
dhātā tvā dhībhir abhi rakṣatv iha ||  

#### PS_1.75.4
vāstoṣpata iha naḥ śarma yaccha  
ghane vṛtrāṇāṃ saṃgathe vasūnām |  
ihaivaidhi grāmapatir janāṣāḍ  
viśvair devair gupito rakṣamāṇaḥ ||  

anuvāka 15 ||

### 76

#### PS_1.76.1
ūrdhvo bhava prati vidhyādhy asmad  
ugraṃ dhanur ojasvān ā tanuṣva |  
prati durhārdaṃ harasā śṛṇīhi  
kṛtvānam agne adharaṃ kṛṇuṣva ||  

#### PS_1.76.2
praty enaṃ yāhi prati bhaṅdhy enaṃ  
vividhyann agne vitaraṃ vi bhāhi |  
pratyaṅ prehi vartmanā jarhṛṣāṇaḥ  
kṛtyākṛte duṣkṛte mādhi vocaḥ ||  

#### PS_1.76.3
yo no durhārd dhṛdayenābhivaste +++(Bhatt. durhād)+++  
yaś cakṣuṣā manasā yaś ca vācā |  
pratyaṅ daṃṣṭrābhyām abhi taṃ bubhūṣan +++(Bhatt. babhūṣaṃ)+++  
kṛtyākṛtaṃ duṣkṛtaṃ nir dahāgne ||  

#### PS_1.76.4
pratībodhaś caturakṣo  
divyo aśmeva vīḍubhit |  
prabhañjañ chatrūn prati yāhy agne  
kṛtyākṛtaṃ duṣkṛtaṃ hṛdaye vidhya marmaṇi ||  

### 77

#### PS_1.77.1
indra kṣatram abhi vāmam ojo  
'jāyathā vṛṣabha carṣaṇīnām |  
apānudo janam amitrayantam  
uruṃ devebhyo akṛṇor ulokam ||  

#### PS_1.77.2
mṛgo na bhīmaḥ kucaro giriṣṭhāḥ  
parāvata ā jagāmā parasyāḥ |  
sṛkaṃ saṃśāya pavim indra tigmaṃ  
vi śatrūn tāḍhi vi mṛdho nudasva || +++(Bhatt. tāḍi)+++  

#### PS_1.77.3
aṃhomuce pra bhare manīṣām  
ā sutrāmṇe sumatim āvṛṇānaḥ | +++(Bhatt. śutrāmṇe)+++  
idam indra prati havyaṃ gṛbhāya  
satyāḥ santu yajamānasya kāmāḥ ||  

#### PS_1.77.4
aṃhomucaṃ vṛṣabhaṃ yajñiyānāṃ +++(Bhatt. yajñānāṃ)+++  
virājantaṃ prathamam adhvarāṇām |  
apāṃ napātam aśvinau huve dhiya  
indriyeṇa na indriyaṃ dhattam ojaḥ || +++(indriyeṇa with K; Bhatt. indreṇa)+++  

### 78

#### PS_1.78.1
dhātāram indraṃ savitāram ūtaye  
huve devām̐ amṛtān martyaḥ san |  
śreṣṭhe no vasavo dhatta dhāmni +++(emend. Renou 1965; Bhatt. śreṣṭho)+++  
mā radhāma dviṣate mo arātaye ||  

#### PS_1.78.2
adhi bravītv adhivaktā na indro  
adhi bravītu savitā daivyena |  
svasti mitrāvaruṇā ca dhattāṃ  
rātriṃrātrim aharahaś ca devāḥ ||  

#### PS_1.78.3
adhi bravītu pṛthivī uta dyaur  
adhi bruvantu marutaḥ pṛśnimātaraḥ |  
yo no dveṣṭy araṇo yaḥ sanābhiḥ  
pavir iva nemer adharaḥ so astu ||  

#### PS_1.78.4
yasya trayā gatam anuprayanti  
devā manuṣyāḥ paśavaś ca sarve |  
tan no devaṃ mano adhi bravītu  
sunīti no nayatu dviṣate mā radhāma || +++(sunīti Griffiths 2004, 76)+++  

### 79

#### PS_1.79.1
varcasvān asi deveṣu  
varcasvān oṣadhīṣv ā |  
atho varcasvinaṃ kṛdhi  
yam aśvatthādhirohasi ||  

#### PS_1.79.2
yam aśvattho adhyarukṣad  
rājā manuṣyaṃ janam |  
indram iva vi mṛdho hanat  
tasmād rāṣṭram anapacyutam ||  

#### PS_1.79.3
āroho nāma vā asi  
sahasvān ud ajāyathāḥ |  
taṃ tvā sapatnasāsaham  
aśvattha bibharād ayam ||  

#### PS_1.79.4
rājā vā asi bhūtānām  
ṛṣabho vīrudhāṃ patiḥ |  
sa naḥ sapatnān aśvattha  
viṣūco vy ud ā kṛdhi ||  

### 80

#### PS_1.80.1
saṃpaśyamānā amṛtāya āyan  
śuddhā yonibhyas pari jāyamānāḥ |  
śivaṃ kṛṇvānā upa jighratemaṃ  
vīraṃ vīreṣv apy ā kṛṇudhvam ||  

#### PS_1.80.2
śivo vo vīra iha jāto astu  
śuddho yonibhyas pari jāyamānaḥ |  
ariṣṭo 'yaṃ vardhatāṃ sarvam āyur  
varma jyāyobhyo haviṣā kṛṇotu ||  

#### PS_1.80.3
jarāṃ mṛtyuṃ prepsatu jīva eṣa  
nāsya krimir īśāto nota jambhaḥ |  
saṃrabhya jīva śaradaḥ suvarcā  
agniṣ ṭe gopā adhipā vasiṣṭhaḥ ||  

#### PS_1.80.4
jarāmṛtyur jarāyur jarācakṣur jarāsvaḥ |  
jarase tvā jaradaṣṭiṃ pari dadāmi ||  

#### PS_1.80.5
dyauṣ ṭe pitā pṛthivī mātāntarikṣam ātmā |  
vātaḥ prāṇaḥ sūryaś cakṣur divas payaḥ |  
suparṇas tvābhy ava paśyād āyuṣe varcase  
'yam annasyānnapatir astu vīraḥ ||  

anuvāka 16 ||

### 81

#### PS_1.81.1
yajñasya cakṣuḥ prabhṛtir mukhaṃ ca  
vācā śrotreṇa manasā juhomi |  
imaṃ yajñaṃ vitataṃ viśvakarmaṇā-  
-ā devā yantu sumanasyamānāḥ ||  

#### PS_1.81.2
ye devānām ṛtvijo ye ca yajñiyā  
yebhyo havyaṃ kriyate bhāgadheyam |  
imaṃ yajñaṃ saha patnībhir etya  
yāvanto devās tati mādayantām ||  

#### PS_1.81.3
yan mā hutaṃ yad ahutam ājagāma  
yasmād annān manasodrārajīmi |  
yad devānāṃ cakṣuṣa āgasīnam  
agniṣ ṭad dhotā suhutaṃ kṛṇotu ||  

#### PS_1.81.4
agneṣ ṭvā jihvayā hutam iṣṭaṃ marudbhir  
anumataṃ pitṛbhiḥ prāśnāmi ||  

### 82

#### PS_1.82.1
agneḥ prajātaṃ pari yad dhiraṇyam  
amṛtaṃ dadhre adhi martyeṣu |  
ya enad veda sa id enad arhati  
jarāmṛtyur bhavati yo bibharti ||  

#### PS_1.82.2
yad dhiraṇyaṃ sūryeṇa suvarṇaṃ  
prajāvanto manavaḥ pūrva īṣire |  
tat tvā candraṃ varcasā saṃ sṛjāty  
āyuṣmān bhavati yo bibharti ||  

#### PS_1.82.3
āyuṣe tvā varcase tvā-  
-ojase ca balāya ca |  
yathā hiraṇya tejasā  
vibhāsāsi janām̐ anu ||  

#### PS_1.82.4
yad veda rājā varuṇo  
veda devo bṛhaspatiḥ |  
indro yad vṛtrahā veda  
tat ta āyuṣyaṃ bhuvat  
tat te varcasyaṃ bhuvat ||  

### 83

#### PS_1.83.1
yad ābadhnan dākṣāyaṇā hiraṇyaṃ  
śatānīkāya sumanasyamānāḥ |  
tat te badhnāmi śataśāradāya-  
-āyuṣmān jaradaṣṭir yathāsaḥ ||  

#### PS_1.83.2
nainaṃ rakṣāṃsi na piśācāḥ sahante  
devānām ojaḥ prathamajaṃ hy etat |  
yo bibharti dākṣāyaṇaṃ hiraṇyaṃ +++(Bhatt. dākṣāyaṇā)+++  
sa jīveṣu kṛṇute dīrgham āyuḥ ||  

#### PS_1.83.3
apāṃ reto jyotir ojo balaṃ ca  
vanaspatīnām uta vīryāṇi |  
indra ivendriyam ava rudhmo asmin  
sa dakṣamāṇo bibharad dhiraṇyam ||  

#### PS_1.83.4
samānāṃ māsām ṛtubhiṣ ṭvāhaṃ  
saṃvatsarasya payasā piparmi |  
indrāgnī tvā brahmaṇā vāvṛdhānāv  
āyuṣmantam uttamaṃ tvā karātaḥ ||  

### 84

#### PS_1.84.1
yat te catasraḥ pradiśo  
mano jagāma dūrakam |  
tat ta ā vartayāmasi-  
-iha kṣayāya jīvase ||  

#### PS_1.84.2
yat te bhūmiṃ catuḥsraktiṃ  
manaḥ (…) || +++(see 1bcd)+++  

#### PS_1.84.3
yat te yamaṃ vaivasvataṃ  
manaḥ (…) || +++(see 1bcd)+++  

#### PS_1.84.4
yat te samudram arṇavaṃ  
manaḥ (…) || +++(see 1bcd)+++  

#### PS_1.84.5
yat te divaṃ yat pṛthivīṃ  
manaḥ (…) || +++(see 1bcd)+++  

#### PS_1.84.6
yat te vāyum antarikṣaṃ  
manaḥ (…) || +++(see 1bcd)+++  

#### PS_1.84.7
yat te sūryaṃ yad uṣasaṃ  
manaḥ (…) || +++(see 1bcd)+++  

#### PS_1.84.8
yat te candraṃ nakṣatrāṇi  
manaḥ (…) || +++(see 1bcd)+++  

#### PS_1.84.9
yat ta āpo yad oṣadhīr  
manaḥ (…) || +++(see 1bcd)+++  

#### PS_1.84.10
yat te parāṃ parāvataṃ +++(Bhatt. paramāṃ)+++  
mano jagāma dūrakam |  
tat ta ā vartayāmasi-  
-iha kṣayāya jīvase ||  

### 85

#### PS_1.85.1
yaṃ gṛhṇanty apsaraso  
yaṃ mathnāti bṛhaspatiḥ |  
taṃ kaśyapasya brahmaṇā  
savitā punar ā bharat ||  

#### PS_1.85.2
yo bhartākūḥ paridhāya  
mṛgeṣv api dhāvati |  
taṃ kaśyapasya brahmaṇā  
savitā punar ā bharat ||  

#### PS_1.85.3
savitāgnir brahmā soma +++(Bhatt. brahma)+++  
indras tvaṣṭā bṛhaspatiḥ |  
ete marudyutaṃ tvā  
brahmaṇā punar ā bharan ||  

#### PS_1.85.4
bhadrāṃ vācaṃ śivaṃ cakṣur  
marudyutāya kṛṇmasi |  
imāṃ hy asmā oṣadhim +++(Bhatt. imā)+++  
ā harāmy arundhatīm ||  

anuvāka 17 ||

### 86

#### PS_1.86.1
tribhyo rudrebhyaḥ pravasan yajāmi  
jyeṣṭhaḥ kaniṣṭha uta madhyamo yaḥ |  
jyotiṣkārāḥ kavayaḥ somapā ye  
kaṇvā ajantu nir ito vadhena || +++(Bhatt. adantu)+++  

#### PS_1.86.2
indrāgnī vītaṃ haviṣaḥ saṃvidānau  
samiddho agniḥ samidhā gīrbhir indraḥ |  
nudethāṃ kaṇvā nir ito arātim  
ārād rakṣāṃsi tapataṃ vy asmat ||  

#### PS_1.86.3
vāstoṣpate suprajasaḥ suvīrā  
ṣaṣṭhīsyāmi śaradaḥ śatāni |  
durvāstu kaṇvā abhi nir ṇudasva  
suvāstv asmām̐ upa saṃ viśasva ||  

#### PS_1.86.4
yā tantiṣat khalasad yā ca goṣṭhe  
yā jātāḥ śakadhūme sabhāyām |  
prapāyāṃ jātā uta yāś ca bhitsu  
tāś cātayāmaḥ śivatā no astu ||  

#### PS_1.86.5
dudvā ca dudvatī ca sthas  
tad vāṃ nāma tad vāṃ nāmadheyam |  
rudrapreṣite stho 'vye nāma +++(Bhatt. sto, K sthau)+++  
pary asmān vṛṅktam |  
yo no dveṣṭi tam ṛcchatam ||  

#### PS_1.86.6
vīcī nāmāsy aghahārā nāma |  
namas te astu vātake  
'nyatrāsmad aghaṃ kṛdhi ||  

#### PS_1.86.7
ṛjīte pari ṇo nama-  
-agreṇa pari ṇo nama |  
aśmānaṃ tanvaṃ kṛṇmahe  
adyā naḥ soma mṛḍaya ||  

### 87

#### PS_1.87.1
tvaṃ darbhāsi patir oṣadhīnāṃ  
vibhindan yāsi kanyā ivainām |  
bhindhi śiraḥ kṛmer jāyānyasya  
śarīraṃ bhindhy uta bhindhy asthi ||  

#### PS_1.87.2
yaḥ kīkasāstho viradāt parūṃṣi +++(Bhatt. kīkasāsthno*)+++  
yasyoddhāra uṣṇihās tā hi vavre |  
haniṣyāmi vāṃ nir ataḥ paretaṃ  
tṛṇāny attam avasīriṇām iva ||  

#### PS_1.87.3
ayaṃ ya āste jaṭhareṣv antaḥ  
kāsphīvaśaṃ nirajaṃ martyasya | +++(Bhatt. nirujaṃ)+++  
haniṣyāmi vāṃ nir ataḥ paretaṃ  
stāyad eyathuḥ prati vām abhutsi ||  

#### PS_1.87.4
yeneyathus tena pathā paretaṃ  
stāyad eyathuḥ prati vām abhutsi |  
brahmaṇā vāṃ paritṛhya samantaṃ  
vi cchetsyāmi nakula iva sarpam ||  

### 88

#### PS_1.88.1
yajñapatim ṛṣaya enasāhur  
nirbhaktā bhāgād anutapyamānāḥ |  
yad enaś cakṛvān baddha eṣa  
tato viśvakarman pra mumugdhy enam ||  

#### PS_1.88.2
adānyān somapān manyamāno  
yajñasya vidvān samaye na dhīraḥ |  
madhavyān stokān apa yān rarādha  
saṃ mā taiḥ sṛjatu viśvakarmā ||  

#### PS_1.88.3
ye bhakṣayanto na vasūny ānṛdhur  
yān agnayo anvatapyanta dhiṣṇyāḥ | +++(Bhatt. dhṛṣṇyā |)+++  
yā teṣām avayā duriṣṭāt  
sviṣṭaṃ tad viśvakarmā kṛṇotu ||  

#### PS_1.88.4
bhīmā ṛṣayo namo astv ebhyaś  
cakṣur yad eṣāṃ manasaś ca saṃdṛk |  
bṛhaspataye mahiṣāya dive namo  
viśvakarman namas te pāhy asmān ||  

### 89

#### PS_1.89.1
sarvā imā oṣadhayaḥ  
pṛthivyām adhi niṣṭhitāḥ |  
athaiva bhadrike tvam  
asurebhyo ajāyathāḥ ||  

#### PS_1.89.2
śataṃ jahy apsarasāṃ  
śataṃ śvanvatīnām |  
gandharvapatnīnāṃ śatasya-  
-indro api kṛtac chiraḥ ||  

#### PS_1.89.3
yāḥ patanti puro vātaṃ  
patanti reṣmabhiḥ saha |  
cetantīm aśmalāṃ palām  
indro apsaraso hanat ||  

#### PS_1.89.4
vi vo yaśo havāmahe  
vi vo haviṣyam odanam |  
apāvarīr aporṇuta-  
-asmad yakṣmam aporṇuta  
vātas tejanyaṃ yathā ||  

### 90

#### PS_1.90.1
asitasya vidradhasya  
lohitasya vanaspate |  
visalpakasyauṣadhe  
moc chiṣaḥ piśitaṃ cana ||  

#### PS_1.90.2
yat te balāsa tiṣṭhataḥ  
kakṣe muṣkāv apākṛtam |  
vedāhaṃ tasya bheṣajaṃ  
cīpadrām abhicakṣaṇam ||  

#### PS_1.90.3
nir balāsaṃ balāsino  
visalpam uta vidradham |  
paropahatyāṃ te vayaṃ  
parā yakṣmaṃ suvāmasi ||  

#### PS_1.90.4
śīrṣarogam aṅgarogaṃ  
śuktivalgaṃ vilohitam |  
parā te ajñātaṃ yakṣmam  
adharāñcaṃ suvāmasi ||  

anuvāka 18 ||

### 91

#### PS_1.91.1
payo deveṣu paya oṣadhīṣu  
paya āśāsu payo 'ntarikṣe |  
tan me dhātā savitā ca dhattāṃ  
viśve tad devā abhi saṃ gṛṇantu ||  

#### PS_1.91.2
payo yad apsu paya usriyāsu  
paya utseṣūta parvateṣu | +++(Bhatt. uktheṣūta)+++  
tan me dhātā savitā ca dhattāṃ  
viśve tad devā abhi saṃ gṛṇantu ||  

#### PS_1.91.3
yan mṛgeṣu paya āviṣṭam asti  
yad ejati patati yat patatriṣu |  
tan me dhātā savitā ca dhattāṃ  
viśve tad devā abhi saṃ gṛṇantu ||  

#### PS_1.91.4
yāni payāṃsi divy ārpitāni  
yāny antarikṣe bahudhā bahūni |  
teṣām īśāne vaśinī no adya  
pra dattāṃ dyāvāpṛthivī ahṛṇīyamāne ||  

### 92

#### PS_1.92.1
āganmemāṃ samitiṃ viśvarūpāṃ  
yasyāṃ pūrvam avadad deva ekaḥ |  
sā naḥ sūktair jujuṣāṇā samīcy  
asmān vṛṇītāṃ sumanasyamānā ||  

#### PS_1.92.2
iyaṃ devī samitir viśvarūpā  
śilpaṃ kṛṇvānā carati janeṣu |  
tāṃ rājānaḥ kavayo hṛtsu ketair  
arājānaś ca vadanaiḥ punanti ||  

#### PS_1.92.3
agniṃ sāmityam upa saṃ sadema  
vācā priyaṃ madhumatyā vadantaḥ |  
somo rājā varuṇo mitradharmā  
mayi śremāṇam upa saṃ namantu || +++(emend. Bhatt. (footnote))+++  

#### PS_1.92.4
yo vaḥ śuṣmo hṛdaye  
yo bāhvor yaś ca cakṣuṣi |  
jihvāyā agre yo manyus  
taṃ vo vi nayāmasi ||  

### 93

#### PS_1.93.1
triṣ kuṣṭhāsi vṛtrāj jātas  
trir divas pari jajñiṣe | +++(Bhatt. jajñire)+++  
triḥ somāj jajñiṣe tvaṃ  
trir ādityebhyas pari ||  

#### PS_1.93.2
jīvalaṃ naghāriṣaṃ  
jayatkam aparājitam |  
taṃ tvāmṛtasyeśānaṃ  
rājan kuṣṭhā vadāmasi ||  

#### PS_1.93.3
antarā dyāvāpṛthivī  
antarikṣam idaṃ mahat |  
tatrāmṛtasyeśānaṃ  
kuṣṭhaṃ devā abadhnata ||  

#### PS_1.93.4
kuṣṭho 'si devakṛto  
himavadbhyo nirābhṛtaḥ |  
tīkṣṇābhir abhribhiḥ khātaḥ +++(Bhatt. khātuḥ)+++  
sa cakarthārasaṃ viṣam || +++(Bhatt. cakartārasaṃ)+++  

### 94

#### PS_1.94.1
yās te śataṃ dhamanayaḥ  
sahasrāṇī ca viṃśatiḥ |  
babhror aśvasya vāreṇa-  
-api nahyāmi tā aham ||  

#### PS_1.94.2
śatasya te dhamanīnāṃ  
sahasrasyāyutasya ca |  
dṛteḥ pādam iva sārathir  
api nahyāmi yad bilam ||  

#### PS_1.94.3
paramasyāṃ parāvati  
śuṣko bhaṇḍuś ca tiṣṭhataḥ |  
tataḥ śuṣkasya śuṣmeṇa  
tiṣṭhantu lohinīr apaḥ ||  

#### PS_1.94.4
pari vaḥ sikatāmayaṃ  
maruṃ bile vapāmasi |  
yakac cid asravīt purā +++(Bhatt. dakacid)+++  
takac cid aśamīd idam || +++(Bhatt. takacid)+++  

### 95

#### PS_1.95.1
rudra mā tvā jīhiḍāma suṣṭutyā +++(Bhatt. jihīḍāma*)+++  
maghavan mā sahūtyā | +++(Bhatt. suhūtyā+)+++  
bhiṣaktamaṃ tvā bhiṣajāṃ śṛṇomy  
un no vīrām̐ īraya bheṣajebhiḥ ||  

#### PS_1.95.2
rudra yat te guhyaṃ nāma  
yat te addhātayo viduḥ |  
śivā śaravyā yā tava  
tayā no mṛḍa jīvase ||  

#### PS_1.95.3
agniṃ tvāhur vaiśvānaraṃ  
sadanān pradahan v agāḥ | +++(Bhatt. pradahan nv)+++  
sa no devatrādhi brūhi  
mā riṣāmā vayaṃ tava ||  

#### PS_1.95.4
yā devaiḥ prahiteṣuḥ patāt  
tapase vā mahase vāvasṛṣṭā |  
somas tvām asmad yāvayatu vidvān  
avantu naḥ pitaro devahūtiṣu ||  

anuvāka 19 ||

### 96

#### PS_1.96.1
rāyaspoṣaṃ dhehi no jātaveda  
ūrjāvad agne yaśaḥ sūnṛtāvat |  
dadhāma bhāgaṃ sunavāma somaṃ  
yajñena tvām upa śikṣema śakra ||  

#### PS_1.96.2
vayam agne dhanavantaḥ syāma-  
-alaṃ yajñāyota dakṣiṇāyai |  
grāvā vaded abhi somasyāṃśūn  
endraṃ śikṣemendunā sutena ||  

#### PS_1.96.3
īśānaṃ tvā śuśrumā vayaṃ puro  
dhanānāṃ dhanapate |  
gomad agne aśvavad bhūri puṣṭaṃ  
hiraṇyavad annavad dhehi mahyam ||  

#### PS_1.96.4
duhāṃ me dyauḥ pṛthivī payo  
'jagaro mā sodako 'bhi vi sarpatu |  
prajāpatinā tanvam  
ā prīṇe 'riṣṭo ma ātmā ||  

### 97

#### PS_1.97.1
asmāñ juṣadhvam asavo 'dya +++(Bhatt. asmāṃ)+++  
mā naḥ purā jaraso 'savo vadhiṣṭa | +++(emend. Renou 1965; Bhatt. vadhiṣṭha)+++  
pākā gṛṇīmas tava vīryāya  
śataṃ himān adhipatir na ehi ||  

#### PS_1.97.2
un mṛṇo agād ārjunam agāt  
suśrud bhagavo gopāya mā |  
ahne 'dyātmānaṃ pari dade  
sūryaprāṇo bhavāmi ||  

#### PS_1.97.3
ni mṛṇo agād āsitam agāt  
suśrud bhagavo gopāya mā |  
rātraye 'dyātmānaṃ pari dade  
agniprāṇo bhavāmi ||  

#### PS_1.97.4
anābhūr asy anābho  
'nābhuvo bhūyāsma |  
sa yatra tvaṃ prajāpate  
trir ekasyāhnaḥ prajāḥ saṃpaśyasi |  
tatra mām api saṃ paśya-  
-anaṣṭapaśur bhuvanasya gopāḥ ||  

### 98

#### PS_1.98.1
yathā mṛgaṃ ropayasi  
tiraś carmātividhyasi |  
evā tvam ugra oṣadhe  
amuṃ ropaya mām abhi ||  

#### PS_1.98.2
bandhaś cemā upadhiś ca  
madhuman nau samañjanam |  
dvārau bhagasyemā ūrū  
mṛgas tṛṣyann ivā cara || +++(Bhatt. tuṣyann; tṛṣyann with K; )+++  

#### PS_1.98.3
abhi tvādhām abhidhinā  
jāleneva mahājaṣam |  
yathā mama kratāv aso  
mama citte sacāvahai ||  

#### PS_1.98.4
ahaṃ vai tvad uttarāsmy  
adha tvam upadhir mama |  
saṃ nau badhnāmi saṃbandhanena  
yathāsāvāvicartyāv  
ā mṛtyor ā parāvataḥ ||  

### 99

#### PS_1.99.1
apocchantī duṣvapnyam +++(Bhatt. duḥṣvapnyam)+++  
apa durhārdam ucchatam |  
apoṣṭaṃ sarvaṃ kṣetriyaṃ  
sarvāś ca yātudhānyaḥ ||  

#### PS_1.99.2
ud agātāṃ bhagavatī  
vicṛtau nāma tārake |  
vi kṣetriyasya muñcatāṃ  
saṃgranthiṃ hṛdayasya ca ||  

#### PS_1.99.3
namo astu varatrābhyo  
nama īṣāyugebhyaḥ |  
mṛgāyāraṇye tiṣṭhate  
kṣetriyāyākaraṃ namaḥ ||  

#### PS_1.99.4
ākhor idaṃ kṣaitrapatyaṃ  
manoś ca mānavasya ca |  
manaḥ sarvasya paśyata  
iha bhūyaḥ syād iti ||  

### 100

#### PS_1.100.1
ud ehi devi kanya  
ācitā vasunā saha |  
na tvā taranty oṣadhayo  
bāhyāḥ parvatīyā uta ||  

#### PS_1.100.2
yathā tvā devy oṣadhe  
sarvaḥ kāmayate janaḥ |  
evā bhagasya no dhehi  
devebhya ivāmṛtaṃ pari ||  

#### PS_1.100.3
utsaktapatny oṣadha  
āvataṃkaraṇīd asi |  
yad eṣi yan niṣīdasi  
tatra tvāhaṃ sam agrabham  
aśvam ivāśvābhidhānyā ||  

#### PS_1.100.4
yathā kumāras taruṇo  
mātaraṃ pratinandati |  
evāsmān prati nandatu  
yāṃ vayaṃ kāmayāmahe ||  

anuvāka 20 ||

### 101

#### PS_1.101.1
trīṇi pātrāṇi prathamāny āsan  
tāni satyam uta bhūtaṃ tatakṣa |  
ṛtasya māne adhi yā dhruvāṇy  
ebhir devā amṛtaṃ bhakṣayanti || +++(thus with K; Bhatt. dhruvāṇi yebhir)+++  

#### PS_1.101.2
svar yad devā vibhajanta āyan +++(Bhatt. āyaṃ)+++  
trīṇi pātrāṇi prathamāny āsan |  
ādityā ekaṃ vasavo dvitīyaṃ  
tṛtīyaṃ rudrā adhi saṃ babhūvuḥ ||  

#### PS_1.101.3
dhātā veda savitaitāni sarvā  
bṛhaspatiḥ prathamo devo agniḥ |  
ebhir indro jaṭharam āpṛṇīte +++(Bhatt. yebhir; ebhir with K)+++  
tribhiḥ pātrair uta viśve ca devāḥ ||  

#### PS_1.101.4
ūrdhvā tiṣṭhanti na nu jihmā bhavanti  
nonaṃ babhūva katamac canaiṣām |  
devānāṃ pātrāṇi nihitāni yāni  
tāni saṃ pāti ya ṛtasya gopaḥ ||  

### 102

#### PS_1.102.1
paurṇamāsī prathamā yajñiyāsīd  
ahnāṃ rātrīṇām atiśarvareṣu |  
ye tvāṃ yajñair yajñiye bodhayanty +++(Bhatt. yajñena)+++  
amī te nākaṃ sukṛtaḥ paretāḥ ||  

#### PS_1.102.2
pūrṇā paścād uta pūrṇā purastāt  
paurṇamāsī madhyata uj jigāya |  
tasyāṃ devaiḥ saṃvasanto mahitvā  
nākasya pṛṣṭhe sam iṣā madema ||  

#### PS_1.102.3
catasro diśaḥ pradiśo ha pañca  
ṣaḍ urvīr āhū rajaso vimānīḥ |  
dvādaśa rtava ārtavāś ca te mā-  
-ā pyāyayantu bhuvanasya gopāḥ ||  

#### PS_1.102.4
yathādityā aṃśum āpyāyayanti  
yam akṣitam akṣitayaḥ pibanti |  
evā mām indro varuṇo bṛhaspatir  
ā pyāyayantu bhuvanasya gopāḥ ||  

### 103

#### PS_1.103.1
āgan rātrī saṃgamanī vasūnāṃ  
viśvaṃ puṣṭaṃ vasv āveśayantī |  
amāvāsyāyai haviṣā vidhema-  
-ūrjaṃ vasānā payasā na āgan ||  

#### PS_1.103.2
mā tvā rātri puro daghan  
mota paścād vibhāvari | +++(paścād with K; Bhatt. paścā)+++  
āyuṣmantaḥ suprajasaḥ suvīrā  
ṛdhyāsma tvā suvarcasaḥ ||  

#### PS_1.103.3
yasya devasya sumatau sunītir  
eti sumatiṃ gṛhāṇām |  
ā mā puṣṭaṃ ca poṣyaṃ ca  
rātryā devānāṃ sumatau syāma ||  

#### PS_1.103.4
aham evāsmy amāvāsyā-  
-amā vasanti sukṛto mayīme | +++(Bhatt. mā viśanti)+++  
mayi devā ubhaye sādhyāś ca-  
-indrajyeṣṭhāḥ sam agacchanta sarve ||  

### 104

#### PS_1.104.1
prathamā ha vy uvāsa  
sā dhenur abhavad yame |  
sā naḥ payasvatī duhā  
uttarāmuttarāṃ samām ||  

#### PS_1.104.2
yāṃ devāḥ pratinandanti  
dhenuṃ rātrīm upāyatīm | +++(Bhatt. upāyatīḥ)+++  
saṃvatsarasya yā patnī  
sā no astu sumaṅgalī ||  

#### PS_1.104.3
saṃvatsarasya pratimāṃ  
ye tvā rātry upāsate |  
teṣām āyuṣmatīṃ prajāṃ  
rāyaspoṣeṇa saṃ sṛja ||  

#### PS_1.104.4
iyam eva sā yā prathamā vyaucchat  
sāpsv antar āsu carati praviṣṭā |  
vadhūr jigāya navagaj janitrī  
traya enāṃ mahimānaḥ sacante ||  

### 105

#### PS_1.105.1
vānaspatyā grāvāṇo ghoṣam akrata  
haviṣ kṛṇvantaḥ parivatsarīṇam |  
ekāṣṭake suprajasaḥ suvīrā  
vayaṃ syāma patayo rayīṇām ||  

#### PS_1.105.2
iḍāyās padaṃ ghṛtavat sarīsṛpaṃ  
jātavedaḥ prati havyā gṛbhāya |  
ye grāmyāḥ paśavo viśvarūpās  
teṣāṃ saptānāṃ mayi rantir astu ||  

#### PS_1.105.3
iḍayā juhvato havir  
devān ghṛtavatā yaje |  
gṛhān alubhyato vayaṃ  
dṛṣadomopa gomataḥ ||  

#### PS_1.105.4
yaja rtubhya ārtavebhyo  
mādbhyaḥ saṃvatsarāya ca |  
dhātre vidhartre samṛdhe  
bhūtasya pataye yaja || +++(Bhatt. yaje* with ŚS)+++  

### 106

#### PS_1.106.1
āyam agan saṃvatsaraḥ  
patir ekāṣṭake tava |  
tasmai devāya haviṣā vidhema  
sa u naḥ śarma yacchatu ||  

#### PS_1.106.2
ekāṣṭakāyai haviṣā vidhema  
ya rtūn pañcānu praviṣṭā |  
sasyena sasyam upasaṃcaranto  
ariṣṭāsa ṛtuna rtum upa saṃ carema ||  

#### PS_1.106.3
vasanto grīṣmo madhumanta varṣāḥ  
śarad dhemanta ṛtavo no juṣantām |  
ā no goṣu bhajantv ā prajāyāṃ  
suśarmaṇy eṣāṃ trivarūthe syāma ||  

#### PS_1.106.4
ekāṣṭakā tapasā tapyamānā  
jajāna garbhaṃ mahimānam indram |  
tena devā vy aṣahanta śatrūn  
hantāsurāṇām abhavac chacīpatiḥ ||  

#### PS_1.106.5
pūrṇā darve parā pata  
supūrṇā punar ā pata |  
sarvān yajñān saṃ pṛñcati-  
-iṣam ūrjaṃ na ā bhara ||  

#### PS_1.106.6
iṣam ūrjaṃ na ābhṛtya-  
-iḍayā paśubhiḥ saha |  
sarasvati tvam asmāsu  
rāyaspoṣaṃ ni yaccha ||  

anuvāka 21 ||

### 107

#### PS_1.107.1
vātasya nu mahimā rathasya-  
-ārujann eti stanayann asya ghoṣaḥ |  
divaspṛg ety aruṇāni kṛṇvann  
atho eti pṛthivyā reṇum asyan ||  

#### PS_1.107.2
saṃ prerate anu vātasya viṣṭhā +++(viṣṭhā with RV; Bhatt. viṣṭhām)+++  
ainaṃ gacchanti samaneva yoṣāḥ |  
tābhir vidvān sarathaṃ deva īyate  
patir viśvasya bhuvanasya gopāḥ ||  

#### PS_1.107.3
ātmā devānāṃ bhuvanasya gopā  
yathāvaśaṃ carati deva eṣaḥ |  
ghoṣa id asya śrūyate na rūpaṃ  
tasmai devāya haviṣā vidhema || +++(K tasmai vātāya)+++  

#### PS_1.107.4
antarikṣe pathibhir īyamāno  
na ni viśate katamac canāhaḥ |  
apāṃ yoniḥ prathamajā ṛtasya  
kva svij jātaḥ kuta ā babhūva ||  

#### PS_1.107.5
antarikṣe patayantaṃ  
vāta tvām āśum āśubhiḥ |  
paśyanti sarve cakṣuṣā  
na sarve manasā viduḥ ||  

#### PS_1.107.6
upatrikaṃ saṃcavicaṃ  
triryamaṃ caturekajam |  
taṃ mātariśvānaṃ devaṃ  
divo devā avāsṛjan ||  

### 108

#### PS_1.108.1
apa ny adhuḥ pauruṣeyaṃ vadhaṃ mad  
indrāgnī dhātā savitā bṛhaspatiḥ |  
somo rājā varuṇo aśvinā yamaḥ  
pūṣāsmān pari pātu mṛtyoḥ ||  

#### PS_1.108.2
yāni cakāra bhuvanasya yas patiḥ  
prajāpatir mātariśvā prajābhyaḥ |  
pradiśo yāni vasate diśaś ca  
tāni me varmāṇi bahulāni santu ||  

#### PS_1.108.3
yat tanuṣv anahyanta  
devā dvirājayodhinaḥ |  
indro yac cakre varma  
tad asmān pātu viśvataḥ ||  

#### PS_1.108.4
varma me dyāvāpṛthivī  
varmāhar varma sūryaḥ |  
varma me viśve devāḥ kran  
mā mā prāpat pratīcikā ||  

### 109

#### PS_1.109.1
somārudrā vi vṛhataṃ viṣūcīm +++(Bhatt. bṛhataṃ)+++  
amīvā yā no gayam āviveśa |  
bādhethāṃ dveṣo nirṛtiṃ parācaiḥ +++(Bhatt. niṛtiṃ (misprint))+++  
kṛtaṃ cid enaḥ pra mumuktam asmat ||  

#### PS_1.109.2
tigmāyudhau tigmahetī suśevau  
somārudrāv iha su mṛḍataṃ naḥ |  
pra ṇo muñcataṃ duritād avadyād  
gopāyataṃ naḥ sumanasyamānau ||  

#### PS_1.109.3
somārudrā dhārayethām asuryaṃ +++(thus K (and RV); Bhatt. -thāṃ vasuvīryaṃ)+++  
pra vām iṣṭvā varam aśnavātai |  
yuvaṃ no dhattām iha bheṣajāni  
pra yacchataṃ vṛṣaṇā jetvāni ||  

#### PS_1.109.4
somārudrā yuvam asmāsv antas  
tanūṣu viśvā bheṣajāni dhattam |  
ava syataṃ muñcataṃ kiṃ cid eno  
aṅgeṣu baddham uta yadṛśatvi || +++(Bhatt. yad dṛṣatte || with K)+++  

### 110

#### PS_1.110.1
ghṛtasya jūtiḥ samanā sadevāḥ  
saṃvatsaraṃ haviṣā vardhayantī |  
śrotraṃ cakṣuḥ prāṇo acchinno no astv  
acchinnā vayam āyuṣo varcasaḥ ||  

#### PS_1.110.2
upāsmān prāṇo hvayatām  
upa vayaṃ prāṇaṃ havāmahe |  
varco jagrāha pṛthivy antarikṣaṃ  
varcaḥ somo bṛhaspatir vidhartā ||  

#### PS_1.110.3
varcaso dyāvāpṛthivī  
saṃgrahaṇī babhūvatur  
varco gṛhītvā pṛthivīm anu saṃ carema |  
yaśasā gāvo gopatim  
upa tiṣṭhanty āyatīr  
yaśo gṛhītvā pṛthivīm anu saṃ carema ||  

#### PS_1.110.4
vrajaṃ kṛṇudhvaṃ sa hi vo nṛpāṇo  
varmā sīvyadhvaṃ bahulā pṛthūni |  
puraḥ kṛṇudhvam āyasīr adhṛṣṭā  
mā vaḥ susroc camaso dṛṃhatā tam ||  

### 111

#### PS_1.111.1
nyag vāto vāti  
nyak tapati sūryaḥ |  
nīcīnam aghnyā duhe  
nyag bhavatu te viṣam ||  

#### PS_1.111.2
ni gāvo goṣṭhe asadan  
ni vatsā adhi tantyām |  
ny ūrmayo nadīnāṃ  
ni śuṣmā arasānām ||  

#### PS_1.111.3
ahīnām ahikānāṃ  
saṃ hi śīrṣāṇy agrabham |  
hradaṃ sahasrabāhuḥ paretya +++(emend. Hoffmann; Bhatt. hṛdaṃ)+++  
vy anijam aher viṣam ||  

#### PS_1.111.4
turāṇām aturāṇāṃ  
viśām urukṣitām uta |  
kṛṇomi tubhyaṃ bheṣajam  
āheyam arasaṃ viṣam ||  

### 112

#### PS_1.112.1
imā ūrū savāsinau  
varcasāñje ahaṃ mama |  
nāma hy enayor veda  
yathā na bahavo viduḥ ||  

#### PS_1.112.2
varcasāpīnā pṛthivī  
sūryeṇottabhitā dyauḥ |  
tviṣiṃ yāṃ paśyāmo vāte  
tāṃ ni yacche mamorvoḥ ||  

#### PS_1.112.3
veda vai vāṃ nāmadheyaṃ  
jigīvām̐ aparājitam |  
prajāṃ ca bahvīm ā śāse  
rāṣṭraṃ cendrābhirakṣitam ||  

#### PS_1.112.4
viduṣī vāṃ nāmadheyam  
aśvinā sāraghaṃ madhu |  
sūrya iva cakṣur bhūtānāṃ  
prajāṃ dhārayataṃ mayi  
rayiṃ dhārayataṃ mayi ||  

#### PS_1.112.5
śatapāśāṃ vi tanomy  
ūrubhyāṃ jaghanena ca |  
tasmin yo badhyate bandhe  
sa me astv anyakṣakaḥ ||  

anuvāka 22 ||

## Kāṇḍa 2

### 1

#### PS_2.1.1
arasaṃ prācyaṃ viṣam  
arasaṃ yad udīcyam |  
athedam adharācyaṃ  
karambheṇa vi kalpate ||  

#### PS_2.1.2
karambhaṃ kṛtvā tiryaṃ  
pīvasphākam udārathim |  
kṣudhā kila tvā duṣṭano  
jakṣivāṃsaṃ na rūrupaḥ ||  

#### PS_2.1.3
vi te madaṃ madavati  
śarum iva pātayāmasi |  
pra tvā carum iva yeṣantaṃ  
vacasā sthāpayāmasi ||  

#### PS_2.1.4
pari grāmam ivācitaṃ  
pari tvā sthāpayāmasi |  
tiṣṭhā vṛkṣa iva sthāmann  
abhrikhāte na rūrupaḥ ||  

#### PS_2.1.5
pavastais tvā pary akrīṇan  
dūrśebhir ajinair uta |  
prakrīr asi tvam oṣadhe  
'bhrikhāte na rūrupaḥ ||  

### 2

#### PS_2.2.1
āvidya dyāvāpṛthivī  
āvidya bhagam aśvinā |  
āvidya brahmaṇaspatiṃ  
kṛṇomy arasaṃ viṣam ||  

#### PS_2.2.2
arasaṃ hed idaṃ viṣaṃ  
yathainad aham āśiṣam |  
utainad adyāt puruṣo  
bhavād id agadaḥ punaḥ ||  

#### PS_2.2.3
mā bibher na mariṣyasi  
pari tvā pāmi viśvataḥ |  
rasaṃ viṣasya nāvidam  
udnaḥ phenam adann iva ||  

#### PS_2.2.4
apāvocad apavaktā  
prathamo daivyo bhiṣak |  
samakṣam indra gā iva  
yā vāco viṣadūṣaṇīḥ ||  

#### PS_2.2.5
yac ca piṣṭaṃ yac cāpiṣṭaṃ  
yad digdhaṃ yac ca dehyam |  
devāḥ sarvasya vidvāṃso  
'rasaṃ kṛṇutā viṣam ||  

### 3

#### PS_2.3.1
kṣetriyāt tvā nirṛtyā jāmiśaṃsād  
druho muñcāmi varuṇasya pāśāt |  
anāgasaṃ brahmaṇā tvā kṛṇomi  
śive te dyāvāpṛthivī abhūtām ||  

#### PS_2.3.2
śaṃ te agniḥ sahādbhir astu  
śaṃ gāvaḥ sahauṣadhībhiḥ |  
śam antarikṣaṃ sahavātam astu te  
śaṃ te bhavantu pradiśaś catasraḥ ||  

#### PS_2.3.3
yā devīḥ pradiśaś catasro  
vātapatnīr abhi sūryo vicaṣṭe |  
tāsv etaṃ jarasa ā dadhāmi  
pra yakṣma etu nirṛtiḥ parācaiḥ ||  

#### PS_2.3.4
sūryam ṛtaṃ tamaso grāhyā yathā  
devā muñcanto asṛjan nir enasaḥ |  
evā tvā kṣetriyān nirṛtyā jāmiśaṃsād  
druho muñcāmi varuṇasya pāśāt ||  

#### PS_2.3.5
amoci yakṣmād duritād avadyād  
druhaḥ pāśād grāhyāś cod amoci |  
jahad avartim avidat syonām  
apy abhūd bhadre sukṛtasya loke ||  

### 4

#### PS_2.4.1
niḥsālāṃ dhṛṣṇuṃ dhiṣaṇam  
ekāvādyāṃ jighatsvam |  
sarvāś caṇḍasya naptyo  
nāśayāmaḥ sadānvāḥ ||  

#### PS_2.4.2
yadi vā gha kṣetriyād  
yadi vā puruṣeṣitāḥ |  
yadi stha dasyubhyo jātā  
naśyatetaḥ sadānvāḥ ||  

#### PS_2.4.3
pari dhāmāny āsām  
āśur gāṣṭhām ivāsaram |  
ajaiṣaṃ sarvām̐ ājīn vo  
naśyatetaḥ sadānvāḥ ||  

#### PS_2.4.4
nir vo goṣṭhād ajāmasi  
nir yoner nir upānasāt |  
nir vo magundyā duhitaro  
gṛhebhyaś cātayāmasi ||  

#### PS_2.4.5
amuṣminn adhare gṛhe  
sarvāḥ santv arāyyaḥ |  
tatra pāpmā ny ucyatu  
sarvāś ca yātudhānyaḥ ||  

### 5

#### PS_2.5.1
dyāvāpṛthivī urv antarikṣaṃ  
kṣetrasya patny urugāyo adbhutaḥ |  
utāntarikṣam uru vātagopaṃ  
te gha tapyantāṃ mayi tapyamāne ||  

#### PS_2.5.2
idam indra śṛṇuhi somapa  
yat tvā hṛdā śocatā johavīmi |  
vṛścāmi taṃ kuliśeneva vṛkṣaṃ  
yo asmākaṃ mana idaṃ hinasti ||  

#### PS_2.5.3
idaṃ devāḥ śṛṇuta ye ca yajñiyā stha  
bharadvājo mahyam ukthāni śaṃsatu |  
pāśe sa baddho durite ni yujyatāṃ  
yo asmākaṃ mana idaṃ hinasti ||  

#### PS_2.5.4
aśītibhis tisṛbhiḥ sāmagebhir  
ādityebhir vasubhir aṅgirobhiḥ |  
iṣṭāpūrtam avatu naḥ pitṝṇām  
āmuṃ dade harasā daivyena ||  

#### PS_2.5.5
dyāvāpṛthivī anu mā dīdhīthāṃ  
viśve devāso anu mā rabhadhvam |  
aṅgirasaḥ pitaraḥ somyāsaḥ  
pāpam ā rcchatv apakāmasya kartā ||  

#### PS_2.5.6
atīva yo maruto manyate no  
brahma vā yo nindiṣat kriyamāṇam |  
tapūṃṣi tasmai vṛjināni santu  
brahmadviṣam abhi taṃ śocatu dyauḥ ||  

#### PS_2.5.7
ā dadhāmi te padaṃ  
samiddhe jātavedasi |  
agniḥ śarīraṃ veveṣṭu  
yamaṃ gacchatu te asuḥ ||  

#### PS_2.5.8
sapta prāṇān aṣṭau majjñas  
tāṃs te vṛścāmi brahmaṇā |  
yamasya gaccha sādanam  
agnidūto araṃkṛtaḥ ||  

anuvāka 1 ||

### 6

#### PS_2.6.1
venas tat paśyat paramaṃ padaṃ  
yatra viśvaṃ bhavaty ekanīḍam |  
idaṃ dhenur aduhaj jāyamānāḥ  
svarvido abhy anūṣata vrāḥ ||  

#### PS_2.6.2
pra tad voced amṛtaṃ na vidvān  
gandharvo dhāma paramaṃ guhā yat |  
trīṇi padā nihitā guhāsya  
yas tāni veda sa pituṣ pitāsat ||  

#### PS_2.6.3
sa no bandhur janitā sa vidhartā  
dhāmāni veda bhuvanāni viśvā |  
yatra devā amṛtam ānaśānāḥ  
samāne dhāmann adhy airayanta ||  

#### PS_2.6.4
pari viśvā bhuvanāny āyam  
upātiṣṭhe prathamajā ṛtasya |  
vācam iva vaktari bhuvaneṣṭhā  
dhāsyur nv eṣa nanv eṣo agniḥ ||  

#### PS_2.6.5
pari dyāvāpṛthivī sadya āyam  
ṛtasya tantuṃ vitataṃ dṛśe kam |  
devo devatvam abhirakṣamāṇaḥ  
samānaṃ bandhuṃ vy apṛcchad ekaḥ ||  

### 7

#### PS_2.7.1
indra juṣasvā yāhi śūra  
pibā sutasya madhoś cakānaḥ |  
cārur madāya ||  

#### PS_2.7.2
ā tvā viśantu sutāsa indra  
pṛṇasva kukṣī viḍḍhi śakra |  
dhiyehy ā naḥ ||  

#### PS_2.7.3
indra jaṭharaṃ pṛṇasva madhor  
asya sutasya |  
upa tvā madeṣu vājo astu ||  

#### PS_2.7.4
indras turāṣāḍ jaghāna vṛtraṃ  
sāsāha śatrūn samatsu vajrī |  
made somasya ||  

#### PS_2.7.5
śrudhī havaṃ me giro juṣasva-  
-indra svayugbhiḥ matsva madāya |  
mahe raṇāya ||  

### 8

#### PS_2.8.1
ud itye akraman trayo  
vyāghraḥ puruṣo vṛkaḥ |  
hirug jyotiḥ sūryo  
hirug devo vanaspatir  
hiruṅ navantu śatravaḥ ||  

#### PS_2.8.2
parameṇa pathā vṛkaḥ  
pareṇa steno arṣatu |  
tato vyāghraḥ paramaḥ ||  

#### PS_2.8.3
akṣyau ca te hanū ca te  
vyāghra jambhayāmasi |  
āt sarvān viṃśatiṃ nakhān ||  

#### PS_2.8.4
yat saṃnaśo vi yan naśo  
yad ?vinaśo na saṃ naśaḥ? |  
mūrṇā mṛgasya dantā  
apiśīrṇā u pṛṣṭayaḥ ||  

#### PS_2.8.5
vyāghraṃ datvatāṃ vayaṃ  
prathamaṃ jambhayāmasi |  
ād it stenam ahiṃ  
yātudhānam atho vṛkam ||  

#### PS_2.8.6
neva rapsasai  
na gṛhaḥ paraś cara |  
dvipāc catuṣpān no mā hiṃsīr  
indrajāḥ somajā asi ||  

### 9

#### PS_2.9.1
iyaṃ vīrun madhujātā  
madhune tvā khanāmasi |  
madhor adhi prajātāsi  
sā no madhumatas kṛdhi ||  

#### PS_2.9.2
jihvāyā agre me madhu  
jihvāmūle madhūlakam |  
yathā māṃ kāminy aso  
yathā mām anv āyasi ||  

#### PS_2.9.3
pari tvā paritatnunā-  
-ikṣuṇāgām avidviṣe |  
yathā na vidviṣāvahai  
na vibhavāva kadā cana ||  

#### PS_2.9.4
rājñe brūhi varuṇāya-  
-aśvāya puruṣāya ca |  
pathā me pathye revati  
jāyām ā vaha sādhunā ||  

#### PS_2.9.5
jāyāṃ me mitrāvaruṇā  
jāyāṃ devī sarasvatī |  
jāyāṃ me aśvinobhā-  
-ā dhattāṃ puṣkarasrajā ||  

### 10

#### PS_2.10.1
daśavṛkṣa muñcemam  
aṃhaso grāhyāś ca |  
atho enaṃ vanaspate  
jīvānāṃ lokam un naya ||  

#### PS_2.10.2
yaś cakāra sa niṣ karat  
sa eva subhiṣaktamaḥ |  
sa eva tubhyaṃ bheṣajaṃ  
cakāra bhiṣajāti ca ||  

#### PS_2.10.3
cītiṃ te devā avidan  
brahmāṇa uta vīrudhaḥ |  
cītiṃ te 'dyottamām  
avidan bhūmyām adhi ||  

#### PS_2.10.4
āgād ud agād ayaṃ  
jīvānāṃ vrātam apy agāt |  
abhūd u putrāṇāṃ pitā  
nṛṇāṃ ca bhagavattamaḥ ||  

#### PS_2.10.5
adhītim adhy agād ayam  
adhi jīvapurā agāt |  
śataṃ ca yasya vīrudhaḥ  
sahasram uta bheṣajā ||  

anuvāka 2 ||

### 11

#### PS_2.11.1
dīrghāyutvāya bṛhate raṇāya-  
-ariṣyanto dakṣamāṇāḥ sadaiva |  
maṇiṃ viṣkandhadūṣaṇaṃ  
jaṅgiḍaṃ bibhṛmo vayam ||  

#### PS_2.11.2
jaṅgiḍo jambhād viśarād  
viṣkandhād abhiśocanāt |  
maṇiḥ sahasravīryaḥ  
pari ṇaḥ pātu viśvataḥ ||  

#### PS_2.11.3
ayaṃ viṣkandhaṃ sahate  
ayaṃ rakṣo 'pa bādhate |  
ayaṃ no viśvabheṣajo  
jaṅgiḍaḥ pātv aṃhasaḥ ||  

#### PS_2.11.4
devair dattena maṇinā  
jaṅgiḍena mayobhuvā |  
viṣkandhaṃ sarvā rakṣāṃsi  
vyāyāme sahāmahe ||  

#### PS_2.11.5
śaṇaś ca tvā jaṅgiḍaś ca  
viṣkandhād adhi muñcatām |  
araṇyād anya ābhṛtaḥ  
kṛṣyā anyo rasebhyaḥ ||  

### 12

#### PS_2.12.1
eha yantu paśavo ye pareyur  
vāyur yeṣāṃ sahacāraṃ jujoṣa |  
tvaṣṭā yeṣāṃ rūpadheyāni veda-  
-asmin tān goṣṭhe savitā ni yacchāt ||  

#### PS_2.12.2
imaṃ goṣṭhaṃ paśavaḥ saṃ sravantu  
bṛhaspatir ā nayatu prajānan |  
sinīvālī nayatv āgram eṣām  
ājagmuṣo anumatir ni yacchāt ||  

#### PS_2.12.3
saṃ saṃ sravantu paśavaḥ  
sam aśvā uta pūruṣāḥ |  
saṃ dhānyasya yā sphātiḥ  
saṃsrāvyeṇa haviṣā juhomi ||  

#### PS_2.12.4
saṃ siñcāmi gavāṃ kṣīraṃ  
sam ājyena balaṃ rasam |  
saṃsiktā asmākaṃ vīrā  
mayi gāvaś ca gopatau ||  

#### PS_2.12.5
ā harāmi gavāṃ kṣīram  
āhārṣaṃ dhānyaṃ rasam |  
āhārṣam asmākaṃ vīrān  
ā patnīm edam astakam ||  

### 13

#### PS_2.13.1
saṃ vaḥ sṛjatv aryamā  
saṃ pūṣā saṃ bṛhaspatiḥ |  
sam indro yo dhanaṃjaya  
iha puṣyata yad vasu ||  

#### PS_2.13.2
ihaiva gāva etana-  
-iho śakā iva puṣyata |  
ihaivota pra jāyadhvaṃ  
mayi saṃjñānam astu vaḥ ||  

#### PS_2.13.3
mayā gāvo gopatyā sacadhvam  
ayaṃ vo goṣṭha iha poṣayāti |  
rāyaspoṣeṇa bahulā bhavantīr  
jīvā jīvantīr upa vaḥ sadema ||  

#### PS_2.13.4
saṃ vo goṣṭhena suṣadā  
saṃ rayyā saṃ supuṣṭyā |  
aharjātasya yan nāma  
tena vaḥ saṃ sṛjāmasi ||  

#### PS_2.13.5
saṃjānānā avihrutā  
asmin goṣṭhe karīṣiṇīḥ |  
bibhratīḥ somyaṃ haviḥ  
svāveśāsa etana ||  

### 14

#### PS_2.14.1
udyann ādityaḥ krimīn hantu sūryo  
nimrocan raśmibhir hantu |  
ye antaḥ krimayo gavi ||  

#### PS_2.14.2
yo viśvarūpaś caturakṣaḥ  
krimiḥ sāraṅgo arjunaḥ |  
hato hatabhrātā krimir  
hatamātā hatasvasā ||  

#### PS_2.14.3
hato rājā krimīṇām  
utaiṣāṃ sthapatir hataḥ |  
hatāso asya veśaso  
hatāsaḥ pariveśasaḥ ||  

#### PS_2.14.4
pra te śṛṇāmi śṛṅge  
yābhyāṃ tvaṃ vitudāyasi |  
atho bhinadmi taṃ kumbhaṃ  
yasmin te nihitaṃ viṣam ||  

#### PS_2.14.5
atrivat tvā krime hanmi  
kaṇvavaj jamadagnivat |  
agastyasya brahmaṇā  
sarve te krimayo hatāḥ ||  

### 15

#### PS_2.15.1
indrasya yā mahī dṛṣat  
krimer viśvasya tarhaṇī |  
tayā pinaṣmi saṃ krimīn  
dṛṣadā khalvām̐ iva ||  

#### PS_2.15.2
dṛṣṭam adṛṣṭam atṛham  
atho kurūrum atṛham |  
algaṇḍūn sarvāñ chalūlān krimīn  
vacasā jambhayāmasi ||  

#### PS_2.15.3
algaṇḍūn hanmi mahatā vadhena  
dūnā adūnā arasā abhūvan |  
śiṣṭān aśiṣṭān ni tirāmi vācā  
yathā krimīṇāṃ nakir ucchiṣātai ||  

#### PS_2.15.4
anvāntriyaṃ śīrṣaṇyam  
atho pārṣṭeyaṃ krimim |  
avaskavaṃ vyadvaraṃ krimīn  
vacasā jambhayāmasi ||  

#### PS_2.15.5
ye krimayaḥ parvateṣu ye vaneṣu  
ya oṣadhīṣu paśuṣv apsv antaḥ |  
ye asmākaṃ tanvaṃ sthāma cakrira  
indras tān hantu mahatā vadhena ||  

anuvāka 3 ||

### 16

#### PS_2.16.1
yā śatrūn prāśaṃjayā  
sahamānābhibhūr asi |  
sāmūn pratiprāśo jahy  
arasān kṛṇv oṣadhe ||  

#### PS_2.16.2
suparṇas tvānv avindat  
sūkaras tvākhanan nasā |  
indras tvā cakre bāhvor  
asurebhya starītave ||  

#### PS_2.16.3
pāṭām indro vy āśnād  
dhantavā asurebhyaḥ |  
tayāhaṃ śatrūn sākṣīya-  
-indraḥ śālāvṛkān iva ||  

#### PS_2.16.4
rudra jalāṣabheṣaja  
nīlaśikhaṇḍa karmakṛt |  
praśnaṃ durasyato jahi  
yo asmām̐ abhidāsati ||  

#### PS_2.16.5
tasya praśnaṃ tvaṃ jahi  
yo na indrābhidāsati |  
adhi no brūhi śaktibhiḥ  
prāśi mām uttaraṃ kṛdhi ||  

### 17

#### PS_2.17.1
yathedaṃ bhūmyā adhi  
vātas tṛṇaṃ mathāyati |  
evā mathnāmi te mano  
yathā māṃ kāminy aso  
yathā mām anv āyasi ||  

#### PS_2.17.2
eyam agan patikāmā  
janikāmo 'ham āgamam |  
aśvaḥ kanikradad yathā  
bhagenāhaṃ sahāgamam ||  

#### PS_2.17.3
saṃ cen nayātho aśvinā  
kāminā saṃ ca neṣathaḥ |  
saṃ vāṃ manāṃsy agmata  
saṃ cakṣūṃṣi sam u vratā ||  

#### PS_2.17.4
yad antaraṃ tad bāhyaṃ  
yad bāhyaṃ tad antaram |  
kanyānāṃ viśvarūpāṇāṃ  
mano gṛbhāyauṣadhe ||  

#### PS_2.17.5
?yāsuparṇāpakṣaṇavā-  
-ānapakṣaṇavā? |  
atrā ta ārpitaṃ manaḥ  
śalya iva kurmalaṃ yathā ||  

### 18

#### PS_2.18.1
siṃhe vyāghra uta yā pṛdākau  
tviṣir agnau brāhmaṇe sūrye yā |  
indraṃ yā devī subhagā vavardha  
sā na aitu varcasā saṃvidānā ||  

#### PS_2.18.2
(yā) hastini dvīpini yā hiraṇye  
tviṣir aśveṣu puruṣeṣu goṣu |  
(…) || +++(see 1cd)+++  

#### PS_2.18.3
(yā) rājanye dundubhāv āyatāyāṃ  
tviṣiḥ senāyāṃ stanayitnau ghoṣe yā |  
(…) || +++(see 1cd)+++  

#### PS_2.18.4
rathe akṣeṣv ṛṣabhasya vāje  
parjanye vāte varuṇasya śuṣme |  
indraṃ yā devī subhagā vavardha  
(…) || +++(see 1d)+++  

#### PS_2.18.5
yā rudreṣu yā vasuṣv  
ādityeṣu marutsu yā |  
tviṣir yā viśveṣu deveṣu  
sā na aitu varcasā saṃvidānā ||  

### 19

#### PS_2.19.1
yadi gādhānāṃ yadi nāvyānāṃ  
nadīnāṃ pāre nṛpatiḥ sakhā naḥ |  
viśve devāso abhi rakṣatainaṃ  
yathā jīvo vidatham āvadāsi ||  

#### PS_2.19.2
yady avāre yadi vā gha pāre  
yadi dhanvani nṛpatiḥ sakhā naḥ |  
(…) ||  

#### PS_2.19.3
yadi yatsu yadi dhṛtyāṃ  
yadi samityāṃ nṛpatiḥ sakhā naḥ |  
(…) ||  

#### PS_2.19.4
adhas padyantām adhare bhavantu  
ye naḥ sūriṃ maghavānaṃ pṛtanyān |  
viśve devāso abhi rakṣatainaṃ  
yathā jīvo vidatham āvadāsi ||  

#### PS_2.19.5
yama mṛtyo mainaṃ hiṃsīr  
yam ahaṃ hṛdā manasā jugopa |  
yo māṃ piparti yam ahaṃ piparmi  
sa prajāvān maghavān sūrir astu ||  

### 20

#### PS_2.20.1
imāṃ nāvam ā rohata-  
-acchidrāṃ pārayiṣṇvam |  
narāśaṃsasya yā gṛhe  
śatāritrā bhagasya ca ||  

#### PS_2.20.2
upa dhuva gulgulunā-  
-ayakṣmāḥ santv aghnyāḥ |  
rudrasyeṣvā yātudhānān  
atho rājño bhavasya ca ||  

#### PS_2.20.3
rudrāv īśāte dvipadāṃ catuṣpadāṃ  
tayor vayam adhivāke syāma |  
pakvair vitthaiḥ pratibhūṣanta enau  
vayaṃ devānāṃ sumatau syāma ||  

#### PS_2.20.4
pratīcī nāma te mātā  
śatavāro gha te pitā |  
tato ha jajñiṣe tvam  
ariṣyanty arundhati ||  

#### PS_2.20.5
mātā nāmāsi mātṛto  
amṛtasyeva vā asi |  
arundhati tvaṃ sarvam  
abhi jīvam adhā idam ||  

anuvāka 4 ||

### 21

#### PS_2.21.1
ā no agne sumatiṃ sambhalo ged  
imāṃ kumārīṃ saha no bhagena |  
juṣṭā vareṣu samaneṣu valgur  
oṣaṃ patyā bhavatu saṃbhageyam ||  

#### PS_2.21.2
iyam agne nārī patiṃ videṣṭa  
somo hi rājā subhagāṃ kṛṇotu |  
suvānā putrān mahiṣī bhavāti  
gatvā patiṃ subhagā vi rājāt ||  

#### PS_2.21.3
somajuṣṭo brahmajuṣṭo  
aryamṇā saṃbhṛto bhagaḥ |  
dhātur devasya satyena  
kṛṇomi pativedanam ||  

#### PS_2.21.4
yathākharo maghavaṃś cārur eṣa  
priyo mṛgāṇāṃ suṣadā babhūva |  
eveyaṃ juṣṭā bhagasyāstu  
saṃpriyā patyāvirādhayantī ||  

#### PS_2.21.5
bhagasya nāvam ā roha  
pūrṇām anupadasvatīm |  
tayopa pra yāhi taṃ  
yaḥ patiḥ pratikāmyaḥ ||  

#### PS_2.21.6
idaṃ hiraṇyaṃ gulgulv  
ayam aukṣo atho bhagaḥ |  
ete patibhyas tvām aduḥ  
pratikāmāya vettave ||  

### 22

#### PS_2.22.1
yunakta sīrā vi yugā tanota  
kṛte kṣetre vapateha bījam |  
virājaḥ śnuṣṭiḥ sabharā asan no  
nedīya it sṛṇyaḥ pakvam ā yavam ||  

#### PS_2.22.2
sīrā yuñjanti kavayo  
yugā vi tanvate pṛthag  
dhīrā deveṣu sumnayau |  
anaḍvāhaḥ puruṣā ye kṛṣanti  
lāṅgalaṃ phālaṃ sam anajmi sphātyā ||  

#### PS_2.22.3
śunaṃ kīnāśo anv etu vāhāñ  
chunaṃ phālo vinudann etu bhūmim |  
śunāsīrā haviṣā yo yajātai  
supippalā oṣadhayaḥ santu tasmai ||  

#### PS_2.22.4
śunaṃ naro lāṅgalenānaḍudbhir  
bhagaḥ phālaiḥ kṣetrapatir marudbhiḥ |  
parjanyo bījam irayedaṃ hinotu  
śunāsīrā kṛṇutaṃ dhānyeha ||  

#### PS_2.22.5
indraḥ sītāṃ ni gṛhṇātu  
tāṃ pūṣābhi rakṣatu |  
sā naḥ payasvatī duhām  
uttarāmuttarāṃ samām ||  

#### PS_2.22.6
ud asthād rathajid gojid aśvajid dhiraṇyajit  
sūnṛtayā parīvṛtaḥ |  
ekacakreṇa savitā rathena-  
-ūrjo bhāgaiḥ pṛthivīm ety āpṛṇan ||  

### 23

#### PS_2.23.1
gavāṃ gṛhāṇāṃ rasam oṣadhīnām  
anujyeṣṭhaṃ varca āyur vikalpya |  
sa mā hiṃsīḥ pitarau vardhamāno  
bhadrāc chreyāṃsam abhi lokam ehi ||  

#### PS_2.23.2
yadīdaṃ bhaktaṃ yadi vā vibhaktaṃ  
kṣetraṃ devānāṃ yadi vā pitṝṇām |  
yadi sūrya udite yadi vā manuṣyavac  
chivā no astu pṛthivī uta dyauḥ ||  

#### PS_2.23.3
ūrjo vāṃ bhāgo vara ā pṛthivyā  
devī dvārau brahmaṇā vāṃ dhārayāmi |  
śivaṃ śagmam avasānaṃ no astu  
rātaṃ devebhiḥ pitṛbhir manuṣyaiḥ ||  

#### PS_2.23.4
viśvāvasos tvā sadanaṃ kulāyaṃ  
gandharvāso vedhaso mahyam ūcuḥ |  
sa mā hiṃsīḥ śevadhiṃ yaṃ ta etaṃ  
śataṃ himāḥ pari dadmo manuṣyam || +++(Bhatt. dadhmo)+++  

#### PS_2.23.5
rudrā utse sadam akṣīyamāṇe  
devā madanti pitaro manuṣyāḥ |  
ayaṃ bhāgo bhāgapatiś ca devā  
urvīr astaryāḥ śaradas tarema ||  

### 24

#### PS_2.24.1
yo asmin yakṣmaḥ puruṣe praviṣṭa  
iṣitaṃ daivyaṃ sahaḥ |  
agniṣ ṭaṃ ghṛtabodhano  
apa skandayatv adhi dūram asmat  
so anyena sam ṛcchatāṃ  
tam asmai pra suvāmasi ||  

#### PS_2.24.2
yas tvā yakṣmo deveṣita  
iṣitaḥ pitṛbhiś ca yaḥ |  
tasmāt tvā viśve devā  
muñcantu pary aṃhasaḥ |  
te te yakṣmam apa skandayantv adhi (…) | +++(see 1d)+++  
(…) || +++(see 1ef)+++  

#### PS_2.24.3
yat tvam eno anyakṛtaṃ  
yad ātmakṛtam āritha |  
tasmāt tvā viśvā bhūtāni  
muñcantu pary aṃhasaḥ |  
tāni te yakṣmam apa skandayantv adhi (…) +++(see 1d)+++  
(…) || +++(see 1ef)+++  

#### PS_2.24.4
yat tvā sva ādṛśā  
yad vā cakāra niṣṭyaḥ |  
tasmāt tvā pṛthivī mātā  
muñcatu pary aṃhasaḥ |  
sā te yakṣmam apa skandayatv adhi (…) +++(see 1d)+++  
(…) || +++(see 1ef)+++  

#### PS_2.24.5
apaskandena haviṣā  
yakṣmaṃ te nāśayāmasi |  
tad agnir āha tad u soma āha  
bṛhaspatiḥ savitā tad indraḥ |  
te te yakṣmam apa skandayantv adhi dūram asmat  
so anyena sam ṛcchatāṃ  
tam asmai pra suvāmasi ||  

### 25

#### PS_2.25.1
agnyagrā indrabalā  
ādityā ye yudho viduḥ |  
yudho adhi pratiṣṭhitā  
hotrā jaitrāya juhvati ||  

#### PS_2.25.2
abhiyuktasya pradhane  
'nu yoddhāram icchatām |  
havīṃṣy agre yudhyatāṃ  
prati gṛhṇīta juhvatām ||  

#### PS_2.25.3
jetrā rājñā varuṇena  
jetrā rudreṇa keśinā |  
bhavena jiṣṇunā jayati  
parjanyena sahīyasā ||  

#### PS_2.25.4
astrā tāmreṇa bṛhatā-  
-astrā śarveṇa yudhyatā |  
gandharveṇa tviṣīmatā  
rathenāsamayodhinā ||  

#### PS_2.25.5
sinīvāly anumatir  
vāhāśvā niṣaṅgiṇaḥ |  
jayanto 'bhi pretāmitrān  
sākam indreṇa medinā ||  

anuvāka 5 ||

### 26

#### PS_2.26.1
yat svapne nijagantha  
yad vā śepiṣe 'nṛtam |  
agniṣ ṭvā tasmād enaso  
brahmā muñcatv aṃhasaḥ ||  

#### PS_2.26.2
yad akṣeṣu dudrohitha  
yad vā mitrebhyas tvam |  
somas tvā tasmād enaso  
brahmā muñcatv aṃhasaḥ ||  

#### PS_2.26.3
yat kumāraḥ kumāreṣu  
yad vā jyāyastareṣu ca |  
nīviṃ yat kṛtvā śepiṣe  
tat kṛṇmo agadaṃ śivam ||  

#### PS_2.26.4
pratīcīnaphalo hi tvam  
apāmārga babhūvitha |  
sarvān mac chapathām̐ adhi  
varīyo yāvayā tvam ||  

#### PS_2.26.5
apāmārga oṣadhīnāṃ  
viśvāsām eka it patiḥ |  
tena te mṛjma āsthitam  
atha tvam agadaś cara ||  

### 27

#### PS_2.27.1
śatavāro anīnaśad  
yakṣmān rakṣāṃsi tejasā |  
ārohan varcasā saha  
maṇir durṇāmacātanaḥ ||  

#### PS_2.27.2
śṛṅgābhyāṃ rakṣo nudate  
mūlena yātudhānyaḥ |  
madhyena yakṣmaṃ bādhate  
nainaṃ pāpmāti ?tatrati ||  

#### PS_2.27.3
ye yakṣmāso arbhakā  
mahānto ye ca śabdinaḥ |  
sarvān durṇāmahā maṇiḥ  
śatavāro anīnaśat ||  

#### PS_2.27.4
śataṃ vīrān ajanayac  
chataṃ yakṣmān apāvapat |  
durṇāmnaḥ sarvān hatvā-  
-apa rakṣāṃsi dhūnute ||  

#### PS_2.27.5
hiraṇyaśṛṅga ṛṣabhaḥ  
śātavāro ayaṃ maṇiḥ |  
durṇāmnaḥ sarvān tṛḍhvā-  
-ava rakṣāṃsy akramīt ||  

#### PS_2.27.6
śatam ahaṃ durṇāmnīnāṃ  
gandharvāpsarasāṃ śatam |  
śataṃ śvanvatīnāṃ  
śatavāreṇa vāraye ||  

### 28

#### PS_2.28.1
viśvaṃ vivyajmi pṛthivīva puṣṭam  
āyadāyat prati gṛhṇāmy annam |  
vaiśvānarasya mahato mahimnā-  
-agniṣ ṭad viśvād agadaṃ kṛṇotu ||  

#### PS_2.28.2
yad annam admi bahudhā virūpaṃ  
hiraṇyam aśvam uta gām ajām avim |  
vaiśvānarasya (…) ||  

#### PS_2.28.3
yad annam admy anṛtena devā  
dāsyann adāsyann uta vā kariṣyan |  
vaiśvānarasya (…) ||  

#### PS_2.28.4
yan mā hutaṃ yad ahutam ājagāma  
yasmād annān manasodrārajīmi |  
vaiśvānarasya mahato mahimnā-  
-agniṣ ṭad viśvād agadaṃ kṛṇotu ||  

#### PS_2.28.5
jamadagniḥ kaśyapaḥ svādv etad  
bharadvājo madhv annaṃ kṛṇotu |  
pratigrahītre gotamo vasiṣṭho  
viśvāmitro naḥ pra tirāty āyuḥ ||  

### 29

#### PS_2.29.1
agne yajñasya cakṣo |  
idaṃ vedāma yathedaṃ bhaviṣyati svāhā ||  

#### PS_2.29.2
agne yajñasya śrotra |  
idaṃ vedāma yathedaṃ bhaviṣyati svāhā ||  

#### PS_2.29.3
agne yajñasya prāṇa |  
idaṃ vedāma yathedaṃ bhaviṣyati svāhā ||  

#### PS_2.29.4
agne yajñasyāpāna |  
idaṃ vedāma yathedaṃ bhaviṣyati svāhā ||  

#### PS_2.29.5
agne yajñasyātman |  
idaṃ vedāma yathedaṃ bhaviṣyati svāhā ||  

#### PS_2.29.6
agne yajñasya sarva |  
idaṃ vedāma yathedaṃ bhaviṣyati svāhā ||  

### 30

#### PS_2.30.1
devānāṃ bhadrā sumatir ṛjūyatāṃ  
devānāṃ rātir abhi no ni vartatām |  
devānāṃ sakhyam upa sedimā vayaṃ  
devā na āyuḥ pra tirantu jīvase ||  

#### PS_2.30.2
tān pūrvayā nividā hūmahe vayaṃ  
bhagaṃ mitram aditiṃ dakṣam asridham |  
aryamaṇaṃ varuṇaṃ somam aśvinā  
sarasvatī naḥ subhagā mayas karat ||  

#### PS_2.30.3
idaṃ pitṛbhyo namo astv adya  
ye pūrvāso ye 'parāsaḥ pareyuḥ |  
ye pārthive rajasy ā niṣattā  
ye vā nūnaṃ suvṛjanāsu vikṣu ||  

#### PS_2.30.4
pratyañco agne śaravaḥ patantu  
kṛtyākṛte ripave martyāya |  
kravyāde atriṇe mā mīmṛḍaḥ  
kraviṣṇum ā dhehi nirṛter upasthe ||  

#### PS_2.30.5
jyāyasaḥ śaṃsād uta vā kanīyasaḥ  
sajātaśaṃsād uta jāmiśaṃsāt |  
anādiṣṭam anyakṛtaṃ yad enas  
tvaṃ nas tasmāj jātavedo mumugdhi ||  

anuvāka 6 ||

### 31

#### PS_2.31.1
imau pādau pra harāmy  
ā gṛhebhyaḥ svastaye |  
indraḥ paścād indraḥ purastād  
indro naḥ pātu madhyataḥ ||  

#### PS_2.31.2
indro bhayaṃ vy asyatu  
śūdrāc ca na āryāc ca |  
indraḥ pathibhir adravad  
asamṛddhā aghāyavaḥ ||  

#### PS_2.31.3
indro haniṣyatāṃ vadhaṃ  
vi naḥ pāśām̐ ivācṛtat ||  

#### PS_2.31.4
emaṃ panthām arukṣāma  
sugaṃ svastivāhanam |  
yena viśvāḥ pari dviṣo  
vṛṇakti vindate vasv  
āstam ety anāhataḥ ||  

#### PS_2.31.5
parā vrajatu kṛntaty  
avakāṃ vikṣaṇann iva |  
viṣvañco yantv ?asyapālā  
viṣvañcaḥ paripanthinaḥ |  
viṣvak punarbhuvā mano  
asamṛddhā aghāyavaḥ ||  

#### PS_2.31.6
svasty anv acākaśaṃ  
svasti praty acākaśam |  
svasti pathiṣu dhanvasu  
svasty apsv antaḥ |  
parivrajan svarita +++(note Karmapañjikā, Bhatt. p. 158-159)+++  
svastyayanam asi |  
bhāradvājaṃ svasti punarāyaṇam ||  

### 32

#### PS_2.32.1
ya uttarād ājāyate  
madhugho madhughād adhi |  
vedāhaṃ tasmin bheṣajaṃ  
jihvā madhumatī mama ||  

#### PS_2.32.2
madhumat te parṇam āsa  
madhuśṛṅgota puṣpakam |  
madhumān parvatāsitha  
yato jāyasa oṣadhe ||  

#### PS_2.32.3
garbho asy oṣadhīnām  
apāṃ garbha utāsitha |  
atho somasya bhrātāsi  
madhugha prāva me vacaḥ ||  

#### PS_2.32.4
śunam ahaṃ madhughasya  
pitur nāmeva jagrabha |  
yo mā hiraṇyavarcasaṃ  
kṛṇavat pūruṣapriyam ||  

#### PS_2.32.5
priyaṃ mā kṛṇu deveṣu  
priyaṃ rājasu mā kṛṇu |  
priyaṃ sarvasya paśyata  
uta śūdra utārye ||  

### 33

#### PS_2.33.1
ūdhnā vana hṛdā vana  
mukhena jihvayā vana |  
prapīnā payasā vana ||  

#### PS_2.33.2
vāñcha pado vāñcha tvacaṃ  
vāñchākṣyau vāñcha sakthyau |  
vatsam anu pra te mano  
nimnaṃ vār iva dhāvatu ||  

#### PS_2.33.3
ūrdhvāni te lomāni tiṣṭhantv  
akṣyau kāmena śuṣyatām |  
sam id vatsena gaur iva  
mudrā sureva pṛcyatām ||  

#### PS_2.33.4
imā gāvaḥ sabandhavaḥ  
samānaṃ vatsam akrata |  
hiṅṅ iti karikratīr  
āddhārāniramavaśvasā ||  

#### PS_2.33.5
śṛṅgaupaśā galabhūṣā  
aghnyāś carmavāsinīḥ |  
gāvo ghṛtasya mātaras  
tā vatsevā nayāmasi ||  

### 34

#### PS_2.34.1
yac ca varcaḥ kanyāsu  
yac ca hastiṣv āhitam |  
hiraṇye goṣu yad varcas  
tasya bhakṣīya varcasaḥ ||  

#### PS_2.34.2
yac ca varco rājarathe  
yac ca rājasv āhitam |  
niṣke rukme ca yad varcas  
tasya bhakṣīya varcasaḥ ||  

#### PS_2.34.3
yad apsu yad vanaspatau  
yad agnau yac ca sūrye |  
yajñe dakṣiṇāyāṃ varcas  
tasya bhakṣīya varcasaḥ ||  

#### PS_2.34.4
varcasvan me mukham astu  
varcasvad uta me śiraḥ |  
varcasvān viśvataḥ pratyaṅ  
varcasvān varṇo astu me ||  

#### PS_2.34.5
subhāgaṃ me mukham astu  
subhāgam uta me śiraḥ |  
subhāgo viśvataḥ pratyaṅ  
subhāgo varṇo astu me ||  

### 35

#### PS_2.35.1
ud asau sūryo agāt  
saha vahatunā mama |  
ahaṃ te madhumatī  
madhughān madhumattarā ||  

#### PS_2.35.2
yad giriṣu parvateṣu  
goṣv aśveṣu yan madhu |  
surāyāṃ sicyamānāyāṃ  
kīlāle madhu tan mayi ||  

#### PS_2.35.3
yathā surā yathā madhu  
yathākṣā adhidevane |  
yathā ha gavyato mana  
evā mām abhi te manaḥ ||  

#### PS_2.35.4
ā te padaṃ padenādiṣy  
ā te manasā manaḥ |  
pratyañcam agrabhaṃ tvā-  
-aśvam ivāśvābhidhānyā ||  

#### PS_2.35.5
mahyaṃ tvā dyāvāpṛthivī  
mahyaṃ devī sarasvatī |  
mahyaṃ tvā madhyaṃ bhūmyā  
ubhāv antau sam asyatām ||  

anuvāka 7 ||

### 36

#### PS_2.36.1
yā vaiśvadevīr iṣavo yā vasūnāṃ  
yā rudrasya somasya yā bhagasya |  
viśve devā iṣavo yāvatīr vas  
tā vo agninā śarmaṇā śamayāmi ||  

#### PS_2.36.2
yā ādityānām iṣavo yā vasūnāṃ  
yā rudrasyāśvinor yāvatīs tāḥ |  
viśve devā iṣavo yāvatīr vas  
tā vo devaḥ savitā śamayāti ||  

#### PS_2.36.3
yās te agna iṣavo vāta yās te  
apām adityām uta yā marutsu |  
indraś ca sāmnā varuṇaś ca rājā  
tā vaḥ sūryo bṛhatā śamayāti ||  

#### PS_2.36.4
mā vṛkṣmahy ādityebhyo mā vasubhyo  
mā rudrāyāgnaye pārthivāya |  
indrasya śuco varuṇasya yāḥ śucas  
tā vo devy aditiḥ śamayāti ||  

#### PS_2.36.5
yāś ca vāte viṣvagvāte  
yāś ca rudrasya dhanvani |  
agniṣ ṭā vasor īśānaḥ  
sarvās tā bheṣajā karat ||  

### 37

#### PS_2.37.1
cittiṃ yajāmi manasā  
cittiṃ devām̐ ṛtāvṛdhaḥ |  
jātavedaḥ pra ṇas tira-  
-agne viśvābhir ūtibhiḥ ||  

#### PS_2.37.2
yāvayāsmad dveṣāṃsi  
yavamayena haviṣā |  
yas te trita duṣvapnyasya bhāgaḥ  
sa ta eṣa taṃ ta etaṃ pra hiṇmaḥ ||  

#### PS_2.37.3
yathā kalāṃ yathā śaphaṃ  
yatharṇaṃ saṃnayanti |  
evā duṣvapnyaṃ sarvam  
apriye saṃ nayāmasi ||  

#### PS_2.37.4
araro hai śatam adya gavāṃ bhakṣīya  
śatam ajānāṃ śatam avīnāṃ śatam aśvānāṃ śataṃ puruṣāṇām |  
tatrāpi bhakṣīyāmum āmuṣyāyaṇam amuṣyāḥ putram ||  

#### PS_2.37.5
tam ahaṃ nirṛtaye pra yacchāmi  
taṃ mṛtyoḥ pāśe badhnāmi |  
sa baddho hato astu  
sa tato mā moci ||  

### 38

#### PS_2.38.1
ye naḥ śapanty apa te bhavantu  
vṛkṣān iva vṛkṇām̐ ati tām̐ ayāma |  
drāghīya āyuḥ prataraṃ dadhānā  
vayaṃ devānāṃ sumatau syāma ||  

#### PS_2.38.2
kṛtyākṛtaṃ praty avasānadarśanam  
agne prati sma budhyasva |  
prati sma deva taṃ daha ||  

#### PS_2.38.3
yas tvā kṛtye prajighāya  
vidvām̐ aviduṣo gṛham |  
punas tvā tasmā ā dadhmo  
yathā kṛtyākṛtaṃ hanaḥ ||  

#### PS_2.38.4
punaḥ kṛtyāṃ kṛtyākṛte  
hastagṛhya parā ṇaya |  
uto tam attu sā punas  
tarda iva sadanaṃ svam ||  

#### PS_2.38.5
kṛtyā yantu kṛtyākṛtaṃ  
vṛka ivāvimato gṛham |  
tokaṃ pākasya vardhatāṃ  
suvṛṣṭa oṣadhīr iva ||  

### 39

#### PS_2.39.1
yat te grāvā bāhucyuto acucyon  
naro yad vā te hastayor adhukṣan |  
tat ta ā pyāyatāṃ tat te  
ni ṣṭyāyatāṃ soma rājan ||  

#### PS_2.39.2
yat te grāvṇā cicchiduḥ soma rājan  
priyāṇy aṅgā sukṛtā purūṇi |  
tat saṃ dhatsvājyenota vardhayasva-  
-anāgaso yathā sadam it saṃkṣiyema ||  

#### PS_2.39.3
yāṃ te tvacaṃ bibhidur yāṃ ca yoniṃ  
yad vāsthānāt pracyuto yadi vā suto 'si |  
tvayā soma kl̥ptam asmākam etad  
upa no rājan sukṛte hvayasva ||  

#### PS_2.39.4
saṃ prāṇāpānābhyāṃ sam u cakṣuṣā  
saṃ śrotreṇa gacchasva soma rājan |  
yat te viriṣṭaṃ sam u tat ta etaj  
jānītān naḥ saṃgamane pathīnām ||  

#### PS_2.39.5
ahāḥ śarīraṃ payasā sam ety  
anyoanyo bhavati varṇo asya |  
tasmai ta indo haviṣā vidhema  
vayaṃ syāma patayo rayīṇām ||  

#### PS_2.39.6
abhi kṣaranti juhvo ghṛtena-  
-aṅgā parūṃṣi tava vardhayantīḥ |  
tasmai te soma nama id vaṣaṭ ca-  
-upa no rājan sukṛte hvayasva ||  

### 40

#### PS_2.40.1
iheta devīr ayam astu panthā  
ayaṃ vo lokaḥ śaraṇāya sādhuḥ |  
idaṃ havir juṣamāṇā udeta  
kṣiprā rājñā varuṇena prasūtāḥ ||  

#### PS_2.40.2
ihaitu rājā varuṇo 'jirābhir  
devo devībhir haviṣo juṣāṇaḥ |  
kṛṇuṣva panthām udayānam ūrmibhir  
anena babhro mahatā pṛthivyāḥ ||  

#### PS_2.40.3
priye dhriyadhvam udayānam undatīr  
oka aughānām iha rāraṇītu |  
anena vegān asṛjat prajāpatir  
iha dhriyadhvaṃ śaraṇaṃ sarasvatīḥ ||  

#### PS_2.40.4
iha vo jūtir dhriyatāṃ samāny  
apām agnīnāṃ varuṇasya soma |  
anena vegān asṛjat tviṣīmato  
'hiṃsrāñ chambhūn ajirām̐ atṛṣṇajaḥ ||  

#### PS_2.40.5
ye pārato madhyato ye te antayor  
apsuṣado nihitās tīre agnayaḥ |  
te devajā iha no mṛḍayantv  
āpaś ca janmann ubhaye sabandhavaḥ ||  

#### PS_2.40.6
idaṃ va āpo hṛdayam  
ayaṃ vatsa ṛtāvarīḥ |  
ihettham eta śakvarīr  
yatremam̐ veśayāmasi ||  

anuvāka 8 ||

### 41

#### PS_2.41.1
ud asau sūryo agād  
ud ayaṃ māmako bhagaḥ |  
tenāhaṃ vidvalā patim  
abhy asākṣi viṣāsahiḥ ||  

#### PS_2.41.2
ahaṃ ketur ahaṃ mūrdhā-  
-aham ugrā vivācanī |  
mamed api kratuṃ patiḥ  
sehānāyā upā carāt ||  

#### PS_2.41.3
mama putrāḥ śatruhaṇo  
'tho me duhitā virāṭ |  
utāham asmi saṃjayā  
patyāṃ me śloka uttamaḥ ||  

#### PS_2.41.4
yena devā asurebhyo  
'bhavan dyumnavattarāḥ |  
idaṃ tad akri devā  
asapatnā kilābhuvam ||  

#### PS_2.41.5
asapatnā sapatnaghnī +++(see Karmapañjikā)+++  
jayanty abhibhūvarī |  
muṣṇāmy anyāsāṃ bhagaṃ  
vāso astheyasām iva ||  

### 42

#### PS_2.42.1
śerabhaka śerabha |  
punar vo yantu yātavaḥ  
punar jūtiḥ kimīdinaḥ |  
yasya stha tam atta  
yo vaḥ prāhait tam atta  
svā māṃsāny atta ||  

#### PS_2.42.2
śevṛdhaka śevṛdha |  
(…) || +++(see 1bcdef)+++  

#### PS_2.42.3
sarpānusarpa |  
(…) || +++(see 1bcdef)+++  

#### PS_2.42.4
mrokānumroka |  
(…) || +++(see 1bcdef)+++  

#### PS_2.42.5
jūrṇa bharūjy arjuny upabdo |  
punar vo yantu yātavaḥ  
punar jūtiḥ kimīdinaḥ |  
yasya stha tam atta  
yo vaḥ prāhait tam atta  
svā māṃsāny atta ||  

### 43
dyāvāpṛthivī upaśrutaye mā pātaṃ svāhā ||  
dhanāyāyuṣe prajāyai mā pātaṃ svāhā ||  
prāṇāpānau mṛtyor mā pātaṃ svāhā ||  
sūrya cakṣuṣe mā pāhi svāhā ||  
agne viśvaṃbhara viśvato mā pāhi svāhā ||  

### 44
āyurdā agnir āyur me dāt svāhā ||  
varcodā agnir varco me dāt svāhā ||  
tejodā agnis tejo me dāt svāhā ||  
sahodā agniḥ saho me dāt svāhā ||  
baladā agnir balaṃ me dāt svāhā ||  

### 45
āyur asy āyur mayi dhehi svāhā ||  
varco 'si varco mayi dhehi svāhā ||  
tejo 'si tejo mayi dhehi svāhā ||  
saho 'si saho mayi dhehi svāhā ||  
balam asi balaṃ mayi dhehi svāhā ||  

anuvāka 9 ||

### 46

#### PS_2.46.1
piśācakṣayaṇam asi  
piśācajambhanam asi svāhā ||  

#### PS_2.46.2
yātudhānakṣayaṇam asi  
yātudhānajambhanam asi svāhā ||  

#### PS_2.46.3
sadānvākṣayaṇam asi  
sadānvājambhanam asi svāhā ||  

#### PS_2.46.4
sapatnakṣayaṇam asi  
sapatnajambhanam asi svāhā ||  

#### PS_2.46.5
bhrātṛvyakṣayaṇam asi  
bhrātṛvyajambhanam asi svāhā ||  

### 47
ā te sauvīryaṃ dade mayi te sauvīryam ||  
ā te sauvarco dade mayi te sauvarcaḥ ||  
ā te sautejo dade mayi te sautejaḥ ||  
ā te saunṛmṇaṃ dade mayi te saunṛmṇam ||  
ā te sauśukraṃ dade mayi te sauśukram ||  

### 48

#### PS_2.48.1
agne yat te tapas tena taṃ prati tapa  
yo 'smān dveṣṭi yaṃ vayaṃ dviṣmaḥ ||  

#### PS_2.48.2
(…) te haras tena taṃ prati hara +++(see 1a))+++  
yo (…) || +++(see 1b)+++  

#### PS_2.48.3
(…) te śocis tena taṃ prati śoca +++(see 1a)+++  
yo (…) || +++(see 1b)+++  

#### PS_2.48.4
(…) te 'rcis tena taṃ praty arca +++(see 1a)+++  
yo (…) || +++(see 1b)+++  

#### PS_2.48.5
agne yat te jyotis tena taṃ prati daha  
yo 'smān dveṣṭi yaṃ vayaṃ dviṣmaḥ ||  

### 49

#### PS_2.49.1
prācī dig gāyatraṃ devatā |  
yad deveṣu pitṛṣu manuṣyeṣv enaś cakārāyaṃ  
tvaṃ tasyāvayajanam asi |  
muñcemam asmād yakṣmād asmād āmayataḥ svāhā ||  

#### PS_2.49.2
dakṣiṇā dig rathantaraṃ devatā | (…) ||  

#### PS_2.49.3
pratīcī dig vāmadevyaṃ devatā | (…) ||  

#### PS_2.49.4
udīcī dig yajñāyajñiyaṃ devatā | (…) ||  

#### PS_2.49.5
ūrdhvā dig bṛhad devatā |  
yad deveṣu pitṛṣu manuṣyeṣv enaś cakārāyaṃ  
tvaṃ tasyāvayajanam asi |  
muñcemam asmād yakṣmād asmād āmayataḥ svāhā ||  

### 50

#### PS_2.50.1
agniṃ vayaṃ trātāraṃ havāmahe  
ya imaṃ trāyātā asmād yakṣmād asmād āmayataḥ |  
juṣāṇo agnir ājyasya trātā trāyatāṃ svāhā ||  

#### PS_2.50.2
mitrāvaruṇau vayaṃ trātārau havāmahe  
yāv imaṃ trāyaite asmād yakṣmād asmād āmayataḥ |  
juṣāṇau mitrāvaruṇāv ājyasya trātārau trāyetāṃ svāhā ||  

#### PS_2.50.3
maruto vayaṃ trātṝn havāmahe  
ya imaṃ trāyāntā asmād yakṣmād asmād āmayataḥ |  
juṣāṇā maruta ājyasya trātāras trāyantāṃ svāhā ||  

#### PS_2.50.4
pitṝn vayaṃ trātṝn havāmahe  
ya imaṃ trāyāntā asmād yakṣmād asmād āmayataḥ |  
juṣāṇāḥ pitara ājyasya trātāras trāyantāṃ svāhā ||  

#### PS_2.50.5
bṛhaspatiṃ vayaṃ trātāraṃ havāmahe  
ya imaṃ trāyātā asmād yakṣmād asmād āmayataḥ |  
juṣāṇo bṛhaspatir ājyasya trātā trāyatāṃ svāhā ||  

anuvāka 10 ||

### 51

#### PS_2.51.1
agniṃ vayaṃ trātāraṃ yajāmahe  
menihanaṃ valagahanam |  
juṣāṇo agnir ājyasya  
menihā valagahā  
trātā trāyatāṃ svāhā ||  

#### PS_2.51.2
indraṃ vayaṃ trātāraṃ yajāmahe  
menihanaṃ valagahanam |  
juṣāṇa indra ājyasya  
menihā valagahā  
trātā trāyatāṃ svāhā ||  

#### PS_2.51.3
somaṃ vayaṃ trātāraṃ yajāmahe  
menihanaṃ valagahanam |  
juṣāṇaḥ soma ājyasya  
menihā valagahā  
trātā trāyatāṃ svāhā ||  

#### PS_2.51.4
viśvān vayaṃ devāṃs trātṝn yajāmahe  
menighno valagaghnaḥ |  
juṣāṇā viśve devā ājyasya  
menihano valagahanas  
trātāras trāyantāṃ svāhā ||  

#### PS_2.51.5
bṛhaspatiṃ vayaṃ trātāraṃ yajāmahe  
menihanaṃ valagahanam |  
juṣāṇo bṛhaspatir ājyasya  
menihā valagahā  
trātā trāyatāṃ svāhā ||  

### 52

#### PS_2.52.1
ye keśinaḥ prathamāḥ sattram āsata  
yebhir ābhṛtaṃ yad idaṃ virocate |  
tebhyo juhomi haviṣā ghṛtena-  
-aśvavān gomān ayam astu vīraḥ ||  

#### PS_2.52.2
na rte dānāt tamaso mucyate pari  
dvināmnīṃ dīkṣāṃ vaśinīṃ ya āyat |  
prāsya keśāḥ suvate kāṇḍino bhavanti  
teṣāṃ brahmeśe vapanasya nānyaḥ ||  

#### PS_2.52.3
yenāvapat savitā śīrṣṇo agre  
kṣureṇa rājño varuṇasya keśān |  
tena brahmāṇo vapatedam asya-  
-āsrāmo dīrghāyur ayam astu vīraḥ ||  

#### PS_2.52.4
mā te keśām̐ anu gād varca etat  
tathā dhātā dadhātu te |  
tubhyam indro varuṇo bṛhaspatiḥ  
savitā varca ā dadhan ||  

#### PS_2.52.5
ā roha proṣṭhaṃ vi ṣahasva śatrūn  
avāsrāg dīkṣāṃ vaśinī hy ugrā |  
dehi dakṣiṇāṃ brāhmaṇebhyo  
atho mucyasva varuṇasya pāśāt ||  

### 53

#### PS_2.53.1
ye devāḥ puraḥsado 'gninetrā rakṣohaṇaḥ |  
te naḥ pāntu te no 'vantu tebhyo namas tebhyaḥ svāhā ||  

#### PS_2.53.2
ye devā dakṣiṇāsado yamanetrā rakṣohaṇaḥ |  
te naḥ pāntu te no 'vantu tebhyo namas tebhyaḥ svāhā ||  

#### PS_2.53.3
ye devāḥ paścātsado marunnetrā rakṣohaṇaḥ |  
te naḥ pāntu te no 'vantu tebhyo namas tebhyaḥ svāhā ||  

#### PS_2.53.4
ye devā uttarāsadaḥ somanetrā rakṣohaṇaḥ |  
te naḥ pāntu te no 'vantu tebhyo namas tebhyaḥ svāhā ||  

#### PS_2.53.5
ye devā antarikṣasado bṛhaspatinetrā rakṣohaṇaḥ |  
te naḥ pāntu te no 'vantu tebhyo namas tebhyaḥ svāhā ||  

### 54
agnaye puraḥsade rakṣoghne svāhā ||  
yamāya dakṣiṇāsade rakṣoghne svāhā ||  
marudbhyaḥ paścātsadbhyo rakṣohabhyaḥ svāhā ||  
somāyottarāsade rakṣoghne svāhā ||  
bṛhaspataye antarikṣasade rakṣoghne svāhā ||  
avaspate divaspate rakṣoghne svāhā ||  

### 55

#### PS_2.55.1
divo jāto divas putro  
yasmāj jātaṃ mahat sahaḥ |  
aśvattham agre jaitrāya-  
-acchā devaṃ vadāmasi ||  

#### PS_2.55.2
taṃ tvāśvā yathā ratham  
upa tiṣṭhantu rājānaḥ |  
samitibhyo vivaktave ||  

#### PS_2.55.3
tvayā vayaṃ devajāta  
sarvāḥ prāśo jayāmasi |  
uta satyā utānṛtāḥ ||  

#### PS_2.55.4
yo aśvatthena mitreṇa  
samitīr avagacchati |  
jayāt sa sarvāḥ pṛtanā  
yāś ca satyā utānṛtāḥ ||  

#### PS_2.55.5
adharāñco nir dravantu  
samityā ululākṛtāḥ |  
aśvatthamitraṃ puruṣaṃ  
ye vācā pṛtanyān ||  

anuvāka 11 ||

### 56

#### PS_2.56.1
ugrā nāma stha  
teṣāṃ vaḥ puro gṛhāḥ prācī dik  
teṣāṃ vo agnir iṣavaḥ |  
te no mṛḍata dvipade catuṣpade  
teṣāṃ vo yāny āyudhāni yā iṣavas  
tebhyo namas tebhyaḥ svāhā ||  

#### PS_2.56.2
kravyā nāma stha  
teṣāṃ vo dakṣiṇā gṛhā dakṣiṇā dik  
teṣāṃ va āpa iṣavaḥ |  
(…) || +++(see 1def)+++  

#### PS_2.56.3
virājo nāma stha  
teṣāṃ vaḥ paścād gṛhāḥ pratīcī dik  
teṣāṃ vaḥ kāma iṣavaḥ |  
(…) || +++(see 1def)+++  

#### PS_2.56.4
avasthā nāma stha  
teṣāṃ va uttarād gṛhā udīcī dik  
teṣāṃ vo vāta iṣavaḥ |  
(…) || +++(see 1def)+++  

#### PS_2.56.5
uttare nāma stha  
teṣāṃ va upari gṛhā ūrdhvā dik  
teṣāṃ vo varṣam iṣavaḥ |  
te no mṛḍata dvipade catuṣpade  
teṣāṃ vo yāny āyudhāni yā iṣavas  
tebhyo namas tebhyaḥ svāhā ||  

### 57

#### PS_2.57.1
yadīdaṃ devo diva ājagāma  
yady antarikṣād yadi pārthivo yaḥ |  
yadi yajño yajñapateḥ svargas  
tebhyaḥ sarvebhyo namasā vidhema ||  

#### PS_2.57.2
yam indram āhur varuṇaṃ yam āhur  
yaṃ mitram āhur yam u somam āhuḥ |  
yam agnim āhur yam u sūryam āhus  
tebhyaḥ sarvebhyo namasā vidhema || +++(refrain written in K)+++  

#### PS_2.57.3
ye śmaśānāni manasā nayanti  
sūryasya raśmīn anusaṃcaranti |  
ye devānām ṛtvijo yajñiyānāṃ  
tebhyaḥ sarvebhyo namasā vidhema || +++(refrain written in K)+++  

#### PS_2.57.4
ye tandriyā jalpyā prorṇuvanti  
svapnaṃ durbhūtam abhi ye kiranti |  
ye devānāṃ dharmadhṛto babhūvus  
tebhyaḥ sarvebhyo namasā vidhema || +++(refrain written in K)+++  

#### PS_2.57.5
svabhyasair abhi ye bhāyante +++(perhaps bhīr ayanti?)+++  
ye bhāḥ kṛṇvanti ya u rodayanti | +++(perhaps bhīḥ kṛṇvanti?)+++  
ye vā strīṇāṃ pratirūpā babhūvus  
tebhyaḥ sarvebhyo namasā vidhema ||  

### 58

#### PS_2.58.1
vyāvṛttau patho gāvau  
vyasyau yugyā uta |  
vidveṣaṇaṃ kilāsitha  
yathainau vy adidviṣaḥ ||  

#### PS_2.58.2
vi kilaināv adidviṣaḥ  
śaśvatībhyaḥ samābhyaḥ |  
atholmukam iva khādiram  
agnir vām astv antarā ||  

#### PS_2.58.3
siṃhas te astu cakṣuṣe  
vyāghraḥ pariṣvañjane |  
agnir vām astv antarā  
yathā vāṃ na sahāsati ||  

#### PS_2.58.4
vy adyaud vy atatanad +++(Bhatt. vy adyaur vy adya tatanad)+++  
vy āsthat kapaṭv iva | +++(Bhatt. vy āstad)+++  
yā oṣadhe prasarpasi  
vy agnir iva tau daha ||  

#### PS_2.58.5
vi vāṃ yantu hṛdayāni  
vi cittāni manāṃsi ca |  
atho yat tanvoḥ saṃgataṃ  
tad vām astu vidūrakam ||  

#### PS_2.58.6
asti vai vāṃ vidvikam  
ubhau śayane antarā |  
viṣvañcau pary ā vartethāṃ  
yathā vāṃ na sahāsati ||  

### 59

#### PS_2.59.1
trayaḥ poṣās trivṛtaḥ śrayantām  
anaktu pūṣā payasā ghṛtena |  
annasya bhūmā puruṣasya bhūmā  
bhūmā paśūnāṃ ta iha śrayantām ||  

#### PS_2.59.2
imam ādityā vasunā sam ukṣata-  
-imam agne vardhaya vāvṛdhānaḥ |  
asmin trivṛc chrayatāṃ poṣayiṣṇur  
imam indra saṃ sṛja vīryeṇa ||  

#### PS_2.59.3
bhūmiṣ ṭvā pātu haritena viśvabhṛd  
agniḥ pipartv ayasā sajoṣāḥ |  
vīrudbhis te arjunaṃ saṃvidānaṃ  
varco dadhātu sumanasyamānam ||  

#### PS_2.59.4
tredhā jātaṃ janmanedaṃ hiraṇyam  
agner ekaṃ priyatamaṃ babhūva |  
somasyaikaṃ hiṃsitasya parāpatad  
apām ekaṃ vedhaso reta āhus  
tat te hiraṇyaṃ trivṛd astv āyuṣe ||  

#### PS_2.59.5
tryāyuṣaṃ jamadagneḥ  
kaśyapasya tryāyuṣam |  
tredhāmṛtasya cakṣaṇaṃ  
trīṇy āyūṃṣi nas kṛdhi ||  

#### PS_2.59.6
trayaḥ suparṇās trivṛtā yad āyann  
ekākṣaram abhisaṃbhūya śakrāḥ |  
praty auhan mṛtyum amṛtena sākam  
antardadhānā bhuvanāni viśvā ||  

#### PS_2.59.7
divas tvā pātu haritaṃ  
madhyāt tvā pātv arjunam |  
bhūmyā ayasmayaṃ pātu  
prāgād devapurā ayam ||  

#### PS_2.59.8
imās tisro devapurās  
tās tvā rakṣantu sarvataḥ |  
tās tvaṃ bibhrad āyuṣmān varcasvān  
uttaro dviṣato bhava ||  

#### PS_2.59.9
puraṃ devānām amṛtaṃ hiraṇyaṃ  
ya ābedhe prathamo devo agre |  
tasmai namo daśa prācīḥ kṛṇomy  
anu manyatāṃ trivṛtā vadhena ||  

#### PS_2.59.10
nava prāṇān navabhiḥ saṃ mimīte  
dīrghāyutvāya śataśāradāya |  
harite trīṇi rajate trīṇy  
ayasi trīṇi tapasāviṣṭitāni ||  

#### PS_2.59.11
ā te cṛtatv aryamā-  
-ā pūṣā bṛhaspatiḥ |  
aharjātasya yan nāma  
tena te 'ti cṛtāmasi ||  

#### PS_2.59.12
ṛtubhiṣ ṭvārtavair ity ekā || +++(PS 1.54.5 is repeated)+++  

### 60

#### PS_2.60.1
yajñaṃ yantaṃ tapasā bṛhantam  
anv ā rohāmi manasā sayoniḥ |  
upahūtā agne jarasaḥ parastāt  
tṛtīye nāke sadhamādaṃ madema ||  

#### PS_2.60.2
taṃ prajānan prati gṛhṇātu vidvān  
prajāpatiḥ prathamajā ṛtasya |  
asmābhir dattaṃ jarasaḥ parastād  
acchinnaṃ tantum anu saṃ carema ||  

#### PS_2.60.3
śyenaḥ suparṇo divyo nṛcakṣāḥ  
sahasrapāc chatayonir vayodhāḥ |  
sa no ni yaṃsad vasu yat parābhṛtam  
asmākam astu pitṛṣu svadhāvat ||  

#### PS_2.60.4
etaṃ sadhasthāḥ pari vo dadāmi  
yam āvahāc chevadhiṃ jātavedāḥ |  
anvāgantā yajamānaḥ svasti  
taṃ sma jānīta parame vyoman ||  

#### PS_2.60.5
jānīta smainaṃ parame vyoman  
devāḥ sadhasthā vida lokam etam |  
iṣṭāpūrtam anu saṃ krāma vidvān  
yatra te dattaṃ bahudhā vibandhuṣu ||  

anuvāka 12 ||

### 61

#### PS_2.61.1
yebhiḥ pāśair abhidadhāsi druhvaṇaḥ  
samāmino anṛtaṃ ye samāmire |  
tāṃs te vi ṣyāmy āyuṣe balāya-  
-anamīvaṃ pitum addhi prasūtaḥ ||  

#### PS_2.61.2
anāgā babhro ayam astu vīro  
druhaḥ pāśebhyaḥ pari pāhy enam |  
rājan pravidvān pra mumugdhi pāśān  
yasmai carāmi haviṣā ghṛtena ||  

#### PS_2.61.3
kaśyapa indrāya haviṣā cacāra  
haritvatīṣu maghavā maghone |  
paspāra viśvā bhuvanasya gopā  
antarikṣasya mahato vimāne ||  

#### PS_2.61.4
apūpaṃ nābhilaṃ te ghṛtaścutaṃ  
nadīnāṃ pade suśrutaṃ juhomi |  
pravidvān rājan pra mumugdhi pāśān  
anyasya patnī vidhavā yathāsat ||  

#### PS_2.61.5
anātureṇa varuṇaḥ pathemaṃ  
svastibhir ati durgāṇi neṣat |  
tam aśvinā pratigṛhyā svastaye  
doṣā enam uṣase saṃ pra yacchāt ||  

### 62

#### PS_2.62.1
ye piśācā imāṃ vittim  
ākūtiṃ mohayanti naḥ |  
teṣāṃ tvam agne nāśaya  
varcaś cittam atho prajām ||  

#### PS_2.62.2
nāśayāgne piśācānāṃ  
varcaś cittam atho prajām |  
athāśāṃ mahyaṃ rādhaya  
yathāhaṃ kāmaye tathā ||  

#### PS_2.62.3
āśāṃ mahyaṃ rādhayitvā-  
-indriyeṇa yathāmṛtām |  
tvam agne kravyādaḥ sarvān  
piśācām̐ arciṣā daha ||  

#### PS_2.62.4
prati daha yātudhānān  
mūradevān vicarṣaṇe |  
ye no durasyā dveṣeṇa-  
-athāśāṃ mohayanti naḥ ||  

#### PS_2.62.5
ye naḥ paśuṣu dipsanty  
āśāyāṃ puruṣeṣu ca |  
tāṃs tvaṃ sahasrākṣeśānaḥ  
piśācām̐ arciṣā daha ||  

### 63

#### PS_2.63.1
sahasvedaṃ sahamāne  
atho devi sarasvati |  
athedam aśvinā lakṣma  
rohitaṃ kṛṇutaṃ yuvam ||  

#### PS_2.63.2
āsurasya mukhasyāgne  
lakṣmamukhaṃ nāmāsi |  
meto jyāyo bhūr ita it kanīyo 'so  
naśyetaḥ paro mā tvā hiṃsiṣam ||  

#### PS_2.63.3
yāsāṃ pitā parjanyo  
bhūmir mātā babhūva |  
hvayāmi sarvā oṣadhīr  
gojātāḥ somajinvatāḥ ||  

#### PS_2.63.4
idaṃ saptaprakhe tvaṃ  
kilāsaṃ nāśayā tvacaḥ |  
niṣkṛtir nāma vā asi  
sedaṃ niṣ kṛdhi bhadrayā ||  

#### PS_2.63.5
niṣkṛtir nāma te mātā  
niṣkṛtir nāma te pitā |  
uto tvam asi niṣkṛtiḥ  
sedaṃ niṣ kṛdhi bhadrayā ||  

### 64

#### PS_2.64.1
aurdhvanabhasaḥ prathamaḥ  
sūryacetā uśadbhyaḥ |  
cakāra kṛtyām āsuraḥ  
sā no bhavatu bhadrayā ||  

#### PS_2.64.2
ya imāṃ kṛtyām upajahrur  
ye vā cakamire ?kṣitam |  
devānāṃ sarveṣāṃ svasā  
tān devī nirṛtir hanat ||  

#### PS_2.64.3
kaśyapasya pratisaro  
dyauṣ pitā pṛthivī mātā |  
yathābhicakra devās  
tathāpi kṛṇutā punaḥ ||  

#### PS_2.64.4
yāḥ kṛtyā nīlavatīr  
yāḥ kṛtyāḥ pāśyāvatīḥ |  
kṛtyā yāś cakrur lohinīs  
tā ito nāśayāmasi ||  

#### PS_2.64.5
yadi vā idam ājahrur  
ime bhadrā asann iti |  
kṛtyāsi kalyāṇy asi  
sāmuṃ kartāram anv ihi ||  

### 65

#### PS_2.65.1
bṛhat te varcaḥ prathatām upa dyāṃ  
mitrebhya edhi surabhiḥ suvarcāḥ |  
adhi te rājā varuṇo bravītu  
tasmā u tvaṃ haviṣā bhāgadhā asaḥ |  
śataṃ hemantān damayā sapatnān  
viśas tvā sarvā anu guṅgavo bhavantu ||  

#### PS_2.65.2
yas tvotpipānaṃ pratyutpipāti  
yas tvā sajāto viriphāty antitaḥ |  
indras taṃ yoktre adhame yunaktu +++(Bhatt. adhi me)+++  
tasmai (…) || +++(see 1def)+++  

#### PS_2.65.3
yas tvā yacchantaṃ pratiyaṃyamīti  
yas tvā jigīṣāt pṛtanāḥ samarye |  
bṛhaspatis tam ava jaṅghanītu  
tasmai (…) || +++(see 1def)+++  

#### PS_2.65.4
ye te śulkam āharān ya u te baliṃ +++(Bhatt. āharāṃ)+++  
somaḥ sajātān upa saṃ namāti te |  
agniḥ sayugvān adhi te bravītu  
tasmai (…) || +++(see 1def)+++  

#### PS_2.65.5
variṣṭhaidhi puruḥ prajayā suvīro  
abhi pra yuṅkṣva damayā sapatnān |  
indro marutvān adhi te bravītu  
tasmā u tvaṃ haviṣā bhāgadhā asaḥ |  
śataṃ hemantān damayā sapatnān  
viśas tvā sarvā anu guṅgavo bhavantu ||  

anuvāka 13 ||

### 66

#### PS_2.66.1
bhagāya rājñe prathamaṃ juhomi  
viśve devā uttare mādayantām |  
uśan patnībhya uśatībhya ābhyaḥ  
patim agna ā vaha rātahavyaḥ ||  

#### PS_2.66.2
patiṃ vṛṇīṣva haviṣā gṛṇānā  
tam ā vahāt savitā taṃ te agniḥ |  
tasmai namasva śataśāradāya  
bhagabhaktā bhagavatī suvīrā ||  

#### PS_2.66.3
yam aryaman patim asyai dideśitha  
jane cit santaṃ tam ihā vahāsi |  
sumaṅgaly apatighnī suśevā  
rāyaspoṣeṇa tam iṣā sacasva ||  

#### PS_2.66.4
yaṃ te patim aryamā jāyamānāyai  
dhātā cakalpa tam ihā vahāsi |  
abhivareṇa haviṣā juhomi  
prajānann aitu sumanasyamānaḥ ||  

#### PS_2.66.5
patiṃ te dyāvāpṛthivī adhātāṃ  
patiṃ mitrāvaruṇā vāto agniḥ |  
sapta rṣayo 'ditiḥ soma indras  
te tvā devāḥ pativatnīṃ kṛṇvantu ||  

### 67

#### PS_2.67.1
yas tvārāyaḥ praviveśa-  
-ajānir janivām̐ uta |  
atho yas tanvaṃ pasparśa  
tam ito nir ṇayāmasi ||  

#### PS_2.67.2
niṣ ṭvārāya nayāmasi  
ya imāṃ praviveśitha |  
ātmānam asyā mā hiṃsīr  
anyatra cara meha bhūḥ ||  

#### PS_2.67.3
yad arāyemām upāyasi  
dhehy asyai rayipoṣaṇam |  
prajāṃ cid asyā mā hiṃsīr  
anyatra cara meha bhūḥ ||  

#### PS_2.67.4
yad arāyehāyasi  
hanāma vīrudhā tvā |  
atho khanitrimais tvā-  
-ād vṛṣeṇa yathābhagam ||  

#### PS_2.67.5
yad arāyāsūyaṃ  
straiṣūyam āvatokyam |  
yat paitṛṣadyaṃ daurbhāgyaṃ  
tad ito nir ṇayāmasi ||  

### 68
agner vo balavato balena manyuṃ vi nayāmasi ||  
indrasya vo balavato balena manyuṃ vi nayāmasi ||  
somasya vo balavato balena manyuṃ vi nayāmasi ||  
bṛhaspater vo balavato balena manyuṃ vi nayāmasi ||  
prajāpater vo balavato balena manyuṃ vi nayāmasi ||  

#### PS_2.68.6
yat te sūrya divi deveṣu varcas  
tasya no dhehi tvam asi pracetāḥ |  
ahaṃ tvad ugras tviṣitas tviṣīmān  
imāṃ vācaṃ vi sākṣīya ||  

### 69

#### PS_2.69.1
vātaḥ purastāt pavase nabhasvān |  
namas te vidma te nāmadheyaṃ mā no hiṃsīḥ ||  

#### PS_2.69.2
tapojā amūro dakṣiṇataḥ pavase nabhasvān | +++(Bhatt. asuro; amūro see Griffiths 2009, 34)+++  
namas te vidma te nāmadheyaṃ mā no hiṃsīḥ || +++(refrain written in K)+++  

#### PS_2.69.3
viśvāyur viśvajanīnaḥ pratīcyā diśaḥ pavase nabhasvān |  
namas te vidma te nāmadheyaṃ mā no hiṃsīḥ || +++(refrain written in K)+++  

#### PS_2.69.4
śivo vaiśvadeva udīcyā diśaḥ pavase nabhasvān |  
namas te vidma te nāmadheyaṃ mā no hiṃsīḥ || +++(refrain written in K)+++  

#### PS_2.69.5
atiṣṭhāvān bārhaspatya ūrdhvāyā diśaḥ pavase nabhasvān |  
namas te vidma te nāmadheyaṃ mā no hiṃsīḥ ||  

### 70

#### PS_2.70.1
apādyaud apātatanad  
apaskandya vadhed ahim |  
kalyāṇyā yathā smitaṃ  
śam u naḥ santu vidyutaḥ ||  

#### PS_2.70.2
yat parjanya stanayati  
sarvaṃ saṃvijate jagat |  
patiṃ tad ṛtviyāvatī  
pṛthivī prati modate ||  

#### PS_2.70.3
eṣa enā abhy akrandīd  
vṛṣāśvo dhenukā iva |  
ahīṃs tvaṃ vidyutā jahi  
māsmākaṃ puruṣān vadhīḥ ||  

#### PS_2.70.4
abhikrandāt stanayitnor  
avasphūrjād aśanyā uta |  
devā maruto mṛḍata naḥ  
pātu no duritād avadyāt ||  

#### PS_2.70.5
ṛjīte pari ṇo nama-  
-ādityāḥ śarma yacchata |  
yuyuta parṇinaṃ śaram  
utāparṇaṃ riśādasaḥ ||  

anuvāka 14 ||

### 71

#### PS_2.71.1
kṛtavyadhani vidhya taṃ  
yaś cakāra tam ij jahi |  
na tvām acakruṣe vayaṃ  
vadhāya saṃ śiśīmahe ||  

#### PS_2.71.2
yathā te devy oṣadhe  
pratīcīnaṃ phalaṃ kṛtam |  
evā tvaṃ kṛtvane kṛtyāṃ  
hastagṛhya parā ṇaya ||  

#### PS_2.71.3
punaḥ kṛtyāṃ kṛtyākṛte +++(read kṛtyā kṛtyākṛtaṃ (?))+++  
godhevāvaṭam anv ayat |  
saktur iva saktupreṣyaṃ  
pratīcī prati dadhvasat ||  

#### PS_2.71.4
yāṃ te cakrur vartaneṣu  
vārtākuṣu vṛtāsu ca |  
maṇḍūke kṛtyāṃ yāṃ cakrus  
tayā kṛtyākṛto jahi ||  

#### PS_2.71.5
agnir ivaitu pratikūlam  
anukūlam ivodakam |  
sukhe ratha iva vartatāṃ  
kṛtyā kṛtyākṛtaṃ kṛtā ||  

### 72

#### PS_2.72.1
agnir dyumnena sūryo jyotiṣā  
dyaur mahimnāntarikṣaṃ vyacasā |  
diśa āśābhiḥ pṛthivī payobhir  
idaṃ rāṣṭraṃ vardhayantu prajāvat ||  

#### PS_2.72.2
tvaṣṭā rūpeṇa savitā savena-  
-ahar mitreṇa varuṇena rātrī |  
pūṣā puṣṭair bhago aṃśena bhaktyā-  
-idaṃ rāṣṭraṃ vardhayantu prajāvat ||  

#### PS_2.72.3
yāṃ viśvakarmā nijaghāna methim  
antarā dyāvāpṛthivī ubhe |  
tasyā āhuḥ kṣatriyaṃ garbham etaṃ  
pari māva patthā mūrdhani dhārayasva ||  

#### PS_2.72.4
chandāṃsy asyā abhito mayūkhā  
stomā ātmā yajur asyāḥ purīṣam |  
tasyā āhuḥ kṣatriyaṃ nirmitaṃ pari  
māva patthā mūrdhani dhārayasva ||  

#### PS_2.72.5
parā ṇudasva vyathayābhimātim  
adhaspadaṃ kṛṇuṣva durdharāyataḥ |  
mā tvā dabhan sapatnā dipsantas  
tava rāṣṭram uttamaṃ dyumnam astu ||  

### 73

#### PS_2.73.1
idaṃ tan mitrāvaruṇā havir vāṃ  
yenāgre devā amṛtatvam āyan |  
tenāsmai kṣatram adhi dhārayaujo  
'sapatnāḥ pradiśaḥ santv asmai ||  

#### PS_2.73.2
ghṛtasya dhārā mitrāvaruṇā  
duhāṃ vāṃ dhenur anapasphurantī |  
devaḥ savitota vāyur agnir  
bhūtasya patir iha śarma yacchāt ||  

#### PS_2.73.3
śaṃ nas tan mitrāvaruṇā gṛṇītaṃ  
tṛḍhā amitrā bahudhā vi śerām |  
jayatu senopa ghoṣa etu  
pṛthak satvāno bahudhā bharantām ||  

#### PS_2.73.4
hanāma mitrāvaruṇāv amitrān  
bhavāma bhadre sukṛtasya loke |  
pārayān naḥ savitā devo agnir  
jayāmedaṃ haviṣā kaśyapasya ||  

#### PS_2.73.5
vāto yaṃ mitrāvaruṇā tad āha  
viśvantaraṃ nirmitaṃ kaśyapasya |  
adhvaryavo maruto yasyāsan  
tena devebhyo varimāṇi cakruḥ ||  

### 74

#### PS_2.74.1
acikradat svapā iha bhavad  
agne yajasva rodasī urūcī |  
āmuṃ naya namasā rātahavyo  
yuñjantu suprajasaṃ pañca janāḥ ||  

#### PS_2.74.2
dūre cit santam aruṣāsa indram  
ā cyāvayantu sakhyāya vipram |  
yad gāyatrīṃ bṛhatīm arkam asmai  
sautrāmaṇyādadhṛṣan ?tu devāḥ ||  

#### PS_2.74.3
adbhyas tvā rājā varuṇo juhāva  
somas tvāyaṃ hvayatu parvatebhyaḥ |  
indras tvāyaṃ hvayatu viḍbhya ābhyaḥ  
śyeno bhūtvā viśa ā patemāḥ ||  

#### PS_2.74.4
śyenaṃ havir nayatv ā parasmād  
anyakṣetre aparuddhaṃ carantam |  
aśvinā panthāṃ kṛṇutāṃ sugaṃ te  
garbhaṃ sajātā abhi saṃ viśadhvam ||  

#### PS_2.74.5
śyenaṃ haviḥ kaśyapasyopa śikṣa-  
-indraṃ vātaḥ prahito dūta ā vaha |  
viṣahya śatrūn senāgrair  
viśo vṛṇāno 'va gaccha kāmī ||  

#### PS_2.74.6
yas te havaṃ paritiṣṭhāt  
sajāta uta niṣṭiyaḥ |  
apāca indra tān nītvā- +++(Bhatt. tāṃ)+++  
-athemam ava gamaya ||  

#### PS_2.74.7
hvayantu tvā pañca janāḥ  
patiṃ mitrā avṛṣata | +++(mss. patimitrā; emend. Barret prati)+++  
indrāgnī viśve devā  
viśi kṣemam adīdharan ||  

### 75

#### PS_2.75.1
prajāpatir anavartiḥ  
sa prajābhir anavartiḥ |  
sa mānavartir anavartiṃ kṛṇotu ||  

#### PS_2.75.2
indro 'navartiḥ  
sa vīryeṇānavartiḥ |  
(…) || +++(see 1c)+++  

#### PS_2.75.3
somo 'navartiḥ  
sa oṣadhībhir anavartiḥ |  
sa mānavartir anavartiṃ kṛṇotu ||  

#### PS_2.75.4
āpo 'navartayas  
tāḥ parjanyenānavartayaḥ |  
tā mānavartayo 'navartiṃ kṛṇvantu ||  

#### PS_2.75.5
devā anavartayas te 'mṛtenānavartayaḥ |  
te mānavartayo 'navartiṃ kṛṇvantu ||  

anuvāka 15 ||

### 76

#### PS_2.76.1
payo mahyam oṣadhayaḥ  
payo me vīrudho dadhan |  
apāṃ payasvad yat payas  
tan me varṣantu vṛṣṭayaḥ ||  

#### PS_2.76.2
payo mahyaṃ payasvanto  
hastino me payo dadhan |  
payaḥ patatriṇo mahyam  
aiṇeyā me payo dadhan ||  

#### PS_2.76.3
payasvan me kṣetram astu  
payasvad uta dhānyam |  
ahaṃ payasvān bhūyāsaṃ  
gāvo ma uta payasvatīḥ ||  

#### PS_2.76.4
payo mahyam apsaraso  
gandharvā me payo dadhan |  
payo me viśvā bhūtāni  
vāto dadhātu me payaḥ ||  

#### PS_2.76.5
payo mahyaṃ dyāvāpṛthivī  
antarikṣaṃ payo dadhat |  
payo ma indraś cāgniś ca  
dhātā dadhātu me payaḥ ||  

### 77

#### PS_2.77.1
ahaṃ bibharmi te mano  
ahaṃ cittam ahaṃ vratam |  
mamed api kratāv aso  
mama citte sacāvahai ||  

#### PS_2.77.2
āmanā asa ihamanā asa  
iha te ramatāṃ manaḥ |  
mayi te ramatāṃ manaḥ ||  

#### PS_2.77.3
āñjanasya madhughasya  
kuṣṭhasya naladasya ca |  
vīrodekasya mūlena  
mukhe nimandanaṃ kṛtam ||  

#### PS_2.77.4
madhu me antar āsye  
mukhe nimandanaṃ kṛtam |  
tatro tvaṃ vi vartasva  
narācīva vartasi ||  

#### PS_2.77.5
yathā nemī rathacakraṃ  
samantaṃ pariṣasvaje |  
evā pari ṣvajasva mā  
yathāsan mayi te manaḥ ||  

### 78

#### PS_2.78.1
yathedam aśvinā tṛṇaṃ  
vāto vahati bhūmyāḥ |  
evā vayaṃ vahāmasi  
yāṃ vayaṃ kāmayāmahe ||  

#### PS_2.78.2
ut tvā mātā sthāpayatu  
pra tvā nudatām aśvinā |  
adhā śiśur iva mātaraṃ  
mām evānv etu te manaḥ ||  

#### PS_2.78.3
yathā kṣīraṃ ca sarpiś ca  
manuṣyāṇāṃ hṛdaḥ priyam |  
evāham asyā nāryā  
hṛdo bhūyāsam uttaraḥ ||  

#### PS_2.78.4
agneṣ ṭvā tapas tapatu  
vātasya dhrājiḥ |  
mā spṛkṣathā niṣadanāya sādhava  
ut tiṣṭha prehy agnivat te kṛṇomi ||  

#### PS_2.78.5
sūryasya tvā tapas tapatu  
vātasya dhrājiḥ |  
mā spṛkṣathā niṣadanāya sādhava  
ut tiṣṭha prehi sūryavat te kṛṇomi ||  

### 79

#### PS_2.79.1
hiraṇyapuṣpī subhagā  
kūpaś cāyaṃ sumaṅgalaḥ |  
tāv enāṃ bhadrayā dhattām  
amṛtāv amṛte bhage ||  

#### PS_2.79.2
hiraṇyaṃ pṛḍvad dharitaṃ  
tat te aṅgeṣu rohatu |  
tenemām aśvinā nārīṃ  
bhagenābhi ṣiñcatam ||  

#### PS_2.79.3
yathā kūpam udahṛtas  
tṛṣyanto yanti kāminaḥ |  
evā tvā sarve devaraḥ  
patayo yantu kāminaḥ ||  

#### PS_2.79.4
hiraṇyākṣi madhuvarṇe  
hiraṇyaparicartane |  
aṅko hiraṇyayas tava  
tenāsyai patim ā vaha ||  

#### PS_2.79.5
yadi vāsi tiro janaṃ  
yadi vā nadyas tiraḥ |  
iyaṃ tvā mahyam oṣadhir  
aṅkeneva ny ā nayāt ||  

### 80

#### PS_2.80.1
punaḥ prāṇaṃ punar apānam asmai  
punar vyānam uta soma dhehi |  
ātmāyaṃ cakṣur ?udate samānas  
tam ū nu pāhi tam ū nu jinva jāgṛhi ||  

#### PS_2.80.2
tvaṣṭā rūpeṇa savitā savena-  
-ahar mitreṇa varuṇena rātrī |  
indro jyaiṣṭhyena brahmaṇāyaṃ bṛhaspatiḥ  
pūṣāsmai punar asuṃ dadhātu ||  

#### PS_2.80.3
ya ādityā vasavo ye ca rudrā  
viśve devā aditir yā ca rātrī |  
yajño bhagaḥ savitā ye ca devā  
yamo 'smai punar asuṃ dadhātu ||  

#### PS_2.80.4
punas te rājā varuṇo dadātu  
somo rājāsum it te punar dāt |  
indro marudbhir aśvinā te bhiṣajyatām  
agnī rudro 'sum it te punar dāt ||  

#### PS_2.80.5
punar dyaur devī punar antarikṣam  
agnir vātaḥ pavamāno bhiṣajyatu |  
grāhyāḥ pāśān nirṛtyāḥ pāśān mṛtyoḥ pāśād  
vāk tvā devī punar dadātu ||  

anuvāka 16 ||

### 81

#### PS_2.81.1
idaṃ cakṣur ṛtāvarī  
mā mā hāsīt purāyuṣaḥ |  
yad vāṃ tamo yad ripiśam  
apa vāṃ tan ni dadhmasi ||  

#### PS_2.81.2
yad andhiyaṃ yad algaṇaṃ  
yo 'rmo adhirohati |  
ayasmayas tad aṅkuśo  
akṣṇo 'rmam apa lumpatu ||  

#### PS_2.81.3
yam ahyājim ajayan nṛcakṣā +++(Bhatt. ajayaṃ)+++  
yaṃ vā śyenaḥ śakunir yaṃ suparṇaḥ |  
yad āhuś cakṣur aditer anantaṃ  
somo nṛcakṣā mayi tad dadhātu ||  

#### PS_2.81.4
yathā cakṣuḥ suparṇasya  
yathāśvasya yathā śunaḥ |  
evā me aśvinā cakṣuḥ  
kṛṇutaṃ puṣkarasrajā ||  

#### PS_2.81.5
yasyāḥ suparṇaḥ prapatañ +++(Bhatt. prapatan)+++  
cakṣuṣā cakṣur ādade |  
tasyāḥ samudraje tava  
cakṣuṣā cakṣur ā dade ||  

### 82
agniṃ te haraḥ siṣaktu yātudhāna svāhā ||  
vātaṃ te prāṇaḥ siṣaktu yātudhāna svāhā ||  
sūryaṃ te cakṣuḥ siṣaktu yātudhāna svāhā ||  
antarikṣaṃ te śrotraṃ siṣaktu yātudhāna svāhā ||  
paramāṃ te parāvataṃ manaḥ siṣaktu yātudhāna svāhā ||  

### 83
apas te rasaḥ siṣaktu yātudhāna svāhā ||  
oṣadhīs te lomāni siṣacantu yātudhāna svāhā ||  
pṛthivīṃ te śarīraṃ siṣaktu yātudhāna svāhā ||  
samudraṃ te vāk siṣaktu yātudhāna svāhā ||  
nirṛtyās tvāsani juhomi yātudhāna svāhā ||  

### 84

#### PS_2.84.1
idaṃ te śiro bhinadmi yātudhāna svāhā-  
-idaṃ te mastiṣkaṃ ni tṛṇadmi bhūmyām ||  

#### PS_2.84.2
idaṃ te hanū bhinadmi yātudhāna svāhā-  
-idaṃ te jihvāṃ ni tṛṇadmi bhūmyām ||  

#### PS_2.84.3
idaṃ te grīvā bhinadmi yātudhāna svāhā-  
-idaṃ te skandhān ni tṛṇadmi bhūmyām ||  

#### PS_2.84.4
idaṃ te aṃsau bhinadmi yātudhāna svāhā-  
-idaṃ te bāhū ni tṛṇadmi bhūmyām ||  

#### PS_2.84.5
idaṃ te hṛdayaṃ bhinadmi yātudhāna svāhā-  
-idaṃ te klomānaṃ ni tṛṇadmi bhūmyām ||  

#### PS_2.84.6
idaṃ te pṛṣṭīr bhinadmi yātudhāna svāhā-  
-idaṃ te parśūr ni tṛṇadmi bhūmyām ||  

#### PS_2.84.7
idaṃ te śroṇī bhinadmi yātudhāna svāhā-  
-idaṃ te vastraṃ ni tṛṇadmi bhūmyām ||  

#### PS_2.84.8
idaṃ ta ūrū bhinadmi yātudhāna svāhā-  
-idaṃ te jaṅghe ni tṛṇadmi bhūmyām ||  

#### PS_2.84.9
idaṃ te kulphau bhinadmi yātudhāna svāhā-  
-idaṃ te pādau ni tṛṇadmi bhūmyām ||  

#### PS_2.84.10
idaṃ te tvacaṃ bhinadmi yātudhāna svāhā-  
-idaṃ te prāṇān ni tṛṇadmi bhūmyām ||  

#### PS_2.84.11
idaṃ te parūṃṣi bhinadmi yātudhāna svāhā-  
-idaṃ te majjño ni tṛṇadmi bhūmyām ||  

### 85

#### PS_2.85.1
nardamodalavuntaka  
jiṣṇo hāparājitaḥ |  
amuṃ bhrūṇāny arpaya  
svayaṃ pāśaṃ ny āyati ||  

#### PS_2.85.2
asur aitu sahakratur  
ātmā prāṇo atho balam |  
sa no dadhātu bhadrayā-  
-agnir viśvād vasumān svastaye ||  

#### PS_2.85.3
dakṣiṇā mā dakṣiṇato  
dakṣiṇā pātu savyataḥ |  
paścād anuvyādhāt pātu  
purastāt pātu dakṣiṇā ||  

#### PS_2.85.4
śatam āpo divyā  
mitrasya ca dakṣiṇāḥ |  
dhātā savitād rudras  
te no muñcantv aṃhasaḥ ||  

#### PS_2.85.5
śataṃ pāśā varuṇasya  
brahmaṇaspater u śatam |  
martāt pāśān no vi ṣya  
śatāt pāśebhyo vayaṃ tvām ||  

anuvāka 17 ||

### 86

#### PS_2.86.1
prācīṃ diśam āsthām  
agnir māvatv ojase balāya  
diśāṃ priyo bhūyāsam |  
anamitrā me diśo bhavantu ghṛtapratīkāḥ ||  

#### PS_2.86.2
dakṣiṇāṃ diśam āsthām  
indro māvatv ojase balāya (…) || +++(see 1bcd)+++  

#### PS_2.86.3
pratīcīṃ diśam āsthāṃ  
varuṇo māvatv ojase balāya (…) || +++(see 1bcd)+++  

#### PS_2.86.4
udīcīṃ diśam āsthāṃ  
somo māvatv ojase balāya (…) || +++(see 1bcd)+++  

#### PS_2.86.5
dhruvāṃ diśam āsthāṃ  
viṣṇur māvatv ojase balāya (…) || +++(see 1bcd)+++  

#### PS_2.86.6
ūrdhvāṃ diśam āsthāṃ  
bṛhaspatir māvatv ojase balāya  
diśāṃ priyo bhūyāsam |  
anamitrā me diśo bhavantu ghṛtapratīkāḥ ||  

### 87

#### PS_2.87.1
manāyyai tantuṃ prathamaṃ  
paśced anyā atanvata |  
tan nārīḥ pra bravīmi vaḥ  
sādhvīr vaḥ santūrvarīḥ ||  

#### PS_2.87.2
sādhur vas tantur bhavatu  
sādhur otur atho vṛtā |  
atho horvarīr yūyaṃ  
prātar voḍheva dhāvata ||  

#### PS_2.87.3
khargalā iva patvarīr  
apām ugram ivāyanam |  
patantu patvarīr iva-  
-urvarīḥ sādhunā pathā ||  

#### PS_2.87.4
avācyau totudyete  
todenāśvatarāv iva |  
pra stomam urvarīṇāṃ  
śaśayānām astāviṣam ||  

#### PS_2.87.5
nārī pañcamayūkhaṃ  
sūtravat kṛṇutaṃ vasu |  
ariṣṭo asya vastā  
prendra vāsa utau tira ||  

### 88

#### PS_2.88.1
śāsa itthā mahām̐ asy  
amitraghāto adbhutaḥ |  
na yasya hanyate sakhā  
na jīyate kadā cana ||  

#### PS_2.88.2
vi rakṣo vi mṛdho jahi  
vi vṛtrasya hanū ruja |  
vi manyum indra vṛtrahann  
amitrasyābhidāsataḥ ||  

#### PS_2.88.3
vi na indra vi mṛdho jahi  
nīcā yaccha pṛtanyataḥ |  
adhamaṃ gamayā tamo  
yo asmām̐ abhidāsati ||  

#### PS_2.88.4
svastidā viśāṃ patir  
vṛtrahā vimṛdho vaśī |  
vṛṣendraḥ pura etu naḥ  
somapā abhayaṃkaraḥ ||  

#### PS_2.88.5
apendra dviṣato mano  
'pa jijyāsato vadham |  
vi mahac charma yaccha  
varīyo yāvayā vadham ||  

### 89

#### PS_2.89.1
ayaṃ yo 'titaro maṇis  
tenāti tara duśyasaḥ |  
sapatnān dviṣato maṇe  
pra ṇudasva pṛtanyataḥ ||  

#### PS_2.89.2
pra ṇudasva pra sahasva  
sapatnān dviṣato maṇe |  
tarābhimātiṃ duśyasāṃ  
varco bhaṅgdhi pṛtanyatām ||  

#### PS_2.89.3
varco jahi manyuṃ jahy  
ākūtiṃ dviṣatāṃ maṇe |  
devo yo 'titaro maṇis  
tenāti tara dhūrvataḥ ||  

#### PS_2.89.4
ye dhūrvanti ye druhyanti  
ye dviṣanti pṛtanyataḥ |  
sarvān sapatnāṃs te maṇir +++(Bhatt. sarvāṃ)+++  
ni manyuṃ dviṣatas karat ||  

#### PS_2.89.5
tava citte tava vrate  
tavaivādhaspadaṃ carān |  
devo yo 'titaro maṇis  
tenāti tara duśyasaḥ ||  

### 90

#### PS_2.90.1
ā te manaś cakṣuṣyam  
ā te hṛdayyaṃ dade |  
padoṣ ṭe padyam ā dade  
yathā tiṣṭhāsi me vaśe ||  

#### PS_2.90.2
vāñcha me pādau tanvaṃ  
vāñchākṣyau vāñcha sakthyau |  
akṣyau vṛṣaṇyantyāḥ keśā  
oṣṭhau māṃ te kāmena śuṣyatām ||  

#### PS_2.90.3
mayi tvā doṣaṇiśliṣaṃ  
kṛṇomi hṛdayaśliṣam |  
yathā mama kratāv aso  
mamāsaś ced asīd api ||  

#### PS_2.90.4
yāsāṃ nābhir ārehaṇaṃ  
hṛdi saṃvananaṃ kṛtam |  
gāvo ghṛtasya mātaro  
amūṃ saṃ vānayantu me ||  

#### PS_2.90.5
mahyaṃ tvā dyāvāpṛthivī  
mahyaṃ devī sarasvatī |  
mahyaṃ tvendraś cāgniś ca-  
-ahorātre ni yacchatām ||  

### 91

#### PS_2.91.1
tūli mūly arjuni  
punar vo yantu yātavaḥ  
punar jūtiḥ kimīdinīḥ |  
yasya stha tam atta  
yo vaḥ prāhait tam atta  
svā māṃsāny atta ||  

#### PS_2.91.2
atsyavo jighatsavaḥ  
(…) || +++(see 1bcdef)+++  

#### PS_2.91.3
aviṣyavas pāsyavaḥ  
(…) || +++(see 1bcdef)+++  

#### PS_2.91.4
sphātihārī rasahārīḥ  
(…) || +++(see 1bcdef)+++  

#### PS_2.91.5
vātajūte manojavaḥ  
punar vo yantu yātavaḥ  
punar jūtiḥ kimīdinīḥ |  
yasya stha tam atta  
yo vaḥ prāhait tam atta  
svā māṃsāny atta ||  

anuvāka 18 ||

## Kāṇḍa 3

### 1

#### PS_3.1.1
ā tvāgan rāṣṭraṃ saha varcasod ihi  
prāṅ viśāṃ patir ekarāṭ tvaṃ vi rāja |  
sarvās tvā rājan pradiśo hvayantu-  
-upasadyo namasyo bhaveha ||  

#### PS_3.1.2
tvāṃ viśo vṛṇataṃ rājyāya  
tvām imāḥ pradiśaḥ pañca devīḥ |  
varṣman rāṣṭrasya kakudi śrayasva-  
-ato vasūni vi bhajāsy ugraḥ ||  

#### PS_3.1.3
accha tvā yantu havinaḥ sajātā  
agnir dūto ajiraḥ santurātiḥ |  
jāyāḥ putrāḥ sumanaso bhavantu  
bahuṃ baliṃ prati paśyāsā ugraḥ ||  

#### PS_3.1.4
aśvinā tvāgre mitrāvaruṇobhā  
viśve devā marutas tvā hvayantu |  
sajātānāṃ madhyameṣṭhā iha syāḥ  
sve kṣetre saviteva vi rāja ||  

#### PS_3.1.5
ā pra drava paramasyāḥ parāvataḥ  
śive te dyāvāpṛthivī abhūtām |  
tad ayaṃ rājā varuṇas tathāha  
sa tvāyam ahvat sa ihedam ehi ||  

#### PS_3.1.6
indrendraṃ manuṣyaḥ parehi  
saṃ yajñiyās tvā varuṇena saṃvidānaḥ |  
sa tvāyam ahvat sve sadhasthe  
sa devān yakṣat sa u kalpayād viśaḥ ||  

#### PS_3.1.7
pathyā revatīr bahudhā virūpāḥ  
sarvāḥ saṅgatya varivas te akran |  
tās tvā sarvāḥ saṃvidānā hvayantu  
daśamīm ugraḥ sumanā vaśeha ||  

#### PS_3.1.8
yad ajireṇa haviṣā-  
-ava tvā gamayāmasi |  
atrāta indraḥ kevalīr  
viśo balihṛtas karat ||  

### 2

#### PS_3.2.1
hariṇasya raghuṣyado  
'dhi śīrṣaṇi bheṣajam |  
sukṣetriyaṃ viṣāṇayād  
visūcīnam anīnaśat ||  

#### PS_3.2.2
anu tvā hariṇo vṛṣā  
padbhiś caturbhir akramīt |  
viṣāṇe vi ṣya guṣpitaṃ  
yat kiṃ ca kṣetriyaṃ hṛdi ||  

#### PS_3.2.3
ado yad avarocate  
catuṣpakṣam iva cchadiḥ |  
tena te sarvaṃ kṣetriyam  
aṅgebhyo nāśayāmasi ||  

#### PS_3.2.4
ud agātāṃ bhagavatī  
vicṛtau nāma tārake |  
vi kṣetriyasya muñcatām  
adhamaṃ pāśam uttamam ||  

#### PS_3.2.5
yad āsuteḥ kriyamāṇāyāḥ  
kṣetriyaṃ tvā vyānaśe |  
vedāhaṃ tasya bheṣajaṃ  
kṣetriyaṃ nāśayāmi te ||  

#### PS_3.2.6
apavāse nakṣatrāṇām  
apavāsa utoṣasām |  
apāsmat sarvam āmayad  
apa kṣetriyam akramīt ||  

#### PS_3.2.7
āpa id vā u bheṣajīr  
āpo amīvacātanīḥ |  
āpo viśvasya bheṣajīs  
tās tvā muñcantu kṣetriyāt ||  

### 3

#### PS_3.3.1
pumān puṃsaḥ parijāto  
'śvatthaḥ khadirād adhi |  
sa hantu śatrūn māmakān  
yāṃś cāhaṃ dveṣmi ye ca mām ||  

#### PS_3.3.2
tān aśvattha niḥ śṛṇīhi  
śatrūn vaibādha dodhataḥ |  
indreṇa vṛtraghnā mehy  
agninā varuṇena ca ||  

#### PS_3.3.3
yathāśvattha niḥśṛṇāsi  
pūrvān jātān utāparān |  
evā pṛtanyatas tvam  
abhi tiṣṭha sahasva ca ||  

#### PS_3.3.4
yathāśvattha vibhinatsy  
antar mahaty arṇave |  
evā me śatroś cittāni  
viṣvag bhindhi sahasva ca ||  

#### PS_3.3.5
yaḥ sahamānaś carasi  
sāsahāna iva rṣabhaḥ |  
tenāśvattha tvayā vayaṃ  
sapatnān sahiṣīmahi ||  

#### PS_3.3.6
sinātv enān nirṛtir  
mṛtyoḥ pāśair amokyaiḥ |  
aśvattha śatrūn māmakān  
yāṃś cāhaṃ dveṣmi ye ca mām ||  

#### PS_3.3.7
adharāñcaḥ pra plavantāṃ  
chinnā naur iva bandhanāt | +++(Bhatt. vandhanāt)+++  
na nir bādha praṇuttānāṃ  
punar asti nivartanam ||  

#### PS_3.3.8
praiṇān nudāmi manasā  
pra cittena pra brahmaṇā |  
praiṇān vṛkṣasya śākhaya-  
-aśvatthasya nudāmasi ||  

### 4

#### PS_3.4.1
yad adaḥ saṃprayatīr  
ahāvanadatā hate |  
tasmād ā nadyo nāma stha  
tā vo nāmāni sindhavaḥ ||  

#### PS_3.4.2
yat preṣitā varuṇena-  
-āc chībhaṃ samavalgata |  
tad āpnod indro vo yatīs  
tasmād āpo anu ṣṭhana ||  

#### PS_3.4.3
apakāmaṃ syandamānā  
avīvarata vo hikam |  
indro vaḥ śaktibhir devīs  
tasmād vār ṇāma vo hikam ||  

#### PS_3.4.4
eko vo deva upātiṣṭhat  
syandamānā upetya |  
udāniṣur mahīr iti  
tasmād udakam ucyadhve ||  

#### PS_3.4.5
āpo devīr ghṛtam id āpa āhur  
agnīṣomau bibhraty āpa it tāḥ |  
tīvro raso madhupṛcām araṅgama  
ā mā prāṇena saha varcasāgan ||  

#### PS_3.4.6
ād it paśyāmy uta vā śṛṇomy  
ā mā ghoṣo gacchati vāṅ māsām |  
mene bhejāno amṛtasya tarhi  
hiraṇyavarṇā atṛpaṃ yadāpaḥ ||  

### 5

#### PS_3.5.1
agnir no dūtaḥ praty etu śatrūn  
pratidahann abhiśastim arātim |  
sa cittāni mohayatu pareṣāṃ  
nihastāṃś ca kṛṇavaj jātavedāḥ ||  

#### PS_3.5.2
ayam agnir amūmuhad  
yāni cittāni vo hṛdi |  
vi vo dhamāty okasaḥ  
pra vo dhamāti sarvataḥ ||  

#### PS_3.5.3
indra cittāni mohaya-  
-arvāg ākūtyā adhi |  
agner vātasya dhrājyā  
tān viṣūco vi nāśaya ||  

#### PS_3.5.4
vy eṣām ākūtaya ita-  
-atho cittāni muhyata |  
atho yad adyaiṣāṃ hṛdi  
tad eṣāṃ pari nir jahi ||  

#### PS_3.5.5
amīṣāṃ cittāni pratimohayantī  
gṛhāṇāṅgāny apve parehi |  
abhi prehi nir daha hṛtsu śokair  
grāhyāmitrāṃs tamasā vidhya śatrūn ||  

#### PS_3.5.6
asau yā senā marutaḥ pareṣām  
asmān abhy aity ojasā spardhamānā |  
tāṃ guhata tamasāpavratena  
yathaiṣām anyo anyaṃ na jānāt ||  

anuvāka 1 ||

### 6

#### PS_3.6.1
agnir no vidvān praty etu śatrūn  
pratidahann abhiśastim arātim |  
sa senāṃ mohayatu pareṣāṃ  
nihastāṃś ca kṛṇavaj jātavedāḥ ||  

#### PS_3.6.2
yūyam ugrā maruta īdṛśe stha-  
-abhi preta mṛḍata sahadhvam |  
amīmṛḍan vasavo nāthitebhyo  
+'gnir hy eṣāṃ vidvān praty etu śatrūn ||  

#### PS_3.6.3
amitrasenāṃ maghavann  
asmāñ chatrūyatām abhi |  
yuvaṃ tān indra vṛtrahann  
agniś ca dahataṃ prati ||  

#### PS_3.6.4
prasūta indraḥ pravatā haribhyāṃ  
pra te vajraḥ pra mṛṇann etu śatrūn |  
jahi pratīco anūcaḥ parāco  
viśvaṃ hi riṣṭaṃ kṛṇuhi satyam eṣām ||  

#### PS_3.6.5
senāmohanaṃ kṛṇv  
indrāmitrebhyas tvam |  
agner vātasya dhrājyā  
tān viṣūco vi nāśaya ||  

#### PS_3.6.6
indraḥ senāṃ mohayatu  
maruto ghnantv ojasā |  
cakṣūṃṣy agnir ā dattāṃ  
punar etu parājitām ||  

### 7

#### PS_3.7.1
ekaśataṃ viṣkandhāni  
viṣṭhitā pṛthivīm anu |  
teṣāṃ tu sarveṣām idam  
astu viṣkandhadūṣaṇam ||  

#### PS_3.7.2
karṣaphasya viśaphasya  
dyauṣpitā pṛthivī mātā |  
yathābhicakra devās  
tathāpi kṛṇutā punaḥ ||  

#### PS_3.7.3
aśleṣmāṇo adhārayan  
tathā tan manunā kṛtam |  
kṛṇomi vadhri viṣkandhaṃ  
muṣkābarho gavām iva ||  

#### PS_3.7.4
sūtre piśaṅge khṛgalaṃ  
yad ābadhnanti vedhasaḥ |  
śravasyaṃ śuṣmaṃ kābavaṃ  
vadhriṃ kṛṇvantu bandhuraḥ ||  

#### PS_3.7.5
yenā śravasyo caratha  
devā ivāsuramāyayā |  
śunāṃ kapir iva dūṣaṇo  
bandhurā kābavasya ca ||  

#### PS_3.7.6
duṣṭyai hi tvā bhantsyāmi  
dūṣayitvā kābavam |  
ud āśavo rathā iva  
śapathebhiḥ sariṣyatha ||  

### 8

#### PS_3.8.1
yamasya lokād adhy ā babhūvitha  
pramadā martān pra yunakṣudhīraḥ |  
ekākinā sarathaṃ yāsi vidvān  
svapna mimāno asurasya yonau ||  

#### PS_3.8.2
bambas tvāgre viśvavayāpaśyat  
purā rātryā janitor eke ahni |  
tataḥ svapnedam adhy ā babhūvitha  
viṣvaṅvarūpam apagūhamānaḥ ||  

#### PS_3.8.3
bṛhan grāvāsurebhyo 'dhi devān  
upāvavarta mahimānam icchan |  
tasmai svapnāya dadhur ādhipatyaṃ  
trayastriṃśāsaḥ svar ānaśānāḥ ||  

#### PS_3.8.4
naitāṃ viduḥ pitaro nota devā  
yaiṣā jalpiś caraty antaredam |  
trite svapnam adadhur āptye nara  
ādityāso varuṇenānuśiṣṭāḥ ||  

#### PS_3.8.5
vy asya krūram abhi yantu duṣkṛto  
'svapnena sukṛtaḥ puṇyam āyuḥ |  
svar madasi parameṇa bandhunā  
tapyamānasya manaso 'dhi jajñiṣe ||  

#### PS_3.8.6
vidma te sarvāḥ parijāḥ purastād  
vidma svapna yo adhipā iho te |  
yaśasvino no yaśaseha pāhy  
ārād dviṣebhir apa yāhi dūram ||  

### 9

#### PS_3.9.1
ambāḥ sumukhāḥ sṛjata  
padvat sṛjata satyajñeyam |  
sṛjāmy ahaṃ dūtān  
asmai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.2
indram aham iha huve  
somapām ubhayāvinam  
asmai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.3
varuṇam aham iha huva  
ugraṃ rājanyaiḥ saha-  
-asmai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.4
aditim aham iha huve  
sūraputrāṃ kanīnikām  
asmai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.5
bṛhaspatim aham iha huve  
yo devānāṃ purohito  
'smai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.6
āṇāścāṇāś caṇḍāmarkā  
asmai viṣāya hantave |  
vār ugram arasaṃ viṣam  
āheyam arasaṃ viṣaṃ nirviṣam ||  

#### PS_3.9.7
navānāṃ navatīnāṃ  
viṣasya ropuṣīṇām |  
sarvāsām agrabhaṃ nāma  
vītāpetārasaṃ viṣam ||  

### 10

#### PS_3.10.1
mṛtyur eko yama ekaḥ  
śarva ekaḥ śarur bhavaḥ |  
te naḥ kṛṇvantu bheṣajaṃ  
devasenābhyas pari ||  

#### PS_3.10.2
punar no yamaḥ pitṛbhir dadātu  
punar mitrāvaruṇā vāto agniḥ |  
aghamāro aghaśaṃsaḥ punar dāt  
punar no devī nirṛtir dadātu ||  

#### PS_3.10.3
yā devaiḥ prahiteṣuḥ patāt  
tapase vā mahase vāvasṛṣṭā |  
somas tvām asmad yāvayatu vidvān  
pitaro vā devahutā nṛcakṣasaḥ ||  

#### PS_3.10.4
sahasrākṣo amartyaḥ  
pururūpa ihāvatu |  
sakhye ta ugra mā riṣaṃ  
sahaguḥ sahapūruṣaḥ ||  

#### PS_3.10.5
yas te manyuḥ sahasrākṣa  
viṣeṇa pariṣicyate |  
tena tvam asmabhyaṃ mṛḍa  
śivo naḥ śambhur ā cara ||  

#### PS_3.10.6
mā te mayau sahasrākṣa  
bhāme bhūn māmakaṃ jagat |  
yo no dveṣṭi taṃ gaccha  
yaṃ dviṣmas taṃ jahi ||  

anuvāka 2 ||

### 11

#### PS_3.11.1
ye sthāsyāṃ prācyāṃ diśi hetayo nāma devās  
teṣāṃ vo agnir iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

#### PS_3.11.2
ye sthāsyāṃ dakṣiṇāyāṃ diśy aviṣyavo nāma devās  
teṣaṃ va āpa iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

#### PS_3.11.3
ye sthāsyāṃ pratīcyāṃ diśi virājo nāma devās  
teṣaṃ vaḥ kāma iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

#### PS_3.11.4
ye sthāsyām udīcyāṃ diśi pravidhyanto nāma devās  
teṣaṃ vo vāta iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

#### PS_3.11.5
ye sthāsyāṃ dhruvāyāṃ diśi vilimpā nāma devās  
teṣaṃ vo 'nnam iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

#### PS_3.11.6
ye sthāsyām ūrdhvāyāṃ diśy aviṣyanto nāma devās  
teṣaṃ vo varṣam iṣavaḥ |  
te no mṛḍata te no 'dhi brūta  
tebhyo namas tebhyaḥ svāhā ||  

### 12

#### PS_3.12.1
yo apsv antar yo vṛtre  
antar yaḥ puruṣe yo aśmani |  
ya āviveśauṣadhīr yo vanaspatīṃs  
tebhyo agnibhyo hutam astv etat ||  

#### PS_3.12.2
yaḥ some antar ya u goṣv antar  
ya āviṣṭo vayasi yo mṛgeṣu |  
ya āviveśa dvipado yaś catuṣpadas  
tebhyo agnibhyo hutam astv etat ||  

#### PS_3.12.3
ya indreṇa sarathaṃ saṃbabhūva  
vaiśvānara uta viśvadāvyaḥ |  
yaṃ johavīmi pṛtanāsuṣāsahiṃ  
tebhyo agnibhyo hutam astv etat ||  

#### PS_3.12.4
yo devo viśvād yam u kāmam āhur  
yaṃ dātāraṃ pratigṛhṇantam āhuḥ |  
yo dhīraḥ śakraḥ paribhūr adābhyas  
tebhyo agnibhyo hutam astv etat ||  

#### PS_3.12.5
yaṃ tvā hotāraṃ manasābhisaṃvidus  
trayodaśa bhauvanāḥ pañca mānavāḥ |  
varcodhase yaśase sūnṛtāvate  
tebhyo agnibhyo hutam astv etat ||  

#### PS_3.12.6
ukṣānnāya vaśānnāya  
somapṛṣṭhāya vedhase |  
vaiśvānarasya jyeṣṭhebhyas  
tebhyo agnibhyo hutam astv etat ||  

#### PS_3.12.7
divaṃ pṛthivīm antarikṣaṃ  
ye vidyutam anusaṃcaranti |  
ye dikṣv antar ya u vāte antas  
tebhyo agnibhyo hutam astv etat ||  

#### PS_3.12.8
bṛhaspatiṃ varuṇaṃ mitram agniṃ  
hiraṇyapāṇiṃ savitāram indram |  
viśvān devān aṅgiraso havāmaha +++(Bhatt. -mahe with underlining)+++  
imaṃ kravyādaṃ śamayantv agnim ||  

#### PS_3.12.9
śānto agniḥ kravyād  
atho puruṣareṣaṇaḥ |  
atho yo viśvadāvyas  
taṃ kravyādam aśīśamam ||  

### 13

#### PS_3.13.1
āyam agan parṇamaṇir  
balī balena pramṛṇan sapatnān |  
ojo devānāṃ paya oṣadhīnāṃ  
mayi rāṣṭraṃ jinvatv aprayucchan ||  

#### PS_3.13.2
mayi rāṣṭraṃ parṇamaṇe  
mayi dhārayā śriyam |  
ahaṃ rāṣṭrasyābhīvarge  
yujā bhūyāsam uttaraḥ ||  

#### PS_3.13.3
yaṃ nidadhur vanaspatau  
vājaṃ devāḥ priyaṃ nidhim |  
taṃ ma indraḥ sahāyuṣā  
maṇiṃ dadhātu bhartave ||  

#### PS_3.13.4
somasya parṇaḥ saha ugram āgann  
indreṇa datto varuṇena sakhyā |  
tam ahaṃ bibharmi bahu rocamāno  
dīrghāyutvāya śataśāradāya ||  

#### PS_3.13.5
ā mā rukṣat parṇamaṇir  
mahyā ariṣṭatātaye |  
yathāham uttaro 'sāni  
mānuṣyā adhi sampadaḥ ||  

#### PS_3.13.6
punar maitv indriyaṃ  
punar ātmā draviṇaṃ brāhmaṇaṃ ca |  
punar agnayo dhiṣṇyāso  
yathāsthāma kalpayantām ihaiva ||  

#### PS_3.13.7
ye takṣāṇo rathakārāḥ  
karmārā ye manīṣiṇaḥ |  
sarvāṃs tān parṇa randhaya-  
-upastiṃ kṛṇu me janam ||  

#### PS_3.13.8
upastir astu vaiśya  
uta śūdra utāryaḥ |  
sarvāṃs tān parṇa randhaya-  
-upastiṃ kṛṇu me janam ||  

### 14

#### PS_3.14.1
yena vehad babhūvitha  
nāśayāmasi tad vayam |  
idaṃ tad anyatra tvad  
apa dūre ni dadhmasi ||  

#### PS_3.14.2
ā te garbho yonim etu  
pumān vāṇa iveṣudhim |  
ā vīro 'tra jāyatāṃ  
putras te daśamāsyaḥ ||  

#### PS_3.14.3
pumāṃsaṃ putraṃ janaya  
taṃ pumān anu jāyatām |  
bhavāsi putrāṇāṃ mātā  
jātānāṃ janayāsi ca ||  

#### PS_3.14.4
yāni bhadrāṇi bījāny  
ṛṣabhā janayanti |  
tais tvaṃ putraṃ vindasva  
sā prasūr dhenukā bhava ||  

#### PS_3.14.5
kṛṇomi te prajāpatyam  
ā garbho yonim etu te |  
vindasva putraṃ nāri  
yas tubhyaṃ śam asac  
cham u tasmai tvaṃ bhava || +++(Bhatt. bhavā)+++  

#### PS_3.14.6
yāsāṃ pitā parjanyo  
bhūmir mātā babhūva |  
tās tvā putravidyāya  
devīḥ prāvantv oṣadhīḥ ||  

#### PS_3.14.7
yas te yonim udiṅgayād  
ṛṣabho retasā saha |  
sa ta ā siñcatu prajāṃ  
dīrghāyuṃ śataśāradām ||  

### 15

#### PS_3.15.1
yāṃ tvā vātovarayad  
ārdranābhā maharṣabhaḥ |  
tasyās te viśvadhāyaso  
viṣadūṣaṇam ud bhare ||  

#### PS_3.15.2
yāṃ tvā varāho akhanad  
ekasminn adhi puṣkare |  
tasyās te viśvadhāyaso  
viṣadūṣaṇam ud bhare ||  

#### PS_3.15.3
yāṃ tvāditir avapad  
bījavāpam adhi puṣkare |  
tasyās te viśvadhāyaso  
viṣadūṣaṇam ud bhare ||  

#### PS_3.15.4
yasyāḥ kulāyaṃ salile  
antar mahaty arṇave |  
tasyās te viśvadhāyaso  
viṣadūṣaṇam ud bhare ||  

#### PS_3.15.5
ut te bhara uttamāyā  
adhamāyās ta ud bhare |  
un madhyamān madhyame tad  
viṣadūṣaṇam ud bhare ||  

#### PS_3.15.6
agrabhaṃ sam agrabham  
ubhāvantau sam agrabham |  
divaś ca pṛthivyāś ca  
viṣadūṣaṇam ud bhare ||  

anuvāka 3 ||

### 16
paidvo 'si pṛtanāyuḥ svāhā ||  
somam ahiṃsīḥ somahiṃsito 'si svāhā ||  
brāhmaṇam ahiṃsīr brahmahiṃsito 'si svāhā ||  

#### PS_3.16.4
nābhūd ahir bhrūṇam ārad ahir  
adrim arasāvadhīt |  
viṣasya brahmaṇāmāsīt  
tato jīvan na mokṣase || +++(mokṣyase)+++  

#### PS_3.16.5
uṣṭo 'hiḥ samuṣṭo *'hir +++(Bhatt. samuṣṭo hi)+++  
nirdhīto arasaḥ kṛtaḥ |  
viṣasya brahmaṇāmāsīt  
tato jīvan na mokṣase ||  

#### PS_3.16.6
punar dadāmi te viṣaṃ  
pūrvapadyam id āritha |  
māṃ dadaśvān manyase  
mayā daṣṭo na mokṣase ||  

### 17

#### PS_3.17.1
ekaśataṃ bheṣajāni  
teṣāṃ mātāsy oṣadhe |  
samudram ava gacchasi  
pṛthivyām adhi niṣṭhitā ||  

#### PS_3.17.2
tasyāṃ vedādhi bheṣajaṃ  
daśaśīrṣo daśajihvaḥ |  
yas te prathama ādade  
śaṃ śvāvanta oṣadhe  
yam adād vīrayug bhiṣak ||  

#### PS_3.17.3
punaś cakṣuḥ punaḥ prāṇaḥ  
punar āyur na āgamat |  
niṣ ṭvākaraṃ niṣkṛtyā  
niṣ ṭvā niṣkṛtyākaram ||  

#### PS_3.17.4
muñcāmi tvā śapathyād  
atho varuṇyād uta |  
atho yamasya paḍvīśād  
viśvasmād devakilbiṣāt ||  

#### PS_3.17.5
saṃ te śīrṣṇaḥ kapālāni  
hṛdayasya ca yo viduḥ |  
udyan sūrya ādityo  
aṅgadyotam anīnaśat ||  

#### PS_3.17.6
himavataḥ pra sravatha  
sindhau samaha saṅgamaḥ |  
tā āpaḥ sarvāḥ saṅgatya  
cakṣuḥ prāṇaṃ ca dhatta naḥ ||  

### 18

#### PS_3.18.1
hastivarcasaṃ prathatāṃ bṛhad yaśo  
adityā yat tanvaḥ saṃbabhūva |  
tat sarve savitur mahyam etad  
viśve devāso aditiḥ sajoṣāḥ ||  

#### PS_3.18.2
mitraś ca varuṇaś ca-  
-indro rudraś ca vedhatu |  
devāso viśvadhāyasas  
tena māñjantu varcasā ||  

#### PS_3.18.3
yat te varco jātavedo  
bṛhad bhavaty āhute |  
tena mām adya varcasā  
agne varcasvinaṃ kṛdhi ||  

#### PS_3.18.4
yena hastī varcasā saṃbabhūva  
yena rājā manuṣyeṣv antaḥ |  
yena devā jyotiṣā dyām udāyan  
tena māgne varcasā saṃ sṛjeha ||  

#### PS_3.18.5
yāvad varcaḥ sūryasya-  
-asurasya ca hastinaḥ |  
tāvan me aśvinā varcaḥ  
kṛṇutaṃ puṣkarasrajā ||  

#### PS_3.18.6
yāvac catasraḥ pradiśaś  
cakṣur yāvat samaśnute |  
tāvat sam aitv indriyaṃ  
mayi tad dhastivarcasam ||  

### 19

#### PS_3.19.1
saṃśitaṃ ma idaṃ brahma  
saṃśitaṃ vīryaṃ mama |  
saṃśitaṃ kṣatraṃ me jiṣṇu  
yeṣām asmi purohitaḥ ||  

#### PS_3.19.2
sam aham eṣāṃ rāṣṭraṃ śyāmi  
sam ojo vīryaṃ balam |  
vṛścāmi śatrūṇāṃ bāhū  
saṃ śyāmi svān aham ||  

#### PS_3.19.3
tekṣṇīyāṃsaḥ parśor  
agnes tīkṣṇatarā uta |  
indrasya vajrāt tekṣṇiyāṃso  
yeṣām asmi purohitaḥ ||  

#### PS_3.19.4
adhas padyantām adhare bhavantu  
ye na indraṃ maghavānaṃ pṛtanyān |  
kṣaṇāmi brahmaṇāmitrān un nayāmi svān aham ||  

#### PS_3.19.5
eṣām aham āyudhā saṃ śyāmy  
eṣāṃ rāṣṭraṃ suvīraṃ vardhayāmi |  
eṣāṃ kṣatram ajaram astu jiṣṇu-  
-ugram eṣāṃ cittaṃ viśve vantu devāḥ ||  

#### PS_3.19.6
abhi preta jayata prasūtāḥ  
saṃ vaḥ śyāmi nara āyudhāni |  
tīkṣṇeṣavo baladhanvano hata-  
-ugrāyudhā abalān ugrabāhavaḥ ||  

### 20

#### PS_3.20.1
ihaiva dhruvāṃ ni minomi śālāṃ  
kṣeme tiṣṭhāti ghṛtam ukṣamāṇā |  
tāṃ tvā śāle sarvavīrāḥ suvīrā  
ariṣṭavīrā abhi saṃ carema ||  

#### PS_3.20.2
ihaiva dhruvā prati tiṣṭha śāle  
aśvāvatī gomatī sūnṛtāvatī |  
ūrjasvatī ghṛtavatī payasvaty  
uc chrayasva mahate saubhagāya ||  

#### PS_3.20.3
dharuṇy asi śāle  
bṛhacchandāḥ pūtidhānyā |  
ā tvā vatso mīmayad ā kumāra  
ā dhenavaḥ sāyam ā syandamānāḥ ||  

#### PS_3.20.4
imāṃ śālāṃ savitā vāyur agnis  
tvaṣṭā hotā ni minotu prajānan |  
ukṣantūdhnā maruto ghṛtena  
bhago no rājā ni kṛṣiṃ tanotu ||  

#### PS_3.20.5
mānasya patnī śaraṇā syonā  
devī devebhir nimitāsy agre |  
tṛṇaṃ vasānā sumanā asas tvaṃ  
rayiṃ no dhehi subhage suvīram ||  

#### PS_3.20.6
ā tvā kumāras taruṇa  
ā vatso jagatā saha |  
ā tvā pariśrutaḥ kumbha  
ā dadhnaḥ kalaśy ayat ||  

anuvāka 4 ||

### 21

#### PS_3.21.1
imam indra vardhaya kṣatriyaṃ ma  
imaṃ viśām ekavṛṣaṃ kṛṇu tvam |  
nir amitrān akṣṇuhy asya sarvāṃs  
tān randhayāsmā ahamuttareṣu ||  

#### PS_3.21.2
ayam astu dhanapatir dhanānām  
ayaṃ viśāṃ viśpatir astu rājā |  
asminn indra mahi varcāṃsi dhehy +++(Bhatt. Inda (misprint))+++  
avarcasaṃ kṛṇuhi śatrum asya ||  

#### PS_3.21.3
emaṃ bhaja grāme aśveṣu goṣu  
niṣṭaṃ bhaja yo 'mitro asya |  
varṣmat kṣatrāṇām ayam astu rājā-  
-indra śatrūṃ randhaya sarvam asmai ||  

#### PS_3.21.4
asmai dyāvāpṛthivī bhūri vāmaṃ  
saṃ duhātāṃ gharmadughe iva dhenum |  
ayaṃ rājā priya indrasya bhūyāt  
priyo gavām oṣadhīnām utāpām ||  

#### PS_3.21.5
yunajmi ta uttarāvantam indraṃ  
yena jayanti na parājayante |  
yas tvā karad ekavṛṣaṃ janānām  
uta rājann uttamaṃ mānavānām ||  

#### PS_3.21.6
uttaras tvam adhare santv anye  
ye ke ca rājan pratiśatravas te |  
ekavṛṣa indrasakhā jigīvāṃ  
chatrūyatām abhi tiṣṭhā mahāṃsi ||  

### 22

#### PS_3.22.1
viṣāṇāsyāṅgirasī  
devajāḥ praticakṣaṇī |  
divas pṛthivyāḥ saṃbhūtā  
sahasrākṣīhaidhi naḥ ||  

#### PS_3.22.2
sahasrākṣī yā tu gṛbhā-  
-ati paśyāsy oṣadhe |  
sadānvāghnī rakṣoghnī  
bhaveha praticakṣaṇī ||  

#### PS_3.22.3
ye haranty āsuteyaṃ  
payasphātiṃ cauṣadhe |  
tāṃs tvaṃ sahasracakṣo  
gṛbhāya kṛtavīrye ||  

#### PS_3.22.4
ya āturaṃ randhayante  
'rṣmantaṃ ca vihṛtam |  
tāṃs tvaṃ sahasracakṣo  
gṛbhāya kṛtavīrye ||  

#### PS_3.22.5
yathāśvā caturakṣo  
rātriṃ naktātipaśyati |  
evā sahasracakṣo tvaṃ  
prati paśyāsy āyataḥ ||  

#### PS_3.22.6
gobhir aśvair vasubhir  
apakrītāsy oṣadhe |  
śyāvasyāśvasya cakṣuṣā  
prati paśya kimīdinaḥ ||  

### 23

#### PS_3.23.1
saṃ sacadhvaṃ saṃ pibadhvam  
annaṃ vo madhumat saha |  
vrataṃ vaḥ sarvaṃ sadhryak  
samānaṃ ceto astu vaḥ ||  

#### PS_3.23.2
saṃ jānīdhvam indraś cettā vo 'stv  
ayaṃ vo 'gnir ni haraḥ śamayāti |  
yad vairahatyam uta bhīmam āsīd  
viśve devā apa tat plāvayantu ||  

#### PS_3.23.3
śaṃ vaḥ syāstu bṛhaspatiḥ  
śaṃ dyāvāpṛthivī ubhe |  
śam antarikṣam uta vo marutvān  
śaṃ vaḥ syāstv aditir devaputrā ||  

#### PS_3.23.4
kalpetāṃ dyāvāpṛthivī  
kalpantām āpa oṣadhīḥ |  
kalpantām agnayaḥ sarve  
'smai śraiṣṭhāya savratāḥ ||  

#### PS_3.23.5
saṃ vaḥ sṛjāmi hṛdayaṃ  
saṃsṛṣṭaṃ mano astu vaḥ |  
saṃsṛṣṭā vas tanvaḥ santu  
saṃsṛṣṭaḥ prāṇo astu vaḥ ||  

#### PS_3.23.6
saṃ vaḥ paśūnāṃ hṛdayaṃ sṛjāmi  
saṃ putrāṇām uta yā duhitaro vaḥ |  
saṃ vo jāyānāṃ manasā manāṃsi  
saṃ patīnām uta cakṣuḥ sṛjāmi ||  

### 24

#### PS_3.24.1
prācī dig agnir adhipatir  
asito rakṣitādityā iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

#### PS_3.24.2
dakṣiṇā dig indro 'dhipatis  
tiraścirājī rakṣitā vasava iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

#### PS_3.24.3
pratīcī dig varuṇo 'dhipatiḥ  
pṛdākū rakṣitā mitra iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

#### PS_3.24.4
udīcī dik somo 'dhipatiḥ  
svajo rakṣitā vāta iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

#### PS_3.24.5
dhruvā dig viṣṇur adhipatiḥ  
kalmāṣagrīvo rakṣitā vīrudha iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

#### PS_3.24.6
ūrdhvā dig bṛhaspatir adhipatiś  
citro rakṣitāśanir iṣavaḥ |  
tebhyo namo 'dhipatibhyo namo  
rakṣitṛbhyo nama iṣubhyo namo vo 'stu |  
yo 'smān dveṣṭi yaṃ vayaṃ dviṣmas  
taṃ vo jambhe dadhmas tam u prāṇo jahātu ||  

### 25

#### PS_3.25.1
anaḍvān dādhāra pṛthivīṃ dyām utāmūm  
anaḍvān dādhārorv antarikṣam |  
anaḍvān dādhāra pradiśaḥ ṣaḍ urvīr  
anaḍvān idaṃ viśvaṃ bhuvanam ā viveśa ||  

#### PS_3.25.2
anaḍvān duhe sukṛtasya loka  
ainaṃ pyāyeta pavamānaḥ purastāt |  
parjanyo dhārā maruta ūdho asya  
yajñaḥ payo dakṣiṇā doho asya ||  

#### PS_3.25.3
anaḍvān indraḥ sa paśubhyo vi caṣṭe  
trayāṃ chakropa mimīte adhvanaḥ |  
sa bhūtaṃ bhaviṣyad bhuvanaṃ duhānaḥ  
sarvā devānāṃ bibhrac carati vratāni ||  

#### PS_3.25.4
yasya neśe yajñapatir na yajño  
nāsya dāteśe na pratigrahītā |  
yo viśvabhṛd viśvakarmā  
gharmaṃ no brūta yatamaś catuṣpāt ||  

#### PS_3.25.5
indra eṣa manuṣyeṣv antar  
gharmas taptaś carati śośucānaḥ |  
suprajā asat sa udāre na sarṣad  
yo nāśnīyād anaḍuho vijānan ||  

#### PS_3.25.6
yena devāḥ svar āruruhur  
hitvā śarīram amṛtasya dhāma |  
tena geṣma sukṛtasya lokaṃ  
gharmasya vratena yaśasā tapasyayā ||  

#### PS_3.25.7
dvādaśaitā rātrīr  
vratyā āhuḥ prajāpateḥ |  
tatrāpi brahmaṇo vrataṃ  
tatrāpy anaḍuho balam ||  

#### PS_3.25.8
yās ta āhuḥ prajāpater  
vratyā rātrīr dvādaśa |  
tatrāpi brahma yo veda  
tad vā anaḍuho balam ||  

#### PS_3.25.9
duhe vā anaḍvān sāyaṃ  
duhe prātar duhe divā |  
dohā ye asya saṃyanti  
tān vidmānupadasvataḥ ||  

#### PS_3.25.10
yo vedānaḍuho dohān  
saptān upadasvataḥ |  
prajāṃ ca lokaṃ cāpnoti  
tathā sapta rṣayo viduḥ ||  

#### PS_3.25.11
madhyam etad anaḍuho  
yatraiṣa vaha āhitaḥ |  
etāvad asya prācīnaṃ  
yāvān pratyaṅ samāhitaḥ ||  

#### PS_3.25.12
padbhiḥ sedim avakrāmann  
irāṃ jaṅghābhir utkhidan |  
śrameṇānaḍvān kīlālaṃ  
kīnāśaś cābhi gacchataḥ ||  

#### PS_3.25.13
indra eṣa manuṣyeṣv  
anaḍvān ity ucyate |  
śaphāso asya mā riṣan  
sarvā yāś cāsya kuṣṭhikāḥ ||  

#### PS_3.25.14
indro balenāsi parameṣṭhī  
vratena yena gaus tena vaiśvadevaḥ |  
yo asmān dveṣṭi yaṃ vayaṃ dviṣmas  
tasya prāṇān saṃ bṛhat tasya prāṇān vi vṛha ||  

anuvāka 5 ||

### 26

#### PS_3.26.1
gṛhān aimi manasā modamāna  
ūrjaṃ bibhrad vasumaniḥ sumedhāḥ |  
aghoreṇa cakṣuṣā mitriyeṇa  
gṛhāṇāṃ paśyan paya ut tarāmi ||  

#### PS_3.26.2
ime gṛhā mayobhuva  
ūrjasvantaḥ payasvantaḥ |  
pūrṇā vāmasya tiṣṭhantas  
te no jānantu jānataḥ ||  

#### PS_3.26.3
sūnṛtāvantaḥ subhagā  
irāvanto hasāmudāḥ |  
akṣudhyā atṛṣyāso  
gṛhā māsmad bibhītana ||  

#### PS_3.26.4
yeṣām adhyeti pravasan  
yeṣu saumanaso bahuḥ |  
gṛhān upa hvayāmahe  
te no jānantv āyataḥ ||  

#### PS_3.26.5
upahūtā iva gāva  
upahūtā ajāvayaḥ |  
atho annasya kīlāla  
upahūto gṛheṣu naḥ ||  

#### PS_3.26.6
upahūtā bhūridhanāḥ  
sakhāyaḥ svādusaṃmudaḥ |  
ariṣṭāḥ sarvapūruṣā  
gṛhā naḥ santu sarvadā ||  

### 27

#### PS_3.27.1
hantāyam astv apratighātyaḥ  
sāsahvām̐ indraḥ pṛtanā abhiṣṭhiḥ |  
prajāpatir adadhād ojo asmai  
bṛhad dhavir haviṣā vardhanena ||  

#### PS_3.27.2
prajāpate haviṣā vardhanena  
hantāram indram akṛṇor aghātyam |  
tasmai viśo devakṛtā namanta  
sa hi hantā sa hi havyo babhūva ||  

#### PS_3.27.3
prajāpate abhi no neṣa vasya  
urvīṃ gavyūtim abhimātiṣāhaḥ | +++(urvīṃ with ms. Vā; Bhatt. ūrvīṃ)+++  
vardhayann indraṃ bṛhate raṇāya  
devaṃ devena haviṣā vardhanena ||  

#### PS_3.27.4
yathā viśvāḥ pṛtanāḥ saṃjayāsi  
yathā śatrūn sahamānaḥ sahāsai |  
yathāsaḥ samrāṭ susamrāḍ  
evā tvendro 'prativadhaṃ kṛṇotu ||  

#### PS_3.27.5
ayaṃ vīro 'prati hantu śatrūn  
viśve devā apa sadas karātha |  
māsya prajāṃ rīriṣan mota vīrān  
imam indro 'prativadhaṃ kṛṇotu ||  

#### PS_3.27.6
jahi śatrūn prati randhayasva- +++(read 'prati?)+++  
-agniṣ ṭe gopā adhipā vasiṣṭhaḥ |  
śarma te rājā varuṇo ni yacchād  
evā tvendro 'prativadhaṃ kṛṇotu ||  

### 28

#### PS_3.28.1
saṃ spṛśethāṃ tanūbhyāṃ  
saṃ mukhābhyāṃ sam ātmanā |  
saṃ vāṃ brahmaṇaspatiḥ  
somaḥ saṃ sparśayāti vām ||  

#### PS_3.28.2
abhy asya nāma vācā  
dadhāmi nāha mokṣyate |  
mamed ahainaṃ kāme  
labhai kṛṣṇam ivākhare ||  

#### PS_3.28.3
yaḥ premā preṇyām āsīd  
dattaḥ somena babhruṇā |  
tasmād adhi śrutaṃ mama  
mayy asya mana āhitam ||  

#### PS_3.28.4
yaṃ pumāṃsaṃ kāmayase  
yasmin vā bhagam icchase |  
hṛcchokam asminn ā dadhmo  
yathā śuṣyāti tvām anu ||  

#### PS_3.28.5
yathāsya hṛdayaṃ śuṣyād  
apicchinneva śaṃguṇī |  
cakṣur ākāśyaṃ bhīmaṃ +++(Bhatt. ākāsyaṃ)+++  
māṃpaśyam abhirorudam ||  

#### PS_3.28.6
priyaṃkaraṇam uttamaṃ  
madhughena tad ābhṛtam |  
tvaṃ hāsi varcasyo  
'tho hāsi sumaṅgalaḥ |  
atho sarvāsāṃ vīrudhāṃ  
priyaṅkaraṇam ucyase ||  

### 29

#### PS_3.29.1
pratīcī somam asy oṣadhe  
pratīcy uta sūryam |  
pratīcī viśvān devāṃs  
tathā tvācchā vadāmasi ||  

#### PS_3.29.2
imāṃ khanāmy oṣadhiṃ  
nitatnīm anutantamām |  
āyataḥ pratinandanīṃ  
parāyato nivartanīm ||  

#### PS_3.29.3
amuṣyāhaṃ parāyata  
āyato mano agrabham |  
agrabhaṃ hastyaṃ mano  
'tho hṛdayyaṃ manaḥ ||  

#### PS_3.29.4
mayi te mana āhitaṃ  
mayi cittaṃ mayi vratam |  
mamed api kratāv aso  
mama citte sacāvahai ||  

#### PS_3.29.5
ahaṃ vadāni mā tvaṃ  
sabhāyāṃ gha tvaṃ vada |  
mamed asas tvaṃ kevalo  
nānyāsāṃ kīrtayāś cana ||  

#### PS_3.29.6
yadi vāsi tiro janaṃ  
yadi vā nadyas tiraḥ |  
iyaṃ tvā mahyam oṣadhir  
baddhveva ny ānayāt ||  

### 30
yathā kalām ity ekā ||  

#### PS_3.30.2
saṃ rājāno 'guḥ sam ṛṇāny aguḥ  
saṃ kuṣṭhā aguḥ saṃ kulā aguḥ |  
sam asmāsu suṣvapnyaṃ  
nir dviṣate duṣvapnyaṃ suvāmaḥ || +++(Bhatt. duḥṣvapnyaṃ)+++  

#### PS_3.30.3
devānāṃ patnīnāṃ  
garbha yamasya karaṇaḥ |  
yo bhadraḥ svapnaḥ sa mama  
yaḥ pāpas taṃ dviṣate pra hiṇmaḥ ||  

#### PS_3.30.4
tṛṣṇāmā nāmāsi kṛṣṇaśakuner mukhaṃ nirṛter mukham |  
taṃ tvā svapna tathā vidma ||  

#### PS_3.30.5
sa tvaṃ svapnāśva ivākāyam aśva iva nīnāham |  
anāsmākaṃ devapīyuṃ piyāruṃ vapsaḥ ||  

#### PS_3.30.6
yad asmāsu duṣvapnyaṃ +++(Bhatt. duḥṣvapnyaṃ)+++  
yad goṣu yac ca no gṛhe |  
anāsmākas tad devapīyuḥ piyāruṃ  
niṣkam iva prati muñcatām ||  

#### PS_3.30.7
navāratnīn avamāya-  
-asmākaṃ tanvas pari |  
duṣvapnyaṃ sarvaṃ durbhūtaṃ +++(Bhatt. duḥṣvapnyaṃ)+++  
dviṣate nir diśāmasi ||  

anuvāka 6 ||

### 31

#### PS_3.31.1
devā marutaḥ pṛśnimātaro  
'po dattodadhiṃ bhinta |  
divas pṛthivyā uror antarikṣād  
asmai kṣatrāyānena brahmaṇābhyaḥ  
prajābhya ābhya oṣadhībhyaḥ svāhā ||  

#### PS_3.31.2
devā agna indra sūrya-  
-apaḥ (…) || +++(see 1bcde)+++  

#### PS_3.31.3
devāḥ sayujo mitra varuṇāryamann  
apaḥ (…) || +++(see 1bcde)+++  

#### PS_3.31.4
devāḥ pitaro 'vamā āyavaḥ krāvya- +++(read krāvyāpaḥ with K; Bhatt. krāvya apo)+++  
-apaḥ (…) || +++(see 1bcde)+++  

#### PS_3.31.5
devāpsuṣado 'pāṃ napāt tanūnapān narāśaṃsa-  
-apo dattodadhiṃ bhinta |  
(…) || +++(see 1cde)+++  

#### PS_3.31.6
deva bṛhaspate 'po dhehy udadhiṃ bhindhi |  
(…) || +++(see 1cde)+++  

#### PS_3.31.7
deva prajāpate 'po dhehy udadhiṃ bhindhi |  
(…) || +++(see 1cde)+++  

#### PS_3.31.8
deva parameṣṭhinn apo dhehy udadhiṃ bhindhi |  
divas pṛthivyā uror antarikṣād  
asmai kṣatrāyānena brahmaṇābhyaḥ  
prajābhya ābhya oṣadhībhyaḥ svāhā ||  

### 32

#### PS_3.32.1
prajāpater jāyamānāḥ  
prajā jātāś ca yā imāḥ |  
tā asmai prati vedaya  
cikitvām̐ anu manyatām ||  

#### PS_3.32.2
yeṣām īśe paśupatiḥ paśūnāṃ  
catuṣpadām uta vā ye dvipādaḥ |  
niṣkrītās te yajñiyā yanti lokaṃ  
rāyaspoṣāya yajamānaṃ sacantām ||  

#### PS_3.32.3
pramuñcanto bhuvanasya gopā  
gātuṃ devā yajamānāya dhatta |  
upākṛtaṃ śaśamānaṃ yad asthāt  
priyaṃ devānām apy etu pāthaḥ ||  

#### PS_3.32.4
ye badhyamānam anu dīdhyānā +++(Bhatt. dīdhyānāṃ)+++  
anvaikṣanta manasā cakṣuṣā ca |  
agniṣ ṭān agre pra mumukta devaḥ  
prajāpatiḥ prajayā saṃvidānaḥ ||  

#### PS_3.32.5
yeṣāṃ prāṇā anvabadhnanta badvaṃ  
gavāṃ paśūnām uta pūruṣāṇām |  
indras tān agre pra mumukta devaḥ  
prajāpatiḥ prajayā saṃvidānaḥ ||  

#### PS_3.32.6
ya āraṇyāḥ paśavo viśvarūpā  
ye viśvarūpā utaikarūpāḥ |  
vāyuṣ ṭān agre pra mumukta devaḥ  
prajāpatiḥ prajayā saṃvidānaḥ ||  

#### PS_3.32.7
prajānantaḥ prati gṛhṇantu devāḥ  
prāṇam aṅgebhyas paryācarantam |  
dyāṃ gaccha prati tiṣṭhā śarīraiḥ  
svargaṃ yāhi pathibhiḥ śivebhiḥ ||  

### 33

#### PS_3.33.1
samās tvāgna ṛtavo vardhayantu  
saṃvatsara ṛṣayo yāni satyā |  
saṃ dyumnena dīdihi rocanena  
viśvā ā bhāhi pradiśaś catasraḥ ||  

#### PS_3.33.2
saṃ cedhyasvāgne pra ca bodhayainam  
uc ca tiṣṭha mahate saubhagāya |  
mā te riṣann upasattāro atra  
brāhmaṇās te yaśasaḥ santu mānye ||  

#### PS_3.33.3
tvām agne vṛṇate brāhmaṇā ime  
śivo agne prataraṇo na edhi |  
sapatnahāgne abhimātijid bhava  
sve kṣaye dīdihy aprayucchan ||  

#### PS_3.33.4
ihaivāgne adhi dhārayā rayiṃ  
mā tvā dabhan pūrvacittā nikāriṇaḥ |  
kṣatram agne suyamam astu tubhyam  
upasattā vardhatāṃ te aniṣṭṛtaḥ ||  

#### PS_3.33.5
kṣatreṇāgne svena saṃ rabhasva  
mitreṇāgne mitradheyaṃ yatasva |  
sajātānāṃ madhyameṣṭheyam asyā  
rājñām agne vihavyo dīdihīha ||  

#### PS_3.33.6
ati niho 'ti nirṛtīr  
aty arātīr ati dviṣaḥ |  
viśvā hy agne duritā tara tvam  
athāsmabhyaṃ sahavīraṃ rayiṃ dāḥ ||  

#### PS_3.33.7
anādhṛṣyo jātavedā aniṣṭṛto  
virāḍ agne kṣatrabhir dīdihīha |  
vyamīvāḥ pramuñcan mānuṣebhyaḥ  
śivebhir adya pari pāhi no gayaiḥ ||  

### 34

#### PS_3.34.1
ayaṃ te yonir ṛtviyo  
yato jāto arocathāḥ |  
taṃ jānann agna ā roha-  
-athā no vardhayā rayim ||  

#### PS_3.34.2
pradātāraṃ havāmahe  
agnim ugram ūtaye |  
śucir yo vṛtrahantamaḥ ||  

#### PS_3.34.3
agne acchā vadeha naḥ  
pratyaṅ naḥ sumanā bhava |  
pra ṇo yaccha viśāṃ pate  
dhanadā asi nas tvam ||  

#### PS_3.34.4
pra ṇo yacchatv aryamā  
pra bhagaḥ pra bṛhaspatiḥ |  
pra pūṣā prota sūnṛtā  
rayiṃ devī dadhātu naḥ ||  

#### PS_3.34.5
aryamaṇaṃ bṛhaspatim  
indraṃ dānāya codaya |  
vātaṃ viṣṇuṃ sarasvatīṃ  
savitāraṃ ca vājinam ||  

#### PS_3.34.6
somaṃ rājānam avase  
'gniṃ gīrbhir havāmahe |  
ādityaṃ viṣṇuṃ sūryaṃ  
brahmāṇaṃ ca bṛhaspatim ||  

#### PS_3.34.7
indravāyū bṛhaspatiḥ  
suhaveha havāmahe |  
yathā naḥ sarvam ij jagat  
saṅgatyāṃ sumanā asat ||  

#### PS_3.34.8
tvaṃ no agne agnibhir  
brahma yajñaṃ ca vardhaya |  
tvaṃ no deva dātave  
rayiṃ dānāya codaya ||  

#### PS_3.34.9
vājasyedaṃ prasave saṃbabhūva  
memā ca viśvā bhuvanāny antaḥ |  
utāditsantaṃ dāpayati prajānan  
rayiṃ ca naḥ sarvavīraṃ ni yacchāt ||  

#### PS_3.34.10
duhrāṃ me pañca pradiśo  
duhrām urvīr yathābalam |  
prāpeyaṃ sarvām ākūtiṃ  
manasā hṛdayena ca ||  

#### PS_3.34.11
gosaniṃ vācam udeyaṃ  
varcasā mābhy ūrṇuhi |  
ā rundhāṃ sarvato vāyus  
tvaṣṭā poṣāya dhriyatām ||  

### 35

#### PS_3.35.1
yata indra bhayāmahe  
tato no abhayaṃ kṛdhi |  
maghavañ chagdhi tava tvaṃ na ūtibhir  
vi dviṣo vi mṛdho jahi ||  

#### PS_3.35.2
indraṃ vayam anūrādhaṃ havāmahe  
'nu rādhyāsma dvipadā catuṣpadā |  
mā naḥ senā araruṣīr upa gur  
viṣūcīr indra druho vi nāśaya ||  

#### PS_3.35.3
indras trātota vṛtrahā  
paraspā no vareṇyaḥ |  
sa rakṣitā caramataḥ sa madhyataḥ  
sa paścāt sa purastān no astu ||  

#### PS_3.35.4
uruṃ no lokam anu neṣi vidvān  
svaryaj jyotir abhayaṃ svasti |  
ugrā ta indra sthavirasya bāhū  
upa kṣiyema śaraṇā bṛhantā ||  

#### PS_3.35.5
abhayaṃ naḥ karaty antarikṣam  
abhayaṃ dyāvāpṛthivī ubhe |  
abhayaṃ paścād abhayaṃ purastād  
uttarād adharād abhayaṃ no astu ||  

#### PS_3.35.6
abhayaṃ mitrād abhayam amitrād  
abhayaṃ jñātād abhayaṃ puro naḥ |  
abhayaṃ naktam abhayaṃ divā naḥ  
sarvā āśā mama mitraṃ bhavantu ||  

anuvāka 7 ||

### 36

#### PS_3.36.1
jaya prehi māpa krāmaḥ  
śatrūṇāṃ veda ā khida |  
indraḥ sapatnahā bhīmaḥ  
sañjayas te sam ānṛdhat ||  

#### PS_3.36.2
tvaṃ jayāsi na parā jayāsā  
arbheṣv ājau maghavan mahatsu ca |  
ugraṃ cit tvām avase saṃ śiśīmahe  
sa tvaṃ na indra havaneṣu mṛḍa ||  

#### PS_3.36.3
gojitā bāhū asamakratū yudhi  
karmankarmañ chatamūtī svajaṅkarā |  
akalpa indro 'pratimānam ojaḥ  
sa tvaṃ na indra havaneṣu mṛḍa ||  

#### PS_3.36.4
vedāham aindraṃ priyam asya śevadhiṃ  
yad asya nāma guhyaṃ samīke |  
sa ij jayāti maghavā mamāsaty  
asmākaṃ yudhmo vihave havaṃ gamat ||  

#### PS_3.36.5
vayaṃ jayema tvāyujā bhṛto  
asmākam aṃśam ud avā bharebhare |  
asmabhyam indra varivaḥ sugaṃ kṛdhi  
pra śatrūṇāṃ maghavan vṛṣṇiyā ruja ||  

#### PS_3.36.6
tvāṃ deveṣu prathamaṃ havāmahe  
tvaṃ babhūvitha pṛtanāsu sāsahiḥ |  
semaṃ naḥ kārum upamanyum udbhidam  
indra karāsi prasave rathaṃ puraḥ ||  

### 37

#### PS_3.37.1
smara smaro 'si  
devair datto 'si smara |  
amuṣya mana ā smara  
yathāhaṃ kāmaye tathā ||  

#### PS_3.37.2
śocayāsya hṛdayaṃ kāma gaccha-  
-aṅgajvaro dahatu śocatu tmanā |  
saṅkalpā asya samarantādhībhir  
iyam evāsya digamahanyanyāḥ ||  

#### PS_3.37.3
nirānandāḥ pramucchado manomuho  
nayuvo naṣṭakṛtvā araṇyavaḥ |  
āveśinīḥ pradrupo ropayiṣṇur  
eta āstādhyaḥ pra hiṇomi brahmaṇā ||  

#### PS_3.37.4
hṛtkartanī ṛtudā grāmānnāśanīḥ  
svapnacchida ughnanīghnā manomuhaḥ |  
āveśinīḥ pradrupo ropayiṣṇur  
eta āstādhyaḥ pra hiṇomi brahmaṇā ||  

#### PS_3.37.5
indrāgnī mitrāvaruṇā te adya-  
-ubhe ca dyāvāpṛthivī mātariśvā |  
aśvinā devaḥ savitā bhagaś ca  
manas ta u ghnantu na ramāsā atra ||  

#### PS_3.37.6
trayastriṃśat tvā uta ghnantu devā  
ādhyaś cittam upa te bharantām |  
bharadvājasya matayas ta īśatāṃ  
chinneva naur bandhanāt pra plavasva ||  

#### PS_3.37.7
etāḥ patanty ādhyo  
vārṣikīr iva vidyutaḥ |  
tāsāṃ pratigraho bhava  
sāyaṃ goṣṭhe gavām iva ||  

#### PS_3.37.8
ni śīrṣato ni pātita  
ādhyo veśayāmi te |  
tās tvā samuttudantīr  
bodhayantīr upāsatām ||  

#### PS_3.37.9
etās ta ādhyaḥ pra hiṇomi brahmaṇā  
tṛprā aśrīpurogavāḥ |  
tās tvā tṛṇam iva śoṣayān  
atho tvā rodayān bahu ||  

### 38

#### PS_3.38.1
ajo hy agner ajaniṣṭa śokāt  
so 'paśyaj janitāram agre |  
tena devā devatām agra āyan  
tena rohān arohann upa medhīyāṃsaḥ ||  

#### PS_3.38.2
kramadhvam agnibhir nākam  
ukhyāṃ hasteṣu bibhrataḥ |  
divas pṛṣṭhaṃ svar gatvā  
miśrā devebhir ādhvam ||  

#### PS_3.38.3
agne prehi prathamo devayatāṃ  
cakṣur devānām uta martyānām |  
iyakṣamāṇā bhṛgubhiḥ sajoṣasaḥ  
svar yantu yajamānāḥ svasti ||  

#### PS_3.38.4
svar yanto nāpekṣanta  
ā dyāṃ rohantu rādhasaḥ |  
yajñaṃ ye viśvatodhāraṃ  
suvidvāṃso vi tenire ||  

#### PS_3.38.5
odanam anajmi śavasā ghṛtena  
divyaṃ samudraṃ payasaṃ bṛhantam |  
tena geṣma sukṛtasya lokaṃ  
saroruhāṇā adhi nākam uttamam || +++(read svar ruhāṇā)+++  

#### PS_3.38.6
yau te pakṣāv ajarau patatriṇau  
yābhyāṃ rakṣāṃsy apahaṃsy odana |  
tābhyāṃ patyāsma sukṛtasya lokaṃ  
yatra rṣayaḥ prathamajāḥ purāṇāḥ ||  

#### PS_3.38.7
yatas tiṣṭho divas pṛṣṭhe  
vyomann adhy odana |  
anvāyan satyadharmāṇo  
brāhmaṇā rādhasā saha ||  

#### PS_3.38.8
pṛṣṭhāt pṛthivyā aham antarikṣam āruham  
antarikṣād divam āruham |  
divo nākasya pṛṣṭhāt svar jyotir agām aham ||  

#### PS_3.38.9
ajo 'sy aja svargo 'si  
tvayā lokam aṅgirasaḥ pra jānan |  
taṃ lokam anu pra jñeṣma ||  

#### PS_3.38.10
yenā sahasraṃ vahasi  
yena vā sarvavedasam |  
tenemaṃ yajñaṃ no vaha  
svar deveṣu gantave ||  

#### PS_3.38.11
ajaṃ ca pacata pañca caudanān |  
ajaṃ pañcaudanaṃ paktvā  
devā lokān sam ānaśuḥ ||  

### 39

#### PS_3.39.1
yā te prajāpihitā purābhūd  
dhruveṇāśvināpa taṃ bharāmi |  
agniṣ ṭe tāmādyamaḥ punar dād  
vaiśvānaraḥ paramasmād vyomnaḥ ||  

#### PS_3.39.2
tvaṃ patiḥ śivo 'gne dvitīyo  
*'syai prajāṃ jaradaṣṭiṃ sṛjasva |  
muñcaināṃ grāhyā nirṛtir yad bandha-  
-agne prajāṃ prajākāmāyai dhehi ||  

#### PS_3.39.3
tvām agne vṛṣabhaṃ vāśiteyam  
ācyā jānu putrakāmā saparyati |  
tām ā roha sumanasyamānaḥ  
prajāpateḥ prajayā saṃ sṛjainām ||  

#### PS_3.39.4
tubhyaṃ nārī putrakāmeyam agne  
śuddhaṃ pūtaṃ ghṛtam ā juhoti |  
tām adhi skanda vīrayasva retodhā  
ugraḥ prajayā saṃ sṛjainam ||  

#### PS_3.39.5
parvatād divo yoner  
gātrādgātrāt samāśṛtam |  
reto devasyadevasya  
tsarau parṇam ivādhām || +++(tsaru Mehendale, Henning Mem. Vol.)+++  

#### PS_3.39.6
indrasya jātasya pra papāta nābhis  
tām eko devaḥ prati jagrāha kāmī |  
tvayā vayaṃ brāhmaṇāḥ somapāḥ  
sūpayāma uta yā na sūte ||  

### 40

#### PS_3.40.1
tejanāt tyajanaṃ jātaṃ  
tejanaṃ jāyate śarāt |  
na yeṣati na śocati  
yas tvā bibharti tejana ||  

#### PS_3.40.2
parutnam asi tejana  
parutnaṃ te prabhañjanam |  
parutno astu sa kāmo  
yenāmūṃ kāmayāmahe || +++(Bhatt. yenāmūn)+++  

#### PS_3.40.3
yāvad oṣaḥ śaro astvo  
janebhyaḥ kṛṇavad bhayam |  
tāvad oṣas tvaṃ tejana  
tyajanaṃ bhavatād iha ||  

#### PS_3.40.4
tyajanaṃ ma āpo dadhan  
tyajanaṃ maruto dadhan |  
tyajanaṃ me viśve devās  
tyajanaṃ pitaro dadhan ||  

#### PS_3.40.5
tenāham anyeṣāṃ striyo  
atyākṣaṃ vidviṣaḥ purā |  
purā dviṣo atyākṣaṃ  
purā madhyandinād uta |  
purā sāyatvād atyākṣaṃ  
tejane hi mahad balam ||  

#### PS_3.40.6
asthād dyaur asthāt pṛthivy  
asthād viśvam idaṃ jagat |  
asthād avahṛdevāt  
tiṣṭhāt kāmo ayaṃ tava ||  

anuvāka 8 ||

## Kāṇḍa 4

### 1

#### PS_4.1.1
hiraṇyagarbhaḥ sam avartatāgre  
bhūtasya jātaḥ patir eka āsīt |  
sa dādhāra pṛthivīṃ dyām utāmuṃ  
tasmai devāya haviṣā vidhema ||  

#### PS_4.1.2
ya ojodā baladā yaś ca viśva  
upāsate praśiṣaṃ yasya devāḥ |  
yasya chāyāmṛtaṃ yasya mṛtyus  
tasmai devāya haviṣā vidhema ||  

#### PS_4.1.3
yaḥ prāṇato nimiṣato vidhartā  
patir viśvasya jagato babhūva |  
ya īśe 'sya dvipado yaś catuṣpadas  
tasmai devāya haviṣā vidhema ||  

#### PS_4.1.4
yena dyaur ugrā pṛthivī ca dṛḍhā  
yena sva stabhitaṃ yena nākaḥ | +++(Bhatt. svaḥ)+++  
yo antarikṣaṃ vimame varīyas  
tasmai devāya haviṣā vidhema ||  

#### PS_4.1.5
ya ime dyāvāpṛthivī tastabhāna-  
-adhārayad avasā rejamāne |  
yasminn adhi vitata eti sūryas  
tasmai devāya haviṣā vidhema ||  

#### PS_4.1.6
yasya viśve himavanto mahitvā  
samudraṃ yasya rasayā sahāhuḥ |  
diśo yasya pradiśaḥ pañca devīs  
tasmai devāya haviṣā vidhema ||  

#### PS_4.1.7
āpo ha yasya viśvam āyur  
dadhānā garbhaṃ janayanta mātaraḥ |  
tatra devānām adhi deva āsta  
ekasthūṇe vimite dṛḍha ugre ||  

#### PS_4.1.8
āpo garbhaṃ janayantīr  
vatsam agre sam airayan |  
tasyota jāyamānasya-  
-ulba āsīd dhiraṇyayaḥ ||  

#### PS_4.1.9
hiraṇya ulba āsīd yo  
'gre vatso ajāyata |  
taṃ yonyor vidravantyoḥ  
pary apaśyad ditir mahī ||  

### 2

#### PS_4.2.1
bhūto bhūteṣu paya ā dadhāti  
sa bhūtānām adhipatir babhūva |  
sa te mṛtyuś carati rājasūyaṃ  
sa rājā rājyam anu manyatām idam ||  

#### PS_4.2.2
abhi prehi vīrayasva-  
-ugraś cettā sapatnahā |  
ā tiṣṭha mitravardhana  
tubhyaṃ devā adhi bruvan ||  

#### PS_4.2.3
ātiṣṭhantaṃ pari viśve abhūṣañ  
chriyaṃ vasānaś carati svarociḥ |  
mahat tad vṛṣṇo asurasya nāma-  
-ā viśvarūpo amṛtāni tasthau ||  

#### PS_4.2.4
enā vyāghraṃ pariṣasvajānāḥ  
siṃhaṃ hinvanti mahate saubhagāya |  
mahiṣaṃ na subhuvas tasthivāṃsaṃ  
marmṛjyante dvīpinam apsv antaḥ ||  

#### PS_4.2.5
vyāghro adhi vaiyāghre  
vi kramasva diśo mahīḥ |  
viśas tvā sarvā ā yantv  
āpo divyāḥ payasvatīḥ ||  

#### PS_4.2.6
yā āpo divyāḥ payasā madanti  
yā antarikṣa uta pārthivā yāḥ |  
tāsāṃ tvā sarvāsām apām  
abhi ṣiñcāmi varcasā ||  

#### PS_4.2.7
abhi tvā varcasāsicaṃ  
divyena payasā saha |  
yathāso mitravardhanas  
tathā tvā savitā karat ||  

### 3

#### PS_4.3.1
yat te candraṃ kaśyapa rocanāvad  
yat saṃhitaṃ puṣkalaṃ citrabhānu |  
yasmin sūryā ārpitāḥ sapta sākaṃ  
tasmin rājānam adhi vi śrayemam ||  

#### PS_4.3.2
yebhiḥ śilpaiḥ paprathānām adṛṃho  
yebhir divam abhyapiṃśaḥ pravidvān |  
yebhir vācaṃ puṣkalair avyayas  
tena māgne varcasā saṃ sṛjeha ||  

#### PS_4.3.3
yebhiḥ sūrya ātapati pra ketubhir  
yebhir agnir dadṛśe citrabhānuḥ |  
yebhir āpaś candravarṇā ajinvan  
tena māgne varcasā saṃ sṛjeha ||  

#### PS_4.3.4
āyaṃ bhātu pradiśaḥ pañca devīr  
indra iva jyeṣṭho bhavatu prajānām |  
asmin dhehi puṣkalaṃ citrabhānv  
ayaṃ pṛṇātu rajasor upastham ||  

#### PS_4.3.5
anu tvendro 'vatv anu bṛhaspatir  
anu tvā somo anv agnir āvīt |  
anu tvā viśve avantu devāḥ  
sapta rājāno ya udābhiṣiktāḥ ||  

#### PS_4.3.6
anu tvā mitrāvaruṇehāvatām  
anu dyāvāpṛthivī oṣadhībhiḥ |  
sūryo 'hobhir anu tvāvatu  
candramā nakṣatrair anu tvedam āvīt ||  

#### PS_4.3.7
dyauś ca tvā pṛthivī ca pracetasau  
śukro bṛhan dakṣiṇā tvā pipartu |  
anu svadhā cikitāṃ somo agniḥ  
pūṣā tvāvatu savitā savena ||  

### 4

#### PS_4.4.1
stuvānam agna ā naya  
yātudhānaṃ kimīdinam |  
tvaṃ hi devāntito  
hantā dasyor babhūvitha ||  

#### PS_4.4.2
ājyasya parameṣṭhiñ  
jātavedas tanūvaśin |  
agne taulasya prāśāna +++(Bhatt. prāśān)+++  
yātudhānān vi lāpaya ||  

#### PS_4.4.3
vi lapantu yātudhānā  
atriṇo ye kimīdinaḥ |  
athedam agne no havir  
indraś ca prati haryatam ||  

#### PS_4.4.4
agniḥ purastād ā yacchatu  
prendro nudatu bāhumān |  
bravītu sarvo yātumān  
ayam asmīty etya ||  

#### PS_4.4.5
paśyāmi te vīryā jātavedaḥ  
pra ṇo brūhi yātudhānān nṛcakṣaḥ |  
tvayā sarve paritaptāḥ purastād  
ā yantu prabruvāṇā upedam ||  

#### PS_4.4.6
ā rabhasva jātavedo  
hṛdaḥ kāmāya randhaya |  
dūto no agna ut tiṣṭha +++(Bhatt. agnir)+++  
yātudhānān ihā naya ||  

#### PS_4.4.7
tvam agne yātudhānān  
upabaddhān ihā naya |  
athaiṣām indro vajreṇa-  
-api śīrṣāṇi vṛścatu ||  

#### PS_4.4.8
idaṃ havir yātudhānān  
nadī phenam ivā vahāt |  
yadīdaṃ strī pumān akar  
iha sa stuvatāṃ janaḥ ||  

#### PS_4.4.9
yātudhānasya somapa  
jahi prajāṃ nayasva ca |  
ni ṣṭuvānasya pātaya  
param akṣy utāvaram ||  

#### PS_4.4.10
ayaṃ stuvāna āgamat  
taṃ smota prati haryata |  
bṛhaspate vaśe kṛthā  
agnīṣomā vi vidhyatam ||  

### 5

#### PS_4.5.1
yāṃ tvā gandharvo akhanad  
varuṇāya mṛtabhraje | +++(Bhatt. mitabhraje)+++  
tāṃ tvā vayaṃ khanāmasy  
oṣadhiṃ śepaharṣaṇīm ||  

#### PS_4.5.2
vṛṣaṇas te khanitāro  
vṛṣā tvam asy oṣadhe |  
vṛṣāsi vṛṣṇyāvatī  
vṛṣaṇe tvā khanāmasi ||  

#### PS_4.5.3
ud uṣā ud u sūrya  
uc chuṣmā oṣadhīnām |  
ud ejati prajāpatir  
vṛṣā śuṣmeṇa vājinā ||  

#### PS_4.5.4
ūrdhvaśrāṇam idaṃ kṛdhi  
yathā sma te virohato  
abhitaptam ivānati |  
tatas te śuṣmavattaram  
iyaṃ kṛṇotv oṣadhiḥ ||  

#### PS_4.5.5
apāṃ rasa oṣadhīnām  
atho vanaspatīnām |  
atho somasya bhrātāsy  
ārśyam asi vṛṣṇyam ||  

#### PS_4.5.6
aśvasya ṛśyasya  
bastasya puruṣasya ca |  
ya ṛṣabhasya vājas  
tam asmai dhehy oṣadhe || +++(Bhatt. dehy)+++  

#### PS_4.5.7
saṃ vājā ṛṣabhāṇāṃ  
saṃ śuṣmā oṣadhīnām |  
saṃ puṃsām indra vṛṣṇyam +++(Bhatt. pūṣām)+++  
asmai dhehi tanūbalam ||  

#### PS_4.5.8
adyāgne adya savitar  
adya devi sarasvati |  
adyā me brahmaṇaspate  
dhanur ivā tānayā pasaḥ ||  

#### PS_4.5.9
ūrdhvās tiṣṭhanti giraya  
ūrdhvā vātā ud īrate |  
ūrdhvo 'yaṃ māmako  
mayūkha ivādhi bhūmyām ||  

#### PS_4.5.10
ut tiṣṭhogra vi dhūnuṣva  
vi te śvayantu nāḍyaḥ | +++(Bhatt. ghnā yantu)+++  
atandro aśvapā iva  
nāva glāyo 'dhi muṣkayoḥ ||  

anuvāka 1 ||

### 6

#### PS_4.6.1
hiraṇyaśṛṅgo vṛṣabho  
yaḥ samudrād udācarat |  
tenā sahasyenā vayaṃ  
ni janānt svāpayāmasi ||  

#### PS_4.6.2
na bhūmiṃ vāto 'ti vāti  
nāti tapati sūryaḥ |  
janāṃś ca sarvān svāpaya  
śunaś cendrasakhā caran ||  

#### PS_4.6.3
vahyeśayāḥ proṣṭheśayā  
nārīr yās talpaśīvarīḥ |  
striyo yāḥ puṇyagandhās  
tāḥ sarvāḥ svāpayāmasi ||  

#### PS_4.6.4
ejadejad ajagrabhaṃ  
cakṣuḥ prāṇam ajagrabham |  
aṅgāny agrabhaṃ sarvā  
rātrīṇām atiśarvare ||  

#### PS_4.6.5
ya āste yaś ca carati  
yaś ca tiṣṭhan vipaśyati |  
teṣāṃ saṃ dadhmo akṣāṇi  
yathedaṃ harmyaṃ tathā ||  

#### PS_4.6.6
svaptu mātā svaptu pitā  
svaptu śvā svaptu viśpatiḥ |  
svapantu sarve jñātayaḥ  
sarvaṃ ni ṣvāpayā janam ||  

#### PS_4.6.7
svapna svapnābhikaraṇena  
sarvaṃ ni ṣvāpayā janam | +++(Bhatt. ṣpāpaya)+++  
otsūryam anyān svāpaya-  
-āvyuṣaṃ caratād aham  
indra ivāriṣṭo akṣitaḥ ||  

### 7

#### PS_4.7.1
akṣībhyāṃ te nāsikābhyāṃ  
karṇābhyām āsyād uta |  
yakṣmaṃ śīrṣaṇyaṃ mastiṣkāl  
lalāṭād vi vṛhāmasi ||  

#### PS_4.7.2
grīvābhyas ta uṣṇihābhyaḥ  
kīkasābhyo anūkyāt |  
yakṣmaṃ doṣaṇyam aṃsābhyām  
urasto vi vṛhāmasi ||  

#### PS_4.7.3
klomnas te hṛdayyābhyo  
halīkṣṇāt pārśvābhyām |  
yakṣmaṃ matasnābhyāṃ plīhno  
yaknas te vi vṛhāmasi ||  

#### PS_4.7.4
āntrebhyas te gudābhyo  
vaniṣṭhor udarād uta |  
yakṣmaṃ pāṇyor aṅgulibhyo  
nakhebhyo vi vṛhāmasi ||  

#### PS_4.7.5
asthibhyas te māṃsebhyaḥ  
snāvabhyo dhamanibhyaḥ |  
yakṣmaṃ pṛṣṭibhyo majjabhyo  
nābhyā vi vṛhāmasi ||  

#### PS_4.7.6
ūrubhyāṃ te aṣṭhīvadbhyāṃ  
pārṣṇibhyāṃ prapadābhyām |  
yakṣmaṃ bhasadyaṃ śroṇibhyāṃ  
bhaṃsaso vi vṛhāmasi ||  

#### PS_4.7.7
aṅgādaṅgāl lomnolomno  
baddhaṃ parvaṇiparvaṇi |  
yakṣmaṃ tvacasyaṃ te vayaṃ  
viṣvañcaṃ vi vṛhāmasi ||  

#### PS_4.7.8
aṅgādāṅgād ahaṃ tava  
paruṣaḥparuṣas pari |  
kaśyapasya vivṛheṇa  
yakṣmaṃ te vi vṛhāmasi ||  

### 8

#### PS_4.8.1
agnī rakṣohā tigmas tigmaśṛṅga  
ṛṣir ārṣeyaḥ kaviḥ kavitamaḥ |  
apāghāśaṃsaṃ nudatāṃ sahatām arātiṃ  
pratyak pratiharaṇena-  
-aghāyate 'ghaṃ prati harāmaḥ ||  

#### PS_4.8.2
indro rakṣohā (…) ||  

#### PS_4.8.3
somo rakṣohā (…) ||  

#### PS_4.8.4
varuṇo rakṣohā (…) ||  

#### PS_4.8.5
vāyū rakṣohā (…) ||  

#### PS_4.8.6
tvaṣṭā rakṣohā (…) ||  

#### PS_4.8.7
dhātā rakṣohā (…) ||  

#### PS_4.8.8
savitā rakṣohā (…) ||  

#### PS_4.8.9
sūryo rakṣohā (…) ||  

#### PS_4.8.10
candramā rakṣohā (…) ||  

#### PS_4.8.11
bṛhaspatī rakṣohā (…) ||  

#### PS_4.8.12
prajāpatī rakṣohā (…) ||  

#### PS_4.8.13
parameṣṭhī rakṣohā tigmas tigmaśṛṅga  
ṛṣir ārṣeyaḥ kaviḥ kavitamaḥ |  
apāghāśaṃsaṃ nudatāṃ sahatām arātiṃ  
pratyak pratiharaṇena-  
-aghāyate 'ghaṃ prati harāmaḥ ||  

### 9

#### PS_4.9.1
saṃvasava iti vo nāmadheyam  
ugraṃpaśyā rāṣṭrabhṛto hy akṣāḥ |  
tasmai ta indo haviṣā vidhema  
vayaṃ syāma patayo rayīṇām ||  

#### PS_4.9.2
idam ugrāya babhrave  
yo 'kṣeṣu tanūvaśī |  
ghṛtena kaliṃ śikṣāṇi  
sa no mṛḍātīdṛśe ||  

#### PS_4.9.3
ghṛtam agne apsarābhyo vaha tvaṃ  
pāṃsūn akṣebhyaḥ sikatā apaś ca | +++(pāṃsūn with K; Bhatt. pāṃśūn)+++  
yathābhagaṃ havyadātiṃ juṣāṇā  
madantu devā ubhayāni havyā ||  

#### PS_4.9.4
yo no devo dhanam idaṃ dideśa  
yo akṣāṇāṃ grahaṇaṃ śeṣaṇaṃ ca |  
sa no 'vatu havir idaṃ juṣāṇo  
gandharvaiḥ sadhamādaṃ madema ||  

#### PS_4.9.5
yā apsarasaḥ sadhamādaṃ madanty  
antarā havirdhānaṃ sūryaṃ ca |  
tā no hastau kṛtena saṃ sṛjantu  
sapatnaṃ naḥ kitavaṃ randhayantu ||  

#### PS_4.9.6
yad devān nāthito huve  
brahmacaryaṃ yad ūṣima |  
akṣān yad babhrūn ālabhe  
te no mṛḍantv īdṛśe ||  

#### PS_4.9.7
ādinavam ity ekā || +++(PS 1.72.4 is repeated)+++  

### 10

#### PS_4.10.1
bhagas tveto nayatu hastagṛhya  
bṛhaspatiḥ puraetā te astu |  
devas tvā savitā satyadharmā-  
-upasadyāṃ namasyāṃ kṛṇotu ||  

#### PS_4.10.2
yām aśvinā madhukaśāṃ  
devā agre ajanayan |  
tayā tvā patyām otāṃ  
kṛṇmo madhumatīṃ vayam ||  

#### PS_4.10.3
uttarā śvaśruvā bhava  
nanāndur upaśikṣayā |  
yaśas tvā patyāṃ kṛṇmo  
bhavā devṛṣu priyā ||  

#### PS_4.10.4
adbhir ātmānaṃ tanvaṃ śumbhamānā  
gṛhān prehi mahiṣī bhavāsi |  
tatra tvādur gārhapatyāya devāḥ  
prajāvatī jaradaṣṭir yathāsaḥ ||  

#### PS_4.10.5
ud uttaram ārohantī  
vyasyantī pṛtanyataḥ |  
abhy aṣṭhāḥ śatror mūrdhānaṃ  
sahaputrā virāḍ bhava ||  

#### PS_4.10.6
śvaśrūṇāṃ śvaśurāṇāṃ  
gṛhāṇāṃ ca bhagasya ca | +++(K and ĀpMP 1.6.7 have dhanasya ca |)+++  
vi rāja patyāṃ devṛṣu  
sajātānāṃ virāḍ bhava ||  

#### PS_4.10.7
yad giriṣu parvateṣu  
goṣv aśveṣu yan madhu |  
yenākṣā abhyaṣicyanta  
tenāham asyā mūrdhānam  
abhi ṣiñcāmi nāryāḥ ||  

#### PS_4.10.8
yad varco gavi kalyāṇe  
yad vā sūyavase tṛṇe |  
abhyañjanasya yad varcas  
tena mānajmi varcasā ||  

anuvāka 2 ||

### 11

#### PS_4.11.1
yenācarad uśanā kāvyo 'gre  
vidvān kratūnām uta devatānām |  
sahṛdayena haviṣā juhomi  
sadhrīcīnaṃ vo mano 'stūgram ||  

#### PS_4.11.2
mahat satyaṃ mahad dhavir  
uśanā kāvyo mahān |  
devānām ugrāṇāṃ satāṃ  
hṛdayāni sahākaram ||  

#### PS_4.11.3
ahaṃ satyena sayujā carāmy  
ahaṃ devīm anumatiṃ pra veda |  
indro devānāṃ hṛdayaṃ vo astu  
sadhrīcīnaṃ vo mano 'stūgram ||  

#### PS_4.11.4
tvaṣṭā vāyuḥ kaśyapa indram agnir  
manasānv āyan haviṣas padena |  
avindañ chakraṃ rajasi praviṣṭaṃ  
sadhrīcīnaṃ vo mano 'stūgram ||  

#### PS_4.11.5
yeneme dyāvāpṛthivī vicaṣkabhur  
yenābhavad antarikṣaṃ svar yat |  
manasā vidvān haviṣā juhomi  
sadhrīcīnaṃ vo mano 'stūgram ||  

#### PS_4.11.6
dyāvāpṛthivī hṛdayaṃ sasūvatur  
yenedaṃ tvaṣṭā vikṛṇoti dhīraḥ |  
tasyośanā kratubhiḥ saṃvidānaś  
cittaṃ viveda manasi praviṣṭam ||  

#### PS_4.11.7
cittaṃ caitad ākūtiś ca  
yena devā viṣehire |  
etat satyasya śraddhayā-  
-arṣayaḥ sapta juhvati || +++(i.e. śraddhayarṣayaḥ, in sandhi for śraddhayā ṛṣayaḥ)+++  

### 12

#### PS_4.12.1
tvayā manyo saratham ārujanto  
harṣamāṇāso hṛṣitā marutvan |  
tīkṣṇeṣava āyudhā saṃśiśānā  
upa pra yantu naro agnirūpāḥ ||  

#### PS_4.12.2
agnir iva manyo tarasā sahasva  
senānīr naḥ sahure hūta edhi |  
jitvāya śatrūn vi bhajāsi veda  
ojo mimāno vi mṛdho nudasva ||  

#### PS_4.12.3
sahasva manyo abhimātim asme  
rujan mṛṇan pramṛṇann ehi śatrūn |  
ugraṃ te śardho nanv ā rurudhre  
vaśī vaśaṃ nayāsā ekaja tvam ||  

#### PS_4.12.4
eko bahūnām asi manyav īḍitā  
paśūnpaśūn yuddhāya saṃ śiśādhi |  
akṛttaruk tvayā yujā vayaṃ  
dyumantaṃ ghoṣaṃ vijayāya kṛṇmahe ||  

#### PS_4.12.5
vijeṣakṛd indra ivānavabravo  
'smākaṃ manyo adhipā bhaveha |  
priyaṃ te nāma sahure gṛṇīmasi  
vidmā tam utsaṃ yata ābabhūvitha ||  

#### PS_4.12.6
ābhūtyā sahasā vajra sāyaka  
saho bibharṣy abhibhūta uttaram |  
kratvā no manyo saha medy edhi  
mahādhanasya puruhūta saṃsṛji ||  

#### PS_4.12.7
saṃsṛṣṭaṃ dhanam ubhayaṃ samākṛtam  
asmabhyaṃ dattaṃ varuṇaś ca manyo |  
bhiyo dadhānā hṛdayeṣu śatravaḥ  
parājitā yantu paramāṃ parāvatam ||  

### 13

#### PS_4.13.1
śaṃ no devī pṛśniparṇy  
aśaṃ nirṛtaye karat |  
ugrā hi kaṇvajambhanī  
tāṃ tvāhārṣaṃ sahasvatīm ||  

#### PS_4.13.2
sadānvāghnī prathamā  
pṛśniparṇy ajāyata |  
tayā kaṇvasyāhaṃ śiraś  
chinadmi śakuner iva ||  

#### PS_4.13.3
ūrjabhṛtaṃ prāṇabhṛtaṃ  
prajānām uta tarpaṇīm |  
sarvās tāḥ pṛśniparṇī-  
-itaḥ kaṇvā mā nīnaśat || +++(for nīnaśat see Bhatt., footnote)+++  

#### PS_4.13.4
samākṛtyainā nir aja  
tīkṣṇaśṛṅga iva ṛṣabhaḥ |  
arāyaṃ kaṇvaṃ pāpmānaṃ  
pṛśniparṇi sahasvati ||  

#### PS_4.13.5
tvam ugre pṛśniparṇy +++(Bhatt. agre)+++  
agnir iva pradahann ihi  
kaṇvā jīvitayopanīḥ |  
girim enā ā veśaya  
tamāṃsi yatra gacchāṃs  
tat pāpīr api pādaya ||  

#### PS_4.13.6
arāyam asṛkpāvānaṃ  
yaś ca sphātiṃ jihīrṣati |  
garbhādaṃ kaṇvaṃ nāśaya  
pṛśniparṇi sahasvati ||  

#### PS_4.13.7
yā no gā yā no gṛhān +++(Bhatt. gṛhāṃ)+++  
yā na sphātim upāharān | +++(Bhatt. yā naḥ)+++  
tā ugre pṛśniparṇi tvaṃ  
kaṇvā mā nīnaśa itaḥ ||  

### 14

#### PS_4.14.1
yasminn āśīḥ pratihita idaṃ tac  
chalyo veṇur veṣṭanaṃ tejanaṃ ca |  
sūnur janitrīṃ janayehi śṛṇvann  
ayaṃ ta ātmeta it prahitaḥ || +++(Bhatt. ita)+++  

#### PS_4.14.2
asthi bhittvā yadi majjñaḥ papātha +++(Bhatt. prapātha)+++  
yadi vāsi rataḥ puruṣantikāme |  
urvīṃ gavyūtim abhy ehy arvāṅ  
paścā raśmīn udyataḥ sūryasya ||  

#### PS_4.14.3
mātariśvā pavamānas tvāyan  
sūrya ābhrājan tanvā dṛśe kaḥ |  
asno gandhāt puvasaḥ pra cyavasva  
vi mucyasva yonyā yā te atra ||  

#### PS_4.14.4
pra cyavasvāto abhy ehy arvāṅ +++(Bhatt. adhy ehy)+++  
arthāṃs te vidma bahudhā bahir ye |  
imāḥ svasāro ayam it pitā ta  
iyaṃ te mātemam ehi bandhum ||  

#### PS_4.14.5
amitrair astā yadi vāsi mitrair  
devair vā devi prahitāvasṛṣṭā-  
-āviddhā śṛṅgaṃ puruṣe jahātha |  
bāṇaḥ śṛṅgaṃ śikharaḥ saṃ satām itaḥ || +++(Bhatt. vāṇaḥ śṛṅgaḥ)+++  

#### PS_4.14.6
śikhāsu sakto yadi vāsy agre +++(Bhatt. sikhāsu)+++  
yadi vāsi saktaḥ puruṣasya māṃse |  
dadhṛṅ na pāśām̐ apavṛjya muktvā- +++(Bhatt. dadhir na; apavṛhya)+++  
-akṣiśalyaḥ kṛṇutām āyanāya ||  

#### PS_4.14.7
hastād dhastaṃ sam ayo bhriyamāṇo  
bahiṣ ṭvā paśyān vīrudhāṃ balena |  
adbhiḥ praṇiktaḥ śayāsā abhyaktaḥ  
kośe jāmīnāṃ nihito ahiṃsaḥ ||  

#### PS_4.14.8
ṣaṣṭirātre ṣaṣṭikasya  
śalyasya paridhiṣ kṛtaḥ |  
itas tam adya te vayam  
āsthānāc cyāvayāmasi ||  

### 15

#### PS_4.15.1
saṃ majjā majjñā bhavatu  
sam u te paruṣā paruḥ |  
saṃ te rāṣṭrasya visrastaṃ  
saṃ snāva sam u parva te ||  

#### PS_4.15.2
majjā majjñā saṃ dhīyatām  
asthnāsthy api rohatu |  
snāva te saṃ dadhmaḥ snāvnā  
carmaṇā carma rohatu ||  

#### PS_4.15.3
loma lomnā saṃ dhīyatāṃ  
tvacā saṃ kalpayāt tvacam |  
asṛk te asnā rohatu  
māṃsaṃ māṃsena rohatu ||  

#### PS_4.15.4
rohiṇī saṃrohiṇy  
asthnaḥ śīrṇasya rohiṇī |  
rohiṇyām ahni jātāsi  
rohiṇy asy oṣadhe ||  

#### PS_4.15.5
yadi śīrṇaṃ yadi dyuttam  
asthi peṣṭraṃ ta ātmanaḥ |  
dhātā tat sarvaṃ kalpayāt  
saṃ dadhat paruṣā paruḥ ||  

#### PS_4.15.6
yadi vajro visṛṣṭas tvāra  
kāṭaṃ patitvā yadi vā viriṣṭam | +++(Bhatt. kāṭāt)+++  
vṛkṣād vā yad avasad daśaśīrṣa  
ṛbhū rathasyeva saṃ dadhāmi te paruḥ ||  

#### PS_4.15.7
ut tiṣṭha prehi sam adhāyi te paruḥ +++(Bhatt. samidhāya)+++  
saṃ te dhātā dadhātu tanvo viriṣṭam |  
rathaḥ sucakraḥ supavir yathaiti  
sukhaḥ sunābhiḥ prati tiṣṭha evam ||  

anuvāka 3 ||

### 16

#### PS_4.16.1
udyann ādityo ghuṇān hantu  
sūryo nimrocan raśmibhir hantu |  
tāvan no abhisaṃhitam ||  

#### PS_4.16.2
apsarā mūlam akhanad  
gandharvaḥ pary abravīt |  
tena vo vṛtrahā sūryo  
ni jambhyām̐ amṛtad ghuṇāḥ || +++(Bhatt. jambhyāṃ amrucad* ghuṇān+)+++  

#### PS_4.16.3
ghuṇān hantv āyatī  
ghuṇān hantu parāyatī |  
ghuṇān avaghnatī hantu  
ghuṇān pinaṣṭu piṃṣatī ||  

#### PS_4.16.4
ghuṇā na kiṃ caneha vaḥ  
pratibuddhā abhūtana |  
pradoṣaṃ taskarā iva ||  

#### PS_4.16.5
ghuṇānāṃ madhyato jyeṣṭhaḥ  
kaniṣṭha uta madhyamaḥ |  
hatā vaḥ sarve jñātayo  
hatā mātā hataḥ pitā ||  

#### PS_4.16.6
yathā phena udakena  
dadṛśāno nijasyati |  
evā vayaṃ ghuṇān sarvān  
sākaṃ vācā ni jāsayāmasi ||  

#### PS_4.16.7
ni gāvo goṣṭhe asadan  
ni mṛgāso avikṣata |  
ni tvam āditya raśmibhir +++(Bhatt. nityam)+++  
ghuṇān sarvām̐ ajījasaḥ ||  

#### PS_4.16.8
udyan raśmīn ā tanuṣva  
bāṇavadbhiḥ sam arpaya | +++(Bhatt. vāṇavad-)+++  
ghuṇāṃs tvaṃ sarvān āditya  
ghorayā tanvā tapa ||  

### 17

#### PS_4.17.1
ya ānataḥ parāṇato  
dāror ivāpatakṣaṇam |  
śarkoṭo nāma vā asi  
kutas tvaṃ viṣavān asaḥ ||  

#### PS_4.17.2
ya ubhayena praharasi  
pucchena cāsyena ca |  
āsye cana te viṣaṃ  
kutas te pucchadhāv asat ||  

#### PS_4.17.3
vidutsurasya dānavasya  
tasya tvaṃ napād asi |  
tasyāgre 'rasaṃ viṣaṃ  
tatas tavārasaṃ viṣam || +++(Bhatt. tuvārasaṃ)+++  

#### PS_4.17.4
arasārasaṃ tvākaraṃ  
vadhre vadhriṃ tvākaram |  
vadhriṃ tvā cakrur devā  
amṛtāsa āsuram ||  

#### PS_4.17.5
iyattakaḥ kuṣumbhakas  
takaṃ bhinadmi śamyayā |  
tato viṣaṃ parāsicam  
apācīm anu saṃvatam ||  

#### PS_4.17.6
imāḥ paścā mayūryaḥ  
sapta svasāro agruvaḥ |  
tās te viṣaṃ vi jahrira  
udakaṃ kumbhinīr iva  
kūpāt kulijinīr iva || +++(Bhatt. kulajanīr)+++  

#### PS_4.17.7
navānāṃ navatīnām ity eka || +++(PS 3.9.7 is repeated)+++  

### 18

#### PS_4.18.1
vrātam aham apakṣṇānāṃ  
vrātaṃ muṇḍīyasām uta |  
vrātaṃ muṇḍivlānām ahaṃ  
pra dhvāṅkṣām̐ iva cātaye ||  

#### PS_4.18.2
pravaktā pramādayitā +++(emend. Bhatt., ed. pramādaitā)+++  
nidrā tandrīs tṛtīyakaḥ |  
tāñ jaṅgiḍasyāgninā +++(Bhatt. tān)+++  
sarvān prati dahāmasi||  

#### PS_4.18.3
aśuddhān naḥ pari pāhi  
rakṣobhya uta jaṅgiḍa |  
yātudhānāt kimīdinas  
tasmān naḥ pāhi jaṅgiḍa ||  

#### PS_4.18.4
apsarābhyo gandharvebhyo  
devebhyo asurebhyaḥ |  
atho sarvasmāt pāpmanas  
tasmān naḥ pāhi jaṅgiḍa ||  

#### PS_4.18.5
ni te śatrūn dahati devo agnir  
nir arātim amatiṃ yātudhānān |  
ā yāhi śatrūn duritāpaghnañ  
chatān no yakṣmebhyaḥ pari pāhi jaṅgiḍa ||  

#### PS_4.18.6
akarmāgnim adhipām asya devam  
anvārapsva sahasā daivyena | +++(thus with K; Bhatt. anvā rapsi)+++  
sahasvān naḥ sahasā pātu jaṅgiḍo  
yathā jayema pṛtanājyeṣu ||  

#### PS_4.18.7
satyo agniḥ satyā āpaḥ  
satye me dyāvāpṛthivī viśvaśaṃbhuvau | +++(Bhatt. -saṃbhuvau |)+++  
satyam idaṃ brahmāsmākaṃ kṛtam astu  
yam abadhnād uśanendrāya  
taṃ te badhnāmi jaṅgiḍam ||  

### 19

#### PS_4.19.1
iyattikā śakuntikā  
sakā jaghāsa te viṣam |  
māhaṃ mṛṣi mo asau puruṣo mṛta |  
sa ca na marati mā vayaṃ marāma |  
āre asya yojanaṃ hariṣṭhā  
madhu tvā madhulā karat ||  

#### PS_4.19.2
sūrye viṣam ā sṛjāmi  
dṛtiṃ surāvato gṛhe |  
(…) || +++(see 1cdef)+++  

#### PS_4.19.3
triṣaptā visphuliṅgakā  
viṣasya puṣpakam akṣan |  
(…) || +++(see 1cdef)+++  

#### PS_4.19.4
ālvantaruṭaṃ viṣaṃ vidārī  
karambho arasaṃ viṣam |  
(…) || +++(see 1cdef)+++  

#### PS_4.19.5
vār ugram arasaṃ viṣam  
agniś ca viśvacarṣaṇiḥ | +++(Bhatt. viṣacarṣaṇim)+++  
(…) || +++(see 1cdef)+++  

#### PS_4.19.6
śakuntikā me abravīd  
viṣapuṣpaṃ dhayantikā |  
(…) || +++(see 1cdef)+++  

#### PS_4.19.7
na ropayati na mādayati  
na viṣaṃ hanti pūruṣam |  
māhaṃ mṛṣi mo asau puruṣo mṛta |  
sa ca na marati mā vayaṃ marāma |  
āre asya yojanaṃ hariṣṭhā  
madhu tvā madhulā karat ||  

#### PS_4.19.8
navānāṃ navatīnām ity ekā || +++(PS 3.9.7 = 4.17.7 is repeated)+++  

### 20

#### PS_4.20.1
madhumatī patye asmi  
jārāya madhumattarā |  
atho madhavyaṃ me bhaṃso  
madhu nipadane aham ||  

#### PS_4.20.2
madhunā mā saṃ sṛjāmi  
māsareṇa surām iva | +++(Bhatt. surā)+++  
vāṅ ma iyaṃ madhunā saṃsṛṣṭā-  
-akṣyau me madhusaṃdṛśī || +++(Bhatt. akṣau)+++  

#### PS_4.20.3
madhu dyaur madhu pṛthivī  
madhv indro madhu sūryaḥ |  
striyo yā jajñire madhu  
tābhyo 'haṃ madhumattarā ||  

#### PS_4.20.4
madhumatīr oṣadhaya  
āpo madhumatīr uta |  
gāvo yā jajñire madhu  
tābhyo 'haṃ madhumattarā ||  

#### PS_4.20.5
madhor jāto madhugho  
vīrudhāṃ balavattamaḥ |  
tenāhaṃ sarvasmai puṃse  
kṛṇve nikaraṇaṃ hṛdi ||  

#### PS_4.20.6
yathāśvo bandhaneṣṭho +++(Bhatt. yathāśva is misprint)+++  
vaḍavām abhidhāvati |  
evā tvam ugra oṣadhe  
'muṃ kanikradatam ā naya ||  

#### PS_4.20.7
aṅgo nu mod iva śvaso  
aṅgo nu mod iva stanaḥ |  
anyā vivitsamāno  
anyāḥ parājighāṃsan |  
mām anu pra te manaś  
chāyā yantam ivānv ayat || +++(Bhatt. yantum)+++  

anuvāka 4 ||

### 21

#### PS_4.21.1
khananti tvā taimātāṃ +++(Bhatt. taimātā)+++  
dāsā arasabāhavaḥ |  
dāsy asi prakrīr asy  
utkhātam arasaṃ viṣam ||  

#### PS_4.21.2
adanti tvā kakkaṭāsaḥ  
kuruṅgā adhi sānuṣu |  
pāpī jagdhaprasūr asy  
abhrikhāte na rūrupaḥ ||  

#### PS_4.21.3
ava jyām iva dhanvanaḥ  
śuṣmaṃ tirāmi te viṣa |  
pra ropīr asya pātaya  
sūryaḥ pūrvā ivoṣasaḥ ||  

#### PS_4.21.4
sindhuḥ paścāt parihitaḥ  
sūryasyodayanaṃ puraḥ |  
tato yad antarā vanaṃ  
tat sarvaṃ viṣadūṣaṇam ||  

#### PS_4.21.5
madhu tvā madhukṛt kṛṇotu  
pituṃ tvā pitukṛt kṛṇotu |  
uto niṣadya pātave  
atho ūrdhvāya tiṣṭhate ||  

#### PS_4.21.6
jaghāsa tvā lomakarṇas  
tan ny āsa paruṣṇiyām | +++(Bhatt. tanyāsaparuruṣṇiyām)+++  
tad bhaimīś cakrire srajaḥ  
sarvaṃ mahiṣado viṣam ||  

#### PS_4.21.7
urvyā urukṣitas  
turāyā āturasya ca |  
bhūmyā hi jagrabha nāma +++(Bhatt. jagrabhaṃ)+++  
viṣaṃ vārayatām iti |  
viṣaṃ dūṣayatād iti ||  

### 22

#### PS_4.22.1
ahaṃ vā indramātaram  
indraujām indrabhrātaram |  
indrādhivaktrāṃ vīrudham  
āhārṣaṃ viṣadūṣaṇīm ||  

#### PS_4.22.2
yat kiṃ ca padvac chaphavad  
yat kāṇḍi yac ca puṣpavat |  
yad ejati prajāpatiḥ  
sarvaṃ tad viṣadūṣaṇam ||  

#### PS_4.22.3
sindhuḥ paścād dharuṇaḥ  
sūryasyodayanaṃ puraḥ |  
tato yad antarā viṣaṃ  
tad vācā dūṣayāmasi ||  

#### PS_4.22.4
yāvat sūryo vitapati  
yāvac cābhi vipaśyati |  
tāvad viṣasya dūṣaṇaṃ  
vaco nir mantrayāmahe ||  

#### PS_4.22.5
jihvā me madhusaṃsrāvā  
jihvā me madhuvādinī |  
jihve varcasvatī bhava  
māyaṃ me puruṣo riṣat || +++(Bhatt. māpa te)+++  

#### PS_4.22.6
hā hai kalyāṇi subhage  
pṛśniparṇy anāture |  
imaṃ me adya pūruṣaṃ  
dīrghāyutvāyon naya ||  

#### PS_4.22.7
yābhyo varṣanti vṛṣṭayo  
yābhir jīvanty aghnyāḥ |  
tā me viṣasya dūṣaṇīḥ  
savitā vy akāśayat ||  

### 23

#### PS_4.23.1
prajāpatiṣ ṭvā badhnāt prathamam  
astṛtaṃ vīryāya kam |  
taṃ te badhnāmy āyuṣe varcasa  
ojase ca balāya ca-  
-astṛtas tvābhi rakṣatu ||  

#### PS_4.23.2
ūrdhvas tiṣṭha rakṣann apramādam astṛtemaṃ  
mā tvā dabhan paṇayo yātudhānāḥ |  
indra iva dasyūn ava dhūnuṣva pṛtanyataḥ  
sarvāñ chatrūn vi ṣahasva-  
-astṛtas tvābhi rakṣatu ||  

#### PS_4.23.3
śataṃ cana praharanto  
'bhighnanto na tastrire | +++(Bhatt. tastire)+++  
tasminn indraḥ pary adatta +++(Bhatt. adhatta)+++  
cakṣuḥ prāṇam atho balam  
astṛtas tvābhi rakṣatu ||  

#### PS_4.23.4
indrasya tvā varmaṇā pari dhāpayāmo  
yo devānām adhirājo babhūva |  
puras tvā devāḥ pra ṇayantu sarve  
'stṛtas tvābhi rakṣatu ||  

#### PS_4.23.5
asmin maṇāv ekaśataṃ vīryāṇi  
sahasraṃ prāṇā asminn astṛte |  
vyāghraḥ śatrūn adhi tiṣṭha sarvān  
yas tvā pṛtanyād adharaḥ so 'stv  
astṛtas tvābhi rakṣatu ||  

#### PS_4.23.6
ghṛtād ullupto madhumān payasvān +++(Bhatt. ulapto)+++  
sahasraprāṇaḥ śatayonir vayodhāḥ | +++(Bhatt. sahasraṃ prāṇaḥ)+++  
śambhūś ca mayobhūś ca-  
-ūrjasvāṃś ca payasvāṃś ca-  
-astṛtas tvābhi rakṣatu ||  

#### PS_4.23.7
yathā tvam uttaro aso  
asapatnaḥ sapatnahā |  
sajātānām aso vaśī  
tathā tvā savitā karad  
astṛtas tvābhi rakṣatu ||  

### 24

#### PS_4.24.1
apaś ca rapaś ca-  
-ūṣmā ca bāṣpaś ca |  
śokaś cābhiśokaś ca +++(Bhatt. -bhīśok-)+++  
tṛtīyekaś ca pareparaś ca  
takmāna ito naśyata ||  

#### PS_4.24.2
veda vai te takman nāma-  
-agniṣ ṭvaṃ nāmāsi | +++(Bhatt. ṭaṃ)+++  
taṃ tveto vi nayāmaḥ śani takmā || +++(Bhatt. tvetopa)+++  

#### PS_4.24.3
vṛtrasya haro 'si nabhaso napāt |  
dyauś cāsmat pṛthivī ca  
takmānaṃ nāśayatām itaḥ ||  

#### PS_4.24.4
pañcapsinir nāma te mātā  
sa u ekapsinir ucyase |  
tasyāhaṃ veda te nāma  
sa takman nir ato drava ||  

#### PS_4.24.5
audumbaraś ca nāmāsi +++(Bhatt. audumbalaś)+++  
priyātithiś ca |  
taṃ tveto nāśayāmasi  
brahmaṇā vīryāvatā ||  

#### PS_4.24.6
yo 'si jalpaṃś ca lapaṃś ca-  
-āvāṃ ca tapaṃś ca |  
tṛtīyekaś ca mauñjigalaś ca  
te takmāna ito naśyata ||  

#### PS_4.24.7
vikilīda vilohita +++(Bhatt. vikilīta)+++  
vikāśakraṃdarajjana |  
giriṃ gaccha dhūmaketo  
hṛṣe namāṃsi santu te ||  

#### PS_4.24.8
bṛhat tvam agne rakṣo adhamaṃ jahi  
madhyamaṃ ny uttamaṃ śṛṇīhi |  
śaṃ no agnir jyotiranīko astu  
śaṃ dyāvāpṛthivī anehasā ||  

#### PS_4.24.9
māteva pitevābhi rakṣatainaṃ  
muñcatainaṃ pary aṃhasaḥ ||  

### 25

#### PS_4.25.1
vātāj jāto antarikṣād  
vidyuto jyotiṣas pari |  
sa no hiraṇyajāḥ śaṅkhaḥ  
kṛśanaḥ pātv aṃhasaḥ ||  

#### PS_4.25.2
hiraṇyānām eko 'si  
somād adhi jajñiṣe |  
rathe 'si dārśata  
iṣudhau rocanas tvam ||  

#### PS_4.25.3
yo agrato rocanāvān  
samudrād adhi jajñiṣe |  
śaṅkhena hatvā rakṣāṃsy  
atriṇo vi ṣahāmahe ||  

#### PS_4.25.4
ye atriṇo yātudhānā  
rakṣaso ye kimīdinaḥ |  
sarvāñ chaṅkha tvayā vayaṃ  
viṣūco vi ṣahāmahe ||  

#### PS_4.25.5
śaṅkhenāmīvām amatiṃ  
śaṅkhenota sadānvāḥ |  
śaṅkho no viśvabheṣajaḥ  
kṛśanaḥ pātv aṃhasaḥ || +++(Bhatt. aṃhasaṃ)+++  

#### PS_4.25.6
divi jātaḥ samudrataḥ  
sindhutas pary ābhṛtaḥ |  
sa no hiraṇyajāḥ śaṅkha  
āyuṣprataraṇo maṇiḥ ||  

#### PS_4.25.7
devānām asthi kṛśanaṃ babhūva  
tad ātmanvac caraty apsv antaḥ |  
taṃ te badhnāmy āyuṣe varcasa  
ojase ca balāya ca  
kārśanas tvābhi rakṣatu ||  

anuvāka 5 ||

### 26

#### PS_4.26.1
kanyā vār avāyatī  
somam api srutāvidat | +++(Bhatt. śrutāvidat)+++  
astaṃ bharanty abravīd  
indrāya sunomi tvā  
śakrāya sunomi tvā ||  

#### PS_4.26.2
asau ya eṣi vīrako  
gṛhaṃgṛhaṃ vicākaśat |  
imaṃ jambhasutaṃ piba  
dhānāvantaṃ karambhiṇam  
apūpavantam ukthinam ||  

#### PS_4.26.3
kuvic chakat kuvit karat  
kuvin no vasyasas karat |  
kuvit patidviṣo yatīr +++(Bhatt. patidvito)+++  
indreṇa saṃ gamāmahai ||  

#### PS_4.26.4
ā cana tvā cikitsāmo  
'dhi cana tvā nemasi |  
śanair iva śanakair iva-  
-indrāyendo pari srava ||  

#### PS_4.26.5
imāni trīṇi viṣṭapā  
tānīndra vi rohaya |  
śiras tatasyorvarām  
ād idaṃ ma upodare ||  

#### PS_4.26.6
asau ca yā na urvarā-  
-ād imāṃ tanvaṃ mama |  
atho tatasya yac chiraḥ  
sarvā tā romaśā kṛdhi ||  

#### PS_4.26.7
khe rathasya khe 'nasaḥ  
khe yugasya śatakrato |  
apālām indra triṣ pūtvy  
akṛṇoḥ sūryatvacam ||  

### 27

#### PS_4.27.1
divas pṛṣṭhe madhupṛcaḥ suparṇāḥ  
pañcāśat te bhuvanasya gopāḥ |  
ānujāvaram anu rakṣanta ugrā  
yeṣām indraṃ vīryāyairayanta ||  

#### PS_4.27.2
purohitaḥ parameṣṭhī svarājyāya- +++(Bhatt. svarāḍ jyāyābhī-)+++  
-abhīvardham asmā akṛṇod bṛhaspatiḥ |  
tena sapatnān adharān kṛṇuṣva  
kṣeme paśūn bahulān vardhayitvā  
jaitrāyod yātu rathavāhanaṃ te ||  

#### PS_4.27.3
gobhājam aṃśaṃ tava ye samānāḥ +++(Bhatt. aṃsaṃ)+++  
sarve samagrā dadhṛg ābharanta |  
abhi vardhasva bhrātṛvyān  
abhi ye tvā pṛtanyataḥ ||  

#### PS_4.27.4
ni piṇḍhi sarvān dhūrvato  
'bhīvardho yathāsasi |  
abhīvardham abhībhavam +++(Bhatt. abhīvargham)+++  
abhīṣeṇaṃ mahāgaṇam |  
viśas tvā sarvā ā yantv  
āpo divyāḥ payasvatīḥ ||  

#### PS_4.27.5
abhi vardhasva prajayā vāvṛdhāno  
abhy anīkaiḥ paśubhir bhavāsi | +++(Bhatt. bhavāti)+++  
brahmarājanyair viśyair vāvṛdhānaḥ +++(Bhatt. brahma rājanyair viśvair)+++  
śūdrair atīhi sabhayā pṛtanyataḥ ||  

#### PS_4.27.6
vardhasva kṣetraiḥ prathasva prajayā  
vardhasva vīraiḥ paśubhir bahur bhava |  
śriyā śulkair yatamas tvā pṛtanyād +++(Bhatt. śuklair)+++  
āptas tubhyaṃ sa balihṛtyāya tiṣṭhatu ||  

### 28

#### PS_4.28.1
indraṃ mitraṃ varuṇam agnim ūtaye  
mārutaṃ śardho aditiṃ havāmahe |  
rathaṃ na durgād vasavaḥ sudānavo  
viśvasmān no aṃhaso niṣ pipartana ||  

#### PS_4.28.2
ta ādityā ā gatā sarvatātaye  
bhūta devā vṛtratūryeṣu śaṃbhuvaḥ | +++(Bhatt. saṃbhuvaḥ)+++  
(…) || +++(see 1cd)+++  

#### PS_4.28.3
avantu naḥ pitaraḥ supravācanā  
uta devī devaputre ṛtāvṛdhā |  
(…) || +++(see 1cd)+++  

#### PS_4.28.4
narāśaṃsaṃ vājinaṃ vājayantaṃ  
kṣayadvīraṃ pūṣaṇaṃ sumnair īmahe |  
(…) || +++(see 1cd)+++  

#### PS_4.28.5
bṛhaspate sadam in naḥ sugaṃ kṛdhi  
śaṃ yor yat te manurhitaṃ tad īmahe |  
(…) || +++(see 1cd)+++  

#### PS_4.28.6
indraṃ kutso vṛtrahaṇaṃ śacīpatiṃ  
kāṭe nibāḍha ṛṣir ahvad ūtaye | +++(Bhatt. nivāḍha)+++  
rathaṃ na durgād vasavaḥ sudānavo  
viśvasmān no aṃhaso niṣ pipartana ||  

#### PS_4.28.7
devair no devy aditir ni pātu  
devas trātā trāyatām aprayucchan |  
tan no mitro varuṇo māmahantām  
aditiḥ sindhuḥ pṛthivī uta dyauḥ ||  

### 29

#### PS_4.29.1
apa naḥ śośucad agham |  
agne śuśugdhy ā rayim ||  

#### PS_4.29.2
apa naḥ śośucad agham |  
sukṣetriyā sugātuyā  
vasūyā ca yajāmahe ||  

#### PS_4.29.3
apa naḥ śośucad agham |  
pra yad bhandiṣṭha eṣāṃ  
prāsmākāsaś ca sūrayaḥ ||  

#### PS_4.29.4
apa naḥ śośucad agham |  
pra yat te agne sūrayo  
jāyemahi pra te vayam ||  

#### PS_4.29.5
apa naḥ śośucad agham |  
pra yad agneḥ sahasvato  
viśvato yanti bhānavaḥ ||  

#### PS_4.29.6
apa naḥ śośucad agham |  
tvaṃ hi viśvatomukha  
viśvataḥ paribhūr asi ||  

#### PS_4.29.7
apa naḥ śośucad agham |  
dviṣo no viśvatomukha-  
-ati nāveva pāraya ||  

### 30

#### PS_4.30.1
devāḥ śaraṇakṛtaḥ śaraṇā me bhavata  
prācyā diśo 'gninā rājñādhyakṣeṇa |  
yaśā bhūyāsaṃ yaśasaṃ mā kṛṇuta  
cārum annādaṃ parā dviṣantaṃ śṛṇīta ||  

#### PS_4.30.2
(…) bhavata +++(see 1a)+++  
dakṣiṇāyā diśa indreṇa rājñā- (…) || +++(see 1bcd)+++  

#### PS_4.30.3
(…) bhavata +++(see 1a)+++  
pratīcyā diśo varuṇena rājñā- (…) || +++(see 1bcd)+++  

#### PS_4.30.4
(…) bhavata- +++(see 1a)+++  
-udīcyā diśaḥ somena rājñā- (…) || +++(see 1bcd)+++  

#### PS_4.30.5
(…) bhavata +++(see 1a)+++  
dhruvāyā diśo viṣṇuṇā rājñā- (…) || +++(see 1bcd)+++  

#### PS_4.30.6
(…) bhavata- +++(see 1a)+++  
-ūrdhvāyā diśo bṛhaspatinā rājñā- (…) || +++(see 1bcd)+++  

#### PS_4.30.7
(…) bhavata- +++(see 1a)+++  
-uttamāyā diśaḥ prajāpatinā rājñā- (…) || +++(see 1bcd)+++  

#### PS_4.30.8
(…) bhavata +++(see 1a)+++  
paramāyā diśaḥ parameṣṭhinā rājñā- (…) || +++(see 1bcd)+++  

#### PS_4.30.9
devāḥ śaraṇakṛtaḥ śaraṇā me bhavata  
sarvābhyo digbhya īśānena rājñādhyakṣeṇa |  
yaśā bhūyāsaṃ yaśasaṃ mā kṛṇuta  
cārum annādaṃ parā dviṣantaṃ śṛṇīta ||  

anuvāka 6 ||

### 31

#### PS_4.31.1
prātar agniṃ prātar indraṃ havāmahe  
prātar mitrāvaruṇā prātar aśvinā |  
prātar bhagaṃ pūṣaṇaṃ brahmaṇaspatiṃ  
prātaḥ somam uta rudraṃ huvema ||  

#### PS_4.31.2
prātarjitaṃ bhagam ugraṃ huvema  
vayaṃ putram aditer yo vidhartā |  
ādhraś cid yaṃ manyamānas turaś cid  
rājā cid yaṃ bhagaṃ bhakṣīty āha ||  

#### PS_4.31.3
bhaga praṇetar bhaga satyarādho  
bhagemāṃ dhiyam ud avā dadan naḥ |  
bhaga pra ṇo janaya gobhir aśvair  
bhaga pra nṛbhir nṛvantaḥ syāma ||  

#### PS_4.31.4
utedānīṃ bhagavantaḥ syāma-  
-uta prapitva uta madhye ahnām |  
utodite maghavan sūrye  
vayaṃ devānāṃ sumatau syāma ||  

#### PS_4.31.5
bhaga eva bhagavām̐ astu devās  
tena vayaṃ bhagavantaḥ syāma |  
taṃ tvā bhaga sarva ij johavīti  
sa no bhaga puraetā bhaveha ||  

#### PS_4.31.6
sam adhvarāyoṣaso namanta  
dadhikrāveva śucaye padāya |  
arvācīnaṃ vasuvidaṃ bhagaṃ no  
ratham ivāśvā vājina ā vahantu ||  

#### PS_4.31.7
aśvāvatīr gomatīr na uṣāso  
vīravatīḥ sadam ucchantu bhadrāḥ |  
ghṛtaṃ duhānā viśvataḥ prapītā  
yūyaṃ pāta svastibhiḥ sadā naḥ ||  

### 32

#### PS_4.32.1
yas te manyo 'vidhad vajra sāyaka  
saha ojaḥ puṣyati viśvam ānuṣak |  
sāhyāma dāsam āryaṃ tvayā yujā  
vayaṃ sahaskṛtena sahasā sahīyasā ||  

#### PS_4.32.2
manyur indro manyur evāsa devo  
manyur hotā varuṇo jātavedāḥ |  
manyur viśa īḍate mānuṣīr yāḥ  
pāhi no manyo tapasā sajoṣāḥ ||  

#### PS_4.32.3
abhīhi manyo tavasas tavīyān  
tapasā yujā vi jahi śatrūn |  
amitrahā vṛtrahā dasyuhā ca  
viśvā vasūny ā bharā tvaṃ naḥ ||  

#### PS_4.32.4
tvaṃ hi manyo abhibhūtyojāḥ  
svayambhūr bhāmo abhimātiṣāhaḥ |  
viśvacarṣaṇiḥ sahuriḥ sahīyām̐  
asmāsv ojaḥ pṛtanāsu dhehi ||  

#### PS_4.32.5
abhāgaḥ sann apa pareto asmi  
tava kratvā taviṣasya pracetaḥ |  
taṃ tvā manyo akratur jihīḍāhaṃ  
svā tanūr baladāvā na ehi ||  

#### PS_4.32.6
ayaṃ te asmy upa na ehy arvāṅ  
pratīcīnaḥ sahure viśvadāvan |  
manyo vajrinn upa na ā vavṛtsva  
hanāva dasyūṃr uta bodhy āpe ||  

#### PS_4.32.7
abhi prehi dakṣiṇato bhavā no  
adhā vṛtrāṇi jaṅghanāva bhūri |  
juhomi te dharuṇo madhvo agram  
ubhā upāṃśu prathamā pibeva ||  

### 33

#### PS_4.33.1
agner manve prathamasya pracetasaḥ  
pāñcajanyasya bahudhā yam indhate |  
viśoviśaḥ praviśivāṃsam īmahe  
sa no muñcatv aṃhasaḥ ||  

#### PS_4.33.2
sujātaṃ jātavedasam  
agniṃ vaiśvānaraṃ vibhum |  
havyavāhaṃ havāmahe  
sa no muñcatv aṃhasaḥ ||  

#### PS_4.33.3
yathā havyaṃ vahasi jātavedo  
yathā yajñaṃ kalpayasi prajānan |  
evā devebhyaḥ sumatim ihā vaha +++(Bhatt. sumatiṃ hy ā vaha)+++  
sa no muñcatv aṃhasaḥ ||  

#### PS_4.33.4
yāmanyāmann upayuktaṃ vahiṣṭhaṃ  
karmankarmann ābhagam |  
agnim īḍe rakṣohaṇaṃ  
yajñavṛdhaṃ ghṛtāhutaṃ  
sa no muñcatv aṃhasaḥ ||  

#### PS_4.33.5
yena rṣayo valam adyotayan yujā  
yenāsurāṇām ayuvanta māyāḥ |  
yenāgninā paṇīn indro jigāya  
sa no muñcatv aṃhasaḥ ||  

#### PS_4.33.6
yena devā amṛtam anvavindan  
yenauṣadhīr madhumatīr akṛṇvan |  
yenedaṃ svar ābharan  
sa no muñcatv aṃhasaḥ ||  

#### PS_4.33.7
yasyedaṃ pradiśi yad virocate  
yaj jātaṃ janitavyaṃ ca kevalam |  
staumy agniṃ nāthito johavīmi  
sa no muñcatv aṃhasaḥ ||  

### 34

#### PS_4.34.1
vāyoḥ savitur vidathāni manmahe  
yāv ātmanvad vidatho yau ca rakṣathaḥ |  
yau viśvasya paribhū babhūvathus  
tau no muñcatam aṃhasaḥ ||  

#### PS_4.34.2
yayoḥ saṃkhyātā varimāṇi pārthivā  
yābhyāṃ rajo gupitam antarikṣam |  
yayoḥ prayāṃ nānu kaś canānaśe  
tau no muñcatam aṃhasaḥ ||  

#### PS_4.34.3
tava vrate ni viśante janāsas  
tvayy udite prerate citrabhāno |  
yuvaṃ vāyo savitā ca bhuvanāni rakṣathas +++(Bhatt. vāyuḥ)+++  
tau no muñcatam aṃhasaḥ ||  

#### PS_4.34.4
pra sumatiṃ savitar vāya ūtaye  
mahasvantaṃ matsaraṃ mādayethām |  
arvāg vāmasya pravatā ni yacchathas  
tau no muñcatam aṃhasaḥ ||  

#### PS_4.34.5
rayiṃ me poṣaṃ savitota vāyus  
tanū dakṣam ā suvatāṃ suśevam |  
ayakṣmatāṃ maho asmāsu dhattaṃ  
tau no muñcatam aṃhasaḥ ||  

#### PS_4.34.6
apeto vāyo savitā ca duṣkṛtam +++(Bhatt. vāyuḥ)+++  
apa yakṣmaṃ śimidāṃ sedhataṃ paraḥ |  
saṃ hy ūrjā sṛjathaḥ saṃ balena +++(Bhatt. ūrjāḥ)+++  
tau no muñcatam aṃhasaḥ ||  

#### PS_4.34.7
upa śreṣṭhā na āśiṣo  
devayor dhāmann asthiran |  
staumi devaṃ savitāraṃ ca vāyuṃ  
tau no muñcatam aṃhasaḥ ||  

### 35

#### PS_4.35.1
marutāṃ manve adhi me bruvantu  
premaṃ vājaṃ vājasātā avantu |  
āśūn iva suyamān ahva ūtaye +++(Bhatt. suyamāṃ hva)+++  
te no muñcantv aṃhasaḥ ||  

#### PS_4.35.2
utsam akṣitaṃ vyacanti ye sadā  
ye vā siñcanti rasam oṣadhīṣu | +++(Bhatt. siñcantu)+++  
puro dadhe marutaḥ pṛśnimātṝṃs  
te no muñcantv aṃhasaḥ ||  

#### PS_4.35.3
payo dhenūnāṃ rasam oṣadhīnāṃ  
javam arvatāṃ kavayo ya invatha |  
śagmā bhavantu marutaḥ syonās  
te no muñcantv aṃhasaḥ ||  

#### PS_4.35.4
apaḥ samudrād divam ud vahanti  
divas pṛthivīm abhi ye sṛjanti |  
ye +'dbhir īśānā marutaś caranti  
te no muñcantv aṃhasaḥ ||  

#### PS_4.35.5
ye kīlālais tarpayanti ye ghṛtena  
ye vā vayo medasā saṃsṛjanti |  
ya īśānā maruto varṣayanti  
te no muñcantv aṃhasaḥ ||  

#### PS_4.35.6
yadīd idaṃ maruto mārutena  
yadi devā daivyenedṛg āra |  
yūyam īśidhve vasavas tasya niṣkṛtes  
te no muñcantv aṃhasaḥ ||  

#### PS_4.35.7
tigmam anīkaṃ viditaṃ sahasvan  
mārutaṃ śardhaḥ pṛtanāsūgram |  
staumi maruto nāthito johavīmi  
te no muñcantv aṃhasaḥ ||  

anuvāka 7 ||

### 36

#### PS_4.36.1
manve vāṃ dyāvāpṛthivī subhojasau  
ye aprathethām amitā yojanāni |  
pratiṣṭhe hy abhavataṃ vasūnāṃ  
te no muñcatam aṃhasaḥ ||  

#### PS_4.36.2
pratiṣṭhe hi babhūvathur vasūnāṃ  
pravṛddhe devī subhage urūcī |  
dyāvāpṛthivī bhavataṃ me syone  
te no muñcatam aṃhasaḥ ||  

#### PS_4.36.3
ye srotyā bibhṛtho ye manuṣyān +++(Bhatt. manuṣyāṃ)+++  
ye amṛtaṃ bibhṛtho ye havīṃṣi |  
dyāvāpṛthivī bhavataṃ me syone  
te no muñcatam aṃhasaḥ ||  

#### PS_4.36.4
ye usriyā bibhṛtho ye vanaspatīn  
yayor vāṃ viśvā bhuvanāny antaḥ |  
dyāvāpṛthivī bhavataṃ me syone  
te no muñcatam aṃhasaḥ ||  

#### PS_4.36.5
ye kīlālais tarpayatho ye ghṛtena  
yābhyāṃ na rte kiṃ cana śaknuvanti |  
dyāvāpṛthivī bhavataṃ me syone  
te no muñcatam aṃhasaḥ ||  

#### PS_4.36.6
asantāpe sutapasā huve vām  
urvī gabhīre kavibhir namasye |  
dyāvāpṛthivī bhavataṃ me syone  
te no muñcatam aṃhasaḥ ||  

#### PS_4.36.7
yan medam abhiśocati  
yena vā yena vā kṛtaṃ  
pauruṣeyaṃ na daivyam |  
staumi dyāvāpṛthivī nāthito johavīmi  
te no muñcatam aṃhasaḥ ||  

### 37

#### PS_4.37.1
bhavāśarvau manve vāṃ tasya vittaṃ  
yayor vāṃ viśvaṃ yad idaṃ vitiṣṭhate |  
yāv īśāte asya dvipado yau catuṣpadas +++(Bhatt. yaś)+++  
tau no muñcatam aṃhasaḥ ||  

#### PS_4.37.2
yayor abhyadhva uta yad dūre cid  
yau viditāv iṣubhṛtām asiṣṭhau |  
bhavāśarvau bhavataṃ me syonau  
tau no muñcatam aṃhasaḥ ||  

#### PS_4.37.3
yayor vadhān nāpapadyate kiṃ cana-  
-antar deveṣūta mānuṣeṣu |  
bhavāśarvau bhavataṃ me syonau  
tau no muñcatam aṃhasaḥ ||  

#### PS_4.37.4
yāv ārebhāte bahu sākam ugrau  
pra ced asrāṣṭram abhibhāṃ janeṣu |  
bhavāśarvau bhavataṃ me syonau  
tau no muñcatam aṃhasaḥ ||  

#### PS_4.37.5
sahasrākṣau vṛtrahaṇā huve vāṃ  
dūrehetī svannemī ugrau | +++(Bhatt. svanemī)+++  
bhavāśarvau bhavataṃ me syonau  
tau no muñcatam aṃhasaḥ ||  

#### PS_4.37.6
yaḥ kṛtyākṛd yātudhāno mahālo  
ni tasmin hatam adhi vajram ugrau |  
bhavāśarvau bhavataṃ me syonau  
tau no muñcatam aṃhasaḥ ||  

#### PS_4.37.7
adhi me brūtaṃ pṛtanāsūgrau  
saṃ vajreṇa sṛjataṃ yaḥ kimīdī | +++(Bhatt. yat kimīdi)+++  
staumi bhavāśarvau nāthito johavīmi  
tau no muñcatam aṃhasaḥ ||  

### 38

#### PS_4.38.1
manve vāṃ mitrāvaruṇāv ṛtāvṛdhau  
satyaujasau druhvāṇaṃ yau nudethe |  
yau satyāvānam avatho haveṣu  
tau no muñcatam aṃhasaḥ ||  

#### PS_4.38.2
satyaujasau druhvāṇaṃ yau nudethe  
pra satyāvānam avatho haveṣu |  
yau gacchatho nṛcakṣasā babhruṇā sutaṃ  
tau no muñcatam aṃhasaḥ ||  

#### PS_4.38.3
yāv aṅgiraso 'vatho yāv agastiṃ  
mitrāvaruṇā jamadagnim atrim |  
yau kaśyapam avatho yau vasiṣṭhaṃ  
tau no muñcatam aṃhasaḥ ||  

#### PS_4.38.4
yau bharadvājam avatho vadhryaśvaṃ  
viśvāmitraṃ varuṇa mitra kutsam |  
yau kakṣīvantam avathaḥ prota kaṇvaṃ  
tau no muñcatam aṃhasaḥ ||  

#### PS_4.38.5
yau śyāvāśyam avatho yau gaviṣṭhiraṃ +++(Bhatt. śyāvākṣam; misprint?)+++  
mitrāvaruṇā purumīḍham atrim |  
yau vimadam avathaḥ saptavadhriṃ  
tau no muñcatam aṃhasaḥ ||  

#### PS_4.38.6
yau medhātithim avatho yau triśokaṃ  
mitrāvaruṇā uśanāṃ kāvyaṃ yau | +++(Bhatt. uśanaṃ)+++  
yau mudgalam avatho gotamaṃ ca  
tau no muñcatam aṃhasaḥ ||  

#### PS_4.38.7
yayo rathaḥ satyavartma rjuraśmir  
mithuyā carantam abhiyāti dūṣayan |  
staumi mitrāvaruṇā nāthito johavīmi  
tau no muñcatam aṃhasaḥ ||  

### 39

#### PS_4.39.1
indrasya manve śaśvad yasya manvire  
vṛtraghna stomā upa mema āguḥ | +++(Bhatt. memam)+++  
yo dāśuṣaḥ sukṛto havam etā  
sa no muñcatv aṃhasaḥ ||  

#### PS_4.39.2
yaś carṣaṇipro vṛṣabhaḥ svarvid  
yasya grāvāṇaḥ pravadanti nṛmṇe |  
yasyādhvaraḥ saptahotā madacyut  
sa no muñcatv aṃhasaḥ ||  

#### PS_4.39.3
ya ugrāṇām ugrabāhur yajur yo  
dānavānāṃ balam āsasāda |  
yena jitāḥ sindhavo yena gāvaḥ  
sa no muñcatv aṃhasaḥ ||  

#### PS_4.39.4
yasya vaśāsa ṛṣabhāsa ukṣaṇo  
yasmai mīyante svaravaḥ svarvide |  
yasmai śukraḥ pavate brahmaśumbhitaḥ  
sa no muñcatv aṃhasaḥ ||  

#### PS_4.39.5
yasya juṣṭiṃ sominaḥ kāmayante  
yaṃ havanta iṣuvantaṃ gaviṣṭau |  
yasminn arkaḥ śiśriye yasminn ojaḥ  
sa no muñcatv aṃhasaḥ ||  

#### PS_4.39.6
ya uttamaḥ karmakṛtyāya jajñe  
yasya vīryaṃ prathamasyānubuddham | +++(Bhatt. -nubaddham)+++  
yenodyato vajro 'bhyāyatāhiṃ  
sa no muñcatv aṃhasaḥ ||  

#### PS_4.39.7
yaḥ saṃgrāmān nayati saṃ yudhe vaśī +++(Bhatt. yuge)+++  
yaḥ puṣṭāni saṃsṛjati dvayāni |  
staumīndraṃ nāthito johavīmi  
sa no muñcatv aṃhasaḥ ||  

### 40

#### PS_4.40.1
śunaṃ vatsān apā karomi  
śunaṃ badhnāmi tantyām |  
āgrayaṇaṃ brahmaṇāṃ havis  
tasmiñ jāgāra kaśyapaḥ ||  

#### PS_4.40.2
bāhuṃ vatsam upanayan  
pātre gāṃ duhann abravīt |  
ariṣṭaṃ brahmabhyo haviḥ  
śivaṃ kṛṇotu kaśyapaḥ ||  

#### PS_4.40.3
trayas tiṣṭhanti sukṛtasya loke  
trayo 'tīkāśās trīṇi śīrṣāṇy eṣām |  
trayas tiṣṭhanti parigṛhya kumbhīṃ  
yathā haviḥ kaśyapa na vyathātai ||  

#### PS_4.40.4
satyāt sambhūto vadati  
taṇḍulān kṣīra āvapan |  
ṛṣir brahmabhya āgrayaṇaṃ  
ni vedayatu kaśyapaḥ ||  

#### PS_4.40.5
ṛtumukhe candrabhāgaḥ  
pātra odanam ud dharāt |  
prāśnantu brahmāṇo havir  
yathā vedena kaśyapaḥ ||  

#### PS_4.40.6
ye bhūtāny asṛjanta  
ye bhūtāny akalpayan |  
sarvasya vidvān adhvaryuḥ  
ṣaṇṇāṃ bhavatu kaśyapaḥ ||  

#### PS_4.40.7
śivā āpo vatsebhyaḥ  
śivā bhavantv oṣadhīḥ |  
vāto vatsebhyaḥ kaśyapaḥ  
śivaḥ śivaṃ tapatu sūryaḥ ||  

anuvāka 8 ||

## Kāṇḍa 5

### 1

#### PS_5.1.1
namaḥ piśaṅgabāhvai  
sindhau jātāyā ugrāyai |  
yo asyai nama it karad  
aped asya gṛhād ayat ||  

#### PS_5.1.2
apehi no gṛhebhyo  
apehi vatsatantyāḥ |  
ātmānam atra rotsyasy  
ava roha mahānasāt ||  

#### PS_5.1.3
hā amba suhūtale  
atho hai sāmanantame |  
putro yas te pṛśnibāhus  
tam u tvaṃ sāmanaṃ kṛdhi |  
atho duhitaraṃ naptrīm  
atho tvaṃ sāmanā bhava ||  

#### PS_5.1.4
bhūtapatir nir ajatv  
indraś cetaḥ sadānvāḥ |  
gṛhasya budhna āsīnās  
tā vajreṇādhi tiṣṭhatu ||  

#### PS_5.1.5
apetetaḥ sadānvā  
ahiṃsantīr imaṃ gṛham |  
dhenur vātra ya sthāsyaty  
anaḍvān verayā saha ||  

#### PS_5.1.6
yā sahamānā carasi  
sāsahāna iva rṣabhaḥ |  
sadānvāghnīṃ tvā vayaṃ  
jaitrāyācchā vadāmasi ||  

#### PS_5.1.7
sahasva no abhimātiṃ  
sahasva pṛtanāyataḥ |  
sahasva sarvā rakṣāṃsi  
sahamānāsy oṣadhe ||  

#### PS_5.1.8
tvaṃ vyāghrān sahase  
tvaṃ siṃhām̐ ubhayādataḥ |  
makṣāś cit kṛṇvānā madhu  
tvaṃ sahasa oṣadhe ||  

### 2

#### PS_5.2.1
iyaṃ pitre rāṣṭry ety agre  
prathamāya januṣe bhūmaniṣṭhāḥ |  
tasmā etaṃ surucaṃ hvāram ahyaṃ  
gharmaṃ śrīṇanti prathamasya dhāsyoḥ ||  

#### PS_5.2.2
brahma jajñānaṃ prathamaṃ purastād  
vi sīmataḥ suruco vena āvaḥ |  
sa budhnyā upamā asya viṣṭhāḥ  
sataś ca yonim asataś ca vi vaḥ ||  

#### PS_5.2.3
pra yo jajñe vidvām̐ asya bandhuṃ  
viśvāni devo janimā vivakti |  
brahma brahmaṇa uj jabhāra madhyān  
nīcād uccā svadhā abhi pra tasthau ||  

#### PS_5.2.4
mahān mahī askabhāyad vi jāto  
dyāṃ dvitaḥ pārthivaṃ ca rajaḥ |  
sa budhnād āṣṭra januṣābhy agraṃ  
bṛhaspatir devatā tasya samrāṭ ||  

#### PS_5.2.5
nūnaṃ tad asya gavyaṃ hinoti  
maho devasya pūrvasya mahi |  
eṣa jajñe bahubhiḥ sākam itthā  
pūrvād ardhād avithuraś ca san nu ||  

#### PS_5.2.6
sa hi divaḥ sa pṛthivyā ṛteṣṭhā  
mahi kṣāman rajasī vi ṣkabhāyati |  
ahar yac chukraṃ jyotiṣo janiṣṭa-  
-adhā dyumanto vi vasantv ariprāḥ ||  

#### PS_5.2.7
evātharvā pitaraṃ viśvadevaṃ  
bṛhaspatir namasāvocad accha |  
tvaṃ viśvasya janitā dhāsy agre  
kavir devān na dabhāya svadhāvaḥ ||  

#### PS_5.2.8
mūrdhnā yo agram abhyarty ojasā  
bṛhaspatim ā vivāsanti devāḥ |  
bhinad valaṃ vi mṛdho dardarīti  
kanikradad gāḥ svar apo jigāya ||  

### 3

#### PS_5.3.1
ud apaptad asau sūryaḥ  
purudṛṣṭo adṛṣṭahā |  
udāyan raśmibhir hantu-  
-udāyann arasām̐ akaḥ ||  

#### PS_5.3.2
ny amrucad asau sūryo  
viśvadṛṣṭo adṛṣṭahā |  
nimrocan raśmibhir hantu  
nimrocann arasām̐ akaḥ ||  

#### PS_5.3.3
ye ca dṛṣṭā ye cādṛṣṭā  
ubhayehāviṣyavaḥ |  
teṣāṃ vo agrabhaṃ nāma  
sarve sākaṃ ni jasyata ||  

#### PS_5.3.4
adṛṣṭahananī vīrud  
amitaujā viṣāsahi |  
cukākaṇi tvaṃ jajñiṣe  
sādṛṣṭāñ jātaśo jahi ||  

#### PS_5.3.5
jahi jyeṣṭham adṛṣṭānāṃ  
sarpāṇāṃ moghacāriṇām |  
krimīṇāṃ sarvā jātāni  
?pauñjaṣṭa iva yavaṃ mṛṇa ||  

#### PS_5.3.6
yaś ca todo yaś ca sarpa  
ekādaśaś ca yo vṛṣā | +++(ekādaśaś (?); Bhatt. ekādṛṣṭaś)+++  
cukākaṇi tvaṃ tān vṛśca  
vṛkṣaṃ paraśumān iva ||  

#### PS_5.3.7
saṃ vṛścaināṃś cukākaṇi  
vṛkṣaṃ paraśumān iva |  
krimīṇāṃ sarvā jātāni  
saṃ dahāgnir ivolapam ||  

#### PS_5.3.8
methiṣṭhā agnir aghalas tviṣīmān  
krimīṇāṃ jātāni pra dunotu sarvā |  
bṛhaspater medine jātavedā  
adṛṣṭān hantu dṛṣadeva māṣān ||  

### 4

#### PS_5.4.1
mamāgne varco vihaveṣv astu  
vayaṃ tvendhānās tanvaṃ puṣema |  
mahyaṃ namantāṃ pradiśaś catasras  
tvayādhyakṣeṇa pṛtanā jayema ||  

#### PS_5.4.2
agne manyuṃ pratinudan pareṣāṃ  
tvaṃ no gopāḥ pari pāhi viśvataḥ |  
apāñco yantu prabudhā durasyavo  
'maiṣāṃ cittaṃ bahudhā vi naśyatu ||  

#### PS_5.4.3
mama devā vihave santu sarva  
indravanto maruto viṣṇur agniḥ |  
mamāntarikṣam urulokam astu  
mahyaṃ vātaḥ pavatāṃ kāme asmin ||  

#### PS_5.4.4
mahyaṃ yajantāṃ mama yānīṣṭā-  
-ākūtiḥ satyā manaso me astu |  
eno mā ni gāṃ katamac canāhaṃ  
viśve devā abhi rakṣantu mām iha ||  

#### PS_5.4.5
mahyaṃ devā draviṇam ā yajantāṃ  
mamāśīr astu mama devahūtiḥ |  
daivā hotāraḥ saniṣan na etad  
ariṣṭāḥ syāma tanvā suvīrāḥ ||  

#### PS_5.4.6
devīḥ ṣaḍ urvīr uru ṇas karātha  
viśve devāsa iha mādayadhvam |  
mā hāsmahi prajayā mā dhanena  
mā radhāma dviṣate soma rājan ||  

#### PS_5.4.7
uruvyacā no mahiṣaḥ śarma yacchād  
asmin vāje puruhūtaḥ purukṣuḥ |  
sa naḥ prajāyai haryaśva mṛḍa-  
-indra mā no rīriṣo mā parā dāḥ ||  

#### PS_5.4.8
dhātā vidhartā bhuvanasya yas patiḥ  
savitā devo abhimātiṣāhaḥ |  
bṛhaspatir indrāgnī aśvinobhā  
devāḥ pāntu yajamānaṃ nirṛthāt ||  

#### PS_5.4.9
ihārvāñcam ati hvaya  
indraṃ jaitrāya jetave |  
asmākam astu kevala  
itaḥ kṛṇotu vīryam ||  

#### PS_5.4.10
arvāñcam indram amuto havāmahe  
yo gojid dhanajid aśvajid yaḥ |  
imaṃ no yajñaṃ vihave juṣasva-  
-asmākaṃ kṛṇmo harivo medinaṃ tvā ||  

#### PS_5.4.11
trātāram indram avitāram indraṃ  
havehave suhavaṃ śūram indram |  
huvema śakraṃ puruhūtam indraṃ  
svasti no maghavān pātv indraḥ ||  

#### PS_5.4.12
tisro devīr mahi me śarma yacchan  
prajāyai me tanve yac ca puṣṭam |  
māṃ viśaḥ saṃmanaso juṣantāṃ  
pitryaṃ kṣetraṃ prati jānātv asmān ||  

#### PS_5.4.13
yo naḥ śakrābhimanyunā-  
-indrāmitro jighāṃsati |  
tvaṃ taṃ vṛtrahañ jahi  
vasv asmabhyam ā bhara ||  

#### PS_5.4.14
ye naḥ śapanty apa te bhavantv  
indrāgnibhyām apa bādhāmahe tān |  
ādityā rudrā uparispṛśo mām  
ugraṃ cettāram adhirājam akran ||  

### 5

#### PS_5.5.1
pṛthivī vaśā sāgniṃ garbhaṃ dadhe  
semaṃ pāhi tasyai te vidheyaṃ  
tasyai te namas tasmai te svāhā ||  

#### PS_5.5.2
antarikṣaṃ vaśā sā vāyuṃ garbhaṃ (…) || +++(see 1abc)+++  

#### PS_5.5.3
dyaur vaśā sā sūryaṃ garbhaṃ (…) || +++(see 1abc)+++  

#### PS_5.5.4
ṛg vaśā sā sāma garbhaṃ (…) || +++(see 1abc)+++  

#### PS_5.5.5
dakṣiṇā vaśā sā yajñaṃ garbhaṃ (…) || +++(see 1abc)+++  

#### PS_5.5.6
viḍ vaśā sā kṣatriyaṃ garbhaṃ (…) || +++(see 1abc)+++  

#### PS_5.5.7
vāg vaśā sā parameṣṭhiṇaṃ garbhaṃ (…) || +++(see 1abc)+++  

#### PS_5.5.8
vaśā vaśā sā rājanyaṃ garbhaṃ (…) || +++(see 1abc)+++  

#### PS_5.5.9
samā vaśā sā saṃvatsaraṃ garbhaṃ dadhe  
semaṃ pāhi tasyai te vidheyaṃ  
tasyai te namas tasmai te svāhā ||  

anuvāka 1 ||

### 6

#### PS_5.6.1
sapta sūryā divam anupraviṣṭās  
tān pathā vā anv eti dakṣiṇāvān |  
te 'smai sarve ghṛtam ā tapanty  
ūrjaṃ duhānā anapasphurantaḥ ||  

#### PS_5.6.2
ātapan kṣayati nīcā  
dāsavyādhī niṣṭapan |  
adhāyatpatraḥ sūrya  
ud eti bṛhatīr anu ||  

#### PS_5.6.3
ātaptā pitṝn vidma  
dasyūn niṣṭaptā vayam |  
guhā ye 'nye sūryāḥ  
svadhām anu caranti te ||  

#### PS_5.6.4
dyauḥ sacate 'parāñ janāsaḥ  
pañcānye paro diva ā kṣiyanti |  
tāṃ brahma divaṃ bṛhad ā viveśa  
yas tān praveda prataram atīryata ||  

#### PS_5.6.5
yo dadāti yo dadate  
yo vā nidhīn śraddadhāno nidhatte |  
yamo vaivasvatān rājā  
sarvān rakṣatu śevadhīn ||  

#### PS_5.6.6
mā vidan paryāyiṇo  
ye dakṣiṇāḥ parimuṣṇanti dattam |  
sugena tān pathā sarvān  
yamo rājāti neṣati ||  

#### PS_5.6.7
yena pathā vaivasvato  
yamo rājeto yayau |  
agnir nas tena nayatu prajānan  
vaiśvānaraḥ pathikṛd viśvagṛṣṭiḥ ||  

#### PS_5.6.8
mahi jyotir nihitaṃ martyeṣu  
yena devāso atarann arātīn |  
tenemaṃ setum ati geṣma sarve  
vaiśvānaraṃ jyotir amīva devāḥ ||  

#### PS_5.6.9
ud vayaṃ tamasas pari  
jyotiṣ paśyanta uttaram |  
devaṃ devatrā sūryam  
aganma jyotir uttamam ||  

#### PS_5.6.10
āroko bhrājaḥ paṭaraḥ pataṅgaḥ  
svarṇaro jyotiṣīmān vibhāsaḥ |  
te 'smai sarve ghṛtam ā tapanty  
ūrjaṃ duhānā anapasphurantaḥ ||  

### 7

#### PS_5.7.1
samutpatantu pradiśo nabhasvatīḥ  
sam abhrāṇi vātajūtāni yantu |  
maharṣabhasya nadato nabhasvato  
vāśrā āpaḥ pṛthivīṃ tarpayantu ||  

#### PS_5.7.2
sam īkṣayati viṣvagvāto nabhāṃsy  
apāṃ vegāsaḥ pṛthag ut patantu |  
varṣasya sargā mahayantu bhūmiṃ  
pṛthag jāyantām oṣadhayo viśvarūpāḥ ||  

#### PS_5.7.3
abhi kranda stanayārdayodadhiṃ  
bhūmiṃ parjanya payasā sam aṅdhi |  
tvayā varṣaṃ bahulam etu sṛṣṭam  
āśāraiṣī kṛśagur etv astam ||  

#### PS_5.7.4
ud īrayata marutaḥ samudratas  
tveṣā arkā nabha ut pātayantu |  
pra varṣayanti taviṣāḥ sudānavo  
'pāṃ rasair oṣadhayaḥ sacantām ||  

#### PS_5.7.5
gaṇās tvopa gāyantu mārutāḥ  
parjanya ghoṣiṇaḥ pṛthak |  
sargā varṣasya varṣataḥ  
sṛjantu pṛthivīm abhi ||  

#### PS_5.7.6
sam avantu sudānava  
utsā ajagarā uta |  
vātā varṣasya varṣataḥ  
pra vāntu pṛthivīm anu ||  

#### PS_5.7.7
vāto vidyud abhraṃ varṣaṃ  
sam avantu sudānavaḥ |  
pra pyāyasva pra pinvasva  
saṃ bhūmiṃ payasā sṛja ||  

#### PS_5.7.8
apām agnis tanūbhiḥ saṃvidāno  
ya oṣadhīnām adhipā babhūva |  
sa no varṣaṃ vanutāṃ jātavedāḥ  
prāṇaṃ prajābhyo amṛtaṃ divas pari ||  

#### PS_5.7.9
āśām-āśāṃ vi dyotatāṃ  
vātā vāntu diśo-diśaḥ |  
marudbhiḥ pracyutā meghā  
varṣantu pṛthivīm abhi || +++(read anu with K instead of abhi?))+++  

#### PS_5.7.10
prajāpatiḥ salilād ā samudrād  
āpa īrayann udadhim ardayāti |  
pra pyāyatāṃ vṛṣṇo aśvasya reto  
'rvāṅ etena stanayitnunehy  
apo niṣiñcann asuraḥ pitā naḥ ||  

#### PS_5.7.11
śvasantu gargarā apām  
ava nīcīr apaḥ sṛja |  
vadantu pṛśnibāhavo  
maṇḍūkā īriṇānu ||  

#### PS_5.7.12
saṃvatsaraṃ śaśayānā  
brāhmaṇā vratacāriṇaḥ |  
vācaṃ parjanyajinvatāṃ  
pra maṇḍūkā avādiṣuḥ ||  

#### PS_5.7.13
upapravada maṇḍūki  
varṣam ā vada tāduri |  
madhye hradasya plavasva  
vigṛhya caturaḥ padaḥ ||  

#### PS_5.7.14
mahāntaṃ kośam ud acābhi ṣiñca  
savidyutaṃ bhavatu vātu vātaḥ |  
tanvatāṃ yajñaṃ bahudhā visṛṣṭam  
ānandinīr oṣadhayo bhavantu ||  

### 8

#### PS_5.8.1
yāvatī dyāvāpṛthivī varimṇā  
yāvad vā sapta sindhavo vitaṣṭhuḥ |  
vācaṃ viṣasya dūṣaṇīṃ  
tām ito nir avādiṣam ||  

#### PS_5.8.2
suparṇas tvā garutmān  
viṣa prathamam āvayat |  
nāropayo nāmādaya  
utāsmā abhavat pituḥ || +++(read abhavaḥ?)+++  

#### PS_5.8.3
yāṃ tvāsthat pañcāṅgulir  
vakrāc cid adhi dhanvanaḥ |  
apaskambhasya bāhvor  
nir avocam ahaṃ viṣam ||  

#### PS_5.8.4
śalyād viṣaṃ nir avocam  
añjanāt parṇadher uta |  
apāṣṭhāc chṛṅgāt kurmalān  
nir avocam ahaṃ viṣam ||  

#### PS_5.8.5
arasas ta iṣo śalyo  
'tho te 'rasaṃ viṣam |  
utārasasya vṛkṣasya  
dhanuṣ ṭe arasārasam ||  

#### PS_5.8.6
ye +'pīṣan ye 'dihan  
ya āsyan ye 'vāsṛjan |  
sarve te vadhrayaḥ santu  
vadhrir viṣagiriṣ kṛtaḥ ||  

#### PS_5.8.7
vadhrayas te khanitāro  
vadhris tvam asy oṣadhe |  
vadhriḥ sa parvato girir  
yato jātam idaṃ viṣam ||  

#### PS_5.8.8
vār idaṃ vārayātai  
varuṇāvata ābhṛtam |  
tatrāmṛtasyāsiktaṃ  
tac cakārārasaṃ viṣam ||  

### 9

#### PS_5.9.1
khādireṇa śalilena-  
-atho kaṅkatadantyā |  
atho viṣasya yad viṣaṃ  
tena pāpīr anīnaśam ||  

#### PS_5.9.2
kityā śataparvaṇā  
sahasrākṣeṇa carmaṇā |  
tīkṣṇābhir abhribhir vayaṃ  
nir ajāmaḥ sadānvāḥ ||  

#### PS_5.9.3
sahaḥ sahasvaty asi-  
-itaḥ kaṇvāḥ paro 'nudaḥ |  
imā yā adhunāgatā  
yāś ceha grahaṇīḥ purā ||  

#### PS_5.9.4
na tā itthā na tā ihāva māsatā  
ukheva śṛṅgavac chiraḥ |  
sadānvā brahmaṇaspate  
tīkṣṇaśṛṅgodṛṣann ihi ||  

#### PS_5.9.5
vi te nu manthāḥ śaśrire  
bibhide te gadohanī |  
dadau te adya gauḥ kaṇve  
parehy avaraṃ mṛṇe ||  

#### PS_5.9.6
yās tarke tiṣṭhanti yā valīke  
yāḥ preṅkhe preṅkhayanta uta yā nu ghorāḥ |  
yā garbhān pramṛśanti  
sarvāḥ pāpīr anīnaśam ||  

#### PS_5.9.7
yāś celaṃ vasata uta yā nu dūrśaṃ  
nīlaṃ piśaṅgam uta lohitaṃ yāḥ |  
yā garbhān pramṛśanti  
sarvāḥ pāpīr anīnaśam ||  

#### PS_5.9.8
ākhidantīr vikhidantīḥ  
prāṇam asyāpi nahyata |  
durṇāmnīḥ sarvāḥ saṃgatya  
māmuṣyoc chiṣṭa kiṃ cana ||  

### 10

#### PS_5.10.1
iyaṃ yā musalāhatā  
dṛṣatpiṣṭā viṣāsutā |  
tapur agnis tapur dyaus  
tapus tvaṃ sure bhava ||  

#### PS_5.10.2
viṣaṃ te tokma rohayanto 'bruvan  
viṣaṃ kumbhe 'va srava |  
viṣaṃ ta āmanaṃ sure  
viṣaṃ tvaṃ hasta āhitā  
viṣaṃ pratihitā bhava ||  

#### PS_5.10.3
siṃhas te astu taṇḍulo  
vyāghraḥ paryodanam |  
pṛdākūr astu nagnahur  
vṛkasya hṛdi saṃ srava ||  

#### PS_5.10.4
iyaṃ yā pātra āsūtā  
śaṣpasrakvā vighasvarī |  
varāhamanyur ajany  
uttānapādam ardaya ||  

#### PS_5.10.5
udardanī pracyavanī  
pāṃsupiṅgā vighasvarī |  
utkhātamanyur ajani  
yat paścāt tat puras kṛdhi ||  

#### PS_5.10.6
viṣaṃ te pavane sure  
rudhiraṃ sthāle astu te |  
mathnantv anyo anyasmā  
iṣudhīṃs tvad dhanus tvat ||  

#### PS_5.10.7
viṣapāvāno rudhirāś caranti  
pātāro martās tavase sura ime |  
hatāso anye yodhayanty anyāṃs  
tam ic chaṃsa mahimānaṃ surāyāḥ ||  

#### PS_5.10.8
tān vīrudho visravo balena-  
-ut pātaya mādaya yodhanāyai |  
bhinnāratnīr bhinnaśīrṣṇā sam ṛcchatām  
ārtacelo visravan te surāpaḥ ||  

#### PS_5.10.9
viṣāsutāṃ pibata jarhṛṣāṇā  
asnā saṃsṛṣṭaṃ rudhireṇa miśrām |  
chinnahastaś carati grāme antar  
vairahatyāni bahudhā paṇāyan ||  

#### PS_5.10.10
asimatīm iṣumatīm  
un nayāmi satād adhi |  
mādayābhi mādaya-  
-ahir ivainān pra ropaya-  
-anyo 'nyasya moc chiṣan ||  

anuvāka 2 ||

### 11

#### PS_5.11.1
anu te manyatām agnir  
varuṇas te 'nu manyatām |  
tatas te putro jāyatāṃ  
sa varmī goṣu yudhyatām ||  

#### PS_5.11.2
idaṃ vāyo 'nu jānīhi-  
-idam indra bṛhaspate |  
āñjanaṃ putravedanaṃ  
kṛṇmaḥ puṃsavanaṃ vayam ||  

#### PS_5.11.3
yenaitat pariṣṭabhitaṃ  
yasmāt putraṃ na vindase |  
indrāgnī tasmāt tvainasaḥ  
pari pātām ahardivi ||  

#### PS_5.11.4
atharvāṇo aṅgiraso  
viśve devā ṛtāvṛdhaḥ |  
śṛṇvantv adya me havam  
asyai putrāya vettave ||  

#### PS_5.11.5
indrāṇī varuṇānī  
sinīvāly utāditiḥ |  
varutry ugrā patnīnāṃ  
putram adya dideṣṭu te ||  

#### PS_5.11.6
putraṃ te mitrāvaruṇā  
putraṃ devī sarasvatī |  
putraṃ te aśvinobhā-  
-ā dhattāṃ puṣkarasrajā ||  

#### PS_5.11.7
yeṣāṃ ca nāma jagrabha  
yeṣāṃ ca nopasasmara |  
devās te sarve saṃgatya  
putraṃ jaivātṛkaṃ dadan ||  

#### PS_5.11.8
ātmana enaṃ nir mimīṣva  
sa tvat pari jāyatām |  
tvaṃ bījam urvareva  
tvaṃ bibhṛhi yonyām ||  

#### PS_5.11.9
pṛthivī saha yajñair  
nakṣatraiḥ saha sūryaḥ |  
vātaḥ patatribhiḥ saha  
putram adya dideṣṭu te ||  

### 12

#### PS_5.12.1
vṛṣā jajñe madhavāno  
'yaṃ madhumatībhyaḥ |  
sa u te yonim ā śayāṃ  
baḍ dakṣaḥ puruṣo bhavan ||  

#### PS_5.12.2
yoniṃ gaccha madhavāna  
yonyāṃ puruṣo bhava |  
tataḥ punar nir āyasi  
śīrṣṇā śroṇī vinonudat ||  

#### PS_5.12.3
bāṇavām̐ iṣudher iva  
kṛṇvan pitror yathā priyam |  
śroṇī ahiṃsann antarā  
daśame māsy āyasi ||  

#### PS_5.12.4
sa pratyaṅ pratyāvarttā-  
-ite saṃvatsare punaḥ |  
yathā jīvāsi bhadrayā  
bibharat tvā mahābhave ||  

#### PS_5.12.5
saṃ te yonim acīkl̥paṃ  
suprajāstvāya bhadrayā |  
tatrā siñcasva vṛṣṇyaṃ  
daśamāsyam avihrutam ||  

#### PS_5.12.6
garbhas te yonim ā śayāṃ  
garbho jarāyv ā śayām | +++(jarāyv ā?; Bhatt. and all mss. jarāyuvā)+++  
kumāra ulbam ā śayāṃ  
tvaṣṭrā kl̥pto yathāparu ||  

#### PS_5.12.7
yathā rājan madhavāna  
tvaṃ bījaṃ virohasi |  
evā tvam asyā nir bhindhi  
kumāraṃ yonyā adhi ||  

#### PS_5.12.8
garbham adhān madhavāno  
garbhaṃ devo bṛhaspatiḥ |  
garbhaṃ ta indraś cāgniś ca  
garbhaṃ dhātā dadhātu te ||  

### 13

#### PS_5.13.1
śivaḥ śivābhir vayasvan  
saṃ gacchasva tanvā jātavedaḥ |  
ratnaṃ dadhānaḥ sumanāḥ purastād  
gṛhebhyas tvā varcase nir vapāmi ||  

#### PS_5.13.2
pṛthivyāṃ gharma stabhito  
'ntarikṣe divi śritaḥ |  
dyaur enaṃ sarvataḥ pātu  
yas tvā pacaty odana ||  

#### PS_5.13.3
ye samudram airayan ye ca sindhuṃ  
ye 'ntarikṣaṃ pṛthivīm uta dyām |  
ye vātena sarathaṃ yānti devās  
tān āpnoty odanapāko atra ||  

#### PS_5.13.4
ṛcā kumbhy adhihitā  
sāmnā pacyata odanaḥ |  
aṃśuṃ somasyaitaṃ manye  
vaiśvadevam idaṃ haviḥ ||  

#### PS_5.13.5
ulūkhale musale ye ca śūrpe  
bhūmyām ukhāyāṃ yad ivāsasañja |  
yā vipruṣo yāni nirṇejanāni  
sarvaṃ tat te brahmaṇā pūrayāmi ||  

#### PS_5.13.6
ūrdhvaḥ prehi mā saṃ vikthā  
vy asya rajo antaram |  
rakṣāṃsi sarvā tīrtvā-  
-athā roha divaṃ tvam ||  

#### PS_5.13.7
turo no aturo bhava  
saṃ dhībhir dhīyatām ayam |  
saṃ pṛthivyā sam agninā  
saṃ sūryasya raśmibhiḥ  
saṃ devānām apasyayā ||  

#### PS_5.13.8
ājaddviṣaḥ sukṛtasya loke  
tṛtīye nāke adhi rocane divaḥ |  
mṛtyoḥ padaṃ yopayanto nv eta  
paścā nikṛtya mṛtyuṃ padayopanena ||  

### 14

#### PS_5.14.1
bhūtyā mukham asi satyasya raśmir  
uccaiḥśloko divaṃ gaccha |  
uc chrayethāṃ haviṣkṛtau  
sādhu devān saparyatam  
ṛjīṣam apa lumpatam ||  

#### PS_5.14.2
āpo devīr yajñakṛtaś  
citrā devīr haviṣkṛtaḥ |  
ekapātra odano  
'gniṣṭomena saṃmitaḥ ||  

#### PS_5.14.3
gāyatrī havyavāḍ asi  
devatāgniḥ sam idhyase |  
sahasradhāraṃ sukṛtasya loke  
ghṛtapṛṣṭham amartyau ||  

#### PS_5.14.4
tapaś ca satyaṃ caudanaṃ  
prāśnītāṃ parameṣṭhinau |  
tābhyāṃ vai svar ābhṛtaṃ  
tenādhipatir ucyase ||  

#### PS_5.14.5
urugāyo *'si  
vāyoḥ prāṇena saṃmitaḥ |  
apa mṛdhrāṇi maj jahi  
mukṣīya duritād aham ||  

#### PS_5.14.6
apa rakṣāṃsi tejasā  
devebhyo havyam arca tam |  
vyacasvān saprathā asi ||  

#### PS_5.14.7
uccaiḥ suparṇo divam ut patāmuṃ  
priyaṃ devebhyo mā kṛṇv  
ṛṣibhyaḥ pari dehi mām |  
śukraṃ śukreṇa bhakṣayā  
pibantu sukṛto madhu ||  

#### PS_5.14.8
dvayā devā upa no yajñam āgur  
yān odano juṣate yaiś ca pṛṣṭaḥ |  
ādityā aṅgirasaḥ svargam  
imaṃ prāśnantv ṛtubhir niṣadya ||  

### 15

#### PS_5.15.1
pīyūṣasya kṣīrasya sarpiṣo  
'nnasyāgraṃ saṃ bharāma etat |  
etaṃ bhāgam ahutādbhyaḥ pra hiṇmas  
tan no haviḥ prati gṛhantu devā daivāḥ ||  

#### PS_5.15.2
hutādo 'nye 'hutādo 'nye  
vaiśvadevaṃ havir ubhaye saṃ caranti |  
te samyañca iha mādayantām  
iṣam ūrjaṃ yajamānāya matsva ||  

#### PS_5.15.3
memā bhavo mā śarvo vadhīd gā  
mā vatsān klomaśvayo vidan naḥ |  
ye jātā ye ca garbheṣv antar  
ariṣṭā agne stanam ā rabhantām ||  

#### PS_5.15.4
imā gāvo vijāvatīḥ prajāvatī  
strīṣu saṃmanaso bhavantu |  
āsu bhūmāny api pṛñcantu devā  
āsāṃ vatsān āyuṣā medasā saṃ sṛjāmi ||  

#### PS_5.15.5
pra vīyantāṃ striyo gāvo  
viṣṇur yonim anu kalpayāti |  
pratigṛhṇatīr ṛṣabhasya reta  
ukṣānaḍvāṃś carati vāsitām anu ||  

#### PS_5.15.6
prayatam agraṃ na hinasti kiṃ cana  
yathākāmaṃ kṛṇuta somyaṃ madhu |  
sādhu yajñam ahutādo nayantu  
rāyaspoṣā yajamānaṃ sacantām ||  

#### PS_5.15.7
ni te padāṃ pṛthivī yantu sindhava  
ud oṣadhayo jihatāṃ preratām irāḥ |  
parjanyasya maruta udadhiṃ sānv ā hata  
bhadraṃ sasyaṃ pacyatāṃ modatāṃ jagat ||  

#### PS_5.15.8
sapta ṛṣayaḥ sapta sadāṃsy eṣāṃ  
daśa kṣipo aśvinoḥ pañca vājāḥ |  
prāṇo vyāno mana ākūtir vāg devī  
devebhyo havyaṃ vahatu prajānatī ||  

#### PS_5.15.9
ye ca dṛṣṭā ye cādṛṣṭāḥ  
krimayaḥ kikṛśāś ca ye |  
teṣāṃ śirāṃsy asinā chinadmy  
athāsāṃ vatsān āyuṣā medasā saṃ sṛjāmi ||  

anuvāka 3 ||

### 16

#### PS_5.16.1
dyauś cemaṃ yajñaṃ pṛthivī ca saṃ duhātāṃ  
mātariśvā pavamānaḥ purastāt |  
tvaṣṭā vāyuḥ saha somena vāta  
imaṃ saṃ duhrām anapasphurantaḥ ||  

#### PS_5.16.2
gharmaṃ tapāmy amṛtasya dhārayā  
devebhyo havyaṃ paride savitre |  
śukraṃ devāḥ śṛtam adantu havyam  
āsañ juhvānam amṛtasya yonau ||  

#### PS_5.16.3
ud vāsayāgneḥ śṛtam akarma havyam  
ā roha pṛṣṭham amṛtasya dhāma |  
vanaspataya upa barhi stṛṇīta  
madhvā samantaṃ ghṛtavat karātha ||  

#### PS_5.16.4
yo 'psu yakṣmaḥ śamayāmi taṃ va  
ūrjā gavyūtiṃ sam anajmy etām |  
stanyaṃ kṣīram aviṣaṃ vaḥ kṛṇomy  
asuṃ dhayanto 'pi yūtham eta || +++(asuṃ?; Bhatt. aśundhayanto)+++  

#### PS_5.16.5
iḍānāṃ putrā uta mitriyāṇāṃ  
payo dhayantv ahṛṇīyamānāḥ |  
ṛtubhiḥ sasyam uta kl̥ptam astv  
iryo gopā rakṣatu vāyur enāḥ ||  

#### PS_5.16.6
pibata ghṛtaṃ yatidhā va etad  
guhā hitaṃ nihitaṃ mānaveṣu |  
viśve devā vaiśvadevaś cāgnau  
yathābhāgaṃ haviṣo mādayadhvam ||  

#### PS_5.16.7
yo devānām asi śreṣṭho  
rudras tanticaro vṛṣā |  
ariṣṭā asmākaṃ vīrā  
etad astu hutaṃ tava ||  

#### PS_5.16.8
pūrṇam ahaṃ karīṣiṇaṃ  
śatavantaṃ sahasriṇam |  
viśvebhir agne devair  
imaṃ goṣṭhaṃ sahāruham ||  

### 17

#### PS_5.17.1
devainasād unmaditaṃ  
kṣetriyāc chapathād uta |  
muñcantu tasmāt tvā devā  
unmattaṃ rakṣasas pari ||  

#### PS_5.17.2
muniṃ bhavantaṃ pari yāni vāvṛtū  
rakṣāṃsy agna ululā karikratu |  
atas tvaṃ no adhi pāhi vājinn  
indreṇa medī bṛhate raṇāya ||  

#### PS_5.17.3
yathāgne devā ṛbhavo manīṣiṇo  
munim unmattam asṛjan nir enasaḥ |  
evā te śakro abhayaṃ kṛṇotu  
mucyasvainaso vi nayāmi rakṣaḥ ||  

#### PS_5.17.4
yathā gāvaś ca bhūmyāṃ  
puruṣāś ca nyokasaḥ |  
evonmattasya te mune  
gṛhṇātu pṛthivī manaḥ ||  

#### PS_5.17.5
muniṃ dādhāra pṛthivī  
muniṃ dyaur abhi rakṣati |  
muniṃ hi viśvā bhūtāni  
munim indro adīdharat  
parā rakṣaḥ suvāmi te ||  

#### PS_5.17.6
imaṃ me agne puruṣaṃ mumugdhi  
ya āvitto grāhyā lālapīti |  
ato *'dhi te kṛṇavad bhāgadheyam  
anunmadito agado yathāsat ||  

#### PS_5.17.7
agniṣ ṭe ni śamayatu  
yat ta etan mana uhyate | +++(read udyutam? (see Lubostky 2002, 90))+++  
juhomi vidvāṃs te havir  
yathānunmadito bhuvaḥ ||  

#### PS_5.17.8
punas tvā dur apsarasaḥ  
punar vātaḥ punar diśaḥ |  
punar yamaḥ punar yamasya dūtās  
te tvā muñcantv aṃhasaḥ |  
jivātave na martave  
'tho ariṣṭatātaye ||  

### 18

#### PS_5.18.1
uta devā avahitaṃ  
devā ud dharatā punaḥ |  
uto mariṣyantaṃ devā  
daivāḥ kṛṇutha jīvase ||  

#### PS_5.18.2
ā tvāgamaṃ śaṃtātibhir +++(Bhatt. śantātibhir)+++  
atho ariṣṭatātibhiḥ |  
dakṣaṃ te bhadram āhārṣaṃ  
parā suvāmy āmayat ||  

#### PS_5.18.3
dvāv imau vātau vāta  
ā sindhor ā parāvataḥ |  
dakṣaṃ te anya ā vātu  
parānyo vātu yad rapaḥ ||  

#### PS_5.18.4
ā vāta vāhi bheṣajaṃ  
vi vāta vāhi yad rapaḥ |  
tvaṃ hi viśvabheṣajo  
devānāṃ dūta īyase ||  

#### PS_5.18.5
trāyantām imaṃ devās  
trāyantāṃ maruto gaṇaiḥ |  
trāyantāṃ viśvā bhūtāni  
yathāyam agado 'sati ||  

#### PS_5.18.6
ghṛtena dyāvāpṛthivī  
ghṛtenāpaḥ sam ukṣata |  
ghṛtena mucyasvainaso  
yad ātmakṛtam āritha ||  

#### PS_5.18.7
ayaṃ me hasto bhagavān  
ayaṃ me bhagavattaraḥ |  
ayaṃ me viśvabheṣajo  
'yaṃ śivābhimarśanaḥ ||  

#### PS_5.18.8
hastābhyāṃ daśaśākhābhyāṃ  
jihvā vācaḥ purogavī |  
anāmayitnubhyāṃ śaṃbhubhyāṃ  
tābhyāṃ tvābhi mṛśāmasi ||  

#### PS_5.18.9
āpa id vā u bheṣajīr  
āpo amīvacātanīḥ |  
āpo viśvasya bheṣajīs  
tās te kṛṇvantu bheṣajam ||  

### 19

#### PS_5.19.1
sahṛdayaṃ sāṃmanasyam  
avidveṣaṃ kṛṇomi vaḥ |  
anyo anyam abhi haryata  
vatsaṃ jātam ivāghnyā ||  

#### PS_5.19.2
anuvrataḥ pituḥ putro  
mātrā bhavatu savrataḥ |  
jāyā patye madhumatīṃ  
vācaṃ vadatu śantivām ||  

#### PS_5.19.3
mā bhrātā bhrātaraṃ dvikṣan  
mā svasāram uta svasā |  
samyañcaḥ savratā bhūtvā  
vācaṃ vadata bhadrayā ||  

#### PS_5.19.4
yena devā na viyanti  
no ca vidviṣate mithaḥ |  
tat kṛṇmo brahma vo gṛhe  
saṃjñānaṃ puruṣebhyaḥ ||  

#### PS_5.19.5
jyāyasvantaś cittino mā vi yauṣṭa  
saṃrādhayantaḥ sadhurāś carantaḥ |  
anyo anyasmai valgu vadanta eta  
samagrā stha sadhrīcīnāḥ ||  

#### PS_5.19.6
samānī prapā saha vo 'nnabhāgaḥ  
samāne yoktre saha vo yunajmi |  
samyañco 'gniṃ saparyata-  
-arā nābhim ivābhitaḥ ||  

#### PS_5.19.7
yena devā haviṣā yajatrā  
apa pāpmānam aghnata |  
krodhaṃ manyum anṛtaṃ bhāmaṃ  
duruktam abhiśocanam  
āre yakṣmaṃ ni dadhmasi ||  

#### PS_5.19.8
sadhrīcīnān vaḥ saṃmanasaḥ kṛṇomy  
ekaśnuṣṭīn saṃvananena saṃhṛdaḥ |  
devā ived amṛtaṃ rakṣamāṇāḥ  
sāyaṃprātaḥ susamitir vo astu ||  

### 20

#### PS_5.20.1
paro 'pehi paraś cara  
paras tarda parastaram |  
agner vātasya dhrājyā  
apa bādhe ahaṃ tvām ||  

#### PS_5.20.2
udakasyedam ayanaṃ  
vātasyedaṃ nibhañjanam |  
agner dhūmasyāyaṃ panthā  
neha tardāyanaṃ tava ||  

#### PS_5.20.3
pari tvā kṛṣṇavartanir  
agnir dhūmenārciṣā |  
sa tvaṃ tarda paraś cara-  
-anyat tarddhi tṛṇaṃ yavāt ||  

#### PS_5.20.4
ye tardā asureṣitā  
devebhir iṣitāś ca ye |  
sarvāṃs tān brahmaṇā vayaṃ  
śalabhāñ jambhayāmasi ||  

#### PS_5.20.5
śalabhasya śalabhyās  
tardasyo patatriṇaḥ | +++(read perhaps tardasyotpatatriṇaḥ following Bhatt.)+++  
agner vātasya dhrājyā-  
-api nahyāma āsyam ||  

#### PS_5.20.6
idaṃ yad gavi bheṣajaṃ  
viśvād rūpāt samābhṛtam |  
ākhor ghuṇasya tardasya  
teṣāṃ snāvnāpi nahyata ||  

#### PS_5.20.7
dṛṣṭā tvam asi gandhena-  
-oṣadhir ghuṇajambhanī |  
ākhor ghuṇasya jātāni  
tāni jambhaya tejasā ||  

#### PS_5.20.8
tūlaṃ tardas tṛṇasyāttu  
mūlam ākhur dhiyeṣitaḥ |  
atho vṛkṣasya phalgu yad  
ghuṇā adantu mā yavam ||  

anuvāka 4 ||

### 21

#### PS_5.21.1
dyauś ca naḥ pitā pṛthivī ca mātā-  
-agniś ca nṛcakṣā jātavedāḥ |  
te takmānam adharāñcaṃ nyañcaṃ  
daśāhnam asyantv adhi dūram asmat ||  

#### PS_5.21.2
takman yaṃ te kṣetrabhāgam  
apābhajaṃ pṛthivyāḥ pūrve ardhe |  
atihāya tam atha no hinassi  
grāhiḥ kila tvā grahīṣyati kilāsaśīrṣaḥ ||  

#### PS_5.21.3
takman parvatā ime  
himavantaḥ somapṛṣṭhāḥ |  
vātaṃ dūtaṃ bhiṣajaṃ no akran  
naśyeto maraṭām̐ abhi ||  

#### PS_5.21.4
na tvā striyaḥ kāmayante  
na pumāṃsaḥ katame cana |  
neha takmakāmyā-  
-alpo roditi no mahān ||  

#### PS_5.21.5
mā no hiṃsīr mahato  
mā hiṃsīr mahyas tvam |  
kumārān babhro mā hiṃsīr  
mā no hiṃsīḥ kumāryaḥ ||  

#### PS_5.21.6
yaḥ sākam utpātayasi  
balāsaṃ kāsam udrajam |  
bhīmās te takman hetayas  
tābhi ṣma pari vṛṅdhi naḥ ||  

#### PS_5.21.7
anyakṣetre na ramate  
sahasrākṣo 'martyaḥ |  
abhūd u prārthas takmā  
sa u no mṛḍayiṣyati ||  

#### PS_5.21.8
takman na ta ihāśvā  
na gāvo neha te gṛhāḥ |  
śakambharasya muṣṭihā  
punar gaccha mahāvṛṣān ||  

### 22

#### PS_5.22.1
yau hemantaṃ svāpayatho balena-  
-arvāg devebhya uta yau paro divaḥ |  
bhavārudrayoḥ sumatiṃ vṛṇīmahe  
'nyatrāsmad aghaviṣā vy etu ||  

#### PS_5.22.2
yo dyām ātanoti yo 'ntarikṣaṃ  
stabhnāty ojaso jāyamānaḥ |  
tasmai rudrāya haviṣā vidhema-  
-anyatrāsmad aghaviṣā vy etu || +++(the refrain (2d, 3d, …, 8e, 9e) is written in K)+++  

#### PS_5.22.3
yayor vadhān nāpapadyate kiṃ cana-  
-antar deveṣūta mānuṣeṣu |  
tābhyāṃ rudrābhyāṃ haviṣā vidhema-  
-anyatrāsmad aghaviṣā vy etu ||  

#### PS_5.22.4
yāv īśāte paśūnāṃ pārthivānāṃ  
catuṣpadām uta vā ye dvipādaḥ |  
tābhyāṃ rudrābhyāṃ haviṣā vidhema-  
-anyatrāsmad aghaviṣā vy etu ||  

#### PS_5.22.5
yasya pratihitāyāḥ saṃ viśanta  
āraṇyāḥ paśava uta grāmyāsaḥ |  
tasmai rudrāya haviṣā vidhema-  
-anyatrāsmad aghaviṣā vy etu ||  

#### PS_5.22.6
yasmād oṣadhayo barbhriyamāṇā yanti  
yasmād vṛkṣāso na viyanti viśve |  
vayāṃsi yasmāt pracaranti bhīṣā  
tasmai rudrāya haviṣā vidhema-  
-anyatrāsmad aghaviṣā vy etu ||  

#### PS_5.22.7
yaḥ parvatān vidadhe 'ti vidvān  
yo bhūtāni kalpayati prajānan |  
tasmai rudrāya haviṣā vidhema-  
-anyatrāsmad aghaviṣā vy etu ||  

#### PS_5.22.8
yāv īśānau carato  
dvipado 'sya catuṣpadaḥ |  
yā ugrau kṣipradhanvānau  
tābhyāṃ rudrābhyāṃ haviṣā vidhema-  
-anyatrāsmad aghaviṣā vy etu ||  

#### PS_5.22.9
punaś cakṣuḥ punaḥ prāṇaṃ  
punar āyur dhehi no jātavedaḥ |  
rudra jalāṣabheṣaja  
vidvāṃsas ta enā haviṣā vidhema-  
-anyatrāsmad aghaviṣā vy etu ||  

### 23

#### PS_5.23.1
īśānaṃ tvā bheṣajānāṃ  
vijeṣāya vṛṇīmahe |  
cakre sahasravīryaṃ  
sarasvān oṣadhe tvā ||  

#### PS_5.23.2
satyajitaṃ śapathayāvanīṃ  
sahamānāṃ punaḥsarām |  
sarvāḥ sam ahvy oṣadhīr  
ito mā pārayān iti ||  

#### PS_5.23.3
yā śaśāpa śapanena  
yā vā gha mūram ādadhe |  
yā vā rasasya prāśāya-  
-ārebhe tokam attu sā ||  

#### PS_5.23.4
pratīcīnaphalo hi tvam  
apāmārga babhūvitha |  
sarvān mac chapathām̐ adhi  
varīyo yāvayā tvam ||  

#### PS_5.23.5
yac ca bhrātṛvyaḥ śapati  
yac ca jāmiḥ śapāti naḥ |  
brahmā yan manyutaḥ śapāt  
sarvaṃ tan no adhaspadam ||  

#### PS_5.23.6
yāṃ te cakrur āme pātre  
yāṃ sūtre nīlalohite |  
āme māṃse kṛtyāṃ yāṃ cakrus  
tayā kṛtyākṛto jahi ||  

#### PS_5.23.7
duṣvapnyaṃ durjīvitaṃ  
rakṣo abhvam arāyyaḥ |  
durvācaḥ sarvaṃ durbhūtaṃ  
tad ito nāśayāmasi ||  

#### PS_5.23.8
kṣudhāmāraṃ tṛṣṇāmāram  
agotām anapatyatām |  
apāmārga tvayā vayaṃ  
sarvaṃ tad apa mṛjmahe ||  

### 24

#### PS_5.24.1
samā bhūmiḥ sūryeṇa-  
-ahnā rātrī samāvatī |  
kṛṇomi satyam ūtaye  
arasāḥ santu kṛtvarīḥ ||  

#### PS_5.24.2
yo devāḥ kṛtyāṃ kṛtvā  
harād aviduṣo gṛham |  
vatso dhārur iva mātaraṃ  
taṃ pratyag upa padyatām ||  

#### PS_5.24.3
amā kṛtvā pāpmānaṃ yas  
tayānyaṃ jighāṃsati |  
aśmānas tasyāṃ dagdhāyāṃ  
bahulāḥ phaṭ karikratu ||  

#### PS_5.24.4
sahasradhāman viśikhān  
vigrīvāñ chāyayā tvam |  
prati sma cakruṣe kṛtyāṃ  
priyāṃ priyāvate hara ||  

#### PS_5.24.5
yā cakāra na śaśāka  
śaśre pādam aṅgulim |  
cakāra bhadram asmabhyam  
abhagā bhagavadbhyaḥ ||  

#### PS_5.24.6
anayāham oṣadhyā  
sarvāḥ kṛtyā adūṣayam |  
yāṃ kṣetre cakrur yāṃ gobhyo  
yāṃ vā te puruṣebhyaḥ ||  

#### PS_5.24.7
apāmārgo 'pa mārṣṭu  
kṣetriyaṃ śapathāṃś ca mat |  
apāha yātudhānyo  
'pa sarvā arāyyaḥ ||  

#### PS_5.24.8
apamṛjya yātudhānān  
apa sarvā arāyyaḥ |  
apāmārga prajayā  
tvaṃ rayyā sacasva naḥ ||  

### 25

#### PS_5.25.1
utevāsy abandhukṛd  
utāsy anujāmikaḥ |  
uto kṛtyākṛtaḥ prajāṃ  
naḍam ivā chindhi vārṣikam ||  

#### PS_5.25.2
brāhmaṇena paryukto 'si  
kaṇvena nārṣadena |  
senevaiṣi tviṣīmatī  
na tatra bhayam asti  
yatra prāpnoṣy oṣadhe ||  

#### PS_5.25.3
agre 'sy oṣadhīnāṃ  
jyotiṣevābhidīpayan |  
uta pākasya trātāsy  
uta hantāsi rakṣasaḥ ||  

#### PS_5.25.4
yad ado devā asurāṃs  
tvayāgre nirakṛṇvata |  
tasmād adhi tvam oṣadhe  
apāmārgo ajāyathāḥ ||  

#### PS_5.25.5
vibhindatī śataśākhā  
vibhindan nāma te pitā |  
pratyag vi bhindhi taṃ tvaṃ  
yo asmām̐ abhidāsati ||  

#### PS_5.25.6
asad bhūmyāḥ sam abhavat  
tad dyām eti bṛhad vacaḥ |  
tad it tato vidhūmayat  
pratyak kartāram ṛcchatu ||  

#### PS_5.25.7
pratyaṅ hi saṃbabhūvitha  
pratīcīnaphalas tvam |  
pratīcīḥ kṛtyā ākṛtya-  
-amuṃ kṛtyākṛtaṃ jahi ||  

#### PS_5.25.8
śatena mā pari pāhi  
sahasreṇābhi rakṣa mā |  
indras te vīrudhāṃ pata  
ugra ojmānam ā dadhau ||  

anuvāka 5 ||

### 26

#### PS_5.26.1
arātyā dyāvāpṛthivī  
chintaṃ mūlam atho śiraḥ |  
vicchidya madhyataḥ pṛṣṭīs +++(Lubotsky pṛṣṭhīs (misprint))+++  
tāṃ kṛṇvāthām adhaspadam ||  

#### PS_5.26.2
idaṃ śṛṇu jātavedo  
yad amuṣyā vaco mama |  
arātyāḥ sarvam ic chiraḥ  
praśnaṃ vṛhatam aśvinā ||  

#### PS_5.26.3
yā svapnayā carati  
gaur bhūtvā janām̐ anu |  
arātim indra tvaṃ jahi  
tām agnir ivasā dahāt ||  

#### PS_5.26.4
śreṣṭho me rājā varuṇo  
havaṃ satyena gacchatu |  
arātiṃ hatvā santokām  
ugro devo 'bhi dāsatu ||  

#### PS_5.26.5
deṣṭrī ca yā sinīvālī  
sapta ca śrotyā yāḥ |  
arātiṃ viśvā bhūtāni  
ghnantu dāsīm ivāgasi ||  

#### PS_5.26.6
somo rājauṣadhībhiḥ  
sūryācandramasā ubhā |  
arātiṃ sarve gandharvā  
ghnantv apsarasaś ca yāḥ ||  

#### PS_5.26.7
bhavo rājā bhavāśarvāv  
indro vāyur bṛhaspatiḥ |  
tvaṣṭā me adhyakṣaḥ pūṣā  
te 'rātiṃ ghnantu sarvadā ||  

#### PS_5.26.8
ye ca devā bhūmicarā  
ye cāmī divy āsate |  
ye antarikṣasyeśate  
te 'rātiṃ ghnantu savratāḥ ||  

#### PS_5.26.9
yā ceṣitāsurair  
devebhir iṣitā ca yā |  
atho yā manyor jāyate  
'rātiṃ hanmi brahmaṇā ||  

### 27

#### PS_5.27.1
tad in nu me acacchadan  
mahad yakṣaṃ bṛhad vapuḥ |  
viśvair yad devair nirṛtis tanā yujā  
saṃ mṛtyor iha jāyate ||  

#### PS_5.27.2
amamriścitsāprathovadadahim  
ahirājantam ojasā |  
āyuṃ cit kutsam atithigvam ardaya  
vi nikilbindam ojasā ||  

#### PS_5.27.3
yāvatī dyāvāpṛthivī varimṇā  
yāvad vā sapta sindhavo mahitvā |  
tāvatī nirṛtir viśvavārā  
viśvasya yā jāyamānasya veda ||  

#### PS_5.27.4
viśvasya hi jāyamānasya devi  
puṣṭasya vā puṣṭapatir babhūvitha |  
namo 'stu te nirṛte mā tv asmān  
parā bhujo nāparaṃ hātayāsi ||  

#### PS_5.27.5
devīm ahaṃ nirṛtiṃ manyamānaḥ  
piteva putraṃ na sace vacobhiḥ |  
viśvasya yā jāyamānasya veda  
śiraḥśiraḥ prati sūro 'nu tasthe ||  

#### PS_5.27.6
asunvantam ayajamānam iccha  
stenasyetyāṃ taskarasyānu śikṣa |  
svapantam iccha sā ta ityā  
namas tu te nirṛte 'haṃ kṛṇomi ||  

#### PS_5.27.7
asunvakān nirṛtiḥ saṃjighatsur  
nāsyāḥ pitā vidyate nota mātā |  
madhyāt svasrām anu jaghāna sarvaṃ  
na devānām asuryaṃ sam āpa ||  

#### PS_5.27.8
yad asya pāre tamasaḥ  
śukraṃ jyotir ajāyata |  
tan naḥ parṣad ati dviṣo  
'gne vaiśvānara dyumat ||  

### 28

#### PS_5.28.1
pramucyamānaṃ bhuvanasya gopaḥ  
paśuṃ no atra prati bhāgam etu |  
agnir yajñaṃ trivṛtaṃ saptatantuṃ  
devo devebhyo havyaṃ vahatu prajānan ||  

#### PS_5.28.2
yau te daṃṣṭrau sudihau ropayiṣṇū  
nir hvayete dakṣiṇāḥ saṃ ca paśyataḥ |  
anāṣṭraṃ naḥ pitaras tat kṛṇotu  
yūpe baddhaṃ pramumucimā yad annam ||  

#### PS_5.28.3
ahrastas tvam aviduṣṭaḥ parehi-  
-indrasya goṣṭham api dhāva vidvān |  
dhīrāsas tvā kavayaḥ saṃ mṛjantv  
iṣam ūrjaṃ yajamānāya matsva ||  

#### PS_5.28.4
ṛṣibhiṣ ṭvā saptabhir atriṇāhaṃ  
prati gṛhṇāmi bhuvane syonam |  
jamadagniḥ kaśyapaḥ svādv etad  
bharadvājo madhv annaṃ kṛṇotu |  
pratigrahītre gotamo vasiṣṭho  
viśvāmitro daduṣe śarma yacchāt ||  

#### PS_5.28.5
yan no agraṃ haviṣa ājagāma-  
-annasya pātram uta sarpiṣo vā | +++(read prattam?)+++  
yad vā dhanaṃ vahator ājagāma-  
-agniṣ ṭad dhotā suhutaṃ kṛṇotu ||  

#### PS_5.28.6
yad ājyaṃ pratijagrabha yāṃś ca vrīhīn  
ajaṃ candreṇa saha yaj jaghāsa |  
bṛhaspatir haviṣo no vidhartā  
mā no hiṃsīc chāgo aśvo vaśā ca ||  

#### PS_5.28.7
agnir na etat prati gṛhṇātu vidvān  
bṛhaspatiḥ praty etu prajānan |  
indro marutvān suhutaṃ kṛṇotv  
ayakṣmam anamīvaṃ te astu ||  

#### PS_5.28.8
yan no dadur varāham akṣitaṃ vasu  
yad vā talpam upadhānena naḥ saha |  
yad vāviyūthaṃ saha vṛṣṇyā no  
agniṣ ṭad dhotā suhutaṃ kṛṇotu ||  

#### PS_5.28.9
yan naḥ śālāṃ viśvabhogām imāṃ dadur  
gṛhaṃ vā yoktraṃ saha kṛttyota |  
yad vā hara upanāhena devā +++(read vāhara (sandhi for vā āhare)?)+++  
agniṣ ṭad dhotā suhutaṃ kṛṇotu ||  

### 29

#### PS_5.29.1
sūrye varca iti yac chuśravāhaṃ  
yena prajā jyotiragrāś caranti |  
some varco yad goṣu varco  
mayi devā rāṣṭrabhṛtas tad akran ||  

#### PS_5.29.2
yajñe varco maruto yad adṛṃhan  
vāyuḥ paśūn asṛjat saṃ bhagena |  
gandharvāṇām apsarasāṃ yad apsu  
mayi (…) || +++(see 1d)+++  

#### PS_5.29.3
yajñe varco yajamāne ca varca  
udābhiṣikte rājani yac ca varcaḥ |  
dakṣiṇāyāṃ varco adhi yan  
(…) || +++(see 1d)+++  

#### PS_5.29.4
rathe varco rathavāhane ca varca  
iṣudhau varcaḥ kavace ca varcaḥ |  
aśveṣu varco adhi yan  
(…) || +++(see 1d)+++  

#### PS_5.29.5
sabhāyāṃ varcaḥ samityāṃ ca varco  
vadhvāṃ varca uta varco vareṣu |  
surāyāṃ varco adhi yan  
(…) || +++(see 1d)+++  

#### PS_5.29.6
siṃhe varca uta varco vyāghre  
vṛke varco madhuhāre ca varcaḥ |  
śyene varcaḥ patvanāṃ yad babhūva  
(…) || +++(see 1d)+++  

#### PS_5.29.7
hiraṇyavarcasam uta hastivarcasaṃ  
saṃgrāmaṃ yaj jajñuṣāṃ varca āhuḥ | +++(read saṃgrāme?)+++  
kṛṣyāṃ kṣetra ṛṣayo janyānajur  
mayi devā rāṣṭrabhṛtas tad akran ||  

#### PS_5.29.8
mayi varco mayi śravo  
mayi dyumnaṃ mayi tviṣiḥ |  
adhaspadaṃ pṛtanyavo  
'haṃ bhūyāsam uttamaḥ ||  

### 30

#### PS_5.30.1
payasvatīr oṣadhayaḥ  
payasvan māmakaṃ vacaḥ |  
atho payasvatāṃ paya  
ā harāmi sahasraśaḥ ||  

#### PS_5.30.2
ahaṃ veda yathā payaś  
cakāra dhānyaṃ bahu |  
saṃbhṛtvā nāmā yo devas  
taṃ vayaṃ yajāmahe  
sarvasyāyajvano gṛhe ||  

#### PS_5.30.3
yathā dyauś ca pṛthivī ca  
tasthatur dharuṇāya kam |  
evā sphātiṃ ni tanomi  
mayāreṣu khaleṣu ca ||  

#### PS_5.30.4
yathā kūpaḥ śatadhāraḥ  
sahasradhāro akṣitaḥ |  
evā me astu dhānyaṃ  
sahasradhāram akṣitam ||  

#### PS_5.30.5
śatahasta samāhara  
sahasrahasta saṃ kira |  
yatheha sphātir āyati  
kṛtasya kāryasya ca ||  

#### PS_5.30.6
imā yāḥ pañca pradiśo  
mānavīḥ pañca kṛṣṭayaḥ |  
sarvāḥ śaṃbhūr mayobhuvo  
vṛṣṭe śāpaṃ nadīr iva-  
-iha sphātiṃ samāvahān ||  

#### PS_5.30.7
iha sphātir oṣadhīnāṃ  
devānām uta saṃgamaḥ |  
ihaivāśvinor astu  
dvāparāśvo ruhat ||  

#### PS_5.30.8
tisro mātrā gandharvāṇāṃ  
catasro gṛhapatnyāḥ |  
tāsāṃ yā sphātir uttamā  
tayā tvābhi mṛśāmasi ||  

#### PS_5.30.9
jyeṣṭhasya tvāṅgirasasya  
hastābhyām ā rabhāmahe |  
yathāsad bahudhānyam  
ayakṣmaṃ bahupūruṣam ||  

anuvāka 6 ||

### 31

#### PS_5.31.1
atyāsarat prathamā dhokṣyamāṇā  
sarvān yajñān bibhratī vaiśvadevī |  
upa vatsaṃ sṛjata vāśyate gaur  
vy asṛṣṭa sumanā hiṃ kṛṇoti ||  

#### PS_5.31.2
badhāna vatsam abhi dhehi bhuñjatīṃ  
ni dya godhug upa sīda dugdhi |  
iḍām asmā odanaṃ pinvamānā  
kīlālaṃ ghṛtaṃ madam annabhāgam ||  

#### PS_5.31.3
sā dhāvatu yamarājñaḥ savatsā  
sukṛtāṃ pathā prathameha dattā |  
atṛṣṭa dattā prathamedam āgan  
vatsena gāṃ saṃ sṛja viśvarūpām ||  

#### PS_5.31.4
prathamedam āgan prathamā dattetād  
yasmim̐l loke sadya u tvā dadāti |  
sainaṃ dheno prathamā pārayāsi  
śraddhayā dattā parame vyoman ||  

#### PS_5.31.5
jānīhi sma saṃskṛte dheno gopatiṃ  
yas tvā dadāti prathamāṃ svadhānām |  
pūrvā hi tatra sukṛtaḥ parehy  
athaiṣa aitā jarasaḥ parastāt ||  

#### PS_5.31.6
ati dhenur anaḍvāham  
aty anyad vayo akramīt |  
ati vatsānāṃ pitaraṃ  
ṛṣabhaṃ pratimāsarat || +++(read ṛṣabham atimāsarat? (see PS 5.31.7d))+++  

#### PS_5.31.7
jyotiṣmatī sukṛto yāhi sūre  
syonās te dheno patayo bhavantu |  
sapta tvā sūryā anvātapantu  
yamaṃ dhāva māti saraḥ parācīḥ || +++(read parācaiḥ with K? (see PS 5.37.5c))+++  

#### PS_5.31.8
dātre *'mutra mahyaṃ duhānā-  
-ubhau lokau bhuñjatī vi kramasva |  
iṣam ūrjaṃ dakṣiṇāḥ saṃvasānā  
bhagasya dhārām avase pratīmaḥ ||  

#### PS_5.31.9
sahasrāṅgā śataṃ jyotīṃṣy asyā  
yajñasya paprir amṛtā svargā |  
sā na aitu dakṣiṇā viśvarūpā-  
-ahiṃsantīṃ prati gṛhṇīma enām ||  

### 32

#### PS_5.32.1
ye te pāśā varuṇa sapta saptatīs  
tredhā tiṣṭhanti viṣitā ruśantaḥ |  
sinanti sarve anṛtaṃ vadantaṃ  
yaḥ satyavādy ati taṃ sṛjanti ||  

#### PS_5.32.2
iha spaśaḥ pra carantīme asya  
sahasrākṣā ati paśyanti bhūmim |  
yo 'sya vrataṃ pramināti kaś ca  
na sa mucyate varuṇasya pāśāt ||  

#### PS_5.32.3
uteyam asya pṛthivī samīcy  
utāsau dyaur bṛhatī dūreantā |  
uto samudro varuṇasya kukṣā  
utāsminn alpa udake namuktaḥ ||  

#### PS_5.32.4
yas tiṣṭhati manasā yaś ca vañcati  
yo nilāyaṃ carati yaḥ pralāyam |  
dvau yadyad vadataḥ sanniṣadya  
rājā tad veda varuṇas tṛtīyaḥ ||  

#### PS_5.32.5
sarvaṃ tad rajā varuṇo vi caṣṭe  
yad antarā rodasī yat parastāt |  
saṃkhyātā asya nimiṣo janānām  
akṣān na śvaghnī bhuvanā mimīte ||  

#### PS_5.32.6
tvam eva rājan varuṇa  
dhartā devānām asi viśvarūpaḥ |  
duścarmāstv adhamaḥ piśaṅgo  
yaḥ satyāṃ vācam anṛtena hanti ||  

#### PS_5.32.7
yaḥ samāmyo varuṇo yo vyāmyo  
yaḥ sandeśyo varuṇo yo videśyaḥ |  
yo daivyo varuṇo yaś ca mānuṣaḥ  
sarvāṃs tve tān prati muñcāmy atra ||  

#### PS_5.32.8
śatena pāśair varuṇābhi dhehi  
mā te mocy anṛtavāṅ nṛcakṣaḥ |  
āstāṃ jālma udaraṃ śraṃsayitvā  
kośa ivābandhraḥ parikṛtyamānaḥ ||  

#### PS_5.32.9
uto tvat pra pātayaty  
uto tvad api nahyati |  
uto tvad asvakaṃ kṛtvā  
rājā varuṇa īyate ||  

#### PS_5.32.10
ainaṃ chinatti varuṇo  
naḍaṃ kaśipune yathā |  
mūlaṃ tasya vṛścati  
ya enaṃ pramimīṣati ||  

### 33

#### PS_5.33.1
ya imāṃ devo mekhalām ābabandha  
yaḥ saṃnanāha ya u mā yuyoja |  
yasya devasya praśiṣā carāmi  
sa pāram icchāt sa u mā vi muñcāt ||  

#### PS_5.33.2
āhutāsy abhihuta  
ṛṣīṇām asy āyudham |  
pūrvā vratasya prāśnatī  
vīraghnī bhava mekhale ||  

#### PS_5.33.3
mṛtyor ahaṃ brahmacārī yad asmi  
bhūtān niryācan puruṣaṃ yamāya |  
tam ahaṃ brahmaṇā tapasā śrameṇa-  
-anayainaṃ mekhalayā sināmi ||  

#### PS_5.33.4
ayaṃ vajras tarpayatāṃ vratena-  
-avāsya rāṣṭram abhi hantu jīvam |  
bhinattu skandhān pra śṛṇātūṣṇihāḥ ||  

#### PS_5.33.5
adharottaram adharottareṇa  
gūḍhaḥ pṛthivyā mot sṛpat |  
vajreṇāvahataḥ śayām ||  

#### PS_5.33.6
yo jināti tam anv iccha  
yo jināti tam ij jahi |  
jinato vajra sāyaka sīmantam  
anvañcam anu pātaya ||  

#### PS_5.33.7
yad aśnāmi balaṃ kurve  
vajram ā dadā iti |  
skandhān amuṣya śātayan  
vṛtrasyeva śacīpatiḥ ||  

#### PS_5.33.8
yat pibāmi saṃ pibāmi  
samudra iva saṃpibaḥ |  
prāṇān amuṣya saṃpiban  
saṃ pibāmy ahaṃ pibam ||  

#### PS_5.33.9
yad girāmi saṃ girāmi  
samudra iva saṃgiraḥ |  
prāṇān amuṣya saṃgiran  
saṃ girāmy ahaṃ giram ||  

#### PS_5.33.10
śraddhāyā duhitā tapaso 'dhi jātā  
svasa rṣīṇāṃ bhūtakṛtāṃ babhūva |  
sā no mekhale matim ā dhehi medhām  
atho no dhehi tapa indriyaṃ ca ||  

#### PS_5.33.11
yāṃ tvā pūrve bhūtakṛta  
ṛṣayaḥ paribedhire |  
sā tvaṃ pari ṣvajasva mā  
dīrghāyutvāya mekhale ||  

### 34

#### PS_5.34.1
aśaṃ te śvaśrūr vadatu  
śvaśuras te aśantaram |  
devā te abhiśocanaṃ  
brahma vidveṣaṇaṃ kṛtam ||  

#### PS_5.34.2
ā krandayolulā kuru  
vācam ā dhehy apriyām |  
śiro lipsasva hastābhyāṃ  
keśās te abhiśocanam ||  

#### PS_5.34.3
ye keśā yau pratidhī  
yat kurīraṃ ya opaśaḥ |  
atho ye te svāḥ santi  
sarve te te 'bhiśocanam ||  

#### PS_5.34.4
apa trasa paridhānād  
unmādanaṃ kṛṇomi te |  
atho yat te svaṃ vāsaḥ  
sarvaṃ tat te 'bhiśocanam ||  

#### PS_5.34.5
arkam addhi pra patāto  
municakṣuṃ kṛṇomi te |  
atho śvabhyo rāyadbhyaḥ  
prati sma gaṅgaṇaṃ kuru ||  

#### PS_5.34.6
ut tiṣṭhāre palāyasva  
marīcīnāṃ padaṃ bhava |  
atho yat kāryaṃ kurv  
āśāṃ sam ṛṣa muṣkayoḥ || +++(see Lubotsky 2002, 155-156)+++  

#### PS_5.34.7
upa kṣvedābhi cālaya  
vātas tūlam ivaijaya |  
dadbhiḥ saṃdaśya bāhvor  
udaddhi muravasthiye ||  

#### PS_5.34.8
abhi gāya śābaleyaṃ  
śauṇeyaṃ sādhuvāhinam |  
kālmāṣeyasya carkṛdhy  
āyataḥ prati cālaya ||  

#### PS_5.34.9
ṛśyapucchaṃ śunaḥpucchaṃ  
vātaraṃhaṃ manojavam |  
taṃ te rathaṃ saṃ bharantu devās  
tenā carāsi patim icchamānā ||  

### 35

#### PS_5.35.1
agnaye sam anaman tasmai pṛthivyā sam anaman |  
yathāgnaye pṛthivyā samanamann  
evā mahyaṃ saṃnamaḥ saṃ namantu |  
vittiṃ bhūtiṃ puṣṭiṃ paśūn  
brahma brāhmaṇavarcasam |  
saṃnataya stha saṃ me namata svāhā ||  

#### PS_5.35.2
vāyave sam anaman tasmā antarikṣeṇa sam anaman |  
yathā vāyave antarikṣeṇa samanaman  
(…) || +++(see 1cdef)+++  

#### PS_5.35.3
sūryāya sam anaman tasmai divā sam anaman |  
yathā sūryāya divā samanaman  
(…) || +++(see 1cdef)+++  

#### PS_5.35.4
candrāya sam anaman tasmai nakṣatraiḥ sam anaman |  
yathā candrāya nakṣatraiḥ samanaman  
(…) || +++(see 1cdef)+++  

#### PS_5.35.5
somāya sam anaman tasmā oṣadhībhiḥ sam anaman |  
yathā somāyauṣadhībhiḥ samanaman  
(…) || +++(see 1cdef)+++  

#### PS_5.35.6
yajñāya sam anaman tasmai dakṣiṇābhiḥ sam anaman |  
yathā yajñāya dakṣiṇābhiḥ samanaman  
(…) || +++(see 1cdef)+++  

#### PS_5.35.7
samudrāya sam anaman tasmai nadībhiḥ sam anaman |  
yathā samudrāya nadībhiḥ samanaman  
(…) || +++(see 1cdef)+++  

#### PS_5.35.8
brahmaṇe sam anaman tasmai brahmacāribhiḥ sam anaman |  
yathā brahmaṇe brahmacāribhiḥ samanaman  
(…) || +++(see 1cdef)+++  

#### PS_5.35.9
indrāya sam anaman tasmai vīryeṇa sam anaman |  
yathendrāya vīryeṇa samanaman  
(…) || +++(see 1cdef)+++  

#### PS_5.35.10
devebhyaḥ sam anaman tebhyo 'mṛtena sam anaman |  
yathā devebhyo 'mṛtena samanaman  
(…) || +++(see 1cdef)+++  

#### PS_5.35.11
prajāpataye sam anaman tasmai prajābhiḥ sam anaman |  
yathā prajāpataye prajābhiḥ samanamann  
evā mahyaṃ saṃnamaḥ saṃ namantu |  
vittiṃ bhūtiṃ puṣṭiṃ paśūn  
brahma brāhmaṇavarcasam |  
saṃnataya stha saṃ me namata svāhā ||  

#### PS_5.35.12
sapta saṃnamo  
'ṣṭamī dhītisādhanī |  
sakāmān adhvanaḥ kṛṇu  
saṃjñānam astu vo dhane ||  

anuvāka 7 ||

### 36

#### PS_5.36.1
ye vāruṇā uta nairṛtā  
vanaspatīnāṃ vīrudhāṃ ca pāśāḥ |  
ye bhaumā bhūmyā adhi saṃbabhūvus  
te tvā na hiṃsāñ chivatātir astu te ||  

#### PS_5.36.2
ye antarikṣe divi ye ca pāśā  
anne vicṛttā bahudhā sinanti |  
ye paśubhyo adhi saṃbabhūvus  
te tvā na hiṃsāñ chivatātir astu te ||  

#### PS_5.36.3
yaṃ mānuṣaṃ manuṣyāḥ śapante +++(Bhatt. yan)+++  
yāṃ vā hotrāṃ pitryām ārabhante |  
samāmyo varuṇo ya ājagāma  
sa tvā na hiṃsāc chivatātir astu te ||  

#### PS_5.36.4
apaḥ pragāhya yadi vā samāmiṣe  
agnim ārebhiṣe yadi vā samiddham |  
vidvān avidvān anṛtaṃ yad uvaktha  
tat tvā na hiṃsāc chivatātir astu te || +++(the refrain (4d, 5d, 6e, 7e) is written in K)+++  

#### PS_5.36.5
yat pratīcyāṃ dṛṣatpiṣṭām̐  
āmapeṣām̐ āmapātre papātha |  
hīnaḥ satyenānṛtaṃ yad uvaktha  
tat tvā na hiṃsāc chivatātir astu te ||  

#### PS_5.36.6
yaṃ bāṇavantaṃ sudihaṃ saṃbharanti  
yaṃ vā hastaṃ brāhmaṇasyārabhante |  
samāmyo varuṇo yaṃ jaghāna  
tasya śmaśānād adhi loṣṭa ābhṛtaḥ  
sa tvā na hiṃsāc chivatātir astu te ||  

#### PS_5.36.7
yaṃ grāvāṇam ārabhante  
yenāṃśūn abhiṣuṇvanti somam |  
yad vā dhanaṃ dhanakāmo niremiṣe  
kṣetraṃ gām aśvaṃ puruṣaṃ vobhayādat  
tat tvā na hiṃsāc chivatātir astu te ||  

#### PS_5.36.8
apaḥ pragāhya yadi vā vyāmiṣe  
agnim ārebhiṣe yadi vā samiddham |  
jāmyā hastaṃ kṛtam ārebhiṣe +++(read gṛhyam instead of kṛtam?))+++  
dhanur vottatam iti cakramitha |  
manyau vā rājño varuṇasyāsi saktaḥ  
sa tvā na hiṃsāc chivatātir astu te ||  

### 37

#### PS_5.37.1
yā te prajāpihitā parābhūd  
yonir vā mugdhā nihitā piśācaiḥ |  
āsnānaṃ vā yad abhitaṣṭhātha ghoraṃ  
sarvaṃ tat te brahmaṇā sūdayāmi ||  

#### PS_5.37.2
yady asyāḥ prajā varuṇena guṣpitā  
durṇāmāno vā ṛtviyam asyā rihanti |  
dveṣāt sāpatnād yadi cakrur asyā  
ayaṃ tā nāṣṭrā apa hantv agniḥ ||  

#### PS_5.37.3
asyā striyā yadi lakṣmīr aputryā  
garbho vāsyā yātudhānaiḥ parābhṛtaḥ |  
duḥsvapnyaṃ vā yat svapatī dadarśa-  
-indrāgnī tat kṛṇutāṃ bhadrayā punaḥ ||  

#### PS_5.37.4
devainasād yadi putraṃ na vindase  
manuṣyāṇāṃ vā tvā śapatho rarādha |  
pitṛbhir vā te yadi sūtaḥ pariṣṭhita  
idaṃ taṃ niṣ kṛṇmo janayāsi putram ||  

#### PS_5.37.5
vaiśvānaro janmanā jātavedāḥ  
prajāpatiḥ siñcatu reto asyām |  
bādhatāṃ dveṣo nirṛtiṃ parācaiḥ  
putriṇīm imāṃ prasvaṃ kṛṇotu ||  

#### PS_5.37.6
iha prajām agnir asyai dadhātv  
ādityebhir vasubhiḥ saṃvidānaḥ |  
viśve devā havam ā yantu ma imaṃ  
putro asyā jāyatāṃ vīryāvān ||  

#### PS_5.37.7
yena devy aditir garbham ādadhe  
yena prajā asṛjata prajāpatiḥ |  
tenāham asyai haviṣā juhomi  
yathā pumāṃsaṃ janayāti putram ||  

#### PS_5.37.8
vanve te putraṃ pari devatābhyo  
anu manyantāṃ marutaḥ pṛśnimātaraḥ |  
garbhas tvā daśamāsyaḥ pra viśatu  
kumāraṃ jātaṃ pipṛtām upasthe ||  

### 38

#### PS_5.38.1
keśy agniṃ keśī viṣaṃ  
keśī bibharti rodasī |  
keśī viśvaṃ svar dṛśe  
keśīdaṃ jyotir ucyate ||  

#### PS_5.38.2
munayo vātaraśanāḥ  
piśaṅgā vasate malāḥ |  
vātasyānu dhrājiṃ yanti  
yad devāso ayukṣata ||  

#### PS_5.38.3
unmaditā mauneyena  
vātām̐ ā tasthimā vayam |  
śarīred asmākaṃ yūyaṃ  
martāso abhi paśyatha ||  

#### PS_5.38.4
antarikṣeṇa patati  
svar bhūtāvacākaśat |  
munir devasya-devasya  
saukṛtyāya sakhā hitaḥ ||  

#### PS_5.38.5
indrasyāśvo vāyoḥ sakhā-  
-atho deveṣito muniḥ |  
ubhā samudrāv ā kṣayati  
sadyaḥ pūrvam utāparam ||  

#### PS_5.38.6
gandharvāṇām apsarasāṃ  
devānāṃ caraṇe caran |  
muniḥ ketasya saṃvidvān  
sakhā svādur madintamaḥ ||  

#### PS_5.38.7
vāyur asmā upāmanthat  
pinaṣṭi smā kunaṃnamā |  
munir viṣasya pātreṇa  
yad rudreṇāpibat saha ||  

#### PS_5.38.8
saṃyukte dyāvāpṛthivī  
tiṣṭhantī avicartye |  
keśenaikasya devasya  
vy aṣṭabhnāc chacīpatiḥ ||  

### 39

#### PS_5.39.1
na tam aṃho na duritaṃ  
devāso aṣṭa martyam |  
sajoṣaso yam aryamā  
mitro nayanti varuṇo  
ati dviṣaḥ ||  

#### PS_5.39.2
tad dhi vayaṃ vṛṇīmahe  
varuṇa mitrāryaman |  
yan no nir aṃhaso yūyaṃ  
pātha nethā ca martyam  
ati dviṣaḥ ||  

#### PS_5.39.3
te nūnaṃ no yūyam ūtaye  
varuṇa (…) |  
nayiṣṭhā no neṣiṇa stha  
parṣiṣṭāḥ parṣiṇo  
ati dviṣaḥ ||  

#### PS_5.39.4
śunam asmabhyam ūtaye  
varuṇa mitrāryaman |  
śarma yacchātha sapratha  
ādityāso yad īmahe  
ati dviṣaḥ ||  

#### PS_5.39.5
ādityāso ati sridho  
varuṇo mitro aryamā |  
rudraṃ marudbhir ugraṃ huvema-  
-indram agniṃ svastaye  
ati dviṣaḥ ||  

#### PS_5.39.6
netāra ū ṣu ṇas tiro  
varuṇo mitro aryamā |  
ati viśvāni duritā  
rājānaś carṣaṇīnām  
ati dviṣaḥ ||  

#### PS_5.39.7
yūyaṃ viśvaṃ pari pātha  
varuṇa mitrāryaman |  
yuṣmākaṃ śarmaṇi priyā +++(read priye with RV?; Lubotsky priyāḥ)+++  
syāma supraṇītayo  
'ti dviṣaḥ ||  

#### PS_5.39.8
yathā ha tyad vasavo gauryaṃ cit  
padi ṣitām amuñcatā yajatrāḥ |  
evo ṣv asman muñcatā vy aṃhaḥ  
pra tāry agne prataraṃ na āyuḥ ||  

### 40

#### PS_5.40.1
devasya tvā savituḥ prasave 'śvinor bāhubhyāṃ  
pūṣṇo hastābhyāṃ prasūto brāhmaṇebhyo nir vapāmi |  
sa me mā kṣeṣṭa sadam aśyamānaḥ  
pitṝṇāṃ loke ||  

#### PS_5.40.2
anumataṃ pṛthivyemaṃ pacāmy  
anu me dyaur manyatām anv antarikṣam |  
anu manyatām aditir  
devaputrā ime svarge loke astu ||  

#### PS_5.40.3
brahmaṇokhām adhi dadhāmy agnau  
bhūmyāṃ tvā bhūmim adhi dhārayāmi |  
agniḥ pacan rakṣatv odanam imaṃ  
rakṣaḥpiśācān nudatāṃ jātavedāḥ ||  

#### PS_5.40.4
acyutam akṣitaṃ viśvadānīm  
utsam iva sadam akṣīyamāṇam |  
pitā pitāmaha uta yas tṛtīyas  
ta enaṃ bhāgam upa jīvantv atra ||  

#### PS_5.40.5
prapīnam akṣitaṃ viśvadānīṃ  
somam iva punar āpyāyamānam |  
putraḥ pautra uta yaḥ prapautras  
teṣām astu nihito bhāga eṣaḥ ||  

#### PS_5.40.6
mā me jārīn nihito bhāga eṣa  
mānuṣanmānuṣad gupto astu | +++(emend. Griffiths: mānuṣānmānuṣād ‘from each and every man’)+++  
vaivasvate ni dadhe śevadhim etaṃ  
tasmā ut sṛjatu mahyam eva ||  

#### PS_5.40.7
punaḥ pūryatāṃ yad adanty asya-  
-odano 'yaṃ tiṣṭhatv akṣitaḥ sadā |  
vaivasvatena gupto astu rājñā  
mamaitor upa jīvantu me svāḥ ||  

#### PS_5.40.8
śatadhāraṃ sahasradhāram utsam  
akṣitaṃ vyacyamānaṃ salilasya pṛṣṭhe |  
ūrjaṃ duhānam anapasphurantam  
upāsīya sukṛtāṃ yatra lokaḥ ||  

anuvāka 8 ||

## Kāṇḍa 6

### 1

#### PS_6.1.1
tad id āsa bhuvaneṣu jyeṣṭhaṃ  
yato jajña ugras tveṣanṛmṇaḥ |  
sadyo jajñāno ni riṇāti śatrūn  
anu yaṃ viśve madanty ūmāḥ ||  

#### PS_6.1.2
vāvṛdhānaḥ śavasā bhūryojāḥ  
śatrur dāsāya bhiyasaṃ dadhāti |  
avyanac ca vyanac ca sasni  
saṃ te navanta prabhṛtā madeṣu ||  

#### PS_6.1.3
tve kratum api pṛñcanti viśve  
dvir yad ete trir bhavanty ūmāḥ |  
svādoḥ svādīyaḥ svādunā sṛjā sam  
adaḥ su madhu madhunābhi yodhīḥ ||  

#### PS_6.1.4
iti cid dhi tvā dhanā jayantaṃ  
raṇeraṇe anumadanti viprāḥ |  
ojīyo dhṛṣṇo sthiram ā tanuṣva  
mā tvā dabhan durevā yātudhānāḥ ||  

#### PS_6.1.5
tvayā vayaṃ śāśadmahe raṇeṣu  
prapaśyanto yudhenyāni bhūri |  
codayāmi ta āyudhā vacobhiḥ  
saṃ te śyāmi brahmaṇā vayāṃsi ||  

#### PS_6.1.6
stuṣeyyaṃ puruvarpasam ṛbhvam  
inatamam āptyam āptyānām |  
ā darśate śavasā sapta dānūn  
pra sākṣate pratimānāni bhūri ||  

#### PS_6.1.7
ni tad dadhiṣe 'varaṃ paraṃ ca  
yasminn āvithāvasā duroṇe |  
ā mātarā sthāpayase jigatnū  
ata inoṣi karvarā purūṇi ||  

#### PS_6.1.8
imā brahma bṛhaddivo vivakti-  
-indrāya śūṣam agriyaḥ svarṣāḥ |  
maho gotrasya kṣayati svarājo  
duraś ca viśvā avṛṇod apa svāḥ ||  

#### PS_6.1.9
evā mahān bṛhaddivo atharvā-  
-avocat svāṃ tanvam indram eva |  
svasāro mātaribhvarīr ariprā  
hinvanti ca śavasā vardhayanti ca ||  

### 2

#### PS_6.2.1
ṛdhaṅmandrayoninovibhāvā  
amṛtāsuḥ sujanmā vardhamānaḥ |  
adabdhāsur bhrājamāno 'heva  
trito dādhāra trīṇi ||  

#### PS_6.2.2
ni yo dharmaṇi prathamaḥ sasāda-  
-ato vapūṃṣi kṛṇute purūṇi |  
dhāsyur yoniṃ prathama ā viveśa-  
-ā yo vācam anuditāṃ cikāya ||  

#### PS_6.2.3
yas te śokas tanva ārireca  
kṣarad dhiraṇyaṃ śucayo 'nu svāḥ |  
atrā dadhiṣe amṛtāni nāma-  
-asme vastrāṇīṣa erayanta ||  

#### PS_6.2.4
pra yad ete prataraṃ pūrvyaṃ guḥ  
sadaḥsada ātiṣṭhanto ajuryam |  
kaviḥ śuṣasya mātarā rihāṇe  
jāmirvadhuryuḥpratimānimīta ||  

#### PS_6.2.5
tad ū ṣu te mahā pṛthuryaman  
namaḥ kaviḥ kāvyenākṛṇot |  
yat samyañco 'bhiyanto *'dhi kṣām  
adhā mahī rodhacakrā vavardha ||  

#### PS_6.2.6
sapta maryādāḥ kavayas tatakṣus  
tāsām id ekām abhy aṃhuro gāt |  
utāmṛtāsur vṛta eṣi kṛṇvann  
asura āptaḥ svadhayā samadguḥ ||  

#### PS_6.2.7
utāyur jyeṣṭho ratnā dadhāty  
ūrjā vā yaṃ sacate kavir dāḥ |  
putro vā yat pitarā kṣatram īrte  
jyeṣṭhaṃ maryādam ahvayan svasti ||  

#### PS_6.2.8
darśan nu tān varuṇa ye ta iṣṭāv  
āvarvṛtataḥ kṛṇavo vapūṃṣi |  
ardham ardhena śavasā pṛṇakṣy  
ardhena śuṣmaṃ vardhase *'mūra ||  

#### PS_6.2.9
avīvṛdhāma śagmyaṃ sakhāyaṃ  
varuṇaṃ putram aditer iṣiram |  
kaviśastāny asmai vacāṃsy  
avocāma rodasī satyavācau ||  

### 3

#### PS_6.3.1
ko vaḥ paścāt prāvicchāyat  
kaḥ puraḥ prākhanat pathaḥ |  
yadaita tvaramāṇā  
varuṇaprasūtā āpaḥ ||  

#### PS_6.3.2
prajāpatir asṛjata  
sa puraḥ prākhanat pathaḥ |  
sa u no anv avāsṛjat  
tena sṛṣṭāḥ kṣarāmasi ||  

#### PS_6.3.3
punānā āpo bahudhā sravanti-  
-imāṃś ca lokān pradiśaś ca sarvāḥ |  
punantv asmān duritād avadyān  
muñcantu mṛtyor nirṛter upasthāt ||  

#### PS_6.3.4
āpo asmān mātaraḥ sūdayantu  
ghṛtena no ghṛtapuvaḥ punantu |  
viśvaṃ hi ripraṃ pravahanti devīr  
ud id ābhyaḥ śucir ā pūta emi ||  

#### PS_6.3.5
āpo devīr mātaraḥ sūdayiṣṇavo  
ghṛtaścuto madhunā saṃ papṛcre |  
tā asmabhyaṃ sūrayo viśvam āyuḥ  
kṣapa usrā varivasyantu śubhrāḥ ||  

#### PS_6.3.6
udakasyodakatamā  
revattamā revatīnām |  
śundhantām āpaḥ  
śundhantv asmān ||  

#### PS_6.3.7
yūyam āpo vīraśriyo  
yūyaṃ sūdayathā śucīn |  
yuṣmākam id diśo mahīr  
īyante pradiśaḥ pṛthak ||  

#### PS_6.3.8
yūyaṃ mitrasya varuṇasya yonir  
yūyaṃ somasya dhenavo madhiṣṭhāḥ |  
yuṣmān devīr deva ā kṣiyatīndur  
yūyaṃ jinvata brahmakṣatram āpaḥ ||  

#### PS_6.3.9
śaśvad ābhiḥ śāśadānāḥ  
śamanānvayāmasi |  
āpo viśvasya sūdanīr  
yā devā manave dadhuḥ ||  

#### PS_6.3.10
yad dhāvanti punate tad āpo  
yat tiṣṭhanti śuddhā it tad bhavanti |  
nāsām avadyam avidaṃ na ripraṃ  
sanād eva madhunā saṃ papṛcre ||  

#### PS_6.3.11
hiraṇyavarṇāḥ śucayaḥ pāvakāḥ  
pra cakramur hitvāvadyam āpaḥ |  
śataṃ ca vaḥ prasravaṇeṣu devīḥ  
sahasraṃ ca pavitāraḥ punanti ||  

#### PS_6.3.12
tās tādṛśīr brahmāṇaṃ sūdayanty  
aṅgoṣṭhyā stotryā jīvadhanyāḥ |  
yā viśvasya śucikṛto ayātor  
gāva iva payasā sthā sujātāḥ ||  

#### PS_6.3.13
viśvād riprān muñcata sindhavo no  
yāny enāṃsi cakṛmā tanūbhiḥ |  
indrapraśiṣṭā varuṇaprasūtā  
ā siñcatāpo madhv ā samudre ||  

### 4

#### PS_6.4.1
rātrī mātā nabhaḥ pitā-  
-aryamā te pitāmahaḥ |  
śilācī nāma vā asi  
sā devānām asi svasā ||  

#### PS_6.4.2
yas tvā pibati jīvati  
trāyase puruṣaṃ tvam |  
dhartrī ca śaśvatām asi  
śaśvatāṃ ca nyañcanī ||  

#### PS_6.4.3
yad daṇḍena yad iṣvā  
yad arur harasā kṛtam |  
tasya tvam asi bheṣajī  
niṣkṛtir nāma vā asi ||  

#### PS_6.4.4
bhadrā plakṣe ni tiṣṭhasy  
aśvatthe khadire dhave |  
bhadrā nyagrodhe parṇe  
sā na ehy arundhati ||  

#### PS_6.4.5
vṛkṣaṃvṛkṣam ā rohasi  
vṛṣaṇyantīva kanyalā |  
jayantī pratyātiṣṭhantī  
saṃjayā nāma vā asi ||  

#### PS_6.4.6
hiraṇyavarṇe yuvate  
śuṣme lomaśavakṣaṇe |  
apām asi svasā lākṣe  
vāto hātmā babhūva te ||  

#### PS_6.4.7
hiraṇyabāho subhage  
sūryavarṇe vapuṣṭame |  
rutaṃ gacchati niṣkṛtiḥ  
semaṃ niṣkṛdhi pūruṣam ||  

#### PS_6.4.8
ghṛtācī nāma kānīno  
'jababhru pitā tava |  
aśvo yamasya yaḥ śyāvas  
tasya hāsnāsy ukṣitā ||  

#### PS_6.4.9
aśvasyāsnaḥ saṃpatitā  
sā parṇam abhi ṣiṣyadaḥ |  
sarā patatriṇy asi  
sā na ehy arundhati ||  

#### PS_6.4.10
ghṛtācike vātarathe  
vidyutparṇe arundhati |  
āturaṃ gamiṣṭhāsi  
tvam aṅga niṣkarīyasī ||  

#### PS_6.4.11
yat te jagdhaṃ piśācais  
tat ta ā pyāyatāṃ punaḥ |  
lākṣā tvā viśvabheṣajī  
devebhis trāyatāṃ saha ||  

### 5

#### PS_6.5.1
yathā dyauś ca pṛthivī ca  
na bibhīto na riṣyataḥ |  
evā me prāṇa mā bibher  
evā me 'pāna mā riṣaḥ ||  

#### PS_6.5.2
yathā vāyuś cāntarikṣaṃ ca (…) ||  

#### PS_6.5.3
yathā sūryaś ca candramāś ca (…) ||  

#### PS_6.5.4
yathāhaś ca rātrī ca (…) ||  

#### PS_6.5.5
yathā dhenuś cānaḍvāṃś ca (…) ||  

#### PS_6.5.6
yathā mitraś ca varuṇaś ca (…) ||  

#### PS_6.5.7
yathā brahma ca kṣatraṃ ca (…) ||  

#### PS_6.5.8
yathendraś cendriyaṃ ca (…) ||  

#### PS_6.5.9
yathā vīraś ca vīryaṃ ca (…) ||  

#### PS_6.5.10
yathā prāṇaś cāpānaś ca (…) ||  

#### PS_6.5.11
yathā mṛtyuś cāmṛtaṃ ca (…) ||  

#### PS_6.5.12
yathā satyaṃ cānṛtaṃ ca (…) ||  

#### PS_6.5.13
yathā bhūtaṃ ca bhavyaṃ ca  
na bibhīto na riṣyataḥ |  
evā me prāṇa mā bibher  
evā me 'pāna mā riṣaḥ ||  

anuvāka 1 ||

### 6

#### PS_6.6.1
madhuman me nikramaṇaṃ  
madhuman me parāyaṇam |  
vācā madhumad udyāsam  
akṣyau me madhusaṃdṛśī ||  

#### PS_6.6.2
mām anu prasārayan  
mama patto nipedivān |  
atho me punar āyato  
akṣyau kāmena śuṣyatām ||  

#### PS_6.6.3
vaśā madhugha te mātā-  
-ukṣā bhrātarṣabhaḥ pitā |  
dhenvā adhi prajāto 'si  
rājā san madhumattamaḥ ||  

#### PS_6.6.4
vṛṣāṇaṃ vṛṣṇyāvantaṃ  
somapṛṣṭhaṃ divi śritam |  
indrāṇy agra ābharan  
madhughaṃ bhagāya kam ||  

#### PS_6.6.5
pitubhojano madhughaḥ  
śauṣkāsyo hṛdayāya kam |  
sa mā madhunānaktu  
yathāhaṃ kāmaye tathā ||  

#### PS_6.6.6
sindhuprajāno madhugho  
aśva iva nīyate janām̐ anu |  
sa mā (…) ||  

#### PS_6.6.7
madhumatī sinīvālī  
madhunā mā sam ukṣatu |  
sā mā madhunānaktu  
yathāhaṃ kāmaye tathā ||  

#### PS_6.6.8
yathā madhu madhukṛto  
nyañjanti madhāv adhi |  
evā ny anajmi te mano  
adhy asyāṃ māmakī tanū ||  

#### PS_6.6.9
yat te manaḥ parāgataṃ  
yad baddham iha veha vā |  
tat ta ā vartayāmasi  
mayi badhnāmi te manaḥ ||  

### 7

#### PS_6.7.1
kaśyapaś ca suparṇaś ca  
yan marīcyām atiṣṭhatām |  
suparṇaḥ pary avāpaśyat  
samudre bhūmim āvṛtām ||  

#### PS_6.7.2
yāṃ suparṇaḥ paryapaśyad  
antar mahaty arṇave |  
tāṃ sūkara tvaṃ māyayā  
triḥ samudrād ud ābharaḥ ||  

#### PS_6.7.3
yaṃ samudrād udabharo  
bhūmiṃ sūkara māyayā |  
saiṣā viṣasya dūṣaṇy  
asmai bhavatu bheṣajī ||  

#### PS_6.7.4
acyutā hiraṇyena  
yā satye adhitiṣṭhati |  
tasyās te viśvadhāyaso  
viṣadūṣaṇam ud bhare ||  

#### PS_6.7.5
yasyāḥ kulāyam ity ekā ||  

#### PS_6.7.6
yasyā bhūmyā upajīkā  
gṛhaṃ kṛṇvata ātmane |  
tasyās te viśvadhāyaso  
viṣadūṣaṇam ud bhare ||  

#### PS_6.7.7
yas tvā bhūme 'nvavindad  
yas tvā bhūma udābharat |  
tayoḥ sahasradhāmann  
ahaṃ nāmāni jagrabha ||  

#### PS_6.7.8
yāni ta indro akṛṇod  
bhūme nāmāni vṛtrahā |  
tāni te babhroḥ saṃ vidma  
sehaidhi viṣadūṣaṇī ||  

#### PS_6.7.9
yāni te marutaś cakrur  
yāni saptarṣayo viduḥ |  
viśva ādityā yāṃ viduḥ  
sā bhūmir viṣadūṣaṇī ||  

### 8

#### PS_6.8.1
sahasva yātudhānān  
sahasva yātudhānyaḥ |  
sahasva sarvā rakṣāṃsi  
sahamānāsy oṣadhe ||  

#### PS_6.8.2
sahamāne sahasvati  
sahanty ahamuttare |  
utāham asmi sāsahiḥ  
sāsahe vaḥ sadānvāḥ ||  

#### PS_6.8.3
yā sahamānā carasi  
sāsahāna ivarṣabhaḥ |  
sadānvāghnī rakṣoghnī  
sā tvam ugrāsy oṣadhe ||  

#### PS_6.8.4
khele hai lambanastani  
naśyetaḥ prāmutaḥ pata |  
na tvām avivyacad iha-  
-ukṣeva śṛṅgavac chiraḥ ||  

#### PS_6.8.5
asuvāne bahuputre  
anantarve mahodari |  
pathāsmat satvare tvaṃ  
śarkarā bapsatī cara ||  

#### PS_6.8.6
ye 'rāyāś caratha  
pākasyecchanta āsutim |  
tān agne kṛṣṇavartane  
tīkṣṇaśṛṅgodṛṣann ihi ||  

#### PS_6.8.7
ado yad dāru plavate  
sindhor madhye apūruṣam |  
tad ā rabhasva durhaṇo  
tena yāhi parastaram ||  

#### PS_6.8.8
yasyā janitram iṣṭargā  
adṛṣṭāḥ krimayaḥ pluṣayaḥ |  
tasyai balāsapatnyai  
namas kṛṇomi kuṣṭhyai ||  

#### PS_6.8.9
śarvaputre bhavapatni  
yātubhrātri sadānve |  
tasyāddhi putrān bhrātṝṃś ca  
yatra tvā vinayāmasi ||  

### 9

#### PS_6.9.1
vṛṣāyam aṃśur vṛṣabhāya gṛhyate  
vṛṣāyam ugro nṛcakṣase |  
divyo naryo 'cikradan  
mahan nāmarṣabhasya yat kakut ||  

#### PS_6.9.2
viṣuvān viṣṇo bhava  
tvaṃ yo nṛpatir mama |  
atho indra iva devebhyo  
vi bravītu janebhyaḥ ||  

#### PS_6.9.3
manuṣyebhyo vi bravītu  
sajūr indreṇa medinā |  
agniś ca tubhyaṃ sāhantyo  
rāṣṭraṃ vaiśvānaro dadhat ||  

#### PS_6.9.4
yasyāyaṃ bhāga ṛṣabha  
indrāya pariṇīyate |  
sa hantu śatrūn āyato  
atho hantu parāyataḥ ||  

#### PS_6.9.5
sa hantā śatror bhavatu  
hantā bhavatu dodhatām |  
viśām aha praṇīr ayad  
agram udbhindatām asat ||  

#### PS_6.9.6
āyuṣmantaṃ varcasvantam  
atho adhipatiṃ viśām |  
asyāḥ pṛthivyāś cettāram  
imam indrarṣabhaṃ kṛṇu ||  

#### PS_6.9.7
yaḥ suśṛṅgaḥ sukakudaḥ  
kalyāṇo barhir āsadat |  
kārṣīvaṇaprajānena  
ṛṣabheṇa yajāmahe ||  

#### PS_6.9.8
ṛṣabheṇa yajamānā  
akrūreṇeva sarpiṣā |  
mṛdhaś ca sarvā indreṇa  
pṛtanāś ca sahāmahe ||  

#### PS_6.9.9
yaṃ tubhyaṃ bhāgam ṛṣabhaṃ  
devāḥ kevalyaṃ daduḥ |  
tena vṛtrāṇi jaṅghanaḥ  
śatrūṃś ca jahy āhave ||  

#### PS_6.9.10
jahi śatrūn vi mṛdho nudasva  
kṛṣyāḥ saṃbhūto asi vīryāvān |  
indrāya bhāgaṃ pari tvā nayāma  
urur no loko apṛtanyo astu ||  

#### PS_6.9.11
ghṛtavṛddha ghṛtāhuta  
sahasraśṛṅga suṣṭuta |  
ghṛtāhavana dīdihi ||  

#### PS_6.9.12
yo ghṛtenābhighārita  
ugro jaitrāya tiṣṭhasi |  
sa naḥ saṅkāsu pāraya  
pṛtanāsāhyeṣu ca ||  

### 10

#### PS_6.10.1
karkī subhāga ṛṣabhasya patnī  
prajākāmā vaśinī vāśitā gauḥ |  
tāṃ sahasram ekamukhā dadāti  
garbhaṃ dadhānām ṛtunā carantīm ||  

#### PS_6.10.2
garbhaṃ dadhānā paya id duhānā  
agnihotraṃ vaiśvadevī duhānā |  
gaur ṇo mā hiṃsīd varuṇasya patnī ||  

#### PS_6.10.3
karkyā yoniṃ saṃmanaso 'bhi gāvaḥ  
prajāṃ dhitsanto vṛṣaṇaś caranti |  
sā na aitv aditir viśvarūpā-  
-abhi krandanti bhuvanāny enām ||  

#### PS_6.10.4
prajāpatineṣitām ṛtviyāvatīm  
aināṃ prajāyā ṛṣabhāḥ śrayante |  
vṛṣaṇyantīṃ vṛṣaṇaḥ saptanāmnīṃ  
hiṃkṛṇvanto abhi nudantu vāśitām ||  

#### PS_6.10.5
sā praty adarśy uṣasā suvarṇā  
śukrāṃ vasānā varuṇasya nirṇijam |  
vaiśvadevī svadhām ābharantī  
prajāṃ dātā puṣyatu gopatiṣ ṭe ||  

#### PS_6.10.6
svayaṃsthāvary ṛṣabhāya tiṣṭhasi  
pratīcī somaṃ prati sūryam agnim |  
ahiṃsantī vāśite mām upehi  
paśūn dātā puṣyatu gopatiṣ ṭe ||  

#### PS_6.10.7
vaśī dātā bhavatu vāśitāyā  
agner bhāgam usriyāṃ yo dadāti |  
priyaṃ dhāma hṛdayaṃ somyaṃ madhu  
vājinīṃ tvā vājino vājayantu ||  

#### PS_6.10.8
yo vāśitāyāṃ gavy antar agnir  
yad asyāṃ nṛmṇaṃ mahimā babhūva |  
namas tasmai pratigṛhṇan kṛṇomi  
syonā me astu tanve suśevā ||  

#### PS_6.10.9
eyam agan vāśitā tāṃ pratīmaḥ  
puṃsāṃ vrātena saha puṣṭyā gauḥ |  
ūrjaṃ dadhānā ghṛtam id duhānā  
sahasrapoṣāya me astu dātre ||  

anuvāka 2 ||

### 11
brahma jajñānam ity ekā ||  

#### PS_6.11.2
anāptā ye vaḥ prathamā  
yāni karmāṇi cakrire |  
vīrān no atra mā dabhan  
tad va etat puro dadhe ||  

#### PS_6.11.3
pratnān mānāt pari ye saṃbabhūvuḥ  
ślokavantaḥ saumanasasya vantavaḥ |  
apānakṣāso badhirā ahāsata-  
-ṛtasya panthāṃ na taranti duṣkṛtaḥ ||  

#### PS_6.11.4
sahasradhāram abhi te sam asvaran  
divo nāke madhujihvā asaścataḥ |  
tasya spaśo na ni miṣanti bhūrṇayaḥ  
padepade pāśinaḥ santu setave ||  

#### PS_6.11.5
pary ū ṣu pra dhanvā vājasātaye  
pari vṛtrāṇi sakṣaṇiḥ |  
divas tad arṇavām̐ anv īyase  
sanisraso nāmāsi trayodaśo māsaḥ ||  

#### PS_6.11.6
indrasya gṛho 'sīndrasya śarmāsīndrasya varmāsīndrasya varūtham asi |  
vy etenāvaitenāpaitenārātsīr asau svāhā ||  

#### PS_6.11.7
tigmāyudhau tigmahetī suśevāv  
agnīṣomāv iha su mṛḍataṃ naḥ |  
mumuktam asmān gṛbhītān avadyāj  
juṣethāṃ yajñam amṛtam asmāsu dhattaṃ svāhā ||  

#### PS_6.11.8
cakṣuṣo hete manaso hete brahmaṇo hete menyāmenir asi |  
amenayas te santu ye 'smān abhyaghāyanti svāhā ||  

#### PS_6.11.9
yo 'smāñ cakṣuṣā manasā  
yaś ca vācākūtyā cittyā brahmaṇāghāyur abhidāsāt |  
tam agne tvaṃ menyāmeniṃ kṛṇu svāhā ||  

#### PS_6.11.10
ud āyur ut kṛtam ud balam un manīṣod indriyaṃ  
nṛmṇam asmāsu dhehi svāhā ||  

### 12

#### PS_6.12.1
āyuṣkṛtāyuṣmatī svadhāvantau  
gopā me stho gopāyataṃ mā |  
ātmasadau me staṃ tanve suśevau  
mā mā hiṃsiṣṭaṃ svāhā ||  

#### PS_6.12.2
indrasya gṛho 'sīndrasya śarmāsīndrasya varmāsīndrasya varūtham asi |  
taṃ tvā pra viśāmi sarvāṅgaḥ sarvātmā sarvaguḥ sarvapūruṣaḥ saha yan me 'sti tena ||  

#### PS_6.12.3
astṛto nāmāham ayam asmi  
sa ātmānaṃ pari dadhe dyāvāpṛthivībhyām |  
gopīthāya pra hūyase ||  

#### PS_6.12.4
astṛto nāma prājāpatyo  
devo māsas trayodaśaḥ |  
sarvaguḥ sarvapūruṣaḥ  
prāgāṃ devapurā aham ||  

#### PS_6.12.5
antaḥ prāgāṃ devapurāḥ  
sahagrāmaḥ svastaye |  
saṃvatsarasya madhyataḥ  
sarvaiḥ sodaryaiḥ saha || prapāṭhaka ||  

#### PS_6.12.6
prāham agāṃ devapurā  
ya evāsmi sa eva san |  
yo mā kaś cābhidāsati  
sa prajāpatim ṛcchatu ||  

#### PS_6.12.7
aśmāsi pratispaśaḥ  
pāhi riṣaḥ pāhi dviṣaḥ |  
pāhi daivyābhiśastyāḥ  
sa ma iha tanvaṃ pāhi ||  

#### PS_6.12.8
yo 'smān prācyā diśo 'ghāyur abhidāsāt |  
etat sa ṛcchād aśmavarma no 'stu ||  

#### PS_6.12.9
(…) asmān dakṣiṇāyā diśaḥ (…) ||  

#### PS_6.12.10
(…) asmān pratīcyā diśaḥ (…) ||  

### 13
(…) asmān udīcyā diśaḥ (…) ||  
(…) asmān dhruvāyā diśaḥ (…) ||  

#### PS_6.13.3
yo 'smān ūrdhvāyā diśo 'ghāyur abhidāsāt |  
etat sa ṛcchād aśmavarma no 'stu ||  

#### PS_6.13.4
prācyai diśe svāhā ||  

#### PS_6.13.5
dakṣiṇāyai diśe svāhā ||  

#### PS_6.13.6
pratīcyai diśe svāhā ||  

#### PS_6.13.7
udīcyai diśe svāhā ||  

#### PS_6.13.8
dhruvāyai diśe svāhā ||  

#### PS_6.13.9
ūrdhvāyai diśe svāhā ||  

#### PS_6.13.10
dive svāhā ||  

#### PS_6.13.11
antarikṣāya svāhā ||  

#### PS_6.13.12
pṛthivyai svāhā ||  

#### PS_6.13.13
pṛthivyai svāhā ||  

#### PS_6.13.14
antarikṣāya svāhā ||  

#### PS_6.13.15
dive svāhā ||  

### 14

#### PS_6.14.1
mahākaṇṭhaṃ karīṣajam  
ūbadhyādam anāhutim |  
oṣṭhaḥ kokamukhaś ca yas  
tān ito nāśayāmasi ||  

#### PS_6.14.2
rāmadantam avadalaṃ  
prahālam ahināsikam |  
upavartaṃ balāhakaṃ  
khelaṃ gardabhanādinaṃ  
gṛdhraṃ hastyāyanaṃ  
tān (…) ||  

#### PS_6.14.3
pramṛśyādinam abhyamaṃ  
bhīmahastaṃ marīmṛśam |  
trastākṣaṃ mṛdvaṅguliṃ  
nakhograṃ dantavīryaṃ  
tān (…) ||  

#### PS_6.14.4
paryanyam abhipāpadaṃ  
jigīṣamāṇaṃ rūpakam |  
atho śalalyaṃ śevalaṃ  
tān (…) ||  

#### PS_6.14.5
taṇḍam agretuṇḍikam  
aliṃśam uta vatsapam |  
dāmagranthiṃ sanisrasam  
araṇyeyaṃ cārmyeyaṃ  
tān (…) ||  

#### PS_6.14.6
idaṃ yaj jānukeśavaṃ  
rakṣaś caraty āsuraṃ  
bahiḥ prayutam icchati |  
aṃsūn pāṃsyūṃś ca keśyān  
arāyāñ chvakiṣkiṇas  
tān ito nāśayāmasi ||  

#### PS_6.14.7
yaḥ kumārāñ janasyātti  
taruṇān dāsa āsuraḥ |  
arāyaḥ keśy aghalo  
yo janān hanty atti ca  
tam ito nāśayāmasi ||  

#### PS_6.14.8
hirākṣo nāma gehyo  
'rāyo nāma sūrtahā |  
tam ito nāśayāmasi ||  

#### PS_6.14.9
vitūlaṃ bhasvam ākhidaṃ  
vanakrośaṃ ca roruham |  
āmādaṃ prayutaiṣaṇaṃ  
paryundānaṃ paridravaṃ  
vṛkasya nyañcaṃ gaṅgaṇaṃ  
tān ito nāśayāmasi ||  

### 15

#### PS_6.15.1
yaś ca bhūmā yā ca sphātir  
yorjā yo rasaś ca te |  
harāmi śakra tām̐ ahaṃ  
tvayā prattāṃ śacīpate ||  

#### PS_6.15.2
kṣetrātkṣetrād ā harāmi  
sphātiṃ sarvāṃ śacīpate |  
tvayāhaṃ vṛtrahan prattam  
ā harāmi gṛhām̐ upa ||  

#### PS_6.15.3
yas te sītābhagaḥ kṣetre  
yā rāddhir yac ca śīyate |  
atho yā niṣṭhā te kṣetre  
tāṃ ta ādiṣi brahmaṇā ||  

#### PS_6.15.4
yat khale yan mayāre  
yad goṣṭhe yac ca śevadhau |  
atho yat kumbhyāṃ śaye  
tasya te rasam ā dade ||  

#### PS_6.15.5
ūrjā yā te niruptasya-  
-ūrjā yāvahatasya te |  
ūrjāṃ te piṣyamāṇasya-  
-ūrjāṃ piṣṭāt ta ā dade ||  

#### PS_6.15.6
(…) te niruptasya-  
-ūrjā yāvahatasya te |  
ūrjāṃ te pacyamānasya-  
-ūrjāṃ pakvāt te (…) ||  

#### PS_6.15.7
ūrjā yā te praṇaddhasya-  
-ūrjā yā mathitasya te |  
ūrjāṃ te duhyamānasya-  
-ūrjāṃ dugdhāt ta ā dade ||  

#### PS_6.15.8
ā te dade gavām ūrjām  
ūrjām avibhya ā dade |  
ajābhya ūrjām ādāya-  
-ā ta ekaśaphād dade ||  

#### PS_6.15.9
ūrjā yā te puruṣeṣu-  
-ūrjā vitte ca vedye |  
ūrjāṃ te sarveṣām ahaṃ  
gṛhāṇāṃ brahmaṇā dade ||  

### 16

#### PS_6.16.1
pituṃ nu stoṣaṃ  
maho dharmāṇaṃ taviṣīm |  
yasya trito vy ojasā  
vṛtraṃ viparvam ardayat ||  

#### PS_6.16.2
svādo pito madho pito  
vayaṃ tvā vavṛmahe |  
asmākam avitā bhava ||  

#### PS_6.16.3
upa naḥ pitav ā gahi  
śivaḥ śivābhir ūtibhiḥ |  
mayobhūr adviṣeṇyaḥ  
sakhā suśeva edhi naḥ ||  

#### PS_6.16.4
tava tye pito rasā  
rajāṃsy anu viṣṭhitāḥ |  
divi vātā iva śritāḥ ||  

#### PS_6.16.5
tava tye pito dadatas  
tava svādiṣṭha te pito |  
pra svādmāno rasānāṃ  
tuvigrīvā iverate ||  

#### PS_6.16.6
tve pito mahānāṃ  
devānāṃ mano hitam |  
akāri cāru ketunā  
tavāhim avasāvadhīt ||  

#### PS_6.16.7
yad adaḥ pito ajagan  
vivasva parvatānām |  
atrā cin no madho pito  
'raṃ bhakṣāya gamyāḥ ||  

#### PS_6.16.8
yat te soma gavāśiro  
yavāśiro bhajāmahe |  
vātāpe pīva id bhava ||  

#### PS_6.16.9
yad apām oṣadhīnāṃ  
pariṃśam āriśāmahe (…) ||  

#### PS_6.16.10
karambha oṣadhe bhava  
pīvo vṛkka udārathiḥ |  
vātāpe pīva id bhava ||  

#### PS_6.16.11
taṃ tvā vayaṃ pito vacobhir  
gāvo na havyā suṣūdima |  
asmabhyaṃ tvā sadhamādaṃ  
devebhyas tvā sadhamādam ||  

### 17

#### PS_6.17.1
prati tyaṃ cārum adhvaraṃ  
gopīthāya pra hūyase |  
marudbhir agna ā gahi ||  

#### PS_6.17.2
nahi devo na martyo  
mahas tava kratuṃ paraḥ (…) ||  

#### PS_6.17.3
ye maho rajaso vidur  
viśve devāso adruhaḥ (…) ||  

#### PS_6.17.4
ye śubhrā ghoravarpasaḥ  
sukṣatrāso riśādasaḥ (…) ||  

#### PS_6.17.5
ya ugrā arkam ānṛcur  
anādhṛṣṭāsa ojasā (…) ||  

#### PS_6.17.6
ye nākasyādhi rocane  
divi devāsa āsate (…) ||  

#### PS_6.17.7
ya īṅkhayanti parvatān  
tiraḥ samudram ojasā (…) ||  

#### PS_6.17.8
ā ye tanvanti raśmibhis  
tiraḥ samudram arṇavam (…) ||  

#### PS_6.17.9
abhi tvā pūrvapītaye  
sṛjāmi somyaṃ madhu (…) ||  

#### PS_6.17.10
ā yantu maruto gaṇai  
stutā dadhatu no rayim (…) ||  

#### PS_6.17.11
ā tvā kaṇvā ahūṣata  
gṛṇanti vipra te dhiyaḥ |  
marudbhir agna ā gahi ||  

anuvāka 3 ||

### 18

#### PS_6.18.1
saṃ mā siñcantu marutaḥ  
saṃ pūṣā saṃ bṛhaspatiḥ |  
saṃ māyam agniḥ siñcatu  
prajayā ca dhanena ca  
dīrgham āyuṣ kṛṇotu me ||  

#### PS_6.18.2
(…) siñcantv ādityāḥ  
saṃ mā siñcantv agnayaḥ |  
indraḥ sam asmān siñcatu (…) ||  

#### PS_6.18.3
(…) siñcantv aruṣāḥ  
sam arkā ṛṣayaś ca ye |  
pūṣā sam (…) ||  

#### PS_6.18.4
(…) siñcantu gandharvāpsarasaḥ  
saṃ mā siñcantu devatāḥ |  
bhagaḥ sam (…) ||  

#### PS_6.18.5
(…) siñcantu pṛthivīḥ  
saṃ mā siñcantu yā divaḥ |  
antarikṣaṃ sam (…) ||  

#### PS_6.18.6
(…) siñcantu pradiśaḥ  
saṃ mā siñcantu yā diśaḥ |  
āśā sam (…) ||  

#### PS_6.18.7
(…) siñcantu nadyaḥ  
saṃ mā siñcantu sindhavaḥ |  
samudraḥ sam (…) ||  

#### PS_6.18.8
(…) siñcantu kṛṣayaḥ  
saṃ mā siñcantv oṣadhīḥ |  
somaḥ sam (…) ||  

#### PS_6.18.9
saṃ mā siñcantu yā āpaḥ  
saṃ mā siñcantu vṛṣṭayaḥ |  
sarasvatī sam asmān siñcatu  
prajayā ca dhanena ca  
dīrgham āyuṣ kṛṇotu me ||  

### 19

#### PS_6.19.1
saṃ bhago varcasā māgne  
saṃ viṣṇuḥ puṣṭyā sicat |  
kṣatraṃ sam asmān siñcatu  
prajayā ca dhanena ca-  
-āyuṣmantaṃ kṛṇotu mā ||  

#### PS_6.19.2
saṃ virāḍ varcasā māgne  
saṃ deṣṭrī puṣṭyā sicat |  
iḍā sam asmān siñcatu  
prajayā ca (…) ||  

#### PS_6.19.3
saṃ dhātā varcasā māgne  
saṃ siktiḥ puṣṭyā sicat |  
saṃ devo asmān aryamā  
prajayā ca (…) ||  

#### PS_6.19.4
sam aṃśo varcasā māgne  
saṃ vāyuḥ puṣṭyā sicat |  
vātaḥ sam asmān siñcatu  
prajayā ca (…) ||  

#### PS_6.19.5
saṃ sabhā varcasā māgne  
saṃ surā puṣṭyā sicat |  
sūryā sam (…) ||  

#### PS_6.19.6
saṃ savitā varcasā māgne  
saṃ sūryaḥ puṣṭyā sicat |  
candraḥ sam (…) ||  

#### PS_6.19.7
saṃ paśavo varcasā māgne  
saṃ yajñaḥ puṣṭyā sicat |  
dakṣiṇā sam (…) ||  

#### PS_6.19.8
saṃ mā siñcatu draviṇaṃ  
saṃ mā siñcatv indriyam |  
tejaḥ sam (…) ||  

#### PS_6.19.9
saṃ mā siñcantu varcāṃsi  
saṃ mā siñcantu bhūtayaḥ |  
satyaṃ sam asmān siñcatu  
prajayā ca dhanena ca-  
-āyuṣmantaṃ kṛṇotu mā ||  

### 20

#### PS_6.20.1
ā rātri pārthivaṃ rajaḥ  
pitur aprāyi dhāmabhiḥ |  
divaḥ sadāṃsi bṛhatī vi tiṣṭhasa  
ā tveṣaṃ vartate tamaḥ ||  

#### PS_6.20.2
na yasyāḥ pāraṃ dadṛśe na yoyuvad  
viśvam asyāṃ ni viśate yad ejati |  
ariṣṭāsas ta urvi tamasvati  
rātri pāram aśīmahi  
bhadre pāram aśīmahi ||  

#### PS_6.20.3
ye te rātri nṛcakṣaso  
draṣṭāro navatir nava |  
aśītiḥ santy aṣṭā  
uto te sapta saptatiḥ ||  

#### PS_6.20.4
ṣaṣṭiś ca ṣaṭ ca revati  
pañcāśat pañca sumnayi |  
catvāraś catvāriṃśac ca  
trayas triṃśac ca vājini ||  

#### PS_6.20.5
dvā ca viṃśatiś ca te  
rātry ekādaśāvamāḥ |  
tebhir no 'dya pāyubhir  
ni pāhi duhitar divaḥ ||  

#### PS_6.20.6
rakṣā mākir ṇo aghaśaṃsa īśata  
mā no duḥśaṃsa īśata ||  

#### PS_6.20.7
mā no adya gavāṃ steno  
māvīnāṃ vṛka īśata |  
māśvānāṃ bhadre taskaro  
mā nṛṇāṃ yātudhānyaḥ ||  

#### PS_6.20.8
paramebhiḥ pathibhi  
steno dhāvatu taskaraḥ |  
pareṇa datvatī rajjuḥ  
pareṇāghāyur arṣatu ||  

#### PS_6.20.9
andhaṃ rātri tiṣṭhadhūmam  
aśīrṣāṇam ahiṃ kṛṇu |  
hanū vṛkasya jambhaya-  
-ā stenaṃ drupade jahi ||  

#### PS_6.20.10
tvayi rātri vasāmasi  
svapiṣyāmasi jāgṛhi |  
gobhyo naḥ śarma yaccha-  
-aśvebhyaḥ puruṣebhyaḥ ||  

### 21

#### PS_6.21.1
atho yāni ca vasmahe  
yāni cāntaḥ parīṇahi |  
tāni te pari dadmasi ||  

#### PS_6.21.2
rātri mātar uṣase naḥ pari dehi |  
uṣā no ahne pari dadātv  
ahas tubhyaṃ vibhāvari ||  

#### PS_6.21.3
yat kiṃ cedaṃ patayati  
yat kiṃ cedaṃ sarīsṛpam |  
yat kiṃ ca padvad āsanvat  
tasmāt tvaṃ rātri pāhi naḥ ||  

#### PS_6.21.4
sā paścāt pāhi sā puraḥ  
sottarād adharād uta |  
gopāya no vibhāvari  
stotāras ta iha smasi ||  

#### PS_6.21.5
ye rātrim anutiṣṭhanti  
ye ca bhūteṣu jāgrati |  
paśūn ye sarvān rakṣanti  
te na ātmasu jāgratu  
te naḥ paśuṣu jāgratu ||  

#### PS_6.21.6
veda vai rātri te nāma  
ghṛtācī nāma vā asi |  
tāṃ tvā bharadvājo veda  
sā no vitte 'dhi jāgṛhi ||  

### 22

#### PS_6.22.1
brahmāsya śiro bṛhad asya pṛṣṭhaṃ  
vāmadevyam udaram odanasya |  
chandāṃsi pakṣau mukham asya satyaṃ  
viṣṭārī yajñas tapaso 'dhi jātaḥ ||  

#### PS_6.22.2
anasthāḥ śuddhāḥ pavanena pūtāḥ  
śucayaḥ śucīn api yanti lokān |  
viṣṭāriṇam odanaṃ ye pacanti  
naiṣāṃ śiśnaṃ pra dahati jātavedāḥ ||  

#### PS_6.22.3
naiṣāṃ śiśnaṃ pra dahati jātavedāḥ  
svarge loke bahu straiṇam eṣām |  
nainān yamaḥ pari muṣṇāti retaḥ ||  

#### PS_6.22.4
āste yama upa yāti devān  
saṃ gandharvair madati somyaiḥ |  
viṣṭāriṇam odanaṃ ye pacanti  
nainān avartiḥ sacate kutaś cana ||  

#### PS_6.22.5
rathī ha bhūtvā rathayāna īyate  
pakṣī ha bhūtvāpi divaṃ sam eti |  
eṣa yajño vitato vahiṣṭho  
viṣṭārī pakvo divam ā sasāda ||  

#### PS_6.22.6
caturaḥ kumbhāṃś caturdhā dadāti  
kṣīreṇa pūrṇān udakena dadhnā |  
etās tvā kulyā upa yantu viśvataḥ  
svarge loke svadhayā pinvamānāḥ ||  

#### PS_6.22.7
ghṛtahradā madhukūlāḥ surodakāḥ  
kṣīreṇa pūrṇā udakena dadhnā |  
etās tvā kulyā upa yantu viśvahā  
svarge loke svadhayā mādayantīḥ ||  

#### PS_6.22.8
puṇḍarīkaṃ kumudaṃ saṃ tanoti  
bisaṃ śālūkaṃ śaphako mulālī |  
svarge loke svadhayā pinvamānā  
upa mā tiṣṭhantu puṣkariṇīḥ samaktāḥ ||  

#### PS_6.22.9
yam odanaṃ pacāmi śraddadhāno  
viṣṭāriṇaṃ lokajitaṃ svargam |  
sa me mā kṣeṣṭa sadam aśyamāno  
viśvarūpā kāmadughā dhenur astu me ||  

#### PS_6.22.10
vṛṣabhaṃ santaṃ saha sūnṛtayā  
svarge loke amṛtaṃ duhānam |  
ye me putrāḥ pitaraś ca santi  
te tvā viṣṭārinn upa sarve sadeyuḥ ||  

#### PS_6.22.11
ya imān yajñān abhi vitaṣṭāra  
yasyeme lokāḥ svadhayā samaktāḥ |  
ye me pautrā uta ye pitāmahās  
tebhyo viṣṭārinn amṛtāni dhukṣva ||  

#### PS_6.22.12
yadi pṛthivīṃ yady antarikṣaṃ  
yadi divaṃ devatā vā jagantha |  
ye me prapautrāḥ prapitāmahāś ca  
te tvā viṣṭārinn anu pra jñeṣur atra ||  

#### PS_6.22.13
svarge loke apsarasa enāñ  
jāyā bhūtvopa śerate |  
viṣṭāriṇam odanaṃ ye pacanty  
asmiṃl loke dakṣiṇayā pariṣkṛtam ||  

### 23

#### PS_6.23.1
nir ṇudaināṃ pra ṇudaināṃ  
svān nipadanād adhi |  
vibhraṃśam asyai kṛṇmo  
vi gṛhair bhraṃśatām asau ||  

#### PS_6.23.2
apāñcaṃ patim ā kurv  
adharācīṃ striyaṃ naya |  
atīmān daśa parvatān  
atīmā nāvyā daśa ||  

#### PS_6.23.3
adharācīm avācīm  
atho akuśalāṃ diśam |  
vibhraṃśam asyai kṛṇmas  
tenaināṃ pra dahāmasi ||  

#### PS_6.23.4
āja nir aja bilaṃ  
bilād araṇyam ā kurv  
araṇyād araṇaṃ janam |  
mṛgām̐ anu pra pātaya  
vātasyaināṃ śikhāṃ kuru ||  

#### PS_6.23.5
vātāgre asyā hṛdayaṃ  
mano reṣmaṇi dadhmasi |  
vibhraṃśam asyai kṛṇmo  
vidhvaṃśam āsaktaṃ dame ||  

#### PS_6.23.6
sarvam anu pari plavatām  
antarā dyāvāpṛthivī ubhe |  
yathānavadhṛtā carād  
vṛṣatūlam ivopari ||  

#### PS_6.23.7
aśam asyai vāto vātv  
aśaṃ tapatu sūryaḥ |  
atho yad annam aśnāti  
tad asyai viṣavattaram ||  

#### PS_6.23.8
siṃhas te astu cakṣuṣa ity ekā ||  

#### PS_6.23.9
eṣa vām agnir antarā  
sa viṣvañcau vy asyatu |  
yathā vāṃ na sahāsaty  
uttarasmiṃś canāyuṣi ||  

#### PS_6.23.10
ut pātaya śimidāvati  
pra pātaya śimidāvati |  
imau vy asya dampatī  
pakvaṃ māṃsam ivāsinā ||  

#### PS_6.23.11
meyam asmin patau raṃsta  
mo asmiñ chayane sve |  
jahātu vasanaṃ svam  
ahir jīrṇām iva tvacam ||  

#### PS_6.23.12
yathā mṛtāś ca jīvāś ca-  
-asmiṃl loke vyokasaḥ |  
evemau dampatī stām  
asmiṃl loke vyokasau ||  

anuvāka 4 ||

## Kāṇḍa 7

### 1

#### PS_7.1.1
suparṇas tvānvavindat  
sūkaras tvākhanan nasā |  
dipsauṣadhe tvaṃ dipsantaṃ  
prati kṛtyākṛto daha ||  

#### PS_7.1.2
prati daha yātudhānān  
prati kṛtyākṛto daha |  
atho yo asmān dipsati  
tam u tvaṃ jahy oṣadhe ||  

#### PS_7.1.3
agne pṛtanāṣāṭ pṛtanāḥ sahasva |  
prati kṛtyāṃ kṛtyākṛte  
pratiharaṇena harāmasi ||  

#### PS_7.1.4
iṣvā ṛjīyaḥ patatu  
dyāvāpṛthivī tat sutāt |  
tat taṃ mṛga iva vidhyatu  
kṛtyā kṛtyākṛtaṃ kṛtā ||  

#### PS_7.1.5
agham astv aghakṛte  
śapathāḥ śapathīvne |  
pratyak prati pra hiṇmasi  
yaś cakāra tam ṛcchatu ||  

#### PS_7.1.6
yas tvā kṛtya ity ekā ||  

#### PS_7.1.7
punaḥ kṛtyāṃ kṛtyākṛte  
hastagṛhya parā ṇaya |  
samakṣam asmā ā dadhmo  
yathā kṛtyākṛtaṃ hanat ||  

#### PS_7.1.8
putra iva pitaraṃ gaccha  
svaja ivābhiṣṭhito daśa |  
tantur ivāvavyayann ihi  
kṛtye kṛtyākṛtaṃ kṛtā ||  

#### PS_7.1.9
ud eṇīva vāriṇy  
abhiskandaṃ mṛgīva |  
kṛtyā kartāram ṛcchatu ||  

#### PS_7.1.10
ṛśyasyeva parīśāsaṃ  
parimāya pari tvacaḥ |  
durhārde cakruṣe kṛtyāṃ  
grīvāsu prati muñcata ||  

#### PS_7.1.11
yā kṛtye devakṛtā  
yā vā manuṣyajā asi |  
tāṃ tvā prati pra hiṇmasi  
pratīcīnena brahmaṇā ||  

#### PS_7.1.12
yadi strī yadi vā pumān  
kṛtyāṃ cakāra pāpmane |  
tām u tasmai nayāmasy  
aśvam ivāśvābhidhānyā ||  

### 2

#### PS_7.2.1
okte me dyāvā pṛthivī  
oktā devī sarasvatī |  
oktau ma indraś cāgniś ca  
krimiṃ jambhayatām imam ||  

#### PS_7.2.2
asyendra kumārasya  
krimiṃ dhanapate jahi |  
hatā viśvā arātayo  
'nena vacasā mama ||  

#### PS_7.2.3
yo +'kṣyau parisarpati  
yo nāse parisarpati |  
datāṃ yo madhyaṃ gacchati  
taṃ krimiṃ jambhayāmasi ||  

#### PS_7.2.4
virūpau dvau sarūpau dvau  
kṛṣṇau dvau rohitau dvau |  
babhruś ca babhrukarṇaś ca  
gṛdhrāḥ kokāś ca te hatāḥ ||  

#### PS_7.2.5
ye krimayaḥ śitikakṣā  
ye kṛṣṇāḥ śitibāhavaḥ |  
ye ke ca viśvarūpās  
tān krimīñ jambhayāmasi ||  

#### PS_7.2.6
yo dviśīrṣā caturakṣaḥ  
krimiḥ sāraṅgo arjunaḥ |  
śṛṇāmy asya pṛṣṭīr  
api vṛścāmi yac chiraḥ ||  

#### PS_7.2.7
ud asau sūryo agād  
viśvadṛṣṭo adṛṣṭahā |  
dṛṣṭāṃś ca ghnann adṛṣṭāṃś ca  
sarvāṃś ca pramṛṇan krimīn ||  

#### PS_7.2.8
yevāṣāsaḥ kaṣkaṣāso  
dhrūkṣṇāsaḥ śipavitnavaḥ |  
dṛṣṭaś ca hanyatāṃ krimir  
adṛṣṭaś cota hanyatām ||  

#### PS_7.2.9
hato yevāṣo hataḥ śipavir  
hato gaṅgaṇivām̐ uta |  
hatā viśvā arātaya  
ugreṇa vacasā mama ||  

#### PS_7.2.10
sarveṣāṃ ca krimīṇāṃ  
sarvāsāṃ ca krimīṇām |  
bhinadmy aśmanā śiro  
dahāmy agninā mukham ||  

### 3

#### PS_7.3.1
tigmebhir agne arcibhiḥ  
śukreṇa deva śociṣā |  
āmādo ni vaha tvam  
anyam āsani kṛṇvatām ||  

#### PS_7.3.2
śociṣāgne arciṣā ca  
nir daheto aghāyataḥ |  
sakhyam āvaṃ kṛṇvahe tvaṃ ca-  
-āmāda upa śaṃ bhuvan ||  

#### PS_7.3.3
nir āmādo nayāmasi  
niṣ kravyādo gṛhebhyaḥ |  
sasyādo nāma ye deva  
te agne mā dabhan tvām ||  

#### PS_7.3.4
āmādaś ca kravyādaś ca  
sasyādaś cobhayān saha |  
prajāṃ ye cakrire bhāgaṃ  
tān ito nir ṇayāmasi ||  

#### PS_7.3.5
ya āmeṣv aramanta  
na pakvam upadādhṛṣuḥ |  
te yantu sarve saṃbhūya-  
-anyatreto 'ghāyavaḥ ||  

#### PS_7.3.6
ya enasvī duṣkṛtakṛt  
kilbiṣakṛtasādhī yaḥ |  
punas tān yajñiyā devā  
nayantu yata āgatāḥ ||  

#### PS_7.3.7
ava reṇum ava rajo  
nenije hastyaṃ malam |  
dhātā no bhadrayā neṣat  
sa no gopāyatu prajām ||  

#### PS_7.3.8
kṛṇve 'haṃ rodasī varma  
syāma savituḥ save |  
mātā no bhadrayā bhūmir  
dyauś cāsmān pātv aṃhasaḥ ||  

#### PS_7.3.9
yad asurāṇām ahany  
asmān pāpā upethana |  
devānāṃ payaś ca daivyam  
āpaḥ śundhantu mām imāḥ ||  

#### PS_7.3.10
ā te pitar marutāṃ sumnam emi  
mā naḥ sūryasya saṃdṛśo yuvathāḥ |  
abhi no vīro 'rvatīḥ kṣameta  
pra jāyāmahai rudra prajayā ||  

#### PS_7.3.11
yo 'vṛddhaṃ hanti yo garbhe antar  
yo jātaṃ janitavyaṃ ca pūruṣam |  
tasmā ṛdhyāsaṃ haviṣāham adya  
sa naḥ prajāṃ jaradaṣṭiṃ kṛṇotu ||  

### 4

#### PS_7.4.1
indrasya bāhū sthavirau vṛṣāṇau  
citrā imā vṛṣabhau pārayiṣṇū |  
tau yokṣye prathamau yoga āgate  
yābhyāṃ jitam asurāṇāṃ svar yat ||  

#### PS_7.4.2
āśuḥ śiśāno vṛṣabho na bhīmo  
ghanāghanaḥ kṣobhaṇaś carṣaṇīnām |  
saṃkrandano 'nimiṣa ekavīraḥ  
śataṃ senā jayatu sākam indraḥ ||  

#### PS_7.4.3
saṃkrandanenānimiṣeṇa jiṣṇunā-  
-ayodhyena duścyavanena dhṛṣṇunā |  
tad indreṇa jayata tat sahadhvaṃ  
yudho nara iṣuhastena vṛṣṇā ||  

#### PS_7.4.4
sa iṣuhastaiḥ sa niṣaṅgibhir vaśī  
saṃsraṣṭā yudha indro gaṇena |  
saṃsṛṣṭajit somapā bāhuśardhy  
ūrdhvadhanvā pratihitābhir astāt || prapāṭhaka ||  

#### PS_7.4.5
balavijñāyaḥ sthaviraḥ pravīraḥ  
sahasvān vājī sahamāna ugraḥ |  
abhivīro abhiṣatvā sahojij  
jaitrāyendra ratham ā tiṣṭha govidam ||  

#### PS_7.4.6
imaṃ vīram anu harṣadhvam ugram  
indraṃ satvāno anu saṃ rabhadhvam |  
grāmajitaṃ gojitaṃ vajrabāhuṃ  
jayantam ajma pramṛṇantam ojasā ||  

#### PS_7.4.7
abhi gotrāṇi sahasā gāhamāno  
adāya ugraḥ śatamanyur indraḥ |  
duścyavanaḥ pṛtanāṣāḍ ayodhyo  
asmākaṃ senā avatu pra yutsu ||  

#### PS_7.4.8
bṛhaspate pari dīyā rathena  
rakṣohāmitrām̐ apabādhamānaḥ |  
prabhañjañ chatrūn pramṛṇann amitrān  
asmākam edhy avitā tanūnām ||  

#### PS_7.4.9
indra āsāṃ netā bṛhaspatir  
dakṣiṇā yajñaḥ pura etu somaḥ |  
devasenānām abhibhañjatīnāṃ  
jayantīnāṃ maruto yantu madhye ||  

#### PS_7.4.10
indrasya vṛṣṇo varuṇasya rājña  
ādityānāṃ marutāṃ śardha ugram |  
mahāmanasāṃ bhuvanacyavānāṃ  
ghoṣo devānāṃ jayatām ud asthāt ||  

#### PS_7.4.11
asmākam indraḥ samṛteṣu dhvajeṣv  
asmākaṃ yā iṣavas tā jayantu |  
asmākaṃ vīrā uttare bhavantv  
asmān devāso 'vatā haveṣu ||  

### 5

#### PS_7.5.1
vaiśvānarād arocata  
jāto hiraṇyayo maṇiḥ |  
tam ābharad bṛhaspatiḥ  
kaśyapo vīryāya kam ||  

#### PS_7.5.2
bṛhaspatis tam akṛṇon  
maṇiṃ vaiśvānaraṃ sahaḥ |  
saptarṣayo balāya kaṃ  
saṃ dadhuṣ ṭvā vayodhasaḥ ||  

#### PS_7.5.3
viśve devās ta indriyaṃ  
saptarṣayaś ca saṃ dadhuḥ |  
jāto hiraṇyayo maṇir  
agner vaiśvānarād adhi ||  

#### PS_7.5.4
aśvattho jātaḥ prathamo  
'gneḥ priyatamā tanūḥ |  
vaiśvānarasya sṛṣṭyā  
kṛtyādūṣiḥ kṛto maṇiḥ ||  

#### PS_7.5.5
kṛtyādūṣiṃ tvāvidaṃ  
kṛtyādūṣiṃ bharāmi tvā |  
kṛtyādūṣiṃ kṛṇomi tvā  
kṛtyādūṣiṃ vayodhasam ||  

#### PS_7.5.6
patatrī pakṣī balavān  
kṛtyādūṣiḥ sapatnahā |  
nitatnir viśvabheṣaja  
ugra āpatiko maṇiḥ ||  

#### PS_7.5.7
patatrī te balāya kaṃ  
nitatnir bheṣajāya te |  
jāto hiraṇyayo maṇir  
apa rakṣāṃsi sedhatu ||  

#### PS_7.5.8
devo maṇiḥ sapatnahā  
rakṣohāmīvacātanaḥ |  
hiraṇyayonir aṃśumān  
kaśyapenābhṛtaṃ sahaḥ ||  

#### PS_7.5.9
vaiśvānaraṃ tejanam ekam āhur  
agner yoneḥ saha candreṇa jātam |  
gayasphānaḥ prataraṇo vayodhāḥ  
kṛtyādūṣir valagahāsy ugraḥ ||  

#### PS_7.5.10
yasyedaṃ bhūmyām adhi  
nikrāntaṃ pāṃsure padam |  
mṛjānas tanvo yad rapas  
tasya snāhi tanū adhi ||  

#### PS_7.5.11
dūṣyās tvā vadhaṃ vayaṃ  
devasya savituḥ save |  
jīvātave bharāmasi  
mahyā ariṣṭatātaye ||  

#### PS_7.5.12
ācchedanaḥ pracchedano  
dviṣatas tapano maṇiḥ |  
śatruñjayaḥ sapatnahā  
dviṣantam apa bādhatām ||  

anuvāka 1 ||

### 6

#### PS_7.6.1
satyasya sthūṇā pṛthivīṃ dādhāra  
ṛtena devā amṛtam anv avindan |  
dhruveṇa tvā haviṣā dhārayāmy  
abhi tad dyāvāpṛthivī gṛṇītām ||  

#### PS_7.6.2
yebhir homair viśvakarmā  
dādhāremāṃ pṛthivīṃ mātaraṃ naḥ |  
tebhiṣ ṭvā homair iha dhārayāmy  
ṛtaṃ satyam anu carantu homāḥ ||  

#### PS_7.6.3
iha dhriyadhvaṃ dharuṇe pṛthivyā  
uśatyā mātuḥ subhagāyā upasthe |  
aparāṇuttā mahasā modamānā  
asmin vāstau suprajaso bhavātha ||  

#### PS_7.6.4
suprajaso mahasā modamānā  
varṣman pṛthivyā upari śrayadhvam |  
asyai śālāyai śarma yacchantu devā  
dhārābhir enāṃ pṛthivī pipartu ||  

#### PS_7.6.5
imāṃ śālāṃ śreṣṭhatamāṃ vasūnām  
ariṣṭavīrā abhi saṃ carema |  
dṛḍhā asyā upamito bhavantu  
sthirā vīrā upasado bhavantu ||  

#### PS_7.6.6
imāṃ śālāṃ savitā vāyur indro  
bṛhaspatir ni minotu prajānan |  
ukṣantūdnā maruto ghṛtena  
bhago no rājā ni kṛṣiṃ dadhātu ||  

#### PS_7.6.7
mānasya patni haviṣo juṣasva  
tīvrāntasya bahulamadhyamasya |  
ā tvā śiśur vāśyatām ā kumāra  
ā vāśyantāṃ dhenavo nityavatsāḥ ||  

#### PS_7.6.8
dṛḍhās te sthūṇā bhavantu bhūmyām adhi  
dṛḍhāḥ pakṣāsas tava devi śāle |  
sthiravīrānamitrā na edhi  
śarma no yaccha dvipade catuṣpade ||  

#### PS_7.6.9
śālā devī gārhapatyāya cākl̥pe  
tṛṇaṃ vasānā jagate suśevā |  
sthirāṅgāṃ tvā sthirapūruṣāṃ mānasya patni  
sthirāṃ tvā vīrā abhi saṃ carema ||  

#### PS_7.6.10
vāstoṣpate prati jānīhy asmān  
svāveśo anamīvo na edhi |  
yat tvemahe prati nas taj juṣasva  
catuṣpado dvipada ā veśayeha ||  

### 7

#### PS_7.7.1
darbho agra oṣadhīnāṃ  
śatakāṇḍo ajāyata |  
sa sahasravīryaḥ  
pari ṇaḥ pātu viśvataḥ ||  

#### PS_7.7.2
yathā darbho jāyamānas  
tvacaṃ bhinatti bhūmyāḥ |  
evā sa bhidyatāṃ jano  
yo naḥ pāpaṃ cikitsati ||  

#### PS_7.7.3
apa nāḍam apa kṛtyām  
apa rakṣaḥ sadānvāḥ |  
amīvāś cātayāmasi  
sarvāś ca yātudhānyaḥ ||  

#### PS_7.7.4
asti vai nivata udvanaṃ  
na vai sarvam anuplavam |  
asi tvaṃ tasya dūṣaṇo  
yo naḥ pāpaṃ cikitsati ||  

#### PS_7.7.5
pari sāyaṃ pari prātaḥ  
pari madhyaṃdinaṃ pari |  
darbho hiraṇyahastaghnaḥ  
pari ṇaḥ pātu viśvataḥ ||  

#### PS_7.7.6
girau jātaḥ svar ahāsi  
sākaṃ somena babhruṇā |  
mā pāpakṛtvanaḥ śiṣo  
mā pākaḥ puruṣo riṣat ||  

#### PS_7.7.7
divo mūlam avatataṃ  
pṛthivyām ota āhitaḥ |  
darbhaḥ sahasravīryaḥ  
pari ṇaḥ pātu viśvataḥ ||  

#### PS_7.7.8
sahasrakāṇḍas taviṣas  
tīkṣṇavalśo viṣāsahiḥ |  
darbheṇa sarvā rakṣāṃsy  
amīvāś cāpa dahāmasi ||  

#### PS_7.7.9
apadagdhaṃ duṣvapnyam  
apadagdhā arātayaḥ |  
sarvāś ca yātudhānyaḥ ||  

#### PS_7.7.10
mā tvā dabhan yātudhānā  
mā bradhnaḥ śakuniḥ patan |  
darbho rājā samudriyaḥ  
pari ṇaḥ pātu viśvataḥ ||  

### 8

#### PS_7.8.1
yo naḥ pāpena vacasā-  
-aghoṣato duruktaṃ bruvat |  
ārāc chaptam aprāpyāsmān  
apa tad yātu sarvataḥ ||  

#### PS_7.8.2
yan naḥ śapād araṇo yat sapatnaḥ  
śvaśrūr vā yac chvaśuro vā śapāti |  
jyāyasaḥ śapathān vayaṃ  
yavena yāvayāmasi ||  

#### PS_7.8.3
yān samasyante śapathān  
vākkṣamyānṛtviyāmadhi |  
yavaṃ tvaṃ bibhrad bāhvoḥ  
pūrvaḥ prati śṛṇīhi tān ||  

#### PS_7.8.4
ṛjukeśo yavo babhrur  
maghavā no 'numādyaḥ |  
hiraṇyadhanvā śapathān upejatu ||  

#### PS_7.8.5
tvāṃ pītvendro vṛtraṃ  
śakro jaghāna vāsavaḥ |  
sa viṣāhī yatharṣabhaḥ  
sahasva śapathān yava ||  

#### PS_7.8.6
ārāc carantu śapathā yutā ito  
jihvā u ditā arasāḥ santu sarve |  
nāmagrāhād vāco heḍād  
īkṣitād ghoracakṣasaḥ  
śarma te varma kṛṇmasi ||  

#### PS_7.8.7
apāñco yantu śapathā  
janenāstā aghāyunā |  
yo no durasyāj jīvate  
svenānāgase sate ||  

#### PS_7.8.8
pari mā pātu śapathād  
anṛtād duritād uta |  
pari mā jyāyasaḥ śaṃsād  
yavo rakṣatu mā riṣam ||  

#### PS_7.8.9
anāstigyaṃ śapathair  
anativyādhyaṃ kṛtam |  
bṛhad varma prati muñcāmi te yavam ||  

#### PS_7.8.10
taṃ vayāṃsīva pakṣiṇa  
ā viśantu patatriṇaḥ |  
śaptāraṃ śapathāḥ punaḥ ||  

### 9

#### PS_7.9.1
ā no diśa mā pari ṣṭhā arāte  
mā no rakṣīr dakṣiṇāṃ yācamānām |  
pra ṇaḥ pradātā savitā ca yacchatāṃ  
namo vīrtsāyā asamṛddhyai ca kṛṇmaḥ ||  

#### PS_7.9.2
yam arāte purodhatse  
puruṣaṃ parirāpiṇam |  
namas te tasmai kṛṇmo  
mā vaniṃ mama vivyathaḥ ||  

#### PS_7.9.3
yam adyābhiprayuñjmahe  
manasā hṛdayena ca |  
arāte taṃ no mā vīrtsīr  
ditsantaṃ parirāpiṇi ||  

#### PS_7.9.4
pra ṇo vanir devakṛtā  
divā naktaṃ ca sidhyatu |  
arātim anupremo vayaṃ  
namo 'stv arātaye ||  

#### PS_7.9.5
uta nagnā bobhuvatī  
svapnayā sacase janam |  
arāte cittaṃ vīrtsanty  
ākūtiṃ puruṣasya ca ||  

#### PS_7.9.6
paro 'pehy asamṛddhe  
vi te hetiṃ nayāmasi |  
yaṃ dviṣmas taṃ sacasva  
kanyā bhūtvā sragviṇī rukmiṇī dṛśe ||  

#### PS_7.9.7
namas te 'stv asamṛddhe  
mā māṃ purodhiṃ kṛṇuthāḥ |  
veda tvāhaṃ nimīvantīṃ  
nitudantīm arāte  
martyān martyebhyo adhi nirvadantīm ||  

#### PS_7.9.8
mā no vaniṃ mā vācaṃ mā vīrtsīr  
ugrāv indrāgnī na ā bhajatāṃ vasūni |  
sarve no 'dya ditsanto  
arātiṃ prati haryata ||  

#### PS_7.9.9
savitāram anumatiṃ  
bhagaṃ yanto havāmahe |  
vācaṃ juṣṭāṃ madhumatīṃ vadāni  
devānāṃ devahūtiṣu ||  

#### PS_7.9.10
yaṃ yācāmi nakulyā  
jihvayoṣṭhāpidhānayā |  
śraddhā tam adya vindatu  
dattā somena babhruṇā ||  

### 10

#### PS_7.10.1
aitu devas trāyamāṇaḥ  
kuṣṭho himavatas pari |  
takmānaṃ sarvaṃ nāśayan  
sarvāś ca yātudhānyaḥ ||  

#### PS_7.10.2
trīṇi te kuṣṭha nāmāni  
naghamāro naghāriṣo naghāyuṣo  
na ghāyaṃ puruṣo riṣat |  
yasmai paribravīmi tvā  
sāyaṃprātar atho divā ||  

#### PS_7.10.3
jīvalā nāma te mātā  
jīvanto nāma te pitā  
māriṣā nāma te svasā  
na (…) ||  

#### PS_7.10.4
uttamo 'sy oṣadhīnām  
anaḍvāñ jagatām iva  
vyāghraḥ śvapadām iva  
na ghāyaṃ puruṣo riṣat |  
yasmai paribravīmi tvā  
sāyaṃprātar atho divā ||  

#### PS_7.10.5
triḥ śāmbubhyo gireyebhyas  
trir ādityebhyas pari |  
trir jāto viśvadevebhyaḥ  
sa kuṣṭho viśvabheṣajaḥ  
sākaṃ somena tiṣṭhati |  
takmānaṃ sarvaṃ nāśayan  
sarvāś ca yātudhānyaḥ ||  

#### PS_7.10.6
aśvattho devasadanas  
tṛtīyasyām ito divi |  
tatrāmṛtasya cakṣaṇaṃ  
tataḥ kuṣṭho 'jāyata |  
saḥ (…) ||  

#### PS_7.10.7
hiraṇyayī naur acarad  
dhiraṇyabandhanā divi (…) ||  

#### PS_7.10.8
yatra nāvaḥ prabhraṃśanaṃ  
yatra himavataḥ śiraḥ |  
tatrāmṛtasya cakṣaṇaṃ  
tataḥ kuṣṭho ajāyata |  
sa kuṣṭho viśvabheṣajaḥ  
sākaṃ somena tiṣṭhati |  
takmānaṃ sarvaṃ nāśayan  
sarvāś ca yātudhānyaḥ ||  

#### PS_7.10.9
yaṃ tvā veda pūrva aikṣvāko  
yaṃ vā tvā kuṣṭha kāśyaḥ |  
yaṃ śāvaso yaṃ mātsyas  
tenāsi viśvabheṣajaḥ ||  

#### PS_7.10.10
śīrṣālākaṃ tṛtīyakaṃ  
sadandir yaś ca hāyanaḥ |  
takmānaṃ viśvadhāvīrya-  
-adharāñcaṃ parā suva ||  

anuvāka 2 ||

### 11

#### PS_7.11.1
ye parvatāḥ somapṛṣṭhā  
āpa uttānaśīvarīḥ |  
vātaḥ parjanya ād agnis  
te kravyādam aśīśaman ||  

#### PS_7.11.2
yas te hanti carācaram  
utthāsyantaṃ sarīsṛpam |  
garbhaṃ yo daśamāsyaṃ  
tam ito nāśayāmasi ||  

#### PS_7.11.3
yadi ghnanty apsaraso  
gandharvā gehyā uta |  
kravyādo mūradevinas  
tān ito nāśayāmasi ||  

#### PS_7.11.4
yas ta ūrū ārohaty  
asṛk te rehaṇāya kam |  
āmādaḥ kravyādo ripūṃs  
tān ito nāśayāmasi ||  

#### PS_7.11.5
yas te śroṇī cyāvayaty  
antarā dampatī śaye |  
yoniṃ yo antar āreḍhi  
tam ito nāśayāmasi ||  

#### PS_7.11.6
yas tvā svapnena tamasā  
mohayitvā nipadyate |  
prajāṃ yas te jighatsati  
tam (…) ||  

#### PS_7.11.7
yas tvā patyuḥ pratirūpo  
jāro bhūtvā nipadyate |  
arāyaṃ kaṇvaṃ pāpmānaṃ  
tam ito nāśayāmasi ||  

#### PS_7.11.8
hā hai kharva khalate  
naigūrakarṇa tuṇḍila |  
indrasya tigmam āyudhaṃ  
tena tvā nāśayāmasi ||  

#### PS_7.11.9
namas taṇḍāya namaḥ kusumāya  
namaḥ pratipāvne namaḥ kaḥsvadheye |  
namas tubhyaṃ nirṛte viśvavāre  
jaremaṃ dhāpayatāṃ viśvarūpā ||  

#### PS_7.11.10
yāvad dyaur yāvat pṛthivī  
yāvat paryeti sūryaḥ |  
tāvat tvam ugra gulgulo  
parīmāṃ pāhi viśvataḥ ||  

### 12

#### PS_7.12.1
ekarājñīm ekavratām  
ekasthām ekalāmikām |  
pāṭāṃ sapatnacātanīṃ  
jaitrāyācchā vadāmasi ||  

#### PS_7.12.2
ekarājñy ekavrata  
ekastha ekalāmike |  
na tvā sapatnī sāsāha  
gaireyī ca na bāhyā ||  

#### PS_7.12.3
uttarāham uttarābhya  
uttared adharābhyaḥ |  
adhaḥ sapatnī māmaky  
adhared adharābhyaḥ ||  

#### PS_7.12.4
na saindhavasya puṣpasya  
sūryo mlāpayati tvacam |  
pāṭe 'mlātayā tvayā  
sapatnyā varca ā dade ||  

#### PS_7.12.5
na vai pāṭe pāṭevāsi  
subhāgaṃkaraṇīd asi |  
pāṭe bhagasya no dhehy  
atho mā mahiṣīṃ kṛṇu ||  

#### PS_7.12.6
yat pāṭe adhi vṛkṣe  
vātaplavā mahīyase |  
jayantī pratyātiṣṭhantī  
saṃjayā nāma vā asi ||  

#### PS_7.12.7
uttānaparṇāṃ subhagāṃ  
sahamānāṃ sahasvatīm |  
acchā bṛhadvadāṃ vada  
pāṭāṃ sapatnacātanīm ||  

#### PS_7.12.8
pāṭām indro vy āśnād  
dhantavā asurebhyaḥ |  
tayāhaṃ sapatnīṃ sākṣīya  
mahendro dānavān iva ||  

#### PS_7.12.9
pāṭā bibharty aṅkuśaṃ  
hiraṇyavantam aṅkinam |  
tena sapatnyā varca  
ā lumpāmi mamed asat ||  

#### PS_7.12.10
imāṃ khanāmy oṣadhiṃ  
vīrudhāṃ balavattamām |  
yayā sapatnīṃ bādhate  
kṛṇute kevalaṃ patim ||  

### 13

#### PS_7.13.1
yāsām ārād āghoṣāmo  
vātasyeva pṛthag yataḥ |  
tāsāṃ śvanvatīnām  
indro api kṛtac chiraḥ ||  

#### PS_7.13.2
yāḥ purastād ācaranti  
sākaṃ sūryasya raśmibhiḥ (…) ||  

#### PS_7.13.3
yā vātam anusaṃyanty  
antarikṣe adho divaḥ (…) ||  

#### PS_7.13.4
yāsāṃ preṅkho divi baddho  
antarikṣe hiraṇyayaḥ (…) ||  

#### PS_7.13.5
yās talpān anunṛtyanty  
antarikṣe hiraṇyayān (…) ||  

#### PS_7.13.6
yāḥ patanti vātarathā  
uttānāḥ pādaghātinīḥ (…) ||  

#### PS_7.13.7
yā vṛkṣaṃ parisarpanti  
sācy akṣī karikratīḥ (…) ||  

#### PS_7.13.8
yāś catvare saṃgacchante  
vikumbāś celavāsinīḥ (…) ||  

#### PS_7.13.9
yāsāṃ sikatavāpiṣu  
gṛho mito hiraṇyayaḥ (…) ||  

#### PS_7.13.10
yā ārokaiḥ prapadyante  
puṣkarair iva jāmayaḥ (…) ||  

#### PS_7.13.11
yā nadīḥ pratigāhante  
saṃrabhya kanyā iva (…) ||  

#### PS_7.13.12
yās tīrthāni vigāhante  
'ghnyāḥ śvasatīr iva (…) ||  

#### PS_7.13.13
yāḥ samudrād uccaranty  
uccair ghoṣān karikratīḥ (…) ||  

#### PS_7.13.14
yā gacchanti janaṃjanam  
icchantīḥ prayutaṃ bahu |  
tāsāṃ śvanvatīnām  
indro api kṛtac chiraḥ ||  

### 14

#### PS_7.14.1
agnir āyuṣmān  
sa vanaspatibhir āyuṣmān |  
sa māyuṣmān āyuṣmantaṃ kṛṇotu ||  

#### PS_7.14.2
vāyur āyuṣmān  
so 'ntarikṣeṇāyuṣmān (…) ||  

#### PS_7.14.3
sūrya āyuṣmān  
sa divāyuṣmān (…) ||  

#### PS_7.14.4
candra āyuṣmān  
sa nakṣatrair āyuṣmān (…) ||  

#### PS_7.14.5
soma āyuṣmān  
sa oṣadhībhir āyuṣmān (…) ||  

#### PS_7.14.6
yajña āyuṣmān  
sa dakṣiṇābhir āyuṣmān (…) ||  

#### PS_7.14.7
samudra āyuṣmān  
sa nadībhir āyuṣmān |  
sa māyuṣmān āyuṣmantaṃ kṛṇotu ||  

#### PS_7.14.8
brahmāyuṣmat  
tad brahmacāribhir āyuṣmat |  
tan māyuṣmad āyuṣmantaṃ kṛṇotu ||  

#### PS_7.14.9
indra āyuṣmān  
sa vīryeṇāyuṣmān |  
sa māyuṣmān āyuṣmantaṃ kṛṇotu ||  

#### PS_7.14.10
devā āyuṣmantas  
te 'mṛtenāyuṣmantaḥ |  
te māyuṣmanta āyuṣmantaṃ kṛṇvantu ||  

#### PS_7.14.11
prajāpatir āyuṣmān  
sa prajābhir āyuṣmān |  
sa māyuṣmān āyuṣmantaṃ kṛṇotu ||  

### 15

#### PS_7.15.1
dakṣiṇā mā dakṣiṇato  
dakṣiṇā pātu savyataḥ |  
paścād anuvyādhāt pātu  
sarvasyā bhavahetyāḥ ||  

#### PS_7.15.2
paśunā tvaṃ paśupate  
dvipād dattvā catuṣpadā |  
ātmanvatīṃ dakṣiṇāṃ  
prāṇaṃ dattvā prāṇihi ||  

#### PS_7.15.3
yāṃ dadāsi śraddadhāno  
dakṣiṇāṃ brāhmaṇakṛte |  
sā tvā yakṣmāt pārayatv  
agneḥ saṃtāpād divyasya śokāt ||  

#### PS_7.15.4
dadāsīmāṃ dakṣiṇāṃ mā ta āmamac  
chalyān yakṣmān vi vṛhāmo vayaṃ te |  
karṇaśūlam upahatyā arātīḥ  
sarve yakṣmā apa tiṣṭhantu sākam ||  

#### PS_7.15.5
annena prāṇaṃ vanute  
tiro dhatte paridhānena yakṣmam |  
hiraṇyam aśvaṃ gāṃ dadat  
kṛṇute varma dakṣiṇām ||  

#### PS_7.15.6
uṣṇīṣaṃ tvā śīrṣaktyā  
vāsas tvā tanvāmayāt |  
candraṃ hiraṇyam andhyāt  
karṇād dattaṃ śukraṃ bhrājad  
bādhiryāt pātu dakṣiṇā ||  

#### PS_7.15.7
upabarhaṇaṃ tvā grīvāmayān  
maṇayo yakṣmād datkravyāt |  
aṅgarogād abhyañjanam  
annaṃ tvāntaṣṭyāmayāt ||  

#### PS_7.15.8
adhaspadād āmayataḥ  
pado rogād upānahau |  
daṇḍas tvā dattaḥ pari pātu sarpād  
dakṣiṇataḥ prayato dakṣiṇena ||  

#### PS_7.15.9
saumanasaṃ dakṣiṇāṃ dakṣamāṇā  
iṣam ūrjaṃ dakṣiṇāṃ saṃvasānāḥ |  
bhagasya dhārām avase pratīmaḥ ||  

#### PS_7.15.10
sahasrāṅgā śataṃ jyotīṃṣy asyā  
yajñasya paprir amṛtā svargā |  
ā na etu dakṣiṇā viśvarūpā-  
-ahiṃsantīṃ prati gṛhṇīma enām ||  

anuvāka 3 ||

### 16

#### PS_7.16.1
agnir mā pātu vasubhiḥ purastāt  
tasmin krame tasmiṃ śraye  
tāṃ puraṃ praimi |  
sa mā rakṣatu sa mā gopāyatu  
tasmā ātmānaṃ pari dade svāhā ||  

#### PS_7.16.2
vāyur māntarikṣeṇaitasyā diśaḥ pātu  
tasmin (…) ||  

#### PS_7.16.3
somo mā rudrair dakṣiṇāyā diśaḥ (…) ||  

#### PS_7.16.4
varuṇo mādityair etasyā diśaḥ (…) ||  

#### PS_7.16.5
sūryo mā dyāvāpṛthivībhyāṃ pratīcyā diśaḥ pātu  
tasmin krame tasmiṃ śraye  
tāṃ puraṃ praimi |  
sa mā rakṣatu sa mā gopāyatu  
tasmā ātmānaṃ pari dade svāhā ||  

#### PS_7.16.6
apo mauṣadhīmatīr etasyā diśaḥ pāntu  
tāsu krame tāsu śraye  
tāṃ puraṃ praimi |  
tā mā rakṣantu tā mā gopāyantu  
tābhya ātmānaṃ pari dade svāhā ||  

#### PS_7.16.7
viśvakarmā mā saptarṣibhir udīcyā diśaḥ (…) ||  

#### PS_7.16.8
indro mā marutvān etasyā diśaḥ (…) ||  

#### PS_7.16.9
prajāpatir mā prajananavān saha pratiṣṭhayā dhruvāyā diśaḥ (…) ||  

#### PS_7.16.10
bṛhaspatir mā viśvair devair ūrdhvāyā diśaḥ pātu  
tasmin krame tasmiṃ śraye  
tāṃ puraṃ praimi |  
sa mā rakṣatu sa mā gopāyatu  
tasmā ātmānaṃ pari dade svāhā ||  

### 17

#### PS_7.17.1
agniṃ te vasumantam ṛcchantu  
ye māghāyavaḥ prācyā diśo +'bhidāsān ||  

#### PS_7.17.2
vāyuṃ te 'ntarikṣavantam ṛcchantu  
ye māghāyava etasyā diśo +'bhidāsān ||  

#### PS_7.17.3
somaṃ te rudravantam ṛcchantu  
ye māghāyavo dakṣiṇāyā diśo +'bhidāsān ||  

#### PS_7.17.4
varuṇaṃ ta ādityavantam ṛcchantu  
ye māghāyava etasyā diśo +'bhidāsān ||  

#### PS_7.17.5
sūryaṃ te dyāvāpṛthivīvantam ṛcchantu  
ye māghāyavaḥ pratīcyā diśo +'bhidāsān ||  

#### PS_7.17.6
apas ta oṣadhīmatīr ṛcchantu  
ye māghāyava etasyā diśo +'bhidāsān ||  

#### PS_7.17.7
viśvakarmāṇaṃ te saptarṣivantam ṛcchantu  
ye māghāyava udīcyā diśo +'bhidāsān ||  

#### PS_7.17.8
indraṃ te marutvantam ṛcchantu  
ye māghāyava etasyā diśo +'bhidāsān ||  

#### PS_7.17.9
prajāpatiṃ te prajananavantam ṛcchantu  
ye māghāyavo dhruvāyā diśo +'bhidāsān ||  

#### PS_7.17.10
bṛhaspatiṃ te viśvadevavantam ṛcchantu  
ye māghāyava ūrdhvāyā diśo +'bhidāsān ||  

### 18

#### PS_7.18.1
vaikaṅkatenedhmena  
devebhya ājyaṃ vaha |  
agne tān iha mādaya  
sarva ā yantu me havam ||  

#### PS_7.18.2
indra ā yāhi me havam  
idaṃ kariṣyāmi tac chṛṇu |  
ima aindrā atisarā  
ākūtīḥ saṃ namantu me |  
tebhiḥ śakema vīryaṃ  
jātavedas tanūvaśin ||  

#### PS_7.18.3
yad asāv amuto devā  
adevaḥ saṃścikīrṣati |  
mā tasyāgnir havyaṃ vākṣīd  
dhavaṃ devāś ca mopa gur  
mamaiva havam etana ||  

#### PS_7.18.4
ati dhāvatātisarā  
viśvasyeśānā ojasaḥ |  
vṛścatāmuṣya jīvitam  
indreṇa saha medinā ||  

#### PS_7.18.5
atisṛtyātisarā  
indrasyaujasā hata |  
aviṃ vṛka iva mathnīta  
tato vo jīvan mā moci  
prāṇam asyāpi nahyata ||  

#### PS_7.18.6
yān asau pratisarān akaś  
cakāra kṛṇavac ca yān |  
tvaṃ tān indra vṛtrahan  
pratīcaḥ punar ā kṛdhi  
yathāmuṃ tṛṇahañ janam ||  

#### PS_7.18.7
yam amī purodadhire  
brahmāṇam upabhūtaye |  
indrasya te adhaspadaṃ  
taṃ pra yacchāmi mṛtyave  
kravyād enaṃ śamayatu ||  

#### PS_7.18.8
yadi preyur devapurā  
brahma varmāṇi cakrire |  
tanūpānaṃ paripāṇāni cakrire  
sarvaṃ tad arasaṃ kṛdhi ||  

#### PS_7.18.9
atrainam indra vṛtrahann  
ugro marmaṇi vidhya |  
atraivainam abhi tiṣṭha  
śakra medy ahaṃ tava |  
anu tvendrā rabhāmahe  
syāma sumatau tava ||  

#### PS_7.18.10
yathendra udvācanaṃ  
labdhvā cakre adhaspadam |  
kṛṇve 'mum adharaṃ tathā  
śaśvatībhyaḥ samābhyaḥ ||  

### 19

#### PS_7.19.1
āṅgiraso janmanāsi  
tam u tvāhur vanaspate |  
sa pīlo rakṣo bādhasva  
sākam indreṇa medinā ||  

#### PS_7.19.2
apa rakṣāṃsi bādhasva  
bādhasva parirāpiṇaḥ |  
piśācān pīlo kravyādo  
bādhasva mūradevinaḥ ||  

#### PS_7.19.3
yayāhus tṛṣṭaṃ kaṭukam  
apagūḍhaṃ phale kulam |  
tasyai hiraṇyakeśyai  
namaḥ kṛṇmo arātaye ||  

#### PS_7.19.4
yā mahatī mahonmānā  
sarvā āśā vyānaśe |  
tasyai hiraṇyakeśyai  
namaḥ kṛṇmo arātaye ||  

#### PS_7.19.5
yas te yoniṃ pratireḍhy  
āṇḍādo garbhadūṣaṇaḥ |  
arāyaṃ putraṃ prāpī yas  
taṃ pīluḥ sahatām itaḥ ||  

#### PS_7.19.6
yadā pīlav āṅgirasa  
pakvo 'tiṣṭho vanaspate |  
athāhur indraṃ jajñānaṃ  
śakraṃ barjahye prati ||  

#### PS_7.19.7
yathā sedim abādhathāḥ  
pacyamāno vanaspate |  
evā pīlo rakṣo bādhasva  
sākam indreṇa medinā ||  

#### PS_7.19.8
yat piśācaiḥ puruṣasya  
jagdhaṃ bhavaty ātmanaḥ |  
ā pīlo pyāyate punas  
tava cāśnāti pippalam ||  

#### PS_7.19.9
pīluṃ tvāhuḥ pīvaṃ tvāhur  
atho tvāhur vanaspatim |  
sarvā te bhadrā nāmāni  
tebhir naḥ pāhy aṃhasaḥ ||  

#### PS_7.19.10
rakṣohaṇaṃ vṛtrahaṇaṃ  
pīluṃ piśācajambhanam |  
jajñānam agre vṛkṣāṇāṃ  
taṃ te badhnāmy āyuṣe ||  

### 20
sagarāya śatruhaṇe svāhā ||  
śarṇīlāya śatruhaṇe svāhā ||  
samudrāya śatruhaṇe svāhā ||  
sandhasāya śatruhaṇe svāhā ||  
iṣirāya śatruhaṇe svāhā ||  
avasyave śatruhaṇe svāhā ||  
vāyave śatruhaṇe svāhā ||  
vātāya śatruhaṇe svāhā ||  
mātariśvane śatruhaṇe svāhā ||  
pavamānāya śatruhaṇe svāhā ||  

anuvāka 4 ||

## Kāṇḍa 8

### 1

#### PS_8.1.1
kathā dive asurāya bravāma  
kathā pitre haraye tveṣanṛmṇaḥ |  
pṛśniṃ varuṇa dakṣiṇāṃ dadāvān  
punarmagha tvaṃ manasācikitsīḥ ||  

#### PS_8.1.2
na kāmena punarmagho bhavāmi  
saṃpṛcya kaṃ pṛśnim etām upāje |  
kena mat tvam atharvan kāvyena  
kena jātenāsi jātavedāḥ ||  

#### PS_8.1.3
satyam ahaṃ gabhīraḥ kāvyena  
satyaṃ jātenāsmi jātavedāḥ |  
na me dāso nāryo mahitvaṃ  
vrataṃ mīmāya yad ahaṃ dhariṣye ||  

#### PS_8.1.4
na tvad anyaḥ kavitaro na vedhā  
na dhīrataro varuṇa svadhāvaḥ |  
tvam aṅga viśvā janimāni vettha  
sa cin nu tvaj jano māyī bibhāya ||  

#### PS_8.1.5
tvaṃ hy aṅga varuṇa svadhāvo  
viśvāni vettha janimā śardhanīte |  
kim enā rajasaḥ paro 'sti  
kim avareṇāvaram amura ||  

#### PS_8.1.6
ekam enā rajasaḥ paro 'sti  
para ekena durdāśaṃ cid anyat |  
tat te vidvān varuṇa pra bravīmy  
adhovacasaḥ paṇayo bhavantu  
nīcair dāsā upa sarpantu riprāḥ ||  

#### PS_8.1.7
tvaṃ hy aṅga varuṇa pra bravīṣi  
punarmagheṣv avadyāni bhūri |  
mo ṣu paṇy abhy etāvatā bhūr  
mā tvā vocann arādhasaṃ janāsaḥ ||  

#### PS_8.1.8
mā mā vocann arādhasaṃ janāsaḥ  
punas te pṛśniṃ jaritar dadāmi |  
stotraṃ me viśvam ā yāhi janeṣv  
antar deveṣu mānuṣeṣu vipra ||  

#### PS_8.1.9
ā te stotrāṇi vardhanāni yāmi  
dehi tan mahyaṃ yad adattam asti |  
yujyo naḥ saptapadaḥ sakhāsi  
samā nau bandhur varuṇaḥ samā jā ||  

#### PS_8.1.10
veda vai tad yan nau samā jā  
dadāmi tubhyaṃ yad adattam asti |  
devo devāya gṛṇate vayodhā  
vipro viprāya stuvate sumedhāḥ ||  

#### PS_8.1.11
ajījano hi varuṇa svadhāvann  
atharvāṇaṃ pitaraṃ viśvadevam |  
tasmā urv āyuṣ kṛṇuhi praśastaṃ +++(Bhatt. āyuḥ)+++  
sakhā no 'si paramaś ca bandhuḥ ||  

### 2

#### PS_8.2.1
vṛṣā me ravo nabhasā na tanyatur  
ugreṇa taṃ vacasā bādha id u te |  
ahaṃ tam asya grabhir agrabhaṃ rasaṃ  
jyotiṣeva tamasa ud eti sūryaḥ ||  

#### PS_8.2.2
yat te 'podakaṃ viṣaṃ  
tat ta āt tābhir agrabham |  
gṛhṇāmi madhyam uttamam  
utāvamaṃ bhiyasā neśad ād u te ||  

#### PS_8.2.3
balena te balaṃ hanmi  
tanvā hanmi te tanum |  
viṣeṇa hanmi te viṣam  
ahe mṛṣīṣṭhā mā jīvīḥ +++(see Kim 2014, 17; Bhatt. muriṣṭā, jīvīt)+++  
pratyag abhy etu tvā viṣam ||  

#### PS_8.2.4
asitasya taimātasya  
babhror apodakasya ca |  
sātrāsāhasya manyor jyām  
ugrasyeva dhanvano  
vi muñcāmi rathām̐ iva ||  

#### PS_8.2.5
kailāta pṛśna upatṛṇya babhrav  
ā me śṛṇutāsitā alīkāḥ |  
mā naḥ sakhyuḥ kāmam api ṣṭhād  
āśrāvayāddho vīrṣe ramadhvam ||  

#### PS_8.2.6
āliki ca vili pitā  
yas te mātā ca |  
vidma te viśvato bandhum  
arasa kiṃ kariṣyasi ||  

#### PS_8.2.7
urugūlāyā duhitā  
jātā dāsy asiknyāḥ |  
prataṅkaṃ dadruṣī nu  
sāhīn arasām̐ akaḥ ||  

#### PS_8.2.8
karṇā śvāvid abravīd  
girer avacarantikā |  
yāḥ kāś cemāḥ khanitrimās  
tāsām arasatamaṃ viṣam ||  

#### PS_8.2.9
tābuvaṃ na tābuvaṃ  
na ghed asi tvaṃ tābuvam |  
tābuvenārasaṃ viṣam ||  

#### PS_8.2.10
tastuvaṃ na tastuvaṃ  
na ghed asi tvaṃ tastuvam |  
tastuvenārasaṃ viṣam ||  

#### PS_8.2.11
arasaṃ te 'he viṣam  
iyaṃ kṛṇotv oṣadhiḥ |  
trāyamāṇā sahamānā sahasvatī  
sahātā id gor aśvāt puruṣād viṣam ||  

### 3

#### PS_8.3.1
yad āñjanaṃ traikakudaṃ  
jātaṃ himavatas pari |  
yātūṃś ca sarvān jambhayā  
sarvāś ca yātudhānyaḥ ||  

#### PS_8.3.2
utevāsi paripāṇaṃ  
yātujambhanam āñjana |  
utāmṛtatvasyeśiṣa  
utāsi pitubhojanam ||  

#### PS_8.3.3
paripāṇaṃ puruṣāṇāṃ  
paripāṇaṃ gavām asi |  
aśvānām arvatām it  
paripāṇāya tasthiṣe ||  

#### PS_8.3.4
pari māṃ pari ṇaḥ priyaṃ  
pari ṇaḥ pāhi yad dhanam |  
arātir in no mā tārīn  
mā ca naḥ kiṃ canāmamat ||  

#### PS_8.3.5
na taṃ prāpnoti śapatho  
na kṛtyā nābhiśocanam |  
nainaṃ viṣkandham aśnute  
yas tvā bibharty āñjana ||  

#### PS_8.3.6
āsan mantryād duṣvapnyāt  
kṣetriyāc chapathād uta |  
durhārdaś cakṣuṣo ghorāt  
tasmān naḥ pāhy āñjana ||  

#### PS_8.3.7
trayo dāsā āñjanasya  
takmā balāsa ād ahiḥ |  
varṣiṣṭhaḥ parvatānāṃ  
trikakun nāma te pitā ||  

#### PS_8.3.8
vṛtrasyāsi kanīnikā  
parvatasyāsy akṣyau |  
devebhiḥ sarvaiḥ proktaṃ  
paridhir nāma vā asi ||  

#### PS_8.3.9
vaido ha veda te nāma  
gandharvaḥ parivācanam |  
yata āñjana prajāyase  
tata ehy ariṣṭatātaye ||  

#### PS_8.3.10
yadi vāsi traikakudaṃ  
yadi yāmunam ucyase |  
ubhe te bhadre nāmnī  
tābhyāṃ naḥ pāhy āñjana ||  

#### PS_8.3.11
yasyāñjana prasarpasy  
aṅgamaṅgaṃ paruṣparuḥ |  
tasmād yakṣmaṃ vi bādhasva-  
-ugro madhyamaśīr iva ||  

#### PS_8.3.12
nainaṃ ghnanti paryāyiṇo  
na sannām̐ ava gacchati |  
jane sa na pra mīyate  
yas tvā bibharty āñjana ||  

#### PS_8.3.13
idaṃ vidvān āñjana  
satyaṃ vakṣyāmi nānṛtam |  
saneyam aśvaṃ gāṃ vāsa  
ātmānaṃ tava pūruṣa ||  

### 4

#### PS_8.4.1
ya ekavṛṣo 'si  
sṛjāraso 'si ||  

#### PS_8.4.2
yo dvivṛṣo 'si  
(…) || +++(see 1b)+++  

#### PS_8.4.3
yas trivṛṣo 'si  
(…) || +++(see 1b)+++  

#### PS_8.4.4
yaś caturvṛṣo 'si  
(…) || +++(see 1b)+++  

#### PS_8.4.5
yaḥ pañcavṛṣo 'si  
(…) || +++(see 1b)+++  

#### PS_8.4.6
yaḥ ṣaḍvṛṣo 'si  
(…) || +++(see 1b)+++  

#### PS_8.4.7
yaḥ saptavṛṣo 'si  
(…) || +++(see 1b)+++  

#### PS_8.4.8
yo 'ṣṭavṛṣo 'si  
(…) || +++(see 1b)+++  

#### PS_8.4.9
yo navavṛṣo 'si  
(…) || +++(see 1b)+++  

#### PS_8.4.10
yo daśavṛṣo 'si  
(…) || +++(see 1b)+++  

#### PS_8.4.11
yo 'podako 'si  
sṛjāraso 'si ||  

### 5

#### PS_8.5.1
ekā ca me daśa ca-  
-apavaktāra oṣadhe |  
ṛtajāta ṛtāvari  
madhu tvā madhulā karat ||  

#### PS_8.5.2
dve ca me viṃśatiś ca  
(…) || +++(see 1bcd)+++  

#### PS_8.5.3
tisraś ca me triṃśac ca  
(…) || +++(see 1bcd)+++  

#### PS_8.5.4
catasraś ca me catvāriṃśac ca  
(…) || +++(see 1bcd)+++  

#### PS_8.5.5
pañca ca me pañcāśac ca  
(…) || +++(see 1bcd)+++  

#### PS_8.5.6
ṣaṭ ca me ṣaṣṭiś ca  
(…) || +++(see 1bcd)+++  

#### PS_8.5.7
sapta ca me saptatiś ca  
(…) || +++(see 1bcd)+++  

#### PS_8.5.8
aṣṭa ca me 'śītiś ca  
(…) || +++(see 1bcd)+++  

#### PS_8.5.9
nava ca me navatiś ca  
(…) || +++(see 1bcd)+++  

#### PS_8.5.10
daśa ca me śataṃ ca  
(…) || +++(see 1bcd)+++  

#### PS_8.5.11
śataṃ ca me sahasraṃ ca-  
-apavaktāra oṣadhe |  
ṛtajāta ṛtāvari  
madhu tvā madhulā karat ||  

anuvāka 1 ||

### 6

#### PS_8.6.1
ā paśyasi prati paśyasi  
parā paśyasi paśyasi |  
dyām antarikṣam ād bhūmiṃ  
tat sarvaṃ devi paśyasi ||  

#### PS_8.6.2
tisro divas tisraḥ pṛthivīḥ  
ṣaṭ cemaḥ pradiśo mahīḥ |  
tayāhaṃ sarvān yātūn  
paśyāni devy oṣadhe ||  

#### PS_8.6.3
suparṇasya divyasya  
tasya hāsi kanīnikā |  
sā bhūmim ā rurohitha  
vahyaṃ śrāntā vadhūr iva ||  

#### PS_8.6.4
tāṃ me sahasrākṣo devo  
dakṣiṇe hasta ā dadhat |  
tayāhaṃ sarvaṃ paśyāmi  
yad bhūtaṃ yac ca bhāvyam ||  

#### PS_8.6.5
yathā śvā caturakṣo  
yathāśvaḥ śyāvo 'rvatām |  
yathāgnir viśvataḥ pratyaṅṅ +++(Bhatt. pratyaṅ)+++  
evā tvam asy oṣadhe ||  

#### PS_8.6.6
kaśyapasya cakṣur asi  
śunyāś caturakṣyāḥ |  
vīdhre sūryam iva sarpantaṃ  
mā piśācaṃ tiras karaḥ ||  

#### PS_8.6.7
darśaya mā yātudhānān  
darśaya yātudhānyaḥ |  
āpaspṛta iva tiṣṭhantaṃ  
darśaya mā kimīdinam ||  

#### PS_8.6.8
ud agrabhaṃ paripāṇaṃ  
yātudhānāt kimīdinaḥ |  
tenāhaṃ sarvaṃ paśyāny  
uta śūdram utāryam ||  

#### PS_8.6.9
yathā sūryaś candramāś ca  
viśvā bhūtā vipaśyataḥ |  
evā vi paśya tān tvam  
aghāyur mopa gād iha ||  

#### PS_8.6.10
yo antarikṣeṇa patati  
bhūmiṃ yaś copasarpati |  
divaṃ yo manyate nāthaṃ  
taṃ piśācaṃ dṛśe kuru ||  

#### PS_8.6.11
āviṣ kṛṇuṣva rūpāṇi  
mātmānam apa gūhathāḥ |  
adhā sahasracakṣo tvaṃ  
prati paśyāsy āyataḥ ||  

### 7

#### PS_8.7.1
mokṣejāṃs todāṃs tumalān  
pathiṣṭhām̐ uta pārṣatān |  
ahīnāṃ sarveṣāṃ viṣam  
arasaṃ kṛṇv oṣadhe ||  

#### PS_8.7.2
aśvakrandasya vaṇḍasya  
pṛdākor gonaser uta |  
śvitrāṇāṃ sarveṣāṃ viṣam  
arasaṃ kṛṇv oṣadhe ||  

#### PS_8.7.3
dyāṃpātasya gavakasya  
godhāpṛṣṭher aher uta |  
asitānām etaj jātam  
ariṣṭe 'rasaṃ kṛdhi ||  

#### PS_8.7.4
etaj jātaṃ svajānāṃ  
tad babhro arasaṃ kṛdhi |  
sarvasya babhror bheṣajy  
asīha viṣadūṣaṇī || +++(asīha with Kim 2014, 64, Bhatt./Or. asī hi)+++  

#### PS_8.7.5
trāyamāṇā pra bravītu  
sarvāṅ rājño ahīnām |  
tiraścirājīn asitān  
atho upaśayāś ca ye ||  

#### PS_8.7.6
sahasāhaṃ yātudhānān  
sahasā yātudhānyaḥ |  
saho vaḥ sarvān sāsāha  
tasyāhaṃ nāma jagrabha ||  

#### PS_8.7.7
sahaḥ sākaṃ paidvena-  
-ugreṇa vacasā mama |  
andhāhīṃś ca sṛjayāś ca  
śaphakāṃś ca rathavrayaḥ |  
sahasā saha utpatya  
tān sarvām̐ arasām̐ akaḥ ||  

#### PS_8.7.8
asitasya vidradhasya  
harito yaś ca vidradhaḥ |  
nimaṅkṣī vidradhānāṃ yo  
mṛjantī tām̐ ajījabhat ||  

#### PS_8.7.9
yaḥ svajānāṃ nīlagrīvo  
yaḥ svajānāṃ harir uta |  
kalmāṣapuccham oṣadhe  
jambhayāsy arundhati ||  

#### PS_8.7.10
māyaṃ marad ahidaṣṭaḥ  
pitur asmā asad viṣam |  
imā hy asmā oṣadhim  
ā harāmy arundhatīm ||  

#### PS_8.7.11
etaj jātaṃ pṛdākūnām  
arasaṃ jīvale kṛdhi |  
indrasya bhadrikā vīrud  
asīha viṣadūṣaṇī || +++(asīha see Kim 2014, 64; Bhatt. asī hi)+++  

### 8

#### PS_8.8.1
śatam arvāk pra syandante  
pra syandante śataṃ paraḥ |  
śataṃ vṛtrasya kāṇḍāni  
tebhya āpo vi dhāvatha ||  

#### PS_8.8.2
antarikṣe patayiṣṇavo  
nabhasas pari jajñire |  
āpo hiraṇyavarṇās  
tās te bhavantu śaṃ hṛde ||  

#### PS_8.8.3
śaṃ te santu hṛdayāya  
śaṃ te hṛdayyābhyaḥ | +++(Bhatt. hṛdayābhyaḥ)+++  
śaṃ te yakaklomabhyaḥ  
śam u te antaṣṭebhyaḥ || +++(Bhatt. te yantaṣṭebhyaḥ)+++  

#### PS_8.8.4
yad aṅgair apasismiṣe  
yac chīrṣṇā yac ca pṛṣṭibhiḥ |  
āpas tat sarvaṃ niṣ karan  
taṣṭā riṣṭam ivānasaḥ ||  

#### PS_8.8.5
saṃ hṛdayena hṛdayam  
opaśena sam opaśaḥ |  
adbhir muñcāpasmitaṃ  
pārṣṇidyotaḥ sam etu me ||  

#### PS_8.8.6
ācarantīḥ parvatebhyo  
devīr devebhyas pari |  
āpo yam adya prāpan  
na sa riṣyāti pūruṣaḥ ||  

#### PS_8.8.7
śaṃ ta āpo haimavatīḥ  
śam u te santūtsyāḥ |  
śaṃ te saniṣyadā āpaḥ  
śam u te santu varṣyāḥ ||  

#### PS_8.8.8
śaṃ ta āpo dhanvanyāḥ  
śam u te santv anūpyāḥ |  
śaṃ te khanitrimā āpaḥ  
śaṃ yāḥ kumbhebhir ābhṛtāḥ ||  

#### PS_8.8.9
anabhrayaḥ khanamānā  
viprā gambhīre 'pasaḥ |  
bhiṣagbhyo bhiṣaktarā  
āpo acchā vadāmasi ||  

#### PS_8.8.10
apām aha divyānām  
apāṃ srotasyānām |  
apām aha praṇejane  
'śvā bhavatha vājinaḥ ||  

#### PS_8.8.11
tā āpaḥ śivā āpo  
'yakṣmaṃkaraṇīr apaḥ |  
yathaiva tṛṣyate mayas  
tās ta ādyuttabheṣajī ||  

### 9

#### PS_8.9.1
brahmajyeṣṭhā saṃbhṛtā vīryāṇi  
brahmāgre jyeṣṭhaṃ divam ā tatāna |  
bhūtānāṃ brahma prathamota jajñe  
tenārhati brahmaṇā spardhituṃ kaḥ ||  

#### PS_8.9.2
brahmeme dyāvāpṛthivī  
brahmeme sapta sindhavaḥ |  
brahmeme sarva ādityā  
brahma devā upāsate ||  

#### PS_8.9.3
brahma brāhmaṇo vadati  
brahma rātrī ni viśate |  
sāvitraṃ brahmaṇo jātaṃ  
brahmaṇāgnir vi rocate ||  

#### PS_8.9.4
brahmauṣadhayo ni tiṣṭhanti  
brahma varṣanti vṛṣṭayaḥ |  
brahmedaṃ sarvam ātmanvad  
yāvat sūryo vipaśyati ||  

#### PS_8.9.5
brahma hotā brahma yajño  
brahmaṇā svaravo mitāḥ |  
adhvaryur brahmaṇo jāto  
brahmaṇot tirate haviḥ ||  

#### PS_8.9.6
brahma sruco ghṛtavatīr  
brahmaṇā vedir udyatā |  
brahma yajñasya tantava  
ṛtvijo ye haviṣkṛtaḥ ||  

#### PS_8.9.7
brahma ṛṣabho bhadraretā  
brahma gāvo haviṣkṛtaḥ |  
brahma rathasya devasya  
yaj jayāti svaraṅkṛtaḥ ||  

#### PS_8.9.8
brahmaṇā śīraṃ vahati  
brahmaṇā yujyate rathaḥ |  
brahmaṇā puruṣo dvipān  
na vyathate caran ||  

#### PS_8.9.9
brahmaṇo jātā ṛṣayo  
brahmaṇo rājanyā uta |  
brahmedaṃ brahmaṇo jātaṃ  
brahmaṇo +'viṣyā annam ||  

#### PS_8.9.10
brahma śūdrā rājanyānāṃ  
brahmaiṣām uta vikṣadaḥ |  
brahmaiṣāṃ bhadraṃ sādanaṃ  
brahmaṇaiṣāṃ sabhāsadaḥ ||  

#### PS_8.9.11
brahma dāśā brahma dāsā  
brahmeme kitavā uta |  
strīpuṃsau brahmaṇo jātau  
striyo brahma uta vāvana ||  

#### PS_8.9.12
brahmodvato nivato brahma saṃvato  
vānaspatyāḥ parvatā brahma vīrudhaḥ |  
brahmedaṃ sarvam anv ā tatāna-  
-antarā dyāvāpṛthivī ubhe ||  

#### PS_8.9.13
brahmaivābhūd uttaraṃ jātavedo  
radvajro yātudhānaṃ mahālam |  
bhavāśarvau tapuṣīṃ hetim asmai  
mayeṣitau vi sṛjatāṃ vadhāya ||  

### 10

#### PS_8.10.1
yad aśvinā oṣadhīṣv  
āsiktaṃ puṣkarasrajā  
vīrudho madhu bibhrati |  
tenāham asyā mūrdhānam  
abhi ṣiñcāmi nāryāḥ ||  

#### PS_8.10.2
yad aśvinā puṣpād adhi  
mākṣikaṃ madhu saṃbhṛtam |  
anne lavaṇe yan madhu  
tenā(…) || +++(see 1de)+++  

#### PS_8.10.3
yad aśvinā gulgunyā-  
-āñjane madhu saṃbhṛtaṃ  
yad asmin madhughe madhu |  
(…) || +++(see 1de)+++  

#### PS_8.10.4
yad aśvinākṣa madhu  
goṣv aśveṣu yan madhu |  
surāyāṃ sicyamānāyāṃ  
kīlāle 'dhi yan madhu |  
tenā(…) || +++(see 1de)+++  

#### PS_8.10.5
yad aśvinā govarcasaṃ  
hiraṇyavarcasaṃ hastivarcasam aśvinā |  
tenāham asyā mūrdhānam  
abhi ṣiñcāmi nāryāḥ ||  

#### PS_8.10.6
abhi nandam abhi modam  
abhi darpaṃ kṛṇomi te |  
ā te bhagaṃ vartayatām  
aśvinā puṣkarasrajā ||  

#### PS_8.10.7
datsu te varcaḥ subhage  
jihvāyāṃ te madhūlakam |  
akṣyau nikaraṇī tava  
pratīkaṃ madhumattaram ||  

#### PS_8.10.8
ā sacasva talāśeva  
vṛkṣa ivāpatikaḥ patim |  
tvaṃ sam agrabhīḥ puṃsaḥ  
śyena ivānyān patatriṇaḥ ||  

#### PS_8.10.9
ā hi te hārṣam udakam  
apo bhagābhiṣecanīḥ |  
yat te varco 'pakrāntaṃ  
mukhasya praticakṣaṇāt |  
punas tad aśvinā tvayy  
ā dhattāṃ puṣkarasrajā ||  

#### PS_8.10.10
abhi tvā varcasāsicaṃ  
divyena payasā saha |  
yathā pativatny aso  
devṛgbhyo madhumattarā ||  

#### PS_8.10.11
bhagaṃ te mitrāvaruṇā  
bhagaṃ devī sarasvatī |  
bhagaṃ te aśvinobhā-  
-ā dhattāṃ puṣkarasrajā ||  

#### PS_8.10.12
patiṃ te rājā varuṇaḥ  
patiṃ devo bṛhaspatiḥ |  
patiṃ ta indraś cāgniś ca  
patiṃ dhātā dadhātu te ||  

anuvāka 2 ||

### 11

#### PS_8.11.1
catasras te khala sraktīr  
atho madhyam ahaṃ khala |  
dhārāś catasra stoṣyāmi  
vediṃ manuṣyavardhanīm ||  

#### PS_8.11.2
ūrjasvantam ā rabhadhvaṃ  
sphātimantaṃ punītana |  
indro bījasyābhyāvoḍhā  
bhaga aitu purogavaḥ ||  

#### PS_8.11.3
bhagasya hy anaḍvāhau  
yuñjāthāṃ rāśivāhanau |  
adhā pṛthivyāḥ kīlālam  
ihā vahatam aśvinā ||  

#### PS_8.11.4
abhivṛtaḥ parihito  
dhānyena vibhuḥ prabhuḥ |  
bhartā manuṣyāṇāṃ jajñe  
devānām ājyaṃ khalaḥ ||  

#### PS_8.11.5
sruca āsan pavanīḥ  
sṛṇīkāḥ paridhiṣkṛtaḥ |  
kīnāśā āsan hotāro  
bījadā āsīd dhaviṣpatiḥ ||  

#### PS_8.11.6
ihendra muṣṭī vi sṛjasva  
pūrṇāv iha saumanasaḥ sam ṛdhyatām |  
hutādo ye ca gandharvās  
ta iha sphātiṃ sam ā vahān ||  

#### PS_8.11.7
atipaśyo nicāyaka  
iḍukaḥ pakvam ā bhara |  
īśānā gandharvā bhuvanasya  
sarva ā vahantu khale  
spātim iha sūnṛtāṃ ca ||  

#### PS_8.11.8
ā paścād ā purastād  
ottarād adharād uta |  
indreha vasor īśānaḥ  
khale sphātiṃ sam ā vaha ||  

#### PS_8.11.9
sphātim indraḥ khale bahvīm  
ihot prāṇa ut pṛṇat |  
sphātiṃ me viśve devāḥ  
sphātiṃ somo atho bhagaḥ ||  

#### PS_8.11.10
sphātir me astu hastayoḥ  
sphātir yatra parārabhe |  
śatahastedam ut pṛṇa  
samudrasyeva madhyataḥ ||  

#### PS_8.11.11
iha me bhūya ā bhara  
yathāhaṃ kāmaye tathā |  
yathedam ud iva sphāyātai  
traya iva hastinaḥ saha ||  

### 12

#### PS_8.12.1
svādvīṃ tvā mitrāvaruṇā  
svādvīṃ devī sarasvatī |  
svādvīṃ tvā aśvinā sure  
kṛṇutāṃ puṣkarasrajā ||  

#### PS_8.12.2
yām asiñcan saudhanvanā  
viśve devā marudgaṇāḥ |  
yām aśvināsiñcatāṃ  
sā surā bahu dhāvatu ||  

#### PS_8.12.3
svādoḥ svādīyasī bhava  
madhor madhutarā bhava |  
yatha rśyasyeyam āriśy  
evā tvaṃ subhage bhava ||  

#### PS_8.12.4
abhrāj jātaṃ varṣāj jātam  
atho jātaṃ divas pari |  
atho samudrāj jātaṃ  
tat surādaraṇaṃ bhava ||  

#### PS_8.12.5
nāḍī nāmāsi januṣā  
sā surādaraṇī bhava |  
sakhā hi bhadras ta āsīd  
vṛkṣaḥ svāduvikaṅkataḥ ||  

#### PS_8.12.6
asuras tv aurdhvanabhasaś  
cakāra prathamaḥ sure |  
sure dāsasya tvā gṛhe  
śiraś cāndhaś ca cakratuḥ ||  

#### PS_8.12.7
niṣ puṣpakaṃ kaśīkāyā  
nir dhārāyāḥ surām uta |  
ud ehi vājinīvati  
kim aṅkatiṣv icchasi ||  

#### PS_8.12.8
ime te janyā āsate  
gambhīrā abhidhṛṣṇavaḥ |  
sure devi pari prehi  
mādayantī janaṃjanam ||  

#### PS_8.12.9
yasyā gṛhṇanti sthālena  
gām aśvaṃ dhānyaṃ vasu |  
sā surā bahu dhāvatu ||  

#### PS_8.12.10
ācarantīḥ parvatebhyaḥ  
khanamānā anabhrayaḥ |  
yāsāṃ samudre saṃsthānaṃ  
yāsāṃ nāsti niveśanaṃ  
tās te dadatu budbudam ||  

#### PS_8.12.11
udaṅkodacemāṃ surāṃ  
yāṃ hṛdā kāmayāmahe |  
tāṃ me bhagas tām aśvinā  
tāṃ ma āvāṭ sarasvatī ||  

#### PS_8.12.12
ayaṃ devo mayūlaśaḥ  
sā surādaraṇaṃ dadat |  
saṃsravaṇāt prasravaṇād  
giribhyas pary ābhṛtaḥ |  
madhye śatasya maṣṭiṣko  
'naḍvān iva mehatu ||  

### 13

#### PS_8.13.1
samudrād ūrmir madhumām̐ ud ārad  
upāṃśunā sam amṛtatvam ānaṭ |  
ghṛtasya nāma guhyaṃ yad asti  
jihvā devānām amṛtasya nābhiḥ ||  

#### PS_8.13.2
vayaṃ nāma pra bravāmā ghṛtasya-  
-asmin yajñe dhārayāmā namobhiḥ |  
upa brahmā śṛṇavac chasyamānaṃ  
catuḥśṛṅgo 'vamīd gaura etat ||  

#### PS_8.13.3
catvāri śṛṅgā trayo asya pādā  
dve śīrṣe sapta hastāso asya |  
tridhā baddho vṛṣabho roravīti  
maho devo martyām̐ ā viveśa ||  

#### PS_8.13.4
tridhā hitaṃ paṇibhir guhyamānaṃ  
gavi devāso ghṛtam anv avindan |  
indra ekaṃ sūrya ekaṃ jajāna  
venād ekaṃ svadhayā niṣ ṭatakṣuḥ ||  

#### PS_8.13.5
etā arṣanti hṛdyāt samudrāc  
chatavrajā ripuṇā nāvacakṣe |  
ghṛtasya dhārā abhi cākaśīmi  
hiraṇyayo vetaso madhya āsām ||  

#### PS_8.13.6
samyak sravanti sarito na dhenā  
antar hṛdā manasā pūyamānāḥ |  
ete arṣanty ūrmayo ghṛtasya  
mṛgā iva kṣipaṇor īṣamāṇāḥ ||  

#### PS_8.13.7
sindhor iva prādhvane śūghanāso  
vātaḥ pramīyaḥ patayanti yahvāḥ |  
ghṛtasya dhārā aruṣo na vājī  
kāṣṭhā bhindann ūrmibhiḥ pinvamānaḥ ||  

#### PS_8.13.8
abhi pravanta samaneva yoṣāḥ  
kalyāṇyaḥ smayamānāso agnim |  
ghṛtasya dhārāḥ samidho nasanta  
tā juṣāṇo haryati jātavedāḥ ||  

#### PS_8.13.9
kanyā iva vahatum etavā u  
añjy añjānā abhi cākaśīmi |  
yatra somaḥ sūyate yatra yajño  
ghṛtasya dhārā abhi tat pavante ||  

#### PS_8.13.10
abhy arṣata suṣṭutiṃ gavyam ājīm  
asmāsu bhadrā draviṇāni dhatta |  
imaṃ yajñaṃ nayata devatā no  
ghṛtasya dhārā madhumat pavante ||  

#### PS_8.13.11
dhāman te viśvaṃ bhuvanam adhi śritam  
antaḥ samudre hṛdy antar āyuṣi |  
apām anīkāt samithād ya ābhṛtas  
tam aśyāma madhumantaṃ ta ūrmim ||  

### 14

#### PS_8.14.1
dve virūpe carataḥ svarthe  
anyānyā vatsam upa dhāpayete |  
harir anyasyāṃ bhavati svadhāvāñ  
chukro anyasyāṃ dadṛśe suvarcāḥ || +++(Bhatt. śukro)+++  

#### PS_8.14.2
daśemaṃ tvaṣṭur janayanta garbham  
atandrāso yuvatayo vibhṛtram |  
tigmānīkaṃ svayaśasaṃ janeṣu  
virocamānaṃ pari ṣīṃ nayanti ||  

#### PS_8.14.3
trīṇī jānāt prati bhūṣanty asya  
samudra ekaṃ divy ekam apsu |  
pūrvām anu pra diśaṃ pārthivānām  
ṛtūn praśāsad vi dadhāv anuṣṭhu ||  

#### PS_8.14.4
ka imaṃ vo niṇyam ā ciketa  
vatso mātṝr janayata svadhābhiḥ |  
bahvīnāṃ garbho apasām upasthān  
mahān kavir niś carati svadhāvān ||  

#### PS_8.14.5
āviṣṭyo vardhate cārur āsu  
jihmānām ūrdhvaḥ svayasām upasthe |  
ubhe tvaṣṭur bibhyatur jāyamānāt  
pratīcī siṃhaṃ prati joṣayete ||  

#### PS_8.14.6
ubhe bhadre joṣayete na mene  
gāvo na vāśrā upa tasthur evaiḥ |  
sa dakṣāṇāṃ dakṣapatir babhūva-  
-añjanti yaṃ dakṣiṇato havirbhiḥ ||  

#### PS_8.14.7
ud yaṃyamīti saviteva bāhū  
ubhe sicau yatate bhīma ṛñjan |  
uc chukram atkam ajate simasmān  
navā mātṛbhyo vasanā jahāti ||  

#### PS_8.14.8
tveṣaṃ rūpaṃ kṛṇuta uttaraṃ yat  
saṃpṛñcānaḥ sadanaṃ gobhir adbhiḥ |  
kavir budhnaṃ pari marmṛjyate dhīḥ  
sā devatātā samitir babhūva ||  

#### PS_8.14.9
uru te jrayaḥ pary eti budhnaṃ  
virocamānaṃ mahiṣasya dhāma |  
viśvebhir agne svayaśobhir iddho  
'dabdhebhiḥ pāyubhiḥ pāhy asmān ||  

#### PS_8.14.10
dhanvaṃ srotaḥ kṛṇute gātum ūrmiṃ  
śukrair ūrmibhir abhi nakṣati kṣām |  
viśvā sanāni jaṭhareṣu dhatte  
'ntar navāsu carati prasūṣu ||  

#### PS_8.14.11
evā no agne samidhā vṛdhāno  
revat pāvaka śravasā vi bhāhi |  
tan no mitro varuṇo māmahantām  
aditiḥ sindhuḥ pṛthivī uta dyauḥ ||  

### 15

#### PS_8.15.1
yo jāmadagnya iha kauśiko ya  
ātreya uta kāśyapo yaḥ |  
bharadvājā gotamā ye vasiṣṭhās  
tebhyaḥ pra brūma iha kilbiṣāṇi ||  

#### PS_8.15.2
agastyayaḥ kaṇvāḥ kutsāḥ prasravaṇā  
virūpā gargā mudgalā yaskāḥ śūnakāḥ |  
saṃkṛtayo brāhmaṇā ye na drugdhās  
tebhyaḥ pra brūma iha kilbiṣāṇi ||  

#### PS_8.15.3
yo nottiṣṭhād brāhmaṇe nādhamāne  
māndyena dṛpta uta dhairyeṇa |  
viśve devā upadraṣṭāro 'sya  
tasmin viṣaṃ saṃ nayān kilbiṣyam ||  

#### PS_8.15.4
yā ropayaḥ kilbiṣe brāhmaṇasya  
yāni caināṃsi bahudhā duṣkṛtāni |  
anutiṣṭhan prokta ātmani taṃ ni dhatte  
tathā tad devā uta veśayanti ||  

#### PS_8.15.5
nāśnīyān na piben na śayīta  
na niṃsīta jāyāṃ nota putram |  
brahmakilbiṣe prokta  
ud eva tiṣṭhet sa ṛtasya panthāḥ ||  

#### PS_8.15.6
śatarcino mādhyamā ye maharṣayaḥ  
kṣudrasūktānām uta yā prajeha |  
ṛṣīṇāṃ yāni janimāni vidmas  
tebhyaḥ pra brūma iha kilbiṣāṇi ||  

#### PS_8.15.7
sodaryāṇāṃ pañcadaśānāṃ śatānāṃ  
trayastriṃśad ud aśiṣyanta devāḥ |  
ekasmin viddhe sarve 'rupyaṃ  
tad brāhmaṇe kilbiṣam anv avindan ||  

#### PS_8.15.8
tasmai sa druhyād ya idaṃ nāyad  
yo nottiṣṭhād yo na vadātā asmin |  
brāhmaṇasya kilbiṣe nāthitasya  
sodaryatām icchato brāhmaṇeṣu ||  

#### PS_8.15.9
uttiṣṭhad brāhmaṇāḥ saṃ vadadhvaṃ  
jītaṃ yācāma punar aitu sarvam |  
indrāgnī viśve devās  
te me jītaṃ punar ā vartayantu ||  

#### PS_8.15.10
sa dīrgham āyuṣ kṛṇute  
sa prajāyai cikitsati |  
yo brāhmaṇasya brāhmaṇo  
hūto anveti kilbiṣe ||  

#### PS_8.15.11
nāsya prajāṃ śarvo hanti  
na rudro hanti nāśaniḥ |  
yo brāhmaṇasya brāhmaṇaḥ  
satye vadati kilbiṣe ||  

#### PS_8.15.12
taṃ somapītho juṣate  
nṛcakṣā grāvabhiḥ saha |  
yo brāhmaṇasyāstāṃ hṛdaḥ  
sūrya ivāpālupat tamaḥ ||  

#### PS_8.15.13
ya utthāya kilbiṣe  
brāhmaṇasyānnasīcchann avāyati |  
ubhe enaṃ dyāvāpṛthivī saṃ tapatām  
athaitv agatasya panthām ||  

anuvāka 3 ||

### 16

#### PS_8.16.1
nava ca yā navatiś  
cārūḍhā vakṣaṇā anu |  
itas tāḥ sarvā naśyantu  
nuttāḥ putthajño mayā ||  

#### PS_8.16.2
sapta ca yāḥ saptatiś  
cārūḍhā vakṣaṇā anu |  
itas tāḥ sarvā naśyantu  
nuttāḥ putthajño mayā ||  

#### PS_8.16.3
pañca ca yāḥ pañcāśac  
cārūḍhā vakṣaṇā anu |  
itas tāḥ sarvā naśyantu  
nuttāḥ putthajño mayā ||  

#### PS_8.16.4
ūrubhyāṃ te 'ṣṭhīvadbhyāṃ  
pārṣṇibhyāṃ bhaṃsasaḥ |  
striyā jāra iva  
putthajñīṃ pra mṛṇīmasi ||  

#### PS_8.16.5
anusṛptāṃ gahaneṣu  
dhrūkṣṇāṃ pāpīṃ śimidvatīm |  
tām etāṃ dasyūnāṃ dāsīṃ  
pra dahātaś cukākaṇi ||  

#### PS_8.16.6
yā strīṇāṃ putrasadanaṃ  
kevaṭān upasarpati |  
tām etāṃ dasyūnāṃ dāsīṃ  
pra dahātaś cukākaṇi ||  

#### PS_8.16.7
pra patātaḥ sukaṭanāḍi  
suṣeḥ kuṣītako yathā |  
srakve te tipraṃ dhakṣyāmi  
sā naśiṣyasi putthagi ||  

#### PS_8.16.8
yadāsyāḥ srakve dahed  
yadā mūrdhānam agninā |  
athaiṣā dasyūnāṃ dāsī  
putthagi ni layiṣyate ||  

#### PS_8.16.9
saṃvatsaram acaro  
asurebhyaḥ prataṅkinī |  
yatra kṣetrasya durgandhi  
tat ta etan nyañcanam ||  

#### PS_8.16.10
naitat tava mātaraṃ sthā  
na ta etan nyañcanam |  
asmākam etad vīrebhyo  
devaiḥ prajananaṃ kṛtam ||  

#### PS_8.16.11
girau te 'śma putram  
udakaṃ himavatsu |  
tatropapraskadya nṛty  
ajāmi yūtheṣu putthagi ||  

#### PS_8.16.12
sa tvaṃ gobhir aśvaiḥ  
prajayā prataraṃ bhava |  
yo mā tatra prāhaiṣīr  
yatra jīvanti bhadrayā ||  

### 17

#### PS_8.17.1
mitraḥ pṛthivyod akrāmat  
tāṃ puraṃ pra ṇayāmi vaḥ |  
tām ā viśata tāṃ pra viśata  
sā vaḥ śarma ca varma ca yacchatu ||  

#### PS_8.17.2
vāyur antarikṣeṇod (…) || +++(see 1abcd)+++  

#### PS_8.17.3
sūryo divod (…) || +++(see 1abcd)+++  

#### PS_8.17.4
candramā nakṣatrair ud (…) || +++(see 1abcd)+++  

#### PS_8.17.5
soma oṣadhībhir ud (…) || +++(see 1abcd)+++  

#### PS_8.17.6
yajño dakṣiṇābhir ud (…) || +++(see 1abcd)+++  

#### PS_8.17.7
samudro nadībhir ud (…) || +++(see 1abcd)+++  

#### PS_8.17.8
brahma brahmacāribhir ud ((…) || +++(see 1abcd)+++  

#### PS_8.17.9
indro vīryeṇod akrāmat  
tāṃ (…) || +++(see 1bcd)+++  

#### PS_8.17.10
devā amṛtenod akrāman  
tāṃ (…) || +++(see 1bcd)+++  

#### PS_8.17.11
prajāpatiḥ prajābhir ud akrāmat  
tāṃ puraṃ pra ṇayāmi vaḥ |  
tām ā viśata tāṃ pra viśata  
sā vaḥ śarma ca varma ca yacchatu ||  

### 18

#### PS_8.18.1
saṃyujyantaḥ prakṛṣanto  
yad vo devā upocire |  
tām ebhyaḥ satyām āśiṣam  
indra khalvāṃ sam ardhaya ||  

#### PS_8.18.2
anaḍvāhaḥ satyāvānaḥ  
sīraṃ kṛṇotu me vacaḥ |  
yatrāhaitad dhitāya te  
tat parjanyo 'bhi vo vṛṣat ||  

#### PS_8.18.3
divyā āpo vaḥ śakvarīr  
anu vi yantu gahvare |  
ūrjasvatīr ghṛtavatīḥ payasvatīr  
dṛśe bhavata mā guhā ||  

#### PS_8.18.4
ud ehi vājinīvatī  
pūrṇapātrā tviṣīmatī |  
duhānā pūṣarakṣitā  
kāmam eṣāṃ sam ā pṛṇa ||  

#### PS_8.18.5
iyaṃ sītā phalavatī  
śatavalśā vi rohatu |  
iyaṃ sahasrabhogā  
asyā indra upāvatu ||  

#### PS_8.18.6
aśvinā phālaṃ kalpayatām  
upāvatu bṛhaspatiḥ |  
yathāsad bahudhānyam  
ayakṣmaṃ bahupūruṣam ||  

#### PS_8.18.7
yad vo devā upocira  
iha bhūyaḥ syād iti |  
iha tām utpṛṇāṃ vayaṃ  
devīm upa hvayāmahe ||  

#### PS_8.18.8
idaṃ ma ut pṛṇād iti  
sphātiṃ ma ut pṛṇād iti |  
rāśiṃ me vardhayād iti ||  

#### PS_8.18.9
sphātikāro bahukāraḥ  
sphirasphoṣṭhāyam akṣitaḥ |  
khalo jyeṣṭho vibhuḥ prabhuḥ ||  

#### PS_8.18.10
tasmin dhānyaṃ ny upyate  
yavo vrīhir atho tilaḥ |  
tasya gṛhṇīta yat kṛtaṃ  
parikṣāya catuḥśatam ||  

#### PS_8.18.11
śarkārivan mayāravac +++(Bhatt. mayārava)+++  
cakrīvat kiṃ ca yad vṛṣe |  
tad vai sphātir upāyatī  
sarvam evāti ricyate || +++(Bhatt. rucyate)+++  

#### PS_8.18.12
mahāñjane parā jahi  
sahasrāpoṣam ardaya |  
bahvī na oṣadhe bhava  
samudrasyeva saṃsravaḥ ||  

### 19

#### PS_8.19.1
ājyād ajaḥ sam abhavad  
deśebhya odanā ime |  
tān apaśyad bṛhaspatiḥ  
sa vai pañcaudano 'bhavat ||  

#### PS_8.19.2
caturdhaitāṃ sam abhara  
odanāṃs tvaṃ bṛhaspate |  
aja ājyāj jātaḥ  
sa eṣāṃ pañcamo 'bhavat ||  

#### PS_8.19.3
dhūmena divam āpnoty  
antarikṣam utoṣmaṇā |  
diśa āpnoti cakṣuṣā  
ajaḥ pañcaudanaḥ savaḥ ||  

#### PS_8.19.4
yā te mātā yas te pitā  
bhrātaro ye ca te svāḥ |  
ajaṃ pañcaudanaṃ paktvā  
sarve tam upa jīvata ||  

#### PS_8.19.5
ye te pūrve parāgatā  
apare pitaraś ca ye |  
tebhyo ghṛtasya kulyaitu  
śatadhārā vyundatī ||  

#### PS_8.19.6
ye sarvadā dadati  
ye vā pacanty odanam |  
te vai yamasya rājyād  
uttare loka āsate ||  

#### PS_8.19.7
nātirātra āpnoti  
nainam āpnoty ukthyaḥ |  
nāgniṣṭoma āpnoty  
ajaṃ pañcaudanaṃ savam ||  

#### PS_8.19.8
daśarātreṇa saṃmito  
dvādaśāhena kalpate |  
dīrghasattreṇa saṃmito  
'jaḥ pañcaudanaḥ savaḥ ||  

#### PS_8.19.9
teṣāṃ barhiṣyaṃ sarvaṃ  
yan naṣṭaṃ yac ca mriyate |  
yac ca steno 'pājati  
yeṣāṃ pañcaudanaḥ savaḥ ||  

#### PS_8.19.10
yā pūrvapatiṃ vittvā-  
-athānyaṃ vindate 'param |  
pañcaudanaṃ ca tāv ajaṃ  
pacato na vi yoṣataḥ ||  

#### PS_8.19.11
samānaloko bhavati  
punarbhuvāparaḥ patiḥ |  
ajaṃ pañcaudanaṃ  
dakṣiṇājyotiṣaṃ dadat ||  

### 20

#### PS_8.20.1
sūryo mā varcasokṣatu-  
-ukṣatām aśvinobhā |  
āditya ūrdhva uccaran  
sa u mā varcasokṣatu ||  

#### PS_8.20.2
varcasā māṃ pitur agnir  
varcasā mā bṛhaspatiḥ |  
surāyāḥ sicyamānāyāḥ  
kīlālavarcasena mā |  
tena mām aśvinobhā  
ukṣatāṃ puṣkarasrajā ||  

#### PS_8.20.3
varcasvan me mukham astu  
rocamānaṃ viṣāsahi |  
tan mā hiraṇyavarcasaṃ  
kṛṇomi paśyatāṃ priyam ||  

#### PS_8.20.4
madhor ahaṃ madhutaro  
madhughān madhumattaraḥ |  
mām anu pra viśatu varca  
ṛṣabho vāśitām iva ||  

#### PS_8.20.5
idam āñjanam ānaje  
varcasyam ā kanikradam |  
yathā kanikradac carāṇi  
varcasā ca bhagena ca ||  

#### PS_8.20.6
varcasāgnim ā dadhati  
varcasod eti sūryaḥ |  
yāvad varco gohiraṇyasya  
tāvan me varco bhūyāt ||  

#### PS_8.20.7
yāvat tvaṃ deva sūrya  
udyann abhi vipaśyasi |  
tāvan mā varcasābhi vi paśya ||  

#### PS_8.20.8
pūrṇo bhagasyāhaṃ bhūtvā-  
-arukṣaṃ varcaso ratham |  
sa mā vahatu sarvadā-  
-āyuṣmantaṃ suvarcasam ||  

#### PS_8.20.9
bhagenāhaṃ parihito  
varcasā draviṇena ca |  
yathā carāṇi sarvadā  
rocamānaṃ vibhāvasu ||  

#### PS_8.20.10
evā mā bhaga āgamad  
evā mā varca āgamat |  
evā mā teja āgamad  
evā mā yaśa āgamat ||  

#### PS_8.20.11
hiraṇyayena cakreṇa  
bhagasyāpihito gṛhaḥ |  
taṃ vy ubjāmi brahmaṇā  
tasya me dattam aśvinā  
dattaṃ me puṣkarasrajā ||  

anuvāka 4 ||

## Kāṇḍa 9

### 1

#### PS_9.1.1
ūrdhvā asya samidho bhavanty  
ūrdhvā śukrā śocīṃṣy agneḥ |  
dyumattamā supratīkasya sūnos  
tanūnapād asuro viśvavedāḥ ||  

#### PS_9.1.2
devo deveṣu devaḥ  
patho anakti madhvā ghṛtena |  
madhvā yajñaṃ nakṣati prīṇāno  
narāśaṃsaḥ sukṛd devaḥ  
savitā viśvavāraḥ ||  

#### PS_9.1.3
acchāyam eti śavasā ghṛtena-  
-īḍe vahniṃ namasāgnim |  
sruco adhvareṣu prayatsu ||  

#### PS_9.1.4
sa yakṣad asya mahimānam agneḥ  
sa in mandrāsu prayatsu |  
vasoś cetiṣṭho vasudhātamaś ca ||  

#### PS_9.1.5
dvāro devīr annasya viśve  
vratā dadante agneḥ |  
uruvyacaso dhāmnā patyamānāḥ ||  

#### PS_9.1.6
te asya vṛṣaṇo divyā nu yonā |  
uṣāsānaktemaṃ yajñam  
avatām adhvaraṃ naḥ ||  

#### PS_9.1.7
daivā hotāra imam adhvaraṃ no  
agner jihvem abhi gṛṇīta |  
kṛṇutā naḥ sviṣṭim ||  

#### PS_9.1.8
tisro devīr barhir edaṃ sadantv  
iḍā sarasvatī mahī |  
bhāratī gṛṇānā ||  

#### PS_9.1.9
tan nas turīpam adbhutaṃ purukṣu |  
tvaṣṭā suvīryaṃ rāyaspoṣaṃ  
vi syarta nābhim asme ||  

#### PS_9.1.10
vanaspate ava sṛjā  
rarāṇas tmanā devebhyaḥ |  
agnir havyaṃ śamitā sūdayāti ||  

#### PS_9.1.11
agne svāhā kṛṇu  
jātaveda indrāya bhāgam |  
viśve devā havir idaṃ juṣantām ||  

### 2

#### PS_9.2.1
yajūṃṣi yajñe samidhaḥ svāhā-  
-agniḥ pravidvān iha vo yunaktu |  
yunaktu devaḥ savitā prajānann  
asmin yajñe suyujaḥ svāhā ||  

#### PS_9.2.2
indra ukthāmadāni yajñe asmin  
pravidvān yunaktu suyujaḥ svāhā |  
chandāṃsi yajñaṃ marutaḥ svāhā  
māteva putraṃ pipṛteha yuktāḥ ||  

#### PS_9.2.3
praiṣā nivida āpriyo yajūṃṣi  
śiṣṭāḥ patnībhir vahateha yuktāḥ |  
eyam agan barhiṣā prokṣaṇībhir  
yajñaṃ tanvānā aditiḥ svāhā ||  

#### PS_9.2.4
viṣṇur yunaktu bahudhā tapāṃsy  
asmin yajñe suyujaḥ svāhā ||  

#### PS_9.2.5
tvaṣṭā yunaktu bahudhā nu rūpāṇy  
asmin yajñe (…) || +++(see 4b)+++  

#### PS_9.2.6
indro yunaktu bahudhā vīryāny  
asmin (…) || +++(see 4b)+++  

#### PS_9.2.7
somo yunaktu bahudhā payāṃsy  
asmin (…) || +++(see 4b)+++  

#### PS_9.2.8
bhago yunaktv āśiṣo nv asmā +++(thus ŚS; Bhatt. ny asmāṃ)+++  
asmin yajñe suyujaḥ svāhā ||  

#### PS_9.2.9
aśvinā brahmaṇetam arvāg  
vaṣaṭkāreṇa yajñaṃ vardhayantau svāhā ||  

#### PS_9.2.10
bṛhaspate brahmaṇehy arvāṅ  
yajño 'yaṃ svar idaṃ yajamānāya dhehi svāhā || +++(Bhatt. itaṃ)+++  

### 3

#### PS_9.3.1
āpaḥ punantu varuṇaḥ punātv  
ayaṃ ca yaḥ pavate viśvadānīm |  
yajño bhago adhivaktā vidhartā-  
-agniś ca naḥ pāvayetāṃ sūryaś ca ||  

#### PS_9.3.2
daśaśīrṣo daśajihva  
ā rabhe vīrako bhiṣak |  
mā te riṣaṃ khanitā  
yasmai ca tvā khanāmasi ||  

#### PS_9.3.3
daśarātre kilāsasya  
vīrudhā veda bheṣajam |  
itas tad abhriyākhanaṃ  
kilāsaṃ nāśayāmi te ||  

#### PS_9.3.4
apsv anyā vi rohati  
dhanvany anyādhi tiṣṭhati |  
kilāsam anyānīnaśad  
varcasānyā sam ukṣatu ||  

#### PS_9.3.5
ājyena ghṛtena  
juhomi kilāsabheṣajam |  
vīrudhām agneḥ saṅkāśe  
kilāsaṃ nānu vidyate ||  

#### PS_9.3.6
piśaṅgarūpo bhavati  
kalmāṣam uta saṃdṛśi |  
kilāsa naśyetaḥ paraḥ  
pra tvā dhakṣyāmi vīrudhā ||  

#### PS_9.3.7
yāni pṛthag utpatanti  
nakṣatrāṇīva saṃdṛśi |  
kilāsaṃ sarvaṃ nāśayann  
ogha ivābhy emi vīrudhā ||  

#### PS_9.3.8
yadi vā puruṣeṣitāt  
kilāsa paryājagan |  
namo namasyāmo devān  
pratyak kartāram ṛcchatu ||  

#### PS_9.3.9
śīrṣṇas te skandhebhyo  
lalāṭāt pari karṇayoḥ |  
oṣadhyā varṣajūtayā  
kilāsaṃ nāśayāmi te |  
svas tvā varṇa āyaty  
anarātiḥ sahauṣadhiḥ ||  

#### PS_9.3.10
grīvābhyas ta uṣṇihābhyaḥ  
kīkasābhyo anūkyāt |  
(…) || +++(see 9cdef)+++  

#### PS_9.3.11
aṃsābhyāṃ te dorbhyāṃ  
bāhubhyāṃ pari hastayoḥ |  
(…) || +++(see 9cdef)+++  

#### PS_9.3.12
pṛṣṭibhyas te pārśvābhyāṃ  
śroṇibhyāṃ pari bhaṃsasaḥ |  
(…) || +++(see 9cdef)+++  

#### PS_9.3.13
ūrubhyāṃ te 'ṣṭhīvadbhyāṃ  
pārṣṇibhyāṃ prapadābhyām |  
oṣadhyā varṣajūtayā  
kilāsaṃ nāśayāmi te |  
svas tvā varṇa āyaty  
anarātiḥ sahauṣadhiḥ ||  

### 4

#### PS_9.4.1
sahaiva vo hṛdayāni  
saha vijñānam astu vaḥ |  
sahendro vṛtrahā karat  
saha devo bṛhaspatiḥ ||  

#### PS_9.4.2
samānam astu vo hṛdayaṃ  
samānam uto vo manaḥ |  
samāno agnir vo devaḥ  
saha rāṣṭram upādhvam ||  

#### PS_9.4.3
saṃ jānīdhvaṃ sahṛdayāḥ  
sarve saṃmanasa stha |  
naṣṭo vo manyur jīrṇerṣyā  
saha jīvātha bhadrayā ||  

#### PS_9.4.4
yathā putraḥ pravāvadaḥ  
pitṛbhyāṃ vadati priyam |  
evā yūyam anyo 'nyasmai  
jihvayā vadata priyam ||  

#### PS_9.4.5
sahaiva vo dhānyāni  
samānāḥ paśavaś ca vaḥ |  
saha pṛthivyāṃ vīrudhaḥ  
saha vaḥ santv oṣadhīḥ ||  

#### PS_9.4.6
saha dīkṣā saha yajño  
vivāho vaḥ sahāsati |  
saha prapharvā nṛtyantu  
saha va striya āsatām ||  

#### PS_9.4.7
sahaiva vo vīryāṇi  
sahānyān randhayādhvai |  
saha patatriṇīm iṣum  
anyasmai hetim asyata ||  

#### PS_9.4.8
saṃ vasyāmi samitiṃ  
madhunā vācam āñjiṣam |  
yuṣmākam anye śṛṇvantu-  
-uditaṃ saṅgate jane ||  

#### PS_9.4.9
yuṣmān mitrā vṛṇatāṃ  
yuṣmān pratijanā uta |  
yuṣmāt jñātitvaṃ prepsanty +++(Bhatt. yuṣmāt jñā- (sic), Kim 2014, 226 yuṣme)+++  
amṛtaṃ martyā iva ||  

#### PS_9.4.10
saṃsam id yaḥ sam ākaraṃ  
saha yūthā gavām iva |  
samānam astu vo mano  
jyeṣṭhaṃ vijñānam anv ita ||  

#### PS_9.4.11
idaṃ yad eṣāṃ hṛdayaṃ  
tad eṣāṃ hṛdaye bhavat |  
atho yad eṣāṃ hṛdayaṃ  
tad veṣāṃ hṛdi śritam |  
samānam astu vo manaḥ  
śreṣṭhaṃ vijñānam anv ita ||  

#### PS_9.4.12
idaṃ yad eṣāṃ mana  
eṣāṃ yāni manāṃsi ca |  
sadhryag indra tat kṛṇu  
rathe pādāv ivāhitau ||  

### 5

#### PS_9.5.1
sahasrabāhuḥ puruṣaḥ  
sahasrākṣaḥ sahasrapāt |  
sa bhūmiṃ viśvato vṛtvā-  
-aty atiṣṭhad daśāṅgulam ||  

#### PS_9.5.2
tribhiḥ padbhir dyām arohat  
pād asyehābhavat punaḥ |  
tathā vy akrāmad viṣvaṅṅ +++(Bhatt. viṣvaṅ)+++  
aśanānaśane anu ||  

#### PS_9.5.3
tāvanto asya mahimānas  
tato jyāyāṃś ca puruṣaḥ |  
pād asya viśvā bhūtāni  
tripād asyāmṛtaṃ divi ||  

#### PS_9.5.4
puruṣa evedaṃ sarvaṃ  
yad bhūtaṃ yac ca bhāvyam |  
utāmṛtatvasyeśvaro  
yad annenābhavat saha ||  

#### PS_9.5.5
yat puruṣaṃ vyadadhuḥ  
katidhā vy akalpayan |  
mukhaṃ kim asya kiṃ bāhū  
kim ūrū pādā ucyete ||  

#### PS_9.5.6
brāhmaṇo 'sya mukham āsīd  
bāhū rājanyo 'bhavat |  
madhyaṃ tad asya yad vaiśyaḥ  
padbhyāṃ śūdro ajāyata ||  

#### PS_9.5.7
virāḍ agre sam abhavad  
virājo adhi pūruṣaḥ |  
sa jāto aty aricyata  
paścād bhūmim atho puraḥ ||  

#### PS_9.5.8
yat puruṣeṇa haviṣā  
devā yajñam atanvata |  
vasanto asyāsīd ājyaṃ  
grīṣma idhmaḥ śarad dhaviḥ ||  

#### PS_9.5.9
taṃ yajñaṃ prāvṛṣā praukṣan  
puruṣaṃ jātam agraśaḥ |  
tena devā ayajanta  
sādhyā vasavaś ca ye ||  

#### PS_9.5.10
tasmād aśvā ajāyanta  
ye ca ke cobhayādataḥ |  
gāvo ha jajñire tasmāt  
tasmāj jātā ajāvayaḥ ||  

#### PS_9.5.11
tasmād yajñāt sarvahuta  
ṛcaḥ sāmāni jajñire |  
chando ha jajñire tasmād  
yajus tasmād ajāyata ||  

#### PS_9.5.12
tasmād yajñāt sarvahutaḥ  
saṃbhṛtaṃ pṛṣadājyam |  
paśūn tāṃś cakre vāyavyān  
āraṇyān grāmyāś ca ye ||  

#### PS_9.5.13
saptāsyāsan paridhayas  
triḥ sapta samidhaḥ kṛtāḥ |  
devā yad yajñaṃ tanvānā  
abadhnan puruṣaṃ paśum ||  

#### PS_9.5.14
mūrdhno devasya bṛhato  
'ṃśavaḥ sapta saptatīḥ |  
rājñaḥ somasyājāyanta  
jātasya puruṣād adhi ||  

#### PS_9.5.15
candramā manaso jātaś  
cakṣuḥ sūryo 'jāyata |  
śrotrād vāyuś ca prāṇaś ca  
mukhād agnir ajāyata ||  

#### PS_9.5.16
nābhyā āsīd antarikṣaṃ +++(Bhatt. nābhyāṃ)+++  
śīrṣṇo dyauḥ sam avartata |  
padbhyāṃ bhūmir diśaḥ śrotrāṅ  
tathā lokām̐ akalpayan ||  

anuvāka 1 ||

### 6

#### PS_9.6.1
imāṃ khanāmy oṣadhim  
adṛṣṭahananīm aham |  
aśvasyāvo dadāti tvā  
vairūpo vājinīvati ||  

#### PS_9.6.2
nādṛṣṭā vo jihvāḥ santi  
na dantā hanvor adhi |  
nāpi madhyaṃ no śiras  
te yūyaṃ kiṃ kariṣyatha ||  

#### PS_9.6.3
indrāmitrā indrahatā  
na va ihāsti nyañcanam |  
indro vaḥ sarvāsāṃ sākaṃ  
śakras tṛṇeḍhu vṛtrahā ||  

#### PS_9.6.4
aśvatarām̐ ayaḥśaphān  
yān indro adhitiṣṭhati |  
tair vo 'pi nahyeya te  
mukhāny udarasarpiṇaḥ ||  

#### PS_9.6.5
apinahyam adṛṣṭānāṃ  
mukhaṃ pādā dṛter iva |  
utaiṣāṃ jihvā niṣkartā  
nirdantā hanvor adhi ||  

#### PS_9.6.6
avadhiṣam asṛgādāṃ  
ni kroḍādā alipsata |  
abhaitsaṃ sarveṣām āṇḍāni  
ye adṛṣṭāḥ pṛthivīkṣitaḥ ||  

#### PS_9.6.7
riśyāsaḥ pauruṣāso  
darbhāso vairiṇā uta |  
mauñjā adṛṣṭāḥ sairyāḥ  
sarve sākaṃ ni jasyata ||  

#### PS_9.6.8
adṛṣṭānāṃ sapta jātā  
pṛthivī na śiśe mahī |  
tān indro bāhubhyāṃ  
sarvāñ chakro apāvayat ||  

#### PS_9.6.9
ye vaḥ santi sapta jātā  
adṛṣṭāḥ puruṣādinaḥ |  
grāvṇāṃśūn iva somasya  
tān sarvān pra mṛṇīmasi ||  

#### PS_9.6.10
ya ātmajā ye vastijā  
ya ruṣā ya u todinaḥ |  
tebhyaḥ khanāmy oṣadhiṃ  
yebhyo bimbīvadhaḥ kṛtaḥ ||  

#### PS_9.6.11
adṛṣṭebhyas taruṇebhyo  
yuvadbhya sthavirebhyaḥ |  
āhārṣam ugrām oṣadhiṃ  
yebhyo bimbīvadhaḥ kṛtaḥ ||  

#### PS_9.6.12
ye ca dṛṣṭā ye cādṛṣṭās  
titīlāḥ śalunāś ca ye |  
tān agne sarvān saṃ daha  
krimīn anejato jahi ||  

### 7

#### PS_9.7.1
śītijalā iti śītā vātā upā vāntu |  
himenāgnir āvṛto  
himenāgniḥ parīvṛtaḥ ||  

#### PS_9.7.2
ya(t) tvā devā apārundhann  
ā samudram adhāvayaḥ |  
himo jaghāna goajaṃ  
himo akṣaṃ himaś chadiḥ ||  

#### PS_9.7.3
himād adhi pra yāmasi  
hime adya vimocanam |  
yam avaṭaṃ śatadaram  
avaindha saptavadhraye ||  

#### PS_9.7.4
avakā tatra rohatu  
khade pari bilaṃ tava |  
arciṣ ṭe agne prathamam  
aṅgārām̐ aparām̐ uta ||  

#### PS_9.7.5
gṛbhṇāmi brahmaṇā nāma  
dhāmadhāma paruṣparuḥ |  
śītikā nāma te mātā  
jalāṣo nāma te pitā ||  

#### PS_9.7.6
iha tvam antarā bhava  
bāhikam astu yad rapaḥ |  
hime jātodake vṛddhā  
sindhutas pary ābhṛtā |  
tayā te agrabhaṃ nāma-  
-aśvam ivāśvābhidhānyā ||  

#### PS_9.7.7
āmā nāmāsy oṣadhe  
tasyās te nāma jagrabha |  
agastyasya putrāso  
mā vi dhāk puruṣān mama ||  

#### PS_9.7.8
mā no agne tanvaṃ  
mā vāsāṃsi rīriṣaḥ |  
yaṃ tvā samudraja vayam  
ārohāma svastaye ||  

#### PS_9.7.9
divas tārā avāpadran  
dhārāt samudriyā apaḥ |  
hiraṇyakumbho harito  
'vakābhiḥ parivṛtas  
tenāgniṃ śamayāmasi ||  

#### PS_9.7.10
śamayāmy arcir agneḥ  
śivas tapatu mā vi dhāk |  
gṛbhīte dyāvāpṛthivī  
gṛbhītaṃ pārthivaṃ rajaḥ ||  

#### PS_9.7.11
ni muñjeṣu yad udakaṃ  
ni naḍeṣu yad antaram |  
yat samudre yat sindhau  
tenāgniṃ śamayāmasi ||  

#### PS_9.7.12
vetasasyāvakāyā  
naḍasya vīraṇasya ca |  
rohitakasya vṛkṣasya-  
-agniṃ śamanam ud bhare ||  

#### PS_9.7.13
āyatīr udahāryo  
vi te harantu yad rapaḥ |  
parāyatīḥ parāvataḥ  
parā harantu yad rapaḥ ||  

#### PS_9.7.14
himasya tvā jarāyuṇa-  
-agne pari vyayāmasi |  
śītike śītam it karo  
himike himam it karaḥ ||  

### 8

#### PS_9.8.1
akṣaṇvatā lāṅgalena  
padvatā patayiṣṇunā |  
lāṅgūlagṛhya carkṛṣur  
vṛkeṇa yavam aśvinā ||  

#### PS_9.8.2
devā etaṃ madhunā saṃyutaṃ yavaṃ  
sarasvatyām adhi vaṇāv acarkṛṣuḥ |  
indra āsīt sīrapatiḥ śatakratuḥ  
kināśā āsan marutaḥ sudānavaḥ ||  

#### PS_9.8.3
hiraṇyayaṃ kalaśaṃ sudānavo  
divyayā saraghayā kṛtam |  
ava bhṛtam aśvinā yavaṃ  
tad yuvaṃ madhu cakrathuḥ ||  

#### PS_9.8.4
kṛśāv etad ajayatam +++(Bhatt. kriśāv)+++  
aśvinā sāraghaṃ madhu |  
tato yavo vy arohat  
so 'bhavad viṣadūṣaṇaḥ ||  

#### PS_9.8.5
yuvārvān saraghāyāḥ  
prakhidya madhv ābharat |  
(…) || +++(see 4cd)+++  

#### PS_9.8.6
yad vṛkaṃ madhupāvānam  
avāmayatam aśvinā |  
(…) || +++(see 4cd)+++  

#### PS_9.8.7
kairaṇḍā nāma saraso  
vṛkasya vamyā adhi |  
tato yavo vy arohat  
so 'bhavad viṣadūṣaṇaḥ ||  

#### PS_9.8.8
yad asya bharatho madhu  
saraghā sathv acchinat |  
sadyas tad arvato yuvaṃ  
punar ā dattam aśvinā ||  

#### PS_9.8.9
yo yavaṃ digdhaviddho  
ahidaṣṭa upāsarat |  
tīrthe radhram iva majjantam  
ut taṃ bharatam aśvinā ||  

#### PS_9.8.10
yaṃ vahanty aṣṭāyogāḥ  
ṣaḍyogā yaṃ caturgavāḥ |  
sa te viṣaṃ vi bādhatām  
ugro madhyamaśīr iva ||  

### 9

#### PS_9.9.1
yasya yava prasarpasy  
aṅgamaṅgaṃ paruṣparuḥ |  
tasmād yakṣaṃ vi bādhasva-  
-ugro madhyamaśīr iva ||  

#### PS_9.9.2
śakalaṃ ca na te yava-  
-anyā ruhanty oṣadhīḥ |  
yava id yāvayād gor  
aśvāt puruṣād viṣam ||  

#### PS_9.9.3
yavo rājā yavo bhiṣag  
yavasya mahimā mahān |  
yavasya manthaṃ papivān  
indraś cakāra vīryam ||  

#### PS_9.9.4
ā bharāmṛtaṃ ghṛtasya  
puṣpam ā bhara |  
anabhrikhāta oṣadha  
idaṃ dūṣaya yad viṣam ||  

#### PS_9.9.5
ya āyanti digdhaviddhāḥ  
śūdrā rājanyā uta |  
cakṣur me sarva ādṛśya  
te yanty agadāḥ punaḥ ||  

### 10

#### PS_9.10.1
jīvātave na martave  
śiras ta ā rabhāmahe |  
rasaṃ viṣasya nāvidam  
udnaḥ phenam adann iva ||  

#### PS_9.10.2
bhūmyā madhyād divo madhyād  
bhūmyā antād atho divaḥ |  
madhye pṛthivyā yad viṣaṃ  
tad vācā dūṣayāmasi ||  

#### PS_9.10.3
aśvatthe nihitaṃ viṣaṃ  
kapāle nihitaṃ viṣam |  
śilāyā jajñe taimātaḥ  
prathamo viṣadūṣaṇī ||  

#### PS_9.10.4
viṣasyāhaṃ vaindakasya  
viṣasya dārvyasya ca |  
atho viṣasya svaitnasya  
samānīṃ vācam agrabham ||  

#### PS_9.10.5
tad id vadanty arthina  
uta śūdrā utāryāḥ |  
viṣāṇāṃ viṣvagarthānāṃ  
sarvathaivārasaṃ viṣam ||  

#### PS_9.10.6
paruṣas tvāmṛtakarṇo  
viṣa prathamam āvayat |  
yathā ha taṃ nāropayas  
tathāsy arasaṃ viṣam ||  

#### PS_9.10.7
yad vo devā upajīkā  
uddehaṃ śuṣiraṃ daduḥ |  
tatrāmṛtasyāsiktaṃ  
tac cakārārasaṃ viṣam ||  

#### PS_9.10.8
śakuntikā me abravīd  
viṣapuṣpaṃ dhayantikā |  
na ropayati na mādayaty  
arasaṃ śārvīyaṃ viṣam ||  

#### PS_9.10.9
aty apaptāma durgāṇi  
śārīḥ śakunayo yathā |  
ihendrāṇīṃ varuṇānīṃ  
sinīvālīṃ krakoḍhyām |  
grāhāṃ śūraputrāṃ devīṃ  
yācāmo viṣadūṣaṇam ||  

#### PS_9.10.10
ālakaṃ vyālakaṃ vy āvaṃ  
jālma jīgīmahe |  
jaradviṣaṃ yuvābhiṣag  
vayam it sāsahāmahai ||  

#### PS_9.10.11
asthād dyaur asthāt pṛthivy  
asthād viśvam idaṃ jagat |  
asthur viṣasyāropayo  
'naḍvāhaḥ kriśā iva ||  

#### PS_9.10.12
yāvat sūryo vitapati  
yāvac cābhivipaśyati |  
tenāham indradattena  
kṛṇomy arasaṃ viṣam |  
tad viṣam arasaṃ viṣam  
adhobhāg arasaṃ viṣam ||  

### 11

#### PS_9.11.1
mātariśvā sam abharad  
dhātā sam adadhāt paruḥ |  
indrāgnī abhy arakṣatāṃ  
tvaṣṭā nābhim akalpayat ||  

#### PS_9.11.2
bhavas tvā abhy arukṣad  
rudras te aṃsum ābharat |  
rātrī tvābhy agopāyat  
sā tvaṃ bhūte ajāyathāḥ ||  

#### PS_9.11.3
dyauṣ ṭa āyur gopāyad  
antarikṣam asuṃ tava |  
mātā bhūtasya bhavyasya  
pṛthivī tvābhi rakṣatu ||  

#### PS_9.11.4
yāṃ tvā devāḥ samadadhuḥ  
sahasrapuruṣaṃ satīm |  
sā devī tvam asyedam  
apāja vy ajā viṣam ||  

#### PS_9.11.5
yāḥ purastāt prasyandante  
divā naktaṃ ca yoṣitaḥ |  
āpaḥ puru sravantīs  
tā u te viṣadūṣaṇīḥ ||  

#### PS_9.11.6
ātapas te varṣam āsīd  
agniś chāyābhavat tapaḥ |  
ulbaṃ te abhram āsīt  
sā tvaṃ bhūte ajāyathāḥ ||  

#### PS_9.11.7
gandharvas te mūlam āsīc  
chākhā apsarasas tava |  
marīcīr āsan parṇāni  
sinīvālī kulaṃ tava ||  

#### PS_9.11.8
ajarā devā adadhur  
amṛtaṃ martyeṣv ā |  
tasyai tad agram ā dade  
tad u te viṣadūṣaṇam ||  

#### PS_9.11.9
anabhrau khanamānaṃ  
vipraṃ gambhīre apasam |  
bhiṣak cakṣur bhiṣak khane  
tad u te viṣadūṣaṇam ||  

#### PS_9.11.10
yāḥ purastād vitiṣṭhante  
gāvaḥ pravrājinīr iva |  
amṛtasyeva vā asy  
atho hāsy arundhatī ||  

#### PS_9.11.11
yo mayaḥ saraghāyāḥ  
prakhāya madhv ābharat |  
tato yavaḥ prājāyata  
so 'bhavad viṣadūṣaṇaḥ ||  

#### PS_9.11.12
yavasyaitat palālino  
godhūmasya tilasya ca |  
vrīher yavasya daivyena  
kṛṇomy arasaṃ viṣam ||  

#### PS_9.11.13
mahīṃ yoniṃ samudrasya-  
-anv avindann ṛtāyavaḥ | +++(Bhatt. and Kim 2014, 302 avindan)+++  
tāṃ devā guhyām āsīnāṃ  
samudrāc cid ud ābharan ||  

#### PS_9.11.14
samudrāc cid udābhṛtya  
tām u puṣkara ā dadhuḥ |  
asyāḥ pṛthivyā devyāś cakṣur  
ākāśyam asi viṣadūṣaṇam ||  

anuvāka 2 ||

### 12

#### PS_9.12.1
samānam arthaṃ paryanti devā  
rūpaṃrūpaṃ tapasā vardhamānāḥ |  
yad ādityam abhisaṃviśanti  
tad ekaṃ rūpam amṛtatvam eṣām ||  

#### PS_9.12.2
devo devebhir ā gaman  
mahān no atithiṣ pitā |  
sa praiti jātavedasam  
ekarūpo guhā bhavan ||  

#### PS_9.12.3
ātithyam agniṃ nir apaptad eva  
ubhayebhiḥ pitṛbhiḥ saṃvidānaḥ |  
mahān nu marya upa bhakṣam āgan +++(see Kim 2014, 305; Bhatt. martya, nāgan)+++  
saṃgṛbhyādityā(n) ny aviṣṭa vahniḥ ||  

#### PS_9.12.4
ta ā viśanti puruṣaṃ śayānaṃ  
prāṇā niviṣṭā na śasanty enam |  
te no rātryā sumanasyamānā  
ahnā rakṣanty ahṛṇīyamānāḥ ||  

#### PS_9.12.5
paśubhyo naḥ paśupate mṛḍa  
sarva saṃ vṛha āyatām |  
mā naḥ prāṇeṣu rīriṣaḥ ||  

#### PS_9.12.6
vāyuḥ satye adhiśritaḥ  
prāṇāpānāv abhirakṣan |  
saṃ prajā airayad imāḥ ||  

#### PS_9.12.7
devā yattāḥ prajāpatāv  
ādityāś ca yemire |  
pūṣā raśmiṣv āyata  
ādityo viṣṇur ākrame  
sa rohaṃ divi rohati ||  

#### PS_9.12.8
prajāddevāḥ savituḥ save  
tvaṣṭā rūpāṇi piṃśatu |  
añjantau madhunā payo  
atandraṃ yātam aśvinā ||  

#### PS_9.12.9
viśve devāḥ pra yātana-  
-ādityāsaḥ sajoṣasaḥ |  
puraḥ paścāt svastaye ||  

#### PS_9.12.10
brahma varma bṛhaspatiḥ  
saṃgavo no 'bhi rakṣatu |  
devo devaiḥ purohitaḥ ||  

#### PS_9.12.11
maruto vṛṣṭyā na ā gata  
satyadharmāṇa ūtaye |  
aparāhneṣu jinvata ||  

#### PS_9.12.12
indro rājā divas patir  
ahar vimāya tiṣṭhati |  
sa na imāḥ kalpayād diśaḥ ||  

### 13

#### PS_9.13.1
āvatas te parāvataḥ  
parāvatas ta āvataḥ |  
ihaiva bhava mā nu gā  
mā pūrvān anu gā gatān  
asuṃ badhnāmi te dṛḍham ||  

#### PS_9.13.2
yat tvābhiceruḥ puruṣaḥ  
so yad aruṇo janaḥ |  
unmocana pramocane  
ubhe vācā vadāmi te ||  

#### PS_9.13.3
yad dudrohitha śepiṣe  
striyai puṃse acittyā | +++(Bhatt. acittyā)+++  
(…) || +++(see 2cd)+++  

#### PS_9.13.4
yad enaso mātṛkṛtāc  
cheṣe pitṛkṛtād uta |  
unmocana pramocane  
ubhe vācā vadāmi te ||  

#### PS_9.13.5
yat te mātā yat te pitā  
jāmir bhrātā ca sarjataḥ |  
pratyak sevasya bheṣajaṃ  
jaradaṣṭiṃ kṛṇomi tvā ||  

#### PS_9.13.6
ehy ehi punar ehi  
sarveṇa manasā saha |  
dūtau yamasya mānu gā  
adhi jīvapurā ihi ||  

#### PS_9.13.7
anuhūtaḥ punar ehi  
vidvān udayanaṃ pathaḥ |  
ārohaṇam ākramaṇaṃ  
jīvatojīvato 'yanam ||  

#### PS_9.13.8
mā bibher na mariṣyasi  
jaradaṣṭir bhaviṣyasi |  
nir avocam ahaṃ yakṣmam  
aṅgebhyo aṅgajvaraṃ tava ||  

#### PS_9.13.9
śīrṣarogo aṅgarogo  
yaś ca te hṛdayāmayaḥ |  
yakṣmaḥ śyena iva prāpaptad  
vācā nuttaḥ parastaram ||  

#### PS_9.13.10
ṛṣī bodhapratībodhāv  
asvapno yaś ca jāgṛviḥ |  
te te prāṇasya goptāro  
divā naktaṃ ca jāgratu ||  

### 14

#### PS_9.14.1
ayam agnir upasadya  
iha sūrya ud etu te |  
ud ehi mṛtyor gambhīrāt  
kṛcchrāc cit tamasas pari ||  

#### PS_9.14.2
namo yamāya namo 'stu mṛtyave  
namaḥ pitṛbhya uta ye nayante |  
utpāraṇasya yo veda  
tam agniṃ tat puro dadhe ||  

#### PS_9.14.3
aitu prāṇa aitu mana  
aitu cakṣur atho balam |  
śarīram asya saṃ vidāṃ  
tat padbhyāṃ prati tiṣṭhatu ||  

#### PS_9.14.4
prāṇenāgne cakṣuṣā saṃ sṛjemaṃ  
sam īraya tanvā saṃ balena |  
vetthāmṛtasya mā mṛta  
mo ṣu bhūmigṛho bhuvat ||  

#### PS_9.14.5
mā te prāṇa upa dasan  
māpāno api dhāyi te |  
sūryas tvādhipatir mṛtyor  
udāyacchāti raśmibhiḥ ||  

#### PS_9.14.6
iyam antar vadaty ugrā  
jihvā paniṣpadā |  
tayā rogān vi nayāmaḥ  
śataṃ ropīś ca takmanaḥ ||  

#### PS_9.14.7
ayaṃ lokaḥ priyatamo  
devānām aparājitaḥ |  
yasmai tvam iha jajñiṣe  
diṣṭaḥ puruṣa mṛtyave |  
tasmai tvānu hvayāmasi  
mā purā jaraso mṛthāḥ ||  

### 15

#### PS_9.15.1
te 'vadan prathamā brahmakilbiṣe  
'kūpāraḥ salilo mātariśvā |  
vīḍuharas tapa ugraṃ mayobhuva  
āpo devīḥ prathamajā ṛtasya ||  

#### PS_9.15.2
somo rājā prathamo brahmajāyāṃ  
punaḥ prāyacchad ahṛṇīyamānaḥ |  
anvartitā varuṇo mitra āsīd  
agnir hotā hastagṛhyā nināya ||  

#### PS_9.15.3
hasteneva grāhya ādhir asyā  
brahmajāyeti ced avocat |  
na dūtāya prahye tastha eṣā  
tathā rāṣṭraṃ gupitaṃ kṣatriyasya ||  

#### PS_9.15.4
yām āhus tārakāṃ vikeśīṃ  
ducchunāṃ grāmam avapadyamānām |  
sā brahmajāyā pra dunoti rāṣṭraṃ  
yatra prāpādi śaśaḥ kalkuṣīmān ||  

#### PS_9.15.5
brahmacārī carati veviṣad viṣaḥ  
sa devānāṃ bhavaty ekam aṅgam |  
tena jāyām anv avindad bṛhaspatiḥ  
somena nītāṃ juhvaṃ na devāḥ ||  

#### PS_9.15.6
devā etasyām avadanta pūrve  
saptarṣayas tapase ye niṣeduḥ |  
bhīmā jāyā brāhmaṇasyāpanītā  
durdhāṃ dadhāti parame vyoman ||  

#### PS_9.15.7
ye garbhā avapadyante  
jagad yac cāpalupyate |  
vīrā ye hanyante mitho  
brahmajāyā hinasti tān ||  

#### PS_9.15.8
sarve garbhāḥ pra vyathante  
kumārā daśamāsyāḥ |  
yasmin rāṣṭre nirudhyate  
brahmajāyā acittyā || +++(Bhatt. acittyā)+++  

#### PS_9.15.9
punar vai devā adaduḥ  
punar manuṣyā uta |  
rājānaḥ satyaṃ kṛṇvanto  
brahmajāyāṃ punar daduḥ ||  

#### PS_9.15.10
punardāya brahmajāyāṃ +++(Bhatt. yo punardāya; see Kim 2014, 334)+++  
kṛtvī devair nikilbiṣam |  
ūrjaṃ pṛthivyā bhaktvā-  
-urugāyam upāsate ||  

### 16

#### PS_9.16.1
na tatra dhenur duhe  
nānaḍvān sahate dhuram |  
vijānir yatra brāhmaṇo  
rātriṃ vasati pāpayā ||  

#### PS_9.16.2
na varṣaṃ maitrāvaruṇaṃ  
brahmajyam abhi varṣati |  
nāsmai samitiḥ kalpate  
na mitraṃ nayate vaśam ||  

#### PS_9.16.3
asṛṅmatī carati brahmajāyā  
āśā limpantī pradiśaś catasraḥ |  
yaḥ kṣatriyaḥ punar enāṃ dadāti  
sa divo dhārāṃ dhayati prapīnām ||  

#### PS_9.16.4
yo 'punardāya brahmajāyāṃ  
rājā talpe nipadyate |  
duryoṇā asmā oṣadhīr  
yāḥ kāś cābhi vipaśyati ||  

#### PS_9.16.5
viṣam aśnāty apāṃ  
viṣam aśnāti vīrudhām |  
yo brahmajāyāṃ na punar dadāti  
tasmai devāḥ sudihaṃ digdham asyām || +++(read asyān)+++  

#### PS_9.16.6
udyat patayo daśa  
striyāḥ pūrve abrāhmaṇāḥ |  
brahmā ced dhastam agrahīt  
sa eva patir ekadhā ||  

#### PS_9.16.7
brāhmaṇa eva patir  
na rājā nota vaiśyaḥ |  
tat sūryaḥ prabruvann eti  
pañcabhyo mānavebhyaḥ ||  

### 17

#### PS_9.17.1
naitāṃ te devā adadus  
tubhyaṃ nṛpate attave |  
mā brāhmaṇasya rājanya  
gāṃ jighatso anādyām ||  

#### PS_9.17.2
akṣadrugdho rājanyaḥ  
pāpa ātmaparājitaḥ |  
sa brāhmaṇasya gām adyād  
adya jīvāni mā śvaḥ ||  

#### PS_9.17.3
nir vai kṣatraṃ nayati hanti varco  
'gnir ivārabdhaḥ pra dunoti rāṣṭram |  
yo brāhmaṇaṃ devabandhuṃ hinasti  
na sa pitṝṇām apy eti lokam ||  

#### PS_9.17.4
devapīyuś carati martyeṣu  
garagīrṇo bhavaty asthibhūyān |  
yo brāhmaṇaṃ manyate annam eva  
sa viṣasya pibati taimātasya ||  

#### PS_9.17.5
viṣaṃ sa pibati taimātaṃ  
paśyann agniṃ pra sīdati |  
yo brāhmaṇasya sad dhanam  
abhi nārada manyate ||  

#### PS_9.17.6
śatāpāṣṭhāṃ ni girati  
tāṃ na śaknoti niṣkhidam |  
annaṃ yo brahmaṇāṃ malvaḥ +++(emend. Kim 2014, 346; Bhatt. manyaḥ)+++  
svādv admīti manyate ||  

#### PS_9.17.7
ya enāṃ hanti mṛdu manyamāno  
devapīyur dhanakāmo na cittāt |  
saṃ tasyendro hṛdaye agnim indha  
ubhe enaṃ dyuṣṭo nabhasī carantam ||  

#### PS_9.17.8
na brāhmaṇo hiṃsitavā  
agneḥ priyatamā tanūḥ |  
somo hy asya dāyāda  
indro asyābhiśastipāḥ ||  

#### PS_9.17.9
agnir vai naḥ padavāyaḥ  
somo dāyāda ucyate |  
jetā abhiśastendras  
tat satyaṃ devasaṃhitam ||  

#### PS_9.17.10
āviṣṭitāghaviṣā  
pṛdākūr iva carmaṇā |  
sā brāhmaṇasya rājanya  
tṛṣṭaiṣā gaur anādyā ||  

### 18

#### PS_9.18.1
iṣur iva digdhā nṛpate  
pṛdākūr iva gopate |  
sā brāhmaṇasyeṣur digdhā  
tayā vidhyati pīyakaḥ ||  

#### PS_9.18.2
tīkṣṇeṣavo brāhmaṇā hetimanto  
yām asyanti śaravyāṃ na sā mṛṣā |  
anuhāya tapasā manyunā cota  
dūrād ava bhindanti te tayā ||  

#### PS_9.18.3
jihvā jyā bhavati kulmalaṃ vāṅ  
nāḍīkā dantās tapasā sudigdhāḥ |  
tebhir brahmā vidhyati devapīyūn  
hṛdbalair dhanurbhir devajūtaiḥ ||  

#### PS_9.18.4
ye brāhmaṇaṃ hiṃsitāras tapasvinaṃ  
manīṣiṇaṃ brahmacaryeṇa śrāntam |  
avartimad bhavitā rāṣṭram eṣāṃ  
tamasīva nihitaṃ nānu vettāḥ ||  

#### PS_9.18.5
ye sahasram arājann  
āsan daśaśatā uta |  
te brāhmaṇasya gāṃ jagdhvā  
vaitahavyāḥ parābhavan ||  

#### PS_9.18.6
gaur eva tān hanyamānā  
vaitahavyām̐ avātirat |  
ye keśara prābandhāyāś  
caramājām apeciran ||  

#### PS_9.18.7
atimātrā ajāyanta  
nod iva divam aspṛśan |  
bhṛguṃ hiṃsitvā māhīnā  
asaṃbhavyaṃ parābhavan ||  

#### PS_9.18.8
ye bṛhatsāmānam āṅgirasam  
ārpayan brāhmaṇaṃ janāḥ |  
yetvas teṣām ubhayādann  
avis tokāny āvayat ||  

#### PS_9.18.9
ye brāhmaṇaṃ pratyaṣṭhīvan  
ye cāsmic chuklam īṣire |  
asnas te madhye kulyāyāḥ  
keśān khādanta āsate ||  

#### PS_9.18.10
aṣṭāpadī caturakṣī  
catuḥśrotrā caturhanuḥ |  
dvijihvā dviprāṇā bhūtvā  
sā rāṣṭram ava dhūnute ||  

### 19

#### PS_9.19.1
brahmagavī pacyamānā  
yāvat sābhi vijaṅgahe |  
tejo rāṣṭrasya nir hanti  
na vīro jāyate pumān ||  

#### PS_9.19.2
ākramaṇena vai devā  
dviṣanto ghnanti pūruṣam |  
steyādaṃ brahmajyaṃ  
kṣetre cānṛtavādinam ||  

#### PS_9.19.3
viṣam etad devakṛtaṃ  
rājā varuṇo abravīt |  
na brāhmaṇasya gāṃ jagdhvā  
rāṣṭre jāgāra kaś cana ||  

#### PS_9.19.4
tad vai rāṣṭram ā sravati  
bhinnāṃ nāvam ivodakam |  
brāhmaṇo yatra jīyate  
tad rāṣṭraṃ hanti ducchunā ||  

#### PS_9.19.5
ekaśataṃ vai janatā  
bhūmir yā vyadhūnuta |  
prajāṃ hiṃsitvā brāhmaṇīm  
asaṃbhavyaṃ parābhavan ||  

#### PS_9.19.6
yām udājann ṛṣayo manīṣiṇaḥ +++(Bhatt. and Kim 2014, 363 udājan)+++  
śramasātāṃ bṛhatīṃ devajūtām |  
sā brahmajyaṃ pacati pacyamānā  
rāṣṭram asya bṛhatī yac ca varcaḥ ||  

#### PS_9.19.7
vācā brāhmaṇam ṛcchati  
jāmi hanty acittyā | +++(Bhatt. acittyā)+++  
mitrāya satye druhyati  
yaṃ devā ghnanti pūruṣam ||  

### 20

#### PS_9.20.1
ekapāc chanda ekakāmaṃ ca |  
tad āpnoti cāva ca rundhe  
prathamayā rātryā  
prathamayā samidhā ||  

#### PS_9.20.2
dvipāc chando dvipadaś ca paśūn |  
tad āpnoti cāva ca rundhe  
dvitīyayā rātryā  
dvitīyayā samidhā ||  

#### PS_9.20.3
trīṃl lokāṃs trīṃl lokapatīn | +++(Bhatt. trīl lokāns trīṃ)+++  
tad āpnoti cāva ca rundhe  
tṛtiyayā rātryā  
tṛtīyayā samidhā ||  

#### PS_9.20.4
catuṣpāc chandaś catuṣpadaś ca paśūn |  
tad āpnoti cāva ca rundhe  
caturthyā rātryā  
caturthyā samidhā ||  

#### PS_9.20.5
pañca diśaḥ pañca pradiśaḥ |  
tad āpnoti cāva ca rundhe  
pañcamyā rātryā  
pañcamyā samidhā ||  

#### PS_9.20.6
traiṣṭubhaṃ chando virājaṃ  
svarājaṃ samrājam |  
tad āpnoti cāva ca rundhe  
saṣṭhyā rātryā ṣaṣṭhyā samidhā ||  

#### PS_9.20.7
sapta prāṇān saptāpānān  
sapta ṛṣīṃś ca |  
tad āpnoti cāva ca rundhe  
saptamyā rātryā saptamyā samidhā ||  

#### PS_9.20.8
ojaś ca tejaś ca sahaś ca balaṃ ca |  
tad āpnoti cāva ca rundhe  
aṣṭamyā rātryā aṣṭamyā samidhā ||  

#### PS_9.20.9
ambhaś ca mahaś cānnaṃ cānnādyaṃ ca |  
tad āpnoti cāva ca rundhe  
navamyā rātryā navamyā samidhā ||  

#### PS_9.20.10
brahma ca kṣatraṃ cendriyaṃ  
ca brāhmaṇavarcasaṃ ca |  
tad āpnoti cāva ca rundhe  
daśamyā rātryā daśamyā samidhā ||  

#### PS_9.20.11
viśvāvasū ca sarvavasū ca |  
tad āpnoti cāva ca rundhe +++(note sandhi -e e-)+++  
ekādaśyā rātryā ekādaśyā samidhā ||  

#### PS_9.20.12
pāṅktaṃ chandaḥ prajāpatiṃ saṃvatsaram |  
tad āpnoti cāva ca rundhe  
dvādaśyā rātryā dvādaśyā samidhā ||  

anuvāka 3 ||

### 21

#### PS_9.21.1
yo vā ekaśarāvaṃ nirvaped ekarṣim evānu nir vapet |  
eṣa vā ekarṣir yad agniḥ |  
ekarṣiṃ caiva lokaṃ cāva rundhe +++(note sandhi -e e-)+++  
ekarṣir iva tapaty ekarṣir iva dīdāyaikarṣir ivānnādo bhavati ya evaṃ veda |  
sa ya evaṃ vidvān prāśnīyād etām eva devatāṃ manasā dhyāyed  
ekarṣes tvā cakṣuṣā paśyāmy  
ekarṣes tvā hastābhyām ā rabha  
ekarṣes tvāsyena prāśnāmy  
ekarṣes tvā jaṭhare sādayāmīti |  
sa yathā hutam iṣṭaṃ prāśnīyād evainaṃ prāśnāti ||  

#### PS_9.21.2
yo vai dviśarāvaṃ nirvapet prāṇāpānāv evānu nir vapet |  
etau vai prāṇāpānau yan mātariśvā cāgniś ca |  
prāṇāpānau caiva lokaṃ cāva rundhe  
jyog jīvati sarvam āyur eti na purā jarasaḥ pramīyate yaḥ (…) | +++(see 1d)+++  
sa ya evaṃ vidvān) praśnīyād etām eva devate manasā dhyāyet  
prāṇāpānayos tvā cakṣuṣā paśyāmi  
prāṇāpānayos tvā hastābhyām ā rabhe  
prāṇāpānayos tvāsyena prāśnāmi  
prāṇāpānayos tvā jaṭhare (…) | +++(see 1i)+++  
(…) || +++(see 1j)+++  

#### PS_9.21.3
yo vai triśarāvaṃ nirvapet trīṇy eva trikadrukāṇy anu nir vapet |  
etāni vai trīṇi trikadrukāṇi yad ṛcaḥ sāmāni yajūṃṣi brāhmaṇam |  
brahma caiva lokaṃ cāva rundhe  
brāhmaṇavarcasī bhavati yaḥ (…) +++(see 1d)+++  
(…) prāśnīyād etām eva devatāṃ manasā dhyāyed +++(see 1e)+++  
brahmaṇas tvā cakṣuṣā paśyāmi  
brahmaṇas tvā hastābhyām ā rabhe  
brahmaṇas tvāsyena prāśnāmi  
brahmaṇas tvā (…) | +++(see 1i)+++  
(…) || +++(see 1j)+++  

#### PS_9.21.4
yo vai catuḥśarāvaṃ nirvapec catasra evorvīr anu nir vapet |  
etā vai catasra urvīr yad diśaḥ |  
diśaś caiva lokaṃ cāva rundhe  
kalpante asmai diśo diśāṃ priyo bhavati yaḥ (…) | +++(see 1d)+++  
(…) prāśnīyād etām eva devatāṃ manasā dhyāyed +++(see 1e)+++  
diśāṃ tvā cakṣuṣā paśyāmi  
diśāṃ tvā hastābhyām ā rabhe  
diśāṃ tvāsyena prāśnāmi  
diśāṃ tvā (…) | +++(see 1i)+++  
(…) || +++(see 1j)+++  

#### PS_9.21.5
yo vai pañcaśarāvaṃ nirvaped vaiśvānaram eva pañcamūrdhānam anu nir vapet |  
eṣa vai vaiśvānaraḥ pañcamūrdhā yad dyauś ca pṛthivī ca mātariśvā cāgniś cājasrā cātapan | +++(see Kim 2014, 377, 379)+++  
vaiśvānaraṃ caiva lokaṃ cāva rundhe  
vaiśvānara iva tapati vaiśvānara iva dīdāya vaiśvānara ivānnādo bhavati yaḥ (…) | +++(see 1d)+++  
(…) prāśniyād etām eva devatāṃ manasā dhyāyed +++(see 1e)+++  
vaiśvānarasya tvā cakṣuṣā paśyāmi  
vaiśvānarasya tvā hastābhyām ā rabhe  
vaiśvānarasya tvāsyena prāśnāmi  
vaiśvānarasya tvā (…) | +++(see 1i)+++  
(…) || +++(see 1j)+++  

#### PS_9.21.6
yo vai ṣaṭśarāvaṃ nirvapet ṣaḍ yāvna eva devān anu nir vapet |  
ete vai ṣaḍ yāvāno devā yad ṛtavaḥ |  
ṛtūṃś caiva lokaṃ cāva rundhe  
kalpante asmā ṛtavo na ṛtuṣv āvṛścata ṛtūnāṃ priyo bhavati yaḥ (…) | +++(see 1d)+++  
(…) prāśnīyād etā eva devatā manasā dhyāyed +++(see 1e)+++  
ṛtūnāṃ tvā cakṣuṣā paśyāmy  
ṛtūnāṃ tvā hastābhyām ā rabha  
ṛtūnāṃ tvāsyena prāśnāmy  
ṛtūnāṃ tvā (…) | +++(see 1i)+++  
(…) || +++(see 1j)+++  

#### PS_9.21.7
yo vai saptaśarāvaṃ nirvapet sapta ṛṣīn evānu nir vapet |  
ete vai sapta ṛṣayo yat prāṇāpānavyānāḥ |  
saptarṣīṃś caiva lokaṃ cāva rundhe  
jyog jīvati sarvam āyur eti na purā jarasaḥ pramīyate yaḥ (…) | +++(see 1d)+++  
(…) prāśnīyād etā eva devatā manasā dhyāyet +++(see 1e)+++  
saptarṣīṇāṃ tvā cakṣuṣā paśyāmi  
saptarṣīṇāṃ tvā hastābhyām ā rabhe  
saptarṣīṇāṃ tvāsyena prāśnāmi  
saptarṣīṇāṃ tvā (…) | +++(see 1i)+++  
(…) || +++(see 1j)+++  

#### PS_9.21.8
yo vā aṣṭaśarāvaṃ nirvaped virājam evavāṣṭāpadīm anu nir vapet |  
eṣā vai virāḍ aṣṭāpadī yad dyauś ca pṛthivī cāpaś cauṣadhayaś ca vāyuś cāntarikṣaṃ ca sūryaś ca candramāś ca |  
virājaṃ caiva lokaṃ cāva rundhe  
vi rājaty asmiṃś ca loke amuṣmiṃś ca vairāja rṣabha ity enam āhur yaḥ (…) | +++(see 1d)+++  
(…) prāśnīyād etām eva devatāṃ manasā dhyāyed +++(see 1e)+++  
virājas tvā cakṣuṣā paśyāmi  
virājas tvā hastābhyām ā rabhe  
virājas tvāsyena prāśnāmi  
virājas tvā (…) | +++(see 1i)+++  
(…) || +++(see 1j)+++  

#### PS_9.21.9
yo vai navaśarāvaṃ nirvapen nava yāvna eva devān anu nirvapet |  
ete vai navayāvāno devā yan māsāḥ |  
māsaś caiva lokaṃ cava rundhe  
kalpante asmai māsā māsāṃ priyo bhavati yaḥ (…) | +++(see 1d)+++  
(…) prāśnīyād etā eva devatā manasā dhyāyen +++(see 1e)+++  
māsāṃ tvā cakṣuṣā paśyāmi  
māsāṃ tvā hastābhyām ā rabhe  
māsāṃ tvāsyena prāśnāmi  
māsāṃ tvā (…) | +++(see 1i)+++  
(…) || +++(see 1j)+++  

#### PS_9.21.10
yo vai daśaśarāvaṃ nirvaped iḍām eva dhenum anu nirvapet |  
esā vā iḍā dhenur yad yajñaḥ paśavaḥ |  
iḍāṃ caiva dhenuṃ yajñaṃ ca lokaṃ ca paśūṃś cāva rundhe  
kalpante asmā iḍa iḍāṃ priyo bhavati yaḥ (…) | +++(see 1d)+++  
(…) prāśnīyad etām eva devatāṃ manasā dhyāyed +++(see 1e)+++  
iḍāyās tvā cakṣuṣā paśyāmi-  
-iḍāyās tvā hastābhyām ā rabha  
iḍāyās tvāsyena prāśnāmi-  
-iḍāyās tvā (…) | +++(see 1i)+++  
(…) || +++(see 1j)+++  

#### PS_9.21.11
yo vā ekādaśaśarāvaṃ nirvaped rohitam evānu nir vapet |  
eṣa vai rohito yad indraḥ |  
indraṃ caiva lokaṃ cāva rundhe +++(note sandhi -e i-)+++  
indriyāvī priya indrasya bhavati yaḥ (…) | +++(see 1d)+++  
(…) prāśnīyād etām eva devatāṃ manasā dhyāyed +++(see 1e)+++  
indrasya tvā cakṣuṣā paśyāmi-  
-indrasya tvā hastābhyām ā rabha  
indrasya tvāsyena prāśnāmi-  
-indrasya tvā (…) | +++(see 1i)+++  
(…) || +++(see 1j)+++  

#### PS_9.21.12
yo vai dvādaśaśarāvaṃ nirvaped viśvām eva devān anu nir vapet |  
ete vai viśve devā yad idaṃ sarvam |  
viśvāṃś caiva devām̐l lokaṃ cāva rundhe  
kalpante asmai viśve devāḥ priyo viśveṣāṃ devānāṃ bhavati ya evaṃ veda |  
sa ya evaṃ vidvān prāśnīyād etā eva devatā manasā dhyāyed  
viśveṣāṃ tvā devānāṃ cakṣuṣā paśyāmi  
viśveṣāṃ tvā devānāṃ hastābhyām ā rabhe  
viśveṣāṃ tvā devānām āsyena prāśnāmi  
viśveṣāṃ tvā devānāṃ jaṭhare sādayāmīti |  
sa yathā hutam iṣṭaṃ prāśnīyād evainaṃ prāśnāti ||  

### 22

#### PS_9.22.1
imāṃ mātrāṃ nir vapa odanasya  
tasya paktā mucyatāṃ kilbiṣebhyaḥ |  
abhidrohād enaso duṣkṛtāc ca  
punātu mā pavanaiḥ pavitraḥ ||  

#### PS_9.22.2
bhadrau hastau bhadrā jihvā  
bhadraṃ bhavatu me vacaḥ |  
mahyaṃ pavitram odanaṃ  
brahmaṇā nir vapāmasi  
hastābhyāṃ nir vapāmasi ||  

#### PS_9.22.3
yan mayi garbhe sati  
mātā cakāra duṣkṛtam |  
ayaṃ mā tasmād odanaḥ  
pavitraḥ pātv aṃhasaḥ ||  

#### PS_9.22.4
yad arvācīnam ekahāyanād  
anṛtaṃ kiṃ codima |  
(…) || +++(see 3cd)+++  

#### PS_9.22.5
yad duṣkṛtaṃ yac chamalaṃ  
yad enaś cakṛmā vayam |  
(…) || +++(see 3cd)+++  

#### PS_9.22.6
yan mātaraṃ yat pitaraṃ  
yad vā jāmiṃ jihiṃsima |  
(…) || +++(see 3cd)+++  

#### PS_9.22.7
yan mātṛghnā yat pitṛghnā  
bhrūṇaghnā yat sahāsima |  
(…) || +++(see 3cd)+++  

#### PS_9.22.8
śyāvadatā kunakhinā  
stenena yat sahāsima |  
(…) || +++(see 3cd)+++  

#### PS_9.22.9
śiśundhānāṃ pūṃścalānāṃ  
takṣṇāṃ yad annam āśima |  
(…) || +++(see 3cd)+++  

#### PS_9.22.10
yad apām apajahrima  
nimajya papimodakam |  
(…) || +++(see 3cd)+++  

### 23

#### PS_9.23.1
yat kruddhā manyuto vayaṃ  
brāhmaṇasya nijagmima  
padā vā gām upārima |  
(…) || +++(see 9.22.3cd)+++  

#### PS_9.23.2
yad brahmacarye yat snātacarye  
anṛtaṃ kiṃ codima |  
(…) || +++(see 9.22.3cd)+++  

#### PS_9.23.3
kilāsena duścarmaṇā  
vaṇḍena yat sahāśima-  
-ādhārābhigatena vā |  
(…) || +++(see 9.22.3cd)+++  

#### PS_9.23.4
yat kṣetram abhitiṣṭhātha-  
-aśvaṃ vā yaṃ niremiṣe |  
(…) || +++(see 9.22.3cd)+++  

#### PS_9.23.5
yad akṣeṣu hiraṇye  
goṣv aśveṣu yad dhane  
anṛtaṃ kiṃ codima |  
(…) || +++(see 9.22.3cd)+++  

#### PS_9.23.6
sakhyur jāyāṃ svāṃ dāsīṃ  
sūtikāṃ lohitāvatīm  
aśuddhāṃ yad upeyima |  
(…) || +++(see 9.22.3cd)+++  

#### PS_9.23.7
parivittena parivividānena-  
-abhyavasnātena paribhakṣitena  
didhiṣūpatyā yat sahāśima |  
(…) || +++(see 9.22.3cd)+++  

#### PS_9.23.8
yat kusīdaṃ vibhejima  
dvimeyaṃ dhanakāmyā |  
(…) || +++(see 9.22.3cd)+++  

#### PS_9.23.9
yad dvyekaṃ yat tryekam  
upaikam iti yad dadau |  
(…) || +++(see 9.22.3cd)+++  

#### PS_9.23.10
yat tvaramāṇāḥ śabalam  
apakvaṃ māṃsam āśima |  
(…) || +++(see 9.22.3cd)+++  

### 24

#### PS_9.24.1
yad annam āśimā vayam  
anannam annakāmyā-  
-udarasyābhiśācyā |  
(…) || +++(see 9.22.3cd)+++  

#### PS_9.24.2
yad vidvāṃso yad avidvāṃso  
anṛtaṃ kiṃ codima |  
ayaṃ mā tasmād odanaḥ  
pavitraḥ pātv aṃhasaḥ ||  

#### PS_9.24.3
yad devasya savituḥ pavitraṃ  
sahasradhāraṃ vitataṃ hiraṇyam |  
yenendram apunanamārtamartyās  
tenāyaṃ māṃ sarvapaśuṃ punātu ||  

#### PS_9.24.4
yenāpunāt savitā revatīr apo  
yenāpunīta varuṇaḥ savāya |  
yenemā viśvā bhuvanāni pūtās  
tenāyaṃ māṃ sarvapaśuṃ punātu ||  

#### PS_9.24.5
ati krāmāmi duritaṃ yad eno  
jahāmi ripraṃ parame sadhasthe |  
yena yanti sukṛto nāpi duṣkṛtas  
tam ā ruhema sukṛtām ulokam ||  

#### PS_9.24.6
mā yakṣmam iha hāsiṣṭa  
mā riphanto vi gātana |  
amaiva puṇyam astu no  
attṝn anv eti kilbiṣam || +++(thus Kim 2014, 412-413; Lubotsky 2007, 30 attrīn; Bhatt. atṛn)+++  

#### PS_9.24.7
imaṃ pacāmy odanaṃ  
pavitraṃ pavanāya kam |  
sa mā muñcatu duṣkṛtād  
viśvasmāc cainasas pari ||  

### 25

#### PS_9.25.1
sahasrākṣaṃ śatadhāram  
ṛṣibhiḥ pavanaṃ kṛtam |  
tenā sahasradhāreṇa  
pavamānaḥ punātu mā ||  

#### PS_9.25.2
yena pūtam antarikṣaṃ  
yasmin vāyur adhi śritaḥ |  
(…) || +++(see 1cd)+++  

#### PS_9.25.3
yena pūte dyāvāpṛthivī  
āpaḥ pūtā atho svaḥ |  
(…) || +++(see 1cd)+++  

#### PS_9.25.4
yena pūte ahorātre  
diśaḥ pūtā uta yena pradeśāḥ |  
(…) || +++(see 1cd)+++  

#### PS_9.25.5
yena pūtau sūryācandramasau  
nakṣatrāṇi bhūtakṛtaḥ saha yena pūtāḥ |  
(…) || +++(see 1cd)+++  

#### PS_9.25.6
yena pūtā vedir agniḥ  
paridhayaḥ saha yena pūtāḥ |  
(…) || +++(see 1cd)+++  

#### PS_9.25.7
yena pūtaṃ barhir  
ājyam atho haviḥ |  
(…) || +++(see 1cd)+++  

#### PS_9.25.8
yena pūto yajño  
vaṣaṭkāra utāhutiḥ |  
(…) || +++(see 1cd)+++  

#### PS_9.25.9
yena pūtau vrīhiyavau  
yābhyāṃ yajño adhinirmitaḥ |  
(…) || +++(see 1cd)+++  

#### PS_9.25.10
yena pūtā aśvā gāvo  
atho pūtā ajāvayaḥ |  
(…) || +++(see 1cd)+++  

### 26

#### PS_9.26.1
yena pūtā ṛcaḥ sāmāni  
yajur brahmaṇā saha yena pūtam |  
(…) || +++(see 9.25.1cd)+++  

#### PS_9.26.2
yena pūtā atharvāṇa ātharvaṇā  
aṅgiraso devatāḥ saha yena pūtāḥ |  
(…) || +++(see 9.25.1cd)+++  

#### PS_9.26.3
yena pūtā ṛtavo yenārtavā  
yebhyaḥ saṃvatsaro adhinirmitaḥ |  
(…) || +++(see 9.25.1cd)+++  

#### PS_9.26.4
yena pūtā vanaspatayo vānaspatyā  
oṣadhayo vīrudhaḥ saha yena pūtāḥ |  
(…) || +++(see 9.25.1cd)+++  

#### PS_9.26.5
yena pūtā gandharvāpsarasāḥ  
sarpapuṇyajanāḥ saha yena pūtāḥ |  
(…) || +++(see 9.25.1cd)+++  

#### PS_9.26.6
yena pūtā nadyaḥ sindhavaḥ  
samudraḥ saha yena pūtaḥ |  
(…) || +++(see 9.25.1cd)+++  

#### PS_9.26.7
yena pūtāḥ parvatā himavanto  
vaiśvānaraḥ paribhūḥ saha yena pūtaḥ |  
(…) || +++(see 9.25.1cd)+++  

#### PS_9.26.8
yena pūtā viśve devāḥ  
parameṣṭhī prajāpatiḥ |  
(…) || +++(see 9.25.1cd)+++  

#### PS_9.26.9
yena pūta stanayitnur  
apāṃ vatsaḥ prajāpatiḥ |  
(…) || +++(see 9.25.1cd)+++  

#### PS_9.26.10
yena pūtaḥ prajāpatir lokān  
viśvaṃ bhūtaṃ svar ājabhāra |  
(…) || +++(see 9.25.1cd)+++  

#### PS_9.26.11
yena pūtam ṛtaṃ satyaṃ  
tapo dīkṣā ca pūyate |  
(…) || +++(see 9.25.1cd)+++  

#### PS_9.26.12
yena pūtam idaṃ sarvaṃ  
yad bhūtaṃ yac ca bhāvyam |  
tenā sahasradhāreṇa  
pavamānaḥ punātu mā ||  

### 27

#### PS_9.27.1
uccair ghoṣo dundubhiḥ satvanāyaṃ  
vānaspatyaḥ saṃbhṛta usriyābhiḥ |  
vācaṃ kṣaṇuvāno damayan sapatnān  
siṃha iva jyeṣyann abhi taṃstanībhiḥ ||  

#### PS_9.27.2
siṃha ivāstānīd druvayo vibaddho  
'bhikrandann ṛṣabho vāśitām iva |  
vṛṣā tvaṃ vadhrayas te sapatnā  
aindras te śuṣmo abhimātiṣāhaḥ ||  

#### PS_9.27.3
saṃjayan pṛtanā ūrdhvamāyur  
gṛhyā gṛhṇāno bahudhā vi cakṣva |  
daivīṃ vācam ā hura gurasva vedhāḥ  
śatrūṇām upa bharasva vedaḥ ||  

#### PS_9.27.4
vṛṣeva yūthaṃ sahaso vidāno  
gavyann abhi ruva saṃdhanājit |  
śucā vidhya hṛdayaṃ pareṣāṃ  
hitvā grāmān pracyutā yantu śatravaḥ ||  

#### PS_9.27.5
dundubher vācaṃ prayatāṃ vadantīm  
āśṛṇvatī nāthitā ghoṣabuddhā |  
nārī putrān dhāvatu hastagṛhya-  
-amitrī bhītā samare vadhānā ||  

#### PS_9.27.6
dhībhiḥ kṛtaḥ pra bharasva vācam  
ud dharṣaya satvanām āyudhāni |  
amitrasenām abhijañjabhāno  
dyumad vada dundubhe sūnṛtāvat ||  

#### PS_9.27.7
pūrvo dundubhe vi ṣahasva śatrūn  
bhūmyāḥ pṛṣṭhe vada bahu rocamānaḥ |  
indramedī satvanaḥ saṃ hvayasva  
mitrair amitrān ava jaṅghanīhi ||  

#### PS_9.27.8
antareme nabhasī ghoṣo astu  
pṛthak te dhvanayo yantu śībham |  
abhi kranda stanayotpipānāṃ  
ślokakṛn mitratūryāya svardhi ||  

#### PS_9.27.9
saṃkrandanaḥ pravedo dhṛṣṇuṣeṇaḥ  
pravedakṛd bahudhā grāmaghoṣī |  
śreyo vanvāno vayunāni vidvān  
kīrtiṃ bahubhyo vi bhaja dvirāje ||  

#### PS_9.27.10
śreyaḥketo vasujit sahīyān  
mitraṃ dadhānas tviṣito vipaścit |  
aṃśūn iva grāvādhiṣavaṇe adrir  
gavyaṃ dundubhe adhi nṛtya vedaḥ ||  

#### PS_9.27.11
śatrūṣāṇ nīṣāḍ abhimātiṣāho  
gaveṣaṇaḥ sahamāna udbhit |  
vāgvī mantraṃ pra janayasva vājin  
sāṅgrāmajityāyeṣam ud vadeha ||  

#### PS_9.27.12
acyutacyut samado gamiṣṭho  
mṛdho jetā pṛtanāṣāḍ ayodhyaḥ |  
indreṇa kl̥pto vidathā nicikyad  
dhṛddyotano dviṣatāṃ yāhi śībham ||  

### 28

#### PS_9.28.1
imās tapantu tvauṣadhīr  
oṣadhīnām ayaṃ rasaḥ |  
aśvatthas te 'yaṃ hṛdy  
agnir bhūto vy oṣatu  
pra patāto mamādhyā ||  

#### PS_9.28.2
yathā sūtraṃ lākṣāraktam  
ājyenānuṣicyate |  
evā te kāmaḥ sarpatv  
antar asthasu majjasu  
pra (…) || +++(see 1e)+++  

#### PS_9.28.3
yathā kuṣṭhaḥ prayasyati  
yathā dahyate arciṣā |  
evā te dahyatāṃ manaḥ  
pra (…) || +++(see 1e)+++  

#### PS_9.28.4
puṃsaḥ kuṣṭhāt pra kṣarati  
stoka ādhībhir ābhṛtaḥ | +++(Bhatt. ādhibhir)+++  
sa te hṛdaye vi vartatāṃ  
pra (…) || +++(see 1e)+++  

#### PS_9.28.5
eṣa te stoko hṛdayaṃ  
digdheveṣuḥ pra padyatām |  
astrākhaṇaṃ yatheṣvā  
kāmo vidhyatu tvā mama  
pra (…) || +++(see 1e)+++  

#### PS_9.28.6
harita edhi śuṣkākṣaḥ  
sarvadā hṛdayāmayi |  
striyas te anyā mā chāntsur +++(Bhatt. mā chāñchur)+++  
atho tvāśābhi śocatu  
pra (…) || +++(see 1e)+++  

#### PS_9.28.7
śocīmad astu te śayanaṃ  
śocīmad upaveśanam |  
śocīmad astu te mano  
yathātra na ramāsā  
arvācī na manāsa  
pra (…) || +++(see 1e)+++  

#### PS_9.28.8
na ramāsai saṅgateṣu  
śayānaṃ tvābhi śocatu |  
stokas tvottuda ut tudāt  
pra (…) || +++(see 1e)+++  

#### PS_9.28.9
antar dahati carmaṇo  
asthimāṃsebhir ābhṛtam |  
sarvān yajñaḥ pra yāśayād  
aiḍa ādhībhis tava  
pra (…) || +++(see 1e)+++  

#### PS_9.28.10
hṛdaye 'dhi sam idhyatāṃ  
svair māṃsebhir eṣa te |  
agniḥ kāmasya yo mahān  
sa mahyaṃ randhayāti tvā +++(Bhatt. randhayanti)+++  
pra (…) || +++(see 1e)+++  

### 29

#### PS_9.29.1
aśvattham agnim ājyaṃ  
dūtān kṛṇve manojavān |  
agniś carum ivārciṣā  
kāmo vidhyatu tvā mama  
pra (…) || +++(see 9.28.1e)+++  

#### PS_9.29.2
śayānam agna āsīnam  
aśvatthaś ca savāsinau |  
carantam upatiṣṭhantaṃ  
mamādhibhir vi vidhyataṃ  
pra (…) || +++(see 9.28.1e)+++  

#### PS_9.29.3
carantaṃ tvā tiṣṭhantam  
āsīnam api saṃsadi |  
reṣmā tṛṇam iva mathnātu  
dahan kāmaratho mama  
pra (…) || +++(see 9.28.1e)+++  

#### PS_9.29.4
yathendrāyāsurān  
arandhayad bṛhaspatiḥ |  
evā tvam agne aśvatthān  
amūn mahyam ihānaya  
pra (…) || +++(see 9.28.1e)+++  

#### PS_9.29.5
ahaṃ te mana ā dada  
aiḍena saha medinā |  
devā manuṣyā gandharvās  
te mahyaṃ randhayantu tvā  
pra (…) || +++(see 9.28.1e)+++  

#### PS_9.29.6
yathā aśvatthasya parṇāni  
nelayanti kadā cana |  
evāsau mama kāmena  
māva svāpsīt kadā cana  
pra patāto mamādhyā ||  

#### PS_9.29.7
kuṣṭhaṃ tapanti marutaḥ svādhyaṃ  
dūra-ājānaṃ svarayanto arciṣā | +++(Bhatt. svādhyandura ājānaṃ)+++  
yathā na svapāt katamac canāhar  
aiva gacchān mamādhyā ||  

anuvāka 4 ||

## Kāṇḍa 10

### 1

#### PS_10.1.1
hā amba tejane  
dheno lambanastani |  
na tad vido yad icchasi  
yad u vittaṃ na tad ghasaḥ ||  

#### PS_10.1.2
putro yas te pṛśnibāhus  
tam u tvaṃ sāmanaṃ kṛdhi |  
atho duhitaraṃ naptrīm  
atho tvaṃ sāmanā bhava ||  

#### PS_10.1.3
asāme kurame +++(see Hoffmann, Aufsätze p. 7)+++  
naigūrasya svasaḥ |  
arāte nirṛte  
amate snuhite ||  

#### PS_10.1.4
pareta kastupakaṃ vaḥ  
punar dadāmi |  
yo vo na veda taṃ hata  
tasyātta pariśiśnyam || +++(Bhatt. tasyātu)+++  

#### PS_10.1.5
tasyātta putrān bhrātṝṃś ca +++(Bhatt. tasyāttu)+++  
tasya goṣṭhaṃ vitāvata |  
yaś ca sato nāstivākī  
yaś cāsāv ahavirgṛhaḥ |  
durṇāmnīs tatra gacchata  
tatra sarvāḥ paretana ||  

#### PS_10.1.6
pari dhāmānīty ekā ||  

#### PS_10.1.7
antaścarāṃ kośecarām  
atho goṣṭhāvacāriṇīm |  
atho yāḥ svapne paśyāmas  
tā ito nāśayāmasi ||  

#### PS_10.1.8
kaṇvā yā gardabhīva  
nibhasat sūkarīva |  
tasyai pratipravartaya  
taptam aśmānam āsani ||  

#### PS_10.1.9
yo maryā abhigacchāt  
striyaṃ kastupastopinīm |  
kastupam asyā ācchidya-  
-athaināṃ cātayātai  
paramāṃ cit parāvatam ||  

#### PS_10.1.10
yā bhadrā yā śivā  
yorjā payasā saha |  
agniṣ ṭā asmākaṃ gṛhe  
gārhapatyo ni yacchatu ||  

#### PS_10.1.11
idaṃ vo devaḥ savitā-  
-idaṃ devo bṛhaspatiḥ |  
idaṃ vo viśve devā  
avasānam ayukṣata ||  

#### PS_10.1.12
pari prāgād devo agnī  
rakṣohāmīvacātanaḥ |  
sedhan viśvā apa dviṣo  
dahan rakṣāṃsi viśvahā ||  

#### PS_10.1.13
parīme gām aneṣata  
pary agnim ahṛṣata |  
deveṣv akrata śravaḥ  
ka imām̐ ā dadharṣati ||  

### 2

#### PS_10.2.1
tvayīndriyaṃ tvayi varcas  
tvaṃ dharmapatir bhava |  
tvam uttaro bhrātṛvyebhyas  
tava lakṣmīḥ payasvatī ||  

#### PS_10.2.2
tavaitām aśvinā havaṃ  
tava rāṣṭraṃ divi śritam |  
tvam āyuṣmān sapatnahā-  
-uttaro dviṣato bhava ||  

#### PS_10.2.3
tīkṣṇaśṛṅga ṛṣabhaḥ  
samudra ivākṣitodakaḥ |  
tvaṃ sahasravīryas  
tava bāhū gavāṃ patī ||  

#### PS_10.2.4
bhrātṛvyaś ca sapatnaś ca  
yas tvāmitro jighāṃsati |  
śriyaṃ tvaṃ sarveṣāṃ teṣām  
ādāyogro vi dhāraya ||  

#### PS_10.2.5
tvaṃ vaśī satyākūtaḥ  
satyadharmā gaveṣaṇaḥ |  
nāṣṭrās tvaṃ sarvās tīrtvā  
bhrātṛvyāṇāṃ śriyaṃ vṛha ||  

#### PS_10.2.6
tubhyaṃ saṃ yantu balayas  
tubhyaṃ śulkaḥ pra vīyatām |  
tubhyaṃ virāṭ payo duhāṃ  
tvāṃ vāñchantu viśo mahīḥ ||  

#### PS_10.2.7
vāñchatu tvā bṛhad rāṣṭraṃ  
tviṣis te mukha āhitā |  
tvaṃ devānāṃ bhava priyas  
tvayi gāvo adhiśritāḥ ||  

#### PS_10.2.8
tvayīndriyaṃ tvayi varcas  
tvayi yajño adhiśritaḥ |  
tavā yantu havaṃ devās  
tvaṃ priyo bṛhaspateḥ ||  

#### PS_10.2.9
agnīṣomā pavamānau  
virāḍ devī payasvatī |  
atandraṃ sarve rakṣantu  
rāṣṭraṃ te napavādyam ||  

#### PS_10.2.10
agnir iva tṛṇaṃ pra daha-  
-oghaḥ kūlam ivā ruja |  
śriyaṃ bhrātṛvyāṇām ā datsva-  
-āṇḍīkam ivādhi puṣkarāt ||  

### 3

#### PS_10.3.1
aśva iva ratham ā datsva  
siṃha iva puruṣaṃ hara |  
hastīva naḍvalān bhaṅdhi  
bhrātṛvyāṇāṃ śriyaṃ vṛha ||  

#### PS_10.3.2
ut te kṛṇotu kaśyapo  
brahma devair abhiṣṭutam |  
āprītam avirādhukam ||  

#### PS_10.3.3
etaṃ khadiram ā hara-  
-atho tejanam ā hara |  
utaitaṃ parṇam ā hara-  
-ā harānaḍuho balam ||  

#### PS_10.3.4
idhmān devaiḥ samābhṛtāṃs  
tāṃs te prādād bṛhaspatiḥ |  
tān ā dhehi samāhite  
'gnau sūryābhicakṣaṇe ||  

#### PS_10.3.5
tebhiṣ ṭvam uttaro bhava  
bhrātṛvyāṇāṃ śriyaṃ vṛha |  
atho eṣāṃ payo hara ||  

#### PS_10.3.6
ādityā rudrā vasava  
ṛṣayo bhūtakṛtaś ca ye |  
śriyaṃ ca kṣatram ojaś ca  
tubhyaṃ devā asāviṣuḥ ||  

#### PS_10.3.7
vasur asīndranāmā-  
-āyuṣmāñ chataśāradaḥ | +++(Bhatt. -āyuṣmān)+++  
sa indra iva deveṣu  
tviṣīmān viśa ā vada ||  

### 4

#### PS_10.4.1
idaṃ rāṣṭraṃ prathatāṃ gobhir aśvair  
idaṃ rāṣṭram annenerayā rasena |  
asmai ṣaḍ urvīr upa saṃ namantu  
saptahotrā hata śatrūn sacittāḥ ||  

#### PS_10.4.2
ime rājāna iṣubhir ghnantu śatrūn  
ime rājānaḥ samityānyān vadheyuḥ |  
ime rājānaḥ pṛtanāḥ sahantām  
ahaṃ brahmā vi mṛdho hanmi sarvāḥ ||  

#### PS_10.4.3
idaṃ rāṣṭraṃ kratumad vīravaj jiṣṇūgram  
idaṃ rāṣṭraṃ gardnumac citraghoṣam |  
asmai rāṣṭrāya balim anye harantv  
ahaṃ devebhyo haviṣā vidheyam ||  

#### PS_10.4.4
yadi yuddhaṃ yady ṛtitaṃ vo asti  
devainasād yadi vā pitryeṇa |  
yenarttīyā dhenavo astu tasmā  
ahaṃ devebhyo haviṣā juhomi ||  

#### PS_10.4.5
yad vaḥ krūraṃ manaso yac ca vāco  
devainasād yadi vā pitryeṇa |  
āpa iva duḥṣvapnyam apa tat svapadhvam  
athānandinaḥ sumanasaḥ sam eta ||  

#### PS_10.4.6
apām iva vegaḥ pra śṛṇīta śatrūn  
diśodiśo rabhamāṇaḥ sam eta |  
ekavratā vi dhanaṃ bhajadhvaṃ  
purohitena vo rāṣṭraṃ prathayantu devāḥ ||  

#### PS_10.4.7
samyag vo rāṣṭraṃ saha vo manāṃsi  
samīcīnāḥ paśavo viśvarūpāḥ |  
samīcīnānāṃ vo aham asmi brahmā  
samyañco devā havam ā yantu ma imam ||  

#### PS_10.4.8
yathāpaḥ samudrāya  
samīcīr vahatha śriyam |  
evā rāṣṭrāya me devāḥ  
samyañco vahata śriyam ||  

#### PS_10.4.9
saṃsṛṣṭaṃ vo rāṣṭraṃ paśubhir gobhir aśvaiḥ  
saṃsṛṣṭam annenerayā rasena |  
mayā brahmaṇā prathamānāśvo  
vasīyāṃsaḥ sadam ugrā bhavātha ||  

#### PS_10.4.10
bahur yuvā pramṛṇo dhṛṣṇur astu  
bahuḥ kumāraḥ pratirūpaḥ pitṝṇām |  
satyaṃ vadantaḥ samitiṃ caranto  
mitraṃ gṛhṇānā jaraso yantu sakhyam ||  

#### PS_10.4.11
iha kṣatraṃ dyumnam uta rāṣṭraṃ samaitv  
ihendriyaṃ paśubhiḥ saṃvidānam |  
avadhunvānā apriyān yāṃś ca dviṣma  
idaṃ rāṣṭraṃ prathatāṃ sarvadaiva ||  

#### PS_10.4.12
idaṃ rāṣṭram iṣumad vīravaj jiṣṇūgram  
idaṃ rāṣṭraṃ paśumad brahmavṛddham |  
idaṃ rāṣṭraṃ hataśatru jiṣṇu ||  

#### PS_10.4.13
sapatnasāhaṃ pramṛṇam  
idaṃ rāṣṭraṃ dṛḍham ugram |  
sāḍhāmitram abhimātiṣāhaṃ  
sarvā jigāya pṛtanā abhiṣṭi ||  

### 5

#### PS_10.5.1
audumbareṇa maṇinā  
puṣṭikāmāya vedhasā |  
paśūnāṃ sarveṣāṃ sphātiṃ  
goṣṭhe me savitā karat ||  

#### PS_10.5.2
yo no agnir gārhapatyaḥ  
paśūnām adhipā asat |  
audumbaro vṛṣā maṇiḥ  
saṃ mā sṛjatu puṣṭyā ||  

#### PS_10.5.3
karīṣiṇīṃ phalavatīṃ  
svadhām irāṃ ca no gṛhe |  
audumbarasya tejasā  
dhātā puṣṭiṃ dadhātu me ||  

#### PS_10.5.4
yad dvipāc ca catuṣpāc ca  
yāny annāni ye rasāḥ |  
gṛhṇe 'haṃ teṣāṃ bhūmānaṃ  
bibhrad audumbaraṃ maṇim ||  

#### PS_10.5.5
puṣṭiṃ paśūnāṃ pari jagrabhāhaṃ  
catuṣpadāṃ dvipadāṃ yac ca dhānyam |  
payaḥ paśūnāṃ rasam oṣadhīnāṃ  
bṛhaspatiḥ savitā me ni yacchāt ||  

#### PS_10.5.6
ahaṃ paśūnām adhipā asāni  
mayi puṣṭaṃ puṣṭapatir dadhātu |  
mahyam audumbaro maṇir  
draviṇāni ni yacchatu ||  

#### PS_10.5.7
upa maudumbaro maṇiḥ  
prajayā ca dhanena ca |  
indreṇa jinvato maṇir  
ā māgan saha varcasā ||  

#### PS_10.5.8
devo maṇiḥ sapatnahā  
dhanasā dhanasātaye |  
paśor annasya bhūmānāṃ  
gavāṃ sphātiṃ ni yacchatu ||  

#### PS_10.5.9
yathāgre tvaṃ vanaspate  
puṣṭyā saha jajñiṣe |  
evā dhanasya me sphātim  
ā dadhātu sarasvatī ||  

#### PS_10.5.10
ā me dhanaṃ sarasvatī  
payasphātiṃ ca dhānyam |  
sinīvāly utā vahād  
ayaṃ caudumbaro maṇiḥ ||  

#### PS_10.5.11
tvaṃ maṇīnām adhipā vṛṣāsi  
tvayi puṣṭaṃ puṣṭapatir jajāna |  
tvayīme vājā draviṇāni sarvā-  
-udumbara sa tvam asmat sahasva-  
-ārād arātim amatiṃ kṣudhaṃ ca ||  

#### PS_10.5.12
grāmaṇīr asi grāmaṇīthyāyā  
abhiṣikto abhi mā siñca varcasā |  
tejo 'si tejo mayi dhārayādhi  
rayir asi rayiṃ mayi dhehi ||  

#### PS_10.5.13
puṣṭir asi puṣṭyā mā sam aṅdhi  
gṛhamedhī gṛhapatiṃ mā kṛṇu |  
audumbara sa tvam asmāsu rayiṃ  
sarvavīraṃ ni yaccha rāyaspoṣāya  
prati muñce ahaṃ tvām ||  

#### PS_10.5.14
ayam audumbaro maṇir  
vīro vīrāya badhyate |  
sa naḥ sanīṃ madhumatīṃ kṛṇotu  
rayiṃ ca naḥ sarvavīraṃ ni yacchāt ||  

anuvāka 1 ||

### 6

#### PS_10.6.1
bhagasya rājñaḥ sumatiṃ gamema  
yaṃ havante bahudhā mānuṣāsaḥ |  
karma kṛṇvāno bhagam ā vṛṇīte  
sa no janeṣu subhagāṃ kṛṇotu ||  

#### PS_10.6.2
bhagaṃ purastāt pratibudhyamānāḥ  
paśyema devīm uṣasaṃ vibhātīm |  
pratīcī śubhrā draviṇena sākaṃ  
bhagaṃ vahanty aditir na aitu ||  

#### PS_10.6.3
bhago no adya svite dadhātu  
devānāṃ panthām abhi no nayeha |  
arvācī bhadrā sumatir na aitv  
adhā bhagena samidho no astu ||  

#### PS_10.6.4
bhagena vācam iṣitāṃ vadāni  
sarasvatīṃ madhumatīṃ suvarcāḥ |  
bhagena dattam upa medam āgan  
yathā varcasvān samitim āvadāni ||  

#### PS_10.6.5
bhago mā goṣv avatu  
bhago māvatu dhānye |  
akṣeṣu strīṣu mā bhago  
bhago māvatu varcasā ||  

#### PS_10.6.6
bhago mā sāyam avatu  
bhago māvatu rātryā |  
bhago nipadyamāneṣu  
prātar mā bhaga ā gamat ||  

#### PS_10.6.7
bhago mā prātar avatu  
bhago madhyandinaṃ pari |  
aparāhṇe vayaṃ bhagaṃ  
vāsa iva pari dadhmahe ||  

#### PS_10.6.8
bhagaṃ devebhyas pari  
bhagaṃ manuṣyebhyaḥ |  
divas pṛthivyā aham  
antarikṣād bhagaṃ vṛṇe |  
so agne ramatā mayi  
sa mā prāvatu varcasā ||  

#### PS_10.6.9
bhagaṃ vṛṇānā vadhvaṃ vahanti  
vaniṃ prayanto bhagam id dhavante |  
bhagena dattam upa medam āgan  
viśvaṃ subhūtaṃ draviṇāni bhadrā ||  

#### PS_10.6.10
bhagena devāḥ samaganmahi  
ya imā viśvā bhuvanābhivaste |  
prayacchann eti bahudhā vasūni  
sa no dadhātu yatamad vasiṣṭham ||  

#### PS_10.6.11
vāto bhago varuṇo vāyur agniḥ  
kṣetrasya patnī suhavā no astu |  
hiraṇyākṣo atipaśyo nṛcakṣāḥ  
sarvaiḥ sākaṃ sacamāno na ehi ||  

#### PS_10.6.12
ud ehi deva sūrya  
saha saubhāgyena |  
saharṣabhasya vājena  
sahāvataṃkaraṇena ||  

#### PS_10.6.13
hiraṇyayenety ekā ||  

### 7

#### PS_10.7.1
gobhiṣ ṭvā pātv ṛṣabho  
vṛṣā tvā pātu vājibhiḥ |  
vāyuṣ ṭvā brahmaṇā pātv  
indras tvā pātv indriyaiḥ ||  

#### PS_10.7.2
somas tvā pātv oṣadhībhir  
nakṣatraiḥ pātu sūryaḥ |  
mādbhiṣ ṭvā candro vṛtrahā  
vātaḥ prāṇena rakṣatu ||  

#### PS_10.7.3
tisro divas tisraḥ pṛthivīs  
trīṇy antarikṣāṇi caturaḥ samudrān |  
trivṛtaṃ stomaṃ trivṛta āpa āhus  
tās tvā rakṣantu trivṛtā trivṛdbhiḥ ||  

#### PS_10.7.4
trīn nākāṃs trīn samudrāṃs trīn bradhnāṃs trīn vaiṣṭapān |  
trīn mātariśvanas trīn sūryān goptṝn kalpayāmi te ||  

#### PS_10.7.5
ghṛtena tvā sam ukṣāmy  
agna ājyena vardhayan |  
agneś candrasya sūryasya  
mā prāṇaṃ māyino dabhan ||  

#### PS_10.7.6
mā vaḥ prāṇaṃ mā vo 'pānaṃ  
mā haro māyino dabhan |  
bhrājanto viśvavedaso  
devā daivyena māvata ||  

#### PS_10.7.7
prāṇenāgniṃ saṃ dadhati  
vātaḥ prāṇena saṃhitaḥ |  
prāṇena viśvatomukhaṃ  
sūryaṃ devā ajanayan ||  

#### PS_10.7.8
āyuṣāyuṣkṛtāṃ jīva-  
-āyuṣmāṃ jīva mā mṛthāḥ |  
prāṇenātmanvatāṃ jīva  
mā mṛtyor upa gā vaśam ||  

#### PS_10.7.9
devānāṃ nihitaṃ nidhiṃ  
yam indrānvavindan pathibhir devayānaiḥ |  
āpo hiraṇyaṃ jugupus trivṛdbhis  
tās tvā rakṣantu trivṛtā trivṛdbhiḥ ||  

#### PS_10.7.10
trayastriṃśad devatās trīṇi ca vīryāṇi  
priyāyamāṇā jugupur apsv antaḥ |  
asmiṃś candre adhi yad dhiraṇyaṃ  
tenāyaṃ kṛṇavad vīryāṇi ||  

### 8

#### PS_10.8.1
ye devā divy ekādaśa stha  
te devāso havir idaṃ juṣadhvam ||  

#### PS_10.8.2
ye devā antarikṣa ekādaśa stha  
(…) || +++(see 1b)+++  

#### PS_10.8.3
ye devāḥ pṛthivyām ekādaśa stha  
te devāso havir idaṃ juṣadhvam ||  

#### PS_10.8.4
asapatnaṃ purastāt  
paścān no 'bhayaṃ kṛtam |  
savitā mā dakṣiṇata  
uttarān mā śacīpatiḥ ||  

#### PS_10.8.5
divo mādityā rakṣantu  
bhūmyā rakṣantv agnayaḥ |  
indrāgnī rakṣatāṃ mā purastād  
aśvināv abhitaḥ śarma yacchatām |  
tiraścīn aghnyā rakṣatu jātavedā  
bhūtakṛto me sarvataḥ santu varma ||  

### 9

#### PS_10.9.1
ye 'psv antar agnayaḥ praviṣṭā  
mroko manohā khano nirdāha  
ātmadūṣis tanadūṣiḥ |  
idaṃ tān ati sṛjāmi  
nir eno nir anṛtaṃ sṛjāmi ||  

#### PS_10.9.2
abhūtyā satvāya  
nir duṣvapnyaṃ sṛjāmi |  
vasiṣṭhārundhatī mā pātāṃ  
prajāpateḥ prastaro bṛhaspateḥ keśāḥ ||  

#### PS_10.9.3
adabdhaṃ cakṣuḥ suśrutau karṇāv akṣitau me prāṇāpānau |  
hṛdayā jarasaṃ mā mā hāsīr madhya mā riṣam ||  

#### PS_10.9.4
āpo mā śundhantu duṣkṛtād  
duritā yāni cakṛma |  
ayāma śuddhā uditas tanūbhiḥ ||  

#### PS_10.9.5
vaiśvānaro raśmibhir naḥ punātu  
vātaḥ prāṇeneṣiro namobhiḥ |  
dyāvāpṛthivī payasā payasvatī  
ṛtāvarī yajñiye mā punītām ||  

#### PS_10.9.6
punantu māgnayo gārhapatyāḥ  
punantu mā dhṛṣṇyā devahūtāḥ |  
punantu mā śakvarīḥ somapṛṣṭhāḥ  
pavamānāso ajriṇaḥ ||  

#### PS_10.9.7
yaḥ potā sa punātu mā  
bṛhadbhir deva savitaḥ |  
varṣiṣṭhair dyām ivopari ||  

#### PS_10.9.8
brahmasavaiḥ punātu mā  
rājasavaiḥ punātu mā |  
śataṃ pavitrā vitatā tiraścā  
tebhir mā devaḥ savitā punātu ||  

#### PS_10.9.9
śataṃ ca mā pavitāraḥ punantu  
sahasraṃ ca prasravaṇeṣv āpaḥ |  
āpa iva pūto 'smy agnir iva suvarcāḥ  
sūrya iva sucakṣāḥ ||  

#### PS_10.9.10
urūṇasāv asutṛpā udumbalau  
yamasya dūtau carato janām̐ anu |  
tāv asmabhyaṃ dṛśaye sūryāya  
punar dātām asum adyeha bhadram ||  

### 10

#### PS_10.10.1
aganma devāḥ svaḥ svar aganma-  
-aganma jyotir jyotir aganma |  
mahendro 'si parameṣṭhī  
sumitra viśvatomukha  
mā te yuyoma saṃdṛśaḥ ||  

#### PS_10.10.2
udyann adya citramahaḥ  
sapatnān me 'va jahi | +++(Bhatt. meva)+++  
divainān raśmibhir jahi  
rātryenāṃs tamasā vadhīs  
te yantv adhamaṃ tamaḥ ||  

#### PS_10.10.3
sūryasyāvṛtam anvāvarte  
dakṣiṇām anvāvṛtam |  
agnes tejasā tejasvī bhūyāsam  
indrasyendriyeṇendriyāvān bhūyāsam ||  

#### PS_10.10.4
idam aham agnes tejasā-  
-indrasyendriyeṇa  
somasya dyumnena  
viśveṣāṃ devānāṃ kratūnām |  
amuṣyāmuṣyāyaṇasya-  
-amuṣyāḥ putrasya  
varcas teja indriyaṃ  
prāṇam āyur ni veṣṭayāmi ||  

#### PS_10.10.5
(…) āyur ni yacchet ||  

#### PS_10.10.6
idam aham agnes tejasā-  
-indrasyendriyeṇa  
somasya dyumnena  
viśveṣāṃ devānāṃ kratūnām |  
amuṣyāmuṣyāyaṇasya-  
-amuṣyāḥ putrasya  
varcas teja indriyaṃ  
prāṇam āyur ā dāya ||  

#### PS_10.10.7
abhūtyā enaṃ pāśe  
sitvā duṣvapnyena  
saṃsṛjya mṛtyor vyātta  
āsann api dadhāmi ||  

### 11

#### PS_10.11.1
yo naḥ svo yo araṇo  
bhrātṛvyaś ca jighāṃsati |  
indraś ca tasyāgniś ca  
marma skandheṣu vindatām ||  

#### PS_10.11.2
yo mā śayānaṃ jāgrataṃ  
yaś ca suptaṃ jighāṃsati |  
indraś ca tasyāgniś ca  
bāhū marmaṇi vṛścatām ||  

#### PS_10.11.3
yo mā carantaṃ tiṣṭhantam  
āsīnaṃ ca jighāṃsati |  
indraś ca tasminn agniś ca  
duritaṃ prati muñcatām ||  

#### PS_10.11.4
yo mā cakṣuṣā manasā  
yaś ca vācā jighāṃsati |  
indraś ca tasmā agniś ca-  
-enāṃsi vahatām itaḥ ||  

#### PS_10.11.5
yaḥ piśāco yātudhānaḥ  
kravyād yo mā jighāṃsati |  
indraś ca tasyāgniś ca  
mūrdhānaṃ prati vidhyatām ||  

#### PS_10.11.6
yo mā brahmaṇā tapasā  
yaś ca yajñair jighāṃsati |  
indraś ca tasyāgniś ca  
hṛdaye 'dhi ni vidhyatām ||  

#### PS_10.11.7
yo me brahma yo me tapo  
balaṃ śreṣṭhaṃ jighāṃsati |  
indraś ca tasmā agniś ca  
kruddhau digdhābhir asyatām ||  

#### PS_10.11.8
yo me annaṃ yo me rasaṃ  
vācaṃ śreṣṭhāṃ jighāṃsati |  
indraś ca tasmā agniś ca-  
-ācchambaṭkāram asyatām ||  

#### PS_10.11.9
yo me tantuṃ yo me prajāṃ  
cakṣuḥ śrotraṃ jighāṃsati |  
indraś ca tasmā agniś ca  
hetiṃ deveṣu vindatām ||  

#### PS_10.11.10
yo me gobhya irasyaty  
aśvebhyaḥ puruṣebhyaḥ |  
indraś ca tasmā agniś ca  
jyāniṃ deveṣu vindatām ||  

### 12

#### PS_10.12.1
yo me bhūtim anāmayad  
vittam āyur jighāṃsati |  
indraś ca tasmā agniś ca  
divo aśmānam asyatām ||  

#### PS_10.12.2
yo me veśma yo me sabhāṃ  
śriyaṃ śreṣṭhāṃ jighāṃsati |  
indraś ca tasyāgniś ca  
kṛtyāṃ vi tanutāṃ gṛhe ||  

#### PS_10.12.3
yo me mṛtyum asamṛddhim  
ahnā rātryā cecchati |  
indraś ca tasyāgniś ca-  
-arciṣā dahatāṃ svam ||  

#### PS_10.12.4
yo me prāṇaṃ yo me 'pānaṃ  
vyānaṃ śreṣṭhaṃ jighāṃsati |  
indraś ca tasyāgniś ca  
prāṇaṃ prāṇahanau hatām ||  

#### PS_10.12.5
yo mā devajanaiḥ sarpair  
vidyutā brahmaṇābhyamāt |  
agastyena medinā-  
-indraś cāgniś ca taṃ hatām ||  

#### PS_10.12.6
taṃ satyaujāḥ pra dahatv  
agnir vaiśvānaro vṛṣā |  
yo mā durasyann īkṣātai  
yaś ca dipsati vidvalaḥ ||  

#### PS_10.12.7
yo mā dipsād adipsantaṃ  
yaś ca dipsati dipsa tam |  
vaiśvānarasya daṃṣṭrayor  
agner api dadhāmi tam ||  

#### PS_10.12.8
abhi taṃ dyāvāpṛthivī saṃtapatāṃ  
tapte gharme nyucyatām |  
nirṛtyā vadhyatāṃ pāśe  
yo naḥ pāpaṃ cikitsati ||  

#### PS_10.12.9
pratyagvadhena pracyutān  
bhrātṛvyān ghoracakṣasaḥ |  
indrāgnī enān vṛścatāṃ  
maiṣām uc cheṣi kaś cana ||  

#### PS_10.12.10
pratyagvadha pratyag jahi  
bhrātṛvyān dviṣato mama |  
apānān prāṇāṃ saṃchidya  
dviṣatas pātayādharān ||  

#### PS_10.12.11
agne ye mā jighāṃsanty  
agne ye ca dviṣanti mā |  
agne ye mopatapyante  
teṣāṃ priyatamaṃ jahi ||  

#### PS_10.12.12
etaṃ dviṣantam avadhiṣam  
andhena tamasāvṛtam |  
etaṃ mṛtyo 'bhi padyasva  
mā te moci mahodaraḥ ||  

### 13

#### PS_10.13.1
dyāvāpṛthivī saṃ nahyethāṃ  
mama rāṣṭrāya jayantī  
amitrebhyo hetim asyantī ||  

#### PS_10.13.2
vātā pavamānau saṃ nahyethāṃ  
mama rāṣṭrāya jayantāv  
amitrebhyo hetim asyantau ||  

#### PS_10.13.3
indrāgnī saṃ nahyethāṃ  
(…) || +++(see 2bc)+++  

#### PS_10.13.4
mitrāvaruṇā saṃ (…) +++(see 1a)+++  
(…) || +++(see 2bc)+++  

#### PS_10.13.5
bhavāśarvā saṃ (…) +++(see 1a)+++  
(…) || +++(see 2bc)+++  

#### PS_10.13.6
aśvinā saṃ nahyethāṃ  
mama rāṣṭrāya jayantāv  
amitrebhyo hetim asyantau ||  

#### PS_10.13.7
marutaḥ saṃ nahyadhvaṃ  
mama rāṣṭrāya jayanto  
'mitrebhyo hetim asyantaḥ ||  

#### PS_10.13.8
pitaraḥ saṃ nahyadhvaṃ  
mama rāṣṭrāya jayanto  
'mitrebhyo hetim asyantaḥ ||  

#### PS_10.13.9
sūryācandramasau saṃ nahyethāṃ  
mama rāṣṭrāya jayantāv  
amitrebhyo hetim asyantau ||  

#### PS_10.13.10
ahorātre san nahyethāṃ  
mama rāṣṭrāya jayantī  
amitrebhyo hetim asyantī ||  

### 14

#### PS_10.14.1
gandharvāpsarasaḥ saṃ nahyadhvaṃ  
mama rāṣṭrāya jayanto  
'mitrebhyo hetim asyantaḥ ||  

#### PS_10.14.2
sarpapuṇyajanāḥ saṃ (…) ||  

#### PS_10.14.3
vanaspatayaḥ saṃ (…) ||  

#### PS_10.14.4
vānaspatyāḥ saṃ nahyadhvaṃ  
mama rāṣṭrāya jayanto  
'mitrebhyo hetim asyantaḥ ||  

#### PS_10.14.5
oṣadhayaḥ saṃ nahyadhvaṃ  
mama rāṣṭrāya jayantyo  
'mitrebhyo hetim asyantyaḥ ||  

#### PS_10.14.6
vīrudhaḥ saṃ nahyadhvaṃ  
mama rāṣṭrāya jayantyo  
'mitrebhyo hetim asyantyaḥ ||  

#### PS_10.14.7
bṛhaspate saṃ nahyasva  
mama rāṣṭrāya jayann  
amitrebhyo hetim asyan ||  

#### PS_10.14.8
prajāpate saṃ (…) ||  

#### PS_10.14.9
parameṣṭhin saṃ nahyasva  
mama rāṣṭrāya jayann  
amitrebhyo hetim asyan ||  

#### PS_10.14.10
udārā ud īrdhvaṃ  
viśvāni bhūtāni saṃ nahyadhvaṃ  
mama rāṣṭrāya jayanty  
amitrebhyo hetim asyanti ||  

### 15

#### PS_10.15.1
agnī rakṣitā  
sa imāṃ senāṃ rakṣatu |  
anuṣṭhātar anu tiṣṭha  
sarve vīrā bhavantu me ||  

#### PS_10.15.2
indro rakṣitā  
(…) || +++(see 1bcd)+++  

#### PS_10.15.3
somo rakṣitā  
(…) || +++(see 1bcd)+++  

#### PS_10.15.4
varuṇo rakṣitā  
(…) || +++(see 1bcd)+++  

#### PS_10.15.5
vāyū rakṣitā  
(…) || +++(see 1bcd)+++  

#### PS_10.15.6
tvaṣṭā rakṣitā  
(…) || +++(see 1bcd)+++  

#### PS_10.15.7
dhātā rakṣitā  
(…) || +++(see 1bcd)+++  

#### PS_10.15.8
savitā rakṣitā  
(…) || +++(see 1bcd)+++  

#### PS_10.15.9
sūryo rakṣitā  
(…) || +++(see 1bcd)+++  

#### PS_10.15.10
candramā rakṣitā  
sa imaṃ senāṃ rakṣatu |  
anuṣṭhātar anu (…) || +++(see 1cd)+++  

### 16

#### PS_10.16.1
ahā rakṣitṛ  
tad imāṃ (…) | +++(see 10.15.1b)+++  
anuṣṭhātar anu (…) || +++(see 10.15.1cd)+++  

#### PS_10.16.2
rātrī rakṣitrī  
semāṃ (…) | +++(see 10.15.1b)+++  
anuṣṭhātry anu (…) || +++(see 10.15.1cd)+++  

#### PS_10.16.3
indrāṇī rakṣitrī  
(…) || +++(see 2b)+++  

#### PS_10.16.4
varuṇānī rakṣitrī semāṃ  
(…) || +++(see 2b)+++  

#### PS_10.16.5
sinīvālī rakṣitrī  
(…) || +++(see 2b)+++  

#### PS_10.16.6
samudro rakṣitā  
sa imāṃ (…) | +++(see 10.15.1b)+++  
anuṣṭhātar anu (…) || +++(see 10.15.1cd)+++  

#### PS_10.16.7
parjanyo rakṣitā  
(…) || +++(see 6bcd)+++  

#### PS_10.16.8
bṛhaspatī rakṣitā  
(…) || +++(see 6bcd)+++  

#### PS_10.16.9
prajāpatī rakṣitā  
(…) || +++(see 6bcd)+++  

#### PS_10.16.10
parameṣṭhī rakṣitā  
sa imāṃ senāṃ rakṣatu |  
anuṣṭhātar anu tiṣṭha  
sarve vīrā bhavantu me ||  

#### PS_10.16.11
viśve devā rakṣitāras  
ta imāṃ senāṃ rakṣantu |  
anuṣṭhātāro anu tiṣṭhata  
sarve vīrā bhavantu me ||  

anuvāka 2 ||

## Kāṇḍa 11

### 1

#### PS_11.1.1
vṛṣā te 'haṃ vṛṣaṇyantyai  
garbhaṃ dadhāmi yonyām |  
yadi devapariṣṭhitā  
prajāṃ tokaṃ na vindase ||  

#### PS_11.1.2
dhātā te taṃ sinīvālī  
varuṇānī pra yacchatu |  
pumāṃsaṃ putram indrāṇī  
śatadāyaṃ dadhātu te ||  

#### PS_11.1.3
saṃvṛtas te vakṣaṇāsu  
garbhaḥ puṃsā pumān kṛtaḥ |  
sarvāṅgas tanvor jāyatām  
agnir ivāraṇyor adhi ||  

#### PS_11.1.4
dhatsva vīraṃ karmaṇyaṃ  
prasvaṃ tvāvadhrim avaśāṃ kṛṇomi |  
ātmanas te lohitād  
garbhaḥ saṃvartatāṃ vṛṣā ||  

#### PS_11.1.5
tvaṣṭā piṃśatu te prajāṃ  
dhātā tokaṃ dadhātu te |  
rākā sīvyatu sūcyā  
bhūtasyeśānā bhuvanasya devī ||  

#### PS_11.1.6
sinīvālīm anumatiṃ  
rākāṃ guṅguṃ sarasvatīm |  
devānāṃ patnīr yā devīr  
indrāṇīm avase huve ||  

#### PS_11.1.7
abhinnāṇḍā vṛddhagarbhā-  
-ariṣṭā vīrasūr iyam |  
vi jāyatāṃ pra jāyatāṃ  
bahvī bhavatu putriṇī ||  

#### PS_11.1.8
pari sṛja garbhaṃ dhehi  
māśāḥ pra cyoṣṭa lohitam |  
anūnaḥ pūrṇo jāyatām  
aśrāmoranvo apiśācadhītaḥ ||  

#### PS_11.1.9
tvaṃ dadhāsi dvipade catuṣpade  
garbhaṃ prajām ejate viśvarūpām |  
kanikradad vṛṣabho vīḍuśepāḥ  
prajāpate tanvāṃ dhehi garbham ||  

#### PS_11.1.10
abhikrandaṃ stanayaṃ dhehi garbhaṃ  
vidyotamānaḥ pavamāno vīrudbhiḥ |  
parjanyemāṃ pṛthivī retasāvata-  
-apāṃ rasair oṣadhīnāṃ paśūnām ||  

#### PS_11.1.11
ā te nayāmi vṛṣaṇaṃ  
yaḥ prajānāṃ prajāpatiḥ |  
sa te dadhātv ṛtviyaṃ  
garbhaṃ yonyāṃ vijāṃ prajām ||  

#### PS_11.1.12
ye vṛṣāṇo garbhakṛta  
ṛtviyānāṃ samenasaḥ |  
tāṃs te hvayāmi  
tad u te sam ṛdhyatām ||  

#### PS_11.1.13
agneṣ ṭe tvaṣṭur varuṇād  
indrāt somād bṛhaspateḥ |  
putraṃ te putrakāmāyai  
devebhyo nir mame prajām ||  

#### PS_11.1.14
aṅgād aṅgāt saṃ sravatu  
tad yonau prati tiṣṭhatu |  
prajā te vakṣaṇāśayā  
tat te bījaṃ vi rohatu ||  

### 2

#### PS_11.2.1
atsaso yamanaṃ saso  
'bhūtir yakṣmam ajījanat |  
imaṃ sahasrabhāg indro  
viśaraṃ nāśayāti te ||  

#### PS_11.2.2
yaḥ kāryo yaś ca kṛtaḥ  
svayaṃjā uta hāryaḥ |  
devā indrajyeṣṭhā  
viśaraṃ nāśayantu te ||  

#### PS_11.2.3
viśarasya vijṛmbhasya-  
-iṣur mātā dhanuṣ pitā |  
ādityāḥ putrā ādityā  
viśaraṃ naśayantu te ||  

#### PS_11.2.4
dhanvano jyāyā iṣvā  
apaskambhasya bāhvoḥ |  
apāṣṭhāc chṛṅgāt kurmalād  
viśaraṃ nāśayāmi te ||  

#### PS_11.2.5
alavatī ruruśīrṣṇy  
atho yasyāyo mukham |  
devyai parjanyaretasa  
iṣave kṛṇutā namaḥ ||  

#### PS_11.2.6
yām atrayo aṅgiraso  
gotamā vīrudhaṃ viduḥ |  
tayā bharadvājaḥ kaṇvo  
viśaraṃ nāśayāti te ||  

#### PS_11.2.7
yas tvā straiṇād apasaro  
yaḥ puṃso adhyāruhat |  
āklāntaṃ saṃklāntaṃ snāva  
tad u te kalpayāmasi ||  

#### PS_11.2.8
vāta ivābhraṃ cyāvayāmi  
yakṣmaṃ te tanvas pari |  
vācā yac cakrus te guru  
tad ṛcā laghu kṛṇmasi |  
tenāham ṛtodyena  
viśaraṃ nāśayāmi te ||  

#### PS_11.2.9
yathā na satyaṃ puruṣaḥ  
sadā vaditum arhati |  
viṣkandhaṃ tvad apaśaraṃ  
viśaraṃ puṣṭyāmayam |  
jambhaṃ hanugrābhaṃ śaṅkhaṃ  
tān ajenā ajāmasi ||  

#### PS_11.2.10
śunam id va oṣadhayo  
vi dadhe bheṣajāya kam |  
dhanāyuvaḥ sanāyuvaḥ  
puruṣaṃ pārayiṣṇavaḥ ||  

#### PS_11.2.11
ātmatrāṇi devajūtā  
vīrudhāyuṣyā kṛtā |  
tayāham indradattayā  
viśaraṃ nāśayāmi te ||  

#### PS_11.2.12
alasya vyañjanasya  
veṣṭanasyota parṇadheḥ |  
granther jyāyā iṣvā  
viśaraṃ nāśayāmi te ||  

#### PS_11.2.13
sākaṃ viṣkandha pra pata  
cāṣeṇa kikidīvyā |  
sākaṃ vātasya dhrājyā  
saha naśya nihākayā ||  

### 3

#### PS_11.3.1
jaṅgiḍo 'si jaṅgiḍo  
rakṣitāsi jaṅgiḍaḥ |  
dvipāc catuṣpād asmākaṃ  
sarvaṃ rakṣatu jaṅgiḍaḥ ||  

#### PS_11.3.2
yā gṛtsyas tripañcāśīḥ  
śataṃ kṛtyākṛtaś ca ye |  
sarvān vinaktatejaso  
'rasān jaṅgiḍas karat ||  

#### PS_11.3.3
arasaṃ kṛtrimaṃ nāḍam  
arasāḥ sapta visrasaḥ |  
apeto jaṅgiḍāmatim  
iṣum asteva sādhaya ||  

#### PS_11.3.4
kṛtyādūṣaṇa evāyam  
atho arātidūṣaṇaḥ |  
atho sahasvāṃ jaṅgiḍaḥ  
pra ṇa āyūṃṣi tāriṣat ||  

#### PS_11.3.5
sa jaṅgiḍasya mahimā  
pari ṇaḥ pātu viśvataḥ |  
viṣkandhaṃ yena sāsāha  
saṃskandham oja ojasā ||  

#### PS_11.3.6
tṛṣṭvā devā ajanayan  
niṣṭhitaṃ bhūmyām adhi |  
tam u tvāṅgirā iti  
brahmāṇaḥ pūrvyā viduḥ ||  

#### PS_11.3.7
na tvā pūrvā oṣadhayo  
na tvā tarantu yā navāḥ |  
vibādha ugro jaṅgiḍaḥ  
paripāṇaḥ sumaṅgalaḥ ||  

#### PS_11.3.8
aśvopadān bhagavo  
jaṅgiḍāmitavīrya |  
purā ta ugrāya sata  
upendro vīryaṃ dadau ||  

#### PS_11.3.9
ugra it te vanaspata  
indra ojmānam ā dadhau |  
amīvāḥ sarvāś cātayañ  
jahi rakṣāṃsy oṣadhe ||  

#### PS_11.3.10
aśarīkaṃ viśarīkaṃ  
balāsaṃ puṣṭyāmayam |  
takmānaṃ viśvaśāradam  
arasaṃ jaṅgiḍas karat ||  

### 4

#### PS_11.4.1
indrasya nāma gṛhṇanta  
ṛṣayo jaṅgiḍaṃ daduḥ |  
devā yaṃ cakrur bheṣajam  
agre viṣkandhadūṣaṇam ||  

#### PS_11.4.2
sa no rakṣatu jaṅgiḍo  
dhanapālo dhaneva |  
devā yaṃ cakrur brāhmaṇāḥ  
paripāṇam arātiham ||  

#### PS_11.4.3
durhārdasaṃ ghoracakṣuṃ  
pāpakṛtvānam āgatam |  
tāṃs tvaṃ sahasracakṣo  
pratībodhena nāśaya  
paripāno 'si jaṅgidaḥ ||  

#### PS_11.4.4
pari mā divaḥ pari mā pṛthivyāḥ  
pary antarikṣāt pari mā vīrudbhyaḥ |  
pari mā bhūtāt pari mota bhavyād  
diśo diśo jaṅgiḍaḥ pātv asmān ||  

#### PS_11.4.5
ya ṛṣṇavo devakṛtā  
ya uco babhṛte nyāḥ |  
sarvāṃs tān viśvabheṣajo  
arasān jaṅgiḍas karat ||  

### 5

#### PS_11.5.1
prati gṛhāṇa pṛthivī nītam  
etad ājyasya mathitaṃ śarīram |  
imāṃ dhenum asya dātus  
tvaṃ rakṣa barhiṣy ā yathāsat ||  

#### PS_11.5.2
uta tvāhur varuṇasya patnīm  
atho tvāhur aditiṃ viśvarūpām |  
adhi jarāyum āghāre havyavāham  
agnāv asyā mahimānaṃ juhomi ||  

#### PS_11.5.3
sa sāhasraṃ tantum anv ā tatāna  
so agniṣṭomān daśataṃ sam āpa | +++(Bhatt. -ṣṭomāṃ)+++  
adhijarāyuṃ savatsāṃ yo dadāti  
taṃ vai devāḥ svar ā rohayanti ||  

#### PS_11.5.4
adhijarāyuḥ svar ā rohayanty  
anena dattā sudughā vayodhāḥ |  
sāsmai duhāṃ śatadhāram akṣitaṃ  
yam asya loke parame vyoman ||  

#### PS_11.5.5
pūrvavatsena saha vatsinī gaur  
yo 'syā vatso aparo jarāyu tat |  
tṛtīyaṃ māṃsaṃ parinirmitaṃ  
yat tasmād devā adhijarāyum āhuḥ ||  

#### PS_11.5.6
ā dhāvaya śavasā vāvṛdhāna-  
-uttarāva śrava ādhehy asmai |  
imam indra mahatāmena rakṣa  
saṃ prajayā tanvā saṃ balena ||  

#### PS_11.5.7
durvedāvastād bahudhā parastād  
viśve devāḥ prati paśyanty āyatīm |  
yā bhadrā yā sarvataḥ samīcī  
sed āhutir bhavatu me tarājyā ||  

#### PS_11.5.8
gṛṣṭiṃ dhenum adhijarāyuṃ svadhāṃ  
kṛṇvānaḥ pra dadāti brahmaṇe |  
sāsmai duhāṃ śatadhāram akṣitam  
amuṣmim̐l loke yuga uttarasmin ||  

#### PS_11.5.9
vatsaṃ jarāyu pratidhuk pīyūṣaṃ  
yo no dadāti sudughāmadhenum |  
tasya devāḥ pra tirantv āyuḥ  
sa ā rohatu sukṛtām ulokam ||  

#### PS_11.5.10
parivālām adhijarāyuṃ yudhā  
jīvo adadāgra etām |  
syonā naḥ śagmā śivā viśeha  
mā no hiṃsīr harasā daivyena ||  

#### PS_11.5.11
bhadrakṛtaṃ sukṛtamādu śaṃbhuvam  
araṃ bhuvaṃ prati gṛhṇāmy āyatīm |  
ghṛtaśriyaṃ nabhasī saṃvasānāṃ  
devān manuṣyām̐ asurān utarṣīn ||  

#### PS_11.5.12
pañca devāḥ pra pibanta etām  
indras tvaṣṭā varuṇo mitro agniḥ |  
te sarve sam adur mahyam etāṃ  
tayeha jīvan pra tirasvāyuḥ ||  

#### PS_11.5.13
kaśyapo 'yaṃ jamadagnir vasiṣṭha  
ṛṣayo naḥ sasanur agra etām |  
bharadvājo gotamo atrir naḥ syonāṃ  
viśvāmitro daduṣaḥ pra tirāty āyuḥ ||  

#### PS_11.5.14
ūrjaṃ devebhyaḥ subhaga  
ūrjaṃ manuṣyebhyaḥ |  
ūrjaṃ pitṛbhyo aghnya  
ūrjā dadata mā viśa ||  

### 6

#### PS_11.6.1
yā jātā oṣadhayo  
devebhyas triyugaṃ purā |  
manye nu babhrūṇām ahaṃ  
śataṃ dhāmāni sapta ca ||  

#### PS_11.6.2
śataṃ vo amba dhāmāni  
sahasram uta vo ruhaḥ |  
adhā śatakṛtvo yūyam  
imaṃ me agadaṃ kṛta ||  

#### PS_11.6.3
puṣpavatīḥ prasūmatīḥ  
phalinīr aphalā uta |  
aśvā iva stha jitvarīr  
vīrudhaḥ pārayiṣṇavaḥ ||  

#### PS_11.6.4
oṣadhīr iti mātaro  
yad vo devīr upabruve |  
rapāṃsi vighnatīr ita  
rakṣaś cātayamānāḥ ||  

#### PS_11.6.5
niṣkṛtir nāma vo mātā  
niṣkṛtir nāma vaḥ pitā |  
sarāḥ patatriṇī stha  
yad āmayati niṣkṛtiḥ ||  

#### PS_11.6.6
aśvatthe vo niṣadanaṃ  
parṇe vo vasatiṣ kṛtā |  
gobhāja it kilāsatha  
yat sanavatha puruṣam ||  

#### PS_11.6.7
yad ahaṃ vājayann imā  
oṣadhīr hasta ādadhe |  
ātma yakṣmasya naśyatu  
purā jīvagṛbho yathā ||  

#### PS_11.6.8
uc chuṣmā oṣadhīnāṃ  
gāvo goṣṭhād iverate |  
dhanaṃ saniṣyantīnām  
ātmānaṃ tava pūruṣaḥ ||  

#### PS_11.6.9
yad oṣadhayaḥ samagmata  
rājānaḥ samitāv iva |  
vipraḥ sa ucyate bhiṣag  
rakṣohāmīvacātanaḥ ||  

#### PS_11.6.10
aśvāvatīṃ somāvatīm  
ūrjayantīm udojasam |  
āvitsi sarvā oṣadhīr  
ito mā pārayān iti ||  

### 7

#### PS_11.7.1
ati viśvāḥ pariṣṭhā  
stena iva vrajam akramīt |  
oṣadhayaḥ pracucyavur  
yat kiṃ ca tanvo rapaḥ ||  

#### PS_11.7.2
yasyauṣadhayaḥ prasarpatha-  
-aṅgam aṅgaṃ paruṣ paruḥ |  
tasmād yakṣmaṃ vi bādhadhvam  
ugro madhyamaśīr iva ||  

#### PS_11.7.3
anyā vo anyām avatv  
anyānyasyā upāvata |  
oṣadhayaḥ saṃvidānā  
idaṃ me prāvatā vacaḥ ||  

#### PS_11.7.4
avapatantīr apadaṃ  
diva oṣadhayas pari |  
yaṃ jīvam aśnavāmahai  
na sa riṣyāti pūruṣaḥ ||  

#### PS_11.7.5
yā oṣadhayaḥ somarājñīr  
bahvīḥ śatavicakṣaṇāḥ |  
bṛhaspatiprasūtās tā  
no muñcantv aṃhasaḥ ||  

#### PS_11.7.6
yāḥ phalinīr yā aphalā  
akośā yāś ca keśinīḥ |  
bṛhaspatiprasūtās tā  
no muñcantv aṃhasaḥ ||  

#### PS_11.7.7
jīvalāṃ naghāriṣām  
ā te badhnāmy oṣadhim |  
yā ta āyur upāharād  
apa rakṣāṃsi cātayāt ||  

### 8

#### PS_11.8.1
kālo aśvo vahati saptaraśmiḥ  
sahasrākṣo ajaro bhūriretāḥ |  
tām ā rohanti kavayo vipaścitas  
tasya cakrā bhuvanāni viśvā ||  

#### PS_11.8.2
sapta cakrān vahati kāla eṣa  
saptāsya nābhīr amṛtaṃ nv akṣaḥ |  
sa imā viśvā bhuvanāny añjan  
kālaḥ sa īyate prathamo nu devaḥ ||  

#### PS_11.8.3
pūrṇaḥ kumbho adhi kāla āhitas  
taṃ vai paśyāmo bahudhā nu santam |  
sa imā viśvā bhuvanāni pratyaṅ  
kālaṃ tam āhuḥ parame vyoman ||  

#### PS_11.8.4
sa eva san bhuvanāny ābharat  
sa eva san bhuvanāni pary ait |  
pitā sann abhavat putra eṣāṃ  
tasmād vai nānyat param asti tejaḥ ||  

#### PS_11.8.5
kālo 'mūṃ divam ajanayat  
kala imāṃ pṛthivīm uta |  
kālena bhūtaṃ bhavyaṃ ca-  
-iṣitaṃ ha vi tiṣṭhate ||  

#### PS_11.8.6
kālo bhūtim asṛjat  
kale tapati sūryaḥ |  
kālo ha viśvā bhūtāni  
kāle cakṣur vi paśyati ||  

#### PS_11.8.7
kāle manaḥ kāle prāṇaḥ  
kāle nāma samāhitam |  
kālena sarvā nandanty  
āgatena prajā imāḥ ||  

#### PS_11.8.8
kāle tapaḥ kāle jyeṣṭhaṃ  
kāle brahma samāhitam |  
kālo ha sarvasyeśvaro  
yaḥ pitāsīt prajāpateḥ ||  

#### PS_11.8.9
teneṣitaṃ tena jātaṃ  
tad u tasmin pratiṣṭhitam |  
kālo ha brahma bhūtvā  
bibharti parameṣṭhinam ||  

#### PS_11.8.10
kālaḥ prajām asṛjata  
kālo agre prajāpatim |  
svayambhūḥ kaśyapaḥ kālāt  
tapaḥ kālād ajāyata ||  

### 9

#### PS_11.9.1
kālād āpaḥ sam abhavan  
kālād brahma tapo diśaḥ |  
kālenod eti sūryaḥ  
kāle ni viśate punaḥ ||  

#### PS_11.9.2
kālena vātaḥ pavate  
kālena pṛthivī mahī  
dyaur mahī kāla āhitā |  
kālo ha bhūtaṃ bhavyaṃ ca  
putro ajanayat puraḥ ||  

#### PS_11.9.3
kālād ṛcaḥ sam abhavan  
yajuṣ kālād ajāyata |  
kālo yajñaṃ sam airayad  
devebhyo bhāgam akṣitam ||  

#### PS_11.9.4
kāle gandharvāpsarasaḥ  
kāle lokāḥ samāhitāḥ |  
kāle 'yam aṅgirā devo  
atharvā cādhi tiṣṭhataḥ ||  

#### PS_11.9.5
imaṃ ca lokaṃ paramaṃ ca lokaṃ  
puṇyāṃś ca lokān vidhṛtīś ca puṇyāḥ |  
sarvām̐l lokān abhijitya brahmaṇā  
kālaḥ sa īyate paramo nu devaḥ ||  

### 10

#### PS_11.10.1
saptaitaṃ sapta ṛṣayaḥ  
śalyakartā dvādaśa |  
āviddhaṃ śalyaṃ cākratur  
indrarāśiṃ mahodaram ||  

#### PS_11.10.2
indrarāśiṃ mitrāvaruṇāv  
āviddhaṃ nir akṛntatam |  
prasūtam indreṇogreṇa +++(Bhatt. -greṇo (misprint))+++  
brāhmaṇānām asat pituḥ ||  

#### PS_11.10.3
nainam aśnīyād abrāhmaṇo  
na gṛhān pra haret svān |  
tṛṣṭaṃ viṣam iva taimātam  
indrarāśiḥ khale śaye ||  

#### PS_11.10.4
ayaṃ śaye tanvaṃ rakṣamāṇo  
yo aśnāty avicakṣāṇa etam |  
madhye khalasya nirmita  
indrarāśir mahodaraḥ ||  

#### PS_11.10.5
utaiṣa yakṣmaṃ bhavati-  
-indrarāśir mahodaraḥ |  
bhīmo annasya saṃkāśe  
aśva ivātti śinī naḍam ||  

#### PS_11.10.6
ya indrarāśiṃ nirvapād  
vardhayāt khalamānyāḥ |  
sphātiṃ ca khalyāṃ gṛhṇātu  
gavāṃ ca bahu puṣyatu ||  

#### PS_11.10.7
yam uvāha śunaḥśepo  
yam indro brahmaṇaspatiḥ |  
taṃ cakruḥ śivam asmabhyaṃ  
ṛṣayo jīvanāya kam ||  

#### PS_11.10.8
tṛḍhaṃ śākaṃ tam aśayad  
dattam āsīc chvāpadam |  
pandrā sma rupyantaḥ śere  
ya ādanvahutaṃ haviḥ ||  

#### PS_11.10.9
anaḍuhāṃ pṛśniśaphānāṃ  
vahatāṃ vaharāpiṇām |  
kīnāśasya śramāt svedād  
indrarāśir ajāyata ||  

#### PS_11.10.10
yat kināśasya sveda eti  
saṃtaptas tanvas pari |  
apāṃ gāva iva tṛṣyantīr  
indrarāśiṃ so aśnute ||  

### 11

#### PS_11.11.1
yat kīnāśaṃ sīrapatir  
daṇḍena hanti manyutaḥ |  
yat kiṃ ca khalyaṃ sādānvavam  
indrarāśau tad āhitam ||  

#### PS_11.11.2
ulūkhalamusalaṃ tāni codaya  
sūrpaṃ nāry apavice kṛṇuṣva |  
vāhāya putrāya gotama  
indrarāśiṃ madhumantaṃ kṛṇotu ||  

#### PS_11.11.3
etat sūrpaṃ jaritar ā hara-  
-ulūkhalamusalaṃ kumbhy ā gahi |  
putrā no adya sudinatve ahni  
pittam aśnanta madhumantam aṃśum ||  

#### PS_11.11.4
agnir no dūtaḥ prahito 'yam āgan  
sa naḥ sarvam annam aviṣaṃ kṛṇotu |  
nirāviddham akṛtaṃ brahmaṇeto  
'domadhaṃ pittam atta prasūtāḥ ||  

#### PS_11.11.5
svādo pito madho pita +++(Bhatt. pito)+++  
upa naḥ pitav ā gahi |  
śivaḥ śivābhir ūtibhiḥ ||  

#### PS_11.11.6
siṃho bhūtvā gā mṛṇāty  
agnir bhūtvā dhānyam |  
indrarāśir anirmito  
mayāraṃ cāva gacchati ||  

### 12

#### PS_11.12.1
śatakāṇḍo duścyavanaḥ  
sahasraparṇa uttiraḥ |  
darbho ya ugra oṣadhis  
taṃ te badhnāmy āyuṣe ||  

#### PS_11.12.2
nāsya keśān pra vapanti  
norasi tāḍam ā ghnate |  
yasmā acchinnaparṇena  
darbheṇa śarma yacchati ||  

#### PS_11.12.3
divi te tūlam oṣadhe  
pṛthivyām asi niṣṭhitaḥ |  
tvayā sahasrakāṇḍena  
āyuṣ pra vardhayāmahe ||  

#### PS_11.12.4
tisro divo aty atṛṇas  
tisra imāḥ pṛthivīr uta |  
tayāhaṃ sarvān durhārdo  
jihvāṃ ni tṛṇadmi vacāṃsi ca ||  

#### PS_11.12.5
tvam asi sahamāno  
aham asmi sahasvān |  
ubhau sahasvantau bhūtvā  
sapatnān sahiṣīvahi ||  

#### PS_11.12.6
sahasva no abhimātiṃ  
sahasva pṛtanāyataḥ |  
sahasva sarvān durhārdaḥ +++(Bhatt. sarvāṃ durhārdo)+++  
suhārdo me bahūn kṛdhi ||  

#### PS_11.12.7
darbheṇa devajātena  
diviṣṭambhena śaśvad it |  
tenāhaṃ sasvato janām̐  
asanaṃ sanavāni ca ||  

#### PS_11.12.8
priyaṃ mā darbhaṃ kṛṇu brahmarājanyābhyāṃ  
śūdrāya cāryāya ca |  
yasmai ca kāmayāmahe  
sarvasmai ca vipaśyate ||  

#### PS_11.12.9
yo jāyamānaḥ pṛthivīm adṛṃhad  
yo astabhnād antarikṣaṃ divaṃ ca |  
yaṃ bibhrataṃ nanu pāpmā viveda  
sa no 'yaṃ darbho dharuṇo divā kaḥ ||  

#### PS_11.12.10
sapatnahā śatakāṇḍaḥ sahasvān  
oṣadhīnāṃ prathamaḥ saṃ babhūva |  
sa no 'yaṃ darbhaḥ pari pātu viśvatas  
tena sākṣīya pṛtanāḥ pṛtanyataḥ ||  

### 13

#### PS_11.13.1
sahasrārghaḥ śatakāṇḍaḥ payasvān  
apām agnir vīrudhāṃ rājasūyam |  
sa no 'yaṃ darbhaḥ pari pātu viśvato  
daivo maṇir āyuṣā saṃ sṛjāti naḥ ||  

#### PS_11.13.2
ghṛtād ullupto madhumān payasvān  
bhūmidṛṃho acyutaś cāvayiṣṇuḥ |  
nudan sapatnān adharāṃś ca kṛṇvan  
darbhāroha mahatā mahendriyeṇa ||  

#### PS_11.13.3
tvaṃ bhūmim aty eṣy ojasā  
tvaṃ vedyāṃ sīdasi cārur adhvare |  
tvāṃ pavitram ṛṣayo 'bharanta  
tvaṃ punīhi duritāny asmat ||  

#### PS_11.13.4
tīkṣṇo rājā viṣāsahī  
rakṣohā viśvacarṣaṇiḥ |  
tejo devānāṃ balam ugram etat  
taṃ te badhnāmi jarase svastaye ||  

#### PS_11.13.5
darbheṇa tvaṃ kṛṇu vīryāṇi  
darbhaṃ bibhrad ātmanā mā vyathiṣṭhāḥ |  
atiṣṭhāyo varcasaidhvanyān  
sūrya ivā bhāhi pradiśaś catasraḥ ||  

### 14

#### PS_11.14.1
ud īratāṃ pṛthivī jīradānuḥ  
śīta enām antarvān anu vātu vātaḥ |  
ṛtviyāvatī pṛthivī prati gṛhṇātu  
bījaṃ sahasravalliśaṃ suruhārohayantī ||  

#### PS_11.14.2
indra enāṃ haryaśvo  
agnir vā rohitāśvaḥ |  
aśvinā rāsabhāśvā  
kṛṣiṃ devīm ayūyujan ||  

#### PS_11.14.3
śunaṃ varatrām ā yaccha  
śunam aṣṭrām ud iṅgaya |  
śunaṃ totapyatāṃ phālaḥ  
śunaṃ vahatu lāṅgalam ||  

#### PS_11.14.4
yunaktu vāhān vi yugā tanota  
kṛte kṣetre vapateha bījam |  
tathā dhātā tathā bhagas  
tathā kṛṇutām aśvinā  
tathā devī sarasvatī ||  

#### PS_11.14.5
supippalā oṣadhayo  
nāhīnā apakṣata |  
tad indro varuṇo vāyur  
aśvinedaṃ me pra tiratā vacaḥ ||  

#### PS_11.14.6
dhātā pūṣā bṛhaspatir  
bhūtyāḥ sam ajīgaman |  
kṛṣiṃ devāḥ svarvidaḥ ||  

#### PS_11.14.7
kalyāṇī subhageva yā  
saṃsthāyāṃ vapuṣeṇyā |  
sā nas tirāti madhumantam aṃśum ||  

#### PS_11.14.8
annasya bhūmā puruṣasya bhūmā  
bhūmā paśūnāṃ ta iha śrayantām |  
tīvrā varṣantu vṛṣṭayo  
bhūtaye mahase vṛdhe ||  

#### PS_11.14.9
pinvānaḥ parjanyas tiṣṭhatu  
saha pṛṣṭhayod eti sūryaḥ |  
ānandaṃ janayan yavaḥ  
sarvā arātīr apabādhamānaḥ ||  

#### PS_11.14.10
vi jihīṣva pṛthivīm ahyur  
vi pakṣam ṛdvī bhava |  
bhadraṃ rohatu dhānyam ||  

### 15

#### PS_11.15.1
utsedha sedha gā ajan  
vindeherāṃ mahas kṛdhi |  
mā vo riṣat kūṭagrāho +++(Bhatt. riṣāt)+++  
mā va ā śāri lāṅgalam ||  

#### PS_11.15.2
mo asmākam ugrāḥ saṃrabdhās +++(Bhatt. mo [']smākam)+++  
tanvaḥ kiṃ canāmamat |  
rāyaspoṣaṃ śunāsīrā  
atho sītābhagaś ca yaḥ ||  

#### PS_11.15.3
deṣṭrī samudraḥ sinīvālī  
kṛṣiṃ no abhi hinvata |  
imā yāḥ pañca pradiśas  
tā vāto abhi hinvata |  
valīke satvatām iva  
tīvrā varṣantu vṛṣṭayaḥ ||  

#### PS_11.15.4
śunaṃ kīnāśo anv etu vāhāñ  
chunaṃ phālo vinudann etu bhūmim |  
śunāsīrā haviṣā vāvṛdhānā  
śunaṃ dhānyāni kṛṇutāṃ yuvaṃ naḥ ||  

#### PS_11.15.5
yā naḥ pīparad aśvinā  
jyotiṣmatī tamas tiraḥ |  
tām asme rāsetām iṣam ||  

### 16

#### PS_11.16.1
ūrdhvaśrito vai nāmaitā āpo yad oṣadhayaś ca vanaspatayaś ca  
tāsām agnir adhipatiḥ |  
yo vā etā ūrdhvaśrita āpo vedāgnim adhipatim |  
yathaitam etā ūrdhvā upatiṣṭhanty  
evainam ūrdhvā upa tiṣṭhanty  
adhipatir bhavati svānāṃ cānyeṣāṃ ca ya evaṃ veda ||  

#### PS_11.16.2
praskadvarīr vai nāmaitā āpo yat pṛṣvās  
tāsām ādityo 'dhipatiḥ |  
yo vā etāḥ praskadvarīr āpo vedādityam adhipatim |  
yathaitā etasminn udyati praskandanty  
evāsminn ā yati praskandanty  
adhipatiḥ (…) || +++(see 1e)+++  

#### PS_11.16.3
takvarīr vai nāmaitā āpo yāḥ sūdaya  
tāsāṃ pṛthivy adhipatnī |  
yo vā etās takvarīr āpo veda pṛthivīm adhipatnīm |  
yathaitā etasyāṃ praṇutās takantīr yanty  
evainena dviṣantaḥ praṇutā yanty  
adhipatiḥ (…) || +++(see 1e)+++  

#### PS_11.16.4
vaśinīr vai nāmaitā āpo yāḥ syandante  
tāsāṃ varuṇo 'dhipatiḥ |  
yo vā etā vaśinīr āpo veda varuṇam adhipatim |  
yathaitam etāsāṃ syandamānānāṃ vaśam ādatta  
evā dviṣatāṃ vaśam ā datte  
'dhipatiḥ (…) || +++(see 1e)+++  

#### PS_11.16.5
ūrjo vai nāmaitā āpo yad gāvas  
tāsāṃ tvaṣṭādhipatiḥ |  
yo vā etā ūrja āpo veda tvaṣṭāram adhipatim |  
ūrjasvī tejasvī bhavati  
pra sāhasrān paśūn āpnoty  
adhipatir bhavati (…) || +++(see 1e)+++  

#### PS_11.16.6
varco vai nāmaitā āpo yad ghṛtaṃ  
tāsāṃ pūṣā adhipatiḥ |  
yo vā etā varca āpo veda pūṣaṇam adhipatim |  
varcasvī tejasvī bhavaty  
utāsyānabhyaktasya mukhaṃ rocate  
'dhipatiḥ (…) || +++(see 1e)+++  

#### PS_11.16.7
ojo vai nāmaitā āpo yan madhu  
tāsām indro 'dhipatiḥ |  
yo vā etā oja āpo vedendram adhipatim |  
ojasvī vīryāvān indriyāvī bhavati  
pra rājasabhāyāṃ madhuparkam āpnoty  
adhipatiḥ (…) || +++(see 1e)+++  

#### PS_11.16.8
ugrā vai nāmaitā āpo yad dhrādunayas  
tāsāṃ maruto adhipatayaḥ |  
yo vā etā ugrā āpo veda maruto 'dhipatīn |  
ugro balavāna bhavati  
mārutaṃ śardha ity enam āhur  
adhipatiḥ (…) || +++(see 1e)+++  

#### PS_11.16.9
maho vai nāmaitā āpo yad varṣaṃ  
tāsāṃ parjanyo 'dhipatiḥ |  
yo vā etā maha āpo veda parjanyam adhipatim |  
mahasvī mitrabāho bhavaty  
utainena svā nandanty asmākam ayam iti  
tasmāt sarvo vṛṣṭe mahīyate  
'dhipatiḥ (…) || +++(see 1e)+++  

#### PS_11.16.10
atimanyā vai nāmaitā āpo yat surā  
tasām aśvinādhipatī |  
yo vā etā atimanyā āpo vedāśvinādhipatī |  
ati manyate bhrātṛvyān nainaṃ bhrātṛvyā ati manyante  
tasmān matto mattam ati manyate  
'dhipatiḥ (…) || +++(see 1e)+++  

#### PS_11.16.11
paricito vai nāmaitā āpo yāḥ karṣvāṃ  
tāsāṃ yamo 'dhipatiḥ |  
yo vā etāḥ paricita āpo veda yamam adhipatim |  
pary enaṃ svāś ca viśyāś cāvaśyanty  
adhipatiḥ (…) || +++(see 1e)+++  

#### PS_11.16.12
rantayo vai nāmaitā āpo ya striyas  
tāsāṃ kāmo 'dhipatiḥ |  
yo vā etā rantīr āpo veda kāmam adhipatim |  
ramante asmin ramaṇīyo bhavati kāma iva strīṇām  
adhipatiḥ (…) || +++(see 1e)+++  

#### PS_11.16.13
viśvabhṛto vai nāmaitā āpo yat puruṣas  
tāsāṃ mṛtyur adhipatiḥ |  
yo vā etā viśvabhṛta āpo veda mṛtyum adhipatim |  
viśvasya bhartā bhavati viśvam enaṃ bibharty  
āsya trayo 'gnayo gṛhe dhīyante dakṣiṇāgnir gārhapatya āhavanīyaḥ |  
ainaṃ catvāri vāmāni gacchanti niṣkaḥ kaṃso 'śvataro hasty  
adhipatiḥ (…) || +++(see 1e)+++  

#### PS_11.16.14
tāsāṃ vā etāsām apāṃ himavān ūdhaḥ somo vatsaḥ parameṣṭhy adhipatiḥ |  
yo vā etāsām apāṃ himavantam ūdhaḥ somaṃ vatsaṃ parameṣṭhinam adhipatiṃ veda |  
parameṣṭhī bhavati gacchati parameṣṭhitām  
adhipatir bhavati svānāṃ cānyeṣāṃ ca ya evaṃ veda ||  

anuvāka 1 ||

## Kāṇḍa 12

### 1

#### PS_12.1.1
agnis takmānam apa bādhatām itaḥ  
somo grāvā marutaḥ pūtadakṣāḥ |  
vedir barhiḥ samidhaḥ śośucānā  
apa rakṣāṃsy amuyā dhamantu ||  

#### PS_12.1.2
ayaṃ yo ruro abhiśocayiṣṇur  
viśvā rūpāṇi haritā kṛṇoti |  
tasmai te 'ruṇāya babhrave tapur  
maghāya namo 'stu takmane ||  

#### PS_12.1.3
takman sārthinam icchasva  
vaśī san mṛḍayāsi naḥ |  
athehi yatra te gṛhā  
aninūrtteṣu dasyuṣu ||  

#### PS_12.1.4
yaḥ puruṣaḥ pāruṣeyo  
'vadhvaṃsa ivāruṇaḥ |  
takmānaṃ viśvadhāvīrya- +++(Bhatt. -vīryā adhar-)+++  
-adharāñcaṃ parā suva ||  

#### PS_12.1.5
adharāñcaṃ pra hiṇomi  
manas kṛtvā takmane |  
śakambharasya muṣṭihā  
punar gaccha mahāvṛṣān ||  

#### PS_12.1.6
mahāvṛṣān mūjavata  
oka edhi paretya |  
vratāni takmane brūmo  
anyakṣetrāṇi vā imāḥ ||  

#### PS_12.1.7
oko asya mūjavanta  
oko asya mahāvṛṣāḥ |  
yāj jātas takmaṃ tād asi  
balihikeṣu nyocaraḥ ||  

#### PS_12.1.8
takman vyāla vigada  
vyaṅga bhūri yāvaya |  
dāsīṃ niṣṭakvarīm iccha  
tāṃ vajreṇa sam arpaya ||  

#### PS_12.1.9
giriṃ gaccha girijāsi  
girau te māhiṣo gṛhaḥ |  
dāsīm iccha prapharvyaṃ  
tāṃ takman vīva dhūnuhi ||  

#### PS_12.1.10
yas tvaṃ śīto atho rūraḥ  
saha kāsāvīviyaḥ |  
bhimās te takman hetayas  
tābhi sma pari vṛṅdhi naḥ ||  

### 2

#### PS_12.2.1
takman bhrātrā balāsena  
svasrā kāsikayā saha |  
pāmnā bhrātṛvyeṇa  
naśyeto maraṭāṅ abhi ||  

#### PS_12.2.2
gandhāribhyo mūjavadbhyaḥ  
kāśibhyo magadhebhyaḥ |  
jane priyam iva śevadhiṃ  
takmānaṃ pari dadhmasi ||  

#### PS_12.2.3
nārkavindān nārvidālān  
nānnadīṃ vartakāvatīm |  
vratāni takmane brūmo  
anyakṣetrāṇi vā imāḥ ||  

#### PS_12.2.4
anyakṣetre na ramate  
sahasrākṣo amartyaḥ |  
abhūd u prārthas takmā  
sa gamiṣyati balihikām ||  

#### PS_12.2.5
ado gaccha mūjavatas  
tato vā gha parastaram |  
mā smāto abhyair naḥ punas  
tat tvā takmann upa bruve ||  

#### PS_12.2.6
parasmaiva tvaṃ cara  
paramasyāṃ parāvati |  
yathā no nāntam āyasi  
yathā no nābhiśocayā ||  

### 3

#### PS_12.3.1
yatheyam urvī pṛthivī  
vṛddhaiva garbham ādadhe |  
evā dadhāmi te garbhaṃ  
tasmai tvām avase huve ||  

#### PS_12.3.2
parvatād divo yoner  
gātrād gātrāt samāśṛtam |  
reto devasya devasya  
tsarau parṇam ivā dhām || +++(tsaru Mehendale, Henning Mem. Vol.)+++  

#### PS_12.3.3
viṣṇur yoniṃ kalpayatu  
tvaṣṭā rupāṇi piṃśatu |  
ā siñcatu prajāpatir  
dhātā garbhaṃ dadhātu te ||  

#### PS_12.3.4
garbhaṃ dhehi sinīvāli  
garbhaṃ dhehi sarasvati |  
garbhaṃ yuvam aśvināsyāmā  
dhattaṃ puṣkarasrajā ||  

#### PS_12.3.5
garbhaṃ te rājā varuṇo  
garbhaṃ devo bṛhaspatiḥ |  
garbhaṃ ta indraś cāgniś ca  
garbhaṃ dhātā dadhātu te ||  

#### PS_12.3.6
garbho asy oṣadhīnāṃ  
garbho vanaspatīnām |  
garbho viśvasya bhūtasya  
so agne garbham eha dhāḥ ||  

#### PS_12.3.7
yenauṣadhayo garbhinīḥ  
paśavo yena garbhinaḥ |  
teṣāṃ garbhasya yo garbhas  
tena tvaṃ garbhiṇī bhava ||  

#### PS_12.3.8
vi te granthiṃ cṛtāmasi  
dhātā garbhaṃ dadhātu te |  
ā yoniṃ putro rohatu  
jananaṃ prati jāyatām ||  

#### PS_12.3.9
janiṣṭa hi mahiyā  
ā yoniṃ sam ihāsarat |  
athā soma iva bhakṣaṇam  
ā garbhaḥ sīdatv ṛtviyam ||  

#### PS_12.3.10
dhātaḥ śreṣṭhena rūpeṇa-  
-asyā nāryā gavīnyoḥ |  
pumāṃsaṃ putram ā dhehi  
daśame māsi sūtave ||  

### 4

#### PS_12.4.1
savitaḥ śreṣṭhena rūpeṇa  
(…) || +++(see 12.3.10bcd)+++  

#### PS_12.4.2
viṣṇoḥ śreṣṭhena (…) || +++(see 12.3.10)+++  

#### PS_12.4.3
tvaṣṭaḥ śreṣṭhena (…) || +++(see 12.3.10)+++  

#### PS_12.4.4
bhagaḥ śreṣṭhena rūpeṇa-  
-asyā nāryā gavīnyoḥ |  
pumāṃsaṃ putram ā dhehi  
daśame māsi sūtave ||  

#### PS_12.4.5
adhi skanda vīrayasva  
garbham ā dhehi yonyām |  
vṛṣāṇaṃ vṛṣṇyāvantaṃ  
prajāyai tvā nayāmasi ||  

#### PS_12.4.6
yad veda rājā varuṇo  
veda devo bṛhaspatiḥ |  
indro yad vṛtrahā veda  
taṃ garbhakaraṇaṃ piba ||  

#### PS_12.4.7
vi jihīṣva bārhatsāme  
garbhas te yonim ā śayām |  
dadan te putraṃ devāḥ  
somapām ubhayāvinam ||  

#### PS_12.4.8
somasya tva rtviyena-  
-upaimi garbhakṛtvane |  
tatas te putro jāyatāṃ  
kartavai vīryebhyaḥ ||  

### 5

#### PS_12.5.1
jāyasvāgne 'śvatthād  
asmai kṣatrāyaujase |  
ugra āpatikād adhi  
yo vṛkṣām̐ adhirohati || +++(Bhatt. vṛkṣāṃ)+++  

#### PS_12.5.2
vibādhaṃ cit sahamānaṃ  
tvām agne janayāmasi |  
jātāṃ janiṣyamāṇāṃ  
sapatnān pra ṇudasva me ||  

#### PS_12.5.3
aśvatthasyārohasya  
vṛkṣasyāraṇayaḥ kṛtāḥ |  
tato jātāya te 'jani  
vīḍujambhāgnir agnaye ||  

#### PS_12.5.4
taṃ jātaṃ jātavedasam  
ā dadhāmy amartyam |  
pāvakam agnim ūtaye  
śucimantaṃ viṣāsahim ||  

#### PS_12.5.5
ut tanuṣva dhanuḥ prati muñcasva varma  
jahi śatrūn vīryā te kṛṇomi |  
atra radhyantu ya u te sapatnās  
tvam ekavṛṣo bhava ||  

#### PS_12.5.6
vṛṣabhaṃ tvā sajātānāṃ  
sapatnānāṃ viṣāsahim |  
hantāraṃ śatrūṇāṃ kṛṇmo  
virājaṃ gopatiṃ gavām ||  

#### PS_12.5.7
samudro 'sy apāṃ jyeṣṭha  
indro deveṣu vṛtrahā |  
vyāghraṃ siṃhaṃ tvā kṛṇmo  
damitāraṃ pṛtanyatām ||  

#### PS_12.5.8
indra iva dasyūn adharān kṛṇuṣva-  
-ugra iva vāto viśṛṇan sapatnān |  
te śuṣyantv apa dāvād iva-  
-agneḥ paryavīvarathā enān ||  

#### PS_12.5.9
saṃ vṛścaināṃs te śuṣyantu  
vṛścainān mopajāṃ śiṣaḥ |  
sapatnān sarvāṃs tṛḍhvā  
tvam ekavṛṣo bhava ||  

#### PS_12.5.10
tvam ugras tvaṃ balī  
tvam edhi vivācanam |  
tvaṃ pṛtanyataḥ pūrvaḥ  
sapatnām̐ ava dūnuṣva || +++(Bhatt. sapatnāṃ)+++  

### 6

#### PS_12.6.1
asapatnaḥ sapatnahā-  
-indra ivāriṣṭo akṣitaḥ |  
adhaḥ sapatnās te padoḥ  
sarve santv abhiṣṭhitāḥ ||  

#### PS_12.6.2
mlāyantu te khātamūlāḥ sapatnā  
agnim eṣāṃ nir hvayāmi śarīrāt |  
haviṣaiṣām api dadhāmi prāṇāṃs  
tathaibhyo amuciḥ kṛtāḥ ||  

#### PS_12.6.3
abhivardham abhibhavaṃ  
sapatnakṣayaṇaṃ haviḥ |  
rāṣṭrāya tubhyaṃ kṛṇmaḥ  
sapatnebhyaḥ parābhavan ||  

#### PS_12.6.4
yo naḥ svo yo araṇo  
'rātiyati pūruṣaḥ |  
idhmasyeva prakṣāyakas  
tasya moccheṣi kiṃ cana ||  

#### PS_12.6.5
asapatnam iti dve || +++(PS 10.8.4-5 are repeated)+++  

#### PS_12.6.6
(…) || +++(PS 10.8.5 is repeated)+++  

### 7

#### PS_12.7.1
tvayā pūrvam ātharvāṇo  
jaghnū rakṣāṃsy oṣadhe |  
tvayā jaghāna kaśyapas  
tvayā kṛṇvo agastyaḥ ||  

#### PS_12.7.2
tvayā vayam apsaraso  
gandharvāṃś cātayāmasi |  
ajaśṛṅgy aja rakṣaḥ  
sarvān gandhena nāśaya ||  

#### PS_12.7.3
nadīṃ yantv apsaraso  
apāntāram iva śvasan |  
gulgulū pīlā nalady  
aukṣagandhiḥ pramandinī ||  

#### PS_12.7.4
yatrāmartyā apsv antaḥ  
samudre turūr nīlī turvaśī puṇḍarīkā |  
tat paretā apsarasaḥ  
pratibuddhā abhūtana ||  

#### PS_12.7.5
yatra preṅkho gandharvāṇāṃ  
divi baddho hiraṇyayaḥ |  
(…) || +++(see 4cd)+++  

#### PS_12.7.6
gandharvāṇām apsarasām  
ānartam iti saṅgamam |  
(…) || +++(see 4cd)+++  

#### PS_12.7.7
yatrāśvatthā nyagrodhā  
mahārukmāḥ śikhaṇḍinaḥ |  
(…) || +++(see 4cd)+++  

#### PS_12.7.8
yatra vo 'kṣā haritā arjunā  
āghāṭāḥ kakaryaḥ saṃvadanti |  
tat paretā apsarasaḥ  
pratibuddhā abhūtana ||  

#### PS_12.7.9
iyaṃ vīrucchikhaṇḍino  
gandharvasyāpsarāpateḥ |  
bhinattu muṣkāv api yātu śephaḥ ||  

#### PS_12.7.10
eyam agann oṣadhir  
vīrudhāṃ vīryāvatī |  
ajaśṛṅgy arāṭakī  
tīkṣṇaśṛṅgī vy ṛṣatu ||  

### 8

#### PS_12.8.1
apeteto apsaraso  
gandharvā yatra vo gṛhāḥ |  
tīkṣṇaśṛṅgy arāṭaky  
ajaśṛṅgī vy ṛṣatu ||  

#### PS_12.8.2
jāyā veda vo apsaraso  
gandharvāḥ patayo yūyam |  
apa krāmat puruṣād  
amartyā martyaṃ mā sacadhvam ||  

#### PS_12.8.3
bhīmā indrasya hetayaḥ  
śatamṛṣṭīr ayasmai |  
tābhir gandharvān abhaidyān  
avakādān vy ṛṣatu ||  

#### PS_12.8.4
avakādām̐ abhiśoco  
bhitsu dyotayamāmakān |  
gandharvān sarvān oṣadhe  
pra ṇudasva parā ṇaya ||  

#### PS_12.8.5
unmādayantīr abhiśocayantīr  
muniṃ nagnaṃ kṛṇvatīr moghahāsinam |  
apsaraso raghaṭo yāś caranti  
gandharvapatnīr ajaśṛṅgy āśaye ||  

#### PS_12.8.6
śvetīkṛṇvānaḥ puruṣaṃ  
viśvā rūpāṇi bobhuvat |  
śvevaikaṃ kapir ivaikaṃ  
kumāraḥ sarvakeśakaḥ |  
priyo dṛśe bhūtvā  
gandharvaḥ sacate striyaṃ  
tam ito nāśayāmasi ||  

### 9

#### PS_12.9.1
yo vai vaśāṃ devayate  
pacate vāhutāmamā |  
mṛtyoḥ sa badhyate pāśe  
devānāṃ ca yamasya ca ||  

#### PS_12.9.2
dakṣiṇāṃ sūryām aditiṃ vadanti  
vaśāṃ vācaṃ kalpayantaḥ samānīm |  
sapta ṛṣayo ni dadhur vācam etāṃ  
sarasvatī mṛḍayā kalpayantaḥ ||  

#### PS_12.9.3
imāṃ vaśāṃ vācam āhur vaśeti  
tisro vaśā atihitāḥ sadhasthe |  
tāsām agnau manasaikāṃ juhomi  
tāṃ naḥ svādvīṃ bhūtapatiḥ kṛṇotu ||  

#### PS_12.9.4
svadvīṃ na etāṃ savitā kṛṇotu  
svadvīṃ na etāṃ janitā paśūnām |  
juhudhy agne vayunāni vidvāṃs  
tāṃ naḥ svādvīṃ bhūtapatiḥ kṛṇotu ||  

#### PS_12.9.5
idaṃ tṛtīyaṃ vaśinī vaśāśi  
mahimne tvā garbho abhy ā viveśa |  
uśatī tvam uśato gaccha devān  
satyāḥ santu yajamānasya kāmāḥ ||  

#### PS_12.9.6
iyam ambhasā vājasutastabhe gaur  
yasyām indro varuṇas titviṣāte |  
nṛmṇam anṛmṇaṃ sacata iyam āgan  
dhīraḥ paśur vīryam ā viveśa ||  

#### PS_12.9.7
vaśā sasūva sthaviraṃ vipaścitaṃ  
vaśā sasūva vaṣkayaṃ divispṛśan |  
vaśā sasūva taruṇaṃ vibhājane  
vaśā sasūva saṃjitaṃ dhanānām ||  

#### PS_12.9.8
yat prokṣaṇam apatad barhiṣas pari  
dakṣiṇato vedyā indriyāvat |  
vaśā saṃbhūtyādhi gaur amīmet  
tasyāḥ pīvo abhavad varmavāsasam ||  

#### PS_12.9.9
namo mahimna uta cakṣuṣe vāṃ  
vaśarṣabho manasā tat kṛṇomi |  
devām̐ apītaṃ pathibhiḥ śivebhir  
mā no hiṃsiṣṭaṃ harasā daivyena ||  

#### PS_12.9.10
vaśām askandad ṛṣabhas  
tiṣṭhantīm adhi tantuṣu |  
garbhaṃ tam adya ko veda  
yatidhā so akalpayat ||  

### 10

#### PS_12.10.1
rūpam ekaḥ pary abhavad  
rājā nāmaika ucyate |  
patīrūpasyaiko rūpaṃ  
rūpam ekaḥ sukṛtvanām ||  

#### PS_12.10.2
prajāpatiḥ parameṣṭhī  
mṛtyur viśvānaraḥ svaḥ |  
sarasvānasyā yajñasya  
vaśāyā adhi jajñire ||  

#### PS_12.10.3
yasya gṛha ādāyeta  
vaśā devakṛtaṃ haviḥ |  
nidhānam asyā eṣyaṃ  
duhitre patyām iva ||  

#### PS_12.10.4
nāsyāḥ sakṛd abhi tiṣṭhen  
nāsya śloṇā gṛhe syāt |  
vaśā kanyeva durmaṅkā-  
-apacityā vijānatā ||  

#### PS_12.10.5
naināṃ rakṣed brāhmaṇebhyo  
nāmā vi glāpayāti ca |  
yatīṃ na pratyāvartayed  
yasya goṣu vaśā syāt ||  

#### PS_12.10.6
nāsyā vaśām ā rundhed  
devā manuṣyā uta |  
vaśaṃ yad anvaid brahmaṇā  
tasmād eṣābhavad vaśā ||  

#### PS_12.10.7
vaśaṃ kṛṇvānā vaśinīyam āgan  
padaṃ kalyāṇy avapaśyamānā |  
aniṣṭyeṣṭim abhijāyamānā  
yajñasya mātrām abhikalpamānā ||  

#### PS_12.10.8
indravantas te marutas  
turīyaṃ bhejire vaśe |  
turīyam ādityā rudrās  
turīyaṃ vasavo vaśe ||  

#### PS_12.10.9
turīya bhāja ādityān  
vaśāyāḥ kavayo viduḥ |  
athāsyāḥ pathyaikā tanuś  
catasraś cakl̥pe diśaḥ ||  

#### PS_12.10.10
vaśā panthām anv apaśyan  
nākapṛṣṭhaṃ svarvidām |  
ādityā enām anv āyann  
ṛṣayaś ca tapasvinaḥ ||  

### 11

#### PS_12.11.1
padepade kalpayanta  
ādityāṅgiraso yajuḥ |  
īḍānā anv āyan vaśān  
tadaiḍaṃ sāmocyate ||  

#### PS_12.11.2
vaśeḍā vaśānumatir  
vaśām āhuḥ sarasvatīm |  
virājaṃ manyante vaśāṃ  
vāg vaśā pṛthivī vaśā ||  

#### PS_12.11.3
vaśā deṣṭrī sinīvālī  
vaśoṣā nirṛtir vaśā |  
vaśāyāṃ mṛtyum aviśad  
ā mṛtyum aviśad vaśā ||  

#### PS_12.11.4
agnir vāg udakaṃ cakṣur  
mano vāto vaśī vaśā |  
tanvaṃ ko asyās taṃ veda  
yayodakrāmad ekayā ||  

#### PS_12.11.5
yāṃ cakṣuṣā manasā saṃvidānā  
hṛdā paśyanti kavayo manīṣinaḥ |  
tasyāḥ prajādhipatiḥ paśūnāṃ  
vaśā rājñā nāṃtaveṣā sṛṣṭiḥ ||  

#### PS_12.11.6
ko vaśāyā ūdho veda  
ka ulbaṃ ca jarāyu ca |  
stanān asyāḥ ko veda  
ka i tad veda yad duhe ||  

#### PS_12.11.7
aham asyā ūdho veda-  
-aham ulbaṃ ca jarāyu ca |  
stanān asyā ahaṃ veda-  
-atho tad veda yad duhe ||  

#### PS_12.11.8
nainām̐ ahaṃ rakṣeyaṃ +++(Bhatt. naināṃ)+++  
dadyām eva syāc ca me |  
stanā hy asyā ahaṃ veda  
kṣīram ulbaṃ ca jarāyu ca ||  

#### PS_12.11.9
kṛttir yonir adhivāso jarāyu  
pāṇḍam ulbaṃ nābhir uṣṇīṣam asyāḥ |  
ā jarasaṃ dhayatu mātaraṃ vaśī  
brahmabhiḥ kl̥ptaḥ sa hy asya bandhuḥ ||  

anuvāka 1 ||

### 12

#### PS_12.12.1
indrasya nu vīryāṇi pra vocaṃ  
yāni cakāra prathamāni vajrī |  
ahann ahim anv apas tatarda  
pra vakṣaṇā abhinat parvatānām ||  

#### PS_12.12.2
ahann ahiṃ parvate śiśriyāṇaṃ  
tvaṣṭāsmai vajraṃ svaryaṃ tatakṣa |  
vāśrā iva dhenavaḥ syandamānā  
añjaḥ samudram ava jagmur āpaḥ ||  

#### PS_12.12.3
vṛṣāyamāṇo 'vṛṇīta somaṃ  
trikadrukeṣv apibat sutasya |  
ā sāyakaṃ maghavādatta vajram  
ahann enaṃ prathamajām ahīnam ||  

#### PS_12.12.4
yad indrāhan prathamajām ahīnām  
ān māyinām amināḥ prota māyāḥ |  
āt sūryaṃ janayan dyām uṣāsaṃ  
tādītnā śatruṃ na kilā vivitse ||  

#### PS_12.12.5
ahan vṛtraṃ vṛtrataraṃ vyaṃsam  
indro vajreṇa mahatā vadhena |  
skadhāṃsīva kuliśenā vivṛkṇā-  
-ahiḥ śayad upapṛk pṛthivyāḥ ||  

#### PS_12.12.6
ayoddheva durmada ā hi juhve  
mahāvīraṃ tu vibādham ṛjīṣam |  
nātārīd asya samṛtiṃ vadhānāṃ  
saṃ rujānāḥ pipiṣa indraśatruḥ ||  

#### PS_12.12.7
apād ahasto apṛtanyad indram  
āsya vajram adhi sānau jaghāna |  
vṛṣṇo vadhriḥ pratimānaṃ babhūṣan  
purutrā vṛtro aśayad vyastaḥ ||  

#### PS_12.12.8
nadaṃ na bhinnam amuyā śayānaṃ  
mano ruhāṇā ati yanty āpaḥ |  
yāś cid vṛtro mahinā paryatiṣṭhat  
tāsām ahiḥ patsutaḥśīr babhūva ||  

#### PS_12.12.9
nicāvayā abhavad vṛtraputra-  
-indro asyā ava vadhar jabhāra |  
uttarā sūr adharaḥ putra āsīd  
dānuḥ śaye sahavatsā na dhenuḥ ||  

#### PS_12.12.10
atiṣṭhantīnām aniveśanānāṃ  
kāṣṭhānāṃ madhye nihitaṃ śarīram |  
vṛkasya niṇyaṃ vi caranty āpo  
dīrghaṃ tama āśayad indraśatruḥ ||  

### 13

#### PS_12.13.1
dāsapatnīr ahigopā atiṣṭhan  
niruddhā āpaḥ paṇineva gāvaḥ |  
apāṃ bilam apihitaṃ yad āsīd  
vṛtraṃ jaghanvām̐ apa tad vavāra ||  

#### PS_12.13.2
aśvyo vāro abhavas tad indra  
sṛke yat tvā pratyahan deva ekaḥ |  
ajayo gā ajayaḥ śūra somam  
avāsṛjaḥ sartave sapta sindhūn ||  

#### PS_12.13.3
nāsmai vidyun na tanyatuḥ śiṣedha  
na yāmyaham akirad dhrāduniṃ ca  
indraś ca yad yuyudhāte ahiś ca-  
-utāparībhyo maghavā vi jigye ||  

#### PS_12.13.4
aher yātāraṃ kam apaśya indra  
hṛdi yat te jaghnuṣo bhīr agacchat |  
nava ca yan navatiṃ ca sravantīḥ  
śyeno na bhīto ataro rajāṃsi ||  

#### PS_12.13.5
indro yāto 'vasitasya rājā  
śamasya ca śṛṅgiṇo vajrabāhuḥ |  
sed u rājā kṣayati carṣaṇīṇām  
arān na nemiḥ pari tā babhūva ||  

### 14

#### PS_12.14.1
yo jāta eva prathamo manasvān  
devo devān kratunā paryabhūṣat |  
yasya śuṣmād rodasī abhyasetāṃ  
nṛmṇasya mahnā sa janāsa indraḥ ||  

#### PS_12.14.2
yaḥ pṛthivīṃ vyadhamānām adṛṃhad  
yaḥ parvatān prakupitām̐ aramṇāt |  
yo antarikṣaṃ vimame varīyo  
yo dyām astabhnāt sa (janāsa indraḥ) ||  

#### PS_12.14.3
yo hatvāhim ariṇāt sapta sindhūn  
yo gā udājad apadhā valasya |  
yo aśmanor antar agniṃ jajāna  
saṃvṛk samatsu sa (janāsa indraḥ) ||  

#### PS_12.14.4
yenemā viśvā cyavanā kṛtāni  
yo dāsaṃ varṇam adharaṃ guhākaḥ |  
śvaghnīva yo jigīvām̐l lakṣam ādad  
aryaḥ puṣṭāni sa (…) ||  

#### PS_12.14.5
yaṃ smā pṛcchanti kuha seti ghoram  
utem āhur naiṣo astīty enam |  
so aryaḥ puṣṭīr vija ivā mināti  
śrad asmai dhatta sa (…) ||  

#### PS_12.14.6
yo radhrasya coditā yaḥ kṛśasya  
yo brahmaṇo nādhamānasya kīreḥ |  
yuktagrāvṇo yo 'vitā suśipraḥ  
sutasomasya sa (…) ||  

#### PS_12.14.7
yasyāśvāsaḥ pradiśi yasya gāvo  
yasya grāmā yasya viśve rathāsaḥ |  
yaḥ sūryaṃ ya uṣasaṃ jajāna  
yo apāṃ netā sa (…) ||  

#### PS_12.14.8
yaṃ krandasī saṃyatī vihvayate  
pare 'vara ubhayā amitrāḥ |  
samānaṃ cid ratham ātasthivāṃsā  
nānā havete sa (…) ||  

#### PS_12.14.9
yasmān na rte vijayante janāso  
yaṃ yudhyamānā avase havante |  
yo viśvasya pratimānaṃ babhūva  
yo acyutacyut sa (…) ||  

#### PS_12.14.10
yaḥ śaśvato mahy eno dadhānān  
abudhyamānān sarvā jaghāna |  
yaḥ śardhate nānudadāti śṛdhyāṃ  
yo dasyor hantā sa (…) ||  

### 15

#### PS_12.15.1
yaḥ śambaraṃ parvateṣu kṣiyantaṃ  
catvāriṃśyāṃ śarady anvavindat |  
ojāyamānaṃ yo ahiṃ jaghāna  
dānuṃ śayānaṃ sa (…) ||  

#### PS_12.15.2
yaḥ śambaraṃ paryacarac chaśībir  
yo vā vṛkasya nāpibat sutam |  
antar girau yajamānaṃ bahuṃ janaṃ  
yas taṃ nāsūrukṣu sa (…) ||  

#### PS_12.15.3
yaḥ saptaraśmir vṛṣabhas tuviṣmān  
avāsṛjat sartave sapta sindhūn |  
yo rauhiṇam asphurad vajrabāhur  
dyām ārohantaṃ sa (…) ||  

#### PS_12.15.4
dyāvā cid asmai pṛthivī namete  
śuṣmāc cid asya parvatā bhayante |  
yaḥ somapā nicito vajrabāhur  
yo vajrahastaḥ sa (…) ||  

#### PS_12.15.5
yaḥ sunvantam avati yaḥ pacantaṃ  
yaḥ śaṃsantaṃ yaḥ śaśamānam ūtī |  
yasya brahma vardhanaṃ yasya somo  
yasyedaṃ rādhaḥ sa janāsa indraḥ ||  

#### PS_12.15.6
yaḥ sunvate pacate dudhra ā cid  
vājaṃ dadarṣi sa kilāsi satyaḥ |  
vayaṃ ta indra viśvaha priyāsaḥ  
suvīrāso vidatham ā vadema ||  

#### PS_12.15.7
jāto vyakhyat pitror upasthe bhuvo  
na veda janituḥ parasya |  
taviṣyamāṇo nv ojo akhyad vratā  
devānāṃ sa janāsa indraḥ ||  

#### PS_12.15.8
yaḥ somakāmo haryaśva āsu  
yasmād rejante bhuvanāni viśvā |  
yo jaghāna śambaraṃ yaś ca śuṣṇaṃ  
ya ekavīraḥ sa janāsa indraḥ ||  

### 16

#### PS_12.16.1
śaṃ na indrāgnī bhavatām avobhiḥ  
śaṃ na indrāvaruṇā rātahavyā |  
śam indrāsomā sa vitāya śaṃ yoḥ  
śaṃ na indrāpūṣaṇā vājasātau ||  

#### PS_12.16.2
śaṃ no bhagaḥ śam u naḥ śaṃso astu  
śaṃ naḥ purundhiḥ śam u santu rāyaḥ |  
śaṃ naḥ satyasya sūyamasya śaṃsaḥ  
śaṃ no aryamā purujāto astu ||  

#### PS_12.16.3
śaṃ no dhātā śam u dhartā no astu  
śaṃ na urūcī bhavatu svadhābhiḥ |  
śaṃ rodasī bṛhatī śaṃ no adriḥ  
śaṃ no devānāṃ suhavāni santu ||  

#### PS_12.16.4
śaṃ no agnir jyotiranīko astu  
śaṃ mitrāvaruṇāv aśvinā śam |  
śaṃ naḥ sukṛtāṃ sukṛtāni santu  
śaṃ na iṣiro abhi vātu vātaḥ ||  

#### PS_12.16.5
śaṃ no dyāvāpṛthivī pūrvahūtau  
śam antarikṣaṃ dṛśaye no astu |  
śaṃ na oṣadhīr vanino bhavantu  
śaṃ no rajasaḥ patir astu jiṣṇuḥ ||  

#### PS_12.16.6
śaṃ na indro vasubhir devo astu  
śam ādityebhir varuṇaḥ suśaṃsaḥ |  
śaṃ no rudro rudrebhir jalāṣaḥ  
śaṃ nas tvaṣṭā gnābhir iha śṛṇotu ||  

#### PS_12.16.7
śaṃ naḥ somo bhavatu brahma śaṃ naḥ  
śaṃ no grāvāṇaḥ śam u santu yajñāḥ |  
śaṃ naḥ svarūṇāṃ mitayo bhavantu  
śaṃ naḥ prasvaḥ śam v astu vediḥ ||  

#### PS_12.16.8
śaṃ naḥ sūrya urucakṣā ud etu  
śaṃ no bhavantu pradiśaś catasraḥ |  
śaṃ naḥ parvatā dhruvayo bhavantu  
śaṃ naḥ sindhavaḥ śam u santv āpaḥ ||  

#### PS_12.16.9
śaṃ no aditir bhavatu vratebhiḥ  
śaṃ no bhavantu marutaḥ svarkāḥ |  
śaṃ no viṣṇuḥ śam u pūṣā no astu  
śaṃ no bhavitraṃ śam v astu vāyuḥ ||  

#### PS_12.16.10
śaṃ no devaḥ savitā trāyamānaḥ  
śaṃ no bhavantūṣaso vibhātīḥ |  
śaṃ naḥ parjanyo bhavatu prajābhyaḥ  
śaṃ naḥ kṣetrasya patir astu śambhuḥ ||  

### 17

#### PS_12.17.1
śaṃ naḥ satyasya patayo bhavantu  
śaṃ no arvantaḥ śam u santu gāvaḥ |  
śaṃ na ṛbhavaḥ sukṛtaḥ suhastāḥ  
śaṃ no bhavantu pitaro haveṣu ||  

#### PS_12.17.2
śaṃ no devā viśvadevā bhavantu  
śaṃ sarasvatī saha dhībhir astu |  
śam abhiṣācaḥ śam u rātiṣācaḥ  
śaṃ no divyāḥ pārthivāḥ śaṃ no apyāḥ ||  

#### PS_12.17.3
śaṃ no aja ekapād devo astu  
śam ahir budhnyaḥ śaṃ samudraḥ |  
śaṃ no apāṃ nāpat perur astu  
śaṃ naḥ pṛśnir bhavatu devagopāḥ ||  

#### PS_12.17.4
ādityā rudrā vasavo juṣantām  
idaṃ brahma kriyamāṇaṃ navīyaḥ |  
śṛṇvantu no divyāḥ pārthivāso  
gojātā uta ye yajñiyāsaḥ ||  

#### PS_12.17.5
ye devānām ṛtvijo yajñiyāso  
manor yajatrā amṛtā ṛtajñāḥ |  
te no rāsantām urugāyam adya  
yūyaṃ pāta svastibhiḥ sadā naḥ ||  

#### PS_12.17.6
tad astu mitrāvaruṇā tad agne  
śaṃ yor asmabhyam idam astu śastam |  
aśīmahi gātum uta pratiṣṭhāṃ  
namo dive bṛhate sādanāya ||  

### 18

#### PS_12.18.1
agnāv agniś carati praviṣṭa  
ṛṣīṇāṃ putro adhirāja eṣaḥ |  
tasmai juhomi haviṣā ghṛtena  
mā devānāṃ yūyavad bhāgadheyam ||  

#### PS_12.18.2
yukto vaha jātavedaḥ purastād  
agne viddhi kriyamāṇaṃ yathedam |  
tvaṃ bhiṣag bheṣajasyāpi kartā  
tvayā gām aśvaṃ puruṣaṃ sanema ||  

#### PS_12.18.3
tathā tvam agne kṛṇu jātavedo  
'nena vidvān haviṣā yaviṣṭha |  
piśāco asya yatamo jaghāsa  
yathā so asya paridhiṣ patāti ||  

#### PS_12.18.4
yo 'sya dideva yatamo jaghāsa  
yathā so asya paridhiṣ patāti |  
tathā tvam agne kṛṇu jātavedo  
viśvebhir devaiḥ saha saṃvidānaḥ ||  

#### PS_12.18.5
akṣyau ni vidhya hṛdayaṃ ni vidhya  
jihvāṃ ni tṛndhi pra dataḥ śṛṇīhi |  
piśāco asya yatamo jaghāsa-  
-agne yaviṣṭha prati taṃ śṛṇīhi ||  

#### PS_12.18.6
yad asya hṛtaṃ vihṛtaṃ yat parābhṛtam  
ātmano jagdham uta yat piśācaiḥ |  
tad agne vidvān punar ā bhara  
tvaṃ śarīre prāṇam asum erayāsya ||  

#### PS_12.18.7
apāṃ tvā pāne yatamo dadambha-  
-odane manthe yadi vota lehe |  
tad ātmanā prajayā piśācā  
vi yātayantām agado 'yam astu ||  

#### PS_12.18.8
kṣīre tvā māṃse yatamo dadambha-  
-akṛṣṭapacye aśane dhānye yaḥ |  
tad ātmanā prajayā piśācā  
vi yātayantām agado 'yam astu ||  

#### PS_12.18.9
āme supakve śabale vipakve  
ya imaṃ piśāco aśane dadambha |  
tam indro vājī vajreṇa hantu  
bhinattu somaḥ śiro asya dhṛṣṇuḥ ||  

#### PS_12.18.10
divā tvā naktaṃ yatamo dadambha  
kravyād yātuḥ śayane piśācaḥ |  
tad agne vidvān pra daha kṣiṇīhy  
apy enaṃ dhehi nirṛter upasthe ||  

### 19

#### PS_12.19.1
somasyendrasya varuṇasya rājño  
viṣṇor balena savituḥ savena |  
agner hotreṇa pra ṇude piśācān  
yaviṣṭhasya brahmaṇā jātavedasaḥ ||  

#### PS_12.19.2
kravyādam agne rudhiraṃ piśācaṃ  
manohanaṃ jahi jātavedaḥ sahobhiḥ |  
śraddhemaṃ brahma juṣatāṃ dakṣiṇāyur  
yathā jīvāty agado bhavāti ||  

#### PS_12.19.3
punas tvā prāṇaḥ punar aitv āyuḥ  
punaś cakṣuḥ punar aitu śrotram |  
apaghnā no duritāni viśvā  
śataṃ himāḥ sarvavīrā madema ||  

#### PS_12.19.4
punar asmai mano dhehi  
punar āyuḥ punar balam |  
apānām asya prāṇaṃ ca-  
-agne vardhaya jīvase ||  

#### PS_12.19.5
cakṣuḥ sūrya punar dehi  
vāta prāṇaṃ sam īraya |  
śarīram asya māṃsāny  
agne saṃ bhārayā tvam ||  

#### PS_12.19.6
sam ā bhara jātavedo  
yaj jagdhaṃ yat parābhṛtam |  
gātrāṇy asya kalpaya  
punar ā pyāyatām ayam ||  

#### PS_12.19.7
somasyeva jātavedo  
aṃśur ā pyāyatām ayam |  
agne virapsinaṃ medhyam  
ayakṣmaṃ kṛṇu jīvase ||  

#### PS_12.19.8
saṃ mā siñcantu maruta ity ekā ||  

#### PS_12.19.9
vi muñcāmi brahmaṇā jātavedasam  
agniṃ hotāram ajaraṃ rathaspṛtam |  
sarvā devānāṃ janimāni vidvān  
yathābhāgaṃ vahatu havyam agniḥ ||  

#### PS_12.19.10
ye pumāṃso yātudhāna  
yā striyo yātudhānyaḥ |  
balavad indrasya vajreṇa-  
-avācīnān ava hanmi tān ||  

### 20

#### PS_12.20.1
yaṃ śapāmo ya u naḥ śapāti  
yaṃ dviṣmo ya u dveṣat piśācaḥ |  
kravyādam agne mahatā vadhena  
tam atrāpi pra daha jātavedaḥ ||  

#### PS_12.20.2
ya ārebhe yasya vā ghāsy apsarā  
yaḥ kṛṇvena saṃvido yātumāvān |  
ulūkayātuṃ bhṛmalo yasya yātus  
tam (…) || +++(see 1d)+++  

#### PS_12.20.3
ya ādade yasya vā ghāsi pitryā  
stena śvayātur uta saṃbhidhehibhiḥ |  
yaḥ patād rodhanasyādhidevanaṃ  
kravyāt piśācaḥ kraviṣas titṛpsan  
ulūkayātuṃ bhṛmalo yasya yātus  
tam (…) || +++(see 1d)+++  

#### PS_12.20.4
yaḥ puruṣeṇeyate rathena  
kravyād yātuḥ piśunaḥ piśācaḥ |  
vaiśvānareṇa sayujā sūryeṇa  
tam (…) || +++(see 1d)+++  

#### PS_12.20.5
yo no valiṃ mṛgayāṃ yaś ca naḥ kṛṣiṃ  
paritiṣṭhād yātubhir yaś ca naḥ śapāt |  
astā rudraḥ śrathatv āyur asya  
tam (…) || +++(see 1d)+++  

#### PS_12.20.6
mā yātumān vidata mṛḍitāram  
alokā asmai pradiśo bhavantu |  
sam enaṃ tapatāṃ rodasī ubhe  
tam atrāpi pra daha jatavedaḥ ||  

#### PS_12.20.7
jyotiṣmatīs tapanā yāś ca rocanā  
pratyoṣantīs tanvo yās te agne |  
tābhir me marmāṇy abhito dadasva  
mā tvā dabhan yātudhānā nṛcakṣaḥ ||  

#### PS_12.20.8
āpo devīḥ piśācānām  
apa nahyantv āsyam |  
yathemaṃ mamātmānam  
anādhṛṣya punaḥ patān ||  

#### PS_12.20.9
sadaṃ puṣpe sadaṃ phale  
sadam indrābhirakṣite |  
sadā piśācā mriyantāṃ  
maiṣām uc cheṣi kaś cana  

#### PS_12.20.10
ye patanto yātudhānā  
divānaktam upācarān |  
rātrī mā tebhyo rakṣatv  
ahna ātmānaṃ pari dade ||  

### 21

#### PS_12.21.1
imaṃ badhnāmi te maṇiṃ  
dīrghāyutvāya tejase |  
darbhaṃ sapatnajambhanaṃ  
dviṣatas tapanaṃ hṛdaḥ ||  

#### PS_12.21.2
dviṣatas tāpayan hṛdaḥ  
śatrūṇāṃ tāpayan manaḥ |  
durhārdaḥ sarvāṃs tvaṃ darbha  
gharma ivābhīt sutāpayan ||  

#### PS_12.21.3
gharma ivābhitapan darbha  
dviṣato nitapan maṇe |  
hṛdaḥ sapatnānāṃ bhindhi-  
-indra iva virujaṃ valam ||  

#### PS_12.21.4
bhindhi darbha sapatnānāṃ  
hṛdayaṃ dviṣatāṃ maṇe |  
udyaṃ tvacam iva bhūmyāḥ  
śira eṣāṃ vi pātaya ||  

#### PS_12.21.5
bhindhi darbha sapatnān me  
bhindhi me pṛtanāyataḥ |  
bhindhi me sarvān durhārdo  
bhindhi me dviṣato maṇe ||  

#### PS_12.21.6
chindhi darbha sapatnān me  
chindhi me pṛtanāyataḥ |  
chindhi me sarvān durhārdaś  
chindhi me dviṣato maṇe ||  

#### PS_12.21.7
vṛśca darbha sapatnān me  
vṛśca me pṛtanāyataḥ |  
vṛśca me sarvān durhārdo  
vṛśca me (dviṣato maṇe) ||  

#### PS_12.21.8
kṛnta darbha sapatnān me  
kṛnta me pṛtanāyataḥ |  
kṛnta me sarvān durhārdaḥ  
kṛnta me dviṣato maṇe ||  

#### PS_12.21.9
piṃśa darbha sapatnān me  
piṃśa me pṛtanāyataḥ |  
piṃśa me sarvān durhārdaḥ  
piṃśa me dviṣato maṇe ||  

#### PS_12.21.10
vidhya darbha sapatnān me  
vidhya me pṛtanāyataḥ |  
vidhya me sarvān durhārdo  
vidhya me dviṣato maṇe ||  

### 22

#### PS_12.22.1
nikṣa darbha sapatnān me  
nikṣa me pṛtanāyataḥ |  
nikṣa me sarvān durhārdo  
nikṣa me dviṣato maṇe ||  

#### PS_12.22.2
tṛndhi darbha sapatnān me  
tṛndhi me pṛtanāyataḥ |  
tṛndhi me sarvān durhārdas  
tṛndhi me dviṣato maṇe ||  

#### PS_12.22.3
bhaṅdhi darbha sapatnān me  
bhaṅdhi me pṛtanāyataḥ |  
bhaṅdhi me sarvān durhārdo  
bhaṅdhi me dviṣato maṇe ||  

#### PS_12.22.4
mṛṇa darbha sapatnān me  
mṛṇa me pṛtanāyataḥ |  
mṛṇa me sarvān durhārdo  
mṛṇa me dviṣato maṇe ||  

#### PS_12.22.5
mantha darbha sapatnān me  
mantha me pṛtanāyataḥ |  
mantha me sarvān durhārdo  
mantha me dviṣato maṇe ||  

#### PS_12.22.6
piṇḍhi darbha sapatnān me  
piṇḍhi me pṛtanāyataḥ |  
piṇḍhi me sarvān durhārdaḥ  
piṇḍhi me dviṣato maṇe ||  

#### PS_12.22.7
oṣa darbha sapatnān me +++(note sandhi -e o-; read ma?)+++  
oṣa me pṛtanāyataḥ |  
oṣa me sarvān durhārda  
oṣa me dviṣato maṇe ||  

#### PS_12.22.8
daha darbha sapatnān me  
daha me pṛtanāyataḥ |  
daha me sarvān durhārdo  
daha me dviṣato maṇe ||  

#### PS_12.22.9
jahi darbha sapatnān me  
jahi me pṛtanāyataḥ |  
jahi me sarvān durhārdo  
jahi me dviṣato maṇe ||  

#### PS_12.22.10
yat te darbha jarāmṛtyū  
sa te marmasu varma te |  
tenemaṃ varmiṇaṃ kṛtvā  
sapatnān jahi vīryaiḥ ||  

#### PS_12.22.11
śataṃ te darbha varmāṇi  
sahasraṃ vīryāṇi te |  
tam asmai viśve tvāṃ devā  
jarase bhartavā aduḥ ||  

#### PS_12.22.12
tvām āhur devavarma  
tvāṃ darbha brahmaṇaspatim |  
tvām indrasyāhur varma  
tvaṃ rāṣṭrāṇi rakṣasi ||  

#### PS_12.22.13
sapatnakṣayaṇaṃ darbhaṃ  
dviṣatas tapanaṃ hṛdaḥ |  
maṇiṃ kṣatrasya vardhanaṃ  
tanūpānaṃ kṛṇomi te ||  

#### PS_12.22.14
yat samudro abhyakrandat  
parjanyo vidyutā saha |  
tato hiraṇyayo bindus  
tato darbho ajāyata ||  

anuvāka 2 ||

## Kāṇḍa 13

### 1

#### PS_13.1.1
antarhitaṃ me bṛhad antarikṣam  
antarhitāḥ parvatā agnayo me |  
maiṣāṃ rādhy abhicāra eṣa  
pratyag enān pratisareṇa hanmi ||  

#### PS_13.1.2
tapaḥśramāv antarau mat parītaṃ  
brahmayajñam antaraṃ mad dadhāmi |  
(…) || +++(see 1cd)+++  

#### PS_13.1.3
agnīṣomāv antarau mad bhavātho  
divaṃ varma pṛthivīṃ ca kṛṇve |  
(…) || +++(see 1cd)+++  

#### PS_13.1.4
antarhitaṃ me sāma prastutam  
antarhitaḥ parameṣṭhī prajāpatiḥ |  
(…) || +++(see 1cd)+++  

#### PS_13.1.5
antarhitā sarparājñī vīrāṇ me  
antarhitaḥ puruṣo medhyo me |  
(…) || +++(see 1cd)+++  

#### PS_13.1.6
antarhitā me ṣaḍ urvīḥ sadhrīcīr  
antarhitāḥ sādhyā āptyā me |  
(…) || +++(see 1cd)+++  

#### PS_13.1.7
(antarhitā) ma ṛṣayaḥ pracetaso +++(read maharṣayaḥ with Or.?)+++  
antarhitaḥ sūryo mātariśvā |  
(…) || +++(see 1cd)+++  

#### PS_13.1.8
antarhitā me nadyaḥ syandamānā  
antarhitā oṣadhīḥ puṣpiṇīr me  
(…) || +++(see 1cd)+++  

#### PS_13.1.9
antarhitāḥ paśavaḥ kakṣyā me  
antarhitaṃ vayo yat patatri |  
(…) || +++(see 1cd)+++  

#### PS_13.1.10
antarhitā ma iṣavo brāhmaṇānām  
antarhitā vanaspatayaḥ samūlāḥ |  
(…) || +++(see 1cd)+++  

### 2

#### PS_13.2.1
antarhitā devatalpāḥ puro me  
antarhitā jagatī chandasāṃ me |  
(…) || +++(see 13.1.1cd)+++  

#### PS_13.2.2
antarhitā me samudrā dvādaśā  
antarhitā uṣasi tārakā me |  
(…) || +++(see 13.1.1cd)+++  

#### PS_13.2.3
antarhitā agnayo dhiṣṇyā me  
antarhitā ṛtava ārtavā me |  
(…) || +++(see 13.1.1cd)+++  

#### PS_13.2.4
antarhitā me pradiśaś catasro  
antar bhūtam uta bhavyaṃ dadhe 'ham |  
maiṣāṃ rādhy abhicāra eṣa  
pratyag enān pratisareṇa hanmi ||  

#### PS_13.2.5
hanmi te 'haṃ kṛtaṃ havir  
yo me ghoram acīkṛtaḥ | +++(Bhatt. acīkl̥paḥ)+++  
apāñcau ta ubhau bāhū  
api nahyāmy āsyam ||  

#### PS_13.2.6
api nahyāmi te bāhū  
api nahyāmy āsyam |  
agner devasya manyunā  
tena te 'vadhiṣaṃ havir  
yo me ghoram acīkṛtaḥ || +++(Bhatt. acīkl̥paḥ)+++  

### 3

#### PS_13.3.1
uditaḥ śatayojanam  
indro vartayate ratham |  
sāyakaṃ kṣuravartmānam +++(emend. Lubotsky ("having a sharp track", an epithet of Indra's vajra- = ratha-); Bhatt. kṣuravartamānam)+++  
aher jātāni jambhayan ||  

#### PS_13.3.2
dṛḍhāsa āsann ahayo  
hatā udarasarpiṇaḥ |  
puccham udveṣṭayantaḥ  
śvā piṇḍam adann iva ||  

#### PS_13.3.3
pāpaka pāparūpaka  
kiṃ me sakhāyam ātudaḥ |  
na mām apaśya āgataṃ  
satīnaṃ viṣadūṣaṇam ||  

#### PS_13.3.4
ahijambhāś carāmasi  
muṣkābarho gavām iva |  
pīlā upa svajaṃ hanma  
upa stambhe pṛdākvam ||  

#### PS_13.3.5
ye ke cedam upāsauṣur  
vātasyeva pṛthag yataḥ |  
aṅgo nu sarve brūta-  
-āheyam arasaṃ viṣam ||  

#### PS_13.3.6
triddhisi te niṣadanaṃ +++(read tṛṇḍmasi?)+++  
tripuṣi pāpa te gṛhaḥ |  
acchinnaṃ tvā vāto hanty  
acchinnam abhi varṣati ||  

#### PS_13.3.7
nākulena bheṣajena  
tenāhīn jambhayāmasi |  
māṃścatur nāma vṛkṣakaḥ  
sa enān arasān akaḥ ||  

#### PS_13.3.8
asitāhe 'rasaṃ viṣam  
ubhayoḥ sitasya ca | +++(Lopez svajasya)+++  
abhikrandasya yā ropīs  
tā ito 'pa nayāmasi ||  

#### PS_13.3.9
idaṃ paidvo ajāyata-  
-idam asya vivartanam |  
idaṃ kanikrado mṛgo  
viṣam eti parābhavam ||  

#### PS_13.3.10
viṣūcīnā vātā vāntu  
viṣvag varṣantu vṛṣṭayaḥ |  
viṣvag viṣaṃ pra meha tvaṃ  
śatadhāra ivāvaṭaḥ ||  

### 4

#### PS_13.4.1
nir ito haritasrajam  
indro vartayate ratham |  
tenāpi lihna īyate  
nipiṃṣann ahināmnaḥ ||  

#### PS_13.4.2
yenendra dasyūn amṛṇor  
yena vṛtraṃ parābhinaḥ |  
tenā śatakrato tvam  
aher jātāni jambhaya ||  

#### PS_13.4.3
praty amodata pṛthivī  
prati dyauḥ prati sūryaḥ |  
paidvo yad aśvamātā  
krandenāhīn apāvapat ||  

#### PS_13.4.4
yadā paidvo 'śvamātā  
krandenāhīn apāvapat |  
rajjū ṣma datvatīḥ śere  
pūyantīḥ pṛthivīm anu ||  

#### PS_13.4.5
nāpo jīryanti nāmṛtaṃ  
nendrāṇī vidhavābhavat | +++(Bhatt. avidhavābhavat)+++  
na tvām āstegiṣad viṣam +++(Bhatt. āstebhiṣad)+++  
aśmānam iva sāyakam ||  

#### PS_13.4.6
indrāgnī mitrāvaruṇā  
tvaṣṭāram aditiṃ bhagam |  
huve 'ham arvantaṃ paidvaṃ  
mā me 'yaṃ puruṣo riṣat || +++(emend. Franceschini; Bhatt. myāmeyaṃ)+++  

#### PS_13.4.7
sadyo jāto 'kanikradat  
solbo vy adhūnuta |  
krandenāśvasya vājino  
'hanyantāhayaḥ pṛthak ||  

anuvāka 1 ||

### 5

#### PS_13.5.1
imaṃ stomam arhate jātavedase  
ratham iva saṃ mahemā manīṣayā |  
bhadrā hi naḥ pramatir asya saṃ sady  
agne sakhye mā riṣāmā vayaṃ tava ||  

#### PS_13.5.2
yasmai tvam āyajase sa sādhaty  
anarvā kṣeti dadhate suvīryam |  
sa tūtāva nainam aśnoty aṃhatir  
agne (…) || +++(see 1d)+++  

#### PS_13.5.3
bharāmedhmaṃ kṛṇavāmā havīṃṣi  
te citayantaḥ parvaṇā parvaṇā vayam |  
jīvātave prataraṃ sādhayā dhiyo  
'gne (…) || +++(see 1d)+++  

#### PS_13.5.4
śakema tvā samidhaṃ sādhayā dhiyas  
tve devā havir adanty āhutam |  
tvam ādityām̐ ā vaha tān hy ūṣmasy  
agne (…) || +++(see 1d)+++  

#### PS_13.5.5
tvam adhvaryur uta hotāsi pūrvyaḥ  
praśāstā potā januṣā purohitaḥ |  
viśvā vidvām̐ ārtvijyā dhīra puṣyasy  
agne (…) || +++(see 1d)+++  

#### PS_13.5.6
diśāṃ gopā asya caranti jantavo  
dvipāc ca yad uta catuṣpad aktubhiḥ |  
citraḥ praketa uṣaso mahām̐ asy  
agne (…) || +++(see 1d)+++  

#### PS_13.5.7
yo viśvataḥ supratīkaḥ sadṛṅṅ asi  
dūre cit san taḍid ivāti rocase |  
rātryāś cid andho ati deva paśyasy  
agne (…) || +++(see 1d)+++  

#### PS_13.5.8
pūrvo devā bhavatu sunvato ratho  
'smākaṃ śaṃso abhy astu dūḍhyaḥ |  
tad ā jānītota puṣyatā vāco  
'gne (…) || +++(see 1d)+++  

#### PS_13.5.9
vadhair duḥśaṃsām̐ apa dūḍhyo jahi  
dūre vā ye anti vā ke cid atriṇaḥ |  
athā yajñāya gṛṇate sugaṃ kṛdhy  
agne (…) || +++(see 1d)+++  

#### PS_13.5.10
yad ayukthā aruṣā rohitā rathe  
vātajūtā vṛṣabhasyeva te ravaḥ |  
ād invasi vanino dhūmaketunā-  
-agne (…) || +++(see 1d)+++  

### 6

#### PS_13.6.1
adha svanād uta bibhyuḥ patatriṇo  
drapsā yat te yavasādo vy asthiran |  
sugaṃ tat te tāvakebhyo rathebhyo  
'gne (…) || +++(see 13.5.1d)+++  

#### PS_13.6.2
tvaṃ mitrasya varuṇasya dhāsy  
avayātāṃ marutāṃ heḍo adbhutaḥ |  
mṛḍā su no bhūtv eṣāṃ manaḥ punar  
agne (…) || +++(see 13.5.1d)+++  

#### PS_13.6.3
devo devānām asi mitro adbhuto  
vasur vasūnām asi cārur adhvare |  
śarmant syāma tava saprathastame  
'gne (…) || +++(see 13.5.1d)+++  

#### PS_13.6.4
tat te bhadraṃ yat samiddhaḥ sve dame  
somāhuto jarase mṛḍayattamaḥ |  
dadhāsi ratnaṃ draviṇaṃ ca dāśuṣe  
'gne sakhye mā riṣāmā vayaṃ tava ||  

#### PS_13.6.5
yasmai tvaṃ sudraviṇo dadāśo  
'nāgās tvam adite sarvatātā |  
yaṃ bhadreṇa śavasā codayāsi  
prajāvanto rādhasā te syāma ||  

#### PS_13.6.6
sa tvam agne saubhagatvasya vidvān  
asmākam āyuḥ pra tireha deva |  
tan no mitro varuṇo māmahantām  
aditiḥ sindhuḥ pṛthivī uta dyauḥ ||  

### 7

#### PS_13.7.1
kim indrasya parihitaṃ kim agneḥ  
kiṃ viṣṇos tvaṣṭur varuṇasya vāsaḥ |  
bṛhaspater uta somasya rājñaḥ  
kiṃ vasānā maruto varṣayantu ||  

#### PS_13.7.2
dhātū rudrasya kiṃ vāyor  
vājināṃ vasanaṃ mahat |  
kiṃ pūṣā brahmaṇaspatir  
viśve devāś ca bibhrati ||  

#### PS_13.7.3
kiṃ devānāṃ paridhānaṃ samānaṃ  
yasminn eṣāṃ sāṃmanasyaṃ babhūva |  
kva rātrī niviśate kvāhaḥ kvedam  
abhraṃ bhavati yat sameti vyeti ca ||  

#### PS_13.7.4
katamenāpo divam udvahanti  
kaḥ samenodayanena netā |  
vātasya tvā vidyutāṃ stanayitnur  
apāṃ pṛcchāmy ayanāny agneḥ ||  

#### PS_13.7.5
pṛcchāmi tvā pṛṣatīṃ rohiṇīṃ ca  
vatsaṃ pṛcchāmi saha mātaraṃ tvā |  
indraṃ tvānu pṛcchāmi sākṣāt  
sabhānāṃ ca sabhāpatim ||  

#### PS_13.7.6
ko vayasām adadhān nāmāni kaḥ paśūnāṃ  
kaḥ sarpāṇāṃ devajanā ya āsan |  
ko 'sya jantor adadhād brūhi nas tat ||  

#### PS_13.7.7
kati rohāḥ svar ā rohayanti  
yebhī rohito divam āruroha |  
rāṣṭrabhṛtaḥ kṣatrabhṛto vasubhṛto  
vasudānavo vasuyavaḥ ||  

#### PS_13.7.8
kaś caturdhā vi kramate mahitvā  
kaṃ rakṣanti kavayo 'pramādam |  
puruṣaṃ tvānu pṛcchāmi sākṣān  
mṛtyor aṅgāni kati tāni vettha ||  

#### PS_13.7.9
yaṃ siṣeva vṛṣabhaś carṣaṇīṇām  
indro vajram ahīnā spardhamānaḥ |  
yena vṛtraṃ maghavā saṃpipeśa  
taṃ naḥ pra brūhi yadi taṃ pravettha ||  

#### PS_13.7.10
kaḥ parvatānām adadhān nāmāni  
ko vanaspatīnām adadhād oṣadhīnām |  
pṛcchāmi tvā bhuvanasya nābhiṃ  
gāṃ tvā pṛcchāmi katamāni sākṣāt ||  

### 8

#### PS_13.8.1
devatalpā devakośāḥ kveha  
tān naḥ pra brūhi yadi tān pravettha |  
pṛcchāmi tvā garagiraḥ kiyanto  
yebhyo 'gnir havyaṃ vahati prajānan  
hutaṃ martyair amṛto martyebhyaḥ ||  

#### PS_13.8.2
svapne ya ekas tamasā sahaity  
aṅgāni gṛhṇan puruṣasya cakṣuḥ |  
sa prātar eti tamasā punaḥ  
sa hā jyotir eti kva sadadeti ||  

#### PS_13.8.3
vratapatim adhipatiṃ  
madhukṛtā madhupatim |  
devāṃs tvā sarvān pṛcchāmy  
ahutādaś ca te kati ||  

#### PS_13.8.4
ko 'ntarikṣāt pari paśyatīdaṃ  
yasmād agra indriyaṃ saṃbabhūva |  
mahat sa kasmād abhayaṃ bibhāya  
kasya yuktasyāsyā srakvāl  
lohitaṃ parāpatat tat kveha ||  

#### PS_13.8.5
ittham eke pravrajantīttham  
eke dakṣiṇāḥ pratyañca udañcaḥ  
prāñco 'bhi vrajanty eke |  
teṣāṃ sarveṣām iha saṅgatiḥ sākaṃ  
sa eko bhūtaś carati prajānan ||  

### 9

#### PS_13.9.1
marīcir āsīt sā manasaḥ sam abhavat |  
sā pravīyata sā garbham adhatta |  
sa garbho 'vardhata sa vṛddho 'bravīj jāyā iti |  
tasyai prajāpatir ajuhot svadhiṣṭhānā ceti svadhicaraṇā ceti |  
prajāpatiḥ sasṛje kapāle vijihīthāṃ mā mā saṃ tāptaṃ mahāntaṃ lokam abhipaśyamāne +++(see Lopez 2010; Bhatt. prajāpate svasurjyo)+++  
so 'jāyata tasya jātasya dyāvāpṛthivī pārśve āstāṃ samudrau kukṣī sūryācandramāsāv akṣī virāṭ śiraḥ |  
tasmāj jātāt sarve pāpmāno vijante sarve asmāt pāpmāno vijante ya evaṃ veda ||  

anuvāka 2 ||

## Kāṇḍa 14

### 1

#### PS_14.1.1
endro bāhubhyām abharac cikitvān  
apo devīr varuṇāya prajānan |  
tam ādityā abhy aṣiñcanta sarve  
rājānam ugraṃ bṛhate raṇāya  
tā na āpo rājasūyā avantu ||  

#### PS_14.1.2
hiraṇyavarṇā iti catasraḥ || +++(PS 1.25.1-4 are repeated with a different refrain (= 14.1.1e))+++  

#### PS_14.1.3
(…) || +++(PS 1.25.2 is repeated with a different refrain (= 14.1.1e))+++  

#### PS_14.1.4
(…) || +++(PS 1.25.3 is repeated with a different refrain (= 14.1.1e))+++  

#### PS_14.1.5
(…) || +++(PS 1.25.4 is repeated with a different refrain (= 14.1.1e))+++  

#### PS_14.1.6
apo devīr madhumatīr agṛhṇata-  
-ūrjasvatī rājasūyā mayobhuvaḥ |  
yābhir mitrāvaruṇāv abhyasiñcan  
tāḥ (…) || +++(see 1e)+++  

#### PS_14.1.7
varuṇena preṣitā yanti śubhrā  
utsaṃ devīr dadhate yā hiraṇyayam |  
yā brahmaṇā punate saṃvidānās  
tāḥ (…) || +++(see 1e)+++  

#### PS_14.1.8
apaḥ samudrād divam ud vahanti  
divas pṛthivīm abhi yāḥ sṛjanti |  
yābhir īśānā marutaś caranti  
tāḥ (…) || +++(see 1e)+++  

#### PS_14.1.9
yā amṛtaṃ bibhrati yā madhu priyaṃ  
yā agṛbhṇan ṛṣayo devasakhye |  
yābhir indram aty anayann arātīs  
tāḥ (…) || +++(see 1e)+++  

#### PS_14.1.10
yā jīvadhanyā dhanam utpṛṇanti  
devāyate dāśuṣe martyāya |  
yāsāṃ payo akṣitam akṣitānāṃ  
tāḥ (…) || +++(see 1e)+++  

### 2

#### PS_14.2.1
hiraṇyaupaśā dhvajanīḥ punānā  
yāḥ samudram abhyarcanti dhenavaḥ |  
yāḥ parjanyo vahaty antarikṣe  
tāḥ (…) || +++(see 14.1.1e)+++  

#### PS_14.2.2
rathantare bṛhati gīyamāne  
kṣatraṃ jinvanti pra tiranty āyuḥ |  
yābhis trayān vājino vājayanti  
tāḥ (…) || +++(see 14.1.1e)+++  

#### PS_14.2.3
yābhiḥ saha vṛtrahā somam  
indro vasor īśāno apibat sutasya |  
yāḥ sapta ṛṣayaḥ kavayaḥ punanti  
tāḥ (…) || +++(see 14.1.1e)+++  

#### PS_14.2.4
sapta ṛṣayo bharatam abhy aṣiñcann  
āsmin rāṣṭram adadhur dakṣiṇāvat |  
prajāyai manum asumavanta devās  
tāḥ (…) || +++(see 14.1.1e)+++  

#### PS_14.2.5
yābhir yajñaṃ prāñcam ukṣayanti dhīrā  
yābhiḥ somaṃ madhupṛcaṃ punanti |  
yābhir idaṃ jīvati viśvam ejat  
tāḥ (…) || +++(see 14.1.1e)+++  

#### PS_14.2.6
yāsāṃ stokā madhumayā babhūvur  
ghṛtaṃ saṃjñānaṃ madhu pinvate yāḥ |  
yāḥ soma āpaḥ praṇayanti brahmaṇā  
tāḥ (…) || +++(see 14.1.1e)+++  

#### PS_14.2.7
yāsāṃ pador ājyaṃ vājinaṃ tu  
somasya prasavam anu yāḥ pavante |  
antarvatīs taruṇavatsā ghṛtācīs  
tā na āpo rājasūyā avantu ||  

#### PS_14.2.8
ajījananta matayaḥ svarvida  
ā brahmaṇā sūktadheyāny aguḥ |  
asūṣuta rājasūyāḥ payāṃsi  
prāsāvīd devaḥ savitā bhuvanāni viśvā ||  

#### PS_14.2.9
somo rājā bhavo rājā paśupatiḥ  
paśūnāṃ varuṇo dhṛtavrataḥ |  
ye rājasūye asūyanta devās  
te te kṣatraṃ dadhatv āyur ojaḥ ||  

#### PS_14.2.10
āsthād ud asthād ajaniṣṭa vipro  
mṛdho vy āsthad aśasīta bāhū |  
āre avādhiṣṭa nirṛtiṃ parācaiḥ  
samapṛkta raśmibhiḥ sūryaś ca ||  

### 3

#### PS_14.3.1
apaśyaṃ tvāvarohantaṃ  
divataḥ pṛthivīm iva |  
apaśyam asyantaṃ rudraṃ  
nīlagrīvaṃ śikhaṇḍinam ||  

#### PS_14.3.2
diva ugro 'vārukṣat  
praty aṣṭhād bhūmyām adhi |  
janāsaḥ paśyatemaṃ  
nīlagrīvaṃ vilohitam ||  

#### PS_14.3.3
eṣa aity avīrahā  
rudro jalāṣabheṣajī |  
vi te kṣepam anīnaśad  
vātīkāro vy etu te ||  

#### PS_14.3.4
namas te bhava bhāmāya  
namas te bhava manyave |  
namas te astu bāhūbhyām  
uto ta iṣave namaḥ ||  

#### PS_14.3.5
yām iṣaṃ giriśanta  
haste bibharṣy astave |  
śivāṃ giriśa tāṃ kṛṇu  
mā hiṃsīḥ puruṣān mama ||  

#### PS_14.3.6
śivena vacasā tvā  
giriśācchā vadāmasi |  
yathā naḥ sarvam ij jagad  
ayakṣmaṃ sumano asat ||  

#### PS_14.3.7
yā ta iṣuḥ śivatamā  
śivaṃ babhūva te dhanuḥ |  
śivā śaravyā yā tava  
tayā no mṛḍa jīvase ||  

#### PS_14.3.8
yā te rudra śivā tanūr  
aghorāpāpakāśinī |  
tayā nas tanvā śantamayā  
giriśantābhi cākaśa ||  

#### PS_14.3.9
asau yas tāmro aruṇa  
uta babhrur vilohitaḥ |  
ye ceme abhito rudrā  
dikṣu śritāḥ sahasraśo  
'vaiṣāṃ heḍa īmahe ||  

#### PS_14.3.10
adṛśaṃ tvāvarohantaṃ  
nīlagrīvaṃ vilohitam |  
uta tvā gopā adṛśann  
uta tvodāhāryaḥ |  
uto tvā viśvā bhūtāni  
tasmai dṛṣṭāya te namaḥ ||  

### 4

#### PS_14.4.1
namo 'stu nīlaśikhaṇḍāya  
sahasrākṣāya vājine |  
atho ye asya satvānas  
tebhyo 'ham akaraṃ namaḥ ||  

#### PS_14.4.2
namāṃsi ta āyudhāya-  
-anātatāya dhṛṣṇave |  
ubhābhyām akaraṃ namo  
bāhubhyāṃ tava dhanvane ||  

#### PS_14.4.3
pra muñca dhanvanas pary  
ubhayor ātnyor jyām |  
yāś ca te hasta iṣavaḥ  
parā tā bhagavo vapa ||  

#### PS_14.4.4
avatatya dhanus tvaṃ  
sahasrākṣa śateṣudhe |  
niśīrya śalyānāṃ mukhā  
śivo naḥ śambhur ā cara ||  

#### PS_14.4.5
vijyaṃ dhanuḥ śikhaṇḍino  
viśalyo bāṇavām̐ uta |  
aneśann asyeṣavaḥ  
śivo asya niṣaṅgatiḥ ||  

#### PS_14.4.6
pari te dhanvano hetir  
asmān vṛṇaktu viśvataḥ |  
atho ya iṣudhis tava-  
-āre asmin ni dhehi tam ||  

#### PS_14.4.7
yā te hetir mīḍhuṣṭama  
haste babhūva te dhanuḥ |  
tayā tvaṃ viśvato asmān  
ayakṣmayā pari bhuja ||  

### 5

#### PS_14.5.1
supārśvā kāmadughā na āgañ  
chataudanā payasā pinvamānā |  
ūrjaṃ duhānā anapasphurantī  
yajamānasya pra tiranty āyuḥ ||  

#### PS_14.5.2
gṛbhṇāmi medhyām uśatīṃ  
svastaya ūrjasvatīm  
anamīvāṃ svādhyām |  
viśvo loko mama deveṣv astu  
śataudanāṃ śraddadhānaḥ pacāmi ||  

#### PS_14.5.3
badhāna devīm abhi dhehi muñjatīṃ  
śataudanāṃ kāmadughā hy eṣā |  
maināṃ hiṃsīr aśmanā jahṛṣāṇo  
'py etu devām̐ ati gacchati dviṣaḥ ||  

#### PS_14.5.4
ā rabhasva brahmaṇā vaiśvadevīṃ  
śataudanāṃ śatapāpmāno asyāḥ |  
samarpayann aśmanā parvatena  
svargaṃ lokam adhi rohayainam ||  

#### PS_14.5.5
dhṛṣṇu hy enāṃ vikṛtā vikṛntann  
apaghnaṃś carmerayā saṃ sṛjainām |  
virājo duhiterayā samaktā  
kāmaṃ kāmaṃ yajamānāya duhām ||  

#### PS_14.5.6
yathāparu viśasannāti maṃsthāḥ  
kṛṇuṣvā me nāvadheyāni pṛthak |  
agan devān mānuṣī yā purābhūc  
chataudanā pururūpā suvarṇā ||  

#### PS_14.5.7
dvipād dvihastaḥ puruṣo mahādamo  
vanaspatiṃ bibharti sāyakāgram |  
tena parūṃṣi pravidvān aghnyāyāḥ  
śataudanāṃ devīṃ śatadhā vy asya ||  

#### PS_14.5.8
etaṃ bradhnaṃ carmaṇaḥ kṛnta sādhu  
tam u pramāya śatadhā vy asya |  
sam ut sṛjann avadhānāni sarvā  
rāyaspoṣaṃ yajamānāya dhehi ||  

#### PS_14.5.9
ṛcā kumbhīm adhy agnau śrayāmi  
bhūmyāṃ tvā bhūmim adhi dhārayāmi |  
apo māṃsaṃ bibhratī mā vyathiṣṭhā  
mā tvā vadhiṣur menibhiḥ piśācāḥ ||  

#### PS_14.5.10
ūrdhva prehi mā saṃ vikthā  
vy asya rajo antaram |  
rakṣāṃsi sarvā tīrtvā-  
-athā roha divaṃ tvam ||  

### 6

#### PS_14.6.1
divaṃ prehi śataudane  
sahasrasyāyanaṃ bhava |  
ayutaṃ prayutaṃ bhava-  
-akṣitir bhavatāt tvaṃ  
svargaṃ lokam āruhaḥ ||  

#### PS_14.6.2
śataudanāṃ śatadhā bhakṣayanti  
śataṃ rohān rohati yo dadāti |  
vāmadevyaṃ naudhasam asyāḥ pakṣau  
tṛtīye nāke adhi viṣṭapi śritā ||  

#### PS_14.6.3
śataudanāṃ śatadhā kalpamānā  
śataṃ rūpāṇi kṛṇute svaryatī |  
sā no devī suhavā śarma yacchatv  
atho mṛḍātīdṛśe ||  

#### PS_14.6.4
śataudanā dvādaśāhena saṃmitā  
śataṃ pṛṣṭhāni sasṛje svaryatī |  
sarvān yajñān pariyatī parastāt  
sā dātāraṃ rāyaspoṣe dadhātu ||  

#### PS_14.6.5
abhi prehi śataudana  
ījānān somasatvanaḥ |  
yajñāṃs tvaṃ sarvān āptvā  
kāmaprasyāyanaṃ bhava ||  

#### PS_14.6.6
abhi prehi śataudane  
yajñenāyajvanas tara |  
ā devayūn arūruho  
yatrādas tridivaṃ divaḥ ||  

#### PS_14.6.7
īrāpadī prathamā śataudanā  
satyaṃ ha madhyam amṛtaṃ śiras tava |  
ubhe devī rodasī ā pṛṇāsi ||  

#### PS_14.6.8
ṛtaṃ ha śroṇī uta sakthau tanvā-  
-ojo ha bāhū uta tad balāya kam |  
anuṣṭhu jaṭharam ād u pārśve  
sarvām̐l lokāṃ chataudanā samāpa ||  

#### PS_14.6.9
cakṣuṣmatī prathamā śataudanā  
sūryo ha cakṣur uta candramās tava |  
viśvair devair ṛtubhiḥ saṃvidānā  
sā dātāraṃ tṛptyā tarpayāsi ||  

#### PS_14.6.10
śataṃ payāṃsi śatam asyā vatsāḥ  
śatadhā pakvāṃ vi bhajanty enām |  
sapta lokā divy ārpitā ye tāṃ  
jigetha prathamā śataudane ||  

### 7

#### PS_14.7.1
sahasreṇa śatamānā yad eṣi  
lokāṃ jigetha prathamā śataudane |  
sarvavedasam uta vājapeyaṃ  
sarvām̐l lokāṃ chataudanā samāpa ||  

#### PS_14.7.2
indraḥ papāta prathamaḥ śataudanāṃ  
sapta ṛṣibhyaḥ sumanasyamānaḥ |  
tayāsurāṇāṃ balam oja ā dade  
tayā ruroha viṣṭapo devalokān ||  

#### PS_14.7.3
viśvāmitro 'yaṃ jamadagnir atrir  
bharadvājo gotamo 'yaṃ vasiṣṭhaḥ |  
idaṃ pakvaṃ kaśyapasaptamāḥ  
prāśnantu prathamāḥ śataudanām ||  

#### PS_14.7.4
jyotiṣmatī prathamā śataudanā  
trīṇi jyotīṃṣi kṛṇute svar yatī |  
tāṃ dātāra upa jīvanti yatra  
tatra devaiḥ sadhamādaṃ madanti ||  

#### PS_14.7.5
chandaḥpakṣā bṛhatī śataudanā  
trīṇi cchandāṃsi sasṛje svar yatī |  
ṛtūṇām adhirājaṃ saṃvatsaraṃ  
patim asyā vindan ||  

#### PS_14.7.6
atikramyāgniṣṭomam  
atirātraṃ śataudane |  
yajñāṃs tvaṃ sarvān āptvā  
cityam agniṃ vy aśnuhi ||  

#### PS_14.7.7
aśvamedhyam atikramya  
dvādaśāhaṃ śataudane |  
trirātraṃ sāhnam āptvā  
vājapeyena kalpate ||  

#### PS_14.7.8
ye sahasrair ījānā  
agnihotrahutaś ca ye |  
yajñair ye sarvair ījānās  
tān āpnoti śataudanā || +++(Bhatt. tāna)+++  

#### PS_14.7.9
śaṃ te parūṃṣi subhage dadhāmi  
śaṃ te māṃsāny attathā bhavanti |  
asthi yat te śamitā śaśāra  
tat te tvaṣṭā vihṛtaṃ niṣ kṛṇotu ||  

#### PS_14.7.10
ye yajñena jitā lokā  
yā nu cchandāṃsi bhejire |  
sarvāṃs tām̐l lokān āpnoti  
yo dadāti śataudanām ||  

### 8

#### PS_14.8.1
iṣirā yoṣā yuvatīr damūnā  
rātrī devasya savitur bhagasya |  
aśvakṣatā suhavā saṃbhṛtaśrīr  
ā paprau dyāvāpṛthivī mahitvā ||  

#### PS_14.8.2
ava viśvāny aruhad gabhīrā-  
-udvarṣiṣṭham aruhad aśramiṣṭhā |  
uśatī rātry anu sānu bhadrād  
vi tiṣṭhate mitra iva svadhābhiḥ ||  

#### PS_14.8.3
narye vandye subhage sujāta  
ā cāgan rātri sumanā iha syām |  
asmāṃs trāyasva naryāṇi jātā-  
-aśvyā yāni gavyāni puṣṭā ||  

#### PS_14.8.4
siṃhasya rātry uśatī piśasya  
vyāghrasya dvīpino varca ā dade |  
aśvasya bradhnaṃ puruṣasya māyaṃ  
puru rūpāṇi kṛṇuṣe vibhātī ||  

#### PS_14.8.5
śivāṃ rātrim ahni sūryaṃ ca  
himasya mātā suhavā no astu |  
asya stomasya subhage ni bodha  
yena tvā vande viśvāsu dikṣu ||  

#### PS_14.8.6
stomasya no vibhāvari  
rātri rājeva joṣasai |  
asāma sarvavīrā  
bhavāma sarvavedaso vyucchantīr anūṣasaḥ ||  

#### PS_14.8.7
śamyā ha nāma dadhiṣe  
mama dipsanti ye dhanā |  
rātrīha tān asad apa- +++(Lopez rātri hitā naḥ sutalpā)+++  
-atha steno na vidyate  
atha ripur na vidyate ||  

#### PS_14.8.8
bhadrāsi rātri camaso na piṣṭo  
viśvaṃ gorūpaṃ yuvatir bibharṣi |  
cakṣuṣmatī me mṛśatī vapūṃṣi +++(mṛśatī with Lopez; Bhatt. mṛṣatī)+++  
prādityān divyān rukmām̐ amukthāḥ || +++(Lopez prādityaṃ divyaṃ rukmam; Bhatt. pradityāṃ divyāṃ rukmāṃ)+++  

#### PS_14.8.9
yo adya stena āyaty  
aghāyur martyo ripuḥ |  
rātrī tasya pratītya  
pra grīvā pra śiro hanat ||  

#### PS_14.8.10
pra pādau na yathāyati  
pra hastau na yathāśiṣat |  
yo malimlar upāyati  
sa saṃpiṣṭo apāyati |  
apāyati sv apāyati  
śuṣke sthāṇāv apāyata ||  

### 9

#### PS_14.9.1
andhaṃ rātri tiṣṭhadhūmam  
aśīrṣāṇam ahiṃ kṛṇu |  
akṣau vṛkasya nir jahy  
ā stenaṃ drupade jahi ||  

#### PS_14.9.2
ye te rātry anaḍvāhas  
tīkṣṇaśṛṅgāḥ svāśavaḥ |  
tebhir no adya pāraya-  
-ati durgāṇi viśvahā ||  

#### PS_14.9.3
rātriṃ rātrim ariṣyantas  
tarema tanvā vayam |  
gambhīram aplavā iva  
na tareyur arātayaḥ ||  

#### PS_14.9.4
yathā śāmyākaḥ prapatan  
predivān nānu vidyate |  
evā rātri pra pātaya  
yo asmām̐ abhy aghāyati ||  

#### PS_14.9.5
apa stenaṃ vāsomathaṃ  
goajam uta taskaram |  
atho yo arvataḥ śiro  
+'bhidhāya ninīṣati ||  

#### PS_14.9.6
yad adya rātri subhage  
vibhajanty ayovasu |  
yad ehy asmān bhrājaya-  
-athed anyān upāyasi ||  

#### PS_14.9.7
uṣase naḥ pari dehi +++(Bhatt. dhehi)+++  
sarvān rātry anāgasaḥ |  
uṣā no ahna ā bhajād  
ahas tubhyaṃ vibhāvari ||  

anuvāka 3 ||

## Kāṇḍa 15

### 1

#### PS_15.1.1
samyan digbhyaḥ pavate saṃ svarvin  
madhor ato mādhavaḥ pātv asmān |  
agnir devo duṣṭarītur adābhya  
idaṃ kṣatraṃ rakṣatu pātv asmān ||  

#### PS_15.1.2
rathantaraṃ sāmabhiḥ pātv asmān  
gāyatreṇa cchandasā viśvarūpam |  
dvādaśā iṣṭayā stomo ahnāṃ  
samudro vāca idam ojaḥ pipartu ||  

#### PS_15.1.3
ugrā diśām abhibhūtir vayodhāḥ  
śuciḥ śukre ahany ojasye |  
indrādhipatiḥ pipṛtād ato no  
mayi kṣatraṃ viśvato dhārayedam ||  

#### PS_15.1.4
bṛhad rāṣṭraṃ kṣatrabhṛd vṛddhavṛṣṇyaṃ  
triṣṭubhaujaḥ śubhitam ugravīram |  
indra stomaiḥ pañcadaśena varca  
idaṃ vātena sagareṇa rakṣatu ||  

#### PS_15.1.5
prācī diśāṃ sahayaśā yaśasvatī  
viśve devāḥ prāvṛṣāhnāṃ svarvatī |  
idaṃ kṣatraṃ duṣṭaram astv ojo  
anādhṛṣṭaṃ sahasvaṃ sahasvat ||  

#### PS_15.1.6
vairūpe sāmany aha tac chakeyaṃ  
jagatyainad vikṣv ā veśayāmi |  
viśve devāḥ saptadaśena vadyam  
idaṃ kṣatraṃ salilāvatam ugram ||  

#### PS_15.1.7
dhatrī diśāṃ kṣatram idaṃ dādhartu-  
-upasthāśānāṃ mitravad astv ojaḥ |  
mitrāvaruṇā śaradāhnā cikitnū  
asmai kṣatrāya mahi śarma yacchatam ||  

#### PS_15.1.8
vairāje sāmany adhi me manīṣā-  
-anuṣṭubhā saṃbhṛtaṃ vīryaṃ sahaḥ |  
idaṃ kṣatraṃ mitravad ārdradānv ojā  
mitrāvaruṇā rakṣatam ādhipatye ||  

#### PS_15.1.9
samrāḍ diśāṃ sahasāmnī sahasvaty  
ṛtur hemanto viṣṭhayā naḥ pipartu |  
oṣajātāṃ bṛhatī ca śakvarī-  
-imaṃ yajñam avatāṃ no ghṛtācī ||  

#### PS_15.1.10
svarvatī sudughā naḥ payasvatī  
diśāṃ devy avatu no ghṛtācī |  
tvaṃ gopāḥ puraetota paścād  
bṛhaspate yāmyāṃ yuṅdhi vācam ||  

### 2

#### PS_15.2.1
stomaikaviṃśe bhuvanasya patni  
vivasvagvāte abhi no gṛṇīhi |  
ghṛtavatī savitar ādhipatye  
payasvatī rantir āśā no astu ||  

#### PS_15.2.2
ūrdhvā diśāṃ rantir āśauṣadhīnāṃ  
saṃvatsareṇa savitā no ahnā |  
revat sāmnāṃ paṅktiś chandasām  
ajātaśatruḥ syonā no astu ||  

#### PS_15.2.3
viṣṭambho divo dharuṇaḥ pṛthivyā  
asyeśānā jagato viṣṇupatnī |  
viśvavyacā iṣayantī suhutiḥ  
syonā no astv aditer upasthe ||  

#### PS_15.2.4
dhruvā diśāṃ viṣṇupatny aghorā-  
-asyeśānā sahaso yā manotā |  
bṛhaspatir mātariśvota vāyuḥ  
saṃdhānā vātā abhi no gṛṇantu ||  

#### PS_15.2.5
yo naḥ pitā janitā yo vidhartā  
yo naḥ sato abhy ā saj jajāna |  
sa āśiṣā draviṇam icchamānaḥ  
prathamacchado vara ā viveśa ||  

#### PS_15.2.6
abhy ā vartasva pṛthivī  
yajñena payasā saha |  
apānto agnir iṣito 'va rohatu ||  

#### PS_15.2.7
yad agne candraṃ yat pūtaṃ  
yac chukraṃ yac ca yajñiyam |  
tad devebhyo bharāmasi ||  

#### PS_15.2.8
iṣam ūrjam aham ata ādi  
yajñasya yonau mahiṣasya dhāman |  
ā no goṣu viśastv ā prajāyāṃ  
jahāmi sedim anirām amīvām ||  

### 3

#### PS_15.3.1
āyuṣo 'si prataraṇaṃ  
vipraṃ bheṣajam ucyase |  
tad āñjana tvaṃ śantāte  
'si māyobhavaṃ kṛtam ||  

#### PS_15.3.2
yo harimā jāyānyo  
aṅgabhedo visalpakaḥ |  
sarvaṃ te yakṣmam aṅgebhyo  
bahir nir hantv āñjanam ||  

#### PS_15.3.3
āñjanaṃ pṛthivyāṃ jātaṃ  
bhadraṃ puruṣajīvanam |  
kṛṇotv atpramāyakaṃ  
rathajūtim anāgasam ||  

#### PS_15.3.4
prāṇa prāṇaṃ trāyasvāso  
asave mṛḍa |  
nirṛte nirṛtyā naḥ  
pāśebhyo muñca ||  

#### PS_15.3.5
sindhor garbho 'si  
vidyutāṃ puṣpam |  
vātaḥ prāṇaḥ sūryaś  
cakṣur divas payaḥ ||  

#### PS_15.3.6
devāñjanaṃ traikakudaṃ  
pari mā pāhi viśvataḥ |  
na tvā taranty oṣadhayo  
bāhyāḥ parvatīyā uta ||  

#### PS_15.3.7
vīdaṃ madhyam avāsṛjad  
rakṣohāmīvacātanaḥ |  
amīvāḥ sarvāś cātayan  
nāśayad abhibhā itaḥ ||  

#### PS_15.3.8
bahv idaṃ rājan varuṇa-  
-anṛtam āha puruṣaḥ |  
tasmāt sahasravīrya  
muñca naḥ pary aṃhasaḥ ||  

#### PS_15.3.9
yad āpo aghnyā iti  
varuṇeti yad ūcima |  
tasmāt sahasravīrya  
muñca naḥ pary aṃhasaḥ ||  

#### PS_15.3.10
mitraś ca tvā varuṇaś ca-  
-anu preyatur āñjana |  
tau tvānugatya dūraṃ  
bhogāya puna rohatu ||  

### 4

#### PS_15.4.1
ṛṇād ṛṇam iva saṃ naya  
kṛtyāṃ kṛtyākṛto gṛham |  
cakṣurmantrasya durhārdaḥ  
pṛṣṭīr api śṛṇāñjana ||  

#### PS_15.4.2
yad asmāsu duṣvapnyaṃ  
yad goṣu yac ca no gṛhe |  
amāmagatyasta durhārdaḥ  
priya prati muñcatām ||  

#### PS_15.4.3
apām ūrja ojaso vāvṛdhānam  
agner jātam adhi jātavedasaḥ |  
caturvīraṃ parvatīyaṃ yad āñjanaṃ  
diśaḥ pradiśaḥ karad ic chivās te ||  

#### PS_15.4.4
caturvīraṃ badhyata āñjanaṃ te  
sarvā diśo abhayās te bhavantu |  
dhruvas tiṣṭhādhi saviteva vārya  
imā viśo abhi harantu te balim ||  

#### PS_15.4.5
āṅkṣvaikaṃ maṇim ekaṃ kṛṇuṣva  
snāhy ekena pibaikam eṣām |  
caturvīraṃ nairṛtebhyaś caturbhyo  
grāhyā bandhebhyaḥ pari pātv asmān ||  

#### PS_15.4.6
agnir māghnyenāvatu  
prāṇāyāpānāyāyuṣe |  
varcasa ojase tejase  
svastaye subhūtaye svāhā ||  

#### PS_15.4.7
indro mendryeṇāvatu  
prāṇāyāpānāyāyuṣe |  
varcasa ojase tejase  
svastaye subhūtaye svāhā ||  

#### PS_15.4.8
somo mā somyenāvatu  
prāṇāyāpānāyāyuṣe |  
varcasa ojase tejase  
svastaye subhūtaye svāhā ||  

#### PS_15.4.9
bhago mā bhagenāvatu  
prāṇāyāpānāyāyuṣe |  
varcasa ojase tejase  
svastaye subhūtaye svāhā ||  

#### PS_15.4.10
maruto mā gaṇair avantu  
prāṇāyāpānāyāyuṣe |  
varcasa ojase tejase  
svastaye subhūtaye svāhā ||  

anuvāka 1 ||

### 5

#### PS_15.5.1
āyurdā deva jarasaṃ pṛṇāno  
ghṛtapratīko ghṛtapṛṣṭho agne |  
ghṛtaṃ pibann amṛtaṃ cāru gavyaṃ  
piteva putraṃ jarase nayemam ||  

#### PS_15.5.2
āyur asmai dhehi jātavedaḥ  
prajāṃ tvaṣṭar adhi ni dhehy onaḥ |  
rāyaspoṣaṃ savitar ā suvāsmai  
śataṃ jīvāti śaradas tavāyam ||  

#### PS_15.5.3
imam agna āyuṣe varcase dhāḥ  
priyaṃ reto varuṇa mitra rājan |  
mātevāsmā adite śarma yaccha  
viśve devā jaradaṣṭir jathāsat ||  

#### PS_15.5.4
agniṣ ṭa āyuḥ prataraṃ kṛṇotu  
somas te puṣṭiṃ prataraṃ dadhātu |  
indro marutvān adhi te bravītv  
ādityais te aditiḥ śarma yacchatu ||  

#### PS_15.5.5
revatīs tvā vyakṣaṇaṃ  
kṛttikāś cakṛtus tvā | +++(Bhatt. cakṛtas)+++  
apasas tvām atanvata  
dhiyo 'vayann avāgnāyīr apṛñcan ||  

#### PS_15.5.6
sahasram antām̐ abhito 'dadantā- +++(Bhatt. antāṃ)+++  
-aśītir madhyam abhayaṃ vi nārīḥ |  
devīr devāya paridhe savitre  
mahat tad āsāmaghavan mahitvam ||  

#### PS_15.5.7
imam aśmānam ā tiṣṭha-  
-aśmeva tvaṃ sthiro bhava |  
pra mṛṇīhi durasyataḥ  
sahasva pṛtaṇāyataḥ ||  

#### PS_15.5.8
yena devaṃ savitāraṃ  
pari devā adhārayan |  
tenemaṃ brahmaṇaspate  
pari rāṣṭrāya dhattana ||  

#### PS_15.5.9
parīmam indram āyuṣe  
mahe kṣatrāya dhattana |  
yathainaṃ jarase nayāñ +++(Bhatt. nayāṃ)+++  
jyok kṣatre adhi jāgarat ||  

#### PS_15.5.10
parīmaṃ somam āyuṣe  
mahe śrotrāya dhattana |  
yathainaṃ jarase nayāṃ  
jyok śrotre adhi jāgarat ||  

### 6

#### PS_15.6.1
pari dhatta dhatta varcasemaṃ  
jarāmṛtyuṃ kṛṇuta dīrgham āyuḥ |  
bṛhaspatiḥ prāyacchad vāsa etat  
somāya rājñe paridhātavā u ||  

#### PS_15.6.2
jarāṃ su gaccha pari dhatsva vāso  
bhavā gṛṣṭīnām abhiśastivā u |  
śataṃ ca jīva śaradaḥ suvarcā  
rāyaspoṣam upa saṃ vyayasva ||  

#### PS_15.6.3
parīdaṃ vāso api dhāḥ svastaye  
'bhūr vāpīnām abhiśastipā u |  
śataṃ ca jīva śaradaḥ purūcīr  
vasūni cārur vibhajāsi jīvan ||  

#### PS_15.6.4
yoge yoge tapastaraṃ  
vāje vāje havāmahe |  
sakhāya indram ūtaye ||  

#### PS_15.6.5
hiraṇyavarṇo ajaraḥ suvīro  
jarāmṛtyuḥ prajayā saṃ viśasva |  
tad agnir āha tad u soma āha  
bṛhaspatiḥ savitā tad indraḥ ||  

#### PS_15.6.6
yadottamat tantu badhāya  
nāvadvāsaḥ pūrvayāvat pururūpapeśaḥ |  
bhadrātīkā samajaraṃ suvīraṃ  
tena devāḥ pra tirantv āyuḥ ||  

#### PS_15.6.7
yasya brāhmaṇaḥ sicam ārabhante  
śrathnanto nīvaṃ pratiranta āyuḥ |  
tasya devā devahūtiṃ juṣantāṃ  
sa viśvahā sacatāṃ svasti ||  

#### PS_15.6.8
anyad ā dhatsva pari dhatsva vāsa  
imam ulbam apa lumpāmi yas te |  
jarase tvām ṛṣayaḥ saṃ vyayantu  
sūryo bhagas te pra tirantv āyuḥ ||  

#### PS_15.6.9
yasya devāsaḥ prathamavāsyaṃ  
harāmi taṃ tvā viśve avantu devāḥ |  
taṃ tvā bhrātaraḥ suvṛdhā vardhamānam  
anu jāyantāṃ bahavaḥ sujātam ||  

#### PS_15.6.10
ahatenāhato bhava  
sthira sthireṇa saṃ bhava |  
pra mṛṇīhi durasyataḥ  
sahasva pṛtanāyataḥ ||  

### 7

#### PS_15.7.1
mitraḥ pṛthivyā adhyakṣaḥ |  
sa māvatv asmin brahmaṇy asmin karmaṇy  
asyāṃ purodhāyām asyāṃ dehahūtyām  
asyām ākūtyām asyām āśiṣi svāhā ||  

#### PS_15.7.2
varuṇo 'pām adhyakṣaḥ |  
(…) || +++(see 1bcd)+++  

#### PS_15.7.3
vāyur antarikṣasyādhyakṣaḥ |  
(…) || +++(see 1bcd)+++  

#### PS_15.7.4
sūryo divo 'dhyakṣaḥ |  
(…) || +++(see 1bcd)+++  

#### PS_15.7.5
candramā nakṣatrāṇām adhyakṣaḥ |  
(…) || +++(see 1bcd)+++  

#### PS_15.7.6
vasuḥ saṃvatsarāṇām adhyakṣaḥ |  
(…) || +++(see 1bcd)+++  

#### PS_15.7.7
saṃvatsara ṛtunām adhyakṣaḥ |  
(…) || +++(see 1bcd)+++  

#### PS_15.7.8
agnir vanaspatīnām adhyakṣaḥ |  
(…) || +++(see 1bcd)+++  

#### PS_15.7.9
indraḥ karmaṇām adhyakṣaḥ |  
(…) || +++(see 1bcd)+++  

#### PS_15.7.10
savitā prasavānām adhyakṣaḥ |  
(…) || +++(see 1bcd)+++  

### 8

#### PS_15.8.1
viṣṇuḥ parvatānām adhyakṣaḥ |  
(…) || +++(see 15.7.1bcd)+++  

#### PS_15.8.2
tvaṣṭā rūpāṇām adhyakṣaḥ |  
(…) || +++(see 15.7.1bcd)+++  

#### PS_15.8.3
rudraḥ paśūnām adhyakṣaḥ |  
(…) || +++(see 15.7.1bcd)+++  

#### PS_15.8.4
somaḥ payasām adhyakṣaḥ |  
(…) || +++(see 15.7.1bcd)+++  

#### PS_15.8.5
parjanya oṣadhīnām adhyakṣaḥ |  
(…) || +++(see 15.7.1bcd)+++  

#### PS_15.8.6
samudro nadīnām adhyakṣaḥ|  
(…) || +++(see 15.7.1bcd)+++  

#### PS_15.8.7
hiṃkāraḥ sāmnām adhyakṣaḥ |  
sa mā (…) || +++(see 15.7.1bcd)+++  

#### PS_15.8.8
sarasvatī vācām adhyakṣā |  
sā mā (…) || +++(see 15.7.1bcd)+++  

#### PS_15.8.9
pūṣā pathīnām adhyakṣaḥ |  
sa mā (…) || +++(see 15.7.1bcd)+++  

#### PS_15.8.10
gāyatrī chandasām adhyakṣā |  
sā mā (…) || +++(see 15.7.1bcd)+++  

### 9

#### PS_15.9.1
bṛhaspatir devānām adhyakṣaḥ |  
(…) || +++(see 15.7.1bcd)+++  

#### PS_15.9.2
prajāpatiḥ prajānām adhyakṣaḥ |  
(…) || +++(see 15.7.1bcd)+++  

#### PS_15.9.3
yamaḥ pitṝṇām adhyakṣaḥ |  
sa māvatv asmin (…) || +++(see 15.7.1bcd)+++  

#### PS_15.9.4
pitaraḥ pare 'varas tatas tatāmahaḥ |  
te māvantv asmin brahmaṇy asmin karmaṇy  
asyāṃ purodhāyām asyāṃ devahūtyām asyām  
akūtyām asyām āśiṣi svāhā ||  

#### PS_15.9.5
devānāṃ devā devā deveṣv adhidevāḥ parā kramadhvam |  
prathamā dvitīyeṣu dvitīyās tṛtīyeṣu ||  

#### PS_15.9.6
trir ekādaśā viśve vaiśvānarā  
mahi mahānto na mārabhadhvam |  
idaṃ śakeyaṃ yad idaṃ kṛṇomi svāhā ||  

anuvāka 2 ||

### 10

#### PS_15.10.1
jīmūtasyeva bhavati pratīkaṃ  
yad varmī yāti samadām upasthe |  
anāviddhayā tanvā jaya tvaṃ  
sa tvā varmaṇo mahimā pipartu ||  

#### PS_15.10.2
dhanvanā gā dhanvanājiṃ jayema  
dhanvanā tīvrāḥ samado jayema |  
dhanuḥ śatror apakāmaṃ kṛṇotu  
dhanvanā sarvāḥ pṛtanā jayema ||  

#### PS_15.10.3
vakṣyantīved ā ganīganti karṇaṃ  
priyaṃ sakhāyaṃ pariṣasvajānā |  
yoṣeva śiṅkte vitatādhi dhanvañ  
jyā iyaṃ samiti pārayantī ||  

#### PS_15.10.4
te ācarantī samaneva yoṣā  
māteva putraṃ pipṛtām upasthe |  
apa śatrūn vidhyatāṃ saṃvidāne  
ārtnī ime visphurantī amitrān ||  

#### PS_15.10.5
bahvīnāṃ pitā bahur asya putro  
vyacaḥ kṛṇoti samado 'vagatya |  
iṣudhiḥ saṅkāḥ pṛtanāś ca sarvāḥ  
pṛṣṭhe ninaddho jayati prasūtaḥ ||  

#### PS_15.10.6
rathe tiṣṭhan nayati vājinaḥ puro  
yatrayatra kāmayate suṣārathiḥ |  
abhīśūnāṃ mahimānaṃ panāyata  
manaḥ paścād anu yacchanti raśmayaḥ ||  

#### PS_15.10.7
tīvrān ghoṣān kṛṇvatāṃ vṛṣapāṇayo  
'śvā rathebhiḥ saha vājayantaḥ |  
apakrāmantaḥ prapadair amitrān  
kṣiṇanti śatrūṃr anapavyayantaḥ ||  

#### PS_15.10.8
rathavāhanaṃ havir asya nāma  
yatrāyudhaṃ nihitam asya varma |  
tatrā ratham upa śagmaṃ sadema  
viśvāhā vayaṃ sumanasyamānāḥ ||  

#### PS_15.10.9
svāduṣaṃsadaḥ pitaro vayodhāḥ  
kṛcchreśritaḥ śaktīvanto gabhīrāḥ |  
citrasenā iṣubalā amṛdhrāḥ  
satovīrā uravo vrātasāhāḥ ||  

#### PS_15.10.10
brahmaṇāsaḥ pitaraḥ somyāsaḥ  
śive no dyāvāpṛthivī anehasā |  
pūṣā naḥ pātu dūritād ṛtāvṛdho  
rakṣā mākir ṇo aghaśaṃsa īśata ||  

### 11

#### PS_15.11.1
bṛhaspatir naḥ pari pātu paścād  
utottarasmād adharād aghāyoḥ |  
indraḥ purastād uta madhyato naḥ  
sakhā sakhibhyo varivaḥ kṛṇotu ||  

#### PS_15.11.2
suparṇaṃ vaste mṛgo asyā danto  
gobhiḥ saṃnaddhā patati prasūtā |  
yatrā naraḥ saṃ ca vi ca dravanti  
tad asmabhyam iṣavaḥ śarma yacchān ||  

#### PS_15.11.3
suparṇo vāso yad u sarpir āsā  
mano hiraṇyam iṣavaḥ patatrī |  
māsmāṅ arann amuta āpatantīr  
itaḥ prahitāḥ savitar jayantu ||  

#### PS_15.11.4
ahir iva bhogaiḥ pary eti bāhuṃ  
jyāyā hetim apabādhamānaḥ |  
hastaghno viśvā vayunāni vidvān  
pumān pumāṃsaṃ pari pātu mṛtyoḥ ||  

#### PS_15.11.5
ā jaṅghanti sānv eṣāṃ  
jaghanām̐ upa jighnate |  
aśvājani tra pracodaya-  
-aśvān samatsu pādaya ||  

#### PS_15.11.6
divas pṛthivyāḥ pary oja ābhṛtaṃ  
vanaspatibhyaḥ pari saṃbhṛtaṃ sahaḥ |  
apām ojmānaṃ pari gobhir ābhṛtam  
indrasya vajraṃ haviṣā rathaṃ yaja ||  

#### PS_15.11.7
indrasya vajro marutām anīkaṃ  
mitrasya garbho varuṇasya nābhiḥ |  
semāṃ no havyadātiṃ juṣāṇo  
deva ratha prati havyā gṛbhāya ||  

#### PS_15.11.8
vanaspate vīḍvaṅgo hi bhūyā  
asmatsakhā prataraṇaḥ suvīraḥ |  
gobhiḥ saṃnaddho ratha vīḍayasva-  
-āsthātā te jayatu jetvāni ||  

#### PS_15.11.9
upa śvāsaya pṛthivīm uta dyāṃ  
purutrā te manutāṃ viṣṭhitaṃ jagat |  
sa dundubhe sajūr indreṇa devair  
dūrād davīyo apa sedha śatrūn ||  

#### PS_15.11.10
ā krandaya balam ojo na ā dhā  
abhi ṣṭana duritā bādhamānaḥ |  
apa sedha dundubhe ducchunām ita  
indrasya muṣṭir asi vīḍayasva ||  

### 12

#### PS_15.12.1
prāmūñ jayābhīme jayantu  
ketumad dundubhir vāvadītu |  
sam aśvaparṇāḥ patayantu no naro  
'smākam indra rathino jayantu ||  

#### PS_15.12.2
indro rathāya prapadaṃ kṛṇotu  
yam adhyaṣṭhān maghavā jayantām |  
irya iva paśubhir yuyotu gopā  
ariṣṭo jātaḥ prathamaḥ siṣāsan ||  

#### PS_15.12.3
parjanyasyeva stanayitnur āsor  
indrāgnyor iva cekhidyate ghoṣo asya |  
sāhasro vīraḥ śataṃ sasanvān  
ayutaṃ sasanvān ratha mṛḍeha ||  

#### PS_15.12.4
śyenasya pakṣau hariṇasya bāhū  
indrasya muṣṭir marutām anīkam |  
gobhiḥ saṃnaddho asi vīḍayasva ||  

#### PS_15.12.5
ud yaṃyamīti sahiteva bāhū  
ubhe sicau yajate bhīma ṛñjan |  
uc chukram atkam ajate śacībhir  
navā mātṛbhyo vasanā jahāti ||  

#### PS_15.12.6
ugrau te nemī pavī ta ugrā  
ugrāḥ śaṅkavo bṛhato rathasya |  
īṣātra veṇavo namatis ta ugrā-  
-agniś cakṣuḥ pravayaṇaṃ rathasya |  
tenāmitrān pramṛṇan yāhi śatrūn ||  

#### PS_15.12.7
arā nābhayo balam it te akṣa  
ugrau te koṣau saha nisyadābhyām |  
āṇyor vadhrān uta koṣaghorā  
sthānaṃ bandha uta vandhuraṃ te ||  

#### PS_15.12.8
goṣṭhe balaṃ mṛga ekam aṅgaṃ +++(Bhatt. gauṣṭhe)+++  
parā kramadhvaṃ maha ā suvanta |  
abhīśavo hatānena vṛtram  
ayaṃ kṣatreṇa prajayāstūgraḥ ||  

#### PS_15.12.9
ā tiṣṭha jiṣṇus tarasā sapatnān  
sāhasro vīraḥ pramṛṇan yāhi śatrūn |  
pṛṣṭiyuge kṛṇutaṃ vīryāṇi  
tad etām etaṃ ratham asya śagme ||  

#### PS_15.12.10
aṣṭau cakṣūṃṣi kavayaḥ saṃ namantv  
aśvā prākāśā ṛju dhāvayantaḥ |  
anu tvā skambho dadatāṃ piteva cakramāṇam  
ainaṃ dhatsvopasthe pra tirāty āyuḥ ||  

#### PS_15.12.11
kavibhiḥ syūtaḥ sa rathe vibaddhaḥ  
sa dhanvadhir dhanucitte jajāna |  
anuprāsyemāni pṛthumadhyamāny  
aśvebhyaḥ śaṃtvāya kavibhiḥ kṛtāni  
tebhiṣ ṭe śarma yacchantu devāḥ ||  

### 13

#### PS_15.13.1
agniṃ brūmo vanaspatīn  
oṣadhīr uta vīrudhaḥ |  
indraṃ bṛhaspatiṃ sūryaṃ  
te no muñcantv aṃhasaḥ ||  

#### PS_15.13.2
brūmo devaṃ savitāraṃ  
dhātāram uta pūṣaṇam |  
tvaṣṭāram agryaṃ brūmas  
te (…) || +++(see 1d)+++  

#### PS_15.13.3
brūmo rājānaṃ varuṇaṃ  
mitraṃ viṣṇum atho bhagam |  
aṃśaṃ vivasvantaṃ brūmas  
te (…) || +++(see 1d)+++  

#### PS_15.13.4
gandharvāpsaraso brūmo  
aśvinā brahmaṇaspatim |  
aryamā nāma yo devas  
te (…) || +++(see 1d)+++  

#### PS_15.13.5
vātaṃ brūmaḥ parjanyam  
antarikṣam atho diśaḥ |  
āśāś ca sarvā brūmas  
te (…) || +++(see 1d)+++  

#### PS_15.13.6
ahorātre idaṃ brūma  
sūryācandramasā ubhā |  
ādityān sarvān brūmas  
te no muñcantv aṃhasaḥ ||  

#### PS_15.13.7
muñcantu mā śapathyād  
ahorātre atho uṣāḥ |  
somo mā divyo muñcatu  
yam āhuś candramā iti ||  

#### PS_15.13.8
pañca rājyāni vīrudhāṃ  
somaśreṣṭhāni brūmasi |  
bhaṅgo darbho yavaḥ sahas  
te no muñcantv aṃhasaḥ ||  

#### PS_15.13.9
ye grāmyāḥ sapta paśava  
āraṇyā uta ye mṛgāḥ |  
śakuntān pakṣiṇo brūmas  
te no muñcantv aṃhasaḥ ||  

#### PS_15.13.10
bhavāśarvāv idaṃ brūma  
ugraḥ paśupatiś ca yaḥ |  
iṣūr yā eṣāṃ vidmas  
te no muñcantv aṃhasaḥ ||  

### 14

#### PS_15.14.1
yajñaṃ brūmo yajamānam  
ṛcaḥ sāmāni bheṣajā |  
yajūṃṣi hotrān brūmas  
te no muñcantv aṃhasaḥ ||  

#### PS_15.14.2
ṛtūn brūma ṛtupatīn  
ārtavām̐ uta hāyanān |  
samāḥ saṃvatsarān māsas  
te no (…) || +++(see 1d)+++  

#### PS_15.14.3
divaṃ brūmo nakṣatrāṇi  
bhūmiṃ yakṣāṇi parvatān |  
samudrā nadyo veśantās  
te (…) || +++(see 1d)+++  

#### PS_15.14.4
sapta ṛṣīn vā idaṃ brūmo  
'po devīḥ prajāpatim |  
pitṝn yamaśreṣṭhān brūmas  
te (…) || +++(see 1d)+++  

#### PS_15.14.5
viśvān devān idaṃ brūmaḥ  
satyasandhān ṛtāvṛdhaḥ |  
viśvābhiḥ patnībhiḥ sākaṃ  
te (…) || +++(see 1d)+++  

#### PS_15.14.6
ādityā rudrā vasavo  
devā daivā atharvaṇaḥ |  
aṅgiraso manīṣiṇas  
te (…) || +++(see 1d)+++  

#### PS_15.14.7
ye devā diviṣado  
'ntarikṣasadaś ca ye |  
pṛthivyāṃ śakrā ye śritās  
te (…) || +++(see 1d)+++  

#### PS_15.14.8
eta devā dakṣiṇataḥ  
paśvāt prāñca ud etana  
purastāc chakrā uttarād  
viśve devāḥ sametya  
te (…) || +++(see 1d)+++  

#### PS_15.14.9
arāyān brūmo rakṣāṃsi  
sarpān puṇyajanān uta |  
mṛtyūn ekaśataṃ brūmas  
te no muñcantv aṃhasaḥ ||  

#### PS_15.14.10
yā devīḥ pañca pradiśo  
ye devā dvādaśartavaḥ | +++(Bhatt. -daśarttavaḥ)+++  
saṃvatsarasya ye daṃṣṭrās  
te naḥ santu sadā śivāḥ ||  

#### PS_15.14.11
bhūtaṃ brūmo bhūtapatiṃ  
bhūtānām uta yas patiḥ |  
bhūtāni sarvā brūmas  
te no muñcantv aṃhasaḥ ||  

anuvāka 3 ||

### 15

#### PS_15.15.1
yāvad dyaur yāvat pṛthivī  
yāvat paryeti sūryaḥ |  
tāvat tvam ugra oṣadhe  
pari pāhy arundhati ||  

#### PS_15.15.2
ariṣṭas tvā khanaty  
ariṣṭāya khanāmi tvā |  
dvipāc catuṣpād asmākaṃ  
sarvam astv anāturam ||  

#### PS_15.15.3
devānām asi svasā  
marutām asi sañcarī |  
yaṃ jīvam aśnuṣe tvaṃ  
na sa riṣyāti pūruṣaḥ ||  

#### PS_15.15.4
arundhatī nāmāsi  
tṛtīyasyām ito divi |  
tatrāmṛtasya rohaṇaṃ  
tena tvācchāvadāmasi ||  

#### PS_15.15.5
śaṃ ta āpo hṛdyāḥ  
śaṃ te kulijyā uta |  
śaṃ vātaḥ śaṃ bṛhaspatiḥ  
śaṃ te tapatu sūryaḥ ||  

#### PS_15.15.6
śaṃ ta indrāgnī bhavatāṃ  
śaṃ rātrī prati dhīyatām |  
śaṃ te pṛthivyāṃ vīrudhaḥ  
śam u te santv oṣadhīḥ ||  

#### PS_15.15.7
bahvīṣu hi tvām avidam  
oṣadhīṃ vīryavatīm |  
arundhati tvām āhārṣam  
ito mā pārayān iti ||  

#### PS_15.15.8
abhiprepseva jīvantam  
abhi dasyed arundhatī |  
eṣā daviddya bheṣajī  
devī vātīkṛtasya ca ||  

#### PS_15.15.9
anu ṣiñca nas tat kurv  
agado vai bhaviṣyati |  
vātīkṛtasya bheṣajy  
āgan devy arundhatī ||  

#### PS_15.15.10
mā bibher na mariṣyasy  
agado vai bhaviṣyasi |  
vātīkṛtasya bheṣajy  
āgan devy arundhatī ||  

### 16

#### PS_15.16.1
arundhatyaḥ saṃ vadante  
gāvaḥ pravrājinīr iva |  
yam āturam abhigaccha-  
-amāvataṃ kṛṇu māvatam ||  

#### PS_15.16.2
imaṃ me tvaṃ jarāmṛtyuṃ  
puruṣaṃ kṛṇv oṣadhe |  
rājñī hi sarvāsām asy  
oṣadhīnām arundhatī ||  

#### PS_15.16.3
trāyamāṇā hy asi  
jīvalā vīryāvatī |  
arundhati tvām āhārṣam  
ito mā pārayān iti ||  

#### PS_15.16.4
digdhena ca viddhasya-  
-aghasyāghaviṣā ca yā |  
arundhati tvaṃ tasyāsi  
viṣasya viṣadūṣaṇī ||  

#### PS_15.16.5
āheyena ca daṣṭasya-  
-aghasya (…) || +++(see 4bcd)+++  

#### PS_15.16.6
vātīkāreṇa ca kṣiptasya-  
-aghasya (…) || +++(see 4bcd)+++  

#### PS_15.16.7
bhavena ca (…) | +++(see 6a)+++  
(…) || +++(see 4bcd)+++  

#### PS_15.16.8
śarveṇa ca (…) | +++(see 6a)+++  
(…) || +++(see 4bcd)+++  

#### PS_15.16.9
rudreṇa ca (…) | +++(see 6a)+++  
(…) || +++(see 4bcd)+++  

#### PS_15.16.10
paśupatinā ca kṣiptasya  
(…) || +++(see 4bcd)+++  

### 17

#### PS_15.17.1
ugreṇa ca devena ca kṣiptasya  
(…) || +++(see 15.16.4bcd)+++  

#### PS_15.17.2
mahādevena ca kṣiptasya  
(…) || +++(see 15.16.4bcd)+++  

#### PS_15.17.3
īśānena ca kṣiptasya-  
-aghasyāghaviṣā ca yā |  
arundhati (…) || +++(see 15.16.4cd)+++  

#### PS_15.17.4
yat pṛthivyāṃ viṣaṃ  
vīrutsv adhi yad viṣam |  
(…) || +++(see 15.16.4cd)+++  

#### PS_15.17.5
yad oṣadhībhyaḥ saṃbharanti  
brahmāṇo menaye viṣam |  
(…) || +++(see 15.16.4cd)+++  

#### PS_15.17.6
yad brāhmaṇāḥ saṃbharanti  
tṛṣṭamāśīviṣaṃ viṣam |  
(…) || +++(see 15.16.4cd)+++  

#### PS_15.17.7
yaḥ kṣipto mṛtyunā yasmair  
yo daṣṭas tṛṣṭadaṃśmabhiḥ |  
arundhati tvaṃ tasyāsi  
viṣasya viṣadūṣaṇī ||  

#### PS_15.17.8
saṃ jihīṣvāmukthā yakṣmād  
ārukṣo lokam uttamam |  
apā jīvasi pātreṇa-  
-adhi jīvapurā ihi ||  

### 18

#### PS_15.18.1
apsaraso vi vo yakṛd  
vi vo bhinadmi mehanam |  
vi caṇḍālaṃ vy arjunaṃ  
vi vavṛtraṃ bhinadmi vaḥ ||  

#### PS_15.18.2
viśvajanyāḥ pāñcajanyā  
mahārukmāḥ śikhaṇḍinīḥ |  
sarvā indrasya vajreṇa  
hatā budbudayātavaḥ ||  

#### PS_15.18.3
andhācīm asitācīm  
ulūkhalasya budhnena |  
avaitaṃ vatsapaṃ jahi ||  

#### PS_15.18.4
dūrād enāḥ praty ā paśyam  
āpatantīr atho divaḥ |  
devānāṃ havyamohanīr  
indro apsaraso hanat ||  

#### PS_15.18.5
ā hatā apa tā itaḥ  
khalād iva yātudhānyaḥ |  
amuṃ gacchata pūruṣaṃ  
samudram apa gacchati ||  

#### PS_15.18.6
divaṃ gacchantu divyāḥ  
saro gacchantu sārasīḥ |  
uluṅgulasya yo guhas  
tad u gacchantv āsurīḥ ||  

#### PS_15.18.7
āskandike viskandike  
parācīr apa nṛtyantu | +++(Bhatt. nṛtyatu)+++  
sāraṅgeṇa śunā saha ||  

#### PS_15.18.8
yaḥ sāraṅgo hiraṇyadan  
śvā divyaḥ pariplavaḥ |  
tasyāhaṃ nāma jagrabha-  
-asmā ariṣṭatātaye ||  

#### PS_15.18.9
adyāṃ te viraṇī  
parācīr apa nṛtyata |  
śṛṇāmi ghorā vaḥ pṛṣṭī  
brahmaṇā kīkasā uta ||  

#### PS_15.18.10
ekatriṃśad aśvavatīś  
catasra uta guṅguvaḥ |  
śivā daśa śṛtā daśa  
keśinīḥ pañcaviṃśatiḥ |  
idam uluṅgulukābhyo  
apsarābhyo 'karaṃ namaḥ ||  

### 19

#### PS_15.19.1
yāḥ preṅkhe preṅkhayante  
santāne mālavā iva |  
(…) || +++(see 15.18.10ef)+++  

#### PS_15.19.2
yāḥ purastād ācaranti  
sākaṃ sūryasya raśmibhiḥ |  
(…) || +++(see 15.18.10ef)+++  

#### PS_15.19.3
yā adharād ācaranty  
anasā chadisā saha |  
(…) || +++(see 15.18.10ef)+++  

#### PS_15.19.4
yāḥ paścād ācaranty  
andhena tamasā saha |  
(…) || +++(see 15.18.10ef)+++  

#### PS_15.19.5
yā uttarād ācaranti  
varṣeṇa vidyutā saha |  
(…) || +++(see 15.18.10ef)+++  

#### PS_15.19.6
yā adhastād udvīkṣante  
sācy akṣi karikratīḥ  
(…) || +++(see 15.18.10ef)+++  

#### PS_15.19.7
yā upariṣṭād avekṣante  
nīle vyaktāni bibhratīḥ |  
(…) || +++(see 15.18.10ef)+++  

#### PS_15.19.8
yā antarikṣa īrayanti  
vātena reṣmaṇā saha |  
(…) || +++(see 15.18.10ef)+++  

#### PS_15.19.9
yā nadīr iti catasraḥ || +++(PS 7.13.11-14 are repeated with a different refrain (= 15.18.10ef))+++  

#### PS_15.19.10
(…) || +++(PS 7.13.12 is repeated with a different refrain (= 15.18.10ef))+++  

#### PS_15.19.11
(…) || +++(PS 7.13.13 is repeated with a different refrain (= 15.18.10ef))+++  

#### PS_15.19.12
(…) || +++(PS 7.13.14 is repeated with a different refrain (= 15.18.10ef))+++  

anuvāka 4 ||

### 20

#### PS_15.20.1
tvaj jātā rudra śantamā tvaṃ hi no  
babhuryā irāya bheṣajebhiḥ | +++(Bhatt. om. irāya)+++  
vi yakṣmān yāvayāsmad vy aṃho +++(Bhatt. vyakṣmāṃ)+++  
vy amīvāś cātayāsmad viṣūcīḥ ||  

#### PS_15.20.2
tvaṃ devānām asi rudra śreṣṭhas  
tavas tavasām ugrabāho |  
hṛṇīyasā manasā modamāna  
ā babhūvitha rudrasya sūnoḥ ||  

#### PS_15.20.3
tvaṃ hi no vīrām̐ īraya bheṣajebhir  
uruṃ no bhavanta maghavo marutvan | +++(Bhatt. marutvaṃ |)+++  
karā naḥ pāram aṃhasaḥ svasti  
viśvā abhītīr apa sedhāsmat ||  

#### PS_15.20.4
tvaṃ hi no vṛṣabha cakṣimeṣṭhā  
asmai rudrāyogrāya mīḍhuṣe |  
kṣayadvīrāya pra bharāmahe matiṃ  
yathā naḥ śam aso dvipade śaṃ catuṣpade ||  

#### PS_15.20.5
kva teṣu rudra hasto  
mṛḍayāko jalāṣaḥ |  
apabhartā rapaso daivyasya ||  

#### PS_15.20.6
pra yakṣmaḥ pra nirṛtir etv asmat  
seneva sṛṣṭā pracatām amīvā |  
ārādhvaṃ sanā vṛjanā jahīta || +++(Bhatt. ārāddhat, jahītii; see Lelli)+++  

#### PS_15.20.7
arhan dhanur hitaṃ bibharṣy  
arhan niṣkaṃ rajantaṃ viśvarūpam |  
arhann idaṃ dayase viśvam ejan  
na te dūraṃ na pariṣṭhāsti te bhava  
sadyaḥ sarvān pari paśyasi bhūmim ||  

#### PS_15.20.8
namas te astu vidyute  
namas te stanayitnave |  
namas te astv aśmane  
yena pradiśam asyasi ||  

#### PS_15.20.9
mā devānām ugra rājann  
asmākaṃ puruṣā riṣan |  
rakṣāṃsy asmad yakṣmāṃś ca  
nāśayāmasi brahmaṇā ||  

#### PS_15.20.10
brahmaṇeto nāśayāmo  
yat kiṃ cāṅgeṣv āmayat |  
śalyān yakṣmasyātho ropīs +++(Bhatt. śalyāṃ)+++  
tā ito vi nayāmasi ||  

### 21

#### PS_15.21.1
nayāmi vāṃ paśupatī  
ghṛtenājyena vardhayan |  
yaṃ dviṣmo yaś ca no dveṣṭi  
tasya veśaḥ kariṣyathaḥ ||  

#### PS_15.21.2
adhi brūtaṃ paśupatī  
dvipade me catuṣpade |  
prasūtau yatra jaghnatus  
tato me mātaraṃ riṣat ||  

#### PS_15.21.3
yā vāṃ rudraḥ śivā tanū  
yā vāṃ santi rogaṇāḥ |  
yā vām āyuṣmatīs tanūs  
tābhir no mṛḍataṃ yuvam ||  

#### PS_15.21.4
na pra minanti vratino vratāni  
satyaṃ jinvanto vidathā vadantaḥ |  
yasyeme rodasī ubhe  
saṃyukte manasā hṛdā ||  

#### PS_15.21.5
sa prajānāṃ prajāpatiḥ  
sādhu rakṣati varṣati |  
sa veda ratnabheṣajaṃ  
devebhyas pary ābhṛtaṃ  
tena no mṛḍataṃ yuvam |  
jīvātave na martave  
'tho ariṣṭatātaye ||  

#### PS_15.21.6
saguṇāsa āsate  
saṃyuktā balāya kam |  
teṣāṃ yad indriyaṃ vṛha  
cati rocati rocanā ||  

#### PS_15.21.7
ye te rocane bṛhatī  
antarikṣe atho divaḥ |  
tābhyām upa pra yāhi naḥ  
sarvavīrām̐ ariṣyataḥ ||  

#### PS_15.21.8
sarvavīrā ariṣyanto  
rocane adhi tasthima |  
yathā nas tṛṣṇamad vasu  
divi kṣipadbhyo apsu yā ||  

### 22

#### PS_15.22.1
indrāgnī huve prathamau  
hvayāmi marutaḥ śivān | +++(Bhatt. śivāṃ)+++  
hvayāmi viśvān devān +++(Bhatt. viśvāṃ)+++  
imaṃ homam avantu me ||  

#### PS_15.22.2
tvaṃ prathamo amṛtatvam  
agne devo devatvaṃ prathamo jigetha |  
tava divi hṛdayaṃ saṃ babhūva  
sa naḥ śivā āpo jātavedo ni yaccha ||  

#### PS_15.22.3
agnāv agniś (carati praviṣṭa  
ṛṣīṇāṃ putro adhirāja eṣaḥ |  
tasmai juhomi haviṣā ghṛtena  
mā devānāṃ yūyavad bhāgadheyam) ||  

#### PS_15.22.4
ye devā divi ṣṭha ye pṛthivyāṃ  
jātavedo ya urāv antarikṣe |  
ye giriṣu parvateṣv apsv antas  
te devā aśaniṃ yāvayātha ||  

#### PS_15.22.5
mitraṃ digbhiḥ kṛṇuṣva jātaveda  
āśābhir mitram adhipā vipaścit |  
mā no hiṃsīr divyenāgninā  
sasyāṃ yena yanti maruta spardhamānāḥ ||  

#### PS_15.22.6
vidyotamāna stanayan  
vṛṣevaiṣi kanikradat |  
bhīmaḥ parjanya te rathaḥ  
sa u naḥ śarma yacchatu ||  

#### PS_15.22.7
ye vidyutam aśanim ā tanvanti  
marutaḥ salilād adhi |  
kṛṣyai no viśvavārāyā  
avadhanvā ni tanvatām ||  

#### PS_15.22.8
yo vidyutam aśanim ātaṃty  
antarikṣād uta vātād divaś ca |  
tebhyo marudbhyo namo 'stv ojase ||  

#### PS_15.22.9
tā yantu svaraṃkṛtāḥ  
syonāḥ śivatamāḥ pathā |  
mā na indra yavaṃ vadhīr  
mitramenena kṛṇmahe ||  

#### PS_15.22.10
darbho agra oṣadhīnāṃ  
śatakāṇḍo ajāyata |  
sa devaiḥ prahito 'yam āgan  
svastaye vṛṣā marudbhiḥ saha saṃvidānaḥ ||  

### 23

#### PS_15.23.1
vṛṣākṣasyāsurasya menir asi  
tāṃ tvayā tathā veda karṇasya  
kauvidasyevamāśā |  
tāṃ mābhy ava gā dvādaśāhnāni vi rakṣe ||  

#### PS_15.23.2
asir me tigmasyāyasa  
indrāgnibhyāṃ susaṃśitaḥ |  
tena sedhām id āduniṃ  
kṛṣiṃ me māva gād iti  
sasyaṃ me mā vadhīd iti ||  

#### PS_15.23.3
marutaḥ pari vṛṅdhi no  
divaḥ kṣudrebhir aśmabhiḥ | +++(Bhatt. aśmibhiḥ)+++  
udumbarasya śākhayā vicakṣuṣā-  
-aśaniṃ yāvayāmasi ||  

#### PS_15.23.4
maruto mṛḍayāta no  
divaḥ śukrebhir aśmabhiḥ | +++(Bhatt. aśmibhiḥ)+++  
udumbarasya śākhayā vicakṣuṣā-  
-aśaṇiṃ yāvayāmasi ||  

#### PS_15.23.5
vartād vartam ā krāma  
parvatād adhi parvatam |  
girau pratiśṛtā satī  
vṛkṣān bhaṅdhi mā yavam ||  

#### PS_15.23.6
adāmnā tvā sandhyāmi  
yāvaṇyā paribhūrṇyā |  
sānau pratiśṛtā satī  
tṛṇaṃ bhaṅdhi mā yavam ||  

#### PS_15.23.7
uśatī nāmāsi salindā nāma |  
anyām āsāṃ gaccha yaṃ dviṣmas taṃ gaccha ||  

#### PS_15.23.8
parācīm anu saṃvataṃ  
parācīm anu saṃvidaṃ  
parācy anu ni drava |  
itas tvā nāśayāmasi  
brahmaṇā vīryāvatā ||  

#### PS_15.23.9
vār bhavodakaṃ bhava-  
-udakasyodakaṃ bhava |  
kṣudrāt kṣodīyasī bhūtvā-  
-athehy adhamaṃ tamaḥ ||  

#### PS_15.23.10
syonā bhava śivā bhava  
śivāc chivatarā bhava |  
phenān mṛdīyasī bhūtvā-  
-idaṃ śasyam upā cara ||  

#### PS_15.23.11
namas te astu vidyute stanayitnave |  
namas te agne dūre hete kṛṇmo  
mā no hiṃsīr dvipado mā catuṣpadaḥ ||  

#### PS_15.23.12
prati tvā sahasāsahaḥ  
sahasā prati rudhmasi |  
aindram idaṃ saho mahad  
bhūmyās tavaṃ divi śritam |  
aphālakṛṣṭam ā krama  
mā na indra yavaṃ vadhīḥ ||  

#### PS_15.23.13
yāḥ samudrād uccaranty  
utsebhyo yā nadībhyaḥ |  
atyantaḥ sarpo vaidyuto  
'śaniṃ yāvayād itaḥ || anuvāka 5 |  

## Kāṇḍa 16

### 1

#### PS_16.1.1
antakāya mṛtyave nama iha-  
-ayam astu puruṣaḥ sahāsunā |  
sūryasya bhāge amṛtasya loke  
prāṇā apānā iha te ramantām ||  

#### PS_16.1.2
ud enaṃ bhago agrabhīd  
ud enaṃ somo aṃśumān |  
ud enaṃ maruto devā  
ud indrāgnī svastaye ||  

#### PS_16.1.3
iha te 'sur iha prāṇa +++(Bhatt. tesur)+++  
ihāyur iha te manaḥ |  
ut tvā nirṛtyāḥ pāśebhyo  
daivyā vācā bharāmasi ||  

#### PS_16.1.4
ut krāmāto māva patthā  
mṛtyoḥ paḍvīśam avamuñcamānaḥ |  
mā cchitthā asmāl lokād  
agneḥ sūryasya saṃdṛśaḥ ||  

#### PS_16.1.5
tubhyaṃ vātaḥ pavatāṃ mātariśvā  
tubhyaṃ varṣantv amṛtāny āpaḥ |  
sūryas te tanve śaṃ tapāt  
tvāṃ mṛtyur dayatāṃ mā pra meṣṭhāḥ ||  

#### PS_16.1.6
udyānaṃ te puruṣa nāvayānaṃ  
jīvātaṃ te dakṣatātiṃ kṛṇotu |  
ā hi rohemam amṛtaṃ sukhaṃ ratham  
atha jirvir vidatham ā vadāsi ||  

#### PS_16.1.7
mā te manas tatra gān mā tiro bhūn  
mā jīvebhyaḥ pra mado mānu gāḥ pitṝn |  
viśve devā abhi rakṣantu tveha ||  

#### PS_16.1.8
mā gatānām ā dīdhīthā  
ye nayanti parāvatam |  
ud ā roha tamaso jyotir ehy +++(Bhatt. ehm)+++  
ā te hastaṃ rabhāmahe  

#### PS_16.1.9
śyāmaś ca tvā śabalaś ca preṣitau  
yamasya yau pathirakṣī śvānau |  
arvāṅ ehi mā vi dīdhyo  
māti tiṣṭhaḥ parāṅmanāḥ ||  

#### PS_16.1.10
maitaṃ panthām anu gā bhīma eṣa  
yena pūrvaṃ nayatha taṃ bravīmi |  
tama etat puruṣa mā pra patthā  
bhayaṃ parastād abhayaṃ te arvāk ||  

### 2

#### PS_16.2.1
rakṣantu tvāgnayo ye apsv antā  
rakṣatu tvā manuṣyā yam indhate |  
vaiśvānaro rakṣatu jātavedā  
divyas tvā mā pra dhāg vidyutā saha ||  

#### PS_16.2.2
rakṣatu tvā pṛthivī rakṣatu dyaus  
sūryaś ca tvā rakṣatāṃ candramāś ca |  
mā tvā kravyād abhi maṃsta-  
-ārāt saṃkasukāc cara ||  

#### PS_16.2.3
antarikṣaṃ rakṣatu devahetyā  
bodhaś ca tvā pratībodhaś ca rakṣatām |  
asvapnaś ca tvānavadrāṇaś ca rakṣatāṃ  
gopāyaṃś ca tvā rakṣatāṃ jāgṛviś ca ||  

#### PS_16.2.4
te tvā rakṣantu te tvā gopāyantu te tvāṃhasas pāntu |  
tebhyo namas tebhyaḥ svāhā ||  

#### PS_16.2.5
jīvebhyas tvā samude vāyur indro  
dhātā dadhātu savitā trāyamāṇaḥ |  
mā tvā prāṇo balaṃ hāsīd  
asuṃ te 'nu hvayāmasi || +++(Bhatt. tenu)+++  

#### PS_16.2.6
mā tvā jambhaḥ saṃhanur mā tamo vidan +++(Bhatt. vidaṃ)+++  
mā jihvā barhiḥ pramayuḥ kathā syāḥ | +++(Bhatt. varhiḥ)+++  
ut tvādityā vasavo bharantu-  
-ud indrāgnī svastaye ||  

#### PS_16.2.7
ayaṃ devā ihaivāstv  
ayaṃ māmutra gād itaḥ |  
imaṃ sahasravīryeṇa  
mṛtyor ut pārayāmasi ||  

#### PS_16.2.8
ut tvā mṛtyor apīparaṃ  
saṃ dhamantu vayodhasaḥ | +++(Bhatt. dhamanta)+++  
mā tvā vyastakeśyo  
mā tvāgharudo rudan ||  

#### PS_16.2.9
āhārṣaṃ tvāvidaṃ tvā  
punar āgāḥ punarṇavaḥ |  
sarvāṅga sarvaṃ te cakṣuḥ  
sarvam āyuś ca te 'vidam || +++(Bhatt. tevidan)+++  

#### PS_16.2.10
ut tvā dyaur ut pṛthivy  
ut prajāpatir agrabhīt |  
ut tvā mṛtyor oṣadhayaḥ |  
somarājñīr apīparan ||  

#### PS_16.2.11
yāvat te jyotir abhūd  
apa tvat tamo akramīt |  
apa tvan mṛtyuṃ nirṛtim +++(Bhatt. tvaṃ)+++  
apa yakṣmaṃ ni dadhmasi ||  

### 3

#### PS_16.3.1
ā rabhasvemām amṛtasya śnuṣṭim  
acchidyamānā jaradaṣṭir astu te |  
asuṃ ta āyuḥ punar ā bharāmi  
rajas tamo mopa gā mā pra meṣṭhāḥ ||  

#### PS_16.3.2
jīvatāṃ jyotir abhy ehi lokam  
ā tvā harāmi śataśāradāya |  
drāghīya āyuḥ prataraṃ te kṛṇomy  
ava muñcantu mṛtyupāśā aśastīḥ || +++(Bhatt. mṛtyapāśā)+++  

#### PS_16.3.3
vātāt te prāṇam avidaṃ  
sūryāc cakṣur ahaṃ pari |  
yat te manas tvayi tad dhārayāmi  
saṃ vitsvāṅgair vada jihvayālapan ||  

#### PS_16.3.4
prāṇena tvāṃ dvipadāṃ catuṣpadām  
agnim iva jātam abhi saṃ dhamāmi |  
namas te mṛtyo cakṣuṣe  
namaḥ prāṇāya te 'karam || +++(Bhatt. tekaram)+++  

#### PS_16.3.5
ayaṃ jīvatu mā mṛta-  
-imaṃ sam īrayāmasi |  
kṛṇomy asmai bheṣajaṃ  
mṛtyo mā puruṣaṃ vadhīḥ ||  

#### PS_16.3.6
jīvalāṃ naghāriṣāṃ  
jīvantīm oṣadhīm aham |  
trāyamāṇāṃ sahamānāṃ  
sahasvatīm arundhatīm  
iha huve 'smā ariṣṭatātaye || +++(Bhatt. huvesmā)+++  

#### PS_16.3.7
adhi brūhi mā rabhathāḥ sṛjemaṃ  
tavaiva sant sarvahāyā ihāstu |  
bhavāśarvau mṛḍataṃ śarma yacchatam  
apasidhya duritaṃ dhattam āyuḥ ||  

#### PS_16.3.8
devānāṃ hetiḥ pari tvā vṛṇaktu  
pārayāmi rajasa ut tvā mṛtyor apīparam | +++(Bhatt. u(t) tvā)+++  
ārād agniṃ kravyādaṃ nirūhan +++(Bhatt. niruhaṃ)+++  
jivātave te paridhiṃ dadhāmi ||  

#### PS_16.3.9
asmai mṛtyo adhi brūhi-  
-imaṃ dayasvod ito 'yam etu | +++(Bhatt. itoyam)+++  
ariṣṭaḥ sarvāṅgaḥ suśruj jarasā  
śatahāyanātmanā bhujam aśnavat || +++(corr. śatahāyana ātmanā?)+++  

#### PS_16.3.10
yat te niyānaṃ rajasaṃ  
mṛtyo anavadhariṣyam |  
patha imaṃ tasmād rakṣanto  
brahmāsmai varma kṛṇmasi ||  

### 4

#### PS_16.4.1
kṛṇomi te prāṇāpānau  
jarāṃ mṛtyuṃ kṛṇutāṃ dīrgham āyuḥ svasti |  
vaivasvatena prahitān yamadūtāṃś  
carata ārād apa sedhāmi sarvān ||  

#### PS_16.4.2
ārād arātiṃ nirṛtiṃ  
paro grāhiṃ kravyādaḥ piśacān |  
rakṣo yat sarvaṃ durbhūtaṃ  
tat tama ivāpa hanmasi ||  

#### PS_16.4.3
agneṣ ṭe prāṇam amṛtād  
āyuṣmato manave jātavedasaḥ | +++(corr. vanve)+++  
yathā na riṣyā amṛtaḥ sajūr asas  
tat te kṛṇomi tad u te sam ṛdhyatām ||  

#### PS_16.4.4
śive te stāṃ dyāvāpṛthivī  
asantāpe adhiśriyau |  
śaṃ te sūrya ā tapati +++(Bhatt. sūryā)+++  
śaṃ vāto vātu te hṛde |  
śivā abhi kṣarantu tvā-  
-āpo divyāḥ payasvatīḥ  
śivās te santv oṣadhīḥ ||  

#### PS_16.4.5
ut tvāhārṣam adharasyād  
uttarāṃ pṛthivīm abhi |  
tatra tvādityau rakṣatāṃ  
sūryāś candramasā ubhā ||  

#### PS_16.4.6
yat te vāsaḥ paridhānaṃ  
yāṃ nīviṃ kṛṇuṣe tvam |  
śivaṃ te tanve tat kṛṇmaḥ  
saṃsparśe 'dhrūkṣṇam astu te || +++(Bhatt. dhrūkṣṇam)+++  

#### PS_16.4.7
yat kṣureṇa marcayatā sutejasā  
vaptā vapasi keśaśmasru |  
śumbhaṃ mukhaṃ mainam āyuḥ pra moṣīḥ ||  

#### PS_16.4.8
śivau te stāṃ vrīhiyavāv  
abalāsāv adomadhau |  
etau yakṣmaṃ vi bādhete  
etau muñcato aṃhasaḥ ||  

#### PS_16.4.9
yad aśnāsi yat pibasi  
dhānyaṃ kṛṣyāḥ payaḥ |  
ādyaṃ yad anādyaṃ  
sarvaṃ te annam aviṣaṃ kṛṇomi ||  

#### PS_16.4.10
ahne ca tvā rātraye ca-  
-ubhābhyāṃ pari dadhmasi |  
arāyebhyo jighatsubhya  
imaṃ naḥ pari rakṣata ||  

### 5

#### PS_16.5.1
śataṃ te 'yutaṃ hāyanā +++(Bhatt. teyutam)+++  
dve yuge trīṇi catvāri santu |  
indrāgnī viśve devā  
anu manyantām ahṛṇīyamānāḥ ||  

#### PS_16.5.2
śarade tvā hemantāya vasantāya  
griṣmāya pari dadhmasi |  
varṣāṇi tubhyaṃ syonāni  
yeṣu vardhanta oṣadhīḥ ||  

#### PS_16.5.3
mṛtyur īśe dvipadāṃ  
mṛtyur īśe catuṣpadām |  
tasmāt tvā mṛtyor gopater  
ud dharāmi sa mā mṛthāḥ ||  

#### PS_16.5.4
so 'riṣṭa na mariṣyasi +++(Bhatt. soriṣṭa)+++  
na mariṣyasi mā bibheḥ |  
na vai tatra pra mīyante  
no yanty adharaṃ rajaḥ ||  

#### PS_16.5.5
sarvo vai tatra jīvati  
gaur aśvaḥ puruṣaḥ paśuḥ |  
yatredaṃ brahma kriyate +++(Bhatt. krīyate)+++  
paridhir jīvanāya kam ||  

#### PS_16.5.6
pari tvā pātu samānebhyo  
'bhicārāt sabandhubhyaḥ |  
amamrir bhavāmṛto 'tijīvo +++(thus with ŚS; Bhatt. yamaṃmir, tajīvo)+++  
mā te hāsiṣur asavaḥ śarīram ||  

#### PS_16.5.7
viśve tvā devā amṛtena bibhratv  
adhivaktā paśupatiṣ ṭe astu |  
anāmayat savitā te kṛṇotv  
ā tvā prāṇo viśatu jīvanāya ||  

#### PS_16.5.8
ye mṛtyava ekaśataṃ  
yā nāṣṭrātijīvyā |  
muñcantu tasmāt tvā devā  
agner vaiśvānarād adhi ||  

anuvāka 1 ||

### 6

#### PS_16.6.1
rakṣohaṇaṃ vājinam ā jigharmi  
mitraṃ prathiṣṭham upa yāmi śarma |  
śiśāno agniḥ kratubhiḥ samiddhaḥ  
sa no divā sa riṣaḥ pātu naktam ||  

#### PS_16.6.2
ayodaṃṣṭrān arciṣā vāvṛdhānān  
upa spṛśa jātavedaḥ samiddhaḥ |  
ā jihvayā mūradevān rabhasva  
kravyādo vṛṣṭvāpi dhatsvāsan ||  

#### PS_16.6.3
ubhobhayāvinn upa dehi daṃṣṭrā  
hiṃsraḥ śiśāno 'varaṃ paraṃ ca | +++(Bhatt. śiśānovaraṃ)+++  
utāntarikṣe pari yāhy agne  
jambhaiḥ saṃ dhehy abhi yātudhānān ||  

#### PS_16.6.4
agne tvacaṃ yātudhānasya bhindhi  
hiṃsrāśanir harasā hantv enam |  
pra parvāṇi jātavedaḥ śṛṇīhi  
kravyāt kraviṣṇur vi cinoty enam ||  

#### PS_16.6.5
yajñair iṣūḥ saṃnamamāno agne  
vācā śalyām̐ aśanibhir dihānaḥ |  
tābhir vidhya hṛdaye yātudhānān  
pratīco bāhūn prati bhaṅdhy eṣām ||  

#### PS_16.6.6
yatredānīṃ paśyasi jātavedas  
tiṣṭhantam agna uta vā carantam |  
utāntarikṣe patantaṃ yātudhānaṃ  
tamasā vidhya sarvā śiśānaḥ ||  

#### PS_16.6.7
utārabdhāc chṛṇīhi jātaveda  
utārebhāṇād ṛṣṭibhir yātudhānāt |  
agne pūrvo ni jahi śośucāna  
āmādaḥ kṣviṅkās tam adantv enīḥ ||  

#### PS_16.6.8
iha pra brūhi yatamaḥ so agne  
yo yātudhāno ya idaṃ śṛṇoti |  
tam ā rabhasva samidhā yaviṣṭha  
nṛcakṣasaś cakṣuṣe randhayaitam ||  

#### PS_16.6.9
tīkṣṇenāgne cakṣuṣā rakṣa yajñaṃ  
prāñcaṃ vasubhyaḥ pra ṇaya pracetaḥ |  
hiṃsraṃ rakṣāṃsy abhi śośucānaṃ  
mā tvā dabhan yātudhānā nṛcakṣaḥ ||  

#### PS_16.6.10
nṛcakṣā rakṣaḥ prati paśya vikṣu  
tasya trīṇi prati śṛṇīhy agrā |  
tasyāgne pṛṣṭīr harasā śṛṇīhi  
tredhā mūlaṃ yātudhānasya vṛśca ||  

### 7

#### PS_16.7.1
trir yātudhānaḥ prasitiṃ ta etv  
ṛtaṃ yo agne anṛtena hanti |  
tam arciṣā sphūrjayañ jātavedaḥ  
samakṣam enaṃ gṛṇate ni vṛṅdhi ||  

#### PS_16.7.2
yad agne adya mithunā śapāto  
yad vācas tṛṣṭaṃ janayanta rebhāḥ |  
manyor manasaḥ śaravyā jāyate  
yā tayā vidhya hṛdaye yātudhānān ||  

#### PS_16.7.3
parā śṛṇīhi tapasā yātudhānān  
parāgne rakṣo harasā śṛṇīhi |  
parārciṣā mūradevāñ chṛṇīhi  
parāsutṛpaḥ śośucataḥ śṛṇīhi ||  

#### PS_16.7.4
parādya devā vṛjinaṃ śṛṇantu  
pratyag enaṃ śapathā yantu sṛṣṭāḥ |  
vācāstenaṃ śarava ṛcchantu marman  
viśvayaitu prasitiṃ yātudhānaḥ ||  

#### PS_16.7.5
sanād agne mṛṇasi yātudhānān  
na tvā rakṣāṃsi pṛtanāsu jigyuḥ |  
anu daha sahamūrān kravyādo  
mā te hetyā mukṣata daivyāyāḥ ||  

#### PS_16.7.6
yaḥ pauruṣeyeṇa kraviṣā samaṅkte  
yo aśvyena paśunā yātudhānaḥ |  
yo aghnyāyā bharati kṣīram agne  
teṣāṃ śīrṣāṇi harasāpi vṛśca ||  

#### PS_16.7.7
saṃvatsarīṇaṃ paya usriyāyās  
tasya māsīd yātudhāno nṛcakṣaḥ | +++(corr. māśīd)+++  
pīyūṣam agne yatamas titṛpsāt  
taṃ pratyañcam arciṣā vidhya marman ||  

#### PS_16.7.8
viṣaṃ gavāṃ yātudhānāḥ pibantv  
ā vṛścantām aditaye durevāḥ |  
paraiṇān devaḥ savitā dadātu +++(Bhatt. paraiṇāṃ)+++  
parā bhāgam oṣadhīnāṃ jayantām ||  

#### PS_16.7.9
tvaṃ no agne adharād udaktas  
tvaṃ paścād uta rakṣā purastāt |  
prati tye te ajarāsas tapiṣṭhā +++(Bhatt. te te)+++  
aghaśaṃsaṃ śośucato dahantu ||  

#### PS_16.7.10
paścāt purastād adharād udaktaḥ  
kaviḥ kāvyena pari pāhy agne |  
sakhā sakhāyam ajaro jarimṇe  
agne martyām̐ amartyas tvaṃ naḥ || +++(Bhatt. gne)+++  

### 8

#### PS_16.8.1
tad agne cakṣuḥ prati dhehi  
rebhe śaphārujaṃ yena paśyasi yātudhānam |  
atharvavaj jyotiṣā daivyena [Bhatt. atharvava(j)  
satyaṃ dhūrvantam acitaṃ ny oṣa || +++(Bhatt. oṣaḥ)+++  

#### PS_16.8.2
pari tvāgne puraṃ vayaṃ  
vipraṃ sahasya dhīmahi |  
dhṛṣadvarṇaṃ divedive  
hantāraṃ bhaṅgurāvatām ||  

#### PS_16.8.3
vi jyotiṣā bṛhatā bhāty agnir  
āvir viśvāni kṛṇute mahitvā |  
prādevīr māyāḥ sahate durevāḥ  
śiśīte śṛṅge rakṣase vinikṣe ||  

#### PS_16.8.4
agnī rakṣāṃsi sedhati  
śukraśocir amartyaḥ |  
śuciḥ pāvaka īḍyaḥ ||  

#### PS_16.8.5
agne rakṣā ṇo aṃhasaḥ  
prati ṣma deva rīṣataḥ |  
tapiṣṭhair ajaro daha ||  

#### PS_16.8.6
ye te śṛṅge ajare jātavedas  
tigmaśocī brahmasaṃśite |  
tābhyāṃ durhārdam abhidāsantaṃ kimīdinaṃ  
pratyañcaṃ yātudhānaṃ jātavedo vi nikṣva ||  

#### PS_16.8.7
viṣeṇa bhaṅgurāvataḥ  
sam indra rakṣaso daha |  
agne śukreṇa śociṣā  
tapuragrebhir arcibhiḥ ||  

#### PS_16.8.8
praty agne mithunā daha  
yātudhānā kimīdinā |  
saṃ tvā śiśāmi jāgṛhy  
adabdhaṃ vipra manmabhiḥ ||  

#### PS_16.8.9
praty agne harasā haraḥ  
śṛṇīhi viśvataḥ prati |  
yātudhānasya rakṣaso  
balaṃ vi ruja vīryam ||  

#### PS_16.8.10
sādānveyaṃ pra mṛṇa rakṣa indra +++(Bhatt. sādānveyāḥ)+++  
yātudhānakṣayaṇair mūraiḥ |  
etāv agne mithunā yātudhānā  
viṣvañcau mruktau harasā śayātām || +++(Bhatt. uktau)+++  

#### PS_16.8.11
bṛhaspatir naḥ pari pātu paścād  
utottarasmād adharād aghāyoḥ |  
indraḥ purastād uta madhyato naḥ  
sakhā sakhibhyo varīyaḥ kṛṇotu ||  

### 9

#### PS_16.9.1
indrāsomā tapataṃ rakṣa ubjataṃ  
ny arpayataṃ vṛṣaṇā tamovṛdhaḥ |  
parā śṛṇīhi tam acito ny oṣataṃ  
hataṃ nudethāṃ ni śiśītam atriṇaḥ || +++(Bhatt. atriṇaḥ+)+++  

#### PS_16.9.2
indrāsomā sam aghaśaṃsam abhy aghaṃ  
tapur yayastu carur agnivām̐ iva |  
brahmadviṣe kravyāde ghoracakṣase  
dveṣo dhattam anavāyaṃ kimīdine ||  

#### PS_16.9.3
indrāsomā duṣkṛto vavre antar  
anārambhaṇe tamasi pra vidhyatam |  
yathaiṣāṃ nātaḥ punar ekaś canodayat  
tad vām astu sahase manyumac chavaḥ ||  

#### PS_16.9.4
indrāsomā vartayataṃ divas pary  
agnitaptebhir yuvam aśmahanmabhiḥ |  
tapurvadhebhir ajarebhir atriṇo  
ni parśāne vidhyataṃ yantu nisvaram ||  

#### PS_16.9.5
indrāsomā pra harataṃ divo vadhaṃ  
saṃ pṛthivyā aghaśaṃsāya tarhaṇam |  
ut takṣataṃ svaryaṃ parvatebhyo  
yena rakṣo vavṛdhānaṃ nijūrvathaḥ ||  

#### PS_16.9.6
indrāsomā pari vāṃ bhūtu viśvata  
iyaṃ matiḥ kakṣyāśveva vājinā |  
yāṃ vāṃ hotrāṃ pari hiṇomi medhayā-  
-imā brahmāṇi nṛpatīva jinvatam ||  

#### PS_16.9.7
prati smarethāṃ tujayadbhir evair  
hataṃ druho rakṣaso bhaṅgurāvataḥ |  
indrāsomā duṣkṛte mā sugaṃ bhūd  
yo mā kadā cid abhidāsati druhuḥ ||  

#### PS_16.9.8
yo mā pākena manasā carantam  
abhicaṣṭe anṛtebhir vacobhiḥ |  
āpa iva kāśinā saṃgṛbhītā  
asann astv asata indra vaktā || +++(Bhatt. astāsata)+++  

#### PS_16.9.9
ye pākaśaṃsaṃ viharanta evair  
ye vā bhadraṃ dūṣayanti svadhābhiḥ |  
ahaye vā tān pradadātu soma  
ā vā dadhātu nirṛter upasthe ||  

#### PS_16.9.10
yo no rasaṃ dipsati pitvo agne  
yo aśvānāṃ yo gavāṃ yas tanūnām |  
ripu stena steyakṛd dabhram etu +++(Bhatt. abhram)+++  
ni ṣa hīyatāṃ tanvā tanā ca ||  

### 10

#### PS_16.10.1
paraḥ so astu tanvā tanā ca  
tisraḥ pṛthivīr adho astu viśvāḥ |  
prati śuṣyati yaśo asya devā  
yo mā divā dipsati yaś ca naktam ||  

#### PS_16.10.2
suvijñānaṃ cikituṣe janāya  
sac cāsac ca vacasī paspṛśāte |  
tayor yat satyaṃ yatarad ṛjīyas  
tad it somo 'vati hanty āsat ||  

#### PS_16.10.3
na vā u somo vṛjinaṃ hinoti  
na kṣatriyaṃ mithuyā dhārayantam |  
hanti rakṣo hanty āsad vadantam  
ubhāv indrasya prasitau śayāte ||  

#### PS_16.10.4
yadi vāham anṛtadevo asmi  
moghaṃ vā devām̐ apyūhe agne |  
kim asmabhyaṃ jātavedo hṛṇīṣe  
droghavācas te nirṛthaṃ sacantām ||  

#### PS_16.10.5
adyā murīya yadi yātudhāno asmi  
yadi vāyus tatapa pūruṣasya | +++(Bhatt. tadapa)+++  
adhā sa vīrair daśabhir vi yūyā  
yo mā moghaṃ yātudhānety aha ||  

#### PS_16.10.6
yo māyātuṃ yātudhānety āha  
yo mā rakṣāḥ śucir asmīty āha |  
indras taṃ hantu mahatā vadhena  
viśvasya jantor adhamas padīṣṭa ||  

#### PS_16.10.7
pra yā jigāti khargaleva naktam  
apa druhus tanvaṃ gūhamānā |  
vavrām̐ anantām̐ ava sā padīṣṭa  
grāvāṇo ghnantu rakṣasa upabdaiḥ ||  

#### PS_16.10.8
vi tiṣṭhadhvaṃ maruto vikṣv icchata +++(Bhatt. vikṣvītsata)+++  
gṛbhāyata rakṣasaḥ saṃ pinaṣṭana |  
vayo ye bhūtvā patayanti naktabhir  
ye vā ripo dadhire deve adhvare ||  

#### PS_16.10.9
eta u tye patayanti śvayātava  
indraṃ dipsanti dipsavo 'dābhyam | +++(Bhatt. dipsavodābhyam)+++  
śiśīte śakraḥ piśunebhyo vadhaṃ  
nūnaṃ sṛjad aśaniṃ yātumadbhyaḥ ||  

#### PS_16.10.10
pra vartaya divo aśmānam  
indra somaśitaṃ maghavan saṃ śiśādhi |  
prākto apākto adharād udakto  
abhi jahi rakṣasaḥ parvatena || +++(Bhatt. 'bhi)+++  

### 11

#### PS_16.11.1
indro yātūnām abhavat parāśaro  
havirmathīnām abhy āvivāsatām |  
abhīd u śakraḥ paraśur  
yathā vanaṃ pātreva  
bhindant sata eti rakṣasaḥ ||  

#### PS_16.11.2
ulūkayātuṃ śuśulūkayātuṃ  
jahi śvayātum uta kokayātum |  
suparṇayātum uta gṛdhrayātuṃ  
dṛṣadeva pra mṛṇa rakṣa indra ||  

#### PS_16.11.3
mā no rakṣo abhi naḍ yātumāvatām  
apocchataṃ mithunā yā kimīdinā |  
pṛthivī naḥ pārthivāt pātv aṃhaso  
antarikṣaṃ divyāt pātv asmān ||  

#### PS_16.11.4
indra jahi pumāṃsaṃ yātudhānam  
uta striyaṃ māyayā śāśadānām | +++(Bhatt. śāsadānām)+++  
vigrīvāso mūradevā rudantu  
mā te dṛśan sūryam uccarantam ||  

#### PS_16.11.5
prati cakṣva vi cakṣva-  
-indraś ca soma jāgṛtam |  
rakṣobhyo vadham asyatam  
aśaniṃ yātumadbhyaḥ ||  

anuvāka 2 ||

### 12

#### PS_16.12.1
yā babhravo yāś ca śukrā  
rohiṇīr uta pṛśnayaḥ |  
asiknīḥ kṛṣṇā oṣadhīḥ  
sarvā acchā vadāmasi ||  

#### PS_16.12.2
trāyantām imaṃ puruṣaṃ  
yakṣmād deveṣitād adhi |  
yāsāṃ dyauṣ pitā pṛthivī mātā  
samudro mūlaṃ vīrudhāṃ babhūva ||  

#### PS_16.12.3
āpo 'graṃ divyā oṣadhayas |  
tās te yakṣmam enasyam  
aṅgādaṅgād anīnaśan || +++(Bhatt. anīnaśaṃ)+++  

#### PS_16.12.4
prastṛṇatī stambinīr ekaśṛṅgāḥ  
pratanvatīr oṣadhīr ā vadāmi |  
aṃśumatīḥ kāṇḍinīr yā viśākhā  
hvayāmi te vīrudho vaiśvadevīr  
ugrāḥ puruṣajīvanīḥ ||  

#### PS_16.12.5
yad vaḥ sahaḥ sahamānā  
vīryaṃ yac ca vo balam |  
tenemam asmād yakṣmāt  
puruṣaṃ muñcantauṣadhīḥ ||  

#### PS_16.12.6
jīvalāṃ naghāriṣāṃ  
jīvantīm oṣadhīm uta |  
arundhatīm unnayantīṃ  
puṣpāṃ madhumatīṃ huve ||  

#### PS_16.12.7
ihā yantu pracetaso  
medinīr vacaso mama |  
yathemaṃ pārayāmasi  
puruṣaṃ duritād adhi ||  

#### PS_16.12.8
agner ghāso apāṃ garbho  
yā rohanti punarṇavāḥ | +++(Bhatt. punarnavāḥ)+++  
dhruvāḥ sahasranāmnīr  
bheṣajīḥ santv ābhṛtāḥ ||  

#### PS_16.12.9
avakolvā udakātmāna oṣadhayaḥ |  
vyajṛṣantī duritaṃ tīkṣṇaśṛṅgyaḥ ||  

#### PS_16.12.10
unmuñcantīr vivaruṇā  
ugrā yā viṣadūṣanīr  
atho balāsanāśanīḥ |  
rakṣonāśanīḥ kṛtyādūṣaṇīś ca  
yās tā ihā yantv oṣadhīḥ ||  

### 13

#### PS_16.13.1
śivās te santv oṣadhīr apakrītāḥ  
sahīyasīr vīrudho yā abhiṣṭutāḥ |  
apāṃ sarasvatīṃ jyeṣṭhāṃ trāyantām  
asmākaṃ gām aśvaṃ puruṣaṃ paśum ||  

#### PS_16.13.2
madhuman mūlaṃ madhumad agram āsāṃ  
madhuman madhyaṃ vīrudhāṃ babhūva |  
madhumat parṇaṃ madhumat puṣpam āsāṃ  
madhoḥ saṃbhūtā amṛtasya bhakṣo  
ghṛtam annaṃ duhrate gopurogavam ||  

#### PS_16.13.3
yāvatīḥ kīyatīś cemāḥ  
pṛthivyām adhy oṣadhīḥ |  
tā naḥ sahasraparṇyo  
mṛtyor muñcantv aṃhasaḥ ||  

#### PS_16.13.4
vaiyāghro maṇir vīrudhāṃ  
trāyamāṇo 'bhiśastipāḥ | +++(Bhatt. trāyamāṇobhiśastipāḥ+)+++  
amīvāḥ sarvā rakṣāṃsy  
apa hantv adhi dūram asmat ||  

#### PS_16.13.5
siṃhasyeva stanathor oṣadhīnām  
agner iva vijanta ābhṛtābhyaḥ |  
gavāṃ yakṣmaḥ puruṣāṇāṃ vīrudbhir  
atinutto nāvyā etu srotyāḥ || +++(Bhatt. atinukto … eta)+++  

#### PS_16.13.6
mumucānā oṣadhayo  
agner vaiśvānarād adhi |  
bhūmiṃ saṃtanvatīr ita  
yāsāṃ rājā vanaspatiḥ ||  

#### PS_16.13.7
yāś cāhaṃ veda vīrudho  
yāś ca paśyāmi cakṣuṣā |  
ajñātā jānīmaś ca yā  
yāsu vidmasi saṃbhṛtam |  
sarvāḥ samagrā oṣadhīr  
bodhantu vacaso mama ||  

#### PS_16.13.8
yā rohanty āṅgirasīḥ  
parvateṣu sameṣu ca  
vīrudho viśvabheṣajīḥ |  
tā no mayasvatīḥ śivā  
oṣadhīḥ santu śaṃ hṛde ||  

#### PS_16.13.9
aśvattho darbho vīrudhāṃ  
somo rājāmṛtaṃ haviḥ |  
vrīhir yavaś ca bheṣajau  
divas putrāv amartyau ||  

#### PS_16.13.10
uj jīhīdhve stanayaty  
abhikrandanty oṣadhīḥ |  
yadā vaḥ pṛśnimātaraḥ  
parjanyo retasāvati ||  

### 14

#### PS_16.14.1
tasyāmṛtasyemaṃ balaṃ  
puruṣaṃ pārayāmasi |  
atho kṛṇomi bheṣajaṃ  
yathāsac chatahāyanaḥ ||  

#### PS_16.14.2
varāho veda vīrudhaṃ  
nakulo veda bheṣajīḥ |  
gandharvāḥ sarpā yā vidus  
tā ihā yantv oṣadhīḥ ||  

#### PS_16.14.3
yāḥ suparṇā āṅgirasīr  
divyā yā raghaṭo viduḥ |  
vayāṃsi haṃsā yā vidur  
yāś ca sarve patatriṇaḥ |  
mṛgā yā vidur oṣadhīs  
tā asmā avase huve ||  

#### PS_16.14.4
yāvatīnām oṣadhīnāṃ  
gāvaḥ prāśnanty aghnyā  
yāvatīnām ajāvayaḥ |  
tāvatīr viśvabheṣajīr  
ā bharāmi tvām abhi ||  

#### PS_16.14.5
yāvatīṣu manuṣyā  
bheṣajaṃ bhiṣajo viduḥ |  
tāvatīs tubhyam ābhṛtāḥ  
śarma yacchantv oṣadhīḥ ||  

#### PS_16.14.6
puṣpavatīḥ prasūmatīḥ  
phalinīr aphalā uta |  
saṃmātara iva duhrām  
asmā ariṣṭatātaye ||  

#### PS_16.14.7
ut tvāhārṣaṃ pañcaśalād  
ut tvā daśaśalād uta |  
ut tvā yamasya paḍvīśād  
oṣadhībhir apīparam ||  

### 15

#### PS_16.15.1
indrasya prathamo ratho  
devānām aparo ratho  
varuṇasya tṛtīya it |  
ahīnām apamā ratha  
sthāṇum ārad athā riṣat ||  

#### PS_16.15.2
darbhaḥ śocis tarūṇakam  
aśvasya vāraḥ puruṣasya vāraḥ |  
rathasya bandhuram +++(Bhatt. bandhur mahīnām)+++  
ahīnām arasaṃ viṣaṃ vār id ugram ||  

#### PS_16.15.3
ava śveta padā jahi  
pūrveṇa cāpareṇa ca |  
udaplutam iva dārv  
ahīnām arasaṃ viṣaṃ vār id ugram ||  

#### PS_16.15.4
araṃghaso nimajya-  
-unmajya punar abravīt |  
udaplutam iva dārv  
ahīnām arasaṃ viṣaṃ vār id ugram ||  

#### PS_16.15.5
paidvo hanti kaṣarṇīlaṃ  
paidvaḥ śvitram utāsitam | +++(Bhatt. paidvaścitramupāsitam)+++  
paidvo ratharvyāḥ śiraḥ +++(Bhatt. rathavrayāḥ)+++  
saṃ bibheda pṛdākvāḥ || +++(Bhatt. pradākvāḥ)+++  

#### PS_16.15.6
paidva prehi prathamo  
anu tvā vayam emasi | +++(Bhatt. prathamonu)+++  
ahīn vy asyatāt patho +++(Bhatt. ahīnaviśvadāt)+++  
yena smā vayam emasi ||  

#### PS_16.15.7
idaṃ paidvo ajāyata-  
-idam asya parāyaṇam |  
imāny arvataḥ padā-  
-ahighnyo vājinīvataḥ ||  

#### PS_16.15.8
saṃyataṃ na vi ṣparad  
vyāttaṃ na saṃ yamat |  
asmin kṣetre dvāv ahī  
strī ca pumāṃś ca tā ubhā arasā ||  

#### PS_16.15.9
arasāsa ihāhayo  
ye anti ye ca dūrake |  
ghanena hanmi vṛścikam  
ahiṃ daṇḍenāgatam ||  

#### PS_16.15.10
aghāśvasyedaṃ bheṣajam  
ubhayoḥ svajasya ca | +++(Bhatt. sajasya)+++  
indro mahyam aghāyantam  
ahiṃ paidvo arundhayat ||  

### 16

#### PS_16.16.1
paidvasya manmahe vayaṃ  
sthirasya sthiradhāmnaḥ |  
ime paścāt pṛdākavaḥ +++(Bhatt. pradākavaḥ)+++  
pradīdhyata āsate || +++(Bhatt. pratīdhyata)+++  

#### PS_16.16.2
naṣṭāsavo naṣṭaviṣā  
hatā indreṇa vajriṇā |  
jaghānendro jaghnimā vayam ||  

#### PS_16.16.3
hatās tiraścirājayo  
nipiṣṭāsaḥ pṛdākavaḥ |  
darviṃ karikrataṃ śvitraṃ +++(Bhatt. ścitraṃ)+++  
darbheṣv asitaṃ jahi ||  

#### PS_16.16.4
kairātikā kumārikā  
sakhā khanati bheṣajam |  
hiraṇyayībhir abhribhir  
girīṇām upa sānuṣu ||  

#### PS_16.16.5
āyam agan yuvā bhiṣak  
pṛśnihāparājitaḥ |  
sa vai svajasya jambhana  
ubhayor vṛścikasya ca ||  

#### PS_16.16.6
indro me 'hīn ajambhayan +++(Bhatt. mehīn)+++  
mitraś ca varuṇaś ca |  
vātāparjanyobhā ||  

#### PS_16.16.7
paidvo me 'hīn ajambhayat +++(Bhatt. mehīn)+++  
pṛdākūṃś ca pṛdākvaḥ | +++(Bhatt. pradākūṃś ca pradākvaḥ)+++  
svajān tiraścirājīn  
kasarṇīlān daśonaśīn || +++(Bhatt. kaśarṇīlān daśodaśīn)+++  

#### PS_16.16.8
indro jaghāna prathamo  
janitāram ahe tava |  
teṣāṃ vas tṛhyamāṇānāṃ  
kaḥ svit teṣām asad rasaḥ || +++(Bhatt. kasyuteṣām)+++  

#### PS_16.16.9
saṃ hi śīrṣāṇy agrabhaṃ  
pauñjiṣṭa iva karvaram | +++(Bhatt. pauñjaṣṭa)+++  
sindhor madhyaṃ paretya  
vy anijam aher viṣam ||  

#### PS_16.16.10
ahīnāṃ sarveṣāṃ viṣaṃ  
parā vahantu sindhavaḥ |  
hatās tiraścirājayo  
nipiṣṭāsaḥ pṛdākavaḥ || +++(Bhatt. pradākavaḥ)+++  

### 17

#### PS_16.17.1
oṣadhīnām ahaṃ vṛṇa  
urvarīr iva sādhuyā |  
nayāmy arvatīr iva-  
-ahe nir aitu te viṣam ||  

#### PS_16.17.2
yad agnau sūrye viṣaṃ  
pṛthivyām oṣadhīṣu yat |  
kāndāviṣaṃ kaniklakaṃ +++(Bhatt. kaniklaka)+++  
nir aitv aitu te vahiḥ ||  

#### PS_16.17.3
aṅgādaṅgāt pra cyāvaya  
hṛdayaṃ pari varjaya |  
adhā viṣasya yat tejo  
avācīnaṃ tad etu te ||  

#### PS_16.17.4
agne trāyasva vimadaṃ nayemaṃ  
punar dhehi jīvase jātavedaḥ |  
mā te heḍāṃsi duritāva ganma  
māhir vadhīd viṣataḥ puruṣaṃ naḥ || +++(Bhatt. viṣitaḥ)+++  

#### PS_16.17.5
ye agnijā oṣadhijā ahīnāṃ  
ye abhrajā vidyuta ā babhūvuḥ |  
teṣāṃ jātāni bahudhā bahūni +++(Bhatt. vahudhā)+++  
tebhyaḥ sarpebhyo namasā vidhema || +++(Bhatt. sarvebhyo)+++  

#### PS_16.17.6
taudī nāmāsi kanyā  
ghṛtācī nāma vā asi |  
adhaspadena te pador  
ā dade viṣadūṣaṇam ||  

#### PS_16.17.7
āre abhūd viṣam araud  
viṣe viṣam aprāg api |  
agnir aher nir adhāg viṣaṃ somo nir aṇayīt | +++(Bhatt. aṇait)+++  
daṃṣṭāram anv agād viṣam ahir amṛta || +++(Bhatt. daṃṣṭrāramanagād)+++  

anuvāka 3 ||

### 18

#### PS_16.18.1
kutas tau jātau katamaḥ so ardhaḥ  
kasmāl lokāt katarasyāḥ pṛthivyāḥ |  
vatsau virājaḥ salilād udaitāṃ  
tau tvā pṛcchāmi katareṇa dugdhā || +++(Bhatt. taṃ tvā, drugdhā)+++  

#### PS_16.18.2
yo 'krandayat salilaṃ mahitvā +++(Bhatt. yokrandayat)+++  
yoniṃ kṛtvā tribhujaṃ śayānam | +++(Bhatt. śayānā)+++  
vatsaḥ kāmadugho virājo  
guhā cakre tanvaḥ parācīḥ ||  

#### PS_16.18.3
yāni catvāri bṛhanti  
yeṣāṃ caturthaṃ viyunakti vācam |  
brahmainad vidyāt tapasā vipaścid  
yasminn ekaṃ yujyate yasminn ekam ||  

#### PS_16.18.4
bṛhataḥ pari sāmāni  
ṣaṣṭhāt pañcādhi nirmitā |  
bṛhad bṛhatyā nirmitaṃ  
kuto 'dhi bṛhatī mitā || +++(Bhatt. kutodhi)+++  

#### PS_16.18.5
bṛhatī pari mātrāyā  
mātur mātrādhi nirmitā |  
māyā hi jajñe māyāyā  
māyāyā mātalī pari ||  

#### PS_16.18.6
vaiśvānarasya pratimopari dyaur  
yāvad rodasī vibabādhe agniḥ |  
tataḥ ṣaṣṭhād āmuto yanti stomā  
ud ito yanty abhi ṣaṣṭham ahnaḥ ||  

#### PS_16.18.7
ṣaṭ ṭvā pṛcchāma ṛṣayaḥ kaśyapedaṃ  
tvaṃ hi yuktaṃ yuyukṣe yogyaṃ ca |  
virājam āhur brahmaṇaḥ pitaraṃ  
tāṃ no vi dhehy ṛtuthā sakhibhyaḥ || +++(Bhatt. ṛtathā)+++  

#### PS_16.18.8
yāṃ pracyutām anu yajñāḥ pracyuvanta  
upatiṣṭhanta upatiṣṭhamānām |  
tasyā vraje prasave yakṣam ejati  
sā virāḍ ṛṣayaḥ parame vyoman ||  

#### PS_16.18.9
aprāṇaiti prāṇena prāṇatīnāṃ  
virāṭ svarājam abhy eti paścāt |  
viśvaṃ mṛśantīm abhirūpāṃ virājaṃ +++(Bhatt. mṛṣantīm)+++  
paśyanti tve na tve paśyanty enām ||  

#### PS_16.18.10
ko virājo mithunatvaṃ pra veda  
ka ṛtūn ka u kalpam asyāḥ |  
kramān ko asyā bahudhā vidugdhān  
ko asyā dhāma katidhā vyuṣṭīḥ ||  

### 19

#### PS_16.19.1
iyam eva sā yā prathamā vyaucchat  
sāpsv antaś carati praviṣṭā |  
vadhūr jigāya navagaj janitrī  
mahānto asyāṃ mahimāno antaḥ ||  

#### PS_16.19.2
chandaḥpakṣe uṣasā pepiśāne  
samānīṃ yonim anu saṃ carete |  
sūryapatnī saṃ carataḥ prajānatī  
ketumatī ajare bhūriretasā ||  

#### PS_16.19.3
ṛtasya panthām anu tisra āgus  
trayo gharmā anu reta āguḥ |  
prajām ekā jinvaty ūrjam ekā  
rāṣṭram ekā rakṣati devayūnām ||  

#### PS_16.19.4
agnīṣṭomam adadhur yā turīyāsīd  
yajñasya pakṣām ṛṣayaḥ kalpayantaḥ |  
gāyatrīṃ triṣṭubhaṃ jagatīm anuṣṭubhaṃ  
bṛhadarkīṃ yajamānāya svar ābharantaḥ ||  

#### PS_16.19.5
pañca vyuṣṭīr anu pañca dohā  
gāṃ pañcanāmnīm ṛtavo 'nu pañca | +++(Bhatt. ṛtavonu)+++  
pañca diśaḥ pañcadaśena kl̥ptās  
tā ekamūrdhnīr abhi lokam ekam ||  

#### PS_16.19.6
ṣaḍ jātā bhūtā prathamaja rtasya  
ṣaḍ u sāmāni ṣaḍahaṃ vahanti |  
ṣaḍyogaṃ sīram anu sāmasāma  
ṣaḍ āhur dyāvāpṛthivī ṣaḍ urvīḥ || +++(urvīḥ with ŚS; Bhatt. ūrvī)+++  

#### PS_16.19.7
ṣaḍ āhuḥ śītān ṣaḍ u māsa uṣṇān +++(Bhatt. śītāṃ … uṣṇāṃ)+++  
ṛtūn no brūta yatamo 'tiriktaḥ | +++(Bhatt. ṛtuṃ … yatamotiriktaḥ)+++  
sapta suparṇāḥ kavayo ni ṣeduḥ  
sapta chandāṃsy anu sapta dīkṣāḥ ||  

#### PS_16.19.8
sapta homāḥ samidho ha sapta  
madhūni saptartavo nu sapta |  
saptājyāni pari bhūtam āyan  
sapta hotāra ṛtuthā yajanti  
tāḥ saptagṛdhrā iti śuśravāham ||  

#### PS_16.19.9
aṣṭau dhāmāni prathamaja rtasya-  
-aṣṭendrartvijo daivyā ye |  
aṣṭayonir aditir aṣṭaputrā  
aṣṭamīṃ rātrim abhi havyam eti ||  

#### PS_16.19.10
itthaṃ śreyo manyamānedam āgāṃ  
yuṣmākaṃ sakhye aham asmi śevā | +++(Bhatt. sevā)+++  
samānajanmā kratur astu vaḥ śivaḥ  
sa naḥ sarvāḥ saṃ carati prajānan ||  

### 20

#### PS_16.20.1
kevalīndrāya duduhe hi gṛṣṭir  
vaśaṃ pīyūṣaṃ prathamaṃ duhānā |  
athātarpayac caturaś caturdhā  
devān manuṣyām̐ asurān utarṣīn ||  

#### PS_16.20.2
aṣṭendrasya ṣaḍ yamasya  
ṛṣīṇāṃ sapta saptadhā |  
apo manuṣyān oṣadhīs  
tān u pañcānu secire ||  

#### PS_16.20.3
ko nu gauḥ ka ekarṣiḥ  
kim u sāma kā āśiṣaḥ |  
yakṣmaṃ pṛthivyām ekavṛd  
ekartuḥ katamo nu saḥ ||  

#### PS_16.20.4
eko gaur eka ekarṣir  
ekaṃ sāmaikadhāśiṣaḥ |  
yakṣmaṃ pṛthivyām ekavṛd  
ekartur nāti ricyate ||  

### 21

#### PS_16.21.1
prāṇāya namo  
yasya sarvam idaṃ vaśe |  
yo bhūtaḥ sarvasyeśvaro  
yasmin sarvaṃ pratiṣṭhitam ||  

#### PS_16.21.2
namas te prāṇa krandāya  
namas te stanayitnave |  
namas te astu vidyute  
namas te prāṇa varṣate ||  

#### PS_16.21.3
yat prāṇa ṛtāv āgate  
abhikrandaty oṣadhīḥ |  
pra vīyante garbhaṃ dadhate  
atho bahvīr vi jāyante ||  

#### PS_16.21.4
yat prāṇa stanayitnunā-  
-abhikrandaty oṣadhīḥ |  
sarvaṃ tadā pra modate  
yad u kiṃ ca bhūmyām adhi ||  

#### PS_16.21.5
yadā prāṇo abhyakrandīd  
varṣeṇa stanayitnunā |  
paśavas tat pra modante  
maho vai no bhaviṣyati ||  

#### PS_16.21.6
abhivṛṣṭā oṣadhayaḥ  
prāṇena sam avādiran |  
āyur vai naḥ prātītarat  
sarvā naḥ surabhīr akaḥ ||  

#### PS_16.21.7
namas te prāṇa prāṇate  
namo astv apānate |  
pratīcīnāya te namaḥ  
parācīnāya te namaḥ  
sarvasmai ta idaṃ namaḥ ||  

#### PS_16.21.8
namas te astv āyate  
namo astu parāyate |  
namas te prāṇa tiṣṭhata  
āsīnāyota te namaḥ ||  

#### PS_16.21.9
yā te prāṇa priyā tanū  
yā vā te prāṇa preyasī |  
atho yad bheṣajaṃ tava  
tasya no dhehi jīvase ||  

#### PS_16.21.10
prāṇaḥ prajā anu vaste +++(Bhatt. anu paste, Barret anūpāste)+++  
pitā putram iva priyam |  
prāṇo ha sarvasyeśvaro +++(Bhatt. prāṇe)+++  
yac ca prāṇati yac ca na ||  

### 22

#### PS_16.22.1
prāṇo mṛtyuḥ prāṇo amṛtaṃ +++(Bhatt. prāṇomṛtaṃ)+++  
prāṇaṃ devā upāsate |  
prāṇo ha satyavādinam  
uttame loka ā dadhat ||  

#### PS_16.22.2
prāṇo virāṭ prāṇo deṣṭrī  
prāṇaṃ sarvā upāsate |  
prāṇo 'gniś candramāḥ sūryaḥ +++(Bhatt. agniś)+++  
prāṇam āhuḥ prajāpatim ||  

#### PS_16.22.3
prāṇāpānau vrīhayavāv  
anaḍvān prāṇa ucyate |  
yave ha prāṇa āhito  
apāno vrīhir ucyate || +++(Bhatt. āhitopāno)+++  

#### PS_16.22.4
apānati prāṇati  
puruṣo garbhe antaḥ |  
yadā tvaṃ prāṇa jinvasy  
atha sa jāyate tvat ||  

#### PS_16.22.5
prāṇam āhur mātariśvānaṃ  
vāto ha prāṇa ucyate |  
prāṇe ha bhūtaṃ bhavyaṃ ca  
prāṇe sarvaṃ samāhitam ||  

#### PS_16.22.6
ātharvaṇīr āṅgirasīr  
daivīr manuṣyajāś ca yāḥ | +++(Bhatt. devīr)+++  
sarvāḥ pra modanta oṣadhīr  
yadā tvaṃ prāṇa jinvasi ||  

#### PS_16.22.7
yadā prāṇo abhyavarṣīd  
varṣeṇa pṛthivīṃ mahīm |  
oṣadhayaḥ pra modante  
atho yāḥ kāś ca vīrudhaḥ || +++(Bhatt. modantetho)+++  

#### PS_16.22.8
yas te prāṇedaṃ veda  
yasmiṃś cāsi pratiṣṭhitaḥ |  
sarve asmai baliṃ harān +++(Bhatt. valiṃ)+++  
amuṣmiṃl loka uttame ||  

#### PS_16.22.9
yathā prāṇa balihṛtas +++(Bhatt. valihṛtas)+++  
tubhyaṃ sarvāḥ prajā imāḥ |  
evā tasmai baliṃ harān +++(Bhatt. valiṃ)+++  
yas tvā śuśrāva śuśruvuḥ ||  

#### PS_16.22.10
antargarbhaś carati devatāsv  
ābhūto bhūtaḥ sa u jāyate punaḥ |  
sa bhūtaṃ bhavyaṃ bhuvanaṃ bhaviṣyat  
pitā putraṃ pra viveśā śacībhiḥ ||  

### 23

#### PS_16.23.1
ekaṃ padaṃ not khidati  
salilād dhaṃsa utpatan | +++(Bhatt. utpataṃ)+++  
yad aṅga sa tam utkhiden  
naivādya na śvo  
na rātrī nāhaḥ syān +++(Bhatt. utkhidenvaivādya na śce rātrī nāha)+++  
na prajñāyaiti kiṃ cana ||  

#### PS_16.23.2
aṣṭācakraṃ vartata ekanemi  
sahasrākṣaraṃ pra puro ni paścāt |  
ardhenedaṃ pari babhūva viśvaṃ  
yad asyārdhaṃ katamaḥ sa ketuḥ ||  

#### PS_16.23.3
yo asya viśvajanmana  
īśe sarvasya ceṣṭataḥ |  
anyeṣu kṣipradhanvane  
tasmai prāṇa namo 'stu te || +++(Bhatt. namostu)+++  

#### PS_16.23.4
yo asya sarvajanmana  
īśe viśvasya ceṣṭataḥ |  
atandro brahmaṇā dhīraḥ  
prāṇo mām abhi rakṣatu ||  

#### PS_16.23.5
ūrdhvaḥ supteṣu jāgāra  
nanu tīryaṅ ni padyate |  
na suptam asya supteṣv  
anu śuśrāva kaś cana || +++(Bhatt. suśrāva)+++  

#### PS_16.23.6
prāṇa mā mat paryāvṛto +++(Bhatt. māvat)+++  
na mad anyo bhaviṣyasi | +++(Bhatt. vadanyo)+++  
apāṃ garbham iva jīvase  
prāṇa badhnāmi tvā mayi ||  

anuvāka 4 ||

### 24

#### PS_16.24.1
sāhasras tveṣa ṛṣabhaḥ payasvān  
viśvā rūpāṇi vakṣaṇāsu bibhrat |  
bhadraṃ dātre yajamānāya śikṣan  
bārhaspatya usriyas tantum ātān || +++(Bhatt. ātāṃ)+++  

#### PS_16.24.2
apāṃ yo agre pratimā babhūva  
prabhūḥ sarvasmai pṛthivīva devī | +++(Bhatt. pṛthivī ca)+++  
pitā vatsānāṃ patir aghnyānāṃ  
sāhasre poṣe api naḥ kṛṇotu ||  

#### PS_16.24.3
pumān antarvān sthaviraḥ payasvān +++(Bhatt. antarvāṃ)+++  
vasoḥ kabandham ṛṣabho bibharti |  
tam indrāya pathibhir devayānair  
hutam agnir vahatu jātavedāḥ ||  

#### PS_16.24.4
devānāṃ bhāga upanāha eṣo  
apāṃ rasa oṣadhīnāṃ ghṛtasya | +++(Bhatt. eṣopāṃ)+++  
somasya drapsam avṛṇīta śakro  
bṛhann adrir abhavad yac charīram || +++(Bhatt. abhir)+++  

#### PS_16.24.5
pitā vatsānāṃ patir aghnyānām  
atho pitā mahatāṃ gargarāṇām |  
vatso jarāyuḥ pratidhuk pīyūṣa  
āmikṣā ghṛtaṃ tad v asya retaḥ ||  

#### PS_16.24.6
somasya pūrṇaṃ kalaśaṃ bibharṣi  
tvaṣṭā rūpāṇāṃ janitā paśūnām |  
śivās te santu prajanva imā  
ny asmabhyaṃ svadhite yaccha yā amūḥ ||  

#### PS_16.24.7
indrasyaujo varuṇasya bāhū  
aśvinor aṃsau marutām iyaṃ kakut |  
bṛhaspatisaṃbhṛtam etam āhur  
ye dhīrāsaḥ kavayo ye manīṣiṇaḥ ||  

#### PS_16.24.8
ājyaṃ bibharti ghṛtam asya retaḥ  
sāhasraḥ poṣas tam u yajñam āhuḥ |  
indrasya rūpam ṛṣabho vasānaḥ  
so asmāṃ devāḥ śiva aitu dattaḥ ||  

#### PS_16.24.9
daivīr viśaḥ payasvān ā tanoṣi  
tvām indraṃ tvāṃ sarasvantam āhuḥ |  
sahasraṃ sa ekamukhā dadāti  
yo brāhmaṇa ṛṣabham ā juhoti ||  

#### PS_16.24.10
bṛhaspatiḥ savitā te mano dadhau  
tvaṣṭur vāyoḥ pary ātmā ta ābhṛtaḥ |  
antarikṣe manasā tvā juhomi  
barhiṣ ṭe dyāvāpṛthivī abhūtām ||  

### 25

#### PS_16.25.1
ya indra iva deveṣv  
eti goṣu vivāvadat |  
tasya ṛṣabhasyāṅgāni  
brahmā saṃ stautu bhadrayā ||  

#### PS_16.25.2
pārśve āstām anumatyā  
bhagasyāstām anūvṛjau | +++(Bhatt. anuvṛjau)+++  
aṣṭhīvantāv abravīn mitro  
mamaitau kevalāv iti || +++(Bhatt. mamaito)+++  

#### PS_16.25.3
bhasad āsīd ādityānāṃ  
śroṇī āstāṃ bṛhaspateḥ |  
pucchaṃ vātasya devasya  
tena dhūnoty oṣadhīḥ ||  

#### PS_16.25.4
kroḍa āsīj jāmiśaṃsasya +++(Bhatt. āsīrjāmisaṃsasya)+++  
somasya kalaśo dhṛtaḥ | +++(Bhatt. dṛtaḥ)+++  
utthātur abruvan pado  
yad ṛṣabhaṃ vyakalpayan ||  

#### PS_16.25.5
gudā āsan sinīvālyāḥ  
sūryāyās tvacam abruvan |  
devāḥ saṃgatya yat sarva  
ṛṣabhaṃ vyakalpayan ||  

#### PS_16.25.6
te kuṣṭhikāḥ saramāyai +++(Bhatt. svaramāyai)+++  
kūrmebhyo adadhuḥ śaphān | +++(Bhatt. śaphāṃ)+++  
ūbadhyam asya kīṭebhyaś  
śvavartebhyo adhārayan || +++(Bhatt. śaparttebhyo)+++  

#### PS_16.25.7
śṛṅgābhyāṃ rakṣa ṛṣaty  
arātiṃ hanti cakṣuṣā |  
śṛṇoti bhadraṃ karṇābhyāṃ  
gavāṃ yaḥ patir aghnyaḥ ||  

#### PS_16.25.8
śatayājaṃ sa yajate +++(Bhatt. śatayātaṃ sejate)+++  
nainaṃ dunvanty agnayaḥ | +++(Bhatt. nṛṇvanty)+++  
jinvanti sarve taṃ devā  
yo brāhmaṇa ṛṣabham ā juhoti ||  

#### PS_16.25.9
brāhmaṇāya vṛṣabhaṃ dattvā +++(Bhatt. brāhmaṇa ṛṣabhaṃ)+++  
varīyaḥ kṛṇute manaḥ |  
puṣṭiṃ so aghnyānāṃ  
sve goṣṭhe vi paśyatu || +++(Bhatt. aghnyānāsme)+++  

#### PS_16.25.10
gāvaḥ santu prajāḥ santv  
atho astu tanūbalam |  
sarvaṃ tad anu manyantāṃ  
devā ṛṣabhadāyine ||  

### 26

#### PS_16.26.1
ayaṃ pipāna indriyaṃ  
rayiṃ bibharti cetanīm | +++(Bhatt. retanīm)+++  
ayaṃ dhenuṃ sudughāṃ nityavatsāṃ  
vaśaṃ duhe vipaścitaṃ puro divaḥ ||  

#### PS_16.26.2
piśaṅgarūpo nabhaso vayodhā  
aindraḥ śuṣmo viśvarūpo na āgan |  
prajām asmabhyaṃ dadhad rayiṃ ca  
rāyaspoṣam upasatvā sadema ||  

#### PS_16.26.3
etaṃ vo yuvānaṃ pari dadhmo atra  
tena krīḍantīś carata vaśām̐ anu |  
mā no hiṃsiṣṭa januṣā subhāgā  
rāyaś ca poṣair abhi naḥ sacadhvam ||  

#### PS_16.26.4
upehopaparcano  
'smin goṣṭha upa pṛñcatu |  
upa ṛṣabhasya yad reta  
upendra tava vīryam ||  

### 27

#### PS_16.27.1
ayaṃ pratisaro maṇir  
vīro vīrāya badhyate |  
vīryāvānt sapatnahā śūravīraḥ  
paripāṇaḥ sumaṅgalaḥ ||  

#### PS_16.27.2
ayaṃ maṇiḥ sapatnahā suvīraḥ  
sahasvān vājī sahamāna ugraḥ |  
pratyak kṛtyā dūṣayann etu vīraḥ ||  

#### PS_16.27.3
anenendro maṇinā vṛtram ahann  
anenāsurān parābhāvayan manīṣī |  
anena dyāvāpṛthivī ubhe ajayad  
anenājayat pradiśaś catasraḥ ||  

#### PS_16.27.4
ayaṃ srāktyo maṇiḥ  
pratīvartaḥ pratisaraḥ |  
ojasvān vimṛdho maṇiḥ  
so asmān pātu viśvataḥ ||  

#### PS_16.27.5
tad agnir āha tad u soma āha  
bṛhaspatiḥ savitā tad indraḥ |  
te te devāḥ purohitāḥ pratīcīḥ  
kṛtyāḥ pratisarair ajantu || +++(Bhatt. pratisarau rujantu)+++  

#### PS_16.27.6
antar dadhe dyāvāpṛthivī  
utāhar uta sūryam |  
utemaṃ brahmaṇaspatiṃ  
te te devāḥ purohitāḥ pratīcīḥ  
kṛtyāḥ pratisarair ajantu || +++(Bhatt. pratisarau rujantu)+++  

#### PS_16.27.7
ye srāktyaṃ maṇiṃ  
janā varmāṇi kṛṇvate |  
sūryo divam ivāruhya  
vi kṛtyā bādhate vaśī ||  

#### PS_16.27.8
srāktyena maṇina  
ṛṣiṇeva manīṣiṇā |  
ajaiṣaṃ sarvāḥ pṛtanā  
vi mṛdho hanmi rakṣasaḥ ||  

#### PS_16.27.9
yāḥ kṛtyā āṅgirasīr  
yāḥ kṛtyā āsurīr uta |  
kṛtyā yāḥ svayaṃkṛtā  
yā u cānyebhir ābhṛtāḥ |  
ubhayīs tāḥ parā yantu  
parāvataṃ navatiṃ nāvyā ati || +++(Bhatt. nāvyāyati)+++  

#### PS_16.27.10
asmai maṇiṃ varma badhnantu devā  
indro viṣṇuḥ savitā rudro agniḥ |  
prajāpatiḥ parameṣṭhī virāḍ  
vaiśvānara ṛṣayaś ca sarve ||  

### 28

#### PS_16.28.1
uttamo asy oṣadhīnām  
anaḍvān jagatām iva  
vyāghraḥ śvapadām iva |  
yam aicchāmāvadāma taṃ  
pratispāśanam abruvan ||  

#### PS_16.28.2
sa id vyāghro bhavaty  
atho siṃho atho vṛṣā  
sarvā diśo vi rājati +++(Bhatt. omits this pāda)+++  
yo bibhartīmaṃ maṇim ||  

#### PS_16.28.3
nainaṃ ghnanty apsaraso  
na gandharvā na martyāḥ |  
sarvā diśo vi rājāti  
yo bibhartīmaṃ maṇim ||  

#### PS_16.28.4
kaśyapas tvām asṛjata  
kaśyapas tvāṃ samairayat |  
abibhas tvendro mānuṣe +++(Bhatt. abhivas)+++  
bibhrat saṃśreṣiṇe 'jayat || +++(Bhatt. sāśreśraṇejayat)+++  

#### PS_16.28.5
maṇiṃ sapatnajambhanaṃ  
varma devā abadhnata |  
yas tvā kṛtyābhir  
yas tvā dīkṣābhir  
yas tvā yajñair jighāṃsati |  
pratyak tvam indra taṃ jahi +++(Bhatt. tamindra)+++  
vajreṇa śataparvaṇā ||  

#### PS_16.28.6
ayam id vai pratīvartaḥ +++(Bhatt. vaiḥ)+++  
sahasvān sañjayo maṇiḥ |  
prajāṃ dhanaṃ ca rakṣatu  
paripāṇaḥ sumaṅgalaḥ ||  

#### PS_16.28.7
asapatnaṃ no adharād  
asapatnaṃ na uttarāt |  
indrāsapatnaṃ naḥ paścāj  
jyotiḥ śūra puras kṛdhi || +++(Bhatt. jyotiṣpuraḥ puras)+++  

#### PS_16.28.8
aindrāgnaṃ varma bahulaṃ yad ugraṃ  
viśve devā nāti vidhyanti sarve |  
tat te tanvaṃ trāyatāṃ sarvato  
bṛhad āyuṣmān jaradaṣṭir yathāsat ||  

#### PS_16.28.9
ā tvārukṣad devamaṇir  
mahyā ariṣṭatātaye |  
imaṃ methim abhisaṃviśadhvaṃ  
tanūpānaṃ trivarūtham ojase ||  

#### PS_16.28.10
asminn indro ni dadhātu nṛmṇam  
imaṃ devāso abhisaṃviśadhvam |  
dīrghāyutvāya śataśāradāya-  
-āyuṣmān jaradaṣṭir yathāsat ||  

#### PS_16.28.11
indro badhnātu te maṇiṃ jigīvām̐  
aparājitaḥ somapā abhayaṅkaro vṛṣā |  
sa tvā rakṣatu sarvadā  
divā naktaṃ ca viśvataḥ ||  

anuvāka 5 ||

### 29

#### PS_16.29.1
indro manthatu manthitā  
śakraḥ śūraḥ purandaraḥ |  
yathā hanāma senām  
amitrāṇāṃ sahasraśaḥ ||  

#### PS_16.29.2
pūtirajjur upadhmānī +++(Bhatt. ubadhnānī)+++  
pūtiṃ senāṃ kṛṇotv amūm | +++(Bhatt. amuṃ)+++  
agniṃ dhūmaṃ parādṛśya  
hṛtsv ā dadhatāṃ bhayam ||  

#### PS_16.29.3
paruṣān amūn paruṣāhvaḥ kṛṇotu  
hanty enān vadhako vadhaiḥ |  
kṣipraṃ śara iva bhajyantāṃ  
bṛhajjālena saṃjitāḥ ||  

#### PS_16.29.4
amūn aśvattha ni śṛṇīhi  
khādāmūn khadirājiram |  
tājadbhaṅga iva bhajyantāṃ  
bṛhajjālena saṃjitāḥ ||  

#### PS_16.29.5
antarikṣaṃ jālam āsīj  
jāladaṇḍā diśo mahīḥ |  
tenābhidāya senām  
indro dasyūn apāvapat || +++(Bhatt. upāvapat)+++  

#### PS_16.29.6
bṛhat te jālaṃ bṛhata indra śūra +++(Bhatt. bṛha te … śūraḥ)+++  
sahasrārghasya śatavīryasya |  
tenā ny ubja maghavann amitrān +++(Bhatt. amitrā)+++  
śaśvatībhyaḥ samābhyaḥ ||  

#### PS_16.29.7
bṛhat te jālaṃ bṛhataś +++(Bhatt. bṛhadda)+++  
śakrasya vājinīvataḥ |  
tenā śataṃ sahasram ayutaṃ jaghāna-  
-indro dasyūnām abhidhāya senām ||  

#### PS_16.29.8
ayaṃ loko jālam āsīc  
chakrasya mahato mahān |  
tenāham indrajālena  
tamasāmūn abhi dadhāmi sarvān ||  

#### PS_16.29.9
sedir ugrāvartir  
ārtiś cānapavācanā |  
śramas tandrīś ca mohaś ca  
tair amūn abhi dadhāmi sarvān || +++(Bhatt. tainamūn)+++  

#### PS_16.29.10
mṛtyave amūn pra yacchāmi +++(Bhatt. mṛtyavemūṃ)+++  
mṛtyupāśair amī sitāḥ | +++(Bhatt. śitāḥ)+++  
mṛtyor ye aghalā dūtās +++(Bhatt. aghalā)+++  
tebhya enān prati nayāmi baddhvā || +++(Bhatt. baddhān)+++  

### 30

#### PS_16.30.1
mṛtyudūtā amūn nayata  
yamadūtā apombhata |  
paraḥ sahasrā hanyantāṃ  
tṛṇeḍhv enān matyaṃ bhavasya || +++(Bhatt. martyaṃ bhavaśca)+++  

#### PS_16.30.2
sādhyā ekaṃ jāladaṇḍam  
udyatya yanty ojasā |  
rudrā dvitīyaṃ vasavas tṛtīyam  
ādityair eka udyataḥ ||  

#### PS_16.30.3
viśve devā upariṣṭād  
ubjanto yantv ojasā |  
madhyena ghnanto yantu  
senām aṅgiraso vadhaiḥ ||  

#### PS_16.30.4
vanaspatīn vānaspatyān  
oṣadhīr uta vīrudhaḥ |  
dvipāc catuṣpād iṣṇāmi  
yathā senām amūṃ hanat ||  

#### PS_16.30.5
gandharvāpsaraso devān  
sarpān puṇyajanān pitṝn |  
dṛṣṭān adṛṣṭān iṣṇāmi +++(Bhatt. dṛṣṭāṃ)+++  
yathā senām amūṃ hanat ||  

#### PS_16.30.6
mṛtyupāśā ime yuktā  
yān ākramya na mucyase |  
amuṣyā hantu senāyā  
idaṃ kūṭaṃ sahasraśaḥ || +++(Bhatt. sahasrahaṃ)+++  

#### PS_16.30.7
gharmaḥ samiddho agninā-  
-ayaṃ homaḥ sahasrahā |  
bhavaś ca pṛśnibāhuḥ  
śarva senām amūṃ hatam || +++(Bhatt. sarva)+++  

#### PS_16.30.8
mṛtyor oṣam ā padyantāṃ +++(Bhatt. mṛtyorāsam)+++  
kṣudhaṃ sediṃ vadhaṃ bhayam | +++(Bhatt. sedhiṃ)+++  
indraś cākṣujālābhyāṃ  
śarva senām amūṃ hatam || +++(Bhatt. sarva)+++  

#### PS_16.30.9
parājitāḥ pra trasatāmitrā  
jitā dhāvata brahmaṇā |  
bṛhaspatipraṇuttānāṃ  
māmīṣāṃ moci kaś cana ||  

#### PS_16.30.10
ava padyantām eṣām āyudhāni  
mā śakan pratidhām iṣum | +++(Bhatt. śakaṃ)+++  
athaiṣāṃ bahu bibhyatām  
iṣavo ghnantu marmaṇi ||  

#### PS_16.30.11
sam enān krośatāṃ dyāvāpṛthivī ubhe  
sam antarikṣaṃ saha devatābhiḥ |  
mā jñātāraṃ mā pratiṣṭhāṃ vidanta +++(Bhatt. pratiṣṭhāmidanta)+++  
mitho 'pighnānā upa yantu mṛtyum || +++(read vighnānā or 'bhighnānā?)+++  

### 31

#### PS_16.31.1
diśaś catasro 'śvataryo devarathasya puroḍāśāḥ +++(Bhatt. catasrośvataryo)+++  
śaphā antarikṣam uddhiḥ || +++(Bhatt. udbhiḥ)+++  

#### PS_16.31.2
dyāvāpṛthivī pakṣasī ṛtavo 'bhīśavo +++(Bhatt. ṛtavobhīśavo)+++  
vāk parirathyam || +++(Bhatt. parirukthiyam)+++  

#### PS_16.31.3
ahorātre cakre māsā arāḥ +++(Bhatt. māsārā, but note crit. app.)+++  
saṃvatsaro adhiṣṭhānam ||  

#### PS_16.31.4
virāḍ īṣāgnī rathamukham  
indraḥ savyaṣṭhāś candramāḥ sārathiḥ ||  

#### PS_16.31.5
ito jayeto vi jayasva  
jaya saṃ jaya svāhā ||  

### 32

#### PS_16.32.1
divas pṛthivyā antarikṣāt samudrād  
agner vātān madhukaśā hi jajñe |  
tāṃ cāyitvāmṛtaṃ vasānāṃ  
hṛdbhiḥ prajāḥ prati nandanti sarvāḥ || +++(Bhatt. ṛgbhiḥ)+++  

#### PS_16.32.2
paśyanty asyāś caritaṃ pṛthivyāṃ  
pṛthaṅ naro bahudhā mīmāṃsamānāḥ |  
agner vātān madhukaśā hi jajñe  
marutām ugrā naptiḥ ||  

#### PS_16.32.3
mahad viśvarūpaṃ payo asyāḥ  
samudrasyota tvā reta āhuḥ |  
yata aiti madhukaśā rarāṇā  
tat prāṇas tad amṛtaṃ niviṣṭam ||  

#### PS_16.32.4
mātādityānāṃ duhitā vasūnāṃ  
prāṇaḥ prajānām amṛtasya nābhiḥ |  
hiraṇyavarṇā madhukaśā ghṛtācī  
mahad bhargaś carati martyeṣu ||  

#### PS_16.32.5
madhoḥ kaśām ajanayanta devās  
tasyā garbho abhavad viśvarūpam |  
taṃ jātaṃ taruṇaṃ piparti mātā  
sa jāto viśvā bhuvanābhi vaste ||  

#### PS_16.32.6
kas tau pra veda ka u tau na āha  
yāv asyā stanau sahasradhārāv akṣitau |  
ūrjaṃ duhāte anapasphurantau ||  

#### PS_16.32.7
kas taṃ pra veda ka u taṃ ciketa  
yo asyā hṛdaḥ kalaśaḥ somadhāno akṣitaḥ |  
brahmā sumedhāḥ so asmin madeta ||  

#### PS_16.32.8
hiṅkarikratī bṛhatī vayodhā  
uccairghoṣābhi yāti yā vratā |  
trīn gharmān abhi vāvaśānā  
mimāti māyuṃ payate payobhiḥ ||  

#### PS_16.32.9
yām āpīnām upa sīdanty āpo  
yāṃ śakvarā vṛṣabhā yāṃ svarājaḥ |  
te varṣanti te varṣayanti +++(Bhatt. te varṣanti te varṣanti)+++  
tad vide kāmam ūrjam āpaḥ ||  

#### PS_16.32.10
stanayitnus te vāk prajāpate  
vṛṣā śuṣmaṃ kṣipasi bhūmyām adhi |  
agner vātān madhukaśā hi jajñe  
marutām ugrā naptiḥ ||  

### 33

#### PS_16.33.1
yathā somaḥ prātaḥsavane  
aśvinor bhavati priyaḥ |  
evā me aśvinā varca  
ātmani dhriyatām ||  

#### PS_16.33.2
yathā somo dvitīyasavana  
indrāgnyor bhavati priyaḥ |  
evā ma indrāgnī varcaḥ (…) ||  

#### PS_16.33.3
yathā somas tṛtīyasavana  
ṛbhūṇāṃ bhavati priyaḥ |  
evā ma ṛbhavo varca  
ātmani dhriyatām ||  

#### PS_16.33.4
madhu janiṣīya  
madhu maṃsiṣīya |  
payasvān agna āgamaṃ  
taṃ mā saṃ sṛja varcasā ||  

#### PS_16.33.5
saṃ māgne varcasā sṛja  
saṃ prajayā sam āyuṣā |  
vidyur me asya devā  
indro vidyāt saha ṛṣibhiḥ ||  

#### PS_16.33.6
yad giriṣv iti pāñcarcikī ||  

#### PS_16.33.7
yathā madhu madhukṛtaḥ  
saṃbharanti madhāv adhi |  
evā me aśvinā balam  
ojaś ca dhriyatām ||  

#### PS_16.33.8
yathā makṣā idaṃ madhu  
nyañjanti kṣaṇāv adhi |  
evā me aśvinā varcas  
tejaś ca dhriyatām ||  

#### PS_16.33.9
aśvinā sāragheṇa mā  
madhunāṅktaṃ śubhaspatī | +++(Bhatt. madhumāṅgaṃ, emend. madhu māṅtaṃ)+++  
yathā varcasvatīṃ vācam  
ā vadāni janām̐ anu ||  

#### PS_16.33.10
vṛṣā śuṣmaṃ kṣipasi bhūmyāṃ divo  
madhoḥ kaśayā pṛthivīm anakṣi | +++(Bhatt. kaśāyā)+++  
tāṃ jātāṃ paśava upa jīvanti sarve  
teno seṣam ūrjaṃ piparti || +++(Bhatt. śeṣam)+++  

### 34

#### PS_16.34.1
pṛthivī daṇḍo antarikṣaṃ garbho  
dyauḥ kaśā vidyut prakaśaḥ |  
madhoḥ kaśāsi ghṛtācī hiraṇyayo binduḥ ||  

#### PS_16.34.2
urvy asi prabhvy asy  
ambho 'si nabho 'si maho 'si |  
ambho mā kṛṇu nabho māṃ kṛṇu maho mā kṛṇu ||  

#### PS_16.34.3
samudro 'sy akṣito aparimitaḥ +++(Bhatt. aparimitā)+++  
sahasrasaniḥ sahasraṃ mā gacchatu |  
yo vai madhukaśāyāḥ sapta madhūni veda sapta madhumatīn ||  

#### PS_16.34.4
madhumantaṃ lokaṃ jayati  
madhv asyāhāryaṃ bhavati |  
yad vīdhre stanayati  
prajāpatir eva tat prajābhyaḥ prādur bhavati ||  

#### PS_16.34.5
tasmāt prācīnopavītas tiṣṭhet  
prajāpate 'nu mā budhyasveti |  
anv enaṃ prajāpatir anu prajā budhyante ya evaṃ veda ||  

anuvāka 6 ||

### 35

#### PS_16.35.1
yāṃ kalpayanti vahatau  
vadhūm iva viśvarūpāṃ  
hastakṛtāṃ cikitsavaḥ |  
sārād etv apa nudāma enān ||  

#### PS_16.35.2
śīrṣaṇvatīṃ payasvatīṃ  
karṇinīṃ kṛtāṃ kṛtyākṛtā  
saṃbhṛtāṃ viśvarūpām |  
pratyak prati pra hiṇmasi  
yaś cakāra tam ṛcchatu ||  

#### PS_16.35.3
śūdrakṛtā rājakṛtā  
strīkṛtā brahmabhiḥ kṛtā |  
jāyā patyā nutteva  
kartāraṃ bandhum ṛcchatu ||  

#### PS_16.35.4
anayāham oṣadhyety ekā ||  

#### PS_16.35.5
kṛtyāḥ santu kṛtyākṛte  
śapathāḥ śapathīvne |  
pratyak prati pra hiṇmasi  
yaś cakāra tam ṛcchatu ||  

#### PS_16.35.6
pratīcīna āṅgiraso  
'dhyakṣo naḥ purohitaḥ |  
pratīcīḥ kṛtyā ākṛtya-  
-amuṃ kṛtyākṛtaṃ jahi ||  

#### PS_16.35.7
yas tvovāca parehīti  
pratikūlam udāyyam |  
taṃ kṛtye 'bhi ni vartasva  
māsmān iccho anāgasaḥ ||  

#### PS_16.35.8
yas te parūṃṣi saṃdadhau  
rathasyeva vibhur dhiyā | +++(read rathasyeva rbhur dhiyā?)+++  
taṃ gaccha tatra te +'yanam  
ajñātas te 'yaṃ janaḥ || +++(Bhatt. teyaṃ)+++  

#### PS_16.35.9
ye tvā kṛtyā ālebhire +++(Bhatt. yas tvā kṛtyālebhire)+++  
vidvalā abhicāriṇaḥ |  
vidmedaṃ kṛtyādūṣaṇaṃ  
prativartma punaḥsaraṃ  
tena tvā snapayāmasi ||  

#### PS_16.35.10
yad durbhagāṃ prasnapitāṃ +++(Bhatt. praśnapitā)+++  
mṛtavatsām upeyima |  
apaitu sarvaṃ mat pāpaṃ  
draviṇaṃ mopa tiṣṭhatu ||  

### 36

#### PS_16.36.1
yat te pitṛbhyo dadato  
yajñe vā nāma jagṛhuḥ |  
saṃdeśyāt sarvasmāt pāpād  
imā muñcantu tvauṣadhīḥ ||  

#### PS_16.36.2
devainasāt pitryān nāmagrāhāt  
saṃdeśyād abhiniṣkṛtāt |  
muñcantu tvā vīrudho vīryeṇa  
brahmaṇa ṛgbhiḥ payasa ṛṣīṇām ||  

#### PS_16.36.3
yathā vātaś cyāvayati bhūmyā  
reṇum antarikṣāc cābhram |  
evāsmat sarvaṃ durbhūtaṃ  
brahmanuttam apāyati || +++(Bhatt. brahmanuktamupāyati)+++  

#### PS_16.36.4
apa krāma nānadatī  
vinaddhā gardabhīva |  
kartṝn nakṣasveto nuttā +++(Bhatt. ṛcchasveto)+++  
brahmaṇā vīryāvatā ||  

#### PS_16.36.5
ayaṃ panthāpi nayāmi tvā kṛtye  
prahitāṃ prati tvā pra hiṇmaḥ |  
tenābhi yāhi bhuñjaty anasvatīva  
vāhinī viśvarūpā kurūṭinī ||  

#### PS_16.36.6
parāk te jyotir apathaṃ te arvāg  
anyatrāsmad ayanā kṛṇuṣva |  
pareṇehi navatiṃ nāvyā ati  
durgā srotyā mā kṣaniṣṭhāḥ parehi ||  

#### PS_16.36.7
vāta iva vṛkṣaṃ ni mṛṇīhi pādaya  
mā gām aśvaṃ puruṣam uc chiṣa eṣām |  
kartṝn nivṛtyetaḥ kṛtye  
aprajāstvāya bodhaya || +++(Bhatt. kṛtyeprajāstvāya)+++  

#### PS_16.36.8
yāṃ te cakrur barhiṣi yāṃ śmaśāne  
kṛtyāṃ kṣetre valagaṃ vā nicakhnuḥ |  
agnau vā tvā gārhapatye 'bhiceruḥ +++(Bhatt. vāktvā gārhapatyebhiceruḥ)+++  
pākaṃ santaṃ dhīratarā anāgasaṃ  
tad ito nāśayāmasi ||  

#### PS_16.36.9
upāhṛtam anubuddhaṃ nikhātaṃ  
vairaṃ tsāry anv avidāma kartṝn | +++(Bhatt. tsāryaṃnavidāma)+++  
tad etu yata āgataṃ tatrāśva iva  
vartatāṃ hantu kṛtyākṛtaḥ prajām ||  

#### PS_16.36.10
svāyasā asayaḥ santi no gṛhe +++(Bhatt. svāyasāsayaḥ)+++  
vidma te kṛtye yatidhā parūṃṣi ||  

### 37

#### PS_16.37.1
ut tiṣṭhaiva parehīto  
ajñāte kim ihecchasi | +++(Bhatt. parehītojñāte)+++  
grīvās te kṛtye pādau ca-  
-api kartsyāmi nir drava ||  

#### PS_16.37.2
indrāgnī asmān rakṣatāṃ  
yau prajānāṃ prajāpatī |  
somo rājādhipā mṛḍitā ca-  
-ṛtasya naḥ patayo mṛḍayantu ||  

#### PS_16.37.3
bhavāśarvāv asyatāṃ pāpakṛtvane  
kṛtyākṛte duṣkṛte  
vidyutaṃ devahetim ||  

#### PS_16.37.4
yady eyatha dvipadī catuṣpadī  
kṛtyākṛtā saṃbhṛtā viśvarūpā |  
seto 'ṣṭāpadī bhūtvā +++(Bhatt. svedoṣṭāpadī)+++  
punaḥ parehi ducchune ||  

#### PS_16.37.5
abhyaktāktā svaraṃkṛtā  
sarvaṃ bharantī duritaṃ parehi |  
jānīhi kṛtye kartāraṃ  
duhiteva pitaraṃ svam ||  

#### PS_16.37.6
parehi kṛtye mā tiṣṭho  
viddhasyeva padaṃ naya |  
mṛgaḥ sa mṛgayus tvaṃ +++(Bhatt. mṛgasya … taṃ)+++  
na tvā nikartum arhati ||  

#### PS_16.37.7
martyo mṛtyuḥ svayaṃkṛtaṃ  
yaṃ cakārācittyā | +++(Bhatt. cityā)+++  
hastābhyām ātmane vadham ||  

#### PS_16.37.8
uta hanti pūrvāsinaṃ  
pratyādāyāpara iṣvā | +++(Bhatt. pratyādāyāvarhiṣvā)+++  
uto pūrvasya nighnato  
vi hanty aparaḥ prati || +++(Bhatt. avaraḥ)+++  

#### PS_16.37.9
etad dhi śṛṇu me vaco  
athehi yata eyatha | +++(Bhatt. vacothehi yateyatha)+++  
yas tvā cakāra taṃ punaḥ ||  

#### PS_16.37.10
anāgohatyaṃ vai bhīmaṃ kṛtye  
mā no gām aśvaṃ puruṣaṃ vadhīḥ ||  

### 38

#### PS_16.38.1
yatrayatrāsi nihitā  
tatas tvotthāpayāmasi |  
parṇāl laghīyasī bhava ||  

#### PS_16.38.2
yadi stha tamasāvṛtā +++(Bhatt. tamasābhṛtā)+++  
jālenābhihitā yūyam | +++(Bhatt. jālenābhihatā)+++  
sarvāḥ saṃlupyetaḥ kṛtyāḥ +++(Bhatt. kṛtyā)+++  
punaḥ kartre pra hiṇmasi || +++(Bhatt. kṛtye)+++  

#### PS_16.38.3
kṛtyākṛtaṃ mūlakṛtam  
abhiniṣkāriṇaḥ prajām |  
mṛṇīhi kṛtye moc chiṣo  
amuṃ kṛtyākṛtaṃ jahi || +++(Bhatt. chiṣomuṃ)+++  

#### PS_16.38.4
yathā sūryas tamaso mucyate pari  
rātriṃ jahāty uṣasaś ca ketūn |  
evāhaṃ sarvaṃ durbhūtaṃ  
hastīva rajo duritaṃ jahāmi ||  

### 39

#### PS_16.39.1
upamitaḥ pratimito  
'tho parimitaś ca yāḥ |  
śālāyā viśvavārāyā  
naddhāni vi cṛtāmasi ||  

#### PS_16.39.2
yat te naddhaṃ viśvavāre  
pāśo granthiś ca yaḥ kṛtaḥ |  
bṛhaspatir ivāhaṃ balaṃ  
vācā vi sraṃsayāmi tat ||  

#### PS_16.39.3
ā yayāma saṃ babarha +++(Bhatt. yāma saṃ vavṛha)+++  
granthiṃ cakāra te dṛḍham |  
parūṃṣi vidvāṃ śasteva-  
-indreṇa vi cṛtāmasi ||  

#### PS_16.39.4
saṃdaṃśānāṃ paladānāṃ  
pariṣvañjalyasya ca | +++(Bhatt. paruṣyaṃjalyasya)+++  
sarvā mānasya patnyā te  
naddhāni vi cṛtāmasi ||  

#### PS_16.39.5
vaṃśānāṃ te nahanāni  
prāṇāhasya tṛṇasya ca |  
pakṣāṇāṃ viśvavāre te  
naddhāni vi cṛtāmasi ||  

#### PS_16.39.6
yāni te antaḥ śikyāny  
ābedhū raṇyāya kam |  
pra te tāni vi cṛtāmasi +++(Bhatt. cetāni)+++  
śivā mānasya patni na  
uddhitā tanve bhava ||  

#### PS_16.39.7
havirdhānam agniśālaṃ  
patnīnāṃ sadanaṃ sadaḥ |  
sado devānām asi devi śāle ||  

#### PS_16.39.8
akṣum opaśaṃ vitataṃ  
sahasrākṣaṃ viṣūvati |  
apinaddham abhihitaṃ  
brahmaṇā vi cṛtāmasi ||  

#### PS_16.39.9
yaś ca tvā prati gṛhṇāti  
yena cāsi mitā tvam |  
ubhau mānasya patni tau  
jīvatāṃ jaradaṣṭī ||  

#### PS_16.39.10
amutrainam ā gacchatād +++(Bhatt. gacchatāṃ)+++  
dṛḍhā naddhā pariṣkṛtā |  
tasyās te vi cṛtāmasy  
aṅgamaṅgaṃ paruṣparuḥ ||  

### 40

#### PS_16.40.1
agnim antaś chādayasi  
puruṣān paśubhiḥ saha |  
vijāvati prajāvati  
vi te pāśāṃś cṛtāmasi ||  

#### PS_16.40.2
ūrjasvatī ghṛtavatī  
pṛthivyāṃ nimitā mitā |  
viśvānnaṃ bibhratī śālā  
mā hiṃsīḥ pratigṛhṇataḥ ||  

#### PS_16.40.3
yas tvā pūrvo nimimāya  
saṃjabhāra vanaspatīn |  
prajāyai cakre tvā śāle  
parameṣṭhī prajāpatiḥ ||  

#### PS_16.40.4
namas tasmai namo dātre  
śālāpataye ca kṛṇmasi |  
namo 'gnaye pracarate +++(Bhatt. namognaye)+++  
puruṣāya ca te namaḥ ||  

#### PS_16.40.5
gobhyo aśvebhyo namo  
yac chālāyāṃ vijāyate |  
antarā dyāṃ ca pṛthivīṃ ca yad vyacas  
tena śālāṃ prati gṛhṇāmi ta imām ||  

#### PS_16.40.6
yad antarikṣaṃ rajaso vimānaṃ  
tat kṛṇva udaraṃ śevadhibhyaḥ |  
yac chālāṃ prati gṛṇāmi tasmai ||  

#### PS_16.40.7
tṛṇair āvṛtā paladān vasānā  
rātrīva śālā jagato niveśanī |  
mitā pṛthivyāṃ tiṣṭhati  
hastinīva padvatī ||  

#### PS_16.40.8
yā dvipakṣā catuṣpakṣā  
ṣaṭpakṣā yā nimīyate |  
aṣṭāpakṣāṃ daśapakṣāṃ  
śālāṃ mānasya patnīm  
agnir garbha ivā śaye ||  

#### PS_16.40.9
iṭasya te vi cṛtāmy  
apinaddham aporṇuvan | +++(Bhatt. aporṇuvaṃ)+++  
varuṇena samubjitāṃ  
mitraḥ prātar vy ubjatu ||  

#### PS_16.40.10
kulāye 'dhi kulāyāṃ +++(Bhatt. kulāyedhi)+++  
kośe kośaḥ samubjitaḥ |  
tatra marto vi jāyate  
yasmād viśvaṃ prajāyate ||  

### 41

#### PS_16.41.1
catuḥsraktiṃ paricakrāṃ  
kavibhir nimitāṃ mitām |  
indrāgnī rakṣataḥ śālām  
amṛtau somyaṃ sadaḥ || +++(Bhatt. saumyau ṣadaḥ)+++  

#### PS_16.41.2
mā naḥ pāśān prati muco  
gurur bhāro laghur bhava |  
vadhūm iva tvā śāle  
yatrakāmaṃ bharāmasi ||  

#### PS_16.41.3
imā āpaḥ pra harāmy  
ayakṣmā yakṣmanāśanīḥ |  
gṛhān abhi pra sīdāmy  
amṛtena sahāgninā ||  

#### PS_16.41.4
pratīcīṃ tvā pratīcīnaḥ  
śāle praimy ahiṃsatīm |  
agnir hy antar āpaś ca-  
-ṛtasya prathamobhā ||  

#### PS_16.41.5
svāhā devebhyaḥ svāhyebhyaḥ  
prācyā diśaḥ śālāyā namo mahimne ||  

#### PS_16.41.6
svāhā devebhyaḥ svāhyebhyo  
dakṣiṇasyā diśaḥ śālāyā namo mahimne ||  

#### PS_16.41.7
svāhā devebhyaḥ svāhyebhyaḥ  
pratīcyā diśaḥ śālāyā namo mahimne ||  

#### PS_16.41.8
svāhā devebhyaḥ svāhyebhya  
udīcyā diśaḥ śālāyā namo mahimne ||  

#### PS_16.41.9
svāhā devebhyaḥ svāhyebhyo  
dhruvāyā diśaḥ śālāyā namo mahimne ||  

#### PS_16.41.10
svāhā devebhyaḥ svāhyebhya  
ūrdhvāyā diśaḥ śālāyā namo mahimne ||  

#### PS_16.41.11
svāhā devebhyaḥ svāhyebhyo  
diśodiśaḥ śālāyā namo mahimne ||  

anuvāka 7 ||

### 42

#### PS_16.42.1
arātīyor bhrātṛvyasya  
durhārdo dviṣataḥ śiraḥ |  
pra vṛścāmīdam ojasā ||  

#### PS_16.42.2
varma mahyam ayaṃ maṇiḥ  
phālāj jātaḥ kariṣyati |  
tṛpto manthena māgamad  
rasena saha varcasā ||  

#### PS_16.42.3
yat tvā śikvaḥ parāvadhīt  
takṣā hastena vāsyā | +++(Bhatt. vāsyāḥ)+++  
āpas tvā tasmāj jīvalāḥ  
punantu śucayaḥ śucim ||  

#### PS_16.42.4
hiraṇyasrag ayaṃ maṇir  
duhāno vasv akṣitam |  
śraddhāṃ yajñaṃ maho dadhad  
gṛhe vasatu no 'tithiḥ || [Bhatt. notithiḥ  

#### PS_16.42.5
tasmai ghṛtaṃ surāṃ madhv  
annam annaṃ kṣadāmahe | +++(Bhatt. kṣudhāmahe)+++  
sa naḥ piteva putrebhyaḥ  
śreyaḥśreyaś cikitsatu  
devebhyo maṇir etya ||  

#### PS_16.42.6
yam abadhnād bṛhaspatir  
maṇiṃ phālaṃ ghṛtaścutam  
ugraṃ khadiram ojase |  
tena tvaṃ dviṣato jahi ||  

#### PS_16.42.7
tam agniḥ praty amuñcata-  
-ājyāya rasāya kaṃ  
so asmā ājyaṃ duhe |  
bhūyobhūyaḥ śvaḥśvas  
tena tvaṃ dviṣato jahi ||  

#### PS_16.42.8
yam abadhnād bṛhaspatir  
maṇiṃ phālaṃ ghṛtaścutam  
ugraṃ khadiram ojase |  
tena tvaṃ dviṣato (…) || +++(see 7e)+++  

#### PS_16.42.9
tam indraḥ praty amuñcata-  
-ojase vīryāya kaṃ  
so asmai balam id duhe |  
(…) ||  

#### PS_16.42.10
taṃ sūryaḥ praty amuñcata  
tenemā ajayad diśaḥ  
so asmai varca id duhe |  
(…) ||  

### 43

#### PS_16.43.1
taṃ somaḥ praty amuñcata  
draviṇāya rasāya kam |  
so asmai maha id duhe  
(…) ||  

#### PS_16.43.2
taṃ bibhrac candramā maṇim  
asurāṇāṃ puro 'jayad +++(Bhatt. purojayad)+++  
dānavānāṃ hiraṇyayīḥ  
so asmai teja id duhe  
(…) ||  

#### PS_16.43.3
taṃ rājā varuṇo maṇiṃ  
praty amuñcata śaṃbhuvaṃ  
so asmai rājyaṃ duhe  
(…) ||  

#### PS_16.43.4
taṃ tvaṣṭā praty amuñcata  
prajābhyo vīryāya kaṃ  
so asmai rūpam id duhe  
(…) ||  

#### PS_16.43.5
taṃ bibhrat savitā maṇiṃ  
tenedam ajayat svaḥ  
so asmai sūnṛtāṃ duhe  
(…) ||  

#### PS_16.43.6
tam āpo bibhratīr maṇiṃ  
sadā dhāvanty akṣitāḥ  
sa ābhyo amṛtaṃ duhe  
(…) ||  

#### PS_16.43.7
tenemāṃ maṇinā kṛṣim  
aśvināv abhi rakṣataḥ  
sa bhiṣagbhyāṃ payo duhe  
(…) ||  

#### PS_16.43.8
yam abadhnād bṛhaspatir  
vātāya maṇim āśave +++(Bhatt. maṇināśave)+++  
so asmai vācam id duhe  
(…) ||  

#### PS_16.43.9
taṃ devā bibhrato maṇiṃ  
sarvām̐l lokān yudhājayan +++(Bhatt. sarvāṃ)+++  
sa ebhyo jitam id duhe  
(…) ||  

#### PS_16.43.10
tam imaṃ devatā maṇiṃ  
tubhyaṃ dadhatu bhartave  
sa u te bhūtim id duhām |  
bhūyobhūyaḥ śvaḥśvas  
tena tvaṃ dviṣato jahi ||  

### 44

#### PS_16.44.1
antardeśā abadhnata  
pradiśas tam abadhnata |  
prajāpatisṛṣṭo maṇir  
dviṣato me adharām̐ akaḥ ||  

#### PS_16.44.2
ṛtavas tam abadhnata-  
-ārtavās tam abadhnata |  
saṃvatsaras taṃ baddhvā  
sarvaṃ bhūtaṃ vi rājati ||  

#### PS_16.44.3
atharvāṇo abadhnata-  
-ātharvāṇā abadhnata |  
aṅgirasas taṃ baddhvā +++(Bhatt. vaddhvā)+++  
dasyūnāṃ bibidhuḥ puraḥ || +++(Bhatt. vividhuḥ)+++  

#### PS_16.44.4
taṃ dhātā praty amuñcata  
sa bhūtāny akalpayat |  
tena tvaṃ dviṣato jahi ||  

#### PS_16.44.5
yam abadhnād bṛhaspatir  
devebhyo asurakṣitim |  
sa tvāyaṃ maṇir āgamat  
saha gobhir ajāvibhir  
annena prajayā saha ||  

#### PS_16.44.6
(…) | +++(see 5ab)+++  
(…) āgaman +++(see 5c; Bhatt. agaman)+++  
madhor ghṛtasya dhārayā  
kilālena śriyā saha ||  

#### PS_16.44.7
yam abadhnād bṛhaspatir  
devebhyo asurakṣitim |  
sa tvāyaṃ maṇir āgamad  
ojasā tejasā sahasā bhūtyā  
draviṇena śriyā saha ||  

#### PS_16.44.8
yasya lokā ime trayaḥ  
payo dugdham upāsate |  
sa tvāyam abhi rakṣatu  
maṇiḥ śraiṣṭhyāya mūrdhataḥ ||  

#### PS_16.44.9
sa tvāyaṃ śatadakṣiṇo  
maṇiḥ śraiṣṭhyāya jinvatu | +++(Bhatt. maṇi(ḥ))+++  
yaṃ devāḥ pitaro manuṣyā  
upajīvanti sarvadā ||  

#### PS_16.44.10
yasmai tvā yajñavardhana  
maṇe pratyamucaṃ śivam |  
taṃ tvaṃ śatadakṣiṇa  
maṇe śraiṣṭhyāya jinvatāt ||  

### 45

#### PS_16.45.1
asapatnaḥ sapatnahā  
sapatnān me adharām̐ akaḥ |  
uttaraṃ dviṣatas tvā  
maṇiḥ kṛṇotu devajāḥ ||  

#### PS_16.45.2
maṇiṃ sahasravīryaṃ  
brahmaṇā tejasā saha  
prati muñcāmi te śivam |  
sa tvāyam abhi rohatu  
devaiḥ phālamaṇiḥ saha ||  

#### PS_16.45.3
yathā bījam urvarāyāṃ  
kṛṣṭe phālena rohati |  
evāsmin prajā paśavo  
annamannaṃ vi rohatu ||  

#### PS_16.45.4
etam idhmaṃ samābhṛtaṃ juṣāṇo  
agne prati harya homam |  
tasmin videma sumatiṃ svasti  
cakṣuḥ prāṇaṃ prajāṃ paśūn  
jātavedasi brahmaṇā ||  

### 46

#### PS_16.46.1
kṣā cāsi kṣamā cāsi  
tasyās te bhūtaṃ ca subhūtaṃ ceti mukhe |  
tābhyāṃ te vidheyaṃ tābhyāṃ te namas  
tābhyāṃ no mṛḍa tābhyāṃ no 'dhi brūhi tābhyāṃ no 'bhi jighra |  
māteva putraṃ piteva sūnum  
ayaṃ te asmi taṃ mā mumugdhi grāhyā +++(Bhatt. tanmā)+++  
bandhebhyo vimadaṃ nayemam ||  

#### PS_16.46.2
bhūmiś cāsi bhūtiś cāsi  
tasyās te bhuvanaṃ ca subhūtiś ca (…) ||  

#### PS_16.46.3
pṛthvī cāsi pṛthivī cāsi  
tasyās te bhaviṣyac cābhaviṣyac ca (…) ||  

#### PS_16.46.4
kṣemyā cāsi kṣitiś cāsi  
tasyās te kaṃ ca nākaṃ ca (…) ||  

#### PS_16.46.5
dṛḍhā cāsi śithirā cāsi  
tasyās te svaś ca svargaś ca (…) ||  

#### PS_16.46.6
amitiś cāsi nirṛtiś cāsi  
tasyās te mitraṃ ca maitraṃ ca (…) ||  

#### PS_16.46.7
śitipṛṣṭhā cāsi vidhūnvānā cāsi  
tasyās te vindac ca vindamānaṃ ca (…) || +++(Bhatt. vindaṃ)+++  

#### PS_16.46.8
suhitā cāsi suhitiś cāsi  
tasyās te vittiś ca suvittiś ca (…) ||  

#### PS_16.46.9
vapsā cāsi vapsatī cāsi  
tasyās te suvac ca prasuvac ca (…) ||  

#### PS_16.46.10
apsarāś cāsi sadānvā cāsi +++(Bhatt. psāruś … sadānvānā)+++  
tasyās te svaṃ ca svāvaṃ ca (…) ||  

### 47

#### PS_16.47.1
pṛśniś cāsi pṛṣatī cāsi  
tasyās te yacchac ca prayacchac ca (…) ||  

#### PS_16.47.2
viśvabhṛc cāsi viśvarūpā cāsi  
tasyās te dadac ca pradadac ca (…) ||  

#### PS_16.47.3
girantī cāsi garargṛc cāsi  
tasyās te vṛndaṃ ca saṃvṛndānaṃ ca (…) ||  

#### PS_16.47.4
gurvī cāsi gurubhṛc cāsi  
tasyās te dohaś ca duhānaṃ ca (…) ||  

#### PS_16.47.5
ditiś cāsy aditiś cāsi  
tasyās te payaś ca payasvac ca (…) ||  

#### PS_16.47.6
jūrṇā cāsi jarantī cāsi  
tasyās te dakṣaś ca dakṣamāṇaṃ ca (…) ||  

#### PS_16.47.7
pratiṣṭhā cāsi pratiṣṭhatī cāsi  
tasyās ta ojaś ca tejaś ca (…) ||  

#### PS_16.47.8
lokinī cāsi lokakṛc cāsi  
tasyās te śravaś ca sravasyuś ca (…) ||  

#### PS_16.47.9
urvī cāsi prabhavī cāsi +++(Bhatt. suggests to emend prabharvī)+++  
tasyās te kurvac ca saṃskurvāṇaṃ ca (…) ||  

#### PS_16.47.10
nīcī cāsy uttānā cāsi  
tasyās te rohac ca virohac ca (…) ||  

### 48

#### PS_16.48.1
rohiṇī cāsi surohiṇī cāsi  
tasyās te 'nnaṃ cānnādyaṃ ca (…) ||  

#### PS_16.48.2
sarā cāsi sarasvatī cāsi  
tasyās te brahma ca kṣatraṃ ca (…) ||  

#### PS_16.48.3
vasubhṛc cāsi vasumatī cāsi  
tasyās te sūnṛtā cerā ca (…) ||  

#### PS_16.48.4
mahaś cāsi mahasvatī cāsi  
tasyās te kāmaś ca tṛptiś ca (…) ||  

#### PS_16.48.5
sarvā cāsi sarvaṃ ca ta idaṃ  
tasyās te viśvaṃ ca viśve ca devā iti mukhe |  
tābhyāṃ te vidheyaṃ tābhyāṃ te namas  
tābhyāṃ no mṛḍa tābhyāṃ no 'dhi brūhi tābhyāṃ no 'bhi jighra |  
māteva putraṃ piteva sūnum  
ayaṃ te asmi taṃ mā mumugdhi grāhyā  
bandhebhyo vimadan nayemam ||  

anuvāka 8 ||

### 49

#### PS_16.49.1
yad devā devaheḍanaṃ  
devāsaś cakṛmā vayam |  
ādityās tasmān no yūyam  
ṛtasyartena muñcata ||  

#### PS_16.49.2
ṛtasyārtenādityā  
yajatrā muñcateha naḥ |  
yajñaṃ yad yajñavāhasaḥ  
śikṣanta upārima ||  

#### PS_16.49.3
medasvatā yajamānāḥ  
srucājyena juhvataḥ |  
akāmā viśve vo devāḥ  
śikṣanto nopa śekima ||  

#### PS_16.49.4
yad vidvāṃso yad avidvāṃsa  
enāṃsi cakṛmā vayam | [Bhatt. enāya  
tasmān na iha muñcata  
viśve devāḥ sajoṣasaḥ ||  

#### PS_16.49.5
yadi jāgrad yadi svapann  
ena enasyo 'karam | +++(Bhatt. svapannayanenasyokaram)+++  
bhūtaṃ mā tasmād bhavyaṃ ca  
drupadād iva muñcatām ||  

#### PS_16.49.6
drupadād iva mumucānaḥ  
svinnaḥ snātvā malād iva |  
pūtaṃ pavitreṇājyaṃ  
viśvān muñcantu mainasaḥ ||  

#### PS_16.49.7
yad yāmaṃ cakrur nikhananto agre  
kārṣīvaṇā na vido na vidyayā |  
vaivasvate rājani taj juhomy +++(Bhatt. taṃ)+++  
adhā yajñiyaṃ madhuman no astu || +++(Bhatt. yajñaṃ)+++  

#### PS_16.49.8
vaivasvataḥ kṛṇavad bheṣajāni  
madhubhāgo madhunā saṃ sṛjāti |  
mātur yad ena iṣitaṃ na āgan  
yad vā pitāparāddho jihīḍe ||  

#### PS_16.49.9
yadīdaṃ mātur yadi vā pitur no  
bhrātuḥ putrād reṣata ena āgan | +++(Bhatt. retasa)+++  
yāvanto asyāḥ pitaraḥ sacante  
teṣāṃ sarveṣāṃ śivo astu manyuḥ ||  

#### PS_16.49.10
apamityam apratītaṃ yad asmi  
yamasya yena balinā carāmi |  
idaṃ tad agne anṛṇo bhavāmi  
jīvann enaḥ prati dadāmi sarvam || +++(Bhatt. ena(ḥ))+++  

### 50

#### PS_16.50.1
ihaiva santaḥ prati dadhma etaj  
jīvā jīvebhyo ni harāma enat |  
apamitya dhānyaṃ yaj jaghāsa-  
-agnir mā tasmād anṛṇaṃ kṛṇotu ||  

#### PS_16.50.2
anṛṇā asminn anṛṇāḥ parasmin  
tṛtīye nāke anṛṇāḥ syāma |  
ye devayānā uta pitṛyāṇāḥ  
sarvān patho anṛṇāḥ kṣayema ||  

#### PS_16.50.3
yad dhastābhyāṃ cakṛmā kilbiṣam  
akṣam aktum upalipsamānāḥ |  
ugraṃpaśye ugrajitau tad adya-  
-apsarasām anu dattām ṛṇaṃ naḥ ||  

#### PS_16.50.4
ugraṃpaśye rāṣṭrabhṛtaḥ kilbiṣaṃ  
yad akṣavṛttam anu dattaṃ nas tat |  
ṛṇān no na ṛṇam ertsamāno +++(Bhatt. ṛṇān no narṇāyurecchamāno)+++  
yamasya loke adhirajjur āyat || +++(Bhatt. adhijarāyat)+++  

#### PS_16.50.5
yasmā ṛṇaṃ yasya jāyām upaimi  
yaṃ yācamāno abhyaimi devāḥ |  
te vācaṃ vādiṣur mottarāṃ +++(Bhatt. pābhiṣur; proposes pāviṣur)+++  
mad devapatnī apsarasāv adhītam || +++(Bhatt. madhyevapatnī)+++  

#### PS_16.50.6
yad adīvyann aham ṛṇaṃ kṛṇomy  
adāsyann agna uta saṃgṛṇāmi |  
vaiśvānaro adhipā no vasiṣṭha  
ud in nayāti sukṛtasya lokam ||  

#### PS_16.50.7
vaiśvānaraḥ pāvayā naḥ pavitrair  
yat saṃgaram abhidhāvāmy āśām |  
anājānan manasā yācamāno  
yat tatraino apa tat suvāmi ||  

#### PS_16.50.8
vaiśvānarāya prati vedayāma etad  
yad gṛṇaṃ saṃgaro devatāsu |  
sa etān pāśān vicṛtaṃ pra veda-  
-atha pakvena saha saṃ bhavema ||  

#### PS_16.50.9
yad antarikṣaṃ pṛthivīm uta dyāṃ  
yan mātaraṃ pitaraṃ vā jihiṃsima | +++(Bhatt. proposes jihiṃsa)+++  
agnir mā tasmād enaso  
gārhapatyaḥ pra muñcatu ||  

#### PS_16.50.10
bhūmir mātāditir no janitraṃ  
bhrātāntarikṣam abhiśastyā naḥ |  
dyaur naḥ pitā pitryāc chaṃ bhavāti +++(Bhatt. pitryāt saṃ)+++  
jāmim ṛtvā māva patsi lokāt ||  

### 51

#### PS_16.51.1
yatrā suhārdaḥ sukṛto madanti  
vihāya rogaṃ tanvaḥ svāyāḥ |  
aśloṇā aṅgair ahrutāḥ svarge +++(Bhatt. aśloṇāṅgairahṛtāḥ+)+++  
atrā paśyema pitarau ca putrān || +++(Bhatt. 'trā)+++  

#### PS_16.51.2
viṣāṇā pāśām̐ adhi vi ṣyatu tvad +++(Bhatt. tvata)+++  
ya uttamā adhamā vāruṇā ye |  
yad dāruṇā badhyase yac ca rajjvā  
yad bhūmyāṃ badhyase yac ca vācā ||  

#### PS_16.51.3
udagātāṃ bhagavatī  
vicṛtau nāma tārake |  
prehāmṛtasya yacchatāṃ  
pra yad baddhakamocanam || +++(Bhatt. vaddhakamocanam)+++  

#### PS_16.51.4
vi jihīṣva lokaṃ kṛṇu  
baddhān muñcāsi baddhakam | +++(Bhatt. pathā)+++  
yonyā iva pracyuto garbhaḥ  
pathaḥ sarvām̐ anu kṣayā ||  

#### PS_16.51.5
taṃ prajānan prati gṛhṇātu vidvān  
prajāpatiḥ prathamajā ṛtasya |  
asmābhir dattaṃ jarasaḥ parastād  
acchinnaṃ tantum anu saṃ carema ||  

#### PS_16.51.6
tataṃ tantum anv eke caranti  
yeṣāṃ dattam ayanaṃ pitryeṇa |  
abandhv eke dadataḥ pra yacchān  
dātuṃ cec chikṣān sa svarga eṣām ||  

#### PS_16.51.7
anvārabhethām anusaṃrabhethām  
etaṃ lokaṃ śraddadhānāḥ sacante |  
yad vāṃ pūrtaṃ praviṣṭam agnau  
tasya guptaye dampatī saṃ śrayethām ||  

#### PS_16.51.8
devāḥ pitaraḥ pitaro devā |  
yo 'smi so 'smi so 'yam asmi ||  

#### PS_16.51.9
sa pacāmi sa yajāmi sa yajate 'sya |  
śaṃ ma iṣṭam astu śunaṃ śāntaṃ +++(Bhatt. śvamaya iṣṭam; the emend. is also Bhatt.'s)+++  
śivaṃ kṛtaṃ tasmān mā yavam ||  

#### PS_16.51.10
nāke rājan prati tiṣṭha  
tatraitat prati tiṣṭhatu |  
viddhi pūrtasya no rājan  
sa deva sumanā bhava ||  

### 52

#### PS_16.52.1
apāsmād brāhmaṇīsandhām  
apadhārān ni dadhmasi |  
indrāgnī naḥ savedasāv  
arṇavād adhi muñcatām ||  

#### PS_16.52.2
namas te brāhmaṇīsandhe  
parehi yata eyatha  
yo 'smān dveṣṭi yaṃ ca vayaṃ dviṣmas  
taṃ te pra suvāmi tam adhi pra sūtāḥ || +++(Bhatt. prasūtā)+++  

#### PS_16.52.3
apāraṃ tvāhur arṇavam  
anināyāṃ na ye viduḥ | +++(Bhatt. anināyāṃ; read aniryājyaṃ?)+++  
yas te vedodaram āsyaṃ  
mahat sākṣād veda mukhaṃ  
tava niyājaṃ tava te viduḥ ||  

#### PS_16.52.4
indreṇa kl̥ptā yonir  
narako asyāḥ kulāyam |  
mahān samudro rajaso vimānaḥ  
svarge loke api naḥ kṛṇotu ||  

### 53

#### PS_16.53.1
tasyaudanasya bṛhaspatiḥ śiro brahma mukhaṃ  
sūryācandramasāv akṣyau bṛhadrathantare śrotre |  
agnir āsyaṃ vidyuj jihvā  
maruto dantāḥ pavamānaḥ prāṇaḥ ||  

#### PS_16.53.2
oṣadhayo lomāni vanaspatayaḥ keśāḥ  
samudro mūtram aśvinā prapade |  
caruṃ pañcabilam ukhaṃ gharmam abhīndhe ||  

#### PS_16.53.3
cakṣur musalaṃ kāma ulūkhalaṃ  
ditiḥ śūrpam aditiḥ śūrpagrāhī vāto apāvinak | +++(Bhatt. apāvinat)+++  
gāvas taṇḍulā aśvāḥ kaṇā maśakās tuṣāḥ  
kabru phalīkaraṇāḥ śyāmam ayo lohitam ayo 'sya māṃsam ||  

#### PS_16.53.4
trapu bhasmārjunam asthīni +++(Bhatt. tripu)+++  
haritaṃ varṇaḥ puṣkalaṃ gandhaḥ |  
khalaḥ pātram uṣṭārau bāhū sphyāv aṃsau  
gudā varatrā īṣānūkyaṃ yugāni jatravaḥ ||  

#### PS_16.53.5
ṛtaṃ hastābhiṣecanaṃ kulyopasecanam  
ārtavāḥ paktāro agniḥ prāśītā brāhmaṇaḥ pratigrahītā ||  

### 54

#### PS_16.54.1
tasyaudanasya bhūmiḥ kumbhī dyaur apidhānaṃ  
śiro 'bhram ūṣmā nīhāro bṛhad āyavanaṃ rathantaraṃ darviḥ |  
diśaḥ pārśve sītāḥ parśavaḥ sikatā ūbadhyaṃ +++(Bhatt. siktā ubhadyaṃ)+++  
palalam upastaraṇam ahorātre vikramaṇe odanasya ||  

#### PS_16.54.2
varṣaṃ prokṣaṇaṃ marutaḥ paryaindhata kiṣkaravaḥ paridhayaḥ |  
ṛcā kumbhy adhidhīyata ārtvijyena preṣyate brahmaṇā prati gṛhyate || +++(Bhatt. adhidhīhitārtvijyena; the emendation is based on Bhatt.'s proposal)+++  

#### PS_16.54.3
ya etasyaudanasyaivaṃ mahimānaṃ vidyāt |  
nālpa iti brūyān nānupasecana iti nedaṃ ca kiṃ ceti ||  

#### PS_16.54.4
yāvad dātābhimanasyet  
taṃ nātivadet |  
odanena yajñavacaḥ  
sarve lokāḥ samāpyāḥ ||  

#### PS_16.54.5
yasmin samudro dyaur bhūmis  
trayo 'varaparaṃ śritāḥ ||  

### 55

#### PS_16.55.1
brahmavādino vadanti  
pratyañcam odanaṃ prāśīḥ parāñcāṃ +++(Bhatt. parāñcā)+++  
tvam odanaṃ prāśīs tvām odanā iti |  
kasyainaṃ śīrṣṇā prāśīḥ ||  

#### PS_16.55.2
(…) | +++(see 1abc)+++  
kasyainaṃ mukhena prāśīḥ ||  

#### PS_16.55.3
(…) | +++(see 1abc)+++  
kasyainam akṣībhyāṃ prāśīḥ ||  

#### PS_16.55.4
(…) | +++(see 1abc)+++  
kasyainaṃ śrotrābhyāṃ prāśīḥ ||  

#### PS_16.55.5
(…) | +++(see 1abc)+++  
kasyainam āsyena prāśīḥ ||  

#### PS_16.55.6
(…) | +++(see 1abc)+++  
kasyainaṃ jihvayā prāśīḥ ||  

#### PS_16.55.7
(…) | +++(see 1abc)+++  
kasyainaṃ dantaiḥ prāśīḥ ||  

#### PS_16.55.8
(…) | +++(see 1abc)+++  
kasyainaṃ prāṇaiḥ prāśīḥ ||  

#### PS_16.55.9
(…) | +++(see 1abc)+++  
kasyainam urasā prāśīḥ ||  

#### PS_16.55.10
(…) | +++(see 1abc)+++  
kasyainaṃ vyacasā prāśīḥ ||  

#### PS_16.55.11
(…) | +++(see 1abc)+++  
kasyainaṃ pṛṣṭhena prāśīḥ ||  

#### PS_16.55.12
(…) | +++(see 1abc)+++  
kasyainam udareṇa prāśīḥ ||  

#### PS_16.55.13
(…) | +++(see 1abc)+++  
kasyainaṃ vastinā prāśīḥ ||  

#### PS_16.55.14
(…) | +++(see 1abc)+++  
kasyainam ūrubhyāṃ prāśīḥ ||  

#### PS_16.55.15
(…) | +++(see 1abc)+++  
kasyainam aṣṭhīvadbhyāṃ prāśīḥ ||  

#### PS_16.55.16
(…) | +++(see 1abc)+++  
kasyainaṃ padbhyāṃ prāśīḥ ||  

#### PS_16.55.17
(…) | +++(see 1abc)+++  
kasyām enaṃ pratiṣṭhāyāṃ prāśīḥ ||  

#### PS_16.55.18
brahmavādino vadanti  
pratyañcam odanaṃ prāśīḥ parāñcāṃ +++(Bhatt. parāñcā)+++  
tvam odanaṃ prāśīs tvām odanā iti |  
kasyainaṃ hastābhyāṃ prāśīḥ ||  

### 56

#### PS_16.56.1
tataś cainam anyena śīrṣṇā prāśīr  
yenaitam agre prāśnan |  
śiras te vi patiṣyatīty enam āha ||  

#### PS_16.56.2
tataś cainam anyena mukhena prāśīr  
yenaitam agre prāśnan |  
śiras te vi hvariṣyatīty enam āha ||  

#### PS_16.56.3
tataś cainam anyābhyām akṣībhyāṃ prāśīr  
yābhyām etam agre prāśnan |  
andho bhaviṣyasīty enam āha ||  

#### PS_16.56.4
tataś cainam anyābhyāṃ śrotrābhyāṃ prāśīr  
yābhyām etam agre prāśnan |  
badhiro bhaviṣyasīty enam āha ||  

#### PS_16.56.5
tataś cainam anyenāsyena prāśīr  
yenaitam agre prāśnan |  
vāk te 'pa kramiṣyatīty enam āha ||  

#### PS_16.56.6
tataś cainam anyayā jihvayā prāśīr  
yenaitam agre prāśnan |  
jihvā te pūrvā mariṣyatīty enam āha ||  

#### PS_16.56.7
tataś cainam anyair dantaiḥ prāśīr  
yair etam agre prāśnan |  
dantās te śatsyantīty enam āha ||  

#### PS_16.56.8
tataś cainam anyaiḥ prāṇaiḥ prāśīr  
yair etam agre prāśnan |  
prāṇas tvā hāsyatīty enam āha ||  

#### PS_16.56.9
tataś cainam anyenorasā prāśīr  
yenaitam agre prāśnan |  
kṛṣyā na rātsyasīty enam āha ||  

#### PS_16.56.10
tataś cainam anyena vyacasā prāśīr  
yenaitam agre prāśnan |  
rājayakṣmas tvā haniṣyatīty enam āha ||  

#### PS_16.56.11
tataś cainam anyena pṛṣṭhena prāśīr  
yenaitam agre prāśnan |  
vidyut tvā haniṣyatīty enam āha ||  

#### PS_16.56.12
tataś cainam anyenodareṇa prāśīr  
yenaitam agre prāśnan  
varuṇas tvā haniṣyatīty enam āha ||  

#### PS_16.56.13
tataś cainam anyena vastinā prāśīr  
yenaitam agre prāśnan |  
apsu mariṣyasīty enam āha ||  

#### PS_16.56.14
tataś cainam anyābhyām ūrubhyāṃ prāśīr  
yābhyām etam agre prāśnan |  
ūrū te 'va patsyete ity enam āha || +++(Bhatt. patvete)+++  

#### PS_16.56.15
tataś cainam anyābhyām aṣṭhīvadbhyāṃ prāśīr  
yābhyām etam agre prāśnan | +++(Bhatt. (error?) yenaitam)+++  
srāmo bhaviṣyasīty enam āha ||  

#### PS_16.56.16
tataś cainam anyābhyāṃ padbhyāṃ prāśīr  
yābhyām etam agre prāśnan |  
sarpas tvā haniṣyatīty enam āha ||  

#### PS_16.56.17
tataś cainam anyasyāṃ pratiṣṭhayāṃ prāśīr  
yasyām etam agre prāśnan |  
apratiṣṭhāno bhaviṣyasīty enam āha ||  

#### PS_16.56.18
tataś cainam anyābhyāṃ hastābhyāṃ prāśīr  
yābhyām etam agre prāśnan |  
brāhmaṇaṃ haniṣyasīty enam āha ||  

### 57

#### PS_16.57.1
tam ahaṃ na pratyañcaṃ na parāñcaṃ  
nāham odanaṃ na mām odanaḥ |  
odana evaudanaṃ prāśīd bṛhaspatinā śīrṣṇā ||  

#### PS_16.57.2
(…) +++(see 1abc)+++  
(…) prāśīd brahmaṇā mukhena ||  

#### PS_16.57.3
(…) +++(see 1abc)+++  
(…) prāśīt sūryācandramasābhyām akṣībhyām ||  

#### PS_16.57.4
(…) +++(see 1abc)+++  
(…) prāśīd bṛhadrathantarābhyāṃ śrotrābhyām ||  

#### PS_16.57.5
(…) +++(see 1abc)+++  
(…) prāśīd agner āsyena ||  

#### PS_16.57.6
(…) +++(see 1abc)+++  
(…) prāśīd vidyutā jihvayā ||  

#### PS_16.57.7
(…) +++(see 1abc)+++  
(…) prāśīn marudbhir dantaiḥ ||  

#### PS_16.57.8
(…) +++(see 1abc)+++  
(…) prāśīt saptaṛṣibhiḥ prāṇaiḥ ||  

#### PS_16.57.9
(…) +++(see 1abc)+++  
(…) prāśīt pṛthivyorasā ||  

#### PS_16.57.10
(…) +++(see 1abc)+++  
(…) prāśīd antarikṣeṇa vyacasā ||  

#### PS_16.57.11
(…) +++(see 1abc)+++  
(…) prāśīd divā pṛṣṭhena ||  

#### PS_16.57.12
(…) +++(see 1abc)+++  
(…) prāśīd varuṇasyodareṇa ||  

#### PS_16.57.13
(…) +++(see 1abc)+++  
(…) prāśīt samudreṇa vastinā ||  

#### PS_16.57.14
(…) +++(see 1abc)+++  
(…) prāśīn mitrāvaruṇayor ūrubhyām ||  

#### PS_16.57.15
(…) +++(see 1abc)+++  
(…) prāśīd ṛtasyāṣṭhīvadbhyām ||  

#### PS_16.57.16
(…) +++(see 1abc)+++  
(…) prāśīt savituḥ padbhyām ||  

#### PS_16.57.17
(…) +++(see 1abc)+++  
(…) prāśīd asyāṃ pratiṣṭhāyāṃ prāśīt ||  

#### PS_16.57.18
tam ahaṃ na pratyañcaṃ na parāñcaṃ  
nāham odanaṃ na mām odanaḥ |  
odana evaudanaṃ prāśīt satyasya hastābhyām ||  

#### PS_16.57.19
ta enaṃ prāśiṣus ta enam ārūruhan ta enam ajīgaman | +++(ārūruhan emend. Bhatt.)+++  
etasmād vai lokā lokāṃs trayastriṃśataṃ prajāpatir nirmimīta || +++(Bhatt. nimimīta; the emendation is his)+++  

#### PS_16.57.20
tasya guptaye yajñān asṛjanta devāḥ |  
ye trayastriṃśat prajāpatisṛṣṭāḥ puṇyalokāḥ |  
te 'sya sarve 'bhijitā avaruddhā bhavanti ya evaṃ veda ||  

### 58

#### PS_16.58.1
eṣa vā odanaḥ sarvāṅgaḥ sarvātmā sarvaparuḥ sarvapāt sarvapṛṣṭhaḥ |  
sarvāṅgaḥ sarvātmā sarvaparuḥ sarvapāt sarvapṛṣṭho bhavati ya evaṃ veda ||  

#### PS_16.58.2
ya evaṃ viduṣa upadraṣṭā bhavaty upadraṣṭā prāṇaṃ ruṇaddhi |  
na ca prāṇaṃ ruṇaddhy atha sarvasvaṃ jīyate || +++(Bhatt. aca)+++  

#### PS_16.58.3
na ca sarvasvaṃ jīyate 'thainam āhāpratiṣṭhāno 'nāyatano mariṣyasīti |  
apratiṣṭhāna evānāyatano mriyate ya evaṃ viduṣa upadraṣṭā bhavati ||  

anuvāka 9 ||

### 59

#### PS_16.59.1
kena pārṣṇī ābhṛte pūruṣasya  
kena māṃsaṃ saṃbhṛtaṃ kena gulphau |  
kenāṅgulīḥ peśinīḥ kena khāni  
kenocchṛṅkhau madhyataḥ kaḥ pratiṣṭhāḥ ||  

#### PS_16.59.2
kasmān nu gulphāv adharāv akṛṇvann  
aṣṭhīvantā uttarau pūruṣasya |  
nirṛtya jaṅghe ni dadhuḥ kva svij +++(Bhatt. nirhṛtya)+++  
jānunoḥ sandhī ka imau jajāna ||  

#### PS_16.59.3
catuṣṭayaṃ yujyate saṃhitāntaṃ  
jānubhyām ūrdhvaṃ śithiraṃ kabandham |  
śroṇī yad ūru ka u taj jajāna +++(Bhatt. uru)+++  
yābhyāṃ kusindhaṃ sudhṛtaṃ babhūva ||  

#### PS_16.59.4
kati devāḥ katame ta āsan  
ya uraś cikyur agriyaṃ pūruṣasya |  
kati stanau ni dadhuḥ kaḥ kaphoḍau  
kati skandhān kati pṛṣṭīr acinvan ||  

#### PS_16.59.5
ko asya bāhū sam abharad  
vīryaṃ kṛṇavād iti |  
aṃsau ko asya tad devaḥ  
kusindha ā dadhād adhi || +++(Bhatt. kasindha)+++  

#### PS_16.59.6
mastiṣkam asya yatamo lalāṭaṃ  
kṛkāṭikāṃ prathamo yaḥ kapālam |  
citvā cityaṃ puruṣasya hanvor +++(Bhatt. hanor)+++  
divaṃ ruroha katamaḥ sa devaḥ ||  

#### PS_16.59.7
kaḥ sapta khāni vi tatarda śīrṣṇi +++(Bhatt. śīrṣāṇi)+++  
karṇāv imāv akṣaṇī nāsike mukham |  
yeṣāṃ purutrā vijayasya mahmani +++(Bhatt. madmani)+++  
catuṣpādo dvipādo yanti yāmam ||  

#### PS_16.59.8
hanvor hi jihvām adadhāt purūcīm  
adhā mahīm adhi śiśrāya vācam |  
sa ā varīvarti mahinā vyomann  
apo vasānaḥ ka u cit pra veda ||  

#### PS_16.59.9
mūrdhānam asya saṃsīvya-  
-atharvā hṛdayaṃ ca yat |  
mastiṣkād ūrdhvaṃ prairayat  
pavamāno 'dhi śīrṣṇaḥ ||  

#### PS_16.59.10
tad vā atharvaṇaḥ śiro  
devakośaḥ samubjitaḥ |  
tat prāṇo abhi rakṣatu  
śriyam annam atho manaḥ ||  

### 60

#### PS_16.60.1
priyāpriyāṇi bahulā  
svapnaṃ saṃbādhatandryaḥ |  
ānandam ugro nandāṃś ca  
tān ud vahati pūruṣaḥ ||  

#### PS_16.60.2
ārtir avartir nirṛtiḥ +++(Bhatt. avarti)+++  
kuto nu puruṣe 'matiḥ |  
rāddhiḥ samṛddhir avyṛddhir +++(Bhatt. advṛddhir)+++  
matir uditayaḥ kutaḥ ||  

#### PS_16.60.3
ko asminn āpo adadhād viṣūvṛtaḥ  
purūcyutaḥ sindhusṛtyāya jātāḥ |  
tīvrāruṇā lohinīs tāmradhūmrā  
ūrdhvā avācīḥ puruṣe tiraścīḥ ||  

#### PS_16.60.4
ko asmin prāṇam adadhāt  
ko apānaṃ vyānam u |  
samānam asmin ko devo  
'dhi śiśrāya pūruṣe ||  

#### PS_16.60.5
ko asmin rūpam adadhāt  
ko mahmānaṃ ca nāma ca |  
gātuṃ ko asmin kaḥ ketuṃ  
kaś caritrāṇi pūruṣe ||  

#### PS_16.60.6
ko asmin reto adadhāt  
tantur ā tāyatām iti |  
medhāṃ ko asminn adhy auhat  
ko bāṇaṃ ko nṛto dadhau ||  

#### PS_16.60.7
ko vāsasā pary adadhāt  
ko asyāyur akalpayat |  
balaṃ ko asmai prāyacchat  
ko asyākalpayaj javam ||  

#### PS_16.60.8
ko asmin yajñam adadhād  
eko agre adhi pūruṣe |  
ko asmin satyaṃ ko 'nṛtaṃ  
ko mṛtyuṃ ko 'mṛtaṃ dadhau  

#### PS_16.60.9
kenāpo anv atanuta  
kenāhar akṛṇod ruce |  
uṣasaṃ kenānvaindha  
kena sāyaṃbhavaṃ dade ||  

#### PS_16.60.10
kenemāṃ bhūmim aurṇot  
kena pary abhavad divam |  
kenābhi mahnā parvatān  
kena karmāṇi pūruṣaḥ ||  

### 61

#### PS_16.61.1
kena devām̐ anu kṣiyati +++(Bhatt. kṣati)+++  
kena daivīr ajanayad diśaḥ |  
kenedam anyan nakṣatraṃ +++(Bhatt. anyaṃ)+++  
kena sat kṣatram ucyate ||  

#### PS_16.61.2
kena parjanyam āpnoti  
kena somaṃ vicakṣaṇam |  
kenemam agniṃ puruṣaḥ  
kena saṃvatsaraṃ mame ||  

#### PS_16.61.3
keneyaṃ bhūmir nihitā  
kena dyaur uttarā hitā |  
kenedam ūrdhvaṃ tiryak ca-  
-antarikṣaṃ vyaco hitam ||  

#### PS_16.61.4
brahmaṇā bhūmir nihitā  
brahma dyām uttarāṃ dadhau |  
brahmedam ūrdhvaṃ tiryak ca-  
-antarikṣaṃ vyaco hitam ||  

#### PS_16.61.5
kena śrotriyam āpnoti  
kenemaṃ parameṣṭhinam |  
kena yajñaś ca śraddhā ca  
kenāsmin nihitaṃ manaḥ ||  

#### PS_16.61.6
brahma śrotriyam āpnoti  
brahmemaṃ parameṣṭhinam |  
brahma yajñaś ca śraddhā ca  
brahmāsmin nihitaṃ manaḥ ||  

#### PS_16.61.7
ka idam asthy asṛjata  
ka idaṃ māṃsaṃ sam abharat |  
ka imāṃ tvacaṃ ca loma ca  
ka idaṃ rūpaṃ sam airayat ||  

#### PS_16.61.8
brahmāsthy asṛjata  
brahma māṃsaṃ sam abharat |  
brahma tvacaṃ ca loma ca  
brahma rūpaṃ sam airayat ||  

#### PS_16.61.9
ka idaṃ cakṣur asṛjata  
kaḥ prāṇaṃ kheṣv āvayat | +++(Bhatt. āmayat)+++  
ka idaṃ manaś ca vācaṃ ca  
ka imāṃ sam abharat puram ||  

#### PS_16.61.10
brahma cakṣur asṛjata  
brahma khe prāṇam āvayat |  
brahma manaś ca vācaṃ ca  
brahma sam abharat puram ||  

### 62

#### PS_16.62.1
nainaṃ cakṣur jahāti  
na prāṇo jarasaḥ puraḥ |  
puraṃ yo brahmaṇo veda  
yasmāt puruṣa ucyate ||  

#### PS_16.62.2
yo vai tāṃ brahmaṇo veda-  
-amṛtenāvṛtāṃ puram | +++(Bhatt. āmṛtāṃ)+++  
tasmai brahma ca brāhmyāś ca-  
-āyuṣ prāṇaṃ prajāṃ daduḥ ||  

#### PS_16.62.3
aṣṭācakrā navadvārā  
devāṇāṃ pūr ayodhyā |  
tasyāṃ hiraṇyayaḥ kośaḥ  
svargo jyotiṣāvṛtaḥ ||  

#### PS_16.62.4
tasmin hiraṇyaye kośe  
tryare tripratiṣṭhite | +++(Bhatt. triyare)+++  
tasmin yad antar ātmanvat  
tad vai brahmavido viduḥ ||  

#### PS_16.62.5
prabhrājamānāṃ hariṇīṃ  
yaśasā saṃparīvṛtām |  
puraṃ hiraṇmayīṃ brahmā  
viveśāparājitām ||  

### 63

#### PS_16.63.1
ayaṃ te varaṇo maṇiḥ +++(Bhatt. varuṇo)+++  
sapatnakṣayaṇaḥ kṛtaḥ |  
tenā rabhasva tvaṃ śatrūn  
pra mṛṇīhi durasyataḥ ||  

#### PS_16.63.2
aināñ chṛṇīhi pra mṛṇā rabhasva  
maṇis te astu puraetā purastāt |  
avārayanta varaṇena devā +++(Bhatt. varuṇena)+++  
abhyācāram asurāṇāṃ śvaḥśvaḥ || +++(Bhatt. svaryat)+++  

#### PS_16.63.3
ā tvārakṣad varaṇo viśvabheṣajaḥ +++(Bhatt. varuṇo)+++  
sahasrākṣo harito hiraṇyayaḥ |  
yas te śatrūn adharān pātayāsi  
pūrvas tān dabhnuhi ya u tvā dviṣanti ||  

#### PS_16.63.4
ayaṃ te kṛtyāṃ vitatāṃ  
pauruṣeyam ayaṃ vadham |  
ayaṃ te sarvaṃ pāpmānaṃ  
varaṇo vārayiṣyate || +++(Bhatt. varuṇo)+++  

#### PS_16.63.5
varaṇo vārayātā +++(Bhatt. varuṇo)+++  
idaṃ devo vanaspatiḥ |  
yakṣmaḥ praviṣṭo yo 'smin  
tam u devā avīvaran ||  

#### PS_16.63.6
svapnaṃ suptvā yadi paśyāsi pāpaṃ  
mṛgaḥ sṛtiṃ yati dhāvād ajuṣṭām | +++(Bhatt. śṛti … dhāyāyaduṣṭam)+++  
parikṣavāc chakuneḥ pāpavādād  
ayaṃ maṇir varaṇo vārayātai || +++(Bhatt. varuṇo)+++  

#### PS_16.63.7
arātyā mā nirṛtyā  
abhicārād atho bhayāt |  
mṛtyor ojīyaso vadhāt  
tvaṃ varaṇa vāraya || +++(Bhatt. varuṇa)+++  

#### PS_16.63.8
varaṇena pravyathitā +++(Bhatt. varuṇena)+++  
bhrātṛvyā me sabandhavaḥ |  
asūrtaṃ rajo 'py agus +++(Bhatt. asūrtāṃ)+++  
te yantv adhamaṃ tamaḥ ||  

#### PS_16.63.9
yan me mātā yan me pitā bhrātaro  
yac ca me svā yad enaś cakṛmā vayam |  
tasmān no vārayiṣyate  
'yaṃ devo vanaspatiḥ ||  

#### PS_16.63.10
ariṣṭo 'ham ariṣṭagur  
āyuṣmān sarvapūruṣaḥ |  
taṃ māyaṃ varaṇo maṇiḥ +++(Bhatt. varuṇo)+++  
pari pātu diśodiśaḥ ||  

### 64

#### PS_16.64.1
ayaṃ me varaṇa urasi +++(Bhatt. varuṇa)+++  
rājā devo vanaspatiḥ |  
sa me kṣatraṃ ca rāṣṭraṃ ca  
paśūn ojaś ca me dadhat ||  

#### PS_16.64.2
imaṃ bibharmi varaṇam +++(Bhatt. varuṇaṃ)+++  
āyuṣmāñ chataśāradaḥ | +++(āyuṣmāṃ)+++  
sa me śatrūn vi bādhatām  
indro dasyūn ivāsurān ||  

#### PS_16.64.3
yathā vāto vanaspatīn  
jīrṇān bhanakty ojasā |  
evā sapatnāṃs tvaṃ bhaṅdhi  
pūrvāñ jātān utāparān +++(Bhatt. pūrvāṃ)+++  
varaṇas tvābhi rakṣatu || +++(Bhatt. varuṇas)+++  

#### PS_16.64.4
yathā vātena prakṣīṇā  
vṛkṣāḥ śere nyarpitāḥ |  
(evā sapatnāṃs) tvaṃ sarvān  
pra kṣiṇīhi nyarpaya  
pūrvāñ jātān utāparān  
varaṇas (tvābhi rakṣatu) || +++(Bhatt. varuṇas)+++  

#### PS_16.64.5
yathā vātaś cāgniś ca  
sarvān psāto vanaspatīn |  
evā sapatnāṃs tvaṃ psāhi  
pūrvāñ jātān utāparān  
varaṇas tvābhi rakṣatu || +++(Bhatt. varuṇas)+++  

#### PS_16.64.6
tāṃs tvaṃ pra chindhi varaṇa +++(Bhatt. varuṇa)+++  
purā diṣṭāt purāyuṣaḥ |  
ya imaṃ paśuṣu dipsanti  
ye cāsya rāṣṭradipsavaḥ ||  

#### PS_16.64.7
yathā sūryo atibhāti  
yathāsmin teja āhitam |  
evā sapatnāṃs tvaṃ sarvān  
ati bhāhi śvaḥśvo  
varaṇas tvābhi rakṣatu || +++(Bhatt. varuṇas)+++  

#### PS_16.64.8
yathā yaśaḥ pṛthivyāṃ  
yathāsmiñ jātavedasi |  
evā me varaṇo maṇiḥ +++(Bhatt. varuṇo)+++  
kīrtiṃ bhūtiṃ ni yacchatu  
tejasā mā sam ukṣatu  
yaśasā sam anaktu mām ||  

#### PS_16.64.9
yathā yaśo agnihotre  
vaṣaṭkāre yathā yaśaḥ |  
(…) || +++(see 8cdef)+++  

#### PS_16.64.10
yathā yaśaḥ somapīthe  
madhuparke yathā yaśaḥ |  
(…) || +++(see 8cdef)+++  

### 65

#### PS_16.65.1
yathā yaśaḥ kanyāyāṃ  
yathāsmin saṃbhṛte rathe |  
(…) || +++(see 16.64.8cdef)+++  

#### PS_16.65.2
yathā yaśaś candramasy  
āditye ca nṛcakṣasi |  
(…) || +++(see 16.64.8cdef)+++  

#### PS_16.65.3
yathā yaśaḥ prajāpatau  
yathāsmin parameṣṭhini |  
(…) || +++(see 16.64.8cdef)+++  

#### PS_16.65.4
yathā deveṣv amṛtaṃ  
yathaiṣu satyam āhitam |  
evā me varaṇo maṇiḥ +++(Bhatt. varuṇo)+++  
kīrtiṃ bhūtiṃ ni yacchatu  
tejasā mā sam ukṣatu  
yaśasā sam anaktu mām ||  

anuvāka 10 ||

### 66

#### PS_16.66.1
asya vāmasya palitasya hotus  
tasya bhrātā madhyamo asty aśnaḥ |  
tṛtīyo bhrātā ghṛtapṛṣṭho asya-  
-atrāpaśyaṃ viśpatiṃ saptaputram ||  

#### PS_16.66.2
sapta yuñjanti ratham ekacakram  
eko aśvo vahati saptanāmā |  
trinābhi cakram ajaram anarvaṃ  
yasminn imā viśvā bhuvanāni tasthuḥ ||  

#### PS_16.66.3
imā ratham adhi ye sapta tasthuḥ  
saptacakraṃ sapta vahanty aśvāḥ |  
sapta svāsaro abhi saṃ navanta  
yatra gavāṃ nihitā sapta nāmā ||  

#### PS_16.66.4
ko dadarśa prathamaṃ jāyamānam  
asthanvantaṃ yad anasthā bibharti |  
bhūmyā asur asṛg ātmā kva svit  
ko vidvāṃsam upa gāt praṣṭum etat ||  

#### PS_16.66.5
pākaḥ pṛcchāmi manasāvijānan  
devānām enā nihitā padāni |  
vatse baṣkaye 'dhi sapta tantūn  
vi tatnire kavaya otavā u ||  

#### PS_16.66.6
acikitvāṃś cikituṣaś cid atra  
kavīn pṛcchāmi vidmane na vidvān |  
vi yas tastambha ṣaḍ imā rajāṃsy  
ajasya rūpe kim api svid ekam ||  

#### PS_16.66.7
iha bravītu ya īm aṅga veda-  
-asya vāmasya nihitaṃ padaṃ veḥ |  
śīrṣṇaḥ kṣīraṃ duhrate gāvo asya  
vavriṃ vasānā udakaṃ padāpuḥ ||  

#### PS_16.66.8
mātā pitaram ṛta ā babhāja  
dhīty agre manasā saṃ hi jagme |  
sā bībhatsur garbharasā nividdhā  
namasvanta id upavākam īyuḥ ||  

#### PS_16.66.9
yuktā mātāsīd dhuri dakṣiṇāyā  
atiṣṭhad garbho vṛjanīṣv antaḥ |  
amīmed vatso anu gām apaśyad  
viśvarūpyaṃ triṣu yojaneṣu ||  

#### PS_16.66.10
tisro mātṝs trīn pitṝn bibhrad eka  
ūrdhvas tasthau nem ava glāpayanti |  
mantrayante divo amuṣya pṛṣṭhe  
viśvavidaṃ vācam aviśvaminvām ||  

### 67

#### PS_16.67.1
dvādaśāraṃ nahi taj jarāya  
varvarti cakraṃ pari dyām ṛtasya |  
ā putrā agne mithunāso atra  
sapta śatāni viṃśatiś ca tasthuḥ ||  

#### PS_16.67.2
pañcapādaṃ pitaraṃ dvādaśākṛtiṃ  
diva āhuḥ pare ardhe purīṣiṇam |  
atheme anya upari vicakṣaṇaṃ  
saptacakre ṣaḍara āhur arpitam ||  

#### PS_16.67.3
pañcāre cakre parivartamāne  
tasminn ā tasthur bhuvanāni viśvā |  
tasya nākṣas tapyate bhūribhāraḥ  
sanād eva na chidyate sanābhiḥ ||  

#### PS_16.67.4
sanemi cakram ajaraṃ vi vāvṛta  
uttānāyāṃ daśa yuktā vahanti |  
sūryasya cakṣū rajasaity āvṛtaṃ  
yasminn ā viśvā bhuvanāny ārpitā ||  

#### PS_16.67.5
sākaṃjānāṃ saptatham āhur ekajaṃ  
ṣaḍ id yamā ṛṣayo devajā iti |  
teṣām iṣṭāni vihitāni dhāmaśaḥ  
sthātre rejante vikṛtāni rūpaśaḥ ||  

#### PS_16.67.6
striyaḥ satīs tām̐ u me puṃsa āhuḥ  
paśyad akṣaṇvān na vi cetad andhaḥ | +++(Bhatt. akṣanvāṃ)+++  
kavir yaḥ putraḥ sa īm ā ciketa  
yas tā vijānāt sa pituṣ pitāsat ||  

#### PS_16.67.7
avaḥ pareṇa para enāvareṇa  
padā vatsaṃ bibhratī gaur ud asthāt |  
sā kadrīcī kaṃ svid ardhaṃ parāgāt  
sā kva svit sūte nahi yūthe asmin ||  

#### PS_16.67.8
avaḥ pareṇa pitaraṃ yo asya-  
-anuveda para enāvareṇa |  
kavīyamānaḥ ka iha pra vocad devaṃ  
manaḥ kuto adhi prajātam ||  

#### PS_16.67.9
ye arvāñcas tām̐ u parāca āhur  
ye parāñcas tām̐ u arvāca āhuḥ |  
indraś ca yā cakrathuḥ soma tāni  
dhurā ni yuktā rajaso vahanti ||  

#### PS_16.67.10
dvā suparṇā sayujā sakhāyā  
samānaṃ vṛkṣaṃ pari ṣasvajāte |  
tayor anyaḥ pippalaṃ svādv atty  
anaśnann anyo abhi cākaśīti ||  

#### PS_16.67.11
yasmin vṛkṣe madhvadaḥ suparṇā  
niviśante suvate cādhi viśve |  
tasyed āhuḥ pippalaṃ svādv agre  
tan non naśad yaḥ pitaraṃ na veda ||  

#### PS_16.67.12
yatrā suparṇā amṛtasya bhakṣam  
animeṣaṃ vidathābhisvaranti |  
ino viśvasya bhuvanasya gopāḥ  
sa mā dhīraḥ pākam atrā viveśa ||  

### 68

#### PS_16.68.1
yad gāyatre adhi gāyatram āhitaṃ  
traiṣṭubhād vā traiṣṭubhaṃ niratakṣata |  
yad vā jagaj jagaty āhitaṃ padaṃ  
ya it tad vidus te amṛtatvam ānaśuḥ ||  

#### PS_16.68.2
gāyatreṇa prati mimīte arkam  
arkeṇa sāma traiṣṭubhena vākam |  
vākena vākaṃ dvipadā catuṣpadā-  
-akṣareṇa mimate sapta vāṇīḥ ||  

#### PS_16.68.3
jagatā sindhuṃ divy askabhāyad  
rathantare sūryaṃ pary apaśyat |  
gāyatrasya samidhas tisra āhus  
tato mahnā pra ririce mahitvā ||  

#### PS_16.68.4
upa hvaye sudughāṃ dhenum etāṃ  
suhasto godhug uta dohad enām |  
śreṣṭhaṃ savaṃ savitā sāviṣan  
no 'bhīddho gharmas tad u ṣu pra vocam ||  

#### PS_16.68.5
hiṃkṛṇvatī vasupatnī vasūnāṃ  
vatsam icchantī manasābhy āgāt |  
duhām aśvibhyāṃ payo aghnyeyaṃ  
sā vardhatāṃ mahate saubhagāya ||  

#### PS_16.68.6
gaur amīmed abhi vatsaṃ miṣantaṃ  
mūrdhānaṃ hiṅṅ akṛṇon mātavā u |  
sṛkvāṇaṃ gharmam abhi vāvaśānā  
mimāti māyuṃ payate payobhiḥ ||  

#### PS_16.68.7
ayaṃ sa śiṅkte yena gaur abhīvṛtā  
mimāti māyuṃ dhvasanāv adhi śritā |  
sā cittibhir ni cakāra martyaṃ  
vidyud bhavantī prati vavrim auhata ||  

#### PS_16.68.8
vidyud dadrāṇāṃ salilasya pṛṣṭhe  
yuvānaṃ santaṃ palito jagāra |  
devasya paśya kāvyaṃ mahitvādyā  
mamāra sa hyaḥ sam āna ||  

#### PS_16.68.9
anac chaye turagātu jīvam +++(Bhatt. anacchraye)+++  
ejad dhruvaṃ madhya ā pastyānām |  
jīvo mṛtasya carati svadhābhir  
amartyo martyenā sayoniḥ ||  

#### PS_16.68.10
apaśyaṃ gopām anipadyamānam  
ā ca parā ca pathibhiś carantam |  
sa sadhrīcīḥ sa viṣūcīr vasāna  
ā varīvarti bhuvaneṣv antaḥ ||  

### 69

#### PS_16.69.1
ya īṃ cakāra na so asya veda  
ya īṃ dadarśa hirug in na tasmāt |  
sa mātur yonā parivīto antar  
bahuprajā nirṛtim ā viveśa ||  

#### PS_16.69.2
dyaur naḥ pitā janitā nābhir atra  
bandhur no mātā pṛthivī mahīyam |  
uttānayoś camvor yonir antar  
atrā pitā duhitur garbham ādhāt ||  

#### PS_16.69.3
pṛcchāmi tvā param antaṃ pṛthivyāḥ  
pṛcchāmi tvā bhuvanasya nābhim |  
pṛcchāmi tvā vṛṣṇo aśvasya reto  
vācaḥ pṛcchāmi paramaṃ vyoma ||  

#### PS_16.69.4
iyaṃ vediḥ paro antaḥ pṛthivyā  
ayaṃ yajño bhuvanasya nābhiḥ |  
ayaṃ somo vṛṣṇo aśvasya reto  
brahmāyāṃ vācaḥ paramaṃ vyoma ||  

#### PS_16.69.5
saptārdhagarbhā bhuvanasya reto  
viṣṇos tiṣṭhanti pradiśo vidharmaṇi |  
te dhītibhir manasā te vipaścitaḥ  
paribhuvaḥ pari bhavanti viśvataḥ ||  

#### PS_16.69.6
na vi jānāmi yad ivedam asmi  
niṇyaḥ sannaddho manasā carāmi |  
yadā māgan prathamajā ṛtasya-  
-ād id vāco aśnuve bhāgam asyāḥ ||  

#### PS_16.69.7
apāṅ prāṅ eti svadhayā gṛbhīto  
'martyo martyenā sayoniḥ |  
tā śaśvantā viṣūcīnā viyantā  
ny anyaṃ cikyur na ci cikyur anyam ||  

#### PS_16.69.8
ṛco akṣare parame vyoman  
yasmin devā adhi viśve niṣeduḥ |  
yas tan na veda kim ṛcā kariṣyati  
ya it tad vidus ta ime sam āsate ||  

#### PS_16.69.9
ṛcaḥ padaṃ mātrayā kalpayanto  
'rdharcena cākl̥pur viśvam ejat |  
tripād brahma pururūpaṃ vi caṣṭe  
tena jīvanti pradiśaś catasraḥ ||  

#### PS_16.69.10
sūyavasād bhagavatī hi bhūyā  
atho vayaṃ bhagavantaḥ syāma |  
addhi tṛṇam aghnye viśvadānīṃ  
piba śuddham udakam ācarantī ||  

#### PS_16.69.11
gaurīr mimāya salilāni takṣaty  
ekapadī dvipadī sā catuṣpadī |  
aṣṭāpadī navapadī babhūvuṣī  
sahasrākṣarā bhuvanasya paṅktis  
tasyāḥ samudrā adhi vi kṣaranti ||  

#### PS_16.69.12
athāpād eti prathamā padvatīnāṃ  
kas tad vāṃ mitrāvaruṇā ciketa |  
garbho bhāraṃ bharaty ā cid asya  
ṛtaṃ piparty anṛtaṃ ni pāti ||  

#### PS_16.69.13
kṛṣṇaṃ niyānaṃ harayaḥ suparṇā  
apo vasānā divam ut patanti |  
tā āvavṛtrant sadanād ṛtasya-  
-ād id ghṛtena pṛthivīṃ vy ūduḥ ||+++(Bhatt. aduḥ)+++  

anuvāka 11 ||

### 70

#### PS_16.70.1
dyaur javenā pṛthivī varimṇāntarikṣaṃ mahitvāpo bhūmnā |  
devasya tvā savituḥ prasave 'śvinor bāhubhyāṃ pūṣṇo hastābhyāṃ  
prasūto brāhmaṇebhyo nir vapāmi ||  

#### PS_16.70.2
ṛṣibhyas tvā rṣeyebhyas tvā (nir vapāmi) ||  

#### PS_16.70.3
juṣṭatamaṃ vahnitamaṃ papritamaṃ sasnitamam  
ūrjo bhāgam akṣitam akṣitaye nir vapāmi ||  

#### PS_16.70.4
vasavas tvā gāyatreṇa chandasā nir vapantu ||  

#### PS_16.70.5
rudrās tvā traiṣṭubhena chandasā nir vapantu ||  

#### PS_16.70.6
ādityās tvā jāgatena chandasā nir vapantu ||  

#### PS_16.70.7
idam abhirāvṇām  
idam abhigatvarāṇām  
idam abhimanyūnām ||  

#### PS_16.70.8
yathā kūpaḥ śatakhāḥ sahasrakhā nopadasyati |  
evedaṃ mopa dasat tīrtham aśvinor iva ||  

#### PS_16.70.9
yo no dveṣan manasā yaś ca vācā  
daivye loka uta mānuṣe yaḥ |  
grāvṇā hantu mahatā tasya sarvam  
indro devo maghavāñ chacīpatiḥ || +++(Bhatt. śacīpatiḥ)+++  

#### PS_16.70.10
vīrutsu vastraṃ parijāyaitad  
ūrjā soma punar ā viśeha naḥ |  
dṛṃhasva bāhvo amba dhṛṣva mā riṣo  
agniś caitat saniṣyatha ||  

#### PS_16.70.11
devīr āpa ūrjo bhāgāya vo 'kṣitā  
akṣitaya ā siñcāmi ||  

### 71

#### PS_16.71.1
akravyādā tanvā jātavedo  
yā te svargā tapasā sayoniḥ |  
tayaudanam abhiśrāmyaitaṃ  
tayā no agne mahi śarma yaccha ||  

#### PS_16.71.2
somasyāṃśubhir yatam addhvam +++(Bhatt. yata madhyam)+++  
adityāḥ pṛṣṭhe sīdata |  
ye ta odana devayāne loke viduḥ  
pātraṃ dārumayaṃ manuṣyāḥ |  
teṣām edhi pātramātraḥ svargaḥ  
pṛthivīṃ vidma tava pātram ||  

#### PS_16.71.3
etās tvaudanopa yantv āpo  
ghṛtaścutaḥ payasā vardhayantīḥ |  
stabhnāsi svaḥ pṛthivīm uta dyām  
utāntarikṣaṃ svadhayā pūrayāsi ||  

#### PS_16.71.4
yāvantās taṇḍulās ta rtasya viṣṭhās +++(Bhatt. proposes to emend stha ṛtasya)+++  
tāvanto yajñās ta rtasya dohāḥ | +++(Bhatt. proposes to emend stha ṛtasya)+++  
tāvatī svadhā ghṛtapṛṣṭho me astu-  
-ūrjaṃ duhāṃ madhupṛcaṃ vyoman ||  

#### PS_16.71.5
yam odanaṃ pacāmi śraddadhānaḥ  
pātrīpūraṃ ghṛtapṛṣṭhaṃ juṣāṇaḥ |  
sa me mā kṣeṣṭa sadam aśyamāno +++(Bhatt. me māṃ kṣeṣṭha sadamiṣyamāṇo)+++  
yamasya loke parame vyoman ||  

#### PS_16.71.6
odanaḥ pātreṇa saha dakṣiṇayā  
brāhmaṇebhyo datto amṛtatve dadhāti |  
sūryasya dhrājīr anu raśmīn āgan +++(Bhatt. raśmīna āgan)+++  
divas pṛṣṭhān śakuna iva rohan ||  

#### PS_16.71.7
saṃ prāṇena prāṇabhṛtaṃ sṛjāmi  
saṃ vīryeṇa payasāśiṣā ca |  
āstāvaṃ gaccha sukṛtāṃ yatra lokaṃ  
te tvā prāśnantu dakṣiṇato niṣadya ||  

#### PS_16.71.8
agniṣṭomena sarathaṃ hi yāhy  
athoktam atirātraṃ ca gaccha | +++(read athoktham?)+++  
dvirātramātras tryahaṃ vy aśnuhy  
athā roha catūrātraṃ ratham iva ||  

#### PS_16.71.9
catūrātreṇa kalpamāno hi yāhy  
atha saptarātraṃ daśarātraṃ ca gaccha |  
dvādaśāhaṃ paribhūya viśvata  
ekaviṃśatyā vi mṛdho nudasva ||  

#### PS_16.71.10
ekaviṃśatyā vi mṛdho hi yāhy  
athaikacatvāriṃśatopa yāhy ekam |  
trayastriṃśatāmṛto bhūtvā  
trimāsyam odanānv ārabhasva ||  

### 72

#### PS_16.72.1
idāvatsaraṃ ca parivatsaraṃ ca  
bradhnasya viṣṭapi parame vyoman |  
nākena nākam abhi saṃ bhavaudana ||  

#### PS_16.72.2
sādhyā nayantu mukhato mamaitam  
ādityā rudrā vasavaḥ sacetasaḥ |  
viśve devā ṛtubhiḥ saṃvidānā  
imaṃ rakṣantu sadam apramādam ||  

#### PS_16.72.3
idāvatsaraṃ ca parivatsaraṃ ca  
saṃvatsaram ahorātrāṇi māsaḥ |  
sūryasyāgneś candramaso 'nubhūtiṃ +++(Bhatt. 'nubhūtaṃ)+++  
vātasyābhūtim anv ābhavaudana ||  

#### PS_16.72.4
yam īḍate pitaro yaṃ ca devāḥ  
purohitaṃ tapasā brahmaṇā ca |  
svadhām ūrjam akṣitim ā juhomi  
vāte deve pavamāne bṛhaspatau ||  

#### PS_16.72.5
caturdhety odanaḥ kalpamāna  
ūrjā devān svadhā pitṝn |  
śarīraṃ manuṣyān āśitaṃbhavo brāhmaṇān  
so 'smākam astu parame vyoman ||  

#### PS_16.72.6
ayaṃ panthā odana devayāno  
anāruddho mṛtyunā tena yāhi |  
adabdhaḥ svato nihitaḥ sukṛdbhir +++(Bhatt. sukṛtibhir)+++  
brahmaṇā śiṣṭaḥ praśiṣā yamasya  
so ('smākam astu parame vyoman) ||  

#### PS_16.72.7
yatra te gṛhā odana tat parehi  
yatrāpāṃ tad u gacchantv āpaḥ |  
yatra yonim odanaṃ brāhmaṇā viduḥ  
so asmākam astu parame vyoman ||  

#### PS_16.72.8
hutaṃ te vāci hutam astu cakṣuṣi  
hutaṃ vijñāne hutam astu te bale |  
śrotre prāṇe te hutaṃ prajāmṛtatve te  
hutaṃ kāme ca hutam astu te ||  

#### PS_16.72.9
yad vāgneyo yadi vāsyaindro  
yadi māruto yadi vaiśvadevaḥ |  
yas te agnir nṛmaṇā nāma hṛdyas  
tasminn eṣa suhuto astv odanaḥ  
so asmākam astu parame vyoman ||  

#### PS_16.72.10
ya āviveśa nṛmaṇā manuṣyām̐  
agnīnām agniḥ prathamo vayodhāḥ |  
tasminn eṣaḥ (…) ||  

### 73

#### PS_16.73.1
yā te tanūr apacakrāma mṛtyor  
devānāṃ sakhyam abhi jīvalokam |  
apsucarā gahvareṣṭhā mahitvā  
tasyām eṣaḥ suhuto astv odanaḥ  
so asmākam astu parame vyoman ||  

#### PS_16.73.2
aheḍamānābhy ehi no gṛhaṃ  
saṃkāśaṃ bhadre sumanā aghorāḥ |  
prati tvā varṣavṛddham etu ||  

#### PS_16.73.3
eṣā naḥ svadhā navagaj janitry  
amṛteṣv amṛtāhutābhūt |  
tān no gopāya sadam apramādam  
āsmākam aitor anu rakṣa jāgṛhi ||  

#### PS_16.73.4
ye no nidhim abhidāsanty etaṃ  
pravāhaṃ proḍhaṃ yamarājye |  
rājā teṣāṃ varuṇa indriyāṇy  
abhi tiṣṭḥatu harasā daivyena |  
etaṃ sadhasthāḥ pari vo dadāmy  
anukhyātā yajñapatir yad āyat ||  

#### PS_16.73.5
ya ākhidanti vikhidanti dattaṃ  
vi gṛhṇate dakṣiṇā nīyamānāḥ |  
tān indro devo maghavāñ chacīpatir +++(Bhatt. śacīpatir)+++  
agnimedī pradahann etu śakraḥ |  
bṛhaspatir varuṇaḥ soma indro  
mamaiva dattaṃ kevalaṃ kṛṇvantu ||  

### 74

#### PS_16.74.1
śīrṣaktiṃ śīrṣāmayaṃ  
karṇaśūlaṃ tṛtīyakam |  
sarvaṃ śīrṣaṇyaṃ te rogaṃ  
bahir nirmantrayāmahe ||  

#### PS_16.74.2
karṇābhyāṃ te kaṅkūṣebhyaḥ +++(Bhatt. kaṅkuśebhyaḥ)+++  
śuktivalgaṃ vilohitam |  
(…) || +++(see 1cd)+++  

#### PS_16.74.3
yaḥ kṛṇoti pramotam +++(Bhatt. pramodam)+++  
andhaṃ kṛṇoti pūruṣam |  
(…) || +++(see 1cd)+++  

#### PS_16.74.4
yasya hetoḥ pracyavate  
yakṣmo nāsata āsyataḥ |  
(…) || +++(see 1cd)+++  

#### PS_16.74.5
śīrṣarogam aṅgarogaṃ  
viśvāṅgīnaṃ visalpakam |  
sarvaṃ śīrṣaṇyaṃ te rogaṃ  
bahir nirmantrayamahe ||  

#### PS_16.74.6
yasya bhīmaḥ pratīkāśa  
udvepayati pūruṣam |  
takmānaṃ śītaṃ rūraṃ ca  
taṃ te nir mantrayāmahe ||  

#### PS_16.74.7
ya ūrū anusarpaty  
atho ye 'nu gavīnike | +++(Bhatt. eti gavīnike)+++  
balāsam antar aṅgebhyo  
bahir nirmantrayāmahe ||  

#### PS_16.74.8
yadi kāmād apakāmād +++(Bhatt. yadīkāmātavakāmād)+++  
dhṛdayāj jāyate pari |  
hṛdo balāsam aṅgebhyo  
bahir nirmantrayāmahe ||  

#### PS_16.74.9
harimāṇaṃ te aṅgebhyo  
yakṣmodhām antarātmanaḥ |  
yakṣmaṃ te sarvam aṅgebhyo  
bahir nirmantrayāmahe ||  

#### PS_16.74.10
āso balāso bhavatu  
mūtraṃ bhavatv āmayat |  
yakṣmāṇāṃ sarveṣāṃ viṣaṃ  
nir avocam ahaṃ tvat ||  

### 75

#### PS_16.75.1
bahir bilaṃ nir dravatu  
kahāvāhaṃ tavodarāt |  
yakṣmāṇāṃ sarveṣāṃ viṣaṃ  
nir avocam ahaṃ tvat ||  

#### PS_16.75.2
udarāt te pari klomno  
nābhyā hṛdayād adhi |  
yakṣmodhām antarātmano  
bahir nir mantrayāmahe ||  

#### PS_16.75.3
yāḥ sīmānaṃ virujanti  
mūrdhānaṃ pratyarṣaṇīḥ |  
ahiṃsantīr anāmayā  
nir dravanti bahir bilam ||  

#### PS_16.75.4
yā hṛdayam upasarpanty  
anutanvanti kīkasāḥ |  
(…) || +++(see 3cd)+++  

#### PS_16.75.5
yāḥ pārśve uparṣanty  
anunikṣanti pṛṣṭīḥ |  
(…) || +++(see 3cd)+++  

#### PS_16.75.6
yās tiraścīr uparṣanty  
arṣaṇīr vakṣaṇābhyaḥ |  
(…) || +++(see 3cd)+++  

#### PS_16.75.7
yā gudā anusarpanty  
āntrāṇi yopayanti ca |  
(…) || +++(see 3cd)+++  

#### PS_16.75.8
yā majjño anusarpanti  
parūṃṣi virujanti ca |  
ahiṃsantīr anāmayā  
nir dravanti bahir bilam ||  

#### PS_16.75.9
ye aṅgāni madayanti  
yakṣmāso ropaṇāsaḥ |  
yakṣmāṇāṃ sarveṣāṃ viṣaṃ  
nir avocam ahaṃ tvat ||  

#### PS_16.75.10
visalpakasya vidradhasya  
vātīkārasya vālajeḥ |  
yakṣmāṇāṃ sarveṣāṃ viṣaṃ  
nir avocam ahaṃ tvat ||  

#### PS_16.75.11
pādābhyāṃ te kulphābhyāṃ  
jaṅgābhyāṃ jānubhyām ūrubhyāṃ  
śroṇibhyāṃ pari bhaṃsasaḥ |  
anūkyād arṣaṇīr uṣṇihābhyo  
grīvābhyaḥ skandhebhyaś  
śīrṣṇo rogam anīnaśam ||  

#### PS_16.75.12
saṃ te śīrṣṇaḥ kapālāni  
hṛdayasya ca yo viduḥ |  
udyan sūrya ādityo  
'ṅgarogam anīnaśat ||  

anuvāka 12 ||

### 76

#### PS_16.76.1
sapatnahanam ṛṣabhaṃ ghṛtena  
kāmaṃ śikṣāmi haviṣājyena |  
nīcaiḥ sapatnān mama pādaya  
tvam abhiṣṭuto mahatā vīryeṇa ||  

#### PS_16.76.2
yan me manaso na priyaṃ na cakṣuṣo  
yan me hṛdaye nābhinandati |  
tad duṣvapnyaṃ prati muñcāmi sapatne  
kāmaṃ tuṣṭuvān ud ahaṃ bhideyam ||  

#### PS_16.76.3
duṣvapnyaṃ kāma duritaṃ ca kāma-  
-aprajastām asvakṛtām avartim | +++(Bhatt. kāmāprayastām)+++  
ugra īśānaḥ prati muñca tasmin  
yo asmabhyam aṃhūraṇā cikitsāt || +++(Bhatt. aṃhuraṇā)+++  

#### PS_16.76.4
sā te kāma duhitā dhenur ucyate  
yām āhur vācaṃ kavayo virājam |  
tayā sapatnān pari vṛṅdhi ye mama  
pary enān prāṇaḥ prajāḥ paśavo jīvanaṃ vṛṇaktu ||  

#### PS_16.76.5
kāmasyendrasya varuṇasya rājño  
viṣṇor balena savituḥ savena |  
agner hotreṇa pra ṇuda sapatnān  
śambīva nāvam udakeṣu dhīraḥ || +++(Bhatt. chambīva)+++  

#### PS_16.76.6
adhyakṣo vājī mama kāma ugraḥ  
kṛṇotu mahyam asapatnam eva |  
viśve devā mama nāthaṃ bhavantu  
sarve devā havam ā yantu ma imam ||  

#### PS_16.76.7
idam ājyaṃ ghṛtavaj juṣāṇāḥ  
kāmajyeṣṭhā iha mādayantām |  
kṛṇvantu mahyam asapatnam eva ||  

#### PS_16.76.8
indrāgnī kāma sarathaṃ hi bhūtvā  
nīcaiḥ sapatnān mama pādayātha |  
teṣāṃ pannānām adhamā tamāṃsy  
agne vāstūny anunirdahā tvam || +++(Bhatt. vastūni nirdahā)+++  

#### PS_16.76.9
jahi tvaṃ kāma mama ye sapatnā  
andhā tamāṃsy ava pādayainān | +++(Bhatt. sapatnāndhā tamāsyava pādayaināṃ)+++  
anindriyā arasāḥ santu sarve  
yathā na jivāt katamac canaiṣām ||  

#### PS_16.76.10
avadhīt kāmo mama ye sapatnā  
uruṃ lokam akaran mahyam edhatum |  
mahyaṃ namantāṃ pradiśaś catasro  
mahyaṃ ṣaḍ urvīr ghṛtam ā vahantu || +++(Bhatt. urvī)+++  

### 77

#### PS_16.77.1
yat te kāma śarma trivarūtham udbhid +++(Bhatt. udbhir)+++  
brahma varma vitatam anativyādhyaṃ kṛtam |  
tena sapatnān pari vṛṅdhi ye mama  
pary enān prāṇaḥ prajāḥ paśavo jīvanaṃ vṛṇaktu ||  

#### PS_16.77.2
adharāñcaḥ pra plavantāṃ  
chinnā naur iva bandhanāt |  
na sāyakapraṇuttānāṃ  
punar asti nivartanam ||  

#### PS_16.77.3
agnir yava indro yavaḥ somo yavaḥ |  
yavayāvāno deva yāvayantv amum  
āmuṣyāyaṇam amuṣyāḥ putraṃ  
jīvalokān mṛtalokaṃ gatāsum ||  

#### PS_16.77.4
asarvavīraś carati praṇutto  
mitrāṇāṃ dveṣyaḥ parivargyaḥ svānām | +++(Bhatt. pariviṣyaḥ)+++  
uta pṛthivyām ava syanti vidyuta  
ugro devaḥ pra mṛṇat sapatnān || +++(Bhatt. pramṛṇan)+++  

#### PS_16.77.5
cyutā ceyaṃ bṛhaty acyutā ca  
vidyud bibharti stanayitnūṃś ca sarvān | +++(Bhatt. bhavanti stanayitnuṃś)+++  
teṣām ādityo draviṇena tejasā-  
-udyan sapatnān nudatāṃ me sahasvān ||  

#### PS_16.77.6
yathā devā asurān prāṇudanta yena- +++(Bhatt. prāṇadanta)+++  
-indro dasyūn adhamaṃ tamo babādhe | +++(Bhatt. tamopavādhe)+++  
tathā tvaṃ kāma mama ye sapatnās +++(Bhatt. sapatnāṃs)+++  
tān asmāl lokāt pra ṇudasva sarvān ||  

#### PS_16.77.7
yena devā asurān prāṇudanta viśvahā  
yenendro dasyūn adhamaṃ tamo babādhe | +++(Bhatt. tamopavādhe)+++  
tena tvaṃ kāma mama ye sapatnās  
tān asmāl lokāt pra ṇudasva dūram ||  

#### PS_16.77.8
kāmo jajñe prathamo nānyat purā  
nainaṃ devā āpuḥ pitaro nota martyāḥ |  
tatas tvam asi jyāyān viśvahā mahāṃs +++(Bhatt. jyāyāṃ)+++  
tasmai te kāma nāma it kṛṇomi ||  

#### PS_16.77.9
na vai vātaś cana kāmam āpa  
nāgniḥ sūryo nota candramāḥ |  
(…) || +++(see 8cd)+++  

#### PS_16.77.10
na vā āpaś cana kāmam āpur  
nāhorātrāṇi vihitāni yanti |  
(…) || || +++(see 8cd)+++  

### 78

#### PS_16.78.1
na vai puṇyajanāś cana kāmam āpur  
na gandharvāpsaraso na sarpāḥ |  
tatas tvam asi jyāyān viśvahā mahāṃs +++(Bhatt. jyāyāṃ)+++  
tasmai te kāma nama it kṛṇomi ||  

#### PS_16.78.2
yāvatī dyāvāpṛthivī varimṇā  
yāvad āpaḥ siṣyadur yāvad agniḥ | +++(Bhatt. śiṣyadur)+++  
tatas tvam asi jyāyān viśvahā mahāṃs +++(Bhatt. jyāyāṃ)+++  
tasmai te kāma nama it kṛṇomi ||  

#### PS_16.78.3
yāvatīr diśaḥ pradiśo viṣūcīr  
yāvatīr āśā abhicakṣaṇā divaḥ |  
tatas tvam asi jyāyān viśvahā mahāṃs +++(Bhatt. jyāyāṃ)+++  
tasmai te kāma nama it kṛṇomi ||  

#### PS_16.78.4
yāvatīr bhṛṅgā jatvaḥ kurūravo  
yāvatīr vaghā vṛkṣasarpyaḥ |  
tatas tvam asi jyāyān viśvahā mahāṃs +++(Bhatt. jyāyāṃ)+++  
tasmai te kāma nama it kṛṇomi ||  

#### PS_16.78.5
yās te śivās taṇvas kāma bhadrā  
yābhiḥ satyaṃ bhavati yad vṛṇīte |  
tābhiṣ ṭvam asmān upa saṃ viśasva- +++(Bhatt. ṭam)+++  
-anyatra pāpīr apa veśayā dhiyaḥ ||  

### 79

#### PS_16.79.1
yau te mātonmamārja  
jātāyāḥ pativedanau |  
durṇāmā tatra mā gṛdhad  
aliṃśa uta vatsapaḥ ||  

#### PS_16.79.2
palālānupalālau śarkuṃ  
kokaṃ malimrucaṃ palījakam | +++(Bhatt. malimṛcaṃ)+++  
āśleṣaṃ vavrivāsasam  
ṛkṣagrīvaṃ pramīlinaṃ  
muṣkayor apa hanmasi ||  

#### PS_16.79.3
mā saṃ vṛto mopa sṛpa  
ūrū māva sṛpo 'ntarā |  
kṛṇomy asyai bheṣajaṃ  
bajaṃ durṇāmacātanam ||  

#### PS_16.79.4
durṇāmā ca sunāmā ca-  
-ubhau saṃvṛtam icchataḥ | +++(Bhatt. icchata(ḥ))+++  
arāyam apa hanmasi  
sunāmā straiṇam icchatām ||  

#### PS_16.79.5
yaḥ kṛṣṇaḥ keśy asura  
stambajā uta taṇḍikaḥ |  
arāyān asyā bhaṃsaso  
muṣkayor apa hanmasi ||  

#### PS_16.79.6
anujighraṃ pramṛśantaṃ  
kravyādam uta reriham |  
arāyaṃ śvakiṣkiṇaṃ +++(Bhatt. chvakiṣkiṇaṃ)+++  
bajaḥ piṅgo anīnaśat ||  

#### PS_16.79.7
yas tvā suptāṃ tsarati +++(Bhatt. carati)+++  
yaś ca dipsati jāgratīm | +++(Bhatt. jāgratīḥ)+++  
chāyām iva pra tān sūryaḥ +++(Bhatt. tāṃ)+++  
parikrāmam anīnaśat ||  

#### PS_16.79.8
yas tvā suptāṃ nipadyate  
bhrātā bhūtvā piteva ca |  
bajas tvaṃ sahatām itaḥ  
klībarūpaṃ tirīṭinam ||  

#### PS_16.79.9
yaḥ kṛṇoty avatokāṃ  
mṛtavatsām imāṃ striyam |  
tam oṣadhe tvaṃ nāśaya-  
-asyāḥ kamalam añjivam ||  

#### PS_16.79.10
ye śālāḥ parinṛtyanti  
sāyaṃ gardabhanādinaḥ  
kusūlā ye ca kukṣilāḥ  
kakubhāḥ saramāḥ sumāḥ |  
tān oṣadhe tvaṃ gandhena  
viṣūcīnān vi nāśaya ||  

### 80

#### PS_16.80.1
ye kukundhāḥ kukūrabhāḥ  
kṛttīr dūrśāni bibhrati | +++(Bhatt. kṛtyair duruśāni)+++  
klībā iva pranṛtyanto  
ghoṣāṃ ye kurvate vane  
tān ito nāśayāmasi ||  

#### PS_16.80.2
yeṣāṃ paścāt prapade  
puraḥ pārṣṇī puro mukham |  
khalajāḥ śakadhūmajā  
uruṇḍā ye ca maṭmaṭāḥ  
kumbhamuṣkā ayāśavaḥ |  
tān asyā brahmaṇaspate  
pratībodhena nāśaya ||  

#### PS_16.80.3
ye sūryaṃ na titikṣanta +++(thus ŚS; Bhatt. nititikṣanti (not -kṣanty))+++  
ātapantam amuṃ divaḥ |  
arāyān bastavāsino  
durgandhīṃl lohitāsyān +++(Bhatt. durgandhīlohitāsyāṃ)+++  
makakān nāśayāmasi || +++(Bhatt. vakakāṃ)+++  

#### PS_16.80.4
ye sūryāt parisarpanti  
snuṣeva śvaśurād adhi |  
bajaś ca teṣāṃ piṅgaś ca  
hṛdaye 'dhi ni vidhyatām ||  

#### PS_16.80.5
ya ātmānam atimātram  
aṃśa ādhāya bibhrati | +++(Bhatt. aṃsādāya)+++  
strīṇāṃ śroṇipratodina  
indra rakṣāṃsi nāśaya ||  

#### PS_16.80.6
ye pūrve vadhvo yanti  
haste śṛṅgāṇi bibhrataḥ |  
āpākesthān prahāsina +++(Bhatt. āpākestāṃ prahāsima)+++  
stambe ye kurvate jyotis  
tān ito nāśayāmasi ||  

#### PS_16.80.7
paryastākṣāḥ pracaṅkaśā  
straiṇāḥ santu paṇḍagāḥ |  
ava bheṣaja pātaya  
ya imāṃ saṃvivṛtsaty  
apatiḥ svapatīṃ striyam || +++(Bhatt. apati)+++  

#### PS_16.80.8
uddharṣiṇaṃ munikeśaṃ  
jambhayantaṃ marīmṛśam |  
upeṣantam udumbalaṃ +++(Bhatt. upeśantam)+++  
tuṇḍenam uta śāluḍam |  
padā pra vidhya pārṣṇyā +++(Bhatt. pravudhya)+++  
sthālīṃ gaur iva syandanā ||  

#### PS_16.80.9
yas te garbhaṃ pratimṛśāj  
jātaṃ vā mārayāti te |  
piṅgas tam ugradhanvā  
kṛṇotu hṛdayāvidham ||  

#### PS_16.80.10
ye amno jātān mārayanti +++(Bhatt. amlo)+++  
sūtikā anuśerate |  
strībhāgān piṅgo gandharvān  
abhraṃ vāta ivājatu ||  

### 81

#### PS_16.81.1
pariśiṣṭaṃ dhārayataṃ  
yad dhitaṃ māva pādi tat |  
garbhaṃ ta ugrau rakṣatāṃ  
bheṣajau nīvibhāryau ||  

#### PS_16.81.2
paripāṇaṃ puruṣāṇāṃ  
rakṣasām asi cātanam |  
arāyān sarvān durṇāmno yātudhānān  
viṣūcīnān vi nāśaya ||  

#### PS_16.81.3
pavīnasāt taṅgalvāc  
chāyakād uta nagnakāt |  
prajāyai patye tvā piṅgaḥ  
pari pātu kimīdinaḥ ||  

#### PS_16.81.4
dvyāsyāś caturakṣāḥ  
pañcapādād anaṅguleḥ |  
vṛndād abhi prasarpataḥ  
pari pāhi varīvṛtāt ||  

#### PS_16.81.5
ya āmaṃ māṃsam adanti  
pauruṣeyaṃ ca ye kravir +++(Bhatt. krimir)+++  
garbhān khādanti keśavāḥ |  
arāyān asyā bhaṃsaso  
muṣkayor apa hanmasi ||  

#### PS_16.81.6
piṅga rakṣa jāyamānaṃ  
pumāṃsaṃ mā striyaṃ kran |  
āṇḍādo garbhaṃ mā dabhan  
bādhasvetaḥ kimīdinaḥ ||  

#### PS_16.81.7
aprajāstvaṃ mārtavatsam  
ād rodam agham āvayam | +++(Bhatt. aghav)+++  
vṛkṣād iva srajaṃ kṛtvā-  
-apriye prati muñca tat ||  

#### PS_16.81.8
piṅga jahi yātudhānān  
durgandhīṃl lohitāsyān |  
tvayā praṇuttāḥ kravyādo  
viṣvañco yantu nirhatāḥ ||  

anuvāka 13 ||

### 82

#### PS_16.82.1
ucchiṣṭe nāmarūpāṇy  
ucchiṣṭe loka āhitaḥ |  
ucchiṣṭa indraś cāgniś ca  
viśvam antaḥ samāhitam ||  

#### PS_16.82.2
ucchiṣṭe dyāvāpṛthivī  
viśvaṃ bhūtaṃ samāhitam |  
āpaḥ samudra ucchiṣṭe  
candramā vāta āhitaḥ ||  

#### PS_16.82.3
sann ucchiṣṭe 'saṃś cobhau  
mṛtyur vājaḥ prajāpatiḥ |  
laukyā ucchiṣṭa āyattā +++(Bhatt. ucchiṣṭā)+++  
vraś ca draś cāpi śrīr mayi || +++(Bhatt. vṛś)+++  

#### PS_16.82.4
dṛḍho dṛṃha sthiro nyo  
brahma viśvasṛjo daśa |  
nābhim iva sarvataś cakram  
ucchiṣṭe devatā hitā ||  

#### PS_16.82.5
ṛk sāma yajur ucchiṣṭa  
udgīthaḥ prastutaṃ sthitam |  
hiṅkāra ucchiṣṭe svaraḥ +++(Bhatt. śvaraḥ)+++  
sāmno meḍiś ca tan mayi || +++(Bhatt. meḍhiś)+++  

#### PS_16.82.6
aindrāgnaṃ pāvamānaṃ  
mahānāmnīr mahāvratam |  
ucchiṣṭe yajñasyāṅgāny  
antar garbha iva mātari ||  

#### PS_16.82.7
rājasūyaṃ vājapeyam  
agniṣṭomas tadadhvaraḥ |  
arkāśvamedhā ucchiṣṭe  
jīvabarhir madintamaḥ ||  

#### PS_16.82.8
agnyādheyam atho dīkṣā  
kāmapraś chandasā saha |  
utsannā yajñāḥ sattrāṇy  
ucchiṣṭe 'dhi samāhitāḥ ||  

#### PS_16.82.9
agnihotraṃ ca śraddhā ca  
vaṣaṭkāro vrataṃ tapaḥ |  
dakṣiṇeṣṭaṃ pūrtaṃ ca-  
-ucchiṣṭe 'dhi samāhitāḥ ||  

#### PS_16.82.10
ekarātras trirātraś ca  
sadyaḥkrīḥ prakrīr ukthyaḥ |  
otaṃ nihitam ucchiṣṭe  
yajñasyāṇūni vidyayā ||  

### 83

#### PS_16.83.1
catūrātraḥ pañcarātraḥ  
ṣaḍrātraś cobhayaḥ saha |  
ṣoḍaśī saptarātraś ca-  
-ucchiṣṭāj jajñire sarve  
ye yajñā amṛte hitāḥ ||  

#### PS_16.83.2
pratihāro nidhanaṃ  
viśvajic cābhijic ca yaḥ |  
sāhnātirātrā ucchiṣṭe  
dvādaśāho 'pi tan mayi ||  

#### PS_16.83.3
sūnṛtā saṃnatiḥ kṣemaḥ +++(Bhatt. saṃnati(ḥ))+++  
svadhorjāmṛtaṃ sahaḥ | +++(Bhatt. saha)+++  
ucchiṣṭe sarve pratyañcaḥ  
kāmāḥ kāmena tṛpyantu ||  

#### PS_16.83.4
nava bhūmīḥ samudrāś ca-  
-ucchiṣṭe 'dhi śritā divaḥ |  
ā sūryo bhāty ucchiṣṭe  
ahorātre ca tan mayi ||  

#### PS_16.83.5
upahavyaṃ viṣūvantaṃ  
ye ca yajñā guhā hitāḥ |  
bibharti bhartā viśvasya-  
-ucchiṣṭo janituḥ pitā ||  

#### PS_16.83.6
pitā janitur ucchiṣṭo  
asoḥ pautraḥ pitāmahaḥ |  
sa khyeti viśvasyeśāno  
vṛṣā bhūmyām atighnyaḥ ||  

#### PS_16.83.7
ṛtaṃ satyaṃ tapo dīkṣā +++(Bhatt. dīkṣāḥ)+++  
śramo dharmaś ca karma ca |  
bhūtaṃ bhaviṣyad ucchiṣṭe  
vīryaṃ lakṣmīr balaṃ bale ||  

#### PS_16.83.8
samṛddhir oja ākutiḥ  
kṣatraṃ rāṣṭraṃ ṣaḍ urvyaḥ |  
saṃvatsaro 'dhy ucchiṣṭa  
iḍā praiṣā grahā haviḥ ||  

#### PS_16.83.9
caturhotāra āpriyaś  
caturmāsyāni nividaḥ |  
ucchiṣṭe yajñā hotrāś ca  
paśubandhās tad iṣṭayaḥ ||  

#### PS_16.83.10
ardhamāsāś ca māsāś ca-  
-ārtava ṛtubhiḥ saha |  
ucchiṣṭe ghoṣiṇīr āpaḥ  
stanayitnuḥ śrutir mahī || +++(Bhatt. ścyutir)+++  

### 84

#### PS_16.84.1
śarkarāḥ sikatā aśmāna +++(Bhatt. sikatāśmāna)+++  
oṣadhayo vīrudhas tṛṇā |  
abhrāṇi vidyuto varṣam  
ucchiṣṭe saṃśritā śritā ||  

#### PS_16.84.2
rāddhiḥ prāptir vyāptiḥ  
samāptir maha edhatuḥ |  
atyāptir ucchiṣṭe bhūtir  
āhitā nihitā hitā ||  

#### PS_16.84.3
yac ca prāṇati prāṇena  
yac ca paśyati cakṣuṣā |  
ucchiṣṭāj jajñire sarve  
divi devā diviśritaḥ ||  

#### PS_16.84.4
prāṇāpānau cakṣuḥ śrotram  
akṣitiś ca kṣitiś ca yā |  
(…) || +++(see 3cd)+++  

#### PS_16.84.5
devāḥ pitaro manuṣyā  
gandharvāpasaraś ca ye |  
(…) || +++(see 3cd)+++  

#### PS_16.84.6
ṛcaḥ sāmāni chandāṃsi  
purāṇaṃ yajuṣā saha |  
(…) || +++(see 3cd)+++  

#### PS_16.84.7
atharvāṅgiraso brahma  
sarpapuṇyajanāś ca ye |  
(…) || +++(see 3cd)+++  

#### PS_16.84.8
ānandāś ca pramodāś ca-  
-abhīmodamudaś ca ye |  
ucchiṣṭāj jajñire sarve  
divi devā diviśritaḥ ||  

### 85

#### PS_16.85.1
yan manyur jāyām āvahat  
saṃkalpasya gṛhād adhi |  
ka āsañ janyāḥ ke varāḥ +++(Bhatt. āsaṃ)+++  
ka u jyeṣṭhavaro 'bhavat ||  

#### PS_16.85.2
tapaś caivāstāṃ karma ca-  
-antar mahaty arṇave |  
ta āsan janyās te varāḥ +++(Bhatt. āsaṃ)+++  
sa u jyeṣṭhavaro 'bhavat ||  

#### PS_16.85.3
daśa sākam ajāyanta  
devā devebhyaḥ paraḥ |  
yo vai tāṃ vidyān nāmathā  
sa vā adya mahad vadet ||  

#### PS_16.85.4
prāṇāpāṇau cakṣuḥ śrotram  
akṣitiś ca kṣitiś ca yā |  
vyānodāno vāṅ manas te  
vā ākūtim ā vahan ||  

#### PS_16.85.5
ajātā āsann ṛtavo  
'tho dhātā bṛhaspatiḥ |  
indrāgnī aśvinā tarhi  
kaṃ te jyeṣṭham upāsata || +++(Bhatt. tante, but with two proposals for emend.)+++  

#### PS_16.85.6
tapaś caivāstāṃ karma ca-  
-antar mahaty arṇave |  
tapo ha jajñe karmaṇas  
taṃ te jyeṣṭham upāsata ||  

#### PS_16.85.7
kuta indraḥ kutaḥ somaḥ  
kuto agnir ajāyata |  
kutas tvaṣṭā sam abhavad  
dhātā sam abhavat kutaḥ ||  

#### PS_16.85.8
indrād indraḥ somāt somo  
agner agnir ajāyata |  
tvaṣṭā ha jajñe tvaṣṭur  
dhātā dhātur ajāyata ||  

#### PS_16.85.9
ye ta āsan daśa jātā +++(Bhatt. āsaṃ)+++  
devā devebhyaḥ paraḥ |  
putrebhyo lokaṃ dattvā  
kasmin te loka āsate ||  

#### PS_16.85.10
yeto bhūmiḥ purvāsīd  
yām addhātaya id viduḥ |  
ke tasyāṃ devā āsate  
kasminn u sādhiśritā || +++(Bhatt. kasmin sādhiśritā+)+++  

### 86

#### PS_16.86.1
kutaḥ keśān kutaḥ snāva  
kuto asthīny ābharat |  
aṅgā parvāṇi majjānaṃ  
ko māṃsaṃ kuta ābharat ||  

#### PS_16.86.2
yadā keśān asthi snāva  
māṃsaṃ majjānam ābharat | +++(Bhatt. māsaṃ, misprint)+++  
śarīraṃ kṛtvā pādavat  
kaṃ lokam anu prāviśat || +++(Bhatt. taṃ)+++  

#### PS_16.86.3
saṃsico nāma te devā  
ye saṃbhāraiḥ samabharan |  
sarvaṃ saṃsicya martyaṃ  
devāḥ puruṣam āviśan ||  

#### PS_16.86.4
śiro hastāv atho bāhū +++(Bhatt. hastād)+++  
jihvāṃ grīvāś ca kīkasāḥ |  
pṛṣṭīr barjahye pārśve  
kas tat sam adadhād ṛṣiḥ ||  

#### PS_16.86.5
ūrū pādāv aṣṭhīvantau  
śroṇī hastāv atho mukham |  
tvacā prāvṛtya tat sarvaṃ  
saṃdhā sam adadhān mahī ||  

#### PS_16.86.6
yat tac charīram apayat  
saṃdhayā saṃhitaṃ mahat |  
yenedam adya rocate  
ko asmin varṇam ābharat ||  

#### PS_16.86.7
sarve devā upāśikṣan  
tad u jānād vadhūḥ satī |  
īśā vaśasya yā jāyā  
sāsmin varṇam ābharat ||  

#### PS_16.86.8
yadā tvaṣṭā vyatṛṇat  
pitā tvaṣṭur ya uttaraḥ |  
gṛhaṃ kṛtvā martyaṃ  
devāḥ puruṣam āviśan ||  

#### PS_16.86.9
svapno vai tandrīr nirṛtiḥ  
pāpmāno nāma devatāḥ |  
jarā khālityaṃ pālityaṃ  
śarīram anu prāviśan ||  

#### PS_16.86.10
steyaṃ duṣkṛtaṃ vṛjinaṃ  
satyaṃ yajño yaśo mahaḥ |  
balaṃ ca kṣatram ojaś ca  
śarīram anu prāviśan ||  

### 87

#### PS_16.87.1
bhūtiś ca vā abhūtiś ca +++(Bhatt. vābhūtiś)+++  
rātayo 'rātayaś ca yāḥ |  
kṣudhaś ca sarvās tṛṣṇāś ca  
śarīram anu prāviśan ||  

#### PS_16.87.2
nindyāś ca vā anindyāś ca +++(Bhatt. vānindyāś)+++  
yaś ca hanteti neti ca |  
śarīraṃ śraddhā dakṣiṇā-  
-aśraddhā cānu prāviśan ||  

#### PS_16.87.3
vidyāś ca vā avidyāś ca +++(Bhatt. vāvidyāś)+++  
yac cānyad upadeśyam |  
śarīraṃ brahma prāviśad  
ṛcaḥ sāmātho yajuḥ ||  

#### PS_16.87.4
ānandā nandāḥ pramudo  
'bhīmodamudaś ca ye |  
haso nariṣṭā nṛttāni  
śarīram anu prāviśan ||  

#### PS_16.87.5
ālāpāś ca pralāpāś ca-  
-abhīlāpalapaś ca ye |  
śarīraṃ sarve prāviśann  
āyujaḥ prayujo yujaḥ ||  

#### PS_16.87.6
prāṇāpānau cakṣuḥ śrotram  
akṣitiś ca kṣitiś ca yā |  
vyānodānau vāṅ manaḥ  
śarīrena ta īyante ||  

#### PS_16.87.7
āśiṣaś ca praśiṣaś ca  
saṃśiṣo viśiṣaś ca yāḥ |  
cittāni sarve saṃkalpāḥ  
śarīram anu prāviśan ||  

#### PS_16.87.8
tvarāś ca vai dhṛtayaś ca-  
-īḍāśīḥ sūnṛterā | +++(Bhatt. cerāḥ śrīḥ)+++  
śarīraṃ sarve prāviśann  
ṛtarīrṣyāyudho mṛdhaḥ ||  

#### PS_16.87.9
āsneyīś ca vāsteyīś ca  
tvaraṇāḥ kṛpaṇāś ca yāḥ |  
guhyāḥ śukriyā yā sthūlā  
bībhatsur asādhayan || +++(Bhatt. bibhatsur)+++  

#### PS_16.87.10
asthi kṛtvā samidhaṃ  
tad aṣṭāpo asādayan |  
retaḥ kṛtvājyaṃ  
devāḥ puruṣam āviśan ||  

### 88

#### PS_16.88.1
yā āpo yāś ca devatā  
yā virāḍ brahmaṇā saha |  
śarīraṃ brahma prāviśac  
charīre 'dhi prajāpatiḥ ||  

#### PS_16.88.2
sūryaś cakṣur vātaḥ prāṇaṃ  
puruṣasya vi bhejire |  
athāsyetaram ātmānaṃ  
devāḥ prāyacchann agnaye ||  

#### PS_16.88.3
tasmād vai vidvān puruṣam  
idaṃ brahmeti manyate |  
sarvā hy asmin devatāḥ  
śarīre 'dhi samāhitāḥ ||  

#### PS_16.88.4
yadaibhya sthānam aṅgeṣu  
pitā lokām̐ akalpayat |  
śarīraṃ sarvā devatā  
yathāṅgam anu prāviśan ||  

#### PS_16.88.5
aṅgamaṅgaṃ śarīrasya  
sarve devā anu prāviśan |  
pitā hy ebhyaḥ prāyacchat  
taṃ lokam aparājitam ||  

#### PS_16.88.6
taṃ lokam aparājitaṃ  
sarve devā anu prāviśan |  
prajāpatir yam ābharac  
charīraṃ bahudhā hitam ||  

anuvāka 14 ||

### 89

#### PS_16.89.1
agne jāyasvāditir nāthiteyaṃ  
brahmaudanaṃ pacati putrakāmā |  
saptaṛṣayo bhūtakṛtas te tvā  
manthantu prajayā saheha || +++(Bhatt. saha ||)+++  

#### PS_16.89.2
kṛṇuta dhūmaṃ vṛṣaṇaḥ sakhāyo  
'droghāvitā vācam accha |  
ayam agniḥ pṛtanāṣāṭ suvīro  
yena devā asahanta śatrūn ||  

#### PS_16.89.3
agne 'janiṣṭhā mahate vīryāya  
brahmaudanāya paktave jātavedaḥ |  
saptarṣayo bhūtakṛtas  
te tvājījanann asmai  
rayiṃ sarvavīraṃ ni yaccha ||  

#### PS_16.89.4
samiddho agne samidhā samidhyase  
viśvān devān yajñiyām̐ eha vakṣaḥ |  
tebhyo havyaṃ śrapayañ jātavedaḥ +++(Bhatt. śrapayaṃ)+++  
svargaṃ lokam adhi rohayainam ||  

#### PS_16.89.5
tredhā bhāgo nihito jātavedo  
yaḥ puro vo devānāṃ  
pitṝṇām uta martyānām |  
aṃśāṃ jānīdhvaṃ vi bhajāmi  
taṃ vo yo devānāṃ sā imaṃ pārayāti ||  

#### PS_16.89.6
agne sahasvān abhibhūr abhīd asi  
nīco nyubja dviṣataḥ sapatnān |  
iyaṃ mātrā mīyamānā mitā ca  
sajātāṃs te balihṛtaḥ kṛṇotu || +++(Bhatt. balihutaḥ)+++  

#### PS_16.89.7
sākaṃ sajātaiḥ payasā sahaidhy +++(Bhatt. sahedy)+++  
ud ubjainaṃ mahate vīryāya |  
ūrdhvo nākasyādhi roha viṣṭapaḥ  
svargo loka iti yaṃ vadanti ||  

#### PS_16.89.8
iyaṃ mahī prati gṛhṇātu carma  
pṛthivī devī sumanasyamānā |  
adhi gacchema sukṛtām ulokam ||  

#### PS_16.89.9
etau grāvāṇau sayujā  
yuṅdhi carmaṇi nir bhindhy  
aṃśūn yajamānāya sādhu |  
avaghnatī ni jahi ye pṛtanyava  
ūrdhvāṃ prajām uddharanty ud ūha || +++(Bhatt. uha)+++  

#### PS_16.89.10
gṛhāṇa grāvāṇau sukṛtā vīra hasta  
ā te devā yajñiyā yajñam aguḥ |  
trayo varā yatamāṃs tvaṃ vṛṇīṣe +++(Bhatt. yatamāstyaṃ)+++  
tās te samṛddhīr iha rādhāyāmi ||  

### 90

#### PS_16.90.1
upaśvase druvaye sīdatā yūyaṃ +++(Bhatt. druvaye)+++  
vi vicyadhvaṃ yajñiyāsas tuṣaiḥ |  
śriyā samānān ati sarvānt syāma- +++(Bhatt. sarvāṃ)+++  
-adhaspadaṃ dviṣatas pādayema ||  

#### PS_16.90.2
iyaṃ te dhītir idam u te janitraṃ  
gṛhṇātu tvām aditiḥ śūraputrā |  
parā punīhi ya imāṃ pṛtanyavo  
asmai rayiṃ sarvavīraṃ ni yaccha ||  

#### PS_16.90.3
parehi nāri punar ehi kṣipram  
apāṃ tvā goṣṭho adhy arukṣad bharāya |  
tāsāṃ gṛhṇītād yatamā yajñiyā  
asan vibhājya dhīrītarā jihītāt ||  

#### PS_16.90.4
emā agur yoṣitaḥ śumbhamānā  
ut tiṣṭha nāri tavasaṃ rabhasva | +++(Bhatt. tapataṃ)+++  
supatnī patyā prajāvatyā tvā- +++(Bhatt. prajāvatyā)+++  
-agan yajñaḥ prati kumbhaṃ gṛbhāya || +++(Bhatt. tvākaṃ)+++  

#### PS_16.90.5
ūrjo bhāgo nihito yaḥ purā va +++(Bhatt. vo)+++  
ṛṣipraśiṣṭāpa ā haraitāḥ |  
ayaṃ yajño nāthavid gātuvit prajāvid  
ugraḥ paśumad vīravid vo astu || +++(Bhatt. paśuvad)+++  

#### PS_16.90.6
agne carur yajñiyas tvādhy arukṣac  
chucis tapiṣṭhas tapasā tapainam |  
ārṣeyā daivā abhisaṃgatya bhāgam  
imaṃ tapiṣṭhā ṛtubhis tapantu ||  

#### PS_16.90.7
śuddhā āpo yoṣito yajñiyā imā +++(Bhatt. yakṣiyā, misprint?)+++  
āpaś carum iva sarpantu śubhrāḥ |  
dadat prajā bahulān paśūn me  
paktaudanasya sukṛtām etu lokam ||  

#### PS_16.90.8
brahmaṇā śuddhā uta pūtā ghṛtena  
somasyāṃśavas taṇḍulā yajñiyā ime |  
apaḥ pra viśatu prati gṛhṇātu vaś  
carur imaṃ paktvā sukṛtām etu lokam || +++(Bhatt. paktā)+++  

#### PS_16.90.9
abhyāvartasva prajayā sahaināṃ  
pratyaṅ enaṃ devatābhiḥ sahaidhi |  
svargaṃ lokam abhi saṃ vahainam  
ādityo devaḥ paramaṃ vyoma ||  

#### PS_16.90.10
uruḥ prathasva mahatā mahimnā  
sahasrapṛṣṭhaḥ sukṛtasya loke |  
pitāmahāḥ pitaraḥ prajopaja-  
-ahaṃ paktvā pañcadaśas te asmi ||  

### 91

#### PS_16.91.1
sahasrapṛṣṭhaḥ śatadhāro akṣito  
brahmaudano devayānaḥ svargaḥ |  
amūṃs ta ā dadhāmi prajayā reṣaya-  
-enaṃ balihārāya mṛḍatāṃ mahyam eva || +++(Bhatt. resahainaṃ … kṛṇutāṃ)+++  

#### PS_16.91.2
ud ehi vediṃ prajayā vardhayainaṃ  
nudasva rakṣaḥ prataraṃ dhehy enam |  
śriyā samānān ati sarvānt syāma- +++(Bhatt. sarvāṃ)+++  
-adhaspadaṃ dviṣataḥ pādayema ||  

#### PS_16.91.3
ṛtena taṣṭā manasā hiteyaṃ +++(Bhatt. tiṣṭhā)+++  
brahmaudanasya nihitā vedir agre |  
aṃśadhrīṃ śuddhām upa dhehi nāri +++(Bhatt. aśadhrīṃ, misprint?)+++  
tatraudanaṃ sādaya daivānām ||  

#### PS_16.91.4
aditer hastāṃ srucam etāṃ dvitīyāṃ  
saptarṣayo bhūtakṛto yām akṛṇvan |  
sā gātrāṇi viduṣy odanasya  
darvir vedyām adhy enaṃ cinotu || +++(Bhatt. enañ)+++  

#### PS_16.91.5
śṛtaṃ tvā havir upa sīdantu daivā  
nisṛpyāgne punar enaṃ pra sīda +++(Bhatt. sarpya)+++  
somena pūto jaṭhare sīda brahmaṇām  
ārṣeyās te mā riṣan prāśitāraḥ ||  

#### PS_16.91.6
soma rājan saṃjñānam ā vapaibhyaḥ  
subrāhmaṇā yatame tvopasīdān |  
ṛṣīn ārṣeyāṃs tapaso 'dhi jātān +++(Bhatt. jātāṃ)+++  
brahmaudane suhavā johavīmi ||  

#### PS_16.91.7
imā āpo madhumatīr ghṛtaścyuto  
brahmaṇāṃ hasteṣu pra pṛthak sādayāmi |  
yatkāma idam abhiṣiñcāmi vo 'ham  
indro marutvāṃs tad adād idaṃ me ||  

#### PS_16.91.8
idaṃ me jyotir amṛtaṃ hiraṇyaṃ  
pakvaṃ kṣetrāt kāmadughā ma eṣā |  
idaṃ dhanaṃ ni dadhe brāhmaṇeṣu  
kṛṇve panthāṃ pitṛṣu yaḥ svargaḥ ||  

#### PS_16.91.9
agnau tuṣām̐ ā vapa jātavedasi  
paraḥ kambūkān upa mṛḍhy etān | +++(Bhatt. apa … etāṃ)+++  
etaṃ śuśruma gṛharājasya bhāgam  
atho vidma nirṛter bhāgadheyam ||  

#### PS_16.91.10
śrāmyataḥ pacata edhi sunvataḥ  
svargaṃ lokam adhi rohayainam |  
yena rohāt param āpadya yad vayaḥ ||  

### 92

#### PS_16.92.1
babhrer adhvaryo mukham etad vi mṛḍḍhy +++(Bhatt. mṛḍhy)+++  
ājyāya lokaṃ kṛṇuhi prajānan |  
ghṛtena gātrānu sarvā vi mṛḍḍhi +++(Bhatt. mṛḍhi)+++  
kṛṇve panthāṃ pitṛṣu yaḥ svargaḥ ||  

#### PS_16.92.2
babhre rakṣaḥ samadam ā vapaibhyo +++(Bhatt. rakṣasva)+++  
brāhmaṇā yatame tvopasīdān |  
purīṣiṇaḥ prathamānāḥ purastād  
ārṣeyās te mā riṣan prāśitāraḥ ||  

#### PS_16.92.3
ārṣeyeṣu ni dadha odana tvā  
nānārṣeyāṇām apy asty atra | +++(Bhatt. nānāṛṣeyāṇām)+++  
agnir me goptā marutaś ca sarve  
viśve devā abhi rakṣantu pakvam ||  

#### PS_16.92.4
yajñaṃ duhānaṃ sadam it prapīnaṃ  
pumāṃsaṃ dhenuṃ sadanaṃ rayīṇām |  
prajāmṛtatvam uta dīrgham āyū +++(Bhatt. āyu)+++  
rāyaś ca poṣam upa tvā sadema ||  

#### PS_16.92.5
vṛṣabho 'si svarga ṛṣīn ārṣeyān gaccha |  
sukṛtāṃ loke sīda tan nau saṃkṛtam ||  

#### PS_16.92.6
sam ā cinuṣvānusaṃprehy  
agne pathaḥ kalpaya devayānān |  
ebhiḥ sukṛtair anu pra jñeṣma yajñe  
nāke tiṣṭhantam adhi saptaraśmau ||  

#### PS_16.92.7
yena devā jyotiṣā dyām udāyan  
brahmaudanaṃ paktvā sukṛtasya lokam |  
taṃ tvā pacāmi jyotiṣāṃ jyotir uttamaṃ  
sa nas taṃ dhehi sukṛtām uloke ||  

### 93

#### PS_16.93.1
prācyai tvā diśe nir vapāmi  
śatadhāram apakṣudham |  
sa paktāraṃ vaha sukṛtāṃ yatra loko  
yatra ṛṣayaḥ prathamajāḥ purāṇāḥ ||  

#### PS_16.93.2
dakṣiṇāyai tvā (…) ||  

#### PS_16.93.3
pratīcyai tvā (…) ||  

#### PS_16.93.4
udīcyai tvā (…) ||  

#### PS_16.93.5
dhruvāyai tvā (…) ||  

#### PS_16.93.6
ūrdhvāyai tvā (…) ||  

#### PS_16.93.7
dive tvā (…) ||  

#### PS_16.93.8
antarikṣāya tvā (…) ||  

#### PS_16.93.9
pṛthivyai tvā (…) ||  

#### PS_16.93.10
paśubhyas tvā (…) ||  

### 94
manuṣyebhyas tvā (…) ||  
pitṛbhyas tvā (…) ||  
ṛṣibhyas tvā (…) ||  
ārṣeyebhyas tvā (…) ||  
aṅgirobhyas tvā (…) ||  
āṅgirasebhyas tvā (…) ||  
atharvabhyas tvā (…) ||  
ātharvaṇebhyas tvā (…) ||  
vanaspatibhyas tvā (…) ||  
vānaspatyebhyas tvā (…) ||  

### 95
vīrudbhyas tvā (…) ||  
oṣadhībhyas tvā (…) ||  
ṛtubhyas tvā (…) ||  
ārtavebhyas tvā (…) ||  
lokebhyas tvā (…) ||  
laukyebhyas tvā (…) ||  
lokānāṃ tvādhyakṣebhyaḥ (…) ||  
devebhyas tvā (…) ||  
daivyebhyas tvā (…) ||  

#### PS_16.95.10
sarvābhyas tvā devatābhyo nir vapāmi  
śatadhāram apakṣudham |  
sa paktāraṃ vaha sukṛtāṃ yatra loko  
yatra ṛṣayaḥ prathamajāḥ purāṇāḥ ||  

### 96

#### PS_16.96.1
pumān puṃso adhi tiṣṭha carma  
na te śiṣṇaṃ pra dahāj jātavedāḥ |  
bhavāt te straiṇam apy apsarāsu ||  

#### PS_16.96.2
mahatī dyāvāpṛthivī  
antarikṣam idaṃ mahat |  
mahān mahimnā sarvāṅga  
yas tvā pacaty odana ||  

#### PS_16.96.3
saptainaṃ sūryā abhitaḥ +++(Bhatt. sūryāvitaḥ)+++  
sapta puṣkariṇīr uta |  
sapto sahasraṃ gandharvā  
yas tvā pacaty odana ||  

#### PS_16.96.4
dhātaiṣām udgātāsīd  
devā hotāra ṛtvijaḥ |  
sarvāṅgaṃ yatraudanaṃ  
satyenāgre samairayan ||  

#### PS_16.96.5
sapta ṛṣayo bhūtakṛta  
ṛṣayaḥ sādhyāś ca ye |  
te vai sarvāṅgam odanaṃ  
śraddhayāgre sam airayan ||  

#### PS_16.96.6
yaḥ sarvāṅgaṃ pacati  
brāhmaṇaṃ ca na hiṃsati |  
tasmai jyotiṣmantaṃ lokaṃ  
yamo rājābhi rakṣati ||  

#### PS_16.96.7
taṃ sarvāṅgaṃ ghṛtapṛṣṭhaṃ  
dyumātraṃ devasaṃhitam | +++(Bhatt. dyaumātraṃ)+++  
ni dhatsvāmutra śevadhiṃ  
taṃ te brahmābhi rakṣatu ||  

#### PS_16.96.8
tasyaudanasyodaram antarikṣaṃ  
dyauḥ pṛṣṭhaṃ diśaḥ pārśve |  
sūryācandramasāv akṣyāv +++(Bhatt. akṣāv)+++  
ṛtavo dantāḥ pavamānaḥ prāṇo aṅgiraso rūpam ||  

anuvāka 15 ||

### 97

#### PS_16.97.1
ā nayaitam ā rabhasva sukṛtāṃ +++(Bhatt. nayaitum)+++  
lokam api gacchatu prajānan |  
tīrtvā tamāṃsi bahudhā vipaśyann  
ajo nākam ā kramatāṃ tṛtīyam ||  

#### PS_16.97.2
pra pado nenigdhi duścaritaṃ yac cacāra  
śuddhaiḥ śaphair ā kramatāṃ prajānan |  
jyotiṣmantaṃ sukṛtāṃ lokam īpsan  
tṛtīye nāke adhi vi kramasva ||  

#### PS_16.97.3
anu chya śyāmena tvacam etāṃ viśastar +++(Bhatt. anu psāmena … viśastad)+++  
yathāparv asinā māti maṃsthāḥ |  
mābhi druhaḥ paruśaḥ kalpayainaṃ +++(Bhatt. paruṣyaḥ)+++  
sukṛtāṃ madhye adhi vi śrayemam ||  

#### PS_16.97.4
bhūmyāṃ tvā bhūmim adhi dhehy etām  
ā siñcodakam ava dhehy enam |  
pary ādhattāgninā śamitāraḥ  
śṛto gacchatu sukṛtāṃ yatra lokaḥ || +++(Bhatt. śṛco)+++  

#### PS_16.97.5
ut krāmātaḥ pari ced ataptas  
taptāc caror adhi nākaṃ tṛtīyam | +++(Bhatt. cetutaptātaptā caror)+++  
agner agnir adhi saṃ babhūvitha  
jyotiṣmān gaccha sukṛtāṃ yatra lokaḥ ||  

#### PS_16.97.6
pañcaudanaḥ pañcadhā vi kramasva-  
-ākraṃsyamānaḥ pañca jyotīm̐ṣi |  
ījānānāṃ sukṛtāṃ prehi madhyaṃ  
jyotiṣmantam abhi lokaṃ jayāsmai ||  

#### PS_16.97.7
ajam evāgnim ajam ij jyotir āhur  
ajaṃ brahmaṇe jīyatā deyam āhuḥ |  
ajas tamāṃsy apa hanti dūram  
asmiṃl loke śraddadhānena dattaḥ || +++(Bhatt. asmilloke)+++  

#### PS_16.97.8
etad vo jyotiḥ pitaras tṛtīyaṃ  
pañcaudanaṃ brahmaṇe 'jaṃ dadāti |  
ajas tamāṃsy apa hanti dūraṃ  
pañcaudano brahmaṇe dīyamānaḥ ||  

#### PS_16.97.9
pañcaudano brahmaṇe dīyamāno  
'jo nākam ā kramatāṃ tṛtīyam |  
vicakramāṇaḥ sukṛtasya loke  
sa jyotiṣā tamo apa hanti dūram ||  

#### PS_16.97.10
ajā kramasva sukṛtāṃ yatra lokaḥ  
śarabho nu catto ati durgāṇi neṣataḥ | +++(Bhatt. proposes to emend neṣaḥ)+++  
pañcaudano brahmaṇe dīyamāno  
viśvarūpā kāmadughāsy ekā ||  

### 98

#### PS_16.98.1
jyotiṣmantaṃ sukṛtāṃ lokam īpsan  
pañcaudanaṃ brahmaṇe 'jaṃ dadāti |  
sa vyāpnuhy abhi lokaṃ jayāsmai  
śivo 'smabhyaṃ pratigṛhīta edhi ||  

#### PS_16.98.2
ajas trināke tridive tripṛṣṭhe  
sukṛtāṃ loke dadivāṃsaṃ dadhāti | +++(Bhatt. yadivāsaṃ)+++  
pañcaudano brahmaṇe dīyamānaḥ  
sa dātāraṃ tṛptyā tarpayāsi ||  

#### PS_16.98.3
ajo hy agner ajaniṣṭa śokād  
vipro viprasya sahaso vayodhāḥ |  
hutam iṣṭam abhipūrtaṃ vaṣaṭkṛtaṃ  
tad devā ṛtuśaḥ kalpayantu ||  

#### PS_16.98.4
amotaṃ vāso dadhyād  
dhiraṇyam api dakṣiṇām |  
tathā lokān samāpnuyād  
ye divyā ye ca pārthivāḥ ||  

#### PS_16.98.5
etās tvāja dhārā upa yantu viśvataḥ +++(Bhatt. tvāda, but with proposal of emend.)+++  
somyā devīr ghṛtapṛṣṭhā madhuścutaḥ |  
stabhāna pṛthivīṃ divaṃ sacasva  
nāke tiṣṭhāsy adhi saptaraśmau ||  

#### PS_16.98.6
pṛṣṭhāt pṛthivyā iti catasraḥ || +++(PS 3.38.8-11 are repeated)+++  

#### PS_16.98.7
(…) || +++(PS 3.38.9 is repeated)+++  

#### PS_16.98.8
(…) || +++(PS 3.38.10 is repeated)+++  

#### PS_16.98.9
(…) || +++(PS 3.38.11 is repeated)+++  

#### PS_16.98.10
pañcaudanaṃ pañcabhir aṅgulībhir  
darvyod dhara pañcadhaudanam etam |  
prācīṃ diśaṃ dakṣiṇāṃ pratīcīm  
udīcīṃ dhruvām ūrdhvāṃ diśam ā kramasva ||  

### 99

#### PS_16.99.1
prācyāṃ diśi śiro ajasya dhehi  
dakṣiṇāyāṃ diśi dakṣiṇaṃ dhehi pārśvam |  
pratīcyāṃ diśi bhasadam asya  
udīcyāṃ diśy uttaraṃ dhehi pārśvam ||  

#### PS_16.99.2
ajasyānūkam ūrdhvāyāṃ diśi dhehi +++(Bhatt. ajasyānukam)+++  
diśi dhehi pājasyaṃ dhruvāyām |  
antarikṣe madhyato madhyam asya  
padbhiś caturbhiḥ prati tiṣṭha dikṣu ||  

#### PS_16.99.3
śṛtam ajaṃ śṛtayā prorṇuhi tvacā  
sarvair aṅgaiḥ saṃbhṛtaṃ viśvarūpam |  
sa ut tiṣṭha prehi nākam uttamaṃ  
padbhiś caturbhiḥ prati tiṣṭha dikṣu ||  

#### PS_16.99.4
sarvā diśaḥ saṃvidānāḥ sadhrīcīḥ  
sāntardeśāḥ prati gṛhṇantu tejasam |  
te rakṣantu tava tubhyam etaṃ  
tābhyo juhomi haviṣā ghṛtena ||  

#### PS_16.99.5
yaṃ brāhmaṇe nidadhe yaṃ ca vikṣu +++(Bhatt. nidade … dikṣu)+++  
yā vipruṣa odanānām ajasya |  
sarvaṃ tad agne sukṛtasya loke  
jānītān naḥ saṃgamane pathīnām ||  

#### PS_16.99.6
ajaḥ pañcaudano vy akramata |  
tasyora iyam abhavad  
udaram antarikṣaṃ dyauḥ pṛṣṭhaṃ diśaḥ pārśve ||  

#### PS_16.99.7
ditiś cāditiś ca śṛṅge  
satyaṃ ca rtaṃ ca cakṣuṣī |  
viśvaṃ rūpaṃ śraddhā prāṇo virāṭ śiraḥ ||  

#### PS_16.99.8
eṣa vā aparimito yajño  
yad ajaḥ pañcaudanaḥ | +++(Bhatt. adaḥ, with proposal of emend. ad 16.100.3b)+++  
aparimitaṃ lokaṃ jayaty  
aparimitaṃ lokam ava rundhe  
ya evaṃ viduṣe 'jaṃ pañcaudanaṃ dadāti ||  

#### PS_16.99.9
nāsyāsthīni bhindyān +++(Bhatt. bhindyāṃ)+++  
na majjño nir dhayet | +++(Bhatt. majño nirdaye)+++  
sarvāṇi samādāya-  
-idaṃidaṃ pra veśayet || +++(Bhatt. samādāyevim idaṃ pra veśaye)+++  

#### PS_16.99.10
idam idam asya rūpaṃ  
tenainaṃ saṃ gamayati |  
svadhām ūrjam akṣitiṃ maho asmai duhe  
ya evaṃ viduṣe 'jaṃ pañcaudanaṃ dadāti ||  

### 100

#### PS_16.100.1
indrāya bhāgaṃ savitā kṛṇotv  
imaṃ yajñaṃ yajñapatiś ca sūriḥ |  
ye no dveṣanty anu tān rabhasva- +++(Bhatt. tā)+++  
-ariṣṭā vīrā yajamānasya sarve || +++(emend. Kim 2019; Bhatt. yajamānaś ca)+++  

#### PS_16.100.2
pañca lokāḥ pañca rtavaḥ |  
pañcasv ṛtuṣv ṛdhnoti +++(Bhatt. pañcasututuṣṭudhnoti, with this proposal of emend.)+++  
ya evaṃ viduṣe 'jaṃ pañcaudanaṃ dadāti ||  

#### PS_16.100.3
eṣa vai nidāgho yajño  
yad ajaḥ pañcaudanaḥ | +++(Bhatt. adaḥ, with this proposal of emend.)+++  
nir apriyaṃ bhrātṛvyaṃ dahati +++(nir with ŚS; Bhatt. narapriyaṃ)+++  
bhavaty ātmanā parāsyāpriyo bhrātṛvyo bhavati  
(…) || +++(see 2c)+++  

#### PS_16.100.4
yo vā āyantam ity ṛtuṃ veda | +++(Bhatt. ṛtaṃ, with proposal of this emend.)+++  
āyatīm evāpriyasya bhrātṛvyasya śriyam ādatte  
bhavaty ātmanā (…) +++(see 3d)+++  
(…) || +++(see 2c)+++  

#### PS_16.100.5
(…) vai saṃyantam iti (…) | +++(see 4a)+++  
saṃyatīm eva (…) || +++(see 4bcd)+++  

#### PS_16.100.6
(…) vai bhavantam iti (…) | +++(see 4a)+++  
bhavantīm eva (…) || +++(see 4bcd)+++  

#### PS_16.100.7
(…) vā abhibhavantam iti (…) | +++(see 4a)+++  
abhibhavantīm eva (…) || +++(see 4bcd)+++  

#### PS_16.100.8
(…) vā udyantam iti (…) | +++(see 4a)+++  
udyatīm eva (…) || +++(see 4bcd)+++  

#### PS_16.100.9
(…) vai mūrdhānam iti (…) | +++(see 4a)+++  
mūrdhnīm eva (…) || +++(see 4bcd)+++  

#### PS_16.100.10
yo vai sarvam ity ṛtuṃ veda |  
sarvām evāpriyasya bhrātṛvyasya śriyam ādatte  
bhavaty ātmanā parāsyāpriyo bhrātṛvyo bhavati  
ya evaṃ viduṣe 'jaṃ pañcaudanaṃ dadāti ||  

#### PS_16.100.11
yāvanty asya lomāni  
brahmāstṛṇoti vedyām |  
tāvatīr asya dhārāḥ  
samudrasyevākṣitāḥ ||  

#### PS_16.100.12
duhāṃ kṣīraṃ bhavatu sarpir ebhyaḥ  
surā bhūtvopa tiṣṭhāt surāpām |  
madhor dhārā madhupebhyo duhāno  
'jo nāke tiṣṭhatu modamānaḥ ||  

### 101

#### PS_16.101.1
skambheneme viṣkabhite  
dyauś ca bhūmiś ca tiṣṭhataḥ |  
skambha idaṃ sarvam ārpitam ejad  
yat prāṇan nimiṣac ca yat || +++(Bhatt. ejat prāṇaṃ)+++  

#### PS_16.101.2
ekacakraṃ vartata ekanemi  
sahasrākṣaraṃ pra puro ni paścāt |  
ardhenedaṃ pari babhūva viśvaṃ  
yad asyārdhaṃ katamaḥ sa ketuḥ ||  

#### PS_16.101.3
pañcavāhi vahaty agram asya  
pṛṣṭayo yuktā anusaṃvahanti |  
ayātam asya dadṛśe na yātaṃ  
paraṃ nedīyo 'varaṃ davīyaḥ ||  

#### PS_16.101.4
idaṃ savitar vi jānīhi +++(Bhatt. savitur)+++  
ṣaḍ yamā eka ekajaḥ |  
tasmin hāpitvam icchante  
ya eṣām eka ekajaḥ ||  

#### PS_16.101.5
tiryagbilaś camasa ūrdhvabudhno  
yasmin yaśo nihitaṃ viśvarūpam |  
atrāsata ṛṣayaḥ sapta sākaṃ  
ye asya gopā mahato babhūvuḥ ||  

#### PS_16.101.6
tisro ha prajā atyāyam āyan  
ny anyā arkam abhito +'viśanta | +++(Bhatt. viśantu)+++  
bṛhan ha tasthau rajaso vimāno  
harito hariṇīr ā viveśa ||  

#### PS_16.101.7
dvādaśa pradhayaś cakram ekaṃ  
trīṇi nabhyāni ka u tac ciketa | +++(Bhatt. naddhāni)+++  
tatrāhatās trīṇi śatāni śaṅkavaḥ  
ṣaṣṭiś ca khīlā avicācalā ye ||  

#### PS_16.101.8
anantaṃ vitataṃ purutrā anantam  
antavac cā samakte |  
te nākapālaś carati prajānan  
vidvān bhūtaṃ yad u bhavyam asya ||  

#### PS_16.101.9
āviḥ san nihitaṃ guhā  
jaran nāma mahat padam | +++(Bhatt. caran)+++  
tatraidaṃ sarvam ārpitam  
ejat prāṇan nimiṣac ca yat || +++(Bhatt. prāṇaṃ)+++  

#### PS_16.101.10
ūrdhvaṃ bharantam udakaṃ  
kumbhenevodahāryam |  
paśyanti sarve cakṣuṣā  
na sarve manasā viduḥ ||  

### 102

#### PS_16.102.1
ūnāt pūrṇam ud acati  
pūrṇād ūnam ud acyate |  
kaviṣ ṭad brahmā veda  
yatas tat pariṣicyate ||  

#### PS_16.102.2
prajāpatiś carati garbhe antar  
adṛśyamāno bahudhā pra jāyate |  
ardhena viśvaṃ bhuvanaṃ jajāna  
yad asyārdhaṃ kim u taj jajāna ||  

#### PS_16.102.3
yad ejati carati yac ca tiṣṭhaty  
aprāṇat prāṇan nimiṣac ca tiṣṭhat | +++(Bhatt. aprāṇaprāṇaṃ … ceṣṭata, with proposal for emend.)+++  
tad dādhāra pṛthivīṃ viśvarūpaṃ  
tat saṃbhūya bhavaty ekam eva ||  

#### PS_16.102.4
yā purastād yujyate yota paścād +++(Bhatt. yāḥ)+++  
yā viśvato yujyate yota sarvataḥ |  
yayā yajñas tāyate prāṅ  
tāṃ tvā pṛcchāmi katamā nu sarcām ||  

#### PS_16.102.5
yataḥ sūrya udety  
astaṃ yatra ca gacchati |  
tad eva manye 'haṃ jyeṣṭhaṃ  
tato nāpy eti kiṃ cana ||  

#### PS_16.102.6
satyenordhvas tapati brahmaṇā-  
-arvāṅ vi paśyati |  
prāṇena tiryaṅ prāṇati  
yasmin jyeṣṭham adhi śritam || +++(Bhatt. yasmiṃ)+++  

#### PS_16.102.7
yo vai te vidyād araṇī  
yābhyāṃ nirmathyate vasu |  
sa vidvān jyeṣṭhaṃ manyeta +++(Bhatt. vidyāṃ)+++  
sa vidyād brāhmaṇaṃ mahat ||  

#### PS_16.102.8
apād agre sam abhavat  
so agre svar ābharat |  
catuṣpād bhūtvā bhogyaḥ  
sarvam ādatta bhojanam ||  

#### PS_16.102.9
bhogyo bhavad  
atho annam adad bahu |  
yo devam uttarāvantam  
upāsātai sanātanam ||  

#### PS_16.102.10
sanātanam enam āhur  
utādyāsat punar navaḥ |  
ahorātre pra jāyete  
anyo anyasya rūpayoḥ ||  

### 103

#### PS_16.103.1
śataṃ sahasram ayutaṃ nyarbudam  
asaṃkhyeyaṃ svam asmin niviṣṭam |  
tad asya ghnanty abhipaśyata eva  
tasmād devo rocate sa etat ||  

#### PS_16.103.2
ārāgramātraṃ dadṛśa  
utaikaṃ naiva dṛśyate |  
tataḥ pariṣvajīyasī  
devatā sā mama priyā ||  

#### PS_16.103.3
iyaṃ kalyāṇy ajarā  
martyasyāmṛtā gṛhe |  
yasmai kṛtā śaye sa  
yaś cakāra tadāra saḥ ||  

#### PS_16.103.4
tvaṃ strī tvaṃ pumān asi  
tvaṃ kumāry uta vā kumāraḥ |  
tvaṃ jīrṇo daṇḍena vañcasi +++(Bhatt. bhajjāsi)+++  
tvaṃ jāto bhavasi viśvatomukhaḥ ||  

#### PS_16.103.5
utaiṣa jyeṣṭha uta vā kaniṣṭha  
utaiṣa bhrātota vā pitaiṣaḥ |  
eko devo manasi praviṣṭaḥ  
prathamo jātaḥ sa u garbhe antaḥ ||  

#### PS_16.103.6
anejaty ejati sarvam asmin  
viśvā bhūtāni paryābhṛtasya |  
sa pumān puṃso janayann ṛtena  
sarvān antān gacchatu tiṣṭhann eva ||  

#### PS_16.103.7
madhye divo nihitaḥ pṛśniraśmā  
vi cakramāṇau rajasasphātyantau |  
sa viśvābhir abhi caṣṭe śacībhir  
antarā pūrvam aparaṃ ca ketum ||  

#### PS_16.103.8
ye arvāg uta vā purāṇe  
vedaṃ vidvāṃsam abhito vadanti |  
ādityam eva te pari vadanti sarve  
agniṃ dvitīyaṃ trivṛtaṃ ca haṃsam ||  

#### PS_16.103.9
ekām ṛcaṃ sam indhate  
dvādaśabhir agnibhiḥ |  
tasyām āpas tasyāṃ gāvas  
tasyām oṣadhayaḥ śritāḥ ||  

#### PS_16.103.10
sapta suparṇā upa dhamanta bāṇam  
anuṣṭubhā saṃbhṛtaṃ vāyum etam |  
tam ātataṃ vitataṃ tantum ātataṃ  
manaḥ punātu salilasya pṛṣṭhe ||  

#### PS_16.103.11
sapta ṛṣayaḥ pratihitāḥ śarīre  
sapta rakṣanti sadam apramādam |  
saptāpaḥ svapato lokam īyus  
tatra jāgṛto asvapnajau satrasadau ca devau ||  

anuvāka 16 ||

### 104

#### PS_16.104.1
bhavāśarvau mṛḍataṃ mābhi yātaṃ  
bhūtapatī paśupatī namo vām |  
pratihitam āyatāṃ mā vi srāṣṭaṃ  
mā no hiṃsiṣṭaṃ dvipado mā catuṣpadaḥ ||  

#### PS_16.104.2
śune kroṣṭre mā śarīrāṇi kartam +++(Bhatt. karttum)+++  
aliklavebhyo gṛdhrebhyo  
ye ca kṛṣṇā aviṣyavaḥ |  
makṣikāḥ paśupate  
vayāṃsi te vighase mā vidanta || +++(ŚS vidanta; Bhatt. viyanta)+++  

#### PS_16.104.3
krandāya te prāṇāya te  
yāś ca te bhava ropayaḥ |  
namas te rudra kṛṇmaḥ  
sahasrākṣāmartya ||  

#### PS_16.104.4
purastāt te namaḥ kṛṇma  
uttarād adharād uta |  
abhīvargād divas pary +++(Bhatt. abhīvargā)+++  
antarikṣāya te namaḥ ||  

#### PS_16.104.5
mukhāya te paśupate  
yāni cakṣūṃṣi te bhava |  
tvace rūpāya saṃdṛśe  
pratīcīnāya te namaḥ ||  

#### PS_16.104.6
aṅgebhya udarāya  
jihvāyā āsyāya ca |  
dadbhyo gandhāya te namaḥ ||  

#### PS_16.104.7
astrā nīlaśikhaṇḍena  
sahasrākṣeṇa vājinā |  
rudreṇādhvagaghātinā +++(Bhatt. -kaghātinā)+++  
tena mā sam arāmahi ||  

#### PS_16.104.8
sa no bhavaḥ pari vṛṇaktu viśvata  
āpa ivāgniḥ pari vṛṇaktu no bhavaḥ |  
mā no abhi maṃsta namo astv asmai ||  

#### PS_16.104.9
catur namo aṣṭakṛtvo bhavāya  
daśa kṛtvaḥ paśupate namas te |  
taveme pañca paśavo vibhaktā  
gāvo aśvāḥ puruṣā ād ajāvayaḥ ||  

#### PS_16.104.10
tava catasraḥ pradiśas tava dyaus  
tavedam ugrorv antarikṣam |  
tavedaṃ sarvam ātmanvad  
yad ejad adhi bhūmyām ||  

### 105

#### PS_16.105.1
uruḥ kośo vasudhānas tavāyaṃ  
yasminn imā viśvā bhūtāny antaḥ |  
sa no mṛḍa paśupate namas te  
paraḥ kroṣṭāro abhibhāḥ śvānaḥ |  
paro yantv agharudo vikeśyaḥ ||  

#### PS_16.105.2
dhanur bibharṣi haritaṃ hiraṇyayaṃ  
sahasraghni śatavadhaṃ śikhaṇḍin | +++(thus ŚS; Bhatt. śikhaṇḍinam+)+++  
rudrasyeṣuś carati devahetis  
tasmai namo yatamasyāṃ diśītaḥ || +++(Bhatt. yatamasyān)+++  

#### PS_16.105.3
yo 'bhiyāto nilayate  
tvām ugra nicikīrṣati |  
paścād anuprayuṅkṣe  
taṃ viddhasya padanīr iva || +++(Bhatt. patanīr)+++  

#### PS_16.105.4
bhavārudrau sayujā saṃvidānāv  
ubhā ugrau carato vīryāya |  
tayor bhūmir antarikṣaṃ svar dyaus  
tābhyāṃ namo bhavamatyāya kṛṇmaḥ ||  

#### PS_16.105.5
namas te astv āyate  
namo astu parāyate |  
namas te rudra tiṣṭhata  
āsīnāyota te namaḥ ||  

#### PS_16.105.6
namaḥ sāyaṃ namaḥ prātar  
namo rātryā namo divā |  
bhavāya ca śarvāya ca-  
-ubhābhyām akaraṃ namaḥ ||  

#### PS_16.105.7
sahasrākṣam atipaśyaṃ purastād  
rudram asyantaṃ bahudhā vipaścitam |  
mopārāma jihvayeyamānam ||  

#### PS_16.105.8
śyāvāsvāṃ kṛṣṇam asitaṃ mṛṇantaṃ +++(Bhatt. gṛṇantaṃ)+++  
bhīmaṃ rathaṃ keśinaḥ pādayantam |  
pūrve pratīmo namo astv asmai || +++(Bhatt. pratīvo)+++  

#### PS_16.105.9
mā no 'bhi srā matyaṃ devahetiṃ +++(Bhatt. devahatiṃ)+++  
mā naḥ krudhaḥ paśupate namas te |  
anyatrāsmad divyāṃ śākhāṃ vi dhūnu ||  

#### PS_16.105.10
mā no hiṃsīr adhi brūhi  
pari ṇo vṛṅdhi mā krudha | +++(Bhatt. kṣudhaḥ)+++  
mā tvayā sam arāmahi ||  

### 106

#### PS_16.106.1
mā no aśveṣu goṣu puruṣeṣu  
mā gṛdho no ajāviṣu |  
anyatrogra vi vartaya  
piyārūṇāṃ prajāṃ jahi || +++(Bhatt. priyārūṇāṃ)+++  

#### PS_16.106.2
yasya takmā kāsikā hetir ekā-  
-aśvasyeva vṛṣaṇaḥ kranda eti | +++(Bhatt. krandaheti)+++  
abhipūrvaṃ nirṇayate  
namo astv asmai ||  

#### PS_16.106.3
yas tiṣṭhati viṣṭabhito antarikṣe  
'yajvanaḥ pramṛṇan devapīyūn | +++(Bhatt. pramṛṇaṃ)+++  
tasmai namo daśabhiḥ śakvarībhiḥ ||  

#### PS_16.106.4
tubhyam āraṇyāḥ paśavo  
mṛgā vane hitās tubhyaṃ  
vayāṃsi śakunāḥ patatriṇaḥ |  
tava yakṣmaṃ paśupate apsv antas  
tubhyaṃ kṣaranti divyā āpo vṛdhe ||  

#### PS_16.106.5
śiṃśumārā ajagarāḥ  
pulīkayā jaṣā matsyā +++(Bhatt. jagā)+++  
rajasā yebhyo asyasi |  
na te dūraṃ na pariṣṭha-  
-asti te bhava sadyaḥ  
sarvāṃ pari paśyasi bhūmim || +++(Bhatt. sarvān)+++  

#### PS_16.106.6
pūrvasmād dhaṃsy uttarasmin samudre  
mā no rudra takmanā na viṣeṇa |  
mā naḥ saṃ srā divyenāgninā-  
-anyatrāsmad vidyutāṃ pātayaitām ||  

#### PS_16.106.7
bhavo divo bhava īśe pṛthivyā  
bhava ā papra urv antarikṣam |  
tasya na prāpad ducchunā kā caneha || +++(Bhatt. prāpata)+++  

#### PS_16.106.8
bhava rājan yajamānāya mṛḍa  
paśūnāṃ hi paśupatir babhūtha | +++(Bhatt. babhūvitha)+++  
yaḥ śraddadhāti santi devā iti  
catuṣpade dvipade asya mṛḍa ||  

#### PS_16.106.9
mā no mahāntam uta mā no arbhakaṃ  
mā naḥ kṣiyantam uta mā no akṣitaḥ |  
mā no hiṃsīḥ pitaraṃ mota mātaraṃ  
svāṃ tanvaṃ rudra mā rīriṣo naḥ || +++(Bhatt. tanuṃ)+++  

#### PS_16.106.10
rudrasyailabakārebhyo  
'saṃsūktagirebhyaḥ |  
idaṃ mahāsyebhyaḥ śvabhyo akaraṃ namaḥ ||  

#### PS_16.106.11
namas te ghoṣiṇībhyo  
namas te keśinībhyaḥ |  
namaḥ saṃyatībhyo  
namo namasvatībhyaḥ ||  

### 107

#### PS_16.107.1
namas te jāyamānāyai  
jātāyā uta te namaḥ |  
bālebhyaḥ śaphebhyo  
rūpāyāghnye te namaḥ ||  

#### PS_16.107.2
yo vidyāt sapta pravataḥ  
sapta vidyāt parāvataḥ |  
śiro yajñasya yo vidyāt  
sa vaśāṃ prati gṛhṇīyāt ||  

#### PS_16.107.3
vedāhaṃ sapta pravataḥ  
sapta veda parāvataḥ |  
śiro yajñasyāhaṃ veda  
somaṃ cāsyāṃ vicakṣaṇam ||  

#### PS_16.107.4
yayā dyaur yayā pṛthivī  
yayāpo gupitā imāḥ |  
vaśāṃ sahasradhārāṃ  
brahmaṇācchā vadāmasi ||  

#### PS_16.107.5
śataṃ vatsāḥ śataṃ dogdhāraḥ  
śataṃ goptāro adhi pṛṣṭhe asyāḥ |  
ye devās tasyāṃ prāṇanti  
te vaśāṃ vidur ekadhā ||  

#### PS_16.107.6
yajñapadīrākṣīrā  
svadhāprāṇā mahīlukā |  
vaśā parjanyapatnī  
devām̐ apyeti brahmaṇā ||  

#### PS_16.107.7
anu tvāgniḥ prāviśad  
anu somo vaśe tvā |  
ūdhas te bhadre parjanyo  
vidyutas te stanā vaśe ||  

#### PS_16.107.8
apas tvaṃ dhukṣe prathamā  
urvarā aparā vaśe |  
tṛtīyaṃ rāṣṭraṃ dhukṣe  
annaṃ kṣīraṃ vaśe tvam ||  

#### PS_16.107.9
yad ādityair hūyamānā-  
-upatiṣṭha ṛtāvari |  
indraḥ sahasraṃ pātraiḥ  
somaṃ tvāpāyayad vaśe || +++(Bhatt. tvāpāyad)+++  

#### PS_16.107.10
yad anūcīndram air +++(Bhatt. ayirāṭ)+++  
āt tva ṛṣabho 'hvayat |  
tasmāt te vṛtrahā payaḥ  
kṣīraṃ kruddho 'bharad vaśe ||  

### 108

#### PS_16.108.1
yat te kruddho dhanapatiḥ  
kṣīraṃ te abharad vaśe |  
idaṃ tad adya nākas  
triṣu pātreṣu rakṣati ||  

#### PS_16.108.2
triṣu pātreṣu taṃ somam  
ā devy abharad vaśā |  
atharvā yatra dīkṣito  
barhiṣy āsta hiraṇyaye ||  

#### PS_16.108.3
saṃ hi somenāgata  
sam u sarveṇa padvatā |  
vaśā samudre prānartīd  
ṛcaḥ sāmāni bibhratī ||  

#### PS_16.108.4
saṃ hi sūryeṇāgata  
sam u sarveṇa cakṣuṣā |  
vaśā samudram aty aṣṭhād  
gandharvaiḥ kalibhiḥ saha ||  

#### PS_16.108.5
saṃ hi vātenāgata  
sam u sarvaiḥ patatribhiḥ |  
vaśā samudram aty akhyad  
bhadrā jyotīṃṣi bibhratī ||  

#### PS_16.108.6
tad bhadrāḥ sam agacchanta  
vaśā deṣṭry atho svadhā |  
atharvā yatra dīkṣito  
barhiṣy āsta hiraṇyaye ||  

#### PS_16.108.7
abhīvṛtā hiraṇyena  
yad atiṣṭha ṛtāvari |  
aśvaḥ samudro bhūtvā-  
-adhy askandad vaśe tvā ||  

#### PS_16.108.8
vaśā mātā rājanyasya  
vaśā mātā svadhe tava |  
vaśāyā jajña āyudhaṃ +++(Bhatt. yajña)+++  
tataś cittam ajāyata ||  

#### PS_16.108.9
ūrdhvo bindur ud acarad  
brahmaṇaḥ kakudād adhi |  
tatas tvaṃ jajñiṣe vaśe  
tato hotā ajāyata ||  

#### PS_16.108.10
āsnas te gāthā bhavantu-  
-uṣṇihābhyo balaṃ tava |  
pājasyāj jajñe te yajña  
stanebhyo raśmayo vaśe ||  

### 109

#### PS_16.109.1
īrmābhyām ayanaṃ jātaṃ  
sakthibhyāṃ ca vaśe tava | +++(Bhatt. śaktibhyāṃ)+++  
āntrebhyo atrā jajñira  
udarād adhi vīrudhaḥ ||  

#### PS_16.109.2
yad udaraṃ varuṇasya-  
-anu prāviśathā vaśe | +++(Bhatt. prāviśatā)+++  
tatas tvā brahmodahvayat  
sa hi netram avet tava ||  

#### PS_16.109.3
sarve garbhād avepanta  
jāyamānād asūsvaḥ | +++(Bhatt. asusvaḥ)+++  
sasūva hi tām āhur vaśeti +++(Bhatt. sasuva)+++  
brahmaṇā kl̥pta uta bandhur asyāḥ ||  

#### PS_16.109.4
yudha ekaḥ saṃ sṛjati  
yo asyā eka id vaśī |  
tarāṃsi yajñā abhavan  
tarasāṃ cakṣur abhavad vaśā ||  

#### PS_16.109.5
vaśā sūryaṃ praty agṛhṇād  
vaśā yajñam adhārayat |  
vaśāyām antar āviśad  
odano brahmaṇā saha ||  

#### PS_16.109.6
vaśām evāhur amṛtaṃ  
vaśāṃ mṛtyum upāsate |  
vaśedaṃ sarvam abhavad devā +++(Bhatt. vasedaṃ)+++  
manuṣyā asurāḥ pitara ṛṣayaḥ ||  

#### PS_16.109.7
ya evaṃ vidyāt sa vaśāṃ prati gṛhṇīyāt |  
tathā hi yajñaḥ sarvapād  
duhe dātre anapasphuran || +++(Bhatt. anvasphuraṃ)+++  

#### PS_16.109.8
tisro jihvā varuṇasya-  
-antar didyaty āsani |  
tāsāṃ yā madhye rājati  
sa vaśā duṣpratigrahā ||  

#### PS_16.109.9
caturdhā reto abhavad vaśāyā  
apas turīyam amṛtaṃ turīyaṃ  
yajñas turīyaṃ paśavas turīyam |  
ya evaṃ vidyāt sa vaśāṃ prati gṛhṇīyāt ||  

#### PS_16.109.10
vaśā dyaur vaśā pṛthivī  
vaśā viṣṇuḥ prajāpatiḥ |  
vaśāyā dugdham apiban  
sādhyā vasavaś ca ye ||  

### 110

#### PS_16.110.1
vaśāyā dugdhaṃ pītvā  
sādhyā vasavaś ca ye |  
amī bradhnasya viṣṭapi  
payo asyā upāsate ||  

#### PS_16.110.2
somam enām eke duhre  
ghṛtam eka upāsate |  
ya evaṃ viduṣe vaśāṃ dadus  
te gatās tridivaṃ divaḥ ||  

#### PS_16.110.3
vaśāṃ dattvā brāhmaṇebhyaḥ +++(Bhatt. da(t)tvā)+++  
sarvāṃl lokān sam aśnute | +++(Bhatt. sarvāllokān)+++  
ṛtaṃ hy asyām āhitam  
api brahmātho tapaḥ ||  

#### PS_16.110.4
vaśāṃ devā upa jīvanti  
vaśāṃ manuṣyā uta |  
vaśedaṃ sarvam abhavad  
yāvat sūryo vipaśyati ||  

anuvāka 17 ||

### 111
yo vā ekaṃ brahmānuṣṭhyā vidyāt sa vā adya mahad vadet ||  

#### PS_16.111.2
parūṃṣi yasya saṃbhārā  
ṛco yasyānūkyam ||  

#### PS_16.111.3
chandāṃsi yasya lomāni  
paristaraṇam id dhavir  
yajur hṛdayam ucyate ||  

#### PS_16.111.4
yad atithipatir atithīn pratipaśyati devayajanaṃ prekṣate ||  

#### PS_16.111.5
yad abhivadati dīkṣām upaiti  
yad udakaṃ yācaty apaḥ pra ṇayati |  
yā yajñā apaḥ praṇīyante tā eva tāḥ ||  

#### PS_16.111.6
yat tarpaṇam āharanti yo 'gnīṣomīyaḥ paśur badhyate sa eva saḥ ||  

#### PS_16.111.7
yat khātam āharanti puroḍāśā eva tau  
yad āvasathān kalpayanti sadohavirdhānāny eva tat kalpayanti ||  

#### PS_16.111.8
yad upastṛṇanti barhir eva tat ||  

#### PS_16.111.9
yat kaśipūpabarhaṇāny āharanti paridhaya eva te |  
yad upariśayanam āharanti svargam eva tena lokam ava rundhe ||  

#### PS_16.111.10
yad abhyañjanam āharanty ājyam eva tat |  
yad aśanakṛtaṃ hvayanti haviṣkṛtam eva tad u hvayanti |  
yad vrīhayo yad yavā nirupyante aṃśava eva te ny upyante ||  

### 112

#### PS_16.112.1
ulūkhalaṃ musalaṃ grāvāṇau +++(Bhatt. ulūkhalamusalaṃ)+++  
śūrpaṃ pavitraṃ tūṣā ṛjīṣaḥ |  
srug darvir mekṣaṇam āyavanam  
āpo 'bhiṣavaṇī yad droṇakalaśaḥ kumbhī || +++(Bhatt. āpobhiṣavaṇī droṇakalaśaḥ)+++  

#### PS_16.112.2
idam eva kṛṣṇājinaṃ vāyavyāni pātrāṇi |  
yajamānaṃ brāhmaṇaṃ vā etad atithipatiḥ kṛṇute +++(Bhatt. yajamānabrāhmaṇaṃ)+++  
yad āhāryāṇy avekṣata idaṃ bhūyā idām iti ||  

#### PS_16.112.3
yad āha bhūya uddhareti prajāṃ caiva tena paśūṃś ca vardhayate  
prāṇam eva tena varṣīyāṃsaṃ kṛṇute |  
yat saṃpṛcchati kāmam eva tenāva rundhe  
kāmaṃ hi pṛṣṭo yācati ||  

#### PS_16.112.4
yad udakam abhiṣiñcaty apa eva tenāva rundhe |  
yad upaharati havīṃṣy ā sādayati ||  

#### PS_16.112.5
teṣām āsannānām atithir ātmani juhoti |  
srukkāreṇa vaṣatkāreṇa srucā hastena prāṇe yūpe ||  

### 113

#### PS_16.113.1
tasmān na dviṣann adyān  
na dviṣato 'nnam adyān  
na mīmāṃsitasya na mīmāṃsyamānasya ||  

#### PS_16.113.2
sarvo vā eṣo jagdhapāpmā  
yasyānnam aśnanti ||  

#### PS_16.113.3
sarva u eṣo 'jagdhapāpmā  
yasyānnaṃ nāśnanti ||  

#### PS_16.113.4
prajāpater vā eṣa vikrāntam anuvikrame ya upaharanti ||  

#### PS_16.113.5
prajāpatyo vā etasyaiva yajño vitato ya upaharati ||  

#### PS_16.113.6
sarvadā vā eṣa sutasomo yuktagrāvārdrapavitra  
āhṛtayajñakratur vitatādhavaro ya upaharati ||  

#### PS_16.113.7
yo 'tithīnāṃ sa āhavanīyo  
yo 'nnakaraṇaḥ sa dakṣiṇāgnir  
yo veśmani sa gārhapatyaḥ ||  

#### PS_16.113.8
iṣṭaṃ ca vā eṣa pūrtaṃ cāśnāti  
yaḥ pūrvo 'tither aśnāti ||  

#### PS_16.113.9
prajāṃ ca vā eṣa paśūṃś cāśnāti  
(…) || +++(see 8b)+++  

#### PS_16.113.10
ūrjaṃ ca vā eṣa payaś ca gṛhāṇām aśnāti  
yaḥ pūrvo 'tither aśnāti ||  

#### PS_16.113.11
eṣa vā atithir yac chrotriyaḥ ||  

#### PS_16.113.12
tasmāt pūrvo nāśnīyād aśitāvaty aśnīyāt tad vratam ||  

#### PS_16.113.13
yajñasyāvicchedāya yajñasya guptaye yajñasya sātmatvāya ||  

### 114

#### PS_16.114.1
yat kṣīram upasicyopaharati  
yāvad agniṣṭomea samṛddheneṣṭvāvarundhe tāvad enenāva rundhe ||  

#### PS_16.114.2
yat sarpir upasicyopaharati  
yāvat sāhnena samṛddhena (…) ||  

#### PS_16.114.3
yan madhūpasicyopaharati  
yāvad atirātreṇa samṛddhena (…) ||  

#### PS_16.114.4
yan māṃsam upasicyopaharati  
yāvad dvādaśāhnena samṛddheneṣṭvāvarundhe tāvad enenāva rundhe ||  

#### PS_16.114.5
yad udakam upasicyopaharati  
prajānāṃ prajananāya jyog jīvati sarvam āyur eti na punar ā jarasaḥ pramīyate ya evaṃ veda ||  

### 115

#### PS_16.115.1
tasmai vāta uṣā hiṅ kṛṇoti  
savitā bhūtyā pra stauti  
bṛhaspatir ūrjayodgāyati tvaṣṭā puṣṭyā prati harati viśve devā nidhanam |  
nidhanaṃ bhūtyāḥ prajāyāḥ paśūnāṃ bhavati ya evaṃ veda ||  

#### PS_16.115.2
tasmā udyant sūryo hiṅkṛṇoti  
saṃgavaḥ pra stauti  
madhyandina udgāyaty aparāhṇaḥ prati haraty astaṃyan nidhanam |  
(…) || +++(see 1d)+++  

#### PS_16.115.3
tasmā abhro bhavan hiṅ kṛṇoti  
vidyotamānaḥ pra stauti  
stanayann udgāyati varṣan prati haraty udgṛhṇan nidhanam | +++(Bhatt. varṣaṃ … udgṛhṇaṃ)+++  
(…) || +++(see 1d)+++  

#### PS_16.115.4
atithīn prati paśyati hiṅ kṛṇoty  
abhi vadati pra stauty  
udakaṃ yācaty udgāyaty upa harati prati haraty ucchiṣṭaṃ nidhanam |  
nidhanaṃ bhūtyāḥ prajāyāḥ paśūnāṃ bhavati ya evaṃ veda ||  

### 116

#### PS_16.116.1
ete vai priyāś cāpriyāś ca rtvijaḥ  
svargaṃ lokaṃ gamayanti yad atithayaḥ ||  

#### PS_16.116.2
yat kṣattāraṃ hvayaty ā śrāvayati  
yat pratiśṛṇoti praty ā śrāvayati ||  

#### PS_16.116.3
yat pariveṣṭāra āvasathān prapadyante +++(Bhatt. āvasathāṃ)+++  
camasādhvaryava eva te  
teṣāṃ naikaś canāhotā ||  

#### PS_16.116.4
yat prātar upaharati  
prātaḥsavanam eva tat ||  

#### PS_16.116.5
yad dīvopaharati  
mādhyaṃdinam eva tat savanam ||  

#### PS_16.116.6
yat sāyam upaharati  
tṛtīyasavanam eva tat ||  

#### PS_16.116.7
yad atithipatir atithīn pariviṣyāsanaṃ yācate +++(Bhatt. pariviśyāsanaṃ)+++  
avabhṛtham eva tad upāvaiti || +++(Bhatt. upāvayati)+++  

#### PS_16.116.8
yat sabhāgayati dakṣiṇām eva tat sabhāgayati  
yad anutiṣṭhaty udavasyaty eva tat ||  

### 117

#### PS_16.117.1
sa upahūtaḥ pṛthivyāṃ bhakṣayaty +++(Bhatt. makṣayaty)+++  
upahūtas tasmin yat pṛthivyāṃ viśvarūpam |  
pṛthivyāṃ tapati pṛthivyām ā bhāti  
svargaloko bhavati ya evaṃ veda ||  

#### PS_16.117.2
sa upahūto antarikṣe bhakṣayaty  
upahūtas tasmin yad antarikṣe viśvarūpam |  
antarikṣe tapaty antarikṣa ā bhāti  
(…) || +++(see 1d)+++  

#### PS_16.117.3
sa upahūto divi bhakṣayaty  
upahūtas tasmin yad divi viśvarūpam |  
divi tapati divy ā bhāti  
(…) || +++(see 1d)+++  

#### PS_16.117.4
sa upahūto deveṣu bhakṣayaty  
upahūtas tasmin yad deveṣu viśvarūpam |  
deveṣu tapati deveṣv ā bhāti  
(…) || +++(see 1d)+++  

#### PS_16.117.5
sa upahūto lokeṣu bhakṣayaty  
upahūtas tasmin yal lokeṣu viśvarūpam |  
lokeṣu tapati lokeṣv ā bhāti  
svargaloko bhavati ya evaṃ veda ||  

### 118

#### PS_16.118.1
yat prāṅ āsīno virvapati  
yajñāya ca devebhyaś cā vṛścate ||  

#### PS_16.118.2
yad dakṣiṇāsīno nirvapati  
yamāya ca pitṛbhyaś cā vṛścate ||  

#### PS_16.118.3
yat pratyaṅ āsīno nirvapati  
varuṇāyāpsuṣada ā vṛścate || +++(Bhatt. varuṇāyāpsuṣade cā vṛścate)+++  

#### PS_16.118.4
yad udaṅ āsīno nirvapati  
somāya ca rājñe saptaṛṣibhyaś cāvṛścate || +++(Bhatt. sapaṛṣibhyaś)+++  

#### PS_16.118.5
yad upasthaṃ kṛtvāsīno nirvapati  
vāyave cāntarikṣāya cā vṛścate ||  

#### PS_16.118.6
yad ūrdhvas tiṣṭhan nirvapati  
dive cādityāya cāvṛścate ||  

### 119

#### PS_16.119.1
yaṃ kāmayeta pāpīyān ātmanā prajayā paśubhir gṛhair dhanena syād iti |  
tasyaivaṃ nir vapet  
tasyaivaṃ nirupyaivam evānu nirvapet |  
tadaiva sa pāpīyān ātmanā paśubhir gṛhair dhanena bhavati-  
idamidaṃ kuryāt sā prāyaścītiḥ ||  

#### PS_16.119.2
yaṃ kāmayeta na vasīyān na śreyān ātmanā prajayā paśubhir gṛhair dhanena syād iti |  
tasyaivaṃ nir vapet  
tasyaivaṃ nirupayaivam evānu nirvapet |  
tadaiva sa na vasīyān na śreyān ātmanā prajayā paśubhir gṛhair dhanena bhavati-  
idamidaṃ kuryāt sa prāyaścittiḥ ||  

#### PS_16.119.3
yaṃ kāmayeta vasīyāñ chreyān ātmanā prajayā paśubhir gṛhair dhanena syād iti |  
tasyaivaṃ nir vapet  
tasyaivaṃ nirupyaivam evānu nirvapet |  
tadaiva sa vasīyāñ chreyān ātmanā prajayā paśubhir gṛhair dhanena bhavati-  
idamidaṃ kuryāt sā prāyaścittiḥ ||  

### 120

#### PS_16.120.1
yad avahanyamānasya taṇḍula skandati  
samāṃsamāmasya varaḥ pramāyuko bhavati ||  

#### PS_16.120.2
yad ayastā bhavati  
pitṛdevatyaṃ karoti ||  

#### PS_16.120.3
yad viṣyandate  
gṛhāṇāṃ ca paśūnāṃ ca payo vi ṣyandate ||  

#### PS_16.120.4
yad apasiñcati  
gṛhāṇāṃ ca paśūnāṃ ca payo 'pa siñcati ||  

#### PS_16.120.5
yad āyavanī śīryate  
gṛhapatir mriyate ||  

#### PS_16.120.6
yad darviḥ śīryate  
gṛhapatnī mriyate ||  

#### PS_16.120.7
yat kumbhī vikasati  
sarvajyānir dātā ca pratigṛhītā ca jīyete ||  

### 121

#### PS_16.121.1
yat prāñcam udvartayati  
yajñāya ca devebhyaś cā vṛścate ||  

#### PS_16.121.2
yad dakṣiṇāñcam udvartayati  
yamāya ca pitṛbhyaś cā vṛścate ||  

#### PS_16.121.3
yat pratyañcam udvartayati  
varuṇāyāpsuṣada ā vṛścate || +++(Bhatt. varuṇāyāpsuṣade cā)+++  

#### PS_16.121.4
yad udañcam udvartayati  
somāya ca rājñe saptaṛṣibhyaś cā vṛścate ||  

#### PS_16.121.5
yad anuvṛttam uddharati  
diśodiśa evainaṃ bhayam ā gacchati ||  

### 122

#### PS_16.122.1
yat prācīnaṃ barhi stṛṇāti  
yajñāya ca devebhyaś cā vṛścate ||  

#### PS_16.122.2
yad dakṣiṇācīnaṃ barhi stṛṇāti  
yamāya ca pitṛbhyaś cā vṛścate ||  

#### PS_16.122.3
yat pratīcīnaṃ barhi stṛṇāty  
akṛtapūrvaṃ karoti ||  

#### PS_16.122.4
yad udīcīnaṃ barhi stṛṇāti  
somāya ca rājñe saptaṛṣibhyaś cā vṛścate ||  

### 123

#### PS_16.123.1
yat purastāt pātrasya tsaruṃ karoty  
arśaḥ pratigrahītur mukhe jāyate ||  

#### PS_16.123.2
yad dakṣiṇataḥ pātrasya tsaruṃ karoti  
yamāya ca pitṛbhyaś cā vṛścate ||  

#### PS_16.123.3
yat paścāt pātrasya tsaruṃ karoti  
pratīcī pratigrahītāraṃ śaravya rcchati ||  

#### PS_16.123.4
yad uttarataḥ pātrasya tsaruṃ karoti  
somāya ca rājñe saptaṛṣibhyaś cā vṛścate ||  

### 124

#### PS_16.124.1
yac chukro bhavaty  
ādityānām eva priyaṃ dhāmopaiti |  
sa yaḥ śukraṃ prāśnīyād  
ādityānāṃ tvā priyeṇa dhāmnā prāśnāmīty enaṃ prāśnīyāt |  
tataś cainam anyena dhāmnā prāśnāty  
ādityebhyaś cā vṛścate ||  

#### PS_16.124.2
yat phalīkṛto bhavati  
viśveṣām eva devānāṃ priyaṃ (…) | +++(see 1b)+++  
sa yaḥ phalīkṛtaṃ prāśnīyād  
viśveṣāṃ tvā devānāṃ priyeṇa dhāmnā (…) | +++(see 1d)+++  
(…) prāśnāti +++(see 1e)+++  
viśvebhyo devebhyaś cā vṛścate || +++(Bhatt. devebhya ā)+++  

#### PS_16.124.3
yad aphalīkṛto bhavati  
marutām eva priyaṃ (…) | +++(see 1b)+++  
sa yo 'phalīkṛtaṃ prāśnīyān  
marutāṃ tvā priyeṇa (…) |  
(…) prāśnāti +++(see 1e)+++  
marudbhyaś cā vṛścate || +++(Bhatt. marudbhya ā)+++  

#### PS_16.124.4
yad avakṣāmo bhavaty  
agner eva (…) | +++(see 1b)+++  
sa yo 'vakṣāmaṃ prāśnīyād  
agnes tvā priyeṇa (…) | +++(see 1d)+++  
(…) prāśnāty +++(see 1e)+++  
agnaye cā vṛścate || +++(Bhatt. agnaya ā)+++  

#### PS_16.124.5
yad anavakṣāmo bhavati  
mitrāvaruṇayor eva (…) | +++(see 1b)+++  
sa yo 'navakṣāmaṃ prāśnīyān  
mitrāvaruṇayos tvā priyeṇa (…) | +++(see 1d)+++  
(…) prāśnāti +++(see 1e)+++  
mitrāvaruṇābhyāṃ cā vṛścate || +++(Bhatt. mitrāvaruṇābhyām ā)+++  

#### PS_16.124.6
yad aklinno bhavati-  
-indrasyaiva (…) | +++(see 1b)+++  
sa yo 'klinnaṃ prāśnīyād  
indrasya tvā (…) | +++(see 1d)+++  
(…) prāśnāti- +++(see 1e)+++  
-indrāya cā vṛścate || +++(Bhatt. -indrāyā)+++  

#### PS_16.124.7
yat klinno bhavati  
pitṝṇām eva (…) | +++(see 1b)+++  
sa yaḥ klinnaṃ prāśnīyāt  
pitṝṇāṃ tvā (…) | +++(see 1d)+++  
(…) prāśnāti +++(see 1e)+++  
pitṛbhyaś cā vṛścate || +++(Bhatt. pitṛbhya ā)+++  

#### PS_16.124.8
yat kṣudro bhavaty  
apām eva (…) | +++(see 1b)+++  
sa yaḥ kṣudraṃ prāśnīyād  
apāṃ tvā priyeṇa (…) | +++(see 1d)+++  
(…) prāśnāty +++(see 1e)+++  
adbhyaś cā vṛścate || +++(Bhatt. adbhya cā)+++  

#### PS_16.124.9
yac chithiro bhavati  
diśām eva (…) | +++(see 1b)+++  
sa yaḥ śithiraṃ prāśnīyād  
diśāṃ tvā (…) | [see 1d  
(…) prāśnāti +++(see 1e)+++  
digbhyaś cā vṛścate || +++(Bhatt. digbhya ā)+++  

#### PS_16.124.10
yad gulantī bhavati  
prajāpater eva (…) | +++(see 1b)+++  
sa yo gulantinaṃ prāśnīyāt  
prajāpateṣ ṭvā (…) | +++(see 1d)+++  
(…) prāśnāti +++(see 1e)+++  
prajāpataye cā vṛścate || +++(Bhatt. prajāpataya ā)+++  

#### PS_16.124.11
yac chuṣko bhavaty  
ūrdhvanabhasa eva priyaṃ dhāmopaiti |  
sa yaḥ śuṣkaṃ prāśnīyād  
ūrdhvanabhasas tvā priyeṇa dhāmnā prāśnāmīty enaṃ prāśnīyāt |  
tataś cainam anyena dhāmnā prāśnāty  
ūrdhvanabhase cā vṛścate || +++(Bhatt. ūrdhvanabhasa ā)+++  

### 125

#### PS_16.125.1
yat kṣīram upasicya prathamaṃ prāśnāti kilāsaḥ  
pratigrahītā bhavati ||  

#### PS_16.125.2
yat sarpir upasicya prathamaṃ prāśnāti sarpaḥ  
pratigrahītāraṃ hanti ||  

#### PS_16.125.3
yan madhūpasicya prathamaṃ prāśnāti mahādevaḥ  
pratigrahītāraṃ hanti ||  

#### PS_16.125.4
yan māṃsam upasicya prathamaṃ prāśnātīśānaḥ  
pratigrahītāraṃ hanti ||  

#### PS_16.125.5
yad udakam upasicya prathamaṃ prāśnāti tat samṛddham |  
jyog jīvati sarvam āyur eti na purā jarasaḥ pramīyate ya evaṃ veda ||  

### 126

#### PS_16.126.1
yat prāśiṣyan purastād atimṛśati |  
prāṅ pratigrahītuḥ prāṇaḥ pra krāmati  
tata evotthāya pra vrajati  
śiras tasya rujatīti dvādaśīn nāti jīvaty  
evaṃ cainaṃ prāśnantam upadraṣṭā gṛhṇāti ||  

#### PS_16.126.2
yat prāśiṣyan dakṣiṇataḥ pramṛśati |  
dakṣiṇā pratigrahītuḥ (…) || +++(see stanza 1)+++  

#### PS_16.126.3
yat prāśiṣyann uttarataḥ parimṛśaty  
udaṅ pratigrahītuḥ prāṇaḥ pra krāmati  
tata evotthāya pra vrajati  
śiras tasya rujatīti dvādaśīn nāti jīvaty  
evaṃ cainaṃ prāśnantam upadraṣṭā gṛhṇāti ||  

#### PS_16.126.4
yat prāśiṣyan paścāt prāñcam abhimṛśati |  
śarmaṇā caivainaṃ tad varmaṇā cābhi mṛśati  
śarma caivāsmai varma ca bhavati  
jayaty odanam odanaloko bhavati ya evaṃ veda ||  

anuvāka 18 ||

### 127

#### PS_16.127.1
indrasyauja sthendrasya saha sthendrasya balaṃ stha-  
-indrasya nṛmṇaṃ sthendrasya śukraṃ sthendrasya vīryaṃ stha |  
jiṣṇave yogāyendrayogair vo yunajmi  
jiṣṇave yogāya viśvāni mā rūpāṇy upa tiṣṭhantu  
yuktā ma āpa stha || +++(Bhatt. māpa)+++  

#### PS_16.127.2
(…) +++(see 1ab)+++  
(…) yogāya kṣatrayogair vaḥ (…) || +++(see 1cde)+++  

#### PS_16.127.3
(…) +++(see 1ab)+++  
(…) yogāya brahmayogair vaḥ (…) || +++(see 1cde)+++  

#### PS_16.127.4
(…) +++(see 1ab)+++  
(…) yogāyānnayogair vaḥ (…) || +++(see 1cde)+++  

#### PS_16.127.5
indrasyauja sthendrasya saha sthendrasya balaṃ stha-  
-indrasya nṛmṇaṃ sthendrasya śukraṃ sthendrasya vīryaṃ stha |  
jiṣṇave yogāyāpāṃ yogair vo yunajmi  
jiṣṇave yogāya viśvāni mā rūpāṇy upa tiṣṭhantu  
yuktā ma āpa stha || +++(Bhatt. Māpa)+++  

### 128

#### PS_16.128.1
agner bhāga stha |  
apāṃ śukraṃ devīr āpo varco asmāsu dhatta |  
prajāpater vo dhāmnāsmai lokāya sādaye ||  

#### PS_16.128.2
indrasya bhāga stha |  
(…) || +++(see 1bc)+++  

#### PS_16.128.3
somasya bhāga stha |  
(…) || +++(see 1bc)+++  

#### PS_16.128.4
varuṇasya bhāga stha |  
(…) || +++(see 1bc)+++  

#### PS_16.128.5
yamasya bhāga stha |  
(…) || +++(see 1bc)+++  

#### PS_16.128.6
pitṝṇāṃ bhāga stha |  
(…) || +++(see 1bc)+++  

#### PS_16.128.7
bṛhaspater bhāga stha |  
(…) || +++(see 1bc)+++  

#### PS_16.128.8
prajāpater bhāga stha |  
(…) || +++(see 1bc)+++  

#### PS_16.128.9
devasya savitur bhāga stha |  
apāṃ śukraṃ devīr āpo varco asmāsu dhatta |  
prajāpater vo dhāmnāsmai lokāya sādaye || +++(Bhatt. sādhaye)+++  

### 129

#### PS_16.129.1
yo va āpo apāṃ bhāgo 'psv antar yajuṣyo devayajanaḥ | +++(Bhatt. om. 'psv antar)+++  
idaṃ tam ati sṛjāmi taṃ mābhy ava nikṣi |  
tena tam abhy ati sṛjāmi  
yo 'smān dveṣṭi yaṃ vayaṃ dviṣmaḥ |  
taṃ vadheyaṃ taṃ stṛṣīyānena brahmaṇānena karmaṇānayā menyā || +++(Bhatt. stviṣīyānena)+++  

#### PS_16.129.2
(…) apām ūrmir apsv antar yajuṣyaḥ (…) || +++(see stanza 1; Bhatt. mūrmuryajuṣyo)+++  

#### PS_16.129.3
(…) apāṃ vegaḥ (…) || +++(see stanza 1)+++  

#### PS_16.129.4
(…) apāṃ binduḥ (…) || +++(see stanza 1)+++  

#### PS_16.129.5
(…) apāṃ garbhaḥ (…) || +++(see stanza 1)+++  

#### PS_16.129.6
(…) apāṃ vatsaḥ (…) || +++(see stanza 1)+++  

#### PS_16.129.7
(…) apāṃ vṛṣabhaḥ (…) || +++(see stanza 1)+++  

#### PS_16.129.8
(…) apām aśmā pṛśnir divyo 'psv antar yajuṣyaḥ (…) || +++(see stanza 1)+++  

#### PS_16.129.9
yo va āpo apāṃ hiraṇyagarbho 'psv antar yajuṣyo devayajanaḥ | +++(Bhatt. om. apāṃ)+++  
idaṃ tam ati sṛjāmi taṃ mābhy ava nikṣi |  
tena tam (…) || +++(see 1cde)+++  

#### PS_16.129.10
ye va āpo apām agnayo 'psv antar yajuṣyā devayajanāḥ | +++(Bhatt. yo)+++  
idaṃ tān ati sṛjāmi tān mābhy ava nikṣi |  
tais tam abhy ati sṛjāmi  
yo 'smān dveṣṭi yaṃ vayaṃ dviṣmaḥ |  
taṃ vadheyaṃ taṃ stviṣīyānena brahmaṇānena karmaṇānayā menyā ||  

### 130

#### PS_16.130.1
yad arvācīnam aikahāyanād  
anṛtaṃ kiṃ codima |  
āpo mā tasmād enaso  
duritāt pāntu viśvataḥ ||  

#### PS_16.130.2
ariprā āpo apa ripram asmat |  
prāsmad eno duritaṃ supratīkāḥ  
pra duṣvapnyaṃ pra malaṃ vahantu ||  

#### PS_16.130.3
samudraṃ vo 'pa sṛjāmi  
svāṃ yonim apītana | +++(Bhatt. apīhi)+++  
ariṣṭāḥ sarvahāyaso  
mā ca naḥ kiṃ canāmamat ||  

### 131

#### PS_16.131.1
viṣṇoḥ kramo 'si sapatnahā  
pṛthivīsaṃśito 'gnitejāḥ |  
pṛthivīm anu vi krame 'haṃ  
pṛthivyās taṃ nir bhajāmo  
yo 'smān dveṣṭi yaṃ vayaṃ dviṣmaḥ |  
pūrvajān sapatnān avainān bādhe aty enān kramāmy  
apāṅ apanuttaḥ sapatnaḥ ||  

#### PS_16.131.2
viṣṇoḥ kramo 'si sapatnahā-  
-antarikṣasaṃśito vāyutejāḥ |  
antarikṣam anu vi krame 'ham  
antarikṣāt taṃ nir bhajāmo  
yo 'smān dveṣṭi yaṃ vayaṃ dviṣmaḥ |  
sahajān sapatnān (…) || +++(see 1fg)+++  

#### PS_16.131.3
viṣṇoḥ kramo 'si sapatnahā  
dyusaṃśitaḥ sūryatejāḥ |  
divam anu vi krame 'haṃ  
divas taṃ nir bhajāmo  
yo 'smān dveṣṭi yaṃ vayaṃ dviṣmaḥ |  
aparajān sapatnān (…) || +++(see 1fg)+++  

#### PS_16.131.4
(…) sapatnahā +++(see 1a)+++  
diksaṃśito vātatejāḥ |  
diśo anu vi krame 'haṃ  
digbhyas tam (…) || +++(see 1defg)+++  

#### PS_16.131.5
(…) sapatnahā- +++(see 1a)+++  
-āśāsaṃsito manastejāḥ |  
āśā anu vi krame 'ham  
āśābhyas tam (…) || +++(see 1defg)+++  

#### PS_16.131.6
(…) sapatnahā- +++(see 1a)+++  
-apsaṃsito varuṇatejāḥ |  
apo anu vi krame 'ham  
adbhyas tam (…) || +++(see 1defg)+++  

#### PS_16.131.7
(…) sapatnahā +++(see 1a)+++  
ṛksaṃśitaḥ sāmatejāḥ |  
ṛco anu vi krame 'haṃ  
ṛgbhyas tam (…) || +++(see 1defg)+++  

#### PS_16.131.8
(…) sapatnahā +++(see 1a)+++  
yajñasaṃśito brahmatejāḥ |  
yajñam anu vi krame 'haṃ  
yajñāt tam (…) || +++(see 1defg)+++  

#### PS_16.131.9
(…) sapatnahā- +++(see 1a)+++  
-oṣadhīsaṃśitaḥ somatejāḥ |  
oṣadhīr anu vi krame 'ham  
oṣadhībhyas tam (…) || +++(see 1defg)+++  

#### PS_16.131.10
(…) sapatnahā +++(see 1a)+++  
kṛṣisaṃśitaḥ puruṣatejāḥ |  
kṛṣim anu vi krame 'haṃ  
kṛṣyās tam (…) || +++(see 1defg)+++  

#### PS_16.131.11
viṣṇoḥ kramo 'si sapatnahā  
prāṇasaṃśito 'nnatejāḥ |  
prāṇam anu vi krame 'haṃ  
prāṇāt taṃ nirbhajāmo  
yo 'smān dveṣṭi yaṃ vayaṃ dviṣmaḥ ||  

### 132

#### PS_16.132.1
agamaṃ svar agamaṃ jyotir  
abhy aṣṭhāṃ viśvāḥ pṛtanā arātīḥ |  
yo +'smān dveṣṭi yaṃ vayaṃ dviṣmas  
tasyedaṃ prāṇam āyur ni veṣṭayāmi-  
-idam enam adhamaṃ tamo gamayāmi ||  

#### PS_16.132.2
sūryasyāvṛtam anv āvarte dakṣiṇām anv āvṛtam |  
diśo jyotiṣmatīr abhi paryāvarte  
sapta ṛṣīn abhi paryāvarte  
brahmābhi paryāvarte  
brāhmaṇān abhi paryāvarte |  
te me draviṇaṃ yacchantu  
te me brāhmaṇavarcasam ||  

#### PS_16.132.3
yat te 'nnaṃ bhuvaspata  
ākṣiyati pṛthivīm anu | +++(Bhatt. ākṣayatu)+++  
tasya nas tvaṃ bhuvaspate  
saṃprayaccha prajāpate |  
yaṃ vayaṃ mṛgayāmahe  
taṃ vadhai stṛṇavāmahi ||  

#### PS_16.132.4
vyātte parameṣṭhino  
brahmaṇāpīpadāma tam | +++(Bhatt. brahmaṇāpīpadāmṛ)+++  
vaiśvānarasya daṃṣṭrābhyāṃ  
mṛtyus taṃ samadhād abhi || +++(Bhatt. ibhiḥ)+++  

#### PS_16.132.5
iyaṃ taṃ psātv āhutiḥ  
samid devī sahīyasī |  
rājño varuṇasya bandho 'si  
so *'mum āmuṣyāyaṇam amuṣyāḥ putram anne prāṇe badhāna || +++(Bhatt. somam)+++  

#### PS_16.132.6
apām asmai vajraṃ pra harāmi  
caturbhṛṣṭiṃ śīrṣabhidyāya vidvān |  
so asya parvā pra śṛṇātu sarvā  
tan me devā hy anu jānantu viśve || +++(Bhatt. anu mā jānantu)+++  

#### PS_16.132.7
yad agne tapasā tapa  
upa prekṣāmahe vayam |  
priyāḥ śrutasya bhūyāsma- +++(Bhatt. priyā)+++  
-āyuṣmantaḥ sumedhasaḥ ||  

### 133

#### PS_16.133.1
virāḍ vā idam agre 'jāyata  
tasyā jātāyā abibhet sarvam |  
iyam evedaṃ bhaviṣyati na vayam iti ||  

#### PS_16.133.2
sod akrāmat sā dakṣiṇāgnau ny akrāmat |  
yajñarto vāsateyo bhavati ya evaṃ veda ||  

#### PS_16.133.3
(…) sā gārhapatye ny akrāmat | +++(see 2a)+++  
gṛhamedhī gṛhapatir bhavati (…) || +++(see 2b)+++  

#### PS_16.133.4
(…) sāhavanīye ny akrāmat | +++(see 2a)+++  
yanty asya devā devahūtiṃ priyo devānāṃ bhavati (…) || +++(see 2b; Bhatt. devahetiṃ)+++  

#### PS_16.133.5
(…) sā sabhāyāṃ ni (…) | +++(see 2a)+++  
yanty asya sabhāṃ sabhyo bhavati (…) || +++(see 2b)+++  

#### PS_16.133.6
(…) sā samitau ni (…) | +++(see 2a)+++  
yanty asya samitiṃ sāmityo bhavati (…) || +++(see 2b)+++  

#### PS_16.133.7
(…) sāmantraṇe ny akrāmat | +++(see 2a)+++  
yanty asyāmantraṇam āmantraṇīyo bhavati ya evaṃ veda ||  

#### PS_16.133.8
(…) sāntarikṣe caturdhā vikrāntātiṣṭhat +++(see 2a)+++  
tāṃ devamanuṣyā abruvann  
iyaṃ tad veda yad ubhaya upajīvema-  
-imām upa hvayāmahā iti tām upahvāyanta |  
ūrja ehi svadha ehi sūnṛta ehīrāvaty ehīti |  
tasyā agnir vatsa āsīd gāyatry abhidhāny abhram ūdhaḥ ||  

#### PS_16.133.9
tasyā bṛhac ca rathantaraṃ ca dvau stanāv āstāṃ  
yajñāyajñiyaṃ ca vāmadevyaṃ ca dvau |  
oṣadhīr vai rathantaraṃ  
devā aduhran vyaco bṛhad +++(Bhatt. aduhraṃ)+++  
apo vāmadevyaṃ yajñaṃ yajñāyajñiyam || +++(Bhatt. yajñiyāyajñam)+++  

#### PS_16.133.10
ete vai virājaḥ kāmadugha stanāḥ |  
kāmaṃkāmaṃ virājaṃ duhe ya evaṃ veda ||  

### 134

#### PS_16.134.1
(sod akrāmat) sā vanaspatīn āgacchat  
tāṃ vanaspatayo 'ghnata  
sā saṃvatsare sam abhavat |  
tasmāt saṃvatsare vanaspatīnāṃ vṛkṇam api rohati  
vṛścyanty asyāpriyaṃ bhrātṛvyaṃ ya (evaṃ veda) ||  

#### PS_16.134.2
(…) sā pitṝn āgacchat  
tāṃ pitaro 'ghnata  
sā māse sam abhavat |  
tasmān māse pitṛbhyo dadati  
svadhāvān pitṛṣu bhavati pra pitṛyāṇaṃ panthāṃ jānāti yaḥ (…) ||  

#### PS_16.134.3
(…) sā devān āgacchat  
tāṃ devā aghnata +++(Bhatt. ghnata)+++  
sārdhamāse sam abhavat |  
tasmād ardhamāse devebhyo juhvati  
juhoty agnihotraṃ pra devayānaṃ panthāṃ jānāti yaḥ (…) ||  

#### PS_16.134.4
(…) sā manuṣyān āgacchat  
tāṃ manuṣyā aghnata +++(Bhatt. ghnata)+++  
sā sadyaḥ sam abhavat |  
tasmād ubhayadyur manuṣyā upa haranty  
upāsya gṛhe haranti yaḥ (…) ||  

### 135

#### PS_16.135.1
sod akrāmat sāsurān āgacchat  
tām asurā upāhvayanta māya ehīti |  
tasyā virocanaḥ prāhrādur vatsa āsīd ayaspātraṃ pātram |  
tāṃ dvimūrdhārtviyo 'dhok tāṃ māyām adhok |  
tāṃ māyām asurā upa jīvanty  
upajīvanīyo bhavati ya evaṃ veda ||  

#### PS_16.135.2
(…) sā pitṝn āgacchat +++(see 1a)+++  
tāṃ pitara upāhvayanta svadha ehīti |  
tasyā yamo vaivasvato vatsa āsīd rajatapātraṃ pātram |  
tām antako mārtayo 'dhok tāṃ svadhām adhok |  
tāṃ svadhāṃ pitara upa (…) || +++(see 1ef)+++  

#### PS_16.135.3
(…) sā manuṣyān āgacchat +++(see 1a)+++  
tāṃ manuṣyā upāhvayanterāvaty ehīti |  
tasyā manur vaivasvato vatsa āsīt pṛthivīpātraṃ pātram |  
tāṃ pṛthur vainyo 'dhok tāṃ kṛṣiṃ ca sasyaṃ cādhok |  
tāṃ kṛṣiṃ ca sasyaṃ ca manuṣya upa (…) || +++(see 1ef)+++  

#### PS_16.135.4
(…) sā devān āgacchat +++(see 1a)+++  
tāṃ devā upāhvayantorja ehīti |  
tasyā indro vatsa āsīd dārupātraṃ pātram |  
tāṃ savitādhok tām ūrjam adhok |  
tām ūrjaṃ devā upa (…) || +++(see 1ef)+++  

#### PS_16.135.5
(…) sā sapta ṛṣīn āgacchat +++(see 1a)+++  
tāṃ sapta ṛṣaya upāhvayanta brahmaṇvaty ehīti |  
tasyāḥ somo vatsa āsīc chandaḥpātraṃ pātram |  
tāṃ bṛhaspatir āṅgiraso 'dhok tāṃ brahma ca tapaś cādhok |  
tad brahma ca tapaś ca sapta ṛṣaya upa (…) || +++(see 1ef)+++  

#### PS_16.135.6
(…) sā gandharvāpsarasa āgacchat +++(see 1a)+++  
tāṃ gandharvāpsarasa upāhvayanta puṇyagandha ehīti |  
tasyāś citrarathaḥ sauryavarcaso vatsa āsīt puṣkaraparṇaṃ pātram |  
tāṃ vasuruciḥ sauryavarcaso 'dhok tāṃ puṇyaṃ gandham adhok |  
taṃ puṇyaṃ gandhaṃ gandharvāpsarasā upa (…) || +++(see 1ef)+++  

#### PS_16.135.7
(…) sā puṇyajanān āgacchat +++(see 1a)+++  
tāṃ puṇyajanā upāhvayanta tirodha ehīti |  
tasyāḥ kubero vaiśravaṇo vatsa āsīd āmapātraṃ pātram |  
tāṃ rajatanābhiḥ kāberako 'dhok tāṃ tirodhām adhok |  
tāṃ tirodhāṃ puṇyajanā upa (…) || +++(see 1ef)+++  

#### PS_16.135.8
sod akrāmat sā sarpān āgacchat  
tāṃ sarpā upāhvayanta viṣavaty ehīti |  
tasyās takṣako vaiśāleyo vatsa āsīd alābupātraṃ pātram |  
tāṃ dhṛtarāṣṭra airāvato 'dhok tāṃ viṣam adhok |  
tad viṣaṃ sarpā upa jīvanty  
upajīvanīyo bhavati ya evaṃ veda ||  

#### PS_16.135.9
tasmād yasmā alābunābhiṣiñcen +++(Bhatt. yasmādalābunā)+++  
manasā tvā pratyāhanmīty enaṃ pratyāhanyāt |  
yat pratyāhanti viṣaṃ pratyāhanti  
na ca pratyāhanti viṣam anu prasicyate |  
viṣam asyāpriyaṃ bhrātṛvyaṃ hanti ya evaṃ veda ||  

anuvāka 19 ||

### 136

#### PS_16.136.1
aghāyatām api nahyā mukhāni  
sapatneṣu vajram arpayaitam |  
indreṇa dattā prathamā śataudanā  
bhrātṛvyaghnī yajamānāya gātuḥ ||  

#### PS_16.136.2
vediṣ ṭe carma bhavatu  
barhir lomāni yāni te |  
eṣā tvā raśanāgrahīd  
grāvā tvaiṣo 'dhi nṛtyatu || +++(Bhatt. tveṣodhi)+++  

#### PS_16.136.3
bālās te prokṣaṇīḥ santu  
jihvā saṃ mārṣṭv aghnye |  
śuddhā tvaṃ yajñiyā bhūtvā  
divaṃ prehi śataudane ||  

#### PS_16.136.4
yaḥ śataudanāṃ pacati  
kāmapreṇa sa kalpate | +++(Bhatt. si)+++  
prītā hy asya ṛtvijaḥ  
sarve yanti yathāyatham ||  

#### PS_16.136.5
ye te devi śamitāraḥ  
paktāro ye ca te janāḥ |  
ete tvā sarve gopsyanti +++(Bhatt. gopsanti)+++  
maibhyo bhaiṣīḥ śataudane ||  

#### PS_16.136.6
sa svargam ā rohati  
yatrādas tridivaṃ divaḥ |  
hiraṇyajyotiṣaṃ kṛtvā  
yo dadāti śataudanām ||  

#### PS_16.136.7
sa tāṃl lokān sam āpnoti +++(Bhatt. tāṃ)+++  
yeṣu devāḥ samāsate |  
apūpaṃ nābhiṃ kṛtvā  
yo dadāti śataudanām ||  

#### PS_16.136.8
vasavas tvā dakṣiṇata  
uttarān marutas tvā |  
ādityāḥ paścād gopsyanti +++(Bhatt. gopsanti)+++  
sātirātram agniṣṭomam ati drava || +++(Bhatt. bhruva (drava+?))+++  

#### PS_16.136.9
gandharvā apsaraso devi  
rudrā aṅgirasas tvā |  
ete tvā sarve gopsyanti +++(Bhatt. gopsanti)+++  
sātirātram agniṣṭomam ati drava || +++(Bhatt. dravaḥ)+++  

#### PS_16.136.10
antarikṣaṃ divaṃ bhūmim  
ādityān maruto diśaḥ |  
lokān sarvān āpnoti  
yo dadāti śataudanām ||  

### 137

#### PS_16.137.1
ghṛtaṃ prokṣantī subhagā  
devān devī gamiṣyati |  
paktāram aghnye mā hiṃsīr  
divaṃ prehi śataudane ||  

#### PS_16.137.2
ye pitaro diviṣado 'ntarikṣasadaś ca  
ye ceme bhūmyām adhi |  
tebhyas tvaṃ dhukṣva sarvadā +++(Bhatt. dhukṣa(kṣva?))+++  
kṣīraṃ sarpir atho madhu ||  

#### PS_16.137.3
yat te śiro ye ca śṛṅge  
yau karṇau yau ca te akṣyau |  
āmikṣāṃ duhratāṃ dātre  
kṣīraṃ sarpir atho madhu ||  

#### PS_16.137.4
yat te mukhaṃ yā jihvā  
ye dantā ye ca te hanū |  
(…) || +++(see 3cd)+++  

#### PS_16.137.5
yat te klomā yad dhṛdayaṃ  
purītat sahakaṇṭhikā |  
(…) || +++(see 3cd)+++  

#### PS_16.137.6
yat te yakṛd ye matasne  
āntrāṇi yāś ca te gudāḥ | +++(Bhatt. gudā)+++  
(…) || +++(see 3cd)+++  

#### PS_16.137.7
yas te plāśir yo vaniṣṭur  
yau kukṣī yac ca ta udaram |  
(…) || +++(see 3cd)+++  

#### PS_16.137.8
yas te majjā yāny asthīni  
yan māṃsaṃ yac ca lohitam |  
(…) || +++(see 3cd)+++  

#### PS_16.137.9
yau te bāhū yau te aṃsau  
doṣaṇī yā ca te kakut |  
(…) || +++(see 3cd)+++  

#### PS_16.137.10
ye te skandhā yā grīvā +++(Bhatt. yatte)+++  
yāḥ pṛṣṭīr yāś ca parśavaḥ |  
(…) || +++(see 3cd)+++  

### 138

#### PS_16.138.1
yau ta ūrū aṣṭhīvantau +++(Bhatt. ūru)+++  
ye śroṇī yā ca te bhasat |  
(…) || +++(see 16.137.3cd)+++  

#### PS_16.138.2
yat te pucchaṃ ye te bālā +++(Bhatt. ye bālā)+++  
yad ūdho ye ca te stanāḥ |  
(…) || +++(see 16.137.3cd)+++  

#### PS_16.138.3
yās te jaṅghā yāḥ kuṣṭhikā  
ṛtsarā ye ca te śaphāḥ | +++(Bhatt. hritsarā)+++  
(…) || +++(see 16.137.3cd)+++  

#### PS_16.138.4
yat te carma śataudane  
yāni lomāny aghnye |  
āmikṣāṃ duhratāṃ dātre  
kṣīraṃ sarpir atho madhu ||  

#### PS_16.138.5
ayaṃ te stana āmikṣām  
ayaṃ sarpir ayaṃ madhu |  
ayaṃ te sarvān kāmān  
duhāṃ devi śataudane ||  

#### PS_16.138.6
kroḍau te stāṃ puroḍāśāv  
ājyenābhighāritau |  
tau pakṣau devi kṛtvā  
sā dātāraṃ divaṃ vaha ||  

#### PS_16.138.7
ulūkhale musale ye ca carmaṇi  
ye vā śūrpe taṇḍulāḥ kaṇāḥ |  
yad vā vāto mātariśvā mamātha-  
-agniṣ ṭad dhotā suhutaṃ kṛṇotu ||  

#### PS_16.138.8
apo devīr madhumatīr ghṛtaścuto  
brahmaṇāṃ hasteṣu prapṛthak sādayāmi |  
yatkāma idam abhiṣiñcāmi vo 'haṃ  
tan no astu  
vayaṃ syāma patayo rayīṇām ||  

### 139

#### PS_16.139.1
prajāpatiś ca parameṣṭhī ca śṛṅge indraḥ śiro  
agnir lalāṭaṃ yamaḥ kṛkāṭaṃ somo rājā mastiṣkaḥ |  
satyaṃ cakṣur ṛtaṃ śrotre prāṇāpānau nāsike +++(Bhatt. cakṣu)+++  
dyaur uttarā hanuḥ pṛthivy adharā ||  

#### PS_16.139.2
agnir āsyaṃ vidyuj jihvā  
maruto dantāḥ pavamānaḥ prāṇaḥ |  
viśvaṃ vāyuḥ kaṇṭhaḥ svargo lokaḥ  
kṛṣṇadraṃ vidharaṇī vikeśyaḥ ||  

#### PS_16.139.3
revatī grīvāḥ kṛttikā skandhā  
gharmo vahaḥ śyenaḥ kroḍo antarikṣaṃ pājasyam |  
mitraś ca varuṇaś cāṃsau  
tvaṣṭā cāryamā ca doṣaṇī ||  

#### PS_16.139.4
mahādevo bāhū bṛhaspatiḥ kakud bṛhatīḥ kīkasāḥ |  
devānāṃ patnīḥ pṛṣṭaya upasadaḥ parśavaḥ ||  

#### PS_16.139.5
indrāṇī bhasad vātaḥ pucchaṃ pavamāno bālāḥ |  
brahma ca kṣatraṃ ca śroṇī balam ūrū  
dhātā ca savitā cāṣṭhīvantau ||  

#### PS_16.139.6
jaṅghā gandharvā apsarasaḥ +++(Bhatt. (a)psarasaḥ)+++  
kuṣṭhikā aditiḥ śaphāḥ |  
ceto hṛdayaṃ yakṛn medhā  
harimā pittaṃ vrataṃ purītat ||  

#### PS_16.139.7
kṣut kukṣir irā vaniṣṭhuḥ +++(Bhatt. kṣuta)+++  
parvatāḥ plāśir devajanā gudā  
manuṣyā āntrāṇy atrā udaram  
itarajanā ūbadhyaṃ rakṣāṃsi lohitam |  
krodho vṛkkau manyur āṇḍau prajā śepaḥ ||  

#### PS_16.139.8
samudro vastir nadī sūtrī  
stanayitnur ūdho varṣasya pataya stanāḥ |  
viśvavyacāś carmauṣadhayo lomāni nakṣatrāṇi rūpam ||  

#### PS_16.139.9
abhraṃ pīvo majjā nidhanam |  
nidhanaṃ bhūtyāḥ prajāyāḥ paśūnāṃ bhavati ya evaṃ veda ||  

#### PS_16.139.10
indraḥ prāṅ tiṣṭhan dakṣiṇā tiṣṭhan yamaḥ  
pratyaṅ tiṣṭhan dhātodaṅ tiṣṭhan savitā |  
tṛṇāni prāptaḥ somo rājāvṛtta ānandaḥ | +++(Bhatt. rājāvṛtrahānandaḥ)+++  
īkṣamāno mitre yujyamāno vaiśvadevo yuktaḥ prajāpatir vimuktaḥ sarvam |  
etad vai gorūpam |  
upainaṃ rūpavantaḥ paśavas tiṣṭhanti ya evaṃ veda || +++(Bhatt. rūpaṃvantaḥ)+++  

### 140

#### PS_16.140.1
śrameṇa tapasā sṛṣṭā  
brahmaṇā vittarte śritā |  
satyenāvṛtā śriyā prāvṛtā yaśasā parivṛtā svadhayā  
parihitā śraddhayā paryūḍhā dīkṣayā guptā  
yajñe pratiṣṭhitā loko nidhanam ||  

#### PS_16.140.2
chandāṃsi rūpam aṅgirasaḥ  
santāpā brahma padavā-  
-ayaṃ brāhmaṇo 'dhipatiḥ |  
tām ādadānasya brahmagavīṃ  
jinato brāhmaṇaṃ kṣatriyasya |  
apa krāmati sūnṛtā vīryaṃ puṇyā lakṣmīḥ ||  

### 141
ojaś ca tejaś ca sahaś ca balaṃ ca ||  
vāk cendriyaṃ ca śrīś ca dharmaś ca ||  
brahma ca kṣatraṃ ca rāṣṭraṃ ca viśaś ca ||  
tviṣiś ca yaśaś ca varcaś ca draviṇaṃ ca ||  
āyuś ca rūpaṃ ca nāma ca kīrtiś ca ||  
payaś ca rasaś cānnaṃ cānnādyaṃ ca ||  
prāṇaś cāpānaś ca cakṣuś ca śrotraṃ ca ||  
ṛtaṃ ca satyaṃ ceṣṭaṃ ca pūrtaṃ ca prajā paśavaś ca ||  
tāni sarvāṇy apa krāmanti kṣatriyasya brahmagavīm ādadānasya ||  

### 142

#### PS_16.142.1
saiṣā bhīmā brahmagavy aghaviṣā  
kṛtyā kūlbajam āvṛtā +++(Bhatt. kulvajam ābhṛtā)+++  
sarvāṇy asyāṃ krūrāṇi sarve ca mṛtyavaḥ  
sarvāṇy asyāṃ ghorāṇi sarve ca puruṣavadhāḥ ||  

#### PS_16.142.2
sā brahmajyaṃ brahmagavy ādīyamānā  
mṛtyoḥ paḍvīśa ā dyati |  
meniḥ śatavadhā hi sā  
brahmajyasya kṣitir hi sā ||  

#### PS_16.142.3
tasmād vai brāhmaṇānāṃ gaur  
durādharṣā vijānatā |  
vaiśvānara udvītā +++(Bhatt. udgīthā)+++  
mahādevo 'pekṣamāṇā  
vajro dhāvantī +++(Bhatt. dhāvanti)+++  
hetiḥ śaphān utkhidantī ||  

#### PS_16.142.4
kṣurapavir īkṣamāṇā  
mṛtyur hiṅkṛṇvatī |  
vāśyamānābhi sphūrjati +++(Bhatt. vāśyamānāvi)+++  
brahmagavī brahmajyam ||  

### 143

#### PS_16.143.1
ugro devaḥ pucchaṃ paryasyantī  
sarvajyāniḥ karṇau varīvarjayantī  
rājayakṣmo mehantī menir duhyamānā śīrṣaktir dugdhā |  
sedir upatiṣṭhantī +++(Bhatt. setadir)+++  
mithoyodhaḥ parāmṛṣṭā  
śaravyā mukhe 'pinahyamāne ||  

#### PS_16.143.2
ṛtir hanyamānā vyṛddhir hṛtā- +++(Bhatt. ṛtur … hitā-)+++  
-aghaviṣā nipatantī tamo nipatitā |  
anugacchantī prāṇān upa dāsayati brahmagavī brahmajyasya ||  

### 144

#### PS_16.144.1
vairaṃ vikṛtyamānā  
pautrādyaṃ vibhājyamānā  
devahetir hriyamāṇāmatir hitā nirṛtir nihitā | +++(Bhatt. hrīyamāṇāmatir)+++  
pāpmādhidhīyamānā +++(Bhatt. pāpmānidhīyamānā)+++  
pāruṣyam avadhīyamānāprajastāvihitā ||  

#### PS_16.144.2
gharmaḥ paryādhīyamānā  
vaiśvānaraḥ parihitā  
viṣaṃ prayasyantī takmā prayastā |  
mūlabarhaṇī paryākriyamāṇā kṣitiḥ paryākṛtā ||  

#### PS_16.144.3
aghaṃ pacyamānā parābhūtiḥ pakvā |  
sugudhriyamāṇāśīviṣa uddhṛtāsaṃjñā gandhena ||  

#### PS_16.144.4
abhūtir upahriyamāṇā parābhūtir upahṛtā |  
śarvaḥ kruddhaḥ piśyamānā +++(Bhatt. sarvaḥ … piṣyamāṇā)+++  
śimidā piśitā ||  

#### PS_16.144.5
ārtir aśyamānā vīkarto aśitā | +++(Bhatt. asyamānā vīkartositā)+++  
aśitā lokāc chinatti brahmacārī brahmajyam asmāc cāmuṣmāc ca || +++(Bhatt. asitā)+++  

### 145

#### PS_16.145.1
tasyā āhananaṃ kṛtyā menir āśasanaṃ valaga ūbadhyam  
asvagatā parihvṛtā | +++(Bhatt. pariddnutā)+++  
agniḥ kravyād bhūtvā brahmagavī brahmajyaṃ praviśyātti ||  

#### PS_16.145.2
sarvāsyāṅgāni mūlāni vṛścati +++(Bhatt. vṛścyati)+++  
chinatty asya pitṛbandhūn parā bhāvayati mātṛbandhūn |  
vivāhāṃ jñātīn sarvān api kṣāpayati brahmagavī kṣatriyasyāpunardīyamānā || +++(Bhatt. jñātīṃ sarvam)+++  

#### PS_16.145.3
avāstum enam asvagam aprajasaṃ karoty +++(Bhatt. apratisaṃ)+++  
aparāparaṇo bhavati kṣīyate | +++(Bhatt. aparāpariṇo)+++  
ya evaṃ viduṣo brāhmaṇasya kṣatriyo gām ādatte ||  

#### PS_16.145.4
kṣipraṃ vai tasyāhanane  
gṛdhrāḥ kurvata ailavam |  
(…) tasyādahanaṃ  
pari nṛtyanti keśinīr  
āghnānāḥ pāṇinorasi  
kurvāṇāḥ pāpam ailavam ||  

#### PS_16.145.5
(…) tasya vāstuṣu  
gaṅgaṇaṃ kurvate vṛkāḥ |  
kṣipraṃ vai tasya pṛcchanti  
yat tad āsīd idaṃ nu tāt ||  

### 146

#### PS_16.146.1
chindhy ā chindhi pra chindhy  
api kṣāpaya kṣāpaya |  
ādadānam āṅgirasi  
brahmajyam upa dāsaya ||  

#### PS_16.146.2
vaiśvadevī hy ucyase  
kṛtyā kūlbajām āvṛtā  
oṣantī samoṣantī brahmaṇo vajraḥ ||  

#### PS_16.146.3
kṣurapavir mṛtyur bhūtvāpidhāvitaḥ |  
ā datse jinatāṃ varca  
iṣṭaṃ pūrtaṃ cāśiṣaḥ ||  

#### PS_16.146.4
ādāya jītaṃ jītāya  
loke 'muṣmin pra yacchasi | +++(Bhatt. yacchati)+++  
aghnye padavīr bhava brāhmaṇasyābhiśastyā || +++(Bhatt. padavī)+++  

#### PS_16.146.5
meniḥ śaravyā bhavāghād aghaviṣā bhava |  
agnhye pra śiro jahi brahmajyasya kṛtāgasaḥ ||  

#### PS_16.146.6
tvayā pravṛktaṃ rajatam  
agnir dahatu duṣkṛtaṃ  
devapīyum arādhasam | +++(Bhatt. devapīyūm)+++  
vṛśca pra vṛśca chindhi pra chindhi +++(Bhatt. 2x vṛścya)+++  
kṛnta pra kṛnta piṃśa pra piṃśauṣa sam oṣa daha pra daha |  
brahmajyaṃ devy aghnya  
ā mūlād anu saṃdaha ||  

### 147

#### PS_16.147.1
yat te śīrṣaṇi daurbhāgyaṃ  
saktaṃ keśeṣu nihitaṃ lalāṭe |  
ayaṃ tad viśvabheṣajo  
apāmārgo 'pa lumpatu ||  

#### PS_16.147.2
yat te bhruvor daurbhāgyaṃ  
karṇayor akṣṇor hitam |  
(…) || +++(see 1cd)+++  

#### PS_16.147.3
(yat) te mukhe nāsikāyāṃ  
daurbhāgyaṃ vācy oṣṭhayoḥ |  
(…) || +++(see 1cd)+++  

#### PS_16.147.4
yat te datsu daurbhāgyaṃ  
jihvāyāṃ chubuke hitam |  
(…) || +++(see 1cd)+++  

#### PS_16.147.5
(yat) te manasi saṃkalpe  
daurbhāgyaṃ prāṇa āhitam |  
(…) || +++(see 1cd)+++  

#### PS_16.147.6
yat te hanvor daurbhāgyaṃ  
kaṇṭhe klomasu viṣṭhitam |  
(…) || +++(see 1cd)+++  

#### PS_16.147.7
yat te skandheṣu grīvāsu  
daurbhāgyaṃ kīkasāsv anūkye |  
(…) || +++(see 1cd)+++  

#### PS_16.147.8
yat te doṣṇor daurbhāgyam  
aṃsayor upapakṣayoḥ |  
(…) || +++(see 1cd)+++  

#### PS_16.147.9
yat te bāhvor daurbhāgyam  
aratnyoḥ kalkuṣīr anu | +++(Bhatt. kalpuṣīr)+++  
(…) || +++(see 1cd)+++  

#### PS_16.147.10
yat te hastayor daurbhāgyaṃ  
pāṇyor aṅgulīr anu |  
(…) || +++(see 1cd)+++  

### 148

#### PS_16.148.1
yat te pṛṣṭiṣu daurbhāgyaṃ  
jaghane sphijor hitam |  
(…) || +++(see 16.147.1cd)+++  

#### PS_16.148.2
yat ta urasi daurbhāgyaṃ +++(Bhatt. yat te)+++  
pārśvayo stanayor hitam | +++(Bhatt. pārśvayoḥ)+++  
(…) || +++(see 16.147.1cd)+++  

#### PS_16.148.3
yat te hṛdaye daurbhāgyaṃ  
nābhyāṃ vakṣaṇā anu |  
(…) || +++(see 16.147.1cd)+++  

#### PS_16.148.4
yat te plīhni daurbhāgyaṃ +++(Bhatt. pihni (⟨ plīhni?))+++  
yad vā yakani vṛkkayoḥ |  
(…) || +++(see 16.147.1cd)+++  

#### PS_16.148.5
yat te gudāsv āntreṣu  
daurbhāgyam udare hitam |  
(…) || +++(see 16.147.1cd)+++  

#### PS_16.148.6
yat te vastau daurbhāgyaṃ  
vaniṣṭhau plāśāv āhitam |  
(…) || +++(see 16.147.1cd)+++  

#### PS_16.148.7
yat te bhaṃsasi daurbhāgyaṃ  
yad vā yāśuṣu muṣkayoḥ |  
(…) || +++(see 16.147.1cd)+++  

#### PS_16.148.8
yat te śroṇyor daurbhāgyam  
avacālūśayor hitam |  
(…) || +++(see 16.147.1cd)+++  

#### PS_16.148.9
yat te bhasadi daurbhāgyam +++(Bhatt. bhasati)+++  
ūrvor jānunor hitam |  
(…) || +++(see 16.147.1cd)+++  

#### PS_16.148.10
yat te jaṅghayor daurbhāgyaṃ  
sthūrayoḥ pārṣṇyor hitam |  
(…) || +++(see 16.147.1cd)+++  

### 149

#### PS_16.149.1
yat te gulphayor daurbhāgyaṃ  
pādayor aṅgulīr anu |  
(…) || +++(see 16.147.1cd)+++  

#### PS_16.149.2
(yat) te paruṣu daurbhāgyaṃ  
māṃse asthiṣu majjasu |  
(…) || +++(see 16.147.1cd)+++  

#### PS_16.149.3
yat te kiṃ ca daurbhāgyam  
aṅgeaṅge pratiṣṭhitaṃ  
yad vā lomasu viṣṭhitam |  
(…) || +++(see 16.147.1cd)+++  

#### PS_16.149.4
yat te akṣeṣu daurbhāgyaṃ  
prahāyām adhidevane |  
(…) || +++(see 16.147.1cd)+++  

#### PS_16.149.5
yat te paśuṣu daurbhāgyaṃ  
kṛṣyām aśaner hitam |  
(…) || +++(see 16.147.1cd)+++  

#### PS_16.149.6
yā te lakṣmīr brūṇahatyā-  
-atho yā te aputratā |  
(…) || +++(see 16.147.1cd)+++  

#### PS_16.149.7
yat te diṣṭaṃ pitṛṣadyam  
atho yā te apacitā |  
(…) || +++(see 16.147.1cd)+++  

#### PS_16.149.8
yā te kā ca pāpī lakṣmīr  
atho yā te apaśutā |  
ayaṃ tad viśvabheṣajo  
apāmārgo 'pa lumpatu ||  

#### PS_16.149.9
kaṇṭhadaghnām ahimārttinṛṇāṃ +++(Bhatt. ⟨ mārtimṛṇāṃ?)+++  
devebhyaḥ kilbiṣaṃ yad babhūva |  
imās tad āpaḥ pra vahantu ripraṃ  
punātu mā śatadhāraṃ pavitram ||  

#### PS_16.149.10
snāhi ripraṃ śamalaṃ ca sarvaṃ  
kṛṣṇe cele sādayitvā pāpam |  
hitvāvartiṃ nirṛtiṃ mṛtyupāśān  
sūryaṃ jyotir abhy ehy agnim ||  

#### PS_16.149.11
udyanto asmān mahataḥ samudrān  
mucyamāno aṃhasaḥ pāpmanaś ca |  
punar manaḥ punar āyur na āgan  
mā mā dabhan paṇayo yātudhānāḥ ||  

#### PS_16.149.12
ava ripram anikṣmahy  
aśastim adhy ātmanaḥ |  
varca ā dhīyatāṃ mayi  
teja ā dhīyatāṃ mayi |  
prāṇāpānau mā mā hāsiṣṭaṃ  
sarvam āyur aśīya ||  

anuvāka 21 ||

### 150
brahma jajñānam ity ekā ||  

#### PS_16.150.2
brahma bhrājad ud agād antarikṣaṃ  
divaṃ ca brahmāvādhūṣṭāmṛtena mṛtyum |  
brahmopadraṣṭā sukṛtasya sākṣād  
brahmāsmad apa hantu śamalaṃ tamaś ca || +++(Bhatt. tapaś)+++  

#### PS_16.150.3
pratīcīr āyatā stara  
vitatāḥ paśyāmahai | +++(Bhatt. ⟨ paśyāmahai?)+++  
samudre apsu yā hitā-  
-asurāṇām ayasmayī ||  

#### PS_16.150.4
hariḥ suparṇo divam āruho 'rciṣā  
ye tvā dipsanti divam utpatantam |  
ava tāṃ jahi harasā jātavedo  
'bibhyad ugro hy arciṣā  
divam ā roha sūrya ||  

#### PS_16.150.5
ayojālā asurā māyino 'yasmayaiḥ  
pāśair aṅkino ye caranti |  
tāṃs te randhayāmi harase jātavedaḥ  
sahasrabhṛṣṭiḥ sapatnān pramṛṇan yāhi vajraḥ || +++(Bhatt. sahasrapṛṣṭhiḥ)+++  

#### PS_16.150.6
devānām adhipā eti gharma  
ṛtena bhrājann amṛtaṃ vicaṣṭe |  
hiraṇyavarṇo nabhaso deva sūrya  
gharmo bhrājan divo antān pary eṣi vidyutā ||  

#### PS_16.150.7
vidyotante vidyuto agnijihvā  
hiraṇyavarṇā amṛtā apsv antaḥ samudre |  
rudrasya kṣipno stanayitnor vidyut tasya +++(Bhatt. vidyu)+++  
vaiśvānārasya hetiḥ pari ṇo vṛṇaktu ||  

#### PS_16.150.8
vidyutā bhrājan hṛdayaṃ yāty agnir  
vyāghrā apsuṣado yatra bhīmāḥ |  
viṣṇoḥ kramai stanayann eti rudro  
nudaṃ chatrūn vi mṛdho bādhamāno  
'sapatnāḥ pradiśo me kṛṇotu ||  

#### PS_16.150.9
apo vasānaḥ samaity antarikṣaṃ  
divaṃ ca samiddho agnir divyas tapodhāḥ |  
vaiśvānaraḥ śamayā śītarūre  
apāṃ suparṇo diva eti pṛṣṭhe ||  

#### PS_16.150.10
vaiśvānaraḥ samudraṃ pary eti śukro  
gharmo bhrājan tejasā rocamāṇaḥ |  
nudaṃ chatrūn pradahan me sapatnān  
ādityo dyām adhyarukṣad vipaścit ||  

### 151

#### PS_16.151.1
vaiśvānaraḥ saṃ tapaty antarikṣaṃ  
divaṃ ca samiddho agnir divyas tapojāḥ |  
śikṣantv asmā abhi sunvanti soma  
ṛtena bhrājann amṛtaṃ vaste atkī ||  

#### PS_16.151.2
rārahyete nelayataḥ  
śītarūre tanvāv asya bhīme |  
rūpāṇy eti bahudhā vasāno  
guhā kṛṇvānas tanvaḥ parācīḥ ||  

#### PS_16.151.3
pañcāre cakre parivartamāne  
samārohanti bhuvanāni viśvā |  
tasya nākṣas tapyate bhūribhāraḥ  
sanād eva na chidyate sanābhiḥ ||  

#### PS_16.151.4
pañcabhis taptas tapaty eṣa etat  
sahasradhāmānam anu tiṣṭhanty enam |  
sapta tvā sūrya harito vahanti  
brahmaṇādityas trivṛtā mukhena ||  

#### PS_16.151.5
vi dyotate dyotata ā ca dyotate  
apsv antar amṛto gharma udyan |  
hantā vṛtrasya haritām anīkam  
anādhṛṣṭās tanvaḥ sūryasya ||  

#### PS_16.151.6
gharmaḥ paścād uta gharmaḥ purastād  
ayodaṃṣṭrāya dviṣato 'pi dadhmaḥ |  
vaiśvānaraḥ śītarūre vasānaḥ  
sapatnān me dviṣato hantu sarvān ||  

#### PS_16.151.7
ṛtūn ṛtubhiḥ śrapayati  
brahmaṇaikavīro gharmaḥ  
śucānaḥ samidhā samiddhaḥ |  
brahmā tvā tapati brahmaṇā tejasā ca ||  

#### PS_16.151.8
brahma jajñānaṃ prathamaṃ  
samā dade taj jāyamānaṃ  
na bibhide na bhidyate |  
tad aṅgamānaṃ pitaraṃ vyāhati +++(Bhatt. ⟨ aṃhamānaṃ?)+++  
tasya nāḍya ātatā vitatās tatā u tāḥ ||  

#### PS_16.151.9
asayajjāna sata ā jabhāra +++(Bhatt. ⟨ asajjajāna?)+++  
ya īṃ jajāna sa id asya bhartā |  
prajāpatiḥ prajābhiḥ saṃvidānas  
trīṇi jyotīṃṣi dadhate na pākaḥ ||  

#### PS_16.151.10
prajāpatiś carati garbhe antaḥ  
sa jāyamāno bahudhā pra jāyate |  
tasya padam abhi paśyanti vedhasas  
tasminn ārpitā bhuvanāni viśvā ||  

### 152

#### PS_16.152.1
yasmin devāḥ pitaro manuṣyā  
arā nābhāv iva śritāḥ |  
apāṃ tvā puṣpaṃ pṛcchāmi  
yatra tan māyayāhitam || +++(Bhatt. māyāhitam)+++  

#### PS_16.152.2
yatrāpāṃ puṣpaṃ nihitaṃ  
māyayātihitaṃ guhā |  
yo vai tad vidyāt pratyakṣaṃ  
sa vidyād brāhmaṇaṃ mahat ||  

#### PS_16.152.3
maṇis triṣūtro nihitaḥ svarvid  
ūrdhvas tiryaṅ viśa etu prajānan |  
sa pumān puṃso janayann ṛtena  
sarvān antān gacchatu sadya eva ||  

#### PS_16.152.4
sarvāṃ rātrīṃ sam oṣatv  
ādityo jātavedasā |  
agner adhi divam ā rohann  
āyuṣā sam anaktu mā  
varcasā saṃ sṛjāti mā ||  

#### PS_16.152.5
gharmaḥ sāhasraḥ samidhā samiddho  
'sapatnāḥ pradiśo me kṛṇotu |  
sapatnān sarvān me sūryo  
hantu vaiśvānaro hariḥ ||  

#### PS_16.152.6
gharmas taptaḥ pra dahatu +++(Bhatt. tapta(ḥ))+++  
bhrātṛvyān dviṣato mama |  
ā dattāṃ chatrūn āditya  
udyan sūryaḥ pṛtanyataḥ ||  

#### PS_16.152.7
vaiśvānaraḥ pra dahatu  
bhrātṛvyān dviṣato vṛṣā |  
udyan me śukra ādityo  
vi mṛdho hantu sūryaḥ ||  

#### PS_16.152.8
śukraṃ suparṇaṃ hari brahma  
bhrājad ajasraṃ jyotir divam ā tatāna |  
hariḥ suparṇaḥ pramathiṣṇur āśuḥ  
sapatnān hantu mahātā vadhena ||  

#### PS_16.152.9
hariḥ suparṇaḥ sudino 'bhayaṃkaro  
hiraṇyavarṇo durudāpa āśuḥ |  
sapatnān sarvān me sūrya  
ādityo hantu raśmibhiḥ ||  

#### PS_16.152.10
mahāntam arthaṃ pari sadya etv  
ahorātre vidadhac chukra udyan |  
sapatnān sarvān me sūrya  
etu vaiśvānaro dahan ||  

#### PS_16.152.11
udyann adya mitramaha ity ekā ||  

#### PS_16.152.12
tejas tapāṃsi mukhato bibharṣy  
ānandaṃ bhūtiṃ mahasaḥ pratiṣṭhām |  
paryūhamāṇaḥ śriyam eṣi sarvato  
amoghaṃ satyaṃ yaśa udyataṃ te ||  

### 153

#### PS_16.153.1
brahmacārīṣṇaṃś carati rodasī ubhe  
yasmin devāḥ saṃmanaso bhavanti |  
sa dādhāra pṛthivīṃ dyām utāmūṃ  
sa ācāryaṃ tapasā pipartu ||  

#### PS_16.153.2
ācārya upanayamāno brahmacāriṇaṃ  
kṛṇute garbham antaḥ |  
taṃ rātrīs tisra udare bibharti  
taṃ jātaṃ draṣṭum abhisaṃyanti devāḥ |  
brahmacāriṇaṃ pitaro manuṣyā devajanā  
gandharvā enam anu yanti sarve ||  

#### PS_16.153.3
trayastriṃśataṃ triśatān ṣaṭ sahasrān  
sarvān sa devāṃs tapasā piparti |  
iyaṃ samit pṛthivī dyaur dvitīyā-  
-utāntarikṣaṃ samidhā pṛṇāti |  
brahmacārī samidhā mekhalāvī  
śrameṇa lokāṃs tapasā piparti ||  

#### PS_16.153.4
pūrvo jāto brahmaṇo brahmacārī  
gharmaṃ vasānas tapaso 'dhi tiṣṭhat |  
tasmāj jātaṃ brāhmaṇaṃ brahma jyeṣṭhaṃ  
devāś ca sarve amṛtena sākam ||  

#### PS_16.153.5
brahmacārī samidhā samiddhaḥ  
kārṣṇaṃ vasāno dīkṣito dīrghaśmaśruḥ |  
sa sadya eti pūrvād aparaṃ samudraṃ  
lokān saṃrabhya muhur ācarikrat ||  

#### PS_16.153.6
brahmacārī janayan brahma-  
-apo lokaṃ prajāpatiṃ  
parameṣṭhiṇaṃ virājam |  
garbho bhūtvāmṛtasya yonāv  
indro bhūtvāsurāṃs tatarha ||  

#### PS_16.153.7
imāṃ bhūmīṃ pṛthivīṃ brahmacārī  
bhikṣāṃ jabhāra prathamo divaṃ ca |  
te brahma kṛtvā samidhā upāsate  
tayor ārpitā bhuvanāni viśvā ||  

#### PS_16.153.8
ācāryas tatakṣa nabhasī ubhe +++(Bhatt. tadakṣa)+++  
urvī gambhīre pṛthivīṃ divaṃ ca |  
te brahmacārī tapasābhi rakṣati  
tayor devāḥ sadhamādaṃ madanti ||  

#### PS_16.153.9
arvāg anyaḥ paro anyo  
guhā nidhī nihitau brāhmaṇasya |  
tau brahmacārī tapasābhi rakṣati  
tat kevalaṃ kṛṇute brahma vidvān ||  

### 154

#### PS_16.154.1
arvāg anyo divas pṛṣṭhād  
ito 'nyaḥ pṛthivyā agnī +++(Bhatt. pṛthivyāgni)+++  
sameto nabhasī antareme |  
tayoḥ śrayante raśmayo 'dhi dṛḍhās +++(Bhatt. tayo(ḥ))+++  
tān ā tiṣṭhati tapasā brahmacārī ||  

#### PS_16.154.2
abhikrandann aruṇaḥ śitiṅgo +++(Bhatt. abhikrandanvaruṇaḥ)+++  
bṛhacchepo 'nu bhūmau jabhāra |  
brahmacārī siñcati  
sānau retaḥ pṛthivyāṃ  
tena jīvanti pradiśaś catasraḥ ||  

#### PS_16.154.3
parjanyo mṛtyur varuṇaḥ  
soma oṣadhayaḥ payaḥ |  
jīmūtā āsan satvānas  
tair idaṃ svar ābharan ||  

#### PS_16.154.4
agnau sūrye candramasi  
mātariśvani brahmacāry  
apsu samidham ā dadhāti |  
teṣām arcīṃṣi pṛthag abhre caranti  
teṣām ājyaṃ puruṣo varṣam aśvaḥ ||  

#### PS_16.154.5
amā ghṛtaṃ kṛṇute kevalam  
ācāryo bhūtvā varuṇo  
yadyad aicchat prajāpatau |  
tad brahmacārī prāyacchat  
svān mitro adhy ātmanaḥ ||  

#### PS_16.154.6
ācāryo brahmacārī  
brahmacārī prajāpatiḥ |  
prajāpatir vi rājati  
virāḍ indro 'bhavad vaśī ||  

#### PS_16.154.7
brahmacaryeṇa tapasā  
rājā rāṣṭraṃ vi rakṣate |  
ācāryo brahmacaryeṇa  
brahmacāriṇam icchate ||  

#### PS_16.154.8
brahmacaryeṇa kanyā  
yuvānaṃ vindate patim |  
anaḍvān brahmacaryeṇa-  
-aśvo ghāsaṃ jigīrṣati ||  

#### PS_16.154.9
brahmacaryeṇa tapasā  
devā mṛtyum apājayan |  
indro ha brahmacaryeṇa-  
-amṛtaṃ svar ābharat ||  

#### PS_16.154.10
oṣadhayo bhūtā bhavyam  
ahorātre vanaspatayaḥ |  
saṃvatsaraḥ sahartubhis  
te jātā brahmacāriṇaḥ ||  

### 155

#### PS_16.155.1
pārthivā divyāḥ paśava  
āraṇyā grāmyā ca ye |  
apakṣāḥ pakṣiṇaś ca ye  
te jātā brahmacāriṇaḥ ||  

#### PS_16.155.2
pṛthak sarve prajāpatyāḥ  
prāṇām̐ ātmasu bibhrati |  
sarvāṃs tān brahma rakṣati  
brahmacāriṇy ābhṛtam || +++(Bhatt. ābhṛtāṃ)+++  

#### PS_16.155.3
brahmacārī brahma bhrājad bibharti  
tasmin devā adhi viśve sametāḥ | +++(Bhatt. sametā(ḥ))+++  
sa snāto babhruḥ piṅgalaḥ +++(Bhatt. misprint brabhruḥ)+++  
pṛthivyāṃ bahu rocate ||  

#### PS_16.155.4
devānām etat pariṣūtam +++(Bhatt. pariṣutam)+++  
anabhyārūḍhaṃ carati rocamānam |  
tasmin sarve paśavas tatra yajñās  
tasminn annaṃ saha devatābhiḥ || +++(Bhatt. misprint tasinnaṃ)+++  

#### PS_16.155.5
prāṇāpānau janayann ād vyānaṃ  
cakṣuḥ śrotraṃ janayan brahma medhām |  
vācaṃ śreṣṭhāṃ yaśo asmāsu dhehy ||  

#### PS_16.155.6
annaṃ reto lohitam udaraṃ tāni kalpan | +++(Bhatt. kalpam)+++  
brahmacārī salilasya pṛṣṭhe  
tapo 'tiṣṭhat tapyamānaḥ samudre ||  

anuvāka 22 ||

## Kāṇḍa 17

### 1

#### PS_17.1.1
satyaṃ bṛhad ṛtam ugraṃ dīkṣā tapo  
brahma yajñaḥ pṛthivīṃ dhārayanti |  
sā no bhūtasya bhavyasya patny  
uruṃ lokaṃ pṛthivī naḥ kṛṇotv  
asaṃbādhaṃ madhyato mānaveṣu ||  

#### PS_17.1.2
yasyā udyataḥ pravataḥ samaṃ bahu  
nānāvīryā oṣadhīr yā bibharti |  
pṛthivī naḥ prathatāṃ rādhyatāṃ naḥ ||  

#### PS_17.1.3
yasyāṃ samudra uta sindhur āpo  
yasyāṃ devā anṛtam anvavindan |  
yā bibharti bahudhā prāṇam ejat +++(read prāṇad with K?)+++  
sā no bhūmir goṣv aśveṣv apy anne kṛṇotu ||  

#### PS_17.1.4
yasyāṃ pūrve pūrvajanā vicakrire  
yasyāṃ devā asurān abhyavartayan |  
yasyām idaṃ jīvati viśvam ejat  
sā no bhūmiḥ pūrvapeye dadhātu ||  

#### PS_17.1.5
yasyāṃ catasraḥ pradiśaḥ pṛthivyāṃ  
yasyām annaṃ kṛṣṭayaḥ saṃbabhūvuḥ |  
gavām aśvānāṃ vayasaś ca viṣṭhā  
bhagaṃ varcaḥ pṛthivī no dadhātu ||  

#### PS_17.1.6
viśvaṃbharā vasudhānī pratiṣṭhā  
hiraṇyavakṣā jagato niveśanīḥ |  
vaiśvānaraṃ bibhratī bhūmir agnim  
indrarṣabhā draviṇe no dadhātu ||  

#### PS_17.1.7
yasyām āpaḥ paricarāḥ samānīr  
ahorātre apramādaṃ kṣaranti |  
sā no bhūmir bhūridhārā payo duhām  
atho ukṣatu varcasā ||  

#### PS_17.1.8
yāṃ rakṣanty asvapnā viśvadānīṃ  
devā bhūmiṃ pṛthivīm apramādam |  
sā no madhu priyaṃ duhām  
atho ukṣatu varcasā ||  

#### PS_17.1.9
yārṇave 'dhi salilam agra āsīd  
yāṃ māyābhir anvacaran manīṣiṇaḥ |  
yasyāṃ hṛdayaṃ parame vyomant  
satyenāvṛtam amṛtaṃ pṛthivyāḥ |  
sā no bhūmis tviṣiṃ balaṃ rāṣṭre dadhātu me ||  

#### PS_17.1.10
yām aśvināv amimātāṃ  
viṣṇur yasyāṃ vicakrame |  
indro yāṃ cakra ātmane  
anamitrāṃ chacīpatiḥ |  
sā no bhūmir vi sṛjatāṃ  
mātā putrāya naḥ payaḥ ||  

### 2

#### PS_17.2.1
girayas te parvatā himavanto  
'raṇyan te pṛthivi syonam astu naḥ |  
babhruṃ kṛṣṇāṃ rohiṇīṃ viśvarūpāṃ  
dhruvāṃ bhūmiṃ pṛthivīm indraguptām  
ajīto 'hato akṣato adhyaṣṭhāṃ pṛthivīm aham || +++(Bhatt. ajītohato)+++  

#### PS_17.2.2
yat te madhyaṃ pṛthivi yac ca nabhyaṃ  
yās ta ūrjas tanvaḥ saṃbabhūvuḥ |  
tāsu no dhehy abhi naḥ pavasva ||  

#### PS_17.2.3
mātā bhūmiḥ putro ahaṃ pṛthivyāḥ  
parjanyaḥ pitā sa u naḥ pipartu ||  

#### PS_17.2.4
yasyāṃ vediṃ parigṛhnanti bhūmyāṃ  
yasyāṃ yajñaṃ tanvate viśvakarmāṇaḥ |  
yasyāṃ mīyante svaravaḥ pṛthivyām  
ūrdhvāḥ śukrā āhutyāḥ purastāt |  
sā no bhūmir vardhayād vardhamānā ||  

#### PS_17.2.5
yo no dveṣat pṛthivi yat pṛtanyād  
yo 'bhimanyātai manasā vadhena |  
tan no bhūme randhaya pūrvakṛtvane ||  

#### PS_17.2.6
tvajjātās tvayi caranti martyās  
tvaṃ bibharṣi dvipadaś catuṣpadaḥ |  
tvayīme pṛthivi pañca mānavā  
yebhyo jyotir amṛtaṃ martyebhya  
udyan sūryo raśmibhir ā tanoti ||  

#### PS_17.2.7
tā naḥ prajāḥ saṃ duhratāṃ samagrā  
vāco madhu pṛthivī dhehi mahyam ||  

#### PS_17.2.8
viśvasvaṃ mātaram oṣadhīnāṃ  
dhruvāṃ bhūmiṃ pṛthivīṃ dharmaṇā dhṛtām |  
śivāṃ syonām anu carema viśvahā ||  

#### PS_17.2.9
mahat sadhasthaṃ mahatī babhūvitha  
mahān vega ejathur vepathuṣ ṭe |  
mahāṃs tvendro rakṣati vīryeṇa  
sā no bhūme prarocaya  
hiraṇyasyeva saṃdṛśi ||  

#### PS_17.2.10
agnir bhūmyām agnir oṣadhīṣv  
agnim āpo bibhraty agnir aśmasu |  
agnir antaḥ puruṣeṣu  
goṣv aśveṣv agnayaḥ ||  

### 3

#### PS_17.3.1
agnir diva ā tapaty  
agner devasyorv antarikṣam |  
agniṃ martāsa indhate  
havyavāhaṃ ghṛtapriyam ||  

#### PS_17.3.2
agnivāsāḥ pṛthivy asitajñus  
tviṣīmantaṃ saṃśitaṃ mā kṛṇotu |  
bhūmyāṃ devebhyo juhvati  
yajñaṃ havyam araṃkṛtam | +++(Bhatt. ||)+++  
bhūmyāṃ manuṣyā jīvanti  
svadhayānnena martyāḥ |  
sā no bhūmiḥ prāṇam āyur dadhātu  
jaradaṣṭiṃ mā pṛthivī kṛṇotu ||  

#### PS_17.3.3
yas te gandhaḥ pṛthivi saṃbabhūva  
yaṃ bibhraty oṣadhayo yam āpaḥ | +++(Bhatt. vibhraty)+++  
yaṃ gandharvā apsarasaś ca bhejire  
yas te gām aśvam arhati |  
tenāsmān surabhīn kṛṇu  
mā no dvikṣata kaś cana ||  

#### PS_17.3.4
yas te gandhaḥ puṣkaram āviveśa  
yaṃ saṃjabhruḥ sūryāyā vivāhe |  
amartyāḥ pṛthivi gandham agre |  
tenāsmān surabhīn kṛṇu  
mā no dvikṣata kaś cana ||  

#### PS_17.3.5
yas te bhūme puruṣeṣu  
strīṣu puṃsu bhago rucir  
yo vadhūṣu vadhūyuṣu |  
yo goṣv aśveṣu  
yo mṛgeṣūta hastiṣu |  
kanyāyāṃ varco yad bhūme  
tenāsmām̐ adhi saṃ sṛja  
mā no dvikṣata kaś cana ||  

#### PS_17.3.6
śilā bhūmir aśmā pāṃsur  
yā bhūmiḥ saṃbhṛtā dhṛtā |  
yasyāṃ vṛkṣā vānaspatyā  
dhruvās tiṣṭhanti viśvahā |  
bhūmiṃ hiraṇyavakṣasaṃ  
dhṛtām acchā vadāmasi ||  

#### PS_17.3.7
udīrāṇā utāsīnās  
tiṣṭhantaḥ prakrāmantaḥ |  
padbhyāṃ dakṣiṇasavyābhyāṃ  
mā vyathiṣmahi bhūmyām ||  

#### PS_17.3.8
vimṛgvarīṃ pṛthivīm ā vadāmi  
kṣamāṃ bhūmiṃ brahmaṇā vāvṛdhānām |  
ūrjaṃ puṣṭiṃ bibhratīm annabhāgaṃ  
ghṛtaṃ tvābhi ni ṣīdāmi bhūme ||  

#### PS_17.3.9
śuddhā ma āpas tanvaḥ kṣaranti  
yo me sehur apriye taṃ ni dadhmaḥ |  
pavitreṇa pṛthivīm ut punāmi ||  

#### PS_17.3.10
nidhīn bibhratī bahudhā guhā vasu  
maṇiṃ hiraṇyaṃ pṛthivī dadhātu naḥ |  
vasūni no vasudā rāsamānā  
devī dadhātu sumanasyamānā ||  

### 4

#### PS_17.4.1
yās te prācīḥ pradiśo yā udīcīr  
yās te bhūme adharād yāś ca paścāt |  
syonās tā mahyaṃ carate bhavantu  
mā ni paptaṃ bhuvane śiśriyāṇe ||  

#### PS_17.4.2
mā mā paścān mā purastān nudiṣṭhāḥ  
svasti bhūme me kṛṇu  
varīyo yāvayā vadhan  
mā vidan paripanthinaḥ ||  

#### PS_17.4.3
yāvat te 'bhi vipaśyāmi  
bhūme sūryeṇa medinā |  
tāvan me cakṣur mā meṣṭa-  
-uttarām uttarāṃ samām ||  

#### PS_17.4.4
yat te bhūme vikhanāmy  
oṣaṃ tad api rohatu |  
mā te marma vimṛgvari  
mā te hṛdayam arpipam ||  

#### PS_17.4.5
yac chayānaḥ paryāvarte  
dakṣiṇaṃ savyam abhi bhūme pārśvam |  
uttānās tvā pratīcīṃ  
pṛṣṭyā yad abhiśemahe  
mā hiṃsīs tatra no bhūme  
sarvasya pratiśīvari ||  

#### PS_17.4.6
grīṣmas te bhūme varṣāṇi  
śarad dhemantaḥ śiśiro vasantaḥ |  
ṛtavas te vihitā hāyanā  
ahorātre pṛthivī no duhātām ||  

#### PS_17.4.7
yāpa sarpaṃ nudamānā vimṛgvarī  
yasyām āsann agnayo apsv antaḥ |  
parā dasyūn dadatī devapīyūn  
indraṃ vṛṇānā pṛthivī na vṛtraṃ  
śakrāya dadhre vṛṣabhāya vṛṣṇe |  
sa no bhūmer ā diśatu yad dhanaṃ kāmayāmahe ||  

#### PS_17.4.8
bhago anu prayuṅktām +++(Bhatt. °yuṃktām)+++  
indro yātu purogavaḥ |  
yasyāṃ sadohavirdhāne  
yūpo yasyāṃ nimīyate |  
brahmāṇo yasyām arcanti  
ṛgbhiḥ sāmnā yajurvidaḥ |  
yujyante yasyām ṛtvijaḥ  
somam indrāya pātave |  
sā no bhūmir dakṣiṇāyāṃ  
suśevā yajñe dadhātu sumanasyamānā ||  

#### PS_17.4.9
yasyāṃ pūrve bhūtakṛta  
ṛṣayo gā udānṛcuḥ |  
sapta satreṇa vedhaso  
yajñena tapasā saha |  
sā naḥ paśūn viśvarūpān dadhātu  
dīrghaṃ ma āyuḥ savitā kṛṇotu ||  

#### PS_17.4.10
yasyām annaṃ vrīhiyavau  
yatremāḥ pañca kṛṣṭayaḥ |  
bhūmyai parjanyapatnyai  
namo 'stu varṣam edhate ||  

### 5

#### PS_17.5.1
yasyāṃ gāyanti nṛtyanti  
janā martyā vailavāḥ |  
yujyante yasyām ākrando  
yasyāṃ vadati dundubhiḥ |  
sā no bhūmiḥ pra ṇudatāṃ sapatnān +++(Bhatt. sapatnāṃ)+++  
yo no dveṣṭy adharaṃ taṃ kṛṇotu ||  

#### PS_17.5.2
yasyāṃ puro devakṛtāḥ  
kṣetre yasyāṃ vikurvate |  
prajāpatiḥ pṛthivīṃ viśvagarbhām  
āśāmāśāṃ raṇyāṃ naḥ kṛṇotu ||  

#### PS_17.5.3
janaṃ bibhratī bahudhā vivācasaṃ  
nānādharmāṇaṃ pṛthivī yathaukasam |  
sahasraṃ dhārā draviṇasya no duhāṃ  
dhruveva dhenur anapasphurantī ||  

#### PS_17.5.4
yas te sarpo vṛścikas tṛṣṭadaṃśmā  
hemantajabdho bhṛmalo guhā śaye |  
krimir ilmaṃ pṛthivi prāvṛṣi yad ejati  
tan naḥ sarpan mopa sṛpad +++(Bhatt. sṛpa(d))+++  
yac chivaṃ tena no mṛḍa ||  

#### PS_17.5.5
ye te panthāno bahudhā janāyanā  
rathasya vartman manasaś ca yātave |  
yebhiś caranty ubhaye bhadrapāpās  
taṃ panthāṃ jayemānamitram ataskaram ||  

#### PS_17.5.6
mandaṃ (⟨ malvaṃ?) bibhratī gurubhṛd  
bhadrapāpasya nidhanaṃ titikṣuḥ |  
sūkareṇa pṛthivī saṃvidānā  
varāhāya vi jihīte mṛgāya ||  

#### PS_17.5.7
ye ta āranyāḥ paśavo mṛgā vane hitāḥ  
siṃhā vyāghrāḥ puruṣādaś caranti |  
ulaṃ vṛkaṃ pṛthivi ducchunām ita  
ṛkṣīkāṃ rakṣo apa badhāsmat ||  

#### PS_17.5.8
ye gandharvāpsaraso  
ye carāyāḥ kimīdinaḥ |  
piśācān sarvā rakṣāṃsi  
tān asmad bhūme yāvaya ||  

#### PS_17.5.9
yāṃ dvipādaḥ pakṣiṇaḥ saṃpatanti  
haṃsāḥ suparṇāḥ śakunā vayāṃsi |  
yasyāṃ vāta īyate mātariśvā  
rajāṃsi kṛṇvaṃś cyāvayaṃś ca vṛkṣān |  
vātasya pravām upavām anu vāty arcir  
yasyāṃ kṛṣṇam aruṇaṃ ca saṃbhṛte  
ahorātre vihite bhūmyām adhi ||  

#### PS_17.5.10
varṣeṇa bhūmiḥ pṛthivī vṛtāvṛtā |  
sā no dadhātu bhadrayā  
priye dhāmanidhāmani ||  

### 6

#### PS_17.6.1
dyauś ca ma idaṃ pṛthivī ca-  
-antarikṣaṃ ca me vyacaḥ |  
agniḥ sūrya āpo medhāṃ  
viśve devāś ca saṃ dadhuḥ ||  

#### PS_17.6.2
aham asmi sahamāna  
uttaro nāma bhūmyām |  
abhisāḍ asmi viśvāṣāḍ  
āśāmāśāṃ viṣāsahiḥ ||  

#### PS_17.6.3
yad ado devi prathamānā purastād  
devaiḥ sṛṣṭā vyasarpo mahitvam |  
ā tvā subhūtam aviśat tadānīm  
akalpayathāḥ pradiśaś catasraḥ ||  

#### PS_17.6.4
ye grāmā yāny araṇyāni  
yāḥ sabhā adhi bhūmyām |  
teṣv ahaṃ devi pṛthivy  
udyāsaṃ madhumad vacaḥ ||  

#### PS_17.6.5
yad vadāni madhumat tad vadāni  
yad īkṣe ṣutadyaḥ punantu mā |  
tviṣīmān asmi jūtimān yān hanmi dodhataḥ ||  

#### PS_17.6.6
aśva iva rajo duduhe vi taṃ janaṃ  
ya ākṣiyan pṛthivīm ād ajāyata |  
madrā pari bhuvanasya gopā  
vanaspatīnāṃ gṛbhir oṣadhīnām ||  

#### PS_17.6.7
śantivā surabhiḥ syonā  
kīlālodhnī payasvatī |  
bhūmir no adhi bravītu  
pṛthivī payasā saha ||  

#### PS_17.6.8
bhūmi mātar ni dhehi mā  
bhadrayā supratiṣṭhitam |  
saṃvidānā divā tvaṃ  
śriyāṃ mā dhehi bhūtyām ||  

#### PS_17.6.9
yām anvaicchad dhaviṣā viśvakarmā  
yasyām āsann agnayo 'psv antaḥ |  
bhujiṣyaṃ pātraṃ nihitaṃ guhā-  
-āsīd āvir bhogair abhavan mātṛmadbhiḥ ||  

#### PS_17.6.10
tvam asy āvapanī janānām  
aditiḥ kāmadughā viśvarūpā |  
yat ta ūnaṃ tat ta ā pūrayāti  
prajāpatiḥ prajābhiḥ saṃvidānaḥ ||  

anuvāka 1 ||

### 7

#### PS_17.7.1
kasminn aṅge tapo asyādhi tiṣṭhati  
kasminn aṅga ṛtam asyādhyāhitam |  
kva vrataṃ kva śraddhāsya tiṣṭhati  
kasminn aṅge satyam asya pratiṣṭhitam ||  

#### PS_17.7.2
kva brahma kva tiṣṭhanty āpaḥ  
kasminn aṅge diśo asya pratiṣṭhitāḥ |  
katamad aṅgam anu saṃ carete  
ahorātre saṃvidāne samānam ||  

#### PS_17.7.3
kasminn aṅge tiṣṭhati bhūmir asya  
kasminn aṅge tiṣṭhaty antarikṣam |  
kasminn aṅge tiṣṭhaty āhitā dyauḥ  
kasminn aṅge tiṣṭhaty uttaraṃ divaḥ ||  

#### PS_17.7.4
kasmād aṅgād dīpyate agnir asya  
kasmād aṅgāt pavate mātariśvā |  
kasmād aṅgād vi mimīte 'dhi candramāḥ  
skambhasya mahad vimimāno aṅgam ||  

#### PS_17.7.5
kva prepsan dīpyata ūrdhvo agniḥ  
kva prepsan pavate mātariśvā |  
yatra prepsantīr abhiyanty āvṛtaḥ  
skambhaṃ taṃ brūhi katamaḥ svid eva saḥ ||  

#### PS_17.7.6
kva prepsantī yuvatī virūpe  
ahorātre dravataḥ saṃvidāne |  
yatra prepsantīr abhiyanty āpaḥ  
skambhaṃ (…) ||  

#### PS_17.7.7
kvārdhamāsāḥ kva yanti māsāḥ  
saṃvatsareṇa saha saṃvidānāḥ |  
yatra yanty ṛtavo yatrārtavāḥ  
skambhaṃ (…) ||  

#### PS_17.7.8
yasmin skandhā prajāpatir +++(Bhatt. emend. skabdhvā?)+++  
lokān sarvām̐ adhārayat |  
skambhaṃ taṃ brūhi katamaḥ svid eva saḥ ||  

#### PS_17.7.9
yat paramam avamaṃ yac ca madhyamaṃ  
prajāpatiḥ sasṛje viśvarūpam |  
kiyatā skambhaḥ pra viveśa tatra  
yan na pārviśat kva tad babhūva ||  

#### PS_17.7.10
kiyatā skambhaḥ pra viveśa bhūtaṃ  
kiyad bhaviṣyad anvāśaye 'sya |  
ekaṃ yad aṅgam akṛṇot sahasradhā  
kiyatā skambhaḥ pra viveśa tatra ||  

### 8

#### PS_17.8.1
yatra lokāś ca kośāś ca  
brahma yatra janā viduḥ |  
asac ca yatra sac cāntaḥ  
skambhaṃ taṃ brūhi katamaḥ svid eva saḥ ||  

#### PS_17.8.2
yatra tapaḥ parākramya  
ṛtaṃ dhārayaty uttaram |  
vrataṃ ca yatra śraddhā ca  
brahmāpaḥ samāhitāḥ  
skambhaṃ (…) ||  

#### PS_17.8.3
yasmin bhūmir antarikṣaṃ  
dyaur asminn adhyāhitā |  
yatrāgniś candramā sūryo  
vātas tiṣṭhanty ārpitāḥ  
skambhaṃ (…) ||  

#### PS_17.8.4
yasya trayastriṃśad devā  
aṅge sarve samāhitāḥ |  
skambhaṃ (…) ||  

#### PS_17.8.5
yatra ṛṣayo bhūtakṛta  
ṛcaḥ sāma yajur mahī |  
ekarṣir yasminn ārpitāḥ  
skambhaṃ (…) ||  

#### PS_17.8.6
yasya catasraḥ pradiśo  
nāḍyas tiṣṭhanti prapyasāḥ |  
yajño yasmin parākrāntaḥ  
skambhaṃ (…) ||  

#### PS_17.8.7
yatrāmṛtaṃ ca mṛtyuś ca  
puruṣaś ca samāhitāḥ |  
samudro yasya nāḍyaḥ  
skambhaṃ taṃ brūhi katamaḥ svid eva saḥ ||  

#### PS_17.8.8
ye puruṣe brahma vidus  
te skambham anu saṃ viduḥ |  
yo veda parameṣṭhinaṃ  
yaś ca veda prajāpatim |  
jyeṣṭhaṃ ye brāhmaṇaṃ vidus  
te skambham anu saṃ viduḥ ||  

#### PS_17.8.9
yasya śiro vaiśvānaraś  
cakṣur aṅgiraso 'bhavan | +++(Bhatt. cacakṣur, misprint?; aṅgirasobhavaṃ)+++  
aṅgāni yasya yātavaḥ  
skambhaṃ taṃ brūhi katamaḥ svid eva saḥ || +++(Bhatt. katama(ḥ))+++  

#### PS_17.8.10
yasya brahma mukham āhur  
jihvāṃ madhukaśām uta |  
virājaṃ yasyodha āhuḥ  
skambhaṃ (…) ||  

### 9

#### PS_17.9.1
yasmād ṛco apātakṣaṃ  
yajur yasmād apākaṣan | +++(Bhatt. apākaṣaṃ)+++  
chandāṃsi yasya lomāni  
skambhaṃ taṃ brūhi katamaḥ svid eva saḥ ||  

#### PS_17.9.2
asacchākhāṃ pratiṣṭhantīṃ  
paramam iva janā viduḥ |  
uto san manyante 'vare  
ye 'sya śākhām upāsate  

#### PS_17.9.3
yatrādityāś ca rudrāś ca  
vasavaś ca samāhitāḥ |  
skambhaṃ taṃ brūhi katamaḥ svid eva saḥ ||  

#### PS_17.9.4
yasya trayastriṃśad devā +++(Bhatt. trayaṃstriṃśad)+++  
nidhiṃ rakṣanti sarvadā |  
nidhiṃ tam adya ko veda  
yaṃ devā abhirakṣata ||  

#### PS_17.9.5
yatra devā brahmavido  
brahma jyeṣṭham upāsate |  
yo vai ta brāhmaṇo veda  
taṃ vai brahmavido viduḥ ||  

#### PS_17.9.6
bṛhanto nāma te devā  
asatas pari jajñire |  
ekaṃ tad aṅgaṃ skambhasya-  
-asad āhuḥ paro janāḥ ||  

#### PS_17.9.7
yatra skambhaḥ prajanayan  
purāṇaṃ vyavartayat |  
ekaṃ tad aṅgaṃ skambhasya  
purāṇam anu saṃ viduḥ ||  

#### PS_17.9.8
yatra trayastriṃśad devā  
aṅgā gātrāṇi bhejire |  
tān vai trayastriṃśad devān  
eke brahmavido viduḥ ||  

#### PS_17.9.9
hiraṇyagarbhaṃ paramam  
anatyudyaṃ janā viduḥ |  
skambhas tad agre prāsiñcad  
dhiraṇyaṃ loke antarā ||  

#### PS_17.9.10
skambhe lokāḥ skambhe tapaḥ  
skambhe 'dhy ṛtam āhitam |  
skambhaṃ tvā vidma pratyakṣam  
indre sarvaṃ samāhitam ||  

### 10

#### PS_17.10.1
indre lokā indre tapa  
indre 'dhy ṛtam āhitam |  
indraṃ tvā vidma pratyakṣaṃ  
skambhe sarvaṃ samāhitam ||  

#### PS_17.10.2
nāma nāmnā johavīmi  
purā sūryāt puroṣasaḥ |  
yad adaḥ prathamaṃ saṃbabhūva  
saha tat svarājyaṃ jagāma  
yasmān na param asti bhūtam ||  

#### PS_17.10.3
yasya bhūmiḥ pramāntarikṣam utodaram |  
divaṃ yaś cakre mūrdhānaṃ  
tasmai jyeṣṭhāya brahmaṇe namaḥ ||  

#### PS_17.10.4
yasya sūryaś cakṣuś  
candramāś ca punar navaḥ |  
agniṃ yaś cakra āsyaṃ  
tasmai jyeṣṭhāya brahmaṇe namaḥ ||  

#### PS_17.10.5
yasya vātaḥ prāṇāpānau  
cakṣur aṅgiraso 'bhuvan | +++(Bhatt. bhuvaṃ)+++  
diśo yaś cakre prajñānīs  
tasmai jyeṣṭhāya brahmaṇe namaḥ ||  

#### PS_17.10.6
yaḥ śramāt tapaso jāto  
lokān sarvān samānaśe |  
somaṃ yaś cakre kevalaṃ  
tasmai jyeṣṭhāya brahmaṇe namaḥ ||  

#### PS_17.10.7
skambho dādhāra pṛthivīṃ dyām utāmūṃ  
skambho dādhārorv antarikṣam |  
skambho dādhāra pradiśaḥ ṣaḍ urvīḥ  
skambha idaṃ viśvaṃ bhuvanam ā viveśa ||  

#### PS_17.10.8
kathaṃ vāto nelayati  
kathaṃ na ramate manaḥ |  
kim āpaḥ satyaṃ prepsantīḥ  
pra caṅkramīti sarvadā || +++(Bhatt. caṃkramiti, emend. caṃkramati)+++  

#### PS_17.10.9
mahad yakṣaṃ bhuvanasya madhye  
tapasi krāntaṃ salilasya pṛṣṭhe |  
tasmiṃ chrayante ya u ke ca devā  
vṛkṣasya skambhaṃ parita iva śākhāḥ ||  

#### PS_17.10.10
yasmai hastābhyāṃ pādābhyāṃ  
vācā śrotreṇa cakṣuṣā |  
yasmai devā sadā baliṃ  
prayacchanti vimite 'mitaṃ  
skambhaṃ taṃ brūhi katamaḥ svid eva saḥ ||  

### 11

#### PS_17.11.1
apa tasya tamo hataṃ  
vyāvṛttaḥ sa pāpmanā |  
sarvāṇi tasmin jyotīṃṣi  
yāni trīṇi prajāpatau ||  

#### PS_17.11.2
yo vetasaṃ hiraṇyayaṃ  
tiṣṭhantaṃ salile veda |  
sa vai guhyaḥ prajāpatiḥ ||  

#### PS_17.11.3
na prajāpatim aty eti  
nāty eti parameṣṭhinam |  
utota tatra no vṛta  
yaj jyeṣṭhaṃ paro atyayat ||  

#### PS_17.11.4
asti vai tat paro bhūmer  
asti vai tat paro divaḥ |  
lokā vai tasmin saṃprotā  
yasminn otāḥ prajā imāḥ ||  

anuvāka 2 ||

### 12

#### PS_17.12.1
antaḥpātre rerihati  
dūrśe durnihitaiṣiṇi | +++(Selva 2019, 56; Bhatt. duḥśe durni°)+++  
uruṇḍe abhicaṅkrame  
vakmake bastavāsini  
sarvāsāṃ bhaṇvā vaḥ sākaṃ  
nāmadheyāni vidmasi |  
yati jātāni vas tati +++(emend. Bhatt.)+++  
naśyatetaḥ sadānvāḥ ||  

#### PS_17.12.2
karṇā dṛṣadrathāmaham  
urukīṃ keśinīṃ krakum |  
khaḍurīm ambarīṣyaṃ  
nāśayāmaḥ sadānvāḥ || prapāṭhaka ||  

#### PS_17.12.3
paṇḍugirāṃ phāladatīm  
asaṃsūktanigāriṇīm |  
asātāḥ sarvā vo brūmo  
naśyatetaḥ sadānvāḥ ||  

#### PS_17.12.4
yāḥ śayānaṃ jambhayanti  
naktam icchanty āturam |  
atho janasya suptasya  
mukhā hastāt pra rihanti +++(Bhatt. ruhanti)+++  
datsu datkavanocitās  
tā ito nāśayāmasi ||  

#### PS_17.12.5
āpatantīr vikṣiṇānā  
vastagandhāḥ sadānvāḥ |  
bhaṇvā (a)sinā totsyāmi  
tīkṣṇaśṛṅga ivarṣabhaḥ ||  

#### PS_17.12.6
sadānvāḥ sādānveyāṃ  
strīpuṃsām̐ ubhayān saha |  
sahe sahasvān sahasā  
vi mṛdho hanmi rakṣasaḥ || +++(Bhatt. vimṛdho)+++  

#### PS_17.12.7
caturdaṃṣṭrān kumbhamuṣkān  
dīrghakeśām̐ asṛnmukhān |  
alābugandhīn undurān  
durṇāmno nāśayāmasi ||  

#### PS_17.12.8
stambe jātā adhi bāle  
rodākām̐ rudatīṃ tvat |  
durṇāmnīḥ sarvāḥ santokā  
nāśayāmaḥ sadānvāḥ ||  

#### PS_17.12.9
yāsāṃ jātāni krośanti  
bhitsv antar vane jvala  
upa vṛkṣeṣu śerate |  
(…) || +++(see 8cd)+++  

#### PS_17.12.10
yā vātābhra utpatite  
carttā varṣeṇa vidyutā  
śālā icchanti satvaram |  
durṇāmnīḥ sarvāḥ santokā  
nāśayāmaḥ sadānvāḥ ||  

### 13

#### PS_17.13.1
yā dhānyāt saṃbhavanti  
kṣetrād uptād varpitāta |  
kṛtād abhiprahāyyā  
naśyatetaḥ sadānvāḥ ||  

#### PS_17.13.2
yāḥ puruṣāḥ pāpagandhāḥ  
sadā rukṣā visṛkpadī |  
tā vajreṇa samarpayan  
nirajetaḥ śacīpate ||  

#### PS_17.13.3
ut tiṣṭhata nir dravata  
na va ihāsti nyañcanam |  
indro vaḥ sarvāsāṃ sākaṃ  
garbhān āṇḍāni bhetsyati ||  

#### PS_17.13.4
indra jahi sthūlaśaṃkhāṃ  
mṛṇīhi durṇaśīṃ kuham |  
arāyīṃ śakadhūmyaṃ  
nāśayāmaḥ sadānvāḥ ||  

#### PS_17.13.5
kim āsutāṃ nagnahvam  
ajamāyuṃ ca nighnatīm |  
viṭiṭiṅgāḥ pratodinīr  
nāśayāmaḥ sadānvāḥ ||  

#### PS_17.13.6
yasyāsutaṃ randhayadhve  
yūyaṃ bhaṇvāḥ sadānvāḥ |  
tṛṣṭaṃ kṛṇutāṇḍaraṃ  
yadā rasena tṛpyata-  
-āt surām ava mehatha || +++(Bhatt. me hatha)+++  

#### PS_17.13.7
tasyāḥ pītvāvamakty  
atho śīrṣakty ā śaye |  
tā ekānnadūṣaṇīr  
nāśayāmaḥ sadānvāḥ ||  

#### PS_17.13.8
apārogāñ chakadhūmān  
vṛkṣāṇāṃ yantu satvaram |  
atho durhārdaso gṛhaṃ  
pra mṛśantv arāyyaḥ ||  

#### PS_17.13.9
tāsām ekācchavakā  
śaṅkāvaṅkā vanekṛkur  
hasanaikā kanikradā |  
sarvāsāṃ bhaṇvā vaḥ sākaṃ  
nāmadheyāni vidmasi |  
yati jātāni vas tati  
naśyatetaḥ sadānvāḥ ||  

#### PS_17.13.10
sahasvatīṃ pra harāmi-  
imāṃ śālāṃ viṣāsahim |  
sadānvāghnīm oṣadhiṃ  
jaitrāyācchā vadāmasi ||  

### 14

#### PS_17.14.1
duḥsaṃkāśe bhīmacakṣo +++(Bhatt. duḥśaṅkāśe)+++  
nagne bhaṇve sadānve  
dhrājiṃ tviṣiṃ śucim agnim  
arāyi kim ihecchase |  
dhūmaṃ mābhi pra gāyi  
ni stauṣāmi sadānve ||  

#### PS_17.14.2
kaṅkyekā prakhidaikā  
kim ic chāntyabhiśrayā |  
caranti naktaṃ durṇāmno  
arāyīḥ sūtikaiṣyas +++(Bhatt. rāyī(ḥ))+++  
tā ito nāśayāmasi ||  

#### PS_17.14.3
apakrathām abhiśrayām  
ānṛtyantīṃ kutūhalām |  
kusūlīṃ rathabhañjanīṃ  
khalāj jātās trikūkvas  
tā ito nāśayāmasi ||  

#### PS_17.14.4
yā vikeśīr unmadityā-  
-urarā ghoracakṣavaḥ |  
śīrśāṇy anyā anyāsāṃ  
vitāvantīr ivāsate  
sadānvā brahmaṇaspate  
paro bhrūṇāny arpaya ||  

#### PS_17.14.5
yāsāṃ gandho nānārūpaḥ  
paryaiti puruṣaṃ pathi |  
tā agniḥ sahatām ito  
jātavedāḥ sadānvāḥ ||  

#### PS_17.14.6
yāḥ puruṣaṃ dahyamānaṃ  
śūnyam agnau jighatsanti |  
bhaṇvā niṣkuṣṭā nāmāsi  
muṣṭāgreṇa sadānvās  
tā ito nāśayāmasi ||  

#### PS_17.14.7
yā ucitā āvapane  
śuṣkaṃ khādanti maṣmasaṃ  
vaḍavā gardabhīr iva |  
nāśayāmaḥ sadānvāḥ ||  

#### PS_17.14.8
garbhān ekaḥ prati morśaṃ +++(Bhatt. emend. mṛśaṃ?)+++  
yā adanti sadānvāḥ |  
ucitās tanvaṃ striyā  
gāva ā rohiṇīr iva  
tā ito nāśayāmasi ||  

#### PS_17.14.9
yāḥ pitṛyāt saṃbhavanti-  
-indrajā naḥ sadānvāḥ |  
apa mityam ivābhṛtaṃ  
punas tā prati dadmasi ||  

#### PS_17.14.10
āmādinīḥ krūrādinīr  
anagnigandhyādinīḥ |  
amuṃ paretyoddhitaṃ  
śavam atta sadānvāḥ |  
śavaḥ kevala ācāraḥ  
kim u śālāsv icchatha ||  

### 15

#### PS_17.15.1
yāḥ kumārīr yāḥ sthavirā  
yuvatīr yāḥ sadānvāḥ |  
sarvā yantu kurūṭinīḥ  
kulīnādhenu sarpatv  
arāyīr abhibhā itaḥ ||  

#### PS_17.15.2
tābhyo rudro visṛjat +++(Bhatt. visṛja(t))+++  
tviṣim adhvagaghātinīm |  
tā astā hantu vidyutā  
vajreṇānaparādhinā |  
tāsāṃ tvaṃ śakra moc chiṣa  
indra bhaṇvāḥ phalīkuru ||  

#### PS_17.15.3
kumārān ekā sthavīrān  
yā adanti prakhādinīḥ |  
tā indro hantu vṛtrahā  
yā devo viśvād rakṣāṃsi sedhati ||  

#### PS_17.15.4
yāś ca dāsīr asurāṇāṃ  
manuṣyebhyaś ca yāḥ kṛtāḥ |  
ubhayīs tāḥ parā yantu  
parāvataṃ navatiṃ nāvyā ati ||  

#### PS_17.15.5
yāsāṃ ghoṣaḥ saṃgatānāṃ  
vṛkāṇām iva gaṅgaṇaḥ |  
pracaṅkaśāmaivaharāṃ  
prayacchantīṃ pratigrahāṃ  
nāśayāmaḥ sadānvāḥ ||  

#### PS_17.15.6
yāni sāyaṃ yathāsthāmād  
rātrīṃ yakṣāṇi prerate |  
agniṣ ṭā sarvā sāhantyo  
viśvād rakṣāṃsi sedhatu ||  

#### PS_17.15.7
yā ṛkṣīkāḥ kalīlāndā-  
-apsu jātāḥ pulīkayāḥ |  
gopā āsām eko veda  
yato jātāḥ sadānvās  
tā ito nāśayāmasi ||  

#### PS_17.15.8
gurucchāyām ūrdhāryaṃ  
śiśumākāṃ pratiśrukām |  
atiduhnāṃ vicalantīṃ vitūlumām |  
sarvāś caṇḍasya naptyo  
nāśayāmaḥ sadānvāḥ ||  

#### PS_17.15.9
āvadantīṃ nāmahūkāṃ  
taṃstanīkāṃ vṛṅktapadīm |  
udradantīm anāsikāṃ  
nāśayāmaḥ sadānvāḥ ||  

#### PS_17.15.10
vāvadākām albhaṣāsāṃ  
vijavrāṃ labruvaṃ lavum |  
arāyīṃ vācamejayāṃ  
nāśayāmaḥ sadānvāḥ ||  

anuvāka 3 ||

### 16

#### PS_17.16.1
dadāmīty eva brūyād  
anu cainām abhutsata |  
vaśāṃ brahmabhyo yācadbhyas  
tat prajāvad apatyavat ||  

#### PS_17.16.2
prajayā sa vi krīṇīte +++(Bhatt. su)+++  
paśubhiś copa dasyati |  
ya ārṣeyebhyo yācadbhyo  
devānāṃ gāṃ na ditsati ||  

#### PS_17.16.3
kūṭayāsya saṃ śīryante  
śroṇayā kāṭam ardati |  
baṇḍayā dahyante gṛhāḥ  
kāṇayā jīyate svam ||  

#### PS_17.16.4
vilohito adhiṣṭhānāc  
chakno vindati gopatim |  
tathā vaśāyāḥ sāṃvidyaṃ  
duradabhnā hy ucyase ||  

#### PS_17.16.5
yo asyāḥ karṇāv āskunoty  
ā sa deveṣu vṛścate |  
lakṣma kurva iti manyate  
kanīyaḥ kṛṇute svam ||  

#### PS_17.16.6
pador asyā adhiṣṭhānād  
viklindur nāma vindati |  
anāmanāt saṃ śīryante  
yā mukhenopajighrati ||  

#### PS_17.16.7
yad asyā gopatau satyā  
loma dhvāṅkṣo ajīhiḍat |  
tataḥ kiśorā mriyante  
vatsāṃś ca ghātuko vṛkaḥ ||  

#### PS_17.16.8
yad asyāḥ kasmai cid bhogāya  
bālān kaś cit pra kṛntati |  
tataḥ kumārā mriyante  
yakṣmaś chantsaty anāmanāt ||  

#### PS_17.16.9
yad asyāḥ palpulanāya  
śakṛd dāsī samasyati | +++(Bhatt. sa(⟨ śa)kṛd)+++  
tato 'pirūpaṃ jāyate  
tasmād avyeṣyad enasaḥ ||  

#### PS_17.16.10
jāyamānābhi jāyate  
devān sabrāhmaṇān vaśā |  
tasmād brahmabhyo deyaiṣā  
tad āhuḥ svasya gopanam ||  

### 17

#### PS_17.17.1
ya enāṃ vanim āyanti  
teṣāṃ devakṛtā vaśā |  
brahmajyeyaṃ tad abruvan  
ya enāṃ nipriyāyate ||  

#### PS_17.17.2
ya enāṃ yācadbhya  
ārṣeyebhyo na ditsati |  
ā sa deveṣu vṛścate  
brāhmanānāṃ ca manyave ||  

#### PS_17.17.3
yasyānyaḥ syād vaśābhogo +++(Bhatt. yasyānya(ḥ))+++  
anyām iccheta tarhi saḥ |  
hiṃsyād adattā gopatiṃ  
yācitāṃ ca na ditsati ||  

#### PS_17.17.4
yathā śevadhir nihito  
brāhmaṇānāṃ tathā vaśā |  
tām etad ā yanti  
yasmin kasmiṃś ca jāyate ||  

#### PS_17.17.5
svam etad ā yanti  
yad vaśāṃ brāhmaṇā abhi |  
yathaitān anyaj jinīyād  
evāsyānirodhanam ||  

#### PS_17.17.6
cared evā traihāyaṇād  
avijñātagadā satī |  
vaśāṃ ca vidyān nārada  
brāhmaṇas tarhy eṣyaḥ ||  

#### PS_17.17.7
ya enām avaśām āha  
devānāṃ nihitaṃ nidhim |  
ubhau tasmai bhavāśarvau  
parikramyeṣum asyataḥ ||  

#### PS_17.17.8
duradabhnainam ā śaye  
yācitāṃ ca na ditsati |  
nāsmai kāmaḥ sam ṛdhyate  
yam adattvā cikīrṣati ||  

#### PS_17.17.9
yo asyā ūdho na veda-  
-atho asyā stanān uta |  
ubhayenaivaināṃ duhe  
dātuṃ ced aśakad vaśām ||  

#### PS_17.17.10
devā vaśāṃ yācanti  
mukhaṃ kṛtvā brahmaṇam |  
teṣāṃ sarveṣām adadad +++(Bhatt. aga(⟨ da)dad)+++  
dheḍaṃ ny eti mānuṣaḥ ||  

### 18

#### PS_17.18.1
heḍaṃ paśūnāṃ ny eti  
brāhmaṇebhyo 'dadad vaśām |  
devānāṃ nihitaṃ bhāgaṃ  
martyaś cen nipriyāyate ||  

#### PS_17.18.2
yad anye śataṃ yāceyur  
brāhmaṇā gopatiṃ vaśām |  
athaitā devā abruvann  
evaṃ ha viduṣo vaśā ||  

#### PS_17.18.3
ya evaṃ viduṣe 'dattvā-  
-anyasmai dadad vaśām |  
durgā tasmā adhiṣṭhāne  
pṛthivī sahadevatā ||  

#### PS_17.18.4
devā vaśām ayācan +++(Bhatt. ayācaṃ)+++  
yasminn agre ajāyata |  
tām etāṃ vidyān nāradaḥ  
saha devair ud ājata ||  

#### PS_17.18.5
anapatyam alpapaśuṃ  
vaśā kṛṇotu pūruṣam |  
brāhmaṇaiś ca yācitām  
athaināṃ ni priyāyate ||  

#### PS_17.18.6
agnīṣomābhyāṃ kāmāya  
mitrāya varuṇāya ca |  
tebhyo yācanti brāhmaṇās  
tebhya ā vṛścate 'dadhat || +++(read 'dadat)+++  

#### PS_17.18.7
yāvad asyā gopatir na-  
-upaśṛṇuyād ṛcaḥ svayam | +++(Bhatt. ṛca(ḥ))+++  
cared asya tāvad goṣu  
nāsya śrutā gṛhe syāt ||  

#### PS_17.18.8
yo asyā ṛca upaśrutya-  
-atha goṣv acīcarat |  
āyuś ca tasya bhūtiṃ ca  
devā vṛścanti hīḍitāḥ ||  

#### PS_17.18.9
vaśā carantī bahudhā  
devānāṃ nihito nidhiḥ |  
āviṣkṛṇute rūpāṇi  
yathā sthāma jigāṃsati ||  

#### PS_17.18.10
āvir ātmānaṃ kṛṇute  
yathā sthāma jigāṃsati |  
atho ha brahmabhyo vaśā  
yākyāya kṛṇute manaḥ ||  

### 19

#### PS_17.19.1
manasā saṃkalpayati  
tad devām̐ api gacchati |  
atho ha brahmāṇo vaśām  
upaprayanti yācitum ||  

#### PS_17.19.2
svadhākāreṇa pitṛbhyo  
yajñena devatābhyaḥ |  
dānena rājanyo vaśāyā  
mātur heḍaṃ na gacchati ||  

#### PS_17.19.3
vaśā rājanya te mātā  
tathā saṃbhūtam agraśaḥ |  
tasyā āhur anarpaṇaṃ  
ya brahmabhyaḥ pradīyate ||  

#### PS_17.19.4
yathājyaṃ pratigṛhītam  
ālumpet sruco agnaye |  
evā ha brahmāṇo vaśām  
āgnaye vṛścate 'dadhat || +++(read 'dadat)+++  

#### PS_17.19.5
puroḍāśavatsā sudughā  
loke asyopa tiṣṭhati |  
sāsmai sarvān kāmān duhe  
vaśā pradaduṣe bahūn ||  

#### PS_17.19.6
sarvān kāmān yamarājye  
vaśā pradaduṣe duhe |  
athāhur nārakaṃ lokaṃ  
nirundhānasya yācitām ||  

#### PS_17.19.7
pravīyamānā carati  
kruddhā gopataye vaśā |  
vehataṃ mā manyamāno  
mṛtyoḥ pāśeṣu badhyatām ||  

#### PS_17.19.8
yo vehataṃ manyamāno  
gṛheṣu pacate vaśām |  
apy asya putrān pautrāṃś ca  
yācayate bṛhaspatiḥ ||  

#### PS_17.19.9
mahad eṣā vi tapati  
carantī goṣu gaur api |  
tato ha gopataye vaśā  
daduṣe viṣaṃ duhe ||  

#### PS_17.19.10
priyaṃ paśūnāṃ bhavati  
yad brahmabhyaḥ pradīyate |  
ato vaśāyās tat priyaṃ  
yad devatrā haviḥ syāt ||  

### 20

#### PS_17.20.1
yā vaśā udakalpayan  
devā yajñād udetya |  
tāsāṃ viliptyaṃ bhīmām  
udākuruta nāradaḥ || +++(Bhatt. nārada(ḥ))+++  

#### PS_17.20.2
tāṃ devā amīmāṃsanta  
vaśeyāṃ na vaśeti |  
tām abravīn nārada  
eṣā vaśānāṃ vaśatamā ||  

#### PS_17.20.3
kati nu vaśā nārada  
yās tvaṃ vettha manuṣyajāḥ |  
katamāsāṃ bhīmatamā  
kasyā nāśnīyād abrāhmaṇaḥ ||  

#### PS_17.20.4
viliptyā bṛhaspate  
yā ca sūtavaśā vaśā |  
tāsāṃ nāśnīyād abrāhmaṇo  
ya āśaṃseti bhūtyām ||  

#### PS_17.20.5
namas te astu nārada-  
-anuṣṭha viduṣe vaśā | +++(read anuṣṭhu?)+++  
katamāsāṃ bhīmatamā  
yām adattvā parābhavet ||  

#### PS_17.20.6
viliptyā bṛhaspate  
yā ca sūtavaśā vaśā |  
yāḥ prayacched brahmabhyo +++(Bhatt. prayacched)+++  
ya āśaṃśeti bhūtyām ||  

#### PS_17.20.7
trīṇi vai vaśājātāni  
viliptī sūtavaśā vaśā |  
tāḥ pra yacched brahmabhyaḥ +++(Bhatt. yacched)+++  
syonāvaskaḥ prajāpatau ||  

#### PS_17.20.8
etad vo brāhmaṇā havir  
iti manvīta yācitaḥ |  
vaśāṃ ced enaṃ yāceyur  
yā bhīmādaduṣo gṛhe ||  

#### PS_17.20.9
devā vaśām upāvadan  
na no dād iti hīḍitāḥ |  
etābhir ṛgbhir bhedasya  
tasmād vai sa parābhavat ||  

#### PS_17.20.10
utaitāṃ bhedo nāradād  
vaśām indreṇa yācitaḥ |  
tasmāt taṃ devā enaso +++(Bhatt. tasmā(t) taṃ)+++  
vṛścann ahamuttare ||  

#### PS_17.20.11
ye vaśāyā adānāya  
vadanti parirāpinaḥ |  
indrasya manyave jālmā  
ā vṛścante acityā || +++(Bhatt. acittyā)+++  

#### PS_17.20.12
yo gopatiṃ pārāṇīya-  
-athāhur mā dadā iti |  
rudrasyās tāṃ hetiṃ te  
pari yanty acetasaḥ ||  

#### PS_17.20.13
yadi hutāṃ yady ahutām  
amā ca pacate vaśām |  
devān sabrāhmaṇān ṛtvā  
jihmo lokān nir ṛcchati ||  

anuvāka 4 ||

### 21

#### PS_17.21.1
asṛṅ māṃsaṃ tvacaṃ peṣṭraṃ mastṛhaṇaṃ majjñaḥ śarīram | +++(Bhatt. peṣṭramastṛhaṇaṃ)+++  
agniḥ kravyād attv amuṣyāmuṣyāyaṇasyāmuṣyāḥ putrasya ||  

#### PS_17.21.2
prātaryāvadbhyo devebhyaḥ sāyaṃyāvadbhyo devebhyo viśvadānīṃyāvadbhyo devebhyaḥ |  
amuṣyāmuṣyāyaṇam amuṣyāḥ putram ā vṛścāmi ||  

#### PS_17.21.3
vaiśvānarāya kṣipradhanvane 'mum āmuṣyāyaṇam amuṣyāḥ putram ā vṛścāmi ||  

#### PS_17.21.4
kṣipradhanvan kṣiprahasta |  
amuṣyāmuṣyāyaṇasyāmuṣyāḥ putrasya hṛdayaṃ yakṛn matasne pra vidhya ||  

#### PS_17.21.5
indrāgnibhyāṃ prajāpataye parameṣṭhine somāya rājñe varuṇāya rājñe |  
pūṣṇe dhātre savitre tvaṣṭre 'mum āmuṣyāyaṇam amuṣyāḥ putram ā vṛścāmi ||  

#### PS_17.21.6
uṣase 'hne rātraye sūryāyāmum (…) || +++(see 5b)+++  

#### PS_17.21.7
vīrudbhya oṣadhībhyo vanaspatibhyo vānaspatebhyo 'mum (…) || +++(see 5b)+++  

#### PS_17.21.8
adbhyo mātariśvane 'dyāvāpṛthivībhyām amum (…) || +++(see 5b)+++  

#### PS_17.21.9
idāvatsarāya parivatsarāya saṃvatsarāya bṛhate viśvarūpāyāmum (…) || +++(see 5b)+++  

#### PS_17.21.10
mādbhyaḥ saṃvatsarāyāmum (…) || +++(see 5b)+++  

### 22
digbhyo antardeśebhya āśābhya āśāpālebhyo 'mum (…) || +++(see 17.21.5b)+++  
ṛtubhya ārtavebhyo adhipatibhya ādhipatyebhyo 'mum (…) || +++(see 17.21.5b)+++  
ṛṣibhya ārṣeyebhyo aṅgirobhya āṅgirasebhyo 'tharvabhya ātharvaṇebhyo 'mum (…) || +++(see 17.21.5b)+++  
vasubhyo rudrebhya ādityebhyaḥ sādhyebhya āptyebhyo 'mum (…) || +++(see 17.21.5b)+++  

#### PS_17.22.5
marudbhyo 'śvibhyāṃ brahmaṇe brahmaṇaspataye  
'mum āmuṣyāyaṇam amuṣyāḥ putram ā vṛścāmi ||  

#### PS_17.22.6
ye svaś cakrur ye svar jajñuḥ |  
tebhyaḥ svaḥkṛdbhyaḥ svaḥkārebhyo 'mum āmuṣyāyaṇam amuṣyāḥ putram ā vṛścāmi |  
te svaḥkṛtaḥ svaḥkārā amum āmuṣyāyaṇam amuṣyāḥ putraṃ parā bhāvayantu ||  

#### PS_17.22.7
ye tapaś cakrur ye tapo jajñuḥ |  
tebhyas tapaskṛdbhyas tapaskārebhyo 'mum (…) | +++(see 6b)+++  
te tapaskṛtas tapaskārā amum (…) || +++(see 6c)+++  

#### PS_17.22.8
ye brahma cakrur ye brahma jajñuḥ |  
tebhyo brahmakṛdbhyo brahmakārebhyo 'mum āmuṣyāyaṇam amuṣyāḥ putram ā vṛścāmi |  
te brahmakṛto brahmakārā amum āmuṣyāyaṇam amuṣyāḥ putraṃ parā bhāvayantu ||  

#### PS_17.22.9
aghāriṇīm amūm aghaviddhāṃ vikeśīm apapratidhimāsoktīṃ devamanuṣyāḥ paśyantu |  
amum āmuṣyāyaṇam amuṣyāḥ putraṃ rurudhuṣīm ||  

#### PS_17.22.10
aliklavā gṛdhrāḥ kaṅkāḥ suparṇāḥ śvapadāḥ patatriṇaḥ | +++(Bhatt. aliklavāḥ gṛ- (sic))+++  
vayāṃsi śakunayo 'muṣyāmuṣyāyaṇasyāmuṣyāḥ putrasyādahane carantu ||  

### 23

#### PS_17.23.1
tad āpaḥ pra vahata-  
-avadyaṃ ca malaṃ ca yat |  
yad duṣvapnyam ārima  
yad ṛcānṛtam ūdima ||  

#### PS_17.23.2
āpaḥ sapta sravantīs  
tā no muñcaṃtv aṃhasaḥ ||  

#### PS_17.23.3
muñcantu mā śapathyād  
atho varuṇyād uta |  
atho yamasya paḍbīśād  
viśvasmād devaduṣkṛtāt ||  

#### PS_17.23.4
jāmiśaṃsād duṣvapnyād  
druho mā muñcantu varuṇasya pāśāt ||  

#### PS_17.23.5
mahyam indro varuṇo bṛhaspatiḥ savitā varca ādadhan ||  

#### PS_17.23.6
bhrātṛvyahaṃ sapatnaham asau me bhrātṛbhyo 'sau sapatnaḥ ||  

#### PS_17.23.7
taṃ hanmi taṃ duḥsvapnyena vidhyāmi  
tam anāyuṣṭayā vidhyāmi  
taṃ kṣapitāyavyena vidhyāmi  
tam adharāñcaṃ mṛtyupatham abhyapa nudāmi ||  

### 24

#### PS_17.24.1
vidma te svapna janitraṃ  
pāpmanaḥ putro 'sy abhūtyā adhi jāto yamasya karaṇaḥ |  
taṃ tvā svapna tathā vidma |  
yo bhadraḥ svapnaḥ sa mama  
yaḥ pāpas taṃ dviṣate pra hiṇmaḥ |  
tam asmai gamayāmas  
tenainaṃ vidhyāmo  
'bhūtyainaṃ vidhyāmo  
nirbhūtyainaṃ vidhyāmaḥ  
parābhūtyainaṃ vidhyāmo  
grāhyaiṇaṃ vidhyāmas  
tamasainaṃ vidhyāmo  
agna enaṃ kravyāda ā vṛśāmo  
devānām enaṃ ghoraiḥ krūraiḥ praiṣair abhi preṣyamo +++(praiṣair Selva 2019, 185; Bhatt. preṣyair)+++  
vaiśvāṇarasyainaṃ daṃṣṭrayor api dadhmaḥ ||  

#### PS_17.24.2
(…) janitraṃ +++(see 1a)+++  
grāhyāḥ putro 'si nirṛtyā adhi (…) || +++(see 1b-o)+++  

#### PS_17.24.3
(…) janitraṃ +++(see 1a)+++  
varuṇasya putro 'si varuṇānyā adhi (…) || +++(see 1b-o)+++  

#### PS_17.24.4
(…) janitram +++(see 1a)+++  
ahnaḥ putro 'si rātryā adhi (…) || +++(see 1b-o)+++  

#### PS_17.24.5
(…) janitraṃ +++(see 1a)+++  
divas putro 'si bhūmyā adhi (…) || +++(see 1b-o)+++  

#### PS_17.24.6
(…) janitraṃ +++(see 1a)+++  
vanaspatīnāṃ putro 'sy oṣadībhyo 'dhi (…) || +++(see 1b-o)+++  

#### PS_17.24.7
(…) janitraṃ +++(see 1a)+++  
vānaspatyānāṃ putro 'si vīrudbhyo 'dhi (…) || +++(see 1b-o)+++  

#### PS_17.24.8
(…) janitraṃ +++(see 1a)+++  
tandriyāḥ putro 'si koṭīyā adhi (…) || +++(see 1b-o)+++  

#### PS_17.24.9
(…) janitraṃ +++(see 1a)+++  
rakṣasāṃ putro 'sy abhvebhyo 'dhi (…) || +++(see 1b-o] [abhvebhyo Selva 2019, 190; Bhatt. abbhavebhyo)+++  

#### PS_17.24.10
vidma te svapna janitraṃ  
gandharvāṇāṃ putro 'sy  
apsarobhyo adhi jāto yamasya karaṇaḥ |  
taṃ tvā svapna iti trīṇi || +++(1c-o are repeated, see Selva 2019, 195)+++  

### 25

#### PS_17.25.1
dyāvāpṛthivī ahorātre nakṣatrapeśaḥ |  
idam aham amuṣminn āmuṣyāyaṇe 'muṣyāḥ putre duṣvapnyaṃ vrajet ||  

#### PS_17.25.2
yad asmāsv ity āṣṭādaśakī ||  

#### PS_17.25.3
mā pra gāma patho vayaṃ  
mā yajñād indra sominaḥ |  
mānta sthur no arātayaḥ ||  

#### PS_17.25.4
yo yajñasya prasādhanas  
tantur deveṣv ātataḥ |  
tam āhutam aśīmahi ||  

#### PS_17.25.5
namo mitrasya varuṇasya cakṣase  
maho devāya tad ṛtaṃ saparyata |  
dūredṛśe devajātāya ketave  
divas putrāya sūryāya śaṃsata ||  

#### PS_17.25.6
dyāvā ca tatra tatatanann ahāni ca  
na te adevaḥ pradivo vi vāsati |  
yad etaśebhiḥ pratarai ratharyasi  
prācīnam anyad anu vartate raja  
ud anyena jyotiṣā yāsi sūrya ||  

#### PS_17.25.7
yena sūrya jyotiṣā bādhase tamo +++(Bhatt. vādhase)+++  
jagac ca viśvam abhīyarṣi bhānunā |  
tenāsmad viśvām anirām anāhutim  
apāmīvām apa duṣvapnyaṃ suva ||  

#### PS_17.25.8
viśvām anirām amīvām anāhutim  
amuṣmā āmuṣyāyaṇāyāmuṣyāḥ putrāya pra hiṇmaḥ ||  

### 26

#### PS_17.26.1
dyāvāpṛthivī vahataṃ duṣvapnyaṃ parā vahataṃ duṣvapnyam |  
amuṣmā āmuṣyāyaṇāyāmuṣyāḥ putrāya ||  

#### PS_17.26.2
vātāpavamānau vahatam (…) || +++(see 1ab)+++  

#### PS_17.26.3
indrāgnī vahatam (…) || +++(see 1ab)+++  

#### PS_17.26.4
mitrāvaruṇā vahatam (…) || +++(see 1ab)+++  

#### PS_17.26.5
bhavāśarvau vahatam (…) || +++(see 1ab)+++  

#### PS_17.26.6
devāśvinā vahataṃ duṣvapnyaṃ parā vahataṃ duṣvapnyam |  
(…) || +++(see 1b)+++  

#### PS_17.26.7
devā maruto vahata duṣvapnyaṃ parā vahata duṣvapnyam |  
(…) || +++(see 1b)+++  

#### PS_17.26.8
devāḥ pitaro vahata duṣvapnyaṃ parā vahata duṣvapnyam |  
(…) || +++(see 1b)+++  

#### PS_17.26.9
deva sūrya vaha duṣvapnyaṃ parā vaha duṣvapnyam |  
(…) || +++(see 1b)+++  

#### PS_17.26.10
deva candramo vaha duṣvapnyaṃ parā vaha duṣvapnyam |  
(…) || +++(see 1b)+++  

#### PS_17.26.11
devā nakṣatrāṇi vahata duṣvapnyaṃ parā vahata duṣvapnyam |  
(…) || +++(see 1b)+++  

#### PS_17.26.12
devīr āpo vahata duṣvapnyaṃ parā vahata duṣvapnyam |  
(…) || +++(see 1b)+++  

#### PS_17.26.13
deva viṣṇo vaha duṣvapnyam (…) || +++(see 9ab)+++  

#### PS_17.26.14
deva tvaṣṭar vaha (…) ||  

#### PS_17.26.15
deva dhātar vaha (…) || +++(see 9ab)+++  

#### PS_17.26.16
deva savitar vaha (…) || +++(see 9ab)+++  

#### PS_17.26.17
deva pūṣan vaha (…) || +++(see 9ab)+++  

#### PS_17.26.18
deva bṛhaspate vaha (…) || +++(see 9ab)+++  

#### PS_17.26.19
deva prajāpate vaha (…) || +++(see 9ab)+++  

#### PS_17.26.20
deva parameṣṭhin vaha duṣvapnyaṃ parā vaha duṣvapnyam |  
(…) || +++(see 1b)+++  

#### PS_17.26.21
ahorātre vahataṃ duṣvapnyaṃ parā vahataṃ duṣvapnyam |  
amuṣmā āmuṣyāyaṇāyāmuṣyāḥ putrāya ||  

anuvāka 5 ||

### 27

#### PS_17.27.1
indro vajram asiñcad vṛtrāya hantave |  
tvaṣṭā vajram asiñcad vṛtrāya hantave ||  

#### PS_17.27.2
yo vajraḥ sa viśvānaro  
yat tegmavīryaṃ sa viśvāṣāḍ  
yad dhārambhaṇaṃ sa vaiśvānaraḥ ||  

#### PS_17.27.3
etad vā idaṃ sarvaṃ yad etāni trīṇi |  
viśvānaro vaiśvānaro viśvāṣāṭ ||  

#### PS_17.27.4
sarvān eva puṇyāṃl lokān ava rundhe sarvāś ca devatā  
ya evaṃ vidvān anaḍuho vrataṃ bibharti ||  

### 28

#### PS_17.28.1
tam ādatta tam ud aiṅgayat  
tam upāmimīta pra harāṇīti ||  

#### PS_17.28.2
so 'sya hastād amucyata  
daivo vajraḥ kṣuraḥ paviḥ sahasrapṛṣṭir divispṛśaḥ ||  

#### PS_17.28.3
sa saṃśiñjāno 'tiṣṭhad dhariharā bhavann etad ṛcchan || +++(see Selva 2019, 242)+++  

#### PS_17.28.4
sa samudraṃ prāviśat  
sa samudram adahat ||  

#### PS_17.28.5
tasmāt samudro durgir apapid  
vaiśvānareṇa hi dagdhaḥ || +++(Bhatt. jagdhaḥ)+++  

#### PS_17.28.6
sa śakra ud akrāmat so 'dhyāyad  
asau vajro asuraiḥ sampadyadevās taṃ rakṣati +++(Bhatt. emend. rakṣanti?)+++  
vrataṃ carāṇīti sa vratam acarat ||  

#### PS_17.28.7
so 'ṇuḥ kṛśo 'bhavat  
tasmād aṇuḥ kṛśo vratacārī bhavaty  
aṇur hi kṛśo bhūtvendro asurān apāvṛṅkta ||  

#### PS_17.28.8
sa parameṣṭhinam upādhāvat ||  

#### PS_17.28.9
sa prajāpatim upādhāvat ||  

#### PS_17.28.10
sa viṣṇum upādhāvat ||  

#### PS_17.28.11
sa gṛhapatim upādhāvat ||  

#### PS_17.28.12
sa virājam upādhāvat ||  

#### PS_17.28.13
sa svarājam upādhāvat ||  

#### PS_17.28.14
sa samrājam upādhāvat ||  

#### PS_17.28.15
so 'horātre upadhāvat ||  

#### PS_17.28.16
so 'rdhamāsān upādhāvat ||  

#### PS_17.28.17
sa māsān upādhāvat ||  

#### PS_17.28.18
sa ṛtūn upādhāvat ||  

#### PS_17.28.19
sa ārtavān upādhāvat ||  

#### PS_17.28.20
sa ṛṣīn upādhāvat ||  

#### PS_17.28.21
sa ārṣeyān upādhāvat ||  

#### PS_17.28.22
so 'ṅgirasa upapādhāvat ||  

#### PS_17.28.23
sa āṅgirasān upādhāvat ||  

#### PS_17.28.24
so atharvaṇa upādhāvat ||  

#### PS_17.28.25
sa ātharvaṇān upādhāvat ||  

#### PS_17.28.26
viśvān devān marudgaṇās tam anv avādravan +++(Bhatt. °dravaṃ)+++  
somaḥ prathamo 'thendrāgnī ||  

#### PS_17.28.27
tam upāmantrayantāpuṇyayā vācā krūrayā ca  
haniṣyāmas tvā vittvā cetsyāmonacatamiṣyasīti  
so 'śāmyat ||  

#### PS_17.28.28
tasmād yo brahma vedotāpaskṛtaṃ śamayati dohayata evainān ||  

#### PS_17.28.29
tam ṛksāmābhyām ādatta yajuṣā yajñena gāyatreṇa vāmadevyena ca ||  

#### PS_17.28.30
etad vā idaṃ sarvaṃ yad ṛksāme etāv indrasya bāhū ||  

#### PS_17.28.31
tam ādatta taṃ paruṣy ādhatta ||  

#### PS_17.28.32
prajā vai samṛddhir akṣitiḥ paśavaḥ parūṃṣi ||  

#### PS_17.28.33
prajām eva samṛddhim akṣitim ava rundhe  
yaḥ (…) || [see 17.27.4b  

### 29
sa dikṣu praty atiṣṭhat ||  

#### PS_17.29.2
diśa evānu prati tiṣṭhati  
yaḥ (…) || +++(see 17.27.4b)+++  

### 30
sa viśvāṣāhy akramat ||  
eṣā vai viṣvāṣāḍ ḍyaur evāsau || +++(Bhatt. viṣvāṣā(ḍ)+)+++  
ete vai sarve puṇyā lokāḥ sarvāś ca devatāḥ sa nādhārayat ||  

#### PS_17.30.4
sarvān eva puṇyām̐l lokān ava rundhe sarvāś ca devatā  
yaḥ (…) || +++(see 17.27.4b)+++  

### 31
sa viśvānare 'kramata ||  
eṣa vai viśvānaro yad antarikṣaṃ samudraḥ ||  
ete vai pathayo devayānā yat sūryasya raśmayaḥ saḥ (…) ||  

#### PS_17.31.4
pathiṣu devayāneṣu dhriyate pra patho devayānān jānāti +++(Bhatt. devayānāṃ)+++  
yaḥ (…) || +++(see 17.27.4b)+++  

### 32
sa vaiśvānare 'kramata ||  
eṣa vai vaiśvānaro yad ayaṃ pavamānaḥ ||  
eṣa vai sarvā anuprajāto dhriyate sa nādhārayat ||  

#### PS_17.32.4
dhriyante asmin prāṇā  
yaḥ (…) || +++(see 17.27.4b)+++  

### 33
sa vṛtre 'kramata ||  

#### PS_17.33.2
tasya vṛtrasyāṅgā parvāṇi śarīrāṇy abhajyanta |  
etāni vai vṛtrasyāṅgā parvāṇi śarīrāṇi yad ime parvatāḥ ||  

#### PS_17.33.3
sa yatra hṛdā manasā kāmayata iha me rādhyate tad asmai rādhyate ||  

#### PS_17.33.4
asyām eva pratiṣṭhām āyatanaṃ vindate  
yaḥ (…) || +++(see 17.27.4b)+++  

### 34

#### PS_17.34.1
sa devān āgacchat  
taṃ devā abruvann  
āśaṃsāmahe gurv etad vratam āraṇyeṣu paśuṣu grāmyeṣv aty eti ||  

#### PS_17.34.2
so 'naḍvāham upādhāvat  
tam anaḍvān abravīt  
kiṃ me pratīvāho bhaviṣyatīti  
varaṃ vṛṇīṣveti sa varam avṛṇīta ||  

#### PS_17.34.3
bradhnaloko 'sāni bradhnasya viṣṭapi śrayā iti ||  

#### PS_17.34.4
ṣoḍaśo vā ita ūrdhvo loko yad bradhno yad bradhnasya viṣṭapaḥ ||  

#### PS_17.34.5
bradhnaloko bhavati bradhnasya viṣṭapi śrayate  
yaḥ (…) || +++(see 17.27.4b)+++  

### 35

#### PS_17.35.1
athāhīnā āśvatthir abravīn  
na tād brāhmaṇaṃ nindāni yād enam aśṛṇon  
ned iṣṭāpūrtena vi bhavānīti ||  

#### PS_17.35.2
kṛtyā vā eṣā manuṣyeṣu carati  
yad anaḍvān yad anaḍudvratī ||  

#### PS_17.35.3
ya evaṃ viduṣo 'sādhu kīrtayati-  
-iṣṭam evāsya pūrtaṃ māyāṃ saṃ vṛkte ||  

#### PS_17.35.4
indro vā agre asureṣv anaḍudvratam acarat +++(Bhatt. vāgre)+++  
teṣām iṣṭaṃ pūrtaṃ māyāṃ saṃvṛktānindraṃ hy enam ||  

#### PS_17.35.5
so 'naḍuho vahe 'kramata  
sarvām̐l lokān prājānāt ||  

#### PS_17.35.6
yāv asya pūrvapādau tau pūrvapakṣau  
yāv aparapādau tāv aparapakṣau ||  

#### PS_17.35.7
yāv asyauṣṭhau tau puroḍāśau +++(Bhatt. asyoṣṭḥau)+++  
ye nāsike tau sruvau ||  

#### PS_17.35.8
ye asyākṣau tau sūryācandramasau  
ye nimeṣās tāny ahorātrāṇi  
yāni vakṣaṇāni te sūryasya raśmayaḥ saḥ (…) ||  

#### PS_17.35.9
droṇakalaśaḥ śiraḥ somo rājā mastiṣkaḥ ||  

#### PS_17.35.10
ye asya śṛṅge tad ṛtaṃ satyam ||  

#### PS_17.35.11
dhruvaṃ vā ṛtaṃ satyaṃ tasmād ete dhruve ||  

#### PS_17.35.12
dhruvam eva rtaṃ satyam anu prati tiṣṭhati  
yaḥ (…) || +++(see 17.27.4b)+++  

### 36
yāv asya karṇau sā śraddhā ||  

#### PS_17.36.2
carācarā vai śraddhā  
tasmāt karṇau muhur varīvarjayati ||  

#### PS_17.36.3
śraddadhate 'smai śraddhānīyo bhavati  
yaḥ (…) || +++(see 17.27.4b)+++  

### 37
yāsya dakṣiṇā hanuḥ sā juhur yā savyā sopabhṛd yaḥ kaṇṭhaḥ sā dhruvā ||  
agnir āsyaṃ vidyuj jihvā maruto dantāḥ pavamānaḥ prāṇaḥ ||  
eṣā vai sā yām āhur vasor dhāreti yad āntragudam ||  

#### PS_17.37.4
vasor eva dhārāṃ samṛddhim akṣitim ava rundhe  
yaḥ (…) || +++(see 17.27.4b)+++  

### 38
yad asya carmaṃ tad abhraṃ yāni lomāni tāni nakṣatrāṇi ||  
svedo varṣam ūṣmā nīhāra oṣadhayaś ca vanaspatayaś cobadhyam ||  
yo 'sya dakṣiṇo 'rdhas tau śāradau māsau yaḥ savyas tau haimanau ||  
yo 'sya jaghanārdhas tau śaiśirau māsau yaḥ pūrvādhas tau vāsantau ||  
yad asya pṛṣṭhaṃ tau graiṣmau māsau yan madhyau tau vārṣikau ||  
saṃvatsaro vā eṣa saṃbhṛto yad anaḍvān yad anaḍudvratī ||  

#### PS_17.38.7
kalpante asmā ṛtavo na rtuṣv ā vṛścata ṛtūnāṃ priyo bhavati  
yaḥ (…) || +++(see 17.27.4b)+++  

### 39

#### PS_17.39.1
tapaś ca varaś ca mahaś ca yaśaś ca  
yad asminn antar ṛcaḥ sāmāni yajūṃṣi brāhmaṇam ||  

#### PS_17.39.2
brahma caiva lokaṃ cāva rundhe brāhmaṇavarcasī bhavati  
yaḥ (…) || +++(see 17.27.4b)+++  

### 40
atha yad asminn antaḥ ||  
śataṃ śraddhā śataṃ dīkṣāḥ śataṃ yajñāḥ śataṃ dakṣiṇāḥ ||  
śataṃ bhūtayaḥ śataṃ puṣṭayaḥ śataṃ prabhūtayaḥ śataṃ samṛddhayaḥ ||  
śatam abhūtayaḥ śataṃ nirbhūtayaḥ śataṃ parābhūtayaḥ śatam asamṛddhayaḥ ||  
śatamadhyāni śatam algaṇāni śataṃ tamāṃsi śataṃ rudhirāṇi ||  
ya evaṃ viduṣo 'sādhu kīrtayaty etair evainaṃ tamobhiḥ prorṇoti ||  
yad asya prācīnaṃ nābhyās tena dviṣantam ā viśati ||  
atha yad asya pratīcīnaṃ nābhyās tena mṛtuṃ nāṣṭrām avartiṃ tarati ||  

#### PS_17.40.9
pra patho devayānāṃ jānāti  
yaḥ (…) || +++(see 17.27.4b)+++  

### 41
śatam ardhamāsāḥ śataṃ māsāḥ śatam ṛtavaḥ śatam ārtavāḥ ||  
śatam idāvatsarāḥ śataṃ parivatsarāḥ śataṃ saṃvatsarāḥ ||  
śataṃ brahmāṇi śataṃ karmāṇi śataṃ jyotīṃṣi śatam amṛtāni ||  
śataṃ prāṇāḥ śatam apānāḥ śataṃ vyānāḥ śataṃ samānāḥ || +++(Bhatt. prāṇāṃ)+++  

#### PS_17.41.5
jyog jīvati sarvam āyur eti na purā jarasaḥ pra mīyate +++(Bhatt. eti ta)+++  
yaḥ (…) || +++(see 17.27.4b)+++  

### 42
atha yad asminn antaḥ ||  
śataṃ gāyatrāḥ śataṃ sāhnāḥ śataṃ trirātrāḥ śatam atirātrāḥ ||  
śatam agniṣṭomāḥ śataṃ dvādaśāhāḥ śataṃ ṣoḍaśinaḥ śataṃ sarvapṛṣṭhyāḥ ||  
śataṃ rājāsūyāḥ śataṃ vājapeyāḥ śataṃ kāmaprāḥ sahasraṃ satrāyaṇāni ||  
eṣa vānaḍvān sarvāṅgaḥ sarvātmā sarvaparuḥ sarvapān madhyataḥ praty aṣṭhāt ||  
ṛksāmābhyām uttabhito yajuṣā yajñena gāyatreṇa brahmaṇā prathita upariṣṭāt ||  

#### PS_17.42.7
prathate prajayā paśubhir gṛhair dhanena  
yaḥ (…) || +++(see 17.27.4b)+++  

### 43
indro balenāsi parameṣṭhī vratena gaus tena vaiśvadevaḥ ||  

#### PS_17.43.2
yo 'smān dveṣṭi yaṃ vayaṃ dviṣmas  
tasya prāṇān saṃ vṛha tasya prāṇān vi vṛha ||  

#### PS_17.43.3
indro 'sīndrasya rūpam asi prajāpatir asi parameṣṭhy asi ||  

#### PS_17.43.4
svar asi svargo 'si svargaloko 'si svargaṃ mā lokaṃ gamaya ||  

#### PS_17.43.5
yenāsya vahas tena yajño yena vahati tena lokaḥ ||  

#### PS_17.43.6
yenainaṃ paśyati tena viśvo yenainaṃ gamayati tena sarvaḥ ||  

#### PS_17.43.7
ye 'sya pādāḥ sā pratiṣṭhā |  
prati tiṣṭhati prajayā paśubhir gṛhair dhanena  
ya evaṃ vidvān anaḍuho vrataṃ bibharti ||  

anuvāka 6 ||

### 44

#### PS_17.44.1
naḍam ā roha na te atra loka  
idaṃ sīsaṃ bhāgadheyaṃ ta ehi |  
yo goṣu yakṣmaḥ puruṣeṣu yakṣmas  
tena tvaṃ sākam adharāṅ parehi ||  

#### PS_17.44.2
aghaśaṃsaduḥśaṃsau  
kareṇānukareṇa ca |  
mṛtyūṃś ca sarvāṃs teneto  
yakṣmāṃś ca nir ajāmasi ||  

#### PS_17.44.3
nir ito mṛtyuṃ nirṛtiṃ  
nir yakṣmam ajāmasi |  
yo no dveṣṭi tam addhy agne kravyād  
yaṃ dviṣmas taṃ te pra suvāmaḥ ||  

#### PS_17.44.4
yady agniḥ kravyād yadi vā vyāghra  
imaṃ goṣṭham anyokā ā viveśa |  
taṃ māṣājyaṃ kṛtvā pra hiṇomi  
dūraṃ sa gacchatv apsuṣado 'ty agnīn ||  

#### PS_17.44.5
yat tvā kuddhāḥ pracakrur  
manyunā puruṣe mṛte |  
sukalpam agne tat tvayā  
punas tvod dīpayāmasi ||  

#### PS_17.44.6
punas tvādityā rudrā vasavaḥ  
punar brahmā vasunītir agre |  
punas tvā brahmaṇaspatir ādhād  
dīrghāyutvāya śataśāradāya ||  

#### PS_17.44.7
yo agniḥ kravyāt praviveśa vo gṛham  
imaṃ paśyann itaraṃ jātavedasam |  
taṃ harāmi pitṛyajñāya dūraṃ  
sa gharmam indhat parame sadhasthe ||  

#### PS_17.44.8
kravyādam agniṃ pra hiṇomi dūraṃ  
yamarājño gacchatu ripravāhaḥ |  
ihaivāyam itaro jātavedā  
devo devebhyo havyaṃ vahatu prajānan ||  

#### PS_17.44.9
kravyādam agnim iṣito harāmi  
janān druhantaṃ vajreṇa mṛtyum |  
vi taṃ śāsmi gārhapatyena vidvān  
pitṝṇāṃ loke api bhāgo asya ||  

#### PS_17.44.10
kravyādam agniṃ śasamānam ukthyaṃ  
pra hiṇomi pathibhiḥ pitṛyāṇaiḥ |  
mā devayānaiḥ pathibhir ā gā  
atraivaidhi pitṛṣu jāgṛhi tvam ||  

### 45

#### PS_17.45.1
sam indhate saṃkasukaṃ svastaye  
śuddhā bhavantaḥ śucayaḥ pāvakāḥ |  
jahāti ripram aty ena eti  
samiddho agniḥ supunā punāti ||  

#### PS_17.45.2
devo agniḥ saṃkasuko  
divas pṛṣṭhāny āruhat |  
mucyamāno nir aṃhaso  
mohyāsmām̐ aśastyāḥ || +++(Bhatt. aśastyā(ḥ))+++  

#### PS_17.45.3
asmin vayaṃ saṃkasuke  
agne riprāṇi mṛjmahe |  
abhūma yajñiyāḥ śuddhāḥ  
pra ṇa āyūṃṣi tāriṣat ||  

#### PS_17.45.4
saṃkasuko vikasuko  
nirṛtho yaś ca nisvaraḥ |  
te te yakṣmaṃ savedaso  
dūrād dūram acucyavuḥ ||  

#### PS_17.45.5
annāt tvā puruṣebhyo +++(Bhatt. annā(t) tvā)+++  
gobhyo aśvebhyas tvā |  
kravyādaṃ nir ṇudāmasy  
agniṃ jīvitayopanam ||  

#### PS_17.45.6
yo no aśveṣu vīreṣu  
yo goṣu yo ajādiṣu |  
kravyādaṃ nir ṇudāmasy  
agnir yo janayopanaḥ ||  

#### PS_17.45.7
samiddho agna āhuta  
sa no mābhyapakramīḥ |  
atraiva dīdihi dyavi  
jyok ca sūryāya dṛśe ||  

#### PS_17.45.8
yasmin devā amṛjata  
yasmin manuṣyā uta |  
tasmin ghṛtastāvo mṛṣṭvā  
tvam agne divaṃ ruha ||  

#### PS_17.45.9
sīse mṛḍhvaṃ naḍe mṛḍhvam  
agniḥ saṃkasukaś ca yaḥ |  
atho avyāṃ rāmāyāṃ  
śīrṣaktim upabarhaṇe ||  

#### PS_17.45.10
sīse balaṃ sādayitvā +++(read 'balaṃ or malaṃ?)+++  
śīrṣaktim upabarhaṇe |  
avyām asiknyāṃ mṛṣṭvā  
śuddhā bhavanti yajñiyāḥ ||  

### 46

#### PS_17.46.1
paraṃ mṛtyo anu parehi panthāṃ  
yas ta eṣa itaro devayānāt |  
cakṣuṣmate śṛṇvate te bravīmi-  
-iha me vīrā bahavo bhavantu ||  

#### PS_17.46.2
ime jīvā vi mṛtair āvavṛtrann  
abhūd bhadrā devahūtir no adya |  
prāñco agāma nṛtaye hasāya  
suvīrāso vidatham ā vadema ||  

#### PS_17.46.3
imaṃ jīvebhyaḥ paridhiṃ dadhāmi  
maiṣāṃ nu gād aparo artham etam |  
jyog jīvantaḥ śaradaḥ purūcīs  
tiro mṛtyuṃ dadhatāṃ parvatena ||  

#### PS_17.46.4
yathāhāny anupūrvaṃ bhavanti  
yathartava ṛtubhir yanti sākam |  
yathā na pūrvo aparaṃ jahāty  
evā tvaṣṭar āyuṃṣi kalpayaiṣām ||  

#### PS_17.46.5
ā rohatāyur jarasaṃ vṛṇānā  
anupūrvaṃ yatamānā yati ṣṭha |  
tān vas tvaṣṭā sujanimā sajoṣāḥ  
sarvam āyur nayatu jīvanāya ||  

#### PS_17.46.6
aśmanvatī rīyate saṃ rabhadhvaṃ  
vīrayadhvaṃ pra taratā sakhāyaḥ |  
atrā jahīta ye asan durevā  
anamīvān ut taremābhi vājān ||  

#### PS_17.46.7
ut tiṣṭhatā pra taratā sakhāyo  
+'śmanvatī syandate nadīyam |  
atrā jahīta ye asann aśivāḥ  
śivān syonān ut taremābhi vājān || +++(Bhatt. śivāṃ)+++  

#### PS_17.46.8
vaiśvadevīṃ sūnṛtām ā rabhadhvaṃ  
śuddhā bhavantaḥ śucayaḥ pāvakāḥ |  
atikrāmanto duritāni viśvā  
śataṃ himāḥ sarvavīrā madema ||  

#### PS_17.46.9
udīcīnaiḥ pathibhir vāyum adbhir  
atikrāmanto 'varān parebhiḥ |  
triḥ sapta kṛtva ṛṣayaḥ paretā  
mṛtyuṃ pratyauhan padayopanena ||  

#### PS_17.46.10
mṛtyoḥ padaṃ yopayanta eta  
drāghīya āyuḥ prataraṃ dadhānāḥ |  
āsīnā mṛtyuṃ nudatā sadhasthe  
'tha jīvā vidatham ā vadema ||  

### 47

#### PS_17.47.1
imā nārīr avidhavāḥ supatnīr  
āñjanena sarpiṣā saṃ viśantu |  
anaśravo anamīvāḥ suratnā  
ā rohantu janayo yonim agre ||  

#### PS_17.47.2
ime vīrā avidhavāḥ sujānaya  
āñjanena sarpiṣā saṃ spṛśantām |  
anaśravo anamīvāḥ suratnāḥ  
syonād yoner adhi talpaṃ ruheyuḥ ||  

#### PS_17.47.3
vyākaromi haviṣāham etau  
tau brahmaṇā vy ahaṃ kalpayāmi |  
svadhāṃ pitṛbhyo ajarāṃ kṛṇomi  
dīrghenāyuṣā sam imāṃ sṛjāmi ||  

#### PS_17.47.4
yo no agniḥ pitaro hṛtsv antar  
āviveśāmṛto martyeṣu |  
mayy ahaṃ taṃ pari gṛhṇāmi devaṃ  
mā so asmān dvikṣata mā vayaṃ tam ||  

#### PS_17.47.5
apāvartyāgniṃ gārhapatyaṃ  
kravyādā preta dakṣiṇā |  
priyaṃ pitṛbhya ātmane  
brahmaṇe kṛṇuta priyam ||  

#### PS_17.47.6
dvibhāgadhanam ādāya  
pra kṣināty avartyā |  
agniḥ putrasya jyeṣṭhasya  
yaḥ kravyād anirāhitaḥ ||  

#### PS_17.47.7
yat kṛṣate yad vanute  
yac ca vastena vindate |  
sarvaṃ martyasya tan nāsti  
kravyāc ced anirāhitaḥ ||  

#### PS_17.47.8
ayajñiyo hatavarcā bhavati  
nainena havir attave |  
chinatti kṛṣiṃ gāṃ dhanaṃ  
yaḥ kravyād anuvartate ||  

#### PS_17.47.9
bahu gṛdhyaiḥ pra vadaty  
ārtiṃ martyo ny eti ca |  
kravyād yam agnir antikād  
anuvidvān vitāvati ||  

#### PS_17.47.10
grāhyā gṛhāḥ saṃ sṛjyante  
yat striyā mriyate patiḥ | +++(Bhatt. ya(t))+++  
brahmaiva vidvān eṣyo  
yaḥ kravyādaṃ nir ādadhat ||  

### 48

#### PS_17.48.1
yad ripraṃ duritaṃ  
cakṛmā yac ca duṣkṛtam |  
āpo mā tasmāc chundhantv  
agniḥ saṃkasukaś ca yaḥ || +++(Bhatt. saṅkasukaś)+++  

#### PS_17.48.2
tā adharād udīcīr āvavṛtran +++(Bhatt. āvavṛtraṃ)+++  
prajānatīḥ pathibhir devayānaiḥ |  
parvatasya ṛṣabhasyādhi pṛṣṭhe  
navāś caranti saritaḥ purāṇīḥ ||  

#### PS_17.48.3
agne akravyān niṣkravyādaṃ nudā devajanaṃ vaha ||  

#### PS_17.48.4
imaṃ kravyāt pra viveśa-  
-ayaṃ kravyādam anv agāt |  
vyāghrau kṛtvā nānānaṃ  
taṃ harāmi śivāparam ||  

#### PS_17.48.5
antardhir devānāṃ  
paridhir manuṣyāṇām  
agnir gārhapatya  
ubhayān antarā śritaḥ |  
jīvānām agne pra tira dīrgham āyuḥ  
pitṝṇāṃ lokam upa yantu ye mṛtāḥ ||  

#### PS_17.48.6
sugārhapatyo vitapann arātīr  
uṣāmuṣāṃ śreyasīṃśreyasīṃ dadhat |  
sarvān agne sahamānaḥ sapatnān  
aiṣām ūrjaṃ rayim asmāsu dhehi ||  

#### PS_17.48.7
imam indraṃ vahniṃ paprim anv ārabhadhvaṃ  
sa vo nividvān vijahātu mṛtyum |  
tenāpa hata śarum āpatantaṃ  
tena rudrasya pari pātāstām ||  

#### PS_17.48.8
ahorātre anv eṣi bibhrat  
kṣemyas tiṣṭhan prataraṇaḥ suvīraḥ |  
anāturāṃ sumanasas talpa bibhraj  
jyog eva naḥ puruṣagandhir edhi ||  

#### PS_17.48.9
te deveṣv ā vṛścante  
pāpaṃ jīvanti sarvadā |  
kravyād yān agnir antikād  
anuvidvān vitāvati ||  

#### PS_17.48.10
preva manasā patiti  
muhur ā vartate punaḥ |  
kravyād yam agnir antikād  
aśva ivānuvapate naḍam ||  

### 49

#### PS_17.49.1
ye 'śraddhayā dhanakāmyāt  
kravyādā samāsate |  
te vā anyeṣāṃ kumbhīṃ  
pary ādadhati sarvadā ||  

#### PS_17.49.2
iṣīkāṃ caratīṃ vittvā  
tilpiyaṃ daṇḍanaṃ naḍam |  
tān indra idhmaṃ kṛtvā  
yamasyāgniṃ nirādadhau ||  

#### PS_17.49.3
aviḥ kṛṣṇā bhāgadheyaṃ paśūnāṃ  
sīsaṃ kravyād uta candraṃ ta āhuḥ |  
māṣāḥ piṣṭā bhāgadheyaṃ havyaṃ te  
'raṇyānyā gahvaraṃ sacasva ||  

#### PS_17.49.4
pratyañcam arkaṃ pratyarpayitvā  
pravidvān panthāṃ vi hy ācakāra |  
parāmīṣām asūn dideśa  
dīrgheṇāyuṣā sam adhād ihemān ||  

#### PS_17.49.5
anaḍvāhaṃ plavam anv ārabhadhvaṃ  
sa vo nirvakṣad duritād avadyāt | +++(Bhatt. nirvakṣa(d))+++  
ā rohata savitur nāvaṃ hiraṇyayīṃ  
ṣaḍbhir ūrmibhir amatiṃ carema ||  

#### PS_17.49.6
gobhiṣ ṭaremāmatiṃ durevāṃ  
yavena kṣudhaṃ puruhūta viśvām |  
vayaṃ rājānaḥ prathamā dhanānām  
ariṣṭāsa ṛjanībhis tarema ||  

#### PS_17.49.7
pūrṇaṃ nāri pra harābhi kumbham  
apāṃ rasair oṣadhīnāṃ ghṛtasya |  
imān pātṝṃr amṛtenā sam aṅdhi  
sthirā vīrāḥ saṃmanaso bhavantu ||  

anuvāka 7 ||

### 50

#### PS_17.50.1
pumān puṃso adhi tiṣṭha carma  
tatra hvayasva yatamā priyā te |  
yāvantāv agre prathamaṃ sameyathus  
tad vāṃ vayo yamarājye samānam ||  

#### PS_17.50.2
tāvad vāṃ tejas tati vīryāṇi  
tāvac cakṣus tatidhā vājināni |  
agniḥ śarīraṃ sacate yadaidho  
adhā pakvān mithunā saṃ bhavāthaḥ || +++(Bhatt. bhavātha(ḥ))+++  

#### PS_17.50.3
sam asmiṃl loke sam u devayāne  
saṃ smā sametaṃ yamarājye |  
pūtau pavitrair upa tad u hvayethāṃ  
yadyad reto adhi vāṃ saṃbabhūva ||  

#### PS_17.50.4
āpaḥ putrāso abhi saṃ viśadhvam  
imaṃ jīvaṃ jīvadhanyāḥ sam eta |  
tāsāṃ bhajadhvam amṛtaṃ yad āhur  
yam odanaṃ pacati vo janitrī ||  

#### PS_17.50.5
yaṃ vaḥ pitā pacati yaṃ ca mātā  
riprān nirmukthyai śamalāc ca vācaḥ |  
sa odanaḥ śatadhāraḥ svarga  
ubhe vyāpa nabhasī mahitvā ||  

#### PS_17.50.6
ubhe nabhasī ubhayāṃś ca lokān  
ye yajvanām abhijitāḥ svargāḥ |  
teṣāṃ jyotiṣmān madhumān yo agre  
tasmin putrair jarasi saṃ śrayethām ||  

#### PS_17.50.7
prācīṃprācīṃ pradiśam ā rabhetām  
etaṃ lokaṃ śraddadhānāḥ sacante |  
mimāthāṃ pātraṃ tad vāṃ pūrṇam astu  
sa vāṃ pakvaḥ pitryāṇe nyāyat ||  

#### PS_17.50.8
dakṣiṇāṃ diśam abhi nakṣamāṇau  
pary āvartethām abhi pātram etat |  
tasmai vāṃ yamaḥ pitṛbhiḥ saṃvidānaḥ  
pakvāya śarma bahulaṃ ni yacchāt ||  

#### PS_17.50.9
pratīcī diśām iyam id varaṃ vāṃ  
yasyāṃ somo adhipā mṛḍitā ca |  
tasyāṃ mimāthāṃ sukṛtaḥ sacethām  
adhā pakvena saha saṃ bhavema ||  

#### PS_17.50.10
uttaraṃ rāṣṭraṃ prajayottarāvad  
diśām udīcī kṛṇavan no agram |  
pāṅktaṃ chandaḥ puruṣo babhūva  
viśvair viśvāṅgaiḥ saha saṃ bhavema ||  

### 51

#### PS_17.51.1
dhruveyaṃ virāṇ namo astv asyai  
śivā putrebhya uta mahyam astu | +++(Bhatt. putrebhyaṃ, misprint)+++  
sā no devy adite viśvavāra  
irya iva gopā abhi rakṣa pakvam ||  

#### PS_17.51.2
piteva putrām̐ abhi saṃ sacasva naḥ  
śivā no vātā iha vāntu śagmāḥ | +++(Bhatt. śagmā(ḥ))+++  
yam odanaṃ pacato devate iha  
taṃ nas tapa uta satyaṃ ma vittām ||  

#### PS_17.51.3
yadyat kṛṣṇaḥ śakuna eha gatvā  
tsaraṃ viṣaktaṃ bila āsasāda |  
dāsī vā yad ārdrahastā samaṅkta  
ulūkhalaṃ musalaṃ śundhatāpaḥ ||  

#### PS_17.51.4
ayaṃ grāvā pṛthubudhno vayodhāḥ  
pūtaḥ pavitrair apa hantu rakṣaḥ |  
ā roha carma mahi śarma yaccha  
mā dampatī pautram aghaṃ ni gātām ||  

#### PS_17.51.5
vanaspatiḥ saha devair na āgan  
rakṣaḥ piśācām̐ apabādhamānaḥ | +++(Bhatt. piśācāṃ)+++  
sa ucchrayātai pra vadāti vācaṃ  
tena lokām̐ abhi sarvāñ jayema ||  

#### PS_17.51.6
sapta medhāṃ paśavaḥ pary agṛhṇan  
ya eṣāṃ medasvān uta yaś cakarśa |  
trayastriṃśad devatās tvāṃ sacante  
sa naḥ svargam abhi neṣi lokam ||  

#### PS_17.51.7
svargaṃ lokam abhi no nayāsi  
saṃ jāyā saha putraiḥ syāma |  
gṛhṇāmi hastam anv aitv atra  
mā nas tārīn nirṛtir mo arātiḥ ||  

#### PS_17.51.8
grāhiṃ pāpmānam ati tām̐ ayāma +++(Bhatt. tāṃ)+++  
tamo vyasya pra vadāsi valgu |  
vānaspatya udyato mā jihiṃsīr  
mā taṇḍulaṃ vi śarīr devayantam ||  

#### PS_17.51.9
viśvavyacā ghṛtapṛṣṭho bhaviṣyaṃ  
sayonir lokam upa yāhi vidvān |  
varṣavṛddham upa yaccha śūrpe  
tviṣiṃ palāvān apa tad vinaktu ||  

#### PS_17.51.10
trayo lokāḥ saṃmitā brāhmaṇena  
dyaur evāsau pṛthivy antarikṣam |  
aṃśūn gṛbhitān anu saṃrabhethām +++(read gṛbhītām̐?)+++  
ā pyāyantāṃ punar ā yantu śūrpāt ||  

### 52

#### PS_17.52.1
pṛthag rūpāṇi bahudhā paśūnām  
ekarūpo bhavati saṃ samṛddhyām |  
etāṃ tvacaṃ lohinīṃ tāṃ nudethāṃ  
grāvā śundhāti malaga iva vastrā ||  

#### PS_17.52.2
janitrīva prati hṛṇyāsi sūnuṃ  
saṃ tvā dadhāmi pṛthivīṃ pṛthivyā | +++(Bhatt. pṛthivyām)+++  
ukhāḥ kumbhīr vedyāṃ saṃcarantāṃ  
yajñāyudhair ājyenābhiṣiktāḥ || +++(Bhatt. ājyenātiṣaktā+)+++  

#### PS_17.52.3
bhūmyāṃ tvā bhūmim adhi dhārayāmi  
tanūḥ samānī vikṛtā ta eṣā |  
yadyad yuktaṃ likhitam arpaṇaṃ ca  
tena mā susror api tad vapāmi ||  

#### PS_17.52.4
agniḥ pacan rakṣatu tvā purastād  
indro rakṣād dakṣiṇato mahitvā |  
somas tvā dṛṃhād dharuṇe pratīcyā  
uttarāt tvā varuṇaḥ saṃ dadātai || +++(Bhatt. uttarā(t))+++  

#### PS_17.52.5
ā yantu divaḥ pṛthivīṃ sacante  
bhūmyāḥ sacante urv antarikṣam | +++(sacante urv: sandhi?)+++  
śuddhāḥ satīs tā u śundhanta eva  
tā naḥ svargam abhi lokaṃ nayantu ||  

#### PS_17.52.6
pūtāḥ pavitraiḥ pavante abhrād  
divaṃ ca yanti pṛthivīṃ ca lokān | +++(Bhatt. lokāṃ)+++  
tā jīvalā jīvadhanyāḥ pratiṣṭhāḥ  
pātra āsiktāḥ pary agnir endhām ||  

#### PS_17.52.7
uteva prabhvīr uta saṃmitāsa  
uta śukrāḥ śucayaś cāmṛtāsaḥ |  
tā odanaṃ dampatibhyāṃ pratiṣṭhā  
āpaḥ śikṣantīḥ pravatā sunāthāḥ ||  

#### PS_17.52.8
ud yodhayanty abhi valgantī taptāḥ  
phenam asyanti bahulaṃ ca bindum | +++(Bhatt. bindūn)+++  
yoṣeva dṛṣṭvā patim ṛtviyā yā-  
-etais taṇḍulair bhavatā sam āpaḥ ||  

#### PS_17.52.9
saṃkhyātā stokāḥ pṛthivīṃ sacante  
prāṇāpānaiḥ saṃmitā oṣadhībhiḥ |  
asaṃkhyātā opyamānāḥ suvarṇāḥ  
sarvaṃ samāpaṃ śucayaḥ śucitvam ||  

#### PS_17.52.10
utthāpaya sīdato budhna enān  
adbhir ātmānam api saṃ sṛjantām |  
amāsi pātra udakaṃ yad etan  
mitās taṇḍulāḥ pradiśo yatīmāḥ ||  

### 53

#### PS_17.53.1
pra yaccha parśuṃ tvarayā harantv  
ahiṃsanta oṣadhīr dāntu parvam |  
somo yāsāṃ pari rājyaṃ babhūva-  
-amanyutā vīrudho me bhavantu ||  

#### PS_17.53.2
navaṃ barhir odanāya stṛṇīta  
priyaṃ hṛdaś cakṣuṣo valgv astu |  
tatra devāḥ saha devair viśantv  
imaṃ prāśnantu dakṣiṇato niṣadya ||  

#### PS_17.53.3
vanaspate stīrṇam ā sīda barhir  
agniṣṭomaiḥ saṃmito devatābhiḥ |  
tvaṣṭeva rūpaṃ sukṛtaṃ svadhītyenā  
ehāḥ pari pātre dadṛśrām ||  

#### PS_17.53.4
dhartā dhriyasva dharuṇe pṛthivyā  
acyutaṃ tvā devatāś cyāvayantu |  
taṃ dampatī jīvantau jīvaputrā  
udvāsayātaḥ pary agnidhānāt ||  

#### PS_17.53.5
ṣaṣṭyai śaradbhyaḥ pari dadhma etaṃ  
svaḥ pakvenābhy aśnavātai |  
upainaṃ putrāḥ pitaraś ca sīdān  
imaṃ svargaṃ gamayāntam agne ||  

#### PS_17.53.6
sarvān samāgān abhijitya lokān  
yāvantaḥ kāmāḥ samapūpuras tān |  
vi gāhethām āyavanaṃ ca darvir  
ekasmin pātre adhyuddharainam ||  

#### PS_17.53.7
upa stṛṇīhi prathayā purastād  
ghṛtena pātram abhi ghārayedam |  
vāśrevosrā taruṇaṃ starasmim  
imaṃ devāso abhihiṃkarātha ||  

#### PS_17.53.8
upāstarīr akaro lokam etam  
uruḥ pṛthuś cāsamaḥ svargaḥ |  
tasmin suparṇo mahiṣaḥ śrayātai  
devā enaṃ devatābhyaḥ pra yacchān ||  

#### PS_17.53.9
yadyaj jāyā pacati tvat paraḥparaḥ  
patir vā jāya uta tvat tiraḥ |  
saṃ tat sṛjethāṃ saha vāṃ tad astu +++(Bhatt. santat … vāntad)+++  
saṃ rādhayantau saha lokam etam ||  

#### PS_17.53.10
yāvanto asyāḥ pṛthivīṃ sacante  
asmāt putrāḥ pari ye saṃbabhūvuḥ |  
sarvāṃs tān upa pātre hvayethāṃ  
nābhiṃ janānāḥ śiśavaḥ samāyan ||  

### 54

#### PS_17.54.1
vasor yā dhārā madhunā samaktā  
ghṛtena miśrā amṛtasya nābhayaḥ |  
sarvās tā ava rundhe svargaḥ ṣaṣṭyāṃ  
śaratsu nidhipā abhīcchāt ||  

#### PS_17.54.2
nidhiṃ nidhipā abhy enam icchād  
anīśvarā abhitaḥ santv anye |  
asmābhir datto nihitaḥ svargas  
tribhiḥ kāṇḍais trīn svargān arukṣat ||  

#### PS_17.54.3
agnī rakṣas tapatu yad videvaṃ  
kravyāt piśāca iha mā pra pāsta |  
nudāma enam ava rudhmo asmad  
ādityā no aṅgirasaḥ sacantām ||  

#### PS_17.54.4
ādityebhyo aṅgirobhyo madhv idaṃ  
ghṛtena miśraṃ prati vedayāmaḥ |  
śuddhahastau brāhmaṇasyānihatya-  
-enaṃ svargaṃ sukṛtāv apītam ||  

#### PS_17.54.5
idaṃ kāṇḍam uttamaṃ prāpam asya  
yasmāl lokāt parameṣṭhī samāpa |  
ā siñca sarpir ghṛtavat samaṅdhy  
eṣa bhāgo aṅgiraso no atra ||  

#### PS_17.54.6
satyāya ca tapase devatābhyo  
nidhiṃ śevadhiṃ pari dadhma etam |  
mā no dyūte 'va gān mā samityāṃ +++(Bhatt. dyūteva)+++  
mā smānyasmā ut sṛjatā purā mat ||  

#### PS_17.54.7
na kilbiṣam atra nādhāro asti  
na yan mitraiḥ samamamāna eti |  
paktāraṃ pakvaḥ punar ā viśāsy  
anūnaṃ pātraṃ nihitaṃ no astu ||  

#### PS_17.54.8
ahaṃ pacāmy aham id vadāmi  
mamed u karman karuṇe 'pi jāyāḥ |  
kaumāro loko ajaniṣṭa putro  
'nv ārabhethāṃ vaya uttarāvat ||  

#### PS_17.54.9
priyaṃ priyāṇāṃ kṛṇavāma yātan  
tamas te hantu yatame dviṣanti |  
dhenur anaḍvān vayo yad anyat  
pauruṣeyam apa mṛtyuṃ nudantu ||  

#### PS_17.54.10
sam agnayo vidur anyo anyaṃ  
ya oṣadhīḥ sacate yaś ca sindhūn |  
yāvanto devā divy ātapanti  
hiraṇyaṃ jyotir dadhato babhūva ||  

### 55

#### PS_17.55.1
eṣā tvacāṃ puruṣe saṃ babhūva-  
-anagnāḥ sarve paśavo ye anye | +++(Bhatt. -anagrāḥ, printing error)+++  
kṣatrenātmānaṃ pari dhāpayetām  
amotaṃ vāso mukham odanasya ||  

#### PS_17.55.2
yad akṣeṣu vadasi yat samityāṃ  
yad vā dhane anṛtaṃ vittakāmyā |  
samānaṃ tantuṃ saha saṃvasānau  
tasmin sarvaṃ śamalaṃ sādayāthaḥ ||  

#### PS_17.55.3
varṣaṃ vanuṣvāpi gaccha devāṃs  
tvaco dhūmaṃ pary ut pātayāsi |  
viśvavyacā viśvakarmā svargaḥ  
sayonir lokam upa yāhy etam ||  

#### PS_17.55.4
tanvaḥ svargo bahudhā vi cakre  
yathā vida ātmany anyavarṇāḥ |  
apājait kṛṣṇāṃ ruśatīṃ punāno  
yā lohinī tāṃ te agnau juhomi ||  

#### PS_17.55.5
prācyai diśe agnaye 'dhipataye 'sitāya rakṣitra  
ādityāyeṣumata etaṃ pari dadhmaḥ |  
taṃ no gopāyantv āsmākam aitor +++(Bhatt. tanno)+++  
diṣṭaṃ no atra jarase ni neṣat |  
jarā mṛtyave pari ṇo dadhātv  
adhā pakvena saha saṃ bhavema ||  

#### PS_17.55.6
dakṣiṇāyai diśa indrāyādhipataye tiraścirāje rakṣitre  
vasubhya iṣumadbhya etam (…) ||  

#### PS_17.55.7
pratīcyai diśe varuṇāyādhipataye pṛdākave rakṣitre +++(Bhatt. pra(⟨ pṛ)dākave)+++  
mitrāyeṣumata etam (…) ||  

#### PS_17.55.8
udīcyai diśe somāyādhipataye svajāya rakṣitre  
vātāyeṣumata etam (…) ||  

#### PS_17.55.9
dhruvāyai diśe viṣṇave 'dhipataye kalmāṣagrīvāya rakṣitre  
vīrudbhya iṣumatībhya etam (…) ||  

#### PS_17.55.10
ūrdhvāyai diśe bṛhaspataye 'dhipataye śvitrāya rakṣitre  
aśanībhya iṣumatībhya etaṃ pari dadhmaḥ |  
taṃ no gopāyantv āsmākam aitor +++(Bhatt. tanno)+++  
diṣṭaṃ no atra jarase ni neṣat |  
jarā mṛtyave pari ṇo dadhātv  
athā pakvena saha saṃ bhavema ||  

## Kāṇḍa 18

### 1

#### PS_18.1.1
satyenottabhitā bhūmiḥ  
sūryeṇottabhitā dyauḥ |  
ṛtenādityās tiṣṭhanti  
divi somo adhi śritaḥ ||  

#### PS_18.1.2
somenādityā balinaḥ  
somena pṛthivī mahī |  
ato nakṣatraṇām eṣām  
upasthe soma āhitaḥ ||  

#### PS_18.1.3
somaṃ manyate papivān  
yat saṃpiṃṣanty oṣadhim |  
somaṃ yaṃ braḥmāno vidur  
na tasyāśnāti pārthivaḥ ||  

#### PS_18.1.4
ācchadvidhānair gupito  
bārhataiḥ soma rakṣitaḥ |  
grāvṇām ic chṛṇvan tiṣṭhasi  
na te aśnāti pārthivaḥ ||  

#### PS_18.1.5
cittir vāvopabarhaṇaṃ  
cakṣur āvad abhyañjanam |  
dyaur bhūmiḥ kośa āsīd  
yad ayāt sūryā patim ||  

#### PS_18.1.6
raibhy āsīd anudeyī  
nārāśaṃsī nyocanam |  
sūryāyā bhadram id vāso  
gāthayaiti pariṣkṛtā ||  

#### PS_18.1.7
stomā āsan pratidhayaḥ  
kurīraṃ chanda opaśaḥ | +++(opaśaḥ with ŚS; Bhatt. upaśaḥ)+++  
sūryāyā aśvinā varā-  
-agnir āsīt purogavaḥ ||  

#### PS_18.1.8
somo vadhūyur abhavad  
aśvināstām ubhā varā |  
sūryāṃ yat patye śaṃsantīṃ  
manasā savitādadāt ||  

#### PS_18.1.9
mano asyā ana āsīd  
dyaur āsīd uta chadiḥ |  
śukrāv anaḍvāhāv āstāṃ  
yad ayāt sūryā patim ||  

#### PS_18.1.10
ṛksāmābhyām abhihitau  
gāvau te sāmanāv aitām |  
śrotre te cakre āstāṃ  
divi panthāś carācaraḥ ||  

### 2

#### PS_18.2.1
śucī te cakre yātyā  
vyāno akṣa āhataḥ |  
ano manasmayaṃ sūryā-  
-ārohat prayatī patim ||  

#### PS_18.2.2
sūryāyā vahatuḥ prāgāt  
savitā yam avāsṛjat |  
aghāsu hanyante gāvaḥ  
phalgunīṣu vy uhyate ||  

#### PS_18.2.3
yad aśvinā pṛcchamānāv ayātaṃ  
tricakreṇa vahatuṃ sūryāyāḥ |  
kvaikaṃ cakraṃ vām āsīt  
kva deṣṭrāya tasthathuḥ ||  

#### PS_18.2.4
yad ayātaṃ śubhaspatī  
vareyaṃ sūryām upa |  
viśve devā anu tad vām ajānan  
putraḥ pitarāv avṛnīta pūṣā ||  

#### PS_18.2.5
dve te cakre sūrye  
brahmāṇa ṛtuthā viduḥ |  
athaikaṃ cakraṃ yad guhā  
tad addhātaya id viduḥ ||  

#### PS_18.2.6
pra tvā muñcāmi varuṇasya pāśād  
yena tvābadhnāt savitā suśevāḥ |  
ṛtasya yonau sukṛtasya loke  
syonaṃ te astu sahapatnyai vadhu ||  

#### PS_18.2.7
aryamaṇaṃ yajāmahe  
subandhuṃ pativedanam |  
urvārukam iva bandhanād  
ito muñcantu māmutaḥ ||  

#### PS_18.2.8
preto muñcantu māmutaḥ  
subaddhām amutas karat |  
yatheyam indra mīḍhvaḥ  
suputrā subhagāsati ||  

#### PS_18.2.9
bhagas tveto nayatu hastagṛhya-  
-aśvinā tvā pra vahatāṃ rathena |  
gṛhān gaccha gṛhapatnī yathāso  
vaśinī tvaṃ vidatham ā vadāsi ||  

#### PS_18.2.10
iha priyaṃ prajāyai te sam ṛdhyatām  
asmin gṛhe gārhapatyāya jāgṛhi |  
enā patyā tanvaṃ saṃ spṛśasva-  
-atha jirvir vidatham ā vadāsi ||  

### 3

#### PS_18.3.1
ihaiva staṃ mā vi yauṣṭaṃ  
dīrgham āyur vy aśnutam |  
krīḍantau putrair naptṛbhir  
modamānau sve gṛhe ||  

#### PS_18.3.2
pūrvāparaṃ carato māyayaitau  
śiśū krīḍantau pari yāto adhvaram |  
viśvāny anyo bhuvanā vicaṣṭa  
ṛtūṃr anyo vidadhaj jāyate navaḥ ||  

#### PS_18.3.3
navonavo bhavati jāyamāno  
'hnāṃ ketur uṣasām ety agram |  
bhāgaṃ devebhyo vi dadhāty āyan  
pra candramās tirate dīrgham āyuḥ ||  

#### PS_18.3.4
parā dehi śāmūlyaṃ  
brahmabhyo vi bhajā vasu |  
kṛtyaiṣā padvatī bhūtvā-  
-ā jāyā viśate patim ||  

#### PS_18.3.5
nīlalohitaṃ bhavati  
kṛtyāsaktir vy ajyate |  
edhante asyā jñātayaḥ  
patir bandheṣu badhyate ||  

#### PS_18.3.6
aślīlā tanūr bhavati  
ruśatī pāpayāmuyā |  
patir yad vadhvo vāsasaḥ  
svam aṅgam abhyūrṇute ||  

#### PS_18.3.7
āśasanaṃ viśasanam  
atho adhivikartanam |  
sūryāyāḥ paśya rūpāṇi  
tāni brahmā tu śundhati ||  

#### PS_18.3.8
tṛṣṭam etat kaṭukam  
apāṣṭhavad viṣavan naitad attave | +++(Bhatt. viṣavaṃ)+++  
sūryāṃ yo brahmā veda  
sa id vādhūyam arhati ||  

#### PS_18.3.9
sa vai tat syonaṃ harati  
brahmā vāsaḥ sumaṅgalam |  
prāyaścittiṃ yo adhyeti  
yena jāyā na riṣyati ||  

#### PS_18.3.10
yuvaṃ bhagaṃ saṃ bharathaḥ samṛddham  
ṛtaṃ vadantām ṛtodyena |  
brahmaṇaspate patim asyai rocayāmuṃ  
cāru sambhalo vadatu vācam etām ||  

### 4

#### PS_18.4.1
ihed asātha na paro gamātha-  
-imaṃ gāvaḥ prajayā vardhayātha |  
śubhaṃ yatīr usriyāḥ somavarcaso  
viśve devāḥ krann iha vo manāṃsi ||  

#### PS_18.4.2
imaṃ gāvaḥ prajayā saṃ viśadhvam  
ayaṃ devānāṃ na mināti bhāgam |  
asmai vaḥ pūṣā marutaś ca sarve  
asmai vo dhātā savitā suvāti ||  

#### PS_18.4.3
anṛkṣarā ṛjavaḥ santu panthāno  
yebhiḥ sakhāyo yanti no vareyam |  
saṃ bhagena sam aryamṇā  
saṃ dhātā sṛjatu varcasā naḥ ||  

#### PS_18.4.4
yena mahānagnyā jaghanam  
aśvinā yena vā sūrā |  
yenākṣā abhyaṣicyanta  
tenemāṃ varcasāvatam ||  

#### PS_18.4.5
yad varco akṣeṣu  
sūrāyāṃ ca yad āhitam |  
yad goṣv aśvinā varcas  
tenemāṃ varcasāvatam ||  

#### PS_18.4.6
yo anidhmo dīdāyāpsv antar  
yaṃ viprāsa īḍate adhvareṣu |  
apān napān madhumatīr apo dā  
yābhir indro vāvṛdhe vīryāvān ||  

#### PS_18.4.7
idam ahaṃ ruśantaṃ grābhaṃ  
tānūdūṣim apa nudāmi |  
yaḥ śico bhadro rocānas  
tam ud acāmi ||  

#### PS_18.4.8
asyai harantu stapanaṃ brāhmaṇā  
avīraghnīr ud acantv āpaḥ |  
aryamṇo agniṃ pary etu kṣipraṃ  
pratīkṣante śvaśuro devaraś ca ||  

#### PS_18.4.9
śaṃ te hiraṇyaṃ śam u santv āpaḥ  
śaṃ methir bhavatu śaṃ yugasya tardma |  
śaṃ ta āpaḥ śatapavitrā bhavantu  
śaṃ patyā tanvaṃ saṃ spṛśasva ||  

#### PS_18.4.10
yathā sindhur nadīnāṃ  
sāmrājyaṃ suṣuve vṛṣā |  
evā tvaṃ samrājñy edhi  
patyur astaṃ paretya ||  

### 5

#### PS_18.5.1
samrājñy edhi śvaśureṣu  
samrājñy uta śvaśruvām |  
nanānduḥ samrājñy edhi  
samrājñy uta devṛṣu ||  

#### PS_18.5.2
yā akṛntann avayan yāś ca tatnire +++(Bhatt. avayaṃ)+++  
yā devīr antām̐ abhito 'dadanta | +++(Bhatt. antāṃ)+++  
tās tvā jarase saṃ vyayantv  
āyuṣmatīdaṃ pari dhatsva vāsaḥ ||  

#### PS_18.5.3
jīvaṃ rudanti vi nayanty adhvaraṃ  
dīrghām anu prasitiṃ dīdhiyur naraḥ |  
vāmaṃ pitṛbhyo ya idaṃ samīrire  
mayaḥ patibhyo janaye pariṣvaje ||  

#### PS_18.5.4
dhruvaṃ syonaṃ prajāyai te dhārayāmy  
aśmānaṃ devyāḥ pṛthivyā upasthe |  
tam ā rohānumādyā suvīrā  
dīrghaṃ ta āyuḥ savitā kṛṇotu ||  

#### PS_18.5.5
devas te savitā hastaṃ gṛhṇātu  
somo rājā suprajasaṃ kṛṇotu |  
agniḥ subhagāṃ jātavedāḥ  
patyā patnīṃ jaradaṣṭiṃ kṛṇotu ||  

#### PS_18.5.6
gṛhṇāmi te saubhagatvāya hastaṃ  
mayā patyā jaradaṣṭir yathāsaḥ |  
bhago aryamā savitā purandhir  
mahyaṃ tvādur gārhapatyāya devāḥ ||  

#### PS_18.5.7
yenāgnir asyā bhūmyā  
hastaṃ jagrāha dakṣiṇam |  
tena gṛhṇāmi te hastaṃ  
mā vyathiṣṭhā mayā saha ||  

#### PS_18.5.8
dhātā te hastam agrahīt  
savitā hastam agrahīt |  
bhagas te hastam agrahīd  
aryamā hastam agrahīt |  
patnī tvam asi dharmaṇā-  
-ahaṃ gṛhapatis tava ||  

#### PS_18.5.9
mameyam astu poṣyā  
mahyaṃ tvādād bṛhaspatiḥ |  
mayā patyā prajāvatī  
saṃ jīva śaradaḥ śatam ||  

#### PS_18.5.10
tvaṣṭā vāso vy adadhāc chubhe kaṃ  
bṛhaspateḥ praśiṣā kavīnām |  
tenemāṃ nārīṃ savitā bhagaś ca  
sūryām iva pari dhattāṃ prajāyai ||  

### 6

#### PS_18.6.1
gṛhās tvā prorṇuvantu varcasā bhagena  
jyotiṣmad idaṃ prati muñcasva vapuḥ |  
uṣā iva sūryasya saṃdṛśi ||  

#### PS_18.6.2
indrāgnī dyāvāpṛthivī ha pūṣā  
mitrāvaruṇā bhago aśvinobhā |  
bṛhaspatir maruto brahma soma  
imāṃ nārīṃ prajayā vardhayantu ||  

#### PS_18.6.3
bṛhaspatiḥ prathamaḥ sūryāyāḥ  
śīrṣe keṣām̐ akalpayat |  
tenemām aśvinā nārīṃ  
patyā saṃ śobhayāmasi ||  

#### PS_18.6.4
idaṃ tad rūpaṃ yad avasta yoṣā  
jāyāṃ jijñāse manasā carantīm |  
tām anv artiṣye sakhibhir navagvaiḥ +++(Bhatt. arttiṣye)+++  
ka imaṃ vidvān vi cacarta pāśam ||  

#### PS_18.6.5
ahaṃ vi ṣyāmi mayi rūpam asyā  
vedad it paśyan manasaḥ kulāyam |  
na steyam admi manasod amucye  
svayaṃ śrathnāno varuṇasya pāśam ||  

#### PS_18.6.6
imaṃ vi ṣyāmi varuṇasya pāśaṃ  
yena tvābadhnāt savitā suśevaḥ |  
uruṃ lokaṃ sugam atra panthāṃ  
kṛṇomi tubhyaṃ sahapatnyai vadhu ||  

#### PS_18.6.7
ud yacchadhvam apa rakṣo hanātha-  
-imāṃ nārīṃ sukṛte dadhāta |  
dhātā vipaścit patim asyai viveda  
bhago rājā pura etu prajānan ||  

#### PS_18.6.8
bhagas tatakṣa caturaḥ pado  
bhagas tatakṣa catvāry uṣpalāni |  
tvaṣṭā pipeśa madhyato vardhrān  
sā no astu sumaṅgalī ||  

#### PS_18.6.9
enājyena haviṣā  
prajāyai ca vareṇyam |  
paśubhyaś cakṣuṣe ca kaṃ  
sam agniṃ sam idhīmahi ||  

#### PS_18.6.10
sukiṃśukaṃ vahatuṃ viśvarūpaṃ  
hiraṇyavarṇaṃ suvṛtaṃ sucakram |  
ā roha sūrye amṛtasya lokaṃ  
syonaṃ patibhyo vahatuṃ kṛṇu tvam ||  

#### PS_18.6.11
mā hiṃsiṣṭāṃ kumāryaṃ  
sthūne devakṛte pathi |  
śālāyā devyā dvāraṃ  
syonaṃ kṛṇmo vadhūpatham ||  

#### PS_18.6.12
brahmāparaṃ yujyatāṃ brahma pūrvaṃ  
brahmāntato madhyato brahma sarvataḥ |  
anāvyādhāṃ devapurāṃ prapadya  
śivā syonā patiloke vi rāja ||  

anuvāka 1 ||

### 7

#### PS_18.7.1
tubhyam agre pary avahan  
sūryāṃ vahatunā saha |  
punaḥ patibhyo jāyāṃ dā  
agne prajayā saha ||  

#### PS_18.7.2
punaḥ patnīm agnir adād  
āyuṣā saha varcasā |  
dīrghāyur asyā yaḥ patir  
jīvāti śaradaḥ śatam ||  

#### PS_18.7.3
somasya jāyā prathamaṃ  
gandharvas te 'paraḥ patiḥ |  
tṛtīyo agniṣ ṭe patis  
turīyas te manuṣyajāḥ ||  

#### PS_18.7.4
somo dadad gandharvāya  
gandharvo dadad agnaye |  
rayiṃ ca putrāṃś cādād  
agnir mahyam atho imām ||  

#### PS_18.7.5
ā vām agan sumatir vājinīvasū  
ny aśvinā hṛtsu kāmā araṃsata |  
abhūtaṃ gopā mithunā śubhaspatī  
priyā aryamṇo duryām̐ aśīmahi ||  

#### PS_18.7.6
sā mandasānā manasā śivena  
rayiṃ dhehi sarvavīraṃ vacasyam |  
sugaṃ tīrthaṃ suprapāṇaṃ śubhaspatī  
sthāṇuṃ pathiṣṭhām apa durmatiṃ hatam ||  

#### PS_18.7.7
apa rakṣāṃsy apa durmatiṃ hataṃ  
śubhaspatī vahator yāto asmāt |  
purogavo jayan rakṣāṃsy agne  
kṣetravit pūrvo vi mṛdho nudasva ||  

#### PS_18.7.8
yā oṣadhayo yā nadyo  
yāni kṣetrāṇi yā vanā |  
te tvā vadhu prajāvatīṃ  
patye rakṣantu rakṣasaḥ ||  

#### PS_18.7.9
emaṃ panthām aganma  
sugaṃ svastivāhanam |  
yatra vīro na riṣyaty  
anyeṣāṃ vindate vasu ||  

#### PS_18.7.10
idaṃ su me naraḥ śṛṇuta  
yayāśiṣā dampatī vāmam aśnutaḥ |  
ye gandharvā apsarasaś ca devīr +++(Bhatt. aspara-, misprint)+++  
eṣu vānaspatyeṣv adyādhi tasthuḥ |  
syonās te asyai vadhvai bhavantu  
mā hiṃsiṣur vahatum uhyamānam ||  

### 8

#### PS_18.8.1
ye vadhvaś candraṃ vahatuṃ  
yakṣmā yanti janām̐ anu |  
punas tān yajñiyā devā  
nayantu yata āgatāḥ ||  

#### PS_18.8.2
mā vidan paryāyiṇo  
ya āsīdanti dampatī |  
sugena durgam atītām  
apa drāntv arātayaḥ ||  

#### PS_18.8.3
saṃ kāśayāmi vahatuṃ brahmaṇā gṛhair  
aghoreṇa cakṣuṣā mitryeṇa | +++(Bhatt. mitrye(⟨ triye*)ṇa)+++  
paryāṇaddhaṃ viśvarūpaṃ yad asmin  
syonaṃ patibhyaḥ savitā kṛṇotu tat ||  

#### PS_18.8.4
śivā nārīyam astam āgann  
imaṃ dhātā lokam asyai viveda |  
tām aryamā bhago aśvinobhā  
prajāpatiḥ prajayā vardhayantu ||  

#### PS_18.8.5
ātmanvaty urvarā narīyam āgan  
tasyāṃ naro vapata bījam asyām |  
sā vaḥ prajāṃ janayād vakṣaṇābhyo  
bibhratī dudhram ṛṣabhasya retaḥ ||  

#### PS_18.8.6
prati tiṣṭha virāḍ iva  
viṣṇur iveha sarasvati |  
dūrvevendra pra jāyatāṃ  
bhagasya sumatāv asat ||  

#### PS_18.8.7
ud vām ūrmiḥ śamye hantv  
āpo yoktrāṇi muñcantu |  
māduṣkṛtau vyenasā-  
-aghnyau śūnam āratām ||  

#### PS_18.8.8
aghoracakṣur apatighnī syonā  
śagmā suśevā suyamā gṛheṣu |  
prajāvatī vīrasūr devṛkāmā-  
-imam agniṃ gārhapatyaṃ sarpaya || +++(Bhatt. saparya)+++  

#### PS_18.8.9
adevṛghny apatighnīhaidhi  
syonā paśubhyaḥ sumanāḥ suvīrā |  
vīrasūr devṛkāmā syonā  
saṃ tvaidhiṣīmahi sumanasyamānā ||  

#### PS_18.8.10
ut tiṣṭhātaḥ kim icchantīdam āgā  
ahaṃ tveḍe abhibhūḥ svād gṛhāt |  
śūnyaiśī nirṛte yājagantha-  
-uttiṣṭhārāte pra pata māti raṃsthāḥ ||  

### 9

#### PS_18.9.1
yadā gārhapatyam asaparyait  
pūrvam agniṃ vadhūr iyam |  
adhā sarasvatyai nāri  
pitṛbhyaś ca namas kuru ||  

#### PS_18.9.2
carma varmaitad ā hara-  
-asyai nāryā upastire |  
sinīvāli pra jāyatāṃ  
bhagasya sumatāv asat ||  

#### PS_18.9.3
upa stṛṇīhi balbajam  
adhi carmaṇi rohite |  
tatropaviśya suprajā  
imam agniṃ saparyatu ||  

#### PS_18.9.4
yaṃ balbajaṃ nyasyatha  
carma copastṛṇīthana |  
tad ā rohatu suprajā  
yā kanyā vindate patim ||  

#### PS_18.9.5
ā roha carmopa sīdāgnim  
eṣa devo hanti rakṣāṃsi sarvā |  
sumaṅgaly upa sīdemam agniṃ  
saṃpatnī prati bhūṣeha devān ||  

#### PS_18.9.6
pra jāyantāṃ mātur asyā upasthān  
nānārūpāḥ paśavo jāyamānāḥ |  
iha prajāṃ janaya patye asmai  
sujyaiṣṭhyo bhavatu te putra eṣaḥ ||  

#### PS_18.9.7
sumaṅgalī prataraṇī gṛhāṇāṃ  
suśeva patye śvaśurāya śambhūḥ |  
syonā śvaśruvai pra gṛhān viśemān +++(Bhatt. viśemāṃ)+++  
prajāvatī jaradaṣṭir yathāsaḥ ||  

#### PS_18.9.8
sumaṅgalīr iyaṃ vadhūr  
imāṃ sameta paśyata |  
saubhāgyam asyai dattvā +++(Bhatt. datvā)+++  
daurbhāgyena paretana ||  

#### PS_18.9.9
yā durhārdo yuvatayo  
yāś ceha jaratīr api |  
varco hy asyai saṃ dattā-  
-athāstaṃ vi paretana ||  

#### PS_18.9.10
rukmaprastaraṇaṃ vahyaṃ  
viśvā rūpāṇi bibhratam |  
ārohat sūryā sāvitrī  
bṛhate saubhagāya kam ||  

### 10

#### PS_18.10.1
ā roha talpaṃ sumanasyamānā-  
-iha prajāṃ janaya patye asmai |  
indrāṇīva subudhā budhyamānā  
jyotirugrā uṣasaḥ prati jāgaraḥ ||  

#### PS_18.10.2
devā agre ny apadyanta patnīṃ  
sam aspṛśanta tanvas tanūbhiḥ |  
sūryeva nāri viśvarūpā mahitvā  
prajāvatī patye śaṃ bhavāsi ||  

#### PS_18.10.3
ud īrṣvātaḥ pativatnī hy eṣā  
viśvāvasuṃ namasā gīrbhir īḍe |  
jāmim iccha pitṛṣadaṃ nyaktāṃ  
sa te bhāgo januṣā tasya viddhi ||  

#### PS_18.10.4
yā apsarasaḥ sadhamādaṃ madanty  
antarā havirdhānaṃ sūryaṃ ca |  
tās te janitram abhi tāḥ parehi  
namas te gandharva rtunā kṛṇomi ||  

#### PS_18.10.5
namo ghandharvasya manase  
namo bhāmāya cakṣuṣe ca kṛṇmaḥ |  
viśvāvaso namo brahmaṇā te kṛṇomy  
abhi jāyā apsarasaḥ parehi ||  

#### PS_18.10.6
rāyā vayaṃ sumanasaḥ syāma-  
-ud ito gandharvam āvīvṛtāma |  
agan sa devaḥ paramaṃ sadhastham +++(Bhatt. agaṃ sa)+++  
aganma vayaṃ pratiranta āyuḥ ||  

#### PS_18.10.7
saṃ pitarāv ṛtviye sṛjethāṃ  
pitā mātā ca retaso bhavāthaḥ |  
maryo yoṣām adhi rohayaitāṃ  
prajāṃ kṛṇvāthām iha modamānau ||  

#### PS_18.10.8
ā vāṃ prajāṃ janayatu prajāpatir  
ahorātrābhyāṃ sam anaktv aryamā |  
adurmaṅgalī patilokam ā viśemaṃ  
śaṃ no bhava dvipade śaṃ catuṣpade ||  

#### PS_18.10.9
tāṃ pūṣañ chivatamām erayasva  
yasyāṃ bījaṃ manuṣyā vapanti |  
yā na ūrū uśatī viśrayāti  
yasyām uśantaḥ praharema śepaḥ ||  

#### PS_18.10.10
ā rohorum upa dhatsva hastaṃ  
pari ṣvajasva jāyāṃ sumanasyamānaḥ |  
prajāṃ kṛṇvāthām iha puṣyataṃ rayiṃ  
dīrghaṃ vām āyuḥ savitā kṛṇotu ||  

### 11

#### PS_18.11.1
yaṃ no dadur brahmabhāgaṃ vadhūyor  
vāso vadhvaś ca vastram |  
yuvaṃ brahmaṇe 'numanyamānau  
bṛhaspate sākam indraś ca dattam ||  

#### PS_18.11.2
devair dattaṃ vanunā sākam etad  
vādhūyaṃ vadhvo vāso asyāḥ |  
yo brahmaṇe cikituṣe dadāti  
sa id rakṣāṃsi talpyāni hanti ||  

#### PS_18.11.3
syonād yoner adhi budhyamānau  
hasāmudau mahasā modamānau |  
sugū suputrau sugṛhau tarātho  
jīvā uṣaso vibhātīḥ || +++(Bhatt. vibhātī(ḥ))+++  

#### PS_18.11.4
navaṃ vasānaḥ surabhiḥ suvāsā  
udāgāṃ jīva uṣaso vibhātīḥ | +++(Bhatt. vibhātī(ḥ))+++  
āṇḍāt patatrīvāmukṣi  
viśvasmād enasas pari ||  

#### PS_18.11.5
śumbhanī dyāvāpṛthivī  
antisumne mahivrate |  
āpaḥ sapta sravantīs  
tā no muñcantv aṃhasaḥ || +++(Bhatt. ahasaḥ)+++  

#### PS_18.11.6
sūryāyai devebhyo  
mitrāya varuṇāya ca |  
ye bhūtasya pracetasas  
tebhyo 'ham akaraṃ namaḥ ||  

#### PS_18.11.7
ya ṛte cid abhiśriṣaḥ  
purā jatrubhya ātṛdaḥ |  
saṃdhātā saṃdhiṃ maghavā  
purūvasur niṣkartā vihṛtaṃ punaḥ || +++(Bhatt. purūvasuni(⟨ rni)ṣkartā)+++  

#### PS_18.11.8
apāsmat tama ucchatu +++(Bhatt. apāsma(t))+++  
nīlaṃ piśaṅgam uta lohitaṃ yat |  
nirdahanīṃ pṛṣātakīm  
asmin tāṃ sthāṇāv adhy ā sṛjāmi ||  

#### PS_18.11.9
yāvatīḥ kṛtyā upavāsane  
yāvanto rājño varuṇasya pāśāḥ | +++(Bhatt. pāśāt)+++  
vyṛddhayo yā asamṛddhayaś ca-  
-asmin tā sthāṇau prati muñcāmi sarvāḥ ||  

#### PS_18.11.10
ye antā yāvatīḥ sica  
otavo ye ca tantavaḥ |  
vāso yat patnībhir utaṃ  
tan mā syonam upa spṛṣāt ||  

### 12

#### PS_18.12.1
uśatīḥ kanyalā imāḥ  
pitṛlokāt patiṃ yatīḥ |  
ava dīkṣām asṛkṣata svāhā ||  

#### PS_18.12.2
bṛhaspatināvasṛṣṭāṃ  
viśve devā adhārayan |  
varco goṣu praviṣṭaṃ  
yat tenemāṃ saṃ sṛjāmasi ||  

#### PS_18.12.3
bṛhaspatināvasṛṣṭāṃ  
viśve devā adhārayan |  
tejo goṣu praviṣṭaṃ  
yat tenemāṃ saṃ sṛjāmasi ||  

#### PS_18.12.4
bṛhaspatināvasṛṣṭāṃ  
viśve devā adhārayan |  
payo goṣu praviṣṭaṃ  
yat tenemāṃ saṃ sṛjāmasi ||  

#### PS_18.12.5
bṛhaspatināvasṛṣṭāṃ  
viśve devā adhārayan |  
yaśo goṣu praviṣṭaṃ  
yat tenemāṃ saṃ sṛjāmasi ||  

#### PS_18.12.6
bṛhaspatināvasṛṣṭāṃ  
viśve devā adhārayan |  
bhago goṣu praviṣṭaṃ  
yat tenemāṃ saṃ sṛjāmasi ||  

#### PS_18.12.7
yad asau duhitā tava  
vikeśy arudad bahu  
rodena kṛṇvaty agham |  
agniṣ ṭvā tasmād enasaḥ  
savitā ca pra muñcatām ||  

#### PS_18.12.8
yad amī keśino janā  
gṛhe te samanartiṣū  
rodena kṛṇvanto 'gham |  
(…) || +++(see 7de)+++  

#### PS_18.12.9
yaj jāmayo yad yuvatayo  
gṛhe te samanartiṣū  
rodena kṛṇvatīr agham |  
(…) || +++(see 7de)+++  

#### PS_18.12.10
yad imau dampatī ubhau  
vivāhe agham āratū  
rodena kṛṇvantāv agham |  
(…) || +++(see 7de)+++  

### 13

#### PS_18.13.1
yat te prajāyāṃ paśuṣu  
yad vā gṛheṣu niṣṭhitam  
aghakṛdbhir aghaṃ kṛtam |  
agniṣ ṭvā tasmād enasaḥ  
savitā ca pra muñcatām ||  

#### PS_18.13.2
iyaṃ nāry upa brūte  
pūlpāny āvapantikā |  
dīrghāyur astu me patir  
edhantāṃ pitaro mama ||  

#### PS_18.13.3
ihemāv indra saṃ nuda  
cakravākeva dampatī |  
prajāvantau svastakau  
dīrgham āyur vy aśnutām ||  

#### PS_18.13.4
yad āsandyām upadhāne +++(Bhatt. āsandhyā(⟨ ndyā*)m)+++  
yad vopavāsane kṛtam |  
vivāhe kṛtyāṃ yāṃ cakrur  
āsnāne tāṃ ni dadhmasi || +++(Bhatt. taṃ)+++  

#### PS_18.13.5
yad duṣkṛtaṃ yac chamalaṃ  
vivāhe vahatau ca yat |  
tat saṃbhalasya kambale  
mṛjmahe duritaṃ vayam ||  

#### PS_18.13.6
saṃbhale malaṃ sādayitvā  
kambale duritaṃ vayam |  
abhūma yajñiyāḥ śuddhāḥ  
pra ṇa āyūṃṣi tāriṣan ||  

#### PS_18.13.7
yā me priyatamā tanūḥ  
sā me bibhāya vāsasaḥ |  
tasyāgre tvaṃ vanaspate  
nīviṃ kṛṇuṣva mā vayaṃ riśāma ||  

#### PS_18.13.8
kṛtrimaḥ kaṅkataḥ śatadan ya eṣaḥ |  
apāsyāḥ keśyaṃ malam  
apa śīrṣaṇyaṃ likhāt ||  

#### PS_18.13.9
aṅgādaṅgād yūyam asyā  
apa yakṣmaṃ ni dhattana | +++(Bhatt. (a)pa)+++  
tan mā prāpat pṛthivīṃ mota devān  
divaṃ mā prāpan morv antarikṣam |  
apo mā prāpan malam etad agne  
yamaṃ mā prāpat pitṝṃś ca sarvān ||  

#### PS_18.13.10
saṃ tvā nahyāmi payasā pṛthivyāḥ  
saṃ tvā nahyāmi payasauṣadhīnām |  
saṃ tvā nahyāmi prajayā dhanena  
sā saṃnaddhā sanuhi vājam emam ||  

### 14

#### PS_18.14.1
amo 'ham asmi sā tvaṃ  
dyaur ahaṃ pṛthivī tvam |  
mano 'ham asmi vāk tvaṃ  
tāv iha saṃ bhavāva  
prajām ā janayāvahai ||  

#### PS_18.14.2
janīyanti no agravaḥ  
putrīyanti sudānavaḥ |  
ariṣṭāsaḥ sacemahi  
bṛhate vājasātaye ||  

#### PS_18.14.3
ye pitaro vadhūdarśā  
imaṃ vahatum āgaman | +++(Bhatt. āgamaṃ (⟨ gaman))+++  
te asyai vadhvai saṃpatnyai  
prajāvac charma yacchantu ||  

#### PS_18.14.4
yedaṃ pūrvāgan raśanāyamānā  
prajām asyai draviṇaṃ ceha dattvā | +++(Bhatt. datvā)+++  
tāṃ vahantv agatasyābhi panthāṃ  
virāḍ iyaṃ suprajā aty ajaiṣīt ||  

#### PS_18.14.5
pra budhyasva subudhā budhyamānā  
dīrghāyutvāya śataśāradāya |  
gṛhān prehi sumanasyamānā  
dīrghaṃ ta āyuḥ savitā kṛṇotu ||  

#### PS_18.14.6
vi te muñcāmi raśanāṃ vi raśmīn  
vi yoktrāṇi paricartanāni ca |  
ariṣṭāsmin jyotiṣi  
śivā gṛhapatau bhava ||  

#### PS_18.14.7
syonā bhava śvaśurebhyaḥ  
syonā patye gṛhebhyaḥ |  
syonāsyai sarvasyai viśe  
syonā puṣṭāyaiṣāṃ bhava ||  

anuvāka 2 ||

### 15

#### PS_18.15.1
udehi vājin yo 'psv antar  
idaṃ rāṣṭraṃ pra viśa sūnṛtāvat |  
yo rohito viśvam idaṃ jajāna  
sa tvā rāṣṭrāya subhṛtaṃ pipartu || +++(Bhatt. piparttu)+++  

#### PS_18.15.2
ud vāja āgan yo 'psv antar  
viśa ā roha tvadyonayo yāḥ |  
somaṃ dadhāno 'pa oṣadhīr gāś  
catuṣpado dvipada ā veśayeha ||  

#### PS_18.15.3
yūyam ugrā marutaḥ pṛśnimātara  
indreṇa yujā pramṛṇīta śatrūn |  
ā vo rohitaḥ śṛṇavat sudānavas  
triṣaptā marutaḥ svādusaṃmudaḥ ||  

#### PS_18.15.4
ruho ruroha rohita ā ruroha  
garbho janīnāṃ januṣām upastham |  
tābhiḥ saṃrabdho anv avindat ṣaḍ urvīr  
gātuṃ prapaśyann iha rāṣṭram āhāḥ ||  

#### PS_18.15.5
ā te rāṣṭram iha rohito 'hār  
mṛdho vy āsthad abhayaṃ te abhūt |  
tasmai te dyāvāpṛthivī revatībhiḥ  
kāmaṃ duhatām iha śakvarībhiḥ ||  

#### PS_18.15.6
rohito dyāvāpṛthivī jajāna  
taṃ tantuṃ parameṣṭhī tatāna |  
tatra śiśriye 'ja ekapād  
adṛṃhad dyāvāpṛthivī balena || +++(Bhatt. adṛṃha(d))+++  

#### PS_18.15.7
rohito dyāvāpṛthivī adṛṃhat  
tena sva stabhitaṃ tena nākaḥ |  
tenāntarikṣaṃ vimitā rajaṃsi  
tena devā amṛtam anv avindan ||  

#### PS_18.15.8
vi rohito amṛśad viśvarūpaṃ  
samākṛṇvānaḥ praruho ruhaś ca |  
divaṃ rūḍhvā mahatā mahimnā  
saṃ te rāṣṭram anaktu payasā ghṛtena ||  

#### PS_18.15.9
yās te ruhaḥ praruho yās ta āruho  
yābhir āpṛṇāsi divam antarikṣam |  
tāsāṃ brahmaṇā payasā vāvṛdhāno  
viśi rāṣṭre jāgṛhi rohitasya || +++(Bhatt. visi (⟨ viśi))+++  

#### PS_18.15.10
yās te viśas tapasaḥ saṃbabhūvur  
vatsaṃ gāyatrīm anu tā ihāguḥ |  
tās tvā viśantu manasā śivena +++(Bhatt. tās tā)+++  
saṃmātā vatso abhy eti rohitaḥ ||  

### 16

#### PS_18.16.1
ūrdhvo rohito adhi nāke asthād  
viśvā rūpāṇi janayan yuvā kaviḥ |  
tigmenāgnir jyotiṣā vi bhāti  
tṛtīye cakre rajasi priyāṇi ||  

#### PS_18.16.2
sahasraśṛṅgo vṛṣabho jātavedā  
ghṛtāhutaḥ somapṛṣṭhaḥ suvīraḥ |  
mā mā hāsīn nāthito net tvā jahāni +++(Bhatt. ne(t)tvā)+++  
gopoṣaṃ ca me vīrapoṣaṃ ca dhehi ||  

#### PS_18.16.3
rohito yajñasya janitā mukhaṃ ca  
rohitāya vācā śrotreṇa manasā juhomi |  
rohitaṃ devā yanti sumanasyamānāḥ  
sa mā rohaiḥ sāmityai rohayāti ||  

#### PS_18.16.4
rohito yajñaṃ vy adadhād viśvakarmaṇe  
tasmāt tejāṃsy upa memāny āguḥ |  
vocayaṃ te nābhiṃ bhuvanasyādhi majmani ||  

#### PS_18.16.5
ā tvā ruroha bṛhaty uta paṅktir  
ā kakud varcasā viśvavedaḥ |  
ā tvā rurohoṣṇihākṣaraṃ vaṣaṭkāra  
ā tvā ruroha rohito retasā saha ||  

#### PS_18.16.6
ayaṃ vaste garbhaṃ pṛthivyā  
divaṃ vaste 'yam antarikṣam |  
ayaṃ bradhnasya viṣṭapaḥ  
svar lokān sam ānaśe ||  

#### PS_18.16.7
vācaspate pṛthivī naḥ syonā  
syonā yonis talpā suśevā | +++(Bhatt. (syonā) in brackets)+++  
ihaiva prāṇaḥ sakye no astu  
taṃ tvā parameṣṭhin pary agnir varcasā dadhātu ||  

#### PS_18.16.8
vācaspata ṛtavaḥ pañca +++(Bhatt. vācaspate (without sandhi))+++  
vaiśvakarmaṇāḥ pari ye babhūvuḥ |  
(…) +++(see 7c)+++  
(…) pari rohito varcasā dadhātu || +++(see 7d)+++  

#### PS_18.16.9
vācaspate saumanasaṃ manaś ca  
goṣṭhe no gā ramaya yoniṣu prajām |  
ihaiva prāṇaḥ sakhye no astu  
taṃ tvā parameṣṭhin pary ahaṃ varcasā dadhāmi ||  

#### PS_18.16.10
pari tvā dhāt savitā devo agnir  
varcasā mitrāvaruṇāv abhi tvā |  
sarvā arātīr apakrāmann udehi-  
-idaṃ rāṣṭraṃ kṛṇuhi sūnṛtāvat ||  

### 17

#### PS_18.17.1
yaṃ tvā pṛṣatī rathe  
pṛṣṭir vahati rohitaḥ |  
śubhā yāsi riṇann apaḥ |  
tenemaṃ brahmaṇaspate  
rohaṃ rohayottamam ||  

#### PS_18.17.2
anuvratā rohiṇī rohitasya  
sūriḥ suparṇā bṛhatī suvarcāḥ |  
tayā vājān viśvarūpāṃ jayema  
tayā viśyāḥ pṛtanā abhi ṣyāma ||  

#### PS_18.17.3
idaṃ sado rohiṇī rohitasya-  
-asau panthāḥ pṛṣatī yena yāti |  
tāṃ gandharvāḥ kaśyapā un nayanti  
tāṃ rakṣanti kavayo 'pramādam ||  

#### PS_18.17.4
sūryasyāśvā harayaḥ ketumantaḥ  
sadā vahanty amṛtāḥ sukhaṃ ratham |  
ghṛtapāvā rohito bhrājamāno  
divaṃ devaḥ pṛṣatīm ā viveṣa ||  

#### PS_18.17.5
yo rohito vṛṣabhas tigmaśṛṅgaḥ  
pary agniṃ pari sūryaṃ babhūva |  
yo viṣṭabhnāti pṛthivīṃ divaṃ ca  
tasmād devā adhi sṛṣṭīḥ sṛjante ||  

#### PS_18.17.6
rohito divam āruhan  
mahatas pary arṇavāt |  
sarvā ruroha rohito ruhaḥ || +++(Bhatt. ruha(ḥ))+++  

#### PS_18.17.7
vi mimīṣva payasvatīṃ ghṛtācīṃ  
devānāṃ dhenur anapaspṛg eṣā |  
indraḥ somaṃ pibatu kṣemo astv  
agniḥ pra stautu vi mṛdho nudasva ||  

#### PS_18.17.8
samiddho agniḥ samidhāno  
ghṛtavṛddho ghṛtāhutaḥ |  
abhīṣāḍ viśvāṣāḍ agniḥ  
sapatnān hantu ye mama ||  

#### PS_18.17.9
hantv enān pra dahatv  
agnir yo naḥ pṛtanyati |  
kravyādāgninā vayaṃ  
sapatnān pra dahāmasi ||  

#### PS_18.17.10
agne sapatnam adharaṃ pādayāsmad  
vyathayā sajātam utpipānaṃ bṛhaspate |  
indrāgnī mitrāvaruṇāv  
adhare padyantām apratimanyūyamānāḥ ||  

### 18

#### PS_18.18.1
avācīnān ava jahi-  
-indra vajreṇa bāhumān |  
adhā sapatnān mamakān  
agnes tejobhir ā dade ||  

#### PS_18.18.2
udyan tvaṃ deva sūrya  
sapatnān me +'dharān kṛṇu | +++(Bhatt. medharāṃ (⟨ rān))+++  
avainān aśmanā jahi +++(Bhatt. aśmi(⟨ śma*)nā)+++  
te yantv adhamaṃ tamaḥ ||  

#### PS_18.18.3
vatso virājo vṛṣabho matīnām  
ā ruroha śukrapṛṣṭho 'ntarikṣam |  
ghṛteṇārkam abhy arcanti vatsaṃ  
brahma santaṃ brahmaṇā vardhayantu ||  

#### PS_18.18.4
divaṃ ca roha pṛthivīṃ ca roha  
rāṣṭraṃ ca roha draviṇaṃ ca roha |  
prajāṃ ca rohāmṛtaṃ ca roha  
rohitena tanvaṃ saṃ spṛśasva ||  

#### PS_18.18.5
ye devā rāṣṭrabhṛto  
'bhito yanti sūryam |  
tebhiṣ ṭe rohitaḥ saṃvidāno  
rāṣṭraṃ dadhātu sumanasyamānaḥ ||  

#### PS_18.18.6
ut tvā yajñā brahmapūtā vahanty  
adhvagato harayas tvā vahanti |  
tiraḥ samudram ati rocase 'rṇavam ||  

#### PS_18.18.7
rohite dyāvāpṛthivī adhi śrite +++(Bhatt. rohito (⟨ te*))+++  
vasujiti gojiti saṃjiti saṃdhanājiti |  
sahasraṃ yasya draviṇāni sapta ca  
voceyaṃ te nābhiṃ bhuvanasyādhi majmani || +++(Bhatt. voca(⟨ ce)yante)+++  

#### PS_18.18.8
yaśā yāsi pradiśo diśo 'nu  
yaśāḥ paśūnām uta carṣaṇīnām |  
yaśāḥ pṛthivyā adityā upasthe  
'ham asmi saviteva cāruḥ ||  

#### PS_18.18.9
amutra sann iha vettha-  
-iha san tāni paśyati |  
itaḥ paśyanti rocanaṃ  
divi sūryaṃ vipaścitam ||  

#### PS_18.18.10
devo devam arcayaty  
antaś caraty arṇave |  
samānam agnim indhate  
taṃ viduḥ kavayaḥ pare ||  

### 19
avaḥ pareṇa para ity ekā || +++(PS 16.67.7 is repeated)+++  

#### PS_18.19.2
ekapadī dvipadī sā catuṣpady  
aṣṭāpadī navapadī babhūvuṣī |  
sahasrākṣarā bhuvanasya paṅktis  
tyasyāḥ samudrā adhi vi kṣaranti ||  

#### PS_18.19.3
ārohan dyām amṛtaḥ prāva me vaca  
ut tvā yajñā brahmapūtā vahanti |  
ghṛtaṃ pibantaṃ harayas tvā vahanti ||  

#### PS_18.19.4
veda tat te amartti  
yat ta ākramaṇaṃ divi |  
yat te sadhasthaṃ parame vyoman ||  

#### PS_18.19.5
sūryo dyāṃ sūryaḥ pṛthivīṃ  
sūrya āpo 'ti paśyati |  
sūryo bhūtasyaikaṃ cakṣur  
ā ruroha divaṃ mahīm ||  

#### PS_18.19.6
urvīr āsan paridhayo  
vedir bhūmir akalpata |  
tatraitāv agnī ādhatta  
himaṃ ghraṃsaṃ ca rohitaḥ ||  

#### PS_18.19.7
himaṃ ghraṃsaṃ cādhāya  
yūpān kṛtvā parvatān |  
varṣājyāv agnī ījāte  
rohitasya svarvidaḥ ||  

#### PS_18.19.8
svarvido rohitasya  
brahmaṇāgniḥ samāhitaḥ |  
tasmād ghraṃsas tasmād dhimas  
tasmād yajño ajāyata ||  

#### PS_18.19.9
brahmaṇāgniḥ saṃidhāno  
brahmavṛddho brahmahutaḥ |  
brahmeddhāv agnī ījāte  
rohitasya svarvidaḥ ||  

#### PS_18.19.10
apsv anyaḥ samāhitaḥ  
satye anyaḥ samāhitaḥ |  
(…) || +++(see 1cd)+++  

#### PS_18.19.11
yaṃ vātaḥ pariśumbhati  
yam indro brahmaṇaspatiḥ |  
brahmeddhāv agnī ījāte  
rohitasya svarvidaḥ ||  

anuvāka 3 ||

### 20

#### PS_18.20.1
vediṃ bhūmiṃ kalpayitvā  
divaṃ kṛtvā dakṣiṇām |  
ghraṃsaṃ tad agniṃ kṛtvā  
cakāra viśvam ātmanvad  
varṣeṇājyena rohitaḥ ||  

#### PS_18.20.2
varṣam ājyaṃ ghraṃso agnir  
vedir bhūmir akalpata |  
tatraitān parvatām̐ agnir +++(Bhatt. tatraitāṃ)+++  
gīrbhir ūrdhvām̐ akalpayat ||  

#### PS_18.20.3
gīrbhir ūrdhvān kalpayitvā  
rohito bhūmim abravīt |  
tvad idaṃ sarvaṃ jāyatāṃ  
yad bhūtaṃ yac ca bhāvyam ||  

#### PS_18.20.4
sa yajñaḥ prathamo bhūto  
bhavyo ajāyata |  
tasmād dha yajña idaṃ sarvaṃ  
yat kiṃ cedaṃ virocate  
rohitena rṣiṇābhṛtam ||  

#### PS_18.20.5
ud asya ketavo divi  
śukrā bhrājanta īrate |  
ādityasya nṛcakṣaso  
mahivratasya mīduṣaḥ ||  

#### PS_18.20.6
diśāṃ prajñānaṃ svarayantam arciṣā  
supakṣam āśuṃ patayantam arṇave |  
stavāma sūryaṃ bhuvanasya gopāṃ  
yo raśmibhir diśa ābhāti sarvāḥ || +++(Bhatt. sarvā(ḥ))+++  

#### PS_18.20.7
yat prāṅ pratyaṅ svadhayā yāsi śībhaṃ  
nānārūpe ahanī karṣi māyayā |  
tad āditya mahi tat te mahi śravo  
yad eko viśvaṃ pari bhūma jāyase ||  

#### PS_18.20.8
vipaścitaṃ taraṇiṃ bhrājamānaṃ  
vahanti yaṃ haritaḥ sapta bahvīḥ |  
stutād yam atrir divam unnināya  
taṃ tvā paśyema pariyantam ājim ||  

#### PS_18.20.9
mā tvā dabhan pariyantam ājiṃ  
sugena durgam ati yāhi śībham |  
divaṃ ca sūrya pṛthivīṃ ca devīm  
ahorātre vimimāno yad eṣi ||  

#### PS_18.20.10
svasti te sūrya carase rathāya  
yenobhāv antau pariyāsi sadyaḥ |  
yaṃ te vahanti harito vahiṣṭhās  
tam ā roha sukham āśvaśvam ||  

### 21

#### PS_18.21.1
sukhaṃ sūrya ratham aṃśumantaṃ  
syonaṃ suvahnim adhi tiṣṭha vājinam |  
yaṃ te vahanti harito vahiṣṭhāḥ  
śatam aśvā yadi vā sapta bahvīḥ ||  

#### PS_18.21.2
sapta sūryo harito yātave rathe  
hiraṇyatvacaso bṛhatīr ayukta | +++(Bhatt. hiṇyatvacaso (misprint))+++  
amoci śukro rajasaḥ parastād  
vidhūya devas tamo divam āruhat ||  

#### PS_18.21.3
ut ketunā bṛhatā devā āgann  
apāvṛk tamo 'bhi jyotir aśrait | +++(mss. tamobhir)+++  
divyaḥ suparṇa sthavīro vy akhyad +++(Bhatt. suparṇaḥ)+++  
adityāḥ putro bhuvanāni viśvā ||  

#### PS_18.21.4
udyan raśmīn ā tanuṣe  
prajāḥ sarvā vi paśyati | +++(Bhatt. paśyati (⟨ si?))+++  
ubhā samudrau kratunā vi bhāsi  
sarvāṃ lokān paribhūr bhrājamānaḥ ||  

#### PS_18.21.5
pūrvāparaṃ carato māyayaitau  
śiśū kundānā pari yāto arṇavam |  
viśvāny anyo bhuvanābhi vaste  
hairaṇyair anyaṃ harito vahanti ||  

#### PS_18.21.6
divi tvātrir dhārayat  
sūryā māsāya kartave |  
sa eṣi sudhṛtas tapan  
svar bhūtāvacākaśat ||  

#### PS_18.21.7
ubhāv antau sam arṣati  
vatsaḥ saṃmātarāv iva |  
nanv etad itaḥ purā  
brahma devā amī viduḥ ||  

#### PS_18.21.8
yat samudram anu śritaṃ  
tat siṣāsati sūryaḥ |  
adhvāsya vitato mahān  
pūrvaś cāparaś ca yaḥ ||  

#### PS_18.21.9
taṃ sam āpnoti jūtibhis  
tasmān nāpa cikitsati |  
tenāmṛtasya bhakṣaṃ  
devānāṃ nāva rundhate ||  

#### PS_18.21.10
ud u tyaṃ jātavedasaṃ  
devaṃ vahanti ketavaḥ |  
dṛśe viśvāya sūryam ||  

### 22

#### PS_18.22.1
apa tye tāyavo yathā  
nakṣatrā yanty aktubhiḥ |  
sūrāya viśvacakṣase ||  

#### PS_18.22.2
adṛśram asya ketavo  
vi raśmayo janām̐ anu |  
bhrājanto agnayo yathā ||  

#### PS_18.22.3
taraṇir viśvadarśato  
jyotiṣkṛd asi sūrya |  
viśvam ā bhāsi rocanaḥ || +++(Bhatt. rocanaḥ (⟨ rocanam*?))+++  

#### PS_18.22.4
pratyaṅ devānāṃ viśaḥ  
pratyaṅṅ ud eṣi mānuṣīḥ |  
pratyaṅ viśvaṃ svar dṛśe ||  

#### PS_18.22.5
yenā pāvaka cakṣuṣā  
bhuraṇyantaṃ janām̐ anu |  
tvaṃ varuṇa paśyasi ||  

#### PS_18.22.6
vi dyām eṣi rajas pṛthv  
ahar mimāno aktubhiḥ |  
paśyan janmāni sūrya ||  

#### PS_18.22.7
sapta tvā harito rathe  
vahanti deva sūrya |  
śociṣkeśaṃ vicakṣaṇam ||  

#### PS_18.22.8
ayukta sapta śundhyuvaḥ  
sūro rathasya naptyaḥ |  
tabhir yāti svayuktibhiḥ ||  

#### PS_18.22.9
abhi mā varcasā giraḥ  
siñcantīr ā caraṇyatha |  
abhi vatsaṃ na dhenavaḥ ||  

#### PS_18.22.10
tā arṣanti śubhriyaḥ  
pṛñcatīr varcasā priyaḥ |  
jātaṃ jātrīr yathā hṛdā ||  

### 23

#### PS_18.23.1
vajrāyeva sāddhiyaḥ +++(Bhatt. sāddhiyaḥ (⟨ sādhvyaḥ+?))+++  
kīrtiṃ śremāṇam ā vahān |  
mahyam āyur ghṛtapriyaḥ ||  

#### PS_18.23.2
rohito divam ākramīt tapasā tapasvī |  
sa yonim aiti sa u jāyate punaḥ  
sa devānām adhipatir babhūva ||  

#### PS_18.23.3
yo viśvacarṣaṇir uta viśvatomukho  
viśvataspāṇir utaviśvataspṛdhaḥ | +++(Bhatt. emend. -thaḥ |)+++  
saṃ bāhubhyāṃ bharati saṃ patatrair  
dyāvāpṛthivī janayan deva ekaḥ ||  

#### PS_18.23.4
ekapād dvipado bhūyo vi cakrame  
dvipāt tripādam abhy eti paścāt |  
tripād dha ṣaṭpado bhūyo vi cakrame  
ta ekapadas tanvāṃ sam āsate ||  

#### PS_18.23.5
atandro yāsyan harito yad āsthā  
divi rūpaṃ kṛṇuṣe rocamānaḥ |  
ketumām̐ udyan sahamāno rajāṃsi  
viśvā āditya pravato vi bhāsi ||  

#### PS_18.23.6
baṇ mahām̐ asi sūrya  
baḍ āditya mahām̐ asi |  
mahāṃs te mahato mahimā  
tvam āditya mahām̐ asi ||  

#### PS_18.23.7
rocase divi rocase antarikṣe pataṅga  
pṛthivyāṃ rocase rocase apsv antaḥ |  
ubhā samudrau rucyā vy āpitha  
devo devāsi mahiṣaḥ svarvit ||  

#### PS_18.23.8
arvāk parastād viyato vyadhva  
āśur vipaścit patayan pataṅgaḥ |  
viṣṇur vicittaḥ śavasādhitiṣṭhan  
pra ketunā sahate viśvam ejat ||  

#### PS_18.23.9
tigmo vibhrājan tanvaḥ śiśāno  
'raṃgamāsaḥ pravato rarāṇaḥ |  
jyotiṣmān pakṣī mahiṣo vayodhā  
viśvā āsthāt pradiśaḥ kalpamānaḥ ||  

#### PS_18.23.10
citraś cikitvān mahiṣaḥ suparṇa  
ārocayan rodasī antarikṣam |  
ahorātre pari sūryaṃ vasāne  
prāsya viśvā tirato vīryāṇi ||  

### 24

#### PS_18.24.1
citraṃ devānāṃ ketur anīkaṃ  
jyotiṣmān pradiśaḥ sūrya udyan |  
divākaro ati dyumnais tamāṃsi  
viśvātārīd duritāni śukraḥ || +++(Bhatt. viśvātārī(d))+++  

#### PS_18.24.2
citraṃ devānām ud agād anīkaṃ  
cakṣur mitrasya varuṇasyāgneḥ |  
āprā dyāvāpṛthivī antarikṣaṃ  
sūrya ātmā jagatas tasthuṣaś ca ||  

#### PS_18.24.3
uccā patantam aruṇaṃ suparṇaṃ  
madhye divas taraṇiṃ bhrājamāṇam |  
paśyema tvā savitāraṃ yam āhur  
ajasraṃ jyotir yad avindad atriḥ ||  

#### PS_18.24.4
divas pṛṣṭhe dhāvamānaṃ suparṇam  
adityāḥ putraṃ nāthakāma upa yāmi bhītaḥ | +++(Bhatt. yāma; yāmi with ŚS)+++  
sa naḥ sūrya pra tira dīrgham āyur  
mā riṣāma sumatau te syāma ||  

#### PS_18.24.5
ahorātrāṇi vidadhat  
kṛṇvāṇaḥ pārthivaṃ rajaḥ |  
navaṃnavaṃ sakhībhavaṃ  
kṛṇuṣe deva sūrya ||  

#### PS_18.24.6
sahasrāhṇyaṃ viyatāv asya pakṣau  
harer haṃsasya pacataḥ svargam | +++(read patataḥ)+++  
sa viśvān devān urasy upadadya  
saṃpaśyan yāti bhuvanāni viśvā ||  

#### PS_18.24.7
rohito loko abhavad  
rohito 'gre prajāpatiḥ |  
rohito yajñānāṃ mukhaṃ  
rohito jyotir ucyate ||  

#### PS_18.24.8
rohito bhūto abhavad  
rohito bhavyam ābharat |  
rohito yajñānāṃ mukhaṃ  
rohitaḥ svar ā bharat ||  

#### PS_18.24.9
rohitaḥ kālo abhavad  
rohito 'ty atapad divam |  
rohito raśmibhir bhūmiṃ  
samudram anu saṃ carāt ||  

#### PS_18.24.10
sarvā diśaḥ saṃ carati  
rohito adhipatir divaḥ |  
divaṃ samudram ād bhūmiṃ  
sarvān lokān vi rakṣatu || +++(Bhatt. sarvāṃ)+++  

### 25

#### PS_18.25.1
bibharty aṃśuṃ prati muñcate srajam +++(Bhatt. vi bharty)+++  
ud ūhate raśmīn aṃśuṃ bṛhantam | +++(ūhate emend. Bhatt. (vs. uhate))+++  
divākaraḥ paśyati yat parāt paraṃ  
prāhṇā pra varṣmaṇā viśvam aprāṅ  
hiraṇyayo haritaḥ ketur udyan ||  

#### PS_18.25.2
ārohañ chukro bṛhatīr atandro +++(Bhatt. ārohañ śukro)+++  
martyaḥ kṛṇute vīryāṇi |  
divyaḥ suparṇo mahiṣo vātaraṃhā  
yat sarvān lokām̐ abhi yad vibhāti || +++(Bhatt. sarvāṃ)+++  

#### PS_18.25.3
abhy anyad eti pary anyad vasāno  
'horātrābhyāṃ mahiṣaḥ kalpamānaḥ |  
sūryaṃ vayaṃ rajasi kṣiyantaṃ  
gātuvidaṃ havāmahe nāthakāmāḥ ||  

#### PS_18.25.4
pṛthivīpro mahiṣo nādhamānasya  
gātur adabdhacakṣuḥ pari sarvaṃ babhūva |  
viśvaṃ saṃpaśyan suvidatro yajatraḥ +++(Bhatt. saṃpaśyaṃ, yajatra(ḥ))+++  
śivayā nas tanvā śarma yacchāt ||  

#### PS_18.25.5
pary asya mahimā pṛthivīṃ samudraṃ  
jyotiṣā vibhrājan pari dyām antarikṣam |  
ahorātrābhyāṃ saha saṃvidāna  
upā na āyuḥ pra tirād ariṣṭam ||  

#### PS_18.25.6
abodhy agniḥ samidhā janānāṃ  
prati dhenum ivāyatīm uṣāsam |  
yahvā iva pra vayām ujjihānāḥ  
pra bhānavaḥ sisrate nākam accha ||  

#### PS_18.25.7
kumāraṃ mātā yuvatir garbham antar  
guhā bibharti na dadāti pitre |  
anīkam asya na minaj janāsaḥ  
puraḥ paśyanti nihitam aratau ||  

#### PS_18.25.8
tam etaṃ tvaṃ yuvate kumāraṃ  
tveṣī bibharṣi mahiṣī jajāna |  
urvīr hi garbhaḥ śarado vavardha-  
-apaśyaṃ jātaṃ yam asūta mātā ||  

#### PS_18.25.9
yasya tisro vartana ekadhā sato +++(Bhatt. varttana (⟨ varttanaya?))+++  
yasmai baliṃ devajanā haranti |  
tasyāsau dyauḥ pṛthivy antarikṣaṃ  
guhā tiṣṭhanti vasunā samaktāḥ ||  

#### PS_18.25.10
nava divo devajanena guptā  
navāntarikṣāṇi nava bhūmaya imāḥ |  
yasminn idaṃ sarvam otaṃ protaṃ +++(otaṃ emend. Barret; Bhatt. ota-)+++  
yasmād anyan na paraṃ kiṃ canāsti ||  

### 26

#### PS_18.26.1
na tasmāt pūrvaṃ na paraṃ nv asti  
na bhūtaṃ nota bhavyaṃ yad āsīt |  
sahasrapād ekamūrdhā dvyātmā  
sa evedam ā varīvarti bhūtam ||  

#### PS_18.26.2
ekaikaṃ ye apatan suparṇāḥ +++(Bhatt. apataṃ)+++  
somaṃ dipsanto 'hyā nibāḍhāḥ |  
kas teṣāṃ veda pitaraṃ mātaraṃ ca  
ko nidānaṃ ka ātmānam eṣām ||  

#### PS_18.26.3
yebhir vāta iṣitaḥ pravāti  
ye dadante pañca diśaḥ sadhrīcīḥ |  
ya āhutim atyamanyanta devā  
apāṃ netāraḥ katame ta āsan ||  

#### PS_18.26.4
imām eṣāṃ pṛthivīṃ vasta eko  
antarikṣaṃ pary eko babhūva |  
divam eṣāṃ dadate yo vidhartā  
sarvā diśo rakṣaty eka eṣām ||  

anuvāka 4 ||

### 27

#### PS_18.27.1
vrātyo vāvedam agra āsīd  
vīyamāna eva sa prajāpatiṃ sam airayat || +++(Bhatt. īrayat)+++  

#### PS_18.27.2
sa prajāpatir ātmani suparṇam apaśyat ||  

#### PS_18.27.3
tad ekam abhavat tal lalāmam abhavat  
tan mahad abhavat taj jyeṣṭham abhavat  
tat tapo 'bhavat tat satyam abhavat  
tad brahmābhavat tena prājāyata ||  

#### PS_18.27.4
so 'vardhata sa mahān abhavat  
sa mahādevo 'bhavat sa īśāno 'bhavat  
sa devānām īśān agacchat  
sa devānām ekavratyo 'bhavat ||  

#### PS_18.27.5
sa dhenur ādhatta tad indradhanur abhavat ||  

#### PS_18.27.6
nīlam asyodaraṃ lohiny asya pṛṣṭiḥ ||  

#### PS_18.27.7
nīlenāpriyaṃ bhrātṛvyaṃ prorṇoti  
lohitena dviṣantaṃ vidhyatīti brahmavādino vadanti ||  

### 28

#### PS_18.28.1
sa prācīṃ diśam anu vy acalat |  
taṃ bṛhac ca rathantaraṃ ca viśve ca devā ādityāś cānu vy acalan |  
bṛhataś ca vai sa rathantarasya ca viśveṣāṃ ca devānām  
ādityānāṃ ca priyaṃ dhāma bhavati ya evaṃ veda |  
bṛhate ca vai sa rathantarāya ca viśvebhyaś ca devebhya ādityebhyaś ca-  
-ā vṛścate ya evaṃ vidvāṃsaṃ vrātyam upavadati ||  

#### PS_18.28.2
tasya prācyāṃ diśi |  
śraddhā pūṃścalī mitro māgadho vijñānaṃ  
vāso 'har uṣṇīṣaṃ rātrī keśā haritau pravartau kalmalir maṇiḥ |  
bhūtaṃ ca bhavyaṃ ca pariṣkandau mano vipathaṃ mātariśvā  
pavamānaś ca vipathavāhau vātaḥ sārathī reṣmā pratodaḥ  
kīrtiś ca yaśaś ca puraḥsarāv ainaṃ kīrtir gacchaty  
ainaṃ yaśo gacchati ya evaṃ veda ||  

#### PS_18.28.3
sa dakṣiṇāṃ diśam anu vy acalat |  
taṃ yajñāyāyajñiyaṃ ca vāmadevyaṃ ca yajñaś ca paśavaś cānu vy acalan |  
yajñāyāyajñiyasya ca vai sa vāmadevyasya ca yajñasya ca paśunāṃ ca (…) |  
yajñāyāyajñiyāya ca vai sa vāmadevyāya ca yajñāya ca paśubhyaś ca (…) ||  

#### PS_18.28.4
tasya dakṣiṇāyāṃ diśi |  
ūṣāḥ pūṃścalī mantro māgadho (…) | +++(see 2bc)+++  
aho rātrī ca pariṣkandau (…) || +++(see 2d)+++  

#### PS_18.28.5
sa pratīcīṃ diśaṃ (anu vy acalat) |  
taṃ vairūpaṃ ca vairājaṃ ca varuṇaś ca rājā paścānu vy acalan |  
vairūpasya ca vai sa vairājasya ca varuṇasya ca rājño apāṃ ca (…) |  
vairūpāya ca vai sa vairājāya ca varuṇāya ca rājñedbhyaś ca (…) ||  

#### PS_18.28.6
tasya pratīcyāṃ diśi |  
irāḥ puṃścalī haso māgadho (…) | +++(see 2bc)+++  
paurṇamāsī cāmāvāsyā ca pariṣkandau (…) || +++(see 2d)+++  

#### PS_18.28.7
sa udīcīṃ diśam anu vy acalat |  
taṃ śyaitaṃ ca naudhasaṃ ca somaś ca rājā sapta ṛṣayaś cānu vy acalan |  
śyaitasya ca vai sa naudhasasya ca somasya ca rājñaḥ  
sapta ṛṣīnāṃ ca priyaṃ dhāma bhavati ya (evaṃ veda) |  
śyaitāya ca vai sa naudhāsāya ca somāya ca rājñaḥ  
sapta ṛṣibhyaś cā vṛścate ya evaṃ vidvāṃsaṃ vrātyam upavadati ||  

#### PS_18.28.8
tasyodīcyāṃ diśi |  
vidyut puṃścalī stanayitnur māgadho vijñānaṃ vāso 'har uṣṇīṣaṃ rātrī  
keśā haritau pravartau kalmalir maṇiḥ |  
śrutaṃ ca viśrutaṃ ca pariṣkandau mano vipathaṃ  
mātariśvā ca pavamānaś ca vipathavāhau  
vātaḥ sārathī reṣmā pratodaḥ kīrtiś ca yaśaś ca puraḥsarāv  
ainaṃ kīrtir gacchaty ainaṃ yaśo gacchati ya (evaṃ veda) ||  

### 29

#### PS_18.29.1
sa saṃvatsaram ūrdhvo 'tiṣṭhat  
taṃ devā abruvan vrātya kiṃ nu tiṣṭhasīti |  
so 'bravīd āsandīṃ me saṃ bharantv iti  
tasmā āsandīṃ sam abharan |  
tasyā vasantaś ca grīṣmaś ca  
pūrvau pādav āstāṃ varṣāś ca śarac cāparau |  
taṃ bṛhac ca rathantaraṃ cānūcye āstāṃ  
yajñāyajñiyaṃ ca vāmadevyaṃ ca tiraśce |  
ṛcaḥ prāñcas tantavo yajūṃṣi tīryañcaḥ |  
veda āstaro brahmopa barhaṇaṃ sāmāsīda  
udgītho 'paśrayantām asīdat |  
tasya saṃkalpāḥ prahāsyā āsan  
devajanāḥ pariṣkandā apsarasaḥ patnīr viśvāni bhūtāny upasadaḥ |  
ainaṃ viśvāni bhūtāni gacchanti  
priyo viśveṣāṃ bhūtānāṃ bhavati ya evaṃ veda ||  

### 30

#### PS_18.30.1
tasmai prācyā diśaḥ |  
vāsantau māsau goptārāv akurvan bṛhac ca rathantaraṃ cānuṣṭhātārau |  
vāsantāv enaṃ māsau prācyā diśo gopāyato  
bṛhac ca rathantaraṃ cānutiṣṭhato ya (evaṃ veda) ||  

#### PS_18.30.2
tasmai dakṣiṇāyā diśaḥ |  
graiṣmau māsau goptārāv akurvan  
yajñāyajñiyaṃ ca vāmadevyaṃ cānuṣṭhātārau |  
graiṣmāv enaṃ māsau dakṣiṇāyā diśo gopāyato  
yajñāyajñiyaṃ ca vāmadevyaṃ cā(nu …) || +++(see 1d)+++  

#### PS_18.30.3
tasmai pratīcyā diśaḥ |  
vārṣikau māsau goptārāv akurvan vairūpaṃ ca vairājaṃ cānuṣṭhātārau |  
vārṣikāv enaṃ māsau pratīcyā diśo gopāyato  
vairūpaṃ ca vairājaṃ cā(nu …) || +++(see 1d)+++  

#### PS_18.30.4
tasmā udīcyā diśaḥ |  
śaradau māsau goptārāv akurvañ chyaitaṃ ca naudhasaṃ cānuṣṭātārau |  
śāradāvenaṃ māsā udīcyā diśo gopāyataḥ  
śyaitaṃ ca naidhasaṃ cā(nu …) || +++(see 1d)+++  

#### PS_18.30.5
tasmai dhruvāyā diśaḥ |  
haimanau māsau goptārāv akurvan bhūmiṃ cāgniṃ cānuṣṭhātārau |  
haimanāv enaṃ māsau dhruvāyā diśo gopāyato  
bhūmiś cāgniś ca(nu …) || +++(see 1d)+++  

#### PS_18.30.6
tasmā ūrdhvāyā diśaḥ |  
śaiśirau māsau goptārāv akurvan divaṃ cādityaṃ cānuṣṭhātārau |  
śaiśirāv enaṃ māsā ūrdhvāyā diśo gopāyato  
dyauś cādityaścānu tiṣṭhato ya evaṃ veda ||  

### 31

#### PS_18.31.1
tasmai prācīnād antardeśād  
bhavam iṣvāsam anuṣṭhātāram akurvan |  
bhava enam iṣvāsaḥ prācīnād antardeśād  
anuṣṭhātā(nu tiṣṭhati ya evaṃ veda) ||  

#### PS_18.31.2
tasmai dakṣiṇāyād antardaśāc  
charvam iṣvāsam (anuṣṭhātāram akurvan) |  
śarva enam iṣvāso dakṣiṇād antardeśād  
(…) || +++(see 1d)+++  

#### PS_18.31.3
tasmai pratīcīnād antardeśād  
rudram iṣvāsam (anuṣṭhātāram akurvan) |  
rudra enam iṣvāsaḥ pratīcīnād antardeśād  
(…) || +++(see 1d)+++  

#### PS_18.31.4
tasmā udīcīnād antardeśāt  
paśupatim iṣvāsam (anuṣṭhātāram akurvan) |  
paśupatir enam iṣvāsa udīcīnād antardeśād  
(…) || +++(see 1d)+++  

#### PS_18.31.5
tasmai dhruvād antardeśād  
ugraṃ devam iṣvāsam (anuṣṭhātāram akurvan) |  
ugra enaṃ deva iṣvāso dhruvād antardeśād  
(…) || +++(see 1d)+++  

#### PS_18.31.6
tasmā ūrdhvād antardeśān  
mahādevam iṣvāsam (anuṣṭhātāram akurvan) |  
mahādeva enam iṣvāsa ūrdhvād antardeśād  
anuṣṭhātā (…) || +++(see 1d)+++  

#### PS_18.31.7
tasmai sarvebhyo 'ntardeśebhya  
īśānam iṣvāsam anuṣṭhātāram akurvan |  
īśāna enam iṣvāsaḥ sarvebhyo 'ntardeśebhyo  
'nuṣṭhātānu tiṣṭhati ya (evaṃ veda) ||  

### 32

#### PS_18.32.1
sa dhruvān diśam anu vy acalat |  
taṃ bhūmiś cāgniś cauṣadhayaś ca vanaspatayaś ca  
vīrudhaś ca vānaspatyāś cānu vy acalan |  
bhūmeś ca vai so 'gneś cauṣadhīnāṃ ca vanaspatināṃ ca  
vīrudhāṃ ca vānaspatyānāṃ ca priyaṃ dhāma bhavati ya (evaṃ veda) |  
bhūmaye ca vai so 'gnaye cauṣadhibhyaś ca vanaspatibhyaś ca  
vīrudbhyaś ca vānaspatyebhyaś cā vṛścate  
ya evaṃ vidvāṃsaṃ vrātyam upavadati ||  

#### PS_18.32.2
sa ūrdhvāṃ diśam (anu vy acalat) |  
tam ṛtaṃ ca satyaṃ ca sūryaś ca candramāś cānu vy acalan |  
ṛtasya ca vai sa satyasya ca sūryasya ca candramāsaś ca (…) |  
ṛtāya ca vai sa satyāya ca sūryāya ca candramāse ca (…) || +++(see 1gh)+++  

#### PS_18.32.3
sa bṛhatīṃ diśaṃ (anu vy acalat) |  
tam ṛcaś ca sāmāni ca yajūṃṣi ca brahma cānu vy acalan |  
ṛcāṃ ca vai sa sāmnāṃ ca yajuṣāṃ ca brahmaṇaś ca (priyaṃ dhāma …) |  
ṛgbhyaś ca vai sa sāmabhyaś ca yajurbhyaś ca brahmaṇe ca (…) || +++(see 1gh)+++  

#### PS_18.32.4
sa uttamāṃ diśaṃ (anu vy acalat) |  
tam itihāsaś ca purāṇaṃ ca gāthāś ca nārāśaṃsīścānu vy acalan |  
itihāsasya ca vai sa purāṇasya ca gāthānāṃ ca nārāśaṃsīnāṃ ca (priyaṃ …) |  
itihāsāya ca vai sa purāṇāya ca gāthābhyaś ca nārāśaṃsībhyaś ca (…) || +++(see 1gh)+++  

#### PS_18.32.5
sa paramāṃ diśam anu vy acalat |  
tam ṛtavaś cārtavāś ca lokāś ca laukyāś cānu vy acalan |  
ṛtūnāṃ ca vai sa ārtavānāṃ ca lokānāṃ ca laukyānāṃ ca priyaṃ (dhāma …) |  
ṛtubhyaś ca vai sa ārtavebhyaś ca lokebhyaś ca laukyaibhyaś cā vṛścate (ya …) ||  

#### PS_18.32.6
sokadrīcīṃ diśam anu vy acalat tato nāvartsyannamanyata |  
taṃ virāḍ anu vy acalat sarve ca devāḥ sarvāś ca devatāḥ |  
virāje ca vai sa sarveṣāṃ devānāṃ sarvāsāṃ ca devatānāṃ ca priyaṃ (…) |  
virāje ca vai sa sarvebhyaś ca devebhyaḥ sarvābhyaś ca devatābhya ā vṛścate (ya …) ||  

#### PS_18.32.7
so 'nādiṣṭāṃ diśam anu vy acalat tato nāvartsyannamanyata |  
taṃ dakṣiṇāgniś ca gārhapatyaś cāhavanīyaś ca yajñaś ca yajamānaś cānu vy acalan |  
dakṣiṇāgneś ca vai sa gārhapatyasya cāhavanīyasya yajñasya yajamānasya ca priyaṃ (dhāma …) |  
dakṣiṇāgnaye ca vai sa gārhapatyāya cāhavanīyāya ca yajñāya ca yajamanāya cā vṛścate (ya …) ||  

#### PS_18.32.8
so 'ntardeśān anu vy acalat |  
taṃ ditiś caditiś ceḍā cendraṇī cānu vy acalan |  
diteś ca vai so 'diteś ceḍāyāś cendrāṇyāś ca (priyaṃ …) |  
ditaye ca vai so 'ditaye ceḍāyai cendrānyai cā (vṛścate …) ||  

#### PS_18.32.9
sa diśo 'nu vy acalat |  
taṃ prajāpatiś ca parameṣṭhī ca pitā ca pitāmahaś cānu vy acalan |  
prajāpateś ca vai sa parameṣṭhinaś ca pituś ca pitāmahasya ca priyaṃ dhāma bhavati ya (evaṃ …) |  
prajāpataye ca vai sa parameṣṭhine ca pitre ca pitāmahāya cā vṛścate  
ya evaṃ vidvāṃsaṃ vrātyam upavadati ||  

anuvāka 5 ||

### 33

#### PS_18.33.1
sa mahimā sadrur bhūtvāntaṃ bhūmyā agacchat samudro 'bhavat |  
taṃ prajāpatiś ca parameṣṭhī cāpaś ca śraddhā ca varṣaṃ ca bhūtvānu vy avartanta |  
taṃ yajñaś ca lokaś cānnaṃ cānnādyaṃ ca bhūtvābhi pary ā vartanta |  
ainam āpo gacchanty ainaṃ varṣaṃ gacchaty ainaṃ śraddhā gacchaty  
ainaṃ dīkṣā gacchaty ainaṃ yajño gacchaty ainaṃ loko gacchaty  
ainam annaṃ gacchaty ainam annādyaṃ gacchati ya (evaṃ veda) ||  

### 34

#### PS_18.34.1
so 'rajyata tasmād rajyamānād rājanyo ajāyata |  
sa viśaḥ sabandhūn annaṃ cānnādyaṃ cābhy ud atiṣṭhata |  
viśāṃ ca vai sa sabandhūnāṃ cānnasya cānnādyasya ca priyaṃ dhāma bhavati ya (evaṃ veda) |  
viḍbhyaś ca vai sa sabandhubhyaś cānnāya cānnādyāya cā vṛścate  
ya evaṃ vidvāṃsaṃ vrātyam upavadati ||  

### 35

#### PS_18.35.1
sa viśo 'nu vy acalat |  
taṃ sabhā ca samitiś ca senā ca surā cānu vy acalan |  
sabhāyāś ca vai sa samiteś ca senāyāś ca sūrāyāś ca sa priyaṃ  
dhāma bhavati ya evaṃ veda |  
sabhāyai ca vai sa samitaye ca senāyai ca surāyai cā vṛścate  
ya evaṃ vidvāṃsaṃ vrātyam upavadati || +++(Bhatt. vidvāsaṃ (misprint))+++  

### 36

#### PS_18.36.1
yasyaivaṃ vidvān vrātyo rājño 'tithir gṛham āgacchet |  
śreyāṃsam enam ātmano mānayet tathā rāṣṭrāya nā vṛścate  
tathā kṣatrāya nā vṛścate tathā brahmaṇe nā vṛścate |  
tato vai brahma ca kṣatraṃ cod atiṣṭhatāṃ  
te abrūtāṃ kaṃ pra viśāveti |  
te prajāpatir abravīd bṛhaspatim eva brahma prāviśad indraṃ kṣatram iti |  
tato vai bṛhaspatim eva brahma prāviśad indraṃ kṣatram |  
iyaṃ vāva bhūmir bṛhaspatir asau dyaur indraḥ |  
ayaṃ vāvāgnir brahmāsāv ādityaḥ kṣatram |  
ainaṃ kṣatraṃ gacchatīndrayāvī bhavati ya ādityaṃ kṣatraṃ divam indraṃ veda |  
ainaṃ brahma gacchati brāhmaṇavarcasī bhavati  
yo 'gniṃ brahma bṛhaspatiṃ bhūmiṃ veda ||  

### 37

#### PS_18.37.1
yasyoddhṛteṣv agniṣv ahute agnihotra evaṃ vidvān vrātyo 'tithiḥ |  
svayam enam abhyudetya brūyād  
vrātya kvāvātsīr iti vrātyo dakam iti vrātya tarpayantv iti ||  

#### PS_18.37.2
yad āha vrātya kvāvātsīr iti patha eva tena devayānān ava rundhe | +++(Bhatt. itī)+++  
(yad āha) vrātyodakam ity apa eva tenāva rundhe |  
yad āha vrātya tarpayantv iti prāṇam eva tena  
varṣāyāṃ saṃ kṛṇute ||  

#### PS_18.37.3
purāgnihotrasya havanād upāṃśu kṛṇvīta |  
vrātya yathā te priyaṃ tathāstv iti  
vrātya yathā te nikāmas tathāstv iti  
vrātya yathā te vaśastathāstv iti ||  

#### PS_18.37.4
yad āha vrātya yathā te priyaṃ tathāstv iti  
priyam eva tenāva rundhe priye priyasya bhavaty  
ainaṃ priyaṃ gacchati ya evaṃ veda ||  

#### PS_18.37.5
(yadāha vrātya yathā) te nikāmas tathāstv iti nikāmam eva tenāva rundhe  
nikāme nikāmam asya bhavaty ainaṃ nikāmo gacchati (ya evaṃ veda) |  
yad āha vrātya yathā te vaśas tathāstv iti  
vaśam eva tenāva rundhe vaśī vaśasya bhavaty  
ainaṃ vaśo gacchati ya evaṃ veda ||  

### 38

#### PS_18.38.1
yasyādhiśrite agnihotra evaṃ vidvān vrātyo 'tithir gṛham āgacchet |  
svayam enam abhyudetya brūyād vrātyāti sṛja hoṣyāmīti |  
ati ca sṛjej juhūyān na cātisṛjen na juhūyāt | +++(Bhatt. sṛje(j); cātisṛje(n))+++  
yo vā evaṃ viduṣā vrātyenānatisṛṣṭo juhoti |  
na devayānaṃ panthāṃ pra jānāti na pitṛyāṇam  
ā deveṣu vṛścate 'hutam asya bhavati |  
yo vā evaṃ viduṣā vrātyenānatisṛṣṭo juhoti |  
pra devayānaṃ panthāṃ jānāti pra pitṛyānaṃ  
pary asyāsmim̐l loka āyatanaṃ śiṣyate hutam asya bhavati ||  

### 39

#### PS_18.39.1
yasyaivaṃ vidvān vrātya ekāṃ rātrim atithir gṛhe vasati |  
ye pṛthivyāṃ puṇyā lokās tān evainenāva rundhe ||  

#### PS_18.39.2
(yasyaivaṃ vidvān) vrātyo dvitīyāṃ rātriṃ (atithir gṛhe vasati) |  
ye antarikṣe puṇyā lokās (tān evainenāva rundhe) ||  

#### PS_18.39.3
(yasyaivaṃ vidvān) vrātyas tṛtīyāṃ rātriṃ (atithir gṛhe vasati) |  
ye divi puṇyā lokās (tān evainenāva rundhe) ||  

#### PS_18.39.4
(yasyaivaṃ vidvān) vrātyaś catūrthīṃ rātrim ātithiḥ (gṛhe vasati) |  
sarvān evainena puṇyām̐l lokān ava rundhe ||  

#### PS_18.39.5
(yasyaiva vidvān) vrātyaḥ pañcamīṃ rātrim atithiḥ (gṛhe vasati) |  
parāvata evainena lokān ava (rundhe) ||  

#### PS_18.39.6
yasyaivaṃ vidvān vrātyo 'parimitā rātrīr atithir gṛhe vasati |  
aparimitān evainena lokān ava rundhe ||  

### 40

#### PS_18.40.1
yasyāvrātyo vrātyabruvo nāmabibhratī gṛhān atithir āgacchet |  
karṣed enaṃ na cainaṃ karṣet | +++(Bhatt. karṣe(t) |)+++  
etasyai devatāyā udakaṃ yācāmīty asmā udakaṃ yācet |  
etāṃ devatāṃ pari veveṣmīty enaṃ pari veveṣyāt |  
etasyām evāsya devatāyāṃ hutam iṣṭaṃ bhavati ya evaṃ veda ||  

### 41

#### PS_18.41.1
yat prācīṃ diśam anuvyacalad  
indro bhūtvānu vy acalan mano 'nnādaṃ kṛtvā |  
manasānnādenānnam atti yaḥ (evaṃ veda) ||  

#### PS_18.41.2
yad dakṣiṇāṃ diśam anu vyacalan  
mārutaṃ śardho bhūtvānu vy acalan manyum annādaṃ kṛtvā |  
manyunānnādenānnam (atti ya evaṃ veda) ||  

#### PS_18.41.3
yat pratīcīṃ diśam anu vyacalad  
varuṇo bhūtvānu vy acalad apo 'nnādīḥ kṛtvā |  
adbhir annādībhir annam (atti ya evaṃ veda) ||  

#### PS_18.41.4
yad udīcīṃ diśam anu vyacalat  
somo rājā saptaṛṣibhir bhūtvānu vy acalad āhutim annādīṃ kṛtvā |  
āhutyānnādyānnam (atti ya evaṃ veda) ||  

#### PS_18.41.5
yad dhruvāṃ diśam anuvyacalad  
viṣṇur bhūtvānu vy acalad virājam annādīṃ kṛtvā |  
virājānnādyānnaṃ (atti ya evaṃ veda) ||  

#### PS_18.41.6
yad ūrdhvaṃ diśam anu vyacalad  
bṛhaspatir bhūtvānu vy acalad vaṣaṭkāram annādaṃ kṛtvā |  
vaṣaṭkāreṇānnādenānnaṃ (atti ya evaṃ veda) ||  

#### PS_18.41.7
yat paśūn anuvyacalad  
rudro bhūtvānu vy acalad oṣadhīr annādīḥ kṛtvā |  
oṣadhībhir annādībhir annaṃ (atti ya evaṃ veda) ||  

#### PS_18.41.8
yad devān anuvyacalad  
īśāno bhūtvānu vy acalad balam annādaṃ kṛtvā |  
balenānnādenānnaṃ (atti ya evaṃ veda) ||  

#### PS_18.41.9
yan manuṣyān anuvyacalad  
agnir bhūtvānu vy acalat svāhākāram annādaṃ kṛtvā |  
svāhākāreṇānnādena (annam atti ya evaṃ veda) ||  

#### PS_18.41.10
yat pitṝn anuvyacalad  
yamo bhūtvānu vy acalat svadhākāram annādaṃ kṛtvā |  
svadhākāreṇānnādena (annam atti ya evaṃ veda) ||  

#### PS_18.41.11
yat prajā anuvyacalat  
prajāpatir bhūtvānu vy acalat prāṇam annādaṃ kṛtvā |  
prāṇenānnādena (annam atti ya evaṃ veda) ||  

#### PS_18.41.12
yad antardeśān anuvyacalad  
vāyur bhūtvānu vy acalad vātam annādaṃ kṛtvā |  
vātenānnādena (annam atti ya evaṃ veda) ||  

#### PS_18.41.13
yad diśo 'nuvyacalat  
parameṣṭhī bhūtvānu vy acalad brahmānnādaṃ kṛtvā |  
brahmaṇānnādenānnam atti ya evaṃ veda ||  

### 42

#### PS_18.42.1
tasya sapta prāṇāḥ saptāpānāḥ sapta vyānāḥ |  
yo 'sya prathamaḥ prāṇa ūrdhvo nāma so 'yam agniḥ |  
yo 'sya dvitīyaḥ prāṇaḥ proḍho nāma so 'sāv ādityaḥ |  
yo 'sya tṛtīyaḥ prāṇo 'bhyūḍho nāma so 'sau candramāḥ |  
yo 'sya caturthaḥ prāṇo vibhūr nāma so 'yaṃ pavamānaḥ |  
yo 'sya pañcamaḥ prāṇo 'parimito nāma ta ime paśavaḥ |  
yo 'sya ṣaṣṭhaḥ prāṇaḥ priyo nāma tā imāḥ prajāḥ |  
yo 'sya saptamaḥ prāṇo yonir nāma tā imā āpaḥ ||  

### 43

#### PS_18.43.1
yo 'sya prathamo 'pānaḥ | sā paurṇamāsī |  
yo 'sya dvitīyo 'pānaḥ | sāṣṭakā |  
yo 'sya tṛtīyo 'pānaḥ | sāmāvāsyā |  
yo 'sya caturtho 'pānaḥ | sā śraddhā |  
yo 'sya pañcamo 'pānaḥ | sā dīkṣā |  
yo 'sya ṣaṣṭho 'pānaḥ | sa yajñaḥ |  
yo 'sya saptamo 'pānaḥ | sa vaṣaṭkāraḥ |  
yo 'sya prathamo vyānaḥ | seyaṃ bhūmiḥ |  
yo 'sya dvitīyo vyānaḥ | tad antarikṣam |  
yo 'sya tṛtīyo vyānaḥ | sa dyauḥ |  
yo 'sya caturtho vyānaḥ | tāni nakṣatrāṇi |  
yo 'sya pañcamo vyānaḥ | ta ṛtavaḥ |  
yo 'sya ṣaṣṭho vyānaḥ | ta ārtavāḥ |  
yo 'sya saptamo vyānaḥ | sa saṃvatsaraḥ |  
samānaṃ arthaṃ pari yanti devā iti  
saṃvatsaraṃ vāvaitad ṛtavo *'nu pari yanti |  
yad ādityam abhi saṃ viśantīti  
paurṇamāsīṃ caiva tad amāvāsyāṃ cābhi saṃ viśanti |  
tad ekaṃ rūpam amṛtatvam eṣām ity āhutir eva |  
rūpaṃrūpaṃ tapasā vardhamānā ity ahorātre eva |  
yo 'sya dakṣiṇaḥ karṇaḥ so 'yam agnir yaḥ savyaḥ so 'yaṃ pavamānaḥ |  
yad asya dakṣiṇam akṣi tad asāv ādityo yat savyaṃ tad asau candramāḥ |  
ditiś cāditiś ca śīrṣakapāle saṃvatsaraḥ śiro 'horātre nāsike |  
rātryā parāṅ ahnā pratyaṅ namo vrātyāya ||  

anuvāka 6 ||

### 44

#### PS_18.44.1
atisṛṣṭo apāṃ vṛṣabho atisṛṣṭā agnayo divyāḥ |  
rujan parirujan mṛṇan pramṛṇam  
mroko manohā khano nirdāha ātmadūṣis tanūdūṣiḥ ||  

#### PS_18.44.2
idaṃ tān ati sṛjāmi tān mābhy ava nikṣi |  
tais tam abhy ati sṛjāmi yo 'smān dveṣṭi yaṃ vayaṃ dviṣmaḥ ||  

#### PS_18.44.3
apām agram asi samudraṃ tvābhy ava sṛjāmi |  
ye 'psv agnayo 'ti tān sṛjāmi mrokaṃ khaniṃ tanūdūṣim |  
yo va āpo agnir āviveśa sa eṣa yad vo ghoraṃ tad etat ||  

#### PS_18.44.4
indrasyendriyeṇābhi ṣiñced ariprā āpo apa ripram asmat | +++(Bhatt. ṣiñce riprā)+++  
praino vahatu pra duṣvapnyam ||  

#### PS_18.44.5
śivena mā cakṣuṣā paśyatāpaḥ śivayā tanvopa spṛśata tvācaṃ me |  
śivān agnīn apsuṣado havāmahe mayi kṣatraṃ varca ā dhatta devīḥ ||  

### 45

#### PS_18.45.1
nir durarmaṇya ūrjā madhumatī vāṅ madhumatī stha |  
madumatīṃ vācam udeyaṃ vāco 'haṃ mā yavam |  
adabdho me gopā adabdho gopīthaḥ |  
suśrutau karṇau bhadraśrutau karṇau bhadraṃ ślokaṃ śrūyāsam |  
upaśrutiś ca mānuśrutiś ca mā hāsiṣṭāṃ  
sauparṇaṃ cakṣur ajasraṃ jyotiḥ |  
ṛṣīṇāṃ prastaro 'si namo daivāya prastarāya |  
mūrdhāhaṃ rayīṇāṃ mūrdhāhaṃ samānānāṃ bhūyāsam ||  

### 46

#### PS_18.46.1
rujaś ca mā venaś ca mā hāsiṣṭām  
urvaś ca mā camasaś ca mā hāsiṣṭāṃ  
vimokaś ca mārdrapaviś ca mā hāsiṣṭām  
ārdradānuś ca mā mātariśvā ca mā hāsiṣṭāṃ  
mūrdhā ca mā vidharmā ca mā hāsiṣṭāṃ  
dhartā ca mā dharuṇaś ca mā hāsiṣṭāṃ  
mṛdhaś ca mā vaimṛdhaś ca mā hāsiṣṭām ||  

#### PS_18.46.2
bṛhaspatir ma ātmā nṛmaṇā nāma |  
hṛdayājarasaṃ mā mā hāsīr asaṃtāpaṃ me hṛdayam astu |  
urvī gavyūtiḥ samudro asmi vidharmaṇā |  
nābhir ahaṃ rayīṇāṃ nābhir ahaṃ samānānāṃ bhūyāsam ||  

### 47

#### PS_18.47.1
svāsad asi sūṣā amṛtā martyeṣv ā |  
mā mā prāṇo 'vahāya parā gān mā māpāno 'vahāya parā gāt |  
sūryo māhnaḥ pātv agniḥ pṛthivyā vāyur antarikṣād  
yamo manuṣyebhyaḥ sarasvatī pārthivebhyaḥ |  
prāṇāpānau mā mā hāsiṣṭaṃ mā jane pra meṣi |  
svasty adyoṣaso doṣasaś ca sarvā āpaḥ sarvagaṇo aśīya ||  

### 48

#### PS_18.48.1
subhūr asi raśmir asy āyurdhā asy āyur mayi dhehi |  
(subhūr asi raśmir) asi varcodhā asi varco mayi dhehi ||  

#### PS_18.48.2
subhūr asi raśmir asi tejodhā asi tejo mayi dhehi ||  

#### PS_18.48.3
sūryo me varcodhā varco dadhātv  
indriyam asīndriyaṃ mayi dhehi  
varco asi varco mayi dhehi ||  

#### PS_18.48.4
śakvarī stha paśavo mopa stheṣur  
mitrāvaruṇā me prāṇāpānāv  
agnir me dakṣaṃ dadhātu ||  

anuvāka 7 ||

### 49

#### PS_18.49.1
vidma te svapna janitraṃ pāpmanaḥ putro 'si yamasya karaṇaḥ |  
sa naḥ svapna suṣvapnyāt pāhi || +++(Bhatt. su(⟨ du)ṣvapnyāt)+++  

#### PS_18.49.2
(…) janitraṃ grāhyāḥ putro (…) | +++(see 1a)+++  
(…) || +++(see 1b)+++  

#### PS_18.49.3
(…) janitraṃ nirṛtyāḥ putro (…) | +++(see 1a)+++  
(…) || +++(see 1b)+++  

#### PS_18.49.4
(…) janitram abhūtyāḥ putro (…) | +++(see 1a)+++  
(…) || +++(see 1b)+++  

#### PS_18.49.5
(…) janitraṃ nirbhūtyāḥ putro (…) | +++(see 1a)+++  
(…) || +++(see 1b)+++  

#### PS_18.49.6
(…) janitraṃ parābhūtyaḥ putro (…) | +++(see 1a)+++  
(…) || +++(see 1b)+++  

#### PS_18.49.7
vidma te svapna janitraṃ devajāmīnāṃ putro 'si yamasya karaṇaḥ |  
sa naḥ svapna suṣvapnyāt pāhi || +++(read duṣvapnyāt?; see 1b)+++  

### 50

#### PS_18.50.1
ajaiṣmādyāsanāmādyābhūmānāgaso vayam |  
uṣo yasmād duṣvapnyād abhaiṣmāpa tad uccha |  
dviṣate tat parā vaha śapate tat parā vaha |  
yaṃ dviṣmo yaś ca no dveṣṭi tasmā enad gamayāmaḥ |  
uṣā devī vācā saṃvidānā vāg devī uṣasā saṃvidānā |  
uṣaspatir vācaspatinā saṃvidāno vācaspatir uṣaspatinā saṃvidānā |  
te 'muṣmai parā vahantv arāyān durṇāmnāḥ sadānvā rakṣāṃsi |  
kumbhīkā dūṣīkāḥ pīyakān |  
jāgradduṣvapnyaṃ svapneduṣvapnyam |  
anāgamiṣyato varān avitteḥ |  
saṃkalpān amucyā druhaḥ pāśāt |  
tad amuṣyāgne parā vahantu devā  
vadhrir yathāsad vithuro na sādhuḥ |  
tad asmai gamayāma iti ||  

### 51

#### PS_18.51.1
evānevāva sā garat |  
asau māṃ dveṣṭi sa ātmānaṃ dveṣṭu  
yo māṃ dveṣṭi sa ātmānaṃ dveṣṭu |  
nir dviṣantaṃ divo niṣ pṛthivyā nir antarikṣād bhajāma |  
suyāmaṃś cākṣuṣā |  
idam aham amum āmuṣyāyaṇam amuṣyāḥ putraṃ duṣvapnyād ava daye |  
yad adoado abhyagacchaṃ yad doṣā yat pūrvāṃ rātriṃ +++(Bhatt. pūrvāṅ)+++  
yad divā yan naktaṃ yaj jāgrato yat svapantaḥ |  
yad aharahar duṣvapnyam abhigacchāmi  
tasmād enam ava daye |  
taṃ jahi tena mandasva tasya pṛṣṭīr api śṛṇīhi  
taṃ prāṇo jahātu sa viprāṇo astu sa pra mīyatāṃ sa tato mā jīvīt ||  

### 52

#### PS_18.52.1
jitam asmākam udbhinnam asmākam ṛtam asmākaṃ  
tejo 'smākaṃ brahmāsmākaṃ svar asmākaṃ yajño 'smākaṃ  
paśavo 'smākaṃ vīrā asmākaṃ prajā asmākam |  
tasmān nir bhajāmo 'mum āmuṣyāyaṇam amuṣyāḥ putram |  
sa grāhyāḥ pāśān mā moci |  
tasyedaṃ prāṇam āyur ni veṣṭayāmi-  
-idam enam adhamaṃ tamo gamayāmi ||  

#### PS_18.52.2
(…) | +++(see 1abcd)+++  
sa nirṛtyāḥ pāśān (…) || +++(see 1(e)fg)+++  

#### PS_18.52.3
(…) | +++(see 1abcd)+++  
so 'bhūtyāḥ pāśān (…) || +++(see 1(e)fg)+++  

#### PS_18.52.4
(…) | +++(see 1abcd)+++  
sa nirbhūtyāḥ pāśān (…) || +++(see 1(e)fg)+++  

#### PS_18.52.5
(…) | +++(see 1abcd)+++  
sa parābhūtyāḥ pāśān (…) || +++(see 1(e)fg)+++  

#### PS_18.52.6
(…) | +++(see 1abcd)+++  
sa devajāmīnāṃ pāśān (…) || +++(see 1(e)fg)+++  

#### PS_18.52.7
(…) | +++(see 1abcd)+++  
sa ṛṣīṇāṃ pāśān (…) || +++(see 1(e)fg)+++  

#### PS_18.52.8
(…) | +++(see 1abcd)+++  
sa ārṣeyānāṃ pāśān (…) || +++(see 1(e)fg)+++  

#### PS_18.52.9
(…) | +++(see 1abcd)+++  
so 'ṅgīrasāṃ pāśān (…) || +++(see 1(e)fg)+++  

#### PS_18.52.10
(…) | +++(see 1abcd)+++  
sa āṅgirasānāṃ pāśān (…) || +++(see 1(e)fg)+++  

#### PS_18.52.11
(…) | +++(see 1abcd)+++  
so atharvaṇāṃ pāśān (…) || +++(see 1(e)fg)+++  

#### PS_18.52.12
(…) | +++(see 1abcd)+++  
sa ātharvaṇānāṃ pāśān (…) || +++(see 1(e)fg)+++  

#### PS_18.52.13
(…) | +++(see 1abcd)+++  
sa ṛtūnāṃ pāśān (…) || +++(see 1(e)fg)+++  

#### PS_18.52.14
(…) | +++(see 1abcd)+++  
sa ārtavānāṃ pāśān (…) || +++(see 1(e)fg)+++  

#### PS_18.52.15
(…) | +++(see 1abcd)+++  
sa oṣadhīnāṃ pāśān (…) || +++(see 1(e)fg)+++  

#### PS_18.52.16
(…) | +++(see 1abcd)+++  
sa vīrudhāṃ pāśān (…) || +++(see 1(e)fg)+++  

#### PS_18.52.17
(…) | +++(see 1abcd)+++  
sa vānaspatīnāṃ pāśān (…) || +++(see 1(e)fg)+++  

#### PS_18.52.18
(…) | +++(see 1abcd)+++  
sa vānaspatyānāṃ pāśān (…) || +++(see 1(e)fg)+++  

#### PS_18.52.19
(…) | +++(see 1abcd)+++  
sa idāvatsarasya pāśān (…) || +++(see 1(e)fg)+++  

#### PS_18.52.20
(…) | +++(see 1abcd)+++  
sa parivatsarasya pāśān (…) || +++(see 1(e)fg)+++  

#### PS_18.52.21
(…) | +++(see 1abcd)+++  
sa saṃvatsarasya pāśān (…) || +++(see 1(e)fg)+++  

#### PS_18.52.22
(…) | +++(see 1abcd)+++  
so 'horātrayoḥ pāśān (…) || +++(see 1(e)fg)+++  

#### PS_18.52.23
(…) | +++(see 1abcd)+++  
so 'hnoḥ saṃyatoḥ pāśān (…) || +++(see 1(e)fg)+++  

#### PS_18.52.24
(…) | +++(see 1abcd)+++  
sa indrāgnyoḥ pāśān (…) || +++(see 1(e)fg)+++  

#### PS_18.52.25
(…) | +++(see 1abcd)+++  
sa bṛhaspateḥ pāśān (…) || +++(see 1(e)fg)+++  

#### PS_18.52.26
(…) | +++(see 1abcd)+++  
sa prajāpateḥ pāśān (…) || +++(see 1(e)fg)+++  

#### PS_18.52.27
(…) | +++(see 1abcd)+++  
sa parameṣṭhinaḥ pāśān (…) || +++(see 1(e)fg)+++  

#### PS_18.52.28
(…) | +++(see 1abcd)+++  
sa rājño varuṇasya pāśān (…) || +++(see 1(e)fg)+++  

#### PS_18.52.29
jitam asmākam udbhinnam asmākam ṛtam asmākaṃ  
tejo 'smākaṃ brahmāsmākaṃ svar asmākaṃ yajño 'smākaṃ  
paśavo 'smākaṃ vīrā asmākaṃ prajā asmākam |  
tasmān nir bhajāmo 'mum āmuṣyāyaṇam amuṣyāḥ putram |  
sa mṛtyoḥ paḍvīśān mā moci |  
tasyedaṃ prāṇam āyur ni veṣṭayāmi-  
-idam enam adhamaṃ tamo gamayāmi ||  

### 53

#### PS_18.53.1
jitam asmākam udbhinnam asmākam  
abhy aṣṭhāṃ viśvāḥ pṛtanā arātīḥ svar abhyāvarte |  
sūryasyāvṛtam anvāvarte dakṣiṇām anvāvṛtam |  
tad agnir āha tad u soma āha pūṣā mā dhāt sukṛtasya loke |  
aganma svar aganma saṃ sūryasya jyotiṣāganma |  
vasyobhūyāya vasumān yajño vasu vaṃsīya vasumān bhūyāsam ||  

anuvāka 8 ||

### 54

#### PS_18.54.1
viṣāsahiṃ sahamānaṃ sāsahānaṃ sahīyāṃsaṃ  
sahamānaṃ sahojitam |  
viśvajitaṃ svarjitam abhijitaṃ  
vasujitaṃ gojitaṃ saṃjitaṃ saṃdhanājitam |  
īḍyaṃ nāma hvaya indram āyuṣmān bhūyāsam ||  

#### PS_18.54.2
(…) | +++(see 1abcd)+++  
(…) indraṃ devānāṃ priyo bhūyāsam || +++(see 1e)+++  

#### PS_18.54.3
(…) | +++(see 1abcd)+++  
(…) indraṃ prajānāṃ priyo bhūyāsam || +++(see 1e)+++  

#### PS_18.54.4
viṣāsahiṃ sahamānaṃ sāsahānaṃ sahīyāṃsaṃ  
sahamānaṃ sahojitam |  
viśvajitaṃ svarjitam abhijitaṃ  
vasujitaṃ gojitaṃ saṃjitaṃ saṃdhanājitam |  
īḍyaṃ nāma hvaya indraṃ paśūnāṃ priyo bhūyāsam ||  

### 55

#### PS_18.55.1
ud ihy ud ihi sūrya varcasā mābhy ud ihi |  
dviṣaṃś ca mahyaṃ radhyatu  
mā cāhaṃ dviṣate radhaṃ  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.2
ud ihy ud ihi sūrya varcasā mābhy ud ihi |  
yāṃś ca paśyāmi yāṃś ca na  
teṣu me sumatiṃ kṛdhi  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.3
mā tvā dabhan salile apsv antar  
ye pāśina upatiṣṭanty atra |  
hitvāśastiṃ divam ārukṣa etāṃ  
sa no mṛḍa sumatau te syāma  
taved viṣṇo bahudhā vīryāṇi |  
tvaṃ naḥ prīṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.4
tvaṃ na indra mahate saubhagāya-  
-adabdaiḥ pari pāhy aktubhis  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.5
tvaṃ na indrotibhiḥ  
śivābhiḥ śaṃtamo bhava |  
ārohan tridivaṃ divo  
gṛṇānaḥ somapītaye  
priyadhāmā svastaye  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.6
tvam indrāsi viśvavit  
sarvavit pūruhūtas tvam  
indremaṃ suhava stomam erayasva |  
śivābhis tanūbhir abhi naḥ sacasva  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.7
adabdho divi pṛthivyām utāsi  
na ta āpur mahimānam antarikṣe |  
adabdhena brahmaṇā vāvṛdhānaḥ  
sa tvaṃ na indra divi ṣaṃ śarma yaccha  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.55.8
yā ta indra tanūr apsv antar  
yāntar agnau yā pṛthivyāṃ  
yā ta indra pavamāne svarvidaḥ |  
yayendra tanvāntarikṣaṃ samāpitha  
tayā ta indra tanvā saṃ śiśādhi  
taved (…) || +++(see 7efg)+++  

#### PS_18.55.9
tvām indra brahmaṇā vardhayantaḥ  
satraṃ niṣedur ṛṣayo nādhamānās +++(Bhatt. ṛrṣayo*)+++  
taved (…) || +++(see 7efg)+++  

#### PS_18.55.10
tvaṃ rakṣase pratiśaś catasras +++(read pradiśaś)+++  
tvaṃ śociṣā nabhasī vi bhāsi |  
ṛtasya panthām anv eṣi vidvāṃs  
tvam imā viśvā bhuvanābhi tiṣṭhasi  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

### 56

#### PS_18.56.1
saptabhiḥ parāṅ tapasy ekayārvāṅ  
aśastim eṣi sudine bādhamānaḥ |  
tvaṃ tṛtaṃ tvaṃ pary eṣvitsaṃ +++(ŚS eṣy útsam)+++  
sahasradhāraṃ vitathaṃ svarvidaṃ +++(ŚS vidáthaṃ)+++  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.56.2
tvam indras tvaṃ mahendraṃs  
tvaṃ viṣṇus tvaṃ prajāpatiḥ |  
tubhyaṃ yajño vi tāyate  
tubhyaṃ juhvati juhvatas  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.56.3
asati sat pratiṣṭhitaṃ  
sati bhūtaṃ pratiṣṭhitam |  
bhūtaṃ ha bhavya āhitaṃ  
bhavyaṃ bhūte samāhitaṃ  
taved viṣṇo bahudhā vīryāṇi |  
tvaṃ naḥ pṛṇīhi paśubhir viśvarūpaiḥ  
svadhāyaṃ no dhehi parame vyoman ||  

#### PS_18.56.4
śukro 'si bhrājo 'si |  
sa yathā tvaṃ bhrājato bhrājo 'sy  
evāhaṃ bhrājato bhrājyāsam ||  

#### PS_18.56.5
rucir asi roco 'si |  
sa yathā tvaṃ rucyā roco 'sy  
evāhaṃ prajayā paśubhir  
brāhmaṇavarcasena rociṣīya ||  

#### PS_18.56.6
udyate nama udāyate nama uditāya namaḥ |  
virāje namaḥ svarāje namaḥ samrāje namaḥ ||  

#### PS_18.56.7
astaṃyate namo 'stameṣyate namo 'stamitāya namaḥ |  
virāje namaḥ svarāje namaḥ samrāje namaḥ ||  

#### PS_18.56.8
āditya nāvam ārukṣaṃ  
śatāritrāṃ svastaye |  
ahar no adya pīparad  
rātrī satrāti pārayāt ||  

#### PS_18.56.9
sūrya nāvam ārukṣaṃ  
śatāritrāṃ svastaye |  
rātrī no adya pīparad  
ahaḥ satrāti pārayāt ||  

#### PS_18.56.10
prajāpater āvṛto brahmaṇā varmaṇāhaṃ  
kaśyapasya jyotiṣā varcasā ca | +++(Bhatt. va | (misprint))+++  
jaradaṣṭiḥ kṛtavīryo vihāyāḥ  
sahasrāyuḥ sukṛtaś careyam ||  

#### PS_18.56.11
ṛtena gupta ṛtubhiś ca sarvair  
bhūtena gupta uta bhavyena cāham |  
mā mā prāpann iṣavo daivyā yā  
mā mānuṣīr avasṛṣṭā vadhāya ||  

#### PS_18.56.12
parivṛto brahmaṇā varmaṇāhaṃ  
kaśyapasya jyotiṣā varcasā ca |  
mā mā prāpat pāpmā mota mṛtyur  
antar dadhe salilena vācaḥ ||  

#### PS_18.56.13
agnir mā gopāḥ pari pātu viśvato  
vyucchantīr uṣasaḥ parvatā dhruvā |  
udyan sūryo nudatāṃ mṛtyupāśān  
sahasraṃ prāṇā mayi te ramantām ||  

anuvāka 9 ||

### 57

#### PS_18.57.1
o cit sakhāyaṃ sakhyā vavṛtyāṃ  
tiraḥ purū cid arṇavaṃ jaganvān |  
pitur napātam ā dadhīta vedhā  
adhi kṣami prataraṃ dīdhyānaḥ ||  

#### PS_18.57.2
na te sakhā sakhyaṃ vaṣṭy etat  
salakṣmā yad viṣurūpā bhavāti |  
sahas putrāso asurasya vīrā  
divo dhartāra urviyā pari khyan ||  

#### PS_18.57.3
uśanti ghā te amṛtāsa etad  
ekasya cit tyajasaṃ martyasya |  
ni te mano manasi dhāyy asme  
janyuḥ patis tanvam ā viviśyāḥ ||  

#### PS_18.57.4
na yat purā cakṛmā kad dha nūnam  
ṛtaṃ vadanto anṛtaṃ rapema |  
gandharvo apsv apyā ca yoṣā  
sā no nābhiḥ paramaṃ jātaman nau ||  

#### PS_18.57.5
garbhe nū nau janitā dampatī kar  
devas tvaṣṭā savitā viśvarūpaḥ |  
nakir asya pra minanti vratāni  
veda nāv asya pṛthivī uta dyauḥ ||  

#### PS_18.57.6
ko adya yuṅkte dhuri gā ṛtasya  
śimīvato bhāmino durhaṇāyūn |  
āsanniṣūn hṛtasvaso mayobhūn  
ya eṣāṃ bhṛtyām ṛṇadhat sa jīvāt ||  

#### PS_18.57.7
ko asya veda prathamasyāhnaḥ  
ka īṃ dadarśa ka iha pra vocat |  
bṛhan mitrasya varuṇasya dhāma  
kad u brava āhano vīcyā nṝn ||  

#### PS_18.57.8
yamasya mā yamyaṃ kāma āgan  
samāne yonau sahaśeyyāya |  
jāyeva patye tanvaṃ riricyāṃ  
vi cid vṛheva rathyeva cakrā ||  

#### PS_18.57.9
na tiṣṭhati na ni miṣanty ete  
devānāṃ spaśa iha ye caranti |  
anyena mad āhano yāhi bhūyaṃ  
tena vi vṛha rathyeva cakrā ||  

#### PS_18.57.10
rātrībhir asmā ahabhir daśasyet +++(Bhatt. daśasye(t))+++  
sūryasya cakṣur muhur un mimīyāt |  
divā pṛthivyā mithunā sabandhū  
yamīr yamasya vivṛhed ajāmi ||  

### 58

#### PS_18.58.1
ā ghā tā gacchān uttarā yugāni  
yatra jāmayaḥ kṛṇavann ajāmi |  
upa barbṛhi vṛṣabhāya bāhum  
anyam icchasva subhage patiṃ mat ||  

#### PS_18.58.2
kiṃ bhrātāsad yad anāthaṃ bhavāti  
kim u svasā yan nirṛtir nigacchāt |  
kāmamūtā bahv etad rapāmi +++(Bhatt. vahv)+++  
tanvā me tanvaṃ saṃ pipṛgdhi ||  

#### PS_18.58.3
na vā u te tanvā tanvaṃ saṃ papṛcyāṃ  
pāpam āhur yaḥ svasāraṃ nigacchāt |  
anyena mat taḥ pramudaḥ kalpayasva  
na te bhrātā subhage vaṣṭy etat ||  

#### PS_18.58.4
na te nāthaṃ yamy atrāham asmi  
na te nūnaṃ tanvā saṃ papṛcyām |  
asaṃyad etan manaso hṛdo me  
bhrātā svasuḥ śayane yac chayīya ||  

#### PS_18.58.5
bato batāsi yama  
naiva te mano hṛdayaṃ cāvidāma |  
anyā kila tvāṃ kakṣeva yuktaṃ  
pari ṣvajāte libujeva vṛkṣam ||  

#### PS_18.58.6
tasya vā tvaṃ mana iccha sa vā tava-  
-adhā kṛṇusva saṃvidaṃ subhadrām ||  

#### PS_18.58.7
trīṇi chandāṃsi kavayo vi cetire  
pururūpaṃ darśataṃ viśvacakṣaṇam |  
vātā āpa oṣadhayas  
tāny ekasmin bhuvana ārpitāni ||  

#### PS_18.58.8
vṛṣā vṛṣṇe duduhe dohasā divaḥ  
payāṃsi yahvo aditer adābhyaḥ |  
viśvaṃ sa veda varuṇo yathā dhiyā  
sa yajñiyo yajati yajñiyām̐ ṛtūn ||  

#### PS_18.58.9
rapad gandharvīr apyā ca yoṣaṇā  
nadasya nāde pari pātu no manaḥ |  
iṣṭasya madhye aditir nu pātu no  
bhrātā no jyeṣṭhaḥ prathamo vi vocati ||  

#### PS_18.58.10
so cin nu bhadrā kṣumati yaśasvaty  
uṣā uvāsa manave svarvatī |  
yad īm uśantam uśatām anu kratum  
agniṃ hotāraṃ vidathāya jījanan ||  

### 59

#### PS_18.59.1
adha tyaṃ drapsaṃ vibhavaṃ vicakṣaṇaṃ  
dvir ābharad viṣitaḥ śyeno adhvare |  
yadi viśo vṛṇate dasmam āryā  
agniṃ hotāram adha dhīr ajāyata ||  

#### PS_18.59.2
sadāsi raṇvo yavaseva puṣyate  
hotrābhir agne manuṣaḥ svadhvaraḥ | +++(Bhatt. manuṣa(ḥ))+++  
viprasya vā yac chaśamāna ukthyaṃ  
vājaṃ śasyavām̐ upayāhi bhūribhiḥ ||  

#### PS_18.59.3
ud īraya pitarā jāra ābhiśam  
iyakṣati haryato hṛtta iṣyati |  
vivakti vahniḥ svapasyate makhas  
taviṣyate asuro vepate matīn ||  

#### PS_18.59.4
yas te agne sumatiṃ martyo akṣata  
sahasaḥ sūno 'ti sa pra śṛṇve |  
iṣaṃ dadhāno vahamāno aśvair  
ā sa dyumām̐ amavān bhūṣati dyūn ||  

#### PS_18.59.5
śrudhī no agne sadane sadhasthe  
yukṣyu ratham amṛtasya dravitnum | +++(Bhatt. dravitnu(m))+++  
ā no vaha rodasī vedaputre  
mākir devānām apa bhūr iha syāḥ ||  

#### PS_18.59.6
yad agna eṣā samitir bhavāti  
devī deveṣu yajatā yajatra |  
ratnā ca yad vi bhajāsi svadhāvo  
bhāgaṃ no atra vasumantaṃ vītāt ||  

#### PS_18.59.7
praty agnir uṣasām agram akhyat  
praty ahāni prathamo jātavedāḥ |  
prati sūryasya purutrā ca raśmīn  
prati dyāvāpṛthivī ā tatāna ||  

#### PS_18.59.8
anv agnir uṣasām agram akhyad  
anv ahāni prathamo jātavedāḥ |  
anu sūryasya purutrā ca raśmīn  
anu dyāvāpṛthivī ā tatāna ||  

#### PS_18.59.9
dyāvā ha kṣāmā prathame ṛtena-  
-abhisrāve bhavataḥ pratyavācāḥ |  
devo yan martān yatathāya kṛṇvan +++(Bhatt. marttāṃ)+++  
sīdad dhotā pratyaṅ svam asūn ||  

#### PS_18.59.10
devo devān paribhūr ṛtena  
vahā no havyaṃ prathamaś cikitvān |  
dhūmaketuḥ samidhā bhāṛjīko  
mandro hotā nityo vācā yajīyān ||  

### 60

#### PS_18.60.1
arcāmi vāṃ vardhāyāpo ghṛtasnū +++(Bhatt. varcā(⟨ rdhā)yāpo)+++  
dyāvābhūmi śṛṇutaṃ rodasī me |  
ahā yad devā asunītim āyan  
madhvā no atra pitarā śaśītām ||  

#### PS_18.60.2
svāvṛg devasyāmṛtaṃ yadī gor  
ato jātāso dhārayanta urvī |  
viśve devā anu tat te yajur gur  
duhe yad enī divyaṃ ghṛtaṃ vāḥ ||  

#### PS_18.60.3
kiṃ svin no rājā jagṛhe kad asya-  
-ati vrataṃ cakṛmā ko vi veda |  
mitraś cid dhi ṣmā juhurāṇo devān  
śloko na yātān api vājo asti ||  

#### PS_18.60.4
durmantv atrāmṛtasya nāma  
salakṣmā yad viṣurūpā bhavāti |  
yamasya yo manavate sumantv  
agne tam ṛṣva pāhy aprayucchan ||  

#### PS_18.60.5
yasmin devā vidathe mādayante  
vivasvataḥ sadane dhārayante |  
sūrye jyotir adadhur māsy aktūn  
pari tad dyotanaṃ carato ajasrā ||  

#### PS_18.60.6
yasmin devā manmani saṃcaranty  
apācye tye na vayam asya vidma |  
mitro no atrāditir anāgān  
savitā devo varuṇāya vocat ||  

#### PS_18.60.7
sakhāya ā śiṣāmahe  
brahmendrāya vajriṇe |  
stuṣa ū ṣu nṛtamāya dhṛṣṇave ||  

#### PS_18.60.8
śavasā hy asi śruto  
vṛtrahatyena vṛtrahā |  
maghair maghono ati śūra dāsasi ||  

#### PS_18.60.9
stego na kṣām aty eṣi pṛthivīṃ  
mahī nu vātā ihā vāntu bhūmau |  
mitro no atra varuṇo ajyamāno  
'gnir vane na vy asṛṣṭa śokam ||  

#### PS_18.60.10
stuhi śrutaṃ gartasadaṃ janānāṃ  
rājānaṃ bhīmam upahatnum ugram |  
mṛḍā jaritre rudra stavāno  
anyaṃ te asman ni vapantu senyam ||  

### 61

#### PS_18.61.1
sarasvatīṃ devayanto havante  
sarasvatīm adhvare tāyamāne |  
sarasvatīṃ sukṛto hvayanta +++(read 'hvayanta?)+++  
sarasvatī dāśuṣe vāryaṃ dāt || +++(Bhatt. vāryan)+++  

#### PS_18.61.2
sarasvatīṃ yāṃ pitaro havante  
dakṣiṇā yajñam abhinakṣamāṇāḥ |  
āsadyāsmin barhiṣi mādayasva-  
-anamīvā iṣa ā dhehy asme ||  

#### PS_18.61.3
sarasvatī yā sarathaṃ yayātha-  
-ukthaiḥ svadhābhir devi pitṛbhir madantī |  
sahasrārgham iḍo atra bhāgaṃ  
rāyaspoṣaṃ yajamānāya dhehi ||  

#### PS_18.61.4
ud īratām avara ut parāsa  
un madhyamāḥ pitaraḥ somyāsaḥ |  
asuṃ ya īyur avṛkā ṛtajñās  
te no 'vantu pitaro haveṣu ||  

#### PS_18.61.5
āhaṃ pitṝn suvidatrām̐ avitsi  
napātaṃ ca vikramaṇaṃ ca viṣṇoḥ |  
barhiṣado ye svadhayā sutasya  
bhajanta pitvas ta ihāgamiṣṭhāḥ ||  

#### PS_18.61.6
idaṃ pitṛbhya ity ekā || +++(PS 2.30.3 is repeated)+++  

#### PS_18.61.7
mātalī kavair yamo aṅgirobhir  
bṛhaspatir ṛkmabhir vāvṛdhānaḥ |  
yāṃś ca devā vāvṛdhur ye ca devān  
svāhān ye svadhayān ye madanti ||  

#### PS_18.61.8
svāduṣ kilāyaṃ madhumām̐ utāyaṃ  
tīvraḥ kilāyaṃ rasavām̐ utāyam |  
uto nv asya papivām̐sam indraṃ  
na kaś cana sahata āhaveṣu ||  

#### PS_18.61.9
pareyivāṃsaṃ pravato mahīr anu  
bahubhyaḥ panthām anupaspaśānaḥ |  
vaivasvataṃ saṃgamanaṃ janānāṃ  
yamaṃ rājānaṃ haviṣā duvasya ||  

#### PS_18.61.10
yamo no gātuṃ prathamo viveda  
naiṣā gavyūtir apabhartavā u |  
yatrā naḥ pūrve pitaraḥ pareyur  
enā jajñānāḥ pathyā anu svāḥ ||  

### 62

#### PS_18.62.1
barhiṣadaḥ pitara ūty arvāg  
imā vo havyā cakṛmā juṣadhvam |  
ta ā gatāvasā śaṃtamena-  
-athā naḥ śaṃ yor arapo dadhāta ||  

#### PS_18.62.2
ācyā jānu dakṣiṇato niṣadya-  
-imaṃ yajñam abhi gṛṇīta viśve |  
mā hiṃsiṣṭa pitaraḥ kena cin no  
yad va āgaḥ puruṣatā karāma ||  

#### PS_18.62.3
tvaṣṭā duhitre vahatuṃ kṛṇoti-  
-idaṃ viśvaṃ bhuvanaṃ sam eti |  
yamasya mātā paryuhyamāṇā  
maho jāyā vivasvato nanāśa ||  

#### PS_18.62.4
prehi prehi pathibhiḥ pūrvebhir  
yatrā te pūrve pitaraḥ paretāḥ |  
ubhā rājānā svadhayā madantā  
yamaṃ paśyāsi varuṇaṃ ca devam ||  

#### PS_18.62.5
apeta vīta vi ca sarpatāto  
'sma etaṃ pitaro lokam akran |  
ahobhir adbhir aktubhir vyaktaṃ +++(Bhatt. a(ho)bhir)+++  
yamo dadāty avasānam asmai ||  

#### PS_18.62.6
uśantas tvā ni dhīmahy  
uśantaḥ sam idhīmahi |  
uśann uśata ā vaha  
pitṝn haviṣe attave ||  

#### PS_18.62.7
dyumantas tvā ni dhīmahi  
dyumantaḥ sam idhīmahi |  
dyumān dyumata ā vaha  
pitṝn haviṣe attave ||  

anuvāka 10 ||

### 63

#### PS_18.63.1
aṅgiraso naḥ pitaro navagvā  
atharvāṇo bhṛgavaḥ somyāsaḥ |  
teṣāṃ vayaṃ sumatau yajñiyānām  
api bhadre saumanase syāma ||  

#### PS_18.63.2
aṅgirobhir yajñiyair ā gahīha  
yama vairūpair iha mādayasva |  
vivasvantaṃ huve yaḥ pitā te  
asmin yajñe barhiṣy ā niṣadya || +++(Bhatt. varhiṣy)+++  

#### PS_18.63.3
imaṃ yama prastaram ā hi sīda-  
-aṅgirobhiḥ pitṛbhiḥ saṃvidānaḥ |  
ā tvā mantrāḥ kaviśastā vahanty  
enā rājan haviṣo mādayasva ||  

#### PS_18.63.4
yamāya somaṃ sunuta  
yamāya juhutā haviḥ |  
yamaṃ ha yajño gacchatv  
agnidūto araṃkṛtaḥ ||  

#### PS_18.63.5
yamāya ghṛtavad dhavir  
juhotā pra ca tiṣṭhata |  
sa no jīveṣv ā yamad +++(Bhatt. yama(d))+++  
dīrgham āyuṣ yad īyase ||  

#### PS_18.63.6
yamāya madhumattamaṃ  
rājñe havyaṃ juhotana |  
idaṃ nama ṛṣibhyaḥ pūrvajebhyaḥ  
pūrvebhyaḥ pathikṛdbhyaḥ ||  

#### PS_18.63.7
trikadrukebhiḥ patati  
ṣaḍ urvīr ekam id bṛhat |  
triṣṭub gāyatrī chandāṃsi  
sarvā tā yama ārpitā ||  

#### PS_18.63.8
mainam agne vi daho mā vi śoco  
māsya tvacaṃ cakṣuṣo mā śarīram |  
yadā śṛtaṃ kṛṇavo jātavedo  
'them enaṃ pra hiṇutāt pitṛbhyaḥ ||  

#### PS_18.63.9
śṛtaṃ yadā karasi jātavedo  
'them enaṃ pari dattāt pitṛbhyaḥ |  
yadā gacchāty asunītim eṣo  
'thā devānāṃ vaśanīr bhavāti ||  

#### PS_18.63.10
sūryaṃ cakṣur gacchatu  
vātam ātmā divaṃ ca gaccha  
pṛthivīṃ ca dharmaṇā |  
apo vā gaccha yadi tatra te hitam  
oṣadhīṣu prati tiṣṭhā śarīraiḥ ||  

### 64

#### PS_18.64.1
ajo bhāgas tapasas taṃ tapasva  
taṃ te śocis tapatu taṃ te arciḥ |  
yās te śivās tanvo jātavedas  
tābhir vahainaṃ sukṛtām ulokam ||  

#### PS_18.64.2
yās te śocayo raṃhayo jātavedas  
tanvaḥ krūrāḥ parīṅkhayante |  
ajaṃ yantam anu tās te sam ṛṇvatām  
athetarābhiḥ śivatamābhiḥ śṛtaṃ kṛdhi ||  

#### PS_18.64.3
ava sṛja punar agne pitṛbhyo  
yas ta āhutaś carati svadhābhiḥ |  
āyur vasāna upa yātu śeṣaḥ  
saṃ gacchatāṃ tanvā suvarcāḥ ||  

#### PS_18.64.4
ati drava sārameyau śvānau  
caturakṣau śabalau sādhunā pathā |  
adhā pitṝn suvidatrām̐ upehi  
yamena ye sadhamādaṃ madanti ||  

#### PS_18.64.5
yau te śvānau yama rakṣitārau  
caturakṣau pathirakṣī nṛcakṣasā |  
tābhyām enaṃ pari dhehi rājan  
svasti cāsmā anamīvaṃ ca dhehi ||  

#### PS_18.64.6
urūṇasāv ity ekā || +++(PS 10.9.10 is repeated)+++  

#### PS_18.64.7
soma ekebhyaḥ pavate  
ghṛtam eka upāsate |  
yebhyo madhu prajāvati  
tāṃś cid evāpi gacchatāt ||  

#### PS_18.64.8
ye ca pūrva ṛtasācā  
ṛtajātā ṛtāyavaḥ |  
pitṝn tapasvato yama  
tapojām̐ api gacchatāt ||  

#### PS_18.64.9
tapasā ye anādhṛṣyās  
tapasā ye svar yayuḥ |  
tapo ye cakrire mahas  
tāṃś cid evāpi gacchatāt ||  

#### PS_18.64.10
sahasraṇīthāḥ kavayo  
ye gopāyanti sūryam |  
ṛṣīn tapasvato yama  
tapojām̐ api gacchatāt ||  

### 65

#### PS_18.65.1
ye yudhyante pradhaneṣu  
śūrāso ye tanūtyajaḥ |  
ye vā sahasradakṣiṇās  
taṃś cid evāpi gacchatāt ||  

#### PS_18.65.2
syonāsmai pṛthivī bhava-  
-anṛkṣarā niveśinī |  
yacchāsmai śarma saprathāḥ || +++(Bhatt. saprathā(ḥ))+++  

#### PS_18.65.3
asaṃbādhe pṛthivyā +++(Bhatt. -vādhe)+++  
urau loke mahīyate |  
svadhā yāś cakṛṣe jīvaṃ  
tās te santu madhuścutaḥ ||  

#### PS_18.65.4
hvayāmi te namasā ma  
imaṃ gṛham upa jujuṣāṇa ehi |  
saṃ gacchasva pitṛbhir yac ca dattaṃ  
syonās tvā vātā upa vāntu śagmāḥ ||  

#### PS_18.65.5
ā tvā vahantu maruta  
udavāhā udaplutaḥ |  
ajena kṛṇvantaḥ śītaṃ  
varṣeṇo yantu bāl iti ||  

#### PS_18.65.6
ud ahvam āyur āyuṣe  
kratve dakṣāya jīvase |  
svāṅ gacchatu te mano  
adhā pitṝn api drava ||  

#### PS_18.65.7
mā te mano māsur  
aṅgānāṃ mā ramaś ca te |  
mā te hāsta tanvaḥ kiṃ caneha ||  

#### PS_18.65.8
mā vṛkṣaḥ saṃ bādhiṣṭa  
mā devī pṛthivī mahī |  
lokaṃ pitṛṣu vittvā-  
-edhasva yamarājasu ||  

#### PS_18.65.9
yat te aṅgaṃ vinihitaṃ parācair  
apānaḥ prāṇo ya u te paretaḥ |  
yat te saṃgatya pitaraḥ sanīḍā  
ghāse ghāsam ā sādayantu ||  

#### PS_18.65.10
apemaṃ jīvā arudhan gṛhebhyas  
taṃ nir ūhata pari grāmād itaḥ |  
mṛtyo yamasyāsi dūtaḥ pracetā  
asūn pitṛbhyo gamayāṃ cakartha ||  

### 66

#### PS_18.66.1
ye dasyavaḥ pitṛṣu praviṣṭā  
jñātimukhā ahutādaś caranti |  
parāpuro nipuro ye caranti  
tān asmād yajñāt pra dhamantu devāḥ ||  

#### PS_18.66.2
saṃ viśantv iha pitaraḥ svā naḥ  
syonaṃ kṛṇvantu pratiranta āyuḥ |  
tebhyaḥ śakema haviṣā yakṣamāṇā  
jyog jīvantaḥ śaradaḥ purūcīḥ ||  

#### PS_18.66.3
yāṃ te dhenuṃ nigṛṇāmi  
yaṃ vā te kṣīra odanam |  
tenā janasyāsau bhartā  
yo 'trāsad ajīvanaḥ ||  

#### PS_18.66.4
aśvāvatīṃ pra tara yā suśevā  
ṛkṣīkāṃ vā prataraṃ navīyaḥ |  
yas tvā jaghāna vadhyaḥ so astu  
mā so anyad vidata bhāgadheyam ||  

#### PS_18.66.5
yamaḥ parastād avaro vivasvān  
tataḥ paro nāti paśyāmy anyat |  
yame adhvaro adhi me niviṣṭo  
bhuve vivasvān anvātatāna ||  

#### PS_18.66.6
apāgūhann amṛtāṃ martyebhyaḥ  
kṛtvī suparṇām adadhur vivasvate |  
utāśvināv abharad yat tad āsīd  
ajahād u dvā mithunā saraṇyūḥ ||  

#### PS_18.66.7
ye nikhātā ye paroptā  
ye dagdhā ye coddhitāḥ |  
sarvāṃs tān agna ā vaha  
pitṝn haviṣe attave ||  

#### PS_18.66.8
ye ceha pitaro ye ceha na  
yāṃś ca vidma yām̐ u ca na pravidma |  
tvaṃ vettha yadi te jātavedaḥ  
svadhābhir yajñaṃ sukṛtaṃ juṣantām ||  

#### PS_18.66.9
śaṃ tapa māti tapo  
agne mā tanvaṃ tapaḥ |  
vaneṣu śuṣmo astu te  
pṛthivyām astu yad dharaḥ ||  

#### PS_18.66.10
dadāmy asmā avasānam etad  
ya eṣa āgan mama ced abhūd iha |  
yamaś cikitvān praty etad āha  
mamaiṣa rāya upa tiṣṭhatām iha ||  

### 67

#### PS_18.67.1
premāṃ mātrāṃ mimīmahe  
yathāparaṃ na māsātai | +++(Bhatt. māsatai*)+++  
śate śaratsu no purā ||  

#### PS_18.67.2
ud imām (…) || +++(see 1abc)+++  

#### PS_18.67.3
apemam (…) || +++(see 1abc)+++  

#### PS_18.67.4
nir imāṃ mātrāṃ mimīmahe  
yathā (…) || +++(see 1bc)+++  

#### PS_18.67.5
amāsi mātrāṃ svar agām +++(Bhatt. mātrāṅ)+++  
āyuṣmān bhūyāsam |  
yathāparaṃ na māsātai | +++(Bhatt. māsatai*)+++  
śate śaratsu no purā ||  

#### PS_18.67.6
prāṇo apāna uta vā vyāna  
āyuś cakṣur dṛśe sūryāya |  
aparipareṇa pathā +++(Bhatt. yathā)+++  
yamarājñaḥ pitṝn gaccha ||  

#### PS_18.67.7
ye naḥ pituḥ pitaro ye pitāmahā  
ya āviviśur urv antarikṣam |  
ya ākṣīyanti pṛthivīm uta dyāṃ  
tebhyaḥ pitṛbhyo namasā vidhema ||  

#### PS_18.67.8
ye agravaḥ śaśamānāḥ pareṣu  
hitvā dveṣāṃsy anapatyavantaḥ |  
te dyām udityāvidanta lokaṃ  
nākasa pṛṣṭhe adi dīdhyānāḥ ||  

#### PS_18.67.9
udanvatī dyaur avamā  
pīlūmatīti madhyamā |  
tṛtīyā ha pradyaur iti  
yasyāṃ pitara āsate ||  

#### PS_18.67.10
idam id vā uttamaṃ  
divi paśyati sūryam |  
mātrā putraṃ yathā sicā-  
-abhy enaṃ bhūma ūrṇuhi || Bhatt. emaṃ]  

### 68

#### PS_18.68.1
idam id vā u nāparaṃ  
jarasīta utāparam |  
jāyā patim iva vāsasā-  
-abhy enaṃ bhūma ūrṇuhi ||  

#### PS_18.68.2
abhi tvorṇomi pṛthivyā  
mātur vastreṇa bhadrayā |  
jīveṣu bhadraṃ tan mayi  
svadhā pitṛṣv amā tava ||  

#### PS_18.68.3
agnīṣomā pathikṛtā syonaṃ  
devebhyo ratnaṃ dadhatur vi lokam |  
upa preṣyatāṃ pūṣaṇaṃ yo jahāty  
akto yānaiḥ pathibhis tatra gacchatu ||  

#### PS_18.68.4
pūṣā tvetaś cyāvayatu pra vidvān  
anaṣṭapaśur bhuvanasya gopāḥ |  
sa tvaitebhyaḥ pari dadat pitṛbhyo +++(Bhatt. dada(t))+++  
agnir devebhyaḥ suvidatryebhyaḥ ||  

#### PS_18.68.5
āyur viśvāyuḥ pari pātu tvā  
pūṣā tvā pātu prapathe purastāt |  
yatrāsate sukṛto yatra te yayus  
tatra tvā devaḥ savitā dadhātu ||  

#### PS_18.68.6
idaṃ tvā vāsaḥ prathamaṃ na āgann +++(Bhatt. āgant (misprint?))+++  
apaitad ūha yad ihābibhaḥ purā |  
iṣṭāpūrtam anu saṃ krāma vidvān  
yatra te gacchaṃ bahudhā tatra gaccha ||  

#### PS_18.68.7
imau yunajmi te vahnī  
asunītaye netavai |  
tābhyāṃ yamasya sādanaṃ  
samitiṃ copa gacchatāt ||  

#### PS_18.68.8
agner varma pari gobhir vyayasva  
saṃ prorṇuṣva pīvasā medhasā ca |  
net tvā dhṛṣṇur harasā jarhṛṣāṇo  
dadhṛg vidhakṣyan nyaṅkhayātai ||  

#### PS_18.68.9
dhanur hastād ādadāno mṛtasya  
saha kṣatreṇa varcasā balena | +++(Bhatt. saṃ ha … valena)+++  
atraiva tvam iha vayaṃ suvīrā  
viśvā mṛdho abhimatīr jayema ||  

#### PS_18.68.10
daṇḍaṃ hastād ādadāno mṛtasya  
saha śrotreṇa varcasā balena |  
samāgṛbhāya vasu bhūri puṣṭam  
arvāṅ tvam ehy abhi jīvalokam ||  

#### PS_18.68.11
iyaṃ nārī patilokaṃ gṛṇānā  
ni padyata upa tvā martya pretam |  
dharmaṃ purāṇam anupālayantī  
tasyai prajāṃ draviṇaṃ ceha dhehi ||  

#### PS_18.68.12
ud īrṣvā nāry abhi jīvalokaṃ  
gātāsum enaṃ tam upa śeṣa ehi |  
hastagrābhasya dadhiṣos tavedaṃ  
patyur janitvam abhi saṃ babhūvitha ||  

anuvāka 11 ||

### 69

#### PS_18.69.1
apaśyaṃ yuvatīṃ nīyamānāṃ  
jīvāṃ mṛtebhyaḥ pariṇīyamānām | +++(Bhatt. jīvā)+++  
andhena yat tamasā prāvṛtāsīt  
prākto avācīm anayaṃ tad enām ||  

#### PS_18.69.2
prajānaty aghnye jīvalokaṃ bhavantī  
devānāṃ panthām anusaṃcarantī |  
eṣa te gopatis taṃ juṣasva  
svargaṃ lokam adhi rohayainam ||  

#### PS_18.69.3
upa dyām upa vetasam  
avattaro nadīnām |  
agne pittam apām asi ||  

#### PS_18.69.4
yaṃ tvam agne samadahas  
tam u nir vāpayā punaḥ |  
kiyāṃbuvatra rohatu  
śāṇḍadūrvā vyalkaśā ||  

#### PS_18.69.5
idaṃ ta ekaṃ para u ta ekaṃ  
tṛtīyena jyotiṣā saṃ viśasva |  
saṃveśane tanvaś cārur edhi  
priyo devānāṃ parame sadhasthe ||  

#### PS_18.69.6
ut tiṣṭha prehi pra drava-  
-okaḥ kṛṇuṣva salile sadhasthe |  
tatra tvaṃ pitṛbhiḥ saṃvidānaḥ  
saṃ somena madasva saṃ svadhābhiḥ ||  

#### PS_18.69.7
pra cyavasva tanvaḥ saṃ bharasva  
mā te gātraṃ vi hāyi mo śarīram |  
mano niviṣṭamam anu saṃ pra viśasva  
yatra bhūmer juṣase tatra gaccha ||  

#### PS_18.69.8
varcasā māṃ pitaraḥ somyāso  
añjantu devā madhvā ghṛtena |  
cakṣuṣo mā prataraṃ tārayanto  
jarase mā jaradaṣṭiṃ vardhayantu ||  

#### PS_18.69.9
varcasā māṃ sam anakty agnir  
medhāṃ me viṣṇur ny anakty āsani | +++(Bhatt. meṃ)+++  
rayiṃ me viśve ni yacchantu devāḥ  
śuddhā āpaḥ pavanair mā pūnantu ||  

#### PS_18.69.10
mitrāvaruṇā pari mām adhātām  
ādityā mā svaravo vardhayantu |  
varco ma indro ny anaktu hastayor  
jaradaṣṭiṃ mā savitā kṛṇotu ||  

### 70

#### PS_18.70.1
yo mamāra prathamo martyānāṃ  
yaḥ preyāya prathamo lokam etam |  
vaivasvataṃ saṃgamanaṃ janānāṃ  
yamaṃ rājānaṃ haviṣā duvasya ||  

#### PS_18.70.2
parā yāta pitara ā ca yāta- +++(Bhatt. yāta ayaṃ (without sandhi))+++  
-ayaṃ vo yajño madhvā samaktaḥ |  
datto asmabhyaṃ draviṇeha bhadrā  
rayiṃ ca naḥ sarvavīraṃ dadhāta ||  

#### PS_18.70.3
kaṇvaḥ kakṣīvān purumīḍho agastyaḥ  
śyāvāśvaḥ sobhary arcanānāḥ | +++(Bhatt. śyāvāśva(ḥ))+++  
viśvāmitro 'yaṃ jamadagnir vasiṣṭho  
'vantu naḥ kaśyapo vāmadevaḥ ||  

#### PS_18.70.4
viśvāmitra jamadagne vasiṣṭha  
bharadvāja gotama vāmadeva |  
śardir no atrir agrabhīn namobhiḥ  
suśaṃsāsaḥ pitaro mṛḍātā naḥ ||  

#### PS_18.70.5
kasye mṛjānā ati yanti ripram  
āyur dadhānāḥ pitaraṃ navīyaḥ |  
āpyāyamānāḥ prajayā dhanena  
śuddhā bhavantaḥ śucayaḥ pāvakāḥ || +++(Bhatt. śudvā (misprint?))+++  

#### PS_18.70.6
yad vo rudraṃ pitaraḥ somyaṃ ca +++(read mudraṃ with ŚS)+++  
teno sacadhvaṃ svayaśaso hi bhūta |  
te arvāṇaḥ kavaya ā śṛṇota  
suvidatrā vidathe hūyamānāḥ ||  

#### PS_18.70.7
ye atrayo aṅgiraso navagvā  
iṣṭāvanto rātiṣāco dadhānāḥ |  
dakṣiṇāvantaḥ sukṛto ya u stha- +++(Bhatt. sthā āsadyā-)+++  
-āsadyāsmin barhiṣi mādayadhvam ||  

#### PS_18.70.8
adhā yathā naḥ pitaraḥ parāsaḥ  
pratnāso agna ṛtam āśuṣāṇāḥ |  
śucīd ayan dīdhitim ukthaśasaḥ  
kṣāmā bhindanto aruṇīr upa bruvan ||  

#### PS_18.70.9
sukarmāṇaḥ suruco devayanto  
ayo na devā janimā dhamantaḥ |  
śucanto agniṃ vavṛdhanta indram  
urvīṃ gavyāṃ barhiṣadaṃ no akran ||  

#### PS_18.70.10
ā yūtheva kṣumati paśvo akhyad  
devānāṃ yaj janimānty ugraḥ |  
mārtānāṃ cid urvaśīr akṛpran  
vṛdhe cid arya uparasyāyoḥ || +++(Bhatt. nṛdhe cid)+++  

### 71

#### PS_18.71.1
akarma te svapaso abhūma  
rtam ajasrann uṣaso vibhātīḥ |  
viśvaṃ tad bhadraṃ yad vahanti devā  
bṛhad vadema vidathe suvīrāḥ ||  

#### PS_18.71.2
indro mā marutvān prācyā diśaḥ pātu  
bāhucyutā pṛthivī dyām ivopari |  
lokakṛtaḥ pathikṛto yajāmahe  
ye devānāṃ ghṛtabhāgā iha stha ||  

#### PS_18.71.3
dhātā mā nirṛtyā dakṣiṇāyā diśaḥ (…) || +++(see stanza 2)+++  

#### PS_18.71.4
aditir mādityaiḥ pratīcyā diśaḥ (…) || +++(see stanza 2)+++  

#### PS_18.71.5
ādityo mā viśvair devair udīcyā diśaḥ pātu  
bāhucyutā pṛthivī dyām ivopari |  
(…) || +++(see 2cd)+++  

#### PS_18.71.6
dhartā gha tvā dharuṇo dhārayāty  
ūrdhvaṃ bhānuṃ savitā dyām ivopari |  
lokakṛtaḥ pathikṛto yajāmahe  
ye devānāṃ ghṛtabhāgā iha stha ||  

#### PS_18.71.7
prācyāṃ tvā diśi purā saṃvṛtaḥ svadāyām ā dadhāmi +++(Bhatt. saṃvṛta(ḥ))+++  
bāhucyutā pṛthivī dyām ivopari |  
(…) || +++(see 6cd)+++  

#### PS_18.71.8
dakṣiṇāyāṃ tvā diśi (…) || +++(see 7abcd)+++  

#### PS_18.71.9
pratīcyāṃ tvā diśi (…) || +++(see 7abcd)+++  

#### PS_18.71.10
udīcyāṃ tvā diśi (…) || +++(see 7abcd)+++  

### 72
dhruvāyāṃ tvā diśi (…) || +++(see 18.71.7abcd)+++  

#### PS_18.72.2
ūrdhvāyāṃ tvā diśi purā saṃvṛtaḥ svadhāyām ā dadhāmi +++(Bhatt. saṃvṛta(ḥ))+++  
bāhucyutā pṛthivī dyām ivopari |  
lokakṛtaḥ pathikṛto yajāmahe  
ye devānāṃ ghṛtabhāgā ihā stha ||  

#### PS_18.72.3
dhruvo 'si ||  

#### PS_18.72.4
dharuṇo 'si ||  

#### PS_18.72.5
vaṃsago 'si ||  

#### PS_18.72.6
udapūr asi ||  

#### PS_18.72.7
ghṛtapūr asi ||  

#### PS_18.72.8
madhupūr asi ||  

#### PS_18.72.9
vātapūr asi ||  

### 73

#### PS_18.73.1
itaś cāmutaś cāvataṃ  
yame iva yatamāne yad aitam |  
pra vāṃ bharan mānuṣī devayanta || +++(Bhatt. mānuṣī(ḥ?) devayanta(ntyaḥ?))+++  

#### PS_18.73.2
ā sīdataṃ svam ulokaṃ vidāne  
svāsasthe bhavatam indave naḥ |  
yuje vāṃ brahma pūrvyaṃ namobhir  
vi śloka eti pathyeva sūreḥ ||  

#### PS_18.73.3
śṛṇvantu viśve amṛtasya putrā  
ā ye dhāmāni divyāni tasthuḥ |  
trīṇi padāni rupo anv arohaṃ  
catuṣpadīm anv emi vratena ||  

#### PS_18.73.4
akṣareṇa prati mima etām  
ṛtasya nābhāv adhi saṃ pūnāmi |  
devebhyaḥ kam avṛṇīta mṛtyuṃ  
prajāyai kam amṛtaṃ nāvṛṇīta ||  

#### PS_18.73.5
bṛhaspatiṃ yajñām̐ akṛṇvata rṣiṃ  
priyāṃ yamas tanvaṃ prā rirekha |  
tvam agna īḍito jātavedo  
avāḍ ḍhavyānī surabhīṇi kṛtvī |  
prādāḥ pitṛbhyaḥ svadhayā te akṣann  
addhi tvaṃ deva prayatā havīṃṣi || +++(Bhatt. adhi tvaṃ)+++  

#### PS_18.73.6
āsīnāso aruṇīnām upasthe  
rayiṃ dhatta dāśuṣe martyāya |  
putrebhyaḥ pitaras tasya vasvaḥ  
pra yacchata ta ihorjaṃ dadhāta ||  

#### PS_18.73.7
agniṣvattāḥ pitara eha gacchata  
sadaḥsadaḥ sadata supraṇītayaḥ |  
attā havīṃṣi prayatāni barhiṣi  
rayiṃ ca naḥ sarvavīraṃ dadhāta ||  

#### PS_18.73.8
upahūtāḥ pitaraḥ somyāso  
barhiṣv eṣu nidhiṣu priyeṣu |  
ta ā gamantu ta iha śruvantv  
adhi bruvantu te 'vantv asmān ||  

#### PS_18.73.9
ye naḥ pūrve pitaraḥ somyāso +++(Bhatt. na(ḥ))+++  
anūhire somapīthaṃ vasisthāḥ |  
tebhir yamaḥ saṃrarāṇo havīṃṣy  
uśann uśadbhiḥ pratikāmam attu || +++(Bhatt. aktu)+++  

#### PS_18.73.10
ye tātṛṣur devatrā jīhamānā  
hotrāvida stomataṣṭāso arkaiḥ |  
āgne yāhi suvidatryebhir arvāk  
satyaiḥ kavyaiḥ pitṛbhir gharmasadbhiḥ ||  

### 74

#### PS_18.74.1
ye satyāso havirado haviṣyā  
indreṇa devaiḥ sarathaṃ dadhānāḥ |  
āgne yāhi sahasraṃ devavandaiḥ  
paraiḥ pūrvaiḥ pitṛbhir gharmasadbhiḥ ||  

#### PS_18.74.2
upa sarpa mātaraṃ bhūmim etām  
uruvyacasaṃ pṛthivīṃ suśevām |  
ūrṇamradāḥ pṛthivī dakṣiṇāvata  
eṣā tvā pātu nirṛter upasthāt ||  

#### PS_18.74.3
uc chvañcasva pṛthivi mā ni bādhathāḥ  
sūpāyanāsmai bhava sūpavañcanā |  
mātā putraṃ yathā sicā-  
-abhy enaṃ bhūma ūrṇuhi ||  

#### PS_18.74.4
ucchvañcamānā pṛthivī su tiṣṭhatu  
sahasraṃ mita upa hi śrayantām |  
te gṛhāso ghṛtaścutaḥ syonā  
viśvāhāsmai śaraṇāḥ santv atra ||  

#### PS_18.74.5
ut te stabhnāti pṛthivīṃ tvat pari-  
-imaṃ lokaṃ vidadhan mo aharṣam |  
etāṃ sthūṇāṃ pitaro dhārayantv  
atrā yamaḥ sadanā te kṛṇotu ||  

#### PS_18.74.6
atharvā pūrṇaṃ camasaṃ  
yam indrāyābibhar vājinīvate |  
tasmin kṛṇotu sukṛtasya lokaṃ  
tasminn induḥ pavate viśvadānīm ||  

#### PS_18.74.7
amum agne camasaṃ mā vi jijñaraḥ +++(Bhatt. (⟨ jihvaraḥ))+++  
priyo devānām upa somyānām |  
eṣa yaś camaso devapānas  
tasminn evā amṛtā mādayante ||  

#### PS_18.74.8
yat te kṛṣṇaḥ śakuna ātutoda  
pipīlaḥ sarpa uta vā śvāpadaḥ |  
agniṣ ṭad viśvād ā pṛṇātu vidvān  
somaś cā yo brāhmaṇām̐ āviveśa ||  

#### PS_18.74.9
payasvatīr oṣadhayaḥ  
payasvān māmakaṃ vacaḥ |  
atho payasvad yat payas  
tena mā saha jinvatha ||  

#### PS_18.74.10
imā narīty ekā || +++(PS 17.47.1 is repeated)+++  

### 75

#### PS_18.75.1
saṃ gacchasva pitṛbhiḥ saṃ yamena- +++(Bhatt. pitṛmiḥ (misprint))+++  
-iṣṭāpūrtena parame vyoman |  
hitvāvadyaṃ punar astam ehi +++(Bhatt. hitvā vāvadyaṃ)+++  
saṃ gacchasva tanvā suvarcāḥ ||  

#### PS_18.75.2
ye agnidagdhā ye 'nagnidagdhā  
madhye divaḥ svadhayā mādayante | +++(Bhatt. divaḥ(ḥ))+++  
tebhyaḥ svarāḍ asunītim etāṃ  
yathāvaśaṃ tanvaṃ kalpayāti ||  

#### PS_18.75.3
ā rabhasva jātavedas  
tejasvad dharo astu te | +++(Bhatt. tejasva(d))+++  
śarīram asya saṃ daha- +++(Bhatt.daha athainaṃ (without sandhi))+++  
-athainaṃ dhehi sukṛtām uloke ||  

#### PS_18.75.4
punar dehi vanaspate  
ya eṣa nihitas tvayi |  
yathā yamasādana  
āsātai vidathā vadan || +++(Bhatt. āsatai)+++  

#### PS_18.75.5
śaṃ te nihāro bhavatu  
śaṃ te pṛṣṭhāva śīyatām |  
śītike śītikāvaty  
ahlādake hlādakāvati |  
maṇḍūkyāpsu saṃ bhava  
imaṃ sv agniṃ śamaya ||  

#### PS_18.75.6
vivasvān no 'bhayaṃ kṛṇotu  
paraitu mṛtyur amṛtaṃ na aitu |  
iha me vīrā bahavo bhavantv  
aśvāvad goman mayy astu puṣṭam ||  

#### PS_18.75.7
vivasvān no 'mṛtatve dadhātu  
yaḥ sutrāmā jīradānuḥ sudānuḥ |  
imān rakṣaḥ puruṣān ā jarimṇo +++(Bhatt. jarimṇostā)+++  
mo ṣv eṣām asavo yamaṃ guḥ ||  

#### PS_18.75.8
yo dadhre antarikṣeṇa mahnā  
pitṝṇāṃ kaviḥ pramatir matīnām |  
tam arcata viśvamitrā havirbhiḥ  
sa no yamaḥ prataraṃ jīvase dhāt ||  

#### PS_18.75.9
ā rohata divam uttamām  
ṛṣayo mā bibhītana |  
somapāḥ somapāyina +++(Bhatt. somapāyinaḥ)+++  
idaṃ vaḥ kriyate havir  
aganma jyotir uttamam ||  

#### PS_18.75.10
pra ketuna bṛhatā bhāty agnir  
ā rodasī vṛṣabho roravīti |  
divaś cid antām̐ upamām̐ ud ānaḍ  
apām upasthe mahiṣo vavardha ||  

#### PS_18.75.11
nāke suparṇam upa yat patantaṃ  
hṛdā venanto abhyacakṣata tvā |  
hiraṇyapakṣaṃ varuṇasya dūtaṃ  
yamasya yonau śakunaṃ bhuraṇyam ||  

#### PS_18.75.12
indra kratuṃ na ā bhara  
pitā putrebhyo yathā |  
śikṣā ṇo asmin puruhūta vājini  
jīvā jyotir aśīmahi ||  

#### PS_18.75.13
ye te pūrva ity ekā || +++(PS 8.19.5 is repeated)+++  

anuvāka 12 ||

### 76

#### PS_18.76.1
ā rohata janitrīṃ jātavedasaḥ  
pitṛyānaiḥ saṃ va ā rohayāmi |  
avāḍ ḍhvyeṣitā havyavāha  
ījānaṃ yuktāḥ sukṛtaṃ dhatta loke ||  

#### PS_18.76.2
devā yajñam ṛtavaḥ kalpayanti  
haviḥ puroḍāśāṃ sruco yajña āyudhāni |  
tebhir yāhi pathibhir devayānair  
yair ījānāḥ svargaṃ yanti lokam ||  

#### PS_18.76.3
ṛtasya panthām anu paśya sādhv  
aṅgirasaḥ sukṛto yena yanti  
vradhnasya viṣṭapy adhi vi kramasva  
yatrādityā amṛtam īkṣayanti ||  

#### PS_18.76.4
trayaḥ suparṇā uparasyāsakhāyū  
nākasya pṛṣṭhe adhi viṣṭapi śritāḥ |  
svargā lokā amṛtena viṣṭā +++(Bhatt. viṣṭā(ḥ))+++  
kāmaṃkāmaṃ yajamānāya duhrām ||  

#### PS_18.76.5
juhūr dādhāra dyām upahṛd antarikṣaṃ  
dhruvāṃ dādhāra pṛthivīṃ pratiṣṭhām |  
pratimā lokānāṃ ghṛtapṛṣṭhā prapīnāṃ +++(Bhatt. ghṛtapṛṣṭhā(ḥ))+++  
svadhām ūrjaṃ yajamānāya duhrām ||  

#### PS_18.76.6
dhruva ā roha pṛthivīṃ viśvavedasam  
antarikṣam upahṛd ā kramasva |  
juhu dyāṃ gaccha yajamānena sākaṃ  
sruvena vatsena diśaḥ prapīnāḥ  
sarvā dhukṣā ahṛṇīyamānāḥ ||  

#### PS_18.76.7
tīrthais taranti pravato mahīr anu  
yajñakṛtaḥ sukṛto yena yanti |  
atrābhajaṃ yajamānāya lokaṃ  
diśo bhūtāni mayi kalpayanta || +++(Bhatt. kalpayanta(ḥ))+++  

#### PS_18.76.8
aṅgirasām ayanaṃ pūrvo agnir  
ādityānām ayanaṃ gārhapatyo  
dakṣiṇānām ayanaṃ dakṣiṇāgniḥ |  
padmānam agner vihitasya brāhmaṇā  
samaṅgaḥ sarva upa yāhi śagmam ||  

#### PS_18.76.9
pūrvo agnis tvā tapatu śaṃ purastāc  
chaṃ paścāt tapatu gārhapatyaḥ |  
dakṣiṇāgnis tapatu śarma varma-  
-uttarato madhyato antarikṣād  
diśodiśo agne pari pāhi ghorāt ||  

#### PS_18.76.10
yūyam agne śantamābhis tanūbhir  
ījāno abhi lokaṃ svargam |  
aśva bhūtvā pṛṣṭivāho vahātha  
yatra devaiḥ sadhamādaṃ madanti ||  

### 77

#### PS_18.77.1
śam agne paścāt tapa śaṃ purastāc  
cham adharāt tapa jātavedaḥ |  
ekas tredhā vihito jātavedaḥ  
samyaṅ enaṃ dakṣiṇāgniḥ ||  

#### PS_18.77.2
padmānam agner vihitasya brahmaṇā  
samaṅganaṃ dhehi sukṛtām ulokam |  
tam agnayaḥ samiddhā ā bharantāṃ +++(Bhatt. samidhā)+++  
prajāpatyaṃ medhyaṃ jātavedasaḥ |  
śṛtaṃ kṛṇvanta iha mā vi cakṣaṇan || +++(Bhatt. cakṣaṇaṃ (⟨ ṇan*))+++  

#### PS_18.77.3
yajña eti vitataḥ kalpamāna  
ījāno abhi lokaṃ svargam |  
tam agnayaḥ sarvahutaṃ juṣantāṃ  
tam asmiṃ devā jānatāṃ bhāgadheyam ||  

#### PS_18.77.4
ījānaś cittam ārukṣad agniṃ  
nākasya pṛṣṭhaṃ divam utpatiṣyan |  
tasmai pra bhātu nabhaso jyotiṣīmān  
svargaḥ panthā vitaro devayānaḥ ||  

#### PS_18.77.5
agnir hotādhvaryuṣ ṭe bṛhaspatir  
indro brahmā dakṣiṇatas te astu |  
huto 'yaṃ saṃsthito yajña etu  
yatra pūrvam ayanaṃ hutānām ||  

#### PS_18.77.6
apūpavān kṣīravāṃś carur eha sīdatu-  
-uttabhnuvan pṛthivīṃ dyām ivopari |  
lokakṛtaḥ pathikṛto yajāmahe  
ye devānāṃ ghṛtabhāgā iha stha ||  

#### PS_18.77.7
apūpavān drapsavāṃś carur eha (…) || +++(see 6abcd)+++  

#### PS_18.77.8
apūpavān dadhivāṃś carur eha (…) || +++(see 6abcd)+++  

#### PS_18.77.9
apūpavān ghṛtavāṃś carur eha (…) || +++(see 6abcd)+++  

#### PS_18.77.10
apūpavān māṃsavāṃś carur eha (…) || +++(see 6abcd)+++  

### 78
apūpavān madhuvāṃś carur eha (…) || +++(see 18.77,6abcd)+++  
apūpavān annavāṃś carur eha (…) || +++(see 18.77,6abcd)+++  
apūpavān rasavāṃś carur eha (…) || +++(see 18.77,6abcd)+++  
apūpavān ūrjāvāṃś carur eha (…) || +++(see 18.77,6abcd)+++  

#### PS_18.78.5
apūpavān yavavāṃś carur eha sīdatu-  
-uttabhnuvan pṛthivīṃ dyām ivopari |  
lokakṛtaḥ pathikṛto yajāmahe  
ye devānāṃ ghṛtabhāgā iha stha ||  

#### PS_18.78.6
apūpapihitān kumbhān  
yāṃs te devā adhārayan |  
te te santu svadhāvanto  
madhumanto ghṛtaścutaḥ ||  

#### PS_18.78.7
yās te dhānā anukirāmi  
tilamiśrāḥ svadhāvatīḥ |  
tās te santu vibhvīḥ prabhvīs +++(Bhatt. vibhvī(ḥ)+)+++  
tās te rājānu manyatāṃ  
yamo akṣitaṃ bhūyāṃsam ||  

#### PS_18.78.8
drapsaś caskanda prathamām anu dyām  
imaṃ ca yonim anu yaś ca pūrvaḥ |  
ṛtasya yonim anu saṃcarantaṃ  
drapsaṃ juhomy anu sapta hotrāḥ ||  

#### PS_18.78.9
śatadhāraṃ vāyum arkaṃ svarvidaṃ  
nṛcakṣasas te abhi cakṣate rayim |  
ye gṛṇanti pra ca yakṣanti sarvadā  
te duhrate dakṣiṇāṃ saptamātaram ||  

#### PS_18.78.10
utsan duhanti kalaśaṃ caturbilaṃ  
mṛḍāṃ dhenuṃ madhumatīṃ svastaye |  
ūrjaṃ madantīm aditiṃ janeṣv  
agne mā hiṃsīḥ parame vyoman ||  

### 79

#### PS_18.79.1
etat te devaḥ savitā  
vāso dadātu bhartave |  
tat tvaṃ yamasya rājye  
vasānas tārpyaṃ cara || +++(see ŚS 18.4.31; Bhatt. tāryañ)+++  

#### PS_18.79.2
dhānā dhenur bhavad vatso  
asyās tilo 'bhavat |  
tāṃ tvaṃ yamasya rājye  
+'kṣitām upa jīvatāt || +++(Bhatt. akṣitam)+++  

#### PS_18.79.3
etās te asau dhānāḥ  
kāmadughā bhavantu |  
enīḥ śyenīr virūpāḥ sarūpās  
tilavatsā upa tiṣṭhantu tvāt ||  

#### PS_18.79.4
enīr dhānā hariṇīḥ śyenīr āsu  
kṛṣṇā dhānā hariṇīr dhenavas te |  
tilavatsā ūrjam asmai duhānā  
viśvahā santv anapasphurantīḥ || +++(Bhatt. -rantī(ḥ))+++  

#### PS_18.79.5
vaiśvānare havir idaṃ juhomy  
etaṃ sāhasraṃ śatadhāram utsam |  
sa bibharat pitaraṃ pitāmahaṃ  
prapitāmahān bibharat pinvamānaḥ ||  

#### PS_18.79.6
utsaṃ śatadhāram akṣitaṃ  
vyacamānaṃ salilasya pṛṣṭhe |  
ūrjaṃ duhānam anapasphurantam  
upāsatāṃ sukṛtāṃ yatra lokaḥ ||  

#### PS_18.79.7
idaṃ kasāmbu cayanena cittaṃ  
tat sajātā ava paśyateta |  
martyo amṛtyum amṛtatva eti  
tasmai lokaṃ kṛṇuta yāvatsabandhu ||  

#### PS_18.79.8
ihaivaidhi dhanasanir  
iha citta ihakratuḥ |  
ihaidhi vīravattaro  
vayodhā aparāhitaḥ ||  

#### PS_18.79.9
putrān pautrān abhi tarpayantīr  
āpo madhumatīr imāḥ |  
svadhāṃ pitṛbhyo aṃrtaṃ duhānā  
āpo devīr ubhayāṃs tarpayantu ||  

#### PS_18.79.10
āpo agniṃ pra hiṇutemaṃ  
yajñaṃ pitaro no juṣantām |  
māsīnām ūrjam upa ye sacante  
te no rayiṃ sarvavīraṃ ni yacchān || +++(Bhatt. ni yacchāt)+++  

### 80

#### PS_18.80.1
sam indhate amartyaṃ  
havyavāhaṃ ghṛtapriyam |  
sa veda nihitān nidhīn  
pitṝn parāvato gatān ||  

#### PS_18.80.2
yaṃ te manthaṃ yaṃ kalambhaṃ  
yam odanaṃ yan māsaṃ nipṛṇāmi te | +++(Bhatt. nipṛṇāma*)+++  
te te santu svadhāvanto  
madhamanto ghṛtaścutaḥ ||  

#### PS_18.80.3
sarasvatīṃ yāṃ sukṛto havante  
dakṣiṇā yajñam abhinakṣamāṇāḥ |  
sahasrāyor mainān atra parā dā  
dīrgham eṣām āyuṣ kṛṇu viśvarūpe ||  

#### PS_18.80.4
idaṃ pūrvam aparaṃ niyānaṃ  
yena te pūrve pitaraḥ paretāḥ |  
purogavā ye abhiśāco asya +++(Bhatt. abhiśā(⟨ ṣā)co)+++  
te tvā vahantu sukṛtām ulokam ||  

#### PS_18.80.5
pṛthivīṃ tvā pṛthivyām ā veśayāmi  
devo no dhātā savitāty āyuḥ |  
parāpuraitā vasuvid vo astv +++(Bhatt. purī(⟨ rai)tā)+++  
adhā mṛtaiḥ pitaraḥ saṃ bhavātha ||  

#### PS_18.80.6
eyam agan dakṣiṇā bhadrato no  
anena dattā sudughā vayodhāḥ | +++(Bhatt. vayodhā(ḥ))+++  
yauvane jīvām̐ api pṛñcatī jarā +++(Bhatt. (jarā))+++  
parā pitṛbhya upa saṃ parāṇayāt ||  

#### PS_18.80.7
ā pra cyavethām apa taṃ nudethāṃ  
yad vām abhibhā atroduḥ |  
arvāñ cāvetam aghnyau tad vaśīyo  
dātre pitṛṣv iha bhojanau mama ||  

#### PS_18.80.8
idaṃ pitṛbhyaḥ pra harāmi barhir  
jīvaṃ devebhya uttaraṃ stṛṇāmi |  
tad ā roha puruṣo medhyo bhavan  
prati tva jānantu pitaraḥ paretam ||  

#### PS_18.80.9
evaṃ barhir asado medhyo bhavan  
prati tva jānantu pitaraḥ paretam |  
yathāparu tanvaṃ saṃ bharasva  
gātrāṇi te brahmaṇā kalpayāmi ||  

#### PS_18.80.10
parṇo rājāpidhānaṃ carūṇām  
ūrjo balaṃ saha ojo na āgan |  
āyur jīvebhyo vidadhad  
dīrghayutvāya śataśāradāya ||  

### 81

#### PS_18.81.1
ūrjo bhāgo ya idaṃ yajānām  
aśmānnānām adhipatir babhūva |  
tam arcata viśvamitrā havirbhiḥ  
sa no yamaḥ prataraṃ jīvase dhāt ||  

#### PS_18.81.2
yathā yamāya harmyam  
avapan pañca mānavāḥ |  
evā vapāmi harmyaṃ +++(Bhatt. vapāpāmi (vapāmi?))+++  
yathā me bhūrayo 'satha ||  

#### PS_18.81.3
idaṃ hiraṇyaṃ bibhṛhi  
yat te pitābibhaḥ purā |  
svargaṃ yataḥ pitur hastaṃ  
nir mṛḍḍhī dakṣiṇam ||  

#### PS_18.81.4
ye jīvā ye ca mṛtā  
ye jātā ye ca yajñiyāḥ |  
tebhyo ghṛtasya kulyaitu  
śatadhārā vy undatī ||  

#### PS_18.81.5
vṛṣā matīnāṃ pavate vicakṣaṇaḥ  
sūro ahnāṃ pratarītoṣasāṃ divaḥ |  
prāṇaḥ sindhūnāṃ kalaśām̐ acikradad +++(Bhatt. kalaśāṃ)+++  
indrahārdivam āviśan manīṣayā ||  

#### PS_18.81.6
tveṣas te dhūmā ūrṇoti  
divi ṣaṃ chuka ātataḥ |  
sūro na hi dyatā tvāṃ  
kṛpā pāvaka rocase ||  

#### PS_18.81.7
pra vā etīndur indrasya niṣkṛtiṃ  
sakhā sakhyur na pra mināti saṅgiram |  
marya iva yoṣāḥ sam arṣate  
somaḥ kalaśe śatayāmanā pathā ||  

#### PS_18.81.8
ā yata pitaraḥ somyāso  
gambhīrebhiḥ pathibhiḥ pitṛyāṇaiḥ | +++(Bhatt. gabhbhīrebhiḥ, misprint)+++  
prajām asmabhyaṃ dadhato rayiṃ ca  
dīrghāyutvāya śataśāradāya ||  

#### PS_18.81.9
parā yāta pitaraḥ somyāso  
gambhīrebhiḥ pathibhiḥ pitṛyāṇaiḥ |  
adhā māsi punar ā yāta no gṛhaṃ +++(Bhatt. panar, misprint)+++  
havir annaṃ suprajasaḥ suvīrāḥ ||  

#### PS_18.81.10
akṣann amīmadanta-  
-ava priyā adhūṣata |  
astoṣata svabhānavaḥ  
pareta pitaro gṛhān ||  

### 82

#### PS_18.82.1
yad vo agnir ajahād ekam aṅgaṃ  
pitṛlokaṃ gamayaṃ jātavedāḥ |  
tad va etat punar ā veśayāmi  
sāṅgāḥ sarve pitaro mādayadhvam ||  

#### PS_18.82.2
asau hā iha te manaḥ |  
kaputsalam iva jāmayo  
'bhy enaṃ bhūma ūrṇūhi ||  

#### PS_18.82.3
ramadhvaṃ mā bibhītanā  
asmin goṣṭhe karīṣiṇaḥ |  
ūrjaṃ dadhānāḥ sakṛtaḥ śacivratā +++(Bhatt. dadhānā(ḥ))+++  
gṛhā jīvanta upa vaḥ sadema ||  

#### PS_18.82.4
ūrjaṃ me devā adadhur  
ūrjaṃ manuṣyā uta |  
ūrjaṃ pitṛbhya āhārṣam  
ūrjasvanto gṛhā mama ||  

#### PS_18.82.5
payo me devā adadhuḥ  
payo manuṣyā uta |  
payaḥ pitṛbhya āharṣaṃ  
payasvanto gṛhā mama ||  

#### PS_18.82.6
ud uttamaṃ varuṇa pāśam asmad  
avādhamaṃ vi madhyamaṃ śrathāya |  
athāditya vrate vayaṃ tava-  
-anāgaso 'ditaye syāma ||  

#### PS_18.82.7
ye te śataṃ varuṇa ye sahasraṃ  
yajñiyāḥ pāśā vitatā mahāntaḥ |  
tebhyo asmān varuṇaḥ soma indro  
viśve muñcantu marutaḥ svarkāḥ ||  

#### PS_18.82.8
prāsmat pāśān varuṇa muñca sarvān +++(Bhatt. pāśāṃ … sarvāṃ)+++  
yaiḥ samame badhyate yair vyāme |  
atha jīvema śaradaḥ śatāni  
tvāya rājan gupito rakṣamāṇaḥ ||  

#### PS_18.82.9
ava te heḍa īmahe namobhir  
ava yajñebhir īmahe havirbhiḥ |  
(…)yad asmad varuṇa praceto  
rājann enāṃsi śiśrathaḥ kṛtāni ||  

#### PS_18.82.10
candramā apsv antar ā  
suparṇo dhāvate divi |  
na vo hiraṇyanemayaḥ  
padaṃ vindanti vidyuto  
vittaṃ me asya rodasī ||  

anuvāka 13 ||

## Kāṇḍa 19

### 1

#### PS_19.1.1
doṣo gāya bṛhad gāya  
dyumad gāyātharvaṇa |  
stuhi devaṃ savitāram ||  

#### PS_19.1.2
tam u stuhy antaḥsindhuṃ  
sūnuṃ satyasya yuvānam |  
adroghavācaṃ suśevam ||  

#### PS_19.1.3
sa ghā no devaḥ savitā-  
-āsāviṣad vasupatir vasūni |  
ubhe suṣṭutī sugātum ||  

#### PS_19.1.4
indrāya somam ṛtvijaḥ  
sunotanā ca dhāvata |  
stotur yo havaṃ śṛṇavad dhavaṃ ca naḥ ||  

#### PS_19.1.5
sunotā somapāvne  
somam indrāya vajriṇe |  
yuvā jeteśānaḥ sa puruṣṭutaḥ ||  

#### PS_19.1.6
ā tvā viśantv indavo  
vayo na vṛkṣam andhasaḥ | +++(Bhatt. andhasā)+++  
virapśin vi mṛdho jahi rakṣasvinīḥ ||  

#### PS_19.1.7
āre asāv asmad astu  
hetir devāso asat |  
āre martānām aśastiḥ ||  

#### PS_19.1.8
sakhaiva no rātir astu  
sakhendraḥ sakhā savitā |  
sakhā bhagaḥ satyadharmā no astu ||  

#### PS_19.1.9
abhi no devīr avasā  
mahāśarmaṇā nṛpatnīḥ |  
acchinnapatrāḥ sacantām ||  

#### PS_19.1.10
īḍe agniṃ bhavaṃ sarvaṃ rakṣa ubjad  
ahiṃ balāsam uta sedim ugrām |  
āre asmad adite daivyaṃ bhayaṃ  
suvīryaṃ marutaḥ śarma yacchata ||  

#### PS_19.1.11
īḍe dyāvāpṛthivī parvatām̐ apaḥ  
svaḥ sūryam urv antarikṣam |  
vanaspatīn oṣadhīr gā uta rca  
ṛtasya naḥ patayo mṛḍayantu ||  

#### PS_19.1.12
huve viṣṇuṃ pūṣaṇaṃ brahmaṇaspatiṃ  
bhagaṃ nu śaṃsaṃ savitāram ūtaye |  
iha somo varuṇo vāyur agnir  
bhaga ugrā avase no gamantu ||  

#### PS_19.1.13
pātaṃ na indrāpūṣaṇā  
varuṇaḥ pāntu marutaḥ |  
apāṃ napāt sindhavaḥ sapta pātana  
pātu viṣṇur uta dyauḥ ||  

#### PS_19.1.14
pātāṃ no dyāvāpṛthivī abhiṣṭaye  
pātu grāvā pātu somo no aṃhasaḥ |  
pātu no devī suhavā sarasvatī  
pātv agnir ye śivā asya pāyavaḥ ||  

#### PS_19.1.15
pātāṃ no devāśvinā sudaṃsasā-  
-uṣāsānaktota na uruṣyatām |  
apāṃ napād avihrutī kayasya cid +++(Bhatt. tac cid)+++  
devo mūrdhann adite śarma yaccha naḥ || +++(Bhatt. divo)+++  

### 2

#### PS_19.2.1
tvaṣṭā me daivyaṃ vacaḥ  
parjanyo brahmaṇaspatiḥ |  
putrair bhrātṛbhir aditir nu pātu no  
duṣṭaraṃ trāmaṇe śavaḥ ||  

#### PS_19.2.2
aṃśo bhago varuṇo mitro aryamā-  
-aditiḥ pātv aṃhasaḥ |  
apa tasya dveṣo gamed  
avihruto yāvayāc chatrum ?anti tam? ||  

#### PS_19.2.3
deva tvaṣṭar vardhaya sarvatātaye  
dhiye sam u śriye prāvatān naḥ |  
uruṣyā ṇa urutarāprayucchan +++(Bhatt. urutaraḥ prayucchan)+++  
dyauṣ pitar yāvaya ducchunām itaḥ ||  

#### PS_19.2.4
ye no vacobhir uta daṃsanābhis  
tanvaṃ soma paritāpayante |  
nīcais tān vṛśca na yathā virukṣan  
mā te dṛśan sūryam uccarantam ||  

#### PS_19.2.5
tvayeṣvā tvayā soma dhanvanā +++(Bhatt. tvayeṣṭā, dhanvinā)+++  
tvayā muṣṭighnā śāśadmahe vayam |  
tvaṃ tān vṛśca ya idaṃ na ?ādṛśākaran? +++(Bhatt. karaṃ)+++  
hanāma daṇḍair uta daṃsanābhiḥ ||  

#### PS_19.2.6
padena tān padanyo nayantu  
vadhair enān pitaro daṃsayantu |  
yathā na jīvāt katamaś canaiṣām ||  

#### PS_19.2.7
yena somāditiḥ pathā  
mitrā vā yanty adruhaḥ |  
tenā no 'vitā bhuvaḥ || +++(Bhatt. novitā)+++  

#### PS_19.2.8
yo naḥ soma suśaṃsino  
duḥśaṃso abhidāsati |  
vajreṇāsya mukhe jahi  
sa saṃpiṣṭo apāyati ||  

#### PS_19.2.9
yo naḥ somābhidāsati  
sanābhir yaś ca niṣṭiyaḥ | +++(Bhatt. niṣṭyaḥ+)+++  
apa tasya balaṃ tira  
mahīva dyaur vadha tmanā ||  

#### PS_19.2.10
punar agham aghakṛtam etu devāḥ  
punar ena enaskṛtaṃ vijānat | +++(Bhatt. om. vi)+++  
punaḥ putraḥ pitaram etu vidvān  
hatām uta yad asya svam asti ||  

#### PS_19.2.11
yena cāsau śapati  
yena cainaṃ śapāmasi |  
ubhau saṃvṛhya tau tasmād +++(Bhatt. -vṛjya)+++  
antikād dhetim asyatām ||  

#### PS_19.2.12
ye pārthivāsaḥ śapathā  
ya urāv antarikṣe |  
ye vātasya prabharmaṇi  
tebhiṣ ṭaṃ vartayāmasi  
yo 'smān dveṣṭi yaṃ vayaṃ dviṣmaḥ || +++(Bhatt. om. dviṣmaḥ)+++  

#### PS_19.2.13
ye asmān parisīsṛpuḥ +++(Bhatt. yo 'smān pari sāsṛpaḥ)+++  
kulīpayāni bibhrataḥ |  
ud devas teṣāṃ vṛścata +++(Bhatt. devās)+++  
mūlam urvārvo yathā ||  

#### PS_19.2.14
yad devā aghadhā agham +++(Bhatt. yo, -dhām agham)+++  
anyasminn ā sisaṃkṣati | +++(Bhatt. āsisasaṅkṣati)+++  
bhāro aghasya duḥsahaḥ  
pratyak kartāram ṛcchatu ||  

#### PS_19.2.15
punar evāghadhām aghaṃ  
dyumnam ?ivaitur arṣatu | +++(Bhatt. nyumnam)+++  
ādityāduryāmahiṣā? +++(Bhatt. -duryamāhiṣā)+++  
mahī sindhor ivāvaniḥ ||  

### 3

#### PS_19.3.1
śaśvad didyut kriyamāṇā +++(Bhatt. vidyut)+++  
pratīcī ni hi paptat | +++(Bhatt. na hi paptata)+++  
pratyak kartāram ṛcchatu ||  

#### PS_19.3.2
śaśvantam ic chāśadānam  
anyasmā iṣuṃ dihānam | +++(Bhatt. iṣūr)+++  
pratīcī śarur ṛcchatu ||  

#### PS_19.3.3
yad etad bhūri śāśadat  
pratīcīnam apohase |  
viṣād iva viṣam addhi tat ||  

#### PS_19.3.4
namas te pravato napād  
yatas tapaḥ samūhase |  
mṛḍā nas tanūbhyaś  
śaṃ nas tokebhyas kṛdhi ||  

#### PS_19.3.5
pravato napān namo astu tubhyaṃ +++(Bhatt. namo 'stu)+++  
namas te hetaye tapuṣyai |  
vidma te dhāma paramaṃ guhā yat  
samudre antar nihitāsi nābhiḥ ||  

#### PS_19.3.6
yāṃ tvā devā ajanayanta viśva  
iṣuṃ kṛṇvānā asanāya tṛṣvīm |  
sā no mṛḍa vidathe gṛṇānā  
mitrasya ca varuṇasya praśiṣṭau ||  

#### PS_19.3.7
yūyaṃ naḥ pravato napān  
marutaḥ sūryatvacaḥ |  
śarma yacchātha saprathaḥ || +++(Bhatt. saprathā(ḥ))+++  

#### PS_19.3.8
mamṛḍatā suṣūdatā  
mṛḍā no aghnyābhyaḥ |  
tokāya tanve ca || +++(Bhatt. stokāya)+++  

#### PS_19.3.9
namas te astu vidyute  
namas te stanayitnave |  
namas te astv aśmane  
yenā dūḍāśe asyasi ||  

#### PS_19.3.10
yo asmān brahmaṇaspate  
'devo abhidāsati | +++(Bhatt. om. avagraha)+++  
sarvaṃ taṃ rīradhāsi naḥ ||  

#### PS_19.3.11
yebhiḥ soma sāhantya-  
-asurān randhayāsai |  
tebhir no 'vitā bhuvaḥ ||  

#### PS_19.3.12
yāni devā asurāṇām  
ojāṃsy avṛṇīdhvam |  
tebhir no adhi vocata ||  

#### PS_19.3.13
ud enam uttaraṃ naya-  
-agne ghṛtebhir āhutaḥ |  
sam enaṃ varcasā sṛja  
devānāṃ bhāgadhā asat ||  

#### PS_19.3.14
indremaṃ prataraṃ kṛdhi  
sajātānām asad vaśī |  
rāyaspoṣeṇa saṃ sṛja  
prajayā ca bahuṃ kṛdhi ||  

#### PS_19.3.15
yasya kṛṇmo gṛhe havis  
tam agne vardhayā tvam |  
tasmai somo adhi bruvad  
ayaṃ ca brahmaṇaspatiḥ ||  

### 4

#### PS_19.4.1
ṛtāvānaṃ vaiśvānaram  
ṛtasya jyotiṣas patim |  
ajasraṃ gharmam īmahe ||  

#### PS_19.4.2
sa idaṃ prati paprathad  
yajñasya svar uttiran |  
ṛtūn ut sṛjate vaśī || +++(Bhatt. ṛtūṃr ut)+++  

#### PS_19.4.3
agniḥ priyeṣu dhāmasu  
kāmo bhūtasya bhavyasya |  
samrāḍ eko vi rājati ||  

#### PS_19.4.4
pari dyām iva sūryo  
ahīnāṃ janim āgamam | +++(Bhatt. 'hīnāṃ)+++  
rātrī jagad ivānyad dhaṃsād  
avārīr imaṃ viṣam || +++(Bhatt. amaṃ)+++  

#### PS_19.4.5
yad brahmabhir yad ṛṣibhir  
yad devair uditaṃ purā |  
yad bhūtaṃ bhavyam āsanvat  
tena te vāraye viṣam ||  

#### PS_19.4.6
madhunāpṛkṣi nadyaḥ  
parvatā girayo madhu |  
madhu paruṣṇī śīpālā  
śam āsne astu śaṃ hṛde || +++(Bhatt. sam, ŚS 6.12.3d śam)+++  

#### PS_19.4.7
yatheyam urvī pṛthivī  
dādhāra viṣṭhitaṃ jagat |  
evā te dhriyatāṃ garbho  
anu sūtuṃ savitave || +++(Bhatt. sūtaṃ)+++  

#### PS_19.4.8
(…) +++(see 7a)+++  
dādhāremān vanaspatīn |  
(…) || +++(see 7cd)+++  

#### PS_19.4.9
yatheyam urvī pṛthivī  
dādhāra parvatān apaḥ | +++(Bhatt. parvatām̐)+++  
evā te dhriyatāṃ garbho  
anu sūtuṃ suvitave || +++(Bhatt. sūtaṃ)+++  

#### PS_19.4.10
sasruṣīs tad apaso  
divā naktaṃ ca sasruṣīḥ |  
vareṇyakratur aham  
apo devīr upa bruve ||  

#### PS_19.4.11
oktā āpaḥ karmaṇyā  
muñcantv itaḥ praṇītaye | +++(Bhatt. praṇītayaḥ)+++  
sadyo bhavantv etave ||  

#### PS_19.4.12
devasya savituḥ save  
karma kṛṇvanti mānuṣāḥ |  
śaṃ no bhavantv apa oṣadhīr imāḥ ||  

#### PS_19.4.13
śatasya te dhamanīnāṃ  
sahasrasya hirāṇām |  
asthur in madhyamā yāḥ +++(Bhatt. asthur madhyamā)+++  
sākam antā araṃsata ||  

#### PS_19.4.14
pari vaḥ sikatāmayīr  
dhanūs tiraś cid asthiran |  
tiṣṭhatelayatā su kam ||  

#### PS_19.4.15
amūr yā yanti jāmayaḥ  
sarvā lohitavāsasaḥ |  
abhrātara iva yoṣās  
tiṣṭhanti hatavarcasaḥ ||  

#### PS_19.4.16
tiṣṭhāvare tiṣṭha para  
uta tvaṃ tiṣṭha madhyame |  
kaṇiṣṭhikā ca tiṣṭhāti +++(Bhatt. tiṣṭhāt)+++  
tiṣṭhād id dhamanir mahī ||  

anuvāka 1 ||

### 5

#### PS_19.5.1
namo devavadhebhyo  
namo rājavadhebhyaḥ |  
atho ye viśyānāṃ vadhās  
tebhyo mṛtyo namāṃsi te ||  

#### PS_19.5.2
namas te adhivākāya  
parāvākāya te namaḥ |  
sumatyai mṛtyo te namo  
durmatyai ta idaṃ namaḥ ||  

#### PS_19.5.3
namas te yātudhānebhyo  
namas te bheṣajebhyaḥ |  
mūlebhyo mṛtyo te namo  
brāhmaṇebhya idaṃ namaḥ ||  

#### PS_19.5.4
nava ca yā navatiś ca  
saṃyanti manyā abhi |  
itas tāḥ sarvā naśyantu  
vākā apacitām iva ||  

#### PS_19.5.5
sapta ca yāḥ saptatiś ca  
saṃyanti skandhyā abhi |  
(itas tāḥ sarvā naśyantu  
vākā apacitām iva) ||  

#### PS_19.5.6
pañca ca yāḥ pañcāśac ca +++(Bhatt. ya yāḥ, misprint)+++  
saṃyanti graivyā abhi |  
itas tāḥ sarvā naśyantu  
vākā apacitām iva ||  

#### PS_19.5.7
āvayo anāvayo  
rasas ta ugra āvayo |  
ā te karambham adīmahi +++(Bhatt. aśīmahi)+++  
sa hi na tvam asi yas  
tvam ātmānam āvayaḥ ||  

#### PS_19.5.8
babhruś ca babhrukarṇaś ca  
nīlākalaśālā |  
śavaḥpaśya ||  

#### PS_19.5.9
tauvilike 'velayā- +++(Bhatt. tauvilikevelayā)+++  
-avāyam ailava ailayīt |  
iha svām āhutiṃ  
juṣāṇo manasā svāhā ||  

#### PS_19.5.10
svāhā manasā yad idaṃ kṛṇomi  
yasyās ta āsañ juhomi ghore |  
eṣāṃ baddhānām avasarjanāya kam ||  

#### PS_19.5.11
bhūmir iti tvābhipramanvate janā  
nirṛtir iti tvāhaṃ pari veda viśvataḥ |  
bhūte haviṣmaty asy eṣa te bhagas  
tena te vidheyaṃ svāhā ||  

#### PS_19.5.12
evo ṣv asmat tvaṃ nirṛte viśvavāre  
ayasmayān pra mumugdhi pāśān |  
yamena tvaṃ yamyā saṃvidānā +++(Bhatt. saṃvidāno)+++  
yo asmān dveṣṭi yaṃ vayaṃ dviṣmas +++(Bhatt. yo 'smān)+++  
tasmin tān pāśān prati muñca sarvān ||  

#### PS_19.5.13
uttamo asy oṣadhīnāṃ  
tava vṛkṣā upastayaḥ |  
upastir asmākaṃ bhūyād  
yo 'smām̐ abhidāsati ||  

#### PS_19.5.14
sabandhuś cāsabandhuś ca  
yo 'smām̐ abhidāsati |  
sabandhūn sarvāṃs tīrtvā-  
-ahaṃ bhūyāsam uttamaḥ ||  

#### PS_19.5.15
yathā soma oṣadhīnām  
uttamaṃ havir ucyate |  
evā tvam iva vṛkṣāṇām  
ahaṃ bhūyāsam uttamaḥ ||  

### 6
varuṇo vārayā ity ekā ||  

#### PS_19.6.2
indrasya vacasā vayaṃ  
mitrasya varuṇasya ca |  
devānāṃ sarveṣāṃ vācā  
yakṣmaṃ te vārayāmahe ||  

#### PS_19.6.3
yathā vṛtra imā āpas  
tastambha viśvadhā yatīḥ |  
evā te agninā yakṣmaṃ  
vaiśvānareṇa vāraye ||  

#### PS_19.6.4
dhruvaṃ dhruveṇa haviṣā-  
-abhi somaṃ mṛśāmasi | +++(Bhatt. viśāmasi)+++  
atrā ta indraḥ kevalīr  
viśo balihṛtas karat ||  

#### PS_19.6.5
ā tvāhārṣam antar abhūr  
dhruvas tiṣṭhāvicācalat |  
viśas tvā sarvā ā yantu  
mā tvad rāṣṭram adhi bhraśat ||  

#### PS_19.6.6
ihaivaidhi māpa cyoṣṭhāḥ  
parvata ivāvicācalat | +++(Bhatt. ivāvicācaliḥ)+++  
indreha dhruvas tiṣṭha-  
-iha rāṣṭraṃ ni dhāraya ||  

#### PS_19.6.7
indra etam adīdharad  
dhruvaṃ dhruveṇa haviṣā |  
tasmai somo adhi bruvad  
ayaṃ ca brahmaṇaspatiḥ ||  

#### PS_19.6.8
dhruvaṃ te devaḥ savitā  
dhruvaṃ devo bṛhaspatiḥ |  
dhruvaṃ ta indraś cāgniś ca  
rāṣṭraṃ dhārayatāṃ dhruvam ||  

#### PS_19.6.9
dhruvā dyaur dhruvā pṛthivī  
samudrāḥ parvatā dhruvāḥ |  
dhruvā ha dharmaṇā dhruvā  
dhruvo rājā viśām ayam ||  

#### PS_19.6.10
vṛṣendrasya vṛṣā divo  
vṛṣā pṛthivyā ayam |  
vṛṣā viśvasya bhūtasya  
tvam ekavṛṣo bhava ||  

#### PS_19.6.11
samudra īśe sravatām  
agniḥ pṛthivyā vaśī |  
sūryo nakṣatrāṇām īśe  
tvam (…) || +++(see 10d)+++  

#### PS_19.6.12
samrāḍ asy asurāṇāṃ  
kakun manuṣyāṇām |  
devānām ardhabhāg asi  
tvam ekavṛṣo bhava ||  

#### PS_19.6.13
pari vartmāny eṣām  
indraḥ pūṣā ca sasratuḥ |  
muhyantv adyāmūḥ senā  
amitrāṇāṃ parastarām || +++(Bhatt. parastaram)+++  

#### PS_19.6.14
mugdhā amitrāś caranta- +++(Bhatt. caratāśīrṣāṇa)+++  
-aśīrṣāṇa ivāhayaḥ |  
athaiṣām agniruddhānām +++(Bhatt. -raddhānām)+++  
indro hantu varaṃ-varam ||  

#### PS_19.6.15
aiṣu nahya vṛṣājinaṃ  
hariṇasya bhiyaṃ kṛdhi |  
parāṅ amitra eṣatv  
arvācī gaur upeṣatu ||  

### 7

#### PS_19.7.1
saṃsam id yuvase vṛṣann  
agne viśvāny arya ā |  
iḍas pade sam idhyase  
sa no vasūny ā bhara ||  

#### PS_19.7.2
saṃ jānīdhvaṃ saṃ pṛcyadhvaṃ  
saṃ vo manāṃsi jānatām |  
devā bhāgaṃ yathā pūrve  
saṃjānānā upāsate ||  

#### PS_19.7.3
samāno mantraḥ samitiḥ samānī  
samānaṃ cittaṃ saha vo manāṃsi |  
samānena vo haviṣā juhomi  
yathā saṃmanaso 'satha ||  

#### PS_19.7.4
ut sūryo diva eti  
puro viśvāni yo 'ruhat | +++(Bhatt. joruvat)+++  
ādityaḥ parvatāṅ ati +++(Bhatt. parvatāṃ)+++  
viśvadṛṣṭo adṛṣṭahā ||  

#### PS_19.7.5
āyurvidaṃ vipaścitaṃ  
śrutāṃ kaṇvasya vīrudham |  
āhārṣaṃ viśvabheṣajīm  
asyādṛṣṭān ni śamaya ||  

#### PS_19.7.6
ni gāvo goṣṭhe asadan  
ni mṛgāso avikṣata |  
ni ketavo janānāṃ  
ny adṛṣṭā alipsata ||  

#### PS_19.7.7
himavataḥ pra sravatha  
tāḥ sindhum upa gacchatha |  
āpo gha mahyaṃ tad devīr  
dadan hṛddyotabheṣajam || +++(Bhatt. dadaṃ)+++  

#### PS_19.7.8
yad akṣībhyām ādidyota  
pārṣṇibhyāṃ hṛdayena ca |  
āpas tat sarvaṃ niṣ karan +++(Bhatt. karaṃ)+++  
tvaṣṭā riṣṭam ivānasaḥ ||  

#### PS_19.7.9
sindhurājñīḥ sindhupatnīḥ  
sarvā yā nadya sthana |  
dattā nas tasya bheṣajaṃ  
tena vo bhunajāmahai ||  

#### PS_19.7.10
punantu mā devajanāḥ  
punantu manavo dhiyā |  
punantu viśvā bhūtāni  
pavamānaḥ punātu mā ||  

#### PS_19.7.11
punātu mā pavamānaḥ  
kratve dakṣāya jīvase |  
jyok ca sūryāya dṛśe ||  

#### PS_19.7.12
ubhābhyāṃ deva savitaḥ  
pavitreṇa savena ca |  
asmān punīhi cakṣase ||  

#### PS_19.7.13
īrṣyāyā dhrājiṃ prathamām  
adhamām uttamām uta |  
manyuṃ hṛdayyaṃ śokaṃ  
taṃ te nir mantrayāmahe ||  

#### PS_19.7.14
etad yat te hṛdi śritaṃ  
manaskaṃ patayiṣṇukam |  
tatas ta īrṣyāṃ muñcāmi  
nir ūṣmāṇaṃ dṛter iva ||  

#### PS_19.7.15
yathā bhūmir mṛtamanā  
mṛtān mṛtamanastarā |  
yathota mamruṣo mana +++(Bhatt. yathottamaṃmṛto)+++  
everṣyor mṛtaṃ manaḥ ||  

### 8

#### PS_19.8.1
dyauś ca mā pṛthivī ca pracetasau  
śukro bṛhan dakṣiṇā mā pipartu |  
anu svadhā cikitāṃ somo agnir  
vāyur mā yātu savitā bhagaś ca ||  

#### PS_19.8.2
punar manaḥ punar āyur na āgan  
punaś cakṣuḥ punar ākūtir āgan |  
vaiśvānaro no adabdhas tanūpā  
antas tiṣṭhāti duritād avadyāt ||  

#### PS_19.8.3
saṃ varcasā payasā saṃ tanūbhir  
aganmahi manasā saṃ śivena |  
tvaṣṭā sudatro varivaḥ kṛṇotv  
anūnas tāṣṭu tanvo viriṣṭam || +++(Bhatt. anu nas)+++  

#### PS_19.8.4
idaṃ tad yuja uttaraṃ  
yenendraṃ śumbhāmy aṣṭaye |  
asya kṣatraṃ śriyaṃ mahīṃ  
vṛṣṭir iva vardhayā tṛṇam ||  

#### PS_19.8.5
asya kṣatram agnīṣomāv  
asya vardhayataṃ rayim |  
atho rāṣṭrasyābhīvarge  
kṛṇutaṃ yuja uttaram ||  

#### PS_19.8.6
sabandhuś cāsabandhuś ca  
yo jāto yaś ca niṣṭiyaḥ | +++(Bhatt. niṣṭyaḥ)+++  
yajamānāya sunvate  
sarvaṃ taṃ rīradhāsi naḥ ||  

#### PS_19.8.7
yaśo bṛhad vardhatām indrajūtaṃ  
sahasrabhṛṣṭi sukṛtaṃ sahasvat |  
prasarsrāṇam anu dīrghāya jīvase  
haviṣmantaṃ vardhaya sarvatātaye ||  

#### PS_19.8.8
yaśā indro yaśā agnir  
yaśāḥ somo ajāyata |  
yaśā viśvasya bhūtasya-  
-aham asmi yaśastamaḥ ||  

#### PS_19.8.9
vayaṃ te agne yaśaso yaśobhir  
yaśasvino haviṣainā vidhema |  
sa no dhehi rāṣṭram indrajūtaṃ  
tava trātre adhivāke syāma ||  

#### PS_19.8.10
ava jyām iva dhanvano  
manyuṃ tanomi te hṛdaḥ |  
adhā saṃmanasau bhūtvā  
sakhikeva sacāvahai ||  

#### PS_19.8.11
vi te manyuṃ nayāmasi  
sakhikeva sacāvahai |  
adhas te aśmanā manyuṃ  
guruṇābhi ni dadhmasi ||  

#### PS_19.8.12
abhi tiṣṭhāmi te manyuṃ  
pārṣṇibhyāṃ prapadābhyām |  
parā te daṇḍyaṃ vadhaṃ  
parā manyuṃ suvāmi te ||  

#### PS_19.8.13
hiraṇyayaḥ panthā āsīd  
aritrāṇi hiraṇyayā |  
nāvo hiraṇyayīr āsan +++(Bhatt. hiraṇyyīr*)+++  
yābhiḥ kuṣṭhaṃ nirāvaham || +++(Bhatt. nirāvahan*)+++  

#### PS_19.8.14
suparṇasuvane girau  
jātaṃ himavatas pari |  
dhanair abhi śrutaṃ yanti  
kuṣṭhehi takmanāśanaḥ || +++(Bhatt. kuṣṭho hi)+++  

#### PS_19.8.15
yo giriṣu jāyase  
vīrudhāṃ balavattamaḥ |  
kuṣṭhehi takmanāśana  
takmānaṃ nāśayann itaḥ ||  

anuvāka 2 ||

### 9

#### PS_19.9.1
idāvatsarāya parivatsarāya  
saṃvatsarāya kṛṇutā bṛhan namaḥ |  
teṣāṃ vayaṃ sumatau yajñiyānām  
api bhadre saumanase syāma ||  

#### PS_19.9.2
ye vaḥ panthā bahavo devayānā  
anu dyāvāpṛthivī saṃcarantī | +++(Bhatt. saṃcaranti)+++  
teṣām ajyāniṃ yatamo na āvahāt  
tasmai no devāḥ pari dhatta sarve || +++(Bhatt. dhatteha+ sarve)+++  

#### PS_19.9.3
śarad dhemantaḥ śiśiro vasanto  
grīṣmo varṣāḥ suvite no dadhāta | +++(Bhatt. varṣāḥ svite+)+++  
ā no goṣu bhajatauṣadhīṣu  
nivāta id vaḥ śaraṇe syāma ||  

#### PS_19.9.4
vaiśvānaro na ūtaya  
ā pra yātu parāvataḥ |  
agnir ukthair no aṃhasaḥ ||  

#### PS_19.9.5
vaiśvānaro na ā gamad  
imaṃ yajñaṃ sajūr upa- | +++(Bhatt. sajūḥ+ |)+++  
-imāṃ suṣṭutiṃ mama ||  

#### PS_19.9.6
vaiśvānaro no aṅgirobhi  
stomaṃ yajñaṃ ca cākl̥pat |  
aiṣu dyumnaṃ svar yamat ||  

#### PS_19.9.7
ajaiṣaṃ tvā saṃlikhitam  
ajaiṣam uta saṃrudham |  
aviṃ vṛko yathā mathad  
evā mathnāmi te kṛtam ||  

#### PS_19.9.8
yathā vṛkṣam aśanir  
viśvahā hanty aprati |  
evāham amuṃ kitavam  
akṣair vadhyāsam aprati ||  

#### PS_19.9.9
turāṇām aturāṇāṃ  
viśāṃ devayatīnām |  
sam aitu viśvato bhago  
antarhastaṃ kṛtaṃ mama ||  

#### PS_19.9.10
yāvad dyaur yāvat pṛthivī  
yāvad ābhāti sūryaḥ |  
tāvat sṛjāmi te viṣaṃ  
yāvad arṣanti sindhavaḥ ||  

#### PS_19.9.11
ucchvasanta ud īrate  
gāva āvasathād iva |  
ahīnāṃ paśyatā viṣam  
apavaktā na vidyate ||  

#### PS_19.9.12
ā jaghāna pṛṣaddhanuḥ  
saṅgathe dhamanīnām |  
mūrdhānaṃ viṣam āskadya-  
-aṅgāni vy asisrasat ||  

#### PS_19.9.13
mā no devā ahir vadhīt  
santokān sahapūruṣān |  
saṃyataṃ na vi ṣparad +++(Bhatt. sparad)+++  
vyāttaṃ na saṃ yamat ||  

#### PS_19.9.14
saṃ te dadhāmi dadbhir  
dataḥ saṃ te hanvā hanū |  
saṃ te jihvayā jihvāṃ  
saṃ ta āsnāha āsyam ||  

#### PS_19.9.15
namo 'haye asitāya  
namas tiraścirājaye |  
svajāya babhrave namo  
namo devajanebhyaḥ ||  

### 10

#### PS_19.10.1
manase cetase dhiya  
ākūtaya uta cittaye |  
matyai śrutāya cakṣase  
vidhema haviṣā vayam ||  

#### PS_19.10.2
prāṇāyāpānāya  
vyānāya bhūriretase |  
sarasvatyā uruvyace  
vidhema haviṣā vayam ||  

#### PS_19.10.3
mā no hāsiṣur ṛṣayo daivyāsas  
tanūpāvānaḥ śucayas tapojāḥ |  
amartyā martyām̐ abhi naḥ sacadhvam  
āyur naḥ prataraṃ jīvase dhuḥ ||  

#### PS_19.10.4
idam id vā u bheṣajam  
idaṃ rudrasya bheṣajam |  
yeneṣum ekatejanāṃ  
śataśalyām apabruvan ||  

#### PS_19.10.5
jālāṣenābhi ṣiñcata  
jālāṣenopa siñcata |  
jālāṣaṃ bhadraṃ bheṣajaṃ  
tasya no dhatta jīvase ||  

#### PS_19.10.6
śaṃ ca no mayaś ca no  
mā ca naḥ kiṃ canāmamat |  
kṣamā rapo viśvaṃ no astu bheṣajam ||  

#### PS_19.10.7
yaśasaṃ mendro maghavān kṛṇotu  
yaśasaṃ somo varuṇo vāyur agniḥ |  
yaśasaṃ mā devaḥ savitā kṛṇotu  
priyo dātur dakṣiṇāyāḥ syām aham ||  

#### PS_19.10.8
yathendro dyāvāpṛthivyor yaśasvān  
yathāpa oṣadhīṣu |  
yathā viśveṣu deveṣv  
evā deveṣu yaśasaḥ syāma ||  

#### PS_19.10.9
accha vayam indraṃ yaśasaṃ yaśobhir  
yaśasvino haviṣainā vidhema |  
sa no dadhad rāṣṭram indrajūtaṃ  
tasya trātre adhivāke syāma ||  

#### PS_19.10.10
eha yātu varuṇaḥ somo agnir  
bṛhaspatir vasubhir eha yātu |  
asya śriyam abhisaṃyāta sarva  
ugrasya cettuḥ saṃmanasaḥ sajātāḥ || +++(Bhatt. cetasaḥ)+++  

#### PS_19.10.11
eha yāta māpa yātādhy asmat  
pūṣā vaḥ parastād apathaṃ kṛṇotu |  
vāstoṣpatir anu vo 'yam ahvan +++(Bhatt. voyam)+++  
mayi sajātā ramatir vo astu ||  

#### PS_19.10.12
yo vaḥ śuṣmo hṛdayeṣv antar  
yā ākūtir manasi praviṣṭā | +++(Bhatt. yākūtir)+++  
tāñ chrevayāmi haviṣā ghṛtena +++(Bhatt. tāṃ)+++  
mayi sajātā ramatir vo astu ||  

#### PS_19.10.13
mama cittaṃ prayavasanyutetve- +++(Bhatt. prayavamanvitehe)+++  
-indrāgnyor iva havam eta sarve |  
bṛhaspatir vo ni yunaktu mahyaṃ  
mama vācam ekacittāḥ sacadhvam ||  

#### PS_19.10.14
ahaṃ gṛhṇāmi manasā manāṃsi  
mama cittam upa cittebhir eta |  
mama vaśe hṛdayaṃ vaḥ kṛṇomi  
mama yātam anuvartmāna eta ||  

#### PS_19.10.15
māṃ vaś cakṣur gacchatu māṃ prāṇo  
dhātā padam anu vartma vaḥ kṛṇotu |  
ye vo mahānta uta ye kumārā  
mama yātam anu yātebhir eta || +++(Bhatt. anuyātebhir)+++  

### 11
aśvattho devasadana ity ajāyatānte || +++(PS 7.10.6 is repeated)+++  

#### PS_19.11.2
devebhyo adhi jāto 'si  
somasya sakhā hitaḥ |  
sa prāṇāyāpānāya  
cakṣuse 'sya mṛḍa ||  

#### PS_19.11.3
ayasmaye drupade bedhiṣa id +++(Bhatt. bedhiṣe yad)+++  
abhihito mṛtyubhir ye sahasram |  
yamo mahyaṃ punar it tvāṃ dadātu +++(Bhatt. dadāti)+++  
tasmai devāya haviṣā vidhema ||  

#### PS_19.11.4
yat te devī nirṛtir ābabandha  
dāma grīvāsv avicṛtyam |  
tat te vi ṣyāmy āyuṣe balāya-  
-anamīvaṃ pitum addhi prasūtaḥ ||  

#### PS_19.11.5
namo 'stu te nirṛte viśvavāre +++(Bhatt. namastu)+++  
ayasmayaṃ vi cṛtā bandham etam | +++(K ayasmayān pra mumugdhi pāśān)+++  
yamena tvaṃ pitṛbhiḥ saṃvidāna-  
-uttame nāke adhi rohayemam ||  

#### PS_19.11.6
antardāvāya juhutā sv etad  
yātudhānakṣayaṇaṃ ghṛtena |  
ārād rakṣāṃsi prati dahāgne  
māsmākaṃ tanvam upa tītapanta ||  

#### PS_19.11.7
śarvo vo grīvā aśarīt piśācāḥ  
pṛṣṭīr vo 'pi śṛṇātv agniḥ |  
vīrud vo viśvadhāvīryā  
mṛtyunā sam ajīgamat ||  

#### PS_19.11.8
apiśācaṃ no adharād  
apiśācaṃ na uttarāt |  
indrāpiśācaṃ naḥ paścād  
apiśācaṃ puras kṛdhi ||  

#### PS_19.11.9
indraś cakāra prathamo  
nairhastam asurebhyaḥ |  
vṛścāmaḥ śatrūṇāṃ bāhū  
anena haviṣā vayam ||  

#### PS_19.11.10
nirhastaḥ śatrur abhidāsan no astu  
ye senābhir yudham āyanty asmān |  
sam arpayendra mahatā vadhena  
drātv eṣām aghahāro vividdhaḥ ||  

#### PS_19.11.11
ava manyur avāyatā- +++(Bhatt. avāyatā ava)+++  
-ava bāhū manoyujā |  
parāśara tvaṃ teṣāṃ parāñcaṃ śuṣmam  
ardayārvācīṃ rayim ā kṛdhi ||  

#### PS_19.11.12
ātanvānā āyacchanto  
'syanto ye ca dhāvatha |  
nirhastāḥ śatrava sthana- +++(Bhatt. stendro)+++  
-indro vo 'dya parāśarīt ||  

#### PS_19.11.13
nirhastāḥ santu śatravo  
'ṅgaiṣāṃ mlāpayāmasi |  
yathaiṣām indra vedāṃsi  
yūtheṣu vi bhajāmahai ||  

#### PS_19.11.14
nirhastebhyo nairhastaṃ yaṃ  
devāḥ śarum asyatha |  
jayantu satvāno mama  
sthireṇendreṇa medinā ||  

### 12

#### PS_19.12.1
śamīm aśvattha ārūḍhas  
tatra puṃsavanaṃ kṛtam |  
tad eva tasya bheṣajaṃ  
yat strīṣv ā haranti tat || +++(Bhatt. ya(ḥ) … tam)+++  

#### PS_19.12.2
puṃsi vai reto bhavati  
tat striyām anu ṣicyate |  
tad vai putrasya vedanaṃ  
tat prajāpatir abravīt ||  

#### PS_19.12.3
prajāpatir anv amaṃsta  
sinīvāly acīkl̥pat |  
straiṣūyam anyatra dadhat  
pumāṃsam u dadhad iha || +++(Bhatt. uta dadhad)+++  

#### PS_19.12.4
yā oṣadhayaḥ somarājñīr ity ekā +++(PS 11.7.5 is repeated)+++  

#### PS_19.12.5
muñcantu mā śapathyād  
atho varuṇyād uta |  
atho yamasya paḍbīśād  
viśvasmād devaduṣkṛtāt ||  

#### PS_19.12.6
yac cakṣuṣā yan manasā  
yac ca vācopārima  
yaj jāgrato yat svapantaḥ |  
somo mā tasmād enasaḥ  
svadhayā punātu vidvān ||  

#### PS_19.12.7
abhibhūr yajño abhibhūr agnir astv  
abhibhūḥ somo abhibhūr indro astu |  
abhy ayaṃ viśvāḥ pṛtanā yathāsad  
evā vidhemāgnihotrā idaṃ haviḥ ||  

#### PS_19.12.8
svadhāstu mitrāvaruṇā prajāvat  
kṣatraṃ madhveha pinvatam |  
bādhethāṃ dveṣo nirṛtiṃ parācair  
asmai kṣatraṃ varca ā dhattam ojaḥ ||  

#### PS_19.12.9
imaṃ vīram ity ekā || +++(PS 7.4.6 is repeated)+++  

#### PS_19.12.10
agner iva prasitir asya śuṣmiṇa  
uteva matto vilapann apāyati |  
tasmai te aruṇāya babhrave  
tapurmaghāya namo 'stu takmane ||  

#### PS_19.12.11
namo yamāya namo 'stu mṛtyave  
namo rājñe varuṇāya tviṣīmate |  
namaḥ kṣetrasya pataye namo dive  
namaḥ pṛthivyai nama oṣadhībhyaḥ ||  

#### PS_19.12.12
ayaṃ yo janān haritān kṛṇoty  
ucchocayann agninevābhidunvan |  
adhā hi takmann araso hi bhūyā  
athā nyaṅ adharaṅ vā parehi || +++(Bhatt. athānvaṅ)+++  

#### PS_19.12.13
indro jayāti na parā jayātā  
adhirājo rājasu rājayātai |  
carkṛtya īḍyaḥ śaṃsyaś ca- +++(Bhatt. saṃsya(⟨ śaṃsya)ś)+++  
-upasadyo namasyo bhaveha ||  

#### PS_19.12.14
tvam indrādhirājaḥ śravasyus  
tvaṃ bhavābhibhūtir janānām |  
tvaṃ daivīr viśa imā vi rāja-  
-āyuṣmat kṣatram ajaraṃ te astu ||  

#### PS_19.12.15
prācyāṃ diśi tvam indrādhirājā- +++(Bhatt. indrādhi rājodīcyāṃ)+++  
-odīcyāṃ diśi vṛtrahan dasyuhāsi |  
yatra yanti śrotyās taj jitaṃ te  
dakṣiṇato vṛṣabho 'si havyaḥ ||  

anuvāka 3 ||

### 13

#### PS_19.13.1
abhi tvendro varimataḥ  
purā tvāṃhūraṇebhyaḥ |  
hvayāmy ugraṃ cettaraṃ  
puruṇāmānam ekajam ||  

#### PS_19.13.2
yo adya senyo vadho  
jighāṃsan na udīrate |  
indrasya tatra bāhū  
samantaṃ pari dadhmahe ||  

#### PS_19.13.3
pari dadhma indrasya bāhū  
samantaṃ trātus trāyatāṃ naḥ |  
deva savitaḥ soma rājan  
sumanasaṃ mā kṛṇutaṃ svastaye ||  

#### PS_19.13.4
devā aduḥ sūryo adād  
dyaur adāt pṛthivy adāt |  
sarvāḥ sarasvatīr aduḥ  
sacittā viṣadūṣaṇam ||  

#### PS_19.13.5
yad vo devā upajīkā  
āsiñcan dhanvany udakam |  
tena devaprasūtā  
idaṃ dūṣayatā viṣam ||  

#### PS_19.13.6
asurāṇām asi duhitā  
devānām asi svasā |  
divas pṛthivyā jajñiṣe  
sā cakarthārasaṃ viṣam ||  

#### PS_19.13.7
asthisraṃsaṃ parusraṃsam  
āsthitaṃ hṛdayāmayam |  
balāsaṃ sarvaṃ niṣ kṛdhy  
aṅgeṣṭhā yaś ca parvasu ||  

#### PS_19.13.8
nir balāsaṃ balāsinaḥ  
kṣiṇomi puṣkaraṃ yathā |  
chinadmy asya bandhanaṃ  
mūlam urvārvo yathā ||  

#### PS_19.13.9
nir balāsetaḥ pra pata  
suparṇo vasater iva |  
adheṭa iva hāyano  
'pa drāhy avīrahā ||  

#### PS_19.13.10
ā vṛṣāyasva śvasihi  
vardhasva prathayasva ca |  
yathāṅgaṃ vardhatāṃ te śepas  
tena yoṣitam uj jahi ||  

#### PS_19.13.11
yenā kṛśaṃ medayanti  
yena hinvanty āturam |  
tenāsya brahmaṇaspate  
dhanur ivā tānayā pasaḥ ||  

#### PS_19.13.12
āhaṃ tanomi te paso  
adhi jyām iva dhanvani |  
kramasva riśya iva rohitam  
anavaglāyatā tvam ||  

#### PS_19.13.13
devāḥ kapota iṣito yad icchan  
dūto nirṛtyā idam ājagāma | +++(Bhatt. stuto)+++  
tasmā arcāma kṛṇavāma niṣkṛtiṃ  
śaṃ no astu dvipade catuṣpade ||  

#### PS_19.13.14
śivaḥ kapota iṣito no astv  
anāgā devāḥ śakuno gṛhe naḥ |  
agnir hi vipro juṣatāṃ havir naḥ  
pari hetiḥ pakṣiṇī no vṛṇaktu ||  

#### PS_19.13.15
hetiḥ pakṣiṇī na dabhāty asmān  
āṣṭrī padaṃ kṛṇute agnidhāne |  
śaṃ no gobhya uta puruṣebhyo  
mā no devā iha hiṃsīt kapotaḥ ||  

#### PS_19.13.16
iṣaṃ madantaḥ pari gāṃ nayāmaḥ  
saṃyopayanto duritā padāni |  
ṛcā kapotaṃ nudata praṇodaṃ  
hitvā na ūrjaṃ pra patāt patiṣṭhaḥ ||  

#### PS_19.13.17
nude tvā pra ṇude tvā  
kapota rakṣasā saha |  
yato na punar āyasi  
tatra tvā gamayāmasi || +++(Bhatt. gamamayāmasi (misprint))+++  

### 14

#### PS_19.14.1
yathāyaṃ vāho aśvinā  
samaiti saṃ ca vartate |  
evā mām abhi te manaḥ  
samaitu saṃ ca vartatām ||  

#### PS_19.14.2
ahaṃ khidāmi te mano  
rājāśvaḥ pṛṣṭyām iva |  
reṣmacchinnaṃ yathā tṛṇaṃ  
mayi te veṣṭatāṃ manaḥ ||  

#### PS_19.14.3
āñjanasya madhughasya  
kuṣṭhasya naladasya ca |  
turo bhagasya hastābhyām  
anurodhanam ā bhare ||  

#### PS_19.14.4
ayam ā yāty aryamā  
purastād viṣitastukaḥ | +++(Bhatt. viṣatastukaḥ)+++  
sa icchād agruvai patim  
atho jāyām ajānaye ||  

#### PS_19.14.5
aśramad iyam aryamann  
anyāsāṃ samanaṃ yatī |  
aṅgo nv asyā aryamann  
anyā samanam āyati || +++(Bhatt. anyāḥ)+++  

#### PS_19.14.6
dhātā dādhāra pṛthivīṃ  
dhātā dyām uta sūryam |  
dhātāsyā agruvai patiṃ  
dadhātu pratikāmyam ||  

#### PS_19.14.7
mahyam āpo madhumad erayanta  
mahyaṃ sūryo abharaj jyotiṣā kam |  
mahyaṃ devā uta viśve tapojā  
mahyaṃ devaḥ savitā vyaco dhāt ||  

#### PS_19.14.8
ahaṃ dādhāra pṛthivīm uta dyām  
ahaṃ sindhūn ajanaṃ sapta sākam |  
ahaṃ satyam anṛtaṃ yad vadāmy  
ahaṃ vācaṃ pari sarvām iṣiṃ ca ||  

#### PS_19.14.9
ahaṃ vivyajmi pṛthivīm uta dyām  
aham ṛtūn asṛje sapta sākam |  
ahaṃ vācaṃ pari sarvāṃ babhūva  
yo agnīṣomāv ajuṣe sakhāyau ||  

#### PS_19.14.10
anaḍudbhyo naḥ prathamaṃ  
dhenubhyas tvam arundhati |  
adhenave vayase  
śarma yaccha catuṣpade ||  

#### PS_19.14.11
śarma yacchāty oṣadhiḥ  
saha devair arundhatī |  
karat payasvantaṃ goṣṭham  
ayakṣmām̐ uta pūruṣān || +++(Bhatt. pūruṣāṃ (⟨ ṣān))+++  

#### PS_19.14.12
viśvarūpāṃ subhagām  
acchā vadāmi jīvalām |  
sā no rudrasyāstāṃ hetiṃ  
dūraṃ nayatu gobhyaḥ ||  

#### PS_19.14.13
yamo mṛtyur aghamāro nirṛtho  
bhavaḥ śarvo astā nīlaśikhaṇḍī | +++(Bhatt. 'stā śikhaṇḍī)+++  
devajanāḥ senām uttasthivāṃsas  
te asmākaṃ pari vṛñjantu vīrān ||  

#### PS_19.14.14
manasā homair harasā ghṛtena  
śarvāyāstra uta rājñe bhavāya |  
namasyebhyo nama ebhyaḥ kṛṇomy  
anyatrāsmad aghaviṣā nayantu ||  

#### PS_19.14.15
trāyadhvaṃ no aghaviṣābhyo vadhād  
agnīṣomā marutaḥ pūtadakṣāḥ |  
viśve devā maruto vaiśvadevā  
vātāparjanyayoḥ sumatau syāma ||  

### 15

#### PS_19.15.1
saṃ jānatāṃ manasā saṃ cikitvā +++(Bhatt. cikittā (⟨ tvā))+++  
mā yutsata manyunā daivyena |  
mā ghoṣa utthād bahule  
vinirhate meṣuḥ paptad  
indrasyāhany āgate ||  

#### PS_19.15.2
saṃ vo manāṃsi saṃ vratā  
sam ākūtīr nayāmasi |  
ime ye vivratā stha  
tān vaḥ saṃ jñapayāmasi ||  

#### PS_19.15.3
saṃjñapanaṃ vo manaso  
atho saṃ jñapanaṃ hṛdaḥ |  
atho bhagasya yac chrāntaṃ  
tena saṃ jñapayāti vaḥ ||  

#### PS_19.15.4
saṃ vaḥ pṛcyantāṃ tanvaḥ  
saṃ manāṃsi sam u tvacaḥ |  
saṃ vo brahmaṇaspatiḥ  
somaḥ saṃ jñapayāti vaḥ ||  

#### PS_19.15.5
saṃjñānaṃ naḥ svebhyaḥ  
saṃjñānam araṇebhyaḥ |  
saṃjñānam aśvinā yuvam  
ihāsmāsu ni yacchatam ||  

#### PS_19.15.6
yathādityā vasavaḥ saṃbabhūvur  
marudbhir ugrā ahṛṇīyamānāḥ |  
evā triṇāmann ahṛṇīyamāna  
imaṃ janaṃ saṃmanasaṃ kṛṇu tvam ||  

#### PS_19.15.7
nir amun nuda okasaḥ  
sapatno yaḥ pṛtanyati |  
nirbādhyena haviṣā-  
-indra enaṃ parāśarīt ||  

#### PS_19.15.8
ihi tisraḥ parāvata  
ihi pañca janām̐ ati |  
ihi saptāti rocanā  
yāvat sūryo asad divi ||  

#### PS_19.15.9
paramāṃ tvā parāvatam  
indro devo ajīgamat |  
yathā na punar āyasi  
śaśvatībhyaḥ samābhyaḥ ||  

#### PS_19.15.10
pratīcīnaphalo hi tvam  
apāmārga babhūvitha |  
sarvān mac chapathām̐ adhi  
varīyo yāvayā tvam || +++(Bhatt. varoyo (misprint?))+++  

#### PS_19.15.11
yac ca bhrātṛvyaḥ śapati  
yac ca jāmiḥ śapāti naḥ |  
brahmā yan manyutaḥ śapāt  
sarvaṃ tan no adhaspadam ||  

#### PS_19.15.12
aghadviṣṭā devajūtā  
vīruc chapathayāvanī |  
udnā malam ivāvānaik  
sarvān mac chapathām̐ adhi ||  

#### PS_19.15.13
yad enaṃ pariṣīdanti  
samādadhati cakṣase |  
saṃpreddho agnir jihvābhir  
ud eti hṛdayād adhi ||  

#### PS_19.15.14
agneḥ sāntapanasyāham  
āyuṣe padam ā rabhe |  
addhātir yasya paśyati  
dhūmam udyantam āsyataḥ ||  

#### PS_19.15.15
yo asya samidhaṃ veda  
kṣatriyeṇa samāhitām |  
nābhihvāre padaṃ  
ni dadhāti sa mṛtyave ||  

#### PS_19.15.16
nainaṃ ghnanti paryāyiṇo  
na sannām̐ ava gacchati |  
agner yaḥ kṣatriyo vidvān  
nāma gṛhṇāty āyuṣe ||  

### 16

#### PS_19.16.1
asthād dyaur asthāt pṛthivy  
asthād viśvam idaṃ jagat |  
tiṣṭhanti parvatā ime  
sthāmann aśvā araṃsata ||  

#### PS_19.16.2
ya udānaḍ vyāyane  
ya udānaṭ parāyaṇe |  
āvartanaṃ nivartanaṃ  
yo gopā api taṃ huve ||  

#### PS_19.16.3
āvṛto nyāvṛto  
'bhyavartanam āyanam |  
agneś catasra āvṛtas  
tābhiṣ ṭvā tarpayāmasi ||  

#### PS_19.16.4
jātavedo ni vartaya  
śataṃ te santv āvṛtaḥ  
sahasraṃ ta upāvṛtaḥ |  
tābhir enaṃ ni vartaya ||  

#### PS_19.16.5
adārasṛd bhavatu deva soma-  
-asmin yajñe maruto mṛḍatā naḥ |  
mā no vidad abhibhā mo aśastir  
mā naḥ prāpad ducchunā dveṣyā yā || +++(Bhatt. prāpat ducch-)+++  

#### PS_19.16.6
yo adya daivyo vadho  
jighāṃsan na upāyati |  
yuvaṃ taṃ mitrāvaruṇav  
asmad yāvayataṃ pari ||  

#### PS_19.16.7
itaś cāmutaś cāghaṃ  
varuṇa yāvaya |  
vi mahac charma yaccha  
varīyo yāvayā vadham ||  

#### PS_19.16.8
apendra prāco maghavann amitrān  
apāpāco abhibhūte nudasva |  
apodīco apa śūrādharāca  
urau yathā tava śarman madema ||  

#### PS_19.16.9
tena bhūtasya haviṣā  
punar ā pyāyatām ayam |  
jāyāṃ yām asmā avidaṃ  
sā rasenābhi vardhatām ||  

#### PS_19.16.10
abhi vardhatāṃ prajayā-  
-abhi rāṣṭreṇa vardhatām |  
īṣā sahasravīryāv  
imau stām anupakṣitau ||  

#### PS_19.16.11
tvaṣṭā jāyām ajanayat  
tvaṣṭāsyai tvāṃ patiṃ dadhau |  
tvaṣṭā sahasram āyūṃṣi  
dīrgham āyuḥ kṛṇotu vām || +++(Bhatt. mā ||)+++  

#### PS_19.16.12
antarikṣeṇa patati  
viśvā bhūtāvacākaśat |  
śuno divyasyaitan mahas  
tasmā etena haviṣā juhomi ||  

#### PS_19.16.13
apsu te janma divi te sadhasthaṃ  
samudra ātmā mahimā te pṛthivyām |  
śuno divyasyaitan mahas  
tasmā etena haviṣā juhomi ||  

#### PS_19.16.14
ye trayaḥ kālakāñjā  
divi devā iva śritāḥ |  
tān sarvān ahva ūtaye  
'smā ariṣṭatātaye ||  

#### PS_19.16.15
yaḥ puruṣaṃ hūrcchayasi  
śvā divyo avīrahā |  
taṃ tvāhaṃ brahmaṇā nude  
puruṣaṃ mā parā vadhīḥ ||  

#### PS_19.16.16
yaḥ piśaṅgo ayodaṃṣṭraḥ  
śvā divyaḥ pariplavaḥ |  
tasyāhaṃ nāma jagrabha-  
-asmā ariṣṭatātaye  
ayaṃ no jīvatād iti ||  

#### PS_19.16.17
ayaṃ no nabhasas patiḥ  
saṃsphāno abhi rakṣatu |  
asamātiṃ gṛheṣu naḥ ||  

#### PS_19.16.18
tvaṃ no nabhasas patir  
ūrjaṃ gṛheṣu dhāraya |  
ā puṣṭam etv ā vasu ||  

#### PS_19.16.19
deva saṃsphāna sahasrāpoṣasyeśiṣe |  
tasya no dhehi tasya te bhakṣīmahi  
tasya te bhaktivāṃso bhūyāsma svāhā ||  

anuvāka 4 ||

### 17

#### PS_19.17.1
yantāsi yacchase hastam  
apa rakṣāṃsi sedhasi |  
prajāṃ dhanaṃ ca gṛhṇānaḥ  
parihasto abhūd ayam ||  

#### PS_19.17.2
parihasta vi dhāraya  
yoniṃ garbhāya kartave |  
maryāde putram ā dhehi  
taṃ tvam ā gamayāgama ||  

#### PS_19.17.3
yaṃ parihastam abibhar  
aditiḥ putrakāmyā |  
tvaṣṭā tam asyā ā badhnād  
yathā putraṃ suvād iti ||  

#### PS_19.17.4
āgacchata āgatasya  
nāma gṛhṇāmy āyataḥ |  
indrasya vṛtraghno rājño  
vāsavasya śatakratoḥ ||  

#### PS_19.17.5
yena sūryāṃ sāvitrīm  
aśvinohatuḥ pathā |  
tena sam abravīd bhago  
jāyām ā vahatād iti ||  

#### PS_19.17.6
yas te aṅkuśo vasudāno  
bṛhann indra hiraṇyayaḥ |  
tenā janīyate jāyāṃ  
tvaṃ dhehi śatakrato ||  

#### PS_19.17.7
tvaṃ no medhe prathamā  
gobhir aśvebhir ā gahi |  
tvaṃ sūryasya raśmiṣu  
tvaṃ no asi yajñiyā ||  

#### PS_19.17.8
medhām ahaṃ prathamāṃ  
brahmaṇvatīm ṛṣiṣṭutām |  
prapītāṃ brahmacāribhir |  
devānām avasā vṛṇe ||  

#### PS_19.17.9
medhāṃ sāyaṃ medhāṃ prātar  
medhāṃ madhyandinaṃ pari |  
medhāṃ sūryeṇodyatā-  
-udīrāṇā u tuṣṭuma || +++(?; Bhatt. tastamaḥ (⟨ bhuḥ?))+++  

#### PS_19.17.10
pārthivasya rase devā  
bhagasya tanvo bale |  
āyur asmai somo  
varca ā dhād bṛhaspatiḥ ||  

#### PS_19.17.11
āyur asmai dhehi jātavedaḥ  
prajāṃ tvaṣṭar adhinidhehy ojaḥ |  
rāyaspoṣaṃ savitar ā suvāsmai  
śataṃ jīvāti śaradas tavāyam ||  

#### PS_19.17.12
āśīr ṇa ūrjam uta suprajāstvaṃ  
dakṣaṃ dadhātu draviṇaṃ suvarcasam |  
saṃjayan kṣetrāṇi sahasāham indra  
kṛṇvāno anyān adharān sapatnān ||  

#### PS_19.17.13
āyam agan savitā kṣureṇa-  
-uṣṇena vāya udakenehi |  
ādityā rudrā vasavaḥ sacetasaḥ  
somasya rājño 'vapan pracetasaḥ || +++(Bhatt. (a)vapan)+++  

#### PS_19.17.14
yenāvapat savitā kṣureṇa  
somasya rājño varuṇasya vidvān |  
tena brahmāṇo vapatedam asya-  
-asrāmo dīrghāyur ayam astu vīraḥ || +++(Bhatt. -āśrā(⟨ srā)mo)+++  

#### PS_19.17.15
aditiḥ śmaśru vapatv  
āpa undantu varcasā |  
dhārayatu prajāpatiḥ  
punaḥpunaḥ suvaptave ||  

### 18

#### PS_19.18.1
yās te hirā dhamanayo  
'ṅgāny anu viṣṭhitāḥ |  
tāsāṃ te sarvāsāṃ sākaṃ  
nir viṣāṇi hvayāmasi ||  

#### PS_19.18.2
yāṃ te rudra iṣum āsthad +++(Bhatt. āsta(⟨ stha)d)+++  
aṅgebhyo hṛdayāya ca |  
imāṃ tām adya te vayaṃ  
viṣūcīṃ vi vṛhāmasi ||  

#### PS_19.18.3
namas te rudrāsyate  
namaḥ pratihitābhyaḥ |  
namo visṛjyamānābhyo  
namas ta āyatābhyaḥ ||  

#### PS_19.18.4
avācīḥ pari mūrdhno  
yās te dhamanayaḥ śatam |  
tās te pra bhidyantāṃ  
pṛthag anu tyaṃ lohitāvaṭam ||  

#### PS_19.18.5
syandantāṃ rodanāvatīr  
anu tyaṃ lohitāvaṭam |  
yathāsyām antar na raṃsantām +++(Bhatt. raṃsantā)+++  
anukūlam ivodakam || +++(Bhatt. anukūla(m))+++  

#### PS_19.18.6
pratīcīnaḥ sūrya etu  
pratīcīḥ sravataḥ kṛtāḥ |  
avācīs te asnaḥ kulyā  
iyaṃ tṛṇattv oṣadhīḥ ||  

#### PS_19.18.7
imaṃ yavam aṣṭāyogaiḥ  
ṣaḍyogebhir acarkṛṣuḥ |  
sa ghā te tanvo rapaḥ  
pratīcīnam apa vyayat ||  

#### PS_19.18.8
nyag vāto vāti  
nyak tapati sūryaḥ |  
nīcīnam aghnyā duhe  
nyag bhavatu te rapaḥ ||  

#### PS_19.18.9
āpa id vā u bheṣajīr  
āpo amīvacātanīḥ |  
āpaḥ samudrārthā yatīḥ  
parā vahantu te rapaḥ ||  

#### PS_19.18.10
amī ye yudham āyanti  
ketūn kṛtvānīkaśaḥ |  
indras tān pary ahār dāmnā  
tān agne sandyā tvam ||  

#### PS_19.18.11
yāvatīḥ sica āyanty  
anīkāni yati ṣṭan |  
indras tān pary ahār dāmnā  
tān agne sandyā tvam ||  

#### PS_19.18.12
saṃ paramān sam avamān +++(Bhatt. paramāṃ)+++  
atho sandyāni madhyamān |  
indras tān pary ahār dāmnā  
tān agne sandyā tvam ||  

#### PS_19.18.13
sandānaṃ vo bṛhaspatiḥ  
sandānaṃ savitā karat |  
sandānam indraś cāgniś ca  
sandānaṃ bhago aśvinā ||  

#### PS_19.18.14
yās te ruco deva sūrya-  
-udyato divy ātatāḥ |  
tābhir mām adya sarvābhir  
manuṣyebhyo ruce kṛṇu ||  

#### PS_19.18.15
ruce mā dhehi brahmasu  
ruce rājasu dhehi mā |  
ruce viśyeṣu śūdreṣu  
mayi dhehi ruce rucim ||  

#### PS_19.18.16
yā ruco hiraṇye  
yā agnau yāś ca sūrye |  
indrāgnī mayi tā ruco  
ruco dhehi bṛhaspate ||  

### 19

#### PS_19.19.1
ava mā pāpman sṛja  
vaśī san mṛḍayāsi naḥ |  
ā mā bhadreṣu dhāmasu  
tvaṃ dhehy avihrutam ||  

#### PS_19.19.2
yo mā pāpman na jahāsi  
tam u tvā jahimo vayam |  
anyatrāsman ny ucya  
sahasrākṣāmartya ||  

#### PS_19.19.3
pathor vayaṃ vyāvartane  
niṣpāpmānaṃ suvāmasi |  
yo no dveṣṭi taṃ gaccha  
yaṃ dviṣmas taṃ jahi ||  

#### PS_19.19.4
śava ivāsi saṃnaddho  
na bhogam avidaṃ tvayi |  
śiro bhinadmi te pāpman  
yathā na punar āyasi ||  

#### PS_19.19.5
indro asmān divā pātu  
mṛtyoḥ pāśāt svastaye |  
dyaur no madhyataḥ pātu  
bhūmī rājñī svastaye ||  

#### PS_19.19.6
sūryo asmān divā pātu  
mṛtyoḥ pāśāt svastaye |  
vāto no madhyataḥ pātv  
ahorātrī svastaye || +++(Bhatt. ahārātrī)+++  

#### PS_19.19.7
somo asmān divā pātu  
mṛtyoḥ pāśāt svastaye |  
āpo no madhyataḥ pāntu  
mā no nirṛtir īśata ||  

#### PS_19.19.8
saṃ vāṃ cakṣuḥ saṃ hṛdayaṃ +++(Bhatt. cakṣuṃ)+++  
manasāvīvanaṃ manaḥ |  
asyāḥ sarūpavatsāyā  
ghṛte homena sarpiṣā ||  

#### PS_19.19.9
yat kakṣīvān saṃvananaṃ +++(Bhatt. kakṣīvāṃ)+++  
putro aṅgirasām avet |  
tena vām adya devāḥ  
saṃ priyā sam avīvanan ||  

#### PS_19.19.10
saṃvananaṃ vāṃ manaso  
atho saṃvananaṃ hṛdaḥ |  
atho bhagasya yac chrāntaṃ  
tena saṃ vānayāmi vām ||  

#### PS_19.19.11
ahaṃ te manasā manaś  
cakṣur gṛhṇāmi cakṣuṣā |  
evā pari ṣvajasva mā  
yathāsan mayi te manaḥ ||  

#### PS_19.19.12
ā rathasyeva cakre  
abhi mā vartatām asau |  
reṣmacchinnaṃ yathā tṛṇaṃ  
veṣṭāsau manasā mayi ||  

#### PS_19.19.13
pari tvā yātur asaraṃ  
pari mātuḥ pari svasuḥ |  
pari tvānyābhya strībhyo  
'nayauṣadhyāsaram ||  

#### PS_19.19.14
ya indrasya sabhādhāno  
yasmin samitim āsate | +++(Bhatt. samatam)+++  
hiraṇyaṃ yasya parṇāni  
tasmā aśvattha te namaḥ ||  

#### PS_19.19.15
yaḥ śākhābhir antarikṣam  
ā pūrayati niṣṭhayā |  
chandāṃsi yasya parṇāni  
tasmā aśvattha te namaḥ ||  

#### PS_19.19.16
yaṃ mṛgo na samāpnoti  
pakṣābhyāṃ śakuniṣ patan |  
divaṃ yaḥ sarvāṃ stabhnāti  
tasmā aśvattha te namaḥ ||  

### 20

#### PS_19.20.1
jyeṣṭhaghnyāṃ jāto vicṛtor yamasya  
māyaṃ hiṃsīḥ pitarau vardhamānaḥ |  
syonau vyāghrā uta te śivau stām  
ati neṣaṃ duritāni viśvā ||  

#### PS_19.20.2
vyāghre ahny ajaniṣṭa vīro  
nakṣatrajāḥ sarvavīraḥ suvīraḥ |  
sa mā hiṃsīḥ pitarau vardhamānas tasya  
te devāḥ prati gṛhṇantu homam ||  

#### PS_19.20.3
yā rohiṇīr devapatyā  
pra dhenur iva pinvate |  
tatra tisro vyaṣṭakāḥ sarvām̐ adhi  
bruvantu prajāyai jagate ca vām ||  

#### PS_19.20.4
yad ārdrābhyām araṇibhyāṃ devāḥ  
śakrā amanthaṃ puruṣeṇa puruṣam |  
atrāpuṣyataṃ mithunā sayonī  
jīvāṃ prajāṃ jaradaṣṭiṃ sutejasā ||  

#### PS_19.20.5
hataṃ pataṅgam uta tardam ākhum aśvinā  
bhintaṃ śiro mṛṇataṃ hanū dataḥ |  
yathā naḥ sasyaṃ na ghasaṃ vyadvarā  
evābhayaṃ kṛṇutaṃ dhānyāya naḥ ||  

#### PS_19.20.6
tarda hai pataṅga hai  
jabhya hā upakvasa |  
anadanta idaṃ dhānyam  
ahiṃsanto apodita ||  

#### PS_19.20.7
tardapate vaghāpate  
tṛṣṭadaṃśmā śṛṇota naḥ |  
hotrevāprāśitaṃ havir  
vṛkṇajihvā upādhvam ||  

#### PS_19.20.8
tarda jabhyāpijihvayā  
ya imaṃ divyaṃ pīyūṣaṃ  
prathamas titṛpsāt |  
taṃ pratyañcam arciṣā vidhya marman ||  

#### PS_19.20.9
ye abhrajā ye vātajā  
ye divas pari jajñire |  
marīcyāḥ putrāṇāṃ vayam  
api nahyāma āsyam ||  

#### PS_19.20.10
ye arjunā ye haritā  
ye kṛṣṇā ye ca rohitāḥ |  
kabandhasya praśāsane  
śalabhyāñ jambhayāmasi ||  

#### PS_19.20.11
antarikṣeṇa patata  
mā sasyam abhi paddhvam |  
girīṇāṃ sānuṣu sīdata  
tṛṇaṃ kapālam attana  
śalabhās tad viśām iva ||  

#### PS_19.20.12
yathāśvāso yathā dhuraṃ  
yuktā vahanti sādhuyā |  
evā mūtra pra bhidyasva  
vi vaster āsyaṃ sṛja ||  

#### PS_19.20.13
viṣitaṃ te vastibilaṃ  
samudrasyodadher iva |  
pra te bhinadmi mehanaṃ  
vartraṃ veśantyā iva ||  

#### PS_19.20.14
yāḥ samudrād uccaranti  
jaratīr upajihvikāḥ |  
pramehaṇasya tā vidur  
ubhayor mehanasya ca ||  

#### PS_19.20.15
śīrṣṇo valīr āsno valīr  
aṅgādaṅgān mukhād valīḥ |  
sarvās tā indrāṇī valīr  
apa mārṣṭv adhi tvacaḥ || +++(Bhatt. mārṣṭra(ṣṭrya)dhi)+++  

#### PS_19.20.16
yās tvaci valayo jātā  
yā jātās tanvas pari |  
sarvās tā indrāṇī valīḥ  
śamīśākhāsv ā sajāt ||  

#### PS_19.20.17
ā śamīṃ māmakī valī  
rurohāti jahāti mām |  
etām indrasya jāyā  
validhānīm akṛṇvata ||  

anuvāka 5 ||

### 21

#### PS_19.21.1
yathā sūryo nakṣatrāṇāṃ  
varcāṃsi yuvate divaḥ |  
evā sapatnānām ahaṃ  
varca indriyam ā dade ||  

#### PS_19.21.2
yac ca varcaḥ sapatnānāṃ  
bhrātṛvyeṣu ca yad yaśaḥ |  
tad indro vṛtrahā dhātā  
savitā dīdharan mayi ||  

#### PS_19.21.3
yāś ca gāvaḥ sapatnānāṃ  
bhrātṛvyeṣu ca yad vasu |  
tan nir jyeyam iva jītvā +++(Bhatt. ye(⟨ jye?))+++  
savitā dīdharan mayi ||  

#### PS_19.21.4
satyam eva jayatu nānṛtaṃ  
satyasya panthā ṛjur astu sādhuḥ |  
satyaṃ vadantaḥ samidhe vidhema  
satyena dyāvāpṛthivī aprathetām ||  

#### PS_19.21.5
vāgbhāgasya ca satyena  
rudrasya sumanasyayā |  
indreṇādhibruvatā vayaṃ  
viśaṃ prāśi videmahi ||  

#### PS_19.21.6
yā te rudreṣur āyatā  
vāci vā te araṃkṛtā |  
yenedaṃ vivadāmahe  
tasya prāśaṃ tvaṃ jahi ||  

#### PS_19.21.7
jahi tvaṃ tasya prāśam  
uta satyām utānṛtām |  
yo asmān indra vṛtrahan  
vācā prāśaṃ jigīṣati ||  

#### PS_19.21.8
ut pramut prāṇa  
bahvīha sīdedaṃ pṛṇa |  
utodiva sma siñcatāt  
samudrasyeva madhyataḥ ||  

#### PS_19.21.9
samudraś ca śatadhāraḥ  
sahasradhāro akṣitaḥ |  
purastād indra ācarat  
pūrṇagoṣṭha idaṃ pṛṇa ||  

#### PS_19.21.10
ihopa pṛṇa saṃ pṛṇa  
vṛṣa prajananāḥ kṛdhi |  
iha gāvaḥ pra jāyadhvam  
ihāśvā iha pūruṣāḥ |  
iho sahasradakṣiṇo  
abhi prāśā ni ṣīdatu ||  

#### PS_19.21.11
jyeṣṭhaghnyai nakṣatrāṇām  
ahne rātryā idaṃ namaḥ |  
juhomi viśvakarmaṇe  
sa śivo mṛḍayāti naḥ ||  

#### PS_19.21.12
mā jyeṣṭhaṃ vadhīd ayam agna eṣāṃ  
mūlabarhaṇaṃ pari vṛṇakty enam |  
grāhyāḥ pāśān vi cṛta prajānan  
pitāputrau mātaraṃ muñca sarvān ||  

#### PS_19.21.13
un muñca pāśāṃs tvam agna eṣāṃ  
trayas tribhir utthitā yebhir āsan |  
māyaṃ hiṃsīḥ pitaraṃ vardhamāno +++(Bhatt. hiṃsīḥ (⟨ sīt))+++  
mā mātaraṃ pra minīr yā janitrī || +++(Bhatt. yā (⟨ dyā))+++  

#### PS_19.21.14
grāhyāḥ pāśān vi cṛta ye sinanti  
yāṃ brahmaṇā parivṛñjanti vedhasaḥ | +++(Bhatt. yāṃ (⟨ yān))+++  
un muñca pāśāṃs tvam agna eṣāṃ  
tvajjātasyānv ahar-ahar astu bhadram ||  

#### PS_19.21.15
ni vartadhvaṃ mānu gāta-  
-asmān siṣakta revatīḥ |  
agnīṣomā punarvasū  
asya vardhayataṃ rayim ||  

#### PS_19.21.16
punar enā ni vartaya  
punar enā upā kuru |  
indra enā ni yacchatv  
agnir enā upājatu ||  

#### PS_19.21.17
pari vo viśvato dadha  
ūrjā ghṛtena payasā |  
ye devāḥ ke ca yajñiyās  
te rayyā saṃ sṛjantu mā ||  

### 22

#### PS_19.22.1
namo astu sarpebhyo  
ye ke ca pṛthivīm anu |  
ye antarikṣe ye divi  
tebhyaḥ sarpebhyo namaḥ ||  

#### PS_19.22.2
ye cāmī rocane divo +++(Bhatt. divi)+++  
ye ca sūryasya raśmiṣu |  
yeṣām apsu sadas kṛtaṃ  
tebhyaḥ sarpebhyo namaḥ ||  

#### PS_19.22.3
yā iṣavo yātudhānānāṃ  
yā vā vanaspatīnām | +++(Bhatt. om. vā)+++  
ye 'vaṭeṣu śerate  
tebhyaḥ sarpebhyo namaḥ ||  

#### PS_19.22.4
yavocchiṣṭaṃ haviṣā vardhayemaṃ  
yathā dyumnī kṛṇavad vīryāṇī |  
sajūr devebhir abhi bhūḥ sapatnān  
āyuṣmat kṣatram ajaraṃ te astu ||  

#### PS_19.22.5
puṃsā yavena haviṣā payasvatā-  
-ucchiṣṭasyāyū rakṣantu devāḥ |  
devā hy asmin ni dadhur nṛmṇaṃ bṛhad  
asmā indro vayo dadhātu ||  

#### PS_19.22.6
sam ucchiṣṭasya haviṣā sam ukthaiḥ  
sam āyuṣā varcasā payo dadhātu |  
devā hy asmin ni dadhur nṛmṇaṃ bṛhad  
asmā indro vayo dadhātu ||  

#### PS_19.22.7
vāyur enāḥ samākarat  
tvaṣṭā poṣāya dhriyatām |  
indra ābhyo adhi bruvad  
rudro bhūmne cikitsatu ||  

#### PS_19.22.8
yathā cakrur devāsurā  
yathā manuṣyā uta |  
evā sahasrapoṣāya  
kṛṇutaṃ lakṣmāśvinā ||  

#### PS_19.22.9
lohitena svadhitinā  
mithunaṃ karṇayoḥ kṛdhi |  
akartām aśvinā lakṣma  
tad astu prajayā bahu ||  

#### PS_19.22.10
kṛṣṇaṃ niyānaṃ harayaḥ suparṇā  
apo vasānā divam ut patanti |  
ā ca vartante sadanād ṛtasya-  
-ād id ghṛtena pṛthivī vy udyate ||  

#### PS_19.22.11
payasvatīḥ kṛṇutāpa oṣadhīr imā  
yad ejathā maruto rukmavakṣasaḥ |  
ūrjaṃ ca tatra sumatiṃ ca pinvatha  
yatrā naro marutaḥ siñcathā madhu ||  

#### PS_19.22.12
udapluto marutas tām̐ iyarta  
vṛṣṭyā yad viśvā nivatas pṛṇātha |  
ejāti galhā kanyeva tunnairun  
tundānā patyeva jāyā ||  

#### PS_19.22.13
tvaṣṭeva pūṣeryo damūnā  
mahī svastir vṛṣaṇā na āgan |  
viśvā āśāḥ sūyavasā saṃrarāṇo  
'syā rayyāḥ puraetā na edhi ||  

#### PS_19.22.14
eha yantu madhumad duhānā  
anamīvā uśatīr viśvarūpāḥ |  
bahvīr bhavantīr upajāyamānā  
ihendro vo ramayatu gāvaḥ ||  

#### PS_19.22.15
prajāpatir janayatu prajā imās  
tvaṣṭā dadhātu sumanasyamānaḥ |  
saṃvatsara ṛtubhiḥ saṃvidāno  
mayi puṣṭaṃ puṣṭapatir dadhātu ||  

### 23

#### PS_19.23.1
sāhasī nāma vā asi  
sahasas pari jajñiṣe |  
sahasvān indro deveṣu  
sahase tvā khanāmasi ||  

#### PS_19.23.2
sahasyena bheṣajena  
divyena śataparvaṇā |  
tena sahasrakāṇḍena  
kṛṇomi punarābhṛtim || +++(K punarābhṛtam)+++  

#### PS_19.23.3
sahaso 'haṃ bheṣajasya  
divyasya nāma jagrabha |  
vy āśiṣaiva tasthire  
yakṣmāsaḥ puruṣād adhi ||  

#### PS_19.23.4
apeta etu nirṛtir  
nehāsyā api kiṃ cana |  
apāsyāḥ satvanaḥ pāśān  
mṛtyūn ekaśataṃ nude ||  

#### PS_19.23.5
ye te pāśā ekaśataṃ  
mṛtyo martyāya hantave |  
tāṃs te yajñasya māyayā  
sarvām̐ apa yajāmasi ||  

#### PS_19.23.6
nir ito yantu nairṛtā  
mṛtyava ekaśataṃ paraḥ |  
sedhāma eṣāṃ yat tamaḥ  
prāṇaṃ jyotiś ca dadhmahe ||  

#### PS_19.23.7
triṣaptā vāraṇā imās  
tābhir mām indro abravīt |  
viṣaṃ vārayatām iti  
viṣaṃ dūṣayatād iti ||  

#### PS_19.23.8
apa brūtedaṃ maruto  
mahīndrasyāpavācanī |  
eṣā sahasram arhaty  
eṣā vārayate viṣam ||  

#### PS_19.23.9
asthād dyaur asthāt pṛthivy  
asthād viśvam idaṃ jagat |  
asthur viṣasyābhītayaḥ  
pratikūla ivābalaḥ ||  

#### PS_19.23.10
yathā bāṇaḥ susaṃśitaḥ  
parāpataty āśumat |  
evā kāśe parā pata +++(Bhatt. kāśe(⟨ se))+++  
sākaṃ vātasya dhrājyā ||  

#### PS_19.23.11
yathā cakṣuś cakṣuṣmataḥ  
parāpatati ketumat |  
(…) +++(see 10c)+++  
sākaṃ sūryasya raśmibhiḥ ||  

#### PS_19.23.12
yathā mano manyuketuṃ  
parāpatati yojanā |  
evā kāśe parā patat +++(Bhatt. kāśe(⟨ se))+++  
samudrasyānu vikṣaram ||  

#### PS_19.23.13
ita evāva gacchata-  
-ugrā bhavata mābalāḥ | +++(Bhatt. bhavatu (⟨ ta))+++  
hvayantu sarve vo devāḥ  
sarvā vo vṛṇatāṃ viśaḥ ||  

#### PS_19.23.14
yad avagamena haviṣā-  
-ava vo gamayāmasi |  
atrāta indraḥ kevalīr  
viśo balihṛtaḥ karat ||  

#### PS_19.23.15
indraḥ kaśyapa ād agnir  
iḍā turīyā vaḥ sakhā |  
yad bhūtaṃ bhavyam āsanvat  
tenāva gamayāmi vaḥ ||  

### 24

#### PS_19.24.1
na taṃ yakṣmā arundhate  
nainaṃ śapatho aśnute |  
yaṃ bheṣajasya gulguloḥ  
surabhir gandho aśnute ||  

#### PS_19.24.2
yaṃ gulgulor bheṣajasya  
surabhir gandho aśnute |  
viṣvañcas tasmād yakṣmā +++(Bhatt. viśva(⟨ ṣva*)ñcas)+++  
mṛgā iṣvā iverate ||  

#### PS_19.24.3
yad gulgulu saindhavaṃ  
yad vā ghāsi samudriyam |  
ubhayor agrabhaṃ nāma-  
-asmā ariṣṭatātaye ||  

#### PS_19.24.4
devā etaṃ madhunā saṃyutaṃ yavaṃ  
sarasvatyām adhi maṇāv acarkṛṣuḥ |  
indra āsīt sīrapatiḥ śatakratuḥ  
kīnāśā āsan marutaḥ sudānavaḥ ||  

#### PS_19.24.5
bṛhatpalāśe subhaga  
ūrdhvasvapna ṛtāvari |  
māteva putrebhyo mṛḍa  
keśebhyo naḥ śami ||  

#### PS_19.24.6
yas te mado +'vakeśo yo vikeśo +++(Bhatt. vi(⟨ va?))+++  
yenābhihasyaṃ puruṣaṃ kṛṇoṣi |  
bhrūṇaghnovirivārā(c) cara tvaṃ  
tasya te prajāyāḥ suvāmi keśān ||  

#### PS_19.24.7
ākūtiṃ devīṃ subhagāṃ puro dadhe  
cittasya mātā suhavā no astu |  
yām āśām emi kevalī sā me astu  
videyam enāṃ manasi praviṣṭām ||  

#### PS_19.24.8
ākūtyā no bṛhaspata  
ākūtyā na upā gahi |  
atho bhagasya no dhehy  
atho naḥ suhavo bhava ||  

#### PS_19.24.9
bṛhaspatir ma ākūtim āṅgirasaḥ  
prati jānātu vācam etām |  
yasya devā devatāḥ sambabhūvuḥ  
suṣupraṇīḥ kāmo anv etv asmān ||  

#### PS_19.24.10
mano nv āhvāmahi  
nārāśaṃsena stomena |  
pitṝṇāṃ ca manmabhiḥ ||  

#### PS_19.24.11
ā na etu manaḥ punaḥ  
kratve dakṣāya jīvase |  
jyok ca sūryāya dṛśe ||  

#### PS_19.24.12
punar naḥ pitaro mano  
dadātu daivyo janaḥ |  
jīvaṃ vrātaṃ sacemahi ||  

#### PS_19.24.13
vayaṃ soma vrate tava  
manas tanūṣu bibhrataḥ |  
prajāvantaḥ sacemahi ||  

#### PS_19.24.14
varco me mitrāvaruṇā  
varco devī sarasvatī |  
varco me aśvinobhā  
dhattaṃ puṣkarasrajā ||  

#### PS_19.24.15
yac ca varco yajamāne  
yac ca yajñe 'dhy āhitam |  
surāyāṃ babhru yad varcas  
tasya bhakṣīya varcasaḥ ||  

#### PS_19.24.16
yā utsebhyaḥ prasravanti  
divo dhārā nadībhyaḥ |  
tāsāṃ tvā sarvāsām apām  
abhi ṣiñcāmi varcasā ||  

#### PS_19.24.17
yad rājānaṃ śakadhūmaṃ  
nakṣatrāṇy akṛṇvata |  
bhadrāham asmai prāyacchan  
tato rāṣṭram ajāyata ||  

#### PS_19.24.18
bhadrāham astu naḥ sāyaṃ  
bhadrāhaṃ prātar astu naḥ |  
bhadrāham asmabhyaṃ tvaṃ  
śakadhūma sadā kṛṇu ||  

#### PS_19.24.19
yo no bhadrāham akaraḥ  
sāyaṃ prātar atho divā |  
tasmai te nakṣatrarāja  
śakadhūma sadā namaḥ ||  

#### PS_19.24.20
yad āhuḥ śakadhūmāhaṃ nakṣatrāṇāṃ  
prathamajaṃ jyotir agre |  
tan naḥ saniṃ madhumatīṃ kṛṇotu  
rayiṃ ca naḥ sarvavīraṃ ni yacchāt ||  

anuvāka 6 ||

### 25

#### PS_19.25.1
yūpe garte vidveṣaṇaṃ  
devānāṃ varcasā kṛtam |  
agnir vām astv antarā  
yathā vāṃ na sahāsati ||  

#### PS_19.25.2
yathāhiṃ dveṣṭi puruṣo  
ahir vā dveṣṭi puruṣam |  
girir vām astv antarā  
yathā vāṃ na sahāsati ||  

#### PS_19.25.3
nānāni vām ākūtāni +++(Bhatt. nānānaṃ)+++  
nānā cittāni santu vām |  
viṣvañcau pary ā vartethāṃ  
yathā vāṃ na sahāsati ||  

#### PS_19.25.4
atra dve kamale dve tuṇḍe +++(Bhatt. aḍadve kamaḍadve)+++  
na maśīkataṃ taṃ galāpate | +++(Bhatt. namaśītakam |)+++  
bhaṅgalāpato (⟨ bhaṅgurāvato) daha ||  

#### PS_19.25.5
etad yat te yad vā yad vā  
na cāsan no ca te bhavat |  
svapne vittaṃ yathā dhanaṃ  
naśyād id etad etataḥ ||  

#### PS_19.25.6
āgilo gilāpāpacito gila |  
naśyād bradhnakam arbhakam ||  

#### PS_19.25.7
dīrghāyutvāya sahase  
mahyā ariṣṭatātaye |  
suparṇo mahyam abravīd  
etad āśliṣṭabheṣajam ||  

#### PS_19.25.8
saktūn iva titaünā punanto  
vidvāṃso vācam akrata |  
aṅgebhyo viśvāṅgebhyaḥ  
pra te chinadmy āśliṣṭam ||  

#### PS_19.25.9
avacchindhy āśliṣṭam  
ūrvā hy asi bheṣajī | +++(Bhatt. urvā)+++  
divyaḥ suparṇo abravid  
etad āśliṣṭabheṣajam ||  

#### PS_19.25.10
abhibhūr aham āgamaṃ  
viśvakarmā svāyudhaḥ |  
ahaṃ mitrasya kalpayann +++(Bhatt. kalpayan āsv)+++  
āsv āśāsu duṣṭaraḥ ||  

#### PS_19.25.11
ahaṃ samityayano  
ahaṃ viśāṃ purohitaḥ |  
ahaṃ mitrāṇi kalpayan  
mayi vāg astu dharṇasī ||  

#### PS_19.25.12
ā vaś cakṣur ā vo vācam  
ā vaḥ samitiṃ dade |  
yogakṣemaṃ va ādāya-  
-ahaṃ bhūyāsam uttamaḥ ||  

#### PS_19.25.13
brahmaṇāgniḥ saṃvidāno  
rakṣohā nudatām itaḥ |  
arāyo yas te tanvaṃ  
durṇāmā yonim āśaye ||  

#### PS_19.25.14
yas te 'rāyas tanvaṃ  
durṇāmā yonim āśaye |  
agniṣ ṭaṃ brahmaṇā yujā  
rakṣohā nudatām itaḥ ||  

#### PS_19.25.15
yāny abhvāni rakṣāṃsi  
ye 'rāyā yātudhānyaḥ |  
agniṣ ṭvā śagmayā tanvā  
rakṣohā pātu tebhyaḥ ||  

### 26

#### PS_19.26.1
agniś ca deva savitar  
iṣam ūrjaṃ dadhānau |  
pātaṃ mā duścaritād  
ā mā sucarite bhajataṃ  
yuvayor avasā sumnam aśīya ||  

#### PS_19.26.2
idaṃ tad upa yuva idaṃ tad upa hvaye  
yac chuśrumā tvat pari |  
vācaspatir ni yacchatu  
mayy evāstu mama śrutam ||  

#### PS_19.26.3
māpatyāya steyaṃ karaṃ  
mā śrutena vi rādhiṣi |  
amogham asmākaṃ śrāntam  
agne draviṇavat kṛdhi ||  

#### PS_19.26.4
madhyameṣṭhā varcasvatyā-  
-āyuṣe varcase kṛtam |  
vanuṣva viśvadeveṣu  
vanuṣva tvaṃ bṛhaspatau ||  

#### PS_19.26.5
ghṛtena prajāṃ vanute  
ghṛtena rayim aśnute |  
ghṛtenāyuṣyaṃ varcasyaṃ  
devebhyo vanute pari ||  

#### PS_19.26.6
parjanya pippalās tubhyaṃ  
nadyo garbhaṃ svastaye |  
maryādā brahmadevīr  
āyuṣyaṃ varca āsican ||  

#### PS_19.26.7
yathā hastī hastinyāḥ  
padena padam anv agāt |  
evā tvam aghnye vatsasya  
padena padam anv ihi ||  

#### PS_19.26.8
yathā rathasya cakre  
vi pathaḥ pāṃsum asyathaḥ |  
evā mano vy asyāmi  
hṛdayaṃ vananāya kam ||  

#### PS_19.26.9
indrasya prathamaṃ vaco  
devānām aparaṃ vacaḥ |  
tṛtīyam aśvinor vacas  
tena gāṃ vānayāmasi ||  

#### PS_19.26.10
ud itaḥ śyāvau vithurau  
divaṃ gṛdhrāv iveyathuḥ |  
śocanāv atiśocanāv  
asyocchocanau hṛdaḥ ||  

#### PS_19.26.11
śocayābhi śocayā  
dīpayopa dīpaya |  
aher agne viṣaṃ tvaṃ  
tṛṇam iva kalvalaṃ daha ||  

#### PS_19.26.12
sīdataṃ niṣattārāv  
avetaṃ mod gatam | +++(Bhatt. moṅgatam (⟨ mod gatam))+++  
kṛṣṇā vāṃ gauḥ sārasvatī ||  

#### PS_19.26.13
yathā rātrī kṛṣṇatamā  
gauḥ kṛṣṇā kṛṣṇavartaniḥ |  
śācīḥpyavo yathā rūpam  
evedaṃ māmakaṃ śiraḥ ||  

#### PS_19.26.14
yathāṅgaro 'bhiṣikto  
darvidāko yathāsitaḥ |  
anuṣyaṅgasya kalmaṣam  
evedaṃ māmakaṃ śiraḥ ||  

#### PS_19.26.15
yathā dāvād dahyamānāt  
kṛṣṇo jvālo 'padhvaṃsate |  
naiṣād asya yathā mukham  
evedaṃ māmakaṃ śiraḥ ||  

### 27

#### PS_19.27.1
yat kiṃ cāsau manasā yac ca vācā  
yajñair juhoti haviṣā yajurbhiḥ |  
tan mṛtyunā nirṛtiḥ saṃvidānā  
purā dṛṣṭād ājyaṃ hantv asya ||  

#### PS_19.27.2
yātudhānā nirṛtir ād u rakṣas  
te asya ghnantv anṛtena satyam |  
indreṣitā ājyam asya mathnantu  
mā tat saṃ pādi yad asau juhoti ||  

#### PS_19.27.3
pari tvāgne puraṃ vayaṃ  
vipraṃ sahasya dhīmahi |  
dhṛṣadvarṇa divedive  
hantāraṃ bhaṅgurāvatām ||  

#### PS_19.27.4
svarjid adhirājau  
śyenau saṃpātināv iva |  
ājyaṃ pṛtanyato hataṃ  
yo asmān pṛtanāyati ||  

#### PS_19.27.5
pṛthivyai vanaspatibhya oṣadhībhyo  
'gnaye 'dhipataye svāhā ||  

#### PS_19.27.6
antarikṣāya prāṇāya vayobhyo  
vāyave 'dhipataye svāhā ||  

#### PS_19.27.7
dive cakṣuṣe nakṣatrebhyaḥ  
sūryāyādhipataye svāhā ||  

#### PS_19.27.8
pippalyaḥ sam avadanta-  
-āyatīr jananād adhi |  
yaṃ jīvam aśnavāmahai  
na sa riṣyāti pūruṣaḥ ||  

#### PS_19.27.9
pippalī kṣiptabheṣajy  
utāvaviddhabheṣajī | +++(Bhatt. utātavidyabheṣajī (⟨ uta cāvidhyabheṣajī?))+++  
tāṃ devāḥ sam akalpayann  
alaṃ jīvātavā iti ||  

#### PS_19.27.10
asurās tvā ny akhanan  
devās tvod avapan punaḥ | +++(Bhatt. devās te (⟨ stve?))+++  
vātīkṛtasya bheṣajī  
pippalī kṣiptabheṣajī ||  

#### PS_19.27.11
yad ulūko vadati mogham etad  
yat kapotaḥ padam agnau kṛṇoti |  
yasya dūtau prahitāv idam eyathus  
tasmai yamāya namo 'stu mṛtyave ||  

#### PS_19.27.12
yas te dūto nirṛta ājagāma-  
-aprahitaḥ prahito vā gṛhaṃ naḥ |  
kapotolūkāv apadaṃ tad astv  
avairahatyam idam ā jagantha  
suvīratāyā idam ā sasattha ||  

#### PS_19.27.13
yaḥ prathamaḥ pravata āsasāda  
bahubhyaḥ panthām anupaspaśānaḥ |  
ya īśe asya dvipado yaś catuṣpadas  
tasmai yamāya namo 'stu mṛtyave ||  

#### PS_19.27.14
yathāsitaḥ prathayate vaśām̐ anu  
vapūṃṣi kṛṇvann asurasya māyayā |  
evā me śepaḥ sahasāyam arka  
enāṅgena saṃsamakaṃ kṛṇotu ||  

#### PS_19.27.15
yāvad aṅgīnaṃ pārasvataṃ +++(Bhatt. pārśvataṃ (⟨ pārasvataṃ = ŚS))+++  
hāstinaṃ gārdabhaṃ ca yat |  
yāvad aśvasya vājinas  
tāvan me vardhatāṃ pasaḥ ||  

#### PS_19.27.16
yathā pasas tāyādaraṃ  
vātena sthūlabhaṃ kṛtam |  
yāvat parasvataḥ pasas  
tāvan me vardhatāṃ pasaḥ ||  

### 28

#### PS_19.28.1
yasyedam ā rajo yujas  
tuje janaṃ vanaṃ svaḥ |  
indrasya nādhṛṣe śavaḥ ||  

#### PS_19.28.2
dhṛṣāṇaṃ dhṛṣataḥ śavaḥ  
purā yathāyatiṣṭhan |  
indrasya rantyaṃ mahat ||  

#### PS_19.28.3
sa no dadhātu taṃ rayiṃ  
puruṃ piśaṅgapeśasam |  
indraḥ patis tuviṣṭamo janeṣv ā ||  

#### PS_19.28.4
āyur agna ihā vaha  
jātavedas tanūvaśin |  
yathāhaṃ jyog ihāsāni  
prajānām adhipā vaśī ||  

#### PS_19.28.5
āyur indro dadhātu ma  
āyur devo bṛhaspatiḥ |  
āyur me viśve devā  
ahorātre ca cakratuḥ ||  

#### PS_19.28.6
āyur āyuṣyā pavatāṃ  
prāṇaṃ prāṇo dadhātu me |  
devā yac cakrur devebhyaḥ  
svar yanto yathāyatham ||  

#### PS_19.28.7
utpatantu nabhasvatīḥ  
samudrād adhi ghoṣiṇīḥ |  
utsyāḥ samudriyā apas  
tābhiṣ ṭvā tarpayāmasi ||  

#### PS_19.28.8
yā āpo divyā  
yā vātāt parijajñire |  
indro marutvāṃs tṛptātmā  
tābhiṣ ṭvā tarpayāmasi ||  

#### PS_19.28.9
yāḥ śuṣkā yā hariṇīr  
yā bhūmim anuvāvṛdhuḥ |  
sarvāḥ samagrā oṣadhīs  
tābhiṣ ṭvā tarpayāmasi ||  

#### PS_19.28.10
ā no medhā sumatir viśvarūpā  
giro bṛhatīr āveśayantī |  
ṛco me bahvīr ny anaktu gā iva  
yathāsāma bhuvaneṣu karṇinaḥ ||  

#### PS_19.28.11
dīkṣā tapo manaso mātariśvā  
bṛhaspatir vāco asyāḥ sa yoniḥ |  
vedāṃsi vidyā mayi santu bahvīr  
agnīṣomā yaśo asmāsu dhattam ||  

#### PS_19.28.12
yad agne tapasā tapa  
upaprekṣāmahe vayam |  
priyāḥ śrutasya bhūyāsma- +++(Bhatt. priyā(ḥ))+++  
-āyuṣmantaḥ sumedhasaḥ ||  

#### PS_19.28.13
yas tvā mātur uta vā pituḥ  
parijāyamānam abhisaṃbabhūva |  
taṃ tvad yakṣmam adhi nāśayāmaḥ  
so 'nyasmiṃ chrayātai praviṣṭaḥ ||  

#### PS_19.28.14
yas te yakṣmo hṛdayeṣṭho  
nābhiṣṭhā udaraṃgamaḥ |  
atho yaḥ śiśriye parau  
taṃ tvad yakṣmam adhi nāśayāmaḥ  
so 'nyasmiṃ chrayātai praviṣṭaḥ ||  

#### PS_19.28.15
śīrṣarogam aṅgarogaṃ  
snāvabṛham abhiśāciṃ visalpakam |  
yas te yakṣmo majjasu paruḥsu yo gudāsu  
taṃ tvad yakṣmam adhi nāśayāmaḥ  
so 'nyasmiṃ chrayātai praviṣṭaḥ ||  

anuvāka 7 ||

### 29

#### PS_19.29.1
agnī rakṣohā tigmas tigmaśṛṅgo  
hantu rakṣo nudatām arātim |  
apāghaśaṃsam asyatu ||  

#### PS_19.29.2
ā ta etu parāvato  
balam ojo divas pari |  
ā giribhyaḥ parvatebhya  
āyuṣ ṭe viśvato dadhat ||  

#### PS_19.29.3
punas te 'suṃ pṛthivī dadātu  
punar dyaur devo punar antarikṣam | +++(devo punar: sandhi?, RV 10.59.7b dyáur devī́ púnar)+++  
punas te somas tanvaṃ dadhātu  
punaḥ pūṣā pathyāṃ yā svastiḥ ||  

#### PS_19.29.4
kaṣkiṣā kaṣpiṣā  
yevāṣā eṣā |  
iṣṭargava iṣayantaḥ  
saikatāḥ pāṃsavāḥ ||  

#### PS_19.29.5
adṛṣṭān na dṛṣṭān |  
dṛṣṭām̐ adṛṣṭān dhanapate  
jahīndrasya vadhena ||  

#### PS_19.29.6
etāś ca viśvarūpāś ca  
gṛdhrāḥ kokāś ca te hatāḥ ||  

#### PS_19.29.7
kāme kāmayasva mā  
pratīcī prati mā bhava |  
mām anu pra te mano  
vatsā pākeva dhāvatu ||  

#### PS_19.29.8
abhīle abhimādany  
asau mām abhi mādyatu |  
vidma patatriṇyā vayam  
iṣuke nāmakaṃ tava ||  

#### PS_19.29.9
ahaṃ te mana ā dade  
mano manomuṣir yathā |  
mayi te mana āhitaṃ  
ratha iva rathavāhane ||  

#### PS_19.29.10
ud asau sūryo agān  
mahyam avatunā saha |  
ahaṃ viśāṃ purohito  
madhuhasto madhujihvo  
mayi vāg astu dharṇasī ||  

#### PS_19.29.11
ahaṃ viśyena ketunā  
samakṣye mānuṣeṣv ā |  
asmākam astu kevalaṃ bṛhad  
diśo adhi viśveṣu rājasu ||  

#### PS_19.29.12
svādoś cin mā svādīyāṃsaṃ  
madhoś cin madhumattaram |  
priyāś cit sakhyur antaram  
ādityāsaḥ kṛṇota mā ||  

#### PS_19.29.13
agne brahma tvaṃ brahmāsi  
viddhi tvaṃ prāsmabhyaṃ brūhi |  
yadīdaṃ tathā bhaviṣyasi yadi vā  
nāthaitasya haviṣo vīha svāhā ||  

#### PS_19.29.14
vi pṛcche dyāvāpṛthivī  
vīndraṃ vi bṛhaspatim |  
vi devān yajñiyān pṛcche  
vy asaṃ jīvanāya kam || +++(Bhatt. (⟨ vy asuṃ?))+++  

#### PS_19.29.15
vijñānāyodyatā prastutā srug iyaṃ  
yama rājan havir idaṃ juṣasva |  
agatāsor haviṣo mādayasva  
nirṛtiṃ gacchatu yad gatāsoḥ ||  

### 30

#### PS_19.30.1
yat tvā māṃse apavavau  
yan manthe yad odane |  
agniṣ ṭvā viśvabheṣajas  
tasmāt pātv aṃhasaḥ ||  

#### PS_19.30.2
yas tvā vāta āvāty  
adharād uttarād uta |  
āpo yā viśvaśaṃbhuvas  
tās tvā pātv aṃhasaḥ || +++(read pāntv)+++  

#### PS_19.30.3
apa tvan mṛtyuṃ nirṛtim  
apa yakṣmaṃ ni dadhmasi |  
yathā tvam arapā asa  
udojā uttaro bhuvaḥ ||  

#### PS_19.30.4
vaiśvānaro raśmibhir naḥ punātu  
vātaḥ prāṇeneṣiro nabhobhiḥ |  
dyāvāpṛthivī payasā payasvatī  
ṛtāvarī yajñiye mā punītām ||  

#### PS_19.30.5
prajāpatir ṛtubhiḥ pañcabhiḥ  
saṃvatsaro dhāmabhiḥ pātu viśvaiḥ |  
ihaiva prāṇaḥ sakhye no astu  
tam ātmani punar ā veśayāmi ||  

#### PS_19.30.6
vaiśvadevīṃ sūnṛtām ā rabhadhvaṃ  
śuddhā bhavantaḥ śucayaḥ pāvakāḥ |  
tayā gṛṇantaḥ sadhamādeṣu  
vayaṃ syāma patayo rayīṇām ||  

#### PS_19.30.7
vaiśvānarīṃ varcasa ā rabhadhvaṃ  
yasyā āśās tanvo vītapṛṣṭhāḥ |  
īḍayeha sadhamādaṃ madanto  
jyok paśyema sūryam uccarantam ||  

#### PS_19.30.8
avatkaṃ mama bheṣajam  
avatkaṃ parivācanam |  
narācy asi mā tudo  
vanvānā rogabheṣajam ||  

#### PS_19.30.9
śambhuleham ihā hara  
tam u kṣīrā ud asyati |  
tad āsrāvasya bheṣajaṃ  
tad u rogam anīnaśat ||  

#### PS_19.30.10
nadīṣu naḍvalāsu  
kumbheṣu kalaśeṣu ca  
pratīṣecanabheṣajam |  
tat te kṛṇomi bheṣajam +++(Bhatt. tate)+++  
addhi māṃsaṃ pibodakaṃ  
paṭpaṭiṅgaṃ vipaścalaṃ vi paśya ||  

#### PS_19.30.11
avidāma yad aicchāma  
piśācakṣayaṇaṃ haviḥ |  
tena kravyādo hanmaḥ  
sarvāś ca yātudhānyāḥ ||  

#### PS_19.30.12
icchanti tvā padātaya  
icchanti rathinas tvā |  
krīṇanti gobhir aśvair  
amṛtasyeva vā asi ||  

#### PS_19.30.13
amamri nāma bheṣajaṃ  
pṛthivyā adhy udbhṛtam |  
vaktā tan mahyam abravīd  
idaṃ ha pārayād iti ||  

#### PS_19.30.14
cakṣur asi puruṣasya  
cakṣur goś cakṣur arvataḥ |  
cakṣur bhūtasya bhavyasya  
cakṣur apsarasām asi ||  

#### PS_19.30.15
cakṣur asi suparṇasya  
cakṣur aher atho śunaḥ |  
cakṣuḥ sarvasya paśyato  
'tho yad viśvam ejati ||  

#### PS_19.30.16
ādadānaṃ sahasrākṣaṃ  
pratispāśanam abruvam |  
darśaya mā yātudhānān  
darśaya yātudhānyāḥ ||  

### 31

#### PS_19.31.1
atīmām akhyaṃ pṛthivīm  
ati dyām ati sūryam |  
ati viśvam idaṃ bhūtam  
aty akhyaṃ yātudhānyaḥ ||  

#### PS_19.31.2
darśaya mā yātudhānān  
darśaya yātudhānyaḥ |  
aghāyūn sarvān darśaya-  
-iti tvauṣadha ā rabhe ||  

#### PS_19.31.3
evā sahasracakṣo tvaṃ  
prati paśyāsy āyataḥ |  
saho 'si yātudhānajambhanam ||  

#### PS_19.31.4
imāḥ pāre pṛdākvas  
triṣaptā nirjarāyavaḥ |  
tāsāṃ jarāyuṇā vayam  
akṣyāv api vyayāmasy  
aghāyoḥ paripanthinaḥ ||  

#### PS_19.31.5
viṣūcy etu kṛntatī  
pinākam iva bibhratī |  
viṣvak punarbhuvā mano  
'samṛddhā aghāyavaḥ ||  

#### PS_19.31.6
apetaḥ paripanthino  
+'po aghāyur arṣatu |  
na bahavaḥ saṃ śaknavan  
nārbhakā abhi dhṛṣṇavan ||  

#### PS_19.31.7
pretaṃ pādau pra sphurataṃ  
vahataṃ pṛṇato gṛham |  
indrāṇy etu prathamā-  
-ajītāmuṣitā pathā ||  

#### PS_19.31.8
āyam agan phālgumaṇir  
balena baladāḥ saha |  
yenendro dasyūnāṃ vīrām̐  
asurāṇām avātirat ||  

#### PS_19.31.9
varcasā māṃ payasokṣantu devā  
varcasā dyāvāpṛthivī ubhe |  
varco me devaḥ savitā dadhātu  
varco vipraḥ kaśyapo me dadhātu ||  

#### PS_19.31.10
varco ma āpo dadhatu  
varco me vīrudho dadhan |  
bhūtāni sarvāḥ saṅgatya  
varca ā dhur mukhe mama ||  

#### PS_19.31.11
yāḥ purastād vitiṣṭhante  
gāvaḥ pravrājinīr iva |  
vātīkṛtasya bheṣajīḥ  
pippalīḥ pārayiṣṇavaḥ ||  

#### PS_19.31.12
rudrasya mūtram asy  
amṛtasya nābhiḥ |  
pṛthivyāṃ mūlaṃ niṣṭhitam asi  
viṣāṇā nāma vātīkṛtabheṣajī ||  

#### PS_19.31.13
śaṃ te astu matasnābhyāṃ  
śaṃ yakne śaṃ talīdyai |  
śaṃ te pṛṣṭibhyo majjabhyaḥ  
śam astu tanve tava ||  

#### PS_19.31.14
na hi te agne tanvaḥ  
krūram ānaṃśa martyam |  
kapir babhastu tejanaṃ  
svaṃ jarāyu gaur iva ||  

#### PS_19.31.15
tveṣa iva saṃ ca vi ca roruvaṇyate  
yad uttaradrā uparasya khādati |  
śīrṣṇā śiro apsasāpso ardayann  
aṃśūn babhastu haritebhir āśubhiḥ ||  

#### PS_19.31.16
suparṇā vācam akratopa dyavy  
ākhare kṛṣṇā iṣirā anartiṣuḥ |  
ni yan niyanty uparasya niṣkṛtiṃ  
purū reto dadhire sūryasyutaḥ || +++(Bhatt. (⟨ śvi/syū?))+++  

### 32

#### PS_19.32.1
bhagena mā śāṃśapena +++(Bhatt. sāṃśaphena)+++  
sākam indreṇa medinā |  
kṛṇomi bhaginaṃ mā-  
-apa drāntv arātayaḥ ||  

#### PS_19.32.2
yo andho yaḥ punaḥsaro  
bhago vṛkṣeṣv ārpitaḥ |  
bhago me astu śāṃśapo  
'pa drāntv arātayaḥ ||  

#### PS_19.32.3
yathā vṛkṣām̐ abhyabhavaḥ +++(Bhatt. vṛkṣāṃ)+++  
sākam indreṇa medinā |  
evā mā bhaginaṃ kṛṇv  
apa drāntv arātayaḥ ||  

#### PS_19.32.4
apeto nīlalohitaṃ  
jātaṃ himavatas pari |  
kīśmīlam urvarābhyo  
divo jātam anīnaśam ||  

#### PS_19.32.5
abhrāj jātaṃ varṣāj jātam  
atho jātaṃ divas pari |  
atho samudrād jātaṃ  
kīśmīlaṃ nāśayāmasi ||  

#### PS_19.32.6
yo nīhārād yaḥ pruṣvā  
yo adbhyas pari jāyase |  
garbho yo vidyutām asi  
sa naḥ kīśmīla mṛḍaya ||  

#### PS_19.32.7
nodeyīḥ sikatā imāḥ  
sindhutas paryābhṛtāḥ |  
tābhir yamasya kīśmīlaṃ  
saṃbhṛtābhir anīnaśam ||  

#### PS_19.32.8
tvayā pūrvaṃ vibhīdaka  
saṃjitā asurā hatāḥ |  
tvaṃ sapatnacātano  
bhrātṛvyām̐ ava dhūnuṣva || +++(Bhatt. bhrātṛvyāṃ)+++  

#### PS_19.32.9
vi bhinattu vibhīdakas  
tīkṣṇaśṛṅga iva ṛṣabhaḥ |  
atho sapatnān ā dattām  
atho hantu durasyataḥ ||  

#### PS_19.32.10
vyavadhīt sahamānaḥ sapatnān +++(Bhatt. sapatnāṃ)+++  
dviṣato me 'dharām̐ akaḥ |  
abhy abhūd bhūtyobhayām ||  

#### PS_19.32.11
ya āskandaḥ parāskanda  
ākhuḥ kakubha āt krimiḥ |  
upajīkām̐ upakvasān +++(Bhatt. upakvasāṃ)+++  
tān sarvān jambhayāmasi ||  

#### PS_19.32.12
api nahyāmy ākhor  
muñjena mukham āsyam |  
anadaṃ yathā carād  
apaitum urvarābhyaḥ ||  

#### PS_19.32.13
apinahyamukha ākhuḥ  
paroktaḥ prāṭparāṇutaḥ |  
śṛṇāmy asya dantān  
nir akṣau pādayāmasi ||  

#### PS_19.32.14
aśvinā sāraghena mā  
madhunāṅkta śubhaspatī |  
yathā varcasvatīṃ vācam  
āvadāni janām̐ anu ||  

#### PS_19.32.15
yaśā ahaṃ nimiṣate  
pratikhyātre yaśā aham |  
atraimi tad yaśā aham  
uta tatra yaśā aham ||  

#### PS_19.32.16
asmai ca sarvasmai bhūtāya  
sarvasmai ca vipaśyate |  
sarvasmā id ahaṃ yaśāḥ ||  

#### PS_19.32.17
apottudāporṇuhi +++(Bhatt. apottuda* (a)porṇuhi*)+++  
yadīdam asti vā na vā |  
vyandhyaṃ vyalguṇaṃ cakṣur  
akṣībhyāṃ kṛdhi ||  

#### PS_19.32.18
aṅgaṃ hiraṇyayaṃ kṛtvā  
laṅgalāṣam armaṃ ca |  
tad devā apa lumpata ||  

#### PS_19.32.19
cakṣuṣman me mano astu  
cakṣuṣmad dhṛdayaṃ mama |  
cakṣuṣmac cittam astu me  
cakṣuś cakṣuṣmad astu me  
cakṣur ā dhehi me 'kṣyoḥ ||  

anuvāka 8 ||

### 33

#### PS_19.33.1
somo rājā savitā ca rājā  
bhavo rājā bhuvanaṃ ca rājā |  
śarvo rājā śarma ca rājā  
ta u naḥ śarma yacchantu devāḥ ||  

#### PS_19.33.2
ādityair no bṛhaspatir  
bhagaḥ somena naḥ saha |  
viśve devā urv antarikṣaṃ  
ta u naḥ śarma yacchantu devāḥ ||  

#### PS_19.33.3
utāviddhāṃ niṣkhidata-  
-atho śrathnīthāyatām |  
mā no viśve devā  
maruto hetim asthata ||  

#### PS_19.33.4
apām idaṃ nyayanaṃ  
samudrasya niveśanam |  
madhye hradasya no gṛhāḥ  
parācīnā mukhā kṛdhi ||  

#### PS_19.33.5
āyane te parāyaṇe  
dūrvā rohatu puṣpiṇī |  
utso vātra jāyatāṃ  
hrado vā puṇḍarīkavān ||  

#### PS_19.33.6
himasya tvā jarāyuṇā  
śāle pari vyayāmasi |  
śītahradāya no bhuvo  
'gnir dadātu bheṣajam ||  

#### PS_19.33.7
ayaṃ darbho vimanyukaḥ  
svāya cāraṇāya ca |  
manyor vimanyuko  
manyuśamano astu te ||  

#### PS_19.33.8
ayaṃ yo bhūrimūlaḥ  
samudram avagacchati |  
darbhaḥ pṛthivyāṃ niṣṭhitaḥ  
sa te astu vimanyukaḥ ||  

#### PS_19.33.9
vi te hanavyāṃ śaraṇiṃ  
vi te mukhyāṃ nayāmasi |  
yathāvaśo na vādiṣo  
mama cittam upāsāsai ||  

#### PS_19.33.10
yebhiḥ pāśaiḥ parivitto vibaddhaḥ  
parauparāv ārpito aṅgeaṅge |  
vi te cṛtyantāṃ vicṛto hi santi  
bhrūṇaghni pūsan duritāni mṛṣṭām || +++(read mṛṣṭā || (?))+++  

#### PS_19.33.11
trite devā amṛjataina etat  
trita enan manuṣyeṣv amṛṣṭa |  
tato yadi tvā madhye na ārat  
tad ahaṃ tvad brahmaṇāpā karomi || +++(Bhatt. tad (⟨ tvad))+++  

#### PS_19.33.12
marīcīr dhūmaṃ pra viśānu vātam  
udārān gacchota vā nīhāram |  
nadīnāṃ phenam anu tad vi naśyatu  
bhrūṇaghni pūṣan duritāni mṛṣṭām || +++(Bhatt. (⟨ ṣṭā))+++  

#### PS_19.33.13
agne rakṣaḥ prati daha  
yat kumbhyābhir ābhṛtam |  
anādhṛṣyaḥ sa yāsyaty  
abhūj jīvātave ayam ||  

#### PS_19.33.14
yan nakhavad yac chaphavat  
prasūmat kiṃ ca puṣpavat |  
urvā matsyo madhūlakaṃ  
tasya pāsyaty ayam  
anāsrāvam arogaṇam ||  

#### PS_19.33.15
yāḥ samudrāt prasravanti  
devīr himavatas pari |  
āpo yā viśvaśambhuvas  
tā ihā yantu bheṣajīḥ ||  

### 34

#### PS_19.34.1
tvacāpidhāne subhage  
datparistaraṇe kave |  
ekām iva vraje gāṃ  
pari tvā varcasāsicam ||  

#### PS_19.34.2
agreṇīr iva haṃsānāṃ  
prapaśyantī puras patham |  
jihve mā vivyatho mā  
yathāpūrvaṃ tvaṃ vada ||  

#### PS_19.34.3
varcasvad aham udyāsaṃ  
brahmarājanyābhyāṃ  
śudrāya cāryāya ca |  
yasmai ca kāmayāmahe  
sarvasmai ca vipaśyate ||  

#### PS_19.34.4
arvāñcau pādau pra hara-  
-arvācīnaṃ manas tava |  
arvācīnasya te ataḥ  
parāṅ manyuṃ ni vartatām || +++(Bhatt. manyuṃ(⟨ nyuḥ)+++  

#### PS_19.34.5
chāgalāde bhagavo  
'rvāg jyote parastamaḥ |  
ā tvā khalajñakād asmāt  
punar ā vartayāmasi ||  

#### PS_19.34.6
yathā vrīhīn vrīhikhale  
samākurvanti tūlibhiḥ |  
evā te viṣṭhitaṃ manaḥ  
sam ā karomi mām abhi ||  

#### PS_19.34.7
tvam uttamaṃ surabhiṣāṃ  
mādhyamaṃ vahator asi |  
tvayā vadhūr vi jaṅgahe  
taṃ tvā varcasa ā dade ||  

#### PS_19.34.8
mūrdhnas te mūrdhanyebhyo  
'gruvaḥ pativittyāḥ | +++(Bhatt. pativityāḥ (⟨ ttyāḥ))+++  
aukṣaṃ śīrṣata ā dade ||  

#### PS_19.34.9
yaś ca svādmā te aṅgeṣu  
yaḥ premā hṛdaye ca te |  
taṃ tvad ā veśayāmahe  
mayi bhrājāti dīdyat ||  

#### PS_19.34.10
vātaraṃhā vājin bhava yujyamāna  
indrasya yāhi prasave manojavāḥ |  
yuñjantu tvā maruto daivyāsa  
ā te tvaṣṭā patsu javaṃ dadhātu ||  

#### PS_19.34.11
javas te arvan nihito guhā  
yaḥ śyene carati yaś ca vāte |  
tena tvaṃ vājin balavān balena-  
-ājiñ jaya samane pārayiṣṇuḥ ||  

#### PS_19.34.12
āsīyāne 'dhi manasa +++(Bhatt. sī(⟨ śī))+++  
āsīyāne 'dhi cakṣuṣaḥ | +++(Bhatt. sī(⟨ śī))+++  
āsīyānasya vātād bhūtvā- +++(Bhatt. sī(⟨ śī))+++  
-ājiñ jaya samane pārayiṣṇuḥ ||  

#### PS_19.34.13
tanūs te vājin tanvaṃ vahantī  
vāmam asmabhyaṃ dhātu śarma tubhyam |  
ahruto maho dharuṇāya devā  
divyam iva jyotiḥ svar ānamīyāḥ ||  

#### PS_19.34.14
indro mā vakṣad akṣataṃ  
vṛtrahā yo vṛtañjayaḥ |  
sa me rathaṃ sa sārathiṃ  
so aśvān sādhu me nayāt ||  

#### PS_19.34.15
indro mā tena nayatu  
panthā yo abhayaḥ sugaḥ |  
dakṣiṇā pārayāti mā  
mā riṣaṃ samare yudhām ||  

#### PS_19.34.16
hṛtsuke pari ṇo nama +++(Bhatt. (⟨ ṛcchuke?))+++  
pārigaṃ tanve kṛdhi |  
yuyuta parṇinaṃ śaram +++(see 2.70.5c; Bhatt. yuyut (⟨ yūyuvat))+++  
utāparṇaṃ riśād iti ||  

### 35

#### PS_19.35.1
viśve devā idaṃ havir  
ādityāsaḥ saparyata |  
asmin yajñe mā vyathiṣy  
amṛtāya haviṣ kṛtam ||  

#### PS_19.35.2
avyasaś ca vyacasaś ca  
bilaṃ vi ṣyāmi māyayā |  
tābhyām udbhṛtya vedam  
atha karmāṇi kṛṇmahe ||  

#### PS_19.35.3
yasmāt kośād udabharāma vedaṃ  
tasminn antar ava dadhma enam |  
kṛtam iṣṭaṃ brahmaṇo vīryeṇa  
tena mā devās tapasāvateha ||  

#### PS_19.35.4
vaiśvānaro ajījanad  
agnir no navyāṃ sumatim |  
kṣmayā vṛdhāna ojasā ||  

#### PS_19.35.5
sa naḥ pāvaka dīhihy  
agne vaiśvānara dyumat |  
jamadagnibhir āhutaḥ ||  

#### PS_19.35.6
divas pṛṣṭho arocathā  
agnir vaiśvānaro bṛhan |  
jyotiṣā bādhate tamaḥ ||  

#### PS_19.35.7
hariṇasya patatriṇaḥ  
śīrṣṇo bheṣajam ābhṛtam |  
tan nīlavad vi lokavat +++(Bhatt. vi(⟨ dyu?))+++  
tad u kṣetriyanāśanam ||  

#### PS_19.35.8
anvamaṃstānumatir  
anvaṃaṃsta vṛṣāyavaḥ |  
kīnāśā anvamaṃsata-  
-anu gāvo amaṃsata ||  

#### PS_19.35.9
namo astv āyāmibhyo  
nīvibhyo hṛdayāya ca |  
namaḥ kṣetrasya pataye  
namaḥ kṣetrasya patnyai ||  

#### PS_19.35.10
ut te hārdiṃ śocayāmi  
hastenābhimarīmṛśat |  
keśin vṛṣaṇyayā tava +++(Bhatt. (⟨ vṛṣṇyā?))+++  
muṣkau mūrdhā na śuṣyatām ||  

#### PS_19.35.11
agniṣ ṭvā tapatu  
sūryas tvā tapatu  
vātas tvā yuṅktāṃ  
marutaś ca yuñjatām |  
mṛgān marīcīr apy etu te manaḥ ||  

#### PS_19.35.12
ut tvā hanmi nipadanād  
ut tvā hanmi gṛhebhyaḥ |  
mā spṛkṣathā niṣadanāya sādhava  
ut tiṣṭha prehi sabhām ||  

#### PS_19.35.13
ut tuda śimidāvaty  
atho ulkāvatīṃ kuru |  
patye ca śvaśurāya ca ||  

#### PS_19.35.14
vibarhaṃ harāṃsayo rasaṃ  
jñānam ati bhruvoḥ |  
sākam ṛṣe vi nāśaya ||  

#### PS_19.35.15
sākaṃ vātasya dhrājyā  
sākaṃ sūryasya raśmibhiḥ |  
sākaṃ sūryeṇodyatā  
sapatnīṃ nāśayāmasi ||  

### 36

#### PS_19.36.1
dīrghajihvā bṛhadvāco  
yābhir ārdrāṇi vāsāṃsi |  
gāvo ghṛtasya mātaro  
divi bheṣajam akrata ||  

#### PS_19.36.2
arjunīnām apacitāṃ  
kṛṣṇā māteti susrava | +++(Bhatt. (⟨ śuśrava))+++  
muner devasya mūlena  
sarvāś chinadmi tā aham ||  

#### PS_19.36.3
chinadmy āsāṃ prathamāṃ  
chinadmy uta madhyamām |  
atho jaghanyām āsām  
ā chinadmi stukām iva ||  

#### PS_19.36.4
apehi manasas pate  
kim aśastāni śaṃsasi |  
parehi na tvā kāmaye  
vṛkṣān vanāni saṃ cara ||  

#### PS_19.36.5
avaśasā niḥśasā yat parāśasā-  
-upārima yaj jāgrato yat svapantaḥ |  
agnir viśvāny apa duṣkṛtāny  
ajuṣṭāny āre asmad dadhātu ||  

#### PS_19.36.6
yad indra brahmaṇaspata  
uta mṛṣā carāmasi |  
pracetā na āṅgiraso  
dviṣatas pātu tebhyaḥ ||  

#### PS_19.36.7
eha mām uttaraṃ kṛdhi  
sahasva pṛtanāyataḥ |  
vy asmat kṛtyā  
vy asmac chapathām̐ aja ||  

#### PS_19.36.8
yo no dudhūrṣān manasā  
yaś ca pāpena nobhyamāt |  
ākūtiṃ tasya devā  
hṛdaś cittāni vi ṣyata ||  

#### PS_19.36.9
aśva iva dhuri duryogaḥ  
pratīhāya vahe daśa |  
kṛtvānaṃ brahmaṇaspate  
daṃṣṭrābhyām abhi saṃ jahi ||  

#### PS_19.36.10
yo 'nyā adhi prājāyathā  
mūrdhno 'dhy ud avardhatāḥ |  
tvaṃ sapatnacātano  
bhrātṛvyām̐ ava dhūnuṣva || +++(Bhatt. bhrātṛvyāṃ)+++  

#### PS_19.36.11
bahur ayaṃ saṃgaruṣṭo +++(Bhatt. (⟨ san gariṣṭho))+++  
nyakto bhūmyām adhi |  
tenāham asya kartsyāmi  
yathā sthāmā gamiṣyati ||  

#### PS_19.36.12
sthāmāgan bṛhad akṣatraḥ +++(Bhatt. akṣatra(ḥ))+++  
sthāmantākṣṇiṇo 'va syati | +++(Bhatt. (⟨ *-ntākṣṇo ava))+++  
antaṣṭhānasya yo rājā +++(Bhatt. (⟨ anuṣṭhv asya))+++  
sa utthāma gamiṣyati ||  

#### PS_19.36.13
agamad rājā sadanam  
agamat sūryo divam |  
udayan vṛtrahan plīhā  
aṅgarājo avīrahā ||  

#### PS_19.36.14
yathā panthāṃ kavāpatho  
apyeti mahāpatham |  
evā tvaṃ plīhan naḥ plīhi +++(Bhatt. na(ḥ))+++  
yato 'sy abhyāgataḥ ||  

#### PS_19.36.15
indreṇa dattaṃ balam āsurābhyāṃ  
śitaṅgaitac chālvatāyai ca tubhyam |  
tau nudethāṃ kaṇvā aśivā ajuṣṭā  
adhā gṛhāṇāṃ gṛhapā tvam eṣām ||  

#### PS_19.36.16
tvam agne gṛhapatir gṛhāṇāṃ  
tvaṃ prajānāṃ janitāsi dātā |  
tvaṃ nudasva kaṇvā aśivā ajuṣṭā  
sadānvā nirataḥ seda pāpīḥ || +++(Bhatt. (⟨ sedha))+++  

#### PS_19.36.17
carmābhyaḥ krūram ānahya  
hariṇasya bhiyaṃ kṛdhi |  
mṛgām̐ anu pra pātaya +++(Bhatt. mṛgāṃ)+++  
marīcīr anu nāśaya ||  

#### PS_19.36.18
yady asy apsarāvīr  
yadi tvā rakṣo agrabhīt |  
tasmā apaplavaṃ havir  
manasā juhomi te ||  

anuvāka 9 ||

### 37

#### PS_19.37.1
abhi tvā śatapāśayā-  
-atho sahasrapāśayā |  
dāśo matsyam iva tīdena  
mayi badhnāmi te manaḥ ||  

#### PS_19.37.2
ā hi te dakṣiṇaṃ padaṃ  
hṛdayyaṃ dade |  
upasthe padamopi  
ni tvām akri sve vaśe ||  

#### PS_19.37.3
pari tvā gām ivāsaraṃ  
mama patto nipattave |  
tan mārutaṃ ha vairudham  
āvataṃkaraṇaṃ kṛtam ||  

#### PS_19.37.4
ā nayāmi te mano  
aśvam ivāśvābhidhānyā |  
upa te muñce manaḥ  
pador upānahau yathā ||  

#### PS_19.37.5
yathā surā yathā madhu  
yathākṣā adhidevane |  
yathā ha gavyato mana  
evā mām abhi te manaḥ ||  

#### PS_19.37.6
evā kṛṇuṣva mā priyām  
antaḥ kṛṇuṣva mā hṛdi |  
yathā mannāpacetayā  
nānyāsāṃ kīrtayāś cana ||  

#### PS_19.37.7
yasyedaṃ vaiṣṭapaṃ havir  
bhagasya hastayor hitam |  
tenā tvābhi mṛśāmasi  
saubhāgyāya svastaye ||  

#### PS_19.37.8
bhaga memāṃ saṃ baṭ karo  
mā paścān mā paro daghaḥ |  
adhā bhagasya yo bhagas  
tenemāṃ saṃ sṛjā bhaga ||  

#### PS_19.37.9
bhagena tvā saṃ sṛjāmi  
māsureṇa surām iva |  
yathāsasi priyā patyur  
devṛbhyaḥ subhagāsasi ||  

#### PS_19.37.10
ud ito daivyaṃ vaca  
iṣum iva tunnaḥ khide |  
tenā sapatnān māmakān  
sāsahāni jahāni ca ||  

#### PS_19.37.11
agnir mā pātu vasubhiḥ purastāt  
savitādityair abhi pātu dakṣiṇāt |  
indro marudbhir abhi pātu paścād  
viśve devā abhi rakṣantu mottarāt ||  

#### PS_19.37.12
devarakṣasān mā pāhi  
manuṣyarakṣasān mā pāhi |  
viśvasmān mā rakṣasas pāhi ||  

#### PS_19.37.13
asau yas trikakud giriḥ  
śṛṅgābhyām abhitiṣṭhati |  
sa saṃpatatram udyugaṃ  
balāsam iva tiṣṭhatu ||  

#### PS_19.37.14
divyaḥ suparṇa ā patad  
ayodaṃṣṭro ayomukhaḥ |  
sa saṃpatatram udyugam  
ito yakṣmaṃ parā bhavat ||  

#### PS_19.37.15
sākaṃ balāsa pra pata  
cāṣeṇa kikidīvyā |  
sākaṃ vātasya dhrājyā  
saha naśya nihākayā || +++(Bhatt. nasya(⟨ naśya))+++  

### 38

#### PS_19.38.1
mābhi gāyaḥ śābaleyaṃ  
śauṇeyaṃ sādhuvāhinam |  
namas te bhadrayā kṛṇmo  
'vihvṛtā cakṣuṣā tvaṃ  
śamakā śamayāti tvā ||  

#### PS_19.38.2
tṛndhi vi kṣiṇīhi  
peśaḥ kurvāṇikā tvam |  
jāreṇa patyā jakṣatī  
gṛhān gopāyamānikā  
śamakā śamayāti tvā ||  

#### PS_19.38.3
āṅkṣvābhyaṅkṣva-  
-abhyaktā śamanaṃ gamaḥ |  
atho pitṛbhyo gā iccha  
vijñānena bhagena ca  
śamakā śamayāti tvā ||  

#### PS_19.38.4
apehi manasas pāpa-  
-apa krāma parastaram |  
paro nirṛtyā ā cakṣur  
bahutrā jīvato manaḥ ||  

#### PS_19.38.5
bhadraṃ vai varaṃ vṛṇate  
bhadraṃ yuñjanti dakṣiṇam |  
bhadraṃ vaivasvataṃ cakṣur  
bahutrā jīvato manaḥ ||  

#### PS_19.38.6
yan me chidraṃ manaso yac ca vācaḥ  
sarasvatīṃ manyucittaṃ jagāma |  
viśvais tad devaiḥ saha saṃvidānaḥ  
saṃ dadhātu bṛhaspatiḥ ||  

#### PS_19.38.7
sphirā sphirataraṃ  
sphirā āttāraḥ |  
śatahasta samāhara  
sahasrahasta saṃ kira ||  

#### PS_19.38.8
ihaivā kira saṃ kira-  
-ihaiva sphātim asphiram |  
sphireyam astv oṣadhiḥ  
samudrasyeva saṃsravaḥ ||  

#### PS_19.38.9
ut tirā ā gamann upa-  
-ut tirāṇyāgaman | +++(Bhatt. (maṃ ⟨ man))+++  
vṛṣṭe śāpaṃ nadīr iva-  
-iha sphātiṃ samāvahān ||  

#### PS_19.38.10
vi mayūkhā ā yacchantu  
gardabhā iva duryujaḥ |  
muhyantu sarve tantavo  
vṛtā nāḍī vitantrike ||  

#### PS_19.38.11
pra vām īṣve patatāṃ  
pra taṭā pra niveṣṭanam |  
muhyantu sarve tantavo  
andhe vitatavāyyau ||  

#### PS_19.38.12
āyavanī niveṣṭanaṃ  
vratā tasaram īṣve |  
muhyantu sarve tantavo  
andhe vitata vāyyau ||  

#### PS_19.38.13
mayārakārī prathamā-  
-ūrṇavābhir atho śakā |  
devānāṃ patnīḥ kṛttikā  
imaṃ tantum amūmuhan || +++(Bhatt. amūmuhaṃ (⟨ han))+++  

#### PS_19.38.14
agnir na etu prathamaḥ  
puraetā bṛhaspatiḥ |  
adhā bhaga pra ṇo yaccha  
tvaṃ hi dhanadā asi ||  

#### PS_19.38.15
pra ṇaḥ śūdra utāryaḥ  
pra ṇo rājota vṛtrahā |  
atho yat sarvam ātmanvat  
pra ṇo yacchatu dakṣiṇām ||  

#### PS_19.38.16
kavir yajñasya vi tanoṣi panthām  
ṛtasya pṛṣṭhe adhi dīdhyānaḥ |  
yena havyaṃ vahasi deva dūta  
itaḥ pracetā amuto vanīyān ||  

#### PS_19.38.17
madhuhasto madhujihvo  
madhuvarṇo madhuvrataḥ |  
atho madhupraśāsano  
bhago mā varcasāvatu ||  

### 39

#### PS_19.39.1
yā triṣaptaiḥ punar eti  
nānā rūpāṇi bibhratī |  
vācaspatir balā tasyā  
āre hetiṃ dadhātu mat ||  

#### PS_19.39.2
vācā nuttā kṛtyād indravatī +++(Bhatt. (⟨ diddravantī))+++  
jāgratā svapatī kṛtā |  
nuttā pākasya śaṃsena  
pratyak kartāram ṛcchatu ||  

#### PS_19.39.3
yad etad bhūri spardhase  
kṛtyāsmīti manyase |  
pratīcīnā paretya  
viṣād iva viṣamad dhataḥ ||  

#### PS_19.39.4
pareṇaitv aghaśaṃso  
mainena sam arāmahi |  
dyauś cāsmān pṛthivī ca-  
-ubhe pātām aṃhasaḥ ||  

#### PS_19.39.5
yava yāvayāsmad dveṣāṃsi  
yavamayena haviṣā |  
durhārde cakruṣe kṛtyāṃ  
grīvāsu prati muñcatam || +++(Bhatt. muñca ta(m))+++  

#### PS_19.39.6
anyā vo anyām avatv  
anyānyasyā upāvata |  
aśvā iva pravalgantīḥ  
kṛtyāṃ hatauṣadhayo  
'rātiṃ hatauṣadhayaḥ ||  

#### PS_19.39.7
mehopa gā mopa raṃsthāḥ  
pathāṃ durgāṇy anv ihi |  
sapatni naśyatād ito  
dūraṃ gacchādhy okasaḥ ||  

#### PS_19.39.8
yasyās te nāma gṛhnāmi  
yasminn āramasecane |  
ā parasyāḥ parāvataḥ  
sapatnīṃ nāśayāmasi ||  

#### PS_19.39.9
triṃśataṃ trīṃś ca parvatāṃś  
caturaś ca girīn ati |  
sapatnīṃ brahmaṇaspate  
paro bhrūṇāny arpayā ||  

#### PS_19.39.10
un mādayata marutaḥ samudriyā  
ud dyāvāpṛthivī ubhe |  
ut tvā samudra ṛṣantu-  
-ut tvām agnir ayaṃ dahāt || +++(Bhatt. ṛṣantu(⟨ tū)ttvā-)+++  

#### PS_19.39.11
yat sapatnī sapatnyā  
amuṣyā varca ādade |  
adhastād upavādiny  
asau syād aham uttarāt ||  

#### PS_19.39.12
ā te badhnāmy oṣadhiṃ  
sapatnībhyaḥ pracātanīm |  
yathā te 'sad ayaṃ patiḥ  
putrāṇāṃ te bhavat pitā ||  

#### PS_19.39.13
yāny ṛṇāny anuvartāny asmin  
yamasya yena balinā carāmi |  
idaṃ tad agne anṛṇo bhavāmi-  
-idaṃ tad agne avadānam astu ||  

#### PS_19.39.14
yās te sapta pravato yā u tisro  
yās te santi nivato yā abhīvataḥ | +++(Bhatt. santu(⟨ nti?))+++  
arvāvato aṣṭadhā trīṇi rocanā  
tās te agne saṃmanaso bhavantu  
jānan yamāya ni vahā kusīdam ||  

#### PS_19.39.15
yās ta ūrdhvās tanvo jātavedo  
yās tiraścīr uta yā anūcīḥ |  
tābhiṣ ṭvam agne sayujā gṛṇāno +++(Bhatt. tābhiṣ ṭa(⟨ ṣṭva)m)+++  
jānan yamāya ni vahā kusīdam ||  

### 40

#### PS_19.40.1
nāśaya palitaṃ śīrṣṇo  
yaḥ kṛṣṇas tan na ā bhara |  
tam oṣadhe tvaṃ vardhaya  
keśaṃ kṛṣṇataraṃ kṛdhi ||  

#### PS_19.40.2
yathāñjanaṃ tathāsasi  
yathā traikakudaṃ tathā |  
tat saṃbhavāt tat sabhas te +++(Bhatt. (⟨ tastabhus te))+++  
vyucchantīr anūṣasaḥ ||  

#### PS_19.40.3
yatrāsti yatra tiṣṭhati  
yato naśyatvāsinam | +++(Bhatt. naśyatvā(⟨ tyā)sina(⟨ ta)m)+++  
divyaḥ suparṇo abravīd  
etat palitabheṣajam ||  

#### PS_19.40.4
divo nu mā bṛhato antarikṣād  
apāṃ stoko abhy apaptad rasāya |  
sam indriyeṇa payasāham agne +++(Bhatt. agni(⟨ gne))+++  
ṛṣīṇāṃ yajñaiḥ sukṛtāṃ kṛtena ||  

#### PS_19.40.5
yadi vṛkṣād abhy apaptat phalaṃ tad  
yady antarikṣāt tad u vāyur eva |  
yatrāspṛṣṭa tanvo yatra vāsaso  
na tat prāpnoti nirṛtiḥ parastāt ||  

#### PS_19.40.6
abhyañjanaṃ surabhyād u vāsaś  
candraṃ hiraṇyam adhi pūtrimaṃ yat |  
sarvā pavitrā vitatādhy asmiṃc  
chataṃ jīvāti śaradas tavāyam ||  

#### PS_19.40.7
yaḥ kīkasāḥ praśṛṇāti +++(Bhatt. kīkasā(ḥ))+++  
talīḍyam upatiṣṭhati |  
parāsthaṃ sarvaṃ jāyānyaṃ  
yaḥ kaś ca kakubhi śritaḥ ||  

#### PS_19.40.8
pakṣī jāyānyaḥ patati  
ya āviśati pūruṣam |  
tasyāhaṃ veda te nāma +++(Bhatt. vaida (misprint))+++  
yato jāyānya jāyase ||  

#### PS_19.40.9
veda vai te nāma  
yato jāyānya jāyase |  
kathaṃ hi tatra tvaṃ hanyā  
yat kuryām ahaṃ haviḥ ||  

#### PS_19.40.10
ya āsyaṃ praviśati  
karoty udaraṃ mahat |  
yakṣmo yo atra jāyase  
taṃ jāyānyam anīnaśam ||  

#### PS_19.40.11
ārohān me mukhaṃ jātam  
ārohāj jaghanaṃ mama |  
ārohāt sarvā jātāsmy +++(Bhatt. jātāsmi(nn))+++  
ṛṣabhasyopayodhanāt ||  

#### PS_19.40.12
svādīyasī surāyā  
lavaṇāc cārumattarā |  
gobhyo vanīyasīd aham ||  

#### PS_19.40.13
yāṃ tvā vāto 'vārayad  
ārdranābhā maharṣabhaḥ |  
tasyās te devi pṛthivyā  
ahaṃ saṃvananaṃ dada  
ā te śauṣkāsyaṃ dade ||  

#### PS_19.40.14
yuktau manasā saṃ suretasā  
devebhyo havyaṃ kṛṇavāva sādhu |  
yeṣāṃ bhāgas ta idaṃ juṣantām  
avikṣubdhāv udayāva bhadrayā ||  

#### PS_19.40.15
yena devā jyotiṣā dyām udāyan  
yenādityā vasavo yena rudrāḥ |  
yenāṅgirasaḥ svar āruruhus  
tenod ayāva yajamānau svasti ||  

#### PS_19.40.16
yaṃ papācāditiḥ putrakāmā  
yena prajāḥ kaśyapaḥ paryagṛhnāt |  
ya odanaḥ pacyate vaiśvadevaḥ  
sa no yame akṣito bhāgo astu ||  

anuvāka 10 ||

### 41

#### PS_19.41.1
somasya prāṇaḥ pavate purastād  
dakṣiṇata aindra ā vātu vātaḥ |  
asya diśo māturo yā pratīcī  
sa no devāḥ śivo astv iha vātaḥ ||  

#### PS_19.41.2
mitrasya prāṇaḥ pavate ya uttarād  
bṛhaspater ūrdhva ud vātu vātaḥ |  
yo antarikṣam anu vāti vidvān  
sa no devaḥ śivo astv iha vātaḥ ||  

#### PS_19.41.3
ya uttarāt pavate yaḥ purastād  
yo dakṣiṇāt pavate yaś ca paścāt |  
ūrdhvām̐ uddeśām̐ anu yaḥ pravāti  
sa no devaḥ śivo astv iha vātaḥ ||  

#### PS_19.41.4
trīṇy antarikṣāṇy anu vāsi  
vāta tisro vāsi parāvataḥ |  
sahasrākṣau vṛtrahā pāhy  
arvāṅ vinudaṃ kṣetriyaṃ rapaḥ ||  

#### PS_19.41.5
na tatra dāraḥ kṛpaṇaṃ sasāra  
na pratighnānā rudatī na bibhratī |  
indro no yatrorukṛd vicakṣaṇaḥ  
sa no *'jyāni mahatīṃ ni yacchāt ||  

#### PS_19.41.6
indraḥ senāṃ mohayatu  
maruto ghnantv ojasā |  
agner vātasya dhrājyā  
tān viṣūco vi nāśaya ||  

#### PS_19.41.7
na dyaur eṣāṃ na pṛthivī  
nāditir na dhanaṃjayā | +++(Bhatt. ni(⟨ na))+++  
cakṣūṃṣy agnir ā dhattāṃ  
punar yantu parājitāḥ ||  

#### PS_19.41.8
amitrāṇāṃ daraya grāmam indra  
yo naḥ śatrur abhyeti jighāṃsan |  
yathaiṣām indranuttānām  
agninā veśo anu vartayāni me || +++(Bhatt. (⟨ viśo?))+++  

#### PS_19.41.9
jihmaṃ yugaṃ kṛṇvatām indranuttāḥ  
parācīnaiḥ pathibhir yantu riṣyantaḥ | +++(Bhatt. yanta(⟨ ntu))+++  
tañ jayanto anv āsadema-  
-agninā veśo anu vartayantaḥ ||  

#### PS_19.41.10
amitrāṇāṃ grāmam upayuktam  
indreṇa nuttaṃ vi radāty agniḥ |  
satvānaḥ santv anumādyā ime  
yebhyaś carāmi haviṣā ghṛtena ||  

#### PS_19.41.11
aryamaṇaṃ hi devaṃ bhadraṃ  
kanyā yam ayakṣata |  
sa enā vṛtrahā deva  
ito muñcātu māmutaḥ ||  

#### PS_19.41.12
iyaṃ te rājan varuṇa  
jāmikā kṛṇute haviḥ |  
tasyai patiṃ ny ā vaha  
subhadraṃ pratikāmyam ||  

#### PS_19.41.13
ā krandaya dhanapate  
varam āmanasaṃ kṛṇu |  
sarvaṃ pradakṣiṇaṃ kṛdhi  
patim asyai pratikāmyam ||  

#### PS_19.41.14
ā paścād ā purastād  
ottarād adharād uta |  
pūrṇā bhagasya vartanis  
tenemām abhi vartayāmasi  
varcasā ca bhagena ca ||  

#### PS_19.41.15
nāsṛg asti pataṅgasya  
tardasya maśakadyāḥ |  
na saṃpatatram udyugo +++(Bhatt. om. na)+++  
nyag glaur atra bhaviṣyati || +++(K nyaṃ glau tatra; Bhatt. na glaur atra)+++  

#### PS_19.41.16
apadasvad apādasat  
tuṇḍivyadhmāpādasat |  
apāpacid ito 'dasad  
apeto glaur naśiṣyaty  
apivyadhman naśiṣyati ||  

#### PS_19.41.17
yathā sūryaś candramasam  
udyann evāpagūhati |  
evā tvam ugra oṣadha  
imāṃ glāvam apagūhatād itaḥ ||  

### 42

#### PS_19.42.1
apadasvad apādasat  
tuṇḍivyadhmāpādasat |  
apāpacid ito 'dasad  
apeto glaur naśiṣyaty  
apivyadhman naśiṣyati ||  

#### PS_19.42.2
mā śile mā śilāvati  
mā te śeṣi śilaṃ cana |  
yāvac chilasya te śilaṃ  
tāvac cheṣaḥ śilaṃ tava || +++(Bhatt. tāvacchṣa(⟨ ṣaṃ))+++  

#### PS_19.42.3
yathā yūpāgrād udakaṃ  
viniṣṭaṃ bhūmim aśnute |  
evā tvam arase śile  
viniṣṭā bhūmim aśnuhi ||  

#### PS_19.42.4
vajro 'si sapatnahā  
tvayādya vṛtraṃ sākṣīya |  
tvām adya vanaspate  
vṛkṣāṇām ud ayuṣmahi ||  

#### PS_19.42.5
sa na indra purohito  
viśvatas pāhi rakṣasaḥ |  
abhi gāvo anūṣata-  
-abhi dyumnaṃ bṛhaspate ||  

#### PS_19.42.6
prāṇa prāṇaṃ trāyasva-  
-aso asave mṛḍa |  
nirṛte nirṛtyā naḥ pāśebhyo muñca ||  

#### PS_19.42.7
hatsuke pari ṇo nama +++(Bhatt. ⟨ ṛcchuke?)+++  
pārigaṃ tanve kṛdhi |  
yuyuta parṇinaṃ śaram +++(see 2.70.5c; Bhatt. yuyut (⟨ yūyuvat))+++  
utāparṇaṃ riśād iti ||  

#### PS_19.42.8
prajāpatiṣ ṭvā prajayā  
saṃ putreṇa sṛjatu saṃ bhagena |  
diṣṭaṃ deṣṭīha kāmo brāhmaṇasya  
pumāṃsaṃ dhatsva savituḥ savena ||  

#### PS_19.42.9
pra tvā sarpatv aṅkataḥ  
kumāraḥ puruṣād adhi |  
ṛtor yam ṛtviyād adhi  
yaṃ te dhātā acīkl̥pat ||  

#### PS_19.42.10
yaṃ te dhātā yaṃ te tvaṣṭā  
yaṃ te brahmācīkl̥pat |  
taṃ tvaṃ putraṃ vindasva  
tasmai tvaṃ jīva jīvase ||  

#### PS_19.42.11
dhvasrās tiṣṭhanti rajasā samaktā  
yajñasya hotrāḥ pruśitāso aśnāḥ |  
āsāṃ somasya yad ihāvayanti  
tad amūtra yajamānasya rūpam ||  

#### PS_19.42.12
ye brāhmaṇaṃ varco hitvāya malvā  
reṇo varṇena paridhāpayanti | +++(Bhatt. (ā)reṇo; read reṇor?)+++  
āsāṃ somasya yad ihāvayanti  
tad amūtra yajamānasya rūpam ||  

#### PS_19.42.13
asārathiḥ sumanaso yathā ratho  
hitvā savyaṣṭhāṃ rakṣaso yāti yāmam |  
evā yajño yajamānaṃ jahāti  
yatra somyaṃ somapīthān nayanti ||  

#### PS_19.42.14
chandāṃsi tad yajamānasya yanti  
yatra somyaṃ somapīthān nayanti |  
abrāhmaṇo yat pibati somam asya  
tad vai chidraṃ dakṣiṇayāpidheyam ||  

#### PS_19.42.15
'bradhno 'si vājī paripānī  
prathamā devebhyas paryābhṛtā |  
mā te riṣaṃ khanitā  
yasmai ca tvā khanāmasi ||  

#### PS_19.42.16
mā devāḥ pāpam ārāma  
mā karta pāpayāmuyā | +++(Bhatt. (⟨ kartaṃ?))+++  
māhaṃ pariṣyajo hastam  
ā rapsi dhanakāmyā ||  

#### PS_19.42.17
mā mā devāḥ parā dāta  
mā mā karta vyādhyam |  
māhaṃ pariṣvajaḥ śira  
ā rapsi mo ahaṃ mṛṣi ||  

### 43

#### PS_19.43.1
pratīkaṃ me vicakṣaṇam  
akṣau me madhukāśinī |  
karṇābhyāṃ bhūrisusravaḥ ||  

#### PS_19.43.2
jihvā me madhusaṃsrāvā  
jihvā me madhuvādinī |  
tayāham adya jihvayā-  
-udyāsaṃ madhumad vacaḥ ||  

#### PS_19.43.3
yathā madhu madhukṛtaḥ  
saṃbharanti madhāv adhi |  
evāham adya chandobhir  
udyāsaṃ madhumad vacaḥ ||  

#### PS_19.43.4
vāyoḥ pūtaḥ pavitreṇa  
pratyak somo adhiśritaḥ |  
indrasya yujyaḥ sakhā ||  

#### PS_19.43.5
yat kiñ cedaṃ varuṇa daivye jane  
abhidrohaṃ manuṣyāś caranti |  
ati cet tava dharmā yuyopima  
mā nas tasmād enaso deva rīriṣaḥ ||  

#### PS_19.43.6
āpo asmān mātaraḥ sūdayantu  
ghṛtena no ghṛtapavaḥ punantu | +++(Bhatt. pava (⟨ puvaḥ))+++  
viśvaṃ hi ripraṃ pravahanti devīr  
ud id ābhyaḥ śucir ā pūta emi ||  

#### PS_19.43.7
mitraś ca samrāḍ varuṇaś ca rājā  
tau te bhakṣaṃ kṛṇutāṃ prātar agne |  
tayor aham anu bhakṣaṃ kṛṇomi  
sūryavarcā bhaga bhakto na ā viśa ||  

#### PS_19.43.8
sūryavarcā na ā viśa  
viśvavin manasas patiḥ |  
anehā soma jāgṛvir  
indraḥ prīta stuto nṛbhiḥ ||  

#### PS_19.43.9
indra prītasya te vayaṃ  
śukrasya rocanāvataḥ |  
bhakṣīmahi prajām iṣaṃ  
sāhasrasya yaśasvinaḥ ||  

#### PS_19.43.10
agniḥ prātaḥsavane pātv asmān  
vaiśvānaraḥ pathikṛd viśvakṛṣṭiḥ |  
sa naḥ pāvako draviṇe dadhāty  
āyuṣmantaḥ sahabhakṣāḥ syāma ||  

#### PS_19.43.11
viśve devā maruta indro asmān  
asmin dvitīye savane na jahyuḥ |  
āyuṣmantaḥ priyam eṣāṃ vadanto  
vayaṃ devānāṃ sumatau syāma ||  

#### PS_19.43.12
idaṃ tṛtīyaṃ savanaṃ kavīnām  
ṛtena yac camasaṃ samairayan |  
saudhanvanā amṛtam ānaśānāḥ  
sviṣṭin no abhi vasyo nayātha ||  

#### PS_19.43.13
saṃ saṃ sravantu nadyaḥ  
saṃ vātāḥ saṃ patatriṇaḥ |  
yajñam imaṃ vardhayatā giraḥ  
saṃsrāvyeṇa haviṣā juhomi ||  

#### PS_19.43.14
imaṃ homā yajñam avata-  
-imaṃ saṃsrāvaṇā uta |  
yajñam imaṃ vardhayatā giraḥ  
saṃsrāvyeṇa haviṣā juhomi ||  

#### PS_19.43.15
rūpaṃrūpaṃ vayovayaḥ  
saṃrabhyainaṃ pari ṣvaje |  
yajñam imaṃ catasraḥ pradiśo vardhayantu  
saṃsrāvyeṇa haviṣā juhomi ||  

### 44

#### PS_19.44.1
syūtā devebhir amṛtair na āgann  
ukhā svasāram adhi me dimasthāt | +++(Bhatt. me (⟨ ve))+++  
satyaṃ pūrvā ṛṣayaś cākṛpānā +++(Bhatt. pūrvaṃ)+++  
yajñapateḥ su pra tirantv āyuḥ ||  

#### PS_19.44.2
ukhāṃ sravantīm agadām akarma  
tvaṣṭā vāyuḥ pṛthivy antarikṣam |  
yata ścutad dhutam agnau tad astu  
na tat prāpnoti nirṛtiḥ parastāt ||  

#### PS_19.44.3
antar agnāv aścutat stoka eṣa +++(Bhatt. aścuta(t))+++  
nainaṃ suvātai nirṛtiḥ parastāt |  
viśvāvasor haviṣo vāvṛdhāno  
'yaṃ yajñaḥ sukṛtām etu lokam ||  

#### PS_19.44.4
śyeno 'si gāyatracchandā anu tvā rabhe  
svasti mā saṃ pāraya ||  

#### PS_19.44.5
samrāḍ asi triṣṭupchandā anu tvā rabhe  
svasti mā saṃ pāraya ||  

#### PS_19.44.6
svaro 'si gayo 'si jagacchandā anu tvā rabhe  
svasti mā saṃpāraya ||  

#### PS_19.44.7
trāyamāṇe sarvavide mā pari dehi |  
sarvavid dvipāc ca sarvaṃ  
rakṣa catuṣpād yac ca naḥ svam ||  

#### PS_19.44.8
sarvavid viśvavide mā pari dehi |  
viśvavid dvipāc ca sarvaṃ  
rakṣa catuṣpād yac ca naḥ svam ||  

#### PS_19.44.9
viśvavit kalyāṇyai mā pari dehi |  
kalyāṇi dvipāc ca sarvaṃ  
rakṣa catuṣpād yac ca naḥ svam ||  

#### PS_19.44.10
kalyāṇi trāyaṃāṇāyai mā pari dehi |  
trāyamāṇe dvipāc ca sarvaṃ  
rakṣa catuṣpād yac ca naḥ svam ||  

#### PS_19.44.11
vi khana vi ruja vi jahy  
atraivānākṛtaś cara |  
sam aham āyuṣā saṃ mayāyuḥ ||  

#### PS_19.44.12
vi khana vi ruja vi jahy  
atraivānākṛtaś cara |  
sam ahaṃ varcasā saṃ mayā varcaḥ ||  

#### PS_19.44.13
vi khana vi ruja vi jahy  
atraivānākṛtaś cara |  
sam ahaṃ tejasā saṃ mayā tejaḥ ||  

#### PS_19.44.14
vi khana vi ruja vi jahy  
atraivānākṛtaś cara |  
sam ahaṃ prajayā saṃ mayā prajā ||  

#### PS_19.44.15
vi khana vi ruja vi jahy  
atraivānākṛtaś cara |  
sam ahaṃ paśubhiḥ saṃ mayā paśavaḥ ||  

#### PS_19.44.16
divo reto 'si pṛthivyā nabhyam |  
nabhyam asi nabhyaṃ mā kṛṇu ||  

#### PS_19.44.17
divo reto 'si pṛthivyāḥ śaktiḥ |  
śaktir asi śaktaye te vidheyam ||  

#### PS_19.44.18
divo reto 'si pṛthivyā vittiḥ |  
vittir asi vittaye te vidheyam ||  

#### PS_19.44.19
divo reto 'si pṛthivyāḥ puṣṭiḥ |  
puṣṭir asi puṣṭaye te vidheyam ||  

#### PS_19.44.20
divo reto 'si pṛthivyā bhūtiḥ |  
bhūtir asi bhūtaye te vidheyaṃ  
bhūtir asi bhūtāsi bhūyāsam ||  

#### PS_19.44.21
śukro 'si bhrājo 'si |  
sa yathā tvaṃ bhrājato bhrājo 'sy  
evāhaṃ bhrājato bhrājyāsam ||  

#### PS_19.44.22
sāyaṃsāyaṃ gṛhapatir no agniḥ  
prātaḥprātaḥ saumanasasya dātā |  
vasorvasor vasudhāna edhi  
vayaṃ tvendhānās tanvaṃ puṣema ||  

#### PS_19.44.23
prātaḥprātar gṛhapatir no agniḥ  
sāyaṃsāyaṃ saumanasasya dātā |  
vasorvasor vasudhāna edhi-  
-indhānās tvā śataṃ himā ṛdhema ||  

#### PS_19.44.24
yo na āviḥ śapati yaś ca stāyad  
yadi cittyā manyunā yat sapatnaḥ | +++(Bhatt. stāyadicityo (⟨ dyadacittyā))+++  
agniṣ ṭān pāśān pra mumoktu devo  
yāvayatu śapathām̐ varuṇo dhṛtavrataḥ ||  

anuvāka 11 ||

### 45

#### PS_19.45.1
prāgnaye vācam īraya  
vṛṣabhāya kṣitīnām |  
sa naḥ parṣad ati dviṣaḥ ||  

#### PS_19.45.2
yaḥ parasyāḥ parāvatas  
tiro viśvābhirocate |  
sa naḥ parṣad ati dviṣaḥ ||  

#### PS_19.45.3
yo rakṣāṃsi nijūrvaty  
agniḥ śukreṇa śociṣā |  
sa naḥ parṣad ati dviṣaḥ ||  

#### PS_19.45.4
yo viśvābhi vipaśyati  
bhuvanā saṃ ca paśyati |  
sa naḥ parṣad ati dviṣaḥ ||  

#### PS_19.45.5
madhu vātā ṛtāyate  
madhu kṣaranti sindhavaḥ |  
mādhvīr gāvo bhavantu naḥ ||  

#### PS_19.45.6
madhu naktam utoṣaso  
madhumat pārthivaṃ rajaḥ | +++(Bhatt. om. |)+++  
mādhvīr naḥ santv oṣadhīḥ ||  

#### PS_19.45.7
madhumān no vanaspatir  
madhumām̐ astu sūryaḥ |  
madhu dyaur astu naḥ pitā ||  

#### PS_19.45.8
āpo hi ṣṭhā mayobhuvas  
tā na ūrje dadhātana |  
mahe raṇāya cakṣase ||  

#### PS_19.45.9
yo vaḥ śivatamo rasas  
tasya bhājayateha naḥ |  
uśatīr iva mātaraḥ ||  

#### PS_19.45.10
tasmā araṅgamāma vo  
yasya kṣayāya jinvatha |  
āpo janayathā ca naḥ ||  

#### PS_19.45.11
āyaṃ gauḥ pṛśnir akramīd  
asadan mātaraṃ punaḥ |  
pitaraṃ ca prayaṃtsvaḥ ||  

#### PS_19.45.12
asya prāṇād apānaty  
antaś carati rocanā |  
vy akhyan mahiṣo divam ||  

#### PS_19.45.13
triṃśad dhāma vi rājati  
vāk pataṅgāya śiśriyat |  
prati vastor aha dyubhiḥ ||  

#### PS_19.45.14
yac chakrā vācam āruhann  
antarikṣaṃ siṣāsantaḥ |  
saṃ devā amadan vṛṣā || +++(Bhatt. amadaṃ (⟨ dan))+++  

#### PS_19.45.15
śakro vācam adhiṣṭhāya-  
-uruvāco asṛṣṭa hi |  
mahiṣā amadan divi || +++(Bhatt. amadaṃ (⟨ dan))+++  

#### PS_19.45.16
śakro vācam asṛṣṭa hi  
dhāmadharman vi rājati |  
vimadaṃ barhir ā sarat || +++(Bhatt. vimadaṃ (⟨ dan))+++  

### 46

#### PS_19.46.1
dhruvo 'si dharuṇo 'stṛto  
viśvakarmaṇā sudhṛtaḥ |  
mā tvā samudra ud vadhīn mā suparṇo  
'vyathamāna imaṃ dṛṃha ||  

#### PS_19.46.2
āṣāḍho 'si sahamānaḥ sahasva-  
-ārātiṃ sahasva pṛtanāyataḥ |  
sahasravīryo 'si sa imaṃ jinva ||  

#### PS_19.46.3
adbhyaḥ saṃbhūto 'si pṛthivyā rasāc ca  
viśvakarmaṇaḥ samavartathā adhi |  
tasya tvaṣṭā vidadhad eti rūpaṃ  
vidvān tat te devam ājānam agre || +++(Bhatt. om. vidvān)+++  

#### PS_19.46.4
ṣaṣṭiś cādhvaryo navatiś ca pāśā  
hotāram agnim antarā vicṛttāḥ |  
sinanti pākam ati dhīra ety  
ṛtasya panthām anv eti vidvān ||  

#### PS_19.46.5
yo adhvaryuḥ sapta hotrāṇi vidvān  
pūrvo hotur yajata ājigharti |  
ūrdhvaṃ sa yajñam adhvaraṃ kṛṇoti  
ya īṃ ciketa haviṣo vibhāge ||  

#### PS_19.46.6
atro vibhaktari haviṣo vibhāge  
mā nir bhākṣīd bhāginaṃ mopahaty |  
mo abhāgo vidita yo mumoha ||  

#### PS_19.46.7
vāta ā vātu bheṣajaṃ  
śambhu mayobhu no hṛde |  
pra ṇa āyūṃṣi tāriṣat ||  

#### PS_19.46.8
uta vāta pitāsi na  
uta bhrātota naḥ sakhā |  
sa no jīvātave kṛdhi ||  

#### PS_19.46.9
yad ado vāta te gṛhe  
nihitaṃ bheṣajaṃ guhā |  
tasya no dehi jīvase ||  

#### PS_19.46.10
yo na jīvo 'si na mṛto  
devānām amṛtagarbho 'si svapna |  
varuṇaṇī te mātā yamaḥ pitā ||  

#### PS_19.46.11
yathā kalāṃ yathā śaphaṃ  
yatha rṇaṃ saṃnayanti |  
evāha duṣvapnyaṃ sarvam +++(Bhatt. duḥsvapnyaṃ)+++  
apriye saṃ nayāmasi ||  

#### PS_19.46.12
ararur nāmāsi taṃ tvā svapna tathā vidma  
sa naḥ svapna susvapnyatāṃ dhehi ||  

#### PS_19.46.13
naitasyāgre havir adanti devā  
nirbhakta eṣa sukṛtasya lokāt |  
pāpīṃ dhiyaṃ jujuṣa ātmanaiṣa  
sa hi duṣkṛn manuṣyeṣv antaḥ ||  

#### PS_19.46.14
yo mātṛhā pitṛhā  
svasṛhā ye ca duṣkṛtaḥ |  
vidhiṣau te amṛkṣata  
malaṃ manuṣyā iva ||  

#### PS_19.46.15
etad evaitaṃ nirarṣur devā  
bhrūṇaghnyā lokam apy ety eṣaḥ |  
na te cṛtye haviṣā nāthitasya rāṣṭram  
ete śakrā vi cṛtanti pāśam ||  

### 47

#### PS_19.47.1
ya ākho yo vyukho  
vīṇavām̐ iha sarpati |  
taṃ pari paribheṣajaṃ  
vṛścikajambhanam asi ||  

#### PS_19.47.2
mayūro atti vṛścikaṃ  
mayūraṃ vayam admasi |  
taṃ pari paribheṣajaṃ  
vṛścikajambhanam asi ||  

#### PS_19.47.3
āpa id vā u bheṣajīr  
āpo amīvacātanīḥ |  
āpo viśvasya bheṣajīr  
āpo vṛścikajambhanīḥ ||  

#### PS_19.47.4
tvam agne vratapā asi  
deva ā martyeṣv ā |  
tvaṃ yajñeṣv īḍyaḥ ||  

#### PS_19.47.5
yad vo vayaṃ pramināma vratāni  
viduṣāṃ devā aviduṣṭarāsaḥ |  
agniṣ ṭad viśvād ā pṛṇātu vidvān  
somasya yo brāhmaṇām̐ āviveśa ||  

#### PS_19.47.6
ā devānām api panthām aganma  
yac chaknavāma tad anu pravodhum |  
agnir vidvān sa yajāt sa id dhotā  
so adhvaraṃ sa ṛtūn kalpayāti ||  

#### PS_19.47.7
ut tudā i śimidvatīṃ  
vi duryoṇā iva dupadā i |  
ud asyāḥ pātayā manaḥ  
śaśvatībhyaḥ samābhyaḥ ||  

#### PS_19.47.8
pakvaṃ māṃsam ivāsinā  
śakuniprapatanāṃ kṛdhi |  
mṛgām̐ anu pra pātaya  
marīcīr anu nāśaya ||  

#### PS_19.47.9
viṣvañcau gāvāv ā kuru  
viṣvañcau yugyā uta |  
utāsau sūrya ūrdhvaṃ  
viṣvañcau vāṃ vy ā karat ||  

#### PS_19.47.10
viṣam ugraṃ viṣaṃ sthiraṃ  
viṣasya mahimā mahān |  
viṣaṃ parasvataḥ śiraḥ  
śatadhā vy apātayat ||  

#### PS_19.47.11
saṃ daha vrajaṃ yathā  
vasudhā vasu vartayat |  
yaṃ viṣa prasarpasi  
sam agnir iva taṃ daha ||  

#### PS_19.47.12
gṛhāṇa māṃsāny  
ava lomāni pātaya |  
pāṃśūn kṛkāṭa ā vāpāc chindhy  
uttānapādam ardaya ||  

#### PS_19.47.13
madhor ahaṃ madhutaro  
madhughān madhumattaraḥ | +++(Bhatt. -mattarā(⟨ raḥ))+++  
āsani kila me madhu  
mukhe nimandanaṃ kṛtam ||  

#### PS_19.47.14
mām it tvam abhi cākaśo  
mṛgas tṛṣyann ivodakam |  
adhaspadān ma ud vadān  
maṇḍūko gośaphād iva ||  

#### PS_19.47.15
ud vadā me adhaspadān  
maṇḍūko gośaphād iva |  
atho 'pa cakrā āsāsai  
śvā bandha ivāhataḥ ||  

### 48

#### PS_19.48.1
ā vada bahulaṃ goṣṭhaṃ  
suvīraṃ bahupūruṣam |  
yatheto na pramīyātā  
evā me goṣṭham ā vada ||  

#### PS_19.48.2
ā vada duhituṣ pate  
bhrātur jāmātar ā vada |  
paścā ta udbhūtaḥ sphigaḥ  
kiṣkindhānām avīr jahi ||  

#### PS_19.48.3
yad ulūko vadati mogham etad  
yat kapotaḥ padam agnau kṛṇoti |  
śrutakarṇāya kavaye stomyāya  
tasmai yamāya namo astv adya ||  

#### PS_19.48.4
ya aindrāḥ pāśā ye ca vāruṇā  
āre asmat tān devī nirṛtir dadhātu ||  

#### PS_19.48.5
ye vaiśvānarāḥ pāśā ye ca mārutā  
āre asmat tān devī nirṛtir dadhātu ||  

#### PS_19.48.6
ye vaiśvadevāḥ pāśā ye ca vaiśvakarmaṇā  
āre asmat tān devī nirṛtir dadhātu ||  

#### PS_19.48.7
nārade kitave varuṇe soma  
aicchan mahimānaṃ mahāntam |  
avindat taṃ viśvakarmā samudre  
akṣāṇāṃ klandam ainam asmin dadhāmi ||  

#### PS_19.48.8
yad dhastayor yac cakṣuṣor  
mano yat praviveśa te |  
skandān asya praskandena  
klandena klandayāmi tat ||  

#### PS_19.48.9
tisro devīr apsarasa ākaikā sākaikā pretaprayām ety ekasyā nāma |  
juṣāṇā apsarasa ājyasya sahaso vyantu svāhā ||  

#### PS_19.48.10
atyākṣaṃ tvā manasā- +++(Bhatt. manasā atyak-)+++  
-atyākṣaṃ hṛdayena tvā |  
atyākṣaṃ sarvair aṅgais tvā  
tathā hi tyajanaṃ kṛtam ||  

#### PS_19.48.11
imā yāḥ prati nandatha  
striyaḥ pumāṃsam anvitam |  
sarvāḥ saṃgatya brūta  
tejane tyajanaṃ kṛtam ||  

#### PS_19.48.12
tyajanaṃ me dyāvāpṛthivī adhātāṃ  
tyajanaṃ devaḥ savitā bṛhaspatiḥ |  
agniś ca tubhyaṃ sūryaś ca  
tejane tyajanaṃ kṛtam ||  

#### PS_19.48.13
saṃ divaḥ saṃ pṛthivyāḥ  
saṃ vātāt saṃ nadībhyaḥ |  
saṃskandam indra ābharat  
sa āgāt so 'gād idam ||  

#### PS_19.48.14
saṃskandam oja ojasā  
devebhir nāma te hitam |  
hiraṇyanāma nāma te +++(Bhatt. iraṇyaṃ nāma)+++  
saṃskandāsy oṣadhe ||  

#### PS_19.48.15
saṃ samudro nadībhiḥ  
saṃ dyāvāpṛthivī ubhe |  
saṃ jāyā patyā yonyāṃ  
saṃskandāsy oṣadhe ||  

#### PS_19.48.16
saṃ te śīrṣṇaḥ kapālāni  
saṃ yoniṃ saṃgavīnyau |  
saṃ te sarvāṇy aṅgāni  
saṃ skandenābhi dadhmasi ||  

#### PS_19.48.17
śriyaṃ dhātur mayi dhehi +++(Bhatt. dhātar)+++  
śriyā mādhipatiṃ kṛṇu |  
viśām īśāno maghavān  
indro mā yaśasā nayat ||  

#### PS_19.48.18
mayi tyad indriyaṃ bṛhan  
mayi dakṣa uta kratuḥ |  
gharmas triś cid vi bhātu mā  
gāyatrīcchandasā virāḍjyotiṣā  
tasya doham aśīya || +++(Bhatt. tasyād, cf. VSM 38.28b tásya dóham aśīmahi)+++  

#### PS_19.48.19
arkāsadhasthau kavimātariśvānau yamāṅgirasaḥ |  
yaśasvinaṃ mā devā yaśasaḥ kṛṇuta svāhā ||  

anuvāka 12 ||

### 49

#### PS_19.49.1
indraṃ vayaṃ vaṇijo havāmahe  
sa nas trātā pura etu prajānan |  
ghnann arātiṃ paripanthinaṃ mṛgaṃ  
sa īśāno dhanadā astu mahyam ||  

#### PS_19.49.2
paṇo no astu prapaṇo vikrayaś ca  
pratipaṇo no dhaninaḥ kṛṇotu |  
saṃrarāṇā āhutiṃ juṣantāṃ  
śunaṃ no astu caritam utthitaṃ ca ||  

#### PS_19.49.3
yat paṇena pratipaṇaṃ carāmi  
svena devā dhanam icchamānaḥ |  
indro me tasmin rucam ā dadhātu  
bṛhaspatiḥ savitā somo agniḥ ||  

#### PS_19.49.4
ye vaḥ panthā bahavo devayānā  
anu dyāvāpṛthivī saṃcaranti |  
teṣām ahaṃ māṃ varcasyā dadhāmi  
yathā krītvā dhanam ā vahāni ||  

#### PS_19.49.5
viddhavāsase nirṛter +++(Bhatt. nirṛti(te?)r)+++  
ye ca pāśā apaśritāḥ |  
tebhyaḥ pra mucyate varmī  
viṣkandham upa sādayan ||  

#### PS_19.49.6
na vai tad vāso bhavati  
yasmin vidhyanti pūruṣam |  
asnā samajyate rūpaṃ  
tasmāt tad apalopyam ||  

#### PS_19.49.7
uttiṣṭhann apriyāyata-  
-avidvān bahubhājyam |  
na panthāṃ bhadram aśnute  
ya enena carāt saha ||  

#### PS_19.49.8
brahmaṇaitat pratigṛhyaṃ  
tena tat kṛṇute śivam |  
ārkāt pramucyate pāśāt  
tena dātā vi paśyati ||  

#### PS_19.49.9
yau vyāghrāv avarūḍhāv avāñcau  
jighatsataḥ pitaraṃ mātaraṃ ca |  
tau dantau brahmaṇā brahmaṇaspate  
śivau kṛṇu tvam iha jātavedaḥ ||  

#### PS_19.49.10
vrīhim attaṃ yavam attaṃ  
māṣam attam atho tilam |  
sa vāṃ bhāgo nihito ratnadheyaṃ  
mā hiṃsiṣṭaṃ pitaraṃ mātaraṃ ca ||  

#### PS_19.49.11
aghorau sayujā saṃvidānau  
syonau dantau sumaṅgalau |  
mā hiṃsiṣṭaṃ pitaraṃ mātaraṃ ca-  
-anyatra vāṃ tanvo ghoram astu ||  

#### PS_19.49.12
enā yutām indrāgnī  
rājñā somena medinā |  
indro marutvān ādānam  
amitrebhyaḥ kṛṇotu me ||  

#### PS_19.49.13
idam ādānam akaraṃ  
tapasendreṇa saṃśitam |  
amitrā yatra santi me +++(Bhatt. yatra (⟨ ye 'tra))+++  
tān ādāṃ dviṣato mama ||  

#### PS_19.49.14
ādānena saṃdānena-  
-amitrān saṃ dyāmasi |  
apānā ye caiṣāṃ prāṇā  
asunāsūn sam acchidam ||  

#### PS_19.49.15
pratūrtāya marutvate svāhā ||  

#### PS_19.49.16
jayadvīrāyābhiṣatvane svāhā ||  

#### PS_19.49.17
bṛhaspataye viśvadevāvate svāhā ||  

### 50

#### PS_19.50.1
pra dyauḥ pra pṛthivī  
prāntarikṣaṃ svam arhat |  
pretaḥ samudriyā āpaḥ  
śalyam acucyavuḥ ||  

#### PS_19.50.2
pra tvā vātaś cyāvayatu  
pra bhūmiḥ sahasā saha |  
pretaḥ samudriyā āpaḥ  
śalyam acucyavuḥ ||  

#### PS_19.50.3
pra tvā sūryaś cyāvayatu  
nakṣatraiḥ saha medibhiḥ |  
pretaḥ samudriyā āpaḥ  
śalyam acucyavuḥ ||  

#### PS_19.50.4
yo mā pautudruvo maṇir +++(Bhatt. om. yo mā)+++  
viśvabheṣaja āgamat |  
so asmat sarvaṃ duṣvapnyam  
apa hantu tamaś ca yat ||  

#### PS_19.50.5
apāsmat sarvaṃ duṣvapnyam  
apa pāpīṃ ca lakṣmyam |  
adhā hiraṇyavarcasaṃ  
sarvadā mā maṇe kṛdhi ||  

#### PS_19.50.6
sarvadaivāhaṃ bhagavān  
indriyāvān viṣāsahiḥ |  
yo mā pautudruvo maṇir  
draviṇena sahāruhad  
indreṇa sahāruhat ||  

#### PS_19.50.7
pumān aśvo dhanaṃ vittiṃ  
pumān niṣko hiraṇyayaḥ |  
pumāṃsaṃ putram oṣadhe  
'syā ā dhehi nāryai ||  

#### PS_19.50.8
yathānandāḥ puṃsi jāte  
na vravastīti kaś cana |  
evā tvaṃ putram oṣadhe  
'syā ā dhehi nāryai ||  

#### PS_19.50.9
aśvena riṣyena gavā +++(Bhatt. riṣyena (⟨ ṛṣyena))+++  
krītāsy oṣadhe | +++(Bhatt. om. | (found in K))+++  
aśvaḥ śveto dhanaṃ tava  
hiraṇyaṃ haritaṃ tava |  
dattā somena rājñeha  
puṃsavanaṃ bhava ||  

#### PS_19.50.10
yan me nṛmṇaṃ draviṇaṃ brāhmaṇaṃ ca  
yac ca śrutaṃ yac ca ratnaṃ bibharmi |  
etan no atra nidhipānu pātu  
yāvad aimi strīyaṇamajmā vyajya ||  

#### PS_19.50.11
yan me nṛmṇaṃ draviṇaṃ brāhmaṇaṃ ca  
ye agnayo dhṛṣṇiyāso mayīme |  
hariścandro rakṣatu tan no atra  
yāvad aimi paro grāmaṃ caritvā ||  

#### PS_19.50.12
eṣa aimi paro grāmaṃ caritvā-  
-accha nṛmṇaṃ draviṇaṃ brāhmaṇaṃ ca |  
yad atrāpi tve śuci-  
-idaṃ tad aham ā dade ||  

#### PS_19.50.13
ā sūryo hi prathamaṃ dasyuhatyāya  
śakra hārī yuñjāno maghavan sahasram |  
dāsaṃ varṇaṃ randhayann āryāya  
yuñjāno bāhū puruhūta vajram ||  

#### PS_19.50.14
āhṛḍate dasyuhatyāya  
tūrṇa dṛḍhāni parvā śṛṇīhīndra |  
tīvrāśraddho bahulāny eṣām  
ayujvano arpaya saṃ vadhena ||  

#### PS_19.50.15
darśan nu citrapāvānam indraṃ  
bahu sākaṃ śarām̐ iva patyamānān |  
ye no ghṛṣviṃ maghavānaṃ pṛtanyān  
abhīru teṣu kavayo vavṛtyuḥ ||  

### 51

#### PS_19.51.1
idāvatsarāya parivatsarāya  
saṃvatsarāya prati vedayāma etat |  
yad vrateṣu duritaṃ nijagmima  
durhārdaṃ tena śamalenāñjmaḥ || +++(Bhatt. śamalenājmaḥ)+++  

#### PS_19.51.2
yan me vrataṃ vratapate lulobha-  
-ahorātre sam adhātāṃ ma etat |  
udyan purastād bhiṣag astu candramāḥ  
sūryo raśmibhir abhi gṛṇātv etat ||  

#### PS_19.51.3
yad vratam atipede  
cittyā manasā hṛdā |  
ādityā rudrās tan mayi  
vasavaś ca sam indhatām ||  

#### PS_19.51.4
vratāni vratapataya  
upā karomy agnaye |  
sa me dyumnaṃ bṛhad yaśo  
dīrgham āyuṣ kṛṇotu me ||  

#### PS_19.51.5
mayobhūr vāto abhi vātūsrā  
ūrjasvatīr oṣadhīr ā riśantām |  
medasvatīr jīvadhanyā mayobhuvaḥ  
padvate 'vasāya rudra mṛḍa ||  

#### PS_19.51.6
yā ekarūpā viśvarūpāḥ sarūpā  
yāsām agnir ūdho vo janma veda |  
yā aṅgirasas tapaseha cakrus  
tābhyaḥ parjanya mahi śarma yacchāt ||  

#### PS_19.51.7
yā deveṣu tanva airayanta  
yāsāṃ somo rūpadheyāni veda |  
tā asmabhyaṃ bahulāḥ pinvamānāḥ  
prajāvatīr indra goṣṭhe didiśyāḥ ||  

#### PS_19.51.8
prajāpatir mahyam etā rarāṇo  
bahvīḥ satīr upa me goṣṭha ākaḥ |  
tāsāṃ vayaṃ prajayā saṃ sadema  
jyog jīvantaḥ śaradaḥ purūcīḥ ||  

#### PS_19.51.9
abhiṣṭhitā carkardīti  
piśaṅgī bahukardinī |  
kardo ha jajñe hālīkṣṇād  
vrīher māṣād atho yavāt ||  

#### PS_19.51.10
yathā bhasad dhālīkṣṇasya  
na saṃbhavati kardave |  
evā halagna kardaya  
nir grāmān nir diśo jahi ||  

#### PS_19.51.11
yathā parasvāṃ chardhate  
gardabhaḥ kṛdhusandṛśaḥ |  
evā te śardhatāṃ bhasad  
dhālīkṣṇaparṇa śardhaya  
vṛtrahā śākī śardhaya ||  

#### PS_19.51.12
pavīraval lāṅgalaṃ  
suśevaṃ somapitsaram |  
tad ut kṛṣati gām aviṃ  
prapharvyaṃ ca pīvarīṃ  
prastāvaṃ rathavāhanam ||  

#### PS_19.51.13
śunaṃ varatrām ā yaccha  
śunam aṣṭrām ud iṅgaya |  
śunaṃ vāhasya yuktasya-  
-aṣṭrayā jahi dakṣiṇam ||  

#### PS_19.51.14
madhumantaṃ ni gṛhāṇa  
phālaṃ kṣetreṣu sarvadā |  
tat parjanyo 'bhi varṣatu  
bhūmne dhānyāya kartave ||  

#### PS_19.51.15
etā u tyā adṛkṣata-  
-āyatīr vedyām adhi | +++(Bhatt. adṛ(⟨ nṛ)kṣarā (ā) yatīr)+++  
prāhāgnir havyaṃ devebhyo  
mantro hotā haviṣpatiḥ || +++(Bhatt. mandro)+++  

#### PS_19.51.16
emā agur mayobhuvo  
madhor ūdhāṃsi bibhratīḥ |  
tā upa pra śikṣata  
duhānā akṣitaṃ payaḥ ||  

#### PS_19.51.17
iḍā stha madhupṛco  
viśvarūpās tā mā viśata |  
saha prāṇena tejasā  
harasā balena ||  

### 52

#### PS_19.52.1
divo nabhaḥ śukraṃ payo duhānā-  
-rtasya nābhir amṛtaṃ vi caṣṭe ||  

#### PS_19.52.2
ghṛtaṃ duhānā viśvataḥ prapītām  
ūrjaṃ duhānā anapasphurantīm |  
upāsatāṃ sukṛtaḥ svadhābhiḥ ||  

#### PS_19.52.3
ghṛtam iccha pinvamānām +++(Bhatt. (⟨ ghṛtam utsaṃ))+++  
imāṃ yonim upādhvam |  
svadhā yāś cakṛṣe jīvan +++(Bhatt. jīvaṃ (⟨ n))+++  
tās te santu madhuścutaḥ ||  

#### PS_19.52.4
saṃ rasā oṣadhīnāṃ  
sam ākūtīr namantu me |  
ūrjasvantaṃ payasvantaṃ  
pṛthivyā hastam anv agām ||  

#### PS_19.52.5
pariṇītir asi hastasya  
pathaḥ pariṇītir asi |  
evā ha duṣvapnyaṃ sarvaṃ  
stambe pari ṇayāmasi ||  

#### PS_19.52.6
payasvan me kṣetram astu  
payasvad uta dhānyam |  
kṛṣiḥ payasvatī mama-  
-ahaṃ payasvān bhūyāsam ||  

#### PS_19.52.7
vṛṣṇe bṛhate svarvide  
'gnaye śuklaṃ harāmi tviṣīmate |  
sa na sthirān balavataḥ kṛṇotu +++(Bhatt. sa naḥ)+++  
jyok ca no jīvātave dadhātu ||  

#### PS_19.52.8
veda vai te 'gne nāma-  
-adbhir nāmāsi trivarūthaḥ |  
trayaḥ poṣās trivṛd asmān yajñaḥ sacatām ||  

#### PS_19.52.9
prajāpateḥ payasā vāvṛdhānā +++(Bhatt. vāvṛdhānāv (⟨ ā))+++  
āyuṣmanto varcasvinaḥ |  
jyog jīvanta upa tvā sadema ||  

#### PS_19.52.10
urūṇasāv asutṛpā udumbalau  
yamasya dūtau carato janām̐ anu |  
vedāhaṃ veda sūryaḥ  
kim etau kiṃ kariṣyataḥ ||  

#### PS_19.52.11
na mā dadambha dabhasādabhīyaṃ  
na pāko asmi januṣā na śiṣyaḥ |  
abhīṣāḍ asmi viśvāṣāṭ pṛtanāṣāṭ svarvid  
yad idaṃ viśvaṃ bhuvanaṃ so asmi ||  

#### PS_19.52.12
āsthād ud asthād ajaniṣṭa vipro  
'mimīta varimāṇaṃ pṛthivyāḥ |  
āsīdat saṃrāḍ bhuvanāni viśvā  
sa icchā veda varuṇasya vratāni || +++(Bhatt. (icchā ⟨ itthād))+++  

#### PS_19.52.13
prajāpatiḥ prajāvān  
sa mā prajāvān prajāvantaṃ kṛṇotu ||  

#### PS_19.52.14
sūryo varcasvān  
sa mā varcasvān varcasvantaṃ kṛṇotu ||  

#### PS_19.52.15
somaḥ payasvān  
sa mā payasvān payasvantaṃ kṛṇotu ||  

#### PS_19.52.16
triṃśan muṣkāḥ kābavasya  
daśa muṣkā ulūkyāḥ |  
catvāras tava kardama ||  

#### PS_19.52.17
tāṃs tvam ugrakāśini  
mūle api kṛntatāt |  
āsuro 'si janmanā  
taṃ tveto nāśayāmasi ||  

#### PS_19.52.18
indrajā asi somajās  
taṃ tveto niṣ pra hiṇmasi | +++(Bhatt. tan)+++  
urvā matsyo madhūdakaṃ  
tasya pāsy atyayam  
anāsrāvam arogaṇam ||  

anuvāka 13 ||

### 53

#### PS_19.53.1
iṣirā cāsy ajirā cāsi |  
prajāpateḥ samid asi saṃsitir nāma lomaśā |  
prajāpatiṣ ṭvayā pratiṣṭhākāmo 'ruruta sa praty atiṣṭhat |  
sa yathā tvayā prajāpatiḥ pratiṣṭhākāmaḥ pratyatiṣṭhad  
evāhaṃ tvayā pratiṣṭhākāmaḥ prati tiṣṭheṣam |  
ā mā varo gamed ā mā brahmacāriṇo gameyuḥ svāhā ||  

#### PS_19.53.2
bhūtiś cāsi pratiṣṭhā cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.3
asvapnā cāsy anilayā cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.4
ruciś cāsi yakṣaṃ cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.5
kīrtiś cāsi yaśaś cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.6
ambhaś cāsi mahaś cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.7
annaṃ cāsy annādyaṃ cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.8
prayacchantī cāsi pradadatī cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.9
anukāmā cāsi kāmadughā cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.10
āharantī cāsi samāharantī cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.11
diśantī cāsi pradiśantī cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.12
anumatiś cāsy anumanyamānā cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.13
jitiś cāsi vijitiś cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.14
sañjitiś cāsi sandhanājitaṃ cāsi |  
prajāpateḥ (…) brahmacāriṇo gameyuḥ svāhā || +++(see 1bcdef)+++  

#### PS_19.53.15
agniḥ pṛthivyā adhipatiḥ  
somas tvāvatu vidma tvā viddhi mā |  
adhipatir asy adhipatiṃ mā kṛṇu  
gavām aśvānāṃ puruṣāṇāṃ brahmacāriṇāṃ bhūtyā annādyasya ||  

#### PS_19.53.16
vāyur antarikṣasyādhipatiḥ  
somas (…) annādyasya || +++(see 15bcd)+++  

#### PS_19.53.17
sūryo divo adhipatiḥ  
somas tvāvatu vidma tvā viddhi mā |  
adhipatir asy adhipatiṃ mā kṛṇu  
gavām aśvānāṃ puruṣāṇāṃ brahmacāriṇāṃ bhūtyā annādyasya ||  

#### PS_19.53.18
vindad vasavo vindantu me gṛhān  
prajāṃ paśūn vittiṃ bhūtiṃ pratiṣṭhām ||  

#### PS_19.53.19
āyadvasava ā yantu me gṛhāḥ prajāḥ paśavo vittir bhūtiḥ pratiṣṭhā ||  

#### PS_19.53.20
saṃyad vasavaḥ saṃ yantu me gṛhāḥ | +++(Bhatt. vasavo; K vasavas)+++  
prajāḥ paśavo vittir bhūtiḥ pratiṣṭhā ||  

#### PS_19.53.21
jitir asi jīyāsaṃ pārthvīḥ pṛtanā jīyāsam ||  

#### PS_19.53.22
vijitir asi vi jeṣīya mānuṣīḥ pṛtanā jīyāsam ||  

#### PS_19.53.23
saṃjitir asi saṃ jīyāsaṃ sarvāḥ pṛtanā jīyāsam ||  

### 54

#### PS_19.54.1
bodhayainaṃ pra bodhaya  
svaptave mānu manyathāḥ |  
ūrdhvas tiṣṭhān mamādhyā  
nānyāsāṃ kīrtayāś cana ||  

#### PS_19.54.2
ā vartaya ni vartaya-  
-abhy ā vartayā kuru |  
idam asya sarvā cittāni  
smareṇa pra jayāmasi ||  

#### PS_19.54.3
smaraṃ tapanti marutaḥ  
samiddhe jātavedasi |  
ud asya patatāṃ manas  
tad asya ramatāṃ mayi ||  

#### PS_19.54.4
gaṇapate gaṇapatiṃ mā kṛṇu  
tasmān mā yavam ||  

#### PS_19.54.5
apigaṇāpigaṇaṃ mā kṛṇu  
tasmān mā chitsi ||  

#### PS_19.54.6
sagaṇa sagaṇaṃ mā kṛṇu  
tasmān mā naśam ||  

#### PS_19.54.7
gaṇavardhana gaṇaṃ me vardhaya  
gavām aśvānāṃ puruṣāṇāṃ brahmacāriṇāṃ bhūtyā annādyasya ||  

#### PS_19.54.8
gaṇābhivardhana gaṇaṃ me 'bhi vardhaya  
gavām (…) annādyasya || +++(see 7b)+++  

#### PS_19.54.9
gaṇapravardhana gaṇaṃ me pra vardhaya  
gavām aśvānāṃ puruṣāṇāṃ brahmacāriṇām bhūtyā annādyasya ||  

#### PS_19.54.10
yac ca khātaṃ yac cākhātaṃ  
sarvaṃ tad arasaṃ viṣam ||  

#### PS_19.54.11
yac ca piṣṭaṃ yac cāpiṣṭaṃ  
sarvaṃ tad arasaṃ viṣam ||  

#### PS_19.54.12
yac ca digdhaṃ yac cādigdhaṃ  
sarvaṃ tad arasaṃ viṣam ||  

#### PS_19.54.13
yathā vṛkī jagdhaputrā  
vyāghrī vālalā bhavet |  
evā tvam alalā bhava-  
-ādhībhiḥ preṣito mama ||  

#### PS_19.54.14
yathā dīptaṃ śaratūlam  
agninālalā bhavet |  
evā tvam alalā bhava-  
-ādhībhiḥ preṣito mama ||  

#### PS_19.54.15
ā krandayālalā bhava +++(Bhatt. krandaya lalā)+++  
dasya kāmena śuṣya ca | +++(Bhatt. hasya)+++  
ādhībhiḥ preṣito mama ||  

### 55

#### PS_19.55.1
yayoḥ sarvam idam ārpitaṃ vaśe  
bhūtaṃ ca nimiṣac ca ceṣṭat | +++(Bhatt. ceṣṭata(⟨ ceṣṭat))+++  
tau mā vadantaṃ gṛhṇītām upadraṣṭāram atra  
māsyoc cheṣy ayathāvat prajāpate ||  

#### PS_19.55.2
yo mā vadantaṃ hṛdayena vācā  
vācā śrotreṇa manasā jihṛkṣāt |  
tam indro devo varuṇo bṛhaspatir  
īśāno devo abhi yātu mṛtyur  
yathā na jīvād uṣasaṃ tṛtīyām || +++(Bhatt. tṛtīyān (⟨ -yām))+++  

#### PS_19.55.3
yo mā jihṛkṣād brahmīyān manyamāna  
itthaṃ vidvāṃsaṃ pramatir matīnām |  
tam indro devo varuṇo bṛhaspatir  
īśāno devo abhi yātu mṛtyur  
yathā na jīvād uṣasaṃ tṛtīyām ||  

#### PS_19.55.4
pratyagvadhenāsyāpi dadhāmi  
prāṇaṃ mo dānaṃ vidata yo mā jihṛkṣāt |  
so asyāyur ā chinattu kuliśeneva vṛkṣaṃ  
yathā na jīvād uṣasaṃ tṛtīyām ||  

#### PS_19.55.5
yasyā akṣaram ekam eva  
paraḥ sahasrā ayutaṃ ca śākhāḥ |  
tasyā vāco vidathāvadantaṃ  
yo mā jihṛkṣāt sa nv etv ārtim ||  

#### PS_19.55.6
uṣā vā ādityam aindha  
sa uṣaseddha ud ait sa udyan prajābhya ātapat +++(Bhatt. uṣasedya)+++  
so 'pa tamo 'hata so 'nnādyam avārundha |  
apa tamo hate 'nnādo bhavati ya evaṃ veda ||  

#### PS_19.55.7
vāto vā agnim aindha  
sa vāteneddho 'jvalat so 'dīpyata  
so 'pa tamo 'hata so 'nnādyam avārundha |  
apa tamo hate 'nnādo bhavati ya evaṃ veda ||  

#### PS_19.55.8
manomayī brāhmaṇam aindha +++(Bhatt. (⟨ mano vai))+++  
sa brahmacaryam avasat sa vedam anv abrūta  
so 'pa tamo 'hata so 'nnādyam avārundha |  
apa tamo hate 'nnādo bhavati ya evaṃ veda ||  

#### PS_19.55.9
homena pratiran prajāpate dampatī pari dadhāmi puṣṭyā |  
rāyaspoṣaṃ savitar ni yaccha  
jarāmṛtyū kṛṇuhi sarvavīrau ||  

#### PS_19.55.10
ayaṃ homo vardhayann etu dampatī  
prajāvantau paśuvantau suvīrau |  
rāyaspoṣaṃ savitar ni yaccha  
jarāmṛtyū kṛṇuhi sarvavīrau ||  

#### PS_19.55.11
gomantaṃ paśumantam aśvamantaṃ  
homaṃ dampatībhyāṃ juhomi |  
rāyaspoṣaṃ savitar ni yaccha  
jarāmṛtyū kṛṇuhi sarvavīrau ||  

#### PS_19.55.12
jīvā stha jīvyāsaṃ sarvam āyur jīvyāsam ||  

#### PS_19.55.13
upajīvā sthopa jīvyāsaṃ sarvam āyur jīvyāsam ||  

#### PS_19.55.14
saṃjīvā stha saṃ jīvyāsaṃ sarvam āyur jīvyāsam ||  

#### PS_19.55.15
jīvalā stha jīvyāsaṃ sarvam āyur jīvyāsam ||  

#### PS_19.55.16
prajāpater ākūtir asi sāhasrī puṣṭiḥ |  
prajāpater ākūtyāhaṃ sāhasryā puṣṭyā  
sāhasrān paśūn puṣeyam ||  

#### PS_19.55.17
bṛhaspater ākūtiḥ (…) |  
bṛhaspater ākūtyā (…) ||  

#### PS_19.55.18
brahmaṇa ākūtir asi sāhasrī puṣṭiḥ |  
brahmaṇa ākūtyāhaṃ sāhasryā puṣṭyā  
sāhasrān paśūn puṣeyam ||  

### 56

#### PS_19.56.1
virāḍ asi virājaṃ mā kṛṇu  
tasyās te yaśo bhakṣīya ||  

#### PS_19.56.2
svarāḍ asi svarājaṃ mā kṛṇu  
tasyās te madhu bhakṣīya ||  

#### PS_19.56.3
samrāḍ asi samrājaṃ mā kṛṇu  
tasyās te annaṃ bhakṣīya ||  

#### PS_19.56.4
vīryāvatā te haviṣā juhomi  
jīvātave na martave |  
dakṣaṃ te bhadram āhārṣaṃ  
parā suvāmy āmayat ||  

#### PS_19.56.5
abhivīreṇa te (…) || +++(see 4abcd)+++  

#### PS_19.56.6
suvīreṇa te (…) || +++(see 4abcd)+++  

#### PS_19.56.7
sarvavīreṇa te haviṣā juhomi  
jīvātave na martave |  
dakṣaṃ te bhadram āhārṣaṃ  
parā suvāmy āmayat ||  

#### PS_19.56.8
prajāvatā te haviṣā juhomi  
garbham ā dhatsva yonyām | +++(Bhatt. garmam)+++  
sa kāle jāyatāṃ punar  
daśame māsi sūtave ||  

#### PS_19.56.9
suprajasā te (…) || +++(see 8abcd)+++  

#### PS_19.56.10
suputreṇa te haviṣā juhomi  
garbham ā dhatsva yonyām |  
sa kāle jāyatāṃ punar  
daśame māsi sūtave ||  

#### PS_19.56.11
bhūtaye te haviṣā juhomi-  
-imaṃ devāso abhi hiṅ karātha |  
asminn eva paśavaḥ saṃ viśantu  
catuṣpāda uta vā ye dvipādaḥ ||  

#### PS_19.56.12
vittaye te (…) || +++(see 11abcd)+++  

#### PS_19.56.13
svṛddhena te (…) || +++(see 11abcd)+++  

#### PS_19.56.14
samṛddhena te haviṣā juhomi-  
-imaṃ devāso abhi hiṅ karātha |  
asminn eva paśavaḥ saṃ viśantu  
catuṣpāda uta vā ye dvipādaḥ ||  

#### PS_19.56.15
kṣemyeṇa te haviṣā juhomi  
kṣemyo bhavāsi paśubhiś ca vīraiḥ |  
indrāgnī tvā sayujā sakhāyau  
viśvebhir devair anu saṃ dadetām ||  

#### PS_19.56.16
pratiṣṭhitena te haviṣā juhomi  
prati tiṣṭhāsi paśubhiḥ (…) || +++(see 15bcd)+++  

#### PS_19.56.17
sambhūtena te haviṣā juhomi  
saṃ bhavāsi paśubhiḥ (…) || +++(see 15bcd)+++  

#### PS_19.56.18
prabhūtena te haviṣā juhomi  
pra bhavāsi paśubhiś ca vīraiḥ |  
indrāgnī tvā sayujā sakhāyau  
viśvebhir devair anu saṃ dadetām ||  

anuvāka 14 ||

## Kāṇḍa 20

### 1

#### PS_20.1.1
+++(PSK 20.1.1)+++dhītī vā ye anayan vāco agraṃ  
manasā vā ye avadann ṛtāni |  
tṛtīyena brahmaṇā vāvṛdhānās  
turīyeṇa manvata nāma dhenoḥ ||  

#### PS_20.1.2
+++(PSK 20.1.2)+++sa veda putraḥ pitaraṃ sa mātaraṃ  
sa sūnur bhavat sa bhavat punarmaghaḥ |  
sa dyām aurṇod antarikṣaṃ sa svar  
viśvā bhuvo abhavat sa ābhavat ||  

#### PS_20.1.3
+++(PSK 20.1.3)+++atharvāṇaṃ pitaraṃ viśvadevaṃ  
mātur garbhaṃ pitaraṃ saṃyuvānam |  
ya īṃ ciketāmṛtasya dhāman  
nityasya rāyaḥ paridhīṃr apaśyat ||  

#### PS_20.1.4
+++(PSK 20.1.4)+++śivās ta ekā aśivās ta ekāḥ  
sarvā bibharṣy ahṛṇīyamānaḥ |  
guhā vāco nihitās tisra etā  
eked idaṃ vi babhūvānu sarvam ||  

#### PS_20.1.5
+++(PSK 20.1.5)+++aditir dyaur aditir antarikṣam  
aditir mātā sa pitā sa putraḥ |  
viśve devā aditiḥ pañca janā  
aditir jātam aditir janitvam ||  

#### PS_20.1.6
+++(PSK 20.1.6)+++diteḥ putrāṇām aditer akāriṣaṃ  
mahāśarmaṇāṃ mahatām anarmaṇām |  
teṣāṃ hi dhāma gabhiṣak samudryaṃ  
naiṣāṃ vepasaḥ paro asti kiṃ cana ||  

#### PS_20.1.7
+++(PSK 20.1.7)+++vājasya nu prasave mātaraṃ mahīm  
aditir nāma vacasā karāmahe |  
yasyām idaṃ viśvaṃ bhuvanam āviveśa  
sā no devī suhavā śarma yacchatu ||  

#### PS_20.1.8
+++(PSK 20.1.8)+++mahīm ū ṣu mātaraṃ suvratānām  
ṛtasya patnīm avase huvema |  
tuvikṣatrām ajarantīm urūcīṃ  
suśarmāṇam aditiṃ supraṇītim ||  

#### PS_20.1.9
+++(PSK 20.1.9)+++sutrāmāṇaṃ pṛthivīṃ dyām anehasaṃ  
suśarmāṇam aditiṃ supraṇītim |  
daivīṃ nāvaṃ svaritrām anāgaso  
asravantīm ā ruhemā svastaye ||  

#### PS_20.1.10
+++(PSK 20.1.10)+++ekayā ca daśabhiś cā suhūte  
dvābhyām iṣṭaye viṃśatyā ca |  
tisṛbhiś ca vahase triṃśatā ca  
viyugbhir vāyav iha tā vi muñca ||  

### 2

#### PS_20.2.1
+++(PSK 20.2.1)+++ayā viṣṭhā janayan karvarāṇi  
sa hi ghṛṇir urur varāya gātuḥ |  
sa praty ud aid varuṇo madhvo agraṃ  
svāṃ yat tanūṃ tanvām airayata ||  

#### PS_20.2.2
+++(PSK 20.2.2)+++yajñena yajñam ayajanta devās  
tāni dharmāṇi prathamāny āsan |  
te ha nākaṃ mahimānaḥ sacante  
yatra pūrve sādhyāḥ santi devāḥ ||  

#### PS_20.2.3
+++(PSK 20.2.3)+++yajño babhūva  
sa ā babhūva  
sa pṛthivyā adhipatir babhūva |  
sa pra jajñe sa u vāvṛdhe punaḥ  
so asmāsu draviṇam ā dadhātu ||  

#### PS_20.2.4
+++(not found in PSK)+++devā yad devān haviṣāyajant- +++(-āyajanta)+++  
-āmartiyān manasāmartyena |  
bravāma tatra parame vyoman  
vadema tad uditau sūryasya ||  

#### PS_20.2.5
+++(not found in PSK)+++mugdhā devā uta śunāyajant- +++(-āyajanta)+++  
-ota gor aṅgair bahudhāyajanta |  
ya imaṃ yajñaṃ manasānvavindat  
pra ṇo vocat tam iheha bravāma ||  

#### PS_20.2.6
+++(not found in PSK)+++yat puruṣeṇa haviṣā  
devā yajñam atanvata |  
kva svit tad adya no brūyād  
yadi havyenejire ||  

#### PS_20.2.7
+++(not found in PSK)+++indraḥ sutrāmā svavām̐ avobhiḥ  
sumṛḍīko bhavatu viśvavedāḥ |  
bādhatāṃ dveṣo abhayaṃ kṛṇotu  
suvīryasya patayaḥ syāma ||  

#### PS_20.2.8
+++(not found in PSK)+++sa sutrāmā svavām̐ indro asmad  
ārāc cid dveṣaḥ sanutar yuyota |  
tasya vayaṃ sumatau yajñiyasy- +++(yajñiyasya)+++  
-āpi bhadre saumanase syāma ||  

#### PS_20.2.9
+++(not found in PSK)+++yas te pṛthu stanayitnur ya ṛṣvo  
yo daivaḥ ketur viśvam ābhūṣatīdam |  
mṛḍayā no vidyutā deva sasyāya  
mota vadhī raśmibhiḥ sūryasya ||  

#### PS_20.2.10
+++(not found in PSK)+++yas te stanaḥ śasayur yo mayobhūr  
yaḥ sumnayuḥ suhavo yaḥ sudakṣaḥ |  
yena viśvā vanasi vāryāṇi  
sarasvatī tam iha dhātave kaḥ ||  

### 3

#### PS_20.3.1
+++(not found in PSK)+++idaṃ te havyaṃ ghṛtavat sarasvat- +++(sarasvati)+++  
-īdaṃ pitṝṇāṃ havirāsyaṃ yat |  
imāni ta uditā śaṃtamāni  
tebhir vayaṃ maghavānaḥ syāma ||  

#### PS_20.3.2
+++(not found in PSK)+++prapathe pathām ajaniṣṭa pūṣā  
prapathe divaḥ prapathe pṛthivyāḥ |  
ubhe abhi priyatame sadhasthe  
ā ca parā ca carati prajānan ||  

#### PS_20.3.3
+++(not found in PSK)+++pūṣemā āśā anu veda sarvāḥ  
so asmām̐ abhayatamena neṣat |  
svastidā āghṛṇiḥ sarvavīro  
+'prayucchan pura etu prajānan ||  

#### PS_20.3.4
+++(not found in PSK)+++pūṣā gā anv etu naḥ  
pūṣā rakṣatv arvataḥ |  
pūṣā vājaṃ sanotu naḥ ||  

#### PS_20.3.5
+++(not found in PSK)+++pūṣan tava vrate vayaṃ  
na riṣyema kadā cana |  
stotāras ta iha smasi ||  

#### PS_20.3.6
+++(not found in PSK)+++śukraṃ te anyad yajataṃ te anyad  
viṣurūpe ahanī dyaur ivāsi |  
viśvā hi māyā avasi svadhāvo  
bhadrā te pūṣann iha rātir astu ||  

#### PS_20.3.7
+++(ab: not found in PSK; cd= PSK 20.2.4cd)+++dhātā dadhātu dāśuṣe  
prāñcaṃ jīvātum akṣitam |  
vayaṃ devasya dhīmahi  
sumatiṃ satyadharmaṇaḥ ||  

#### PS_20.3.8
+++(PSK 20.2.5)+++dhātā viśvāni dāśuṣe dadhātu  
prajākāmāya dāśuṣe duroṇe |  
tasya prajā amṛtāḥ saṃ vyayantu  
viśve devāso aditiḥ sajoṣāḥ ||  

#### PS_20.3.9
+++(PSK 20.2.6)+++dhātā rātiḥ savitedaṃ juṣantāṃ  
prajāpatir nidhipatir no agniḥ |  
tvaṣṭā pūṣā prajayā saṃrarāṇo  
yajamānāya draviṇaṃ dadhātu ||  

#### PS_20.3.10
+++(PSK 20.2.7)+++dhātā prajānām uta rāya īśe  
dhātedaṃ viśvaṃ bhuvanaṃ jajāna |  
saṃ dāśuṣe vahatu bhūri puṣṭā  
tasmai devāya haviṣā vidhema ||  

### 4

#### PS_20.4.1
+++(PSK 20.3.1)+++sāvīr hi deva prathamāya pitre  
varṣmāṇam asmai varimāṇam asmai |  
athāsmabhyaṃ savitar vāryāṇi  
dvedve ā suvā bhūri paśvaḥ ||  

#### PS_20.4.2
+++(PSK 20.3.2)+++bhadrād adhi śreyaḥ prehi  
bṛhaspatiḥ puraetā te astu |  
athemam asyā vara ā pṛthivyā  
āreśatruṃ kṛṇuhi sarvavīram ||  

#### PS_20.4.3
+++(PSK 20.3.3)+++damūnā devaḥ savitā vareṇyo  
dadhad ratnaṃ dakṣaṃ pitṛbhya āyūṃṣi |  
pibāt somaṃ mamadad enam iṣṭe  
parijmā cid ramate asya dharmaṇi ||  

#### PS_20.4.4
+++(PSK 20.3.4)+++tāṃ savituḥ satyasavasya citrāṃ  
vayaṃ devasya prasave vanāmahe |  
yām asya kaṇvo aduhat prapīnāṃ  
sahasradhārāṃ mahiṣo bharāya ||  

#### PS_20.4.5
+++(PSK 20.3.5)+++ko no asyā druho 'vadyavatyā  
un neṣati kṣatriyo vasya icchan |  
kaḥ pūrtikāmaḥ ka u yajñakāmaḥ  
ko deveṣu vanute dīrgham āyuḥ ||  

#### PS_20.4.6
+++(PSK 20.3.6)+++kaḥ pṛśniṃ dhenuṃ varuṇena dattām  
atharvaṇe sudughāṃ nityavatsām |  
tāṃ bṛhaspatyā sakhyā duhāno  
yathāvaśaṃ tanvaḥ kalpayāti ||  

#### PS_20.4.7
+++(PSK 20.3.7)+++na ghraṃs tatāpa na himo jaghāna  
pra sarsṛte pṛthivī jīradānuḥ |  
āpaś cid asmai sadam it kṣaranti  
yatra somaḥ sadam it tatra bhadram ||  

#### PS_20.4.8
+++(PSK 20.3.8)+++yasyā idaṃ pradiśi yad virocate  
anumatiṃ prati bhūṣanty āyavaḥ |  
yasyā upastha urv antarikṣaṃ  
sā naḥ śarma bahulaṃ ni yacchāt ||  

#### PS_20.4.9
+++(PSK 20.3.9)+++anv adya no anumatir  
yajñaṃ deveṣu yacchatām |  
agniś ca havyavāhano  
bhavatāṃ dāśuṣe mayaḥ ||  

#### PS_20.4.10
+++(PSK 20.3.10)+++anv id anumate tvaṃ  
maṃsase śaṃ ca nas kṛdhi |  
iṣaṃ tokāya no dadhaḥ  
pra ṇa āyūṃṣi tāriṣaḥ ||  

### 5

#### PS_20.5.1
+++(PSK 20.4.1)+++anu manyatām anumanyamānā  
prajāvatīṣam akṣīyamāṇam |  
tasyā vayaṃ heḍasi mā vi bhūma  
sā no devī suhavā śarma yacchatu ||  

#### PS_20.5.2
+++(PSK 20.4.2)+++anumate anu manyasva tā no  
yā te vayaṃ cakṛmā yā tanūbhiḥ |  
yā tokeṣu tanuṣu yā prajāyāṃ  
yā goṣv oṣadhīṣv apsv antaḥ ||  

#### PS_20.5.3
+++(PSK 20.4.3)+++ā no devy anumatir jagamyāt  
sukṣatratāvīratā yā sujātā |  
bhadrā hy asyāḥ pramatir babhūva  
semaṃ yajñam avatu devajuṣṭam ||  

#### PS_20.5.4
+++(PSK 20.4.4)+++anumatir viśvam idaṃ jajāna  
yad ejati carati yac ca tiṣṭhati |  
tasyās te devi sumatau syām- +++(syāma)+++  
-ānumate anu hi maṃsase naḥ ||  

#### PS_20.5.5
+++(PSK 20.4.5)+++yat te nāma suhavaṃ supraṇīte  
anumate anumataṃ sudānu |  
tena tvaṃ sumatiṃ devy asmā  
iṣaṃ pinva viśvavāraṃ suvīram ||  

#### PS_20.5.6
+++(PSK 20.4.6)+++prajābhyas tvā prajās tvānu prāṇantu prajā anu prāṇihi |  
śukraṃ te śukreṇa candraṃ candreṇāmṛtam amṛtena krīṇāmi ||  

#### PS_20.5.7
+++(PSK 20.4.7)+++tapasas tanūr asi  
prajāpater varṇaḥ |  
parameṇa paśunā krīyase ||  

#### PS_20.5.8
+++(PSK 20.4.8)+++abhi tyaṃ devaṃ savitāram oṇyoḥ kavikratum |  
arcāmi satyasavaṃ ratnadhām abhi priyaṃ matim ||  

#### PS_20.5.9
+++(PSK 20.4.9)+++ūrdhvā yasyāmatir bhā adidyutat savīmani |  
hiraṇyapāṇir amimīta sukratuḥ kṛpā svaḥ ||  

#### PS_20.5.10
+++(PSK 20.4.10)+++ayaṃ sahasramānṛṣiḥ kavīnāṃ  
matir jyotir vidharmaṇi |  
bradhnaḥ samīcīr uṣasaḥ sam īrayāt ||  

### 6

#### PS_20.6.1
+++(PSK 20.5.1)+++arepasaḥ sacetasaḥ  
svasare manyumattamāḥ |  
cite goḥ ||  

#### PS_20.6.2
+++(PSK 20.5.2)+++sam eta viśvā ojasā patiṃ divo  
ya eka id bhūr atithir janānām |  
sa pūrvyo nūtanam āvivāsan  
taṃ vartanir anu vavṛta ekam it puru ||  

#### PS_20.6.3
+++(PSK 20.5.3)+++kuhūṃ devīm amṛtāṃ vidmanāpasam  
asmin yajñe suhavāṃ johavīmi |  
yā no dadāti śravaṇaṃ pitṝṇāṃ  
tasyai te devi haviṣā vidhema ||  

#### PS_20.6.4
+++(PSK 20.5.4)+++kuhūr devānām amṛtasya patnī  
havyā no asya haviṣaḥ śṛṇotu |  
saṃ dāśuṣe kiratu bhūri puṣṭā  
rāyaspoṣaṃ cikituṣe dadhātu ||  

#### PS_20.6.5
+++(PSK 20.5.5)+++saṃ jānīdhvaṃ saṃ pṛcyadhvaṃ  
saṃ vo manāṃsi jānatām |  
mitro vaḥ sarvāḥ saṃ sṛjān  
mayi saṃjñānam astu vaḥ ||  

anuvāka 1 ||

### 7

#### PS_20.7.1
+++(PSK 20.6.1)+++yan no agnir asanad yan na indro  
viśve yad devā marutaḥ svarkāḥ |  
tad asmabhyaṃ savitā satyadharmā  
sarasvaty anumatir ni yacchāt ||  

#### PS_20.7.2
+++(PSK 20.6.2)+++yūyaṃ no devā ubhayāya vedase  
śarma yacchata dvipade catuṣpade |  
adat pibad ūrjayamānam āśitaṃ  
tad asmabhyaṃ śaṃ yor arapo dadhāta ||  

#### PS_20.7.3
+++(PSK 20.6.3)+++bṛhaspate savitar bodhayainaṃ  
saṃśitaṃ cit saṃtaraṃ saṃ śiśādhi |  
vardhayainaṃ mahate saubhagāya  
viśva enam anu madanti devāḥ ||  

#### PS_20.7.4
+++(PSK 20.6.4)+++amutrabhūyād adhi yad yamasya  
bṛhaspatir abhiśastyā amuñcata |  
prati mṛtyum auhatām aśvinā te  
devānām agne bhiṣajā śacībhiḥ ||  

#### PS_20.7.5
+++(PSK 20.6.5)+++indrāvaruṇā sutapāv imaṃ sutaṃ  
madyaṃ somaṃ pibataṃ dhṛtavratā |  
yuvo ratho adhvaraṃ devavītaye  
prati svasaram upa yāti pītaye ||  

#### PS_20.7.6
+++(PSK 20.6.6)+++indrāvaruṇā madhumattamasya  
vṛṣṇaḥ somasya vṛṣaṇā vṛṣethām |  
idaṃ vām asme pariṣiktam andha  
āsadyāsmin barhiṣi mādayethām ||  

#### PS_20.7.7
+++(PSK 20.6.7)+++uru viṣṇo vi kramasv- +++(kramasva)+++  
-oru kṣayāya niṣ kṛdhi |  
ghṛtaṃ ghṛtayone piba  
pra pra yajñapatiṃ tira ||  

#### PS_20.7.8
+++(PSK 20.6.8)+++divo viṣṇa uta vā pṛthivyā  
uror vā viṣṇo maho antarikṣāt |  
ubhā hi hastau madhunā pṛṇasv- +++(pṛṇasva)+++  
-āprayaccha dakṣiṇād ota savyāt ||  

#### PS_20.7.9
+++(PSK 20.6.9)+++viṣṇor nū kaṃ pra vocaṃ vīryāṇi  
yaḥ pārthivāni vimame rajāṃsi |  
yo askabhāyad uttaraṃ sadhasthaṃ  
vicakramāṇas tredhorugāyaḥ ||  

#### PS_20.7.10
+++(PSK 20.6.10)+++pra tad viṣṇu stavate vīryāṇi  
mṛgo na bhīmaḥ kucaro giriṣṭhāḥ |  
yasyoruṣu triṣu vikramaṇeṣv  
adhikṣiyanti bhuvanāni viśvā ||  

### 8

#### PS_20.8.1
+++(PSK 20.7.1)+++agnāviṣṇū mahi dhāma priyaṃ vāṃ  
pātaṃ ghṛtasya guhyāni nāma |  
damedame sapta ratnā dadhān- +++(dadhānā)+++  
-opa vāṃ jihvā ghṛtam ā caraṇyāt ||  

#### PS_20.8.2
+++(PSK 20.7.2)+++agnāviṣṇū mahi tad vāṃ mahitvaṃ  
vītaṃ ghṛtasya guhyā juṣāṇā |  
damedame suṣṭutyā vāvṛdhānā  
prati vāṃ jihvā ghṛtam uc caraṇyāt ||  

#### PS_20.8.3
+++(PSK 20.7.3)+++un nambhaya pṛthivīṃ  
bhindhīdaṃ divyaṃ nabhaḥ |  
ūdhno divyasya no dhātar  
īśāno vi ṣyā bilam ||  

#### PS_20.8.4
+++(PSK 20.7.4)+++apakrāman pauruṣeyād  
gṛṇāno daivyaṃ sahaḥ |  
praṇītīr abhyāvartasva  
devo devānāṃ sakhyā juṣāṇaḥ ||  

#### PS_20.8.5
+++(PSK 20.7.5)+++pitor ahaṃ pitupatiṃ tad īḍe  
dhātā vidhartā bhuvaneṣv eṣu |  
nemena mahyaṃ madhumām̐ ihaidhi  
nemenāmuṣmai viṣuvān nv edhi ||  

#### PS_20.8.6
+++(PSK 20.7.6; the refrain (= pādas cd) is not written)+++ayaṃ pitoḥ pitumān ābhṛtas par- +++(pari)+++  
-īdaṃ śṛṇotu yad ahaṃ bravīmi |  
nemena mahyaṃ madhumām̐ ihaidhi  
nemenāmuṣmai viṣuvān nv edhi ||  

#### PS_20.8.7
+++(PSK 20.7.7)+++atraivainaṃ nirṛta ā rabhasv- +++(rabhasva)+++  
-ātraivainaṃ nirṛte pra kṣiṇīhy  
atraivainaṃ sarva vi vṛśca |  
nemena mahyaṃ madhumām̐ ihaidhi  
nemenāmuṣmai viṣuvān nv edhi ||  

#### PS_20.8.8
+++(PSK 20.7.8)+++yat tvā pita upabruve tan ma ā śṛṇv  
asmin me have havyo yathāsaḥ |  
amuṃ devair nirṛtiḥ saṃvidān- +++(saṃvidānā)+++  
-āmuṃ chinatti varuṇasya pāśāt ||  

#### PS_20.8.9
+++(PSK 20.7.9)+++yad asmṛti cakṛmā kiṃ cid ena  
upārima caraṇair jātavedaḥ |  
tasmāt pāhi tvaṃ naḥ pracetaḥ  
śubhe sakhibhyo amṛtatvam asmān ||  

#### PS_20.8.10
+++(PSK 20.7.10)+++agne 'dhyakṣo na ehi pāhi no duritāt pāhi duṣvapnyāt |  
āsanyād anyād yakṣmān naḥ pāhi ||  

### 9

#### PS_20.9.1
+++(PSK 20.8.1)+++tviṣir asi tviṣivanto bhūyāsma |  
cakṣuṣmanto gomantaḥ  
prajāvanto varcasvinaḥ ||  

#### PS_20.9.2
+++(PSK 20.8.2)+++yad ahnā saṃcinutha  
kṣīraṃ bharathodhabhiḥ |  
idaṃ tad viśvarūpā vaḥ  
payo harāmi vīrudhā ||  

#### PS_20.9.3
+++(PSK 20.8.3)+++yad aghnyā oṣadhībhyo  
'dbhyaḥ saṃbharathā madhu |  
idaṃ tad viśvarūpā vaḥ  
kṣīraṃ harāmy oṣadhyā ||  

#### PS_20.9.4
+++(PSK 20.8.4)+++yo abhyavabhṛṇāyasi  
svapantam iccha pūruṣaṃ  
śayānam akasvalam |  
ayasmayena varmaṇ- +++(varmaṇā)+++  
-āśmamayena varmaṇā  
pary asmān varuṇo dadhat ||  

#### PS_20.9.5
+++(PSK 20.8.5)+++ye no gṛhe brāhmaṇā manyamānā  
ghorāṃ vācaṃ mithuyānubruvanti |  
enohṛto malahṛto bhavantu  
duryoṇam asmat pari te harantu ||  

#### PS_20.9.6
+++(PSK 20.8.6)+++ayam agniḥ satpatir vṛddhavṛṣṇiyo  
rathīva patyai na janayat purohitaḥ |  
nābhā pṛthivyā nihito davidyutad  
adhaspadaṃ kṛṇutāṃ ye pṛtanyavaḥ ||  

#### PS_20.9.7
+++(PSK 20.8.7)+++agne śardha mahate saubhagāya  
tava dyumnāny uttamāni santu |  
saṃ jāspatyaṃ suyamam ā kṛṇuṣva  
śatrūyatām abhi tiṣṭhā mahāṃsi ||  

#### PS_20.9.8
+++(not found in PSK)+++dṛṣṭo damūnā atithir duroṇa  
imaṃ no yajñam upa yāhi vidvān |  
viśvā hy agne abhiyujo vihatya  
śatrūyatām ā bharā bhojanāni ||  

#### PS_20.9.9
+++(PSK 20.8.8)+++agne sapatnān pra ṇudasva jātān  
praty ajātāñ jātavedo nudasva |  
adhi no brūhi sumanasyamānaḥ  
śarma no yaccha trivarūtham udbhit ||  

#### PS_20.9.10
+++(PSK 20.8.9)+++prānyān sapatnān sahasā sahasva  
praty ajātāñ jātavedaḥ śṛṇīhi |  
idaṃ rāṣṭraṃ pipṛhi saubhagāy- +++(saubhagāya)+++  
-ānu tvā devā vasavo madantām ||  

### 10

#### PS_20.10.1
+++(PSK 20.9.1)+++yo no mitrāvaruṇābhidāsāt  
sapatno votpipāno bṛhaspate |  
sarvaṃ tam agne adharaṃ pātayāsmad  
yathendrāham uttamaś cetayāni ||  

#### PS_20.10.2
+++(PSK 20.9.2)+++aham eṣām uttamaś cetayāni  
mama vaśam upa tiṣṭhantu sarve |  
ājuhvāno ghṛtapṛṣṭhaḥ suvarcā  
vasor madhye dīdihi jātavedaḥ ||  

#### PS_20.10.3
+++(PSK 20.9.3)+++amum agne adharaṃ pātayāsmaj  
jāsayotpipānaṃ sapatnam |  
ye no dhūrvān adhare te bhavantu  
viśvā dveṣāṃsy abhito ni mṛḍḍhi ||  

#### PS_20.10.4
+++(PSK 20.9.4)+++mūrdhānaṃ divo aratiṃ pṛthivyā  
viśas tvā sarvā balihṛta upāsatām |  
tāsām ugro madhyameṣṭheyam asyā  
sve kṣetre saviteva vi rāja ||  

#### PS_20.10.5
+++(PSK 20.9.5)+++ā pratyañcaṃ dāśuṣe dāśvāṃsaṃ  
sarasvantaṃ puṣṭipatiṃ rayīṇām |  
rāyaspoṣaṃ śravasyaṃ vasānam  
iha huvema sadanaṃ rayīṇām ||  

#### PS_20.10.6
+++(PSK 20.9.6)+++yasya vrate paśavo yanti sarve  
yasya vrata upatiṣṭhanta āpaḥ |  
yasya vrate puṣṭipatir niviṣṭas  
taṃ sarasvantam avase huvema ||  

#### PS_20.10.7
+++(PSK 20.9.7)+++ye te sarasvann ūrmayo  
madhumanto ghṛtaścutaḥ |  
tebhir no 'vitā bhuvaḥ ||  

#### PS_20.10.8
+++(PSK 20.9.8)+++divyaṃ samudraṃ payasaṃ bṛhantam  
apāṃ garbhaṃ vṛṣabham oṣadhīnām |  
abhīpato rayyā tarpayantaṃ  
sarasvantaṃ rayiṣṭhāṃ sādayeha ||  

#### PS_20.10.9
+++(PSK 20.9.9)+++indrasya kukṣir asi somadhāna  
ātmā devānām uta viśvarūpaḥ |  
iha prajā janaya yās ta āsu  
yā anyatreha tās te svadhito gṛṇantu ||  

#### PS_20.10.10
+++(PSK 20.9.10)+++śyenaḥ suparṇo divyo nṛcakṣāḥ  
sahasrapāc chatayonir vayodhāḥ |  
sa no ni yacchād vasu yat parābhṛtam  
asmākam astu pitṛṣu svadhāvat ||  

### 11

#### PS_20.11.1
+++(PSK 20.10.1)+++ati dhanvāny aty apas tatarda  
śyeno nṛcakṣā avasānadarśaḥ |  
taran viśvāvarā rajāṃs- +++(rajāṃsi)+++  
-īndreṇa sakhyā śiva ā jagāma ||  

#### PS_20.11.2
+++(PSK 20.10.2)+++āgan devaḥ savitā sarvadhāyā  
urujyotir avidāmā namobhiḥ |  
mahīṃ nāvam aditer ā ruhema  
yatra somaḥ sadam it tatra bhadram ||  

#### PS_20.11.3
+++(PSK 20.10.3; PS 5.6.9 is repeated)+++ud vayam ity ekā ||  

#### PS_20.11.4
+++(PSK 20.10.4)+++patir divaḥ patir agniḥ pṛthivyāḥ  
patir viśvasya bhuvanasya rājati |  
patir viśvā oṣadhīr ā viveśa  
patnīvān agna iha yāhi somam ||  

#### PS_20.11.5
+++(PSK 20.10.5)+++saṃ krāmataṃ mā jahītaṃ śarīraṃ  
prāṇāpānau sayujeha stam |  
saptaṛṣibhyaḥ pari dadma etaṃ +++(Bhatt. dadhma)+++  
ta enaṃ svasti jarase nayantu ||  

#### PS_20.11.6
+++(PSK 20.10.6)+++yat ta āyur atihitaṃ parācair  
apānaḥ prāṇo ya u te paretaḥ |  
agniṣ ṭad āhār nirṛter upasthāt  
tad ātmani punar ā veśayāmi ||  

#### PS_20.11.7
+++(PSK 20.10.7)+++mā tvā prāṇo hāsīd yas tve praviṣṭo  
mā tvāpāno 'vahāya parā gāt |  
saṃrabhya jīva śaradaḥ suvarcā  
agniṣ ṭe gopā adhipā vasiṣṭhaḥ ||  

#### PS_20.11.8
+++(PSK 20.10.8)+++rākām ahaṃ suhavāṃ suṣṭutī huve  
śṛṇotu naḥ subhagā bodhatu tmanā |  
sīvyatv apaḥ sūcyācchidyamānayā  
dadātu vīraṃ śatadāyam ukthyam ||  

#### PS_20.11.9
+++(PSK 20.10.9)+++yās te rāke sumatayaḥ supeśaso  
yābhir dadāti dāśuṣe vasūni |  
tābhir no adya sumanā upāgahi  
sahasrapoṣaṃ subhage rarāṇā ||  

#### PS_20.11.10
+++(PSK 20.10.10)+++yā rākā yā sinīvālī  
yā guṅgūr yā sarasvatī |  
indrāṇīm ahva ūtaye  
varuṇānīṃ svastaye ||  

#### PS_20.11.11
+++(PSK 20.10.11)+++yā subāhuḥ svaṅguriḥ  
suṣumā bahusūvarī |  
tasyai viśpatnyai haviḥ  
sinīvālyai juhotana ||  

#### PS_20.11.12
+++(PSK 20.10.12)+++sinīvāli pṛthuṣṭuke  
yā devānām asi svasā |  
juṣasva havyam āhutaṃ  
prajāṃ devi didiḍḍhi naḥ ||  

#### PS_20.11.13
+++(PSK 20.10.13)+++yā viśvata indram asi pratīcī  
sahasrastutām abhi yantu devīḥ |  
viṣṇupatni tubhyaṃ rātā havīṃṣi  
patiṃ devi rādhasā codayasva ||  

anuvāka 2 ||

### 12

#### PS_20.12.1
+++(PSK 20.11.1-3; PS 16.68.4-6 are repeated)+++upa hvaya iti tisraḥ ||  

#### PS_20.12.2
+++(PSK 20.11.2)+++(…) || +++(PS 16.68.5 is repeated)+++  

#### PS_20.12.3
+++(PSK 20.11.3)+++(…) || +++(PS 16.68.6 is repeated)+++  

#### PS_20.12.4
+++(PSK 20.11.4; PS 16.69.10 is repeated)+++sūyavasād bhagavatīty ekā ||  

#### PS_20.12.5
+++(PSK 20.11.5)+++saṃjānānā upa sīdān abhijñu  
patnīvanto namasyaṃ namasyān |  
ririkvāṃsas tanvā sumnam āyuḥ  
sakhet sakhyur nimiṣi rakṣamāṇāḥ ||  

#### PS_20.12.6
+++(PSK 20.11.6)+++samiddho agnir aśvinā  
tapto vāṃ gharma ā gatam |  
duhyante nūnaṃ vṛṣaṇeha dhenavo  
dasrā vadanti kāravaḥ ||  

#### PS_20.12.7
+++(PSK 20.11.7)+++samiddho agnir aśvinā rathī divas  
tapto gharmo duhyate vām iṣe madhu |  
vayaṃ hi vāṃ purutamāso aśvinā  
havāmahe sadhamādeṣu kāravaḥ ||  

#### PS_20.12.8
+++(PSK 20.11.8)+++yad usriyāsv āhutaṃ ghṛtaṃ payo  
'yaṃ so aśvinā vāṃ bhāga ā gatam |  
mādhvī dhartārā vidathasya satpatī  
taptaṃ gharmaṃ pibataṃ rocane divaḥ ||  

#### PS_20.12.9
+++(PSK 20.11.9)+++tapto vāṃ gharmo nakṣati suhotā  
pra vām adhvaryuś carati payasvān |  
madhor dugdhasyāśvinā tanāyā  
vītaṃ pātaṃ payasa usriyāyāḥ ||  

#### PS_20.12.10
+++(PSK 20.11.10)+++upa drava payasā godhug oṣum  
ā gharme siñca paya usriyāyāḥ |  
vi nākam akhyat savitā vareṇyo  
'nu dyāvāpṛthivī supraṇītiḥ ||  

### 13

#### PS_20.13.1
+++(PSK 20.12.1)+++svāhākṛtaḥ śucir deveṣu gharmo  
yo aśvinoś camaso devapānaḥ |  
tam u viśve amṛtāso juṣāṇā  
gandharvasya praty āsnā rihanti ||  

#### PS_20.13.2
+++(PSK 20.12.2)+++sugā vo devāḥ sadanā kṛṇomi  
ya ātasthedaṃ savanaṃ juṣāṇāḥ |  
vahamānā bharamāṇā abhrā  
astaṃ gharmaṃ tam udātiṣṭhatānu ||  

#### PS_20.13.3
+++(PSK 20.12.3)+++śivā naḥ śaṃtamā bhava  
sumṛḍīkā sarasvati |  
mā te yuyoma saṃdṛśaḥ ||  

#### PS_20.13.4
+++(ab = PSK 20.12.4ab; cd are not found in PSK, which repeats PS 19.8.6cd instead)+++upainaṃ devo agrabhīc  
camasena bṛhaspatiḥ |  
yajamānāya śundhata  
indra gīrbhir na ā bhara ||  

#### PS_20.13.5
+++(PSK 20.12.5; PS 6.18.1 is repeated)+++saṃ mā siñcantu maruta ity ekā ||  

#### PS_20.13.6
+++(PSK 20.12.6)+++iḍaivāsmām̐ anu vastāṃ vratena  
yasyāḥ pade punate devayantaḥ |  
ghṛtapadī śakvarī somapṛṣṭh- +++(somapṛṣṭhā)+++  
-opa yajñam asthita vaiśvadevī ||  

#### PS_20.13.7
+++(PSK 20.12.7; PS 18.78.7 is repeated)+++drapsaś caskandety ekā ||  

#### PS_20.13.8
+++(PSK 20.12.8)+++yas te drapsa skandati yas te aṃśur  
bāhucyuto dhiṣaṇāyā upasthāt |  
adhvaryor vā pari yaḥ pavitrāt  
taṃ te juhomi manasā vaṣaṭkṛtam ||  

#### PS_20.13.9
+++(PSK 20.12.9)+++drapsaḥ patito viśvayaḥ pariśrutaḥ |  
ayaṃ devo bṛhaspatiḥ  
saṃ taṃ siñcatu rādhase ||  

#### PS_20.13.10
+++(PSK 20.12.10)+++yas te drapsaḥ patitaḥ pṛthivyāṃ  
dhānāsomaḥ parivāpaḥ karambhaḥ |  
ayaṃ devo bṛhaspatiḥ  
saṃ taṃ siñcatu varcase ||  

### 14

#### PS_20.14.1
+++(PSK 20.13.1; PS 5.30.1 is repeated)+++payasvatīr oṣadhayaḥ  
payasvan māmakaṃ vaca ity ekā ||  

#### PS_20.14.2
+++(PSK 20.13.2)+++ayam agnir vareṇya  
āyuṣ ṭe viśvato dadhat |  
punas tvā prāṇa āyati  
parā yakṣmaṃ suvāmi te ||  

#### PS_20.14.3
+++(PSK 20.13.3)+++janād viśvajanīnaṃ  
viśām urukṣitīnām |  
dūrāt tvā manya ābhṛtam  
īrṣyāyā nāma bheṣajam ||  

#### PS_20.14.4
+++(ab: not found in PSK, cd = PSK 20.13.4ab)+++dūrād etat saṃ bharant- +++(bharanti)+++  
-īrṣyāyā nāma bheṣajam |  
tat saṃvegasya bheṣajaṃ  
tad aśnā saṃgṛbhāyikam ||  

#### PS_20.14.5
+++(PSK 20.13.4cd5)+++agner iva dahato  
dāvasya dahato yathā |  
etām etasyerṣyāṃ hṛda  
udnāgnim iva vāraye ||  

#### PS_20.14.6
+++(PSK 20.13.6)+++apa mārjmy apanayan  
manyuṃ te hṛdayād adhi |  
amuṣminn īrṣyām ā dadhmas  
tatro enāṃ ni dadhmasi || +++(Kubisch tato (sandhi?))+++  

#### PS_20.14.7
+++(PSK 20.13.7)+++tiraścirājer asitāt  
pṛdākor adhi saṃbhṛtam |  
tat kaṅkaparvaṇo viṣam  
iyaṃ vīrud adūduṣat ||  

#### PS_20.14.8
+++(PSK 20.13.8)+++iyaṃ vīrun madhujātā  
madhuścun madhulā madhu  
sā vihrutasya bheṣajy  
atho maśakajambhanī ||  

#### PS_20.14.9
+++(PSK 20.13.9)+++yato daṣṭaṃ yataḥ pītaṃ  
tatas tvā nir ṇayāmasi |  
abhryasya tṛpradaṃśino  
maśakasyārasaṃ viṣam ||  

#### PS_20.14.10
+++(PSK 20.13.10)+++ayaṃ yo vikhyo vikaṭo viparvā  
mukhāny eṣāṃ vṛjinā kṛṇoṣi |  
tāni tvaṃ deva savitar  
iṣīkām iva saṃ namaḥ ||  

### 15

#### PS_20.15.1
+++(PSK 20.14.1)+++yad annam admi bahudhā virūpaṃ  
hiraṇyam aśvam uta gām ajām avim |  
yad eva kiṃ ca pratijagrahāham  
agniṣ ṭad viśvād agadaṃ kṛṇotu ||  

#### PS_20.15.2
+++(PSK 20.14.2)+++yad āśasā me carato janām̐ anu  
yācamānasya vadato vicukṣubhe |  
yan me tanvo manaso viriṣṭaṃ  
sarasvatī tad ā pṛṇād ghṛtena ||  

#### PS_20.15.3
+++(PSK 20.14.3)+++yad ārima pratigṛhṇanta enaḥ  
siṣāsanto balim agne carantaḥ |  
tvaṃ nas tasmād enaso mumugdhi  
vaiśvānaraḥ prati havyā gṛbhāya ||  

#### PS_20.15.4
+++(PSK 20.14.4)+++cakṣuṣaḥ pāśān manasaś ca pāśād  
vīkṣāyāḥ pāśād uta śakvarīṇām |  
tasmān mumugdhi viśvāvaso tvaṃ no  
dātṝṇāṃ dānaṃ bhunajāmahai vayam ||  

#### PS_20.15.5
+++(PSK 20.14.5)+++adur me viśve devā  
adāt savitedam |  
adān me brahmaṇaspatiḥ  
priyo mitro adād idam ||  

#### PS_20.15.6
+++(PSK 20.14.6)+++indreṇa medinā yuj- +++(yujā)+++  
-āpa bādhe pṛtanyataḥ |  
adhare santu śatravaḥ ||  

#### PS_20.15.7
+++(PSK 20.14.7)+++agnir indraś ca yad yuvaṃ  
hato vṛtrāṇy aprati |  
ugrā hi vṛtrahantamā ||  

#### PS_20.15.8
+++(PSK 20.14.8)+++agnim indraṃ ca yad vayaṃ  
purodhāyai havāmahe |  
tau no mṛḍāta īdṛśe ||  

#### PS_20.15.9
+++(PSK 20.14.9)+++yābhyāṃ svar ajayann agre  
yāv ātasthatur bhuvanā juṣāṇā |  
pracarṣaṇī vṛṣaṇā vajrabāhū  
agnim indraṃ vṛtrahaṇā huvema ||  

#### PS_20.15.10
+++(PSK 20.14.10)+++yayor ojasā stabhitā rajāṃsi  
yau vīryair vīratamā śacībhiḥ |  
yau patyete apratītau sahobhir  
viṣṇum agan varuṇaṃ pūrvahūtiḥ ||  

### 16

#### PS_20.16.1
+++(PSK 20.15.1)+++yayor apsu na mahimā nadīṣu  
praririce pradivi rocanāyām |  
yayor asty anumatir bhūyiṣṭhā  
viṣṇum agan varuṇaṃ pūrvahūtiḥ ||  

#### PS_20.16.2
+++(PSK 20.15.2)+++yayor idaṃ pradiśi yad virocate  
prajām ati vi ca caṣṭe śacībhiḥ |  
mahaṛtasya dharmāṇā yuvānā  
viṣṇum agan varuṇaṃ pūrvahūtiḥ ||  

#### PS_20.16.3
+++(PSK 20.15.3)+++ubhā jigyathur na parā jayethe  
na parā jigye kataraś canaiva vām |  
indraś ca viṣṇo yad apaspṛdhethāṃ  
tredhā sahasraṃ vi tad airayethām ||  

#### PS_20.16.4
+++(PSK 20.15.4)+++yad aśuddhaṃ yad anṛtaṃ  
yac carāmasi pāpayā |  
āpo mā tasmād enaso  
duritāt pāntu viśvataḥ ||  

#### PS_20.16.5
+++(PSK 20.15.5; PS 5.23.7 is repeated)+++duṣvapnyaṃ durjīvitam ity ekā ||  

#### PS_20.16.6
+++(PSK 20.15.6)+++yad avāmṛkṣata kṛṣṇaśakunir  
mukhena nirṛte tava |  
agniṣ ṭat sarvaṃ śundhatu  
havyavāḍ ghṛtasūdanaḥ ||  

#### PS_20.16.7
+++(PSK 20.15.7)+++yad asmān kṛṣṇaśakuner  
niṣpatya tata ānaśe |  
āpo mā tasmād enaso  
duritāt pāntu viśvataḥ ||  

#### PS_20.16.8
+++(PSK 20.15.8)+++agnir mā pātu prathamo durarmaṇo  
nirṛtyāṃ viśvā duritāni mṛjmahe |  
viśve mā devā marutaḥ punantu  
varuṇo rājā savitā pavitraiḥ ||  

#### PS_20.16.9
+++(PSK 20.15.9)+++antarikṣeṇa patati  
yātudhānanibādhitaḥ |  
stokaṃ yam abhyacuścutat  
tam u syonaṃ kṛṇomi te ||  

#### PS_20.16.10
+++(PSK 20.15.10)+++yat tvā kṛṣṇo abhyamṛkṣad  
devebhyas pari nirhataḥ |  
śivaṃ te tanve tat kṛṇmo  
vi te pāśāṃś cṛtāmasi ||  

### 17

#### PS_20.17.1
+++(PSK 20.16.1)+++tṛṣṭike tṛṣṭivandana  
ud amuṃ chindhi tṛṣṭike |  
yathā kṛtadviṣṭe daśat  
sarvasmai śepyāvate ||  

#### PS_20.17.2
+++(PSK 20.16.2)+++tṛṣṭāsi tṛṣṭikāsi  
viṣā viṣātaky asi |  
parivṛttā yathāsasy  
ṛṣabheṇa vaśeva ||  

#### PS_20.17.3
+++(PSK 20.16.3)+++ā te dade vakṣaṇābhya  
ā dade hṛdayād adhi |  
ā te mukhasya yad varca  
ā puṃso yat titṛpsasi ||  

#### PS_20.17.4
+++(PSK 20.16.4)+++mayi varco mayi śravo  
mayi dyumnaṃ mayi tviṣiḥ |  
ahaṃ te varca ā dade  
ahaṃ bhūyāsam uttamaḥ ||  

anuvāka 3 ||

### 18

#### PS_20.18.1
+++(PSK 20.17.1)+++abhi prāgāt sahasrākṣo  
yuktvā śapatho ratham |  
śaptāram anvicchan yātu  
vṛka ivāvimato gṛham ||  

#### PS_20.18.2
+++(PSK 20.17.2)+++pari ṇo vṛṅdhi śapatha  
hradam agnir iva dahan |  
śaptāram atra tvaṃ jahi  
divyā vṛkṣam ivāśaniḥ ||  

#### PS_20.18.3
+++(PSK 20.17.3)+++yo naḥ śapād aśapataḥ  
śapato yaś ca naḥ śapāt |  
vṛkṣa iva vidyutā hata  
ā mūlād anu śuṣyatu ||  

#### PS_20.18.4
+++(PSK 20.17.4)+++śaptāraṃ yantu śapathā  
yaḥ suhārt tena naḥ saha |  
jihvāślakṣṇasya durhārdaḥ  
pṛṣṭīr api śṛṇīmasi ||  

#### PS_20.18.5
+++(PSK 20.17.5)+++yaṃ dviṣmo yaś ca no dveṣṭy  
aghāyur yaś ca naḥ śapāt |  
śune peṣṭram ivāvakṣāmaṃ  
taṃ praty asyāmi mṛtyave ||  

#### PS_20.18.6
+++(PSK 20.17.6)+++preto yantu vyādhyaḥ  
prānudhyāḥ pro aśastayaḥ |  
agnī rakṣasvinīr hantu  
somo hantu durasyatīḥ ||  

#### PS_20.18.7
+++(PSK 20.17.7)+++pra catetaḥ pāpi lakṣmi  
naśyetaḥ prāmutaḥ pata |  
ayasmayenāṅkena  
yaṃ dviṣmas tasmin tvā sṛjāmaḥ ||  

#### PS_20.18.8
+++(PSK 20.17.8)+++yā tvā lakṣmīḥ patayālūr ajuṣṭ- +++(ajuṣṭā)+++  
-ādhicaskanda vandaneva vṛkṣam |  
anyatrāsmat savitas tām ito dhā  
hiraṇyahasto vasu no rarāṇaḥ ||  

#### PS_20.18.9
+++(PSK 20.17.9)+++nir araṇīṃ savitā sāviṣat pador  
nir hastayor varuṇo mitro aryamā |  
nir ādityā anumatī rarāṇāḥ  
pra ṇaḥ suvāt savitā saubhagāya ||  

#### PS_20.18.10
+++(PSK 20.17.10)+++ekaśataṃ lakṣmyaḥ  
sākaṃ martyasya januṣeha jātāḥ |  
tāsāṃ pāpiṣṭhā nir ataḥ pra hiṇmaḥ  
śivāsmabhyaṃ jātavedo ni yaccha ||  

### 19

#### PS_20.19.1
+++(PSK 20.18.1)+++yat ta ātman tanvāṃ ghoram asti  
yad vā keśeṣu praticakṣaṇe vā |  
tat te vidvān apa bādhe ahaṃ  
pra tvā suvāt savitā saubhagāya ||  

#### PS_20.19.2
+++(PSK 20.18.2)+++nir lakṣmyaṃ lalāmyaṃ  
nir arātiṃ suvāmasi |  
yathā no vasyasīd aso  
rāyaspoṣam ihā suva ||  

#### PS_20.19.3
+++(PSK 20.18.3)+++agnim accha devayatāṃ manāṃsi  
cakṣūṃṣīva sūryaṃ saṃ caranti |  
yadī suvāte uṣasā virūpe  
śveto vājī jāyate agre ahnām ||  

#### PS_20.19.4
+++(PSK 20.18.4)+++indro rājā jagataś carṣaṇīnām  
adhi kṣami viṣurūpaṃ yad asti |  
tato dadāti dāśuṣe vasūni  
codad rādha upastutaś cid arvāk ||  

#### PS_20.19.5
+++(PSK 20.18.5)+++śakunir bhūtvā pra babhasti pippalaṃ  
patyāṃ niviṣṭā yadi vā gha patnyām |  
bhīmā ghorā lakṣmyaḥ sahabhavyās  
tā ito haviṣā nir yajāmaḥ ||  

#### PS_20.19.6
+++(PSK 20.18.6)+++yā te gṛheṣūta vā dhaneṣu  
prajāṃ lakṣmīr yadi vā te babhasti |  
tāṃ bṛhaspatir haviṣā bādhamāno  
nirhūya pra dadhmāv adhi dūram asmat ||  

#### PS_20.19.7
+++(PSK 20.18.7)+++riśyapadīṃ riśadvatīṃ  
goṣedhāṃ vidhamām uta |  
vilīḍhyaṃ vyādhyaṃ  
brahmaṇā tā anīnaśam ||  

#### PS_20.19.8
+++(PSK 20.18.8)+++pratyoṣantīm utsaṅginīm  
uta cchidrām utāraṇīm |  
siṃhīṃ jyeṣṭhalakṣmīṃ  
vyāghrīṃ nāśayāmasi ||  

#### PS_20.19.9
+++(PSK 20.18.9)+++anudhyāyinīṃ paricarāṃ  
vibādhām uta hiṃsatīm |  
rodasya patnīṃ rodhanāṃ  
pra tā dhamāmi lakṣmyaḥ ||  

#### PS_20.19.10
+++(PSK 20.18.10)+++vāmaspṛhāṃ pitṛṣadaṃ  
yeṣantīṃ tapanīm uta |  
asidhyantīṃ pradhvaṃsinīm  
aṣṭrāvadhāṃ ca lakṣmyaṃ  
brahmaṇā tā anīnaśam ||  

### 20

#### PS_20.20.1
+++(PSK 20.19.1)+++āsanmantryāṃ vacasyāṃ  
saṃpibantīṃ nyakvarīm |  
uttarāṃ janaṃgamāṃ  
pra tā dhamāmi lakṣmyaḥ ||  

#### PS_20.20.2
+++(PSK 20.19.2)+++yā te ghorā tanvam āviveśa  
yā te lakṣmīḥ sarvā samaktā |  
agniṣ ṭe tāsv adatta saubhagāy- +++(saubhagāya)+++  
-āpaḥ śundhantu bṛhate raṇāya ||  

#### PS_20.20.3
+++(PSK 20.19.3)+++adevṛghnīṃ varuṇ- +++(varuṇa)+++  
-āpatighnīṃ bṛhaspate |  
indrāputraghnīṃ lakṣmyam  
asyai tāḥ savitaḥ suva ||  

#### PS_20.20.4
+++(PSK 20.19.4)+++yā te lakṣmīś cakṣuṣi yota datsu  
yā hastayo stanayor yopapakṣayoḥ |  
śroṇyor bhaṃsasi yā padoṣ ṭe  
sarvās tā ati krāma ghorāḥ ||  

#### PS_20.20.5
+++(PSK 20.19.5)+++ūrubhyāṃ te aṣṭhīvadbhyāṃ  
pārṣṇibhyāṃ prapadābhyām |  
lakṣmīḥ śroṇibhyām aṅgebhyo  
yāḥ pāpīs tā anīnaśan ||  

#### PS_20.20.6
+++(PSK 20.19.6)+++apāślīlaṃ pṛthivī hantu yat pador  
apa hastayor varuṇo mitro aryamā |  
apādityā anumatī rarāṇāḥ  
pra ṇaḥ suvāt savitā saubhagāya ||  

#### PS_20.20.7
+++(PSK 20.19.7)+++etā enā vyākaran  
khile gā aditīr iva |  
ramantāṃ bhadrā lakṣmyo  
yāḥ pāpīs tā anīnaśan ||  

#### PS_20.20.8
+++(PSK 20.19.8)+++sāhuṣī nāma vā asi  
sahamānā sahasvatī |  
gṛhaguptim anuvartiṃ kulāyinīṃ  
tā ihā veśayāmasi ||  

#### PS_20.20.9
+++(PSK 20.19.9)+++?saṃcāriṇy ubhair yā babhūv- +++(babhūva)+++  
-ānyā anyāṃ jinvati bhadrapāpīḥ |  
tāṃ lakṣmīṃ nihavā nayāmo  
bhadrā subhadrām api saubhagāya? ||  

#### PS_20.20.10
+++(PSK 20.19.10)+++ekaśataṃ lakṣmyas  
tāsāṃ rājñī babhūvitha |  
bhadrābhir bhadre saṃbhūya  
bhadreṇābhi sacasva naḥ ||  

### 21

#### PS_20.21.1
+++(PSK 20.20.1)+++divas pṛthivyāḥ pary antarikṣād  
vātāt paśubhyo adhy oṣadhībhyaḥ |  
yato lakṣmīr vṛjinā saṃbabhūva  
sā brahmaṇā pracyutā dūram etu ||  

#### PS_20.21.2
+++(PSK 20.20.2)+++vālkutsasya ca gandhena  
hiraṇyavarcasena ca |  
āt puṣkariṇyā yo gandho  
bhago mā tena jinvatu ||  

#### PS_20.21.3
+++(PSK 20.20.3)+++yad indro agre asurāñ jaghāna  
tato lakṣmīr ny adadhur martyeṣu |  
tāsāṃ pāpiṣṭhā nir ataḥ suvāmaḥ  
śivā asyai jātavedo ni yaccha ||  

#### PS_20.21.4
+++(PSK 20.20.4)+++yā tvā lakṣmīr devṛghnī yā patighnī  
gṛhebhyas tvā nudate yā vyāḍā |  
atas tvam enaso mucyamān- +++(mucyamānā)+++  
-ot taremāḥ srotyāḥ sapta sākam ||  

#### PS_20.21.5
+++(PSK 20.20.5)+++nipiṃśantīṃ nitudantīṃ  
saṃpibantīṃ nyakvarīm |  
prabhaṅgāṃ bhrūṇaghnīṃ lakṣmīṃ  
brahmaṇā tā anīnaśam ||  

#### PS_20.21.6
+++(PSK 20.20.6)+++udojiṣṭhāṃ sahasyāṃ  
jayantīm aparājitām |  
lakṣmīr yāḥ puṇyāḥ kalyāṇīs  
tā asyai savitaḥ suva ||  

#### PS_20.21.7
+++(PSK 20.20.7)+++lakṣmyaḥ sam alapsata  
sam alapsata lakṣmyaḥ |  
ajaiṣur bhadrā lakṣmyaḥ  
parā pāpīr ajeṣata ||  

#### PS_20.21.8
+++(PSK 20.20.8)+++lakṣmīṇāṃ lakṣmītame  
lakṣmīṇām adhipā asi |  
tāṃ tvāhaṃ śuddho gopsyāmi  
devajā hi babhūvitha ||  

#### PS_20.21.9
+++(PSK 20.20.9)+++sabhā ca mā samitiś cāvatāṃ  
prajāpater duhitarau sacetasau |  
yena saṃgacchā upa mā sa tiṣṭhād  
antar vadāni hṛdaye janānām ||  

#### PS_20.21.10
+++(PSK 20.20.10)+++sabhā senā samitis tvām avantu  
prajāpater duhitaraḥ pracetasaḥ |  
yena vadāny upa mā sa śikṣād  
antar vadāni hṛdaye janānām ||  

### 22

#### PS_20.22.1
+++(PSK 20.21.1)+++māṃ vadantam anu sarve vadantu  
māṃ prāṇantam anu prāṇantu sarve |  
māṃ viśantam anu sarve viśantu  
mayi devā ekavṛto bhavantu ||  

#### PS_20.22.2
+++(PSK 20.21.2)+++sūryo mā cakṣuṣaḥ pātu  
bṛhaspatir vācaḥ somo rājā sabhāyāḥ |  
indro vo dṛśe bhavāmi ||  

#### PS_20.22.3
+++(PSK 20.21.3)+++veda vai te sabhe nāma  
subhadrāsi sarasvati |  
atho ye te sabhāsadas  
te me santu suvācasaḥ ||  

#### PS_20.22.4
+++(PSK 20.21.4)+++imā yā brahmaṇaspate  
viṣūcīr vāca īrate |  
sadhrīcīr indra tāḥ kṛtvā  
mahyaṃ śivatamāḥ kṛdhi ||  

#### PS_20.22.5
+++(PSK 20.21.5)+++aham eṣāṃ hastarasam  
ahaṃ vijñānam ā dade |  
sarvasyā asyāḥ saṃsado  
'haṃ bhūyāsam uttama  
indro yo gāyatām iva ||  

#### PS_20.22.6
+++(PSK 20.21.6)+++uttamaṃ mottame kṛdhy  
uttamā hi babhūvitha |  
yāṃ tvā bhuraṇyur anvaicchad  
gandharvaḥ śaradaḥ śatam ||  

#### PS_20.22.7
+++(PSK 20.21.7)+++abhibhūr aham āgamam  
ahaṃ bhūyāsam uttamaḥ |  
idaṃ pratipravādinaṃ  
dviṣantam ava dhūnve ||  

#### PS_20.22.8
+++(PSK 20.21.8)+++uruṣ ṭe vastir bhavatu  
samudrasya bilaṃ yathā |  
parodakam iva sicyatāṃ  
mūtraṃ te tanvas pari ||  

#### PS_20.22.9
+++(PSK 20.21.9)+++yathā vāto yathodakaṃ  
yathā samudra ejati |  
evā te garbha ejatu  
niraitu daśamāsyo  
bahir jarāyuṇā saha ||  

#### PS_20.22.10
+++(PSK 20.21.10)+++idam u śreyo 'vasānam āgāṃ  
śive me dyāvāpṛthivī abhūtām |  
asapatnāḥ pradiśo me bhavantu  
na vai tvā dviṣmo abhayaṃ no astu ||  

### 23

#### PS_20.23.1
+++(PSK 20.22.1)+++vāstoṣpata iha naḥ śarma yaccha  
bhadrāc chreyo abhi no neṣa vasyaḥ |  
ariṣṭā vīrā iha me bhavantu  
dvipāc catuṣpān mayy astu puṣṭam ||  

#### PS_20.23.2
+++(PSK 20.22.2)+++anamīvo vāstoṣpate  
viśvā rūpāṇy āviśan |  
sakhā suśeva edhi naḥ ||  

#### PS_20.23.3
+++(PSK 20.22.3)+++ṛtena sthūṇā adhi roha vaṃś- +++(vaṃśa)+++  
-ogro virājann apa vṛṅkṣva śatrūn |  
mā te riṣann upasattāro atra  
virājāṃ jīvāc charadaḥ śatāni ||  

#### PS_20.23.4
+++(PSK 20.22.4)+++ā rohataṃ pakṣāv amṛtaṃ vasānau  
dampatyoḥ kṛṇutaṃ dīrgham āyuḥ |  
tatra nārī putriṇī jīvapatn- +++(jīvapatnī)+++  
-īdaṃ kulāyam upasaṃviśāti ||  

#### PS_20.23.5
+++(PSK 20.22.5)+++agnir mā viśvād duritāt punātu  
mātariśvā pavamānaḥ purastāt  
somo mā pātu maruto bṛhaspatir  
vāyuś ca mā pavamānaḥ punītām ||  

#### PS_20.23.6
+++(PSK 20.22.6)+++tvayā satyaṃ vi jayante  
tava satyaṃ vivācanam |  
agre vṛkṣasya jāyase  
semaṃ janaya pūruṣam ||  

#### PS_20.23.7
+++(PSK 20.22.7)+++vṛkṣasya śataśākhasya  
mādhuntasya nikṛtvanaḥ |  
vibhīdakasya yat phalaṃ  
tena tvon mādayāmasi ||  

#### PS_20.23.8
+++(PSK 20.22.8)+++pūrve vātāt pra patataṃ  
pūrve patatam aśvibhyām |  
ime nyarvaṇī aham  
udnevāgnim avīvare ||  

#### PS_20.23.9
+++(PSK 20.22.9)+++mā yakṣmam iha hāsiṣṭa  
mā riphanto vi gātana |  
subhūtam asmabhyaṃ dhatta  
yuṣmān anv etu kilbiṣam ||  

#### PS_20.23.10
+++(PSK 20.22.10)+++iha varca iha paya  
iha cakṣur upa hvaye |  
ihendriyaṃ dadhātana ||  

### 24

#### PS_20.24.1
+++(PSK 20.23.1)+++ā hi harī apaptatām  
imaṃ vatsaṃ vanād iyam |  
apakāmaṃ hy aghnye  
vatso devi mamāra te ||  

#### PS_20.24.2
+++(PSK 20.23.2-3)+++ye tvopavidur vidur  
nijavatseva dohasva |  
ahaṃ te veda saṃmanaḥ  
saṃvananasya veda te ||  

#### PS_20.24.3
+++(PSK 20.23.4)+++eṣa te aghnye vatsas taṃ vāñcha |  
tāṃ satyoktiṃ brūmaḥ ||  

#### PS_20.24.4
+++(PSK 20.23.5)+++yā sarasvatī govananī  
sā vāmenāṅkasā nyetya |  
imāṃ gāṃ vānayatu svāhā ||  

anuvāka 4 ||

### 25

#### PS_20.25.1
+++(PSK 20.24.1)+++dūrād bheṣajam ābhṛtaṃ  
bahūny ati yojanā |  
apaśyam asyantaṃ rudraṃ  
na dṛṣṭo duṣkṛtaṃ karat ||  

#### PS_20.25.2
+++(PSK 20.24.2)+++bhinadmi te parāvato  
vatsasya śepyām iva |  
vṛṣed aso yathā mayi  
kṛṣṇo viṣāṇavām̐ iva ||  

#### PS_20.25.3
+++(PSK 20.24.3)+++sarvā gāvaḥ saṃmanasaḥ  
sacchavayaḥ sanābhayaḥ |  
samānaṃ bibhratīr nāma  
vatsā ud rihatāṃ mithaḥ ||  

#### PS_20.25.4
+++(PSK 20.24.4)+++indras tvāgre avānayat  
savitā tvotāparaḥ |  
tṛtīyam aśvinā tvāghnye vāñcha ||  

#### PS_20.25.5
+++(PSK 20.24.5)+++ā te nayatu savit- +++(savitā)+++  
-ā nayatu bṛhaspatiḥ |  
patir yaḥ pratikāmyas  
tam asyai dhehy oṣadhe ||  

#### PS_20.25.6
+++(PSK 20.24.6; PS 3.35.2 is repeated)+++indraṃ vayam anurādham ity ekā ||  

#### PS_20.25.7
+++(PSK 20.24.7)+++bhaga prehi prathamo  
'nu tvā vayam emasi |  
indrāgnī brahmaṇāsmān  
svasti nayatāṃ pathā ||  

#### PS_20.25.8
+++(PSK 20.24.8)+++aditiḥ praitu prathamā  
bṛhaspatiḥ puraetā te astu |  
indro bhayaṃ vy asyatu  
śūdrāc ca na āryāc ca ||  

#### PS_20.25.9
+++(PSK 20.24.9)+++ime ye anasi yuktā  
uṣṭārā uta pīlvā |  
teṣāṃ sam agrabhaṃ padaḥ  
sam īrmān sam u sakthyaḥ ||  

#### PS_20.25.10
+++(PSK 20.24.10)+++vi madhyamā aproṣata  
gardabhā kṣipitā iva |  
athāsurasya māyayā  
mayīdaṃ sthāpayāmasi ||  

### 26

#### PS_20.26.1
+++(PSK 20.25.1)+++saṃ mā bhagena dviguṇena varcasā  
saṃ mā pṛthivyā saṃ mauṣadhībhiḥ |  
saṃ māpo mayobhuvo  
bhagena varcasā sican ||  

#### PS_20.26.2
+++(PSK 20.25.2; PS 19.24.14 is repeated)+++varco me mitrāvaruṇety ekā ||  

#### PS_20.26.3
+++(PSK 20.25.3)+++ṛcaṃ sāma yajāmahe  
yābhyāṃ karmāṇi kṛṇvate |  
vi te sadasi rājato  
yajñaṃ deveṣu yacchatām ||  

#### PS_20.26.4
+++(PSK 20.25.4)+++aṅgamaṅgaṃ saṃ cinomi  
cakṣuḥ prāṇam atho balam |  
priyāḥ śrutasya bhūyāsm- +++(bhūyāsma)+++  
-āyuṣmantaḥ sumedhasaḥ ||  

#### PS_20.26.5
+++(PSK 20.25.5)+++etan no deva savitar  
jagaddhātrī ca rakṣatam |  
pūṣainat punar ājatv  
avinaṣṭam avihrutam ||  

#### PS_20.26.6
+++(PSK 20.25.6)+++yāvanty eva palitāni  
sākaṃ jajñire agraśaḥ |  
tebhyaḥ pari bravīmi tvā  
kṛṣṇāḥ keśā bhavantu me ||  

#### PS_20.26.7
+++(PSK 20.25.7)+++kṛṣṇān keśān sinīvāli  
kṛṣṇān keśān sarasvati |  
kṛṣṇān me aśvinā keśān  
kṛṇutaṃ puṣkarasrajā ||  

#### PS_20.26.8
+++(PSK 20.25.8)+++ado yad agre devānāṃ  
purastād avatiṣṭhati |  
tan me +'bravīt tvaṣṭā viriṣṭabheṣajam ||  

#### PS_20.26.9
+++(PSK 20.25.9)+++śvā viśvadhāyasā  
viśvabheṣajyā kṛtam |  
yad āmayati niṣ kṛdhi  
niṣkṛtir nāma vā asi ||  

#### PS_20.26.10
+++(PSK 20.25.10)+++saṃ te cṛtāmi takariṃ  
saṃ yoniṃ saṃ gavīnyau |  
saṃ mātaraṃ ca putraṃ ca  
saṃ garbhaṃ ca jarāyu ca ||  

### 27

#### PS_20.27.1
+++(PSK 20.26.1)+++tiryaṅ te garbho bhavatu  
hṛdayasthaṃ jarāyu te |  
ād oṣam agnim ā roh- +++(roha)+++  
-ād gaccha yamasādanam ||  

#### PS_20.27.2
+++(PSK 20.26.2)+++vi te cṛtāmi takariṃ  
vi yoniṃ vi gavīnyau |  
vi mātaraṃ ca putraṃ ca  
vi garbhaṃ ca jarāyu ca ||  

#### PS_20.27.3
+++(PSK 20.26.3)+++anvaṅ te garbho bhavatv  
anusota jarāyu te |  
yathā tvaṃ putraṃ vindāsai  
yathā jīvāsi bhadrayā ||  

#### PS_20.27.4
+++(PSK 20.26.4)+++pra pṛṣṭhe garbham ardaya  
vi yona āsyaṃ sṛja |  
nir aitu daśamāsyo  
garbho gavīnyor adhi ||  

#### PS_20.27.5
+++(PSK 20.26.5)+++viṣkambheṇa vi ṣkabhāya  
tau viṣvañcau vyākuru |  
eṣa vām agnir antarā  
sa viṣvañcau vy asyatu ||  

#### PS_20.27.6
+++(PSK 20.26.6)+++viṣkambho vi ṣkabhāyatu  
manaś ca hṛdayaṃ ca vām |  
vivartana vartaya  
śaśvatībhyaḥ samābhyaḥ ||  

#### PS_20.27.7
+++(PSK 20.26.7)+++samudraṃ tvā pra hiṇomi  
svāṃ yonim apīhi |  
acchidras tanvā bhūyāsaṃ  
mā parā seci me payaḥ ||  

#### PS_20.27.8
+++(PSK 20.26.8)+++yad atrāpi rasasya me  
parāpapātāsmṛtam |  
tad ihopa hvayāmahe  
tan mā pyāyatāṃ punaḥ ||  

#### PS_20.27.9
+++(PSK 20.26.9)+++kavir agre pra lilekha  
dhartā keśām̐ adhārayat |  
ihaiva viśvato dadhad  
dhātā tvaṣṭā tvaci keśām̐ acīkl̥pat ||  

#### PS_20.27.10
+++(PSK 20.26.10)+++sarasvati vrateṣu te  
divyeṣu devi dhāmasu |  
mandre hiraṇyavartane  
pra ṇa āyūṃṣi tāriṣaḥ ||  

### 28

#### PS_20.28.1
+++(PSK 20.27.1)+++yad apsu te sarasvati  
goṣv aśveṣu yan madhu |  
tena no vājinīvati  
mukham aṅdhi sarasvati varcasā ||  

#### PS_20.28.2
+++(PSK 20.27.2)+++yo adya deva sūrya  
tvāṃ ca māṃ cāntarāyati |  
tasmin duṣvapnyaṃ sarvaṃ  
duritāni ca mṛjmahe ||  

#### PS_20.28.3
+++(PSK 20.27.3)+++yo no +'bhicchāyaṃ martyeṣv  
agniṃ tiṣṭhasy antarā |  
tasya vṛścāmi te mūlaṃ  
na cchāyāṃ karavo 'param ||  

#### PS_20.28.4
+++(PSK 20.27.4)+++ghnantv enaṃ deveṣavo  
brahmāṇo ghnantu menyā |  
yo asmākaṃ prajāpate  
agniṃ tiṣṭhaty antarā ||  

#### PS_20.28.5
+++(PSK 20.27.5)+++prajāpate yo 'smām̐ ādṛś- +++(ādṛśā)+++  
-āgniṃ tiṣṭhaty antarā |  
taṃ mṛtyave pra yacchāmi  
sa rudrasyāstv ākhaṇaḥ ||  

#### PS_20.28.6
+++(PSK 20.27.6)+++pra suvainaṃ devavajrebhyo  
mṛtyur vi kramatām adhi |  
sinātv enān nirṛtir  
mṛtyoḥ pāśair bandhair avimokyaiḥ ||  

#### PS_20.28.7
+++(PSK 20.27.7)+++sumaṅgalena vacasā  
keśin grāmaṃ na ā vada |  
brahmaṇābrahmaṇā tv- +++(tvā)+++  
-olūkācchā vadāmasi ||  

#### PS_20.28.8
+++(PSK 20.27.8)+++parāṅ eva parā vada  
parācīm anu saṃvatam |  
yathā yamasya tvā gṛhe  
'rasaṃ praticākaśaṃ  
niyastaṃ praticākaśam ||  

#### PS_20.28.9
+++(PSK 20.27.9)+++śunam ulūka no vada  
yaṃ dviṣmas tam ito naya |  
rājño yamasya te gṛhe  
sikatābhir videvyam  
ākhus te mūṣiked bhāgaḥ ||  

#### PS_20.28.10
+++(PSK 20.27.10)+++ā vada bahulaṃ goṣṭhaṃ  
dhītavatsam anaṣṭagum |  
dhvāṅkṣāya dvipadāṃ vada  
śune catuṣpadāṃ vada ||  

### 29

#### PS_20.29.1
+++(PSK 20.28.1)+++punar me rājā varuṇaḥ  
punar indraḥ punar bhagaḥ |  
punar me viśve devā  
āyur jīvitavā aduḥ ||  

#### PS_20.29.2
+++(PSK 20.28.2)+++ut tiṣṭhātaḥ pra dravārvāṅ  
mātra tiṣṭho 'bhicākaśat |  
sapatnyā varca ādāy- +++(ādāya)+++  
-āthāsmābhiḥ sahāsasi ||  

#### PS_20.29.3
+++(PSK 20.28.3)+++ut tiṣṭhata nir dravata  
na va ihāsti nyañcanam |  
amuṣya vittam abhi vaḥ suvāmi  
tad anuvadhvaṃ sudatīr ahinas tat ||  

#### PS_20.29.4
+++(PSK 20.28.4)+++ye asmākaṃ sabandhavo  
viṣṭhitāḥ pṛthivīm anu |  
teṣām indra iva devānām  
ahaṃ bhūyāsam uttamaḥ ||  

#### PS_20.29.5
+++(PSK 20.28.5)+++ye agnayaḥ pārthivā  
āhitāḥ pṛthivīm anu |  
teṣām asi tvaṃ saṃgathe  
sa no jīvātave kṛdhi ||  

#### PS_20.29.6
+++(PSK 20.28.6)+++cita stha paricita sth- +++(stha)+++  
-āgnayaś ca nihavā nāma |  
te no mā ni hvadhvaṃ  
tebhyo vo namo na vo havam emi |  
yo 'smān dveṣṭi yaṃ vayaṃ dviṣmaḥ  
sa vo havam etu ||  

#### PS_20.29.7
+++(PSK 20.28.7)+++indrāgnī punar ā kṛtaṃ na etā  
sthiravīrāv aparāvītagū |  
asmākaṃ sarvā nihave santv eṣāṃ  
vayaṃ vidyāma guhyaṃ nāma gavām ||  

#### PS_20.29.8
+++(PSK 20.28.8)+++prajāpate anunikrandaya  
viśve devāḥ padavāyāḥ santv āsām |  
ādityā anusaṃgatya śūrā  
indrajyeṣṭhāḥ punar ā vartayantu ||  

#### PS_20.29.9
+++(PSK 20.28.9)+++indra praṇetar vardhaya m- +++(mā)+++  
-āśvinā māṃ vahatam āśvaśvā |  
aindrāgnaṃ varma pratimuñcamāno  
yathobhayebhyaś cāru samitim ā vadāni ||  

#### PS_20.29.10
+++(PSK 20.28.10)+++cāruvāk cāruvadanaś  
cāru saṃ kāśa no nṛbhiḥ |  
adveṣyapratīkāśo  
jigīvām̐ aparājitaḥ ||  

### 30

#### PS_20.30.1
+++(PSK 20.29.12ab)+++api vṛśca purāṇavad  
vratater iva guṣpitam |  
ojo dāsasya jambhaya  
yad etad asya saṃbhṛtaṃ  
madhu tad indrasya vibhajāvahai ||  

#### PS_20.30.2
+++(PSK 20.29.2cd3ab)+++mlāpayāmi vrajaḥ śubhraṃ  
varuṇasya vratena te |  
yathā śepoapāyy asa  
strīṣu cāso anāvayāḥ ||  

#### PS_20.30.3
+++(PSK 20.29.3cdef)+++avasthasya kladīvato  
bhaṅgurasya nitodinaḥ |  
yad uttatam ava tat tanu  
yad ātataṃ ni tat tanu ||  

#### PS_20.30.4
+++(PSK 20.29.4)+++amimlapaṃ te tanvaṃ  
klībaṃ tvā vīrudhākaram |  
antaḥkośa iva kośeṣu  
strīṣv apyākṛtaś cara ||  

#### PS_20.30.5
+++(PSK 20.29.5)+++ā no medaṃ gṛhapatir  
dadhātv indreṇa medinā |  
ā no medaṃ sarasvaty  
ā no vahantu sindhavaḥ ||  

#### PS_20.30.6
+++(PSK 20.29.6)+++medaṃ dhātā medaṃ pūṣā  
medam indro dadhātu me |  
medaṃ me aśvinobh- +++(aśvinobhā)+++  
-ā dhattāṃ puṣkarasrajā ||  

#### PS_20.30.7
+++(PSK 20.29.7)+++ūrū medaya me bāhū  
aṣṭhīvantā uraś ca me |  
vapāṃ pary asya udare  
medam indro dadhātu me ||  

#### PS_20.30.8
+++(PSK 20.29.8)+++carmaṇa ivopanītasya  
sarvān keśān vṛhāmi te |  
ayaspātram iva te śiro  
yathāsat samaraṃ samam ||  

anuvāka 5 ||

### 31

#### PS_20.31.1
+++(PSK 20.30.1)+++divi tārā udabhi śryan  
sapta sūryasya raśmayaḥ |  
dhārāḥ samudriyā apas  
tās te śalyam acucyavuḥ ||  

#### PS_20.31.2
+++(PSK 20.30.2)+++īḍe agniṃ svāvasuṃ namobhir  
iha prasakto vi cayat kṛtaṃ naḥ |  
rathair iva pra bhare vājayadbhiḥ  
pradakṣiṇaṃ marutāṃ stomam ṛdhyām ||  

#### PS_20.31.3
+++(PSK 20.30.3)+++sapta sravanti śiśave marutvate  
pitā putrebhyo apy avīvatad v ṛtā |  
ubhe pipṛta ubhe asya rājata  
ubhe yatete ubhe asya puṣyataḥ ||  

#### PS_20.31.4
+++(PSK 20.30.4)+++vedaḥ svastir druhaṇaḥ svastiḥ  
parśur vediḥ paraśur naḥ svastiḥ |  
haviṣkṛto yajñiyā yajñakāmās  
te devāso havir idaṃ juṣadhvam ||  

#### PS_20.31.5
+++(PSK 20.30.5)+++upa priyaṃ panipnataṃ  
yuvānam āhutīvṛdham |  
aganma bibhrato namaḥ ||  

#### PS_20.31.6
+++(PSK 20.30.6)+++imā yās te śataṃ hirāḥ  
sahasraṃ dhamanīr uta |  
tāsāṃ te sarvāsāṃ sākam  
aśmanā bilam apy adhām ||  

#### PS_20.31.7
+++(PSK 20.30.7)+++idaṃ khanāmi bheṣajaṃ  
māṃpaśyam abhirorudam |  
yenā nicakra āsur- +++(āsurī)+++  
-īndrāṇī kevalaṃ patim ||  

#### PS_20.31.8
+++(a = PSK 20.30.8; bcd: not found in PSK)+++akṣyau nau madhusaṃkāśe  
anīkaṃ nau samañjanam |  
antaḥ kṛṇuṣva mā hṛdi  
mana in nau sahāsati ||  

#### PS_20.31.9
+++(not found in PSK)+++tvāṣṭreṇāhaṃ vacas- +++(vacasā)+++  
-erṣyāṃ vy amīmadam |  
atho yo manyus te pate  
tam u te śamayāmasi ||  

#### PS_20.31.10
+++(not found in PSK)+++vratena tvaṃ vratapate samakto  
'hā viśvā sumanā dīdhyo naḥ |  
taṃ tvā vayaṃ jātavedaḥ samiddhaṃ  
prajāvanta upa sadema sarve ||  

### 32

#### PS_20.32.1
+++(not found in PSK)+++prajāvatīḥ sūyavase riśantīr  
mā vo vidyut taran mota senā |  
suge tīrthe suprapāṇe pibantīḥ  
parivṛjya vadhaṃ gohanaṃ carantu ||  

#### PS_20.32.2
+++(not found in PSK)+++padajñā sta ramatayaḥ  
saṃhitā viśvarūpā  
upa no devīr  
devebhir eta |  
imaṃ goṣṭham idaṃ sado  
ghṛtenā naḥ sam ukṣata ||  

#### PS_20.32.3
+++(not found in PSK)+++yā graivyā apacito  
atho yā upapakṣiyāḥ |  
vijāman yā apacitaḥ svayaṃsrasas  
tā ito nāśayāmasi ||  

#### PS_20.32.4
+++(not found in PSK)+++sāṃtapanā idaṃ havir  
marutas taj jujuṣṭana |  
yuṣmākotī riśādasaḥ ||  

#### PS_20.32.5
+++(PSK 20.31.5)+++yo no marto maruto durhaṇāyus  
tiraś cittāni vasavo jighāṃsāt |  
tasmin tān pāśān prati muñcatā yūyaṃ  
tapiṣṭhena tapasā hantanā tam ||  

#### PS_20.32.6
+++(PSK 20.31.6)+++saṃvatsarīṇā marutaḥ svarkā  
urukṣayāḥ sagaṇā mānuṣebhyaḥ |  
te asmat pāśān pra muñcantu sarvān  
sāṃtapanā matsarā mādayiṣṇavaḥ ||  

#### PS_20.32.7
+++(PSK 20.31.7)+++dhṛṣat piba kalaśe somam indra  
vṛtrahā śūra samare vasūnām |  
mādhyaṃdine savana ā juṣasva  
rayiṣṭhāno rayim asmāsu dhehi ||  

#### PS_20.32.8
+++(PSK 20.31.8)+++yunajmi tvā brahmaṇā daivyen- +++(daivyena)+++  
-āsmai kṣatrāṇi dhārayantam agne |  
didiḍḍhy asmabhyaṃ draviṇeha bhadrā  
premaṃ voco havirdāṃ devatāsu ||  

#### PS_20.32.9
+++(PSK 20.31.9)+++vi te muñcāmi raśanāṃ  
vi yoktraṃ vi niyojanam |  
ihaiva tvam ajasra edhy agne ||  

#### PS_20.32.10
+++(PSK 20.31.10)+++prajāpate na hi tvad anyo  
viśvā rūpāṇi mahinā jajāna |  
yatkāmās te juhumas tan no astu  
vayaṃ syāma patayo rayīṇām ||  

### 33

#### PS_20.33.1
+++(PSK 20.32.1)+++yat te devā akṛṇvan bhāgadheyam  
amāvāsye saṃvasanto mahitvā |  
semaṃ yajñaṃ pipṛhi viśvavāre  
rayiṃ no dhehi subhage suvīram ||  

#### PS_20.33.2
+++(PSK 20.32.2)+++ghṛtaṃ te agne divye sadhasthe  
ghṛtena tvā manur adyā sam īdhe |  
ghṛtaṃ te devā āpyā vahanti  
ghṛtaṃ tubhyaṃ duhrate gāvo agre ||  

#### PS_20.33.3
+++(PSK 20.32.3)+++mayy agre agniṃ gṛhṇāmi  
saha kṣatreṇa varcasā balena |  
mayi prajāṃ mayy āyur dadhāmi  
svāhā mayy agniḥ ||  

#### PS_20.33.4
+++(PSK 20.32.4)+++apsu te rājan varuṇa  
gṛho mito hiraṇyayaḥ |  
tato dhṛtavrato rājā  
sarvā dhāmāni no muceḥ ||  

#### PS_20.33.5
+++(PSK 20.32.5ab)+++dhāmnodhāmno rājann  
ito varuṇa no muceḥ ||  

#### PS_20.33.6
+++(PSK 20.32.5cde)+++yad āpo aghnyā iti  
varuṇeti yad ūcima |  
tato varuṇa no muceḥ ||  

#### PS_20.33.7
+++(PSK 20.32.6)+++yo rudro agnau yo apsv antar  
ya oṣadhīr vīrudha āviveśa |  
ya imā viśvā bhuvanāni cākl̥pe  
tasmai rudrāya namo astv adya ||  

#### PS_20.33.8
+++(PSK 20.32.7)+++apehy arir asy arir vā asi |  
viṣe viṣam apṛkthā  
ahim evābhy apehi taṃ jahi ||  

#### PS_20.33.9
+++(PSK 20.32.8)+++pṛtanājitaṃ sahamānam agnim  
ugraṃ huvema paramāt sadhasthāt |  
sa naḥ parṣad ati durgāṇi viśvahā  
kṣāsad devo 'ti duritāny agniḥ ||  

#### PS_20.33.10
+++(PSK 20.32.9)+++yady antarikṣe yadi vāta āsa  
yadi vṛkṣeṣu yadi volapeṣu  
yad aśravan paśava udyamānaṃ  
tad brāhmaṇaṃ punar asmān upaitu ||  

### 34

#### PS_20.34.1
+++(PSK 20.33.1)+++śaṃ mā vāto abhi vātu  
śaṃ me tapatu sūryaḥ |  
ahāni śaṃ bhavantu me  
śaṃ rātrī prati dhīyatāṃ  
śam uṣā me vy ucchatu ||  

#### PS_20.34.2
+++(PSK 20.33.2)+++ut tiṣṭhata pitaro ye purāsthan  
yamaṃ rājānam avasānam arcata |  
ayaṃ nṛṇāṃ nṛtamaḥ śreṣṭha āgan  
tasmai lokaṃ kṛṇuta yāvatsabandhu ||  

#### PS_20.34.3
+++(PSK 20.33.3)+++yasyedaṃ śastaṃ pratimākṛtaṃ  
devair dattam asūriyaṃ ca saṃbhṛtam |  
triḥ sapta kṛtva ṛṣayaḥ paretā  
mṛtyuṃ praty auhan padayopanena ||  

#### PS_20.34.4
+++(PSK 20.33.4)+++agaman gāvaḥ sadanam  
agamad vasatiṃ vayaḥ |  
āsthāne parvatā asthuḥ  
sthāman vṛkkāv arīramam ||  

#### PS_20.34.5
+++(PSK 20.33.5)+++ā gāvo goṣṭham agamann  
āgnidhānāny agnayaḥ |  
ā vṛkkau sam avitsātām  
utsaktabheṣajam asi ||  

#### PS_20.34.6
+++(ad = PSK 20.33.6ab; bc: not found in PSK)+++yathā dyāṃ ca pṛthivīṃ c- +++(ca)+++  
-āntas tiṣṭhati tejanam |  
evā rogaṃ cāsrāvaṃ ca  
muñjas tiṣṭhatiy antarā ||  

#### PS_20.34.7
+++(PSK 20.33.6cd7ab)+++asthād idaṃ viśvaṃ bhuvanam  
asthād vāto vanacyavaḥ |  
asthur vṛkṣā ūrdhvasvapnās  
tiṣṭhād rogo ayaṃ tava ||  

#### PS_20.34.8
+++(PSK 20.33.7cd8)+++śataṃ yad bheṣajāni te  
sahasraṃ saṃbhṛtāni ca |  
teṣām asi tvam uttamaṃ  
śreṣṭham āsrāvabheṣajaṃ  
vasiṣṭhaṃ roganāśanam ||  

#### PS_20.34.9
+++(PSK 20.33.9)+++yad adya tvā prayati yajñe asmin  
hotaś cikitvann avṛṇīmahīha |  
dhruvam ayo dhruvam utā śamiṣṭha  
prajānan vidvān upa yāhi somam ||  

#### PS_20.34.10
+++(PSK 20.33.10)+++sam indra no manasā neṣa gobhiḥ  
saṃ sūribhir harivan saṃ svastyā |  
saṃ brahmaṇā devakṛtaṃ yad asti ||  

### 35

#### PS_20.35.1
+++(PSK 20.34.1; PS 19.8.3 is repeated)+++saṃ varcasety ekā ||  

#### PS_20.35.2
+++(PSK 20.34.2)+++saṃsrāvabhāgās taviṣā bṛhantaḥ  
prastareṣṭhā barhiṣadaś ca devāḥ |  
imaṃ yajñam abhi viśve gṛṇantaḥ  
svāhā devā amṛtā mādayantām ||  

#### PS_20.35.3
+++(PSK 20.34.3)+++yān āvaha uśato deva devāṃs  
tān preraya punar agne sve sadhasthe |  
jakṣivāṃsaḥ papivāṃso madhūny  
asmai dhatta vasavo vasūni ||  

#### PS_20.35.4
+++(PSK 20.34.4)+++ayaṃ no yajño apy etu devān  
uttarāṃ vedim apy etu vediḥ |  
vi muñcāmy ṛtvijo dakṣiṇābhir  
devā yakṣīṣṭa punar uttarāvat ||  

#### PS_20.35.5
+++(PSK 20.34.5)+++yajña yajñaṃ gaccha  
yajñapatiṃ gaccha |  
svāṃ yoniṃ gaccha svāhā ||  

#### PS_20.35.6
+++(PSK 20.34.6)+++eṣa te yajño yajamāna sahasūktanamovākaḥ |  
suvīraḥ svāhā ||  

#### PS_20.35.7
+++(PSK 20.34.7)+++manasaspata imaṃ deva yajñam |  
svāhā vāci svāhā vāte dhāḥ svāhā ||  

#### PS_20.35.8
+++(PSK 20.34.8)+++svāhā hutebhyo  
vaṣaḍ ḍhutebhyaḥ |  
devā gātuvido gātuṃ vittvā gātum ita svāhā ||  

#### PS_20.35.9
+++(PSK 20.34.9)+++saṃ barhir aktaṃ haviṣā ghṛtena  
sam indreṇa vasubhiḥ saṃ marudbhiḥ |  
saṃ devebhir viśvadevebhir aktam  
indraṃ gacchatu yat svāhā ||  

#### PS_20.35.10
+++(PSK 20.34.10)+++āśāsānā saumanasaṃ  
prajāṃ cakṣur atho balam |  
indrāṇyā anuvrataṃ  
saṃ nahye amṛtāya kam ||  

### 36

#### PS_20.36.1
+++(PSK 20.35.1)+++indrāṇī nārī subhagā supatny  
ud aṃśena patividye bibheda |  
triṃśad yasyā jaghanaṃ yojanāny  
upastha indraṃ sthaviraṃ pipartu ||  

#### PS_20.36.2
+++(PSK 20.35.2)+++senāsi pṛthivī dhanaṃjay- +++(dhanaṃjayā)+++  
-āditir viśvarūpā sūryatvak |  
indrāṇī prāṣāṭ saṃjayantī  
tasyai ta enā haviṣā vidhema ||  

#### PS_20.36.3
+++(PSK 20.35.3)+++ajirottiṣṭhanty utthitāgre  
tvarī prāṣāṭ tūrtam upacarantīm |  
prāṣāṭ kas tvariṣā tvāgre  
tvarikas tvayiṣamesa tvā bhadre ||  

#### PS_20.36.4
+++(PSK 20.35.4)+++paryāvarte duṣvapnyāt  
pāpāt svapnād abhūtyāḥ |  
brahmāham antaraṃ kṛṇve  
parā svapnamukhāḥ śucaḥ ||  

#### PS_20.36.5
+++(PSK 20.35.5)+++yat svapne annam aśnāmi  
na prātar adhigamyate |  
sarvaṃ tad astu naḥ śivaṃ  
nahi tad dṛśyate divā ||  

anuvāka 6 ||

### 37

#### PS_20.37.1
+++(PSK 20.36.1)+++viśvaṃ vivyajmi pṛthivīva puṣṭam  
āyadāyat prati gṛhṇāmy annam |  
vaiśvānarasya mahato mahimnā  
syonam asmabhyaṃ madhumat kṛṇotu ||  

#### PS_20.37.2
+++(PSK 20.36.2abc)+++triśṛṅgam asi durabhidharṣam  
indrāya dhriyase |  
pūṣā te prāśitā ||  

#### PS_20.37.3
+++(PSK 20.36.2defg)+++pāhi no agne tanvaṃ  
pāhi gāḥ pāhi yat tanūkṛtam |  
ahutādāv amartyau  
tāv asmān pāto aṃhasaḥ ||  

#### PS_20.37.4
+++(PSK 20.36.3)+++yau devānām ahutādāv amartyau  
svarbhānuś ca svarjyotiś ca |  
tayos tvāsyena prāśnāmy  
agneṣ ṭvā vaiśvānarasya tvāsyena prāśnāmi ||  

#### PS_20.37.5
+++(PSK 20.36.45ab)+++dakṣaś ca tvā mānasaḥ prāśnītāṃ  
svarbhānuś ca mārutaḥ |  
mā pṛṇan pūrtyā vi rādhi  
mo vayaṃ prajayā dhanena ||  

#### PS_20.37.6
+++(PSK 20.36.5cd6ab)+++anādhṛṣyasya te pito  
anādhṛṣyaśavasaḥ |  
sarvavīrāḥ sarvātmāno  
bhakṣaṃ kriyāsma ||  

#### PS_20.37.7
+++(PSK 20.36.6cd7)+++kāmo me rājñi pra viveśa  
tvāṃ tam ahaṃ nir hvaye punaḥ |  
gṛheṣu goṣu me mano  
akṣyor astu me bhago  
jihvāyām astu me raso  
bāhvor astu me balam  
ūrvor astu me javaḥ ||  

#### PS_20.37.8
+++(PSK 20.36.8)+++divo 'si nirmathitaṃ  
pṛthivyā adhy udbhṛtam |  
samudrād ucyase jātam  
akṣyāmayabheṣajam asy ātharvaṇam ||  

#### PS_20.37.9
+++(PSK 20.36.9)+++pūṣā parastād ā vartayatu  
catasro bhūmyā diśaḥ |  
sagalika puṣalika  
punar no naṣṭam āyati  
jīvena bhunajāmahai ||  

#### PS_20.37.10
+++(PSK 20.36.10)+++yad ābharac chṛtad agnis  
tejane naṣṭavedanam |  
khargaleva punar dattaṃ  
punar asmā aśvinā naṣṭam ājatam ||  

### 38

#### PS_20.38.1
+++(PSK 20.37.1)+++yady asy apriyajā  
yadi vānyata ābhṛtaḥ |  
visalpakasya bheṣajīr  
devīr āpa imā mama ||  

#### PS_20.38.2
+++(PSK 20.37.2)+++yavasya pūtikasya  
dṛśāmbasyota garmutaḥ |  
teṣāṃ sam agrabhaṃ śuṣmam  
āśūnāṃ dhāvatām iva ||  

#### PS_20.38.3
+++(PSK 20.37.3)+++yas tanuḥ praturvaṇī  
vadha iva prasarpati |  
mayūraḥ kila te viṣaṃ  
kṛkavākuś ca jakṣatu ||  

#### PS_20.38.4
+++(PSK 20.37.4)+++udīcīnaḥ pra tanoti  
nitatnir bhūmyām adhi |  
ojmānaṃ paśya vīrudho  
mithunā sam avīvanat ||  

#### PS_20.38.5
+++(PSK 20.37.5)+++ni tvātanaṃ nitatninā  
pari tvāgāṃ sahīyasā |  
śyenād abhidravīyasā  
suparṇān nikarīyasā ||  

#### PS_20.38.6
+++(PSK 20.37.6)+++yad atrāpi madhor ahaṃ  
niraṣṭhaviṣam asmṛtam |  
agniś ca tat savitā ca  
punar me jaṭhare dhattām ||  

#### PS_20.38.7
+++(PSK 20.37.78a)+++agne rudrasya jāyāsi  
duhitāsi prajāpateḥ |  
uccaiḥśloke dānapatni haviḥśrava  
upa tvā hvaya upa mā hvayasva |  
nariṣṭā nāma vā asi ||  

#### PS_20.38.8
+++(PSK 20.37.8bcd9a)+++yathāsau hariṇo vṛṣā  
kūlād adhi praskandati |  
evā ni ṣkanda pitryād  
bhagaṃ jayantī dhanaṃ jayantī ||  

#### PS_20.38.9
+++(PSK 20.37.9bcd)+++ṛjiśvā mahyam abravīd  
gandharvasyānuśāsanam |  
etat te pativedanam ||  

#### PS_20.38.10
+++(PSK 20.37.10)+++pāṭā bhinattu kumbhaṃ  
pāṭā kumbhīṃ gadohanīm |  
pāṭā sarvasya pātrasya  
vadhūṃ kṛṇotu viśvataḥ ||  

### 39

#### PS_20.39.1
+++(PSK 20.38.1)+++apehi takmaṃś cara paro anyam  
asmad iccha puruṣaṃ kaṃ cid eva |  
veda te takman pitaraṃ veda mātaram ||  

#### PS_20.39.2
+++(PSK 20.38.2)+++śamīvān asi śāmīvataḥ  
śamīvān ābhiśokiḥ |  
abhiśoko hārṣaṇir  
harṣaṇo jāñjabhiḥ ||  

#### PS_20.39.3
+++(PSK 20.38.3)+++yaḥ paśūnāṃ mārjanīyo  
yaṃ tvam aṃśena bhejiṣe |  
abhīhi takman gardabhaṃ  
na mām abhyetum arhasi ||  

#### PS_20.39.4
+++(omitted in PSK (apart from visrasā))+++visrasā nāma te mātā  
kiḥkiśo (⟨ kiṣkiṣo?) nāma te pitā |  
śimidā nāma te svasā ||  

#### PS_20.39.5
+++(a(b): omitted in PSK, (b)cd = PSK 20.38.4(b)cd)+++giriṃ gaccha girijā asi  
girau te māhiṣo gṛhaḥ |  
dāsī cakram āsthāya  
nāmlāte ni krandayiṣyati ||  

#### PS_20.39.6
+++(PSK 20.38.5)+++ā vāto vātv anaghaḥ  
sarvasya dūto abhiśastipāḥ |  
jalāṣam it pra siñcati  
tad viṣasyāpa siñcatu ||  

#### PS_20.39.7
+++(PSK 20.38.6)+++yām asyati pṛśnibāhur  
iṣṭaṃ haridruparṇyam |  
tām asya niṣ khidāmasi  
yathā jīvāsi bhadrayā ||  

#### PS_20.39.8
+++(PSK 20.38.7)+++aśrāntasya tvā manasā  
yunajmi prathamasya ca |  
utkūlam udvaho bhav- +++(bhava)+++  
-oduhya prati dhāvatāt ||  

#### PS_20.39.9
+++(PSK 20.38.8)+++etaṃ dantaṃ nirṛtyā ghoram āhur  
yasta āsann avarūḍha eṣaḥ |  
taṃ durhārde pra hiṇomi ghoraṃ  
sa no mā hiṃsīj jyāyaso mā kanīyasaḥ ||  

#### PS_20.39.10
+++(PSK 20.38.9)+++śivaḥ śagmo bhavatu danta eṣa  
mā no hiṃsīj jyāyaso mā kanīyasaḥ |  
aghamāram aghaśaṃsaṃ nirṛthaṃ  
taṃ te dantaḥ sacatāṃ ghora eṣaḥ ||  

### 40

#### PS_20.40.1
+++(not found in PSK (apart form pāda a))+++aghamāram aghaśaṃsaṃ nirṛthaṃ  
durhārde dantaṃ pra hiṇomi ghoram |  
so asyāttu dvipadaś catuṣpadaḥ  
śivo asmabhyaṃ sumanā astv eṣaḥ ||  

#### PS_20.40.2
+++(not found in PSK)+++śivaṃ te dantaṃ haviṣā kṛṇomi  
śivo mahyaṃ kurvate danto astu |  
śivāni te trīṇi trikadrukāṇi santu  
śivo mahyaṃ nabhasī rodasī stām ||  

#### PS_20.40.3
+++(not found in PSK)+++pururūpā pṛthupeśā  
araṃkṛd vahator asi |  
pratiṣṭhāsi catuṣpadāṃ  
yas ta eṣa pañcamaḥ pādas  
taṃ tena prati gṛhṇāmi ||  

#### PS_20.40.4
+++(not found in PSK)+++sasarparīr amatiṃ bādhamānā  
bṛhan mimāya jamadagnidattā |  
ā sūryasya duhitā tatāna  
śravo deveṣv amṛtam ajuryam ||  

#### PS_20.40.5
+++(not found in PSK)+++sasarparīr abharat tūyam ebhyo  
'dhi śravaḥ pāñcajanyāsu kṛṣṭiṣu |  
sā pakṣyā navyamāyur dadhānā  
yāṃ me pulasti jamadagnayo daduḥ ||  

#### PS_20.40.6
+++(not found in PSK)+++aghnye dūramūt kanda  
ni padaś caturo jahi |  
adhā goduhaḥ śīrṣaṇi  
śaphām̐ urasi vādaya ||  

#### PS_20.40.7
+++(not found in PSK)+++śṛṅgābhyām upa sraṣṭāraṃ  
padāvartaya goduham |  
atho ye anye tiṣṭhanti  
tān viṣūco vi nāśaya ||  

#### PS_20.40.8
+++(not found in PSK)+++yathā nartā sakṣikājiṃ  
ni kulpham abhinṛtyati |  
evā tvam aghnye padaḥ  
sarvān sākam ud ardaya ||  

#### PS_20.40.9
+++(not found in PSK)+++ud u kṣīram uttabhitaṃ  
syandantām asya dhenavaḥ |  
asṛk tasya gāvo duhrāṃ  
yo asmān nāpacāyati ||  

#### PS_20.40.10
+++(not found in PSK)+++ṛkṣīkāyā yathā mano  
vyāghrasya yathā manaḥ |  
evā tasya gavāṃ mano  
yo asmān nāpacāyati ||  

### 41

#### PS_20.41.1
+++(ab = PSK 20.39.1ab, cd: not found in PSK)+++uttamosy oṣadhīnāṃ  
vīrudhāṃ balavattamaḥ |  
sasyandana tvam oṣadhe  
sarvāḥ syandaya gā imāḥ ||  

#### PS_20.41.2
+++(PSK 20.39.1cd)+++aranturathantu |  
vaneṣu śuṣmo astu te  
pṛthivyām astu yad dharaḥ ||  

#### PS_20.41.3
+++(PSK 20.39.2abcd)+++akṛd aśvo akṛt kharo  
akṛd aśvataro hariḥ |  
evāsi bahvaghe tava  
bhasan nadatv āsicā ||  

#### PS_20.41.4
+++(PSK 20.39.2ef3ab)+++yathā nadati gardabha  
evā nadati te bhasat |  
vrīher yavasya māṣasy- +++(māṣasya)+++  
-aitat paśyābhidarśanam ||  

#### PS_20.41.5
+++(PSK 20.39.3cde)+++ud bhare dyāvāpṛthivī  
ud āpa ud agnim ud indram  
ut sūryam ud rātrim ud ahaḥ ||  

#### PS_20.41.6
+++(PSK 20.39.4)+++namaskṛtya dyāvāpṛthivībhyām  
antarikṣāya mṛtyave |  
mekṣyāmy ūrdhvas tiṣṭhan  
mā mā hiṃsiṣur īśvarāḥ ||  

#### PS_20.41.7
+++(not found in PSK)+++yan meḍhvā yad apsarasaḥ  
payo devīr ahṛṣata |  
tad ihopa hṛyāmahe  
cakṣuṣe ca balāya ca |  
devānāṃ devahūtyā  
mayi tyā devatāḥ punaḥ ||  

#### PS_20.41.8
+++(not found in PSK)+++yāsya doṣā rasasya me  
tvaṃ devi tatarpitha |  
nārāśaṃsena stomen- +++(stomena)+++  
-āhaṃ tvat punar ā dade  
yuṣmad apsarasas pari ||  

#### PS_20.41.9
+++(not found in PSK)+++yan me tanvo rasaṃ  
vayam ud apsarasas pari |  
nārāśaṃsena stomena  
prajām ā pyāyāmahe ||  

#### PS_20.41.10
+++(not found in PSK)+++yan me payo viṣiṣice  
jāgrataḥ svapataś ca yat |  
punas tad adya me devā  
ā siñcantu tanū adhi ||  

### 42

#### PS_20.42.1
+++(PSK 20.40.1)+++yad adya dugdhaṃ pṛthivīm asakta  
yad oṣadhīr vyasarad yad āpaḥ |  
vatse payo gavi payo yad asyām  
asmāṃs tat sacatāṃ payaḥ ||  

#### PS_20.42.2
+++(PSK 20.40.2)+++parā patanty āśavo  
'śvā adhodhuraṃ yathā |  
evā mūtra pra bhidyasva  
vi vaster āsyaṃ sṛja ||  

#### PS_20.42.3
+++(PSK 20.40.3; PS 19.20.13 is repeated)+++viṣitaṃ te vastibilam ity ekā ||  

#### PS_20.42.4
+++(PSK 20.40.4)+++asya pāre samudrasya  
śukraṃ jyotir amartyam |  
tan naḥ pātv aṃhasas  
tan naḥ pātu viśvataḥ ||  

#### PS_20.42.5
+++(PSK 20.40.5)+++ā no medhā sumatir viśvarūpā  
hiraṇyavarṇā jagatī jagamyāt |  
sā no agne medhā  
juṣatām iha pracetāḥ ||  

#### PS_20.42.6
+++(PSK 20.40.6)+++niṣ krāmatv iṣiryo atra praviṣṭo  
vayāṣṭhaś ca sayujā yāv iha staḥ |  
sapta ṛṣīṇāṃ syūmaraśmiḥ pathaitu  
svān mṛgān punar apy etu kṛṣṇaḥ ||  

#### PS_20.42.7
+++(PSK 20.40.7)+++sapta ṛṣīn gaccha syūmaraśmaye  
mṛgān kṛṣṇaḥ sacatāṃ vājo aśvam |  
īḍo asmān suprajasaḥ suvīrān  
saha yajñena payasā sacātai ||  

#### PS_20.42.8
+++(not found in PSK; PSK 20.4.8 is = PS 18.65.1 ∼ ŚS 18.2.17)+++namo astv ṛṣaye syūmaraśmaye  
namaḥ kṛṣṇāyota yo vājo asya |  
namo devāyārvateṣu jiṣṇave  
'yaṃ no vājī pra tirāty āyuḥ ||  

#### PS_20.42.9
+++(not found in PSK)+++ati yanty ahāny ati rātrīr aty uṣasaḥ |  
āpo antardhāvarīs tābhir antar dadhe tvā ||  

#### PS_20.42.10
+++(PSK 20.40.9)+++yathā naidāghye māsi  
bahvīḥ śuṣyanty oṣadhīḥ |  
evā pra śuṣya mām anu  
yac ca paśyāmi yac ca na ||  

#### PS_20.42.11
+++(PSK 20.40.10)+++pāṭā bibharty aṅkuśaṃ  
hiraṇyavantam aṅkinam |  
tenāham anyeṣāṃ striya +++(Bhatt. striya (⟨ śriyaḥ))+++  
ā lumpāmi mamed asan ||  

anuvāka 7 ||

### 43

#### PS_20.43.1
+++(PSK 20.41.1, pāda a(b) are omitted in PSK)+++indra jīva sūrya jīva  
devā jīvā jīvyāsam aham |  
sarvam āyur jīvyāsam ||  

#### PS_20.43.2
+++(PSK 20.41.23a)+++anābhūr asmi naitave  
tantyāṃ baddho divi śritaḥ |  
āhā tvā nirṛtaye ||  

#### PS_20.43.3
+++(PSK 20.41.3bcd)+++rantir asi ramatir asi |  
saṃ śrutena rādhiṣīya  
mā śrutena vi rādhiṣi ||  

#### PS_20.43.4
+++(PSK 20.41.4abc)+++darśo 'si darśato 'si  
viśvataḥ saṃdṛṣṭaḥ |  
somo asi rudro asi ||  

#### PS_20.43.5
+++(PSK 20.41.4de5a)+++taṃ tvā yaṃ devā aṃśum āpyāyanti  
taṃ tvā yam ādityā aṃśum āpyāyanti |  
taṃ tvā yam akṣitam akṣitaye pibanti  
sa naḥ somaḥ pra tirad dīrgham āyuḥ ||  

#### PS_20.43.6
+++(PSK 20.41.5bc6ab)+++anyeṣāṃ prāṇenā pyāyasva  
māsmākaṃ prāṇena |  
yo 'smān dveṣṭi yaṃ vayaṃ dviṣmas  
tasya prāṇenā pyāyasva ||  

#### PS_20.43.7
+++(PSK 20.41.6c7a, pāda c not found in PSK; PSK 20.41.7cde is: … anudaṃ kṣetriyaṃ rapaḥ | ā mā gacchantu brahmacāriṇaḥ prāta evevarāradā || (see Barret 1940, 134; Kajihara 2011, 43-44; Witzel 1980 (WZKS 24), 52, note 96))+++cid asi samudrayoniḥ śyena ṛtāvān |  
somapīthopa na ehy arvāṅ  
rāyaspoṣeṇa prajayā dhanena ||  

#### PS_20.43.8
+++(not found in PSK; PSK 20.41.8 is: prajāpatiḥ parameṣṭhī nārado nāma vā asi | bṛhaspatiḥ prajāpatir nārado brahmacāriṇaḥ || (see Barret 1940, 134))+++svarava stha namo vo mahatām ūrjāyai |  
parṇāṃ māva gām ||  

#### PS_20.43.9
+++(PSK 20.41.9)+++apaścāddaghvānnasya bhūyāsam |  
annādāyānnapataye rudrāya namo agnaye ||  

#### PS_20.43.10
+++(PSK 20.41.10)+++yā te vaso vāta iṣuḥ sā ta eṣā |  
tayā no mṛḍa ||  

### 44

#### PS_20.44.1
+++(PSK 20.42.1)+++agnis takmānam apa bādhatām ito  
varuṇo grāvā marutaḥ pūtadakṣāḥ |  
barhiṣadaḥ samidhaḥ śośucānās  
takmanaḥ śocām apa nir nudantu ||  

#### PS_20.44.2
+++(PSK 20.42.2)+++yo abhyavabhṛṇāyasi  
svapantam iccha puruṣaṃ  
śayānam akovidam |  
sa naḥ sahasravīry- +++(sahasravīrya)+++  
-ānuṣṭhātā śivo bhava ||  

#### PS_20.44.3
+++(PSK 20.42.3)+++devayātur asi mṛḍo 'si |  
mṛḍāsmākaṃ dvipade catuṣpade  
mā tasya mīmṛḍo dvipade catuṣpade  
yo asmān dveṣṭi yaṃ vayaṃ dviṣmaḥ ||  

#### PS_20.44.4
+++(PSK 20.42.5; pādas bcd not written)+++brahmayātur asi mṛḍo 'si |  
mṛḍāsmākaṃ dvipade catuṣpade  
mā tasya mīmṛḍo dvipade catuṣpade  
yo asmān dveṣṭi yaṃ vayaṃ dviṣmaḥ ||  

#### PS_20.44.5
+++(PSK 20.42.4; pādas bcd not written)+++annayātur asi mṛḍo 'si |  
mṛḍāsmākaṃ dvipade catuṣpade  
mā tasya mīmṛḍo dvipade catuṣpade  
yo asmān dveṣṭi yaṃ vayaṃ dviṣmaḥ ||  

#### PS_20.44.6
+++(not found in PSK; PSK 20.42.6 is: paretyayātur asi …)+++manuṣyayātur asi mṛḍo 'si |  
mṛḍāsmākaṃ dvipade catuṣpade  
mā tasya mīmṛḍo dvipade catuṣpade  
yo asmān dveṣṭi yaṃ vayaṃ dviṣmaḥ ||  

#### PS_20.44.7
+++(a = PSK 20.42.7a)+++avabharaṇo nāmāsi devatrā ṇo akṣamāpaḥ |  
yo asmān dveṣṭi yaṃ vayaṃ dviṣmas  
taṃ ta āsann api daghmaḥ ||  

#### PS_20.44.8
+++(PSK 20.42.7cd8)+++yad adosnātā āsuro dīkṣito 'carat |  
tasya yan malam avāsravat  
sa hi nāsi tāvad anuṣṭhyā tvā vidma-  
-arasaṃ vṛścika te viṣam ||  

#### PS_20.44.9
+++(PSK 20.42.9)+++ketuluṅgā nāma te mātā karkaṭaḥ pitā |  
tat satyam arasam abhaga te viṣam ||  

#### PS_20.44.10
+++(PSK 20.42.10)+++dve viṣasya dhāre striyā anyā puṃso anyā |  
te ubhe arase ||  

### 45

#### PS_20.45.1
+++(PSK 20.43.1)+++viśvavit taṃ naṣṭam anu paśyasi |  
ado me naṣṭaṃ tan me punar dehi ||  

#### PS_20.45.2
+++(PSK 20.43.2)+++viśvakarman tat tvam upa gacchasi |  
ado me naṣṭaṃ tan me punar dehi ||  

#### PS_20.45.3
+++(not found in PSK)+++viśvavyacas tat tvayy adhy āhitam |  
ado me naṣṭaṃ tan me punar dehi ||  

#### PS_20.45.4
+++(PSK 20.43.3)+++pari pūṣā purastād  
dhastaṃ dadhātu dakṣiṇam |  
punar no naṣṭam āyati  
jīvena bhunajāmahai ||  

#### PS_20.45.5
+++(PSK 20.43.4)+++indras tvābhy ait sarpat  
tat tvā goṣṭha ādadhāt |  
tad āsrāvasya bheṣajaṃ  
tad u rogam anīnaśat ||  

#### PS_20.45.6
+++(not found in PSK)+++viṣṇor manasā pūte sthaḥ |  
devo vāṃ savitot punātu ||  

#### PS_20.45.7
+++(PSK 20.43.5)+++viṣṇor manasā pūtam asi  
devas tvā savitot punātu |  
acchidreṇa pavitreṇa  
sahasradhāreṇa supvā ||  

#### PS_20.45.8
+++(PSK 20.43.6)+++hṛdā pūtaṃ manasā jātavedo  
viśvāni devo vayunāni vidvān |  
saptāsyāni tava yāny agne  
tebhyo juhomi sa juṣasva havyam ||  

#### PS_20.45.9
+++(PSK 20.43.7; PS 12.18.1 is repeated)+++agnāv agnir ity ekā ||  

#### PS_20.45.10
+++(PSK 20.43.8)+++yas te keśām̐ avācīnān  
krimir vṛhati mūrdhataḥ |  
prāṇaṃ tasyopa dāśayād  
vīrut khanati bheṣajī ||  

#### PS_20.45.11
+++(PSK 20.43.910; see Kajihara 2011, 48-49)+++veda vai te bhaga nāma  
bhūrir nāmāsi rayir nāma |  
taṃ tvā bhaga pra viśāmi  
sa mā bhaga pra viśa | +++(Bhatt. ||)+++  
tasmin sahasrakāṇḍena  
mṛje bhaga tvayi ||  

### 46

#### PS_20.46.1
+++(PSK 20.44.1a; see Kajihara 2011, 44, 47)+++ā mā gacchantu brahmacāriṇaḥ svāhā ||  

#### PS_20.46.2
+++(PSK 20.44.1b)+++carāṇi svāhā ||  

#### PS_20.46.3
+++(not found in PSK)+++vi rājāni svāhā ||  

#### PS_20.46.4
+++(not found in PSK; see Kajihara 2011, 48)+++asāni bhadrebhyaḥ śreyān svāhā ||  

#### PS_20.46.5
+++(not found in PSK; see Kajihara 2011, 48)+++yaśasvī janutām anu carāṇi svāhā ||  

#### PS_20.46.6
+++(a = PSK 20.44.2a, b: not found in PSK)+++devānāṃ mā manuṣyāṇāṃ  
paśūnāṃ brahmacāriṇām ||  

#### PS_20.46.7
+++(PSK 20.44.2b)+++priyaṃ prajāpateḥ kṛṇu svāhā ||  

#### PS_20.46.8
+++(PSK 20.44.2c)+++hā amba panecari ||  

#### PS_20.46.9
+++(PSK 20.44.3ab)+++ayaṃ me hasto akṣito rudati  
tam u me agadaṃ kṛdhi ||  

#### PS_20.46.10
+++(PSK 20.44.3cd; kṣitsya] K, kṣatasya Ja Ma JM Pa)+++tvaṃ kṣitsya bheṣajy  
ubhayor akṣitasya ca ||  

#### PS_20.46.11
+++(PSK 20.44.4a)+++udelaḍi ||  

#### PS_20.46.12
+++(PSK 20.44.4a)+++asur asi svāhā ||  

#### PS_20.46.13
+++(PSK 20.44.4b)+++kratur asi svāhā ||  

### 47

#### PS_20.47.1
+++(PSK 20.45.1a)+++puruṣo 'si svāhā ||  

#### PS_20.47.2
+++(PSK 20.45.1b)+++vijātir asi svāhā ||  

#### PS_20.47.3
+++(not found in PSK)+++prajātir asi svāhā ||  

#### PS_20.47.4
+++(not found in PSK)+++svajātir asi svāhā ||  

#### PS_20.47.5
+++(not found in PSK)+++svajātir nāmāsi svāhā ||  

#### PS_20.47.6
+++(PSK 20.45.2)+++veda vai te nārada nāma  
vāg nāmāsi  
tasya te yaśo bhakṣīya ||  

#### PS_20.47.7
+++(PSK 20.45.3)+++veda vai te sanāt kumāra nāma  
cakṣur nāmāsi  
tasya te madhu bhakṣīya ||  

### 48

#### PS_20.48.1
+++(not found in PSK)+++snuṣāsau senāsyāḥ senāyā  
ihāsyāḥ śvaśuroyam asyāḥ śvaśuraḥ |  
sā yathā snuṣā śvaśurād adhaspadyate  
adharā padyate nīcī padyate ||  

#### PS_20.48.2
+++(not found in PSK)+++evāsau senāsyāḥ senāyā  
adhas padyatām adharā padyatāṃ nīcī padyatām |  
sendrāgnibhyāṃ hatavīrāṃ hatapūruṣāṃ  
parājitāṃ praṇuttaitu paramāṃ parāvatam ||  

#### PS_20.48.3
+++(not found in PSK)+++tām indrāgnī hatavīrāṃ hatapūruṣāṃ parājitāṃ  
praṇuttāṃ yatīm anvākśītām |  
parājita etv asāv āmuṣyāyaṇo amuṣyāḥ putraḥ ||  

#### PS_20.48.4
+++(not found in PSK)+++asnā vyakta etu |  
aghaṃ hi raṇyetv asāv āmuṣyāyaṇo amuṣyāḥ putraḥ ||  

#### PS_20.48.5
+++(not found in PSK)+++aghapratīko aghenainaṃ vidhyāmaḥ |  
abhūtyā enaṃ pāśe sitvā  
duṣvapnyena saṃ sṛjya  
mṛtyor vyātta āsann api dadhāmi ||  

### 49

#### PS_20.49.1
+++(a = PSK 20.46.1c; bcd: not found in PSK)+++sṛjāmy āpa uśatīr upemāḥ  
saṃrarāṇāḥ payasā saṃ babhūvuḥ |  
datto asmabhyaṃ draviṇeha bhadrā  
apāṃ prati prati gṛhṇātv enāḥ ||  

#### PS_20.49.2
+++(not found in PSK)+++uc chrayasva bahur bhava  
svena mahasā yava |  
pṛṇīhi sarvā pātrāṇi  
mā tvā divyāśanir vadhīt ||  

#### PS_20.49.3
+++(not found in PSK)+++āśṛṇvantaṃ yavaṃ devaṃ  
yatra tvācchāvadāmasi |  
tad uc chrayasva dyaur iva  
samudra ivaidhy akṣitaḥ ||  

#### PS_20.49.4
+++(not found in PSK)+++akṣitās ta upasado  
akṣitāḥ santu rāśayaḥ |  
pṛṇanto akṣitāḥ santv  
attāraḥ santv akṣitāḥ ||  

#### PS_20.49.5
+++(not found in PSK)+++sakṛd yad dyaur ajāyata  
sakṛd bhūmir ajāyata |  
sakṛd yaḥ pṛśniyā dugdhaṃ  
tad anyo nānu jāyate  
mā tvānu jani kaś cana ||  

#### PS_20.49.6
+++(not found in PSK)+++iṣvagram iṣuyāvanaṃ  
maṇiṃ kṛṇve sumaṅgalam |  
sa mā śaravyābhyaḥ pātu  
divānaktaṃ ca jīvase ||  

#### PS_20.49.7
+++(not found in PSK)+++pratiṣṭhito 'si brahmaṇā  
jambhayāmasi tvā vayam |  
apāmārgeṇa vidvalā  
idaṃ tvāpa mṛjmahe  
yuvantaṃ kṣipantaṃ jahi ||  

#### PS_20.49.8
+++(not found in PSK)+++śīrṇaṃ ta etan na kṣutaṃ ta etat  
saṃkṣutaṃ duḥkṣutaṃ tubhyam astu |  
rudrāśaniṣ ṭe jaghanena grīvā  
indra iva vṛtraṃ vajreṇa hantu ||  

#### PS_20.49.9
+++(PSK 20.46.1bcde)+++anuhavaṃ parihavaṃ  
parivādaṃ parikṣavam |  
savyermaṃ riktakumbhāṃ  
parā tāṃ savitaḥ suva ||  

#### PS_20.49.10
+++(PSK 20.46.2)+++apapāpaṃ parikṣavaṃ  
puṇyaṃ bhakṣīmahi kṣavam |  
śivā te pāpanāsikāṃ  
parṇakaś cābhi mehatām ||  

### 50

#### PS_20.50.1
+++(PSK 20.46.3)+++abhi tvā pañcaśākhena  
hastenādhāṃ sahīyasā |  
yathā na vidviṣāvahai  
na vibhavāva kadā cana ||  

#### PS_20.50.2
+++(PSK 20.46.4)+++cākravākaṃ saṃvananam  
asyasya svaṃkaram |  
amuṃ svaṃ kṛṇotu me  
yam ahaṃ kāmaye priyam ||  

#### PS_20.50.3
+++(PSK 20.46.5)+++yat kakṣīvāṃ saṃvananaṃ  
cyavanaś cakra āsuraḥ |  
tad vāṃ kṛṇomi dampatī  
saṃ priyau bhavataṃ yuvam ||  

#### PS_20.50.4
+++(PSK 20.46.6)+++yathā saṃyuktau pakṣiṇau  
saṃpriyau carato mṛgau |  
evā saṃyuktau brahmaṇā  
saṃpriyau bhavataṃ yuvam ||  

#### PS_20.50.5
+++(PSK 20.46.7)+++prehi pra hara pādāv  
ā gṛhebhyaḥ svastaye |  
kapiñjala pradakṣiṇaṃ  
śatapatrābhi no vada ||  

#### PS_20.50.6
+++(PSK 20.46.8)+++bhadraṃ vada dakṣiṇato  
bhadram uttarato vada |  
bhadraṃ purastān no vada  
bhadraṃ paścāt kapiñjala ||  

#### PS_20.50.7
+++(PSK 20.46.9)+++śunaṃ vada dakṣiṇataḥ  
śunam uttarato vada |  
śunaṃ purastān no vada  
śunaṃ paścāt kapiñjala ||  

#### PS_20.50.8
+++(PSK 20.46.10)+++yauvanāni mahayasi  
jigyuṣām iva dundubhiḥ |  
kapiñjala pradakṣiṇaṃ  
śatapatrābhi no vada ||  

anuvāka 8 ||

### 51

#### PS_20.51.1
+++(PSK 20.47.1)+++ut tabhnāmi gavāṃ kṣīram  
ud rathaṃ rathavāhanam |  
ut tabdhā asmākaṃ vīrā  
mayi gāvaś ca gopatau ||  

#### PS_20.51.2
+++(PSK 20.47.2)+++ut tvā stabhnātu savitā devo agnir  
un mitrāvaruṇāv aśvinobhā |  
sarvān sapatnān avadhīr yugena  
viśāṃ patir upasattaidhy atra ||  

#### PS_20.51.3
+++(PSK 20.47.3)+++tvaṃ hi rudra vaśinī nirniṣe  
tvaṃ deveṣūta mānuṣeṣu |  
yad īśāno nayasi yac ca haṃsy  
asmākam astu pitṛṣu svadhāvat ||  

#### PS_20.51.4
+++(PSK 20.47.4; see KauśS 127.5)+++vāyav ā rundhi no mṛgān  
asmabhyaṃ mṛgayadbhyaḥ |  
sa no nediṣṭham ā kṛdhi  
vāto hi raśanākṛtaḥ ||  

#### PS_20.51.5
+++(PSK 20.47.5)+++ud asurya ud u yakṛt +++(Bhatt. asū(⟨ su)rya)+++  
sthāma gacchatu te punaḥ |  
yato nilayate yakṛt  
tat prastambham ājatu |  
memaṃ pṛthupravartane  
jaghanastambhinaṃ karaḥ ||  

#### PS_20.51.6
+++(PSK 20.47.6)+++yā pārśve saṃtanoti  
hṛdayaṃ jihvayā saha |  
tāṃ tvaṃ devi pṛthivi  
hikkām arasāṃ kṛdhi ||  

#### PS_20.51.7
+++(PSK 20.47.7; PS 8.16.5 is repeated)+++anusṛptām ity ekā ||  

#### PS_20.51.8
+++(PSK 20.47.8; PS 8.16.7-8 are repeated)+++pra patāta iti dve ||  

#### PS_20.51.9
+++(PSK 20.47.9)++++++(PS 8.16.8 is repeated)+++  

#### PS_20.51.10
+++(PSK 20.47.10)+++aharahar balim itye haranto  
'śvāyeva tiṣṭhate ghāsam agne |  
rāyaṣpoṣeṇa sam iṣā madanto  
'gne mā te prativeśā riṣāma ||  

### 52

#### PS_20.52.1
+++(PSK 20.48.1)+++rātriṃrātrim aprayāmaṃ bharanto  
'śvāyeva tiṣṭhate ghāsam asmai |  
rāyaspoṣeṇa sam iṣā madanto  
mā te agne prativeśā riṣāma ||  

#### PS_20.52.2
+++(PSK 20.48.2)+++āgna āyūṃṣi pavasvā  
suvorjam iṣaṃ ca naḥ |  
āre bādhasva ducchunām ||  

#### PS_20.52.3
+++(PSK 20.48.3)+++trīṇy āyūṃṣi tava jātavedas  
tisro vyuṣṭīr uṣasas te agne |  
tisras te tanvo devasaṃśitās  
tābhir naḥ pāhi sadam apramādam ||  

#### PS_20.52.4
+++(PSK 20.48.4; see KauśS 108.2)+++pāhi no agna ekayā  
pāhi na uta dvitīyayā |  
pāhi gīrbhis tisṛbhir ūrjāṃpate  
pāhi catasṛbhir vaso ||  

#### PS_20.52.5
+++(PSK 20.48.5)+++samīcī māhanī pātām  
āyuṣmatyā ṛco mā chitsi |  
tanūpāt sāmno  
vasuvidaṃ lokam anu carāṇi ||  

#### PS_20.52.6
+++(PSK 20.48.6; PS 18.11.7 is repeated)+++ya ṛte cid ity ekā ||  

#### PS_20.52.7
+++(PSK 20.48.7)+++bhagehy arvāṅ upa mām iha tvaṃ  
mado nāmāsi mayi mādayāmum |  
surā ta ekam abhavaj janitram  
agner adhi jāto 'si brahmaṇā tejasā ca ||  

#### PS_20.52.8
+++(abcd: = PSK 20.48.8, e: not found in PSK (= PS 20.38.7f ∼ PSK 20.37.8a))+++sahānayā praviśehāntarā mām |  
viśanty ehi praviśanty ehy  
ā mā viśa pra mā viś- +++(viśa)+++  
-opa tvā hvaya upa mā hvayasva |  
nariṣṭā nāma vā asi ||  

#### PS_20.52.9
+++(PSK 20.48.9; see Kajihara 2011, 44, 49)+++yathāpaḥ pravatā yanti  
yathā māsā aharjaram |  
evā mā brahmacāriṇo  
dhātar ā yantu sarvadā ||  

#### PS_20.52.10
+++(PSK 20.48.10)+++ā ganta mā riṣaṇyata  
prastotāro māpa sthāta sumanyavaḥ |  
dṛḍhāso amariṣṇavo māvapiṣyavaḥ ||  

### 53

#### PS_20.53.1
+++(see Kajihara 2011, 41-42; PSK 20.49.1)+++dhātā te hastam agrahīt  
savitā hastam agrahīt |  
mitras tvam asi dharmaṇ- +++(dharmaṇā)+++  
-agnir ācāryas tava ||  

#### PS_20.53.2
+++(see Kajihara 2011, 42; PSK 20.49.2ab3cde)+++agner brahmacāry asi  
mama brahmacāry asi |  
prajāpatiṣ ṭvā gopāyatu  
devāya tvā savitre pari dadāmi  
svasti caratād ihāsau ||  

#### PS_20.53.3
+++(see Kajihara 2011, 42; PSK 20.49.3ab2cd)+++viśvam asi viśvapate  
sarvam asi sarvapate |  
taṃ tvāsau devāya tvā savitre pari dadāmi  
svasti caratān mayi ||  

#### PS_20.53.4
+++(PSK 20.49.4)+++samāvavartti viṣṭhito jigīṣur  
viśveṣāṃ kāmaś caratām ihāstu |  
viśvā dveṣāṃsi duritā hitv- +++(hitvā)+++  
-ā yantv anuvratā savitur daivyasya ||  

#### PS_20.53.5
+++(PSK 20.49.5)+++ā no hasto akṛtāgāt svargaḥ  
punar aitu tanvā saṃvidānaḥ |  
prāṇena tejasā harasā balena  
mitro asmān varuṇa ubhayatas pātu ||  

#### PS_20.53.6
+++(PSK 20.49.6)+++yat kāma kāmayamānā  
idaṃ kṛṇmasi te haviḥ |  
tan naḥ sarvaṃ sam ṛdhyatām  
athaitasya haviṣo vīhi svāhā ||  

#### PS_20.53.7
+++(PSK 20.49.7)+++yad varco dyāvāpṛthivyor  
atho yad āñjana tvayi |  
tena sucakṣā varcasy  
ahaṃ bhūyāsam āñjana ||  

#### PS_20.53.8
+++(PSK 20.49.8)+++yady aspṛṣi śliṣṭaṃ  
yadi vā svapnayānuśliṣṭam |  
āśliṣṭāvacchedanam  
asy abhidṛṣṭavīryam ||  

#### PS_20.53.9
+++(PSK 20.49.9)+++ava vār iva vārivā  
ava varṣaṃ girer iva |  
ava jyām iva dhanvano  
hṛdi śliṣṭaṃ chinadmi te ||  

#### PS_20.53.10
+++(PSK 20.49.10)+++yat te hṛdi śliṣṭaṃ  
yac ca śliṣṭaṃ purītati |  
madhye pṛṣṭīnāṃ yac chliṣṭaṃ  
tat pārṣṇyāva chinadmi te ||  

### 54

#### PS_20.54.1
+++(PSK 20.50.1)+++yat te śliṣṭaṃ kloma karṇeṣu  
yac ca śiśne sanābhyām |  
indras tad abravīd bhiṣak  
pārṣṇir āśliṣṭāvacchedanī ||  

#### PS_20.54.2
+++(PSK 20.50.2)+++eṣā vai duḥsahā nāma  
pārṣṇir āśliṣṭāvacchedanī |  
idam aham amuṣyāmuṣyāyaṇasyāmuṣyāḥ putrasyāśliṣṭāṃ pra cchinadmi ||  

#### PS_20.54.3
+++(PSK 20.50.3)+++vipaścit puccham ābharat  
tad viṣṇuḥ punar ābharat |  
tad agninā manasā saṃvidānaṃ  
pumāṃsam asyai putraṃ dhehi svāhā ||  

#### PS_20.54.4
+++(PSK 20.50.4)+++vipaścit puccham ā bhara  
yarjjarahastā cittyā |  
yathāsyāḥ putro jāyatā  
abhibhūr ṇo vipaścitā ||  

#### PS_20.54.5
+++(PSK 20.50.5)+++apehīto vipaścit tvaṃ  
pumān ayaṃ janiṣyate |  
pumān puṃso adhi saṃbhūtaḥ  
sa pumān eva jāyatām ||  

#### PS_20.54.6
+++(PSK 20.50.6)+++bhadrāya karṇaḥ krośatu  
bhadrāyākṣi vi vepatām |  
parā duṣvapnyaṃ suva  
yad bhadraṃ tan na ā suva ||  

#### PS_20.54.7
+++(PSK 20.50.7)+++akṣivepaṃ duṣvapnyam  
ārtiṃ puruṣareṣiṇīm |  
tad asmad aśvinā yuvam  
apriye prati muñcatam ||  

#### PS_20.54.8
+++(PSK 20.50.8)+++yat pārśvād uraso me  
aṅgādaṅgād avavepate |  
aśvinā puṣkarasrajā  
tasmān naḥ pātam aṃhasaḥ ||  

#### PS_20.54.9
+++(not found in PSK; in its place PS 3.4.3 is repeated: PSK 20.50.9a apakāmety ekā)+++yadīd amṛtakāmyāghaṃ  
(· ·) ripram upeyima | +++(· · = two illegible akṣaras in V/122, omitted in JM)+++  
andhaśroṇa iva hīyatāṃ  
mā no nv āgād aghaṃ yataḥ ||  

#### PS_20.54.10
+++(not found PSK)+++ariprā āpo apa ripram asmat |  
yo 'smān dveṣṭi yaṃ vayaṃ dviṣmas  
tasmin duṣvapnyam ā sṛjāmi ||  

#### PS_20.54.101
+++(in place of PS (Orissa) 20.54.10 PSK has the following (b = PS 2.76.1b))+++payo me kloma karṇeṣu  
payo me vīrudho dadhan |  
payo me sṛṣṭā deveṣu  
payo me dadhat ||  

### 55

#### PS_20.55.1
+++(PSK 20.51.1)+++adarśi gātuvittamo  
yasmin vratāny ādadhuḥ |  
upo ṣu jātam āryasya vardhanaṃ  
somaṃ gacchantu no giraḥ ||  

#### PS_20.55.2
+++(PSK 20.51.2)+++pra daivodāso agnir  
devām̐ acchā na majmanā |  
anu mātaraṃ pṛthivīṃ vi vāvṛte  
tasthau nākasya sānavi ||  

#### PS_20.55.3
+++(PSK 20.51.3)+++yasmād rejanti kṛṣṭayaś  
carkṛtyāni kṛṇvataḥ |  
sahasrasā medhasātāv iva tman- +++(tmanā)+++  
-āgniṃ dhībhir duvasyata ||  

#### PS_20.55.4
+++(PSK 20.51.4)+++ā pyāyasva sam etu te  
viśvataḥ soma vṛṣṇyam |  
bhavā vājasya saṃgathe ||  

#### PS_20.55.5
+++(PSK 20.51.5)+++ā pyāyasva madintama  
soma viśvebhir aṃśubhiḥ |  
bhavā naḥ sumnayuḥ sakhā vṛdhe ||  

#### PS_20.55.6
+++(ab = PSK 20.51.6ab(c); (c)d: not found in PSK, PSK 20.51.6cd is = PS 18.70.5cd: āpyāyamānāḥ prajayā dhanena śuddhā bhavantu śucayaḥ pāvakāḥ ||)+++saṃ te payāṃsi sam u yantu vajāḥ  
saṃ vṛṣṇyāny abhimātiṣāhaḥ |  
āpyāyamāno amṛtāya soma  
divi śravāṃsy uttamāni dhiṣva ||  

#### PS_20.55.7
+++(not found in PSK; PSK 20.51.7 is = RV 5.13.4)+++vidma tvā vayaṃ somaṃ  
rājānaṃ ye tvā na viduḥ |  
teṣāṃ cakṣuṣā śrotreṇa  
prāṇena prajayā paśubhir gṛhair dhanenā pyāyasva |  
eṣā ta oṣadhīs  
tayā tvam ā pyāyasva ||  

#### PS_20.55.8
+++(not found in PSK; PSK 20.51.8 is = PS (Orissa) 20.61.8)+++āpīno asmān āpyāyac  
cakṣuṣā śrotreṇa prāṇena prajayā paśubhir gṛhair dhanena ||  

#### PS_20.55.9
+++(PSK 20.51.9)+++yad veda rājā varuṇo  
veda devo bṛhaspatiḥ |  
indro yad vṛtrahā veda  
tat satyaṃ cittamohanam ||  

#### PS_20.55.10
+++(PSK 20.51.10)+++śarveṇa nīlaśikhaṇḍena  
bhavena marutāṃ pitrā |  
virūpākṣeṇa babhruṇā  
vācaṃ vadiṣyato hatāḥ ||  

### 56

#### PS_20.56.1
+++(PSK 20.52.1)+++etad yad anyatra jigāṃsatha  
yad anyatra vivīṣatha |  
tad vaś cittam amūmuhaṃ  
tad vaś cittam anīnaśam ||  

#### PS_20.56.2
+++(PSK 20.52.3)+++asti vai pathāṃ niṣkuṭaṃ  
nadīnāṃ ca niraṅkaśam |  
tena vaś cittam amūmuhaṃ  
tena vaś cittam anīnaśam ||  

#### PS_20.56.3
+++(PSK 20.52.2)+++yāni vaḥ sapta cetāṃsy  
aṣṭau yāni manāṃsi ca |  
tad vaś cittam amūmuhaṃ  
tad vaś cittam anīnaśam ||  

#### PS_20.56.4
+++(PSK 20.52.4)+++indreṇa medinā yuj- +++(yujā)+++  
-āgninā jātavedasā |  
tena vaś cittam amūmuhaṃ  
tena vaś cittam anīnaśam ||  

#### PS_20.56.5
+++(PSK 20.52.5)+++pratīcīnāṃ vo abhy adhām  
aśvam ivāśvābhidhānyā |  
kṛṇve vo māmake vaśe  
pador upānahau yathā ||  

#### PS_20.56.6
+++(PSK 20.52.6)+++devānāṃ saṃsad asi  
devānāṃ yātur asi |  
yayā tanvā brahma jinvasi  
tayā mā jinva ||  

#### PS_20.56.7
+++(PSK 20.52.7)+++roce mā prakāśe mā  
kaṇvā vidan mā gamaya |  
anu mā budhyantām ||  

#### PS_20.56.8
+++(PSK 20.52.8)+++vayaḥ suparṇā upa sedur indraṃ  
priyamedhā ṛṣayo nādhamānāḥ |  
apa dhvāntam ūrṇuhi pūrdhi cakṣur  
mumugdhy asmān nidhayeva baddhān ||  

#### PS_20.56.9
+++(PSK 20.52.9)+++apsu jātasya mahatas pary aśmanaḥ |  
svayaṃjātasya śociṣo  
'dbhiḥ parvata nāśaya ||  

#### PS_20.56.10
+++(PSK 20.52.10)+++uttodinīṃ śimidvatī  
durgayonir vyadvarām |  
mṛgām̐ anu pra pātaya  
marīcīr anu nāśaya ||  

#### PS_20.56.11
+++(PSK 20.52.11)+++aśvasyāsnaḥ saṃpatitā +++(aśvaḥsyāstnaḥ V/122)+++  
parṇe te vasatiṣ kṛtā |  
asṛk patatriṇām asi  
jahi vāmūn pra bādhama ||  

#### PS_20.56.12
+++(PSK 20.52.12)+++asṛkto adhi jāto 'si  
parṇe te sadanaṃ kṛtam |  
āṇḍaṃ patatriṇām asi  
jahi vāmūn pra bādhama ||  

#### PS_20.56.13
+++(PSK 20.52.13)+++yathā gardabho vivartanād  
vidhūya vipalāyate |  
evāsau palāyatām  
amuṣmād adhy āyataḥ ||  

### 57

#### PS_20.57.1
+++(PSK 20.53.1)+++sanir asi sanitāsi saneyam ||  

#### PS_20.57.2
+++(PSK 20.53.2)+++kṛtir asi kartāsi kriyāsam ||  

#### PS_20.57.3
+++(PSK 20.53.3)+++vittir asi vettāsi videyam ||  

#### PS_20.57.4
+++(PSK 20.53.4)+++bhūtir asi bhūtāsi bhūyāsam ||  

#### PS_20.57.5
+++(PSK 20.53.5)+++bhūr asi subhūr asi subhūr nāmāsi ||  

#### PS_20.57.6
+++(PSK 20.53.6a)+++prajāpater madhyamaḥ śreṣṭho raśmir asi ||  

#### PS_20.57.7
+++(PSK 20.53.6b)+++bhūtaye tvā vittaye tvā paśūnāṃ tvā vittaya ā dadhāmi ||  

#### PS_20.57.8
+++(PSK 20.53.7a)+++agnir vahnir vahnir agniḥ ||  

#### PS_20.57.9
+++(PSK 20.53.7bc; PSK 20.53.7d: agneṣṭha syona)+++indra āroddhā prajāpatiḥ pradātā ||  

#### PS_20.57.10
+++(PSK 20.53.8bc; PSK 20.53.8a: bhakṣayāmi bṛhaspater mukhena)+++bṛhaspates tvā mukhena yācāmi  
sūryasya tvā cakṣuṣā pratīkṣe  
adabdhena tvā cakṣuṣāvekṣe ||  

#### PS_20.57.11
+++(PSK 20.53.9)+++ayuto 'ham ayuto ma ātmā  
ayutaṃ me cakṣur ayutaṃ me śrotram  
ayuto me prāṇo ayuto me 'pāno ayuto 'haṃ sarvaḥ ||  

#### PS_20.57.12
+++(PSK 20.53.10a)+++devasya tvā savituḥ prasave 'śvinor bāhubhyāṃ pūṣṇo hastābhyāṃ prasūta ā rabhe ||  

#### PS_20.57.13
+++(not found in PSK)+++agneṣ ṭvāsyena prāśnāmi bṛhaspater mukhena ||  

#### PS_20.57.14
+++(PSK 20.53.10b)+++indrasya tvā jaṭhare sādayāmi varuṇasyodare ||  

#### PS_20.57.15
+++(PSK 20.53.11a)+++yo agnir nṛmaṇā nāma brāhmaṇeṣu praviṣṭaḥ ||  

#### PS_20.57.16
+++(PSK 20.53.11bc)+++tasminn etat suhutam astu prāśitaṃ  
tan mā mā hiṃsīḥ parame vyoman ||  

anuvāka 9 ||

### 58

#### PS_20.58.1
+++(PSK 20.54.1)+++veda vai te takman nāma  
viśvaso nāma vā asi |  
asamaratho nāma te pitā  
hārṣī nāma takman te mātā  
śimidā nāma te svasā ||  

#### PS_20.58.2
+++(PSK 20.54.2a; PS 4.24.7cd are repeated (sāptamikī- ‘the seventh ṛc- [of PS 4.24]’))+++giriṃ gaccheti sāptamikī ||  

#### PS_20.58.3
+++(PSK 20.54.2bc3ab)+++asurās tvod ava bharan  
samudrād adhi māyayā |  
tad āsrāvasya bheṣajaṃ  
tad u rogam anīnaśat ||  

#### PS_20.58.4
+++(PSK 20.54.3cdef)+++rogasthānam asṛksthānam  
atho āsrāvabheṣajam |  
babhror aśvasya vāreṇ- +++(vāreṇa)+++  
-āpi nahyāmi tā aham ||  

#### PS_20.58.5
+++(PSK 20.54.45ab)+++yan me daṇḍo vāpāti  
dīkṣayā tapasā saha |  
tam ahaṃ punar ā dade  
punar indraḥ punar bhagaḥ |  
punar me brahmaṇaspatir  
brahma jīvitavā adāt ||  

#### PS_20.58.6
+++(PSK 20.54.6)+++itthād ulūkāpa tanvan  
uttānapādam arbhakaḥ |  
sa me premāṇam ā vahad  
apa dveṣaḥ parā vahat ||  

#### PS_20.58.7
+++(ab = PSK 20.54.7ab; cd: not found in PSK; PSK 20.54.7cd repeats PS 19.23.12c and PS 11.2.13c instead)+++yathā bāṇaḥ susaṃśitaḥ  
parāpataty āśumat |  
evā mūtrasya te dhārā  
parā patati ketumat ||  

#### PS_20.58.8
+++(PSK 20.54.8)+++yathā madhu madhukṛtaḥ  
saṃbharanti madhāv adhi |  
evā me madhumad vaco  
deveṣu puruṣeṣu ca ||  

#### PS_20.58.9
+++(PSK 20.54.9)+++dīrghāyutvāya tapase  
mahyā ariṣṭatātaye |  
suparṇo mahyam abravīd  
etad utsaktabheṣajam  
etat puliśabheṣajam ||  

#### PS_20.58.10
+++(PSK 20.54.10, PS 16.8.4 is repeated)+++agnī rakṣāṃsīty ekā ||  

### 59

#### PS_20.59.1
+++(PSK 20.55.1)+++paiśir mātā peśiḥ pitā  
paiśeyaḥ peśyā hataḥ |  
addhā kṛtasya brahmaṇā  
vṛścikasyārasaṃ viṣam ||  

#### PS_20.59.2
+++(PSK 20.55.2)+++nir hvayāmi parṇasādān  
nir ut pucchād u te viṣam |  
bhūmis ta ucyate mātā  
tasyai te nama it sṛja ||  

#### PS_20.59.3
+++(PSK 20.55.3)+++kim u danta āmayati  
kim abhūd upaveśanam |  
āpo nir asyatā krimim  
agade kṛṇutā hanū ||  

#### PS_20.59.4
+++(PSK 20.55.4; see Kajihara 2011, 53-54)+++yatra bhūmyā anāmṛtaṃ  
divi candramasi śritam |  
vidvām̐ ahaṃ tatra manye  
māhaṃ pautram aghaṃ ni gām ||  

#### PS_20.59.5
+++(PSK 20.55.6; see Kajihara 2011, 54)+++yat te susīme hṛdayam  
ado vai tat prajāpatau |  
vedāma tasya te vayaṃ  
(māhaṃ pautram aghaṃ ni gām) ||  

#### PS_20.59.6
+++(PSK 20.55.5)+++yat suvarṇāyā hṛdayaṃ  
pṛthivyām adhi niṣṭhitam |  
vedāhaṃ tasyās tan nāma  
(māhaṃ pautram aghaṃ ni gām) ||  

#### PS_20.59.7
+++(PSK 20.55.7)+++agner hṛdayam asi  
vidyut tat tvā tathā veda |  
māhaṃ pautram aghaṃ ni gām ||  

#### PS_20.59.8
+++(PSK 20.55.8)+++prajā ime prajāpata  
indrāgnī śarma yacchatam |  
yathāhaṃ jyog ihāsāni  
prajānām adhipā vaśī ||  

#### PS_20.59.9
+++(not found in PSK; PSK 20.55.9 is = PS 19.28.5)+++yāṃ prajām avidām ady- +++(adya)+++  
-ātmanaḥ parinirmitām |  
āyuṣmatīṃ tanūkṛtāṃ  
tām̐ agne jarase naya ||  

#### PS_20.59.10
+++(PSK 20.56.10; PSK 20.55.10 is = PS (Orissa) 20.61.10)+++indra ivāsāni sāsahir  
agnir iva jyotiṣā bṛhan |  
sūrya iva viśvataḥ pratyak  
samudra iva duṣṭaraḥ ||  

### 60

#### PS_20.60.1
+++(PSK 20.57.1; hiṃsīd following ŚS 7.54.2, mss. hiṃsīr)+++ṛcaṃ sāma yad aprākṣaṃ  
havir ojo yajur balam |  
etaṃ mā tasmān mā hiṃsīd  
vedaḥ pṛṣṭaḥ śacīpate ||  

#### PS_20.60.2
+++(PSK 20.57.2)+++ud bhare dyāvāpṛthivī sahauṣadhībhiḥ |  
gṛhṇāmi prajāṃ nir apaḥ sṛjāmi ||  

#### PS_20.60.3
+++(PSK 20.57.3)+++mā na āpo medhāṃ  
mā brahma pra mathiṣṭana |  
suṣyadā yūyaṃ syandadhvam  
upahūto 'haṃ sumedhā varcasvī ||  

#### PS_20.60.4
+++(PSK 20.57.4)+++mā no medhāṃ mā no dīkṣāṃ  
mā no hiṃsiṣṭa yat tapaḥ |  
śivā naḥ sarva āyuṣa +++(Bhatt. āyuṣe)+++  
āpo bhavantu mātaraḥ ||  

#### PS_20.60.5
+++(PSK 20.57.5)+++iha prajā viśvarūpā ramantām  
asmin goṣṭhe viśvabhṛto janitrīḥ |  
agniṃ kulāyam upa saṃviśantīr  
jānantu naḥ payasā ghṛtena ||  

#### PS_20.60.6
+++(PSK 20.57.6)+++rantaya stha ramataya stha  
mayi śrita stha mayi śrayadhvam |  
manotā nāma stha grāmyā apsaraso  
veda vo vittam ā mā viśata ||  

#### PS_20.60.7
+++(PSK 20.57.7)+++śarva nīlaśikhaṇḍa  
vīra karmaṇikarmaṇi |  
imām asya prāśaṃ jahi  
yenedaṃ vivadāmahe ||  

#### PS_20.60.8
+++(PSK 20.57.89ab)+++tṛtīyakaṃ vitṛtīyaṃ sadandiṃ  
takmānam uta rājayakṣmam |  
yathā śakra unmumoca tṛtīyakam  
evāhaṃ tad un muñcāmi  
tṛtīyakaṃ tam asyām  
oṣadhyāṃ badhnāmi ||  

#### PS_20.60.9
+++(PSK 20.57.9cd)+++ādhvastapakṣṇe bṛhate  
pathe 'ham akaraṃ namaḥ ||  

#### PS_20.60.10
+++(PSK 20.57.10)+++indrāya tviṣīmate pathe 'ham akaraṃ namaḥ ||  

### 61

#### PS_20.61.1
+++(PSK 20.58.1ab)+++vyāghrāyobhayādate  
pathe 'ham akaraṃ namaḥ ||  

#### PS_20.61.2
+++(PSK 20.58.1cd2abc)+++namas te pathye revati  
svasti mā parā ṇaya  
svasti punar ā naya |  
atho svasti nas kṛdhi  
jīvā jyotir aśīmahi ||  

#### PS_20.61.3
+++(PSK 20.58.2de3ab)+++āmanasaṃ yajāmahe  
satyaprāśaṃ purohitam |  
taṃ devaṃ prathamaṃ yaje  
yo 'mum āmanasaṃ karat ||  

#### PS_20.61.4
+++(PSK 20.58.3cd4ab; PSK 20.58.4cdef is = PS 16.105.6a)+++āmanaska devak- +++(devaka)+++  
-āroruvatka devaka |  
arvāg avastaraṃ kṛdhi  
yam ahaṃ kāmaye priyam ||  

#### PS_20.61.5
+++(PSK 20.56.7)+++ayaṃ no agnir adhyakṣo  
ayaṃ no vasuvittamaḥ |  
asyopasadye mā riṣām- +++(riṣāma)+++  
-āyaṃ rakṣatu naḥ prajām ||  

#### PS_20.61.6
+++(PSK 20.56.8; see Kajihara 2011, 55)+++asmin sahasraṃ puṣyāsm- +++(puṣyāsma)+++  
-aidhamānāḥ sve gṛhe |  
imaṃ sam indhiṣīmahy  
āyuṣmantaḥ suvarcasaḥ ||  

#### PS_20.61.7
+++(see Griffiths 2004–2005, 251; = PSK 20.56.9)+++śuddhavālā kṛṣṇaphalā  
kabrūr balāsabheṣajī |  
śuktivalgasya nāśanī  
devī dadātu bheṣajam ||  

#### PS_20.61.8
+++(see Griffiths 2004–2005, 251; = PSK 20.51.8)+++aśvattho devasadanas  
tṛtīyasyām ito divi |  
tatra lohitavṛkṣo jātaḥ  
śigruḥ kṣiptabheṣajaḥ ||  

#### PS_20.61.9
+++(see Griffiths 2004–2005, 252; not found in PSK)+++na tatra bhavo hanti  
na śarva iṣum asyati |  
yatra tvaṃ deva tumburo  
parvateṣu virohasi ||  

#### PS_20.61.10
+++(see Griffiths 2004–2005, 252; = PSK 20.55.10)+++kṛṣyām anyo vi rohati  
girer anyo 'dhi pakṣasi |  
trātārau śaśvatām imāv  
ā gantāṃ śigrutumburū ||  

### 62

#### PS_20.62.1
+++(see Griffiths 2004–2005, 252; = PSK 20.56.1)+++yāvat parṇaṃ yāvat phalaṃ  
yāvanto adhyṛkṣarāḥ |  
tāvantaḥ śuṣmās tumburos  
tad u te viṣadūṣaṇam ||  

#### PS_20.62.2
+++(see Griffiths 2004–2005, 252; = PSK 20.56.2; pāda c: restore jalāṣam iti as a reference to 20.39.6cd?)+++rudra jalāṣabheṣaj- +++(jalāṣabheṣaja)+++  
-emaṃ rogam aśīsamo  
jalāṇiti ||  

#### PS_20.62.3
+++(PSK 20.56.3)+++asthād dyaur asthāt pṛthivy  
asthād idam urv antarikṣam |  
ṛṣabhasyeva kanikladato  
hṛdayaṃ śamayāmi te ||  

#### PS_20.62.4
+++(PSK 20.56.4)+++saṃ mā siñcantu marutaḥ  
saṃ māsau rohiṇī divaḥ |  
saṃ māyam agniḥ siñcatu  
prajayā ca dhanena ca  
dīrgham āyuṣ kṛṇotu me ||  

#### PS_20.62.5
+++(PSK 20.56.5)+++naktaṃ harī mṛgayete  
divā suparṇarohitau |  
bhavāya ca śarvāya c- +++(ca)+++  
-obhābhyām akaraṃ namaḥ ||  

#### PS_20.62.6
+++(PSK 20.58.5)+++namo bhavāya namaḥ śarvāya  
namaḥ kumāraśatrave |  
namo nīlaśikhaṇḍāya  
namaḥ sabhāprapādine ||  

#### PS_20.62.7
+++(ab: not found in PSK, cd: refrain)+++yasya harī aśvatarau  
gardabhāv abhitaḥsarau |  
tasmai nīlaśikhaṇḍāya  
namaḥ sabhāprapādine ||  

#### PS_20.62.8
+++(PSK 20.58.6)+++asāv eti śiśumāro  
asāv eti pulīkayā |  
kumāraśatro va roh- +++(roha)+++  
-odakaṃ parivācanam ||  

#### PS_20.62.9
+++(see Knobl 2007, 56; = PSK 20.58.7)+++yathedam abhram arbhakaṃ  
parjanyād apa śīyate |  
evā me aśvinā mukhād  
abhīly apa śīyatām ||  

#### PS_20.62.10
+++(see Knobl 2007, 56; = PSK 20.58.8)+++abhīli naśyetaḥ paras  
tvacaṃ me mābhi mimlapaḥ |  
agastyasya brahmaṇ- +++(brahmaṇā)+++  
-ābhīlīṃ nāśayāmasi ||  

### 63

#### PS_20.63.1
+++(see Knobl 2007, 56; = PSK 20.59.1ab)+++sesicām upatvacāṃ nāśay- +++(nāśaya)+++  
-ā pururūpād abhīlyaṃ mukhāt ||  

#### PS_20.63.2
+++(see Knobl 2007, 57; = PSK 20.59.1cd2ab)+++yan me kṛtād apriyād  
āruroha malaṃ mukham |  
apāṃ vāta iva śīpālaṃ  
sūryas tad apa lumpatu ||  

#### PS_20.63.3
+++(see Knobl 2007, 57-58; = PSK 20.59.2cd3ab)+++apa me 'bhīlī patatv  
abhraṃ vātahṛtaṃ yathā |  
ā mā suvarṇaṃ gacchatu  
subhāgam astu me mukham ||  

#### PS_20.63.4
+++(see Knobl 2007, 58; not found in PSK)+++yathā sūryasyopodaye  
hiraṇyaṃ pratirocate |  
evā me aśvinā mukhaṃ  
suvarṇaṃ prati rocatām ||  

#### PS_20.63.5
+++(see Knobl 2007, 58; = PSK 20.59.3cd4ab; PSK 20.59.4cd repeats PS 1.97.4ab)+++pra yad gāvo na bhūrṇayas  
tveṣā vayāṃsy akraman |  
ghnantu kṛṣṇām apa tvacaṃ  
subhāgam astu me mukham ||  

#### PS_20.63.6
+++(PSK 20.59.5cd)+++indreṇa preṣita  
ulūkā saṃ pacāmi te ||  

#### PS_20.63.7
+++(PSK 20.59.7cd)+++somena preṣita  
ulūkā saṃ pacāmi te ||  

#### PS_20.63.8
+++(PSK 20.59.6cd)+++sūryeṇa preṣita  
ulūkā saṃ pacāmi te ||  

#### PS_20.63.9
+++(PSK 20.8cd)+++bṛhaspatinā preṣita  
ulūkāsaṃ pacāmi te ||  

#### PS_20.63.10
+++(PSK 20.9cd)+++prajāpatinā preṣita  
ulūkāsaṃ pacāmi te ||  

### 64

#### PS_20.64.1
+++(PSK 20.60.1)+++grāhyā dūto 'sy  
ulūkā saṃ pacāmi te ||  

#### PS_20.64.2
+++(PSK 20.60.2)+++nirṛtyā dūto 'sy  
ulūkā saṃ pacāmi te ||  

#### PS_20.64.3
+++(PSK 20.60.3)+++varuṇasya dūto 'sy  
ulūkā saṃ pacāmi te ||  

#### PS_20.64.4
+++(PSK 20.60.5)+++mṛtyor dūto 'sy  
ulūkā saṃ pacāmi te ||  

#### PS_20.64.5
+++(PSK 20.60.4])+++yamasya dūto 'sy  
ulūkā saṃ pacāmi te ||  

#### PS_20.64.6
+++(PSK 20.60.6)+++rājā tvā varuṇo 'khanad  
dattāṃ somena babhruṇā |  
tāṃ tvā vidma pratāpikāṃ  
prāmuṣya hṛdayaṃ tapa ||  

#### PS_20.64.7
+++(PSK 20.60.78abc)+++śocayainaṃ pratapainaṃ  
sam enaṃ takmanā sṛja |  
yathāsya dahyamānasy- +++(dahyamānasya)+++  
-āgniḥ parvāṇy anv ayad |  
hṛdayaṃ prevalijjayād  
akṣyau kāmena śocayān  
muhūrtaṃ mām apaśyataḥ ||  

#### PS_20.64.8
+++(PSK 20.60.8d9)+++ayam it tvāgnir ā nayād  
vātas tvāta ud yamāt |  
yaṃ tvam enaṃ ni vartay- +++(vartaya)+++  
-āsau hā iha te manaḥ ||  

#### PS_20.64.9
+++(PSK 20.60.10)+++agniṣ ṭvā tapatu  
sūryas tvā tapatu  
vātas tvā yuṅktāṃ marutaś ca yuñjatām |  
arvāṅ ehi samaṭamāno marīcibhiḥ ||  

#### PS_20.64.10
+++(PSK 20.60.11)+++vṛhāmi te lomāny aṅgebhyaḥ  
pacāmi māṃsaṃ jvalayāmy asthi |  
iha te ramatāṃ mano  
mayi te ramatāṃ manaḥ ||  

### 65

#### PS_20.65.1
+++(PSK 20.61.1)+++ayaṃ piṇḍaḥ karkarapiṇḍaḥ  
smaraḥ pāñcalaḥ saṃtapanaḥ karaṃkaraḥ |  
amuṣya hṛdayaṃ tapo  
yam ahaṃ kāmaye priyam ||  

#### PS_20.65.2
+++(PSK 20.61.2)+++yathāyam agnis tapati  
yathā tapati sūryaḥ |  
evā te tapyatāṃ mano  
hṛdayam aṅgamaṅgaṃ paruṣparur  
māṃ kāmena na ramāsā atra ||  

#### PS_20.65.3
+++(PSK 20.61.34; pāda f not written)+++yathā tapati paraśuṃ  
yathā vāsinakhādanam |  
yathā sūrya udyan sarvaṃ saṃtapati |  
evā te tapyatāṃ mano hṛdayam  
aṅgamaṅgaṃ paruṣparur  
māṃ kāmena na ramāsā atra ||  

#### PS_20.65.4
+++(PSK 20.61.5)+++saṃ tvā dyauś ca pṛthivī ca tapatāṃ  
māṃ kāmena na ramāsā atra ||  

#### PS_20.65.5
+++(PSK 20.61.6)+++smara hai smaratād amum  
aṅgajvareṇocchocanīnām |  
takmanainaṃ saṃ sṛja  
viśvaśāradena mama kāmena ||  

#### PS_20.65.6
+++(PSK 20.61.7abcd)+++aṣṭāśītiṃ sahasrāṇy  
aty avādīd vaco mama |  
ihāre 'ham avādiṣam  
atrāre prāyasy astam ||  

#### PS_20.65.7
+++(PSK 20.61.7ef8)+++yaṃ sumitraḥ sumitrāyai  
cakre 'vāsā smaram |  
yathā sā tasya kāmena  
na suṣvāpa kadā cana |  
evāsau mama kāmena  
māva svāpsīt kadā cana ||  

#### PS_20.65.8
+++(PSK 20.61.9)+++pary agnir āpas tapati  
pari dyām eti sūryaḥ |  
pari tvām indro vṛtrahā  
mahyaṃ tapatu sarvataḥ ||  

#### PS_20.65.9
+++(PSK 20.61.10)+++yathā vāto nyāvāti  
yathā tapati sūryaḥ |  
evā tvam indra vṛtrahann  
amuṃ mahyam ihā naya ||  

#### PS_20.65.10
+++(PSK 20.61.11)+++śālālavaṃ saṃvananaṃ  
vanād vananam ābhṛtam |  
yena gayo gandharvo  
apsarasāṃ samavānayat |  
tenāham amuṃ mayi vānayāmy  
ā mṛtyor ā parāvataḥ ||  

anuvāka 10 ||
