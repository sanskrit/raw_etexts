+++
title = "kalpadrukosha keshava"

+++
  
  
  
  
  
  
केशवकृतः कल्पद्रुकोशः  
भूमिस्कन्धः  
गुरुं श्रीदक्षिणामूर्तिं विभुं विश्वेश्वरं परम् ।  
सर्वज्ञं तमनाद्यन्तं रात्रिंदिवमुपास्महे ॥ १ ॥  
कात्यवाचस्पतिव्याडिभागुर्यमरमङ्गलाः ।  
साहसाङ्कमहेशाद्या विजयन्ते जिनान्तिमाः ॥ २ ॥  
समालोक्य मतान्येषां कल्पद्रुरखिलार्थदः ।  
क्रियते केशवेनायं नामप्रकृतिबोधनः ॥ ३ ॥  
रूपोक्त्या साहचर्याद्वा विशेषविधितः क्वचित् ।  
स्रीपुंक्लीबप्रकृतयो ज्ञेयास्तत्र स्त्रियां स्त्रियि ॥ ४ ॥  
स्त्री पुंसि ना नरि पुमान् पुं क्लीबे षण्नपुंसकम् ।  
युग्मे द्वयोस्त्रिप्रकृतौ त्रिषु, शेषार्थवाचकम् ॥ ५ ॥  
निषेधेत्वादिमग्राहि स्वार्थानामन्तगामिनाम् ।  
अथारम्भेथ पर्यायपरिवृत्तिप्रसङ्गतः ॥ ६ ॥  
प्रत्ययार्थैः प्रकृतयस्तदुत्पत्तिप्रसङ्गतः ।  
पर्यायिपदपमारभ्य ज्ञेयं नामात्र सर्वतः ॥ ७ ॥  
समस्तपदपर्यायपरिवर्त्तनमत्र तु ।  
आलंकारिकसिद्धान्तासह्यत्वेऽपि विलोक्यताम् ॥ ८ ॥  
येषां नातिप्रसिद्धानां शब्दानामिह संग्रहः ।  
तेषां महाकविग्रन्थैः संवादोऽनुविधीयताम् ॥ ९ ॥  
अङ्कुरोद्गमः  
विनायकः पृश्निशृङ्गो गस्त्रिधातुश्च तुन्दिलः ।  
द्वैमातुरः स्याद्धेरम्बो विघ्नो लम्बोदरार्थकः ॥ १० ॥  
एकार्थद्रदपर्याय ईशार्थो गणविघ्नयोः ।  
मूषवाहनपर्यायो हस्तिनोर्थान्मुखार्थकः ॥ ११ ॥  
अपि वल्लभपर्यायः सिन्दूरमोदकार्थयोः ।  
वक्रपर्यायशुण्डार्थः षण्मुखार्थाग्रजार्थकः ॥ १२ ॥  
वक्रार्थात्पादभुजयोः पर्यायश्च सदामदः ।  
शिवपर्यायपुत्रार्थश्चतुःपञ्चभुजार्थकः ॥ १३ ॥  
स्त्रियां गौर्धरणी धात्री भूर्धरेडावनी स्थिरा ।  
धरित्री भूतधात्र्युर्वी क्ष्मावनिर्ज्या मही क्षमा ॥ १४ ॥  
धारणी काश्यपीरा कुर्मेदिनी वसुधा पुनः ।  
रत्नपर्यायगर्भार्थाऽचलानन्तापि च क्षितिः ॥ १५ ॥  
विश्वंभराद्या जगती गोत्रा पृथ्वीरसा पुनः ।  
क्षोणी सर्वंसहा क्षोणिः कुम्भिन्यपि च निर्ऋतिः ॥ १६ ॥  
वसुन्धरा वसुमती ग्मा ज्या भूमिश्च माधवी ।  
स्त्रियां पूषा क्रोडकान्ता पृथिवी महिरित्यपि ॥ १७ ॥  
सहाऽदितिर्निश्चला स्याद्बीजपर्यायसूरपि ।  
अब्धिपर्यायवस्त्रार्था श्यामा भूतार्थमातृका ॥ १८ ॥  
भूरलिङ्गं च पृथिवी भूमी स्याद्वसुधारिणी ।  
शैलाधारा गन्धमाता सुधा विश्वा च गह्वरी ॥ १९ ॥  
स्यादिला पर्वातार्थेभ्यः कीलार्था गातुरित्यपि ।  
उर्वरा सर्वसस्याढ्या मृदा मृन्मृत्तिका समा ॥ २० ॥  
मृत्स्ना मृत्सा प्रशस्ता स्यात्पुंस्युषः क्षारमृत्तिका ।  
स्त्र्युषाप्यथ भुवः सान्तमव्ययं द्योदिवौ स्त्रियौ ॥ २१ ॥  
पुंस्याकाशः क्लीबपुंसोर्विहायाः षण्नभोम्बरम् ।  
पुष्करं व्योम गगनमनन्तं खं दिवं वियत् ॥ २२ ॥  
अन्तरिक्षं चान्तरीक्षं स्याद्विष्ण्वर्थपदार्थकम् ।  
देवपक्षीषुवाय्वर्कचन्द्रनक्षत्रयोगिनाम् ॥ २३ ॥  
पर्यायान्मार्गपर्यायि दिगवस्थानमित्यपि ।  
सुरपर्यायलोकार्थो नाकः स्वर्गः स्वरव्ययम् ॥ २४ ॥  
देवपर्यायसद्मार्थं द्योदिवौ द्वे स्त्रियाविमे ।  
त्रिदिवोऽपि च मेर्वर्थाच्छृङ्गार्थं षण्त्रिविष्टपम् ॥ २५ ॥  
स्त्रियां बृहत्यौ रोदस्यौ बृहती रोदसी च ते ।  
घृतवत्यौ च रोधस्यावपारे रोधसी अपि ॥ २६ ॥  
द्यावाभूमी घृतवती द्यावापृथिवी इत्यपि ।  
दिवस्पृथिव्यौ च द्यावापृथिव्यावेकवाक्यतः ॥ २७ ॥  
स्यात्स्त्रियां जगती क्लीबे जगद्विष्टपपिष्टपौ ।  
अस्त्रियौ भुवनं क्लीबे लोकः स्यात्पुंसि चाप्यथ ॥ २८ ॥  
कल्पदौ केशवकृते भूमिस्कन्धे शुभोत्तरे ।  
इत्ययं प्रथमो वृत्तो कल्पद्रोरङ्कुरोद्गमः ॥ २९ ॥  
भूर्भुवःस्वरङ्कुरोद्भेदः ।  
देशप्रकाण्डः  
नीवृज्जनपदो जानपदश्च विषयः पुमान् ।  
देशः प्रदेशोस्त्री राष्ट्रं स्थितिश्चावकाशकः ॥ १ ॥  
पदोपर्वतने स्थानं षण्णयं त्रिविधः क्रमात् ।  
नानाद्रुमलतावीरुन्निर्झरप्रान्तशीतलैः ॥ २ ॥  
सुमृगैः कुरराद्यैश्च पक्षिब्रातसमन्वितैः ।  
वनैर्व्याप्तं ताम्रभुवं सस्यैर्व्रीहियवादिभिः ॥ ३ ॥  
क्लीबेऽनूपं पुंसि कच्छः स्यादथास्य विपर्यये ।  
नवैरल्पतृणैर्व्याप्ता धूसरा भूः फलाधिका ॥ ४ ॥  
यत्र प्रदीप्तार्ककरैर्गावोजाभूरिदुग्धदाः ।  
नीरुजः प्राणिनः कूपजलपाजाङ्गलः स च ॥ ५ ॥  
यत्र युक्तं द्वयोर्लक्ष्म गोधूमचणकावृतम् ।  
यावनालामाषयवैर्व्याप्तं साधारणं त्रिषु ॥ ६ ॥  
देशः प्राग्दक्षिणः प्राच्य उदीच्यः पश्चिमोत्तरः ।  
हिमवद्विन्ध्ययोर्मध्यं यत्प्राग्विनशनादपि ॥ ७ ॥  
प्रत्यगेव प्रयागाच्च मध्यदेशः स मध्यमः ।  
प्रत्यन्तोनार्यदेशः स्यान्मध्यं विन्ध्यहिमागयोः ॥ ८ ॥  
पूर्वपाश्चात्ययोरब्ध्योर्नदी यावच्छरावती ।  
आर्यपर्यायतः स्थानमावर्त्तमपि वाच्यवत् ॥ ९ ॥  
स्त्रियामाचारवेदी स्यात्सर्वधर्मपुरस्कृतम् ।  
गङ्गायमुनयोर्मध्यमन्तर्वेदिः शमस्थली ॥ १० ॥  
ब्रह्मावर्त्तः सरस्वत्या दृषद्वत्याश्च मध्यभूः ।  
ब्रह्मवेदिः कुरुक्षेत्रं पञ्चरामह्रदान्तरा ॥ ११ ॥  
धर्मक्षेत्रं विशसनं कुरुजाङ्गलमित्यपि ।  
पाण्डूदकृष्णतोभूमः पाण्डूदकृष्णभूमिके ॥ १२ ॥  
कुमुद्वान्कुमुदप्रायो वेतस्वान्बहुवेतसः ।  
नडकीयो नडप्रायः स्यान्नड्वान्नन्नड्वलश्च सः ॥ १३ ॥  
शाद्वलः शादहरितः सजम्बालोतिपङ्किलः ।  
अपि नद्यम्बुवृष्ट्यम्बुसंपन्नव्रीहिपालितः ॥ १४ ॥  
नदीदेवार्थयोर्मातृकार्थकः स्यादनुक्रमात् ।  
नदीवृष्ट्यम्बुजैः सस्यैर्युक्तो द्वैमातृकश्च सः ॥ १५ ॥  
ऊषरस्तूषवानूषो ह्रस्वादिरपि कीर्तितः ।  
स्त्री शर्करा तु वा भूम्नि देशे शार्करिलस्त्रिषु ॥ १६ ॥  
शार्करः शर्करावांश्च देशे चान्यत्र च त्रिषु ।  
सिकता स्त्री बहुत्वे वा देशे सिकतिलस्त्रिषु ॥ १७ ॥  
सैकतः सिकतावांश्च देशे चान्त्यत्र च त्रिषु ।  
स्त्रियां वा भूम्नि सिकता वालुका वालिकापि च ॥ १८ ॥  
पाण्डुभूमप्रभृतयश्चान्यलिङ्गाः स्थली न ना ।  
सुराज्ञि देशे राजन्वान् कुराजनि तु राजवान् ॥ १९ ॥  
कुमुद्वदाद्यास्त्रिष्वेत इतः पुंभूम्नि चैकवत् ।  
स्याद्वह्लिकास्तु वह्लीको वाह्लीको वाह्लिकोपि च ॥ २० ॥  
चोलश्चोडोथ यवनो जवनः पारसीककः ।  
स च पारसिकोपि स्यात् वानास्युस्तु वनावुकः ॥ २१ ॥  
दरत्स्त्रियां च दरदा कन्यकुब्जः कुशस्थलम् ।  
कन्याकुब्जः कान्यकुब्जः कोशलः कोसलोपि च ॥ २२ ॥  
तीरभुक्तिस्तीरभुक्तो विदेहो मिथिलः समाः ।  
चेदिश्चैद्योडहालस्तु डाहालो डाहलश्च सः ॥ २३ ॥  
देशे तु पुंसि काशिः स्याद्वाराणसवराणसौ ।  
शुक्तिकः सुक्तिकस्तुल्यौ समौ कौंकणकोंकणौ ॥ २४ ॥  
कंपिल्लोऽपिच कांपिल्लः कांपिल्ल्योपि निगद्यते ।  
आपिकौपिल्लकौ पिल्ल्यौ कामरूपस्तु कामरूः ॥ २५ ॥  
श्रीहट्टो हरिकेलिः स्याच्छ्रीहटोपि क्वचिद्भवेत् ।  
ब्राह्मं क्षात्रं च वैशेयं शौद्रं क्षेत्रं चतुर्विधम् ॥ २६ ॥  
क्षेत्रं ब्राह्मं जलकुशमृगपक्षिगणावृतम् ।  
सद्वृक्षैः फलदैर्युक्तं श्वेतमृद्वैधमित्यथ ॥ २७ ॥  
क्षात्रं क्रूरमृगव्यालघोरघोषिहणावृतम् ।  
आरक्तभूमिकं वृक्षैः कण्टकाढ्यैर्विराजितम् ॥ २८ ॥  
तच्छातक्रतवं चाथ वैशेयं तु निधानवत् ।  
सिद्धकिन्नरगन्धर्वदैवतौघविराजितम् ॥ २९ ॥  
कौबेरं पीतमृत्कंतदथ शौद्रं तु कृष्णमृत् ।  
सर्वकर्षुकलोहानां कर्षकं बहुसस्यदम् ॥ ३० ॥  
क्रूराक्रूरमृगोपेतं वर्वूरखादिरावृतम् ।  
तद्भौमं स्यादथ क्षेत्रे तत्तद्वस्तूद्भवोचिते ॥ ३१ ॥  
यव्यं यवक्यं यावेयं षाष्टिकं व्रैहिकं च तत् ।  
व्रैहेयमाणवीनं स्यादाणवं शाकशाकटम् ॥ ३२ ॥  
शाकशाकटिनं तिल्यं तैलीनं माष्यमित्यपि ।  
माषीनमुम्यमौमीनमौमं मौद्गीनमित्यपि ॥ ३३ ॥  
मौद्गं भङ्ग्यं च भाङ्गीनं भाङ्गं स्यात्कोद्रवीणकम् ।  
बीजाकृतं तूप्तकृष्टं सीतं हल्यं हलेकृतम् ॥ ३४ ॥  
त्रिगुणाकृतं त्रिहल्यं त्रिसीत्यं द्विगुणाकृतम् ।  
दिहल्यं चैकहल्यादि ज्ञेयं शम्बाकृतं च तत् ॥ ३५ ॥  
द्रोणकाढकवापादौ द्रौणिकाढकिकादिकम् ।  
खारीवापे तु खारीकमस्त्रियां वप्र इत्यपि ॥ ३६ ॥  
केदारश्च पुनर्वाट एषां कैदारिकं गणे ।  
एषूद्भूतं वस्तुजातं त्रिषु स्यादकृते खिलम् ॥ ३७ ॥  
तथा चाप्रहतं क्लीबे मरुर्धन्वानुभौ नरि ।  
गोष्ठं गोस्थानकं क्लीबे गौष्ठीनं भूतपूर्वकम् ॥ ३८ ॥  
तदाशितंगवीनं स्याद्गावो यत्राशिताः पुरा ।  
कल्पद्रौ केशवकृते भूमिस्कन्धप्ररोहके ।  
देशप्रकाण्डः प्रथमः साङ्गोयं सिद्द्धिमागतः ॥ ३९ ॥  
इति देशप्रकाण्डः  
पूःप्रकाण्डः  
क्लीबेतिलम्बे स्थानीयं मुद्रङ्गो विवशः पुमान् ।  
नमं हैर्ग्रामभिर्द्रोणमुखं कर्वटाखर्वटौ ॥ १ ॥  
अस्त्रियां नर्मघैश्चापि नर्मखैः पुरमस्त्रियाम् ।  
तदर्द्धमस्त्रियां खेटस्तस्यार्द्धं पत्तनोऽस्त्रियाम् ॥ २ ॥  
तदर्द्धं निगमः पुंसि तदर्द्धं तु निवेशनम् ।  
स्त्रियां पुरीपूःपुरयः पुरं वा नगरं च वा ॥ ३ ॥  
वा मन्दिरं पत्तनं स्तात्पट्टनं कटकोऽस्त्रियाम् ।  
स्यादभिष्यन्दिवमनमुपपर्यायतः पुरम् ॥ ४ ॥  
शाखानगरपर्यायं ग्रामः कर्षुकवासभूः ।  
अथासंनिपर्युपेभ्यः परः स्याद्वसथः पुमान् ॥ ५ ॥  
जन्यं तु ग्रामपर्यायमुखपर्यायमित्यपि ।  
पाटकस्तु तद्बहिः स्यादाघाटस्तु घटोवधिः ॥ ६ ॥  
अन्तोवसानं स्त्री सीमा मर्यादापि च सीमनि ।  
ग्रामसीमा तूपशल्यं ना कठः कण्ठकश्च सः ॥ ७ ॥  
पुंसि क्लीबे तु मालः स्याद् ग्रामग्रामान्तराटवी ।  
पर्यन्तभूः परिसरः स्यात्कर्मान्तस्तु कर्मभूः ॥ ८ ॥  
आभीरपल्ली घोषः स्याद्ध्रजोनीशोवनान्तरा ।  
वाटोल्पके तु पल्ली स्त्री पल्लिरप्यथ न स्त्रियाम् ॥ ९ ॥  
पक्वणः शबरावासे वेश्याजनसमाश्रये ।  
वेशः पुंसि स्त्रियां वेश्याप्यथ पुंसि द्विजन्मनाम् ॥ १० ॥  
अग्रहारोप्यथ ग्रामेल्पके ग्रामटिका स्त्रियाम् ।  
एको ग्रामपतिर्यत्र सभृत्यपरिचारकः ॥ ११ ॥  
कुटिका सैकभोगोऽसावप्यथो विपणिः स्त्रियाम् ।  
पण्यवीथी च वीथ्यर्था चतुर्हट्टश्च न स्त्रियाम् ॥ १२ ॥  
शूद्रस्य शासनं कॢप्तकीला पट्टोलिकापि च ।  
शासनं नैव कस्यापि पांसुकीलाथ पूर्गणः ॥ १३ ॥  
गजाह्वयं हस्तिपुरं गजाह्वं गजसाह्वयम् ।  
हस्तिनं हास्तिनपुरं हस्तिनापुरमित्यपि ॥ १४ ॥  
एकचक्रं हरिगृहं शंभुपर्यायवार्त्तनिः ।  
शाकेतं चापि साकेतमयोध्योत्तरकोशला ॥ १५ ॥  
कोशलाथो कन्यकन्या-कान्येभ्यः कुब्जमित्यपि ।  
महोदयं गाधिपुरं कौशं द्वारवतीत्यपि ॥ १६ ॥  
द्वारावती द्वारकापि द्वारिका च कुशस्थली ॥ १७ ॥  
वनमालिन्यथो पुष्पपुरं पाटलिपुत्रकम् ।  
विदेहा मिथिला तुल्ये वेदिपर्यायपूरथ ॥ १८ ॥  
त्रिपुरी चेदिनगरी कौशाम्बी वत्सपत्तनम् ।  
प्राजापत्यः प्रयागः स्यादग्निहोत्रगृहार्थकम् ॥ १९ ॥  
मथुरा तु मधूपघ्नं मधुरा शिवपूरथ ।  
पुरीश्रेष्ठा तीर्थराजी जित्वरी च तपःस्थली ॥ २० ॥  
काशी वाराणसी काशिर्वरणासी वराणसी ।  
महाश्मशानमानन्दवनं क्लीबेऽविमुक्तकम् ॥ २१ ॥  
शिवपर्यायलिङ्गार्थमथ स्यादुज्जयन्यपि ।  
विशालोज्जयिनी पुष्पकरण्डिन्यप्यवन्तिका ॥ २२ ॥  
तदुद्यानं समाख्यातं क्लीबे पुष्पकरण्डकम् ।  
देवीकोट्टो वाणपुरं कोटीवर्षमुमावनम् ॥ २३ ॥  
स्याच्छोणितपुरं चाथ चमत्कारपुरार्थकम् ।  
नगरं वृद्धनगरमथ सिद्धपुरं पुनः ॥ २४ ॥  
सारस्वतं हैहयपूर्माहिष्मत्यपि चेष्यते ।  
इन्दुपर्यायतः प्रस्थं योगिनीतः पुरार्थकम् ॥ २५ ॥  
पुरी नलस्य निषधा गयराजर्षिपूर्गया ।  
पितृतीर्थं राजगृहं जरासन्धपुरं हि तत् ॥ २६ ॥  
चम्पा तु मालिनी कर्णलोमपादपुरीत्यपि ॥ २७ ॥  
स्त्रियां क्लीबे तामलिप्तं दामलिप्तं तमालिनी ।  
वेलाकूलं स्तम्बपुरं विष्णुपर्यायपूरपि ॥ २८ ॥  
अथ वैदर्भपर्यायं कुण्डिनं कुण्डिनापुरम् ।  
रथ्या प्रतोली विशिखा नगराभ्यन्तरायनम् ॥ २९ ॥  
कोटो वप्रोऽस्त्रियां सालः प्राकारो वरणः पुमान् ।  
अस्त्री दुर्गोक्षणं क्लीबे पुनरावेष्टाकः पुमान् ॥ ३० ॥  
कम्पावारोपि तद्वत्स्युस्तस्य भेदा अनेकशः ।  
प्राकाराग्रं कपिकोटक्रमेभ्यः शिरसोर्थकम् ॥ ३१ ॥  
प्राकारभित्तिमूले स्यात् स्त्रियां नेमिरतः पुनः ।  
प्राचीनं परिवारः स्याद्गमादौ प्रान्ततो वृतिः ॥ ३२ ॥  
कुड्यमस्त्री स्त्रियां भित्तिः करभः पुंस्यथास्त्रियाम् ।  
यदन्तर्न्यस्तमृतकदेहं प्रायोर्द्धकुड्यकम् ॥ ३३ ॥  
एडूकमेडुकं न स्त्री स्यातामथ निवेशनम् ।  
सदनं सादनं वेश्म भवनं मन्दिरं विटम् ॥ ३४ ॥  
निशान्तं धाम शरणं कुलं गेहं निकेतनम् ।  
अगारं चोदवसितमागारं चाधिवासनम् ॥ ३५ ॥  
शिविरं विशयं पस्त्यमोको वस्त्यमिमानि षण् ।  
शाला सभा च वसतिर्वसती च स्त्रियामिमाः ॥ ३६ ॥  
गृहं निकेतं निलयमालयं पुन्नपुंसकम् ।  
द्वयोः कुटी कुटीरो ना वेश आवसथः क्षयः ॥ ३७ ॥  
अध्यानिसंभ्यो वासः स्याद्विश्रामोवसथाश्रयौ ।  
आवसथ्योऽपि संस्त्यायो गृहाः पुंसि च भूम्न्यपि ॥ ३८ ॥  
अलिन्दभेदैरेवं स्युर्गृहभेदाश्च षोडश ।  
ध्रुवं हीनमलिन्देन धन्यं स्यात्प्रागलिन्दकम् ॥ ३९ ॥  
जयं स्याद्क्षिणालिन्दमथालिन्दद्वयान्विते ।  
पूर्वदक्षिणतो नन्दं कान्तं पश्चिमपूर्वतः ॥ ४० ॥  
मनोरमं च तत्प्रत्यग्दक्षिणालिन्दमुत्तमम् ।  
क्रूरं पूर्वोत्तरालिन्दं दक्षिणोदक् सुपक्षकम् ॥ ४१ ॥  
उदक् पश्चिमगालिन्दं क्षयं चाथ त्र्यलिन्दके ।  
उत्तरालिन्दशून्यं अ सुमुखं परिकीर्तितम् ॥ ४२ ॥  
पश्चिमालिन्दशून्येऽपि धनदं दक्षिणा हि च ।  
अलिन्दहीनमानन्दं पूर्वालिन्दविवर्जितम् ॥ ४३ ॥  
विपुलं सर्वतोलिन्दसंयुक्तं विजयं मतम् ।  
हीनस्तम्भमलिन्दं स्याच्छाला स्तम्भैः समावृता ॥ ४४ ॥  
प्रघानः प्रघनस्तुल्यौ पघाणः प्रघणः स च ।  
संजवनं संयमनं चतुःशालं स्त्रियां च षण् ॥ ४५ ॥  
अस्त्रियामुटजः पर्णोटजोप्यथ नपुंसके ।  
चैत्यमायतनं देवपर्यायेभ्यो गृहार्थकम् ॥ ४६ ॥  
प्रासादः पुंस्यथाढ्यस्य गृहे हर्म्यं नपुंसकम् ।  
हस्तिशाला तु चतुरं वाजिनां मन्दुरानना ॥ ४७ ॥  
गवां संदानिनी चाथावेशनं शिल्पिनां च षण् ।  
स्यान्मार्गे जलपानस्य प्रपा सत्री प्रतिश्रयः ॥ ४८ ॥  
संन्यासिनां च च्छात्राणां निलये स्यान्मठोऽस्त्रियाम् ।  
चित्रशाला जालिनी स्यादथ तैलार्थशालिका ॥ ४९ ॥  
यन्त्रसद्मार्थकं तन्तुवायशाला तु गर्त्तकी ।  
कुशाला पक्षिशालायां शिल्पा खरकुटीत्यपि ॥ ५० ॥  
उपनी नापितगृहमास्थानं गृहभद्रकम् ।  
कुम्भकारस्य शाला तु बुधैः पाकपुटीरिता ॥ ५१ ॥  
खलूरिका तु मल्लानां श्रमस्य स्थानभूरथ ।  
आथर्वणं शान्तिगृहं शान्तीगृहकमित्यपि ॥ ५२ ॥  
कुट्टिमोऽस्त्री निबद्धा भूश्चन्द्रशाला शिरोगृहम् ।  
भाण्डागारे कोशकोषावस्त्रियां गञ्ज इत्यपि ॥ ५३ ॥  
सुरागृहे स्त्रियां गञ्जा गुञ्जाथो सूतिकागृहम् ।  
अरिष्टं सूतकगृहं वेशो वेश्यागृहे पुमान् ॥ ५४ ॥  
वेश्यमप्यथ संधानी स्यात्स्त्रियां कुप्यशालिका ।  
भौरिकी नैष्किकी टङ्कशाला लक्ष्मीगृहार्थकम् ॥ ५५ ॥  
अस्त्री महानसं पाकशाला रसवती स्त्रियाम् ।  
लेख्यस्थानं ग्रन्थकुटी कारा स्याद्वन्दिशालिका ॥ ५६ ॥  
स्याद्भोगगर्भवासार्थाद्गृहपर्यायमित्यपि ।  
पुंसि क्लीबेऽपवरकं शयनादास्पदार्थकम् ॥ ५७ ॥  
निशागृहं तु गोजारिः स्त्रियां गुप्तगृहं च तत् ।  
वारित्रापि च कारावी भ्रमजङ्गमतः कुटी ॥ ५८ ॥  
मूर्द्धखोलं खपरिका क्लीबे पत्रपिशाचिका ।  
कायमानं ननोशीरसुगन्धतृणनिर्मितम् ॥ ५९ ॥  
स्यादस्त्रियां वास्तुगृहं गृहपोतक इत्यपि ।  
क्लीबे वधूटी शयनं वातायनं गवाक्षकः ॥ ६० ॥  
गृहाक्षो मण्डपोऽस्त्री स्याज्जनपर्यायसंश्रयः ।  
बहुमानुषसंकीर्णं निर्मुटं च करार्गलम् ॥ ६१ ॥  
हर्म्यादि धनिनां वासः प्रासादस्तु प्रसादवत् ।  
देवभूमीशपर्यायात्सद्मार्थोथोपकारिका ॥ ६२ ॥  
उपकार्याथ सौधोऽस्त्री सद्म धामापि राजतः ।  
चन्द्रशाला तु वलभिर्वलभी चन्द्रशालिका ॥ ६३ ॥  
वडभिर्वडभी चूडा चूला च स्युस्स्त्रियामिमाः ।  
विमानमथ तद्भेदास्तत्र विच्छन्दकोऽस्त्रियाम् ॥ ६४ ॥  
विच्छर्दकोऽपि वा क्लीबे नन्दावर्त्तश्च न स्त्रियाम् ।  
नन्द्यावर्त्तोऽपि वा क्लीबे सर्वतोभद्र इत्यपि ॥ ६५ ॥  
वा पुंसि वर्द्धमानोऽस्त्री रुचकस्वस्तिकौ समौ ।  
सिंहार्थाद्द्वारपर्यायं तत्रैव स्यात्प्रवेशनम् ॥ ६६ ॥  
स्त्र्यगारं भूभुजामन्तःपुरं स्यादवरोधनम् ।  
अवरोधोऽपि शुद्धान्तर्नना स्थानं च भद्रकम् ॥ ६७ ॥  
जिनस्थाने चैत्यमस्त्री विहारोऽसावपाश्रयः ।  
मत्तालम्बश्चपग्रीवो न स्त्रियां मत्तवारणम् ॥ ६८ ॥  
समुद्रपर्यायगृहं जलयन्त्रनिकेतनम् ।  
शिवस्य वृषमण्डप्यां बुधैर्गोपुटिकं स्मृतम् ॥ ६९ ॥  
स्थूणास्तम्भः पुमान्नासादारु द्वारोपरि स्थितम् ।  
क्षौमं वा पुंसि चाट्टालो गृहस्योपरिभूमिकम् ॥ ७० ॥  
यद्वेश्माथावग्रहर्णा देहल्युम्बर इत्यपि ।  
उदुम्बरश्चाथ शिली शिला चापि शिलिः पुनः ॥ ७१ ॥  
अधस्ताद्दारुणि शिला सैव स्याद्द्वारपिण्डिका ।  
प्रच्छन्नमन्तर्द्वारं स्यात्पक्षद्वारं तु पक्षकः ॥ ७२ ॥  
वलीकमस्त्रियां क्लीबे नीब्रं नीध्रं च नीद्रकम् ।  
पटलान्तेथ तत्प्रान्त इन्द्रकोशस्तमङ्गकः ॥ ७३ ॥  
पुंसिच्छदिः स्त्री पटलं त्रिषु स्याद्वलभी स्त्रियाम् ।  
गोपानसी स्यादाधारच्छादने वक्रदारुणि ॥ ७४ ॥  
प्रासादमण्डपे चूडा दन्तास्ते नागदन्तकाः ।  
मत्तवारणमिच्छन्ति प्रग्रीवं पुंनपुंसकम् ॥ ७५ ॥  
स्त्रियां कपोतपाली स्याद्विटङ्कं पुंनपुंसकम् ।  
स्त्री द्वार्द्वारं प्रतीहारः स्याद्वितर्दिस्तु वेदिका ॥ ७६ ॥  
वातर्द्दिश्चापि वातर्द्दी विज्ञेयाः स्युः स्त्रियामिमाः ।  
तोरणोऽस्त्री बहिर्द्वारं पुरद्वारं तु गोपुरम् ॥ ७७ ॥  
तिर्यगायतवंशादि श्लक्ष्णेषीकादिनिर्मिते ।  
द्वाराघावरणे जालमालाभिव्यञ्जके बहिः ॥ ७८ ॥  
तोरणोपरि मङ्गल्यं दाम वन्दनमालिका ।  
वर्द्धमानं तु तद्द्वारं येन वध्योपनीयते ॥ ७९ ॥  
अमार्गे रचितं द्वारमपद्वारं च मोरिका ।  
अथ हस्तिनखः कूटं पूर्द्वारोपरिकूटकम् ॥ ८० ॥  
स्त्रियां द्वाः स्यात्कपाटं च कवाटं च कुवाटकम् ।  
त्रिष्वेते चाररिरपि ननाऽररमथ त्रिषु ॥ ८१ ॥  
स्यादर्गलं तु परिघः पुमान्स्यादथ सूचिका ।  
अल्पिका चेदर्गलिका कुचिका कुञ्चिकापि च ॥ ८२ ॥  
पुंस्यङ्कुशो निकुञ्चः स्याद्वारणी स्यात्स्त्रियामथ ।  
अर्गल्यादेरधिष्ठाने शृङ्खला वल्गनी स्त्रियौ ॥ ८३ ॥  
द्वारयन्त्रं तु तालं स्यादस्तोद्घाटनयन्त्रकम् ।  
प्रतिताल्यपि ताली स्याद्बहुभेदान्यमून्यपि ॥ ८४ ॥  
आरोहणं स्यात्सोपानं पाषाणेष्ट्यादिनिर्मिते ।  
काष्ठादिनिर्मिता सा स्यान्निःश्रेणिरधिरोहिणी ॥ ८५ ॥  
निःश्रयण्यपि निःश्रेणी ऊहनी तु समूहनी ।  
समूहनिर्बहुकरा शोधनी व्यवहारिका ॥ ८६ ॥  
संमार्जनी वर्द्धनी स्यात्सैवोक्ता तृणकूचिका ।  
पुंविमार्गः सुहरिणी सैवार्द्धेन्दुसमाल्पिका ॥ ८७ ॥  
क्लीबे सुहरणं तत्स्यात्सा समा काष्ठकीलकैः ।  
खचिता पझटी ज्ञेया यष्ट्याढ्याथ निघर्षणम् ॥ ८८ ॥  
संस्थानं चाथावकरः संकरः क्षिप्तके मुखम् ।  
स्यान्निःसरणमाघाटो मर्यादाप्यवहारकः ॥ ८९ ॥  
पत्तनादिपरिच्छेदे संनिवेशो निकर्षणम् ।  
प्रतिहारः प्रतीहारो वातमञ्चक इत्यपि ॥ ९० ॥  
इन्द्रकोशस्तदुपरि दारु तिर्यक् स्थितं हि यत् ।  
उत्तरङ्गोथ काष्ठादिनिर्मिता शालभञ्जिका ॥ ९१ ॥  
पाञ्चालिका पुत्रिका स्यादथ लेपमयी तु या ।  
संपादिता शिल्पिवरैः सा स्यादञ्जलिकारिका ॥ ९२ ॥  
मार्गोऽध्वा निगमः पन्था विवधः पुंसि बीवधः ।  
अपि द्वयोः स्यात्पदवी सरणिः सरणी सृतिः ॥ ९३ ॥  
पदविः स्त्री पुंसि वाटः पथः पेंडः पुमानयम् ।  
वर्त्तन्येकपदी पद्या वर्त्तनिः पद्धतिः स्त्रियाम् ॥ ९४ ॥  
अयनं वर्त्तनं वर्त्म क्लीबे स्याच्छरणिर्द्वयोः ।  
अथाचारो वहो माथोऽपथं क्लीबेऽपथोऽपि वा ॥ ९५ ॥  
व्यध्वो दुरघ्वो विपथः कदध्वा कापथोऽस्त्रियः ।  
हस्त्यश्वरथपादातगमनोऽध्वा तु संकुलः ॥ ९६ ॥  
द्विमार्गो द्विपथं चारपथोऽथ त्रिपथे त्रिकम् ।  
चतुष्पथे चतुष्कं स्यात्संस्थानं बहुमार्गके ॥ ९७ ॥  
चत्वरं चाथ शृङ्गाटं त्रिमार्ग्या यत्र संगमः ।  
प्रान्तरं दूरशून्योध्वाप्यथ वर्त्मनि दुर्गमे ॥ ९८ ॥  
कान्तारमस्त्रियां च स्याद्दुर्गमार्गोऽपि दुर्गमः ।  
संधिला तु सुरङ्गा स्याद्गूढमार्गो भुवोन्तरा ॥ ९९ ॥  
घण्टापथः संसरणं श्रीपथः स्यान्महापथः ।  
राजपर्यायमार्गार्थः स पुरस्योपनिष्करम् ॥ १०० ॥  
उपनिष्क्रमणं पर्व मध्यमाङ्गुलिमध्यमम् ।  
स्यादङ्गुलं तैर्द्वादशभिर्वितस्तिस्तद्युगेन च ॥ १०१ ॥  
हस्तो हस्तैश्चतुर्भिः स्याद्धनुर्दण्डश्च तैः पुनः ।  
द्विसहस्रमितैः क्रोशः क्रोशाभ्यां गोरुतं पुनः ॥ १०२ ॥  
गव्यूतं च स्त्रियां गव्या द्वयोर्गव्यूतिरित्यपि ।  
कल्पद्रौ केशवकृते भूमिस्कन्धे गुणाद्भुते ।  
पूःप्रकाण्डो द्वितीयोऽयं साङ्गः प्रत्यक्षतां गतः ॥ १०३ ॥  
इति पूःप्रकाण्डः ।  
नरादिप्रकाण्डः  
भूपर्यायस्पृशो मर्त्त्या मानवा मनुजा विशः ।  
मनुष्याः पृतना मर्ताः क्षितयो मानुषा अपि ॥ १ ॥  
अण्डीरा जगतः पञ्चजनाश्चर्षणयः पुनः ।  
मन्तवो भूतलस्थाना द्विपदाश्चेतना जनाः ॥ २ ॥  
मनूंषि मनुषा जानपदा जनपदाः प्रजाः ।  
स्त्री भूम्न्येऽधतवश्चैषां विशेषाः पुरुषा नराः ॥ ३ ॥  
नरः पुमांसः पुरुषा अस्त्रियां तु नपुंसकम् ।  
पुंसि क्लीबे पण्डषण्डषाण्डाः पाण्डः पुनः स्त्रियाम् ॥ ४ ॥  
तृतीयप्रकृतिश्चाथ नारी योषा च योषिता ।  
प्रतीपदर्शिनी योषिद्वनिता महिलापि च ॥ ५ ॥  
रामाऽबला महेला स्त्री सीमन्तिन्यपि मेहली ।  
मेहला मेहिला चापि महिली महिलापि च ॥ ६ ॥  
जोषिज्जोषा महेली च यामिर्यामी च जादिमे ।  
स्त्रीपर्यायजनार्थो ना मण्डयन्तश्च सुन्दरी ॥ ७ ॥  
रमणी कामिनी कान्ता कोपना मत्तकाशिनी ।  
अङ्गना ललना भीरुर्भामिनी युवतिश्चरी ॥ ८ ॥  
नितम्बिनी च प्रमदा वामा तदनुवासिता ।  
वरारोहा सुंदराङ्गी रत्नभूतोत्तमा च सा ॥ ९ ॥  
सुखोष्णशीता तुहिनग्रीष्मयोर्वरवर्णिनी ।  
स्वगुणेनोपमानेन मनोज्ञादिपदेन च ॥ १० ॥  
विशेषिताङ्गकर्मा स्त्री यथा तरललोचना ।  
मत्तेभगमना चापि स्यान्मृगाक्ष्यलसेक्षणा ॥ ११ ॥  
वामाक्षी सुस्मितास्याः स्वं मानलीलास्मितादयः ।  
लीला विलासो विच्छित्तिर्विव्वोकः किलकिञ्चितम् ॥ १२ ॥  
मोट्टायितं कुट्टमितं ललितं विहृतं तथा ।  
विभ्रमश्चेत्यलंकाराः स्त्रीणां स्वाभाविका दश ॥ १३ ॥  
प्रागल्भ्यौदार्यमाधुर्यशोभाधीरत्वकान्तयः ।  
दीप्तिश्चायत्नजा भावहावहेलास्त्रयोङ्गजाः ॥ १४ ॥  
सारङ्गगद्गदासास्याद्यात्यर्थं मधुरस्वरा ।  
अथ साध्वी सुशीला स्यादेकपत्नी पतिव्रता ॥ १५ ॥  
सत्पथाथ कुलस्त्री स्यान्मालिका पालिका कुलात् ।  
सुकुला पतिंवरा तु खरुर्वर्या स्वयंवरा ॥ १६ ॥  
कन्या कुमारी कन्याका कन्यिका बालिका च सा ।  
स्याद्गौरी चाप्यथ पुनर्नग्निकाऽनागतार्त्तवा ॥ १७ ॥  
कुमारी पुंप्रसङ्गोत्थरजा गुप्तरजस्वला ।  
राका नवफलार्था साप्यचिरोढा वधूर्नवा ॥ १८ ॥  
सार्वाक् प्रसीतितः श्यामा दिक्करी नवयौवना ।  
वयः संधिमती चाथ दृष्टपुष्पा तु धेनुका ॥ १९ ॥  
यदृतुप्रथमस्नाने मङ्गल्यं ध्रियतेम्बरम् ।  
स आनन्दपटस्तत्र मैथुनं नवरङ्गकम् ॥ २० ॥  
अथ यूनी तु युवती तरुणी तलुनीति च ।  
युवतिर्यौवनाढ्या च कलावत्यथ कामुकी ॥ २१ ॥  
वृषस्यन्ती कामुकाथ प्रज्ञा प्राज्ञी च धीमती ।  
कात्यायन्यर्द्धवृद्धा स्याद्विश्वस्ताविधवे समे ॥ २२ ॥  
काषायवसना रण्डा विशस्ता मुण्डमुण्डिता ।  
वृद्धा पलिक्नी पलिता वशा वश्या च जर्जरा ॥ २३ ॥  
स्यात्सध्रीची वयस्यालिः सखी च सहचारिणी ।  
सदाचारा कर्मकरा प्रेष्यान्तःपुरचारिणी ॥ २४ ॥  
सैरन्ध्री परवेश्मस्था स्ववशा शिल्पकारिका ।  
सरस्वती च वलजा रोचना हारिणीति च ॥ २५ ॥  
स्यात्संदेशहरा दूती घटका वाक्यहारिणी ।  
भिक्षुकी श्रमणा मुण्डा विवृक्ता दुर्भगा च सा ॥ २६ ॥  
गतार्त्तवा निःकला स्याद्विन्दुर्नश्यत्प्रसूतिका ।  
अवीरा निःपतिसुता स्यादशिश्वी शिशुं विना ॥ २७ ॥  
जीवतोका जीवसूः स्यात्कृमिला तु बहुप्रसूः ।  
सप्तपुत्रप्रसूर्या स्त्री सैवोक्ता सुतवस्करा ॥ २८ ॥  
स्यात्पन्तीमातृपर्याया वीरात्तद्गुणसंयुता ।  
प्राजावती जाततोका प्रजाता च प्रसूतिका ॥ २९ ॥  
संकेतं याति पत्यर्था सा तु प्रोक्ताभिसारिका ।  
या संकेतगृहं याता पतिं तत्र विन्दति ॥ ३० ॥  
सोक्ताद्रिका विदेशस्थे पत्यौ प्रोषितभर्तृका ।  
स्यात्प्रोष्यत्पतिका पत्यौ विदेशगमनोत्सुके ॥ ३१ ॥  
अन्योपभुक्तपतिका खण्डितेति निगद्यते ।  
अश्लीलदृढरूपा सा या लावण्यविवर्जिता ॥ ३२ ॥  
श्लाघ्यावयवसंस्थाना रूपसौन्दर्यवत्यपि ।  
जीवत्पतिर्जीवपत्नी पतिवत्नी सभर्त्तृका ॥ ३३ ॥  
पतित्यक्ता सुकुलजा सा स्यात्पतिवतीति च ।  
कुलकूणी तु कुलटा पांसुला घर्षिणीत्वरी ॥ ३४ ॥  
बन्धकी लाञ्छवी खण्डशीला मदननालिका ।  
घर्षणिर्वर्षणिश्चापि लाञ्छिका चर्षणीति च ॥ ३५ ॥  
चर्षणिर्वर्षणी रण्डा पांशुलापि निगद्यते ।  
दुःशृङ्गी पुंश्चली बन्धुरा स्वैरिण्यसतीत्यथ ॥ ३६ ॥  
वारपण्यपणादीनामर्थेभ्यो योषिदर्थकाः ।  
कञ्जिनी लञ्जिका वेश्या बन्दी शूला च झर्झरा ॥ ३७ ॥  
रूपाजीवा वारवाणिः कामलेखावगालिका ।  
क्षुद्राजिना कालकूची कुट्टकी सम्भली समे ॥ ३८ ॥  
सनाली कुञ्चिका भोज्या चोटा कुहककारिका ।  
चेटी दासी कुम्भदासी नागरैः सत्कृता तु या ॥ ३९ ॥  
मलिष्ठा मलिना म्लाना ऋतुपुष्पार्थतोवती ।  
पर्यायाः पांशुलोदक्यात्रेय्यविश्च रजस्वला ॥ ४० ॥  
स्त्रीपर्यायेभ्यो धर्मिणी स्यात्सैवोक्ता व्युषिताप्यथ ।  
हीना पितृभ्यां छेमुण्डा रोषमूका खलुङ्गिका ॥ ४१ ॥  
वन्ध्या तु केशिनी शून्या मोघपुष्पा वृथार्त्तवा ।  
भोण्डा वृषत्करिः सा स्याल्लोकाचारं न या चरेत् ॥ ४२ ॥  
उच्चभाला मरुण्डा स्यात्षण् रजः पुष्पमार्त्तवम् ।  
स्त्रीधर्मो ना रजोऽपि स्यादथ जाया कुटुम्बिनी ॥ ४३ ॥  
भार्या दाराः पुंसि भूम्नि स्यादेकत्वे स्त्रियामियम् ।  
पत्नी पाणिगृहीती च पुरन्ध्रिश्च पुरन्ध्र्यपि ।  
अन्या पाणिगृहीता स्यात् द्वितीया सहधर्मिणी ॥ ४४ ॥  
गृर्विण्यापन्नसत्त्वा स्यादन्तर्वत्न्युदरिण्यपि ।  
अस्त्रियां दोहदं क्लीबे दौहृदं लालसा स्त्रियाम् ॥ ४५ ॥  
श्र्द्धालुर्दोहदवती स्त्रियां गर्भाशयस्तु ना ।  
जरायुर्ना चास्त्रियां द्वे कललोल्वेऽपरामरे ॥ ४६ ॥  
स्त्रियां क्लीबे जरायुः स्यात्सान्तमेवाथ वै पुनः ।  
गर्भस्यैवाष्टमो मासो देवमासोऽप्यथ स्त्रियाम् ॥ ४७ ॥  
कुमारभृत्या सा बाल तन्त्रं गर्भिण्यवेक्षणम् ।  
क्लीबे विजननं गर्भो गरभोचूड इत्यपि ॥ ४८ ॥  
प्रसवोऽपि प्रसूति स्त्री नग्निका कोटवीत्यपि ।  
धात्री स्यादुपमात्रर्था भर्त्तुः पत्न्यः परस्परम् ॥ ४९ ॥  
एकपत्न्यः सपत्न्यः स्युर्गणिकादेर्गणे तु षण् ।  
गाणिक्यं यौवतं पौंस्नं स्त्रैणं गार्भिण्यमित्यपि ॥ ५० ॥  
पूर्वोढा त्वधिविन्ना स्यात् पश्चादूढाधिवेदिनी ।  
ज्येष्ठायामप्यनूढायामूढा या स्यात्कनीयसी ॥ ५१ ॥  
दिधीषुर्दिधिषुर्ज्येष्ठा स्यदग्रेदिधिषुः पुनः ।  
पुंस्येतासां धवा एते दीर्घान्ताः स्युः पुनश्च षट् ॥ ५२ ॥  
धीपर्यायमतो प्रज्ञा प्राज्ञा प्राज्ञी ततः पुनः ।  
शूद्रस्य भार्या शूद्री स्याच्छूद्रा तज्जातिरङ्गना ॥ ५३ ॥  
आभीरी तु महाशूद्री जातिपुंयोगयोः समा ।  
आर्याणी स्वयमर्या स्यात् क्षत्रिया क्षत्रियाण्यपि ॥ ५४ ॥  
उपाध्यायाप्युपाध्यायी स्यादाचार्यापि च स्वतः ।  
आचार्याणी तु पुंयोगे स्यादार्यी क्षत्रियीति च ॥ ५५ ॥  
उपाध्यायायान्युपाध्यायी सश्मश्रुर्नरमालिनी ।  
नरपालिनी सा च स्यान्नरनारीविलक्षणा ॥ ५६ ॥  
पोटा तु सैव पोढा तु वोढा कुहककारिका ।  
कानीनः स्यात्तु कन्याजे सुभगायाः सुते त्रिषु ॥ ५७ ॥  
सौभागिनेयः स्यात्परस्त्रैणेयश्च परस्त्रियाः ।  
भार्योरूरन्यभार्यायां पुत्रस्योत्पत्तिकारिणि ॥ ५८ ॥  
भार्याजितः काकरूकः स्त्रीजितः स्त्रीवशोऽपि च ।  
अथ धामिश्च धामी च जामिश्चैव सहोदरा ॥ ५९ ॥  
सोदरा भगिनी भग्नी स्वसा जामिश्च सा पुनः ।  
ज्येष्ठा चाथ कनिष्ठा स्यादम्बिका तत्तनूद्भवे ॥ ६० ॥  
जामेयो भागिनेयः स्यात्स्वस्रीयः कुतपो द्वयोः ।  
स कष्टभागिनेयो यः सपन्तीतनयः स्वसुः ॥ ६१ ॥  
नप्ता पौत्रः पुत्रपुत्रपर्यायस्तस्य चात्मजः ।  
प्रतिनप्ता प्रपौत्रः स्यात्षष्ठस्तु स्यात्परंपरः ॥ ६२ ॥  
पत्युः स्वसा ननन्दा स्यान्ननान्दा नन्दिनीति च ।  
प्रजावती भ्रातृजाया मातुलानी तु मातुली ॥ ६३ ॥  
दम्पत्योर्भ्रातृवर्गस्य भार्यास्तुल्याः परस्परम् ।  
यातरश्चाथ दंपत्योः पितरौ श्वाशुरौ च तौ ॥ ६४ ॥  
जरन्तकः शतानीकस्ते श्वश्र्वौ मातरौ तयोः ।  
स्त्रीभ्राता देवरः शालः संयुक्तो वारकीति च ॥ ६५ ॥  
वार्गरोथ कुली श्वश्रूज्येष्ठा स्त्रीभगिनी च सा ।  
कनीयसी तु शाली स्यात्सैवोक्ता केलिकूचिका ॥ ६६ ॥  
तद्भर्त्तरि तु शाल्यूढा शाल्यूढोऽपि सखाप्यथ ।  
भर्त्तुर्भर्ता लघुर्देवा देवरो दिविरोग्रजे ॥ ६७ ॥  
भावुकः श्वशुरो ज्येष्ठो जामाता जन्य इत्यपि ।  
पुत्र्यर्थेभ्यः पतिरथ दुहित्रर्थात्सुतार्थकः ॥ ६८ ॥  
दौहित्रः समदूर्नप्ता द्वितीयकुलधारकः ।  
षाण्मातुरः स्यात्षण्मातृजातेऽपि स्यादथोत्तरे ॥ ६९ ॥  
एवं द्वैमातुरेऽपि स्याद्वयाप्यस्तु पितुरग्रजे ।  
तत्कनिष्ठे तु कर्कः स्यात्तौ तु स्यातां पितृव्यकौ ॥ ७० ॥  
मातुर्भ्राता मातुलः स्यान्मामको मातृकेशरः ।  
सकष्टमातुलो मातुः सपत्न्यास्तु सहोदरे ॥ ७१ ॥  
पितृष्वसुस्तुक्पर्यायः पैतृष्वस्रेय इत्यपि ।  
मातृष्वसुः सुते मातृष्वस्रेयो मातुलात्मजे ॥ ७२ ॥  
मातुलेयोऽथ सापत्नो वैमात्रेयो विमातृजः ।  
मातुः सपत्नीतनयेऽथासतीजे तु बन्धुलः ॥ ७३ ॥  
अथ बान्धकिनेयः स्याद्भिक्षुकी त्वसती यदि ।  
विद्धप्रजननः स स्याद्यः स्वयं चण्डिलो भवेत् ॥ ७४ ॥  
दासीसुते तु दासीरदासेयौ कुलटात्मजे ।  
कौलटेरः कौलटेयः कौलटिनेय इत्यपि ॥ ७५ ॥  
काणिपुत्रस्तु काणेयो नाटेयस्तु नटीसुते ।  
द्वितीयस्य पितुर्योन्नं भुक्त्वा परिणतो द्विजः ॥ ७६ ॥  
अवटेट इति ख्यातो ज्येष्ठाजो ज्यैष्ठिनेयकः ।  
मुञ्जकेशो गुडाकेश उभौ वर्वरकेशिनि ॥ ७७ ॥  
खलतिः खल्लतिर्बभ्रुर्ल्लल्लीरश्चैन्द्रलुप्तिकः ।  
शिपिविष्टोऽपि खल्वाटः खल्लकश्चन्द्रिकान्वितः ॥ ७८ ॥  
चण्डो द्विनग्नोऽथ पुनश्चण्डिकोऽप्यथ संततिः ।  
स्त्रियां सूनुः पुमान्पुत्र आत्मजस्तनयोऽपि च ॥ ७९ ॥  
आत्मनीनः सुतोऽपि स्यादुद्वहो नन्दनोऽपि च ।  
दायादः पिण्डदश्च स्यादङ्गभूर्यस्तु पञ्चमः ॥ ८० ॥  
परंपरः पल्ययनः षष्ठस्त्वपि परंपरः ।  
पुत्रपौत्रान्पश्यति यः पुत्रपौत्रीण एष च ॥ ८१ ॥  
परंपरीणो यः षष्ठं पञ्चमं चापि पश्यति ।  
परोवरीणोऽनुभवन्परानप्यवरानपि ॥ ८२ ॥  
बीजी तु सप्तमः पूर्वं पुमान्याभिरथाप्यमी ।  
पुत्रादयः स्त्रियामाहुर्दुहिताथ प्रजास्त्रियाम् ॥ ८३ ॥  
क्लीबे बीजं स्यादपत्यं तोकं तुगपि चास्त्रियाम् ।  
त्रिष्वालघ्वौरसौ रस्यौ धर्मपत्नीसमुद्भवे ॥ ८४ ॥  
मृते जारोद्भवो गोलः कुण्डो जारोद्भवोऽमृते ।  
दत्तको दत्रिमः पुत्रः पौत्रिकेयोऽभिसंधितः ॥ ८५ ॥  
समानोदर्यसोदर्यसगर्भ्यसहजाः समाः ।  
सहोदरः सोदरोऽपि तस्मिञ्ज्येष्ठे तु पूर्वजः ॥ ८६ ॥  
ज्यायानप्यग्रजोऽग्र्यः स्यादग्रीयोऽथ जघन्यजः ।  
कनिष्ठश्च यविष्ठश्च कनीयाननुजो लघुः ॥ ८७ ॥  
यौवनं न स्त्रियां क्लीबे तारुण्यं यौवनी स्त्रियाम् ।  
वृद्धर्त्वं स्थाविरं क्लीबे वार्द्धक्यं वृद्धसंघके ।  
वलितः पलितोऽपि स्यात्त्रिष्वथो पलितं तु षण् ॥ ८८ ॥  
पलितं जरसा शौक्ल्यं केशादिषु वली स्त्रियाम् ।  
त्वचोर्थादूर्मिपर्यायास्त्वक्तरङ्गः पुमानयम् ॥ ८९ ॥  
अस्थ्नस्त्वक्स्नायुशैथिल्यमथोत्तानशयास्त्रिषु ।  
पाकोऽर्भकः शिशुः शावः पृथुको डिम्भ इत्यपि ॥ ९० ॥  
स्यात्पोतो हितपर्यायो गर्भोऽपि गरभः पुनः ।  
बालो वटुर्माणवकः क्षीरकण्ठः स्तनंधयः ॥ ९१ ॥  
स्यादुत्तानशयश्चापि दारकोप्यथ तद्भिदः ।  
जातमात्रो जातकः स्यादेकादशदिनावधि ॥ ९२ ॥  
ततः षण्मासापर्यन्तं शिशुः संवत्सरावधि ।  
पृथुकोथा त्रिवर्षात्तु वटुरब्दाच्च सप्तमात् ॥ ९३ ॥  
सुकुमारो माणवकः पौगण्डस्तु दशावधि ।  
कैशोर आपञ्चदशाद्युवा तु स्त्रिंशदब्दकः ॥ ९४ ॥  
आपञ्चाशदब्दं मध्यो वृद्धोऽशीत्यवधिस्ततः ।  
आसन्नास्तमयस्तत्र वर्षीयानुपधूपितः ॥ ९५ ॥  
तरुणस्तु वयस्थः स्याद्युवोत्पन्नवया अथ ।  
प्रवयाः स्थविरो वृद्धो जीनो जीर्णो जरन्नपि ॥ ९६ ॥  
झर्झरोऽपि च यामः स्याद्वर्षीयान्दशमीत्यपि ।  
पितामहाः पितुर्वंश्या मातुर्मातामहाश्च ते ॥ ९७ ॥  
सर्वेऽमी पितरः पूर्वे पूर्वजा अथ बान्धवाः ।  
सगोत्रः स्वजनो ज्ञातिः सगन्धो बन्धुरित्यपि ॥ ९८ ॥  
सपिण्डश्चापि दायादः सनाभिः स्वेप्यथ स्त्रियाम् ।  
जातिता बन्धुता पुंसि ज्ञातिभावो नपुंसकम् ॥ ९९ ॥  
ज्ञातेयं देहकर्त्ता तु तातो जनयिता पिता ।  
जन्यो वप्रश्च सविता वप्ता जन्मार्थकारकः ॥ १०० ॥  
पितुः पर्यायशब्देभ्यः पित्रर्थः स्याप्तितामहः ।  
पितामहस्य च पिता प्रपितामह इत्यपि ॥ १०१ ॥  
मातुर्मातामहाद्येवं जननी तु प्रसूः शिफा ।  
अम्बा जनित्र्यम्बिका स्यादक्का मधुमती च सा ॥ १०२ ॥  
जनयित्र्यपि माताथ पितुर्माता पितामही ।  
मातुर्मातामहीत्याद्या उन्नेयास्ताः क्रमादथ ॥ १०३ ॥  
एकयोक्त्या प्रसू मातापितरौ पितरौ च तौ ।  
स्यातां जनयितारौ तौ मातरपितरावपि ॥ १०४ ॥  
एकशेषाद्भ्रातरौ तौ भगिनीभ्रातरावुभौ ।  
पुत्रीपुत्रावुभौ पुत्रावथ भार्यापती च तौ ॥ १०५ ॥  
दम्पती जम्पती जायापती अथ पुनश्च तौ ।  
श्वश्रू च श्वशुरौ श्वश्रू त्रिष्वितो मातृशासितात् ॥ १०६ ॥  
अमांसो दुर्बलः शातश्छातः क्षामः शितः कृशः ।  
क्षीणस्तनुश्च तलिनस्तुन्दी तुन्दोऽपि चण्डिलः ॥ १०७ ॥  
मुन्दिलस्तुन्दिकश्चापि बृहत्कुक्षिश्च तुण्डिनः ।  
पिचण्डिलश्चोदरिलो बलवान्मांसलोंऽसलः ॥ १०८ ॥  
निदिग्धः स्यादुपचितो नःक्षुद्रः क्षुद्रनासिकः ।  
अवटीटोवनाटश्चावभ्रटो नतनासिके ॥ १०९ ॥  
खरणः स्यात्खरणास उन्नसस्तूग्रनासिकः ।  
खुरणाः स्यात्खुरणसो गन्धोपादानवर्जिते ॥ ११० ॥  
विग्रो विघ्रश्च विनसः पीनसी गतना विखुः ।  
विक्लिघो घ्राणदुर्गन्धिरथ काणस्तु काननः ॥ १११ ॥  
श्राणः स्यादेकपर्यायनेत्रार्थेप्यथ वक्रदृक् ।  
टेरो वलीरो वलिरः केकरः केदरोऽपि च ॥ ११२ ॥  
पृश्निः पृष्णिश्चाल्पतनौ कुब्जो न्युब्जोप्यथो गडुः ।  
गडुलश्चाथ कुकरे कुणिः कूणिरतः पुनः ॥ ११३ ॥  
बाहुकण्ठो दोर्गडुः स्यात्खर्वो ह्रस्वश्च वामनः ।  
विखर्वः खट्टनः खर्वशाखो वधिर एडकः ॥ ११४ ॥  
कर्णपर्यायशून्यार्थः कल्लो वर्कर इत्यथ ।  
अन्धः स्यादेडमूकोऽपि दृक्पर्यायविनार्थकः ॥ ११५ ॥  
विकलाङ्गस्तु पोगण्डः खोडखोरौ तु खञ्जके ।  
ऊर्ध्वज्ञश्चापि चोर्ध्वज्ञुरूर्ध्वजानुक इत्यपि ॥ ११६ ॥  
प्रज्ञुस्तु प्रज्ञो विरलजानुः संयुतजानुकः ।  
संज्ञुः संज्ञोप्यथोदग्रदन्तो दन्तुर इत्यपि ॥ ११७ ॥  
एडमूको नेडमूकः कलमूकोप्यवाक्श्रुतौ ।  
जडकाण्डो नेडमूको मूके स्यादथ काहलः ॥ ११८ ॥  
लोहलोस्फुटवाचि स्याज्जडे नामविवर्जितः ।  
मूर्खो मन्दोऽपि तुन्दस्य पर्यायपरिमार्जकः ॥ ११९ ॥  
अज्ञो जडो मातृमुखो यथाजातोऽपि बालिशः ।  
जाल्मो विपर्णो देवानां पर्यायेभ्यः प्रियार्थकः ॥ १२० ॥  
अनद्धापुरुषो माषो जडकाण्डोऽप्यनेडकः ।  
शीतोलसोप्यनुष्णः स्यादनेडो मातृशासितः ॥ १२१ ॥  
नासान्तराशब्दवृत्तिर्गुक्कणो निह्मणोऽपि च ।  
अथापि स्यात्प्रलम्बाण्डो मुष्करः पुंसि मुण्डितः ॥ १२२ ॥  
व्युप्तकेशस्त्रिष्वथ स्याद्भर्ता वरयिता वरः ।  
धर्मकीलो रतगुरुः प्राणनाथः पतिः प्रियः ॥ १२३ ॥  
रमोभरुश्च यामाता जामाता रमणो धवः ।  
कान्तः सुखोत्सवश्चापि हृदयेशोऽथ जारके ॥ १२४ ॥  
पापार्थात्पतिपर्याय उपात्पत्यर्थ इत्यपि ।  
भ्रातृपर्यायपुत्रार्थो भ्रातृव्यः स्वरितो ह्ययम् ॥ १२५ ॥  
भ्रातृव्योऽपि श्लिकुतमस्तस्य पुत्रः कुलर्द्धिकः ।  
न द्वयोर्युगलं युग्मं द्वन्द्वं युगलमित्यपि ॥ १२६ ॥  
जटुकः कालकश्चापि पिप्लुश्च तिल इत्यपि ।  
क्षेत्रं कलेवरं क्लीबे पिण्डोऽस्त्री विग्रहः पुमान् ॥ १२७ ॥  
क्लीबे वपुः संहननं पुद्गलं वर्ष्म मूर्त्तिमत् ।  
पुरं षडङ्गं करणं सूत्रशाखं शितं कुलम् ॥ १२८ ॥  
व्याधिपर्यायस्थानार्थं स्त्रियां मूर्तिस्तनुस्तनूः ।  
पुरी पूरस्त्रियां पुंसि पञ्जरो घन इत्यपि ॥ १२९ ॥  
अङ्गं क्लीबे तनुः सान्तं गात्रं पञ्जरमस्त्रियाम् ।  
स्कन्धश्च संचरो न स्त्री शरीरं कायमस्त्रियाम् ॥ १३० ॥  
देहोऽस्त्री स्थानकं बेरं पुंस्यात्मा चाथ न द्वयोः ।  
गात्राङ्गे पुंस्यवयवः प्रातीकोपघनोऽपि च ॥ १३१ ॥  
उत्तमाङ्गं शिरः शीर्षं कं शिरं मस्तकोऽस्त्रियाम् ।  
मूर्द्धा पुंसि च मुण्डोऽस्त्री मस्तिकोऽपि कमव्ययम् ॥ १३२ ॥  
द्वयोर्मौलिः कपालं षण् केशपर्यायभूरपि ।  
शिरसोरुड्रुहभवपर्यायाश्चिकुराः कचाः ॥ १३३ ॥  
द्वयोर्वाला वेल्लिताग्राः केशकन्तारकुन्तलाः ।  
हस्तः पक्षः कलापश्च भार उच्चय इत्यपि ॥ १३४ ॥  
केशपर्यायतश्चैते केशभूयस्त्ववाचकाः ।  
अलकोऽस्त्री कर्करालः खंखणश्चूर्णकुन्तलः ॥ १३५ ॥  
भाले भ्रमरकोऽस्त्री स्यात् कुरुलो भ्रमरालकः ।  
धम्मिल्लः संयताः केशाः केशवेशे कवर्यपि ॥ १३६ ॥  
कर्वर्यथ स्त्रियां वेणिर्वेणी च विशदे कचे ।  
शीर्षण्यश्च शिरस्यश्च प्रलोभ्योऽपि त्रयस्त्रिषु ॥ १३७ ॥  
केशेषूपरि मालस्य वर्त्म सीमन्तकः पुमान् ।  
चूडा केशी केशपाशी शिखा पुंसि शिखण्डकः ॥ १३८ ॥  
सबालानां काकपक्षः शिखण्डिकशिखाण्डकौ ।  
सटा जटा प्ता व्रतिनो लग्नास्ते ये परस्परम् ॥ १३९ ॥  
वक्त्रास्ये वदनं तुण्डमाननं लपनं पुनः ।  
वेरं घनोत्तरं स्नेहरसनं मुखमस्त्रियाम् ॥ १४० ॥  
दन्तपर्यायसद्मार्थमथ स्याद्भालमस्त्रियाम् ।  
महाशंखश्च शंखश्च कपालोप्यस्त्रियाममी ॥ १४१ ॥  
स्त्री गोधिरलिकालीकललाटानि श्रुतिः स्त्रियाम् ।  
पिज्जूषश्रवणावस्त्री क्लीबे श्रोत्रं श्रवः पुनः ॥ १४२ ॥  
शब्दाधिष्ठानपर्यायो ध्वनिपर्यायतो ग्रहः ।  
श्रोत्रं स्यादपि च क्लीबे श्रोतः श्रवसमित्यपि ॥ १४३ ॥  
पुंसि कर्णो महानादो वेष्टेस्य कर्णशष्कुली ।  
तयोः प्रान्तस्तु धारा स्त्री तन्मूले शिलकं च षण् ॥ १४४ ॥  
पालिः स्त्री कर्णलतिका शंखोऽस्त्री भ्रूश्रवोन्तरा ।  
विलोचनं चक्षुरक्षि लोचनं नयनाम्बके ॥ १४५ ॥  
ज्योतिश्च देवदीपो ना रूपपर्यायतो ग्रहः ।  
अस्त्रियामीक्षणं नेत्रं स्त्रियां दृष्टिश्च गौरपि ॥ १४६ ॥  
दृशी दृक् स्याद्दृशिरपि स्त्रियां क्लीबे च दर्शनम् ।  
तारकास्त्रयस्त्रियां तारा बिम्बिन्यक्ष्णः कनीनिका ॥ १४७ ॥  
वामं सौम्यं तदितरत्सौरं स्यादथ वीक्षणम् ।  
निशामनं निभालनं निध्यानमवलोकनम् ॥ १४८ ॥  
दर्शनं द्योतनं निर्वर्णनं चाथार्द्धवीक्षणम् ।  
उपाङ्गदर्शनं काक्षः कटाक्षोऽक्षि विकूणितम् ॥ १४९ ॥  
नेत्रार्थादम्बुपर्यायं बाष्पास्रावश्रु रोदनम् ।  
नालोतम स्त्रियामक्ष्णोरूर्ध्वं ये रोमपद्धती ॥ १५० ॥  
भ्रुवौ स्त्रियां चिल्लिका स्यादस्त्रियां कूर्चकूर्पके ।  
नेत्ररोमणि पक्ष्मास्त्री निमेषनिमिषौ समौ ॥ १५१ ॥  
मुद्रणेथोद्घाटने स्यादुन्मेषश्चोन्मिषश्च सः ।  
घोणा विकूणिका नस्या नासिका सिङ्घिनी च सा ॥ १५२ ॥  
गन्धनाडी गन्धवहा गन्धज्ञा गन्धनालिका ।  
विकूणिका नभाः क्लीबे घ्राणं नो नर्कनर्कुटे ॥ १५३ ॥  
नासा नक्का नसापि स्यात्तज्जे नासिक्यमित्यपि ।  
ओष्ठोऽधरश्च दन्तार्थाद्वस्त्रच्छदनयोरपि ॥ १५४ ॥  
पर्यायो वाचः पर्यायाद्दलपर्याय इत्यपि ।  
तयोः प्रान्ते सृक्कसृकिसृक्काणि सृक्कणीति च ॥ १५५ ॥  
तयोरधोसिकं तस्माधस्तु चिबुकं चिबुः ।  
सृक्कणस्तु परोगल्लस्तत्परः स्यात्कपोलकः ॥ १५६ ॥  
हनुर्द्वयोर्हनू स्त्रीत्वे श्मश्रु षण् व्यञ्जनं हिनुः ।  
कूर्चमस्त्री पुमान्घोट आस्यलोम च भासुरी ॥ १५७ ॥  
दाढिका दंष्ट्रिका दाढा द्राढास्ताश्चर्वणार्थकाः ।  
दन्ता वक्त्रखुरा जम्भा हालवो रदना द्विजाः ॥ १५८ ॥  
दतो रदा भक्षमल्लाः खरवोदंशका रथाः ।  
पुंसि क्लीबे च दशनाश्चत्वारस्तेषु मध्यगाः ॥ १५९ ॥  
राजदन्तौ श्रेणिकौ द्वावधश्चोपरितः स्थितौ ।  
स्त्रियां क्लीबे च रसना रसाला रसना रसा ॥ १६० ॥  
रसिकापि च लोलार्था जिह्वाप्यमृतवर्षिणी ।  
रसमाता च काकुत्स्त्री तालु क्लीबे च काकुदम् ॥ १६१ ॥  
अपि वक्त्रदलं चाथ घण्टिका गलशुण्डिका ।  
सुधास्रवा लम्बिका स्यादन्याधो मूलजिह्विका ॥ १६२ ॥  
प्रत्युपाभ्यां जिह्विका स्याच्छिरोधिरपि कन्धरा ।  
ग्रीवापि धमनिः सा तु त्रिरेखालङ्कृता यदि ॥ १६३ ॥  
कम्बुपर्यायग्रीवार्था स्त्रियां घाटा कृकाटिका ।  
अवटुश्चावटोपि स्यादस्त्रियां च कृकः पुमान् ॥ १६४ ॥  
वीतनौ कृकपार्श्वस्थौ धमनी ग्रीवयोः पुरः ।  
नीलः पुमांस्तयोः पश्चात् स्त्रियां मन्या कदम्बिका ॥ १६५ ॥  
अस्त्री निगरणः कण्ठो गलः स्यादथ तन्मणिः ।  
अस्त्रियां काकलं चाथ क्लीबे भुजशिरः पुमान् ॥ १६६ ॥  
स्कन्धोंसोस्त्री पुमान्स्कन्धो बाह्वर्थाच्छिखरं तयोः ।  
संधीउरोंसगे स्यातां जत्रुणी तदधः स्त्रियाम् ॥ १६७ ॥  
कक्षा क्लीबे बाहुमूलं तदधः पार्श्वमस्त्रियाम् ।  
विलग्नं मध्यमं मध्यमवलग्नं च न स्त्रियाम् ॥ १६८ ॥  
दोरस्त्रियां स्त्रियां दोषा भुजापि स्याद्भुजः पुमान् ।  
प्रवेष्टो नाकुलिर्बाहुर्बाहा बाहू स्त्रियां पुमन् ॥ १६९ ॥  
कपोणिः कपणिः पुंसि कफणी कफणिः स्त्रियौ ।  
कफोणिश्च कफाणिश्च द्वावेतौ पुंस्यपि स्त्रियाम् ॥ १७० ॥  
कूर्परं तदधः पुंसि प्रगण्डस्तदधः पुमान् ।  
मणिबन्धो मणिश्चास्त्री तदधस्तु प्रकोष्ठकः ॥ १७१ ॥  
मणिबन्धादाकनिष्ठं करस्य करभो बहिः ।  
पञ्चशाखः शयः पाणिः करो हस्तः शलः करिः ॥ १७२ ॥  
अङ्गुलिः करशाखा स्यादङ्गुलीयाङ्गुलीत्यपि ।  
अङ्गुरिः करवीरो नाप्यङ्गुष्ठोऽङ्गुल इत्यपि ॥ १७३ ॥  
प्रदेशिनी तर्जनी स्यान्मध्या ज्येष्ठा च मध्यमा ।  
आनामिका स्यात्सावित्री कनिष्ठा तु कनीनिका ॥ १७४ ॥  
तन्मध्यसंधिर्ग्रन्थिः स्त्री क्लीबे पर्व परुः पुनः ।  
यदङ्गुष्ठाङ्गुलीमध्ये तत्स्यात्क्षिप्रं पुनस्ततः ॥ १७५ ॥  
तले धनादिसूचिन्यो रेखाः पर्यायगोचराः ।  
करस्याधः प्रपाणिर्ना तस्याधस्तु तलं च षण् ॥ १७६ ॥  
स्यात्पाण्यङ्गुलिपर्यायजार्थः कामाङ्कुशोऽपि च ।  
महाराजः कररुहः करकण्टपुनर्नवौ ॥ १७७ ॥  
कराग्रजः करशूकोनखोऽस्त्री नखरस्त्रिषु ।  
संपिण्डिताङ्गुलिः पाणिर्मुष्टिर्ना मुचुटिः स्त्रियाम् ॥ १७८ ॥  
काहिर्ना मुस्तुसंग्राहौ खटकस्त्वर्धमुष्टिकः ।  
प्रसृतिः कुब्जिते पाणौ चुलका कुञ्चिते पुमान् ॥ १७९ ॥  
अथ सिंहतलः स स्यात्तत्र हस्तेऽर्धमुष्टिते ।  
पुंस्यञ्जलिस्तु प्रसृती युतेऽङ्गुष्ठे तते पुनः ॥ १८० ॥  
प्रदेशिन्या प्रदेशोपि प्रादेशश्च नराविमौ ।  
मध्यमावितते तालः सपादैकादशाङ्गुलः ॥ १८१ ॥  
अनामयापि गोकर्णः सपादद्वादशाङ्गुलः ।  
कनिष्ठया ततेऽङ्गुष्ठे वितस्तिर्द्वादशाङ्गुलः ॥ १८२ ॥  
पुंसि स्त्रियां किष्कुरपि वितस्तिश्च पुनः स्त्रियाम् ।  
तर्जन्यनामिके श्लिष्टे मध्यमा पृष्ठगा तयोः ॥ १८३ ॥  
करिहस्तोथ कटिका छोटिका द्वे इमे समे ।  
तर्जन्यङ्गुष्ठयोगोत्थे शब्दे स्यातामथो पुनः ॥ १८४ ॥  
विसृताङ्गुलिके हस्ते चपेटः स्यादपि द्वयोः ।  
प्रतलश्च प्रहस्तश्च तालिका ताल इत्यपि ॥ १८५ ॥  
हस्ते स्यान्मुष्टितेरत्निर्द्वयोरथ कनिष्ठया ।  
रहिते स्यादरत्निस्तु ननाव्यामस्तु पुंस्ययम् ॥ १८६ ॥  
वियामो हस्तचापार्थो हस्तबाह्वोर्यदन्तरम् ।  
तिर्यक् स्यादथ पुरुषप्रमाणो पौरुषं त्रिषु ॥ १८७ ॥  
तलाद्यावत्परीमाणे दघ्नद्वयसरूपकौ ।  
जलादीनां जानु जङ्घा कण्ठादौ तद्वति त्रिषु ॥ १८८ ॥  
घटप्रस्थादिमाने तु मात्रं स्या तद्वति त्रिषु ।  
अष्टौ तु मुष्ट्यः कुञ्चिर्न द्वयोः किंविरित्यपि ॥ १८९ ॥  
द्विगुणं पुष्कलं चैतद्द्विगुणं पूर्णपात्रकम् ।  
द्रवद्रव्यस्य प्रसृतिश्चुलुकं षण् चुलुः पुमान् ॥ १९० ॥  
उरोहृद्धृदयक्रोडे न ना स्कन्धो भुजान्तरम् ।  
गुणाधिष्ठानमसहमपि मर्मवरं त्रसम् ॥ १९१ ॥  
क्लीबे वत्सं च वक्षश्च स्तनाधो जठरोऽपरि ।  
क्लीबे पृष्ठं च पृष्ठिश्च पृष्ठी च द्वे इमे स्त्रियौ ॥ १९२ ॥  
वक्षःपर्यायरुहरुड्जार्थौ कूचौ कुचावपि ।  
धरणौ तावुरसिजावुरोजावपि च स्तनौ ॥ १९३ ॥  
पयोधरौ पयोध्रौ च मेचकं पिप्पलं च षण् ।  
स्तनार्थाच्च मुखं वृन्तं क्लीबे स्तनशिखा स्त्रियाम् ॥ १९४ ॥  
नरि वा चूचुकं चाथो तुन्दिस्तुन्दा पिचण्डकः ।  
स्त्रियां कुक्षी द्वयोः कुक्षिः पिचिण्डो जठरोऽस्त्रियाम् ॥ १९५ ॥  
उदरं चापि तुन्दश्च मलुकश्च पुमानयम् ।  
त्रिषु लोमलताधारः कुक्षी उदरपार्श्वगे ॥ १९६ ॥  
नाभिर्द्वयोः स्त्रियां नाभी तुन्तोदिर्दीदिडिः पुमान् ।  
दरोऽपि स्याच्छिरामृलं देहवृन्तार्थमित्यपि ॥ १९७ ॥  
अपि स्यादुदरावर्तं स्यादथो नाभिकूपिका ।  
गर्भडो नाभिगुडको नाभिस्थानान्तरागतः ॥ १९८ ॥  
जन्तोरामाशयः पुंसि पुंसि क्लीबेऽपि मध्यमम् ।  
क्लीबे वलग्नं चाथ स्यात्पृष्ठग्रन्थौ गुडः पुमान् ॥ १९९ ॥  
स्यात्कटिप्रान्तपर्यायः पृष्ठवंशाधरे त्रिकम् ।  
नाभेरधो मूत्रपुटं बस्तिर्मूत्राशयः पुमान् ॥ २०० ॥  
वातपर्यायशीर्षार्थः स च पक्काश्योन्तरा ।  
गर्भस्थानं तु तत्स्त्रीणामथ काञ्चीपदं तु षण् ॥ २०१ ॥  
कलत्रं च कटीरोऽस्त्री फलको ना कटिः स्त्रियाम् ।  
ककुद्मतो द्वयोः श्रोणिः स्त्रियौ श्रोणिकटी कटः ॥ २०२ ॥  
अधो नितम्बः स्त्रीकट्याः पुमान्स च कटीरकः ।  
तदग्राधः पुनः क्लीबे जघनं चाथ कूपकौ ॥ २०३ ॥  
नाषण् ककुन्दरे फुल्ललिङ्गे ते चरतावुके ।  
कुकंदरेप्यथ भगो द्वयोर्योनिश्च योन्यपि ॥ २०४ ॥  
अधस्तादव्ययं चापि क्लीबे रतगृहार्थकम् ।  
कलत्रं स्मरपर्यायगृहं गुह्यं वराङ्गकम् ॥ २०५ ॥  
अस्त्रियां जन्मसंसारपुष्पापत्यार्थतः पथः ।  
स्मरकूपोधरः संधिरवाच्यविषयार्थकः ॥ २०६ ॥  
अधोऽव्ययम् च कुहरं द्वयोः स्त्रीप्रकृतिर्बुलिः ।  
च्युतिर्वुरिः स्यादथ च तनीयस्तत्र मध्यगः ॥ २०७ ॥  
स्यादङ्कुशो मणिरथ लिङ्गं लाङ्गलमस्त्रियाम् ।  
शेवशेपौ ध्वजोपस्थौ भगमेढ्रौ च मेहनः ॥ २०८ ॥  
पुंसि लोलः स्मरस्तम्भः कन्दर्पः शङ्कुरित्यपि ।  
स्त्रियां कामलता क्लीबे शेफः शेपश्च न स्त्रियाम् ॥ २०९ ॥  
शिश्नः क्लीबे व्यञ्जनं स्यान्नरपर्यायलक्ष्म च ।  
अजः प्रजननं गुह्यं मोहनं पुंस्युपस्थकः ॥ २१० ॥  
अथाण्डकोशः कोशाण्डः पेलः कोशक इत्यपि ।  
अण्डोऽस्त्री वृषणो मुष्कस्तदधः सीवनी स्त्रियाम् ॥ २११ ॥  
सावीसूत्रं पुनः क्लीबे भगः पुंसि पुरीषणः ।  
उच्चारः षणधो मर्म पायुः पुंसि च्युतिः स्त्रियाम् ॥ २१२ ॥  
शकृद्द्वारं गुदोऽस्त्री स्फिक् न स्त्रियामासनं च षण् ।  
अपानं ना कटिप्रोथः स्त्रियामपि चुलिश्च्युतिः ॥ २१३ ॥  
ऊर्वो संधिर्वक्षणः स्यान्मध्यं वंक्षणमुष्कयोः ।  
विटपं च महावीथ्यस्त्रियामूरुस्तु सक्थि षण् ॥ २१४ ॥  
अस्त्र्यष्ठीवत्तस्य पर्व वारकीलोथ तस्य तु ।  
पश्चाद्भागे मन्दिरः स्यात्प्रत्यग्रं तदधः पुनः ॥ २१५ ॥  
कपोली तदधो भागो जङ्घा प्रत्यग्रयोः पुरः ।  
जङ्घापिण्डी पिचण्डी च जाघनी कुल्फगुल्फकौ ॥ २१६ ॥  
द्वयोरधस्ताद्घुटयोः पार्ष्णी पार्ष्णिरपि स्त्रियाम् ।  
द्वयोर्घटो घुण्टकोथ पदोऽस्त्री चरणोऽपि पात् ॥ २१७ ॥  
पुमान्पादोङ्घ्रिरङ्घ्रिः पत्क्रमणो विक्रमः क्रमः ।  
तन्मूलं गाहिरं क्लीबे पादाग्रं प्रपदं च षण् ॥ २१८ ॥  
अथ तत्रापि च क्षिप्रमङ्गुष्ठाङ्गुलिमध्यतः ।  
कूर्चमस्त्री तदुपरि स्कन्धोंह्रिशिर इत्यपि ॥ २१९ ॥  
तलं तु तलहृदयं मध्यं पादतलस्य यत् ।  
पादन्यासः पदं क्लीबे क्रमः क्रमणमित्यपि ॥ २२० ॥  
रसासृग्मांसमेदोऽस्थिमज्जाशुक्राणि धातवः ।  
सप्तैतेषां क्रमाद्योनी रसादिभ्योप्यथच्छविः ॥ २२१ ॥  
रसिका स्वेदमाता स्यात् षड्रसात्रेयप्यसृग्धरा ।  
स्यात्त्वचा हारतेजोत्थाप्यस्रमाता वपुःस्रवः ॥ २२२ ॥  
पुंसि क्लीबे च चर्माम्भो रसो नर्यथ शोणितम् ।  
आसुरं प्राणदं रक्तमाग्नेयं मांसकार्यपि ॥ २२३ ॥  
स्यादस्रं रुधिरं शोणं वर्मजं लोहलोहिते ।  
कीलालं क्षतजं विस्रमसृक् चर्मसमुद्भवम् ॥ २२४ ॥  
तेजस्त्वक् क्षतजन्मार्थं काश्यपं मांसजो रसः ।  
मांससारोप्यथो मांसं पिशितं क्रव्यमामिषम् ॥ २२५ ॥  
पललं जंगलं कीरं लेपनं मारदं पलम् ।  
अस्रपर्यायजन्मार्थं तरसं जाङ्गलं घसम् ॥ २२६ ॥  
वासिष्ठं रक्ततेजोजं कीनं मेदस्कृदित्यथ ।  
पृक्का तु तल्लता पेशी हृदयं सुरसं च हृत् ॥ २२७ ॥  
वुक्कस्त्रिषु यकृत् क्लोम ताड्यं क्लपुषमित्यपि ।  
वल्लूरं त्रिषु षण्मुष्कमांसं सरसमुत्तमम् ॥ २२८ ॥  
गौतमं मांसतेजोजं हृन्मेदः स्त्री वसा वपा ।  
मांसपर्यायतः स्नेहपर्यायमथ गोदकम् ॥ २२९ ॥  
अस्त्रीशिरोर्थतः स्नेहो मस्तिक्को मस्तुलुङ्गकः ।  
मेदोजमस्थि कुल्यं स्याद्भारद्वाजं च देहतः ॥ २३० ॥  
अष्ठीलं धारकं मांसपित्तंशवदयितं पुनः ।  
कर्करो न पुमान्मज्जाऽप्यस्थिसारं षणस्थिजम् ॥ २३१ ॥  
वाजं तेजः स्त्रियां शुक्रवर्द्धिनी कौशिकीत्यपि ।  
शुक्रमानन्दजं पुंस्त्वं तेजोवीर्यं च पौरुषम् ॥ २३२ ॥  
स्याद्वीजमिन्द्रियं रेतो रोहणं किट्टर्जितम् ।  
पुमानन्नविकारः स्यादपि मज्जारसोरसः ॥ २३३ ॥  
शिरसोस्थि करोढिः स्त्री कपालः कर्परोऽस्त्रियाम् ।  
पृष्ठास्थनि कसेरुस्यात्स्त्रियां क्लीबे सुखंखणः ॥ २३४ ॥  
खट्वाङ्गोपि कसेरुर्ना पर्शूपरशुवक्रयः ।  
अस्थ्यादौ विषमो देशः स्थपुटं वपुषि स्मृतम् ॥ २३५ ॥  
पुनरप्यथ पार्श्वास्थि स्यात् स्त्रियां पार्श्विका पुनः ।  
कङ्कालस्त्वस्त्रियामस्थिपञ्जरोऽपि द्वयोरथ ॥ २३६ ॥  
जीवितज्ञा धरा मन्या तन्तुकी धरणी च सा ।  
स्याच्छिरा धमनिर्नाडी नाडिः षण् सन्धिबन्धनम् ॥ २३७ ॥  
महास्नायुः कण्डरा स्त्री तिस्रस्तासूत्तमा इमाः ।  
इडा वामे तनोर्मध्ये सुषुम्ना पिङ्गला परे ॥ २३८ ॥  
इत्यादिकाः शिराभेदा विज्ञेया योगशास्त्रतः ।  
त्वक्त्वचाऽसृग्धरा कृत्तिश्छादिनीरोमभूरपि ॥ २३९ ॥  
क्लीबेऽजिनं देहवर्म चर्म पुंसि महापटः ।  
रक्ताधारोऽप्यथमलः किट्टेऽस्त्र्यथ तनूरुहम् ॥ २४० ॥  
रोम लोमाङ्गजं त्वग्जं त्वचः पर्यायतो मलः ।  
वालपुत्रः परित्राणमन्तरा नासिकोष्ठयोः ॥ २४१ ॥  
यत्तन्मुख्यं कर्णमूलात्कर्णमूलावधिस्थितम् ।  
नरचिह्नं द्वयोः श्मश्रु शुण्ठं कक्षाश्रितं च यत् ॥ २४२ ॥  
दूषीका दूषिका नेत्रभवे नेत्रोद्भवे तु षण् ।  
कुलुकं पुष्पिकापि स्यात्पिञ्जूषः कर्णयोः पुमान् ॥ २४३ ॥  
सिंहाणमस्त्री नासोत्थे तत्र स्वेदनरेचने ।  
कुरुण्डवृद्धा सृणिका सृणीका नाभिजे कुणः ॥ २४४ ॥  
लिङ्गजे पुष्पिकाथ स्यान्मुखार्थादासवार्थका ।  
सृणिका स्यन्दिनी लाला सृणीका कालकूचिका ॥ २४५ ॥  
घर्मस्तु स्वेदप्रस्वेदौ त्वक्पर्यायजलार्थकम् ।  
मूत्रं देहासवः पुंसि वस्तिपर्यायतो मलः ॥ २४६ ॥  
प्रस्रावः प्रस्रवोऽपि स्याद्विड्विष्ठे च स्त्रियामुभे ।  
शकृत् क्लीबे मलोप्यस्त्री पुंस्युच्चारोऽप्यवस्करः ॥ २४७ ॥  
क्लीबे गूथं पुनर्वर्चः पुरीषं शमलोऽस्त्रियाम् ।  
पर्दनं गुदजे शब्दे तत्र कुस्मितमित्यपि ॥ २४८ ॥  
पुंस्याकल्पो वेषवेशावपि भूषणमस्त्रियाम् ।  
स्यान्नेपथ्यमपि क्लीबे प्रतिकर्म प्रसाधनम् ॥ २४९ ॥  
अस्त्री किरीटं मुकुटमुष्णीशमवतंसकम् ।  
कोटीरमपि कौटीरस्तथैव शेखरोऽपि च ॥ २५० ॥  
आपीडः पुंसि मौलिः स्याद्वेष्टनं षणतः पुमान् ।  
मणौ तत्रैव खचिते पुंसि चूडार्थतो मणिः ॥ २५१ ॥  
अपि क्लीबे शिरोरत्नं तरलो हारमध्यगः ।  
मूर्ध्नि माल्यं तु षण् दाम शीर्षकं शिरसः स्रजि ॥ २५२ ॥  
स्रक् स्त्रियां मालिका माला गर्भकः केशमध्यगम् ।  
प्रभ्रष्टकं शिखालम्बि पुरोन्यस्तं ललाम तत् ॥ २५३ ॥  
तर्यग्वक्षसि वैकक्षं प्रालम्बमृजु तत्समम् ।  
श्रन्थनं ग्रन्थनं पुंसि प्रारम्भो रोचना स्त्रियाम् ॥ २५४ ॥  
परिपूर्णत्वमाभोगः कर्णपूरस्तु न स्त्रियाम् ।  
स्त्रियां पत्राल्लताभङ्गिः पाश्यापि स्याल्ललाटिका ॥ २५५ ॥  
पारिपाश्या पारितथ्या कर्णिका कर्णभूषणम् ।  
कर्णादर्शः कर्णवेष्टस्ताटङ्कः पुंसि कुण्डलम् ॥ २५६ ॥  
अस्त्रियां ताडपत्रं स्त्री कर्णान्दुः कर्णवालिका ।  
उत्क्षिप्तिका च कर्णान्दूरथ कण्ठविभूषणम् ॥ २५७ ॥  
क्लीबे ग्रैवेयकं चापि लम्बमाना ललन्तिका ।  
प्रालम्बिका कृता हेम्नोरःसूत्रिका तु मौक्तिकैः ॥ २५८ ॥  
कलापः पुंसि मुक्तार्थाद्धारः प्रालम्ब इत्यपि ।  
स्त्र्यावली स्रग्लता यष्टिः सूत्रं प्रतिसरस्त्रिषु ॥ २५९ ॥  
देवच्छन्दः शतं साग्रमिन्द्रच्छन्दः सहस्रकम् ।  
तदर्धं विजयच्छन्दो हारस्त्वष्टोत्तरं शतम् ॥ २६० ॥  
अर्द्धं रश्मिकलापोस्य दशभिश्चार्द्धमाणवः ।  
द्विर्द्वादशोर्द्धगुच्छः स्यात्पञ्चहारफलं लता ॥ २६१ ॥  
अर्द्धहारश्चतुःषष्टिर्गुच्छमाणवमन्दिराः ।  
अपि गोस्तनगोपुच्छावर्द्धमर्द्धं यथोत्तरम् ॥ २६२ ॥  
इति हारा यष्टिभेदैरेकावल्येकयष्टिका ।  
कण्ठिकाप्यथ नक्षत्रमाला तत्संख्यमौक्तिकैः ॥ २६३ ॥  
क्लीबेऽङ्गदं तु केयूरं बाहुपर्यायभूषणम् ।  
आवापकः पारिहार्यः कटको वलयोऽस्त्रियाम् ॥ २६४ ॥  
कङ्कणं न स्त्रियां तद्वदंगुलीयकमूर्मिका ।  
साक्षराङ्गुलिमुद्रा स्यात् करारोहः पुमानथ ॥ २६५ ॥  
क्लीबे सारसनं काञ्ची सैव स्यात्कटिमेखला ।  
संसप्तकी च रसना कटिपर्यायनाटिका ॥ २६६ ॥  
स्त्री मेखला च रसना काञ्चिः कक्ष्या च कक्षया ।  
पुंस्कट्यां शृङ्खलं तु स्यात्त्रिषु पादाङ्गुलस्य षण् ॥ २६७ ॥  
स्यात्पादकटकं चास्त्री तुलाकोटिरपि द्वयोः ।  
मञ्जीरोऽस्त्री नूपुरोऽपि तुलाकोट्यपि च स्त्रियाम् ॥ २६८ ॥  
हंसकश्चाथ घर्घर्यां कङ्कणी क्षुद्रघण्ट्यपि ।  
पादशीली प्रतिसरा किङ्किणी क्षुद्रघण्टिका ॥ २६९ ॥  
पादतः कीलिका नाली मालिका चाङ्गलीयकम् ।  
अडिनी सिञ्जिनी तुल्ये वृश्चिक्यपि वृश्चिका ॥ २७० ॥  
पटः सिचय आच्छादचीवराः पुंसि न स्त्रियाम् ।  
चेलमाच्छादनं वासो वसनं चापि न स्त्रियाम् ॥ २७१ ॥  
तद्वल्कलतृणकृमिफलरोमार्थसंभवम् ।  
क्षुमाभङ्गाशणादित्वक्संजातं वाल्कमित्यपि ॥ २७२ ॥  
कर्पासार्कादितूलोत्थं फालं स्याद्बादरे पुनः ।  
आर्कं तौलं च रौमं तु स्याच्छशैडादिरोमजम् ॥ २७३ ॥  
तदौर्णमथ कौशेयं जीविनिर्जीवकोशजम् ।  
विविधं चापि तत्सूत्रं पट्टं हीरं च कोमलम् ॥ २७४ ॥  
अथैतेषां प्रभेदाः स्युस्तत्र वल्कलजान्यपि ।  
क्षौमाण्यस्त्री पवित्राणि शाणान्यावपनानि ति ॥ २७५ ॥  
शाणी गोणी स्त्रियां तासां विकृतिः पुंसि कार्गलः ।  
कागलोप्यक्षराधारः पुस्तकप्रकृतिः पुनः ॥ २७६ ॥  
अक्षरात्कोशपर्यायस्तद्वद्भूर्जस्य वल्कले ।  
ताडपत्रे तत्र पत्रं न ना भङ्गोद्भवान्यपि ॥ २७७ ॥  
कार्पासं सर्वकार्यार्थं बादरं तदथ स्त्रियाम् ।  
ऊर्णा मेषादिलोम्नि स्यात्क्लीबे और्णं तदुद्भवे ॥ २७८ ॥  
आविकौ रभ्रकौ चैव पुमानूर्णायुरित्यपि ।  
आयल्लको रल्लकः स्याद्द्वयो कम्बल इत्यपि ॥ २७९ ॥  
मरूद्भवायां शुम्बा स्याल्लुम्बा पञ्चनदोद्भवा ।  
पुंसि पर्वतसंजातपर्यायो रत्नकम्बलः ॥ २८० ॥  
काश्मीरी तु महोर्णा स्यात् प्रावारीत्यपि पामरी ।  
यक्षिका भोट इत्याद्यास्तत्तद्विषयनामकाः ॥ २८१ ॥  
म्लेच्छदेशोद्भवाः केपि परुत्कालोद्भवा अपि ।  
अनेके राजभोग्यास्ते त्रिषु सर्वे यथार्थतः ॥ २८२ ॥  
अथ साधारणं मापं क्षौमं स्यात्प्रावृतं त्रिषु ।  
दुकूलं च दुगूलं स्यात्कौशेयं कृमिकोशजम् ॥ २८३ ॥  
राङ्कवं मृगरोमोत्थं स्त्रियां भूम्नि दशा अपि ।  
वस्त्रान्ते च स्त्रियां वर्त्तिर्वस्तिश्चापि च पल्लवः ॥ २८४ ॥  
वस्त्रव्यस्यः पुमानस्त्री प्रार्थ्यश्चञ्चल इत्यपि ।  
अष्टहस्तपरिमाणं परिधानक्षमं महत् ॥ २८५ ॥  
सदशं क्षालितं शिष्टैस्तद्धौत्रं पोत्रमप्यणु ।  
स्नानेङ्गप्रोञ्छने पोत्रमंगोछोंगोछनं च षण् ॥ २८६ ॥  
तत्स्यादुद्गमनीयं यद्धौतयोर्वस्त्रयोर्युगम् ।  
नवं वासोऽनाहतं स्यादहतं तन्त्रकं पुनः ॥ २८७ ॥  
निःप्रवणं निःप्रवाणिस्तद्वस्तु सकलं त्रिषु ।  
पटच्चरो जीर्णवस्त्रं संव्यानं तूत्तरीयकम् ॥ २८८ ॥  
प्रच्छादनं प्रावरणं वराशिः स्थूलशाटकः ।  
वैकक्ष उत्तरासङ्गः प्रावारो बृहती स्त्रियाम् ॥ २८९ ॥  
परिधानं परीधानमन्तरीयमधोंशुकम् ।  
अपि स्यादुपसंव्यानं तथापि वसनं पुनः ॥ २९० ॥  
तद्ग्रन्थिस्तु स्त्रियां नीविर्नीवी नोच्चय इत्यपि ।  
अर्द्धोरुकं चलनकं स्याच्चण्डातकमंशुकम् ॥ २९१ ॥  
सभर्तृकाणामन्यासां चलनीति निगद्यते ।  
शाटीचोट्यौ स्त्रियां पुंसि कूर्पासश्चोलको द्वयोः ॥ २९२ ॥  
अस्त्रियां कञ्चुकोऽपि स्यात्त्रिषु स्यादपि कञ्चुली ।  
अङ्गिका कटिबन्धे तु परेः प्रात्स्यात्करः पुमान् ॥ २९३ ॥  
पल्लवादियुतः सोऽपि पटः प्रच्छादनी द्वयोः ।  
द्विवस्त्रा द्विपटी तद्वद्धिमवातसहेंशुके ॥ २९४ ॥  
नीसारोथ निचोलस्तु निचुल्यश्चोत्तरच्छदः ।  
अपि स्यात्प्रच्छदपटः क्लीबे निचुलकं पुनः ॥ २९५ ॥  
कञ्चुकं वारवाणो ना यामस्तूलयुतोप्यथ ।  
द्वयोः कच्छाटिका कच्छपटः कौपीनमित्यपि ॥ २९६ ॥  
कक्षा स्त्री कर्पटः पुंसि परिधाने परोञ्चलः ।  
उत्सवादौ सुहृद्भिर्यद्बलादाकृष्य गृह्यते ॥ २९७ ॥  
वस्त्रमाल्यादि तत्पूर्णपात्रं पूर्णानकं च तत् ।  
तदेवाप्रपदीनं स्याद्व्याप्नोत्याप्रपदं हि यत् ॥ २९८ ॥  
चीवरं भिक्षुसङ्घाटी समौ नक्तककर्पटौ ।  
ऊर्मिका स्यात् स्त्रियां वस्त्रभङ्गशब्देऽस्य मर्मरः ॥ २९९ ॥  
प्रतिसीरा जवनिका तिरसः करिकारिणी ।  
अपटी स्यात्पुमान् काण्डपटोथोल्लोच इत्यपि ॥ ३०० ॥  
चन्द्रोदयश्च कटको वितानं पुंनपुंसकम् ।  
क्लीबे स्थुलं पट्टमयं दूष्यं यद्वस्त्रवेश्म च ॥ ३०१ ॥  
पटवासः खरगृहं केणिकं पटकुट्यपि ।  
स्याद्गुणलयनिकार्या रज्जुवंशादि संभवे ॥ ३०२ ॥  
अथ रोगे गदो व्याधिरुपतापः क्षयोऽपि च ।  
क्रमः क्रामो विकारः स्यान्मृत्युपर्यायसेवकः ॥ ३०३ ॥  
स्त्री ग्लानिरर्त्तिरार्त्तिः स्याद्रुग्रुजा षणपाटवम् ।  
भयं मान्द्यं च पुंसि स्यादामयोथ महागदः ॥ ३०४ ॥  
ज्वरः स्यात्संज्वरो रोगपुष्ट आतङ्कस्त्रिपात् ।  
भस्मबाणस्त्रिशिर्षार्थ एक दंष्ट्रार्थ इत्यपि ॥ ३०५ ॥  
अथ ज्वरो मनुष्येषु करिजातिषु पाकलः ।  
अभितापस्तुरङ्गेषु पोरको रासभेषु सः ॥ ३०६ ॥  
उष्ट्रेष्वलसकः सस्याद् गोषु स्यादैश्वरो ज्वरः ।  
सर्पेष्वाक्षिक इत्याख्यो हारिद्रो महिषेष्वयम् ॥ ३०७ ॥  
मृगेषु मृगरोगः स्यात्प्रलेपोऽजाविकेष्वयम् ।  
अचमानः पक्षिषु स्यान्मस्त्येष्विन्द्रमदश्चसः ॥ ३०८ ॥  
गुल्मेषु ग्रन्थिकः सस्यात् स च पुष्पेषु पर्वतः ।  
ओषधीषु ज्योतिरयं रूपको नलिनीषु च ॥ ३०९ ॥  
धान्येषु पूर्णको लोलः कोद्रवेषु च पर्वतः ।  
पुष्पेष्वप्सु च नीली स्याद्धरायामूषराभिधः ॥ ३१० ॥  
अन्नगन्धिरतीसारोऽतिसार उदरामयः ।  
मलवेगोथ स्त्रियां स्याद्ग्रहणी संग्रहण्यपि ॥ ३११ ॥  
अपि प्रवाहिका चाथाजीर्णाद्यन्नाद्यपक्वता ।  
तद्विकारे विषूचिः स्त्री दुर्नामानो गुदाङ्कुरः ॥ ३१२ ॥  
पापरोगो मयूरी स्त्री रक्तपर्यायतो वटी ।  
क्लीबेऽर्शांसि गुदात्कीलाः कृमयः कोष्ठजाः पुनः ॥ ३१३ ॥  
अङ्गजा विविधास्ते स्युर्यूकाद्याः स्युर्वमिस्त्रियाम् ।  
वान्तिः स्त्रियां स्याद्वमथुः प्रच्छर्दिश्छर्दिरित्यपि ॥ ३१४ ॥  
छर्दिर्वामी च वमनं छर्दनं स्यान्नपुंसकम् ।  
अथ पाण्डुर्विरूपः स्यात्सचिवामय इत्यपि ॥ ३१५ ॥  
कामला स्त्री तत्प्रभेदे क्लीबं तु स्याद्धलीमकम् ।  
रक्तपीतं पीतरक्तं वातादिद्वन्द्वदोषजम् ॥ ३१६ ॥  
उन्नेयमथ काशः स्यात् क्षुतं क्लीबे क्षवः पुमान् ।  
स्त्रियां क्षुत् क्षवथुः पुंसि प्रतिश्यायः प्रतिश्ययः ॥ ३१७ ॥  
पीनसोथ क्षयो राजयक्ष्मा रोगार्थराडपि ।  
यक्ष्म जक्ष्मश्च यक्ष्मश्च शोषो बहुविधा अमी ॥ ३१८ ॥  
अथाप्यग्निविकरोथारुचिः स्त्री स्यादरोचकम् ।  
अश्रद्धानभिलाषोथ पिपासा तृट् तृषापि च ॥ ३१९ ॥  
तृष्णोदन्येथ मूर्छा तु मूढिर्मोहिःखरक्षयः ।  
खरसादश्च मूर्त्सायां निद्रा स्त्री शयनं च षण् ॥ ३२० ॥  
स्वप्नः स्वापश्च संवेशस्तन्द्री तन्द्रा प्रमीलिका ।  
अपि स्याद्विषया ज्ञानं प्रलयः प्रमिलापि च ॥ ३२१ ॥  
ग्लानिर्ग्लाः स्यादथ मदः स्त्रियामुद्रिक्तचित्तता ।  
मदात्ययो मदातङ्कः पानस्यार्थादजीर्णकम् ॥ ३२२ ॥  
पानाद्विभ्रमपर्यायः पानाद्घातस्तथा परः ।  
संतापः संज्वरस्तापः प्लोषो दाहोऽपि चोमकः ॥ ३२३ ॥  
अन्तर्दाहः कोष्ठतापे मुखताल्वोष्ठचक्षुषि ।  
तापे ना दवथुः पादपाण्यङ्गुलितलादिके ॥ ३२४ ॥  
यः संतापः शिखापित्तः प्रलयस्तु प्रलीनता ।  
स च स्यादिन्द्रियस्वापश्चेष्टनाशोप्यथापि च ॥ ३२५ ॥  
उन्मादो मतिविभ्रंश उन्मनायितमित्यपि ।  
आवेशो भूतसंचारो भूतक्रान्ते ग्रहागमः ॥ ३२६ ॥  
अपस्मारोङ्गविकृतिर्लालीधो भूतविक्रिया ।  
तैमित्यं जडता जाड्यं शीतलत्वमपाटकम् ॥ ३२७ ॥  
आमवातः संधिशूलमथ शूलं तु वातजे ।  
तोदे यदन्नपाके स्यात्तच्छूलं परिणामकम् ॥ ३२८ ॥  
स्यादुद्गार उदावर्त आनाहो मलरोधनम् ।  
विबन्धोपि च विष्टम्भः प्रत्यानाह उरोग्रहः ॥ ३२९ ॥  
हृद्रोगो हृद्गते शूलेऽथोदराण्युदरामये ।  
जलोदरोथ जृम्भा स्याज्जम्भिका जृम्भणं च षण् ॥ ३३० ॥  
मान्द्यालस्ये मन्दता स्यात् कार्यप्रद्वेष इत्यपि ।  
आमो मलस्य वैषम्याद्रक्तार्तिः शोणितामयः ॥ ३३१ ॥  
गुल्मस्तु जाठरो ग्रन्थिः पृष्ठग्रन्थिर्गडुर्भटः ।  
मूत्राघातो मूत्रवर्त्मरोधेथ मूत्रकृच्छके ॥ ३३२ ॥  
कृच्छं स्त्रियामश्मरी स्यात् प्रमेहो मेह इत्यपि ।  
मूत्रदोषः सोमरोगः प्रमेहपिटकाः पुनः ॥ ३३३ ॥  
मेदोदोषोपि शोथोऽस्त्री शोफः स्यात् श्वयथुः पुमान् ।  
अन्त्रवृद्धिर्गण्डमाला अर्बुदं स्यात्ततः पुनः ॥ ३३४ ॥  
अस्त्रियां पादवल्मीकं श्लीपदं पादगण्डिरः ।  
विद्रधी विद्रधिः स्त्री स्याद्धृद्गन्थिर्हृद्व्रणश्च सः ॥ ३३५ ॥  
व्रणो भगप्रदेशोत्थः स च पुंसि भगंदरः ।  
सद्योव्रणः कोष्ठभेदः पुंसि नाडीव्रणोऽपि च ॥ ३३६ ॥  
लिङ्गोपदंशा लिङ्गार्शांस्यथ कुष्ठभिदाः क्रमात् ।  
कुष्ठं श्वित्रमुभे क्लीबे कोठो दुश्चर्मकं पुनः ॥ ३३७ ॥  
कापालिकौदुम्बरे च मण्डलं त्रिषु चर्चिका ।  
तद्वत्त्वक्पलितं च स्यात्पादस्फोटो विपादिका ॥ ३३८ ॥  
धौतकुष्ठं टिट्टिभं स्त्री दुद्रुरलसमित्यपि ।  
दद्रुर्दद्रुश्चापि दर्दूः कोठो नाकण्डुरित्यपि ॥ ३३९ ॥  
कच्छूः कण्डूश्च कण्डूतिः खर्जूः कण्डूयनं च षण् ।  
पीतस्फोटे पाम पामा सूक्ष्मस्फोटे विचर्चिका ॥ ३४० ॥  
क्षुद्रस्फोटे चञ्चिका स्यान्मसूराभा मसूरिका ।  
संचारिसुण्डिका स्फोटे पिटकोविटकस्त्रिषु ॥ ३४१ ॥  
विस्फोटः स्फोटकश्चेन्द्रलुप्तः केशघ्न इत्यपि ।  
महाकुष्ठे चर्मदलं पुण्डरीकं शतारुकम् ॥ ३४२ ॥  
काकनं पित्तकुष्ठं च कुष्ठान्यष्टादशैव हि ।  
अथ षष्टिमिताः क्षुद्रुरोगाः पनसिकादिकाः ॥ ३४३ ॥  
मसूरिकान्तास्तेषु स्याज्ज्वालागर्दभकार्थकः ।  
अम्लपित्तं विसर्पाह्व उदर्दो वातशोणितम् ॥ ३४४ ॥  
इत्थं भूयो रोगभेदा अथ वातोद्भवा गदाः ।  
आक्षेपकं हनूस्तम्भ इत्याद्या अथ पित्तजाः ॥ ३४५ ॥  
धूमोद्गारादयस्ते स्युश्चत्वारिंशदथापरे ।  
कफजा अतिनिद्राद्या विंशतिस्तेप्यथापरे ॥ ३४६ ॥  
रक्तोद्भवा गौरवाद्यास्ते दशाथ मुखोद्भवाः ।  
ते चतुःसप्ततिमितास्तेषु दन्तोद्भवा दश ॥ ३४७ ॥  
एकादशौष्ठजा दन्तमूलरोगास्त्रयोदश ।  
अष्टौ तालुगदा जिह्वाभवाः षड् गलजा गदाः ॥ ३४८ ॥  
अष्टादशाष्टावपरे मुखमध्यभवा अथ ।  
अष्टादश स्युः कर्णोत्थाः सप्तपाली समुद्भवाः ॥ ३४९ ॥  
कर्णामूलोद्भवाः पञ्चदशाष्टौ नासिकोद्भवाः ।  
शिरोरोगा दशैव स्युस्ते खलत्यादयोप्यथ ॥ ३५० ॥  
नवैव स्युः कपालोत्थास्तेषु स्यादिन्द्रलुप्तकम् ।  
तथा पलितमित्याद्या अथ नेत्रसमुद्भवाः ॥ ३५१ ॥  
चतुर्नवतिसंख्याकाः पुंस्त्वदोषास्तु पञ्चधा ।  
कुम्भीक इषको सेक्यः सुगन्धी षण्ड इत्यमी ॥ ३५२ ॥  
अथाप्यष्टौ शुक्रदोषा अथ स्त्रीदेहजागदः ।  
तेष्वष्टावार्त्तवोत्थास्तु तत्र पूयाभमार्त्तवम् ॥ ३५३ ॥  
कुणपं ग्रन्थिलं क्षीणमलतुल्यादिकं च तत् ।  
प्रदरोऽस्त्री चतुर्धा स्यादथ योनिसमुद्भवाः ॥ ३५४ ॥  
चतुर्विंशतिराख्याताः शुक्रावामिनिकादयः ।  
योनिकन्दश्चतुर्धा स्यादष्टधा गर्भजो गदः ॥ ३५५ ॥  
पञ्चधा स्तनजा रोगा बालरोगस्त्रिधा मतः ।  
अदक्षपुरुषाज्जातः सपत्नीविहितोऽपरः ॥ ३५६ ॥  
दैवाज्जातस्तत्र दन्तभेदाख्या विविधा गदाः ।  
अथ रुग्णोऽमितो म्लानो व्याधितो विकृतो पटुः ॥ ३५७ ॥  
अभ्यान्तः सामयो मन्द आतुरो ग्लास्नुरित्यपि ।  
तद्विशेषाः समुन्नेयास्तत्तन्मत्वर्थगोचराः ॥ ३५८ ॥  
यथा ज्वरितकण्डूलार्शसक्षयितदद्रुणाः ।  
त्रिष्वथो भेषजं क्लीबे भैषज्यं च भिषग्जितम् ॥ ३५९ ॥  
औषधं चागदं जायुः पुंस्यथापि च निग्रहः ।  
उपचारश्चोपशमश्चिकित्सा रुक् प्रतिक्रिया ॥ ३६० ॥  
उपचर्याथात्मनीनमायुष्यं च हितं च तत् ।  
पथ्यं स्यादप्यथारोग्यं वार्त्तं पाटवलाघवे ॥ ३६१ ॥  
अनामयमथोल्लाघः पटुः कल्पो निरामयः ।  
अग्लास्नुरगदो नीरुगनातङ्को लघुः पुनः ॥ ३६२ ॥  
वार्त्तोपि स्यादथो वैद्य आयुर्वेदी चिकित्सकः ।  
रोगहार्यगदंकरो रोगज्ञो जीवदो भिषक् ॥ ३६३ ॥  
स्रष्टा विद्वान्विधिरथ विषवैद्यस्तु जाङ्गली ।  
कथाप्रसङ्गः क्लिन्नाक्षे चुल्लश्चिल्लश्च पिल्लकः ॥ ३६४ ॥  
वाच्यलिङ्गा अथो पथ्यं पादाहारः स्त्रियां मृजा ।  
स्यान्मार्ष्टिर्मार्जनी क्लीबे स्यादुद्वर्त्तनमित्यपि ॥ ३६५ ॥  
परिकर्माङ्गसंस्कार आचामः स्नानमाप्लवः ।  
स्त्र्याप्लुतिः स्यादाचमनमभिषेकोऽवगाहनम् ॥ ३६६ ॥  
अवगाहोऽपि चर्चा तु चार्चिक्यं स्थासकोऽपि च ।  
प्रबोधश्चानुबोधश्च स्याल्लेखेङ्गुलिपत्रयोः ॥ ३६७ ॥  
यत्तु सर्वौषधिस्नानं तन्मङ्गल्यमलौकिकम् ।  
दिष्टं तु मृत्तिकास्नानमभिषेकस्तु मन्त्रवत् ॥ ३६८ ॥  
क्लीबे तमालपत्रं स्याच्चित्रकं तिलकोऽस्त्रियाम् ।  
पुनर्विशेषकं क्लीबे शीतलं भोगिवल्लभम् ॥ ३६९ ॥  
गोशीर्षं चापि मङ्गल्यं तिलपर्णं महार्हकम् ।  
सुगन्धं चावनं चास्त्री शीतगन्धोऽपि चन्दनः ॥ ३७० ॥  
गन्धाढ्यो गन्धसारोऽपि श्रीखण्डो मलयोद्भवः ।  
सर्पावासश्च पाटीरो वेधकः पुंसि रौहिणः ॥ ३७१ ॥  
गन्धराजोऽपि भद्रश्रीः स्वयं शुष्के तु सुक्कडिः ।  
वेरं षणार्द्रच्छिन्ने स्याद्द्विधा काष्ठं तु चान्दनम् ॥ ३७२ ॥  
वेंटा मलयपादाः स्युस्तज्जं वेटं परे जगुः ।  
निम्बबिल्वहरिद्रादि तत्संगत्या भवन्ति ते ॥ ३७३ ॥  
नातिपीतं तु कैरातं कवरं चन्दनं च् तत् ।  
गन्धकाष्ठं शैलगन्धं किराताभिधवल्लभम् ॥ ३७४ ॥  
तत्स्याद्बहलगन्धं च पित्तगन्धं तु पीतकम् ।  
कालेयवर्वरं पीतचन्दनं माधवप्रियम् ॥ ३७५ ॥  
अथ रक्तार्कक्षुद्रेभ्यश्चन्दनं रक्तसारकम् ।  
कुचन्दनं हिमं चाय? वर्वरं श्वेतवर्वरम् ॥ ३७६ ॥  
वर्वरोत्थं लोहितं तु सुरार्हं नन्दनोद्भवम् ।  
हरिगन्धं महागन्धमिन्द्रपर्यायचन्दनम् ॥ ३७७ ॥  
स्यादस्त्रियां दिव्यमथ काश्मीरं पिशुनं वरम् ।  
शठं वरेण्यं घुसृणमरुणं वह्निशेखरम् ॥ ३७८ ॥  
गौरं कालेयकं कान्तं जागुडं केशरोऽस्त्रियाम् ।  
कुङ्कुमं चापि वाह्लीकं पीतं काश्मीरसंभवम् ॥ ३७९ ॥  
असृक्पर्यायि काश्मीरं सूर्यपर्यायि दीपनम् ।  
संकोचं सौरमं धीरं वर्णं स्यात्पीतचन्दनम् ॥ ३८० ॥  
घोरं चाथ तृणोत्थं तु तृणार्थात्कुङ्कुमार्थकम् ।  
तृणपुष्पार्थकं चाथ श्यामा गन्धमृगाण्डजा ॥ ३८१ ॥  
कस्तूरी मृगनाभिः स्यान्मदनी गन्धवेलिका ।  
मार्जारी सुभगा वेधमुख्या स्याद्बहुगन्धदा ॥ ३८२ ॥  
श्यामला ललिता गन्धघूलिरामोदिनीत्यपि ।  
मृगः सहस्रवेधी स्यान्मार्गो मृगमदोऽपि च ॥ ३८३ ॥  
कपिला पिङ्गला कृष्णा त्रिविधातस्तु पञ्चधा ।  
चूर्णीकृता तु खरिका तिलाभा तिलकापरा ॥ ३८४ ॥  
कुलत्थिका कुलत्थाभा तस्याः स्थूला तु पिण्डका ।  
ततः स्थूला नापिकाथ कर्पूरो हिमवालुकः ॥ ३८५ ॥  
स्याद्वेणुघनपर्यायसारपर्याय इत्यपि ।  
अपि स्याच्चन्द्रपर्यायो हिमाङ्कः शाम्भवः पुनः ॥ ३८६ ॥  
गोशीर्षस्तैलपर्णः स्यात्तारभ्रः कुमुदः शिला ।  
मिहकाप्यथ तद्भेदाः पोताभो भीमसेनकः ॥ ३८७ ॥  
अपि स्याच्छंकरावासः पांसुः शीतकरः पुनः ।  
पिञ्जोब्जसारः सारोपि जूटिका वालुकः पुनः ॥ ३८८ ॥  
हिमयुक्तः शीतलोपि पञ्चिकश्चैवमादयः ।  
चीनकश्चीनकर्पूरः कृत्रिमो धवलः पटुः ॥ ३८९ ॥  
दीपकर्पूरजोपि स्यात्स च कर्पूरनामकः ।  
पीता तु गौतमी गव्या वन्दनीया च काञ्चनी ॥ ३९० ॥  
मेध्या मनोरमा श्यामा रामा गौरी च रोचना ।  
गोरोचना च मङ्गल्याथ जवादिः स्त्रियामियम् ॥ ३९१ ॥  
गन्धपर्यायराजार्थो मृगार्थाद्घर्मजोऽपि च ।  
अस्त्रियां कर्दमः स्निग्धः कृत्रिमोऽपि ततः पुनः ॥ ३९२ ॥  
समूहगन्धो गन्धाढ्यः सुगन्धतैल इत्यपि ।  
कटुमोदोथ स्तूणीकः स्तूणीकान्ताः कुठेरकः ॥ ३९३ ॥  
स्तूणिकः पीतकः कान्तो नन्दीकलप इत्यपि ।  
जातिपत्री जातिकोशी सुमनापि च पत्रिका ॥ ३९४ ॥  
जातीफलं जातिसस्यं शालूकं सुमनः फलम् ।  
मजुसारं जातिसारं पुटं द्वेष्यं तु कोलकम् ॥ ३९५ ॥  
कङ्कोलकं कृतफलं मरिचं कटुकं फलम् ।  
कट्फलं स्थूलमरिचं माधवोचितमित्यपि ॥ ३९६ ॥  
कर्पूरागरुकस्तूरी कक्कोलैर्यक्षकर्दमः ।  
गात्रानुलेपनी वर्त्तिर्वर्णकं तु विलेपनम् ॥ ३९७ ॥  
चूर्णानि वासयोगाः स्युर्वासितं भावितं त्रिषु ।  
प्रियंगुः फलिनी श्यामा प्रियवल्ली फलप्रिया ॥ ३९८ ॥  
गौरी गोविन्दिनी वृन्ता करभा कङ्कुकङ्गनी ।  
लङ्गुरा गौरवल्ली च सुभगा पर्णभेदिनी ॥ ३९९ ॥  
शुभा पीता च मङ्गला श्रेयस्यथ सुधूपकः ।  
श्रीवासः श्रीरसो वेष्टो धूपाङ्गस्तिलपर्णिकः ॥ ४०० ॥  
वेष्टसारो रमावेष्टः क्षीरशीर्षक इत्यपि ।  
उशीरं तु मृणालं स्याज्जलवासो हरिप्रियः ॥ ४०१ ॥  
अभयं वीरणं वीरं समगन्धिकमित्यपि ।  
रणप्रियं वीरतरं शिशिरं शीतमूलकम् ॥ ४०२ ॥  
शुभ्रं सुगन्धिकं चापि कलकं चाथ शेखरम् ।  
स्त्रियां लवङ्गकलिका दिव्यं क्लीबे न च स्त्रियाम् ॥ ४०३ ॥  
लवङ्गं देवपर्यायपुष्पपर्यायकं फलम् ।  
लक्ष्मीपर्यायपुष्पार्थं भृङ्गारं वान्तसम्भवम् ॥ ४०४ ॥  
रुचिरं स्यादथ स्वादुः सुधूमो गरुसारकः ।  
गन्धधूमभवोथास्त्री कृष्णादगरुकाष्ठके ॥ ४०५ ॥  
अगुरुर्वसुकः केश्यः शृङ्गारो विश्वरूपकः ।  
धूपार्हो वल्लरोऽपि स्यान्मिश्रवर्णोऽथ पीतकः ॥ ४०६ ॥  
अलारोऽनार्यको लोहः स च वर्णप्रसादनः ।  
काष्ठगुरुः कृमिजग्धश्चाथ स्याद्दहनागुरुः ॥ ४०७ ॥  
दाहागुरुर्दाहकाष्ठं पुरं धूपाङ्गदः पुनः ।  
वल्लभः पूरमथनं मङ्गल्यामल्लिके स्त्रियौ ॥ ४०८ ॥  
गन्धार्थमङ्गलाच्चाथ तुरुष्को यवनः कपिः ।  
पिण्याकः कपिजो धूम्रः शिल्पिसारः सुगन्धकः ॥ ४०९ ॥  
शिल्पिकः पीतसारः स्यात् पिण्डितः पिण्डतैलकः ।  
करेवरः कृत्रिमको लेपनश्चाथ गुग्गुलुः ॥ ४१० ॥  
म्लेच्छद्विष्टो भवानीष्टो जटालः कौशिकः पुरः ।  
निशाटको भूतहरः कालनिर्यासशावरौ ॥ ४११ ॥  
मरुदेश्यो रूक्षगन्धा वातघ्नो महिषाक्षकः ।  
देवेष्टोऽपि च रक्षोहा दित्यो दुर्गः शिवोप्यथ ॥ ४१२ ॥  
गन्धराजः स्वर्णवर्णः सुवर्णकणगुग्गुलुः ।  
पलंकषश्च सुरभिर्वंशपीतोथ भूमिजः ॥ ४१३ ॥  
महिषासुरमज्जोत्थो दुर्गापर्यायवल्लभः ।  
आशापुरोद्भवो दुर्गाह्लादो भूतघ्न इत्यपि ॥ ४१४ ॥  
मेध्यः सौरभ्यदः शालनिर्यासस्त्वग्निवल्लभः ।  
रालः सर्जरसः शालः कालः कनकलोद्भवः ॥ ४१५ ॥  
बहुरूपः कललजः सुरभिर्यक्षधूपकः ।  
देवेष्टः शीतलोऽपि स्यादथ पालीन्दभीषणौ ॥ ४१६ ॥  
सौराष्ट्रः शिखरी कन्दुः कन्दूरकसुकन्दरौ ।  
बहुगन्धो गोपुरगस्तीक्ष्णः शंखः खरः शकः ॥ ४१७ ॥  
रुप्योऽपि बदरीपत्रः श्ललः कोशीहनुः स्त्रियाम् ।  
शिपिः शुक्तिर्नागहनुः पुनः पर्णविलासिनी ॥ ४१८ ॥  
संधिनालो नखार्थः स्यादथ व्यालनखः पुनः ।  
व्यालायुधो व्याघ्रनखः कूटस्थश्चक्रनायकः ॥ ४१९ ॥  
चक्री चक्रनखश्चापि कालः पुंस्यथ षण्पुनः ।  
संस्कारो गन्धमाल्याद्यैर्यत्स्यात्तदधिवासनम् ॥ ४२० ॥  
तल्पमस्त्री तु तलिनं क्लीबे स्याच्छयनं पुनः ।  
शयनीयं स्त्रियां शय्या खट्वा स्यान्मञ्चकोऽस्त्रियाम् ॥ ४२१ ॥  
द्वयोर्मञ्चश्च पर्यङ्कपल्यङ्कौ पुंसि चास्तरः ।  
क्लीबे चास्तरणं तत्राच्छादने कशिपुः पुनः ॥ ४२२ ॥  
अस्त्रियां कसिपुश्चाथ स्यादुच्छीर्षकमस्त्रियाम् ।  
उपधानं चोपबर्हश्चाथ पर्यस्तिका स्त्रियाम् ॥ ४२३ ॥  
अवसक्थिनिका खट्वा निषद्या खट्विका समे ।  
स्याद्वेत्रासनमासन्दी प्रतिग्राहपतद्ग्रहौ ॥ ४२४ ॥  
अस्त्रियां पालकं क्लीबे विष्टरासनके उभे ।  
स्त्रियां क्लीबे तु पीठं स्यादौशीरं शयनासने ॥ ४२५ ॥  
द्वे एकोक्त्याथात्मदर्श आदर्शः पीतचम्पकम् ।  
दर्पणो मुकुरश्चाथ प्रदीपः कज्जलध्वजः ॥ ४२६ ॥  
दोषापर्यायतिलको गृहपर्यायतो मणिः ।  
स्नेहार्थाशनपर्यायो दशार्थादिन्धनार्थकः ॥ ४२७ ॥  
दीपिका दीपमल्ली स्यादथ निर्मन्थनं च षण् ।  
नीराजनं दीपपात्रैर्दीपस्थानं स्त्रियां पुनः ॥ ४२८ ॥  
पूषिः स्यादथ दीपाधो दण्डे सति शिखा मरुः ।  
दीपार्थाद्वृक्षपर्यायः कौमुदी तरुरित्यपि ॥ ४२९ ॥  
अथ स्यात्कज्जलं क्लीबे दीपोच्छिष्टं तथाञ्जनम् ।  
पुंसि स्यात्पक्षकोऽस्त्री स्याद्व्यजनं तालवृन्तकम् ॥ ४३० ॥  
उत्क्षेपो बर्हिपिच्छोत्थे चामरे तु प्रकीर्णकः ।  
अस्त्री त्रिषु विचित्रं स्यान्मृगादित्वक्समुद्भवे ॥ ४३१ ॥  
आलावर्तं जलक्लिन्नवस्त्रेण रचितेऽपि च ।  
त्रिषु स्यात्कङ्कतः केशमार्जनश्च प्रसाधनः ॥ ४३२ ॥  
गिरियको गिरिगुडो बालक्रीडनको गुडः ।  
गिरिपर्यायवचनः समौ कन्दुकगन्दुकौ ॥ ४३३ ॥  
निश्चुङ्कतं दन्तशानं पिष्टान्तो धूलिगुच्छकः ।  
कल्पदौ केशवकृते फलिते नामलुम्बकैः ॥ ४३४ ॥  
तार्तीयो नरकाण्डोऽयं भूस्कन्धे सिद्धिमागतः ॥ ४३५ ॥  
इति नरादिप्रकाण्डः ।  
ऋषिगोत्रब्रह्मप्रकाण्डः  
जमदग्निभरद्वाजविश्वामित्रात्रिगौतमाः ।  
वसिष्ठकश्यपागस्त्या ऋषयो गोत्रकारकाः ॥ १ ॥  
गोत्राणां तु सहस्राणि प्रयुतान्यर्बुदानि च ।  
ऊनपञ्चाशदेवैषां प्रवरा ऋषिदर्शनात् ॥ २ ॥  
व्रियमाणातया वापि सत्तया वानुवर्तनम् ।  
एकस्य दृश्यते यत्र तद् गोत्रं तस्य कथ्यते ॥ ३ ॥  
कुलं तु गोत्रं जननं क्लीबे स्त्री सन्ततिः पुमान् ।  
वंशोन्ववायः सन्तानोऽन्वयो वर्णचतुष्टयी ॥ ४ ॥  
ब्राह्मणक्षत्रविट्शूद्राश्चातुर्वर्ण्यमिति स्मृतम् ।  
स्यादामुष्यायणोऽमुष्यपुत्रश्च ब्राह्मणायनः ॥ ५ ॥  
प्रख्यातनप्तृकश्चापि बीज्यः कुल्यः कुलोद्भवः ।  
महाकुलः सभ्य आर्यः कुलीनः कुलसंमतः ॥ ६ ॥  
गर्भाधानं पुंसवनं गर्भरक्षणमित्यपि ।  
सीमन्तोन्नयनं जातकर्म मेधाजनिस्तथा ॥ ७ ॥  
उत्थानं नामकरणमन्नप्राशनमित्युत ।  
चूडाकर्मोपनयनं व्रतादेशनमेव च ॥ ८ ॥  
समावर्तनमुद्वाहस्तत्रैवाग्नेः प्रधारणम् ।  
एभिः स्मार्त्तैश्च संस्कारैः संस्कृतो ब्राह्मणो मतः ॥ ९ ॥  
भूमिपर्यायदेवार्थो माठरः कठवाडवौ ।  
सूत्रकण्ठो वेदगर्भः सावित्रोऽपि त्रयी तनुः ॥ १० ॥  
स्यान्मुखद्व्यग्रपर्यायजन्मपर्याय इत्ययम् ।  
वर्णज्येष्ठः शमीगर्भो ब्रह्म षट्कर्मकृत्पुनः ॥ ११ ॥  
ब्रह्मचारी गृही वानप्रस्थो भिक्षुक इत्यपि ।  
अथ तत्र ब्रह्मचारी वर्णी मुख्याश्रमी वटुः ॥ १२ ॥  
उपनीतो माणवको मेखला वाजिनी पुनः ।  
तथा गुरुकुलावासी स च स्याद्विविधः क्रमात् ॥ १३ ॥  
यावज्जीवं व्रतपरो नैष्ठिको गृहसंमुखः ।  
उपकुर्वाण इति चाथो वटूकरणं तु षण् ॥ १४ ॥  
नयनं नायनं नाय उपादथ द्विजायनम् ।  
स्यात्सूत्रं ब्रह्मयज्ञाभ्यां पवित्रमुपवीतकम् ॥ १५ ॥  
देवपर्यायलक्ष्माथ स्त्रियां मौञ्जी तु मेखला ।  
ज्योर्णासूत्री कठक्षत्रविशामेषां ह्यनुक्रमात् ॥ १६ ॥  
ऐणेयं रौरवं गव्यमजिनानि तथा पुनः ।  
पालाशो वाथवा वैल्वो नैयग्रोधस्ततोऽपरः ॥ १७ ॥  
औदुम्बरः स आषाढो वर्णः सोपि च वैणवः ।  
रम्भाभङ्गो गृहस्थानां व्रते स्याद्व्रतिनामपि ॥ १८ ॥  
आमन्त्रितादिमध्यान्तभवतीशब्दसंयुताम् ।  
भिक्षां देहीत्यथ स्कन्धाद्वामात्कट्यवधिस्थिते ॥ १९ ॥  
हृत्पृष्ठवंशगे यज्ञोपवीती स्यादतः पुमान् ।  
सव्यश्चाप्यपसव्यस्तु प्राचीनावीत इत्यपि ॥ २० ॥  
कण्ठलम्बिनि नीवीति प्रवीती पृष्ठलम्बिनि ।  
अथाञ्जलिर्वेदपाठे पुंसि ब्रह्माञ्जलिः पुनः ॥ २१ ॥  
ब्रह्मारण्यं पाठभूमिः साङ्गवाक्ये परायणम् ।  
परायणं च साकल्यमथापि ब्रह्मबिन्दवः ॥ २२ ॥  
वेदाध्ययनकाले ये विप्रुषो मुखनिःसृताः ।  
स्वाध्यायास्तु जपः पाठो धर्मभाणक इत्यपि ॥ २३ ॥  
वेदमाता तु गायत्री सावित्री त्रिपदा च सा ।  
वैश्वामित्री व्याहृतयो महाव्याहृतयः स्त्रियाम् ॥ २४ ॥  
वरिवस्या तु शश्रूषा परिचर्याप्युपासनम् ।  
पर्युपाभ्यां समुपाभ्यामन्वाभ्यामासनं च षण् ॥ २५ ॥  
उपस्पर्शस्त्वाचमनमाचामोथाप्यभाषणम् ।  
वाचोयमश्च यमनं मौनं स्यादप्यथ स्त्रियौ ॥ २६ ॥  
आनुपूर्व्यावृता चाथ पर्यायोऽनुक्रमेपि च ।  
परिपाटी स्त्रियां चाथ पर्यायः स्यादुपात्ययः ॥ २७ ॥  
अतिपातोऽथ नियमस्त्वस्त्रियां व्रतमित्यपि ।  
पुण्यकं तूपवासाद्यमुपवस्तमुपोषणम् ॥ २८ ॥  
औपवस्तं तूपवस्तमस्त्रियामुपवासकः ।  
उपोषितं चोपवस्ताऽनशनानशनं पुनः ॥ २९ ॥  
रोगक्रोधभयैर्यत्तदन्नत्यागाच्च लङ्घनम् ।  
द्व्यन्तरे द्व्यन्तरे भुक्तं तत्तु षष्ठात्मकालकम् ॥ ३० ॥  
अर्द्धाशनं चार्द्धशनं विज्ञेयं चार्द्धभोजने ।  
नित्यकर्मसमाहारनैष्ठुर्ये चैकचित्तता ॥ ३१ ॥  
मणिबन्धात्पुरो ब्राह्मं मानुषं करभान्तरा ।  
अङ्गुल्यग्रेषु दैवं स्यात्तर्जनीमध्यमान्तरा ॥ ३२ ॥  
देव्यामध्यानामिकयोर्मूलमाग्नेयमित्यपि ।  
अङ्गुष्ठतर्जनीमूले पित्र्यं तीर्थानि वै करे ॥ ३३ ॥  
उपाकर्मोपाकरणे स्यात्स्त्रियामप्युपाकृतिः ।  
सर्वैनसामपभ्रंशि जप्यमस्त्र्यघमर्षणम् ॥ ३४ ॥  
वाच्यलिङ्गं तद्वति षण् चरितं शीलमस्त्रियाम् ।  
ब्रह्मासनं ध्यानयोगासने कल्पो विधिः क्रमः ॥ ३५ ॥  
मुख्यः स्यात्प्रथमः कल्पो ह्यनुकल्पस्ततोऽधमः ।  
नमस्काराभिवादौ च पादग्रहणमित्यपि ॥ ३६ ॥  
अथ यस्तूपकुर्वाणः स्नाती स्नातः स आप्लुतः ।  
समावृत्तो गृहमुखो लब्धानुज्ञो गुरोः कुलात् ॥ ३७ ॥  
व्रती यावद्विवाहं स्यादुद्व्योर्वाहः परिग्रहः ।  
पाणिपर्यायग्रहणं पीडापर्यायकं पुनः ॥ ३८ ॥  
परिणायः परिणयो वाधुक्यं दारकर्म च ।  
तस्मिन्काले गृहीतोग्निरावसथ्य उपासनः ॥ ३९ ॥  
नवोढावस्त्रं वाधूयं षणानन्दपटस्त्रिषु ।  
परिगृह्य व्रती स्नातो गृहान्मेध्याश्रमी स्थितः ॥ ४० ॥  
संस्कारकर्ता स गुरुः श्रोत्रियच्छान्दसौ समौ ।  
श्रोत्रं क्लीब उपाध्यायोऽध्यापको ब्राह्मणायनः ॥ ४१ ॥  
यजनं याजनं पाठोऽध्यापनं च प्रतिग्रहः ।  
दानं चेति च षड्यत्र सा स्यादाजीविका स्त्रियाम् ॥ ४२ ॥  
वार्त्ता वृत्तिः पुनः क्लीबे वर्त्तनं जीवनं पुनः ।  
पुंस्याजीवोऽपि यद्भेद्यगाम्येषां त्रिष्वितः पुनः ॥ ४३ ॥  
शौनामृते मृतं तद्वदृतं चाप्यमृतं क्रमात् ।  
सेवाकृषिर्याचितं चायाचितं तु शिलोञ्छके ॥ ४४ ॥  
प्रतिग्रहश्च साधुभ्यः क्रमादेषां च लक्षणम् ।  
त्यक्तस्वस्वामिकक्रय्यकणावचय आपणात् ॥ ४५ ॥  
उञ्छोऽस्त्रियां तथा क्षेत्रात् कणिशावचयः पुनः ।  
स्यादस्त्रियां शिलः शैलः क्लीबे याचितमित्यपि ॥ ४६ ॥  
अनूचानः प्रवचने सांगे धीती गुरोश्च यः ।  
विद्वान्विपश्चिद्दोषज्ञः सन्सुधीः कोविदो बुधः ॥ ४७ ॥  
धीरो मनीषी ज्ञः प्राज्ञः संख्यावान्पण्डितः कविः ।  
धीमान्सूरिः कृती कृष्टिर्लब्धवर्णो विचक्षणः ॥ ४८ ॥  
मेधः कालाक्षरी विप्रो मतिमाञ्शिक्षिताक्षरः ।  
वृद्धो विदो विदानश्च प्रेक्षाकार्यपि शास्त्रवित् ॥ ४९ ॥  
दूरदृग्विदथः सूरी प्राज्ञालः प्रज्ञिलः पुनः ।  
स्याद्दीर्घदूरयोर्दर्शी कृतकर्मा विशारदः ॥ ५० ॥  
वैज्ञानिकः कृतमुखो मेधावी विदुरित्यपि ।  
कुशाग्रीयमतिर्दक्षो विज्ञो विज्ञातशिक्षितौ ॥ ५१ ॥  
छेको विदग्धो विदुरो निष्णातः कृतधीरपि ।  
निर्द्दिष्टो निपुणो बोद्धा सुमतिः कुशलोऽपि च ॥ ५२ ॥  
प्रेक्षावान्विबुधश्चोग्रः प्रौढः प्राज्ञो विदन्नथ ।  
छात्रान्तेवासिनौ शिष्ये शिक्षः प्राथमकल्पिकः ॥ ५३ ॥  
नवीनशिष्यपर्यायस्त्रिष्वेते विद्वदादिमाः ।  
गुणनं शीलनं घोषः स्वाध्यायो धर्मभाणकः ॥ ५४ ॥  
पाठोऽपि च जपोऽभ्यासो वेदेंगादौ पुनः पुनः ।  
एकब्रह्मव्रताचारा मिथः सब्रह्मचारिणः ॥ ५५ ॥  
सतीर्थाश्चैकगुरवस्ते सहाध्यायिनस्त्रिषु ।  
शेषमक्षरमादाय प्रतिश्लोकं क्रमेण तु ॥ ५६ ॥  
अन्योन्यं श्लोकपठनं प्रतिमाला स्त्रियां च सा ।  
यज्ञः सवोऽध्वरो यागः सप्ततन्तुर्मखः क्रतुः ॥ ५७ ॥  
विष्णुपर्यायवचनो मन्युस्तोमश्च संस्तरः ।  
प्रयाग आहवश्चैव मिष्टश्चाभिषवो हवः ॥ ५८ ॥  
इज्या स्त्रियां पुंसि मेनो धर्मो ना सत्रमस्त्रियाम् ।  
बर्हिः क्लीबे वितानं स्यादस्त्रियां च धृतिः स्त्रियाम् ॥ ५९ ॥  
इष्टिः संस्था पुमान्मेधः सवनं षण् भिदस्य च ।  
राजसूयं वाजपेयं पुंसि क्लीबेऽथ तस्य च ॥ ६० ॥  
आरम्भस्यैव नियमे दीक्षा तु व्रतसंयमः ।  
ऋग्विद्धोता यजुर्वित्स्यादध्वर्युः सामगः पुनः ॥ ६१ ॥  
उद्गाता स्यात्सप्तपञ्चचतुर्भिस्तद्गुणाः क्रमात् ।  
यष्टा तु यजमानः स्यादादेष्टा त्वध्वरे व्रती ॥ ६२ ॥  
इज्याशीलो यायजूको यज्वा तु विधिनेष्टवान् ।  
अप्यासुतीवलोप्यग्निं चितवानग्निचित् पुमान् ॥ ६३ ॥  
सर्ववेदाः स येनेष्टो यागः सर्वस्वदक्षिणः ।  
सौमिकी दीक्षिणीयेष्टिः सोमस्याभिषवे कृते ॥ ६४ ॥  
स्त्री सुत्या सवनं क्लीबे स्यात्पुंस्याभिषवः पुनः ।  
आतिथ्याद्या इष्टयः स्युर्यज्ञान्तोऽवभृथः पुमान् ॥ ६५ ॥  
योभिमन्त्र्य निहन्येत स स्यात्पशुरुपाकृतः ।  
परंपराकं शसनं प्रोक्षणं च मखे वधः ॥ ६६ ॥  
प्रमीत उपसंपन्न प्रोक्षितौ वाच्यलिङ्गकाः ।  
स्युरथापि च सांनाय्यं हविष्यं होत्रकं हविः ॥ ६७ ॥  
अग्नौ हुतं त्रिषु द्रव्ये त्यक्तं चापि वषट्कृतम् ।  
पारंपर्योपदेशे स्यादैतिह्यमिति हाव्ययम् ॥ ६८ ॥  
आद्यं ज्ञानमुपज्ञा स्त्री ज्ञात्वारम्भ उपक्रमः ।  
दर्शश्च पौर्णमासश्च यागौ पक्षान्तयोः क्रमात् ॥ ६९ ॥  
स्त्री समज्या समाज्या स्यात्पर्षत्परिषदौ न ना ।  
गोष्ठी सभा समित्संसन्न नास्थानं सदः सदाः ॥ ७० ॥  
आस्थानी सदसी क्लीबे स्त्रियां च समितिः स्त्रियाम् ।  
सभासदः सभास्ताराः सदस्या विधिदर्शिनः ॥ ७१ ॥  
सामाजिकाः प्राश्निकाश्च सभ्याः पारिषदा अपि ।  
परिषद्वलाः परिषदाः पर्षद्याः परिषद्वलाः ॥ ७२ ॥  
परिषद्याः पार्षदाश्च पार्षद्याः पर्षदा अपि ।  
तेऽपि स्युः पारिषदकः अथ स्युः प्राग्धविर्गृहात् ॥ ७३ ॥  
प्राग्वंशः स्याद्यत्र तत्र सम्यग्यात्रा दिवौकसाम् ।  
देवद्रोणी च सैवोक्ता कुंवासुगहना वृतिः ॥ ७४ ॥  
वेदिः परिष्कृता भूमिश्चतुष्कं च चतुष्किका ।  
स्त्रियामपि च वेदी स्यात्स्थण्डिलं चत्वरं समे ॥ ७५ ॥  
यज्ञार्थात्सम्भपर्यायो यूपोऽस्त्री स्यादथास्त्रियाम् ।  
चषालो यूपकटके यूपकर्णो घृतावनिः ॥ ७६ ॥  
यूपाग्रभागे तर्माऽस्त्री मन्थने धोरणिर्द्वयोः ।  
अरणी च स्त्रियां तत्र चात्र मन्थप्रमन्थकाः ॥ ७७ ॥  
भेदाः स्युरस्या अङ्गानां प्रणीतस्तु सुसंस्कृतः ।  
महावीरः समूह्यः स्यात्परिचाय्योपचाय्यकौ ॥ ७८ ॥  
प्रयोजकोप्यथानाय्यो गार्हपत्यात्प्रणीयते ।  
यः स्यात्सदक्षिणाग्निर्हि स्थानभेदात्तु ते त्रयः ॥ ७९ ॥  
दक्षिणाग्निर्गार्हपत्याहवनीयाश्च तेऽर्द्धकाः ।  
पञ्च सभ्यावसथ्याभ्यां पूर्णाधानं तदुच्यते ॥ ८० ॥  
अग्नित्रयं त्रयी त्रेता होमभस्म तु वैष्टुभम् ।  
रक्षा भूतिर्विभूति स्त्री क्लीबे भसितभस्मके ॥ ८१ ॥  
उच्छिष्टमग्निपर्य्यायात् क्षारो ना शोषकं त्रिषु ।  
भाले तिर्यग्गतास्तिस्रो भस्मरेखास्त्रिपुण्ड्रकम् ॥ ८२ ॥  
होमधूमस्तु निगणो हवनी होमकुण्डकम् ।  
कालीमसी ध्रुवा धूम्रा लोहिता च स्फुलिङ्गिनी ॥ ८३ ॥  
तथा विश्वरुचिश्चैव सप्तविश्वा हविर्भुजः ।  
अथ स्युर्यज्ञपात्राणि स्रुवः पुंसि च वा स्त्रियाम् ॥ ८४ ॥  
स्त्रियां स्रुः स्रूरथापि स्यादुपभृत्स्यात्स्रियां जुहूः ।  
जुहुः पुमान् स्रुक् स्त्रियां स्यादधरोत्तरणे क्रमात् ॥ ८५ ॥  
ध्रुवा सा यज्ञकर्मार्थं यस्यामाज्यं निधीयते ।  
अमिक्षा तु स्मृतामीक्षा क्षीरेण समितं दधि ॥ ८६ ॥  
क्षीरं शरः पयस्या स्यान्मस्तुन्यपि तु वाजिनम् ।  
इष्टं तुकार्त्तवं कर्म वापीकूपादिपूर्तकम् ॥ ८७ ॥  
इष्टापूर्तं तदेकोक्त्या हव्यपाके चरुः पुमान् ।  
परमान्नं पायसोऽस्त्री स्यात् क्षीरेय्यपि वाच्यवत् ॥ ८८ ॥  
ऋक् सामिधेनी धाय्या सा या स्यादग्निसमिन्धने ।  
गायत्र्युष्णिगनुष्टुप् च बृहती पंक्तिरित्यपि ॥ ८९ ॥  
त्रिष्टुप् च जगती चातिजगत्यपि च शक्करी ।  
अष्टिर्घृतिर्द्वितीयाः स्युरतिपूर्वा तथा कृतिः ॥ ९० ॥  
सा तु प्राविसमत्युद्भ्यः स्युश्छन्दांस्येकविंशतिः ।  
स्त्रियां पङ्क्तिः सैव विराट् त्रिष्टुप् तृष्टुबुभे समे ॥ ९१ ॥  
वृत्तं समं चार्धसमं विषमं त्रिविधं च तत् ।  
गणबद्धमिदं छन्द आर्याद्यं मात्रिकं च तत् ॥ ९२ ॥  
हव्यं कव्यं देवपितृदेयमन्नादिकं क्रमात् ।  
आज्ये तु दधिसंपृक्ते पृषदाज्यं पृषन्तकः ॥ ९३ ॥  
दध्ना तु मधुसंपृक्तं मधुपर्कोऽस्त्रियामथ ।  
हवित्री स्त्री होमकुण्डं बर्हिर्मुष्टिस्तु विष्टरः ॥ ९४ ॥  
अमृतं यज्ञशेषे स्याद्विघसो भुक्तशेषके ।  
राद्धं सिद्धमथो चारुवता मासोपवासिनी ॥ ९५ ॥  
अग्निहोत्र्यग्निचित्साग्निराहिताग्निरथापि च ।  
अग्न्याधानमग्निहोत्रमग्निरक्षणमित्यपि ॥ ९६ ॥  
घर्माग्निस्तु महाज्वालो महावीरः प्रवर्गवत् ।  
वेदपाठश्च होमश्चातिथ्यर्चा पितृतर्पणम् ॥ ९७ ॥  
भूतादिभ्योन्नादिदेये स्त्रीपुंसोर्वलिरित्यपि ।  
ब्रह्मदेवनरपितृभूतयज्ञा अमी क्रमात् ॥ ९८ ॥  
चत्वारस्ते पाकयज्ञा ब्रह्मयज्ञोऽत्र पञ्चमः ।  
त्यागो विहापितं दानमुत्सर्जनविसर्जने ॥ ९९ ॥  
विश्राणनं वितरणं स्पर्शनं प्रतिपादनम् ।  
प्रादेशनं निर्वपणमतिसर्जनमंहतिः ॥ १०० ॥  
प्रदेशनं विश्रणनमतिसर्जनमित्यपि ।  
विसर्जनं च पुंसि स्यादुत्सर्गः स्पर्श इत्यथ ॥ १०१ ॥  
तुला हिरण्यगर्भश्च ब्रह्माण्डं कल्पपादयः ।  
गोसहस्रं स्वर्णकामधेनुः स्वर्णाश्च एव च ॥ १०२ ॥  
हेमहस्तिरथः पञ्जलाङ्गलं स्वर्णमेदिनी ।  
विश्वचक्रं कल्पलता सप्तसागरकं तथा ॥ १०३ ॥  
रत्नं धेनुर्महाभूतघटः षोडश उच्यते ।  
महादानानि चान्यानि दश स्युः कनकं हयः ॥ १०४ ॥  
तिला नागस्तथा दासी रथः पृथ्वी गृहा अपि ।  
कन्या धेनुश्च कपिला दानान्येतानि वै दश ॥ १०५ ॥  
हिंसाकर्माभिचारः स्याद्यज्ञार्हं कर्म यज्ञिकम् ।  
मृतार्थं यदहर्दानमूर्ध्वदैहिकमित्यपि ॥ १०६ ॥  
एकादश द्वादशाहकृत्ये तु स्यात् क्रिया स्त्रियाम् ।  
अपि नूतनपर्यायश्राद्धं कारटमस्त्रियाम् ॥ १०७ ॥  
पितृपङ्क्तिविधानं स्यात्सपिण्डीकरणं च षण् ।  
पितृदाने निवापः स्यान्निर्वापः श्राद्धमित्यपि ॥ १०८ ॥  
स्वधाऽव्ययानव्ययं स्यात्पितृदानविधावथ ।  
देवदानेऽपि स्वाहैवमथ श्राद्धादिकं च यत् ॥ १०९ ॥  
पितृयज्ञो मासि मासि तदनुश्राद्धमस्त्रियाम् ।  
अन्वाहार्यमष्टमेऽह्नो मुहूर्त्तः कुतपोऽस्त्रियाम् ॥ ११० ॥  
पर्येषणा परीष्टिः स्यादन्वेषणा गवेषणा ।  
याचनाध्येषणा याञ्चा परीष्टिरपि चार्थना ॥ १११ ॥  
अर्घार्हं यत्तदर्घ्यं स्यात्पाद्यं पादार्हवारिणि ।  
आतिथ्यं स्यादातिथेयं तत्र साध्वातिथेयकम् ॥ ११२ ॥  
प्राघूर्णकः प्राघुणकः प्राघुणो गाथ इत्ययम् ।  
गृहागतः स्यादतिथिर्द्वयोर्देशिक इत्यपि ॥ ११३ ॥  
आगन्तुको नास्त्र्यतिथिः समीची वन्दना स्त्रियौ ।  
स तु त्रिषूपसंग्राह्यो योभिवाद्यो यथाविधि ॥ ११४ ॥  
पादपर्यायग्रहणमुपसंग्रह इत्यपि ।  
पूजा नमस्यापचितिः सपर्याप्यर्हणा स्त्रियाम् ॥ ११५ ॥  
वरिवस्या तु शुश्रूषा परिचर्याप्युपासना ।  
अन्वासनाप्युपास्तिः स्त्री क्लीबे शुश्रूषणं पुनः ॥ ११६ ॥  
कौशली कुशलप्रश्ने ब्रज्याटाट्या सरापि च ।  
साचेर्या मार्गपर्यायस्थितिः पर्यटनं समे ॥ ११७ ॥  
नियोगः केतनं श्राद्धे देवार्चादौ तु पञ्चधा ।  
गन्धपुष्पे धूपदीपौ नैवेद्यमिति सत्क्रिया ॥ ११८ ॥  
अर्घपाद्याचमस्नानमधुपर्काधिकैश्च तैः ।  
दशधाथो षोडशधा सासनस्वागताम्बरैः ॥ ११९ ॥  
भूषाचन्दनसंमिश्रैः सोत्तराचमनीयकैः ।  
ध्यानादिकक्रिया तीर्था निदिध्या सा तु सास्थिरा ॥ १२० ॥  
निदिध्यासनमप्येनत्मननं त्वात्मचिन्तनम् ।  
ऋषयो मन्त्रद्रष्टार ऋषयः संशितव्रताः ॥ १२१ ॥  
शापास्त्राः सत्यवचसो व्यासाद्यास्ते महर्षयः ।  
देवर्षयः कचाद्याः स्युर्भल्लाद्यास्तु महर्षयः ॥ १२२ ॥  
ऋतुपर्णादयो राजर्षयः काण्डर्षयस्त्वमी ।  
जैमिन्याद्या नारदस्तु कपिवक्त्रो विधातृभूः ॥ १२३ ॥  
स्याद्ब्रह्मादेवपर्यायपिशुनः कलिकारकः ।  
देवब्रह्मा देवलः स्याद्दुर्वासास्तु कुशारणिः ॥ १२४ ॥  
प्राचेतसस्तु वाल्मीकिः कविज्येष्ठो वशः कविः ।  
कुशी च मैत्रावरुणो वाल्मीको वल्मिकोऽपि च ॥ १२५ ॥  
वल्मीकी वाल्मिकी चाथ स स्यात्पाराशरी पुनः ।  
कृष्णद्वैपायनो वेदव्यासः स्यात्सत्वभारतः ॥ १२६ ॥  
व्यासः कृष्णः सात्यवतः कानीनो बादरायणः ।  
पाराशरो माठरोऽपि पाराशर्यस्ततः पुनः ॥ १२७ ॥  
द्वैपायनोथास्य माता वासवी सत्यवत्यपि ।  
योजनागन्धपर्याया मत्स्योत्था गन्धकाल्यपि ॥ १२८ ॥  
वासवी मत्स्यगन्धापि दाशेयी शन्तनुप्रिया ।  
माता विचित्रवीर्यस्य पुनश्चित्राङ्गदस्य च ॥ १२९ ॥  
वसिष्ठोऽरुन्धतीनाथपर्याय्यापव इत्यपि ।  
स मैत्रावरुणोऽपि स्यादक्षमाला त्वरुन्धती ॥ १३० ॥  
त्रिशङ्कुयाजी गाधेयो विश्वामित्रश्च कौशिकः ।  
वैश्वामित्रो याज्ञवल्क्यो योगेशो ब्रह्मरात्रिकः ॥ १३१ ॥  
दधीचिश्च दधीचोऽपि वदान्यश्रेष्ठ इत्युत ।  
यायावरो जरत्कारुर्देवी च मनसा प्रिया ॥ १३२ ॥  
जरत्कारुस्तयोः पुत्र आस्तीकश्चास्तिकोऽपि च ।  
गौतमस्तु शतानन्दो मातुरीयस्तु पाणिनिः ॥ १३३ ॥  
शालातुरीयो दाक्षेयः शालंकिः पाणिनाहिकौ ।  
शिवपर्यायभक्तोऽथ गोनर्दीयः पतञ्जलिः ॥ १३४ ॥  
कात्यायनो वररुचिः कायोऽपि च पुनर्वसुः ।  
मेधापर्यायजिच्चाथ व्याडिर्विन्ध्यनिवास्यपि ॥ १३५ ॥  
नन्दिनीपुत्रपर्यायः कणादः काश्यपोऽपि च ।  
स्फोटायनस्तु कक्षीवान्पालकाप्ये करेणुभूः ॥ १३६ ॥  
रुचिरातनयार्थः स्याद्गुणवत्यपि पालकी ।  
वात्स्यायनो महानागः कौटिल्यश्चणकात्मजः ॥ १३७ ॥  
द्राविलः पक्षिलः स्वामी विष्णुगुप्तोङ्गलोपि च ।  
घन्वन्तरिर्दिवोदासः काशिराजः सुधोद्भवः ॥ १३८ ॥  
ब्रह्मीभूतो द्वैतवादी शंकराचार्य इत्यपि ।  
उपवर्षो हलभूतिः कृतकोटिरयान्वितः ॥ १३९ ॥  
चूर्णकृद्भाष्यकारः स्याद् हरिर्भर्तृहरिः समौ ।  
रघुकारः कालिदासो मेधारुद्रस्तु कोटिकृत् ॥ १४० ॥  
गुणाढ्योप्यथ बाणः स्याद्वक्रगद्यनिबन्धकृत् ।  
भारविः शत्रुलुम्पः स्यद्भवभूतिस्तु विश्रुतः ॥ १४१ ॥  
भूमिपर्यायगर्भार्थोप्यथ वैयासकिः पुनः ।  
वेदान्ती ब्रह्मवादी स्यादथ मीमांसकः स च ॥ १४२ ॥  
जैमिनीयोप्यथौलुक्यः स च वैशेषिकोप्यथ ।  
शम्बुकश्चापि शम्बूक उभौ शूद्रसुतौ समौ ॥ १४३ ॥  
सौगतः शून्यवादी स्याद्वादिकोऽद्वयवाद्यपि ।  
अर्हतोप्याक्षपादः स्याद्योगो नैयायिकोऽपि च ॥ १४४ ॥  
पातञ्जलो यौगिकः स्यात्कापिलः सांख्य इत्यपि ।  
लौकायतिकचार्वाकबार्हस्पत्याश्च नास्तिकाः ॥ १४५ ॥  
पाश्चार्थिकः पाशुपतः शैवश्चापि महाऽव्रतः ।  
कापालिकोऽथ वामी स्याद्वामिकोऽथापि लौकिकः ॥ १४६ ॥  
आम्नायी सामयी माध्वो वैष्णवः पञ्चरात्रिकः ।  
रक्ताम्बरो भदन्तोऽपि शाक्यभिक्षुश्च वन्दकः ॥ १४७ ॥  
श्वेताम्बरः श्वेतभिक्षुः क्षपणस्तु दिगम्बरः ।  
नग्नाढश्रमणाह्लीकनिर्ग्रन्था जीवजीवकाः ॥ १४८ ॥  
चेलुकश्चीवरी भिक्षुर्महोपासकमेलिकौ ।  
वन्यश्चैत्यः श्रामणेरः स च प्रव्रजितः पुनः ॥ १४९ ॥  
तच्छिष्याः श्रावकाः खङ्गाः सुदन्ता एकचारिणः ।  
बुद्धाः स्वयंभुवस्तेषां भेदाः खरतरादयः ॥ १५० ॥  
धर्मध्वजी लिङ्गवृत्तिः पाखण्डः सर्वलिङ्गिनि ।  
उरःकटः पञ्चवटो जोटिङ्गश्च महाव्रती ॥ १५१ ॥  
कुहना लोभान्मिथ्येर्या सा स्यादपथकल्पना ।  
क्षतव्रतोवकीर्णी स्याद्व्रात्यः संस्कारवर्जितः ॥ १५२ ॥  
जटालजतिलौ तुल्यावथ कर्पटिकार्पटी ।  
अलाभात्तु स्त्रियस्त्यागस्तदश्वब्रह्मचर्यकम् ॥ १५३ ॥  
यद्रतं यमिनां गुप्तं खञ्जरीटरतं हि तत् ।  
शिश्विदानः कृष्णकर्मा ब्रह्मबन्धुर्द्विजाधमः ॥ १५४ ॥  
नष्टाग्निर्वीरहा जातिमात्रजीवी द्विजब्रुवः ।  
अजपस्त्वसदध्येता वेदहीनो निराकृतिः ॥ १५५ ॥  
वान्ताशी भोजनार्थं यो गोत्रादि वदति स्वकम् ।  
उच्छिष्टभोजनो देवनैवेद्यकृतभोजनः ॥ १५६ ॥  
शाखारण्डः स्वशाखीयकर्मलुप्तोऽन्यकर्मकृत् ।  
शाखाहण्डोप्यन्यशाखापाठके स्वीयवर्जके ॥ १५७ ॥  
कनिष्ठस्तु कृताधानो न ज्येष्ठे ह्यग्निहोत्रिणि ।  
पर्याधाता कनिष्ठः स्याज्ज्येष्ठः पर्याहितः स च ॥ १५८ ॥  
कनिष्ठः सोमयाजी चेन्न ज्येष्ठः सोमयागकृत् ।  
परियष्टा कनिष्ठः स्यात्परीष्टो ज्येष्ठ इत्यपि ॥ १५९ ॥  
विवाहरहिते ज्येष्ठे कनिष्ठो दारसंग्रही ।  
परिवेत्ता परिवेदी परिवित्तिस्तु पूर्वजः ॥ १६० ॥  
परिवित्ता सुतस्तस्य सा स्त्री तु परिवेदिनी ।  
पूर्वोढा त्वधिविन्ना स्यात् पश्चादूढाधिवेदिका ॥ १६१ ॥  
शस्त्राजीवः काण्डपृष्ठो गुरुहा नरकीलकः ।  
मलोदेवादिपूजायामश्चाद्धोऽथ मलिम्लुचः ॥ १६२ ॥  
पञ्चयज्ञपरिभ्रष्टो निषिद्धैकरुचिः खरुः ।  
सुप्ते यस्मिन्नुदेत्यर्कोत्यस्तमेति क्रमेण तौ ॥ १६३ ॥  
अभ्युदिताभिनिर्मुक्तौ वीरोज्झो न जुहोति यः ।  
अग्निहोत्रच्छलाद्याञ्चापरो वीरोपजीवकः ॥ १६४ ॥  
वीरविप्लावको जुह्वद्धनैः शूद्रोपपादितैः ।  
वैडालव्रतिकः सर्वाभिसंधी छद्मतापसः ॥ १६५ ॥  
त्रिणाचिकेतस्त्रिर्योग्निं चितवांस्त्रिमधुश्च यः ।  
कर्मविद्यायोनिशुद्धा यस्य तूभयपक्षजाः ॥ १६६ ॥  
बहुदक्षिणयज्वानः सज्ञेयस्त्रिसुपर्णकः ।  
वैखानसस्तु स्याद्वानप्रस्थो वन्यान्नभोजनः ॥ १६७ ॥  
वन्यैर्गृहस्थधर्माथ तपस्या नियमस्थितिः ।  
व्रतादानं परिव्रज्या संन्यासोप्यथ योगभित् ॥ १६८ ॥  
अहिंसासूनृतास्तेयब्रह्माकिंचनता यमाः ।  
नियमा शौचसंतौषौ स्वाध्यायतपसी अपि ॥ १६९ ॥  
देवताप्रणिधानं च करणं पुनरासनम् ।  
प्राणायामः प्राणयमः श्वासप्रश्वासरोधनम् ॥ १७० ॥  
प्रत्याहारस्त्विन्द्रियाणां विषयेभ्यः समाहृतिः ।  
धारणा स्त्री क्वचिद्धेये चित्तस्य स्थिरबन्धनम् ॥ १७१ ॥  
ध्यानं तु विषये तस्मिन्नेकप्रत्ययसन्ततिः ।  
समाधि स्त्री तदेवार्थमात्राभासनरूपकम् ॥ १७२ ॥  
एवं योगो यमाद्यङ्गैरष्टभिः संमतोऽष्टधा ।  
एषामभ्यासतो योगी भिक्षुः सांन्यासिको यतिः ॥ १७३ ॥  
परिव्राडपि कर्मन्दी तापसो मस्करी यती ।  
पाराशरी रक्तवस्त्रपर्यायः परिकाङ्क्ष्यपि ॥ १७४ ॥  
वाचंयमो मुनिरपि द्वयोरेव मुनी स्त्रियाम् ।  
स्यात्परिव्राजकश्चाथ शेते यः स्थण्डिले व्रतात् ॥ १७५ ॥  
स्थाण्डिल्यः स्थण्डिलेशायी स्थण्डिलेशय इत्यपि ।  
तपःक्लेशसहोदान्तः क्षान्तः शान्तो जितेन्द्रियः ॥ १७६ ॥  
तपस्या तु तपो जप्यं जाप्यं जापो जपः पुनः ।  
कमण्डलुश्चैत्यमुखः करकः कुण्डिकः स्त्रियाम् ॥ १७७ ॥  
यत्यासने ब्रुसीब्रुष्यौ वृषी वृषिः स्त्रियामिमाः ।  
त्रिवर्गो धर्मकामार्थैश्चतुर्वर्गः समोक्षकः ॥ १७८ ॥  
बलतुर्याश्चतुर्भद्रमथ देवत्वमित्यपि ।  
देवसायुज्यमपि च देवभूयादिकं पुनः ॥ १७९ ॥  
प्रयोज्यमेवं ब्रह्मत्वं ब्रह्मसायुज्यमित्यपि ।  
ब्रह्मभूयं स्त्रियां मुक्तिः पुंसि मोक्षापवर्गकौ ॥ १८० ॥  
क्लीबे कैवल्यनिर्वाणश्रेयो निःश्रेयसामृते ।  
संन्यासवत्यनशनव्रते प्रायस्तु न स्त्रियाम् ॥ १८१ ॥  
कल्पद्रौ केशवकृते फलिते नामसंचयैः ।  
भूस्कन्धे ब्रह्मकाण्डोऽयं तुर्यः सिद्धिमुपागतः ॥ १८२ ॥  
इत्यृषिगोत्रब्रह्मप्रकाण्डः ।  
क्षत्रियप्रकाण्डः  
राजन्यो बाहुपर्यायजन्मार्थः क्षत्रियो विराट् ।  
राड्राजा स्यादपि क्षत्रं राज्ञि भूपार्थपार्थिवौ ॥ १ ॥  
भूपर्यायपतिक्षिद्भृत् पार्थवो भूपुरन्दरः ।  
भूमिप्रजामनुष्याणां पर्यायेभ्यो धनस्य च ॥ २ ॥  
नेतृपेशपतीनां च पालार्थानां च वाचकः ।  
मूर्द्धाभिषिक्तः पृथिवीशक्रपर्याय इत्यपि ॥ ३ ॥  
मण्डलेश्वरपर्यायः सामन्तोथाप्यधीश्वरः ।  
प्रणताशेषसामन्तशचक्रवर्ती भयापहः ॥ ४ ॥  
एकजन्मा सार्वभौ मोप्यतोऽन्ये मध्यमवर्त्तिनः ।  
सत्वप्रतिरथो यस्य नास्ति प्रतिरथो युधि ॥ ५ ॥  
येनेष्टं राजसूयेन मण्डलस्येश्वरश्च यः ।  
शास्ति यश्चाज्ञया राज्ञः स सम्राडथ राजकम् ॥ ६ ॥  
राजन्यकं च नृपतिः क्षत्रमस्त्रीगणे क्रमात् ।  
महामात्रो धी सचिवो मन्त्री सचिव इत्यपि ॥ ७ ॥  
स च ग्रन्थिहरोऽमात्यः स्यात्प्रधानं च न स्त्रियः ।  
अमात्याः कर्मसचिवास्तत्तत्कर्माधिकारिणः ॥ ८ ॥  
पुरोहितः पुरोधाः स्यात्स्थेयोऽथ द्वारपालके ।  
दौवारिकः प्रतीहारो द्वःस्थितो वेत्रधारकः ॥ ९ ॥  
दर्शको दर्शितद्वाः स्याद् द्वाःस्थो द्वास्स्थितदर्शकः ।  
स च द्वाःस्थितदर्शी स्यात् प्रतिहार उदास्थितः ॥ १० ॥  
उपस्थितः प्रतीहारी प्रतिहार्यपि वा पुनः ।  
व्यवहारद्रष्टरि स्यात्प्राड्विवाकोऽक्षदर्शकः ॥ ११ ॥  
अथापि स्यादनीकस्थो रक्षिवर्गो थकोट्टपः ।  
अध्यक्षोधिकृतस्तस्य नरे दौःसाधिकोऽपि च ॥ १२ ॥  
गर्वाटो वर्त्तको दण्डधार्यथ स्थायुकोऽपि च ।  
राज्ञा योधिकृतः स स्याद्गोपो ग्रामेषु भूरिषु ॥ १३ ॥  
स्वर्णाध्यक्षो भौरिकः स्यात् हेरिकोऽप्यथ नैष्किकः ।  
रौप्यध्यक्षष्टङ्कशाली टङ्कपर्यायतः पतिः ॥ १४ ॥  
क्षुद्रोपकरणानां चोपाध्यक्षः परिकर्मिकः ।  
पुराध्यक्षे दण्डपतिः पौरिको दण्डपाशिकः ॥ १५ ॥  
स्थानाध्यक्षः स्थानिकः स्याच्छुल्काध्यक्षस्तु शौल्किकः ।  
धर्माध्यक्षो धार्मिकः स्याद्धर्माधिकरणीत्यपि ॥ १६ ॥  
हयाध्यक्षो हायिकः स्यात्पाकाध्यक्षस्तु पाकिकः ।  
चतुरङ्गबलाध्यक्षः सेनानीर्दण्डनायकः ॥ १७ ॥  
स्यातामन्तःपुराध्यक्षेऽन्तर्वेशिकावरोधिकौ ।  
कुब्जो वर्षवरः षण्ढः(षाढः) सौविदल्लश्च कञ्चुकी ॥ १८ ॥  
स्थापत्यः सौविदोऽथ स्याद्भृत्यो भृतक इत्यपि ।  
सेवकोर्थानुजीवी स्याद्वैर्यरिर्द्वेषणो द्विषद् ॥ १९ ॥  
दुर्हृद्दस्युः सपत्नो द्विड् विपक्षः शात्रवोऽहितः ।  
परौचाभेर्मातियाती परेः पन्थिकपन्थिनौ ॥ २० ॥  
प्रतेरनीकपक्षाख्यौ जिघांसुद्वेषिशत्रवः ।  
अरात्यारात्यसहनपर्यवस्थात्रमित्रकाः ॥ २१ ॥  
विद्विषश्च द्विषुर्विद्विट् विद्वेषी द्विषतो द्विषः ।  
अभिघाती चाभिमतिः सापत्नोऽपि सपत्नवत् ॥ २२ ॥  
वैरानुबन्धी योन्यार्थमुपनाहः स उच्यते ।  
वयस्यः स्निग्धः सवयाः स्नेह्यः पांशुलकः सखा ॥ २३ ॥  
सुहृन्मित्रमपि क्लीबे सख्यं साप्तपदीनकम् ।  
आदिराजः पृथुर्वैन्यो मांधाता युवनाश्वजः ॥ २४ ॥  
कुवलाश्वो धुन्धुमारो हरिश्चन्द्रस्त्रिशङ्कुजः ।  
पुरुरवा बौध ऐल उर्वशीरमणोऽपि च ॥ २५ ॥  
उदुसन्तावायुरायुः पुत्रेस्याथ पुरुः पुरू ।  
शतधन्वा शतधनुः क्षत्रभेदेप्यथो नलः ॥ २६ ॥  
बाहुको नैषधः पुण्यश्लोकोऽश्वज्ञोऽस्य च प्रिया ।  
दमयन्ती तु वैदर्भी भीमी स्यादथ नाहुषः ॥ २७ ॥  
ययातिरर्जुनः कार्तवीर्यो हैहय इत्यपि ।  
कार्त्तिवीर्यः कार्त्तवीर्यार्जुनो माहिष्मतीपतिः ॥ २८ ॥  
सहस्रबाहुपर्यायो दौष्यन्तिर्भरतोऽपि च ।  
सर्वंदमः सर्वदमः स्यात्सर्वदमनोऽपि सः ॥ २९ ॥  
शाकुन्तलेयः खट्वाङ्गो दिलीपोप्यथ शान्तनुः ।  
शन्तनुश्च महाभीष्मः प्रतीपोऽथ परावसुः ॥ ३० ॥  
गङ्गापर्यायपुत्रार्थो गाङ्गेयो गाङ्ग इत्यपि ।  
गाङ्गायनिः शान्तनवो भीष्मो देवव्रतोपि च ॥ ३१ ॥  
रक्षःपर्यायदन्तार्थः स्यादिच्छामरणार्थकः ।  
प्रज्ञापर्यायनेत्रार्थो धृतराष्ट्रोऽम्बिकासुतः ॥ ३२ ॥  
वैचित्रवीर्यः पाण्डुः स्याद्धृतराष्ट्रानुजोऽपि च ।  
अम्बालिकेयः पत्न्यस्य कुन्ती कुन्ता च सात्वती ॥ ३३ ॥  
पृथान्या शल्यभगिनी माद्री शल्यतु मद्रपः ।  
दुर्योधनस्तु कुरुराड् गान्धारेयः सुयोधनः ॥ ३४ ॥  
शताग्रजोऽस्यावरजास्ते स्युर्दुश्शासनादयः ।  
शकुनिः सौबलोऽपि स्याद्गान्धारोऽप्यक्षकोविदः ॥ ३५ ॥  
दुर्द्यूतवेदी कर्णस्तु चम्पाधिपतिरङ्गराट् ।  
राधार्कपर्यायसुतो वसुषेणश्च सूतजः ॥ ३६ ॥  
कालपृष्ठं जयो धन्वा स्यैषा दुष्टचतुष्टयी ।  
सुयोधनादिका सौयोधनिर्लक्ष्मण इत्यपि ॥ ३७ ॥  
अजातशत्रुपर्यायः शल्यारिश्च युधिष्ठिरः ।  
कर्णानुजोजमीढः स्याद्धर्मराजस्तपःसुतः ॥ ३८ ॥  
वृकोदरो भीमसेनो वायुपुत्रः करव्रणः ।  
वीररेणुर्नागबलो वल्लवो गुणकारकः ॥ ३९ ॥  
भीमो हिडिम्बकिर्मीरबककीचकसूदनः ।  
सौवलीतनयार्थारिः पाकरर्यायकारकः ॥ ४० ॥  
अर्जुनः फाल्गुनः पार्थः सव्यसाची धनञ्जयः ।  
राधावेधी किरीट्यैन्द्रिः श्वेताश्वः फाल्गुनो नरः ॥ ४१ ॥  
बृहन्नडो गुडाकेशः सुभद्रेशश्च कर्णजित् ।  
हनूमत्कपिपर्यायध्वजपर्याय इत्यपि ॥ ४२ ॥  
बीभत्सुर्विजयो जिष्णुर्गाण्डिवी कालखञ्जहा ।  
बीभत्सश्चित्रयोधी च धन्वी योगी च तद्रथे ॥ ४३ ॥  
नन्दिघोषो धनुरपि गाण्डीवो गाण्डिवोऽस्त्रियाम् ।  
गाञ्जीवो गाञ्जिवोऽप्यस्त्री नकुलस्त्वश्वशास्त्रवित् ॥ ४४ ॥  
तन्तिपालः शाकुनस्तु गोवित्स्याद्ग्रन्थिकः पुनः ।  
सहदेवोऽपि चरमावेतौ माद्रीसुतावुभौ ॥ ४५ ॥  
युधिष्ठिराद्यास्तेऽपि स्युर्ज्येष्ठाः कुन्तीसुतास्त्रयः ।  
पञ्चामी धर्मवाय्विन्द्रनासत्यानां सुताः क्रमात् ॥ ४६ ॥  
तेऽपि स्युः पाण्डुपुत्रार्थास्तापसा अथ यज्ञजा ।  
पाञ्चाली द्रौपदी कृष्णा पार्वती नित्ययौवना ॥ ४७ ॥  
याज्ञसेनी वेदिजन्मपर्याया पाण्डुशर्मिला ।  
सैरन्ध्री पञ्चसूः पञ्चवल्लभा पञ्चमीति च ॥ ४८ ॥  
स्यात्पतिः श्वशुरो ज्येष्ठः कनीयान्देवरः पतिः ।  
त्रितयं त्रिषु मध्येषु कृष्णसम्बन्ध ईदृशः ॥ ४९ ॥  
सौभद्रेयोऽभिमन्युः स्यादार्जुनिस्तस्य चात्मजः ।  
परीक्षितः परीक्षित्स्यादुत्तरातनयार्थकः ॥ ५० ॥  
पारीक्षितस्तु राजर्षिर्जनमेजय इत्यपि ।  
यजमानः सर्पसत्रे स च जन्मेजयोप्यथ ॥ ५१ ॥  
द्रुपदो यज्ञसेनः स्यात् पृषतः कम्पिलापतिः ।  
धृष्टद्युम्नो द्रोणरिपुरपि याजाभिचारजः ॥ ५२ ॥  
द्रौपदः पार्षतः सेनापतिश्चाथ शिखण्डिनि ।  
भीष्मारिः स्त्रीरूपकोऽपि स्थूणपुंस्त्वप्रधारकः ॥ ५३ ॥  
घटपर्यायजन्मर्थो भारद्वाजः कृपीपतिः ।  
द्रोणः शन्तनुजामाता गुरुराचार्य इत्यपि ॥ ५४ ॥  
द्रौणायनिः कृपीपुत्रो द्रौणिर्द्रोणायनोऽपि च ।  
अश्वत्थामापि गौरः स्यात्कृपाचार्यस्तु गौतमः ॥ ५५ ॥  
शैनेयः सात्यकिस्तुल्यौ सात्वतोऽपि च माधवः ।  
सत्राजितश्च सत्रजित् सत्यभामापितर्यथ ॥ ५६ ॥  
रुक्मिणीजनकेऽपि स्याद्भीष्मो भीष्मक इत्यपि ।  
दमघोषश्चेदिपतिः शिशुपालश्च चेदिराट् ॥ ५७ ॥  
श्रौतश्रवेयः कंसः स्यादुग्रसेनसुतोऽपि च ।  
बार्हद्रथिर्जरासन्धो मागधो मगधेश्वरः ॥ ५८ ॥  
द्वैमातुरो राजगृहस्वामी कर्णसखोऽपि च ।  
इन्द्रपर्यायजो बाली बालिर्दुन्दुभिदर्पहा ॥ ५९ ॥  
सूर्यपर्यायपुत्रार्थः सुग्रीवो वानरेश्वरः ।  
मारुतिः केसरिसुतो हनूमान्हनुमानपि ॥ ६० ॥  
रामदूतो योगचरः स च स्याद्वज्रकङ्कटः ।  
लङ्कारिराञ्जनेयः स्यादर्जुनार्थाद्ध्वजार्थकः ॥ ६१ ॥  
सुबाहुजस्तु सगरो दैलीपिः स्याद्भगीरथः ।  
विक्रमादित्यपर्यायौ महेन्द्रादित्यसम्भवः ॥ ६२ ॥  
असौ विषमशीलोऽपि साहसाङ्कः शकोत्तरः ।  
भम्भासारः श्रेणिकः स्याद्धालस्तु शालिवाहनः ॥ ६३ ॥  
सर्वे पृथुप्रभृतयो मताः सौखरयो नृपाः ।  
यथार्हवर्णः प्रणिधिरपसर्पश्चरः स्पशः ॥ ६४ ॥  
वार्त्तायनिः प्रवृत्तिश्च चरश्चारोऽपि वार्त्तिकः ।  
प्रतिष्कशोवसर्पः स्यात् प्रविकाशोऽप्यमी त्रिषु ॥ ६५ ॥  
सांवत्सरो ज्यौतिषिको दैवज्ञो देवलेखकः ।  
कार्त्तान्तिकश्च मौहूर्ती ज्ञानी प्रश्नार्थवाद्यपि ॥ ६६ ॥  
अथ स्यात्पुष्पशकटी दैवप्रश्न उपश्रुतिः ।  
तान्त्रिको ज्ञातसिद्धान्तः सत्री गृहपतिः समौ ॥ ६७ ॥  
लिपिङ्करो लिपिकरो मसिपण्यश्च लेखकः ।  
लिविङ्करो लिविकरो लेखकारक इत्ययम् ॥ ६८ ॥  
स्यादक्षराच्चणश्चञ्चुः किरिका मसिधानिका ।  
वर्णकूची च मेलान्धुः स्यान्मसीजलमित्यपि ॥ ६९ ॥  
मेलामसिर्द्वयोः पत्राञ्जनं स्याच्च मसी स्त्रियाम् ।  
स्त्रियां स्यात्कलमः पुंसि लेखनी चापि न स्त्रियाम् ॥ ७० ॥  
वर्णतूल्यथ लेखः स्याद्वर्णदूतार्थकोऽपि च ।  
स्यात्स्वस्तिमुखपर्यायो वाचः पर्यायहारकः ॥ ७१ ॥  
तस्यैव मुद्रणं मुद्रा स्त्रियां प्रत्ययकारिणी ।  
तेषां निबन्धनार्थं तु काचस्थानं च न द्वयोः ॥ ७२ ॥  
अपि स्यात्कलमस्थानपर्याया मसिधानिका ।  
उत्तमर्णाधमर्णादिव्यवहारार्थपत्रके ॥ ७३ ॥  
द्रव्याङ्गबन्धनं तत्स्यात्तेषां भेदा अनेकशः ।  
लिखिताक्षरविन्यासे लिपिर्लिविरुभे स्त्रियौ ॥ ७४ ॥  
लिपी लिवी च तुल्ये स्तो लिखनीयं तु लिखितम् ।  
लेखनीयं च लिखितं लिख्यं लेख्यममूनि च ॥ ७५ ॥  
त्रिषु द्रव्येऽथ लिखनं लेखनं लेख इत्यपि ।  
पुस्तकं त्रिषु पुस्तं स्त्री क्लीबे तु शरयन्त्रकम् ॥ ७६ ॥  
पुस्तकस्थापनस्थाने प्रोथवैदेशिकौ समौ ।  
स्यात्संदेशहरो दूतो दौत्यं भावे च कर्मणि ॥ ७७ ॥  
अध्वनीनोऽध्वगोऽध्वन्यः पान्थः पथिक इत्यपि ।  
यातुर्गन्तुरथो हारिः पथिकानां च संहतौ ॥ ७८ ॥  
स्वाम्यमात्यसुहृत्कोशराष्ट्रदुर्गबलानि च ।  
सप्तैवाङ्गान्यमूनि स्युरथ पौरास्तु पुंस्यमी ॥ ७९ ॥  
श्रेणिः स्त्रियां च प्रकृतिर्द्वे इमे चाथ षड्गुणाः ।  
सन्धिर्ना विग्रहो यानमासनं द्वैध आश्रयः ॥ ८० ॥  
अथ स्युः शक्तयस्तिस्रः प्रभावोत्साहमन्त्रजाः ।  
क्षयः स्थानं च वृद्धिश्च त्रिवर्गो नीतिवेदिनाम् ॥ ८१ ॥  
स प्रतापः प्रभावश्च यत्तेजः कोशदण्डजम् ।  
सामदाने भेददण्डावित्युपायचतुष्टयम् ॥ ८२ ॥  
दमः पुंस्यस्त्रियां दण्डस्तद्वत्साहसमस्त्रियाम् ।  
साम सान्त्वमुभे क्लीबे लञ्चाकौशलिके स्त्रियाम् ॥ ८३ ॥  
पुंस्युत्कोच उपाचारोदाहार आमिषं द्वयोः ।  
ग्राह्यं प्रदानमयनमुपादानं च ढौकनम् ॥ ८४ ॥  
उपायनमुपग्राह्यं प्राभृतं च प्रदेशनम् ।  
उपदा स्त्र्युपहारे ना यौतकादेस्तु देयके ॥ ८५ ॥  
दायो ना हरणं क्लीबे पुंसि भेदोपजापकौ ।  
त्रिवर्गेण भिया वापि परीक्षा सोपधा स्त्रियाम् ॥ ८६ ॥  
मायोपेक्षेन्द्रजालानि क्षुद्रा भेदा अमी त्रयः ।  
तत्र चास्त्र्यषडक्षीणं यत्तृतीयाद्यगोचरम् ॥ ८७ ॥  
विकाशोऽपि च वीकाशोऽवकाशश्च प्रकाशवत् ।  
विविक्तविजनच्छन्ननिःशलाकाप्रकाशकाः ॥ ८८ ॥  
त्रिष्वस्त्र्युपह्वरं क्लीबे रहस्यं च जनान्तिकम् ।  
एकान्तं केवलं छन्नमुपांशुरहसी उभे ॥ ८९ ॥  
क्लीबाव्ययेथ मन्त्रः स्याद्रहस्यालोचने पुनः ।  
स्याद्विश्वासस्तु विश्वम्भोऽभ्रेषोऽभ्रंशो यथोचितात् ॥ ९० ॥  
कल्पादेशनवान्याया देशरूपं समञ्जसम् ।  
युक्तमौपयिकं न्याय्यमभिरूपं च साम्प्रतम् ॥ ९१ ॥  
उचितं भजमानं च प्राप्तं चाथ समर्थनम् ।  
संप्रधारणानुवादो निर्देशोपि निदेशकः ॥ ९२ ॥  
आदेशोप्यथ वै शास्तिः शास्ती स्यातां स्त्रियाविमे ।  
आज्ञा शिष्टिः स्त्रियौ क्लीबे शासनं चावधारणा ॥ ९३ ॥  
संस्था स्थितिश्च मर्यादा सीमा मन्तुस्तु पुंस्ययम् ।  
अपराधोप्यलीको स्त्री स्यात् क्लीबे विप्रियागसी ॥ ९४ ॥  
शत्रुर्जिगीषोः पुरतः स्वदेशानन्तरो नृपः ।  
तस्याप्यनन्तरो मित्रमुदासीनस्ततः परः ॥ ९५ ॥  
पार्ष्णिर्ग्राहः पृष्ठवासी तस्याक्रन्दो निरन्तरः ।  
ततः परस्तादासारोऽवनतोस्यापि पृष्ठगः ॥ ९६ ॥  
अरेश्च विजिगीषोश्च मध्यमो भूम्यनन्तरः ।  
सपञ्चमस्तकः षष्ठ उदासीनस्ततः पृथक् ॥ ९७ ॥  
विजिगीषुः सप्तमः स्यात्पञ्चत्वस्तादयो मताः ।  
अरिर्मित्रमरेर्मित्रं मित्रमित्रमतः परम् ॥ ९८ ॥  
तथारिमित्रमित्रं च विजिगीषोः पुरस्सराः ।  
उशना मण्डलमिदं प्राह द्वादशराजकम् ॥ ९९ ॥  
विजिगीषुररिर्मित्रं पार्ष्णिर्ग्राहश्च मध्यमः ।  
उदासीनात्पुलोमेन्द्रो षट्कं मण्डलमूचतुः ॥ १०० ॥  
चत्वारः पार्थिवा मौलास्तिर्यक् पश्चात्पुरः स्थिताः ।  
मूलप्रकृतयः शत्रुमित्रे सहजकृत्रिमे ॥ १०१ ॥  
सहजं स्वकुलोत्पन्नं कृत्रिमं कार्ययोगतः ।  
मयास्योपकृतं पूर्वमयं चोपकरिष्यति ॥ १०२ ॥  
इति यः क्रियते सन्धिः प्रतीकारः पुमानयम् ।  
द्विपाद्यो द्विगुणो दण्डो भागधेयोऽस्त्रियां वलिः ॥ १०३ ॥  
कारः करो नाथोद्दानं बन्धनं शुल्कमस्त्रियाम् ।  
घट्टादिदेये द्रव्ये स्यादथापि द्विविधं भयम् ॥ १०४ ॥  
अदृष्टं तोयवह्न्यादि दृष्टं स्वपरचक्रजम् ।  
महीभुजामहिभयं स्वचक्रप्रभवं भयम् ॥ १०५ ॥  
सहायाः साधनोपाया विभायो देशकालयोः ।  
विपत्तेश्च प्रतीकार एष पञ्चाङ्गको नयः ॥ १०६ ॥  
कृषिर्वणिक्पथो दुर्गं सेतुः कुञ्जरबन्धरनम् ।  
खन्याकरबलादानं शून्यानां च निवेशनम् ॥ १०७ ॥  
अष्टवर्गो नृपस्यायमस्यैवापचयः क्षयः ।  
वृद्धिस्तु वर्द्धनं चैवं साम्यं स्यात्सोप्यं त्रिकः ॥ १०८ ॥  
उदयश्च त्रिवर्गश्च शान्ति स्त्री स्याद्दमो नरि ।  
मन्त्री पुरोधाः सेनानीर्द्वास्थोन्तर्वेशिकस्तथा ॥ १०९ ॥  
युवराजः प्रशास्ता च समाहर्त्तोपदेशकः ।  
कर्मान्तिकः सन्निधाता रूपाद्यधिकृतस्तथा ॥ ११० ॥  
मन्त्रपारिषदः पौरव्यावहारिकनायकौ ।  
आटविको दुर्गपालो दण्डेश इति षट् त्रिकाः ॥ १११ ॥  
तीर्थानि शत्रुपक्षे स्युर्येषु चारः प्रयुज्यते ।  
समाहर्तृप्रशास्तारौ नायकं चापवर्त्त्य तु ॥ ११२ ॥  
महिषी मुख्यमन्त्री च वैद्यश्चेते पठन्ति ये ।  
तेषामिमे त्रयं स्वीयाश्चाराणां स्युरगोचराः ॥ ११३ ॥  
अतः स्वपक्षे तीर्थानि भवन्ति दश पञ्च च ।  
चरन्ति पुरुषाः शत्रुपक्षे चेति चरास्त्रयः ॥ ११४ ॥  
प्राज्ञा दर्शननास्तिक्यप्रमादालसताक्रुधः ।  
असत्यं दीर्घसूत्रत्वमेकेन बहुभिः सह ॥ ११५ ॥  
प्रकाशे च त्रयो मन्त्रा मन्त्रितत्याग एव च ।  
अघसंग इति ज्ञेयो दोषा द्वादश भूपतेः ॥ ११६ ॥  
कामक्रोधौ लोभहर्षौ मानश्चापि मदः पुनः ।  
अन्तर्गतोऽरिषड्वर्गः प्राणस्य क्षुत्तृषे पुनः ॥ ११७ ॥  
शोकमोहौ तु मनसो जरामृत्यू च वर्ष्मणः ।  
षडूर्मयोतिवृष्टिः स्यादवृष्टिः शलभाः शुकाः ॥ ११८ ॥  
आखुस्वपरचक्राणि सप्तैता ईतयः पुमान् ।  
भृत्यैर्मित्रैश्च मन्त्रैश्च बलं त्रिविधमुच्यते ॥ ११९ ॥  
हस्त्यश्वरथपादातं सेनाङ्गं स्याच्चतुष्टयम् ।  
षडङ्गं भारिकस्वाभ्यां वारदैशिकयोद्धृभिः ॥ १२० ॥  
सकर्मकारैरष्टाङ्गं प्रतप्तस्तु प्रतापवान् ।  
सौम्योधिगम्योऽथ शुचिरुपधातीतकः समौ ॥ १२१ ॥  
पौराद्यनुग्रहे युक्तो वृत्तिर्व्यावृत्तिरन्यतः ।  
पक्षे पक्षे तुलामानं भाण्डार्घप्रत्यवेक्षणम् ॥ १२२ ॥  
संमाननं च मान्यानां लब्धप्रशमनानि षट् ।  
प्रतिभोगप्रातिभोगौ शाकादेरुपढौकनम् ॥ १२३ ॥  
शूद्रकन्याकरो यः स्यात्स च गौरीवराढकम् ।  
राधाचक्रं तु तद्यन्त्रे चले यन्मील्यलोचनम् ॥ १२४ ॥  
प्रतिबिम्बेक्षणवशादूर्ध्वं वेध्यमधोमुखम् ।  
तद्वेधनादिकं कर्म वीर्यशुल्कमिति स्मृतम् ॥ १२५ ॥  
अधिकारः प्रक्रिया स्त्री द्वयोश्चमरचामरे ।  
लोमगुच्छः पुमान् क्लीबे चारतूलमथ त्रिषु ॥ १२६ ॥  
छत्रं तु नृपचिह्नार्थं राजशृङ्गार्थकं च षण् ।  
हैमदण्डं चातपत्रमुत्कूटं चोष्णवारणम् ॥ १२७ ॥  
चक्रपर्यायतोङ्गार्थं भृङ्गालुः कनकालुका ।  
निवेशः शिविरं क्लीबं सज्जनं तूपरक्षणे ॥ १२८ ॥  
रथो गजोऽश्वः पादातः सेनाङ्गं स्याच्चतुर्विधम् ।  
युद्धार्थे चक्रवद्याने शाताङ्गः स्यन्दनो रथः ॥ १२९ ॥  
वङ्कुरो मूलविभुजो यह्वोप्यस्त्री विमानकः ।  
सक्रीडार्थः पुष्यरथो देवार्थस्तु मरुद्रथः ॥ १३० ॥  
योग्या स्त्रियां वैनयिकोऽध्वरथः पारियानिकः ।  
कर्णीरथः प्रवहणं डयनं हयनं समे ॥ १३१ ॥  
शकटोऽस्त्रीत्वनः क्लीबे शकटिः शकटी स्त्रियौ ।  
त्रिषु काम्बलवास्त्राद्यास्तैस्तैः परिवृते रथे ॥ १३२ ॥  
सपाण्डुकलीयो यः संवीतः पाण्डुकम्बलैः ।  
स तु ज्ञेयश्च वैय्याघ्रो यो वृतो व्याघ्रचर्मणा ॥ १३३ ॥  
एवं द्वीप्यादिचर्मादिसंवीते द्वैप इत्यपि ।  
रथार्थात्पादपर्यायमङ्गपर्यायमस्त्रियाम् ॥ १३४ ॥  
चक्रं पुमानरिर्द्धारानेमी स्त्री नेमिरित्यपि ।  
प्रधिरस्त्री द्वयोराणिः स्त्रियामाणीति चाप्यणी ॥ १३५ ॥  
रथाग्रकीलकेनाभिर्नाभी चक्रस्य पिण्डिका ।  
स्त्रियामथो ना कुवरः कूवरो ना युगन्धरः ॥ १३६ ॥  
अस्त्रियामप्यथ युगमस्त्री यानमुखं पुनः ।  
ईशान्तबन्धनं चापि धूर्द्धूर्वी च स्त्रियावुभे ॥ १३७ ॥  
युगान्तकीले शम्या स्त्री तत्स्थाने गर्त्तमद्वयोः ।  
अनुकर्षो दार्वधस्थमासङ्गस्तु युगान्तरम् ॥ १३८ ॥  
रथगुप्तिर्वरूथाऽस्त्री स्यू रथाङ्गा न्युपस्कराः ।  
नियन्ता प्राजिता यन्ता सूतः सव्येष्ठृसारथी ॥ १३९ ॥  
दक्षिणेस्थप्रचेतारौ क्षत्ता रथकुटुम्बिकः ।  
रथिनः स्यन्दनारोहा रथिका रथिरा अपि ॥ १४० ॥  
रथव्रजे स्त्रियां रथ्या रथकट्याप्यथ स्त्रियाम् ।  
द्वयोः प्रेङ्खा तु दोला स्त्री यानं वा पुंसि न स्त्रियाम् ॥ १४१ ॥  
विमानेऽथ वराङ्गः स्याद्वारणो मृग इत्यपि ।  
हस्ती दन्तावलो दन्ती सिन्धुरो दीर्घमारुतः ॥ १४२ ॥  
मातङ्गो राजिलः पीलुर्जलकान्तो महामृगः ।  
मतङ्गः सामजः कुम्भी कुञ्जरोऽनेकपो द्विपः ॥ १४३ ॥  
निर्लूनः करटी नाग इभः स्तम्बेरमो गजः ।  
करी मतङ्गजः पद्मी शूर्पकर्णो लतारतः ॥ १४४ ॥  
पिण्डपादः पुष्करी स्याच्छुण्डारी कज इत्यपि ।  
विलोमरसनार्थः स्याद्द्वेर्दन्तार्थविषाणकः ॥ १४५ ॥  
द्वयोः करेणुर्वेतण्डः पेचकी पुष्करी जटी ।  
जलाकाङ्क्षो महाकायोऽप्रस्वेदः सूचिकाधरः ॥ १४६ ॥  
शुण्डालः पिचिलश्चापि ध्वजोऽस्त्री चासुरः कपिः ।  
गम्भीरवेदी च करी करिणी धेनुका वशा ॥ १४७ ॥  
करेणुश्च करेणूश्च रेणुका च करेणुका ।  
कणेरुश्च गणेरुश्च स्त्रियामथ च तद्भिदः ॥ १४८ ॥  
पञ्चवर्षो गजो बालः पोतस्तु दशवार्षिकः ।  
विक्को दिक्कोपि विंशाब्दस्त्रिंशाब्दः कलभोऽस्त्रियाम् ॥ १४९ ॥  
षष्टिवर्षो युवार्थः स्याच्छुण्डारोऽपि मतः स च ।  
स्यादशीतेस्तु वृद्धोऽथ यद्गन्धाघ्राणयोऽपरे ॥ १५० ॥  
न तिष्ठन्ति गजाः सस्याद्गन्धहस्ती ततः पुनः ।  
चतुर्विधा गजा भद्रो मन्द्रो मिश्रो मृगोऽपि च ॥ १५१ ॥  
एषामाकरजा भेदा विज्ञेया बहवो बुधैः ।  
गङ्गासागरहिमाद्रिप्रयागाणां च मध्यतः ॥ १५२ ॥  
च्यवनं (स्यात्) मध्यमं तल्लोहिताब्धेश्च पश्चिमे ।  
त्रिपुर्यां कोसलादौ च चेदिका रूषकं वरम् ॥ १५३ ॥  
श्रीक्षेत्रं गौडबङ्गालमाङ्गिरेयं तु मध्यमम् ।  
विन्ध्याद्रिवेङ्कटाद्रेश्च कलिङ्गद्रविडावपि ॥ १५४ ॥  
वनं कालीयकं नाम समुद्रावधिमध्यमम् ।  
श्रीशैले देवशैले च मलये पर्वते वनम् ॥ १५५ ॥  
दाशार्णकं वनं तत्स्याद्वरं सह्याद्रिमूलतः ।  
भृगुकच्छावधि वनमपरान्तं च मध्यमम् ॥ १५६ ॥  
द्वारवत्यां च सौराष्ट्रे कलिङ्गवनमुत्तमम् ।  
कालंजरे कुरुक्षेत्रे सिन्धुसागरसंगमे ॥ १५७ ॥  
वनं पाञ्चनदं नाम मध्यमं परिकीर्तितम् ।  
कालेप्यजातदन्तो यः स्वल्पाङ्गः स च मत्कुणः ॥ १५८ ॥  
यूथपर्यायनाथार्थः प्रभिन्ने मत्तगर्जितौ ।  
मदोत्कटो मदकलः समावुद्वान्तविर्मदौ ॥ १५९ ॥  
कल्पितः सज्जितस्तिर्यग्घाती परिणतश्च सः ।  
व्यालोत्रऽ?दुष्टे गम्भीरवेदी त्वमताङ्कुशः ॥ १६० ॥  
दण्डाराराललुषभा यत्रारोहति पार्थिवः ।  
राजवाह्यस्तूपवाह्यः सान्नाह्यः समरोचितः ॥ १६१ ॥  
ईषार्थदन्तपर्याय उग्रपर्यायदन्तके ।  
स्त्रियां समूहे घटना घटा यूथं नपुंसकम् ॥ १६२ ॥  
मदो दानं प्रवृत्तिश्च वमथुः करसीकरः ।  
करिनासा तु हस्तार्थः शुण्डा शुण्डार इत्ययम् ॥ १६३ ॥  
अस्याग्रं पुष्करं क्लीबेऽङ्गुलं स्यात्तस्य कर्णिका ।  
विषाणावस्त्रियां पुंसि दन्तौ ना स्कन्ध आसनम् ॥ १६४ ॥  
कर्णमूलं चूडिका स्यादीषीका त्वक्षिकूटकम् ।  
अपाङ्गदेशो निर्याणं गण्डस्तु करठः कठः ॥ १६५ ॥  
कटकोप्यथ कुम्भ्यक्षिकूटे स्यादिषीकेषिका ।  
अवग्रहो ललाट स्याद्विदुः पुंस्युभयान्तरम् ॥ १६६ ॥  
कुम्भौ तु शिरसः पिण्डौ तयोर्मध्ये पिचुः पुमान् ।  
घातकुम्भस्तयोः सन्धिरारक्षस्तु ततोऽप्यधः ॥ १६७ ॥  
वाहित्थं तदधोदेशः प्रतिमानमथास्त्रियाम् ।  
गात्रं तु करिणः पूर्वजङ्घाद्यवयवे न ना ॥ १६८ ॥  
अपरावरे तु पश्चाज्जङ्घाद्यवयवे न ना ।  
आरालं पुच्छमूलस्योपान्ते स्यात्पेचकः पुमान् ॥ १६९ ॥  
पार्श्वतः पक्षभागः स्यात्पद्मार्थं बिन्दुजालकम् ।  
मदयोगविधानं तु ब्यस्तारमथ तल्पनम् ॥ १७० ॥  
पृष्ठवंशस्य यन्मांसं स्यादथो दन्तमांसके ।  
क्लीबे प्रवेष्टकं तत्स्यादथ तद्बन्धनेऽपि च ॥ १७१ ॥  
अन्दुकः पुंसि निगडो न स्त्रियां शृङ्खलं त्रिषु ।  
पादपाशश्च हिञ्जीरो न स्त्रियां गजबन्धभूः ॥ १७२ ॥  
वारिर्वारी च प्राची च प्रारब्धिश्च स्त्रियामिमाः ।  
गात्रबन्धे तु त्रिपदी चैकस्मिन्नपरेऽपि च ॥ १७३ ॥  
तोत्रं वेण्डकमालानं निर्वाणं वैणुकं पुनः ।  
नालिकाकर्णवेधिन्यामथ स्यादङ्कुशोऽस्त्रियाम् ॥ १७४ ॥  
द्वयोः प्सृणिः शृणिरपि स्त्रियां स्यातां सृणी शृणी ।  
अस्त्र्यष्ठत्वं कुशाग्रं घातमङ्कुशवारणम् ॥ १७५ ॥  
निषादिनां पादकर्म यातं वीतं नपुंसकम् ।  
कक्ष्या दूष्या वरत्रा स्यादूषा चूष्या कुथस्त्रिषु ॥ १७६ ॥  
प्रवेणिः स्त्री प्रवेणी च परिस्तोमः पुमानयम् ।  
वर्णः षणास्तरणं स्यात् कण्ठबन्धः कलापकः ॥ १७७ ॥  
पित्तज्वरः पाकलोस्य कूटपूर्वस्त्रिदोषजः ।  
नासापूर्वस्थूलहस्तं दन्तमूले करीरिका ॥ १७८ ॥  
शङ्खः कूटो दन्तमध्यं प्रोहश्चरणपर्वणि ।  
अपस्कारः प्रजङ्घाग्रे नाली नात्रापरे न ना ॥ १७९ ॥  
अष्ठीवतोरधिष्ठाने सन्दानं पुंनपुंसकम् ।  
विधानं गजभक्ष्ये स्यात् क्लीबे चैव विधा स्त्रियाम् ॥ १८० ॥  
मेण्ठो मेठो निषादी स्यात् सादिः सादी निषाद्यपि ।  
दृश्यते पाण्डुरो यस्तु केशे रोम्णि च बालधौ ॥ १८१ ॥  
कर्णे च नेत्रयोश्चैव स स्यादैरावतान्वयः ।  
अध्वक्षमः सारसदृक् क्षमी बुद्धिविशारदः ॥ १८२ ॥  
अजरोमा स्थूलशीर्षः पुण्डरीकान्वयो गजः ।  
स्तब्धकर्णः सुदेशश्च कृष्णवर्णः कृशोदरः ॥ १८३ ॥  
स्थूलविन्दुर्धुनुर्वंशः पुष्पदन्तान्वयो गजः ।  
अग्निवर्णः सुवर्णाक्षो वेगवाञ्जललम्पटः ॥ १८४ ॥  
आयतो विस्तृतोत्यर्थं वामनान्वयजः करी ।  
प्रचण्डकुसुमच्छायः कपोतनयनः क्षमः ॥ १८५ ॥  
मेधावी तनुरोमा च सुप्रतीकान्वयोद्भवः ।  
स्निग्धवालधिदन्तो यः श्वेतविन्दुकरान्वितः ॥ १८६ ॥  
पेचकेल्पः स्थूलकलः सार्वभौमाआन्वयो गजः ।  
रौद्रो लघुशिरा ह्रस्वश्वेतविन्दुसमन्वितः ॥ १८७ ॥  
पाटलापुष्पनयनः स भवेदञ्जनान्वयः ।  
कुम्भस्थूलतनुः स्निग्धलोललोहितलोचनः ॥ १८८ ॥  
कृष्णो विस्तीर्णहस्ताग्रः कुञ्जरः कुमुदान्वयः ।  
घोटोश्वस्तुरगो वीती किण्वी क्रान्तस्तुरङ्गमः ॥ १८९ ॥  
वाजी वाहस्तुरङ्गोर्वा गन्धर्वः सैन्धवो हयः ।  
प्रकीर्णः क्रमणः प्रोथी कुरटः सिंहविक्रमः ॥ १९० ॥  
स्यान्मुद्गमाषपर्यायाशनर्थश्चमरी च वाट् ।  
श्र्यर्थात्पुत्रार्थकः पीतिः केसरी हंस इत्यपि ॥ १९१ ॥  
मरुद्रथो वासुदेवस्तार्क्ष्यो वातायनो हरिः ।  
शालिहोत्रश्चैकशफो दधिक्रा एतशोप्यरुट् ॥ १९२ ॥  
व्रध्नः पतङ्गो हेषी स्यात्सुपर्णः श्येन इत्यपि ।  
वीतिः सप्तिर्दधिक्रावा वातस्कन्धार्थ इत्यपि ॥ १९३ ॥  
स्थौर्यः पैद्वोऽव्यथिश्चापि त्रिविधाः स्युरमी पुनः ।  
श्रेष्ठमध्याधमाः सर्वे देशदेशसमुद्भवाः ॥ १९४ ॥  
अब्धिवाहीककम्बोजपारसीकवनायुजाः ।  
सौराष्ट्रकोङ्कणोद्भूता आजानेयास्त उत्तमाः ॥ १९५ ॥  
तुरस्कारट्टकीरोरटक्कसिन्धुस्थलोद्भवाः ।  
मध्यमाः प्राद्गक्षिणदिक्सम्भवाः शाम्भला अपि ॥ १९६ ॥  
सारस्वता अर्जलाश्च तङ्गणा अधमा अमी ।  
वर्णैः शुक्लादिभिर्वर्णा ब्राह्मणाद्या यथाक्रमम् ॥ १९७ ॥  
मिश्रैर्मिश्रा विनीतस्तु साधुवाही जवाधिके ।  
जवनोथाश्वमेधीये ययुर्यायावरोऽपि च ॥ १९८ ॥  
किशोरोऽल्पवयस्कोऽश्वो रथ्यो वोढा रथस्य यः ।  
पृष्ठ्यः स्थूरी प्रसूरेषां वाम्यश्वा वडवार्वती ॥ १९९ ॥  
गणो तु वाडवं तासां दुर्विनीतस्तु सूकलः ।  
कश्यः कशार्हो हृद्वक्रावर्त्ती श्रीवृक्षकी हयः ॥ २०० ॥  
पञ्चभद्रस्तु हृत्पृष्ठमुखपार्श्वेषु पुष्पितः ।  
पुच्छोरःखुरपुच्छास्यैः सितैः स्यादष्टमङ्गलः ॥ २०१ ॥  
सिते तु कर्ककेकाहौ खांगाहः श्वेतपिङ्गले ।  
पीयूषवर्णः सेराहः पीते तु हरिमो हयः ॥ २०२ ॥  
कृष्णवर्णस्तु खुङ्गाहः कियाहो लिहितो हयः ।  
आनीलो नीलकेपि स्यान्निर्यूहः कपिलो हयः ॥ २०३ ॥  
वोल्लारश्चायमेव स्यात्पाण्डुकेशरवालधिः ।  
उराहस्तु मनाक्पाण्डुः कृष्णवर्णो भवेद्यदि ॥ २०४ ॥  
सुरूहको गर्दभाभोवोरुखानस्तु पाटलः ।  
कुलाहस्तु मनाक्पीतः कृष्णः स्याद्यदि जानुनि ॥ २०५ ॥  
उकनाहः पीतरक्तच्छायः स एव तु क्वचित् ।  
कृष्णरक्तच्छविः प्रोक्तः शोणः कोकनदच्छविः ॥ २०६ ॥  
हरितः पीतहरितच्छायः स्यात्स च हालकः ।  
पुंगलः सितकाचाभो हलाहश्चित्रितो हयः ॥ २०७ ॥  
प्रोथोऽस्त्री नासिकाश्वस्य कश्यं मध्यमथापि च ।  
शफोऽस्त्रियां खुरः पुंसि पुटो विङ्खोथ वालधिः ॥ २०८ ॥  
अस्त्री पुच्छस्तु लाङ्गूलं क्लीबे लाङ्गुलमित्यपि ।  
स्त्रियां क्लीबे च लङ्गूलं पुच्छमस्त्री लजः पुमान् ॥ २०९ ॥  
स्यात्पिच्छोपि च तत्रैव वालहस्तर्थकः पुमान् ।  
ललाम च ललामं च लूमवालस्ततः पुनः ॥ २१० ॥  
अपावृत्तपरावृत्तलुठितानि च वेल्लिते ।  
न द्वयोरश्ववृन्दे स्यादाश्वमाश्वीयमित्यपि ॥ २११ ॥  
निगालस्तु गलोद्देशे हेषा ह्रेषाश्वनिःस्वने ।  
त्रिष्वाश्वीयं यदश्वेन दिनेनैकेन गम्यते ॥ २१२ ॥  
ऊर्ध्वस्थितिस्त्रियामस्य स्यात्पुला च पुलायिता ।  
प्रक्षरः प्रखरोपि स्यात्संनाहोपजनं परः ॥ २१३ ॥  
खलिनोस्त्री खलीनोपि कवियं षण् कविः कवी ।  
पञ्चाङ्गी कर्षणी चापि मुखपर्याययन्त्रणा ॥ २१४ ॥  
नेत्रपट्टे मक्षिकात्रं कवराक्षमथापि च ।  
भूषणे मुखपट्टः स्यात्तलिका तलसारणम् ॥ २१५ ॥  
दामाजनं पादपाशश्चर्मदण्डे कशा स्त्रियाम् ।  
पल्याणमपि पर्याणं बन्धे कक्ष्यास्य कक्षया ॥ २१६ ॥  
पदस्थाने पादिके पादाधारावथापि च ।  
पुच्छाटिका पुच्छबन्धे खुरत्राणं खुरोपरि ॥ २१७ ॥  
बन्धने स्यात् खुराधस्ताल्लौहे त्राणे तु नालकः ।  
तलत्रं स्याद्द्वयोरश्मिः क्लीबे प्रवपणं स्त्रियाम् ॥ २१८ ॥  
कुशावक्षेपणी वल्गा क्लीबे धोरितवल्गिते ।  
स्त्रियां प्लुतिरिमे क्लीबे तेजितोत्तरिते पुनः ॥ २१९ ॥  
गतयः पञ्च धाराः स्युस्तुरगाणां क्रमादिमाः ।  
तत्र धौरितकं धौर्यं धोरणं धोरितं च यत् ॥ २२० ॥  
बभ्रुके शिखिकं क्रोडगतिवद्वल्गिते पुनः ।  
अग्रच्छायसमुल्लासात् कुञ्चिताग्रं नतत्रिकम् ॥ २२१ ॥  
प्लुतिस्तु लङ्घनं पक्षिमृगगत्यनुहारकम् ।  
उत्तेजितं रेचितं स्यान्मध्यवेगेन या गतिः ॥ २२२ ॥  
उत्तेरितमुपकण्ठमास्कन्दितकमित्यपि ।  
उत्प्लुत्योत्प्लुत्य गमनं क्रोधादिवाखिलैः पदैः ॥ २२३ ॥  
अस्त्रियां वाहनं पत्रं यानं युग्मं च धोरणम् ।  
परंपरावाहनं यत्तद्वैनीतकमस्त्रियाम् ॥ २२४ ॥  
अश्वारोहा अश्ववाहाः सादिनोऽथ निषङ्गिणः ।  
भटा योधाश्च योद्धारः सेनारक्षाश्च ते पुनः ॥ २२५ ॥  
सेनान्तः परिधिः पुंसि स्यादारभट इत्यपि ।  
ये सेनासमवेताः स्युः सैन्यास्ते सैनिका अपि ॥ २२६ ॥  
ये सहस्रेण बलिनः साहस्रास्ते सहस्रिणः ।  
अथ च स्यात्कञ्चुकोऽस्त्री कवचो जगरः पुमान् ॥ २२७ ॥  
वारवाणोऽपि च क्लीबे तनुत्रं वर्म दंशनम् ।  
सकञ्चुकैर्मध्यधार्ये क्लीबे सारसनं पुनः ॥ २२८ ॥  
शीर्षकं तु शिरस्त्राणं शीर्षण्यं च शिरस्त्रकम् ।  
नागोदरमुरस्त्राणं जङ्घात्राणं तु मत्कुणम् ॥ २२९ ॥  
नाहुलं च तदेव स्यान्नालिका चाङ्गरक्षिणी ।  
त्रिष्वितो ध्वजिनीपूर्वा आमुक्तः प्रतिमुक्तवत् ॥ २३० ॥  
संनद्धो वर्मितः सज्जो दंशितो व्यूढकङ्कटः ।  
अपिनद्धः पिनद्धश्च दंशितश्चाप्यमी त्रिषु ॥ २३१ ॥  
दंशिताद्याश्चापि सत्त्वेप्यथ स्याद्धर्मतागणे ।  
अपि कावचिकं चाथ पद्गपत्तिपदातयः ॥ २३२ ॥  
पदातिकः पदगमः पदगः पदिकोपि च ।  
पादातिगश्च पादातः पादातिकपदाजयौ ॥ २३३ ॥  
पादात्पदाजिपापिक्यः शररातिरतः पुनः ।  
पदाजिरथ पादातं पत्तिपर्यायसंहतिः ॥ २३४ ॥  
शस्त्राजीव आयुधिककाण्डपृष्ठायुधीयकाः ।  
काण्डपृष्ठसहाये तु प्रतिष्कशप्रतिष्कषौ ॥ २३५ ॥  
यो बहून्योधयेदेकः स महातिरथः पुनः ।  
दूरापाती दूरवेधी लघुहस्तार्थ इत्यपि ॥ २३६ ॥  
कृतहस्तः सुप्रयुक्तो विशिखः शीघ्रवेध्यपि ।  
कृतपुङ्खोथापराद्धपृषत्को लक्ष्यतश्च्युतः ॥ २३७ ॥  
धनुर्निषङ्गपर्यायमत्वर्थप्रत्ययी पुनः ।  
धनुर्धरोथ काण्डीरः काण्डवाञ्छक्तिहेतिकः ॥ २३८ ॥  
शाक्तीक एवं याष्टीकः पारश्वधिक इत्यपि ।  
नैस्त्रिंशकोऽसिहेतिः स्यात्प्रासिकः कौन्तिकोऽपि च ॥ २३९ ॥  
चर्मी फलकपाणिः स्यात् पताकी वैजयन्तिकः ।  
अनुप्लवः सहायश्च चतुराभिचरौ समौ ॥ २४० ॥  
अग्रेसरोग्रे भविता पुरोगो नायकोऽपि च ।  
पुरागमः पुरागामी स चैवाग्राग्रतः सरः ॥ २४१ ॥  
मन्थरो वेगगमनो जङ्घालस्त्वतिवेगिनि ।  
जाङ्घिको जङ्घाकरिकस्तरस्वी त्वरितो जवी ॥ २४२ ॥  
जवनः प्रजवो वेगी जङ्घिलो जाङ्घ इत्यपि ।  
अन्वत्यन्तंभृशंकाममेभ्यो गामी क्रमादयम् ॥ २४३ ॥  
अत्यन्तीनोऽनुकामीनः कामङ्गामीन इत्ययम् ।  
स्यादुरस्वानुरसिले जेयो जेतव्यमात्रके ॥ २४४ ॥  
जेतुं शक्यस्तु जय्यः स्याज्जेतुं शत्रुं प्रयाति यः ।  
अभ्यमित्रोभ्यमित्रीयोऽप्यभ्यमित्रीण इत्यपि ॥ २४५ ॥  
ऊर्जस्व्यूर्जस्वलोत्यन्तबलपर्यायवत्यपि ।  
विक्रान्तो जित्वरो जेता शूरो वीरश्च जिष्णुकः ॥ २४६ ॥  
संयुगे सर्वतः साधुः सांयुगीनः स्मृतश्च सः ।  
रथस्वामी तु रथिको रथिनो रथिरो रथी ॥ २४७ ॥  
अथ सेना तु पृतना वाहिनी वाहना चमूः ।  
वरूथिनी च ध्वजिनी बलं सैन्यं च गुल्मिनी ॥ २४८ ॥  
अस्त्रियां कटकं चक्रमनीकं च चमुस्त्रियाम् ।  
गलोर्गलः कुटः कोटः कोटो दुर्गश्च पुंस्यमी ॥ २४९ ॥  
पत्तिरेकरथैकेभा त्र्यश्वा स्यात्पञ्चपद्गमा ।  
इतः स्युस्त्रिगुणैरङ्कैर्यथोत्तरमनुक्रमात् ॥ २५० ॥  
क्लीबे सेनामुखं गुल्मोऽस्त्रियामपि गणः पुमान् ।  
वाहिनी पृतना चापि चमूः पुनरनीकिनी ॥ २५१ ॥  
अपीयं दशभिर्निघ्ना सेनार्थाक्षौहिणीति सा ।  
(१२७१२४९०) खनन्दजिनचन्द्राश्वगुणभूमिमिता रथाः ॥ २५२ ॥  
११७  
(४११२७४७०) गजाश्च खाश्ववेदाश्वरविचन्द्राब्धिभिः क्रमात् ।  
(८५६२४५०) सादिनः खशराब्ध्यक्षितर्केषु वसुषण्मिताः ॥ २५३ ॥  
पत्तयो यत्र सा प्रोक्ता महाक्षौहिणिका बुधैः ।  
व्यूहस्तु बलविन्यासो भेदा दण्डादयो युधि ॥ २५४ ॥  
प्रत्यासारो द्वयोः पार्ष्णिः सैन्यपृष्ठं प्रतिग्रहः ।  
प्रतिग्रहोऽपि पुंसि स्यात्पार्ष्णी प्रत्यासरोऽपि च ॥ २५५ ॥  
मुखे रथा हयाः पृष्ठे तत्पृष्ठे च पदातयः ।  
पार्श्वयोश्च गजाः कार्या व्यूहोऽयं परिकीर्तितः ॥ २५६ ॥  
सम्पत्तिः सम्पदा संपल्लक्ष्मीः श्रीर्विपदा विपत् ।  
विपत्तिरापद्दुःखार्था न द्वयोरायुधं पुनः ॥ २५७ ॥  
अस्त्रं शस्त्रं प्रहरणं हेतिर्वा नाथ तत्त्रिधा ।  
पाणियन्त्रादिना मुक्तं तच्च शक्तिशरादिकम् ॥ २५८ ॥  
अमुकं शस्त्रिकादि स्याद्यष्ट्याद्यन्तु द्वयात्मकम् ।  
अवलम्बः पुमान्दण्डो यष्टिश्च तरणिर्द्वयोः ॥ २५९ ॥  
मन्त्रप्रयोगजं शस्त्रमथ धन्व तु कार्मुकम् ।  
शरासनं च कोदण्डं सरासनममूनि षण् ॥ २६० ॥  
स्यादस्त्रियां धनुः षान्तं धनुः पुंसि धनूः स्त्रियाम् ।  
तृणता त्रिणता चापो न स्त्री गाण्डीवगाण्डिवौ ॥ २६१ ॥  
द्रुणासेष्वासगुणतः पुं क्लीबे स्त्र्यव्यधं पुनः ।  
प्रतिकायः पुमानस्याग्रगते कोटिरित्यपि ॥ २६२ ॥  
अटनी धनुषो मध्ये लस्तको ना गुणालयः ।  
मौर्वी ज्या सिञ्जिनी जीवा न ना गव्या गुणो द्वयोः ॥ २६३ ॥  
पतञ्जिका गुणा सिञ्जा क्लीबे वाणासनं गुणः ।  
गोधा स्त्रियां तलं क्लीबे सैव स्याद्बाहुपट्टिका ॥ २६४ ॥  
क्लीबे लक्षं शरव्यं स्याल्लक्ष्यं वेध्यमुपासनम् ।  
शराभ्यासः श्रमो योग्या खलूरी खुरलीति च ॥ २६५ ॥  
खलूरिका तु तद्भूभिरवष्टम्भश्च सौष्ठवम् ।  
युग्या गुणानिका ग्राह्या काण्डोऽस्त्री विशिखः पुमान् ॥ २६६ ॥  
सायकोऽजिग्मगो बाणः पृषत्कोपि शिलीमुखः ।  
कलम्बो मार्गणो रोपः पत्री स्यात्खग आशुगः ॥ २६७ ॥  
स्याद्गार्द्ध्रकङ्कयोः पत्रो वाजः प्रदर इत्यपि ।  
स्थूलदण्डो विपाटः स्यादर्थात्कण्टकार्थकः ॥ २६८ ॥  
विकर्षः पत्रवाहश्च चित्रपुङ्खः शरः खरुः ।  
सरः शरुर्मर्मभेदी वीरशङ्कुश्च लक्षहा ॥ २६९ ॥  
कदम्बसायकादम्बा वाजी च स्यादिषुर्द्वयोः ।  
प्रक्ष्वेडनो ना नाराचोप्यस्त्रं षण् सायकः पुमान् ॥ २७० ॥  
स्त्रियां भल्लिश्च मल्ली च भ्ल्लोऽपि स्यात्पुमानयम् ।  
सर्वलोहे लोहतालः प्रसरः काण्डगोचरः ॥ २७१ ॥  
निरस्तः प्रहिते वाणे तीरी विजुलसायके ।  
नालीका निलिकाक्षेप्याः कर्णिनो रुरुशीर्षकाः ॥ २७२ ॥  
स्त्रियां पुंसि विषाक्ते तु दिग्धो लिप्तोऽक्त इत्यपि ।  
हस्तावापो हस्तमुष्टिग्राह्यवाणगणो पुमान् ॥ २७३ ॥  
शरमुष्टिः पुच्छशीर्ष द्विफली पुंसि पुङ्खकः ।  
बाणमुक्तिर्व्यवच्छेदो दीप्तिर्वेगस्य तीव्रता ॥ २७४ ॥  
खुरप्रोपि क्षुरप्रः स्यादर्द्धेन्दुप्रमुखा भिदाः ।  
अप्यञ्जलिक इत्याद्या वाजः पक्षश्च पिच्छकः ॥ २७५ ॥  
प्रत्यालीढं तथालीढं विशाखं मण्डलं पुनः ।  
वैकृतं दर्दुरं चैव दश स्थानानि धन्विनाम् ॥ २७६ ॥  
शतघ्नी तु चतुस्ताला लोहकण्टकसंचिता ।  
अयःशङ्कुरसंछिन्ना शतघ्न्येव महाफला ॥ २७७ ॥  
भुशुण्डी स्याद्दारुमयी वृत्तायःकीलसंचिता ।  
अपि गोलासनं क्लीबे बद्धोल्का नालिका स्त्रियाम् ॥ २७८ ॥  
उत्सृष्टा गोलकाः पुंसि कणयो लोहयन्त्रके ।  
शरपर्यायाश्रयधिर्द्वयोः स्यादिषुधी स्त्रियाम् ॥ २७९ ॥  
तूणी तूणा च तूणीर उपासङ्गो निषङ्गकः ।  
चन्द्रहासस्त्वसिः पुंसि प्रवालः सायकोऽपि च ॥ २८० ॥  
रिष्टिरृष्टिर्द्वयोः खड्गः पुंसि कौक्षेयकोऽपि च ।  
भद्रासनो मण्डलाग्रः करवालः कृपाणकः ॥ २८१ ॥  
तरवारिर्द्वयोश्चापि निस्त्रिंशः करपालकः ।  
क्लीबे शस्त्रं विशसनो धर्मपालः प्रजाकरः ॥ २८२ ॥  
तीक्ष्णधारोधरो देवो व्यवहारो दुरासहः ।  
प्रसङ्गी रुद्रतनयः शस्त्रो विजय इत्यपि ॥ २८३ ॥  
शिवंकरो मनुज्येष्ठः कराली च विशाग्रजः ।  
गाढमुष्टिस्तीव्रमार्गः पुष्करी कोशवानपि ॥ २८४ ॥  
धाराधरो लोहसर्पो जयश्रीर्जगतोऽपि च ।  
धर्मप्रचारो धाराङ्गः स्याद्धाराविष इत्यपि ॥ २८५ ॥  
पञ्चाशताङ्गुलैर्मुख्यः पञ्चविंशतिको परः ।  
अनयोर्मध्यमानेन मध्यमः खड्ग उच्यते ॥ २८६ ॥  
अव्रणो योगरोपेतस्तिर्यग्भेदविवर्जितः ।  
व्रणयुक्तोऽपि निस्त्रिंशो बिल्वकुण्डलपञ्जरैः ॥ २८७ ॥  
वर्द्धमानध्वजच्छत्रस्वस्तिकैश्च व्रणैः शुभः ।  
मानहीनो विभिन्नश्च कुञ्चितो ध्वनिवर्जितः ॥ २८८ ॥  
नेत्रचित्तविरोधी च वर्जनीयो दुरासहः ।  
असिर्मरकतश्यामो योगरैः परिवर्जितः ॥ २८९ ॥  
बाणबाहुवनच्छेदी वाणो यः शार्ङ्गिणा धृतः ।  
कृपाणः शाद्वलश्यामस्तबकी दीर्घयोगरः ॥ २९० ॥  
अच्छेद्यो रोहिणीवाहः पौलस्त्येन धृतः पुरा ।  
कुटिलैर्योगरैर्युक्तो वरकेसरसंनिभैः ॥ २९१ ॥  
मत्कुणः करवालोऽयं लोहवर्णेन वर्ण्यते ।  
गोजिह्वापल्लवप्रख्यो योगरो यत्र दृश्यते ॥ २९२ ॥  
असिर्निरवहो नाम द्वषच्छेदकरः परः ।  
तरुणीकेशसंकाशः सूक्ष्मपाण्डुरयोगरः ॥ २९३ ॥  
सान्द्राङ्गः करवालोऽयं भद्रकालीकरस्थितः ।  
राजजम्बूफलश्यामो वक्रपाण्डुरयोगरः ॥ २९४ ॥  
स्निग्धच्छायवपुः खड्गो वङ्गिवालोऽभिधीयते ।  
असिः प्रत्यग्रजीमूतसकलश्यामलच्छविः ॥ २९५ ॥  
पाठीनत्वक्समाकारयोगरो य सुवालकः ।  
केकिचन्द्रकसङ्काशैर्योगरैर्निविडैः श्रितः ॥ २९६ ॥  
केवेल्लक इति ख्यातः खड्गः खड्गभृतां मतः ।  
तमालव्यालरोलम्बनिकुरम्बसमच्छविः ॥ २९७ ॥  
कौक्षेयकः स भीताक्षः पुरुषाकारयोगरः ।  
एरण्डबीजसंकाशयोगरस्तार पदृकः ॥ २९८ ॥  
रामारोमावलीश्यामो न नमेन्नामितोप्यसिः ।  
नववारिधरश्यामः पिङ्गाकुञ्चितयोगरः ॥ २९९ ॥  
खड्गः षडालको नाम विषवज्रभयापहः ।  
स्वर्णचूर्णनिभैः सूक्ष्मैर्योगरैः स्वर्णपञ्जरः ॥ ३०० ॥  
मुक्ताचूर्णसमाकारैः ख्यातस्तित्तिरवल्लरः ।  
योगरैः कज्जलप्रख्यैः खड्गः स्यात् कालवल्लरः ॥ ३०१ ॥  
वियच्छ्यामवपुःसारः स्वल्पपाण्डरयोगरः ।  
सरोजिनीदलच्छायः कोङ्किः खड्गोऽभिधीयते ॥ ३०२ ॥  
कदली शृङ्खली चापि यस्मिन्दृश्येत चान्तरा ।  
वर्णयोगरभेदेन नामान्येषां भवन्ति हि ॥ ३०३ ॥  
कटीतलो न्युब्जखड्ग एकधार इली स्त्रियाम् ।  
इलालिः करपालिः स्यादिलीलिरपि वा पुनः ॥ ३०४ ॥  
करवाल्यथ मुष्टी स्त्री द्वयोर्मुष्टिर्ग्रहस्थले ।  
त्सरुश्च पुंसि ग्राहोऽपि प्रत्याकारस्तु पुंसि च ॥ ३०५ ॥  
दन्तेन निर्मितस्तत्र दन्तपालिरसेस्तु यत् ।  
तिर्यग्भागद्वयं मुष्टावधोग्रान्तं नपुंसकम् ॥ ३०६ ॥  
भवेद्गृञ्जनकं तस्मादधस्ताद्धण्डिका स्त्रियाम् ।  
अत्रिका तदधस्तिर्यग्भागद्वितयमस्य तु ॥ ३०७ ॥  
मध्यभागस्ताडिका स्त्री शूकभागोग्रमप्यसेः ।  
योगरस्तु गुणोत्कर्षे खड्गाद्यश्चास्य कीर्त्तितः ॥ ३०८ ॥  
परिवारः परीवारः कोशः कोषो नपुंसकम् ।  
खड्गपर्यायसद्मार्थपिधानार्थकमित्यपि ॥ ३०९ ॥  
प्रत्यग्रकोशः स्याद्धातोः खड्गाग्राघातवारणे ।  
खड्गस्य कटिबन्धार्था वेधा स्त्री मेखलापटः ॥ ३१० ॥  
फलकोऽस्त्री फलं फाण्टं खेटं क्लीबे स्फुटं पुनः ।  
अद्भुतावरणे चर्मदके संग्राहकोस्य तु ॥ ३११ ॥  
मुष्टावथ कृपाणी तु षुरी शस्त्री क्षुरीति च ।  
स्यातामसेर्द्धेनुपुत्र्यौ सैव स्यात्कोशशायिका ॥ ३१२ ॥  
पत्रतो धेनुकाथ स्यात्पत्रपालस्तु सायता ।  
भिन्दिपाले सृगः पुंसि कुदृन्ती कुलमातृका ॥ ३१३ ॥  
अपि पत्रलता सा स्याद्दण्डोऽस्त्री लगुडः पुमान् ।  
यष्टिर्द्वयोः स्त्रियां यष्टी काण्डोऽप्यस्त्री ततः पुनः ॥ ३१४ ॥  
शक्ती स्त्रियां तथा शक्तिरमृतापि महाफला ।  
कासूःखुरोत्तमस्तु स्यात्पट्टिशः पटिसोऽपि च ॥ ३१५ ॥  
पालिरस्त्री कोटिरेता दीर्घान्ताः स्युः स्त्रियामिमाः ।  
कुलाग्रका तु चिरिका फलपत्राग्रके हुलम् ॥ ३१६ ॥  
वराहकर्णोन्वर्थः स्याद्दुःस्फोटस्तीक्ष्णधारकः ।  
आराकरो लोहदण्डश्चक्रं तु वलयाकृति ॥ ३१७ ॥  
क्लीबे सुसंचितमपि मुद्गरो द्रुघणो घनः ।  
द्रुघनोऽपि च कुन्ते तु प्रासः प्राशः शलोऽपि च ॥ ३१८ ॥  
शल्यमस्त्री पुंसि शङ्कुकस्तत्र दीर्घायुधं पुनः ।  
द्वयोः कुठारः परशुः पर्शुः परश्वधोऽपि च ॥ ३१९ ॥  
परस्वधश्च स्वधितिष्टङ्कोपि पर्श्वधः कुठः ।  
सर्वला शर्वलापि स्त्री सर्वली शर्वलीत्यपि ॥ ३२० ॥  
अस्त्रियां तोमरोथ स्यात्परिघः परिपालनः ।  
सर्वलोहमयं त्र्यग्रं त्रिशूलं तु त्रिशीर्षकम् ॥ ३२१ ॥  
धनुः खड्गो गदाचक्रवज्रखट्वाङ्गतोमराः ।  
यमदंष्ट्रा क्षुरीमूलं कर्तरी मुद्गरो हलम् ॥ ३२२ ॥  
पाशोङ्कुशो भिन्दिपालः कणपः पट्टिशस्ततः ।  
भुशुण्डी शङ्खमुसलस्तरुगोफणपत्रणाः ॥ ३२३ ॥  
दुःस्फोटमक्षिकाडाहडभसाः करपत्रकः ।  
हुलिः कुठारः परिघः कुन्तिः शक्तिश्च कर्तरी ॥ ३२४ ॥  
यष्टिः शस्त्राणि षट्त्रिंशदमून्यायोधजीविनाम् ।  
घाण्टिको घण्टिकः कोणः स्यादश्रोऽस्रश्च पुंस्यमी ॥ ३२५ ॥  
सर्वाभिसारः सर्वाभीसारोभी राजनात्परः ।  
स च स्यात्सर्वसंनाहोऽभिसारोभिसरोऽपि च ॥ ३२६ ॥  
दशम्यां यो विधिर्भूपे स च लोहाभिसारकः ।  
यत्सेनयाभिगमनमरौ तदभिषेणनम् ॥ ३२७ ॥  
यात्रा व्रज्याभिनिर्याणं प्रयाणं गमनः गमः ।  
प्रस्थानं च प्रसरणं ननासारः प्रचक्रकम् ॥ ३२८ ॥  
अभिक्रमे रणे यानमभीतस्य रिपुं प्रति ।  
अभ्यमित्र्योऽभ्यमित्रीयोऽभ्यमित्रीणेभ्यरिं व्रजन् ॥ ३२९ ॥  
स्यात्सुहृद्बलमासारः प्रचक्रं चलितं बलम् ।  
प्रसारस्तु प्रसरणं तृणकाष्ठादिहेतवे ॥ ३३० ॥  
वैतालिका बोधकराः प्रातर्गेयाः स्तुतिव्रताः ।  
आर्थिकाः सौखसुप्त्यर्था घाण्टिकाश्चाक्रिकाः समाः ॥ ३३१ ॥  
मागधा मगधास्ते स्युर्वन्दिनः स्तुतिपाठकाः ।  
वैतालिकाद्या नग्नाः स्युर्नग्नाचार्यस्तु हिण्डकः ॥ ३३२ ॥  
भोगावली वन्दिपाठो वसुकीटस्तु याचकः ।  
संसप्तकास्तु समये समरादनिवर्त्तिनः ॥ ३३३ ॥  
संशप्तका अथ रजः क्षोदः सान्ते उभे च षण् ।  
रेणुस्त्रिषु रजः क्लीबे धूलिर्धूली स्त्रियामुभे ॥ ३३४ ॥  
पुंसि पांशुश्च पांशुश्च वातकेतुः क्षितेः कणः ।  
अस्त्री तूस्तमपि क्षोदश्चूर्णः सर्वत्र चूर्णिते ॥ ३३५ ॥  
सम्भारः पिञ्जलस्तु स्यात्समुत्पिञ्जो भृशाकुले ।  
महासमरतूर्येऽस्त्री पटहाडम्बरौ समौ ॥ ३३६ ॥  
ध्वजोऽस्त्री केतनं चापि क्लीबे केतुः पुमान् स्त्रियाम् ।  
वैजयन्ती जयन्ती च पताका व्योममञ्जरी ॥ ३३७ ॥  
कन्दल्यपि स्यात्कदली ककुत्स्त्री ककुदोऽस्त्रियाम् ।  
विहिते पत्रवस्त्रादौ मीने चीनोऽस्त्रियामयम् ॥ ३३८ ॥  
एषां वस्त्रे कोणभेदात् पताकाध्वजकेतवः ।  
अस्योच्चूडावचूडाख्यावूर्ध्वाधोमुखकूर्चके ॥ ३३९ ॥  
अहं पूर्वमहं पूर्वमित्यहंपूर्विका स्त्रियाम् ।  
एवं चाहंप्रथमिका तथाहंश्रेष्ठिकापि च ॥ ३४० ॥  
दर्पादात्मनि या श्लाघा साहंपुरुषिका स्त्रियाम् ।  
परस्परं योहंकारः सोहमहमिका स्त्रियाम् ॥ ३४१ ॥  
दण्डैर्दण्डैर्यद्भटानां वृत्तं युद्धमनुत्तमम् ।  
दण्डादण्डि तदेवं स्यात्केशाकेशि नखानखि ॥ ३४२ ॥  
मुष्टिभिर्मुष्टिभिर्युद्धं यद्वृत्तं मुष्टीमुष्टि तत् ।  
शक्त्यृष्टिमुष्टियुक्तीनां गालिबाहूरुजानुनाम् ॥ ३४३ ॥  
उन्नेयमेवं क्रमशो वृत्ते भाविनि वारणे ।  
पराक्रमातिशायित्वहेतवे क्रियते भटैः ॥ ३४४ ॥  
पानं यत्तद्वीरपाणमोजः पुंसि सहोऽस्त्रियाम् ।  
सान्तमोजः सहः क्लीबे क्लीबे सुष्मं च शुष्म च ॥ ३४५ ॥  
मृधमास्कन्दनं संख्यं समीकं साम्परायिकम् ।  
जन्यं पुमान् सम्प्रहारो नदनुः कलहो रणः ॥ ३४६ ॥  
समाघातोभिसंपातः संस्कारो दुर्दरः कलिः ।  
अत्यामर्दश्च संमर्दो विमर्दः संयुगोऽस्त्रियाम् ॥ ३४७ ॥  
द्वयोराजिश्च समितिः संयद्राढिः समित्पुनः ।  
अस्त्रियां समरः चापि जन्यमाहरणं मृधम् ॥ ३४८ ॥  
द्वन्द्वमास्कन्दनं पुंसि संगरश्च समाह्वयः ।  
युदाहवश्च संघातः समुदायोऽपि विग्रहः ॥ ३४९ ॥  
प्रघातोभ्यागमश्चापि नन्दनुः संप्रहरकः ।  
समर्यो भर आक्रन्दः पृतनाज्यौ स्त्रियां पुनः ॥ ३५० ॥  
नियुद्धं बाहुयुद्धे स्यात्तस्य भेदा अमी मताः ।  
मिथः करग्रहो योद्ध्रोः प्रसृष्टा स्यात्स्त्रियामियम् ॥ ३५१ ॥  
द्विगुणीकृतदोर्मध्ये ग्रीवाकर्षोपि कण्टकः ।  
अवधूतं तु पादेन प्रेरणं यच्च वक्षसः ॥ ३५२ ॥  
शलाकयाङ्गुलीच्छिन्ना नखयष्टिर्हि सा मता ।  
पद्भ्यां पदोर्यद्धरणं पादबन्धः स उच्यते ॥ ३५३ ॥  
दोर्द्वयाकर्षणं कीलः प्रकोष्ठहननं तु यत् ।  
स वज्रपातोऽथ पुनस्तुमुलं संकुलं रणम् ॥ ३५४ ॥  
क्ष्वेडा स्त्री सिंहनादो ना क्ष्वेडितं पुंनपुंसकम् ।  
नासीरं त्वग्रयानं स्यादवमर्दस्तु पीडनम् ॥ ३५५ ॥  
उत्पिञ्जलः काहलश्च हल्लोलस्तत्र लोलता ।  
तत्राव्यक्तो रवो रोलो हलः कोलाहलः पुनः ॥ ३५६ ॥  
प्रविदारश्च संग्रामो विदारः प्रविदारणम् ।  
संस्फेटश्चापि संपानोऽनीकः संफेट इत्यपि ॥ ३५७ ॥  
संपरावः समुदयः संस्फोटः कलहोऽस्त्रियाम् ।  
स्त्रियामाजी च समितिः स्यात् क्लीबे सांपरायिकम् ॥ ३५८ ॥  
आयोधनं च प्रधनं युद्धं संयत् स्त्रियां नरि ।  
क्रन्दनं रोदनं रावो वृंहितं करिगर्जितम् ॥ ३५९ ॥  
विस्फारो धनुषः स्वाने विष्फारोऽपि निगद्यते ।  
प्रसभं तु बलात्कारे छलितं तु छलं च षण् ॥ ३६० ॥  
अजन्यमस्त्री चोत्पात उपसर्गोऽ‍थ कश्मलम् ।  
मूर्छा मोहोथ विजयोऽभ्यवस्कन्दनमित्यपि ॥ ३६१ ॥  
जयोभ्यासादनं च स्यादप्यथो वैरशोधनम् ।  
वैरशुद्धिः प्रतीकारः प्रतिकारस्ततः पुनः ॥ ३६२ ॥  
विसंप्रोद्भ्यो द्रवद्रावौ वैरनिर्यातनं च षण् ।  
स्त्री शृगाल्यपयानं षण् पलायनमपक्रमः ॥ ३६३ ॥  
पराजयो रणो भङ्गो हारिर्हारी स्त्रियामिमे ।  
कक्षास्पर्द्धा प्रतिस्पर्द्धा डम्बरे डिम्बविप्लवौ ॥ ३६४ ॥  
परापर्यभितो भूतो गतो भग्नः पलायितः ।  
पराजितेऽपि नष्टः स्याद् गृहीतदिक् तिरोहितः ॥ ३६५ ॥  
कांदिशीको भयत्रस्तोऽप्यथ भेलस्तु कातरः ।  
पलङ्कटश्च हरिणपर्यायहृदयार्थकः ॥ ३६६ ॥  
अधीरः कातरो भीरुर्भीलुश्चकित इत्यपि ।  
दरितश्चकिलो भीतस्त्रस्तस्त्रसित इत्यथ ॥ ३६७ ॥  
जिताहवो जितकाशी पराभूते पराजितः ।  
विजितो निर्जितश्चाथ प्रस्कन्नपतितौ त्रिषु ॥ ३६८ ॥  
कर्त्तप्रमाथ सन्तापनिवापच्छेदसंज्ञयाः ।  
कदव्यापादनिर्ग्रन्थनिस्तर्हविशसा अपि ॥ ३६९ ॥  
वर्द्धप्रमापप्रमथप्रवासप्रशमक्षणाः ।  
पुत्रश्च कल्पनिर्यातनिषूदप्रमथास्ततः ॥ ३७० ॥  
अपाहोद्वासनिर्वापा नमेभ्यः क्राथमारकौ ।  
हिंसानिशुम्भः संज्ञप्तिरालम्भः परिवर्जनम् ॥ ३७१ ॥  
विसारश्चापि विसरनिकारनिवहा अपि ।  
तद्वन्निस्तर्हनिर्वापविकारेभ्यो णमित्यपि ॥ ३७२ ॥  
वधोविनिभ्यां वापः स्याद्विसरः प्रतिघातनम् ।  
निवाहोऽपि स्त्रियां मारिः सर्वगो मरको स्त्रियाम् ॥ ३७३ ॥  
अपि स्यात्तद्वत्प्रलयो दिष्टान्तोऽप्यत्ययोऽपि च ।  
नाशः स्त्रियां पञ्चता स्यान्निधनं षण् द्वयोः पुनः ॥ ३७४ ॥  
बहुभिः प्रबले शत्रौ प्रमत्ते सति हिंसनम् ।  
धाटी तु धातकं डाकश्चौराणामभिसारके ॥ ३७५ ॥  
स्त्रियां लुण्ठा च लुण्ठिश्च लूषिर्लूषी च लुण्ठनम् ।  
भूमिपर्यायलाभार्थः सौप्तिकं रात्रिमारणम् ॥ ३७६ ॥  
विशरणं मारणं हिंसा दिष्टान्तः प्रलयो वधः ।  
स्यादाक्रन्दः पिञ्जरम्भौ प्रतिघः परिघः पुनः ॥ ३७७ ॥  
परिसमाविसंभ्योऽपि घातो घातस्ततः पुनः ।  
संग्रामभयदा भूमिर्वीराशंसनमित्यपि ॥ ३७८ ॥  
उत्क्रान्त्यवस्थो मठर उपधूपित इत्यपि ।  
म्रियमाणस्य यः श्वासः स हराहर उच्यते ॥ ३७९ ॥  
परासुप्राप्तपञ्चत्वपरेतप्रेतसंस्थिताः ।  
अपि प्रमीतस्त्रिष्वेते चित्यचैत्ये तु न द्वयोः ॥ ३८० ॥  
चितिः खाटिश्चिता चित्या स्त्रियां ना चूडकः कटः ।  
शिरोहीने कबन्धोऽस्त्री रण्डो देहे क्रियान्विते ॥ ३८१ ॥  
स्यात् श्मशानं पितृवनं वीरभूः करवीरकम् ।  
अन्तपर्यायशय्यार्थपर्यायं च शतानकम् ॥ ३८२ ॥  
रुद्रपर्याय आक्रीडे संस्क्रियासत्क्रिये समे ।  
शवपर्यायवेश्मार्थं दाहतः सरसोऽर्थकः ॥ ३८३ ॥  
स्त्रियां स्यादुपकार्याथ कुणपः क्षितिवर्द्धनः ।  
पञ्चावस्थः कटस्थालं शवोऽस्त्री प्रग्रहोऽपि च ॥ ३८४ ॥  
उपग्रहः करमरी ग्राहो वन्दी च बन्धने ।  
प्राणोऽसुरसवः प्राणाः पुंसि भूम्न्येकभाषणे ॥ ३८५ ॥  
पुरुषायुषकं यावदायुः स्याद्द्विगुणं ततः ।  
द्व्यायुषं त्रिगुणं तद्वत्त्र्यायुषं च तिरायुषम् ॥ ३८६ ॥  
जीवोऽसुधारणं चाथ क्लीबे द्वे आयुरायुषी ।  
पुंसि जीवितकालः स्याज्जीवातुर्जीवनौषधम् ॥ ३८७ ॥  
कल्पद्रौ केशवकृते फलिते नामभिः किल ।  
भूमिस्कन्धे क्षत्रकाण्डः पञ्चमः सिद्धिमागतः ॥ ३८८ ॥  
इति क्षत्रियप्रकाण्डः ।  
वैश्यादिप्रकाण्डः  
विशो भूमिस्पृशो वैश्या ऊरुपर्यायजार्थकाः ।  
अर्या उरव्या गोरक्षाकृषिवाणिज्यजीविनः ॥ १ ॥  
स्त्रियां कृषिः स्याद्वाणिज्या न ना सत्यानृतं पुनः ।  
तृष्णा धनपिशाची स्याद्वार उद्धारमस्त्रियाम् ॥ २ ॥  
ऋणं प्रमात्यं क्लीबेथ कुसीदं वृद्धिजीविका ।  
कुमुदो वाच्यलिङ्गः स्यात् कुमुदं च नपुंसकम् ॥ ३ ॥  
फलाम्लिकार्थप्रयोगे याच्ञाप्राप्तं तु याचितम् ।  
यत्प्राप्तं नित्यमादापमित्यकं तदितस्त्रिषु ॥ ४ ॥  
आवप्रादुत्तमर्णस्तु प्रयोक्ताथ ग्रहीतरि ।  
अधमर्णाः कुसीदी तु वृद्ध्याजीवश्च वार्द्धुषः ॥ ५ ॥  
कुसीदको वृद्धिपरः स्याद्द्वैगुणिक इत्यपि ।  
मूल्यं क्लीबेऽस्त्रियां वस्नः पुमानर्घं क्रयोऽपि च ॥ ६ ॥  
अवक्रयो भाटकोऽस्त्री द्रव्यवृद्धौ कला स्त्रियाम् ।  
मध्यस्थः प्राश्निकः साक्षी स्थेयोऽथो कूटसाक्षिकः ॥ ७ ॥  
मिथ्यापर्यायसाक्षी स्यादसूत्री सूत्रवर्जितः ।  
कर्षकः कार्षकः क्षेत्री कृषाणश्चापि कुर्षुकः ॥ ८ ॥  
कृषीवलः कुटुम्बी स्यद्धली कृषिक इत्यपि ।  
लोष्टमस्त्र्यस्त्रियां लेष्टुर्दलनी दलिरुभे स्त्रियौ ॥ ९ ॥  
महादलिश्च दलनिर्द्वे द्वयोर्दलनी स्त्रियाम् ।  
स्यात्प्रतोदः प्रवयणं प्राजनं तोत्रतोदने ॥ १० ॥  
भूदारणं खनित्रं स्यादवदारणमित्यपि ।  
कुद्दालोप्यथ रम्भस्तु दण्डो दरकरोऽपि च ॥ ११ ॥  
घासच्छेदी खुरप्रः स्यात्स्त्रियां दातिस्तु न द्वयोः ।  
दात्रं लवित्रं तन्मुष्टौ वण्ठो मत्यं समीकृतौ ॥ १२ ॥  
स्याद्योक्त्रं योत्रमाबन्धो हल्यं त्रिषु हलिः स्त्रियाम् ।  
अपि नित्या निरीपं च कालोऽस्त्री कूटकं कृषः ॥ १३ ॥  
कृषिको ना फलं क्लीबे न स्त्रियां हललाङ्गले ।  
सीरो हालश्च भूम्यर्थदारणोऽथ स्त्रियामिमे ॥ १४ ॥  
ईशेपे सीरदण्डो ना सीता शीतास्य पद्धतौ ।  
सीरपर्यायपद्यर्थानिरीशं कूटकं च षण् ॥ १५ ॥  
कुशी कोशी लोहफले तदाधारे तु चर्वढम् ।  
अस्त्री श्रेणिः खलो धान्यपीडने पशुसन्ततेः ॥ १६ ॥  
खलमध्यगते कीले मेढिर्मेथिरुभे स्त्रियौ ।  
अथ स्याद्द्विविधं धान्यं शूकशिम्बिसमुद्भवम् ॥ १७ ॥  
तत्र शूकेषु प्रथमे शालयः पुंस्यमी पुनः ।  
रक्तशालिर्महाशालिः कलमः शकुनाहृतः ॥ १८ ॥  
दीर्घशूको रोध्रशूकस्तूर्णकः शङ्खमौक्तिकौ ।  
लाङ्गलः कर्दमो लोहवालो महिषमस्तकः ॥ १९ ॥  
पुण्ड्रः पाण्डुः पुण्डरीकः प्रमोदो गौरसारिवौ ।  
शारामुखः शीतभीरुस्तपनीयः सुगन्धिकः ॥ २० ॥  
पुष्पाण्डको दीर्घतालो महादूषकदूषकौ ।  
पतङ्गकः काञ्चनको हायनोप्यथ षष्टिकाः ॥ २१ ॥  
गौरो महान् कुरवकः प्रमोदोसनपुष्पकः ।  
कुमुदः कालकः पीतः कोदारस्तूर्णकाङ्गुभौ ॥ २२ ॥  
प्रायः स्युर्व्रीहयो व्रीहिर्महान्कृष्णो जतूद्भवः ।  
सारामुखस्त्वरितको लावाक्षश्चीनशूकरौ ॥ २३ ॥  
पारावतः कुक्कुटाण्डो जालशालजदर्दुराः ।  
कुरुविन्दो नन्दिमुखो हालो वरकराधनौ ॥ २४ ॥  
रक्तशूको रक्तशालिर्महतः शालितण्डुलौ ।  
कलामाः कलमा भूम्नि नाकलम्बिश्च गारुडः ॥ २५ ॥  
शकुनाहृतपर्यायो राजहंसार्थ इत्यपि ।  
दीर्घशूको लम्बशूके रोध्रशूकस्तु तत्समे ॥ २६ ॥  
शूकेथ तूर्णकः शीघ्रपाकेथाश्चयुजश्च सः ।  
शङ्खशूकः शङ्खसमे मुक्तासदृशतण्डुले ॥ २७ ॥  
मौक्तिकोथो तैलिकः स्यात्तैलासी चाथ लाङ्घलः ।  
सीराकृष्टक्षितिभवः कर्दमः कर्दमोद्भवः ॥ २८ ॥  
लोहतालेतिकठिनतण्डुलः पुण्ड्रकः पुनः ।  
पुण्डरीकनिभः पाण्डुः पाण्डुरोप्यथ गौरकः ॥ २९ ॥  
हरिद्राभः प्रमोदस्तु प्रह्लादश्चाथ सारिवः ।  
सारिवाभः पुण्डरीकपृष्ठः श्वेतोत्पलोप्यथ ॥ ३० ॥  
सुरामुखः कृष्णमुखतण्डुलोथ सुगन्धिकः ।  
गन्धशालिरथोशीतभीरुः शीतविनाश्यपि ॥ ३१ ॥  
तपनीयोऽथ पुष्पाण्डः स च कोमलतण्डुलः ।  
स्यान्महामदकारी तु महरूषक इत्यपि ॥ ३२ ॥  
दीर्घनालो लम्बनाले मदकारी तु रूषकः ।  
स्वर्णशालिः काञ्चनः स्यात्पतङ्गः कुङ्कुमाकृतिः ॥ ३३ ॥  
हायनः कुशवाकः स्याद्घटप्रच्छोथ षष्टिकाः ।  
षष्टिरात्रेण ये क्षेत्रे परिपक्वा भवन्ति ते ॥ ३४ ॥  
एवमेव व्रीहयोऽपि समुन्नेया यथाक्रमम् ।  
श्यामाकः श्यामकोऽपि स्यादविपर्यायतः प्रियः ॥ ३५ ॥  
स्त्रीबीजः सुकुमारश्च तृणबीजोत्तमश्च सः ।  
राजधान्यं पुनः क्लीबे क्षेत्रजो वनजश्च सः ॥ ३६ ॥  
द्विविधो हस्तिश्यामोऽथ प्रियङ्गुः पीतताण्डुलः ।  
रागी च कङ्गुः कणिशो लाञ्छनो बहुकाणिशः ॥ ३७ ॥  
स्यात् स्त्रियां कङ्गुनी कृष्णा मधुको शौकिका च सा ।  
रक्ता पीता तुशुमटी सैव स्यादथ चीनकः ॥ ३८ ॥  
स्त्रियां स्यान्माधवी सैव काकपर्यायकङ्गुनी ।  
कोरदूषः कोद्रवः स्यादुद्दालो वनकोद्रवे ॥ ३९ ॥  
मदनाङ्गो देशदेशसम्भवो भिन्नजातिकः ।  
श्यामाकः कोद्रवः कङ्गुर्नीवारो मकरः कुली ॥ ४० ॥  
तृणधान्यान्यमून्येके सरागीण्यथ कुञ्चुकी ।  
धान्यराजस्तीक्ष्णशूको हयपर्यायवल्लभः ॥ ४१ ॥  
यवो मेध्यान्नपर्यायो हविष्यः शितशूककः ।  
दिव्योक्षतस्तीक्ष्णशूकः पवित्रस्त्यक्तुरित्यपि ॥ ४२ ॥  
स्तोकः स्तोक्यश्च हरिते द्विविधोऽपि प्रकीर्तितः ।  
शूकमुण्डोऽशूकमुण्डो गोधूमः स च वंशजः ॥ ४३ ॥  
वंशधान्यं वंशबीजो यवपर्यायसम्भवः ।  
गोधूमः सुमनोपूपः क्षीरी निस्तुष इत्यपि ॥ ४४ ॥  
रसालश्चाथ तद्भेदाः स्त्रियां नान्दीमुखीत्यपि ।  
मधूली हंसवाजीककाष्ठकाद्याश्च तद्विधाः ॥ ४५ ॥  
बृहन्तो लघवश्चाथ यावनालः स्त्रियां पुमान् ।  
दीर्घनालो यवनलः शिखरीवृन्ततण्डुलः ॥ ४६ ॥  
क्षेत्रेक्षुरिक्षुपर्यायपत्रो दीर्घशरश्च सः ।  
योनली बीजपुष्पी च जूर्णा जूर्णिश्च जारिणी ॥ ४७ ॥  
जारिर्जरिर्देवधान्यं धवलेतरतण्डुलः ।  
नक्षत्रकूरस्तारः स्याद्वृत्तो मौक्तिकतण्डुलः ॥ ४८ ॥  
रक्तकुस्तुम्बरो रक्ते तूवरो वर इत्यपि ।  
बृहती काण्डकणिशा श्वेतरक्तविभेदतः ॥ ४९ ॥  
राजपर्यायजूर्णाह्वा वाजरिश्चाथ वर्चटः ।  
मञ्चूको मकरो मल्लः क्षुडोस्मिन्मणिकी स्त्रियाम् ॥ ५० ॥  
अस्त्री कणिशकिंसारु सस्यशूकं नपुंसकम् ।  
अथ स्याच्छिम्बिजं मुद्गः सूपमुख्यो रसोत्तमः ॥ ५१ ॥  
भूक्तिप्रदो हयानन्दो भूफलस्तत्र चासिते ।  
वासन्तेऽपि च लोभ्यः स्यात्सुराष्ट्रोत्थोथ पीतके ॥ ५२ ॥  
प्रवेलशारदजया नीले हरितशाखिकौ ।  
वसुर्वनाखुः खण्डीरो हरिमन्थश्च धूसरः ॥ ५३ ॥  
वनजे तु कुलीनः स्यादुरकेऽपि निगूढकः ।  
माषो बली बीजवरः कामार्थश्च पुरीषिणः ॥ ५४ ॥  
वृषाकरो धान्यवीरः कुरुविन्दोऽपि मांसलः ।  
पित्र्यो बलाढ्यः काचराजपदात् माषो परो लघुः ॥ ५५ ॥  
चणस्तु हरिमन्थः स्यात्कञ्चुकी कृष्णकञ्चुकः ।  
बालभोज्यो वाजिभक्ष्यः सुगन्धस्त्रिविधश्च सः ॥ ५६ ॥  
धूसरः श्वेतकृष्णश्च मकुष्टस्तु मयुष्टकः ।  
कृमीलको वनमुद्गो वल्लीमुद्गोऽमृतोऽपि च ॥ ५७ ॥  
सूरो मसूरो मङ्गल्यो रक्तपर्यायदालिकः ।  
पृथुकल्याणगुडतो बीजः कृष्णो वसन्तकः ॥ ५८ ॥  
कलायो मण्डचणको हरेणुश्च द्वयोः पुनः ।  
सतीनकः सतीलेऽपि कलापश्चापि पुंस्ययम् ॥ ५९ ॥  
शमनो नालकः कण्ठी द्वयोर्लङ्का तु रूक्षणा ।  
कराला त्रिपुरापि स्यात् काण्डिका चात्मिका च सा ॥ ६० ॥  
आढकी तुवरी वर्णकरा वीरभुजा च सा ।  
वृत्तबीजा पीतपुष्पा वंशपर्यायसम्भवा ॥ ६१ ॥  
नान्दीमुखो राजमाषश्चवलो वर्वरो स्त्रियाम् ।  
पावकश्चापि कुल्माषाः श्वेतादिवर्णभेदतः ॥ ६२ ॥  
श्वेतवृन्ता कृष्णवृन्ता श्वेतादिवर्णभेदतः ।  
कुलत्थिका रक्तवृन्ता कृष्णवृन्तः कुलत्थकः ॥ ६३ ॥  
क्षवः क्षुधाधिजननो मधुरः सकुमारकः ।  
वृत्तबीजो दीर्घशिम्बी चपलोप्यथ नेः परः ॥ ६४ ॥  
पावः स्याच्छितिशिम्बिश्च वल्ली बहुविधश्च सः ।  
माध्वीकः श्वेतनिष्पावः स्यात्स्त्रियां मधुशर्करा ॥ ६५ ॥  
पलंकषा स्थूलशिम्बी वृत्ता मधुसिता सिता ।  
नन्दिजः कटुनिष्पावः कर्बुरो वनसम्भवे ॥ ६६ ॥  
काकाण्डोथ तिलो हव्यो देवर्षिपितृवल्लभः ।  
होमधान्यं पवित्रं स्यात् पापघ्नः पितृतर्पणः ॥ ६७ ॥  
पूतधान्यं जर्तिलस्तु वनजे स तु निष्फलः ।  
तिलात्पेजश्च पिञ्जश्च स तु ज्ञेयश्चतुर्विधः ॥ ६८ ॥  
गोमूत्रसन्निभः कृष्णः श्वेतः कर्वुर इत्यपि ।  
वज्रपर्यायपुष्पार्थं स्यात्तत्र तिलपुष्पके ॥ ६९ ॥  
अतसी पिच्छला देवी मदगन्धा मदोत्कटा ।  
उमा क्षुमा हैमवती सुतीक्ष्णा नीलपुष्प्यपि ॥ ७० ॥  
अकसी त्वासुरी राजी तीक्ष्णगन्धा मधूलिका ।  
पुंसि क्षवः क्षुतो रक्तसर्षपो राजसर्षपः ॥ ७१ ॥  
पुंसि क्षुधान्नभिजनः क्षुताभिजननः स च ।  
राजिका कृष्णिका चाथ सिद्धः सिद्धप्रयोजनः ॥ ७२ ॥  
सर्षपः साधनो भूतनाशनः सितसर्षपः ।  
कटुतैलः सरिषपो गौरः सिद्धार्थ इत्यपि ॥ ७३ ॥  
मङ्गल्योऽपि च केशारिरथ स्यात्तिलकल्कके ।  
पललं तिलचूर्णो तु पिष्टकं तिलकिट्टके ॥ ७४ ॥  
पिण्याकः पुंस्यथ खलिर्निस्नेहस्तिलकल्कजः ।  
कणिशं धान्यकोशोना स्त्रियां स्यात् सस्यमञ्जरी ॥ ७५ ॥  
सस्यार्थाच्छीर्षपर्यायं न स्त्रियां शूकमित्यपि ।  
श्लक्ष्णतीक्ष्णाग्रके चाथ शाल्याद्या निस्तुषीकृताः ॥ ७६ ॥  
त्रिःकृत्वः कण्डिताः शुद्धास्ताण्डुला अथ पुंस्यमी ।  
बहुत्वे शालयो भ्रष्टा लाजा अथ तथा यवाः ॥ ७७ ॥  
धाना आर्द्रा व्रीहयस्तु भ्रष्टा अत्यन्तकण्डिताः ।  
पृथुकश्चिपिटास्ते स्युर्गोधूमाः स्युस्तथाविधाः ॥ ७८ ॥  
लुम्बिका तुलुका भ्रष्टाः शिम्बिधान्यस्य शिम्बयः ।  
अर्द्धस्विन्नास्तु कुल्माशा कण्डनादिक्रियां विना ॥ ७९ ॥  
शिविः शिंवी सिविः सिंवी सिवा सिंवा शिमिस्त्रियः ।  
धान्यान्माता च कोशोऽथ समूहे धान्यसम्भवे ॥ ८० ॥  
अपि स्तम्बकरिर्गुच्छो वालस्त्रिष्वपि चास्त्रियाम् ।  
काण्डेऽफले पलालोऽस्त्री पलोथापि कडङ्गरे ॥ ८१ ॥  
वुसं क्लीबे वुसेरुः स्यादस्त्रियामथ पुष्कसः ।  
पुंसि स्यादथ धान्यत्वक् तुषः पुंस्यथ च स्त्रियाम् ॥ ८२ ॥  
दालिर्दाली चणादीनां स्फोरो नरि यवोद्भवे ।  
पिष्टे सक्तुः पूर्णकः स्यादापूपः परकोऽस्त्रियाम् ॥ ८३ ॥  
विकसो वापि गोधूमसम्भवे समिता स्त्रियाम् ।  
स्फोटे गोधूमजे स्थूली कणिका यावनालजे ॥ ८४ ॥  
चणोत्थे वेसवारो ना पिष्टं माषभवे न ना ।  
सर्वं स्याच्चाक्रिकं चूर्णं शिलापिष्टे तु पिष्टिका ॥ ८५ ॥  
त्रिष्वम्बुना विना पक्वो भ्रष्टः पुंसि भरूजकः ।  
भरुजः क्लेदितभ्रष्ट उद्दूषः परिवाट्टिका ॥ ८६ ॥  
खादिका स्त्र्यथ धानानां श्लक्ष्णचूर्णेषु मिश्रितः ।  
तत्र मन्थो घृतमधुद्राक्षेक्षुरसमिश्रितः ॥ ८७ ॥  
तस्मिञ्जलविमिश्रे तु चिक्कणे मसृणोऽपि च ।  
दध्ना संमिश्रितं तत्र करम्भः स्यादतः परम् ॥ ८८ ॥  
शिम्बिधान्यं जलक्लिन्नं साङ्कुरं मणिरूढकम् ।  
त्रिषु रिद्धं त्वावसितमृद्धं वृद्धं समृद्धकम् ॥ ८९ ॥  
प्रणीतमुपसम्पन्नं प्रशस्तं च सुसंस्कृतम् ।  
धान्ये बृहति संपन्नमयोग्रं मुसलोऽस्त्रियाम् ॥ ९० ॥  
मुशलोप्यथ कण्डन्यामुदुलूभ्यां खलस्त्रिषु ।  
स्यात् क्लीबे पवनं शूर्पं सूर्पं प्रस्फोटनं पुनः ॥ ९१ ॥  
त्रिषु वस्तुनि तत्पूते शोधितं निर्वुसीकृतम् ।  
फुल्लफालस्तु तद्वाते स्त्रियां क्लीबे तु चालनी ॥ ९२ ॥  
अस्त्रियां तितउ क्लीबे परीपवनमित्यपि ।  
स्यात्तद्वत्पारिपवनं पावीरश्चापि पुंस्ययम् ॥ ९३ ॥  
प्रस्थोऽस्त्रियां स्त्रियां पाली पालिश्चापि स्त्रियामथ ।  
स्यात्कटस्त्रिष्वलिञ्जो ना प्रसेवः स्यूत इत्यपि ॥ ९४ ॥  
कण्डोलः पिटकः पुंसि स्त्री शाला सूदपाकयोः ।  
स्त्रियां रसवती तत्राध्यक्षः पौरोगवस्त्रिषु ॥ ९५ ॥  
सूपकारो वल्लवः स्यात्सूदोप्यारालिकः पुनः ।  
गुण औदनिकोथ स्याद्भक्षपर्यायकारके ॥ ९६ ॥  
आपूपिकः कान्दविकः क्लीबेश्मन्तकमित्यपि ।  
उदोध्यानं च धानं च हानं षण् चुल्ल्यपि स्त्रियाम् ॥ ९७ ॥  
तथा चुल्लिरपि ज्ञेया तद्वत्साधिश्रयण्यपि ।  
अन्तिकाथ हसन्ती तु हसन्यङ्गारधानिका ॥ ९८ ॥  
अङ्गारात्पात्री शकटी क्लीबेऽलातं तथोल्मुकम् ।  
तत्सामिज्वलिते काष्ठे सधूमेथ विधूमके ॥ ९९ ॥  
अङ्गारेङ्गालौ निर्वाणे कोकिलो लाहकोऽपि च ।  
भ्राष्ट्राम्बरीषौ द्वावस्त्री स्त्रियां कन्दुःस्थितो नले ॥ १०० ॥  
घृतादिना क्लेदिनि स्यात्कटाहस्त्रिष्वलिञ्जरः ।  
अस्त्रियां पिठरं कुण्डं क्लीब आस्थाल्युखे स्त्रियौ ॥ १०१ ॥  
चरुः पुमान्स्त्रियां नन्दानन्दिरालूर्गलन्तिका ।  
वर्द्धनी करकः पुंसि घटोऽस्त्री कलशो द्वयोः ॥ १०२ ॥  
कुम्भश्च कलसोऽपि स्यात्करीरोऽपि कुटोऽस्त्रियाम् ।  
निपोप्यथ स्त्रियां पारी दोहनी रोहणीति च ॥ १०३ ॥  
तुम्बा निलिम्पा क्लीबे स्यान्निपानमपि वा स्त्रियाम् ।  
अलिञ्जरो मणिश्चापि न द्वयोः स्यादुदञ्चनम् ॥ १०४ ॥  
करङ्को नारिकेलस्य कटाहः कुठरो द्वयोः ।  
वर्द्धमानः शरावेऽस्त्री पुमाञ्शालाजिरोप्यथ ॥ १०५ ॥  
ऋजीषं स्यादृचीषं च क्लीबे स्यात्पिष्टपाककृत् ।  
कंसोऽस्त्री चषकः पानभाजनेपि स्त्रियां च षण् ॥ १०६ ॥  
स्थालं पात्रममत्रं स्यात् क्लीबेथापि स्त्रियां करिः ।  
दर्विर्दर्वी कंविरपि दारुहस्तः कडच्छकः ॥ १०७ ॥  
तर्दूः स्त्रियां काष्ठलोही शतर्दी स्यादथापरा ।  
स्यात्पल्लिका कुन्तलिका दध्यादिच्छेदिनी तु या ॥ १०८ ॥  
अथ स्त्रियां कुतूः कृत्तेः स्नेहपर्यायभाजनम् ।  
सैवाल्पा कुतुपः पुंसि कॢप्ताऽसंस्कृतचर्मणा ॥ १०९ ॥  
संस्कृतेन दृतिः पुंसि खल्लो स्त्र्यलूश्च चर्मणा ।  
करपात्री चाथ मेथा मन्थः स्यान्मन्थदण्डकः ॥ ११० ॥  
क्षुब्धस्तदर्गले तु स्यात्कुठरोप्यथ मर्कटी ।  
स्त्रियां प्रत्यर्गले नेत्रं क्लीबे व्यावर्तनं च तत् ॥ १११ ॥  
मूलकन्दकरीराग्रफलकाण्डविरूढकैः ।  
त्वक्पत्रकवकैरेवं शाको दशविधः स्मृतः ॥ ११२ ॥  
स्वदनं व्यञ्जनं क्लीबे तेमनं स्यादजामिकृत् ।  
मूलकोऽस्त्री नीलकण्ठो मृत्क्षारः कन्दमूलकः ॥ ११३ ॥  
हस्तिदन्तः शङ्खमूलो हरिपर्णः सितोऽपि च ।  
रुचिरोथ स्थूलमूलः स च चाणक्यमूलकः ॥ ११४ ॥  
विष्णुगुप्तो महाकन्दो वालेयो मरुसम्भवः ।  
शालाककटुकश्चापि कौटिल्यश्चाथ गृञ्जनः ॥ ११५ ॥  
यवनेष्टः शिरामूलो ग्रन्थिमूलोऽपि वर्त्तुलः ।  
शिखाकन्दः पिण्डमूलो गजाण्डः पिण्डकः पुनः ॥ ११६ ॥  
अथ षण् गर्जरं पीतमूलं स्यात्पीतकन्दकम् ।  
सुमूलं स्वादुकन्दं च नारङ्गमथ शिग्रुकः ॥ ११७ ॥  
हरिच्छाकः शाकपत्रः सुपत्रश्चोपदंशकः ।  
बहुमूलो दशमूलः कामलच्छद इत्यपि ॥ ११८ ॥  
तीक्ष्णमूलो नीलशिग्रौ तीक्ष्णगन्धो जनप्रियः ।  
शोभाञ्जनस्तत्र कृष्णो रुचिराञ्जन इत्यपि ॥ ११९ ॥  
मुखामोदः श्वेतशिग्रौ मुखभङ्गश्च रोचनः ।  
सुमूलः श्वेतमरिचस्तीक्ष्णः स्यादथ रक्तके ॥ १२० ॥  
मधुरो मधुशिग्रुः स्यात्सुगन्धो बहुलच्छदः ।  
अपि केसरिपर्यायोप्यथ वेणुर्महाबलः ॥ १२१ ॥  
तृणकेतुर्यवफलो वंशः कर्मार इत्यपि ।  
शतपर्वा दृढग्रन्थिर्मसूरोप्याढकीफलः ॥ १२२ ॥  
सारशून्यो मस्करः स्यात्त्वक्सारोऽपि धनुर्द्रुमः ।  
त्वचिसारोऽपि तद्वत्स्यात् तेजनो रम्भ इत्यपि ॥ १२३ ॥  
सच्छिद्राः कीचकास्ते स्युर्ये स्वनन्त्यनिलेरिताः ।  
भोरटं पूरणं वंशात्तन्मूलेथ तदङ्कुरे ॥ १२४ ॥  
अस्त्री करीरो वंशाग्रं तद् ग्रन्थौ तु द्वयोः परुः ।  
पर्वा स्त्री काण्डसन्धिर्ना परुः पारु त्वगस्य तु ॥ १२५ ॥  
तमालः पुंसि चाथ स्यान्मृदुपर्वा तु वेत्रकः ।  
योगिदण्डः सुदण्डोऽथ माकन्दी बहुमूलिका ॥ १२६ ॥  
मोदनी गन्धमूली स्याद्राका विशदमूलिका ।  
सौली वनहरिद्रायां वनारिष्टाथ पेडका ॥ १२७ ॥  
वन्यार्द्रकाथो रसोने लशुनो रशुनोऽस्त्रियाम् ।  
उग्रगन्धो म्लेच्छकन्दो भूतघ्नः षण्महौषधम् ॥ १२८ ॥  
तत्र रक्ते दीर्घपत्रो यवनेष्टश्च गृञ्जनः ।  
स्थूलकन्दः पलाण्डुस्तु तीक्ष्णकन्दश्च दीपनः ॥ १२९ ॥  
मुखाद्दूषणगन्धाह्वः शूद्रपर्यायतः प्रियः ।  
स्त्रियामुल्ली कृमिहरो बहुपत्रो विरोचनः ॥ १३० ॥  
विश्वगन्धः स च श्वेतः पीतो राजपलाण्डुकः ।  
यवनेष्टो दीर्घपत्रो राजपर्यायतः प्रियः ॥ १३१ ॥  
कण्डूरः सूरणः कन्दो मुकन्दः स्थूलकन्दकः ।  
दुर्नामारिर्वृत्तकन्दो वातारिः स्कन्दवर्धनः ॥ १३२ ॥  
रुव्यकन्दस्तीव्रकन्दः शूरकन्दः सितोपरः ।  
स च वनोप्यतोन्यः स्यादकण्डूरोऽपि पूर्ववत् ॥ १३३ ॥  
अम्लिका स्वल्पविटपा सुकुमाराम्लनामिका ।  
अर्शोहिताम्लिकाकन्दः फलकन्दोऽपि चेष्यते ॥ १३४ ॥  
मुखालुर्मण्डपारोही दीर्घकन्दः सुकन्दकः ।  
स्यात्स्वादुस्थूलवत्सेभ्यः कन्दः स्यादथ रोमशः ॥ १३५ ॥  
पिण्डालुर्ग्रन्थिलः पिण्डकन्दस्ताम्बूलपत्रकः ।  
लोमशः पित्तकोपि स्यान्नानाकन्दोऽथ लोहिते ॥ १३६ ॥  
रक्तपिण्डो लिहितालुः कासकन्दस्तु कन्दिलः ।  
विशालपत्र आलुः स्यात्कासालुः स्यादथापि च ॥ १३७ ॥  
कर्कोटिका तु कूष्माण्डी कुम्भाण्डी स्याद्बृहद्वला ।  
मृदङ्गकुम्भपुष्पेभ्यः फला स्यात्सुफलापि च ॥ १३८ ॥  
गोरक्षतुम्बी गोरक्षी नाधाला दुर्घटाह्वया ।  
क्षीरतुम्बी दीर्घफला परीवृत्तफला च सा ॥ १३९ ॥  
महाफला दुग्धबीजा दन्तबीजा पयस्विनी ।  
अलावुः स्यान्महावल्ली श्रमघ्नी सापि चेत्कटुः ॥ १४० ॥  
स्त्रीक्ष्वाकुः क्षत्रियवरा दीर्घवीजाथ भूद्भवा ।  
वल्मीकोत्था भूमितुम्बी शक्रचापोद्भवा च सा ॥ १४१ ॥  
नागतुम्बी दिव्यतुम्बी देव्यथ श्यामबीजिनी ।  
स्याच्चित्तमांसमधुरवृत्तेभ्यः फलिनी च सा ॥ १४२ ॥  
घृणायाश्चित्रवल्ली स्यात् कलिङ्गी रक्तबीजका ।  
चीनाकी चीनकी चीना तिन्दुकी तिन्दिसी च सा ॥ १४३ ॥  
कोशातकी स्वादुफला जालिनी कर्कशच्छदा ।  
कर्कोटकी पीतपुष्पा स्याद्दीर्घधारयोः फला ॥ १४४ ॥  
धामार्गवः पुमान् पोषानको बहुविधा च सा ।  
अन्या हस्तिबृहद्ग्राम्यकेशातक्यथ मण्डपी ॥ १४५ ॥  
पटोली दीर्घमधुरशिखिस्वादुभ्य एव सा ।  
स्यात्पटोलं राजफलं तन्मूलं रम्यकं पुनः ॥ १४६ ॥  
द्विविधा फलभेदेन काकाण्डी कोलपालिका ।  
पर्यङ्कपालिका खट्वा खट्वाङ्गी दधिपुष्प्यपि ॥ १४७ ॥  
असिपर्यायशिम्ब्यर्था सुशिम्बी स्थलशिम्बिका ।  
कारवल्ली तु कटुका चीरीपत्रा कठिल्लका ॥ १४८ ॥  
सितपुष्टाम्बुसूक्ष्माभ्यां वल्ली कण्टफलाप्यथ ।  
कर्कोटकी स्वादुफला मनोज्ञा च मनस्विनी ॥ १४९ ॥  
वोधना बन्ध्यकर्कोटी देवी कण्टफलाप्यथ ।  
व्याघ्री कण्टलता व्याली मांसी चाखुनखी च सा ॥ १५० ॥  
मार्जारिण्यथ विम्बी तु तुण्डी रक्तफला च सा ।  
अधरोष्ठफला पीलुपर्णी सा रुचिरात्फला ॥ १५१ ॥  
कटुस्वादुफला द्वेधा ग्रामतः पविका तु सा ।  
मण्डपी कलिका शिम्बी कलिनी नखपूर्विका ॥ १५२ ॥  
निःपावी स्याद्गुच्छफला फलिनी चिपिटा च सा ।  
विशालाप्यथ वार्त्ताकी वृन्ताकी कण्टपत्रिका ॥ १५३ ॥  
कटालुर्मांसलफला शाकश्रेष्ठा च कट्फला ।  
महोटिका च निद्रालुर्वृन्ताकी महती च सा ॥ १५४ ॥  
चित्रफला कण्टकिनी जनप्रियफला पुनः ।  
रक्तनीलमिश्रवर्णश्वेतेभ्यः फलसंज्ञका ॥ १५५ ॥  
वातिङ्गणोपि वार्त्ताकी वार्त्ताको वातिगोऽपि च ।  
वार्तापि हिङ्गुली भाण्टी वृन्ताको वातिकश्च सः ॥ १५६ ॥  
वार्त्ताकुश्च द्वयोश्चैव भतकी बङ्गकी च षण् ।  
डङ्गरिः स्त्री गण्डरिः स्याद्दीर्घेर्वारुश्च गण्डरी ॥ १५७ ॥  
गजदन्तफला नागशुण्ड्यथो वृत्तकर्कटी ।  
सा खरत्वक्फला तिक्तषड्रेखाङ्कितसत्फला ॥ १५८ ॥  
मधुपाकफलाथ स्यादथच्छर्दालुकर्कटी ।  
पीनसा स्यात्कटुदला त्रपुस्या संनिका पुनः ॥ १५९ ॥  
अपि लोमशकाण्डा स्याद्धस्तिपर्णी च मूत्रला ।  
कन्दालुस्त्रपुषी पीतपुष्पी बहुफलापि च ॥ १६० ॥  
सैव कोशफलापि स्यादथेर्वारुस्तु कर्कटी ।  
उर्वारुरपि चेर्वारुर्व्यालपुत्री च रोमशा ॥ १६१ ॥  
स्थूलतोयहस्तिदन्तपर्यायेभ्यः फला च सा ।  
शारदी वामुकी स्निग्धफला बहुफला च सा ॥ १६२ ॥  
क्षेत्रकर्कटिका चैव मधुरार्थात्फलार्थका ।  
सुचित्रा चिर्भिटी चित्रफलाथ क्षेत्रचिर्भिटी ॥ १६३ ॥  
पथ्या पाण्डुफला चिर्भिटिका रोचनतः फला ।  
मध्यपीतफला सैव चिक्कणान्तः फलद्रवा ॥ १६४ ॥  
कर्कट्यथ मृगाक्षी तु श्वेतपुष्पा मृगादिनी ।  
मृगेर्वारुश्चित्रवल्ली कट्फला लघुचिर्भिटी ॥ १६५ ॥  
कपिलाक्षी बहुफला मृगचिर्भिटिका च सा ।  
मृगेक्षणा चित्रफला देवी पथ्या मरूद्भवा ॥ १६६ ॥  
स्याच्चीर्णमर्कटी त्वन्या राजकर्कटिका पुनः ।  
श्रीफली पूजितः पत्रफला बहुफला च सा ॥ १६७ ॥  
सुषवीकारवीक्षुद्रकारवीकन्दतो लता ।  
अथापरे पात्रशाखा वास्तूको वास्तुकोऽस्त्रियाम् ॥ १६८ ॥  
चक्रवर्त्ती राजशाकः शाकराजः पुनः स्त्रियाम् ।  
दलाम्लं चुक्रवास्तूकं लिकुचं स्यादथ स्त्रियाम् ॥ १६९ ॥  
दलाग्रलोहिता चिल्ली मृदुक्षारचिरार्थतः ।  
पत्रा स्त्रियां वास्तुकी सा श्वचिल्ल्यथ सुपत्रिका ॥ १७० ॥  
क्षुरपत्री पलाक्या स्यात्पालक्या ग्राम्यवल्लभा ।  
मधुरा स्नेहपत्रार्था राजार्थाद्गिरिशाकिनी ॥ १७१ ॥  
पालक्या नागपालक्या मदशाकस्तु मोहिनी ।  
उपोदकी कलम्बी च पिच्छिला पिच्छिलच्छदा ॥ १७२ ॥  
विशाला मूलयोती तुवरिः शाकटपोतिका ।  
क्षुद्रवल्ली कलंडुस्तु घोली स्यात्कम्बलालुका ॥ १७३ ॥  
जीवन्ती स्त्री रक्तनालस्ताम्रपत्रः सनालकः ।  
शाकवीरो जीवशाको मेषोऽथ षण् सुगन्धिकम् ॥ १७४ ॥  
गौरं स्वर्णं गन्धशाकं कटुशृङ्गाटमित्यपि ।  
भूवारिजं वर्णशाकः शिग्रुपत्राणि जीवनी ॥ १७५ ॥  
तर्कारी वसुकः पद्मा वर्षाभूश्चैव फञ्जिका ।  
तण्डुलीयकचाङ्गेरीकुसुम्भराजिसर्षपाः ॥ १७६ ॥  
कुडञ्जा तिन्दुकः फेडा त्रिपुटाद्याः क्रमादमी ।  
पत्रशाका अङ्कुरितं शिम्बिधान्यं विरूढकम् ॥ १७७ ॥  
भूमिस्फोटं तु कवकं छत्राकं स्याच्छिलीन्ध्रकम् ।  
सैन्धवोऽस्त्री शीतशिवं नादेयाः सितसिन्धुजम् ॥ १७८ ॥  
पटूत्तमं वरं शुद्धं धौतेयं च शिलात्मजम् ।  
विमलं मणीमन्थं स्याच्छिवं भाष्यं पचा स्त्रियाम् ॥ १७९ ॥  
सौवर्चलं हृद्यगन्धं रुचिकं तिलकं पुनः ।  
जरणं कृष्णलवणमक्षं कोद्रविकं पुनः ॥ १८० ॥  
रुच्यं स्यादथ नीलं षण् काचकौचोद्भवं पुनः ।  
गालक्यजं हृद्यगन्धं कुरुविन्दमथो विडम् ॥ १८१ ॥  
खण्डं द्राविडकं क्षारं कृतकं धूर्तमासुरम् ।  
सुपाक्यमथ शुभ्रं तु महारम्भं च संवरम् ॥ १८२ ॥  
पृथ्वीजं गण्डलवणमथान्यल्लवणाब्धिजम् ।  
शिवं वशिरमक्षीवं सामुद्रमथ वार्मयम् ॥ १८३ ॥  
द्रौणेयं वारिजं चापि त्रिकूटलवणं पुनः ।  
अथोषरं सार्वगणं संसर्गलवणार्थकम् ॥ १८४ ॥  
स्यान्मिश्रं बहुलवणमथौर्वसहमैरिणम् ।  
वसुपांशु च वसुकं पांशवं रोमकं पुनः ॥ १८५ ॥  
उद्भवं चोषरमथ स्त्रियां शुण्ठी महौषधम् ।  
कटूषणं कटुग्रन्थि नागरं विश्वभेषजम् ॥ १८६ ॥  
कटुभङ्गं वुश्वमथ शृङ्गवेरार्द्रके पुनः ।  
सौपर्णं गुल्ममूलं स्यात्कफारिकन्दरं वरम् ॥ १८७ ॥  
सैकतेष्टमनूपोत्थं महीजमथ कोलकम् ।  
मरीचं मरिचं चापि मिरीचं मिरिचं पुनः ॥ १८८ ॥  
यवनेष्टं वृत्तफलं शाकाङ्गं धर्मपत्तनम् ।  
वल्लीजमूषणं वीरं पलितं कटुकं च तत् ॥ १८९ ॥  
कृष्णं मृष्टं सर्वहितं कफवैर्यथ तत्सिते ।  
वश्यंकरं च बहुलं वालकं चन्द्रकं च तत् ॥ १९० ॥  
धान्याकं धान्यकं धान्यं धान्येयं धनिकं समम् ।  
उरूवरुर्ना वरी स्त्री छत्रधान्यं वितुन्नकम् ॥ १९१ ॥  
पुंसि क्लीबे शालियोग्यः सुगन्धिः सूक्ष्मपत्रकः ।  
जनप्रियो बीजधान्यं धान्यं बीजश्च वेधकम् ॥ १९२ ॥  
मागधो जरणो दीप्यो जीर्णो जीरकजीरणौ ।  
बह्निसस्योप्यजाजी स्त्री श्वेतायाम् तत्र वै कणा ॥ १९३ ॥  
कणजीरो दीर्घकणा सुगन्धा तु सितेतरा ।  
बहुगन्धा कालमेषी शाली काश्मीरजीरका ॥ १९४ ॥  
भेदिनीवान्तिशोधिन्यौ वर्षाकाल्यथ जीरिणी ।  
स्यात्स्थूलजीरके कृष्णे दीप्या काल्युपकुञ्चिका ॥ १९५ ॥  
पृथ्वी स्थूलकणा चापि मनोज्ञा पृथुरित्यथ ।  
मेथिनी दीपनी मेथी बहुपत्रा च बेधिनी ॥ १९६ ॥  
वल्लरी चन्द्रिका गन्धफला मन्था च कौरवी ।  
पीतबीजा मिश्रपुष्पा कञ्चुकाप्यथ दीर्घका ॥ १९७ ॥  
पृथ्वीका कवरी हिङ्गुपत्री चापि तथा पृथुः ।  
दार्वीपत्नी दारुपत्नी विल्की वाष्प्यथ रामढम् ॥ १९८ ॥  
आरूढगन्धं जरणं भेदनं सूपदीपनम् ।  
सहस्रवेधिरक्षोघ्नं सूपाङ्गं जन्तुनाशनम् ॥ १९९ ॥  
उग्रवीर्यं च वाह्लीकं हिङ्गुदीप्ता स्त्रियां पुनः ।  
भूतारिरुग्रगन्धा स्यादथ स्यात् हिङ्गुनाडिका ॥ २०० ॥  
पलाशा जन्तुका वंशपत्री रामठिका च सा ।  
स्यात्पिङ्गाह्वा सुवीर्याथ शतवेधि तु काञ्जिकम् ॥ २०१ ॥  
स्त्रियां क्लीबे काञ्जिका स्त्री न स्त्रियामम्लसारकः ।  
अवन्तिसोमोभिषुतो धान्याम्लश्चारनालकः ॥ २०२ ॥  
कुल्माषाभिषवोपि स्यादुन्नाहं कुण्डगोलिकम् ।  
रक्षोघ्नमपि कुल्माषं गृहाम्लं स्यान्महारसम् ॥ २०३ ॥  
कुञ्जनं कुलजं सिद्धसलिलं धातुनाशनम् ।  
आरनालं च धान्याम्लं यवजं तु यवोदकम् ॥ २०४ ॥  
गोधूमजं तु सौवीरं तुषोत्थं तु तुषोदकम् ।  
द्विरुत्तरं मधुगुडकाञ्जिकं मस्तु धान्यकम् ॥ २०५ ॥  
चुक्रं शुक्रं तदेव स्यात्कणा मधुसमन्वितम् ।  
मधुचुक्रं न स्त्रियां स्यात्त्रिषु तद्वति वस्तुनि ॥ २०६ ॥  
जम्बीररसधान्याम्लावामासं क्षौद्रभाण्डगौ ।  
धान्याल्मसंज्ञकमेवं स्यादथ वेध्याम्लवेतसः ॥ २०७ ॥  
अम्लो रसाम्लो राजाम्लः शतवेध्यम्लनायकः ।  
अम्लसारो रक्तसारो भीमः स्याद्वीरवेतसः ॥ २०८ ॥  
गुल्मकेतुश्चापि भेदी वेधि स्याच्छङ्खमांसयोः ।  
हरिद्रा रञ्जनी स्वर्णर्णा वर्णवती वरा ॥ २०९ ॥  
दीर्घरागा वर्णधात्री जनेष्टा वर्णिनी च सा ।  
पवित्रा हरिता पीता वराङ्गी शोभना शिफा ॥ २१० ॥  
गौरी विषघ्नी मङ्गल्या निशार्था च विलासिनी ।  
शोभा जयन्ती लक्ष्मीः स्यान्मङ्गला सुभगाह्वया ॥ २११ ॥  
भद्रा दारुहरिद्रान्या स्थिररागा पचंपचा ।  
कटंकटेरी पर्जन्या दार्वी कामवती च सा ॥ २१२ ॥  
क्लीबे कालेयकं पीतदारुकालीयपीतके ।  
रसस्य समलस्येक्षोस्त्रिद्येकांशमलामलाः ॥ २१३ ॥  
विकारः फाणितगुडमत्स्यण्डी खण्डशर्करः ।  
शिशुप्रियोरुणः खण्डो रसजः फाणितं तु षण् ॥ २१४ ॥  
अपि क्षुद्रगुडोथ स्याद्गुडः स्वादुश्च मोदकी ।  
मधुरो रसपाकोत्थक्वाथोथ क्षुद्रशर्करा ॥ २१५ ॥  
मत्स्यण्ड्यपि च मस्त्याण्डी मधुरा पिण्डशर्करा ।  
सा खण्डशर्करा चैव गुडपर्यायसम्भवा ॥ २१६ ॥  
मधुपर्यायधूल्यर्था शर्कराह्वाथ खण्डके ।  
तवराजः खण्डसारः खण्डजः खण्डमोदकः ॥ २१७ ॥  
स सुधामोदकोऽथ स्यात्तवराजसमुद्भवे ।  
खण्डे खण्डोद्भवोद्भूतः सुधामोदकतश्च सः ॥ २१८ ॥  
ससिद्धमोदकोऽपि स्यात्स चैवामृतसारजः ।  
वर्त्तिकाशश्चिवटकाः शर्करालिङ्गकादयः ॥ २१९ ॥  
विकाराः खण्डजाश्चाथ सिकता तु सितोपला ।  
अहिच्छत्रो पलाकास्याद्विकारा इक्षुजा अमी ॥ २२० ॥  
यावनालरसोत्थोन्यो नारिकेलीरसोद्भवः ।  
खर्जूरीरसजस्तालीरसजोऽपि गुडो भवेत् ॥ २२१ ॥  
शर्करा चापि सा तु स्यान्मधुजा मधुशर्करा ।  
शीता जात्या माधवी स्यात्सोक्ता माक्षीकशर्करा ॥ २२२ ॥  
यावनाली हिमोत्पन्ना हिमानी हिमशर्करा ।  
स्यात्क्षुद्रशर्करा क्षुद्रा गुडजा जलबिन्दुजा ॥ २२३ ॥  
हैयङ्गवीनं सरजं क्षीरोत्थं दधिसंभवम् ।  
मन्थजं नवनीतं स्यात्सारोत्थाभ्यञ्जनं घृतम् ॥ २२४ ॥  
सर्पिरायुस्तैजसं स्यात् म्रक्षणं स्नेहनं पुनः ।  
अमृताह्वं जीवनीयं पवित्रं नवनीतजम् ॥ २२५ ॥  
हौम्यं होमोत्तमार्थं स्यादस्याघाराभिघारणौ ।  
मले घृतस्य विलयोथास्त्री क्षीरं तु जीवनम् ॥ २२६ ॥  
दुग्धं प्रस्रवणं धारि सौम्यमूधस्यमित्यपि ।  
पयोमृतं तन्नारीणां दुग्धे स्तन्यमतः परम् ॥ २२७ ॥  
अविरिशमविरीशमविसोढमवेः पयः ।  
सृतक्षीरोपरिभवा घना सन्तानिका स्त्रियाम् ॥ २२८ ॥  
सद्यः प्रसृतायाः क्षीरं पीयूषोऽभिनवं पयः ।  
पेयूषो मलिनं क्लीबे घनं स्यादथ मोरटम् ॥ २२९ ॥  
आसप्ताहादथ दधि मङ्गल्यं क्षीरसम्भवम् ।  
विरलं तज्जलं मस्तु क्लीबेथो कट्वरः सरः ॥ २३० ॥  
दध्युत्तरो दधिस्नेहो दध्यग्रमथ कूचिका ।  
दध्ना तक्रेण च क्षीरो पक्वे स्याद्दधितक्रयोः ॥ २३१ ॥  
उत्तराथ क्षीरशरा शर्करा सहिता स्त्रियाम् ।  
सुबद्धं घनवस्त्रेण दधिभावविवर्जितम् ॥ २३२ ॥  
पिण्डीभूतं यद्दधि स्याद्दधिपिण्डः स उच्यते ।  
एवं तक्रे तक्रपिण्डो दधिदुग्धविमिश्रितम् ॥ २३३ ॥  
चतुर्जातसिताशुण्ठीमरिचैलासमन्वितम् ।  
दृढेन शुभ्रवस्त्रेण गालितं केसरान्वितम् ॥ २३४ ॥  
मार्जिता सा रसाला स्याच्छिखरिण्यथ गोरसः ।  
सरसं निर्जलं घोलं मथितं रसवर्जितम् ॥ २३५ ॥  
पादाम्बुतक्रमर्द्धाम्बूदश्विद्द्व्यांशाम्भसा युतम् ।  
कालसेयं द्वयं सार्धजलदण्डाहतं क्रमात् ॥ २३६ ॥  
अरिष्टमस्त्रियां क्लीबे रसायनविलोडिते ।  
अर्शोघ्नं सारणं श्वेतं कवचं चाथ मन्थरः ॥ २३७ ॥  
दधिचारोऽपि वैशाखस्तक्राटः करघर्षणः ।  
मन्थो मन्थनमन्थानखजाः पुंसि नपुंसके ॥ २३८ ॥  
मन्थदण्डोऽथ तद्रज्जौ नेत्रं क्लीबे ततः पुनः ।  
स्त्रियां भिस्सान्नमन्धः षण् जीवनं स्यात्प्रसाधनम् ॥ २३९ ॥  
कीलालमायुरशनमन्नाद्यं भोज्यमित्यपि ।  
वाजः परिस्रुतमपि दीदिविश्चास्त्रियां पुनः ॥ २४० ॥  
अस्त्रियामोदनः कूरो भक्तो दग्धे तु भिःसटा ।  
दग्धिका चाथ मण्डोऽस्त्री भक्तमण्डे स्रवः पुमान् ॥ २४१ ॥  
स्राम आचमनिः स्राममसाराः प्रस्नवः पुनः ।  
युक्त्या संसाधिते सूदैः शिम्ब्यन्ने प्रहितोऽस्त्रियाम् ॥ २४२ ॥  
दालिः स्त्रियां पुंसि सूपो दाली स्याल्लवणान्विते ।  
शूकशिंविभवैर्द्धान्यैः संविश्रो मिश्रितौदनः ॥ २४३ ॥  
खिच्ची खिच्चे उभे स्त्रीत्वे सुसिद्धा षड्गुणाम्भसि ।  
स्त्रियां यवागूर्विरलद्रवाथ कृशरोऽस्त्रियाम् ॥ २४४ ॥  
तिलतण्डुलमाषाणां या सा संयोगसम्भवा ।  
भूतौदनो दधिनिशा सत्कुलाजतिलान्वितः ॥ २४५ ॥  
बाह्योदनो यावकः स्याद्यवैः स्विन्नैश्च निस्तुषैः ।  
दलितैर्यवगोधूमैः स्थूला सा समिता स्त्रियाम् ॥ २४६ ॥  
वाटः पुमांस्तत्र गुडसंमिश्रे कृसरः पुमान् ।  
तृसरस्तण्डुलैः सिद्धैः सगुडैः सोप्यथापरः ॥ २४७ ॥  
तप्ते घृते विनिक्षिप्य समितां भर्जितां मनाक् ।  
ततस्तत्र विनिक्षिप्य खण्डं तेन समं पचेत् ॥ २४८ ॥  
कृसरं तं कसारं च कंसारमिति केचन ।  
षोडशांशमिते दुग्धे तण्डुलानां पले शनैः ॥ २४९ ॥  
सम्यक् संसाधिते क्लीबे परमान्नं ततस्त्रियाम् ।  
क्षीरेयी पायसः पुंसि क्लीबे दुग्धार्थतश्चरु ॥ २५० ॥  
विलेपी घनसिक्या स्त्री स्विन्ना तोयो चतुर्गणा ।  
पेया सिक्थयुता पथ्या चतुर्दशगुणेऽम्भसि ॥ २५१ ॥  
अष्टादशगुणे तोये श्रितो यूषस्तु शिम्बिजैः ।  
एवं मांसरसो मांसैर्मासयूषस्तु सस्मृतः ॥ २५२ ॥  
सस्यात्कृताख्यो लवणकटुस्नेहादिनायुतः ।  
अकृतः स्यात्तद्रहितोप्यथ काम्बलिकः खलः ॥ २५३ ॥  
फलमूलसमांशो यः कट्वम्लो विमलो रसः ।  
घृतेन मर्दितां तोयैः समितां मृदु मर्दयेत् ॥ २५४ ॥  
मातुलुङ्गत्वचा खण्डपक्वमार्द्रकपूरितम् ।  
विधाय पूपकं वृत्तं गन्धाढ्यं केसरान्वितम् ॥ २५५ ॥  
पक्त्वा सर्पिषि खण्डेवगाहितो मधुशीर्षकः ।  
समितां मधुदुग्धेन मोदयित्वा सुशोभनाम् ॥ २५६ ॥  
पचेद्घृतोत्तरे खण्डे न्यसेत्पक्वे नवे घटे ।  
ततो मरिचपक्वैलाखण्डचूर्णावचूर्णितम् ॥ २५७ ॥  
कुर्यात् कर्पूरसंयुक्तं संयावमथ शष्कुली ।  
शालूकमध्यसंयुक्तैः शालिकोद्रवतण्डुलैः ॥ २५८ ॥  
संपिष्टैस्तिलसंयुक्तैः लोहभ्रष्टैस्ततः परम् ।  
स्थाली खर्परसच्छिद्रखर्परायसखर्परैः ॥ २५९ ॥  
अङ्गारैरपि पिष्टान्नपाकः स्यादथ भास्करी ।  
चन्द्रिका रोटिकावृत्ता पिष्टखर्परसम्भवा ॥ २६० ॥  
महान्तो विस्तृताः सूक्ष्माः कर्परादिषु पाचिताः ।  
स्युर्मण्डका मण्डलिनः स्थूलाः पूपलिका स्त्रियाम् ॥ २६१ ॥  
अथाङ्गारेषु संपक्वः सूक्ष्मः सोङ्गारमण्डकः ।  
अङ्गारकर्कटी स्थूलाऽथाप्यपक्वे तु पोलिका ॥ २६२ ॥  
पिष्टवर्तिस्तु चमसी सूचिका सेविका पुनः ।  
पक्वेऽपूपः पिष्टकः स्यात्पूपिका पूलिका स्त्रियाम् ॥ २६३ ॥  
पूपली चर्पटा पोली पूलिकावद्विपाचिके ।  
पूपो घृतप्लुते पिष्टे समिता गुडवारिणा ॥ २६४ ॥  
घृते वाप्यथवा तैले चक्राकारा सुपिष्टिका ।  
भर्जिता वटको नास्या दवसेकिम इत्यपि ॥ २६५ ॥  
मिश्रा मण्डलिका पक्वा सम्यगायसखर्परे ।  
घृतप्लुते पूरकः स्यादेवं मुद्गादिपिष्टजः ॥ २६६ ॥  
माषादि पिष्टका सिद्धः सूर्णकः पुंनपुंसकः ।  
पिट्यां तु स्वेदपक्वायां मिण्डूरां स्याद्द्वयोरथ ॥ २६७ ॥  
भ्रष्टा तुल्ये घृते तप्ते समिता तुल्यशर्करे ।  
अत्युष्णैरम्बुभिः पक्वा त्रिसरा लप्सिका च सा ॥ २६८ ॥  
घृताक्तसमिता पूपं घृते तप्ते मनाक् शृतम् ।  
लघुदीप्ता खरतरा घृतपक्वादधिष्टरः ॥ २६९ ॥  
चणचूर्णाष्टांशयुता सा पूरी तण्डुलोद्भवैः ।  
पिष्टैर्घृतघनीभूतैर्गोलके समिताभवे ॥ २७० ॥  
वेष्टिते स्थूलपूपाभे घृतपक्वे तु खाद्यकः ।  
चन्द्रबिम्बाकृति तद्वत्फेणिकं तु फणिज्जकम् ॥ २७१ ॥  
अशोकवर्त्तिकापि स्यादथ पिष्टभवा भिदः ।  
चणकप्रभवा पिष्टी पिष्टिका माषसम्भवा ॥ २७२ ॥  
यवानीहिङ्गुलवणैः संयुक्ता गर्भसंस्थिता ।  
पूरिकेव विधातव्या शमिका वेठिका तु सा ॥ २७३ ॥  
कचूटिकाथ समिता घृताक्ता द्राक्षया युता ।  
एलालवङ्गकर्पूरमरिचैः परिवारिताम् ॥ २७४ ॥  
क्षिप्त्वा तु समितां लम्बपुटे वेष्ट्य घृते पचेत् ।  
ततः खण्डे न्यसेत् पक्वे गुह्यकः सोपि चास्त्रियाम् ॥ २७५ ॥  
सुशुद्धसमिताप्रस्थं विमर्द्य पयसा सह ।  
यावत्तदम्लतां याति तावत्स्थाप्यं घटान्तरा ॥ २७६ ॥  
सच्छिद्रोदञ्चने न्यस्तं तप्ते घृतकटाहके ।  
परिभ्राम्य परिभ्राम्य पातयेत् कुण्डलाकृतिम् ॥ २७७ ॥  
परिपक्वां सितालेहनिर्वापितकदुष्णकाम् ।  
सा कङ्कणी कूण्डली स्यान्मोदको गोलकः पुनः ॥ २७८ ॥  
लड्डुकोपि च तद्भेयाः समितां परिशोधिताम् ।  
घृते विपक्वमापाकं शीतलां सुसितान्विताम् ॥ २७९ ॥  
सघृतां गोलकीभूतां सघृष्टश्चमसीभवः ।  
घृतेन मर्दितां तोयैः सम्बद्धां विपचेद्घृते ॥ २८० ॥  
यथाकथंचित्समितां सुपक्वां परिचूर्णयेत् ।  
सिताघृताभ्यां संयुक्ते दलजो दलमोदकः ॥ २८१ ॥  
घृतमर्दिततोयार्द्रसमितां चमसीघृते ।  
पक्वां घृते सिता मिश्रा चमसी संभवाभिधाम् ॥ २८२ ॥  
अपूपचूर्णे सगुडे चूरीमोदक इत्ययम् ।  
पिष्टे घृतगुडोन्मिश्रे लोपकोथ पुनर्घृते ॥ २८३ ॥  
गुडेनैकरसीभूते समितां तत्र पाचयेत् ।  
गुडपर्पटकः स स्यात्पिष्टीं माषादिसम्भवाम् ॥ २८४ ॥  
घृतपक्वां शर्कराढ्यां स तु माषादिमोदकः ।  
जलेनालोडितं शालिपिष्टं खण्डविमिश्रितम् ॥ २८५ ॥  
धारापूपकवत् पाच्यं वर्वरं चाथ चिक्कणम् ।  
मसृणं कर्कशं स्निग्धं पिच्छिलं विजिलं पनः ॥ २८६ ॥  
विज्जलं स्याद्विजिविलमथ संमृष्टशोधिते ।  
भावितं वासितं चापि धूपिते वस्तुनि त्रिषु ॥ २८७ ॥  
मसृणाद्यं तथोदश्विदौदश्वित्कमतोपि च ।  
उदश्वितं स्याद्वटके तत्वसेकिममस्त्रियाम् ॥ २८८ ॥  
निक्वाथो रसकस्तुल्यावथ स्याद्वेसवारकः ।  
शुण्ठीमरिचवैदेहीधान्यकाजाजिदाडिमः ॥ २८९ ॥  
हिङ्गुसामुद्रसंयुक्त इत्येकोथापरः पुनः ।  
स्विन्नमुद्गादिजः कल्कः सोन्यः स्याद्वेसवारकः ॥ २९० ॥  
मांसं निरस्थि सुस्विन्नं पुनर्दृषदि चूर्णितम् ।  
पिप्पलीशुण्ठिमरिचगुडसर्पिःसमन्वितम् ॥ २९१ ॥  
ऐकध्यं पाचितं सम्यग्वेसवारोथ सौरकः ।  
सौरावो मांसजरसः पक्वः सद्रवचन्दनः ॥ २९२ ॥  
स वेसवारसंयुक्तः खानिष्को मांसजो रसः ।  
वल्लूरं परिशुष्कं स्याच्छुष्के मांसप्रदिग्धकम् ॥ २९३ ॥  
सस्नेहोथाग्निना भ्रष्टे पुनर्भूतिर्भूटित्रकम् ।  
तथा भरुटकं चाथ शूल्यं शूलाकृतं च तत् ॥ २९४ ॥  
पैठरं पिठरे पक्वमौष्यं स्यादुषया शृतम् ।  
लवणोदकसंसिद्धस्वल्पमांसादिसंस्कृतः ॥ २९५ ॥  
बहुद्रवः स च रसो दकलावणिकस्त्रिषु ।  
दाधिकं चापि सार्पिष्कं सौपिकं तैलिकं क्रमात् ॥ २९६ ॥  
दधिसर्पिःसूपतिलसंस्कृते वस्तुनि त्रिषु ।  
रागश्च खाडवो भिन्न एकोक्त्या राग खाडवः ॥ २९७ ॥  
सितारुचकसिन्धूत्थैः सवृक्षाम्लरूषकैः ।  
जम्बूफलरसैर्युक्तो रागो राजिकया युतः ॥ २९८ ॥  
फलैरीषत्स्वादुरसैः कपित्थाद्यैः समन्वितः ।  
स्वादुप्रायोम्ललवणः सराग इति केचन ॥ २९९ ॥  
स्पष्टाम्ललवणः स्पष्टः कषायलवणोषणम् ।  
अतिक्तः खाण्डवः कौलः कपित्थाद्युपबृंहितः ॥ ३०० ॥  
सट्टकः सोमजोपि स्यात्प्रमोदो वर्द्धमानकः ।  
विस्यन्दनोपि च स्त्री स्यात्पानकः पञ्चसारकः ॥ ३०१ ॥  
वाटिकापर्पटाद्याः स्युः कर्चर्याद्याः प्रभक्षकाः ।  
अशनाया बुभुक्षा क्षुत् क्षुधा स्याद्रुचिरित्यपि ॥ ३०२ ॥  
अस्त्रियां रोचकश्चापि तत्र लेपस्तु भोजनम् ।  
जेमनं स्वादनं जग्धिर्वल्लनं चापि जक्षणम् ॥ ३०३ ॥  
स्वजनं भक्षणं भुक्तिरशनं विघसो घसिः ।  
प्रत्यवसानमाहारः क्षुधापर्यायनाशनम् ॥ ३०४ ॥  
लेहोदनं च तद्वत्स्यादभ्यवहार इत्यपि ।  
आदष्काणोप्यवष्काणो निष्काणश्चाथ चर्वणम् ॥ ३०५ ॥  
वस्तुनश्चूर्णनं दन्तैर्जिह्वास्वादस्तु लेहनम् ।  
दद्वयापारयुतं चोष्यं तद्धीनं पेयकं त्रिषु ॥ ३०६ ॥  
ग्रासो गुडेरकः पिण्डो द्वयोर्गण्डोलको गुडः ।  
क्लीबे स्याद्गिरणं गीर्णिगीर्णी तुल्ये गिरिर्गिटी ॥ ३०७ ॥  
पृथगुक्त्यैकयोक्त्या च कशिपुः स्यान्न च स्त्रियाम् ।  
भुक्त्याच्छादनयोरेवमथान्नेच्छाविवर्जिते ॥ ३०८ ॥  
तृप्तस्तु सुहिता घस्ताशितास्तृप्तिस्तु तर्पणम् ।  
स्वादाघ्राणं च सौहित्यमथ पिण्डोलिका स्त्रियाम् ॥ ३०९ ॥  
फेला फेली भुक्तशेषे विघसोनर्यथेन्दुकः ।  
सजग्धिश्च ससग्धिश्च तुल्यानां सहभोजने ॥ ३१० ॥  
सधर्मिणां तु संभूय भोजनं गणचक्रकम् ।  
तुल्यपाने सपीतिः स्त्री तर्षे तातृट् तृषे स्त्रियौ ॥ ३११ ॥  
तृष्णोदन्या पिपासा स्यादम्बुपर्यायतः स्पृहा ।  
वैकालिकं रात्रिभोज्ये स्वल्पके न द्वयोरथ ॥ ३१२ ॥  
भुक्तस्योपरि यद्भुक्तं तदध्यशनमित्यपि ।  
श्रीरामणं कल्यवर्त्तः प्रातर्भोज्येल्पके पुमान् ॥ ३१३ ॥  
गुल्यस्तु मधुरो मिष्टः स्वादुज्येष्ठो मधूलकः ।  
व्याप्नुवल्लिम्पतीवास्यं सचेक्ष्वादावथाम्लकः ॥ ३१४ ॥  
खट्वरः पावनः खट्टो दन्तपर्यायतः शठः ।  
अम्लः समुखगः स्रावं स्वेदनं च विबोधनम् ॥ ३१५ ॥  
दन्तानां हर्षणं दाहं विधत्ते मुखकण्ठयोः ।  
स च जम्बीरनिम्ब्वादावथ सर्वरसः पटुः ॥ ३१६ ॥  
क्षारोपि लवणः सोपि प्रलिम्पन्विदहन्मुखम् ।  
विष्यन्दयन्लाघवयन् क्लेदयन्सैन्धवादिषु ॥ ३१७ ॥  
संदृश्यतेथ कटुको मुखपर्यायभेद्यपि ।  
संवेजयद्यो रसनां निपाते तुदतीव च ॥ ३१८ ॥  
विदहन्मुखनासाक्षि संस्रावी मरिचादिषु ।  
दृश्यतेथापि तिक्तस्तु मुखपर्यायभेद्यपि ॥ ३१९ ॥  
प्रतिहन्ति निपाते यो रसनं स्वदते न च ।  
स चायं मुखवैशद्यशोषप्रह्लादकारकः ॥ ३२० ॥  
बिम्बादौ दृश्यते सोथ तूवरो रसनाशठः ।  
तुवरोपि कषायः स्यादस्त्रियां स्यात्स चोत्तरः ॥ ३२१ ॥  
वैशद्यस्तम्भजाड्यैर्यो रसनं योजयेद्रसः ।  
बध्नातीव च यः कण्ठं स दृश्यस्तिन्दुकादिषु ॥ ३२२ ॥  
अमीषां त्रिषु वस्तूनि भेदा एषामनुक्रमात् ।  
मधुराम्लक्षारकटुतिक्ता एकैदमूनिताः ॥ ३२३ ॥  
द्विकाः पञ्चदशैव स्युर्दशषट्त्र्येकसंमिताः ।  
मधुरोम्लश्च लवणः कटुकश्चेति ते त्रिकाः ॥ ३२४ ॥  
विंशतिर्मधुराम्लाह्वलवणेभ्यः कटुः पुनः ।  
तिक्तः कषायो गुल्याम्ललवणेभ्यः प्रयोजितः ॥ ३२५ ॥  
तिक्तः कषायो मधुरकटुतिक्तेभ्य इत्ययम् ।  
कषायो गुल्यलवणकटुकेभ्यश्च तिक्तकः ॥ ३२६ ॥  
कषायो गुल्यलवणतिक्तेभ्योऽपि कषायकः ।  
गुल्यक्षारकटुभ्योऽपि कषायश्च ततः पुनः ॥ ३२७ ॥  
अम्लक्षारकटुभ्यः स्यात्तिक्तस्तुवरकस्ततः ।  
स्यादम्लक्षारतिक्तेभ्यः कषायोम्लकटूत्तरः ॥ ३२८ ॥  
तिक्तः कषायो लवणकटुतिक्तकषायकः ।  
स्यात् क्षारकटुतिक्तेभ्यः कषायः स्युश्चतुष्ककाः ॥ ३२९ ॥  
एते पञ्चदशैव स्युरतः षट्पञ्चकाः परे ।  
मधुराम्लक्षारतिक्तास्तिक्तकषायकौ ॥ ३३० ॥  
मधुराम्लक्षारतिक्तकषाया मधुरः पटुः ।  
कटुतिक्तकषायोऽपि मध्वम्लकटुतिक्तकः ॥ ३३१ ॥  
कषायोथाम्लवणामधुतिक्तेभ्य इत्ययम् ।  
षट्क एको रसाः षट् ते पुंस्येते स्युस्त्रिषष्टिकाः ॥ ३३२ ॥  
रसभेदा दोषभेदा उन्नेया एवमेव तु ।  
उद्वेगः क्रमुकः पूगश्चिक्का स्त्री चिक्कणी न ना ॥ ३३३ ॥  
स्यात्खेचरी तु मधुरा क्लीबे गौल्वं तु तैल्वलम् ।  
गुहागरगथो घोण्टा कठिनाप्यथ वैटिलम् ॥ ३३४ ॥  
पूगीफलं वल्लगुणं होसं पत्तनजं च तत् ।  
नागपर्यायावल्ल्यर्था ताम्बूली भक्षपत्रिका ॥ ३३५ ॥  
सैव सप्तशिरा पर्णलता स्यादथ तद्भिदः ।  
श्रीवाटी चाम्लवाटी च पत्रसी च गुहागरी ॥ ३३६ ॥  
अम्लसारा मालवोत्था मागधी होसणीति च ।  
स्यादन्द्रपुष्कलीचाथ चूर्णमम्लं सुधार्थकम् ॥ ३३७ ॥  
कुटार्जुनकरञ्जार्कशिलास्फटिकशुक्तिजम् ।  
स्यात्खादिरस्तु खदिररसोरङ्गः कषायकः ॥ ३३८ ॥  
अथ क्वाथस्तु खदिररसोरङ्गः कषायकः ।  
वाच्यलिङ्गस्तु सुरभि रामोदी मुखावासनः ॥ ३३९ ॥  
शुभवासनश्चापि पुनर्गुरुवासन इत्यपि ।  
ताम्बूलं मिलितैरेभिर्वीटकं त्रिष्वथापरम् ॥ ३४० ॥  
फलकन्दकरीरादिलवणेन विमिश्रितम् ।  
हरिद्राराजिका कल्ककटुतैलसमन्वितम् ॥ ३४१ ॥  
तत्संधितं तु सन्धानमास्थानं वस्तुनि त्रिषु ।  
शलाटुभिः फलैः शुष्कैर्मिश्रितैर्मधुरादिभिः ॥ ३४२ ॥  
प्रयुक्तं स्यादिदमपि सन्धानमुपदंशकम् ।  
कटुबीजा च वैदेही कोला दन्तफलोषणा ॥ ३४३ ॥  
कृष्णोपकुल्या कारञ्जी स्पृतिः स्यान्मागधी कणा ।  
पिप्पली पिप्पलिस्तुल्ये ऊषणा चपलापि च ॥ ३४४ ॥  
शौण्डी च तैजसी स्थूलसूक्ष्मभेदादियं द्विधा ।  
गजार्थात् पिप्पली छिद्रपिप्पली श्रेयसी च सा ॥ ३४५ ॥  
दीर्घग्रन्थिर्वर्तुली च क्लीबे चव्यफलं पुनः ।  
सैंहली सर्पदण्डी च लम्बतन्ता च पार्वती ॥ ३४६ ॥  
प्रलम्बबीजा सर्पाङ्गी तीवनेत्रा च जीवला ।  
उत्कटा कुरवीचापि क्षुद्रसूक्ष्मवनार्थतः ॥ ३४७ ॥  
पिप्पल्यर्था तदुत्थाथ मूलं तु चटिका शिरः ।  
ग्रन्थिकं पिप्पलीमूलं कटुमूलं च शोषजम् ॥ ३४८ ॥  
कोलमूलं कटुग्रन्थिः सर्वग्रन्थिः कटूषणम् ।  
सुगन्धिकं च पत्राढ्यं विरूषं ग्रन्थिलं पुनः ॥ ३४९ ॥  
दीप्योऽस्त्रियां दीपकोऽपि यवसाग्रो यवाग्रजः ।  
यवजः पुंसि वातारिर्भूकदम्बश्च शूलहा ॥ ३५० ॥  
स्त्र्युग्रगन्धा दीपनी च यवानी चाथ चव्यकम् ।  
कोलं स्त्रियां कटिकणा चविका गन्धनाकुली ॥ ३५१ ॥  
वल्ली च कोलवल्ली स्याद्वशिरः कृकरः पुमान् ।  
तीक्ष्णोथ पालका पाठी ज्योतिष्कः शूरदारुणौ ॥ ३५२ ॥  
अग्निव्याघ्राभिधश्चापि चित्रकः शंवरः कुटः ।  
कृष्णे व्यालः कालमूलो मार्जारोप्यतिदीपकः ॥ ३५३ ॥  
रक्ते रुद्रो गुणाढ्यः स्यान्महाङ्गश्चाथ गह्वरा ।  
कपाली कैरवी मोघा कृमिघ्नी चित्रतण्डुला ॥ ३५४ ॥  
वातारिस्तण्डुली चापि सैवोक्ता मृगगामिनी ।  
तण्डुलीया विडङ्गापि त्रिष्वथोग्रा तु मङ्गला ॥ ३५५ ॥  
यचोग्रगन्धा गोलोमी जटिला लोमशा च सा ।  
रक्षोघ्नी विजया भद्राथ श्वेता विजया च सा ॥ ३५६ ॥  
तीक्ष्णगन्धा हैमवती मङ्गला दीर्घपत्रका ।  
षड्ग्रन्थापि च मेध्याथ कुलञ्जस्तु कुलञ्जनः ॥ ३५७ ॥  
गन्धमूलस्तीक्ष्णमूलोऽथैला तु लवली हिमा ।  
निःकुटी निःकुटिरपि द्राविड्यल्पा त्रुटी त्रुटिः ॥ ३५८ ॥  
कपोतपर्णी बहलगन्धा चैवोपकुञ्चिका ।  
कायस्था चन्द्रिका चापि गोरङ्गी महती तु सा ॥ ३५९ ॥  
कपिस्था गोपुरा कान्ता घृताची गर्भसम्भवा ।  
सुरभित्वग्दिव्यगन्धा महैला त्रिदिवोद्भवा ॥ ३६० ॥  
रुद्रैला त्रिपुटा पृथ्वी कल्पाप्यैन्द्री कुमारिका ।  
खरीका त्वजमोदापि वार्कटी हस्तिकारवी ॥ ३६१ ॥  
गन्धपाली गन्धदला मयूरी वह्निदीपिका ।  
शिखिमोदा प्रमोदाढ्या ब्रह्मकोशा च मोदिनी ॥ ३६२ ॥  
फलमुख्या गन्धरता विशाला चाथ नन्दिनी ।  
रेणुका कपिला कान्ता महिला राजपुत्र्यपि ॥ ३६३ ॥  
हरेणुकायां दुष्पुत्रा द्विजा रेणुर्हिमा धवा ।  
धर्मिणी कपिला नृत्ता शान्ता हैमवती ह्युमा ॥ ३६४ ॥  
अस्त्री रक्तापहं बोलं सौरलं रक्तगन्धिकम् ।  
रसगन्धं महागन्धं सुरसं पिण्डिकं विषम् ॥ ३६५ ॥  
निर्लोहं वर्वरं मुण्डं विश्वं गन्धरसं पुनः ।  
विश्वगन्धं व्रणारिः स्यात् स्मृत्याह्वमथ दुर्लभः ॥ ३६६ ॥  
कर्चूरो द्राविडः काशो जटालो गन्धमूलकः ।  
वेधमुख्यो गन्धसारस्तवक्षीरं तु तालजम् ॥ ३६७ ॥  
गोधूमजं पिष्टिकोत्थं पवनं तण्डुलोद्भवम् ।  
वनगोदुग्धजं चापि पयः क्षीरमथापि च ॥ ३६८ ॥  
तालीसपत्रं तालीसमन्नाद्यं च शुकोदरम् ।  
धात्रीपत्रं चार्कवेधं करिपत्रं तमाह्वयम् ॥ ३६९ ॥  
तालं नीलाम्बरं नीलं तुङ्गा तु वंशरोचना ।  
क्षीरी वांशी च शुभ्रापि वनेन्दुर्वंशशर्करा ॥ ३७० ॥  
मञ्जिष्ठा हरिणी रक्ता गौरी योजनवल्ल्यपि ।  
मङ्गला विकसा पद्मा रोहिणी कालमेषिका ॥ ३७१ ॥  
भण्डी चित्रलता चित्रा चित्राङ्गो जननी च सा ।  
मण्डूकपर्णी विजया रागाढ्या रक्तयष्टिका ॥ ३७२ ॥  
ज्वरहन्त्र्यरुणा छत्रा भण्डीरी वस्त्रभूषणा ।  
रागाङ्गी चाभिमण्डीरलता नागकुमार्यपि ॥ ३७३ ॥  
सिंहली योजनी कौन्तो चोलो ना स चतुर्विधः ।  
लाक्षा खदिरिका रक्ता रङ्गमाता पलङ्कषा ॥ ३७४ ॥  
जतुरस्त्री कृमिघ्नी स्त्री द्रुमार्थादामयार्थकः ।  
दीप्तिः पलाशी जतुका जतूका गन्धमादिनी ॥ ३७५ ॥  
पित्तघ्नी स्याद्द्रवरसा लक्तको मुद्रिणी च सा ।  
निर्भर्त्सनो जतुरसो जननी जनकार्यपि ॥ ३७६ ॥  
चक्रवर्त्तिनी सङ्घर्षा लोध्रो रोध्रश्च शांवरः ।  
हेतुपुष्पः काण्डचीलस्तिलको हस्तिलोध्रकः ॥ ३७७ ॥  
तिरीटस्तिलको भिल्लतरुश्चाथ बृहद्वलः ।  
कटुकः पट्टिकारोध्रः पट्टी लाक्षाप्रसादनः ॥ ३७८ ॥  
वल्कलोध्रो बृहद्वक्रः शीर्णवल्कोक्षिभेषजम् ।  
मालवो जीर्णबुध्नोऽपि वह्निपुष्पी तु धातकी ॥ ३७९ ॥  
अग्निज्वाला मद्यपुष्पा कुञ्जरा मद्यवासिनी ।  
धाविन्यपि सुभिक्षा स्याद्बहुपुष्पा च पार्वती ॥ ३८० ॥  
गुच्छसंघादिपुष्पान्ता कुमुदा कुञ्जराप्यथ ।  
स्यात्समुद्रार्थोत्तरगफलपर्याय्यथो वृकी ॥ ३८१ ॥  
श्रेयसी स्वापनी पाठा प्राचीना पापचेलिका ।  
अम्बष्ठा पथिका तिक्ता बृहत्तिक्ता च दीपनी ॥ ३८२ ॥  
एकाष्ठीला विद्धकर्णी कुचेली शिशिरा वरा ।  
वरतिक्ता वृत्तपर्णी चूषा देवी च मालवी ॥ ३८३ ॥  
कटुका जननी तिक्ता रोहिणी शकुलादनी ।  
मत्स्यपित्ता च चक्राङ्गी शतपर्वा वसादनी ॥ ३८४ ॥  
तत्र कृष्णा काण्डरुहाप्यरिष्टा कटुरोहिणी ।  
आमघ्न्यरिष्टा केदारकटुः कट्वञ्जनी कटुः ॥ ३८५ ॥  
अशोकरोहिणी चापि महौषध्यथ भङ्गुरा ।  
विरूपातिविषा श्वेतकन्दा विश्वा महौषधी ॥ ३८६ ॥  
विषरूपा श्यामकन्दा शृङ्गी श्वेतवचारुणा ।  
उपात्प्रप्रत्योर्विषाथ सुगन्धिर्ग्रन्थिला हिमा ॥ ३८७ ॥  
कुरुविन्दी भद्रमुस्ता वाराही क्रोडवल्लभा ।  
गुन्द्रा कसेरुर्भद्रापि मेधाह्वा स्यात् द्वयोरपि ॥ ३८८ ॥  
गाङ्गेया वनजा राजकसेरुः कच्छजापि सा ।  
अन्या नागरमुस्ता स्यात्सैव प्रोक्ता घनार्थका ॥ ३८९ ॥  
नगरोत्था च चक्राङ्गा पिण्डमुस्ता कलापिनी ।  
नादेयी शिशिरापि स्याच्चूडाला वासकेसरा ॥ ३९० ॥  
ध्वाङ्क्ष्युच्चटा कचरुहा मधुकं तु मधुस्रवा ।  
मधुवल्ली मधुकं षण् यष्ट्याह्वं यष्टिकामधु ॥ ३९१ ॥  
अथान्यत् क्लितनीयं स्यात् क्लीतनं मधुवल्ल्यपि ।  
शोषापहा मधुरसा सातिसौम्या मधूल्यपि ॥ ३९२ ॥  
भार्गी गर्दभवल्ली स्यात् फञ्जिकाङ्गारवल्लरी ।  
सुरूपा भ्रमरेष्टापि शक्रमाताथ मूलके ॥ ३९३ ॥  
वीरं पुष्करमूलं स्यात् पौष्करं पद्मपत्रकम् ।  
सारिपक्षं ब्रह्मतीर्थं शृङ्गी तु वनमूर्द्धजा ॥ ३९४ ॥  
कुलीरशृङ्गी चक्राङ्गी घोषा चण्डा कलिङ्गका ।  
महाघोषा चेन्दुखण्डा कर्कराह्वा लताङ्ग्यपि ॥ ३९५ ॥  
निकुम्भो तु श्योनघण्टा नागस्फोता च रेचनी ।  
भद्रारूक्षा पवित्रा स्यादनुकूला विशोधनी ॥ ३९६ ॥  
एरण्डफलपत्रापि विशल्या तरुणीत्यपि ।  
उदुम्बरदला कुम्भी साथ केशरुहापरा ॥ ३९७ ॥  
भिषग्भद्रावर्त्तका च भद्रा दन्ती जयावहा ।  
क्षराङ्गी सारकस्त्वस्त्री जयपालोऽपि रेचकः ॥ ३९८ ॥  
दन्तीबीजं मलद्रावि तिन्तिडीफलमित्यपि ।  
कुम्भी घण्टाभवं बीजमथ मालविका त्रिवृत् ॥ ३९९ ॥  
श्यामार्द्धचन्द्रा विदला कालिङ्गी कालमेष्यपि ।  
मसूरा सुषणी काली त्रिवेला स्यादथापरा ॥ ४०० ॥  
कालिन्दी त्रिपुटा काकनासिका ताम्रपुष्प्यपि ।  
अमृताथ त्वचं भृङ्गं वल्कं वल्कलमित्यपि ॥ ४०१ ॥  
कलशं सिंहलं वन्यं वराङ्गी मुखशोधनम् ।  
बहुगन्धं च सुरसमुत्कटं रामवल्लभम् ॥ ४०२ ॥  
तदेवोक्तं विज्जलं स्याल्लटवर्णं नवप्रियम् ।  
गन्धवल्कं तापसं तु सुरगन्धं च गोपनम् ॥ ४०३ ॥  
सुकुमारं च पत्राह्वमंशुकाह्वं च पत्रकम् ।  
तमालपत्रमथ च किञ्जलं कनकाह्वयम् ॥ ४०४ ॥  
चाम्पेयं नागपर्यायकेसरे नागनामकम् ।  
स्यान्निर्विषात्यपविषा विषहन्त्री विषादिनी ॥ ४०५ ॥  
महौषधं विषं चोग्रं वत्सनाभः पुमानयम् ।  
नागपर्यायकश्चाथ षड्ग्रन्थाम्लनिशा वधूः ॥ ४०६ ॥  
सुगन्धमूला च सठी गन्धारी पृथुपर्ण्यपि ।  
समुद्रा तृणपूर्वापि हिमजा गन्धतो वधूः ॥ ४०७ ॥  
समुद्रार्थोत्तरं फेनमथ फेनं निफेनकम् ।  
फेनं च खस्खसरसो लोहद्रावी तु टङ्गणः ॥ ४०८ ॥  
रसाधिको रसघ्नश्च रङ्गक्षारोऽपि रङ्गदः ।  
सुभगष्टङ्कणक्षारो मलिनो धातुवल्लभः ॥ ४०९ ॥  
वर्त्तुलः कणकः क्षारश्चाथन्यच्छ्वेतटङ्कणम् ।  
मालतीतीरसम्भूतं शिवो द्रावकरश्च सः ॥ ४१० ॥  
स्यात्कुरण्डो ग्रन्थिफलो विटपो वस्त्रभूषणः ।  
हिमावली च हृद्धात्री कुष्ठघ्नो रागकुष्ठकः ॥ ४११ ॥  
ग्रन्थिलोङ्गारग्रन्थिः स्यात्सुवर्चास्तु सुवर्चिकः ।  
स्वर्जिकः स्वर्चिकक्षारो लवणासुरमेदजे ॥ ४१२ ॥  
जलजं लवणक्षारमथ पाक्यो यवाग्रजः ।  
यवसारो यताह्वः स्याद्यवशूकोऽथ षण् सरम् ॥ ४१३ ॥  
वज्रक्षारं च धूमोत्थं क्षारश्चेष्टं विदारकम् ।  
वज्रकं स्यादथ पुनर्मलारिः क्षारमेलकः ॥ ४१४ ॥  
सर्वक्षारो बहुक्षारो महाक्षारोऽथ मायिका ।  
मायाफलं मायिफलमपिच्छिद्राफलं पुनः ॥ ४१५ ॥  
पानीयालुरनूपालुर्नीलालुः शुक्लकन्दकः ।  
शुभालुर्महिषीकन्दः सर्पाख्यो वनवास्यपि ॥ ४१६ ॥  
विषकन्दोथातिहस्तिस्थूलेभ्यः कन्दपत्रकाः ।  
बृहत्त्वग्दीर्घपत्रोऽथ कृमिघ्नो वस्त्रपञ्जरः ॥ ४१७ ॥  
कोलकन्दश्च पेटालुः सुपुटः पेटकन्दकः ।  
पिञ्जरोप्यथ वाराही ब्रह्मपुत्री च यष्टिका ॥ ४१८ ॥  
विष्वक्सेनप्रिया चापि त्रिनेत्राथ हरिप्रिया ।  
विष्णुकन्दो विष्णुगुप्तः सुपुटो बहुसंपुटः ॥ ४१९ ॥  
जलवासी बृहत्कन्दो दीर्घपत्रोऽथ धारणी ।  
चिरपत्री धारणीया कन्दालुश्च सुकन्दकः ॥ ४२० ॥  
वनकन्दश्च कन्दाढ्यो दण्डकन्दोथ नाकुली ।  
सर्पगन्धी रक्तपत्री सुगन्धा स्वरसेश्वरी ॥ ४२१ ॥  
संमादन्यपरा तु स्यात्सुवहा गन्धनाकुली ।  
महासुगन्धा सर्पाक्षी फणिभुग्विषमर्दिनी ॥ ४२२ ॥  
नकुलढ्या पङ्क्तिमालावारिभ्यः कन्द इत्ययम् ।  
ग्रन्थिपर्णा कन्दलता त्रिशिखाथ विदारिका ॥ ४२३ ॥  
शीतशुक्ला स्वादुकन्दा गजेष्टा वाजिवल्लभा ।  
शृगाली वृष्यगन्धा च विडाली वृष्यवल्ल्यपि ॥ ४२४ ॥  
भूकूष्माण्डी कन्दफला सैव स्वादुलतापरा ।  
क्षीरात्कन्दो विदारी स्यादिक्षोर्गन्धा च वल्लरी ॥ ४२५ ॥  
पयस्विनी मलघ्नस्तु वनवासी च विजुलः ।  
अपि स्याच्छाल्मलीकन्दश्चाथ चाण्डालकन्दकः ॥ ४२६ ॥  
एकद्वित्रिचतुःपञ्चपत्रः सोक्तश्च पञ्चधा ।  
तैलकन्दो द्रावकन्दस्तिलाङ्कितदलश्च सः ॥ ४२७ ॥  
करवीराख्यकन्दः स्यात्स चोक्तस्तिलचित्रकः ।  
त्रिपर्णिका बृहत्पत्रा छिन्नग्रन्थिनिका च सा ॥ ४२८ ॥  
कन्दालुः कन्दबहुला साम्लवल्ली विषापहा ।  
लक्ष्मणा पुत्रकन्दा स्यात् पुत्रदा मानिनी च सा ॥ ४२९ ॥  
नागाह्वा फलिनी मज्जा चासृग्विन्दुच्छदाप्यथ ।  
कामं प्रकामं पर्याप्तं निकामेष्टे यथेप्सितम् ॥ ४३० ॥  
रासस्तु गोदुहां क्रीडा गीतिः पारावती स्त्रियाम् ।  
गोपगोपालगोसंख्यगोधुगाभीरवल्लवाः ॥ ४३१ ॥  
गोदुहोऽप्यथ तद्भेदा गोजाव्युष्ट्रादिपालनात् ।  
गोमहिष्यादिकं पादबन्धनं पदबन्धनम् ॥ ४३२ ॥  
गोविन्दो गोष्वधिकृते महिषस्तु रजस्वलः ।  
स्याद्धंसकालीतनयो दंशपर्यायभीरुकः ॥ ४३३ ॥  
महो जरन्तो रक्ताक्षो धीरस्कन्धश्च सैरिभः ।  
यमार्थवाहनार्थोऽपि कृष्णशृङ्गश्च कासरः ॥ ४३४ ॥  
श्चङ्कः स्कन्धश्च हेरम्बो हाहः स्याद्गद्गदस्वरः ।  
अश्वपर्यायशत्र्वर्थो लालिकोऽथ वनोद्भवः ॥ ४३५ ॥  
गवलो महिषी तु स्याद्धंसकाली तु सैरिभी ।  
कलुषा मन्दगमना महाक्षीरा पयस्विनी ॥ ४३६ ॥  
जायमानविषाणाग्रे कटाहस्तच्छिशुर्द्वयोः ।  
गोमी गवेश्वरो गोमान् गोकुलं गोधनं धनम् ॥ ४३७ ॥  
अस्त्री त्रिष्वाशितं गव्यं गावो यत्राशिताः पुरा ।  
गवीनं चाथ वृषभः शाक्करो गोवृषो वृषः ॥ ४३८ ॥  
गौरनड्वान् सौरभेयः ककुद्मान् पुंगवो वृषा ।  
उक्षा भद्रो वलीवर्दः शष्करिर्गन्धमैथुनः ॥ ४३९ ॥  
मदकोहलगोभर्त्त्रर्षभाः शाङ्कर इट्चरः ।  
शृङ्गी च शृङ्गिणोऽपि स्याद्वहतिर्वहतुः समौ ॥ ४४० ॥  
अथ स्याद्गोपतिः शण्डः शण्ठः षण्डश्च षण्ढवत् ।  
महान्महोक्षश्चोक्षतरश्चाथापि स्याज्जरद्गवे ॥ ४४१ ॥  
वृद्धोक्षश्चापि जातोक्षः संजातोक्षश्च नूतने ।  
गव्या गोत्रा च धेनूनां संहतौ धैनुकं पुनः ॥ ४४२ ॥  
उक्ष्णां स्यादौक्षकं चाथ वत्सानां वात्सकं पुनः ।  
सद्योजातस्तर्णकः स्याद्दोग्धा वत्सः शकृत्करिः ॥ ४४३ ॥  
आटीकनं क्रमस्तेषां दम्यो वत्सतरः पुनः ।  
आर्षभ्यः षण्डतायोग्यः कूटो भग्नविषाणकः ॥ ४४४ ॥  
खण्डार्द्धशृङ्गो वण्डस्तु च्छिन्नपुच्छार्थकस्त्रिषु ।  
कालेप्यजातशृङ्गस्तु मुण्डस्तुवरतूवरौ ॥ ४४५ ॥  
भुग्नशृङ्गस्तु मीठः स्यात्स्कन्धशृङ्गस्तु दोलितः ।  
मृगशृङ्गे तु हरिणः कूटाद्याः स्युरमी त्रिषु ॥ ४४६ ॥  
स्त्रियां ककुत्त्वंसकूटं ककुदं पुनरस्त्रियाम् ।  
स्कन्धप्रदेशे वाहः स्यात्सास्ना तु गलकम्बलः ॥ ४४७ ॥  
कण्ठला जालगोणी स्यात्स्त्रियां रेभा तु रेभणम् ।  
पुंसि प्रोथो नासिकाग्रं शफं क्लीबे खुरः पुमान् ॥ ४४८ ॥  
शृङ्गमस्त्री विषाणं च स्यात्क्लीबे कूचिका स्त्रियाम् ।  
नसिप्रोतस्तु नस्योतो न स्यितो न स्तितः समाः ॥ ४४९ ॥  
अथ स्यान्नासिकारज्जुः स्त्रियां नस्ता नसोतिनी ।  
पृष्ठवाड्युगपार्श्वस्थयुग्यप्रासङ्ग्यशाकटाः ॥ ४५० ॥  
हालिकः सैरिको रथ्यस्तत्तद्वोढरि धूर्वहः ।  
धुर्यो धुरीणो धौरेयो धूर्द्धरश्च धुरन्धरः ॥ ४५१ ॥  
तुल्यावेकधुरीणौ द्वौ स्यातामेकधुरावहौ ।  
स तु सर्वधुरीणः स्याद्यस्तु सर्वधुरावहः ॥ ४५२ ॥  
गलिर्दुष्टवृषः स स्याद्यः समर्थोऽप्यधूर्वहः ।  
स्थौरी पृष्ठी पृष्ठवाट् स्यात् स्कान्धिकः स्कन्धवाहिकः ॥ ४५३ ॥  
षोडन् द्विदन् क्रमात् षड् द्विजातदन्ते वृषेऽथ च ।  
उस्रा स्त्रियां मही माता सुरभी सुरभिर्गवी ॥ ४५४ ॥  
अनड्वाही सौरभेयी वन्दनीया च शृङ्गिणी ।  
अर्जुन्यनडुही चेडा रोहिणी जगती महा ॥ ४५५ ॥  
शृङ्गी शृङ्गिश्च माहेयी पुनरघ्न्या च गौः स्त्रियाम् ।  
कर्वुरा पाटला श्वेता शवली च निलिम्पिका ॥ ४५६ ॥  
तुध्रेत्याद्यभिधास्ताः स्युराक्रान्ता वृषभेण या ।  
संधिनी चाप्यथ स्त्री स्याद्वेहद्गर्भोपघातिनी ॥ ४५७ ॥  
वृषोपगा स्रवद्गर्भा वतोका सन्धिनी वशा ।  
प्रजनोपसरौ कालः प्रस्रवासन्नकालके ॥ ४५८ ॥  
काल्योपसर्या तत्कालयुताथो बालगर्भिणी ।  
स्यात्पलिक्नी तु प्रष्ठौह्यामेकाब्दा त्वेकहायनी ॥ ४५९ ॥  
एवं द्वित्रिचतुर्भ्यः स्याद्वर्षपर्यायवाचिका ।  
स्यादचण्डी तु सुकरा वत्सकामा तु वत्सला ॥ ४६० ॥  
गृष्टिः सकृत्प्रसूता स्याद्धेनुः स्त्री स्यान्नवप्रसूः ।  
चिरप्रसूर्वष्कयणी वस्कयण्यथ नैचिकम् ॥ ४६१ ॥  
निचिकं च शिरस्तस्या बहुसूः स्यात्परेष्टुका ।  
दुःखदोह्या तु करटा दुर्दोह्या चाथ सुव्रता ॥ ४६२ ॥  
सैवोक्ता सुखसन्दोह्या पीनोघ्नी पीवरस्तनी ।  
स्याद्बहुद्रोणपर्यायक्षीरपर्यायिनीत्यपि ॥ ४६३ ॥  
वञ्जुली चाथ धेनुष्या द्यूतादिबन्धने स्थिता ।  
पीतदुग्धा चाथ समां समां यातु विजायते ॥ ४६४ ॥  
समांसमीनाथापीनमूधः क्लीबे तु पुंसि वा ।  
स्यादस्त्रियां गोमयं तु पवित्रमुपलेपनम् ॥ ४६५ ॥  
शुष्के तत्र करीषोऽस्त्री त्रिषु गव्यं गवामिदम् ।  
शिवः पुयलकः कीलोऽस्त्रियां संदानबन्धने ॥ ४६६ ॥  
क्लीबे दामं स्त्रियां रञ्जुर्दामन्युष्ट्रः क्रमेलकः ।  
वक्रग्रीवो बहुकरो वासन्तः कण्टकाशनः ॥ ४६७ ॥  
तालुनाशश्च लम्बौष्ठोऽध्वगो भोलिर्मरुप्रियः ।  
शलो महाङ्गश्च मयो दुर्गपर्यायलङ्घनः ॥ ४६८ ॥  
द्विककुत्करभस्तु स्याद्व्यब्द डष्ट्रः शिशुश्च सः ।  
करभाः स्युः शृङ्खलकादारवै पादबन्धनैः ॥ ४६९ ॥  
अजा संजा सर्वभक्षा चुलुम्पा च गलस्तनी ।  
छागी चाथ पशुश्छागो लम्बकर्णश्च वर्करः ॥ ४७० ॥  
शिवादेवप्रियो वस्तः स्तुभः स्याच्छगलोप्यजः ।  
वुष्कोल्पायुश्छागलोऽपि मेनादः पर्णभोजनः ॥ ४७१ ॥  
स्थागः परिक्रमसहो जावालस्त्वजजीवनः ।  
मेध्यो मेको महागन्धो भकरश्च पयस्वलः ॥ ४७२ ॥  
मेषो रभ्रोरणोर्णायुर्मेढो वृष्णिर्हुडुर्हरः ।  
उरभ्रो लोमशः शृङ्गी स्यादविश्चैडको बली ॥ ४७३ ॥  
पुच्छपर्यायमांसार्थः स्याद्देशान्तरसंभवे ।  
कुररी स्याज्जालकिनी मेषी वेण्यविलारुजा ॥ ४७४ ॥  
अविः स्त्री शिशुवाह्यः स्यादिडिश्चाथ कदम्बके ।  
उष्ट्रच्छागोरभ्रकाणामौष्ट्रकं छागकाजके ॥ ४७५ ॥  
उरभ्रकं चाथ खरः शुद्धजङ्घश्च धूसरः ।  
शङ्कुकर्णः स्मरस्मर्यश्चक्रीवान् रासभोऽपि च ॥ ४७६ ॥  
ग्राम्याश्वश्चिरमेही स्याद्वालेयो रेणुरूषितः ।  
गर्दभः स्यादेकशफः क्रायिकः क्रयिकः क्रयी ॥ ४७७ ॥  
एते स्युर्वेः सार्थवाहः स्याद्वैदेशिक इत्यपि ।  
पण्याजीवश्चापणिके व्यापारी निगमोऽपि सः ॥ ४७८ ॥  
स्यान्नागरो नैगमोऽपि वाणिजोऽपि वणिक् पणिः ।  
नीवी परिपणं चापि भाण्डं नीविरपि स्त्रियाम् ॥ ४७९ ॥  
अपि मूलधनं चाथ तत्रालाभोऽधिकं धनात् ।  
वाणिज्यं च वणिज्या स्यान्मूल्यं वस्नोप्यवक्रयः ॥ ४८० ॥  
वणिक् स्त्रियां वाणिजकं वाणिज्यं स्याच्च तत्र तु ।  
वास्नोप्यथ स्यान्नैमेयः स्यात् क्लीबे परिवर्त्तनम् ॥ ४८१ ॥  
परिवर्त्तः परीवर्त्तः परीवर्तनमित्यपि ।  
प्रतिदानं परिदानं दीर्घमध्ये उभे अपि ॥ ४८२ ॥  
प्रतिहारः परावर्तो विन्योर्मेयमयावथ ।  
स्यान्निक्षेपस्तूपनिधिर्न्यासश्चाथ तदर्पणम् ॥ ४८३ ॥  
प्रतिदानं प्रतीदानं परिदानमतः परम् ।  
परीदानमथ क्रय्यं त्रिषु पण्ये प्रसारितम् ॥ ४८४ ॥  
क्रेतव्यमात्रे स्यात् क्रेयं विक्रेयं पणितव्यके ।  
पण्यं चाथ स्त्रियां सत्याकृतिः सत्यापना न ना ॥ ४८५ ॥  
सत्यंकारोऽपि पुंसि स्यादथाधिः पुंसि लग्नकः ।  
प्रतिभूकः प्रतिस्थेयः साक्षी स्यादथ विक्रयः ॥ ४८६ ॥  
विपणश्चाथ संख्या स्युर्गणेयं गण्यमित्यपि ।  
संख्येय एक एकत्वे द्वित्वे तु द्वावुभावपि ॥ ४८७ ॥  
त्र्यादयोष्टादशान्ताः स्युर्वाच्यप्रकृतयः पुनः ।  
एकोनविंशतिस्त्रिंशदित्याद्याः स्युस्त्रिलिङ्गकाः ॥ ४८८ ॥  
अष्टादशभ्य एकाद्याः संख्याः संख्येयगोचराः ।  
ऊनविंशत्यादिकाः स्युः सर्वाः संख्येयसंख्ययोः ॥ ४८९ ॥  
विंशत्याद्याः सदैकत्वे स्त्रियां संख्येयसंख्ययोः ।  
संख्यात्वे द्विबहुत्वे स्युस्तासुचा नवतेस्त्रियः ॥ ४९० ॥  
ह्रस्वान्ता अपि दीर्घान्ताः स्युरेते विंशतिः पुनः ।  
षष्टिश्च सप्ततिस्तद्वदशीतिर्नवतिः पुनः ॥ ४९१ ॥  
एकोनविंशतिश्चैवमेवमेकान्नविंशतिः ।  
एकाद्नविंशतिश्चैवमेकान्नविंशदादयः ॥ ४९२ ॥  
द्वाविंशतिर्द्विविंशतिः सप्ताविंशतिरित्यपि ।  
सप्तविंशतिरित्येवं द्वाषष्टिश्च द्विषष्टिभिः ॥ ४९३ ॥  
द्वासप्ततिर्द्विसप्ततिरित्याद्यूह्या यथाक्रमम् ।  
द्वौ त्रयो वेत्येवमाद्या द्वित्रास्त्रिचतुरा अपि ॥ ४९४ ॥  
त्रिपञ्चा एवमेकद्वाः षट्सप्ता अपि पञ्चषाः ।  
भूचन्द्रभुजनेत्राग्निगुणवेदयुगा अपि ॥ ४९५ ॥  
भूतेन्द्रियर्तुतर्कर्षिवाजीभवसवो ग्रहाः ।  
नन्दादिशश्च पङ्क्तिश्च संख्या संज्ञा ह्यनुक्रमात् ॥ ४९६ ॥  
यथोत्तरं दशगुणमेकं दशशतं पुनः ।  
सहस्रमयुतं लक्षं प्रयुतं कोटिरर्बुदम् ॥ ४९७ ॥  
अब्जं खर्वं निखर्वं च महाब्जं शङ्खवारिधी ।  
अन्त्यं मध्यं परार्द्धं च परार्द्धद्विगुणं परम् ॥ ४९८ ॥  
एतदायुः परंधातुः शतवर्षमितं हि तत् ।  
शतं क्लीबे पुंसि वा स्यात् क्लीबे साहस्रमित्यपि ॥ ४९९ ॥  
सहस्रमयुतं लक्षा स्त्रियां क्लीबे क्वचिन्मतम् ।  
स्त्रियां क्लीबे तु नियुतं कोटी कोटिरुभे स्त्रियौ ॥ ५०० ॥  
अस्त्र्यर्बुदं शङ्कुरस्त्री क्लीबे वा पद्ममस्त्रियाम् ।  
पुंसि चाथ महापद्मं तद्वदन्यानि न द्वयोः ॥ ५०१ ॥  
चमत्कारावहा लोके कला स्युश्चतुरुत्तराः ।  
षष्टिर्गीतं वाद्यनृत्ये नाट्यमालेख्यमेव च ॥ ५०२ ॥  
तिलकं पुष्परचना पुष्पास्तारणमेव च ।  
रञ्जनं दन्तवस्त्रादेर्मणिबद्धावलिक्रिया ॥ ५०३ ॥  
शय्याम्बुवाद्यमस्तम्भश्चित्रोपायाश्च माल्यकम् ।  
केसरापीडनेपथ्ये कर्णभूषासुगन्धकौ ॥ ५०४ ॥  
भूषणं चेन्द्रजालं च सुकुमारेण केनचित् ।  
कृता उपाया रूपादौ हस्तलाघवमित्यपि ॥ ५०५ ॥  
चित्रशाकं च पूपादि पानकादि च सूचिका ।  
पुत्तलीचालनं वीणा प्रहेलीज्ञानमेव च ॥ ५०६ ॥  
सर्वप्रतिकृतिकृतिरन्यदुर्वचलेखनम् ।  
पुस्तस्य वाचनं शीघ्रं नाटिकाख्यायिकासु धीः ॥ ५०७ ॥  
समस्यापूरणं वाणवेत्रादिपट्टिकाकृतिः ।  
तर्कुसाध्यं सूत्रकर्म तक्षणं वास्तुकर्म च ॥ ५०८ ॥  
रत्नज्ञानं धातुवादो मण्यादेरपि रञ्जनम् ।  
तदादारपरिज्ञानं वृक्षायुर्वेद एव च ॥ ५०९ ॥  
मेषादियुत्सारिकादिलापमुल्लापनं तथा ।  
वेणीमुष्टिज्ञता म्लेच्छशास्त्रभाषासु नैपुणम् ॥ ५१० ॥  
पुष्पस्य शकटीज्ञानं यन्त्रं तद्धारणम् तथा ।  
अभेद्यस्यापि हीरादेर्भेदसंपादनादिकम् ॥ ५११ ॥  
मनः समस्यारचनं छलं कोषाद्यभिज्ञता ।  
वस्त्रान्यथाकृतिर्द्यूतमाकर्षः शिशुचेष्टितम् ॥ ५१२ ॥  
विघ्नज्ञानं जयज्ञानं वैतालिककवित्वधीः ।  
तुलाद्यैः पौतवं मानम् द्रुवयं कुडवादिभिः ॥ ५१३ ॥  
पाय्यं हस्तादिभिरथ जालान्तरगते रवेः ।  
किरणेन्तर्गतं सूक्ष्मं रजसं कणमुत्तमम् ॥ ५१४ ॥  
त्रिंशांशस्तस्य विज्ञेयः परमाणुर्द्वयोरयम् ।  
तत्त्रयन्त्रसरेणुः स्यात्तद्द्वयं वंशिका स्त्रियाम् ॥ ५१५ ॥  
षड्भिस्ताभिर्मरीचिः स्त्री षड्भिराभिस्तु राजिका ।  
ताभिस्त्रिभिः सर्षपः स्यात्सर्षपैरष्टभिर्यवः ॥ ५१६ ॥  
द्वाभ्यां यवाभ्यां गुञ्जा स्यात्पञ्च ता माषमाषकौ ।  
स एव हेमधान्यो ना तैश्चतुर्भिस्तु शाणकः ॥ ५१७ ॥  
टङ्कोऽस्त्री धरणं शाणद्वयं कोलस्तु दंक्षमः ।  
क्षुद्रमोवटकः कोलौ कर्षः पुंसि नपुंसके ॥ ५१८ ॥  
अस्त्री हेम्नः सुवर्णं तच्चतुर्भिस्तैः पलं तु षण् ।  
द्वयोर्मुष्टिः स्त्रियां मुष्टी सृपाटं पुंसि वा स्त्रियाम् ॥ ५१९ ॥  
तद्वदन्येऽपि विज्ञेयास्तत्र पाणीतलं पिचुः ।  
किंचित्पाणिः पाणिमानी करमध्यं च तिन्दुकम् ॥ ५२० ॥  
नाक्षो हंसपदं वर्णं विडालपदमित्यपि ।  
उदुम्बरं षोडशी स्यात् कवलग्रहकः पुनः ॥ ५२१ ॥  
प्रथमं न स्त्रियां पुंसि तृतीयं स्त्री चतुर्दशम् ।  
चतुष्टयं तु कर्षाणां पलमित्यभिधीयते ॥ ५२२ ॥  
सुवर्णाक्षे स्वर्णविस्तं कुरुविस्तं तु तत्पले ।  
तुला स्त्रियां पलशतं भारः स्याद्विंशतिस्तुलाः ॥ ५२३ ॥  
आचितः पुंसि वा क्लीबे द्वयं वा दशभारिकम् ।  
मानभेदे भरः पुंसि सहस्रद्वितयैः पलैः ॥ ५२४ ॥  
स एव शाकटो भारः शतमानं तु पुंसि वा ।  
दशभिर्द्धरणैस्तुल्यमथ कार्षापणः पुनः ॥ ५२५ ॥  
अपि स्यात्कार्षिकस्तत्र कार्षिके ताम्रिके पणः ।  
पणैश्चतुर्भिः कुडवस्तावद्भिः कुडवैरपि ॥ ५२६ ॥  
प्रस्थौ स्त्रियामाढकः स्यात् त्रिषु द्रोणोऽस्त्रियां पुनः ।  
खारी स्त्री षोडशद्रोणैस्ताभिः षोडशभिः पुनः ॥ ५२७ ॥  
कलशी दशभिर्मुण्डः परीमाणमिदं स्मृतम् ।  
काकिणिः काकिणी तुल्ये काकिनिः काकिनी समे ॥ ५२८ ॥  
काकणिः काकणी तद्वत्काकनिः काकनीत्यथ ।  
उड्री मण्डः स्त्रियां तूर्या सैवोक्ता दशमानिका ॥ ५२९ ॥  
देशे देशे स्वस्वराज्ये राजभिर्मानकल्पनात् ।  
विशिष्टमविशिष्टं वा ज्ञेयं तत्र तदुक्तिभिः ॥ ५३० ॥  
परिमाणप्रमाणज्ञैस्तुलादण्डो द्वयोर्धटः ।  
कण्टकी पुंसि तत्रत्यतौल्यभेदास्तु देशजाः ॥ ५३१ ॥  
सेरादिका ये मणान्तास्ते म्लेच्छपरिकल्पिताः ।  
स्वर्णं सुवर्णं कनकं पुरटं निष्कहाटके ॥ ५३२ ॥  
चन्द्रमष्टापदं जाम्बूनदमेते नवास्त्रियाम् ।  
तपनीयं शातकुम्भं च द्वयोर्हिमहेमनी ॥ ५३३ ॥  
गैरिकं वसु कल्याणं रजतं भर्म कर्वुरम् ।  
चामीकरं जातरूपं चाम्पेयं वित्तमर्जुनम् ॥ ५३४ ॥  
कार्त्तस्वरं लोहवरं महारजतगारुडे ।  
अग्निपर्यायबीजार्थं शुक्रं जीवनमोजसम् ॥ ५३५ ॥  
नारं दाक्षायणं श्रीमत्कुम्भै वेणुतटीभवम् ।  
द्रव्यं च स्वापतेयं च रिक्थमृक्थं धनं मघम् ॥ ५३६ ॥  
काञ्चनं हिरणं भर्म गाङ्गेयं शतकुम्भजम् ।  
तपनीयं शातकौम्भमभ्रं कर्बूरमित्यपि ॥ ५३७ ॥  
जाम्बूनदं चोरुसारं रुक्मं कार्त्तस्वरं पुनः ।  
द्रविणं वरिवः श्वात्रं हिरण्यं रक्तमित्यपि ॥ ५३८ ॥  
द्युम्नं स्त्रियौ रा रयी ना कोशोर्थो विभवोऽपि च ।  
शोभोजनं वैणवं च दीप्तं दीप्तकमुज्ज्वलम् ॥ ५३९ ॥  
कान्तिस्वरं जाम्बवं स्यात्कलधौतमपि द्वयोः ।  
तद्भूमिजं रसोत्थं च बहुलोहोद्भवं त्रिधा ॥ ५४० ॥  
अलंकारसुवर्णं स्याच्छृङ्गी शृङ्गिः स्त्रियामुभे ।  
कोषोस्त्रियामथापि स्याद्धेमरूप्ये कृताकृते ॥ ५४१ ॥  
कुप्यं षण् तद्वयादन्यदाहतानाहते समे ।  
तारहेम्नी तु संश्लिष्टे घनगोलकमस्त्रियाम् ॥ ५४२ ॥  
दुर्वर्णं पुंसि वा रूप्यं रूपं रौप्यं यवीयसम् ।  
तारं लोहं वसुश्रेष्ठं रजतं रुचिरं पुनः ॥ ५४३ ॥  
कलधौतं रूपसाध्ये श्वेतस्येन्दोर्हिमस्य च ।  
कुमुदस्य च हंसस्य पर्यायि ब्रह्मवर्द्धनम् ॥ ५४४ ॥  
सूर्यपर्यायिगात्रार्थं ताम्रं शुल्बमुदुम्बरम् ।  
मर्कटाम्लेच्छवक्त्रार्थं वरिष्ठं च कनीयसम् ॥ ५४५ ॥  
उदुम्बरं च तद्वत्स्यादौदुम्बरमुदुम्बरम् ।  
नेपालिकं त्र्यम्बकं स्याद्रक्तपर्यायिवर्णकम् ॥ ५४६ ॥  
वङ्गं स्यादस्त्रियां रङ्गं पूतिगन्धं हिमस्रवम् ।  
त्रपु क्लीबे पुंसि वा स्यात्त्रपुषं चीनचिप्पटे ॥ ५४७ ॥  
नागार्थकं स्यादात्यूषं कुरूप्यं मुखभूषणम् ।  
मधुरश्वेतरूप्यार्थं मृद्वङ्गं गुरुपत्रकम् ॥ ५४८ ॥  
मालीनकं सिंहलकं कास्तीरं घनजीवने ।  
अस्त्रियां त्रापुसं चाथ शीसकोऽस्त्री दृगौषधम् ॥ ५४९ ॥  
गजं गण्डूपदभवं नागं वम्रे च न स्त्रियाम् ।  
योगीष्टं यवनेष्टं स्यात् कुवङ्गं परिपिष्टकम् ॥ ५५० ॥  
वप्रं नीरः सुर्वर्णारिः सीरपत्रकमित्यपि ।  
मृदुकृष्णायसं पक्ष्यं बन्धकं तारशुद्धिकृत् ॥ ५५१ ॥  
शिरावृत्तं च वङ्गारि वप्रं चापि महाबलम् ।  
कांस्यं सौराष्ट्रकं घोषं संसीयं ब्रह्मवर्द्धनम् ॥ ५५२ ॥  
वह्निदीप्त्यर्थलोहार्थं घोरपुष्पं पवित्रकम् ।  
रवणं लोहजं वङ्गं शुल्बजं च प्रकाशकम् ॥ ५५३ ॥  
घण्टाशब्दं विद्युदर्थात्प्रियाहूमसुराह्वयम् ।  
कंसोऽस्त्रियां च ताम्रार्द्धमारमस्त्री तु पित्तलम् ॥ ५५४ ॥  
पीतलोहितपर्यायि क्षुद्रस्वर्णार्थसिंहले ।  
रीतिः स्त्रियां रिरी रीरी न स्त्रियामारकूटकम् ॥ ५५५ ॥  
अथान्या राजरीतिस्तु ब्राह्मी राज्ञी महेश्वरी ।  
काका तुण्डी च कपिला पिङ्गला लोहसंकरम् ॥ ५५६ ॥  
वर्त्तलोहं नीललोहं वर्त्तकं नालिका स्त्रियाम् ।  
कान्तायसमयस्कान्तं कान्तं कृष्णोत्तरं च तत् ॥ ५५७ ॥  
महालोहं तच्चतुर्धा भ्रामकं चुम्बकं पुनः ।  
मुण्डं कृष्णायसं चेति लोहसारं तथाश्मजम् ॥ ५५८ ॥  
अश्मलोहोऽस्त्रियां सारं न स्त्रियां कृमिलोहकम् ।  
तीक्ष्णं शस्त्रायसं कालपिण्डं पिण्डायसं शठम् ॥ ५५९ ॥  
आयसं निशितं तीव्रं लोहं खं? च मुण्डनम् ।  
अयश्चीनोद्भवं धीनं धीवरं कृष्णमामिषम् ॥ ५६० ॥  
आयः कालायसे चास्य विकारे तु कुशी स्त्रियाम् ।  
सिंहाणधूर्तमण्डूरसारणान्यस्य किट्टके ॥ ५६१ ॥  
मनःशिला तु कुनटी मनोज्ञा नागजिह्विका ।  
नेपाली रसभेत्ता च मनोगुप्ता च रोचनी ॥ ५६२ ॥  
करवीरापि कल्याणी शिलारोगः शिलाऽपि सा ।  
सिन्दूरोऽस्त्री रागरेणुर्द्वयोर्वीररजश्च षण् ॥ ५६३ ॥  
नागार्थाद्गर्मपर्यायि रक्तार्थं मङ्गलार्थकम् ।  
गणेशार्थाद्भूषणार्थं संध्यापर्यायि रागि च ॥ ५६४ ॥  
सौभाग्यमपि शृङ्गारमथ हिङ्गुलमस्त्रियाम् ।  
सुरङ्गं कर्बुरं रक्तं हिङ्गुलं चूर्णपारदम् ॥ ५६५ ॥  
रञ्जनं दरदं म्लेच्छं चित्राङ्गं चापि रञ्जकम् ।  
बर्बरं सुगरं चाथ गैरिकं गिरिमृद्भवम् ॥ ५६६ ॥  
गवेधुकं पुंसि रक्तधातुरन्यत्सुरक्तकम् ।  
सुवर्णगैरिकस्वर्णबभ्रुभ्यो धातुरित्यपि ॥ ५६७ ॥  
सन्ध्याह्वमथ सौराष्ट्री सुजाता सुरमृत्तिका ।  
स्तुत्याकाक्षी तु मृद्वी स्यान्मृत्सा संघोपि मृत्तलम् ॥ ५६८ ॥  
विडालोऽस्त्री चित्रगन्धो हरितालोऽपि तालकः ।  
चित्राङ्गं पिञ्जरं क्लीबे गौरं च नटमण्डनम् ॥ ५६९ ॥  
पीतं काञ्चनकं गौरीललितं कनकद्रवः ।  
शिलार्थाज्जन्तुपर्यायमश्मोत्थं गिरिसम्भवम् ॥ ५७० ॥  
गन्धको गन्धपाषाणो गन्धमादनमस्त्रियाम् ।  
पूतिगन्धोऽदिव्यगधः सुगन्धः क्रूरगन्धकः ॥ ५७१ ॥  
वटसौगन्धिकः कुष्ठकीटयोररिरित्यपि ।  
गन्धाद्रसोऽयं श्वेतादिवर्णभेदाच्चतुर्विधः ॥ ५७२ ॥  
काशीसं धातुकाशीसं केशरं हंसलोमशम् ।  
शोधनं पांशुकाशीसं शुभ्रमन्यन्मलीमसम् ॥ ५७३ ॥  
वत्सकं वत्सकाशीसमथ माक्षीकपीतके ।  
पीतमाक्षिकमापीतं माक्षीकं धातुमाक्षिकम् ॥ ५७४ ॥  
ताप्यं हेमाह्वयं तारमाक्षिकं स्यादथाञ्जनम् ।  
नादेयं यामुनं कृष्णं चक्षुष्यं वारिसम्भवम् ॥ ५७५ ॥  
कापोतं दृक्प्रदं स्रोतोञ्जनं नीलाञ्जनं पुनः ।  
सौवीरमथ चक्षुष्या दृक्प्रसादा मलापहा ॥ ५७६ ॥  
कुलाल्यपि कुलत्थाथ कौसुम्भं कुसुमाञ्जनम् ।  
रीतिकं रीतिकुसुमं पुष्करं पुष्पतोञ्जनम् ॥ ५७७ ॥  
पुष्पकेतुः पुमांश्चाथ रसोद्भूतं रसाञ्जनम् ।  
वीर्याञ्जनं तार्क्ष्यशैलं रसगर्भं रसायनम् ॥ ५७८ ॥  
कृतकं बालभैषज्यं दार्वीक्वाथ समुद्भवम् ।  
रसनाभामिसारौ द्वावस्त्रियां रसराट् पुमान् ॥ ५७९ ॥  
रीत्यां तु धम्यमानायां यत् किट्टं तद्रसाञ्जनम् ।  
तदभावेऽपि कर्त्तव्यं दार्वीक्वाथसमुद्भवम् ॥ ५८० ॥  
वल्मीकसारं सौवीरसारं स्रोतोञ्जनं पुनः ।  
कपोतसारं जलजमथ कम्पिल्लकः पुमान् ॥ ५८१ ॥  
लोहिताङ्गो रेचनः स्याद्रञ्जनो रक्तचूर्णकः ।  
तुत्थं नीलाञ्जनं नीलं साम्लगर्तामृतोद्भवम् ॥ ५८२ ॥  
मयूरतुत्थं नीलाश्म मथान्यद्रयकं पुनः ।  
खर्परी खर्परीतुत्थं चक्षुष्यं रसकं पुनः ॥ ५८३ ॥  
अमृतोत्थं च सूतस्तु पारदः पारतो रसः ।  
रसराजो महातेजा रससिंहो महारसः ॥ ५८४ ॥  
सुतो रसोत्तमो जैत्रश्चपलो रुद्रजः प्रभुः ।  
शिवाह्वः शिवबीजाह्वो लोकेशो दुर्द्धरोऽमृतः ॥ ५८५ ॥  
देवः स्कन्दाङ्गजः स्कन्दो देहतो मृत्युनाशनः ।  
रसधातुर्हरतेजो यशोदः खेचरः पुनः ॥ ५८६ ॥  
व्योमार्थाह्वं तु गौरीजमभ्रकं बहुपत्रकम् ।  
शृङ्गं स्यादथ वर्णैश्च शुक्लाद्यैस्तच्चतुर्विधम् ॥ ५८७ ॥  
स्फटी तु स्फटिकी श्वेता रङ्गाङ्गा रङ्गदा पुनः ।  
अपि रङ्गदृढा चाथ खटिनी खटिका खटी ॥ ५८८ ॥  
सितधातुर्धवलमृदथ क्षीरी तु दीप्तिकः ।  
वज्रभोपि च गोमेदसंनिभः सौध इत्यपि ॥ ५८९ ॥  
स्याद्दुग्धी दुग्धपाषाणोप्यथ कर्पूरनामतः ।  
मण्यन्तः स च कर्पूरमणिः स्यादेवमेव तु ॥ ५९० ॥  
आखुनाम पुरः कार्यमतः पाषाण इत्यपि ।  
स च स्यादाखुपाषाणो लोहसंकरकारकः ॥ ५९१ ॥  
कङ्कुष्ठं विमलं स्वच्छं तारहेमाभमित्यथ ।  
माणिक्यं शोणरत्नं च तरुणीरत्नमित्यपि ॥ ५९२ ॥  
शृङ्गारि रक्तमाणिक्यं रागहृद्रत्नमित्यपि ।  
तत्र रक्ते पद्मरागोऽरुणे सौगन्धिकोऽस्त्रियाम् ॥ ५९३ ॥  
कुरुविन्दस्तु पीते स्यादतिरक्तेथ नीलके ।  
गन्धिनीलं चाथमुक्ता स्त्रियां सौम्यापि मुक्तिका ॥ ५९४ ॥  
तारोऽस्त्रियां शुक्तिमणिः स्यात् पुंसि च रसोपलः ।  
क्लीबे मुक्ताफलं स्वच्छं बिन्दुरत्नं च मौक्तिकम् ॥ ५९५ ॥  
शौक्तिकेयं शीतलं स्यादम्भः सारं च नीरजम् ।  
अपि स्याच्चन्द्ररत्नं च लक्षहैमवतं शुभम् ॥ ५९६ ॥  
शशिप्रियं बिन्दुफलं नक्षत्रं शौक्तिकं च तत् ।  
शंखवंशाब्दशुक्तीनामुदरेभ्यश्च योनयः ॥ ५९७ ॥  
शिरोम्भःकरिकोलाहिमकरेभ्यो भवन्त्युत ।  
भौमरत्नं प्रवालोऽस्त्री विद्रुमो नाब्धिवल्लभः ॥ ५९८ ॥  
रक्ताङ्कुरोङ्गारमणिः शोणाङ्गश्च लतामणिः ।  
रौहिणेयो मरकतश्चाश्मगर्भो हरिन्मणिः ॥ ५९९ ॥  
गारुत्मतो गरारातिर्गरुडोद्गीर्ण इत्यपि ।  
पुष्परागः पीतरत्नं पीताश्मा पीत इत्यपि ॥ ६०० ॥  
बुधरत्नं बालवायो रत्नमुख्यस्तु हीरकः ।  
अस्त्रियां वज्रपर्यायनामाभेद्यो शिरोऽपि च ॥ ६०१ ॥  
सूचीमुखश्च षट्कोणो दृढरत्नं वरारकः ।  
श्वेतादिवर्णैर्विप्राद्या वर्णाः स्युः क्रमशोस्य तु ॥ ६०२ ॥  
पुमान्नीलं सौरिरत्नं नीलाश्मा नीलरत्नकः ।  
स्वर्भानवस्तु गोमेदः सचोत्तममणिः पुनः ॥ ६०३ ॥  
वैदूर्यं केतुरत्नं स्यात् प्रावृषं वालवाजयम् ।  
माणिक्यमभ्रलोहं च पिचं चापि विदूरजम् ॥ ६०४ ॥  
अभ्रलोहश्चाङ्कुरेऽथ गोमेदो वालवायजः ।  
बृहस्पतिमणिश्चाथ स्पटिकस्तु सितोपलः ॥ ६०५ ॥  
अपि स्यान्निर्मलमणिः स्वच्छोथ तपनोपलः ।  
सूर्यकान्तस्तापनः स्यादपि दीप्तोपलश्च सः ॥ ६०६ ॥  
अग्निगर्भोऽथ वैक्रान्तो विक्रान्तो नीचवज्रकः ।  
गोनासो गोनसः क्षुद्रवज्रोऽथो संस्रवोपलः ॥ ६०७ ॥  
इन्दुकान्तः सिताश्मा स्यादथावर्त्तमणिः पुनः ।  
राजावर्त्तस्तथावर्त्तः पेरोजो हरिताश्मके ॥ ६०८ ॥  
पद्मरागः शौक्तिकेयं विद्रुमो गरुदोद्भवः ।  
पुष्परागो वज्रमभि नीलो गोमेदको वृषः ॥ ६०९ ॥  
विदूरजोऽपि रव्यादि ग्रहाणां मणयः क्रमात् ।  
अथ लोहितको वज्रस्तथा नीलमहोपलः ॥ ६१० ॥  
मुक्ता मरकताद्यानि महारत्नानि सर्वतः ।  
विदूरजः प्रबलोऽपि गोमेदः पुष्परागकः ॥ ६११ ॥  
इत्यादीन्युपरत्नानि प्रवदन्ति मनीषिणः ।  
मधूली स्त्री मधु क्लीबे पवित्रं पितृदैवतम् ॥ ६१२ ॥  
पुष्पपर्यायासवार्थस्तद्भेदाः स्युः क्रमादमी ।  
माक्षीकं माक्षिकं तत्स्यात्तैलाभमथ भ्रामरम् ॥ ६१३ ॥  
विहितं भ्रमरैः स्वल्पैः श्वेतं स्यात्क्षौद्रकं तु तत् ।  
वर्णेन कपिलं चाथ पीताभिः परिनिर्मितम् ॥ ६१४ ॥  
पैतिकं घृतवर्णं तदपरं पुत्तिकाकृतम् ।  
पौत्तिकं स्यात् सारघं तु छात्रं तदपि पिङ्गलम् ॥ ६१५ ॥  
यदार्घ्यमपि पिङ्गं स्यादावन्त्यमपरे जगुः ।  
क्षवकं चाथ मधुकवृक्षपुष्परसैश्चितम् ॥ ६१६ ॥  
जरत्कार्वाश्वमभवं जगुरन्ये मधूत्तमम् ।  
कुद्दालं स्वर्णसदृशं प्रायो वल्मीकमध्यगम् ॥ ६१७ ॥  
तच्च भूकृत्तिकन्दालं पत्रोपरिभवं तु यत् ।  
जलप्रसरणं तैलं चिक्कणं वह्निवल्लभम् ॥ ६१८ ॥  
दीपाहारः पुमान् स्नेहश्चाथ तद्योनयः क्रमात् ।  
तिलसर्षपकौसुम्भ क्षुमा खस्खस तूवरी ॥ ६१९ ॥  
राजिकैरण्डनिर्गुण्डी करजेङ्गुदचित्रिका ।  
निम्बाक्षशिग्रुकोशाम्राभयाङ्कुल्लमधूलिकाः ॥ ६२० ॥  
राजादनं नारिकेलः कर्पूरं त्रपुसं तथा ।  
ईर्वारुरपि कर्कारुः कूष्माण्डालाबु चेत्यपि ॥ ६२१ ॥  
ज्योतिष्मती तिलादीनां स्वस्वपर्यायजं क्रमात् ।  
तिलजं सर्षपोद्भूतं तैलं च सार्षपं क्रमात् ॥ ६२२ ॥  
उन्नेयमेवं धीमद्भिर्मधूच्छिष्टं तु मादनम् ।  
मधुजं विघसं सिक्थं द्रवकं मक्षिकाश्रयः ॥ ६२३ ॥  
मधुशेषं पीतरागं मधूत्थं मक्षिकामलः ।  
अपि स्निग्धं मधुलको मधुशेषोऽपि न स्त्रियाम् ॥ ६२४ ॥  
कल्पद्रौ केशवकृते फलिते नाम सत्फलैः ।  
षष्ठः प्रकाण्डो वैश्याख्यः सम्यक् सिद्धिमुपागतः ॥ ६२५ ॥  
इति वैश्यप्रकाण्डः ।  
शूद्रप्रकाण्डः  
शून्यस्कन्धातकौ शूद्रे यज्रो दासो महत्तरः ।  
ग्रामकूटोऽवरवर्णो वृषलश्च जघन्यजः ॥ १ ॥  
आचण्डालं तु संकीर्णा अनुलोमविलोमजाः ।  
त्रिष्वङ्गपाशन्यायेन नखस्था अनुलोमजाः ॥ २ ॥  
विलोमजास्तु तावन्त ऐक्येन नवयास्तु ते ।  
ब्रह्माज्ञया कर्मकरा विहिता विश्वकर्मणा ॥ ३ ॥  
एषां परस्परोत्पत्त्या बहुभिर्भूरियं वृता ।  
अनूढायां ब्राह्मणस्य क्षत्रियोदरसम्भवः ॥ ४ ॥  
पुत्रो मूर्द्धावसिक्ताख्योम्बष्ठो वैश्योदरोद्भवः ।  
शूद्रोदर्यः पारशवः क्षत्रियस्य विशोदरात् ॥ ५ ॥  
महिष्यः स्यात्तु शूद्रायामुग्रपुत्रस्ततः परम् ।  
वैश्यात् शूद्रोदराज्जातः करणश्चानुलोमजः ॥ ६ ॥  
षडेते षड् विलोमोत्थाः क्षत्रियाद्ब्राह्मणीभवः ।  
सूतो वैश्याद्ब्राह्मणीजः स्याद्वैदेहिक इत्यपि ॥ ७ ॥  
मागधः क्षत्रियायां स्याच्छूद्राद्वैश्यातनूभवः ।  
आयोगवः क्षत्रियायां क्षत्ताथ ब्राह्मणीभवः ॥ ८ ॥  
चण्डालोऽपि च चाण्डालोऽधमः सर्वाधमेषु सः ।  
माहिष्यात्करणीजातो रथकार इतीह दिक् ॥ ९ ॥  
अथ पारशवो भिल्लो निषादः पर्वताश्रयः ।  
त्रिष्वितः पुष्करान्ताः स्युः शिल्पी कारुश्च कारुकः ॥ १० ॥  
स्त्रियां प्रकृतिः श्रेणिस्तु द्वयोः स्थाने सजातिभिः ।  
कुलकश्च कुलश्रेष्ठी कुलबीजः कुलोद्भवः ॥ ११ ॥  
स च स्यात्कुलमित्रो ना मालाकारस्तु मालिकः ।  
आरामिकः पुष्पलावः कुम्भकारश्च मृत्करः ॥ १२ ॥  
दण्डभृच्चक्रजीवोऽपि कुलालोप्यथ लेपकः ।  
पुलगण्डः सुधाजीवी तन्तुवायः कुविन्दकः ॥ १३ ॥  
कुपिन्दो वायोथ पुनस्तुन्नवायस्तु सौचिकः ।  
रङ्गाजीवः कृणुश्चित्रकारश्चित्रकरोऽपि च ॥ १४ ॥  
शस्त्रमार्जः शस्त्रमार्गः शाणजीवोऽसिधावकः ।  
भ्रमासक्‍तोऽथ पादूकृच्चर्मकारश्च चर्मरुः ॥ १५ ॥  
कुरटो लोहकारस्तु व्योकारोप्यथ मुष्टिकः ।  
स्वर्णपर्यायतः कारस्तालो गोजिक इत्यपि ॥ १६ ॥  
नाडिंधमः कलादः स्याच्छौल्बिकस्याम्रकुट्टकः ।  
कायस्थः कूटकृत्पञ्जीकरः करण इत्यपि ॥ १७ ॥  
स्याच्छांखिकः काम्बविकस्तेली धूसरचाक्रिकौ ।  
तिलादिपर्यायतुदः स्नेहकारक इत्यपि ॥ १८ ॥  
मणिकारो नैकटिको रथकारस्तु वर्धकिः ।  
काष्ठतट् स्थपतिस्त्वष्टा तक्षाथ ग्रामगृह्यके ॥ १९ ॥  
ग्रामतक्षोऽथ स्वच्छन्दे कौटतक्षोऽथ नापितः ।  
वात्सीपुत्रो दिवाकीर्त्तिर्मुण्डकोन्तावसाय्यपि ॥ २० ॥  
तण्डिवाहो ग्रामणीर्वाश्चौरिको भाण्डिकः पुनः ।  
नखकुट्टः क्षुरी मुण्डी चण्डिलः क्षुरमर्द्यथ ॥ २१ ॥  
निर्णेजकः कर्मकीलो रजकः पवनिश्च सः ।  
पवनो वस्त्रपावोऽथ शुण्डारः शुण्डिशौण्डिकौ ॥ २२ ॥  
मण्डहारः कल्पपालो मानपर्यायतो वणिक् ।  
अजाजीवस्तु जाबालो देवाजीवस्तु देवलः ॥ २३ ॥  
अधमद्विजपर्यायो मायिकः प्रतिहारकः ।  
प्रतीहारः कामलोऽपि कर्मार प्रतिहारकः ॥ २४ ॥  
कारावी जङ्गमकुटी सा स्याद्भ्रमकुटीत्यपि ।  
वारित्रा खर्परी मूर्द्धखोलं पत्रपिशाचिका ॥ २५ ॥  
मायाकारः शाम्बरी स्यान्मायी च शाम्बरीत्यपि ।  
शैलालयस्तु शैलूषा जायाजीवाः कृशाश्विनः ॥ २६ ॥  
भरताश्च नटाश्चापि चारणाश्च कुशीलवाः ।  
मार्दङ्गिका मौरजिकाः पाणिघाः पाणिवादकाः ॥ २७ ॥  
स्याद्वेणुध्मा वैणविको वीणावादी तु वैणिकः ।  
जीवान्तकः शाकुनिको वागुरी जालिकः समौ ॥ २८ ॥  
वैतंसिको हिंसकः स्यान्मांसिको मांसविक्रयी ।  
भृतिभुग् भृतिकः कर्मकरो वैतनिकश्च सः ॥ २९ ॥  
वार्त्तावहो वैवधिको भारवाहस्तु भारिकः ।  
भारवाडथ नीचस्तु विवर्णः पामरेतरौ ॥ ३० ॥  
प्राकृतोऽपसदो जाल्मो निहीनश्च पृथग्जनः ।  
क्षुल्लकप्रैष्यदासेयदासदासेरचेटकाः ॥ ३१ ॥  
नियोज्यकिङ्करप्रेष्यभुजिष्यपरिचारकः ।  
पराचितपरिस्कन्नपरजातपरैधिताः ॥ ३२ ॥  
भृत्यः कडारो मन्दस्तु तुन्दोनुष्णोलसोपि च ।  
आलस्यः स्यात्परिमृजः शीतो दक्षस्तु पेलवः ॥ ३३ ॥  
सूत्थान उष्णश्चतुरः पेशलः पेसलः पटुः ।  
चण्डालोऽपि च चाण्डालः श्वपाचः श्वपचः श्वपक् ॥ ३४ ॥  
अन्तेवासी दिवाकीर्तिर्मातङ्गोपि च पुल्कसः ।  
जनंगमः पुल्कशोऽपि निषादश्च निषत्प्लवः ॥ ३५ ॥  
पुलिका नाहला निष्ठ्याः शवरा वरुटा भटाः ।  
माला भिल्लाः किराताश्च ते सर्वे भिन्नजातयः ॥ ३६ ॥  
व्याधो मृगवधाजीवो मृगयुर्लुब्धकोऽपि सः ।  
कौलेयकः सारमेयः शुनको रात्रिजागरः ॥ ३७ ॥  
शालावृकः शुनिः श्वानः कुक्कुरो मृगदंशकः ।  
व्रणोर्वुको स्थिभुक्कीषो रसनालिड्रतव्रणः ॥ ३८ ॥  
वान्ताशी दीर्घसुरतः शयालुररतत्रपः ।  
कुर्कुरः शुनकोऽपि स्याद्भषोपि च शुनिः शुनः ॥ ३९ ॥  
मुहुःक्रोधी रसायायी शिवारिः सूचको रुरुः ।  
वनन्तपः स्वजातिद्विड् दीर्घनादश्च मण्डलः ॥ ४० ॥  
कृतज्ञः स्यात्पुरोगामी स्यादिन्द्रमहकामुकः ।  
कपिलो भषको यक्षो ग्रामार्थेभ्यो मृगार्थकः ॥ ४१ ॥  
श्वा श्वानो मङ्गलो वक्रपुच्छो भलुह इत्यपि ।  
विश्वकद्रुस्तु मृगयापर्यायकुशलार्थकः ॥ ४२ ॥  
तत्र रोगिण्यलर्कः स्याद्विविधा देशदेशजाः ।  
शुन्यं शुनीरं द्वे तुल्ये स्त्रियां शुन्या समूहके ॥ ४३ ॥  
एषां माता तु सरमा तज्जातिः स्त्री शुनिः शुनी ।  
भषी श्वानी कुक्कुरी च कुर्क्कुरी भषणीत्यपि ॥ ४४ ॥  
श्वसंकोचे तु शौनः स्याच्छौवनोऽन्यत्र कथ्यते ।  
स्याच्छुनः सविधं यत्तत्स्थलं ह्युपशुनं पुनः ॥ ४५ ॥  
आच्छोटनं न ना क्लीबे मृगव्यं मृगया स्त्रियाम् ।  
पापर्द्धिः पुंसि चाखेटो लुब्धैर्यो दक्षिणो हतः ॥ ४६ ॥  
दक्षिणोर्मा दक्षिणारुर्लुब्धपर्याययोगवान् ।  
चोरः पटच्चरो दक्षश्चौरः पाटच्चरः परः ॥ ४७ ॥  
मोषकस्तस्करः स्तेन ऐकागारिककुम्भिलौ ।  
पुंसि क्लीबे स्तेनमपि खनिकाखनिकौ समौ ॥ ४८ ॥  
रात्रिंचरो रात्रिचरप्रतिरोधिमलिम्लुचाः ।  
शङ्किताक्षर आस्कन्दी वन्दीकारस्तु माचलः ॥ ४९ ॥  
कुजम्भिलः सुरङ्गार्हे चिल्लभो हठमोषके ।  
काव्यचोरे चन्द्ररेणुः स्त्रीचोरे रतहिण्डकः ॥ ५० ॥  
सन्धिः सुरङ्गा खानिः स्त्री सन्धिवेलाथ तद्भिदः ।  
श्रीवत्सगोमुखाद्याः स्युः क्लीबे स्तैन्यं तु चौरिका ॥ ५१ ॥  
चुरा चौरी च चौर्यं षण् स्तेयं लोप्त्रं तु तद्धनम् ।  
कर्णीसुतो मूलदेवो मूलभद्रो कलाङ्कुरः ॥ ५२ ॥  
कण्टको धौर्त्यमार्गस्तेयशास्त्रप्रवर्तकः ।  
भ्राता शशोस्य भृत्यस्तु विपुलश्चाचलस्तथा ॥ ५३ ॥  
वीतंसो स्त्री पक्षिमृगबन्धोपकरणो पुमान् ।  
उन्माथं कूटयन्त्रं स्याद्वागुरा च द्वयोः स्त्रियाम् ॥ ५४ ॥  
मृगाणां बन्धनी रज्जुः शुल्वोऽस्त्री नाव राटकः ।  
रज्जुः स्त्रियां त्रिषु वटी वरत्रा गुणदोरकौ ॥ ५५ ॥  
स्त्रियां तन्त्री घटीयन्त्रं स्यादुद्घाटनमित्यपि ।  
कूपाज्जलोद्वाहनं स्यादरघट्टः पुमानयम् ॥ ५६ ॥  
करणी लेपनी वेमा वायदण्डश्च पुंस्युभौ ।  
सूत्राणि तन्तवः पुंसि वाणिर्व्यूतिरुभे स्त्रियौ ॥ ५७ ॥  
वानी च वानं क्लीबे स्यात्तूलिस्तूली तुरिस्तुती ।  
स्त्रियः स्युस्तन्त्रकाष्ठेऽपि स्त्रियां सूची तु सेवनी ॥ ५८ ॥  
वायदण्डे पुंसि वेमो न वा वेमाथ तत्र तु ।  
तन्त्रवायशलाकायां प्रवाणं च प्रवाण्यपि ॥ ५९ ॥  
सेवनं सीवनं स्यूतिस्त्रिषु स्यूतप्रसेवकौ ।  
त्रसरः सूत्रवेष्टे स्याच्चूची सूत्रं तु पिप्पलम् ॥ ६० ॥  
पाञ्चालिका पुत्रिका वस्त्रदन्तादिनिर्मिता ।  
सालभञ्जी लेप्यमयी या सैवाञ्जलिकारिका ॥ ६१ ॥  
स्त्रियः पादूस्तु पन्नध्री मोची प्राणहिता पुनः ।  
उपानत्पादुका पादात्सैवं वीथी रथी हिता ॥ ६२ ॥  
विरजा रक्षिणी तद्वदायता पादुरित्यपि ।  
स्त्रियां क्लीबे पादपीठपर्यायमथ तद्भिदः ॥ ६३ ॥  
चर्मवल्कलवस्त्रत्वक्तृणकाष्ठादिनिर्मिताः ।  
नध्री वध्री वरत्री स्यादुपनीनो पदायता ॥ ६४ ॥  
नद्ध्री वद्ध्री वरत्राथ प्रतिष्कषप्रतिष्कशौ ।  
कशाश्वादेस्ताडनी स्यादथारा चर्मवेधिका ॥ ६५ ॥  
स्यात्संदंशः कङ्कमुखं यन्त्रं कुन्दं भ्रमुः पुमान् ।  
तैजसावर्त्तनी मूषा मूषिका मूष इत्यपि ॥ ६६ ॥  
स्त्रियामावर्त्तनी चाथ भस्त्राका भस्त्रिका पुनः ।  
प्रसेविका सेवका च चर्मणो वारिपूरणी ॥ ६७ ॥  
आस्फोटनी वेधनिका कृपाणी कर्त्तरी समे ।  
दक्षिणोत्तरधारस्तु काष्ठपर्यायतक्षकः ॥ ६८ ॥  
वंशोथ वेधनी तु स्याच्छेदन्यथ शरारिका ।  
रन्ध्रकारिण्यथ पुनरारिका करपत्रिका ॥ ६९ ॥  
स्यादीषीका तूलिकापि शणस्तु निकषः कषः ।  
पिञ्जनं स्याद्विहननं धूननं तूलशोधनम् ॥ ७० ॥  
तूलस्फोटनधन्वर्थं पिञ्जनी तूलशोधिनी ।  
पिचुः पुंस्यस्त्रियां तूलं वादरं तन्तुकारणम् ॥ ७१ ॥  
कपाललासिका तूललासिका पितिकापि च ।  
तर्कुः स्त्रियां पुनः क्लीबे तद्वत् कर्त्तनसाधनम् ॥ ७२ ॥  
वर्त्तनी तूलपीठी च तर्कुशाणस्तु जामिकः ।  
त्रिषु द्वारायणं सूत्रपर्णं यत्तेन वेष्ट्यते ॥ ७३ ॥  
निर्वेष्टनं नाडिनीरमेकाष्ठी तूलशर्करा ।  
नाराच्येषणिकाथ स्यात् संपुटस्तु समुद्गकः ॥ ७४ ॥  
त्रिषु पेटा पेटिका स्त्री पेटिकः पेटकोऽस्त्रियाम् ।  
स्यान्मञ्जूषा मञ्जुषिका पेडा पेडुरुभे समे ॥ ७५ ॥  
मञ्जूषापि स्त्रियां चाथ द्वयोर्विवधवीवधौ ।  
पर्याहारो भरो भारोप्यथापि स्याद्विहङ्गमा ॥ ७६ ॥  
विहङ्गिका भारयष्टिस्तदालम्बिनि जालके ।  
शिक्यं क्लीबे पुंसि काचष्टङ्कोऽस्त्री ग्रावदारणः ॥ ७७ ॥  
वासी तु तक्षणी पत्रदारकः क्रकचोस्त्रियाम् ।  
करपत्रं पुनः क्लीबे शिल्पं कर्मकलादिकम् ॥ ७८ ॥  
स्यादयः प्रतिमा सूर्मी शूर्मी स्वर्णविनिर्मिता ।  
हरिताथ प्रतिच्छाया प्रतिमा प्रतियातना ॥ ७९ ॥  
उपमार्चा प्रतिनिधिः पुंसि प्रतिकृतिः स्त्रियाम् ।  
प्रतिबिम्बं प्रतिमानमुपमानं नपुंसकम् ॥ ८० ॥  
वाच्यलिङ्गाः समस्तुल्यः सदृक्षः सदृशः सदृक् ।  
साधारणः समानश्च ते तूत्तरपदे स्थिताः ॥ ८१ ॥  
निभसंकाशनीकाशप्रतीकाशोपमादयः ।  
कर्मण्या तु विधा भृत्या भृतिः स्त्री कर्मवेतनम् ॥ ८२ ॥  
भरण्यं भरणं मूल्यं निर्वेशः पण इत्यपि ।  
स्त्रियां कुटी तु तरला परिस्रुन्मादिनीवती ॥ ८३ ॥  
गन्धोत्तमेरा मदिरा मदिष्ठा वारुणी हला ।  
प्रसन्ना मदना हाला काचमाची परिस्रुता ॥ ८४ ॥  
वाल्कली कपिशा वीरा काहला कालवाब्धिजा ।  
शुण्डा दैत्या देवसृष्टा माधवी मद्यमस्त्रियाम् ॥ ८५ ॥  
कत्तोयं हारहूरं च कापिशायनमित्यपि ।  
चषको रसकः सीधुरस्त्रियां कापिशं च षण् ॥ ८६ ॥  
हालाहलोऽस्त्रियां चापि माधवी माधवोपि च ।  
मदो मध्वासवस्तुल्यौ मधु माध्वीक इत्ययम् ॥ ८७ ॥  
कपिनाशनमाध्वीके स्यादिरा गन्धमादनी ।  
आसवोलिः पुमान् क्लीबे कल्पमासुतिकृन्मधु ॥ ८८ ॥  
अरिष्टं कश्यं तत्रैव शालिपिष्टकृता सुरा ।  
मैरेयमस्त्रियां क्लीबे माध्वं माधूकमस्त्रियाम् ॥ ८९ ॥  
मधूकपुष्परसजा माध्वी साथ गुडोद्भवा ।  
गौडी न ना शर्करोत्थं शार्करं स्यात्तदैक्षवम् ॥ ९० ॥  
मृद्वीभवं स्यान्मार्द्वीकं तत्फालमक्षवल्कजम् ।  
आक्षं सर्वे सीधवः स्युः शीतोष्णादिविभेदतः ॥ ९१ ॥  
पक्वापक्वविभेदेन चतुर्द्धा तद्भिदा अथ ।  
कादम्बरी नारिकेलतालखर्जूरसम्भवा ॥ ९२ ॥  
एवं बहुविधं मद्यं देशदेशसमुद्भवम् ।  
कैलातादि समुन्नेयमथ भक्षणचक्षणे ॥ ९३ ॥  
उपदंशोवदंशः स्यान्मद्यपायनमित्यपि ।  
शुण्डापानं मदस्थानं मधुवारा अनुक्रमाः ॥ ९४ ॥  
जाङ्गलो जगलः पङ्के मद्यसन्धानमासुतिः ।  
आसवो भिषवोऽपि स्यात् किण्वं तु मद्यबीजकम् ॥ ९५ ॥  
नग्नहुर्नग्नहूः पुंसि सुरामण्डाग्रभागके ।  
क्वापि कारोत्तरः कारोत्तमः स्यात्पुनरित्यपि ॥ ९६ ॥  
स्त्रीप्रसन्ना षणापानं पानगोष्ठी स्त्रियामपि ।  
स्युर्गल्वर्कश्च रसकश्चषकश्चास्त्रियामिमे ॥ ९७ ॥  
पानार्थात्पात्रपर्यायमनुतर्षोनुतर्षणम् ।  
वेश्यापतिः पल्लवका भुजङ्गश्च विटश्च सः ॥ ९८ ॥  
उपप्लुतस्तु व्यसनी पञ्चभद्रोप्यवप्लुतः ।  
धूर्तोक्षदेवी कितवो द्यूतकृत् कृष्णकोहलः ॥ ९९ ॥  
तथैव द्यूतकारश्च दुरोदरदरोदरौ ।  
अक्षधूर्तो देवसभ्यः सभिकः साभिकोऽपि च ॥ १०० ॥  
लग्नकः प्रतिभूर्द्यूतकारकस्तृणमत्कुणः ।  
द्यूतोस्त्रियामक्षवती दरोदरदुरोदरे ॥ १०१ ॥  
द्यूतबीजं वटी वा ना हिरण्यं च वराटका ।  
द्वयोर्वराटो वटकः कपर्दः श्वेतकोऽपि च ॥ १०२ ॥  
श्वेता कपर्दिका श्वेती चूर्णिः षण् कितवं पणः ।  
परिणायस्तु सारीणां समन्तान्नयने स्त्रियाम् ॥ १०३ ॥  
शारिर्द्वयोः स्त्रियां शारी शारोना पाशकः पुनः ।  
अक्षविन्दुत्रिकद्वन्द्वे दुन्दुभी दुन्दुभिः स्त्रियौ ॥ १०४ ॥  
अपि स्यात्फलकः पुंसि ततः क्लीबे तु पुंसि वा ।  
अष्टापदं सारिफलं पणद्यूतं समाह्वयः ॥ १०५ ॥  
कृतं द्वापरमित्याद्यास्तद्भेदाः स्युरनेककाः ।  
स्याच्चञ्चुरी तिन्तिडी च पञ्चमीसारि शृङ्खला ॥ १०६ ॥  
अष्टनागं नयवटी नयः स्याज्जतुपुत्रकः ।  
अग्लहं चतुरङ्गं स्यान्नयपर्यायतो बलम् ॥ १०७ ॥  
कल्पद्रौ केशवकृते फलिते नाम सत्फलैः ।  
प्रकाण्डः सप्तमः शूद्रसंज्ञः सिद्धिमुपागतः ॥ १०८ ॥  
इति शूद्रादिप्रकाण्डः ।  
स्त्रादाराद्यं यद्विशेष्यं यादृशैः प्रस्तुतं पदैः ।  
गुणद्रव्यक्रियाशब्दा विज्ञेयास्तस्य भेदकाः ॥ १ ॥  
क्षेमंकरोरिष्टतातिः शिवतातिः शिवंकरः ।  
पुण्यवान् सुकृती धन्यो महेच्छस्तु महाशयः ॥ २ ॥  
उदात्त उद्भटोदीर्णमहात्मानो महायशाः ।  
महामनाः कृतार्थस्तु महोत्साहो महोद्यमः ॥ ३ ॥  
तदर्थकारश्चपि स्यात्कृतकृत्योऽथ शिक्षितः ।  
निष्णातश्चतुरो विज्ञः प्रवीणो निपुणः पटुः ॥ ४ ॥  
छेकश्छइल्लश्छेकालो विदग्धश्छेकलोऽपि च ।  
तद्वत्स्यात्कृतकर्मापि छेको दक्षो लघुक्रियः ॥ ५ ॥  
विद्रपी तु सहृदयो हृदयालुः कृतीत्यपि ।  
तथा सहृदयोपि स्यादथ वैज्ञानिकः पुनः ॥ ६ ॥  
सैवोक्तः कर्महस्तोपि कुशलश्च कृताननः ।  
पूज्यः प्रतीक्ष्यः सांशयिकः संशयापन्नमानसः ॥ ७ ॥  
दक्षिणीयो दक्षिणार्हस्तत्र दक्षिण्य इत्यपि ।  
स्युर्वदान्यस्थूललक्षदानशौण्डा बहुप्रदे ॥ ८ ॥  
वदान्यो दानशीलः स्यादुदारश्चानुदारवत् ।  
त्यागी च स्थूललक्षोपि वरदस्तु समर्द्धकः ॥ ९ ॥  
संयद्वरोप्यभयदे पिङ्गलस्तु बहुश्रुतः ।  
व्रतानुष्ठानसमये कान्तया कामितोपि सन् ॥ १० ॥  
तदानुकूल्यं न चरेदसिधाराव्रती च सः ।  
सदा लक्षणसम्पन्नः पुमान् भालाङ्क उच्यते ॥ ११ ॥  
मनस्वी बहुविघ्नेपि कार्ये सुस्थिरमानसः ।  
जैवातृकः स्यादायुष्मानन्तर्वाणिस्तु शास्त्रवित् ॥ १२ ॥  
व्युत्पन्नः प्रहतः क्षुण्णः कारणी तु परीक्षकः ।  
तारतम्यविचारज्ञः श्लिकुतः संशयावहः ॥ १३ ॥  
हर्षमाणो विकुर्वाणः प्रमना हृष्टमानसः ।  
दुर्मना विमना अन्तर्मना स्यादुत्क उन्मनाः ॥ १४ ॥  
उत्सुकोत्कण्ठितौ चाथ सरलोदारदक्षिणः ।  
अपि स्यात्सुकलोर्थस्य दानभोगसमन्विते ॥ १५ ॥  
दोषैकदृक् पुरोभागी साधुसभ्यार्यसज्जनाः ।  
तत्परे प्रसितासक्ता विष्टार्थोद्युक्त उत्सुकः ॥ १६ ॥  
प्रतीते प्रथितख्यातवित्तविज्ञातविश्रुताः ।  
गुणैः प्रतीते तु कृतलक्षणाहतलक्षणौ ॥ १७ ॥  
आढ्योस्तिमान् धनी स्वामिभ्येश्वरौ पतिरीशिता ।  
भर्त्तेशेनेन्द्रनाथार्या नायकस्त्वधिभूः प्रभुः ॥ १८ ॥  
नेताधिपः परिवृढोऽधिकर्द्धिस्तु समृद्धकः ।  
डिङ्गरः किङ्करो भृत्यो दासः प्रेष्यः पराचितः ॥ १९ ॥  
परिकर्मी परिस्कन्दनियोज्यपरिचारकाः ।  
भुजिष्योऽभ्यागारिकस्तु कुटुम्बव्यापृतः स यः ॥ २० ॥  
पुंस्युपाधिः सुन्दराङ्गः सिंहसंहननो हि सः ।  
निर्वार्यः कार्यकर्ता यः सम्पन्नः सत्त्वसम्पदा ॥ २१ ॥  
सत्कृत्यालङ्कृतां कन्यां यो ददाति स कूकुदः ।  
वीक्षापन्नो विलक्षेथाधृष्टे शालीनशारदौ ॥ २२ ॥  
लक्ष्मीवांल्लक्ष्मणः श्रीमांल्लक्ष्मणो लक्षणोपि च ।  
अथ स्निग्धो वस्तलोऽथ दयालुरपि सूरतः ॥ २३ ॥  
स्यात् कृपालुः कारुणिकः स्वतन्त्रस्तु निरङ्कुशः ।  
अपावृतो यथाकामी स्वच्छन्दो निरवग्रहः ॥ २४ ॥  
स्वैर्यधीनस्तु परवान्नाथवान्निघ्नगृह्यकौ ।  
अस्वच्छन्दः पराधीनः परतन्त्रो वशोऽपि च ॥ २५ ॥  
आयत्तश्चाथ खलपूः स स्याद्बहुकरोऽपि च ।  
चिरक्रियो दीर्घसूत्रो जाल्मोऽसमीक्ष्यकारिणि ॥ २६ ॥  
सेवाहीनः श्लिकुतमस्थूत्कृतः कुष्ठपीडितः ।  
कुसृत्या विभवान्वेषी पार्श्वकः सन्धिजीवकः ॥ २७ ॥  
तीक्ष्णोपायेन यो जीवेत्स आयःशूलिकः पुनः ।  
क्रियासु मन्दः कुण्ठः स्यात् क्रियावान् कर्मसूद्यतः ॥ २८ ॥  
कर्मक्षमोलङ्कर्मीणः कर्मशूरस्तु कर्मठः ।  
सकार्मः कर्मशीलो यः कर्मकारस्तु तत्क्रियः ॥ २९ ॥  
कर्मण्यभुक् कर्मकरः कर्मकारस्तु निर्भृतिः ।  
भृतिको भृतिभुक्कर्मकरो वैतनिकोऽपि सः ॥ ३० ॥  
अपस्नातो मृतस्नान आमिषाशी तु शौष्कलः ।  
शौष्कलः शष्कुलः शास्ता देशकोऽथ बुभुक्षितः ॥ ३१ ॥  
अप्सातः क्षुधितश्चाथ जिघत्सुरशनायितः ।  
परान्नः परपिण्डाद आशितो घस्मरोद्मरः ॥ ३२ ॥  
भक्षकः स्यादथ पुनर्विजिगीषाविवर्जिते ।  
आद्यूनः स्यादौदरिकोऽप्यथ स्वोदरपूरके ॥ ३३ ॥  
कुक्षिंभरिः स्यादुदरंभरिरात्मंभरिः पुनः ।  
सर्वान्नीनस्तु सर्वान्नभोजिपर्याय इत्यपि ॥ ३४ ॥  
तथोदरपिशाचः स्यात्तर्षितश्च पिपासितः ।  
पिपासुस्तर्षितस्तृष्णक् पिपासस्तृषितोऽपि च ॥ ३५ ॥  
लालसो लोलुपो लिप्सुर्लम्पटश्चाभिलाषुकः ।  
लुब्धो गृध्नुर्गर्द्धनः स्यात्मायी कुरकजालिकौ ॥ ३६ ॥  
दण्डाजिनी व्यंसकोथाविनीतः स्यात्समुद्धतः ।  
उन्मदस्तून्मदिष्णुः स्यात्कामुके कमितानुकः ॥ ३७ ॥  
कम्रः कामयिताभीकः कामनः कमनोभिकः ।  
कामिः कामी च कमुको लुब्धे लोलुपलोलुभौ ॥ ३८ ॥  
मत्ते शौण्डोत्कटक्षीबाः पञ्चभद्रः परिप्लुते ।  
व्यसनी निर्लक्षणस्तु पाण्डुरपृष्ठ इत्यपि ॥ ३९ ॥  
अथ श्लिकुतमो बालः पितृहीनो विनायकः ।  
गेहेनर्दी गृहेशूरः पिण्डीशूरोऽथ दुष्टधीः ॥ ४० ॥  
विवशोऽनिष्टबुद्धिः स्यादीर्ष्यालुः कुहनः पुनः ।  
स्यादस्थिरे संकुसुको द्वेष्टात्वनुपदीत्यपि ॥ ४१ ॥  
व्युत्पन्नः संस्कृतः क्षुण्णः प्रहतोऽथ स्थिरोऽपि च ।  
नीलीरागो विश्रथः स्यात् स्थिरसौहृद इत्यपि ॥ ४२ ॥  
कुसुम्भरागोऽतोन्यः स्याद्धरिद्राराग इत्यपि ।  
सुनिश्चितः संशितः स्यात्पुत्रान्नादः कुटीचकः ॥ ४३ ॥  
विदग्धो नागसंचारजीवी च शरणार्थकः ।  
अभ्यापन्नश्च तद्वत्स्याद्वीक्षापन्नो विलक्षितः ॥ ४४ ॥  
आसीन उपविष्टः स्यादूर्ध्वस्थोर्ध्वदमौ समौ ।  
उत्पश्य उन्मुखे गृह्यः पक्ष्ये न्युब्जस्त्वधोमुखे ॥ ४५ ॥  
प्रेतवाहित आविष्टः शान्तो दान्तोऽथ दातरि ।  
दाको दारुश्च मुदिरो वचने स्थित आश्रवः ॥ ४६ ॥  
वश्यः प्रणेयो निभृतो विनीतः प्रश्रितः समाः ।  
विधेयो विनयग्राही प्रगल्भः प्रतिभान्विते ॥ ४७ ॥  
प्रौढोथ सूक्ष्मदर्शी तु कुशाग्रीयमतिश्च सः ।  
प्रत्युत्पन्नमतिस्तत्कालधीर्मेधाविमेधिरौ ॥ ४८ ॥  
धृष्टे धृष्णो वियातश्च धृष्णक् स्यादस्तिमान्धनी ।  
स्यादधृष्टे तु शालीनः शारदोऽथातिकुत्सिते ॥ ४९ ॥  
कट्वरश्चाथ षट्प्रज्ञः कामकेलिर्विदूषकः ।  
पिङ्गः पाठविकः पट्टो व्यलीको धूर्त इत्यपि ॥ ५० ॥  
पीठकेलिः पीठमर्दो भविलश्छिदुरो विटः ।  
प्रघटाविच्छास्रगण्डः प्रपञ्चलविपश्चितौ ॥ ५१ ॥  
समावथो विप्रलब्धो वञ्चितो विकृतोऽपि च ।  
ग्रामेयकस्तु ग्रामीणो ग्राम्यो ग्रामचरोप्यथ ॥ ५२ ॥  
दुर्विगाह्यं दुःप्रधृष्यं विषमं स्थपुटं पुनः ।  
अगम्यमनवस्थं स्यात्समे बहलपीवरे ॥ ५३ ॥  
प्रेषितस्तु विसृष्टः स्यात्प्रहितः परिसृष्टकः ।  
उल्वणस्तूत्करोद्गाढ उद्धतश्चाथ दैष्टिकः ॥ ५४ ॥  
स्याद्दैवतत्परोऽजिह्मः प्रगुणः प्राञ्जलोप्युजुः ।  
सरलः प्रोष्यः पथिकः समीचीनः समञ्जसः ॥ ५५ ॥  
खट्वारूढोऽविनीतः स्यान्मसारमसृणौ समौ ।  
अग्र्योग्रगण्यो ग्रामण्यः श्रेष्ठः शाल्युत्तमः पुनः ॥ ५६ ॥  
क्लीबेऽव्ययं प्रधानं स्यादुपाग्रं प्रमुखं पुनः ।  
उत्तमानुत्तमे तुल्ये स्यात्प्रवेकोऽपि राजघः ॥ ५७ ॥  
स्थगस्तीक्ष्णोप्यथाशंसुराशंसितरि पातुके ।  
पतयालुः संशयालुः स्यात्संशयितरीत्यपि ॥ ५८ ॥  
श्रद्धालुः श्रद्धया युक्ते ग्रहयालुर्ग्रहीतरि ।  
हृदयालुः सहृदये वन्दारुरभिवादके ॥ ५९ ॥  
लज्जाशीलोपत्रपिष्णुः स्याद्वर्द्धिष्णुस्तु वर्द्धनः ।  
उत्पतिष्णुस्तूत्पतितोऽलङ्करिष्णुस्तु मण्डनः ॥ ६० ॥  
भूष्णुर्भविष्णुर्भविता वर्त्तिष्णुर्वृष्णुवर्त्तनौ ।  
निराकरिष्णुः क्षिप्नुः स्यात्प्रभूष्णुस्तु सहाः पुनः ॥ ६१ ॥  
क्षमावांश्चापि शक्तः स्यादथ रोचिष्णुरोचनौ ।  
शरारुर्घातुको हिंस्रो रुष्टेऽमर्षणरोषणौ ॥ ६२ ॥  
क्रोधनः कुहनेर्ष्यालू चण्डस्त्वत्यन्तकोपनः ।  
जागरूको जागरिता वासदायी तु शङ्कुरः ॥ ६३ ॥  
शरणार्थ्यभिपन्नः स्यात्सान्द्रः स्निग्धश्च मेदुरः ।  
ज्ञाता तु विदुरो विन्दुर्वेदिताथ नमस्यितः ॥ ६४ ॥  
अपाचितो नमसितोऽचित आचित इत्यपि ।  
विसृत्वरो विसृमरो विकासी तु विकस्वरः ॥ ६५ ॥  
विसारी तु प्रसारी स्याद्घूर्णितः प्रचलायितः ।  
स्वप्नक् शयालुर्निद्रालुर्निद्राणशयितौ पुनः ॥ ६६ ॥  
सुप्तः श्लथस्तु शिथिलः प्रतीकप्रतिकौ समौ ।  
प्रतिकूलेऽथापि पुनः पराचीनः पराङ्मुखः ॥ ६७ ॥  
प्रतीपोथाप्यवाचीनोऽधोमुखेप्यथ सम्मुखे ।  
सम्मुखीनोथ देवद्र्यङ् देवानञ्चति यः पुनः ॥ ६८ ॥  
सहाञ्चति स सध्र्यङ् यो विष्वद्र्यङ् विष्वगञ्चति ।  
यस्तिरोञ्चति तिर्यङ् स सम्यङ् यः सममञ्चति ॥ ६९ ॥  
प्रथमामुख्यवचने किमः कद्र्यङ् भवेदिति ।  
सहिष्णुः सहनः क्षन्ता तितिक्षुर्दमिता दमी ॥ ७० ॥  
वदो वदावदो वक्ता वाचोयुक्तिपटुः पुनः ।  
वागीशो वाक्पतिर्वाग्मी वावदूकोऽतिवक्तरि ॥ ७१ ॥  
जञ्जपूकस्तु जल्पाको वाचालस्तु विगर्ह्यवाक् ।  
वाचाटः कुरवेऽबद्धमुखे मुखरदुर्मुखौ ॥ ७२ ॥  
सूचकोथापि शक्रे तु सुमुखस्तु प्रियंवदः ।  
श्लक्ष्णः प्रगल्भवचनः कुवादः कुवचोऽपि च ॥ ७३ ॥  
कद्वदो गर्ह्यवाग्दुर्वाग्यद्वदोनुत्तरेपि च ।  
अथानेडो वर्कटः स्यादधरो हीनवादिनि ॥ ७४ ॥  
एडो मूकः कडोऽवाचि स्यादसौम्यस्वरेऽस्वरः ।  
रवणः शब्दनो नान्दीवादी नान्दीकरः समौ ॥ ७५ ॥  
डमरोड्डमरौ तुल्यौ क्रीडासंरम्भनिर्भरे ।  
शास्त्रेष्वधीती मन्त्रेषु नाधीती श्लिकुतोऽप्यथ ॥ ७६ ॥  
एडमूकोऽनेडमूको वक्तुं श्रोतुमसज्जिते ।  
तूष्णींशीलस्तु तूष्णीको नग्नोऽवासा दिगम्बरः ॥ ७७ ॥  
देशिके शासकः शास्ता धार्मिको धर्मिकः समौ ।  
निःकाशितोऽपकृष्टोपध्वस्ते न्यक्कृतधिक्कृतौ ॥ ७८ ॥  
आत्तगन्धोभिभूतोरित्याजिताहंकृतिश्च सः ।  
दण्डितो दापितश्चापि साधितोऽथ निराकृतः ॥ ७९ ॥  
प्रत्याख्यातः प्रतिक्षिप्तः पत्यादिष्टोपविद्धवत् ।  
निरस्तश्चाप्यधिक्षिप्तस्तुल्यौ विक्लवविह्वलौ ॥ ८० ॥  
प्रतिबद्धः प्रतिहतो हतश्चापि मनोहतः ।  
नद्धे बद्धो निगडितः संयतः कीलितः सितः ॥ ८१ ॥  
आलानितो यन्त्रितोऽपि स्यात्संदानित इत्यपि ।  
स्थिरेऽसंकसुकश्चाथ विहस्तव्याकुलौ समौ ॥ ८२ ॥  
व्यग्रोऽथापि पुनः स स्यात्समुत्पिञ्जश्च पिञ्जलः ।  
भृशाकुलोत्पिञ्जलौ च क्षारिताक्षारितौ पुनः ॥ ८३ ॥  
अभिशस्तेऽथोपरक्तो व्यसनार्तो वधोद्यते ।  
संनद्ध आततायी स्यात् कशार्हः कश्य इत्यथ ॥ ८४ ॥  
आपन्न आपत्प्राप्तोथ प्रत्याख्याते पुनः पुनः ।  
प्रतिशिष्टो नारकीटः स्वदत्ताशाविहन्तरि ॥ ८५ ॥  
द्वेष्यस्त्वक्षिगतो वध्यः शीर्षच्छेद्यो विषेण यः ।  
वध्यो विष्यो मुसल्यस्तु यो वध्यो मुसलेन च ॥ ८६ ॥  
शिश्विदानः कृष्णकर्मा निकृतस्त्वनृजुः शठः ।  
दोषैकदृक् पुरोभागी द्विजिह्वो मत्सरी खलः ॥ ८७ ॥  
कर्णेजपः सूचकः स्यान्नीचः कुरवदुर्जनौ ।  
पिशुनोऽथ नृशंसः स्यात्क्रूरो घातुक इत्यथ ॥ ८८ ॥  
स्याद्धूर्तो वञ्चकः पापः क्षुद्रो वञ्चूक इत्यपि ।  
कीनाशश्च कदर्यः स्यात्किंपचानो मितम्पचः ॥ ८९ ॥  
दृढमुष्टिर्बद्धकरो निस्वो दुस्थश्च दुर्विधः ।  
दुस्थितो दुर्गतो दीनो दरिद्रोऽकिंचनोऽपि च ॥ ९० ॥  
यद्भविष्यो दैवपरस्तर्कुकस्तुवनीयकः ।  
स्याद्याचको याचनको मार्गणोऽथ शुभार्थिनि ॥ ९१ ॥  
शुभंयुः स्यादहंकारिण्यहंयुर्मित्रवत्सले ।  
मित्रंयुरथ शंवः स्याच्छंयुरात्मसुखार्थिनि ॥ ९२ ॥  
स तु पञ्चजनीनः स्याद्भाण्डादिनिरतो हि यः ।  
अनुग्रे सोम्यसौम्यौ द्वौ दीर्घे व्यायत आयतः ॥ ९३ ॥  
हर्षणो हर्षुकस्तुल्यौ श्वेतविन्दुयुते द्वयम् ।  
स्यात्पृषत् पृषतस्तद्वत् कान्दिशीको भयद्रुते ॥ ९४ ॥  
स च कान्दिशिकोऽपि स्याद्विलीने विद्रुतो द्रुतः ।  
प्रतिवेशी प्रतीवेशी स्यादासन्ननिवासिनि ॥ ९५ ॥  
ब्रह्मण्यो ब्राह्मणहितो व्रतदम्भस्त्वकल्कनः ।  
वैरङ्गिको विरागार्हश्चक्षणः कलिलक्षितः ॥ ९६ ॥  
स्याच्चक्षुष्यस्तु सुभगः स्यात्प्रणाय्यस्त्वसंमतः ।  
स्वस्थानस्थः परान्द्वेष्टि यः सगोष्ठश्व उच्यते ॥ ९७ ॥  
दिव्योपपादुका देवा नृगवाद्या जरायुजाः ।  
स्वेदजाः कृमिदंशाद्याः पक्षिसर्पादयोऽण्डजाः ॥ ९८ ॥  
उद्भिज्जास्तरुगुल्माद्या उद्भिदुद्भिज्जमुद्भिदम् ।  
मनःपर्यायतो हारि हरं ज्ञं रममित्यपि ॥ ९९ ॥  
सुन्दरं रुचिरं चारु कान्तं वल्गु च पेशलम् ।  
अभिरामं रामवामे मञ्जुलं मञ्जु पेसलम् ॥ १०० ॥  
वन्धूरं वन्धुरं तुल्ये पेलवं चापि शोभनम् ।  
रुच्यं चापि च चोक्षं स्यान्मनोज्ञं मञ्जु वञ्जुलम् ॥ १०१ ॥  
अपि स्यात्सुषमं चाथाभीप्सितं दयितं प्रियम् ।  
अभीष्टं वल्लगहृद्यमथासेचनकं हि तत् ॥ १०२ ॥  
निकृष्टे प्रतिकृष्टार्वरेफयाप्यावमाधमाः ।  
रोपरेपारमा रेवो निकृष्टः संडमस्त्रियाम् ॥ १०३ ॥  
कुपूयकुत्सितावद्यखेटगर्ह्याणका अपि ।  
स्युर्वाच्यलिङ्गा मलिनं कल्मषं च मलीमसम् ॥ १०४ ॥  
स्यान्म्लानं कच्चलं तु स्यान्मलदूषितमित्यथ ।  
निर्णक्तं विमलं वीध्रं पूतं मेध्यं पवित्रकम् ॥ १०५ ॥  
समूढं शोधितं मृष्टं निःशोध्यमनवस्करम् ।  
शून्यं तु वशिकं तुच्छमिरिणं शुन्यमीरिणम् ॥ १०६ ॥  
पुंसि क्लीबे नितानं स्यान्मसारं फल्ग्वथापि च ।  
अग्रं प्राग्रं प्राग्रहरमाग्र्यमग्रीयमग्रियम् ॥ १०७ ॥  
मुख्यं वर्यं वरेण्यं च प्रबर्हं च प्रबर्हणम् ।  
परार्ध्यानवरार्ध्यौ द्वे पूरणः पूरकः समौ ॥ १०८ ॥  
विनाकृतं विरहितं व्यवच्छिन्नं विशेषितम् ।  
भिन्नं स्यादथ निर्व्यूहे मुक्तं यो वातिशोभनः ॥ १०९ ॥  
पुष्कलः सत्तमश्चापि श्रेयान् श्रेष्ठो महत्तमः ।  
स्युरुत्तरपदे व्याघ्रपुङ्गवर्षभकुञ्जराः ॥ ११० ॥  
सिंहशार्दूलवृषभपुण्डरीकवृषा अपि ।  
वराहधुर्यधौरेयाः सपर्यायाः क्रमादमी ॥ १११ ॥  
श्रेष्ठार्थगोचराः पुंसि स्त्रियौ मल्लीमचर्चिके ।  
क्लीबे प्रकाण्डमुद्धश्च तल्लजश्चापि पुंस्युभौ ॥ ११२ ॥  
सर्व एते प्रशस्तार्थाः स्युरुत्तरपदे स्थिताः ।  
क्लीबेऽप्रधाने तु प्राग्र्यमुपसर्जनमित्यपि ॥ ११३ ॥  
विशंकटं पृथु महद्विशाला च विसंकटा ।  
स्त्रियां क्लीबे च विकटं पुंसि क्लीबे स्त्रियामिमे ॥ ११४ ॥  
विसंकटो विशालो द्वे वद्रं वड्रं बृहत्पृथु ।  
पीनं तु पीवरं पीवा बहूरु विपुलं पुनः ॥ ११५ ॥  
पीवपीवरभूरिष्ठपुष्टे स्थूलानि भूरि च ।  
स्तोकं पत्रमुत्तमल्पं क्षुल्लकं खुल्लकं पुनः ॥ ११६ ॥  
सूक्ष्मं श्लक्ष्णं कृशं दभ्रमथ मात्रा स्त्रियां त्रुटिः ।  
लवलेशकणाः पुंसि स्यादत्यल्पेप्यणुः कणाः ॥ ११७ ॥  
स्वल्पमल्पं कणीकं च कणिका च कणिः कणी ।  
कणीयोल्पीयमल्पिष्ठमणीयो बहुलं बहु ॥ ११८ ॥  
प्रभूतं प्रचुरं प्राज्यमदभ्रं पुरुहुः पुरुः ।  
भूयो भूरि स्फिरं गाढं निविडं विरलं पुनः ॥ ११९ ॥  
निविरीशं च भूयिष्ठं पिण्डितं गुणितं हतम् ।  
करम्बितं तु खचितं विरलं शिथिलं श्लथम् ॥ १२० ॥  
गणनीयं गणेयं च संख्यातं गणितं पुनः ।  
सर्वविश्वसमाशेषसमस्तनिखिलानि च ॥ १२१ ॥  
अनूनाखण्डसम्पूर्णसमग्रसकलानि च ।  
निःशेषाखिलकृत्स्नानि घनं सान्द्रं निरन्तरम् ॥ १२२ ॥  
समीपनिकटासन्नसनीडसविधानि च ।  
संनिकृष्टसमर्यादसवेशान्यभितोऽव्ययम् ॥ १२३ ॥  
स्याच्चोपकण्ठमभ्यर्णं सदेशाभ्यग्रके पुनः ।  
अभ्यासमभ्याशमपि संसक्ते त्वपदान्तरम् ॥ १२४ ॥  
नेदिष्ठमन्तिकतमं चाव्यवहितमित्यपि ।  
सुदूरेप्यायतं दीर्घं वृत्ते निस्तलवर्त्तुले ॥ १२५ ॥  
विषमोन्नतं स्थपुटं बन्धुरं तून्नताननम् ।  
उच्चे पांशून्नतं तुङ्गमुदग्रमपि वाच्यवत् ॥ १२६ ॥  
स्तादुच्चैरुच्चकैर्नीचैर्नीचकैर्न्यक् च नीचकः ।  
वामनो ह्रस्वखर्वौ चावागग्रेऽवनतानते ॥ १२७ ॥  
प्रेङ्खोलितस्तरलितो ललितः प्रेङ्खितः पुनः ।  
अरालं वृजिनं जिह्ममूर्मिमन्नतमित्यपि ॥ १२८ ॥  
स्यादावनतमाविद्धं नम्रं बन्धूरबन्धुरे ।  
वक्रं वेकं च कुटिलं भुग्नं वेल्लितमित्यपि ॥ १२९ ॥  
वक्रं चाथ प्राञ्जलं स्यात्सरलं पगुणं पुनः ।  
अजिह्ममाकुलं दु स्याद्व्यस्ते प्रगुणमित्यपि ॥ १३० ॥  
अनाकुलं शाश्वतस्तु ध्रुवो नित्यः सनातनः ।  
सदातनश्च स्थास्नुस्तु स्थेयान् स्थिरतरोऽपि च ॥ १३१ ॥  
एकरूपतया कालव्यापी कूटस्थ उच्यते ।  
स्थावरं स्थावरादन्यच्चरिष्णु जङ्गमञ्चरम् ॥ १३२ ॥  
चराचरं त्रसं द्रङ्गं कम्प्रं चरनकम्पने ।  
चटुलं चपलं लोलं चञ्जलं च चलाचलम् ॥ १३३ ॥  
चलं स्यात्तरलं चाथ पारिप्लवपरिप्लवे ।  
अतिरिक्तः समधिके दृढसंधिस्तु संहतः ॥ १३४ ॥  
क्रूरं करेरं जठरं जरठं दृढनिष्ठुरे ।  
मूर्त्तं निवातं निःसन्धि निर्भरं प्रौढमेधितम् ॥ १३५ ॥  
प्रवृद्धं प्रतनं प्रत्नं पुराणं च पुरातनम् ।  
प्राणं चिरन्तनं चापि स्त्रीपुराणा पुराण्यपि ॥ १३६ ॥  
नवीनो नूतनो नव्यः प्रत्यग्रो नूतनो नवः ।  
अथ स्यात्सुकुमारं तु कोमलं मृदुलं मृदु ॥ १३७ ॥  
क्लीबेऽव्ययं त्वनुपदं वाच्यलिङ्गमिदं त्रयम् ।  
अन्वगन्वक्षमनुगमनध्यक्षमतीन्द्रियम् ॥ १३८ ॥  
प्रत्यक्षं स्यादैन्द्रियकमेकाग्रस्त्वेकतानकः ।  
एकायनोनन्यवृत्तिः पुंस्यादिः पूर्व आदिमः ॥ १३९ ॥  
पौरस्त्यः प्रथमोन्तोऽस्त्री जघन्यश्चरमोन्तिमः ।  
पाश्चात्यः पश्चिमोऽन्त्यश्च स्फुटं स्पष्टं निरर्थकम् ॥ १४० ॥  
प्रव्यक्तमुल्वणं मोघं मध्यसीयं दिने पुनः ।  
अग्र्यं स्यादग्रिमं साधारणं सामान्यमित्यपि ॥ १४१ ॥  
सर्वैर्गुणैरविकलं वस्तु सस्यकमुच्यते ।  
एकाकी त्वेककश्चैकोऽथान्योन्यतर इत्यपि ॥ १४२ ॥  
इतरस्त्वस्त्वदेकः स्यादन्यार्थेऽन्यतरत्पुनः ।  
द्वन्द्वभिन्नेप्यथोच्चण्डमुत्तालमविलालितम् ॥ १४३ ॥  
निरर्गलमबाधं स्यात्प्रसव्यं प्रतिकूलकम् ।  
अपसव्यमपष्ठु स्यादपष्ठुलमपि क्वचित् ॥ १४४ ॥  
अपसव्यं शरीरस्य दक्षिणं चाथ संकटम् ।  
संबाधः पुंसि कलिलं गहनं चापि संकुले ॥ १४५ ॥  
संकीर्णाकीर्णके चाथ तते विसृतविस्तृते ।  
अन्तर्गतं विस्मृतं स्यात् प्राप्तं प्रणिहितं च तत् ॥ १४६ ॥  
वेल्लितप्रेङ्खिताधूतविधूतानि प्रकम्पितम् ।  
आधुतं चाथ निष्ठ्यूतं नुत्तं नुन्नं तथास्तवत् ॥ १४७ ॥  
ईरितः क्षिप्त आविद्धः स्यात्परीष्टं तु वेष्टितम् ।  
परिविष्टं परिक्षिप्तं निवृत्तं परिखादिना ॥ १४८ ॥  
वेष्टिते मुष्टितं तु स्यान्मुषितं च बलोद्धते ।  
अच्छिन्नमुद्धतं तु स्यादवबर्हितमित्यपि ॥ १४९ ॥  
उत्पाटितं प्रबद्धे तु प्रसृतं शाततेजिते ।  
न्यस्तं निसृष्टं निर्दिष्टं पूजितोपचिते समे ॥ १५० ॥  
गूढं गुप्तं गुण्ठितं च मूषितं चाप्यथ द्रुतम् ।  
उदीर्णं स्यादथोद्गीर्ण उद्यते काचितं पुनः ॥ १५१ ॥  
शिक्यिते लज्जिते ह्रीतो ह्रीणो रोमाञ्चितस्त्वसौ ।  
हृष्टरोमाथ पष्कः स्याद्विनाशोन्मुख इत्यपि ॥ १५२ ॥  
व्यावृतस्तु वृतो वृत्तः संयोजित उपाहितः ।  
स्यान्मारितः संगमितः संस्थितो मृत इत्यपि ॥ १५३ ॥  
प्राप्यं गम्यं समासाद्यं स्यन्नं रीणं स्नुतं स्रुतम् ।  
संगूढस्तु संकलितोवगीतः ख्यातोवगर्हणः ॥ १५४ ॥  
अथापि चैवं सर्वस्तु विश्वः समसिमावपि ।  
इदं प्रत्यक्षनिर्देश्यमेतन्नेदिष्ठवर्त्ति तत् ॥ १५५ ॥  
विप्रकृष्टं च तददः परोक्षे तत्त्यदित्यपि ।  
तदर्थप्रतियोगी यः स्वात्माहं त्वं परात्मनि ॥ १५६ ॥  
पूज्ये भवान् किं जिज्ञास्ये कतरस्त्वन्तरे द्वयोः ।  
कतमो भूयसामित्थं ज्ञेया अन्यतरादयः ॥ १५७ ॥  
प्रत्यनन्तरपार्श्वस्थानन्तरं चापदान्तरम् ।  
स्याद्विविधो बहुविधो नानारूपः पृथग्विधः ॥ १५८ ॥  
अधरीणो धिक्कृतः स्यादवध्वस्तोवचूर्णितः ।  
अनायासकृतं फाण्टमबद्धोच्छृङ्खले समे ॥ १५९ ॥  
स्यादसंबद्धमुद्दामं निष्पक्वं क्वथितं समे ।  
क्षीरज्यपयसां पाके श्रितं निर्वाणमित्यपि ॥ १६० ॥  
मुनिवह्न्यादिके चाथ निर्वातो विगतानिले ।  
गूतं गूनं हत्तं हन्नं मूत्रिते मीढमित्यपि ॥ १६१ ॥  
पुष्टे तु पुषितं सान्त्वे क्षान्त उद्भ्रान्त उद्धते ।  
दान्तस्तु दमिते शान्तः शमिते प्राथितेर्दितः ॥ १६२ ॥  
ज्ञप्तस्तु ज्ञापितेच्छन्नश्छादिते पूजितेऽर्चितः ।  
पुरिते भरितः पूर्णः क्लिष्टस्तु क्लेशिते पुनः ॥ १६३ ॥  
सितस्त्ववसिते दग्धे प्रुष्टः प्लुष्टस्तथोषितः ।  
वेधितश्छेदितो विद्धे विन्नो वित्तो विचारितः ॥ १६४ ॥  
निष्प्रभे विगतारोकस्तक्षुप्रक्षू तनूकृते ।  
सिद्धे निर्वृत्तनिष्पन्नौ दारिते भिन्नभेदितौ ॥ १६५ ॥  
ऊतं स्यूतमुतं तद्वत्प्रोतं स्यात्रं तु संतते ।  
नमस्यितं नमसितं तथा स्यादपचायितम् ॥ १६६ ॥  
अचितोपचिते चाथ वरिवस्यितमित्यपि ।  
वरिवसितोपचरिते स्यादुपसितमित्यपि ॥ १६७ ॥  
संतापितस्तु संतप्तो दूनो धूपायितोऽपि च ।  
धूपितोथ प्रमुदितः प्रह्लन्नस्तृप्त इत्यपि ॥ १६८ ॥  
प्रोतो हृष्टश्च मत्तोथ दातं छिन्नं दितं छितम् ।  
वृक्तं छातं च लूनं च कृत्तमप्यथ विच्युतम् ॥ १६९ ॥  
स्रस्तं ध्वस्तं स्कन्नभृष्टे गलितं निचिताचिते ।  
अपवाहितं स्थगितं पिहितान्तर्हिते समे ॥ १७० ॥  
लब्धमासादितं प्राप्तं भूतं विन्नं च भावितम् ।  
अन्वेषितं तु मृगितं मार्गितं च गवेषितम् ॥ १७१ ॥  
असंयुक्ते त्वमिलितमन्तर्गडु निरर्थके ।  
सान्द्रमार्द्रं तथा क्लिन्नं तिमितं स्तिमितं समम् ॥ १७२ ॥  
समुन्नमुत्तं त्रातं तु गुप्तं गोपायितं पुनः ।  
अवितं रक्षितं त्राणमथावगणितं पुनः ॥ १७३ ॥  
अवज्ञातं चावमतं परिभूतेऽवमानितम् ।  
उत्सृष्टं विधुतं धूतं त्यक्तं हीनं समुज्झितम् ॥ १७४ ॥  
अवकीर्णमधःक्षिप्ते न्यञ्चितं स्यादुदञ्चितम् ।  
ऊर्ध्वक्षिप्तेऽथ क्षुरितं रचितं दत्तमर्पिते ॥ १७५ ॥  
कृष्टं स्यादर्च्चितं श्यानं शीनं चापि सितेऽन्विते ।  
अन्वीतं स्यादथाख्यातं जल्पितं लपितं पुनः ॥ १७६ ॥  
भाषिताभिहिते चोक्तमुदितं चाथ बुद्धिते ।  
बुद्धं च मनितं चाथ विदितं प्रतिपन्नकम् ॥ १७७ ॥  
अवगतं चाथसितमूरीकृतमुरीकृतम् ।  
अङ्गीकृतं प्रतिज्ञातमाश्रुतं चोररीकृतम् ॥ १७८ ॥  
स्यात्संगीर्णं त्वविदितं संश्रुतं च समाहितम् ।  
उपश्रुतं चोपगतं प्रकाशे प्रकटं पुनः ॥ १७९ ॥  
विशदं चाथ शस्तं स्यादीडितं च पणायितम् ।  
पनायितं च पणितं पनितं प्रणुतं पुनः ॥ १८० ॥  
स्तुतं स्यादीडितं गीर्णं वर्णितं चाप्यभिष्टुतम् ।  
भक्षितं चर्वितं भुक्तमाशितं ग्रस्तखादिते ॥ १८१ ॥  
गिलितं प्रत्यवसितं लिप्तं प्सातं तथा पुनः ।  
जग्धं चैवाभ्यवहृतमन्नं क्षेपिष्ठ इत्यपि ॥ १८२ ॥  
प्रेष्ठो वरिष्ठः क्षोभिष्ठो वंहिष्ठश्च स्थविष्ठकः ।  
स्फेष्ठो द्राधिष्ठसाधिष्ठौ गरिष्ठोऽपि तथा पुनः ॥ १८३ ॥  
ह्रसिष्ठश्च वसिष्ठश्च प्रकर्षार्था अमी पुनः ।  
पीवरोऽभीप्सितः क्षुद्रः पृथुः क्षिप्रो बहुस्तथा ॥ १८४ ॥  
वृन्दारको वामनस्तु गुरुर्वड्रो गुरुस्तथा ।  
बाढश्च व्यायतश्चैतेऽतिशयार्थाः स्मृता इति ॥ १८५ ॥  
कल्पद्रौ केशवकृते फलिते नाम सत्फलैः ।  
विशेष्यायत्तकाण्डोऽयमष्टमः पूर्णतामगात् ॥ १८६ ॥  
इति विशेष्यनिघ्नकाण्डः ।  
सङ्कीर्णकाण्डः  
प्रकृतिप्रत्ययार्थाद्यैः संकीर्णो लिङ्गमुन्नयेत् ।  
विधिर्विधानं कर्मास्त्री क्रिया कृत्या विधा कृतिः ॥ १ ॥  
अपि तत्कर्मसातत्ये स्युरेवमपरस्पराः ।  
साकल्यं साङ्गवचने पारायणपरायणे ॥ २ ॥  
अतिवेगेन वेदादेः सम्यक् पारस्य दर्शने ।  
तुरायणं तत्र स्यात्त्वरयाऽत्वरयापि वा ॥ ३ ॥  
तदेव पारणं क्लीबे स्युरेते पुरतः स्त्रियाम् ।  
यदृच्छा स्वैरिते हेतुशून्या त्वस्या विलक्षणम् ॥ ४ ॥  
शमथस्तु शमः शान्तिः प्रशान्तिः प्रशमः पुनः ।  
उपशान्तिश्चोपशमो दान्तिस्तु दमथो दमः ॥ ५ ॥  
अवदानं कर्मवृत्तं काम्यदानं प्रवारणम् ।  
वशक्रिया संवननं स्यात्संवदनमित्यपि ॥ ६ ॥  
विधूननं विधुवनं मूलैः कर्म तु कार्मणम् ।  
पर्याप्तिः स्त्री परित्राणं तर्पणं प्रीणनावने ॥ ७ ॥  
स्याद्धस्तवारणं चाथ स्यूतिः सेवनसीवने ।  
स्त्रियां भिदानो विवरः स्फुटनं तु नपुंसकम् ॥ ८ ॥  
परिवारः परीवारः स्वीये परिजने मतः ।  
परिवापः परीवापः स्थाप्ये बीजे परिच्छदे ॥ ९ ॥  
परिहारः परीहारोऽधीकारोऽप्यधिकारवत् ।  
प्रस्रावस्तु स्रवः स्रावोऽनुहारोऽप्यनुकारवत् ॥ १० ॥  
————- प्रेषणे स्यान्मदे मादोऽथ धारणम् ।  
धरणेथ भरो भारः प्रणयः सान्त्वनाऽपि च ॥ ११ ॥  
तथा चानुनयोऽथ स्यान्मृगया मृगणा मृगः ।  
स्यान्मार्गणा मृगो घातेऽप्याघातश्च विघातकः ॥ १२ ॥  
अभिषङ्गस्त्वभीषङ्गः स्यादाक्रोशनमित्यपि ।  
संमूर्छनमभिव्याप्तिः संवेदो वेदना न ना ॥ १३ ॥  
व्याप्यं तु साधनं कर्म करणं साधकोत्तमम् ।  
स्तनाभोगस्तनभरश्चाजर्यं संगते युतम् ॥ १४ ॥  
अपि स्याल्लहुडस्वल्पे सोमालं कुसुमाकरे ।  
पुंस्यखट्टिः स्त्रियां खाटी खाटिर्गरणगूरणे ॥ १५ ॥  
स्नपनं स्नापनं तुल्ये परभागः स्वसम्पदि ।  
गुणोत्कर्षोऽपि भङ्गिस्तु वाक्कृतावप्लुते प्लवः ॥ १६ ॥  
स्त्रियां श्लिषाङ्कपालिः स्यादङ्कपाल्युपगूहनम् ।  
क्लीबे परीरम्भणं च स्यादालिङ्गनमित्यपि ॥ १७ ॥  
आश्लेषश्च परीरम्भः संश्लेषः परिरम्भणम् ।  
समुद्रपर्यायगृहं जलयन्त्रगृहे पुनः ॥ १८ ॥  
क्रीडाक्रीडकयोर्देवसेवायां सेवकेन यः ।  
स दायो दानं दुर्जातं दुःसमं चासमञ्जसम् ॥ १९ ॥  
विषाक्तबाणनिहतौ कलञ्जौ मृगपक्षिणौ ।  
याञ्चा तु याचना भिक्षाऽभ्येषणाऽप्यर्दनाऽपि च ॥ २० ॥  
अर्दनी चार्दनिरपि स्त्रियः स्युः प्रार्थनार्थना ।  
अभ्यर्थना भिक्षणा च मार्गणामूः स्त्रियश्च षण् ॥ २१ ॥  
अथाप्यानन्दं चाप्रच्छनं चापि सभाजनम् ।  
ग्रन्थनं ग्रथनं गुम्फः प्रतिपत्तिः प्रगल्भता ॥ २२ ॥  
प्रभुता प्रभवन्ती स्यात्संदर्भो रचना न ना ।  
दवथुः परितापः स्याद्दाक्षिण्यमनुकूलता ॥ २३ ॥  
प्रणिपातस्त्वनुनयः प्रणतिः सान्त्वनं पुनः ।  
अपि ग्लानिस्तु क्लमथुरनुतापो विसूरणम् ॥ २४ ॥  
कल्पानुताप्यकौ मान्द्यमालस्य चयने चयः ।  
वर्द्धना वञ्चनाऽपि स्याद्विचेष्टा विक्रमे समे ॥ २५ ॥  
अथावृतं त्वाशयः स्यादपज्ञानमपात्ययः ।  
निभालनं निशमनं द्योतनं चावलोकनम् ॥ २६ ॥  
निशामनं शिते शातं निशितं तेजितं समम् ।  
स्यादाशंसनमाघोषो विगानं वचनीयता ॥ २७ ॥  
स्याद्वितर्को विकल्पोऽपि ह्यत्याधानमतिक्रमः ।  
वीप्सा क्रमोऽथ प्लवनं प्लवोऽथाप्यवसन्नता ॥ २८ ॥  
सादः खेदश्च निर्वेदः उपादानं च संग्रहः ।  
क्रीडावियोगौ हानं च परित्यागोऽप्यथापि च ॥ २९ ॥  
भणितं स्यादाच्छुरितं गोमुखं तूपलेपनम् ।  
वर्द्धापनार्थं यत्पूर्णपात्रं पूर्णानकं च तत् ॥ ३० ॥  
लेशस्तूपपदं गन्धोऽनुबन्धेषत्करावपि ।  
गालिर्गाली स्त्रियौ क्लीबे विकल्पेऽप्यवमर्षणा ॥ ३१ ॥  
स्यादाक्रोशनमाक्रोशः शपनं शमनं शमः ।  
वप्रस्तु धूलिकेदारः प्सा वीतिर्भक्षणं च सा ॥ ३२ ॥  
मैत्रेयिका मित्रयुद्धं प्रत्ययाः सहकारिणः ।  
अथ हेतुरुपादानं व्याप्यं लिङ्गं च साधनम् ॥ ३३ ॥  
अनुमा त्वनुमानं स्यात्पुंसि चानुमितिः स्त्रियाम् ।  
प्रत्यक्षोपाक्षमध्यक्षं प्रमाणं प्रमितिः प्रमा ॥ ३४ ॥  
आप्तः प्राप्तः प्रणिहिते दोहनं तूपयाचितम् ।  
भ्रमो ना विस्मृतिश्च स्त्री धन्धो धान्ध्यमपाटवम् ॥ ३५ ॥  
ऋषिः शास्त्रकृदाचार्यः शास्त्रं तु स्मृतिरागमः ।  
रामेण रावणवधो रामायणमथोच्चयः ॥ ३६ ॥  
वस्त्रग्रन्थिश्च नीवी स्यात्कौमुदी कार्तिकोत्सवः ।  
आवेशारम्भसंरम्भाः प्रियवाक् चटुचाटिनी ॥ ३७ ॥  
प्रतिरूपं प्रतिच्छेदः सवेशनरतिक्रिये ।  
शालीनीकरणन्यग्भावने गन्धनसूचने ॥ ३८ ॥  
भावः पदार्थो धर्मः स्यात्सत्त्वं तत्त्वं च वस्तु च ।  
वर्धनं छेदनं व्युष्टिः फलमाम्नाय इत्यपि ॥ ३९ ॥  
संप्रदायोऽथ विश्रम्भो विश्वासोऽथ क्षये क्षिया ।  
ग्रहे ग्राहो वशं कान्तौ रक्षा त्राणो रणः क्वणे ॥ ४० ॥  
व्यधा वेधे पचा पाके विपाकं पचनं पुनः ।  
विश्रामविश्रमौ तुल्यौ हवो हूतौ वरो वृतौ ॥ ४१ ॥  
ओषः प्लोषे नयो नाये ज्यानिर्जीर्णिर्भ्रमो द्वयोः ।  
स्त्रियौ भ्रमिर्भ्रमी च द्वे स्फातिर्वृद्धौ च भक्षणे ॥ ४२ ॥  
वृत्तेऽनुवृत्तमावृत्तं प्रीणने तर्पणेऽवनम् ।  
बोधे बोधिः प्रथा ख्यातौ स्पृष्टिः पृक्तौ स्तुतिः स्तवे ॥ ४३ ॥  
विधा समृद्धौ स्फुरणं स्फुलनं स्फुरितेऽपि च ।  
उत्कर्षोऽतिशये संधिः श्लेषे विषय आशये ॥ ४४ ॥  
क्षिपायां क्षेपणं गीर्णिर्गिरौ गुरणमुद्यमे ।  
उन्नाय उन्नये श्रायः श्रयणे जयने जयः ॥ ४५ ॥  
निगादो निगदे मादो मद उद्वेग उद्भ्रमे ।  
विमर्दनं परिमलेऽभ्युपपत्तिरनुग्रहे ॥ ४६ ॥  
फालिः फाली स्त्रियां छेदे खण्डोऽस्त्री रदनं रदः ।  
विधूननं विधुवनं धुवनं च विधूवने ॥ ४७ ॥  
संक्षेपे च समाहारः संग्राहः संग्रहः समौ ।  
आप्तिर्व्याप्तिश्च संप्राप्तिः पर्याप्तिः प्राप्तिरित्यपि ॥ ४८ ॥  
कामः काम्ये ग्रहे ग्राहो ग्लपनं ग्लापनं समम् ।  
असद्ग्राहे संसरणं संसारः संसृतिः स्त्रियाम् ॥ ४९ ॥  
तुल्यान्यशौचमाशुच्यमाशौचं चाथ पैशुनम् ।  
पैशुन्यमथ नैपुण्यं नैपुणं चाथ चापलम् ॥ ५० ॥  
चापल्यमथ सौहार्दं सौहृदप्यं च सौहृदम् ।  
इत्यादयः क्रियाशब्दा ऊह्या धातुजलक्षणैः ॥ ५१ ॥  
अभियोगस्त्वभिषहो निग्रहस्त्वननुग्रहः ।  
मुष्टिबन्धस्तु संग्राहो डिम्बो डिम्बिरविप्लवौ ॥ ५२ ॥  
बन्धनं प्रसितिश्चारः स्पृष्टिः स्पशोपतप्तता ।  
विकारो विप्रकारः स्यादाकारस्त्विङ्ग इङ्गितम् ॥ ५३ ॥  
परिणामो विकारः स्याद्विकृतिर्विक्रिया समे ।  
अपहारस्त्वपचर्या समाहारः समुच्चयः ॥ ५४ ॥  
प्रत्याहार उपादानं विहारस्तु परिक्रमः ।  
अभिहारोऽभिग्रहणं निर्हारोऽभ्यवकर्षणम् ॥ ५५ ॥  
अनुहारोऽनुकारः स्यात्सादृश्येऽथार्थवर्त्तनम् ।  
व्ययः संकटसंबाधौ परिपाट्यानुपूर्व्यपि ॥ ५६ ॥  
निर्बन्धाऽभिनिवेशः स्यात्प्रवेशोन्तर्विगाहनम् ।  
स्यात्प्रवृत्तिस्तु प्रवाहः प्रवहो गमनं बहिः ॥ ५७ ॥  
वियामो विगमे दिग्धं प्लुते चीर्णं तु शीलितम् ।  
श्वभ्रोऽवपातो ज्ञानं तु समज्ञा स्यान्मुदागमः ॥ ५८ ॥  
हृल्लेखस्तर्क उत्सिक्त उद्धतो राजमल्लकः ।  
प्रमुखं तु तदात्वं स्यात्सहायाः सहभाविनः ॥ ५९ ॥  
षोढा षड्ढा च षड्धा स्यात् प्रकारवचने पुनः ।  
द्वैविध्यं द्विविधं यामो यमसंयामसंयमाः ॥ ६० ॥  
व्यायामोऽपि वियामश्च वियमो यमकः पुनः ।  
हिंसाकर्माभिचारः स्याज्जागर्या जागरा समे ॥ ६१ ॥  
विघ्नोऽन्तरायः प्रत्यूह उपघ्नस्त्वन्तिकाश्रये ।  
स्यातां निवेशनिर्वेशावुपभोगः परिक्रिया ॥ ६२ ॥  
परिसर्पोऽथ विधुरं परिश्लेषेऽप्यथाश्रयः ।  
छन्दाशयौ समसनं संक्षेपणमथापि च ॥ ६३ ॥  
परिसर्या परीसारः स्यादास्या त्वासना स्थितिः ।  
विस्तारो विग्रहो व्यासः स च शब्दस्य विस्तरः ॥ ६४ ॥  
स्यान्मर्दनं संवहनं विनाशः स्याददर्शनम् ।  
संस्तवः स्यात्परिचयः प्रसरस्तु विसर्पणम् ॥ ६५ ॥  
लवो निलावो लवने निः पावः पवनं पवः ।  
स्यात्प्रस्तावस्त्ववसरः प्रश्रयप्रणयौ समौ ॥ ६६ ॥  
धीशक्तिर्विक्रमो दुर्गसंचरः संक्रमोऽस्त्रियाम् ।  
प्रत्युत्क्रमः प्रयोगार्थः स्यात्प्रक्रम उपक्रमः ॥ ६७ ॥  
स्यात्प्रत्यादानमुद्घात आरम्भः संभ्रमस्त्वरा ।  
अनुक्रमः क्रमोऽथ स्यात् क्रान्तोऽधिक्रम आक्रमे ॥ ६८ ॥  
आरोहणं प्रतिक्रमो व्युत्क्रमस्तु क्रमोत्क्रमः ।  
हीनातिरिक्तता व्याक्यहीने नीवाक इत्यपि ॥ ६९ ॥  
निवाकश्च प्रवाकश्च संनिधिः संनिकर्षणम् ।  
प्रतिबन्धः प्रतिष्टम्भोऽवनायस्तु निपातनम् ॥ ७० ॥  
स्याच्चावनयनं चोपलम्भस्त्वनुभवोऽपि च ।  
विप्रलम्भो विप्रयोगः समालम्भो विलेपने ॥ ७१ ॥  
विश्रावस्तु प्रतिख्यातिर्विलम्भस्त्वतिसर्जनम् ।  
निपाठो निपठः पाठेऽवेक्षा तु प्रतिजागरः ॥ ७२ ॥  
तेम तेमः समुदने स्यादादीनव आस्रवः ।  
केशेऽथ मेलके मेलः संगमोऽथावलोकनम् ॥ ७३ ॥  
निर्वर्णनं स्यान्निध्यानमीक्षणं दर्शनं समम् ।  
प्रत्याख्याने निरसनं प्रत्यादेशो निराकृतिः ॥ ७४ ॥  
उपशायो विशायश्च शयनार्थाभिधायिनौ ।  
आर्त्तनं च ऋतीया च घृणीया च घृणार्थके ॥ ७५ ॥  
व्यत्यासस्तु विपर्यासो व्यत्ययश्च विपर्ययः ।  
पर्यायातिक्रमस्तस्मिन्नतिपात उपात्ययः ॥ ७६ ॥  
प्रेषणं यस्तमाहृत्य तत्तु स्यात्प्रतिशासनम् ।  
ससंस्तावस्तु विज्ञेयः स्तुतुभूमिर्द्विजन्मनाम् ॥ ७७ ॥  
काष्ठे निधाय यत्काष्ठं तक्ष्यतेऽधः स उद्घनः ।  
स्तम्बघ्नस्तु स्तम्बघनो येन स्तम्बो निहन्यते ॥ ७८ ॥  
आविधो विध्यते येन तत्र विष्वक्समे निधः ।  
उत्कारश्च निकारश्च द्वौ धान्योत्क्षेपणार्थकौ ॥ ७९ ॥  
निगारोद्गारनिक्षावा उद्ग्राहो गरणादिषु ।  
उपरामे त्ववाविभ्यो रतिर्नाशस्त्वभावके ॥ ८० ॥  
संमूर्च्छनं त्वभिव्याप्तिरवेक्षा प्रतिजागरः ।  
जीवकस्तु प्रयासः स्यात्परिणामस्तु विक्रिया ॥ ८१ ॥  
नियोगो विधिसंप्रेषो विनियोगः फलार्पणम् ।  
स्याद्विश्वासस्तु संरम्भः क्लीबे निष्ठेवनं पुनः ॥ ८२ ॥  
निष्ठीवनं च निष्ठेवो निष्ठ्यूतिश्च स्त्रियामियम् ।  
जूतिः स्याज्जवनेऽथापि तद्वदेवावसानके ॥ ८३ ॥  
सातिर्जूतिर्ज्वरेऽथैवमुदजः प्रेरणं पशोः ।  
अकरणिस्त्वजीवनिश्चाभवनिरजननिः ॥ ८४ ॥  
शब्दा इत्यादयः प्रायो विज्ञेयाः क्षेपणार्थकाः ।  
गोत्रान्तेभ्यस्तस्य वृन्दमेवमौपगवादिकम् ॥ ८५ ॥  
आपूपिकं शाष्कुलिकमेवमाद्यमचेतसाम् ।  
मानवानां तु मानव्यं सहायानां सहायता ॥ ८६ ॥  
हल्या हलानां ब्राह्मण्यं ब्राह्मणानामथापि च ।  
वाडवानां तु वाडव्यं पर्शूनां पार्श्वमित्यपि ॥ ८७ ॥  
पृष्ठानामपि पृष्ठ्यं स्यात्खलानां खलिनी स्त्रियाम् ।  
खल्या मानुष्यकं नॄणां ग्रामता जनतापि च ॥ ८८ ॥  
धूम्या पश्या तथा गण्या गव्या साहस्रमित्यपि ।  
कारीषं वार्मणं चाथाथर्वर्णं चापि वार्द्धकम् ॥ ८९ ॥  
चर्चुराकं धनुकृता ववहारो वहारणम् ।  
युद्धस्य वारणो स्यात्तु श्च्योतः प्राघार इत्ययम् ॥ ९० ॥  
आज्यादिक्षरणे यत्तु कुङ्कुमादिविमर्दनम् ।  
तस्मिन्परिमलः स्यात्तु प्राद्वदीकरणग्रहिः ॥ ९१ ॥  
आङो हठे परेस्तु स्यात्प्रत्युद्गमनकर्मणि ।  
प्रतेस्तु स्वीकृतौ सोभेरभियोगे समस्तु सः ॥ ९२ ॥  
संचये चाहिताधाने तद्विरुद्धे तु नेः परः ।  
उदस्तु पिच्युपन्यासे ग्रहणे तु प्रतीच्छतिः ॥ ९३ ॥  
स्पशश्चारक्रियायां तु शमति स्वेच्छया गते ।  
अवाद्वलानत उदस्तुङ्गत्वे विकृतौ परेः ॥ ९४ ॥  
प्रात्करोतिर्भेदसाम्ये आहाङ्स्त्वाकृतिं पुनः ।  
अपाद्विरोधं भूषा तु समोऽनोस्तु समानताम् ॥ ९५ ॥  
अधेः प्रधानतां नेस्तु जैह्म्यं हृस्तु समुच्चये ।  
समाङ्भ्यां संयमे प्रत्याङ्पूर्वोऽवः पदसंचरे ॥ ९६ ॥  
क्रीडावाङः परो भक्षानीत्यो स्यात्प्रलये समः ।  
प्राप्तावङ्वेदनोः साम्येऽवान्निवृत्तौ परेस्तु सः ॥ ९७ ॥  
त्यागेऽवढौकने तूषात्संमुखग्रहणे त्वभेः ।  
चौर्येऽपि निर उद्धारे शवस्योद्वहनेऽपि च ॥ ९८ ॥  
विडुत्सर्गे च शपथेऽथोद ऊर्ध्वीकृतावपि ।  
प्रवहस्तु बहिर्यात्रा प्रवाहोम्ब्वादिसंततिः ॥ ९९ ॥  
उपोढो निकटप्राप्तेऽथापोढः परिवर्जिते ।  
समूढः स्यादुपचिते निर्व्यूढस्तु समापिते ॥ १०० ॥  
निरूढस्तु भवेत्ख्यातेऽध्यूढोऽधिष्ठित उच्यते ।  
द्विरागमस्तु वध्वा यः स आवाहोऽथ संनिधौ ॥ १०१ ॥  
आवाहनं स्यादावहेऽथोपात्परिणये यमिः ।  
आङो दैर्घ्ये नेः स्तनिः स्यात् कुन्थनेभिनिरुत्तरे ॥ १०२ ॥  
सोऽत्यन्तशब्दे सत्तिः प्रात् प्रीतावाङस्तु संनिधौ ।  
वेर्दुःख आसने नेः स्यात्सेवने चोपपूर्वकः ॥ १०३ ॥  
अभेः षञ्जिः पराभूतौ क्रोधे च चरतिस्त्वभेः ।  
परो निष्ठाध्यवसितौ पर्युपाभ्यां तु सेवने ॥ १०४ ॥  
अपराधे त्वपादाङोऽनुत्थानेऽनुगमे त्वनोः ।  
प्रतिसंभ्यां तु संहारे प्रत्यूहे विघ्नगण्डकौ ॥ १०५ ॥  
भोगे निरो विशिर्नेस्तु विवाहशयने समः ।  
आसने स उपात्स्यातां द्वौ परिच्छदवेष्टने ॥ १०६ ॥  
परिक्रिया परीसर्पो विधुरम् विकले त्रिषु ।  
आकूतच्छन्दसी छन्दभावौ यत्तूपमन्त्रणम् ॥ १०७ ॥  
रहस्तूपच्छन्दनं तत् संक्षेपे तु समस्यतिः ।  
वेर्विस्मृतेऽभिराधानेऽभेरभ्यासे भ्रमे त्वधेः ॥ १०८ ॥  
तुर्याश्रमे संनिपरः स विरोधे तु तिष्ठतिः ।  
पर्यवात्प्रत्यवाच्चाङो यत्ने प्रात्तु गतौ नितः ॥ १०९ ॥  
निश्चयेऽनोस्त्वाचरण उत्पूर्वस्तूर्ध्वकर्मणि ।  
विष्वग्गतौ परीसारः परिसर्या प्रसर्पणम् ॥ ११० ॥  
वरादौ वा कुलादौ वा गुप्तिरेष्टव्यकर्मभिः ।  
सैव गुप्तमणिर्गुप्तिकेलिश्च स्यान्निलायनम् ॥ १११ ॥  
सर्पणे तु व्रणादीनां प्रसरोऽथ प्रयामकः ।  
नीवाकश्च महार्घस्य धान्यादेरादरे नहि ॥ ११२ ॥  
ऊहापोहादिके बुद्धिशक्तौ निष्क्रम उच्यते ।  
अवनायः खलीकारोप्यधोनयनकर्मणि ॥ ११३ ॥  
उपपूर्वो लभिर्धातुरनुभूतार्थवाचकः ।  
विलेपने कुङ्कुमाद्यैः समालम्भोथ विप्रतः ॥ ११४ ॥  
लभिर्वियोगे वेर्दान आङस्तु स्पर्शने वधे ।  
कूणनं तु भवेत्किञ्चित्संकोचे प्रतिबिम्बने ॥ ११५ ॥  
फलनं मार्गणान्वीक्षा संवीक्षावचयोऽपि च ।  
समः संग्रहणे चिञ् स्यादुपाद्वृद्धौ क्षये त्वपात् ॥ ११६ ॥  
शीलने तु परेर्ज्ञाने तिरोऽप्याभण्डने क्षणे ।  
अपात्तु ध्यायतिः शापे आङस्तूत्कण्ठितस्मृतौ ॥ ११७ ॥  
क्रमात्प्रहरिकादेर्यच्छयनं तत्र पुंस्ययम् ।  
उपशायो विशायश्च स्यातामुपशयस्तु यः ॥ ११८ ॥  
वस्तुना येन रोगस्योपचयोऽथ कृतीचयः ।  
समावीज्या च हृणिया हृणीयाऽथ क्रतौ पुमान् ॥ ११९ ॥  
संस्तावः स्तुतिभूस्तुल्यायामविस्तारके निघः ।  
विस्मितो भवतीत्यर्थे भवेत् कुहकुहायते ॥ १२० ॥  
भावप्रधाना ये प्रायः पर्यायेषु च नोचिताः ।  
तेत्र यत्कीर्त्तिताः शेषं ज्ञेयं शिष्टप्रयोगतः ॥ १२१ ॥  
कल्पद्रौ केशवकृते नामप्रकृतिबोधने ।  
संकीर्णो नवमः काण्डो यातः संपूर्णतामयम् ॥ १२२ ॥  
इति संकीर्णकाण्डः ।  
वनौषधिप्रकाण्डः  
अरण्यमस्त्री कान्तारं षण्डो वाप्यटवी स्त्रियाम् ।  
क्लीबे चेल्कं वनं सत्रं गहनं विपिनं तलम् ॥ १ ॥  
समञ्जं हिङ्गुलं वार्क्षं कक्षं काननयित्यपि ।  
दवदावावुभौ पुंसि प्रस्तारोऽपि झषोऽपि च ॥ २ ॥  
तृणाटव्यां महारण्ये त्वरण्यानी स्त्रियामियम् ।  
पुंस्यारामश्चोपवनं पुरप्रान्तस्थितं वनम् ॥ ३ ॥  
गृहारामो निष्कुटः स्याद्वाह्यारामस्तु पौरकः ।  
प्रधानगणिकादीनामारामे पुष्पवृक्षयोः ॥ ४ ॥  
पर्यायाद्वाटिकार्था च क्षुद्रारामे प्रसाटिका ।  
पुमानाक्रीड उद्यानं राज्ञः साधारणे वने ॥ ५ ॥  
स्यादेतदेव प्रमदवनं च प्रमदावनम् ।  
यदन्तःपुरलोकानां क्रीडायोग्यमनाकुलम् ॥ ६ ॥  
नृपाज्ञया यदच्छेद्यं तन्मल्लवनमुच्यते ।  
वीथ्यालिरावलिः श्रेणी लेखा रिञ्छोलिरावली ॥ ७ ॥  
आली च पालिरालिश्च शरणी सरणी द्वयोः ।  
शरणिः सरणिः श्रेणिः स्त्रियां राजिस्तु राज्यपि ॥ ८ ॥  
रेखा लेखा च पङ्किश्च सर्वथा या निरन्तरा ।  
तत्र पङ्क्तिः सान्तराला राजिर्हीनान्तरालका ॥ ९ ॥  
वन्या वनसमूहे स्यादङ्कुरोङ्कूरमस्त्रियाम् ।  
प्ररोहोऽभिनवोद्भेदे तत्र पर्वतसमुद्भवे ॥ १० ॥  
अस्त्री निकुञ्जकुञ्जौ द्वे लतादिपिहितोदरे ।  
वृक्षस्तु विटपी स्कन्धी सीमाको हरितच्छदः ॥ ११ ॥  
वह्निपर्यायजन्मार्थो जन्तुरारोहकस्तरुः ।  
कारस्कर उरुर्द्वीपः पादपो विष्टर स्थिरः ॥ १२ ॥  
अनोकहोऽगः शिखरी शाखी शालः पलाश्यपि ।  
द्रुर्द्रुमोऽद्रिः कुटो नागो नन्द्यावर्त्तो हरिद्वसुः ॥ १३ ॥  
महीपर्यायरुहजपर्यायस्तरुरागमः ।  
कराली पुष्पफलद ऊर्णो रूक्षः पुलाक्यपि ॥ १४ ॥  
नगोऽगमः कुठिर्गच्छः कुठारुरपि विष्टरः ।  
वानस्पत्यः फलैः पुष्पादपुष्पात्तैर्वनस्पतिः ॥ १५ ॥  
निर्लुटोऽथाप्यबन्ध्यः स्यात्स च वृक्षः फलेग्रहिः ।  
फलग्रह्यपि स ज्ञेयो ह्यमोघफल इत्यपि ॥ १६ ॥  
फलिते फलिनोपि स्यात्फलपर्यायवान् फली ।  
नञर्थात्फलपर्यायोऽवकेशी बन्ध्य इत्यपि ॥ १७ ॥  
फलपुष्पैर्विरहिते एते वन्ध्यादयस्त्रिषु ।  
स्थाणूरस्त्री ध्रुवः शङ्कुर्ह्रस्वशाखार्थकः क्षुपः ॥ १८ ॥  
क्षुपेऽप्रकाण्डे गुल्मः स्यात्स्तम्बोथ व्रततिर्लता ।  
वल्ली च वल्लिर्व्रतती स्त्रियां वीरुत् प्रतानिनी ॥ १९ ॥  
गुल्मिनी चोलपो वेली वेल्लिर्वेल्ली च वीरुधा ।  
व्रततिर्विरुधा चापि गुल्मिनी च विरुत् स्त्रियः ॥ २० ॥  
नगाद्यारोह उच्छ्राय उत्सेधोऽप्युच्छ्रयश्च सः ।  
स्कन्धकाण्डप्रकाण्डाश्च मूलाच्छाखावधिस्तरोः ॥ २१ ॥  
समे शाखालते स्कन्धशाखाशाले शिफाजटे ।  
अर्वाग्भागोऽस्य बुध्नः स्यान्नितम्बः स पृथुः पुनः ॥ २२ ॥  
पादपर्यायिमूलं स्यान्नेत्रं च चरणोऽस्त्रियाम् ।  
अग्रं क्लीबे शिरं पुंसि मज्जा सारश्च पुंस्युभौ ॥ २३ ॥  
क्वचिन्मज्जा स्त्रियां त्वक् स्त्री त्वचा वल्कलमस्त्रियाम् ।  
चोलकं च स्त्रियां छल्लिश्छल्ली च वल्कलं च षण् ॥ २४ ॥  
शल्कं चोचमथ स्त्री स्याद्दारु सामान्यकाष्ठके ।  
रूक्षे कलिञ्जमिध्मं स्यादेध एधः समित्स्त्रियाम् ॥ २५ ॥  
समिन्धनेन्धने च द्वे निःकुहः कोटरोऽस्त्रियाम् ।  
पत्रं पलाशं पात्रं स्याद्दलं पर्णं छदः पुमान् ॥ २६ ॥  
स्यादथच्छदनं छादमस्त्रियां बर्हमित्यथ ।  
चमरिर्मञ्जरीवाना मञ्जी मञ्जिश्च मञ्जरिः ॥ २७ ॥  
वल्लरी वल्लरिश्चापि वल्लरं मञ्जरं त्रिषु ।  
पल्लवोऽस्त्री किसलयं किसलं विसलं पुनः ॥ २८ ॥  
चलः पुमान्प्रवालोऽस्त्री कोशीशुङ्गे उभे स्त्रियौ ।  
स्त्रियां माटिस्तु पर्णानामन्तरा व्यापिका शिरा ॥ २९ ॥  
विस्तारविटपावस्त्री कलिकोत्कलिके स्त्रियौ ।  
कलिः कली उभे तद्वत् क्षारको जालिजालके ॥ ३० ॥  
गुच्छो गुलुच्छो लुच्छः स्याद्गुच्छकः स्तबकोऽपि च ।  
गुलुच्छो ग्लुच्छको गुच्छः कुद्मलो मुकुलो न ना ॥ ३१ ॥  
मकुले पुंसि वा क्लीबे बहुत्वे सुमनः स्त्रियाम् ।  
स्यात् क्लीबे सुमनं पुष्पं प्रसूनं कुसुमोऽस्त्रियाम् ॥ ३२ ॥  
प्रसवे च सुमं सूनं कुद्मलो मुकुलोऽस्त्रियाम् ।  
स्फुटः स्मेरो विकसितः स्मितः फुल्लो वुजृम्भितः ॥ ३३ ॥  
वीकाशश्च विकाशश्च वीकासोऽपि विकासवत् ।  
प्रफुल्लोन्मुद्रितोदीर्णा उदोभिदुरमीलितौ ॥ ३४ ॥  
बुद्धो भिन्नश्च मिषितः श्वसितो जृम्भवत्यपि ।  
विकस्वरश्च व्याकोशो विकचो हसितार्थकः ॥ ३५ ॥  
दलोच्छ्वसप्रवालोन्मिषाङ्कुरेभ्य इतच् क्रमात् ।  
पल्लवाच्चाथ निद्राणो मुद्रितो मीलितोऽपि च ॥ ३६ ॥  
फुल्लार्थाद्विपरीतार्थोऽलसः संकुचिताऽपि च ।  
तान्तः सनिद्रो मिलितस्त्रिष्वेते स्युः स्फुटादयः ॥ ३७ ॥  
मकरन्दः पुष्परसो मरन्दो मधु न द्वयोः ।  
परागः पुष्पपर्यायरजःपर्याय इत्यपि ॥ ३८ ॥  
मधूली स्त्रीष्टगन्धि स्यात्सुगन्धिः सौरभाऽपि च ।  
सौरभः सुरभिः पुंसि घ्राणतर्पण इत्यपि ॥ ३९ ॥  
विमर्दोत्थे परिमल आमोदो हृदयंगमे ।  
मुखवासन आमोदी दुर्गन्धः पूतिगन्धकः ॥ ४० ॥  
विशी स्यादामगन्धिः षण् विस्रं वा स्यादथ त्रिषु ।  
वृक्षादीनां फले शस्यं तत्रापक्वे शलाटु च ॥ ४१ ॥  
शुष्केऽप्यवानं स्याद्वानमथ हीनप्रकाण्डके ।  
स्तम्बगुल्वथलता गुल्मिनी च प्रतानिनी ॥ ४२ ॥  
व्रततिर्व्रतती वल्ली स्यात् क्लीब उलपं पुनः ।  
वीरुदेषातिविस्तीर्णा तालक्रमुककेतकी ॥ ४३ ॥  
नारिकेरी च खर्जूरी तृणवृक्षाः स्युरित्यमी ।  
द्विहीनं प्रसवे सर्वं हरीतक्यादयः स्त्रियाम् ॥ ४४ ॥  
आश्वत्थवैणवप्लाक्षनैयग्रोधैङ्गुदादि च ।  
बार्हतं च फले जम्ब्वा जम्बूः स्त्री जम्बु जाम्बवम् ॥ ४५ ॥  
पुष्पे जातीप्रभृतयः स्वलिङ्गा व्रीहयः फले ।  
कुमार्याद्याश्च भङ्गाद्याः पत्रेऽपि स्युस्ततः पुनः ॥ ४६ ॥  
विदार्याद्यास्तु मूलेऽपि पुष्पे क्लीबे च पाटला ।  
आम्रश्चूतो महाकालो माकन्दः षट्पदातिथिः ॥ ४७ ॥  
कामाङ्गो मधुदूतः स्यात्सहकारोऽति सौरभः ।  
रसालः स्त्रीप्रियश्चापि साहारपिकवल्लभौ ॥ ४८ ॥  
पुरुकालो वसन्तद्रुः स च पञ्चविधः स्मृतः ।  
कोशाम्रस्तु घनस्कन्धो वनाम्रो जन्तुपादपः ॥ ४९ ॥  
क्षुद्राम्रोऽपि च रक्ताम्रो लाक्षा वृक्षश्च रक्तकः ।  
बहुपूर्वस्तु मध्वाम्रः शीतलाम्रो मुनिश्च सः ॥ ५० ॥  
मदनेच्छफलश्चक्रतलाम्रोऽपि वनेज्यकः ।  
अथ कामशरः कामवल्लभो माधवद्रुमः ॥ ५१ ॥  
अम्लफलः सीधुरसो मोदः स्यान्मन्मथालयः ।  
मध्वासवः सुमनसः पिकरागो नृपप्रियः ॥ ५२ ॥  
प्रियाम्बुरथ राजाम्रो राजपर्यायतः फलः ।  
स्मराम्रो मधुरोऽथ स्यान्महाराजफलस्तु सः ॥ ५३ ॥  
कामायुधो राजपुत्रः कङ्कः कामफलोऽपि च ।  
आम्रः स्थूलान्महाराजात् कपित्थार्थोऽपि नीलतः ॥ ५४ ॥  
तत्पर्यायफलार्थं स्यात्पुण्डरीकं च तत्समम् ।  
स्त्रियां जम्बूर्महास्कन्धा राजार्हाऽऽमोदमोदिनी ॥ ५५ ॥  
शुकप्रिया राजफला श्यामला सुरभिच्छदा ।  
अथान्या स्याद्राजजम्बूः स्वर्णमाता महाफला ॥ ५६ ॥  
पिकप्रिया महाजम्बूर्महानीलाऽप्यथापरा ।  
काकादिष्टफला जम्बूर्भृङ्गेष्टा स्याद्वनप्रिया ॥ ५७ ॥  
नादेयी भूमिजम्बूस्तु भृङ्गेष्टा सूक्ष्मसत्यका ।  
पिकभक्ष्या काकजम्बूरथ पूतफलः पुनः ॥ ५८ ॥  
पनसः कण्टकिफलः फलिनः फलवृक्षकः ।  
महावृक्षः फलासारः कम्पलः कण्टकीफलः ॥ ५९ ॥  
चम्पालुरथ त भङ्गि पुस्नं पुंसि नपुंसके ।  
निरष्ठीला तु कदली सुकुमारा सकृत्फला ॥ ६० ॥  
मोचा गुच्छफला रम्भा सुफला गुच्छदन्तिका ।  
उरुस्तम्भा भानुफला वनलक्ष्मीर्विषाणिनी ॥ ६१ ॥  
रसा नृपेष्टा निःसारा बालेष्टाप्यथ काष्ठिका ।  
सुकाष्ठा च शिलाकाष्ठवनेभ्यः कदलीति च ॥ ६२ ॥  
फलाप्यथ सुरभिका सुभगा च सुरप्रिया ।  
गौरी हेमफलांश्वद्रिवनहाटकचम्पकाः ॥ ६३ ॥  
एषां पर्ययाशब्देभ्यो रम्भापर्यायवाचिका ।  
कुमारिका वृन्तपुष्पा सत्पुष्पं तु शिलीन्ध्रकम् ॥ ६४ ॥  
अथापि स्यान्नारिकेरो नारीकेरश्च लाङ्गली ।  
नाडीकेरो नाडिकेरो नाडिकेलश्च वा स्त्रियाम् ॥ ६५ ॥  
नारीकेलो नारिकेलो नालीकेलः शिरःफलः ।  
सदाफलो रसफलो मत्कुणश्च छटाफलः ॥ ६६ ॥  
तृणराजः स्कन्धतरुर्दाक्षिणात्योऽपि लाङ्गली ।  
फलस्त्रिनेत्रदृढयोरथान्यो मधुनः फलः ॥ ६७ ॥  
मधूत्तरो नालिकेरो बद्धकूर्चफलश्च सः ।  
ह्रस्वमृद्वोश्चापि फलः करकोऽस्य फलास्थनि ॥ ६८ ॥  
तन्मज्जा खपुरं क्लीबे कूर्परं गरिका स्त्रियाम् ।  
वारः खट्टः खरस्कन्धो ललनो बहुवल्कलः ॥ ६९ ॥  
भक्ष्यबीजः स्नेहबीजो वनद्रुस्तापसप्रियः ।  
धनुःपटः पियालश्च पटोऽपि च धनुर्द्धनू ॥ ७० ॥  
प्रियालः स्यादुपवटश्चाथ भल्लातकी त्रिषु ।  
पर्यायोऽग्न्यर्कयोश्चापि वातारिः स्यादरुःकरः ॥ ७१ ॥  
तैलस्फोटपृथग्भ्यः स्याद्बीजः कृमिहरश्च सः ।  
स्याद्धनुर्बीजवीरेभ्यो वृक्षोऽथ क्षीरिका स्त्रियाम् ॥ ७२ ॥  
क्षीरवृक्षो राजफलो निम्बबीजो नृपद्रुमः ।  
क्षीरशुक्लो दृढस्कन्धः श्रीफलो माधवोद्भवः ॥ ७३ ॥  
राजादनफलो राजादनं राजातनोऽस्त्रियाम् ।  
अस्त्रियां द्वौ फलाध्यक्षौ च क्षीर्ययं पुमान् ॥ ७४ ॥  
फलाध्यक्षो मधुफलः क्षीरगुच्छफलोऽपि सः ।  
रसबीजः शुकेष्टश्च त्रिषु दाडिम्बदाडिमौ ॥ ७५ ॥  
मधुबीजो रक्तबीजो दालिमः फलखाडवः ।  
करकः सुफलो दन्तबीजः कुचफलोऽपि सः ॥ ७६ ॥  
मणिबीजो रक्तफलो रोचनः शुकवल्लभः ।  
नीलपत्रो वृत्तफलः सुनीलो रक्तपुष्पकः ॥ ७७ ॥  
अथ तिन्दुः कृष्णसारः कालस्कन्धोऽतिमुक्तकः ।  
स्यन्दनार्थादाह्वयार्थः स्फूर्जनोऽपि च रामणः ॥ ७८ ॥  
काकपर्यायतिन्दुः स्यात् काकाण्डः काकबीजकः ।  
अक्षोडस्तु फलस्नेहः कन्दरालफलोऽपि च ॥ ७९ ॥  
गुडाशयः पर्वतीय आखोरोऽपि बृहच्छदः ।  
वीरेष्टो मधुमत्तः स्याद्विरेचनफलस्तु सः ॥ ८० ॥  
पीलुः शीतसहस्रांशः शाखी गुडफलश्च सः ।  
महाफलो महाराजमधुभ्यः पीलुरित्यपि ॥ ८१ ॥  
मधुपीलुर्महावृक्षोऽथ पारेवतमस्त्रियाम् ।  
आरेवतो रेवतश्च रैवतोऽपि सुधाफलः ॥ ८२ ॥  
मधुसस्योऽप्युलूती स्त्री तद्भेदाः स्युरनेकशः ।  
महापारेवतं स्वर्णपारेवतमतः परम् ॥ ८३ ॥  
सास्राणिजं खारिकं च रक्तरैवतकं पुनः ।  
बृहत्पारेवतं द्वीपखर्जूरी द्वीपजादयः ॥ ८४ ॥  
हयप्रिया तु निःश्रेणी यवनेष्टा दुरारुहा ।  
खरस्कन्धा तु दुर्धर्षा काषायी खर्जुरी द्वयोः ॥ ८५ ॥  
निःश्रेणिरपि खर्जूरी माध्वी तु मधुकर्कटी ।  
मधुरा मधुखर्जूरी कोलपर्यायकर्कटी ॥ ८६ ॥  
कर्करोऽप्यथ भूखर्जूर्यवरा तु मधुस्रवा ।  
दीप्या च पिण्डखर्जूरी फलपुष्पा श्वभक्षका ॥ ८७ ॥  
स्वादुपिण्डाथ चान्या तु मुनिखर्जूरिका च सा ।  
सैव स्याद्राजखर्जूरी राजपिण्डा नृपप्रिया ॥ ८८ ॥  
मधुवृक्षस्तु मधुलो मधुष्टीलो मधुस्रवः ।  
मधूको मधुकोऽपि स्यान्मधु क्लीबे मधुः पुमान् ॥ ८९ ॥  
गुडपुष्पो रोध्रपुष्पो वनप्रस्थश्च माधवः ।  
मधुपुष्पस्तु मङ्गल्यो जलजाते मधूलकः ॥ ९० ॥  
क्षुद्राप्रियो दीर्घपत्रः पतङ्गो वारवल्लभः ।  
चौरिकाक्षोऽप्यथ भवं भविष्यं भव्यभावने ॥ ९१ ॥  
अपि पिच्छलबीजं स्यात्तच्च लोमफलं पुनः ।  
स्ताद्वक्त्रशोधनं चाथ वीरं वाराहकारुके ॥ ९२ ॥  
वीरसेनमथ द्राक्षा कृष्णापि तापसप्रिया ।  
प्रियाला स्याच्चारुगुच्छाऽमृतेभ्योपि फला पुनः ॥ ९३ ॥  
रसालाख्याऽमरा मृद्वी गोस्तनी च हिमोत्तरा ।  
फलाभद्रा च कपिला मधुवल्ली मधूल्यपि ॥ ९४ ॥  
शतवीर्या हैमवती काश्मीरी पथिका च सा ।  
सुधारसा दार्घमधुसुभ्यः सस्यार्थका च सा ॥ ९५ ॥  
हरिता हारहूराथ सुवृत्ता बीजवर्जिता ।  
अथ कर्मारकः कर्मरकः पीतफलश्च सः ॥ ९६ ॥  
धाराफलो मुद्गरकः परुषं तु परूषकम् ।  
नीलमण्डलमल्पास्थि गिरिपीलु परावतम् ॥ ९७ ॥  
परुर्नीलफलं चाथ चलपत्रश्च यज्ञियः ।  
शुचिबोधिक्षीरचैत्यश्राभ्यो द्व्यर्थो गजाशनः ॥ ९८ ॥  
अश्वत्थो विष्णुसद्मार्थः पवित्रं गुह्यपत्रकः ।  
मङ्गल्यः श्यामलो विप्रः सत्यः सेव्यः शुभप्रदः ॥ ९९ ॥  
यक्षोदुम्बरमेतस्य फलेऽश्वत्थी वनोद्भवा ।  
अश्वत्थसंनिभा क्षुद्रा पवित्रा लघुपत्र्यथ ॥ १०० ॥  
वटो जटालो न्यग्रोधोऽवरोहा पादरोहणा ।  
विटपी मण्डपी शृङ्गी यक्षावासश्च रोहिणः ॥ १०१ ॥  
महाच्छायः स्कन्धरुहः क्षीरी रक्तफलः पुनः ।  
कौबेरो बहुपान्नीलः शिफारुट् च वनस्पतिः ॥ १०२ ॥  
नदीयज्ञार्थयोर्वृक्षः सिद्धार्थोऽपि वटी स्त्रियाम् ।  
अमरा शृङ्गिनी क्षीरकाष्ठाप्यथ कपीतनः ॥ १०३ ॥  
प्लक्षः प्लवङ्गः प्लवगो गर्दभाण्डः कमण्डलुः ।  
महाबलोऽवरोहद्रुः क्षीरी शृङ्गी सुपार्श्वकः ॥ १०४ ॥  
दृढप्ररोहः पुण्ड्रस्तु भिदुरो ह्रस्वपर्णकः ।  
महावरोहोऽपि जटी मङ्गलच्छाय इत्यपि ॥ १०५ ॥  
स्यात्पर्कपर्वयोष्टिष्टी मशकी तु सदाफलः ।  
उदुम्बरः पुष्पशून्यो यज्ञियः सुप्रतिष्ठितः ॥ १०६ ॥  
कालस्कन्दः शीतवल्कः क्षीरवृक्षः पवित्रकः ।  
हेमदुग्धः काण्डफलः सौम्यः क्षीरी च काञ्चनः ॥ १०७ ॥  
वसुद्रुमो हरिद्राक्षः सौम्यो जन्तुफलश्च सः ।  
सचक्षुः शीतवृक्षोथ लघुपत्रफला स्त्रियाम् ॥ १०८ ॥  
लघोरुदुम्बरार्था च क्षुद्रोदुम्बरिकाऽपि सा ।  
काष्ठोदुम्बरिका चाथ करपत्रच्छदाऽपरा ॥ १०९ ॥  
खरपत्रापि माकण्ठी वान्तिसस्या बृहच्छदा ।  
अथार्यराजपुण्ड्रेभ्य उदुम्बरफलार्थका ॥ ११० ॥  
कृष्णोदुम्बरिका काकोदुम्बरी जघनेफला ।  
अजाजी फल्गुनी फल्गुर्मलयूश्चित्रभेषजम् ॥ १११ ॥  
स्याद्द्वयोर्बदरी कोला कर्कन्धूरपि च स्त्रियाम् ।  
कर्कन्धुश्चापि कर्कान्धूर्न क्लीबे कुवली त्रिषु ॥ ११२ ॥  
कोलः कोलिश्च कोली च बदरं क्वापि पुंसि च ।  
दृढबीजा वृत्तफला फेनिला फलशैशिरा ॥ ११३ ॥  
सुवीराऽपि च सौवीरा बालेष्टा सुफला च सा ।  
राजपर्यायबदरी वल्लभा स्तनबीजिका ॥ ११४ ॥  
पृथुकोलाथ भूसूक्ष्मलघुवल्लीभ्य एव सा ।  
बदरी स्याद्बहुफला बदराद्वल्लरी फला ॥ ११५ ॥  
सूक्ष्मात्पत्रफलार्था स्याद्दुःस्पर्शा बहुकण्टका ।  
शिखिप्रियाचणार्थात्स्याद्वदर्यथ सुकेसरः ॥ ११६ ॥  
बीजपूरो बीजपूर्णः पूर्णबीजश्च पूरकः ।  
मातुलुङ्गः केसरान्तो रुचको दन्तुरच्छदः ॥ ११७ ॥  
सुपूरको बीजफलो जन्तुघ्नोऽथ वनोद्भवा ।  
गन्धाढ्या देवदूती च स्यादत्यम्लरसा च सा ॥ ११८ ॥  
मधुनः कर्कटी वल्ली बीजपूरार्थका च सा ।  
महाफला वर्द्धमाना राचनी तु शिवाऽमृता ॥ ११९ ॥  
धात्रा वयस्थामलकी त्रिषु तिष्यफलाऽमला ।  
एमलापि च कायस्था श्रीफला वृत्तसस्यका ॥ १२० ॥  
वृष्या शान्ता क्षुद्रधात्री क्षुद्रजात्यथ चुक्रिका ।  
चिञ्च्वाम्लिका शाकचुक्रा चुक्राम्ला तिन्तिडी च सा ॥ १२१ ॥  
चिक्रं षण् चिक्रिका चुक्रा शुक्ला च शुक्लिका स्त्रियः ।  
अम्लाऽम्लीका तिन्तिडी च तेंतिली तिन्तिलीति सा ॥ १२२ ॥  
आम्रातकः पीतनकः कपिचूडः कपिप्रियः ।  
शृङ्गीफलो रसाढ्यश्च तनुक्षीरोऽथ गोक्षुरः ॥ १२३ ॥  
नारङ्गो नागरङ्गोऽपि गन्धाढ्यो गन्धपत्रकः ।  
योगारङ्गो योगरङ्गो वरिष्ठश्च सुरङ्गकः ॥ १२४ ॥  
ऐरावतः सुगन्धोऽथ वह्निदीप्तश्च रोचनः ।  
निन्दकश्चाम्लजम्बीरो वह्निबीजश्च शोधनः ॥ १२५ ॥  
अम्लसारो दन्तघातो जन्तुमार्यथ तत्र तु ।  
अतिसूक्ष्मत्वचिफले महानिम्बूर्महाफला ॥ १२६ ॥  
जम्बीरो जम्भलो जम्भी जम्भो दन्तशठो जतुः ।  
स्याद्गम्भीरोऽपि जम्भीरस्तद्वज्जम्बीर इत्यपि ॥ १२७ ॥  
मुखशोधी रोचनको जाड्यारिर्मधुरोऽपरः ।  
मधुजम्भो रसद्रावी पित्तद्रावी विराभिधः ॥ १२८ ॥  
चिरपाकी तु मालूरः कपित्थोऽपि दधित्थकः ।  
ग्राहिग्रन्थिगन्धकुचवृत्तेभ्यः कठिनादपि ॥ १२९ ॥  
फलार्थः स्याद्दन्तशठः कपीष्टः करभप्रियः ।  
मङ्गल्योऽपि स्त्रियां नीलमल्लिकाप्यथ तुम्बुरुः ॥ १३० ॥  
वनजः सौरजः सौरः सानुजस्तीक्ष्णवल्कलः ।  
द्विजक्षीणफलस्तीक्ष्णपत्रोऽपि च महामुनिः ॥ १३१ ॥  
सुगन्धिः स्यात्स्फुटफलो रुद्राक्षस्तु शिवप्रियः ।  
पावनोक्षश्च सर्पाक्षो नमेरुर्भूतनाशनः ॥ १३२ ॥  
विल्वो द्वयोर्हृद्यगन्धः शाण्डिल्यः श्रीफलः पुनः ।  
शल्वः शलाटुः शैलूषः शैवपत्रः शिवेष्टकः ॥ १३३ ॥  
कर्कटाह्वो गन्धपत्रः पत्रश्रेष्ठस्त्रिपत्रकः ।  
दुरारोहो गन्धफलस्त्रिशिखश्च शिवद्रुमः ॥ १३४ ॥  
त्रिशाखपत्रोऽपि सदाफलः सत्यफलश्च सः ।  
तूदस्तूलो ब्रह्मकाष्ठं ब्राह्मणेष्टश्च यापकः ॥ १३५ ॥  
सोः पुष्परूपो नीलद्रुरथ सिञ्चन्तिका स्त्रियाम् ।  
सल्लकी शल्लकी सल्ली सुगन्धा सुरभिस्रवा ॥ १३६ ॥  
शल्लकी ह्रादिनी ह्रादा ह्लादिनी सुरभी रसा ।  
गजभक्षा मुखामोदा सुश्रीका जलतिक्तिका ॥ १३७ ॥  
ह्रस्वादङ्कुरका चस्रफला छिन्नरुहा च सा ।  
अपि गन्धफला चाथ कतकोम्बुप्रसादनः ॥ १३८ ॥  
रुच्यस्तिक्तफलो गुच्छाफलः कतफलश्च सः ।  
छेदनीयोऽथ कर्काह्वा क्षुद्रधात्री च कर्कटः ॥ १३९ ॥  
मृगलण्डो गणेरुः स्यात्तोदनः क्रुन्दनोऽप्यथ ।  
श्लेष्मातको बाहुवारः पिच्छिलो द्विजकूपितः ॥ १४० ॥  
शेलुः शीतफलः सेतुरुद्दालः कर्वुदारुकः ।  
भूतद्रुमो गन्धपुष्पः क्षुद्रश्लेष्मातकोऽपरः ॥ १४१ ॥  
लघुशेलुः सूत्सफलो भूकर्चूरपि दारकः ।  
सुप्युको मोक्षकः सारवृक्षोऽपि च विषापहः ॥ १४२ ॥  
पाटली वनवासी च जटालोऽपि सुतीक्ष्णकः ।  
मेहनो गोलिकोऽथ स्यात्करमर्दस्तु चीकलः ॥ १४३ ॥  
कृष्णोऽविघ्नः कराम्लः स्यात्सुषेणो मुनिरित्यपि ।  
फलस्तीक्ष्णादि संयुक्तः फलान्तस्तबकादिकः ॥ १४४ ॥  
कायस्था श्रेयसी दिव्या जीवन्यपि हरीतकी ।  
त्रिषु नामस्थानजातिभेदाद्गुणभिदः क्रमात् ॥ १४५ ॥  
जीवन्ती विजया रोहिण्यमृता पूतनाऽभया ।  
रस तद्वच्छेतकिनीत्येषा सप्तविधा मता ॥ १४६ ॥  
जीवन्ती स्वर्णवर्णा सा सर्वदेशसमुद्भवा ।  
गुणे सार्वपथीनाथ विजया लघुवृत्तका ॥ १४७ ॥  
सा विन्ध्याद्रिसमुद्भूता सर्वदोषविनाशिनी ।  
तृतीया रोहिणी वृत्ता प्रातिष्ठानी क्षत्ते हिते ॥ १४८ ॥  
अमृता मांसला स्थूला चम्पोत्था सा विरेचनी ।  
पञ्चमी पूतना स्वल्पत्वचा सिन्धुसमुद्भवा ॥ १४९ ॥  
लेपे हिताथाभया तु नेत्ररोगविनाशिनी ।  
सौराष्ट्री पञ्चकोणाथ पुनः श्वेतकिनी च सा ॥ १५० ॥  
अम्ला हिमाद्रिसंभूता सर्वरोगविनाशिनी ।  
यावद्धस्ते कृता तावद्विरेचनकरी नृणाम् ॥ १५१ ॥  
विभीतकस्तैलफलो भूतावासः कलिद्रुमः ।  
संवर्तकश्च वासन्ती विषघ्नोऽपि विभीदकः ॥ १५२ ॥  
वहेडुको हार्यफलः पुनः कर्षफलश्च सः ।  
निम्बः प्रभद्रः कीरेष्टोऽरिष्टोऽरिष्टफलोऽपि च ॥ १५३ ॥  
पिचुमन्दः पारिभद्रो नेता काकफलश्च सः ।  
यवनेष्टः पीतसारः सर्वतोभद्र इत्यपि ॥ १५४ ॥  
वरतिक्तः पिचुमर्दः शीतो ज्येष्ठामलः पुनः ।  
छर्दनो हिङ्गुनिर्यासो महानिम्बस्तु कार्मुकः ॥ १५५ ॥  
मदोद्रेकः केशमुष्टिः काकाण्डोऽपि यमद्रुमः ।  
अपि स्याद्रम्यकक्षीरो महातिक्तोऽथ रामणः ॥ १५६ ॥  
रमणो वकपर्यायनिम्बः कैडर्य इत्यपि ।  
गिरिनिम्बः शुक्रसारो भूनिम्बस्तु किरातकः ॥ १५७ ॥  
कैरातोऽनार्यतिक्तः स्यात्तिक्तको रामसेनकः ।  
अकाण्डतिक्तो हैमः स्यादथ नेपालनिम्बकः ॥ १५८ ॥  
तृणनिम्बो ज्वरान्तः स्यान्नाडीतिक्तोऽर्धतिक्तकः ।  
निद्रारिः संनिपातारिः कृष्णगर्भस्तु कट्फलः ॥ १५९ ॥  
सोमवल्को रञ्जनकः स्त्री कुम्भी लघुकाश्मरी ।  
भद्रावती महाकुम्भी श्रीपर्णी कुमुदा च सा ॥ १६० ॥  
भद्रोग्रगन्धा सैवान्याऽप्यग्निमन्थः पुमानयम् ।  
अरण्यकेतुस्तर्कारी कर्णिका विजया जया ॥ १६१ ॥  
नादेय्यनन्तापि च सा वैजयन्त्यथ तत्र तु ।  
क्षुद्राग्निमन्थस्तपनस्त्र्यरणिर्गणिकारिका ॥ १६२ ॥  
तेजोबृक्षस्तनुत्वक् स्यात् स्योनाकस्तु कटंभरः ।  
मयूरजङ्गः कट्वङ्गः शुकनासः कुटंनटः ॥ १६३ ॥  
प्रियजीवोऽपि रलुकः कुनटस्तु विरोचनः ।  
भ्रमरेष्टो बर्हिजङ्घो वातारिः स्यान्मुनिद्रुमः ॥ १६४ ॥  
मण्डूकः फल्गुवृन्ताको निःसारः पूतिपत्रकः ।  
पीतवृक्षो भूतिसारः टेटू वासन्तशोणकौ ॥ १६५ ॥  
मण्डूकपर्णी पीताङ्गोऽप्यजशृङ्गी तु वार्त्तिका ।  
मेषशृङ्गी सर्पदंष्ट्रा कृष्णवृन्ता तु काश्मरी ॥ १६६ ॥  
श्रीपर्णी सर्वतोभद्रा हीरा भद्रा च कट्फला ।  
भद्रपर्णी सीधुपर्णी कम्भारी कुमुदा पुनः ॥ १६७ ॥  
काश्मरी कश्मरी च स्त्री कश्मर्यं पुंनपुंसकम् ।  
विदारिणी गोपभद्रा गम्भारी मधुपर्ण्यपि ॥ १६८ ॥  
रोहिणी क्षीरिणी श्वेता बहुभद्रा च मेदिनी ।  
कृष्णस्थूलत्वचा गृष्टिः सुफला मधुमत्यपि ॥ १६९ ॥  
स्यान्महाकुमुदा चाथ कुद्दालो युगपत्रकः ।  
श्लक्ष्णत्वक् मालुपत्रः स्यादम्बुराश्मान्तकेन्द्रकौ ॥ १७० ॥  
कृतमालो राजतरुः प्रग्रहः कर्णिकारकः ।  
परिव्याधो व्याधिरिपुः सुफलोऽथ ज्वरान्तकः ॥ १७१ ॥  
आरेचनो दीर्घफलः स्वर्णदः स्वर्णपुष्पकः ।  
आरग्वधो व्याधिघातो दद्रूकुष्ठहरश्च सः ॥ १७२ ॥  
स्यादारगवधश्चापि शंपाकश्चतुरङ्गुलः ।  
संपाकोऽपि च शम्याका सुवर्णांशुः पुमान्स्त्रियाम् ॥ १७३ ॥  
विषघ्नी नेत्ररोगघ्नी वृश्चिकाली विषाणिनी ।  
अलिपर्णी भूरिदुग्धा कलिका देवलाङ्गली ॥ १७४ ॥  
सुरपुष्पा गमावर्त्ता दक्षिणावर्त्तकी पुनः ।  
सुवर्णदा युग्मफला करभी कर्कशा मशा ॥ १७५ ॥  
क्षीरशृङ्ग्यथ कोटी स्त्री सैवोक्ता गिरिमल्लिका ।  
कुटजः कौटजो वत्सः कलिङ्गः शक्रपादपः ॥ १७६ ॥  
अपि कोटी यवफलः संग्राही पाण्डुरद्रुमः ।  
प्रावृष्यो मल्लिकापुष्पो महागन्धः फलेऽस्य तु ॥ १७७ ॥  
स्यात्स्त्रियामिन्द्रियवमस्त्री भद्रयवं पुनः ।  
कलिङ्गं च स्त्रियां क्लीबे कौटजं कुटजं च षण् ॥ १७८ ॥  
इन्द्राह्वः स्यादिन्द्रफलो वत्सकोऽथ शिरीषकः ।  
सुलोमशो बहुमृदुमधुवृत्तार्थतः सुमः ॥ १७९ ॥  
भण्डिरश्चापि भण्डारो भण्डिलोऽपि च कथ्यते ।  
शुकेष्टो भण्डिकोऽपि स्याद्विषघ्नश्च कपीतनः ॥ १८० ॥  
उद्दालकः श्यामलः स्यात्कलिङ्गः शङ्खिनीफलः ।  
रक्तमूलस्तु वदरः स्यादक्षो देवसर्षपः ॥ १८१ ॥  
कुरराङ्घ्रिः सूक्ष्मदलः करञ्जस्तु करञ्जकः ।  
चिरबिल्वो नक्तमालः पूतीकः पूतिकश्च सः ॥ १८२ ॥  
पूतीकरञ्जः कलिकृत् पूतीकरज इत्यपि ।  
तथैव पूतिकरजोऽथान्यो घृतकरञ्जकः ॥ १८३ ॥  
घृतपर्णः स्निग्धपर्णास्तपस्वी विषनाशनः ।  
महाकरञ्जः षड्ग्रन्थो हस्तिरोहण इत्यपि ॥ १८४ ॥  
हस्ती करञ्जः शार्ङ्गेष्ठा विषघ्नी मदहस्तिनी ।  
अङ्गारवल्ली काकघ्नी मधुमत्ता वसादिनी ॥ १८५ ॥  
कलाण्ड्यप्यथ गुच्छार्थात्करञ्जः पुष्प इत्यपि ।  
स्निग्धपत्रो नदी गुच्छी सा नन्दी दन्तधावनः ॥ १८६ ॥  
अङ्कोल्लोऽङ्कोठको रेची गूढपत्रो निकोचकः ।  
गुप्तस्वेदः पीतसारो मदनो गूढमल्लिका ॥ १८७ ॥  
पीतस्ताम्रफलो दीर्घकालः स्याल्लम्बकर्णकः ।  
गुणाढ्यः कोलको गन्धपुष्पो रावत इत्यथ ॥ १८८ ॥  
नखवृक्षो नखालुः स्यान्नराह्वः शोकनाशनः ।  
अथ सर्जरसः सर्जः कलः कलयजोद्भवः ॥ १८९ ॥  
वल्लीवृक्षो वीरपर्णा शालः स्यादजकर्णकः ।  
कषायो ललनो गन्धवृक्षो रालोऽथ वंशकः ॥ १९० ॥  
सिद्धिदः सालनिर्यासो यक्षधूपोऽग्निवल्लभः ।  
दिव्यसारः सुरेष्टः स्याच्छूरोऽथ जरणद्रुमः ॥ १९१ ॥  
दीर्घपर्णः कौशिकोऽपि वन्यः स्यादश्वकर्णकः ।  
सस्यसंवरणास्तार्क्ष्यप्रसवोऽप्यतलः पुनः ॥ १९२ ॥  
तालो ध्वजद्रुमः पत्री दीर्घस्कन्धो दृढच्छदः ।  
तृणराजो मधुरसो मदाढ्यो दीर्घपादपः ॥ १९३ ॥  
तरुराजो दीर्घपत्रो गुच्छपत्रश्चिरायुकः ।  
गजभक्षश्चासवदः श्रीतालस्तु मृदुच्छदः ॥ १९४ ॥  
मृदुतालो लेखदलो लेखार्हो याम्यसम्भवः ।  
स्याच्छिरालविशालाभ्यां पत्रोऽप्यथ बृहच्छदः ॥ १९५ ॥  
हिन्तालः स्थूलतालः स्याद्वल्कपत्रो विभीषणः ।  
गर्भषावी नीलतालो द्विधाङ्घ्रिर्बहुकण्टकः ॥ १९६ ॥  
स्थिरपत्रो द्विधा लेख्यः सितपत्रोऽम्लसारकः ।  
बृहत्तालोऽथ माडः स्याद्दीर्घो मध्यद्रुमश्च सः ॥ १९७ ॥  
वितानको मोहकरस्तलोऽपि च मदोत्तरः ।  
तापिच्छस्तु तमालः स्यात्कालस्कन्धो महाबलः ॥ १९८ ॥  
नीलध्वजः कृष्णतालः कदम्बो ललनाप्रियः ।  
स्यात्सीधुवृत्तयोः पुष्पः सुरभिः कर्णपूरकः ॥ १९९ ॥  
कादम्बर्यो मदाढ्योऽथ पुलकी मृगवल्लभः ।  
मेघाङ्गनाप्रियो नीपोऽपि च धाराकदम्बकः ॥ २०० ॥  
प्रावृष्यः प्रावृषेण्यः स्यादथ धूलीकदम्बकः ।  
बलभद्राभिधो भृङ्गप्रियः क्रमुकपुष्पकः ॥ २०१ ॥  
स्याद्वसन्तपरागाभ्यां पुष्पः स्यादथ भूमिजः ।  
भूवल्लभो भूकदम्बो लघुपुष्पो व्रणापहः ॥ २०२ ॥  
वृत्तपुष्पो विषघ्नोऽथ वानीरो जलवेतसः ।  
शाखालश्चाथ कुम्भीरः पर्पटद्रुमरोमशौ ॥ २०३ ॥  
समालविटपी चाथ दीर्घपत्रस्तु वञ्जुलः ।  
वेतसो मञ्जरीनम्रो निचुलो गन्धपुष्पकः ॥ २०४ ॥  
सुशोणः कलनश्चाथ धवस्तु मधुरत्वचः ।  
शुकवृक्षो दृढतरुः कषायो गौर इत्यथ ॥ २०५ ॥  
धन्वनो रक्तकुसुमो धनुर्वृक्षो महानलः ।  
रुजापहः पिच्छलको रूक्षः स्वादुफलोऽप्यथ ॥ २०६ ॥  
भूर्जो वल्कद्रुमो भूतध्रुक् सुचर्मापि चित्रलः ।  
भूर्यरक्षाबिन्दुमृदुपर्यायेभ्यच्छरो भुजः ॥ २०७ ॥  
तिनिशः स्यन्दनश्चक्री रथाङ्गः स्यन्दनद्रुमः ।  
अपि स्त्रीपुंसयोर्नेमिर्नेमी चापि स्त्रियामिमे ॥ २०८ ॥  
भस्मगर्भो जलधरः शम्बरस्तु शिवप्रियः ।  
अर्जुनाह्वो नदीसर्जो वीरद्रुः ककुभोऽप्यथ ॥ २०९ ॥  
हरिद्रुः पीतदारुः स्यात्सुपुष्पश्च सुराह्वयः ।  
पीतकोऽथ स्त्रियां दग्धा दग्धिका कर्कशच्छदा ॥ २१० ॥  
स्थलेरुहा दग्धरुहा रोमशा भस्मरोहिणी ।  
सुदग्धिकाऽथ शाखोटः खरपत्रो गृहद्रुमः ॥ २११ ॥  
घूकावासो भूतवृक्षः स्थिरसारोऽतिपत्रकः ।  
श्रेष्ठकाष्ठशाखपत्रो दीर्घपत्रोऽथ शिशंशपा ॥ २१२ ॥  
महाश्यामा कृष्णसारा तीक्ष्णसाराऽपि धूम्रिका ।  
कपिलाऽथ श्वेतपत्रा सितपर्यायशिंशपा ॥ २१३ ॥  
स्मरिणी कपिलाक्षी च भस्मगर्भा कुशिंशपा ।  
अरुणस्तु महासर्जोऽशन आसनसौरिणौ ॥ २१४ ॥  
प्रियको वृक्षबीजः स्यात्प्रियसालश्च नीलकः ।  
श्वेतवृक्षस्तु वरुणस्तिक्तशाकः कुमारकः ॥ २१५ ॥  
साधुवृक्षः पवित्रस्तु गर्भदः सिद्धिदः पुनः ।  
कुठजीवश्चाथ पुनः करहाटः क्षुरः शरः ॥ २१६ ॥  
स्यान्महाश्वेतयोः पिण्डीतकश्चाथ विषद्रुमः ।  
कारस्करश्च किंपाको विषतिन्दुः कुपाककः ॥ २१७ ॥  
कालकूटो रम्यफलोऽथ स्त्रियां स्याद्विषान्तिका ।  
कटभी नालिका शौण्डी पाटली गिरिकर्णिका ॥ २१८ ॥  
शिरीषपत्रा किणीही कालिन्दी विषपादिका ।  
महाश्वेताऽथ क्षवकः क्षतकः क्रूर इत्यपि ॥ २१९ ॥  
तीक्ष्णो भूताङ्कुशो राजोद्वेजनो भूतनाशनः ।  
लकुचो लिकुचः सालः काषायी दृढवल्कलः ॥ २२० ॥  
स्थूलस्कन्धो डहुडुहू लकुचोऽथ विकङ्कतः ।  
स्याद्व्याघ्रकण्टयोः पादो ग्रन्थिलः स्वादुकण्टकः ॥ २२१ ॥  
गोपघण्टो बहुफलः स्रुवावृक्षः स्रुवद्रुमः ।  
वैकङ्कतः कण्टकारी वैकतो ग्रन्थिलः समाः ॥ २२२ ॥  
स्यात् पिण्डरोहणः पूतः किंकिणीरवकस्तु सः ।  
हयपर्यायवैर्यर्थः कटवीरो हरप्रियः ॥ २२३ ॥  
प्रतिहासः श्वेतकुन्दगौरीभ्यः पुष्प इत्यपि ।  
स्यात्स्निग्धदिव्ययोस्तद्वद्रोधकस्तत्र रक्तके ॥ २२४ ॥  
गणेशचण्डीकुसुमो भूतमारी रविप्रियः ।  
क्रूरोऽथ पीतप्रसवो गन्धपुष्पोऽथ कृष्णके ॥ २२५ ॥  
कृष्णपुष्पोऽथ धत्तूर उन्मत्तः कितवः शठः ।  
धुस्तुरोऽपि च धूस्तूरो धुत्तुरो धूत्तुरश्च सः ॥ २२६ ॥  
धूर्तः स्वर्णाभिधानोऽपि मादनः शिवशेखरः ।  
कृष्णपुष्पः शिवस्निग्धः सचिवो विषनाशनः ॥ २२७ ॥  
खर्जूघ्नः कलहा पुष्पः खरकण्टफलोऽपि सः ।  
मोहनो मातुलः श्यामः शैवः कलभमत्तकौ ॥ २२८ ॥  
क्रूरोऽथ राजधत्तूरो राजस्वर्णो महाशिवः ।  
भ्रान्तो निःश्रेणिकापुष्पस्तत्फले मातुलात्मजः ॥ २२९ ॥  
स्यादस्त्रियामथ पुनः करकस्तु युगच्छदः ।  
स्यान्महापीतकान्तेभ्यः पुष्पोऽपि कनकान्तकः ॥ २३० ॥  
कोविदारः काञ्चनारः कुद्दालोऽथार्थसंज्ञकः ।  
क्षीरच्छदः क्षीरकाण्डः खर्जूघ्नः शिवपुष्पकः ॥ २३१ ॥  
जृम्भणो विष्टरः क्षीरी प्रतापोऽपि विकीरणः ।  
आस्फोटकः सदापुष्पः फलः स्याच्छुकतूलयोः ॥ २३२ ॥  
तत्र शुक्ले शूकरार्कः प्रतापो वृत्तमल्लिकः ।  
राजार्कस्तु सदापुष्पो वसुकोऽत्यर्क इत्यपि ॥ २३३ ॥  
काष्ठीलोऽपि च मन्दारः श्वेते पृथ्वीक इत्यपि ।  
रुचको रुचुकोऽपि स्याद्दीर्घपुष्पार्थकोऽप्यथ ॥ २३४ ॥  
नमेरुः सुरपुन्नागः सुरेष्टः सुरपर्णिका ।  
सुरतुङ्गः पलाशस्तु किंशुको वक्रपुष्पकः ॥ २३५ ॥  
स्यात्पर्णोपज्ञको वातपोथः पीतद्रुमोऽपि सः ।  
ब्रह्मवृक्षोऽथ तद्भेदे हस्तिकर्णः सुकण्टकी ॥ २३६ ॥  
श्वेतस्कन्धः पारिभद्रः सपलाशो भवेद्द्विधा ।  
वल्लीवृक्षविभेदेन स्त्रियां किंशुलकेति च ॥ २३७ ॥  
तद्वनेऽप्यथ पुंनागः पाटलो रक्तपुष्पकः ।  
पुरुषाह्वोऽपि तुङ्गोऽथ तिलकाह्वस्तु रेचकः ॥ २३८ ॥  
वसन्तसुन्दरोऽरिष्टो बालभूषणमित्यपि ।  
मृतजीवस्थिरपुष्पो रुहः स्याच्छिन्नदग्धयोः ॥ २३९ ॥  
तरुणीकटाक्षकामोऽथाप्यगस्त्यस्तु मुनिद्रुमः ।  
व्रणारिः शीघ्रपुष्पः स्याद्वक्रपुष्पः सुरप्रियः ॥ २४० ॥  
दीर्घसस्यः पाटला तु पाटलिर्विषवल्लभा ।  
स्थिरगन्धा तालवृन्ती रक्तपुष्पाम्बुवास्यपि ॥ २४१ ॥  
वासन्त्यमोघा कुम्भीकाऽप्यथाशोकस्तु वञ्जुलः ।  
मधुपुष्पः केलिकः स्याद्रक्तपर्यायपल्लवः ॥ २४२ ॥  
दोहदी सुभगश्चित्रो विचित्रः कर्णपूरकः ।  
स्याद्धेमपिण्डयोः पुष्पो नटः कामाधिवासकः ॥ २४३ ॥  
कङ्केल्लिरपि कङ्केली स्थिरपुष्पस्तु चम्पकः ।  
अतिगन्धः स्वर्णपुष्पो हेमाह्वः सुकुमारकः ॥ २४४ ॥  
वनदीपस्तत्कलिका स्त्रियाम् स्याद्गन्धमोदिनी ।  
बहुमोदा गन्धफली वनजे क्षुद्रचम्पकः ॥ २४५ ॥  
स्यान्नागचम्पकश्चाथ बकुलस्तु विशारदः ।  
मधुपुष्पः सीधुगन्धः स्थिरपुष्पक इत्यपि ॥ २४६ ॥  
सुरभिर्भ्रमरानन्दो मध्यामोदश्च शारदी ।  
करकः केसरो धन्वी मन्दमन्दनो गूढपुष्पकः ॥ २४७ ॥  
योषास्यमधुरोऽपि स्याद्वीरपुष्पोफलश्च सः ।  
खरपत्रा तु शेकाली शारदी पुष्पवर्षिणी ॥ २४८ ॥  
केतकी तीक्ष्णपुष्पी स्याद्विफला धूलिपुष्पिका ।  
स्यान्मेध्या कण्टकदला शिवद्विष्टा नृपप्रिया ॥ २४९ ॥  
स्थिरगन्धा दीर्घपत्रा क्रकचा गन्धपुष्पिका ।  
स्यादिन्दुकलिकाऽथान्या कनकप्रसवा च सा ॥ २५० ॥  
हैमी कनकपुष्पाऽत्र कामखड्गदला पुनः ।  
विष्टारुहा छत्ररुहा सुवर्णादपि केतकी ॥ २५१ ॥  
सिन्दूरवीरयोः पुष्पा सुमना तु सुरप्रिया ।  
सन्ध्यापुष्पा राजपुष्पा मनोज्ञा तिलभाविनी ॥ २५२ ॥  
केतकी मालती जाती गन्धा सुदृढयोरपि ।  
जनेष्टा सुकुमाराऽथ मुद्गरो विटवल्लभः ॥ २५३ ॥  
गन्धसारः सकृत्पर्णः कर्दमी वृत्तपुष्पकः ।  
अतिगन्धो गन्धराजः जनष्टो भृङ्गवल्लभः ॥ २५४ ॥  
गेयप्रियः सुवृत्त तु सुमनः शिववल्लभा ।  
सुशीता शतपत्री च सौरभ्याख्या द्विधा च सा ॥ २५५ ॥  
श्वेतारुणैः सुकुसुमैर्भद्रवल्ली तु मल्लिका ।  
शीता भीरुप्रिया सौम्या गौरी च वनचन्द्रिका ॥ २५६ ॥  
नारीष्टा गिरिजामल्ली चन्द्रिका मोदिनी मुनिः ।  
दमयन्ती सिताथान्या मदनी तु कुमारिका ॥ २५७ ॥  
मल्लिका वटपत्रा च सुगन्धा वृत्तमल्लिका ।  
वृत्तपुष्पा च मुक्ताभा श्रीवल्ली सुलभप्रिया ॥ २५८ ॥  
वार्षिका त्रिपुटा व्यस्रा सुरूपा मुक्तबन्धका ।  
सैवोक्ता षट्पदानन्दाऽनेकनिर्देशगोचरा ॥ २५९ ॥  
विशेषात्फलपुष्पैश्च दीर्घसूक्ष्मैः सुवर्त्तुलैः ।  
कस्तूरीमल्लिका सा तु कस्तूरीवासना च या ॥ २६० ॥  
प्रातर्विकस्वाराऽप्येकाऽप्यन्या सायं विकस्वरा ।  
सास्फोता वनमल्ल्याख्या वासन्ती मधुदूतिका ॥ २६१ ॥  
प्रहसन्ती महाजाती मध्वाढ्या चाथ यूथिका ।  
माधवी गणिकाम्बष्ठा मोदिनी बालपुष्पिका ॥ २६२ ॥  
भृङ्गानन्दापि गन्धाढ्या सुगन्धा तु मनोहरा ।  
युवतीष्टा सुवर्णाह्वा शिखण्डी नागपुष्पिका ॥ २६३ ॥  
हरिता व्यक्तगन्धा च पीतयूथ्यथ कुंजकः ।  
महासहो वृत्तपुष्पः कण्टकाढ्योऽतिकेसरः ॥ २६४ ॥  
विकुलः संकुलः खर्वोऽथार्घार्हो हरिवल्लभः ।  
मुचुकुन्दश्च सुदलो बहुपुष्पः सुपुष्पकः ॥ २६५ ॥  
लक्ष्मणो रक्तप्रसवः करुणी ग्रीष्मपुष्प्यपि ।  
रक्तपुष्पा सारुणी स्याच्चन्द्रवल्ली तु माधवी ॥ २६६ ॥  
भृङ्गप्रिया भद्रलता भूमिमण्डलभूषणा ।  
सुगन्धा गणिकारी तु काञ्चनी गन्धपुष्प्यपि ॥ २६७ ॥  
अलिमोदा च वासन्ती सास्यान्मदनमोदिनी ।  
मुचुकुन्दस्तु कुन्दोऽपि महागन्धो मनोहरः ॥ २६८ ॥  
मदनोऽपि सदातारमुक्ताभ्यः पुष्प इत्यपि ।  
अट्टहासो मनोज्ञः स्याद्वनहासोऽथ शाम्भवः ॥ २६९ ॥  
शिवादापीड आह्लादो मल्ल्यङ्केष्टश्च सुव्रतः ।  
बकः पाशुपतश्चापि वसुकः क्रमपूरकः ॥ २७० ॥  
केविका कविका केवा भृङ्गारी नृपवल्लरी ।  
भृङ्गमारी महागन्धा राजकन्याऽर्कवल्लभः ॥ २७१ ॥  
बन्धूको बन्धुजीवोऽपि पुष्पो रक्तोष्ठयोरपि ।  
बन्धुश्च बन्धुकः पुंसि बन्धुरो वन्धुलो द्वयोः ॥ २७२ ॥  
मध्यंदिनस्त्रिसन्धिस्तु संधीवेली सदाफलः ।  
स सन्धिकुसुमोऽथ स्याद्रक्तपुष्पा जवा जया ॥ २७३ ॥  
ओड्रका प्रातिका सूर्यप्रिया चापि यवा पुनः ।  
अस्यास्तु कुसुमे वज्रपुष्पं स्याद्भमरी त्वपि ॥ २७४ ॥  
भ्रमरारिर्मासपुष्पी कुष्ठारिस्तरणी तु सा ।  
सहाकुमारी गन्धाढ्या सुदला चारुकेसरा ॥ २७५ ॥  
बहुपत्रा रामभृङ्गप्रियाऽप्यथ महासहा ।  
महती राजतरुणी सुपुष्पोऽप्यमिलातकः ॥ २७६ ॥  
सुवर्णपुष्पकोऽम्लातोऽथान्यो रक्तामिलातकः ।  
प्रसवः स्यात् कुरवको रक्तात्सभसलोत्सवः ॥ २७७ ॥  
मधूत्सवप्रसवोऽपि रामालिङ्गनकामुकः ।  
सुभगो रामप्रसवः सपीतः किङ्किरातकः ॥ २७८ ॥  
कुरण्टकश्च फलकः पीताम्लानश्च पीतनः ।  
कुसुमः स्यात्कुरवकः सादामी नीलपुष्पिका ॥ २७९ ॥  
नीलाम्लानश्छादकः स्याद्बाला चार्त्तगला च सा ।  
भिण्टी कण्टकुरण्टः स्यात्पीता सैंहचरी च सा ॥ २८० ॥  
सैव शोणा कुरवकः कण्टकिन्यथ रक्तका ।  
उष्ट्रभाण्डी रक्तवर्णलोहितेभ्यश्च पुष्पिका ॥ २८१ ॥  
अस्त्रियां तगरो वक्रो विनम्रः कुञ्चितो नतः ।  
स्याच्छदो नहुषो दण्डहर्षो हर्षण इत्यपि ॥ २८२ ॥  
कालानुसारकं राजहर्षणं पार्थिवं पुनः ।  
पिण्डीतगरकं क्षेत्रं दीनं जिह्वं मुनिस्तु ना ॥ २८३ ॥  
गन्धोत्कटोऽपि दमनो दान्तो जटिलदण्डिनौ ।  
पाण्डुरागो ब्रह्मजटा विनीतो देवशेखरः ॥ २८४ ॥  
पत्री पत्रविवेकोऽपि पुण्डरीकोऽपि पत्रकः ।  
तद्वत्तपस्विस्थूलाभ्यां वन्ये तु मदनार्थकः ॥ २८५ ॥  
वनादिनामपर्यायोऽप्यथ त्रिदशमञ्जरी ।  
तुलसी सुभगा तीव्रा पावनी विष्णुवल्लभा ॥ २८६ ॥  
सुरेज्या सुरसा श्यामा कायस्था सुरदुन्दुभिः ।  
बहुनो मञ्जरी पत्रा भूतघ्नी स्थूलपत्र्यपि ॥ २८७ ॥  
गौरी स्याद्द्विविधा कृष्णासिताभेदात्फणिज्जकः ।  
खरपत्रो मरुवको गन्धपत्रः समीरणः ॥ २८८ ॥  
बहुवीर्यः शीतलकः सुराह्वो मरिचोऽपि च ।  
जम्बीरः प्रस्थकुसुमो द्विविधोऽयमथार्जके ॥ २८९ ॥  
क्षुद्रात्पर्णश्च तुलसी कुठेरोऽपि कडिञ्जरः ।  
पुखार्जकश्चोग्रगन्धः सुमुखस्तु सितार्जके ॥ २९० ॥  
पत्रो वटपुटाभ्यां स्याद्वैकुण्ठो भूरिगन्धकः ।  
कृष्णार्जकः कालुमालो मालूकः कृष्णमालुकः ॥ २९१ ॥  
दोषक्लेशी विषघ्नः स्यात्सुगन्धिर्वनवर्वरी ।  
प्रसन्नकः सूक्ष्मपत्रो निद्रालुः शोफहार्यपि ॥ २९२ ॥  
सुमुखो गङ्गपत्री तु गङ्गापत्री सुरङ्गका ।  
पाची मरकतः पत्री मल्ला हरितपत्रिका ॥ २९३ ॥  
अरिष्टा सुरभिश्चाथ बालकोऽस्त्री तु शीतलम् ।  
पर्यायः केशजलयोर्ह्रीवेरं हिरिवेरकम् ॥ २९४ ॥  
वरहिष्ठं च बर्हिष्ठमुदीच्यमपि कथ्यते ।  
स्यात्तिक्तं वारिपर्यायं वर्वरः सुमुखः पुनः ॥ २९५ ॥  
गरघ्नो गन्धपत्रः स्यात्पूतगन्धः सुरार्हकः ।  
कृष्णवर्वरकः स्वास्यः सुपर्णं देवपर्णकम् ॥ २९६ ॥  
स्याद्देवार्हं चीरमा च सूक्ष्मगन्धेभ्य इत्यपि ।  
पर्णं चाथ महानन्दा गन्धाढ्या रामशीतला ॥ २९७ ॥  
रामाऽथ शाल्मली चापि स्त्रियां शाल्मलिरित्यपि ।  
चिरजीवी पिच्छलः स्याच्छाल्मलिन्यपि पूरणी ॥ २९८ ॥  
रक्तोत्पलस्तूलवृक्षो रम्यपुष्पः कटुद्रुमः ।  
मोतोऽप्यथ श्रवः शृङ्गो रसो मोचा ततः पुनः ॥ २९९ ॥  
अपि पिच्छलसारः स्याल्मलीवेष्ट इत्ययम् ।  
तत्तूल इन्द्रवाताभ्यां तूलं क्लीबे मरुद्ध्वजम् ॥ ३०० ॥  
ग्रीष्महासं वंशकफं वृद्धसूत्रकमित्यपि ।  
रोहीतको रोहितको रोही प्लीहनिबर्हणः ॥ ३०१ ॥  
सदाप्रसूनो दाडिम्बपुष्पः स्यात्कूटशाल्मली ।  
कुशाल्मली बृहद्वल्कः स्याद्विरेचन इत्ययम् ॥ ३०२ ॥  
सितपुष्पोऽप्येकवीरो महावीरो सुवीरकः ।  
रोहितेयो रौहतः स्यात्तद्वद्रौहित इत्यपि ॥ ३०३ ॥  
एकादिवीरपर्यायः स्यादथो रक्तकेसरः ।  
पारिभद्रो निम्बतरुर्मन्दारः पारिजातकः ॥ ३०४ ॥  
कृमिघ्नो रक्तकुसुमो बहुपुष्पोऽथ कण्टकी ।  
खदिरो रक्तसारश्च खाद्यः पत्री क्षितिः स्त्रियाम् ॥ ३०५ ॥  
वक्राङ्गो बालतनयो मुशल्योऽपि मुसल्यवत् ।  
गायत्र्यपि च पुंसि स्यात्सारद्रुर्दन्तधावनः ॥ ३०६ ॥  
बालपत्रोऽपि कुष्ठारिर्मेध्योऽथ कदरोऽपरः ।  
श्वेतसारः कार्मुकः स्यात्सोमसारः पथिद्रुमः ॥ ३०७ ॥  
सोमवल्को नेमिवृक्षः कुब्जकण्टक इत्यपि ।  
रक्तसारः सुसारः स्याद्रक्ते विट्खदिरस्तु सः ॥ ३०८ ॥  
मरुजः सारखदिरः कालस्कन्धोऽपि गोरटः ।  
बहुसारः पत्रतरुरम्भोजारिररिः स्त्रियाम् ॥ ३०९ ॥  
इरिमो वीरमेदश्चाप्यसिमेदश्च मेदकः ।  
दाना संदानिका चापि सैवोक्ता खदिरच्छटा ॥ ३१० ॥  
शमी तु केशदमनी शान्ता तुङ्गा शुभङ्करी ।  
हविर्गन्धा शिवेशाना सुरभिः पापनाशनी ॥ ३११ ॥  
मङ्गलापि तपस्वीष्टा मेध्या दुरितपावनी ।  
सुभद्रा शङ्कुकलिका भद्रासक्तुफली शिवा ॥ ३१२ ॥  
सक्तुफलाऽपि विजया शान्ता चाप्यपराजिता ।  
शुभाऽप्यथ शमीरः स्याच्छम्यारुरपि पुंस्युभौ ॥ ३१३ ॥  
अथ वर्वुरकर्वूरौ कण्टालुर्दीर्घकण्टकः ।  
पंक्तिबीजो गुग्गुलाक्षो गोशृङ्गस्तीक्ष्णकण्टकः ॥ ३१४ ॥  
कफान्तकोऽजभद्रः स्याद् दृढबीजोऽप्यथापरः ।  
शुकशाकः स्थूलकण्टश्छत्राको जालवर्वुरः ॥ ३१५ ॥  
रन्धकण्टस्तनुच्छायोऽथारिमेदोऽरिमेदकः ।  
गोधास्कन्धोऽपीरिमेदः पूतिमेदोऽहमारकः ॥ ३१६ ॥  
पलाण्डुस्तु कटुः पञ्चवर्द्धनः पञ्चरक्षकः ।  
हस्ताञ्जनविधौ शस्तो जीर्णज्वरहरश्च सः ॥ ३१७ ॥  
पञ्चकश्चाथ शूलारिर्गौरवो विषकण्टकः ।  
तीक्ष्णकण्टः क्रोष्टुफलोऽतिगन्धस्तापसद्रुमः ॥ ३१८ ॥  
पूतिगन्धस्तैलफलस्तनुपुत्रोऽनिलान्तकः ।  
पुंस्त्रियोरिङ्गुदी पुंसीङ्गुदपत्रो मुनिद्रुमः ॥ ३१९ ॥  
ग्रन्थिलः कृकरो गूढपत्रः स्यात्कररः पुनः ।  
करीरोऽपि च कारीरो निःपत्रस्तीक्ष्णकण्टकः ॥ ३२० ॥  
सुधा स्नुही स्नुक्स्त्रियः स्युः क्षीरी निस्त्रिंशपत्रकः ।  
शाखापात्रो महावृक्षः सेहुण्डो वज्रकण्टकः ॥ ३२१ ॥  
बहुशाखः क्षीरकाण्डो गण्डीरो दण्डवृक्षकः ।  
हुण्डो वनारिर्नेत्रारिर्भद्रो व्याघ्रनखः पुनः ॥ ३२२ ॥  
वज्री समन्तदुग्धाऽन्या स्नुहा वज्रा गुडा गुला ।  
स्नुहिः सिहुण्डो वज्रद्रुर्धारापूर्वा स्नुही पुवा ॥ ३२३ ॥  
त्रिधाराऽप्यथ कन्थारी कन्थरी तीक्ष्णकण्टका ।  
तीक्ष्णगन्धा दुःप्रवेशा दुर्द्धर्षा कन्थकाऽप्यथ ॥ ३२४ ॥  
रुवुर्वातारिस्तरुणश्चित्रो गन्धर्वहस्तकः ।  
व्याघ्रपुच्छो वर्द्धमानः श्वेतैरण्डोऽपमण्डकः ॥ ३२५ ॥  
पञ्चाङ्गुलो दीर्घदण्डेरुवूकौ रुबुकौ वकः ।  
वर्द्धमानस्तत्र रक्ते स्याद्व्याघ्रो हस्तिकर्णकः ॥ ३२६ ॥  
उरुवुश्चोरुवूकोऽपि चञ्चुरुत्तानपर्णकः ।  
करपर्दः पञ्चनखस्तलुः स्निग्धोऽपि मस्करः ॥ ३२७ ॥  
एरण्डो मण्ड आमण्डोप्यमण्डश्च व्यडम्बनः ।  
व्यडम्बकश्चित्रचञ्चुरादण्डस्त्रिपुरः स च ॥ ३२८ ॥  
ह्रस्वैरण्डश्चित्रदण्डः स्थूलदण्डोऽपरोऽप्यथ ।  
घोटा बदरिका घोटी गोलिका शत्रुकण्टकः ॥ ३२९ ॥  
कण्टकी चतुरङ्गाह्वाऽप्यथ वल्लीकरञ्जकः ।  
दुःस्पर्शोऽपि कुबेराक्षः स्यात्कण्टफल इत्यथ ॥ ३३० ॥  
कारी कार्याऽपि गिरिजाऽप्यतिपत्र्यपरा पुनः ।  
कण्टकार्यथ राटस्तु तर्दनो वस्तिरोधनः ॥ ३३१ ॥  
ग्रन्थिधारा गोलघटाफलः पिण्डीतकः पुनः ।  
तगरः शल्यकैडर्यो मदनः करहाटकः ॥ ३३२ ॥  
कण्डालोऽपि विषान्मुष्टिफलो हर्षोऽप्यथापरः ।  
महापिण्डीतकः स्निग्धपिण्डीतकवराहकौ ॥ ३३३ ॥  
कटुपर्णोऽथ कृच्छ्रारिः क्षुधाकुशल इत्यपि ।  
पील्वन्तरो वीरवृक्षो दीर्घमूलोऽथ तारटी ॥ ३३४ ॥  
खर्बूरा तरटी तीव्रा रक्तबीजाऽथ शीतला ।  
श्रीवल्ली शिववल्ली च कण्टवल्ली दुरारुहा ॥ ३३५ ॥  
अम्ला कटुफला स्वच्छा सैवाप्यन्या निकुञ्चिका ।  
स्यादम्लकुञ्चिका कुञ्जवल्लयाऽथ नृपप्रियः ॥ ३३६ ॥  
रामवर्णोऽपर्वदण्डो दीर्घोऽप्यथ नदीभवः ।  
यावनालो दृढत्वक् स्यात्खरपत्रो नदी स च ॥ ३३७ ॥  
शरो बाण इषुः काण्ड उत्कटः सायकः क्षुरः ।  
इक्षुरिक्षुरिकापत्रो विशिखोऽथ महाशरः ॥ ३३८ ॥  
बहुमूलः स्थूलशरो दीर्घमूलोऽथ रञ्जनः ।  
मुञ्जो मुञ्जतृणाह्वः स्याद्ब्राह्मणस्ते जनाह्वयः ॥ ३३९ ॥  
वानीरको मुञ्जनको दूरमूलो धृषत्तृणः ।  
बहुप्रजो दृढमूलः शत्रुभङ्गोऽथ काशकः ॥ ३४० ॥  
काण्डेक्षुर्वायसेक्षुः स्यादिक्षुकाण्डोऽपि चेक्षुरः ।  
कासेन्दुरिक्ष्वरिर्दर्भपत्रः शारद इत्यपि ॥ ३४१ ॥  
नादेयो लेखिनीकाण्डः कच्छालंकारकः पुनः ।  
सितपुष्पोऽप्यथाश्वालो नीरजः शर इत्यपि ॥ ३४२ ॥  
गुण्डा शिरिशिरा श्वेता स्यात्तदर्थस्तु वज्रकः ।  
पूतो ह्रस्वः कुशो ब्रह्मपवित्रो यज्ञभूषणः ॥ ३४३ ॥  
स्यात्सूच्यग्रः पुण्यतृणस्तीक्ष्णो याज्ञिकपत्रकः ।  
अन्यस्तु शरपत्रः स्यात् हरिद्दर्भः पृथुच्छदः ॥ ३४४ ॥  
दीर्घपत्रः सूक्ष्मपत्रः पवित्रं चाथ वल्वजा ।  
अस्त्रियां हठपत्री स्यात्तृणेक्षुश्च तृणत्वचः ॥ ३४५ ॥  
मौञ्जीपत्रो दृढतृणः पानीयाख्या दृढक्षुरा ।  
कत्तृणं रोहिषतृणं पूतीकं यवदग्धकम् ॥ ३४६ ॥  
श्यामकं चामकं चाम्यं दृढकाण्डं दृढच्छदम् ।  
द्राघिष्ठं दीर्घतालं च तिक्तसारं तु कुत्सितम् ॥ ३४७ ॥  
नलो नालो नडः कुक्षिरन्ध्रकः कीचकः पुनः ।  
वंशान्तरोपि धमनः शून्यमध्यो विभीषणः ॥ ३४८ ॥  
छिद्रांशोऽपि मृदोर्वंशात् पत्रः स्यान्नालवंशकः ।  
अपि पोटगलो वन्ये देवनालो महानडः ॥ ३४९ ॥  
नलोत्तमः स्थूलनडः स्थूलदण्डः सुनालकः ।  
सुरद्रुमोऽथ हरिता नीलदूर्वा च शाम्भवी ॥ ३५० ॥  
श्यामा शीता शतग्रन्थिर्मङ्गला सुभगा जया ।  
शतमूला तूष्णवल्ली पूतिहन्त्री महौषधी ॥ ३५१ ॥  
अमृता विजया पूता शिवेष्टा च शिताऽप्यथ ।  
श्वेतदूर्वा सिता चण्डा गोलोमी सुरवल्लभा ॥ ३५२ ॥  
दुर्मरा भार्गवी भद्राऽनन्ता दिव्या सितच्छदा ।  
गौरा विघ्नेशानकान्ताऽमृता स्वच्छेक्षुपर्विका ॥ ३५३ ॥  
स्यात्प्रचण्डा श्वेतकाण्डा वीर्या काण्डा सहस्रतः ।  
मालावल्ल्यतिग्रन्थिभ्यो दूर्वा स्याद्ग्रन्थिमूलिका ॥ ३५४ ॥  
ग्रन्थिला वल्लिनी मूलग्रन्थिः स्यात्पर्ववल्ल्यपि ।  
रोहत्पर्वाथ गण्डाली गण्डदूर्वा च वारुणी ॥ ३५५ ॥  
मत्स्याक्षी श्यामलग्रन्थिर्ग्रन्थिला ग्रन्थिपर्णिका ।  
सूचीपत्रा श्यामकाण्डा कलायाऽप्यथ कुन्दुरुः ॥ ३५६ ॥  
कन्दुरुर्दीघपत्रश्च रसालोऽपि खरच्छदः ।  
सुतृणः क्षेत्रसम्भूता झिण्टी स्यान्मृगवल्लभः ॥ ३५७ ॥  
भूतृणो रोहितो भूरिर्भूतीकश्च कुटुम्बकः ।  
मालातृणः श्रामालंबा गुच्छलस्त्वतिगन्धकः ॥ ३५८ ॥  
अतिच्छत्रो गुह्यबीजः सुगन्धिः पुंस्त्वविग्रहः ।  
व्यङ्गरोधश्च बधिरोऽप्यन्यो भूतृण इत्यपि ॥ ३५९ ॥  
सुरसः सुरभिग्रन्थिः स च स्यान्मुखवासनः ।  
सुगन्धिरूषरो भूरिपत्रोऽपि च तृणोत्तमः ॥ ३६० ॥  
इक्षुदर्भा सुदर्भा चाप्यश्वालुस्तृणपत्रिका ।  
गोमूत्रिका रक्ततृणा क्षेत्रजा कृष्णभुमिजा ॥ ३६१ ॥  
शिल्पिका शिल्पिनी शीता क्षेत्रज्ञा च मृदुच्छदा ।  
निश्रेणिका श्रेणिका च नीरसा वनवल्लरी ॥ ३६२ ॥  
अस्त्री शष्पं बालतृणं यवसं तृणमर्जुनम् ।  
तृणानां संहतिस्तृण्या नड्या तु नडसंहतिः ॥ ३६३ ॥  
गर्भोटिका तु जठरी सुनीला च जलाश्रया ।  
मृदुग्रन्थिस्तु मर्जुरः सुतृणो मृदुपत्रकः ॥ ३६४ ॥  
धेनुदुग्धप्रदश्चापि तृणाढ्यं तु मृगप्रियम् ।  
पत्राढ्यं पर्वततृणं वंशपत्री तु जीरिका ॥ ३६५ ॥  
जीर्णपत्र्यथ मन्थानो हरितो दृढमूलकः ।  
पल्लीवाहो दीर्घतृणः सुपत्रस्ताम्रवर्णकः ॥ ३६६ ॥  
अम्लकाण्डं पटुतृणं तृणाम्लं लवणात्तृणम् ।  
कनिष्ठिकं तु शूकाढ्यं शूकं शूकतृणार्थकम् ॥ ३६७ ॥  
पण्यगन्धोऽस्त्रियां पत्रा कङ्गुणी पण्यदा च सा ।  
दीर्घकाण्डः काण्डगुण्डच्छत्रगुंछस्त्रिकोणकः ॥ ३६८ ॥  
नीलपत्रस्त्रिधारः स्याद्वृत्तगुण्डो जलाश्रयः ।  
गुण्डोऽथ गुण्डकन्दः स्यात्स्रियां पुंसि कसेरुकः ॥ ३६९ ॥  
इक्षुमुस्ता सूकरेष्टा सुगन्धा गन्धकन्दला ।  
चणिका दुग्धदा गौल्या सुनीला क्षेत्रज्ञा हिमा ॥ ३७० ॥  
गुण्डासिनी तु गुण्डाला चिपिटा गुंछमूलिका ।  
तृणपर्णी जलावासा पृथुला नवविष्टरा ॥ ३७१ ॥  
जलस्रवा मृदुलता पिच्छिला महिषी प्रिया ।  
अशाखा शूलपत्री च स्याच्छली धूम्रमूलिका ॥ ३७२ ॥  
पिरिपेल्लं प्लवं वन्यं शतपुष्पं पुटंनटम् ।  
गोनर्दं गोपुटं दासपुटं स्याज्जीर्णबुध्नकम् ॥ ३७३ ॥  
हिङ्गुलस्तु नदीकान्तो जलजो दीर्घपत्रकः ।  
नदीजो निचुलो रक्तः कामुकश्चाथ चण्डिका ॥ ३७४ ॥  
छिन्नोद्भवाऽमृतलता गडूची मधुपर्णिका ।  
ज्वारारिरमरा श्यामा विशल्यापि रसायनी ॥ ३७५ ॥  
वत्सादनी कुण्डलिनी वयस्थाऽमृतसम्भवा ।  
भिषक्प्रिया सुरकृता जावन्ती सोमवल्ल्यपि ॥ ३७६ ॥  
नागपुत्र्यथ कन्दोत्थाऽमृता पिण्डगडूचिका ।  
बहुछिन्ना बहुरुहा पिण्डालुः कन्दरोहिणी ॥ ३७७ ॥  
मूर्वाऽमर्यमरा दिव्यलता तिक्ता मधूलिका ।  
मधुश्रेणी भिन्नदशा त्रिपर्णी मधुमत्यपि ॥ ३७८ ॥  
देवी मधुमती देवश्रेणी सैव सुखोषिता ।  
पृथक्पर्णी च गोकर्णी लघुपर्ण्यपि मोरटा ॥ ३७९ ॥  
तेजस्विनी मधुदला दहना गोपवल्लिका ।  
पीलुपर्णी स्निग्धपर्णी रक्तला च मधुस्रवा ॥ ३८० ॥  
ज्वलिन्यथ पटोलः स्याज्ज्वलनः कर्कशच्छदः ।  
राजनामा कटुफलः पाण्डुः पाण्डुफलश्च सः ॥ ३८१ ॥  
पञ्चराजीफलो नागफलोऽमृतफलश्च सः ।  
कुष्ठकण्ड्वोररिर्बीजगर्भः स्यात्कासमर्दनः ॥ ३८२ ॥  
ज्योत्स्नाऽथ मधुरा काकी काकोली वायसूलिका ।  
धाङ्क्षोली मेदुरा धीरा वीरा क्षीरापि शुक्लका ॥ ३८३ ॥  
स्वादुमांसी वयस्था तु विषाणी च पयस्विनी ।  
काकोली मधुरा शुक्ला क्षीरशुक्लापि जीवनः ॥ ३८४ ॥  
माषपर्णी तु काम्भोजी कृष्णदन्ता महासहा ।  
माषा हंसार्द्रमांसेभ्यो मङ्गल्या हयपुच्छ्यपि ॥ ३८५ ॥  
वज्रमूली शालिपर्णी कल्याणी पाण्डुरा घना ।  
आत्मोद्भवा बहुफली स्वयंभूश्च विसारिणी ॥ ३८६ ॥  
सुलभा मुद्गपर्णी तु शिम्बी मार्जारगन्धिका ।  
शूर्पपर्णी क्षुद्रसहा काकमुद्गा वनोद्भवा ॥ ३८७ ॥  
कुरङ्गिका काशिलाऽथ काञ्जिका शशिबिम्बिका ।  
जीवन्ती जीवनी जीवा जीवनीयाऽपि जीवना ॥ ३८८ ॥  
जीवपुष्टा जीवदात्री जीवभद्रा सुपुङ्गला ।  
शाकश्रेष्ठा च शृङ्गाटी भद्रा माङ्गल्यदा च सा ॥ ३८९ ॥  
क्षुद्रजीवाऽथ मधुरा जीवपुष्टा यशस्करी ।  
प्रियंकरी पुत्रभद्रा बृहज्जीवन्तिकाऽप्यथ ॥ ३९० ॥  
सुजीवन्ती स्वर्णजीवी स्वर्णपर्णी हिमाश्रया ।  
स्याद्धेमा हेमजीवन्ती तृणग्रन्थिः सुपर्ण्यथ ॥ ३९१ ॥  
शिववल्ली तु शिवजा लिङ्गिनी शिववल्लिका ।  
बहुपुत्री चित्रफला चण्डाऽयस्तम्भिनीश्वरी ॥ ३९२ ॥  
लैङ्गी स्वयंभूश्चण्डाली कृतच्छिद्रा चुजालिनी ।  
मृदङ्गः वल्लिनी क्ष्वेडा सैवोक्ता कृतवेधना ॥ ३९३ ॥  
सैषा सुतिक्तघण्टाली कोशातक्यथ मर्कटी ।  
शूकशिम्बिः शूकशिम्बी शूकशिम्बा च वानरी ॥ ३९४ ॥  
शूकसिम्बिः शूकसिम्बी शूकसिम्बा जडाऽजहा ।  
शूकशिम्बिः शूकशिम्बी शूकशिम्बा ततः पुनः ॥ ३९५ ॥  
शुकसिम्बिः शुकसिम्बी शुकसिम्बा पुनश्च सा ।  
शूकपिण्डिः शूकपिण्डी शूकपिण्डा ततः परा ॥ ३९६ ॥  
शुकपिण्डिः शुकपिण्डी शुकपिण्डा च सा भवेत् ।  
आत्मगुप्ता कपेः कच्छूः कच्छुः स्याद्दुरभिग्रहा ॥ ३९७ ॥  
कपिरोमलता गुप्ता दुःस्पर्शा कच्छुराऽजया ।  
प्रावृषेण्या च सैव स्याच्छुन्दरी गुरुरार्षर्भी ॥ ३९८ ॥  
लाङ्गली कुण्डली चण्डी केशरोमा महर्षभी ।  
तीक्ष्णी वराही रोमालुः स्याच्छिम्बी वनसूकरी ॥ ३९९ ॥  
रोमवल्ली तिक्तबीजा कटुतुम्बी बृहत्फला ।  
राजपुत्री कटुफला तिक्तबीजा च तुम्ब्यथ ॥ ४०० ॥  
स्यादाकाशार्थवल्ल्यर्था दुःस्पर्शाऽथ गरा गरी ।  
वेणीरुहा कोशफला घोरा रोमशपत्रिका ॥ ४०१ ॥  
कदम्बा कर्कटी देवदाली स्यात्सारमूषिका ।  
दाली तुरङ्गी तर्कारी विषघ्नी वृत्तकोशका ॥ ४०२ ॥  
वन्ध्यकर्कोटकी वन्ध्या मनोज्ञा कन्दवल्लरी ।  
पन्था दिव्या पत्रदात्री भूतहन्त्रीश्वरी च सा ॥ ४०३ ॥  
सुगन्धा सर्पदमनी श्रीकन्दा च कुमारिका ।  
विषकण्टकिनी तिक्ता तिक्ततुण्ड्यथ शंवरी ॥ ४०४ ॥  
चित्रा द्रवन्ती कृशिरा सुकर्णी बहुकर्णिका ।  
न्यग्रोधिकाऽऽखुकर्णी स्याच्चण्डा भूमिचरी वृषा ॥ ४०५ ॥  
ऐन्द्रेन्द्रवारुण्यरुणा विषघ्नी कणकर्णिका ।  
मृगादिनी क्षुद्ररुहा हेमपुष्पीन्द्रचिर्भिटा ॥ ४०६ ॥  
सूर्याऽमरा पोतपुष्पी सुपर्णी चेन्द्रवल्लरी ।  
रक्तेर्वारुर्विषलता वारुणी बालकप्रिया ॥ ४०७ ॥  
गवाक्षी सुफला माता तारिका विषवल्लरी ।  
वृषलाक्षी क्षुद्रफला विषघ्नी चामृताऽप्यथ ॥ ४०८ ॥  
महेन्द्रवारुणी चित्रवल्ली सौम्या महफला ।  
विशाला त्रपुसा दीर्घवल्ली स्यात्त्रपुसीत्यपि ॥ ४०९ ॥  
यवतिक्ता महातिक्ता दृढपादा च सर्पिणी ।  
नाकुली नेत्रमीनाऽपि शंखिनी पत्रतण्डुली ॥ ४१० ॥  
तिक्ता माहेश्वरी यावी शाखिन्यथ घनेश्वरी ।  
रौद्री जटा रुद्रजटा सुगन्धा सुहवा पुनः ॥ ४११ ॥  
रुद्रा सौम्या रुद्रलता महाराजजटा च सा ।  
पत्रवल्ली जटावल्ली रुद्राणी नेत्रपुष्करा ॥ ४१२ ॥  
सुगन्धपत्रा सुरभिः सुभद्रा च सुपिङ्गला ।  
ज्योतिष्मती स्वर्णलता सरस्वत्यनलप्रभा ॥ ४१३ ॥  
दुर्वारा कटभी ज्योतिर्लता दीप्ता मतिप्रदा ।  
मेध्याऽमृताऽथ लवणा काकाण्डी वायसादिनी ॥ ४१४ ॥  
तेजोवती बहुरसा कङ्गुणी कनकप्रभा ।  
सुवर्णनकुली तीक्ष्णा सुवेगा वायसीति च ॥ ४१५ ॥  
तेजस्विनी शैलसुता सुतैला च यशस्विनी ।  
अग्निदीप्ता सुरफला सौम्या लवणकिंशुका ॥ ४१६ ॥  
श्रीलता गीर्लता तीव्राग्निगर्भा चाग्नितः फला ।  
पारावतपदी ब्राह्मी मेध्या मेधाविनीत्यपि ॥ ४१७ ॥  
पीता धीरा पीततैला सितपुष्पी तु गर्दभी ।  
दधिपुष्पाऽद्रिकर्णी च कटभी विषहन्त्र्यपि ॥ ४१८ ॥  
श्वेताऽपराजिता श्वेता नीलपुष्पी गवादिनी ।  
महानीला नीलगिरिकर्णी स्यान्नीलसंध्यका ॥ ४१९ ॥  
व्यक्तगन्धा मोरटस्तु कर्णपुष्पो मधुस्रवः ।  
धनमूलः पीलुपत्रः पुरुषः क्षीरमोरटः ॥ ४२० ॥  
दीर्घमूलोऽप्यथ द्रोणी करम्भा पुष्पमञ्जरी ।  
इन्दीवरा युग्मफला दीर्घवृन्तोत्तमारणी ॥ ४२१ ॥  
नलिका वृत्तवल्ली तु वस्तमेषान्त्रिका च सा ।  
वृषगन्धाऽथ यज्ञार्हा यज्ञश्रेष्ठा धनुर्लता ॥ ४२२ ॥  
स्त्री सोमयज्ञगुल्मेभ्यो वल्ली सैव द्विजप्रिया ।  
सोमक्षीरा महागुल्मा सोमपर्याय इत्ययम् ॥ ४२३ ॥  
पुंसि स्यात्सप्रतिपदमारभ्यापूर्णामासकम् ।  
प्रत्यहं यत्र पुष्पाणामुदयस्तत्क्षयः पुनः ॥ ४२४ ॥  
आदर्शमथ तद्भेदा अंशुमान् रजतप्रभः ।  
कल्याणकारकन्दोन्य आज्यगन्धश्च कन्दवान् ॥ ४२५ ॥  
चन्द्रमाः कनकाभासः सर्वदा स जलेचरः ।  
चित्रितः पाण्डुरश्चापि सर्पनिर्मोकसंनिभौ ॥ ४२६ ॥  
वृक्षाग्रालम्बितावेतौ मुञ्जवांल्लशुनच्छदः ।  
तार्क्ष्याहितोऽपि श्वेताक्षो गायत्रस्त्रैष्टुभः पुनः ॥ ४२७ ॥  
स्यात्पाङ्क्तः शाक्वरोऽथ स्यात्सौम्या महिषवल्लरी ।  
प्रतिसोमा पत्रवल्ली काण्डशाखान्त्रवल्लिका ॥ ४२८ ॥  
अन्या वत्सादनी सोमवल्ली विक्रान्तमेचका ।  
पातालगारुडी तार्क्षी दीर्घकाण्डा महाबला ॥ ४२९ ॥  
दीर्घवल्ली दृढलता वन्या गोपालकर्कटी ।  
क्षुद्रेर्वारुर्वायसी तु काकाक्षी काकनासिका ॥ ४३० ॥  
काकप्राणा काकतुण्डी सुरङ्गी च सुनासिका ।  
काकाक्षा तस्करस्नायुरथ काकादनो पुनः ॥ ४३१ ॥  
वक्रशल्या काकपीलुर्दुर्मोहा काकशिम्बिका ।  
रक्तला वायसी काकरञ्जी स्याद्वायसादनी ॥ ४३२ ॥  
रक्ता तु रक्तिका गुञ्जा शिखण्डी भिल्लभूषणा ।  
सौम्या चूडामणिः कृष्णचूडिका कृष्णलाऽरुणा ॥ ४३३ ॥  
शीतपाक्युच्चष्टाऽथान्या श्वेतगुञ्जार्थका च सा ।  
अम्भोज्यजान्त्री त्वावेगी गुञ्जका दीर्घवालुकः ॥ ४३४ ॥  
वृद्धः कोटरपुष्पोऽथ द्वितीयो जीर्णदारुकः ।  
सुपुष्पिका जीर्णफली सूक्ष्मपत्राऽजराप्यथ ॥ ४३५ ॥  
कैवर्त्तिका सुरङ्गा च लतावल्ली द्रुमारुहा ।  
रङ्गिणी वस्त्ररङ्गा च सुभगाऽथ सुलोमका ॥ ४३६ ॥  
ताली तमाली ताम्रा च सूक्ष्मवल्ली पटुस्तु सः ।  
नासासंवेदनः काण्डकटुः काण्डीर इत्यपि ॥ ४३७ ॥  
करवल्ला तोयवल्ली सुकाण्डश्चाथ जन्तुका ।  
बहुपुत्रा जन्तुकारी जननी चक्रवर्त्तिनी ॥ ४३८ ॥  
तिर्यक्फला राजवृक्षा निशान्धा च सुपुष्पिका ।  
कपिकच्छुकरोमापि जनेष्टा सूक्ष्मवल्ल्यपि ॥ ४३९ ॥  
रञ्जनी चमरी कृष्णवल्ली दीर्घफला च सा ।  
विदूलिका कृष्णरुहा ग्रन्थिवल्ली सुवल्ल्यपि ॥ ४४० ॥  
तरुवल्ल्यथ कण्डूरा वयस्थाऽरण्यवासिनी ।  
अत्यम्लपर्णी तीक्ष्णा च वल्ली सूरणवल्ल्यपि ॥ ४४१ ॥  
शङ्खपुष्पी तु शङ्खाह्वा सुपुष्पा कम्बुमालिनी ।  
पीतपुष्पा तु भूलग्ना मेध्या मलविनाशिनी ॥ ४४२ ॥  
आवर्तकी तिन्दुकिनी विभाण्डा च विषाणिका ।  
चर्मरङ्गा मनोज्ञाऽथ कर्णस्फोटार्द्धचन्द्रिका ॥ ४४३ ॥  
चित्रपर्णी स्फोटलता त्रिपुरा चन्द्रिकाऽप्यथ ।  
महावल्ली काष्ठवल्ली कट्वी कटुकवल्लिका ॥ ४४४ ॥  
कटुश्चापि सुवल्ली च सुकाष्ठा पशुमेहनी ।  
तोयवल्ली वृक्षरुहा घनवल्ल्यमृतस्रवा ॥ ४४५ ॥  
श्वेतपुष्पी पुत्रदात्री बृत्तपत्रा सुवल्लरी ।  
गन्धालुर्भ्रमरी वेशा जाता वातारिकाऽप्यथ ॥ ४४६ ॥  
पत्रवल्ली दीर्घवल्ली खरपर्णी विषादिनी ।  
अम्लातकी सुपर्णी च पलाशी काञ्जिका च सा ॥ ४४७ ॥  
अम्लपत्री रसाम्ला स्यादथ स्युः क्षुपजातयः ।  
अहिच्छत्रा मिसिर्योषा शताह्वा पोतिकाशिका ॥ ४४८ ॥  
स्ववाग्वज्रभूरिवनशतेभ्यः पुष्पिका पुनः ।  
संघातशतसूक्ष्मेभ्यः पत्री छत्रा च कारवी ॥ ४४९ ॥  
सुगन्धा माधवी चाथ सुपुष्पा सुरसाऽपि च ।  
सुरसा तालपर्णी च निःश्रेया वनजाऽपि सा ॥ ४५० ॥  
अवाक्पुष्पा शीतशिवा शालिनी मधुराऽप्यथ ।  
शालिपर्णी तु सुदला दीर्घमूला सुपर्णिका ॥ ४५१ ॥  
विदारिगन्धा सुमतिर्दीर्घपत्री गुहा ध्रुवा ।  
कुमुदा पिच्छिरा सौम्या नद्याम्रस्तूपदंशकः ॥ ४५२ ॥  
समष्ठीलः कोशफलः कोशाम्रश्चाम्रगन्धकृत् ।  
गण्डीरश्चाथ बृहती वार्त्ताकी स्थूलकण्डका ॥ ४५३ ॥  
महती सिंहिकाऽक्रान्ता सुण्डाकी राष्ट्रिका कुली ।  
कण्टाली कट्फला कण्टतनुः कण्टालुरित्यपि ॥ ४५४ ॥  
डोलरी वनवृन्ताकी बहुपुत्री महोटिका ।  
अथान्या बृहती पुत्रप्रदा बहुफला च सा ॥ ४५५ ॥  
रुषाङ्गा जविका पीततण्डुला धवलाऽपरा ।  
सा तु श्वेतबृहत्यर्थाऽथाप्यन्या कण्टकारिका ॥ ४५६ ॥  
क्षुद्रकण्टा कण्टकिनी दुःस्पर्शा द्राविणी पुनः ।  
क्षुद्रा व्याघ्री क्षुद्रफला निदिग्ध्यथ सितोत्तरा ॥ ४५७ ॥  
कण्टारिका क्षेत्रदूती लक्ष्मणा कपटेश्वरी ।  
स्यान्निःस्नेहफला रास्ना नाकुली च प्रियंकरी ॥ ४५८ ॥  
गर्दभी चन्द्रिका रामा क्लिन्ना सैव महौषधी ।  
सा चोक्ता कटुवार्त्ताकी पृश्निपर्णी तु मेखला ॥ ४५९ ॥  
शृगालविन्ना कलशी धावनी च महागुहा ।  
लाङ्गूलिका सिंहपुच्छी पृथक्पर्णी शृगालिका ॥ ४६० ॥  
दीर्घपर्णी चित्रपर्णी श्वपुच्छा चाथ गोक्षुरः ।  
महाङ्गः कण्टकी बालदंष्ट्रः स्याद्भद्रकण्टकः ॥ ४६१ ॥  
दुश्चंक्रमः श्वदंष्ट्रः स्याद्गोकण्टोऽपि क्षुराङ्गकः ।  
त्रिकण्टकस्तु क्षुरकः षडङ्गो बहुकण्टकः ॥ ४६२ ॥  
पलंकषः कण्टफलो वनशृङ्गाटकः करी ।  
क्षुद्रक्षुरश्वेक्षुगन्धः स्वादुकण्टो यवासकः ॥ ४६३ ॥  
यासोऽनन्तो बालपत्रः समुद्रान्तो मरुद्भवः ।  
त्रिकण्टकः सूक्ष्मपत्रो विषघ्नो विषकण्टकः ॥ ४६४ ॥  
सुदूरमूलः कटुकश्चाल्पको बहुकण्टकः ।  
क्षुद्रेङ्गुदी तीक्ष्णगन्धो गन्धार्यधिककण्टकः ॥ ४६५ ॥  
वृषोऽटरूषः सिंहास्यो वासकोऽथाटरूषकः ।  
शितपर्णी वाजिदन्ता भिषङ्माता वसादिनी ॥ ४६६ ॥  
वाशाका वाशिका वाशा वाशका वाशकः पुमान् ।  
वासाका वासिका वाजी वासको वाजिदन्तकः ॥ ४६७ ॥  
अटरूषोऽप्यटरुषस्तद्वच्चाटरुरित्यपि ।  
वासापि सिंहीपर्याया सूच्याख्यस्तु शितावरः ॥ ४६८ ॥  
सूचिपत्रः शीतवरः स्वस्तिकः पुरुटः शिखी ।  
मेधाकृद्ग्राहकः सूची कुर्क्कुटः सुनिषण्णकः ॥ ४६९ ॥  
बभ्रुः श्रीवारको धन्वयवासस्तु दुरालभा ।  
ताम्लमूला दुरालम्भा विरूपा दुरवग्रहा ॥ ४७० ॥  
प्रबोधिनी सूक्ष्मदला धन्वी पुंस्यपि कच्छुरा ।  
विशारदा तूष्ट्रभद्राऽजभक्षा मरुसंभवा ॥ ४७१ ॥  
वल्ली कण्टारिका क्षुद्रफला क्षुद्रदुरालभा ।  
बहुकण्टाग्निधमनी राजमाता धमन्यपि ॥ ४७२ ॥  
वाकुची सुप्रभा सोमराजी शीता शितावरी ।  
सुवल्ल्यवल्गुजा राजी चन्द्ररेखा सुवल्लिका ॥ ४७३ ॥  
सोमवल्ली काकमेषी काम्भोजी पूतिगन्धका ।  
कालमेषी कालमेशी वागुची कालमोचिका ॥ ४७४ ॥  
चन्द्राह्वाऽजा कृष्णफला शणपुष्पी तु लोमशा ।  
बृहत्पुष्पी स्थूलफला शणिका शणघण्टिका ॥ ४७५ ॥  
पीतपुष्पी माल्यपुष्पी सूक्ष्मपुष्पी तु षष्टिका ।  
सूक्ष्मपर्णी क्षुद्रशाणपुष्प्यथ श्वेतपुष्पिका ॥ ४७६ ॥  
महासिता वृत्तपर्णी शरार्थेभ्यस्तु पुङ्खिका ।  
सैव श्वेता द्वितीयाऽथ कण्टालुः कण्टपुङ्खका ॥ ४७७ ॥  
कटुतिक्तस्तु चमनो माल्यपुष्पो निशाचरः ।  
स्याद्दीर्घात्पल्लवः शाखस्त्वक्सारः शण इत्यथ ॥ ४७८ ॥  
अम्बष्ठाम्बालिका वाला शरालाम्बालिका पुनः ।  
स्यान्मयूरी गन्धफला दृढवल्का च पाशिका ॥ ४७९ ॥  
मुखमाची चित्रपुष्पी छिन्नपत्र्यथ शोधनी ।  
नीला नीला तालपत्री राज्ञी काली महाफला ॥ ४८० ॥  
नीलिनी नीलपुष्पी च श्राफलाग्न्येलमोचिका ।  
कृष्णला रजनी भद्रा भारवाही महाबला ॥ ४८१ ॥  
क्लीतनी चारटी श्यामा गन्धात्पुष्पा च पुष्यपि ।  
स्थिररङ्गाञ्जनकोशी राजनील्यपरा पुनः ॥ ४८२ ॥  
केशार्ही श्रीफली तुत्था महानीली खरच्छदा ।  
गोजिह्वाऽधोमुखात्पुष्पी भूतोत्मादहरीत्यथ ॥ ४८३ ॥  
अपामार्गः शैखरिकः काण्डकण्ठो मयूरकः ।  
करमण्डलिको झण्टश्चमत्कारश्च कण्टकी ॥ ४८४ ॥  
खरमञ्जर्यधःशल्यः किणही पङ्क्तिकण्टकः ।  
प्रत्यक्पुष्पो दुर्ग्रहः स्यात्कुब्जो मर्कटपिप्पली ॥ ४८५ ॥  
धामार्गवोऽपि क्षवको मालाकण्टोऽपि मर्कटी ।  
रक्ते तत्राघट्टकः स्यात् क्षुद्रापामार्ग इत्यपि ॥ ४८६ ॥  
रक्तबिन्दुर्दुग्धिनिका स्वल्पपत्राऽथ भद्रिका ।  
बला समङ्गौदनिका मोटा भद्रौदनीति च ॥ ४८७ ॥  
कल्याणिनी भद्रबला पाटी चाथ महाबला ।  
पृक्का रुहा व्यालजिह्वा बल्या शीता बला च सा ॥ ४८८ ॥  
स्यान्महाज्येष्ठदेवेभ्यो बला मृगरसा मृगा ।  
सहदेवी पीतपुष्पी देवार्हा गन्धवल्लरी ॥ ४८९ ॥  
कण्टभरा केशरुहा वर्षपुष्पा मृगादिनी ।  
स्यात्कोशवर्द्धिनी चाथ शीता तु वृष्यगन्धिनी ॥ ४९० ॥  
शीतपुष्पाऽथ खर्वा स्यात्खरगन्धा चतुःफला ।  
भद्रादनी विश्वदेवा देवदण्डा गवेधुका ॥ ४९१ ॥  
घाटा नागबलाऽभीष्टा महतः स्युः परा इमाः ।  
शाखा पत्रा फला गन्धा महाराष्ट्री तु शारदी ॥ ४९२ ॥  
मत्स्यादनी मत्स्यगन्धा प्राणदा तोयवल्लरी ।  
अग्निज्वाला चित्रपत्री लाङ्गली जलपिप्पली ॥ ४९३ ॥  
वाराहकर्णी तुरगी कञ्चुकाऽश्वावरोहिका ।  
अश्वगन्धाऽथ वनजा गन्धपत्री हयप्रिया ॥ ४९४ ॥  
वाजिनी पुष्टिदा पुष्टा श्यामला कामरूपिणी ।  
पलाशपर्णी बलदा वातघ्नी धीवरापि च ॥ ४९५ ॥  
कालप्रियकरी वन्या वराहपत्रिका च सा ।  
हपुषा विपुषा विस्रा विगन्धाऽथापराजिता ॥ ४९६ ॥  
कच्छूप्लीहविषध्वाङ्क्षनाशिनी स्वल्पतः फला ।  
शतावरी शतपदी पीवरी दीवरी वरी ॥ ४९७ ॥  
वृष्या दिव्या द्वीपिशत्रुर्द्वीपिका वरकण्टकी ।  
नारायणी सूक्ष्मपत्रा शतह्वा सुरसापि च ॥ ४९८ ॥  
महाशतसहस्रेभ्यः सोश्च वीर्योर्ध्वकण्टका ।  
फणिज्जिका स्वादुरसा सुपत्राऽथैलवालुकम् ॥ ४९९ ॥  
हरिवालुकमेलाह्वं मालुकं वालुकं दृढम् ।  
एल्वालुकं कपित्थं च दुर्वर्णं प्रसरं पुनः ॥ ५०० ॥  
सुगन्धकं शुल्वगन्धि स्यादेलागन्धमित्यथ ।  
कलिकाली लाङ्गलिनी हलिनी गर्भपातिनी ॥ ५०१ ॥  
दीप्ता विशल्याग्निमुखी हली नक्तेन्दुपुष्पिका ।  
स्याद्द्वयोस्तेरणस्तेरुः कुनीली रागदोऽप्यथ ॥ ५०२ ॥  
जया जयन्ती हरिता विक्रान्ता विजया बला ।  
माटा पराजिता सूक्ष्ममूला स्यादथ सुन्दरी ॥ ५०३ ॥  
काकमाची सर्वतिक्ता बहुकट्गुच्छतः फला ।  
रसायनी काकमाता स्वादुपाका विराविणी ॥ ५०४ ॥  
बरा कुष्ठघ्नी मत्स्याक्षा स्याच्छ्रवन्ती तु मूषिका ।  
न्यग्रोधी च श्रुतश्रेणी चित्रा मूषकमार्यपि ॥ ५०५ ॥  
प्रत्यक्श्रेणी शंवरी स्यादानन्दा विजया जया ।  
वीरपुत्राऽथ भृङ्गाह्वो मार्कवः केशरञ्जनः ॥ ५०६ ॥  
पितृप्रियो भृङ्गराजोऽङ्गारकः केशवर्द्धनः ।  
अन्यो नीलो नीलपुष्पः श्यामलश्चाथ लोमशः ॥ ५०७ ॥  
काकजङ्घा नदीकान्ता दासी काकाह्वया पुनः ।  
पारावतपदी चाथ चञ्चुश्चञ्चूश्च विंजुला ॥ ५०८ ॥  
चित्रपुत्री च कलभी सुशाखः क्षेत्रसम्भवः ।  
चंचुरश्चंचुपत्रोऽथ विषारिर्दीर्घपत्रिका ॥ ५०९ ॥  
दिव्यगन्धा महासुभ्यां बृहतश्चंचुरित्यथ ।  
त्वक्सारभेदिनी क्षुद्रचंचुः शुनकचञ्चुका ॥ ५१० ॥  
सिन्दुवारः श्वेतपुष्पः सिन्दूकः स्थिरसाधनः ।  
स्त्रीपुंसोः सुरसो नेता सिद्धोन्या नीलसिन्दुका ॥ ५११ ॥  
सिन्दुकच्छपिका भूतकेशी द्रोणी च नीलिका ।  
निर्गुण्डिरपि निर्गुण्डी द्रोणी ना सिन्दुवारितः ॥ ५१२ ॥  
शिफालिकाऽपि शुक्लाङ्गी सुवहा चापराजिता ।  
वातारिर्विजया भूतकेशस्य क्षेत्रसम्भवः ॥ ५१३ ॥  
द्वयोर्भिण्डश्चतुष्पत्र आम्लपत्रश्चतुष्पदः ।  
करपर्णो वृत्तबीजः शुशाखश्चाथ पुत्रदा ॥ ५१४ ॥  
गर्भदात्री प्राणिमाता तक्राह्वा तक्रभक्षका ।  
पञ्चाङ्गलाशिकाभा स्यात्स्वर्णुली हेमपुष्पिका ॥ ५१५ ॥  
अब्दमाता खस्स्वसस्तु सुबीजः सूक्ष्मतण्डुलः ।  
सूक्ष्मबीजोऽथ मतिदा बल्या पङ्गुल्यहारिणी ॥ ५१६ ॥  
दृषत्पत्री गुच्छपुष्पी शिग्रुड्यथ वनोद्भवः ।  
कुसुम्भो वह्निसंभूतस्त्रिष्वाहुल्योऽर्वुदश्च सः ॥ ५१७ ॥  
शिम्बीफलो दन्तकाष्ठो नृपमाङ्गल्यकः पुनः ।  
शरत्पुष्पस्तरवटो हलराख्यः सुपुष्पकः ॥ ५१८ ॥  
भूम्याहुल्यां कुष्ठका स्यान्मर्कण्डीयं महौषधम् ।  
कासमर्दोऽरिमर्दः स्यात्कालः कनक इत्यथ ॥ ५१९ ॥  
सुपत्रो रक्तविटपः कुष्ठारिः स्याद्रविप्रियः ।  
आदित्यपत्रांशुपतिरथ पिञ्छोलिपिण्डिके ॥ ५२० ॥  
श्वेताम्लिकाथ नीलाम्ली श्यामाम्ली दीर्घशाखिका ।  
नीलपिंछोलिका ब्राह्मी सैव पूतिमयूरिका ॥ ५२१ ॥  
अग्रब्रह्माजविभ्यः स्याद्गन्धापि खरपुष्पिका ।  
अर्कभक्ता तु वरदा सूर्यकान्ता सुवर्चला ॥ ५२२ ॥  
मण्डूकपर्णी मण्डूकी विक्रान्ता सुरसम्भवा ।  
सौरीसुतेजार्कहिता डोडिर्डेडी क्षुपात्पुनः ॥ ५२३ ॥  
विषकेशरणेभ्यः सोर्मुष्टिरन्या तु जीवनी ।  
शाकश्रेष्ठा दीर्घपत्रा सूक्ष्मपत्रा सुकालुका ॥ ५२४ ॥  
जीवन्ती बहुवल्ली स्यादथ नीलसिताञ्जनी ।  
अञ्जनी रेचनी काली कृष्णाभाऽप्यथ सारिणी ॥ ५२५ ॥  
कर्पासी वदरी वर्च्या समुद्रान्ता मरूद्भवा ।  
तुला पिचुर्गुडोऽपि स्याद्वादरस्तुण्डकेरिका ॥ ५२६ ॥  
वनजाऽरण्यकार्पासी भारद्वाज्यथ शृङ्खली ।  
वज्रास्थिशृङ्खला वज्रकण्टकः कोकिलाक्षकः ॥ ५२७ ॥  
इक्षुरिक्षुको वज्रपिच्छिला कापिशेक्षणः ।  
इक्षुगन्धा सप्तला स्यात्फेनादीप्ता विषाणिका ॥ ५२८ ॥  
स्वर्णपुष्पी पत्रघना बहुफेनाऽपि सारिवा ।  
विमला बिन्दुला कामवृद्धिस्तु मदनायुधः ॥ ५२९ ॥  
जीवो जितेन्द्रियः कामी दद्रुघ्नस्तु प्रपुन्नटः ।  
चक्रमर्दः प्रपुन्नाटः पुन्नाटः शुकनासिकः ॥ ५३० ॥  
दृढबीजस्तरवटः खर्जूघ्नोऽण्डगजश्च सः ।  
स्यामेघगजचक्राणां नामा चक्रगजः पुनः ॥ ५३१ ॥  
व्यावर्तकश्चैडगजो झिञ्झिरीटा तु झिञ्झिरा ।  
पीतपुष्पा कण्टफला वृत्ताश्रयफला च सा ॥ ५३२ ॥  
हुडरोमाऽप्यथ क्षुद्रक्षुपास्तत्राथ पर्पटः ।  
तृष्णारिश्चरको रेणुः कल्पाङ्गो वरकोरकः ॥ ५३३ ॥  
शीतः शीतप्रियः पांशुः सुतिक्तो बहुकण्टकः ।  
कृशशाखो रक्तपुष्पः पित्तारिः कवचः पुनः ॥ ५३४ ॥  
जीवको जीवनो जीव्यः शृङ्गाख्यः प्राणदः प्रियः ।  
चिरञ्जीवी च मधुरो मङ्गल्यः कूर्चशीर्षकः ॥ ५३५ ॥  
ह्रस्वाङ्गो जीवदो वृद्धिप्रदो धीरस्तु दुर्द्धरः ।  
गोपर्यायपतिः कामी गोरक्षो गोपतिश्च सः ॥ ५३६ ॥  
ऋक्षः प्रियोऽथ श्रमणा भिक्षुः श्रवणशीर्षकः ।  
शुण्डिनी श्रावणी चाथ महामुण्डी तु लोचनी ॥ ५३७ ॥  
कदम्बपुष्पा विकचा क्रोडघोरा पलंकषः ।  
स्यान्महाश्रावणी मुण्डा भूनदीभ्यां कदम्बका ॥ ५३८ ॥  
मुण्डा छिन्ना ग्रन्थिनिका माता लोभन्यलंबुषा ।  
स्थविराऽथ मणिच्छिद्रा शल्यपर्ण्यपि जीवनी ॥ ५३९ ॥  
मेदावती मेदसारा मेदिनी मधुरा वरा ।  
स्निग्धा मेदोद्भवा साध्वी शल्यदा बहुरन्धिका ॥ ५४० ॥  
जीवनी तु महामेदा देवेष्टा पांशुरागिणी ।  
वसुच्छिद्रा देवगन्धा दिव्या देवमणिश्च सा ॥ ५४१ ॥  
सुरमेदा महाच्छिद्रा वृद्धार्हाऽप्यथ बुद्धिदा ।  
सिद्धा योग्या जीवदात्री लोककान्ता रथाङ्ग्यपि ॥ ५४२ ॥  
जीवश्रेष्ठा यशस्या स्त्री चेतनीया सुखं च मुत् ।  
संपञ्जनेष्टा भूत्यर्था भूतिश्चापि प्रसारिणी ॥ ५४३ ॥  
नारुपर्णी राजबला सारिणी प्रसरा सरा ।  
प्रतानकी भद्रपर्णी स्याद्दल्या राजपर्ण्यथ ॥ ५४४ ॥  
ध्रूम्रपत्रा धूम्राह्वा सुलभा गृध्रपत्रका ।  
द्वयोः पाषाणभेदः स्यात् श्वेतः शैलसमुद्भवः ॥ ५४५ ॥  
इरावती तु खट्वाङ्गा गोधा गोधावतीत्यथ ।  
श्वेतान्या सा शिलाचक्रा शिलात्वक् सप्तनासिका ॥ ५४६ ॥  
शिलाजा वल्कलाभाऽथ क्षुद्रपाषाणभेदकः ।  
रश्मिकेतुश्चतुःपत्री पार्वती कन्दरोद्भवा ॥ ५४७ ॥  
नागभूरथ भृङ्गेष्टा गृहकन्या स्थलेरुहा ।  
कुमार्यर्था दीर्घपत्रा बहुपत्राऽमराऽजरा ॥ ५४८ ॥  
कण्टकप्रावृता वीरा ब्रह्मघ्नी विपुला श्रवा ।  
कपिला तरुणी रामा मृद्वी स्यादम्बुधिस्रवा ॥ ५४९ ॥  
बर्हिचूडा तु शिखिनी शिखालुः सुशिखाऽप्यथ ।  
क्षीरिणी काञ्जनक्षीरी कर्षिणी पटुपर्ण्यपि ॥ ५५० ॥  
दुग्धा हैमवती हैमी हेमदुग्धा हिमावती ।  
हिमाद्रिजा यवोद्भूता स्वर्णक्षीरी तु रुक्मिणी ॥ ५५१ ॥  
स्वर्गाह्वाथ त्रायमाणा कृतत्राणापि पालिनी ।  
मङ्गल्यार्हा देवबला त्रायन्ती वार्षिकी च सा ॥ ५५२ ॥  
सुकामा बलभद्राथ स्रवत्तोयाऽमृतस्रवा ।  
रामाम्बिका महास्तम्बी रुदन्ती शणपत्रिका ॥ ५५३ ॥  
संजीविन्यथ मत्स्याक्षी सौम्या ब्राह्मी सुवर्चला ।  
महौषधी सुरश्रेष्ठा सुरेष्टा सुरसा पुनः ॥ ५५४ ॥  
मण्डूकजननी मेध्या वीरा दिव्याऽपरा च सा ।  
सूक्ष्मपत्रा लघुब्राह्मी जलजाऽप्यथ कामिनी ॥ ५५५ ॥  
शिखिरी पादपरुहा द्रुपदी गन्धमादिनी ।  
वृक्षादनी केशरूपा श्यामा स्त्रीपुंसयोः पुनः ॥ ५५६ ॥  
वन्दाकः कामवृक्षोऽथ कुलत्था दृक्प्रसादनी ।  
कुताली लोचनहिता सौवारण्यकुलत्थिका ॥ ५५७ ॥  
तण्डुलीयस्तु भण्डीरो बहुवीर्यो घनस्वनः ।  
सुशाको ग्रन्थिलश्चाथ क्षुद्रघोली खरच्छदा ॥ ५५८ ॥  
विवल्लिका रक्तदला शुण्डी तु हस्तिशुण्डिका ।  
धूसर्यथ पयस्या तु क्षीरिणी जलकामुका ॥ ५५९ ॥  
कुटुम्बिनी वक्रशल्या दुराधर्षा जलेरुहा ।  
बिरौटी शीतला चाथ चारिटी स्थलपद्मिनी ॥ ५६० ॥  
सुगन्धमूलाम्बुरुहा पुष्करा पद्मचारिणी ।  
लक्ष्मीः प्रेष्ठा पद्मवती रम्या स्थलरुहा पुनः ॥ ५६१ ॥  
सुपुष्करा चातिचरा रक्तपुष्पा तु जाम्बती ।  
जम्बूर्जाम्बवती वृक्का दुर्द्धर्षा दुःसहा च सा ॥ ५६२ ॥  
मलघ्नी नागदमनी नागिनी तु विशोधिनी ।  
नागस्फोता विशालाक्षी नागच्छत्रा विचक्षणा ॥ ५६३ ॥  
श्वेतात्सर्पमधुभ्यश्च पुष्पा स्याच्छलदन्तिका ।  
नागदन्ती स्वादुकाऽथ विष्णुक्रान्ताऽपराजिता ॥ ५६४ ॥  
नीलक्रान्ता नीलपुष्पा विक्रान्ताप्यथ पुंस्ययम् ।  
कुणंजरः कुणंजीवः कुणंज्योऽरण्यवास्तुकः ॥ ५६५ ॥  
अथ ताल्युच्चटा वृष्या विषघ्नी बहुपत्रिका ।  
बहुवीर्याहिबयदाऽजरा भूम्यामली पुनः ॥ ५६६ ॥  
वितुन्ना चारटी वीरा दृढपादी हिमालया ।  
विश्वपर्ण्यथ गोरक्षी पञ्चपर्णी विचित्रला ॥ ५६७ ॥  
(सा) स्यात्सुदीर्घसर्पेभ्यो दण्डी गन्धाधिकाऽप्यथ ।  
प्रसारिणी क्रोष्टुपुच्छी गोलोमीजा च धूमिका ॥ ५६८ ॥  
दुग्धपेजी पयःफेनी फेनदुग्धा पयस्विनी ।  
भूतारी प्राणकेतुघ्नी गोजापर्ण्यथ चुक्रिका ॥ ५६९ ॥  
चुकाम्लिका च चाङ्गेरी शाखाम्लाऽप्यम्लपत्रिका ।  
शमीपत्रा रक्तपादी स्पृक्का खदिरपुत्र्यपि ॥ ५७० ॥  
संकोचनी नमस्कारी समङ्गा च प्रसारिणी ।  
स्पर्शलज्जाऽपि लज्जालुः स्याल्लज्जा लज्जरीत्यपि ॥ ५७१ ॥  
गण्डमाला सप्तपर्णी कन्दर्यञ्जलिकारिका ।  
स्यादस्रशोधिनी चापि स्वगुप्ताऽथ बृहद्दला ॥ ५७२ ॥  
अल्पक्षुपाऽन्याऽप्यपरा त्रिपर्णा हंसपादिका ।  
संचारिणी च पदिका प्रह्लादी कीलपादिका ॥ ५७३ ॥  
गोधापदी हयार्थात्तु कातराथ पुनर्नवा ।  
स्त्रियां पुंसि कठिल्लः स्याद्विशाखः शिखिवाटिका ॥ ५७४ ॥  
दीर्घपत्रा च वर्षाभूः पृथ्वी रक्ताऽपरा पुनः ।  
वर्षाभूः पत्रिका काण्डा रक्तान्मण्डलपत्रिका ॥ ५७५ ॥  
वैशाख्यथ च नीलाऽन्या शैवस्तु शिवशेखरः ।  
शिवमल्ली शिवतमः सुरेष्टो वसुकः पुनः ॥ ५७६ ॥  
अपि पाशुपतश्चाथ व्यालीपर्यायवाचिका ।  
वृश्चिका त्वलिपत्री स्यान्नखपर्णी च पिच्छिला ॥ ५७७ ॥  
ताली कुम्भा पाटली स्याद्ध्रुवः स्याद्रक्तपुष्पिका ।  
स्यात्पाण्डुरफली पाण्डुर्धूसरा वृत्तबीजका ॥ ५७८ ॥  
श्वेता तुम्बुरिकापत्री पर्वमूलाऽप्यविप्रिया ।  
अजदण्डी ब्रह्मदण्डी कण्टपत्रफलाऽप्यथ ॥ ५७९ ॥  
द्रवन्ती शम्बरी चित्रा न्यग्रोधी शणमूलिका ।  
प्रत्यक्श्रेणी विषा चण्डा पुत्रश्रेण्याखुपर्ण्यपि ॥ ५८० ॥  
प्रतिपर्णशिफा चापि सहस्रादपि मूलिका ।  
द्रोणपुष्पी दीर्घदला कुम्भयोनिः कुरुम्बिका ॥ ५८१ ॥  
चित्रक्षुपः सुपुष्पा स्यात्सैवोक्ता चित्रपत्रिका ।  
अथाप्यन्या महाद्रोणा देवी देवकुरुम्बका ॥ ५८२ ॥  
दिव्यपुष्पी च काञ्जिः स्यादथ हुण्डुः पुमान्स्त्रियाम् ।  
गोरक्षदुग्धा गोरक्षी ताम्रदुग्धा रसायनी ॥ ५८३ ॥  
अपि स्याद्बहुपत्री च मृतसंजीवनी शुनी ।  
इक्षुर्मधुगुडतृणोऽसिपत्रः कुसुमाकरः ॥ ५८४ ॥  
वृष्यो वंशोऽपि कान्तारः स च पञ्चविधः सितः ।  
कठिनश्वेतकाष्ठेभ्य इक्षुः काण्डाच्च पत्रकः ॥ ५८५ ॥  
स्याद्दीर्घवंशसूत्रीभ्यो नीलपेरुश्च पुण्ड्रके ।  
इक्षुवाही रसालः स्यादिक्षुवार्द्धिरथापरः ॥ ५८६ ॥  
करङ्केक्षुरिक्षुयोनी रसालो रसदायकः ।  
कोकिलेक्षुस्तु कृष्णेक्षुरिक्षुरोऽप्यथ रक्तके ॥ ५८७ ॥  
शतपरुः सूक्ष्मपत्र उत्कटा मधुरा द्वयोः ।  
ह्रस्वमूलाऽथ तन्मूले मोरटश्चेलुलोचनम् ॥ ५८८ ॥  
अथ चैता महौषध्यः सर्वा एव रसायनाः ।  
मण्डलैः कपिलैश्चित्रा सर्पाभा पञ्चवर्णिनी ॥ ५८९ ॥  
पञ्चरत्निप्रमाणा तु विज्ञेयाऽजगरी बुधैः ।  
निष्पत्रा कनकाभासा मूले द्व्यङ्गुलसंमिता ॥ ५९० ॥  
स्वल्पाकारा लोहिताङ्गा श्वेतकापोतिकोच्यते ।  
द्विपर्णिनीमूलभवामरुणां कृष्णपिङ्गलाम् ॥ ५९१ ॥  
द्विरत्निमात्रां जानीयाद्गोनसीं गोनसाकृतिम् ।  
सक्षारां रोमशां मृद्वी रसेनेक्षुरसोपमाम् ॥ ५९२ ॥  
एवंरूपरसां चापि कृष्णकापोतिमादिशेत् ।  
कृष्णसर्पस्य रूपेण वाराही कन्दसम्भवाम् ॥ ५९३ ॥  
एकपर्णां महावीर्यां भिन्नाञ्जनचयोपमाम् ।  
छत्रातिच्छत्रके विद्याद्रक्षोघ्ने कन्दसम्भवे ॥ ५९४ ॥  
जरामृत्युनिवारिण्यौ श्वेतकापोतिसम्भवे ।  
कान्तैर्द्वादशभिः पत्रैर्मयूराङ्गरुहोपमैः ॥ ५९५ ॥  
कन्दजा काञ्चनक्षीरी कन्या नाम महौषधिः ।  
करेणुः सुबहुक्षीरा कन्देन गजरूपिणी ॥ ५९६ ॥  
हस्तिकर्णपलाशस्य तुल्यपर्णा द्विपर्णिनी ।  
अजास्तनाभकन्दा तु सक्षीरा क्षुपरूपिणी ॥ ५९७ ॥  
अजा महौषधी ज्ञेया शंखकुन्देन्दुपाण्डरा ।  
विचित्रकुसुमां श्वेतां काकादन्या समक्षुपाम् ॥ ५९८ ॥  
तक्रकामोषधां विद्याज्जरामृत्युविनाशिनीम् ।  
शूलिभिः पञ्चभिः पत्रैः संयुक्ता शुक्लकोमलैः ॥ ५९९ ॥  
आदित्यपार्णिनी ज्ञेया सदादित्यानुवर्त्तिनी ।  
कनकाभा जलान्तेषु सर्वतः परिसर्पति ॥ ६०० ॥  
सक्षीरा पद्मिनीप्रख्या देवी ब्रह्मसुवर्चला ।  
अरत्निमात्रक्षुपका पत्रैर्द्व्यङ्गुलसंमितैः ॥ ६०१ ॥  
पुष्पैर्नीलोत्पलाकारैः फलैश्चाञ्जनसप्रभैः ।  
श्राविणी महती ज्ञेया कनकाभा पयस्विनी ॥ ६०२ ॥  
श्राविणी पाण्डुराभासा महाश्राविणीलक्षणा ।  
गोलोमी चाजलोमी च लोमशे कन्दसम्भवे ॥ ६०३ ॥  
हंसपादीव विच्छिन्नैः पत्रैर्मूलसमुद्भवैः ।  
अथवा शंखपुष्प्या तु समाना सर्परूपतः ॥ ६०४ ॥  
वेगेन महता विद्यात्सर्पनिर्मोकसन्निभा ।  
एषा हैमवती नाम जायते साम्बुदक्षये ॥ ६०५ ॥  
सप्तादौ सर्परूपिण्यो बाह्यौषध्यः प्रकीर्तिताः ।  
तासामुद्धरणं कार्यं मन्त्रेणानेन सर्वदा ॥ ६०६ ॥  
महेन्द्रराजकृष्णानां ब्राह्मणानां गवामपि ।  
तपसा तेजसा चैव प्रशम्यध्वं शिवाय च ॥ ६०७ ॥  
मन्त्रेणानेन मतिमान्सर्वमप्यौषधं जपेत् ।  
कल्पद्रौ केशवकृते फलिते नाम सत्फलैः ।  
वनौषधिप्रकाण्डोऽयं दशमः सिद्धिमागतः ॥ ६०८ ॥  
सरभादिप्रकाण्डः  
अथ प्रसह्यास्तत्रादौ सरभस्तु महामृगः ।  
उप्तादको महास्कन्धः सिंहशत्रुर्महामनाः ॥ १ ॥  
लण्डिलश्चोर्ध्वनयनो रामोष्टापद इत्यपि ।  
महाशृङ्गी मनस्वी च मृगेन्द्रश्चतुरूर्ध्वपात् ॥ २ ॥  
वनपर्वतयोरर्थान्निवासार्थोऽष्टपादपि ।  
उष्ट्राकृतिश्चाथ सिंहः पञ्चास्यः केसरी हरी ॥ ३ ॥  
हर्यक्षः केशरी मानी नखी मृगपतिर्हरिः ।  
कण्ठीरवः पञ्चशिखः शैलाटो भीमविक्रमः ॥ ४ ॥  
पलंकषो महानादः पारीन्द्रो नखारायुधः ।  
अगौकाश्च नगौकाश्च केसरी करिमाचलः ॥ ५ ॥  
गन्धोष्णीषो व्यादितास्यो वनराजो गणेश्वरः ।  
हस्तिपर्यायशत्र्वर्थो नभःक्रान्तः सकृत्प्रजः ॥ ६ ॥  
रक्तजिह्वो महावीरो दशमीस्थः सुगन्धिकः ।  
तथैव श्वेतपिङ्गश्च श्वापदो गर्जितासहः ॥ ७ ॥  
द्विपः पञ्चशिखश्चाथ नादेऽप्यस्य मरुत्प्लवः ।  
टक्कारोऽपि च चुत्कार स्त्रियां क्ष्वेडाऽथ भीरुकः ॥ ८ ॥  
व्याघ्रः पञ्चनखो व्याडः शार्दूलोऽपि गुहाशयः ।  
तीक्ष्णदंष्ट्रः पुण्डरीको द्वीपी द्वीपिल इत्यपि ॥ ९ ॥  
चित्रकश्चित्रकायः स्यादुपव्याघ्रो मृगान्तकः ।  
व्याघ्र्यां चित्रेण संजातः कलव्याघ्रोऽथ भल्लुकः ॥ १० ॥  
दुर्घोषो भल्लुको भल्लो भालुकः पृष्ठदृष्टिकः ।  
द्राघिष्ठायुर्दीर्घकेशो भाल्लूको भल्लकोऽपि च ॥ ११ ॥  
भल्लो भाल्लश्च भालूक ऋक्षोऽप्यथ मृगादनः ।  
तरुक्षुश्च तरक्षः स्याद्घोरदर्शन इत्यपि ॥ १२ ॥  
शृगालो वञ्चकः क्रोष्टा सृगालो मृगधूर्त्तकः ।  
गोमायुर्भूरिमायः स्यात्फेरवो घोरवासनः ॥ १३ ॥  
पारूरवः पेरवोऽपि पेरुः फेरुश्च जम्बुकः ।  
जम्बूको वनमत्तः स्थाल्लोपाशो वनकुक्कुरः ॥ १४ ॥  
शालावृकः शिवालुः स्यात्फेरण्डो व्याघ्रनामकः ।  
स्त्रियां शिवा दीप्तजिह्वा फेरवा घोरवाशिनी ॥ १५ ॥  
लोपाश्युल्कामुखी गण्डिः साल्पा खोल्का किखिः पुनः ।  
भोवाकी पूतिकेश्याह्वा नखिनो लग्नमैथुनाः ॥ १६ ॥  
तेऽपि स्युः श्वापदाः सर्वे कोकस्त्वीहामृगे वृकः ।  
स्याद्गोवत्सहुडच्छागनाशनोऽपि जलाश्रयः ॥ १७ ॥  
वनार्थभषणार्थोऽथ पुनः स्याद्दीप्तलोचनः ।  
स च स्यान्मूषकारातिर्मायावी रात्रिचार्यपि ॥ १८ ॥  
जाहकः कुन्दमो ह्रीकुर्विडालो वृषदंशकः ।  
मार्जार ओतुस्तद्भेदा देशभेदादथापरः ॥ १९ ॥  
वनेचरो लम्बमुखो वृक्षावासोऽथ लोमशः ।  
सुगन्धिमूत्रः पूतीकस्तपनो मारजातकः ॥ २० ॥  
३२०  
गन्धपर्यायमार्ज्जारः खट्टाशोऽथ विलम्बिताः ।  
गज उक्तो, गणोत्साहो वज्रचर्मा च गण्डकः ॥ २१ ॥  
खड्गे वाध्रीणसः क्रोडी मालशृङ्गो वलीत्यपि ।  
खड्गी शूरोऽप्यथोष्ट्रोग्रे प्रोक्तो गौर्महिषोऽपि च ॥ २२ ॥  
वनगौर्वलभद्रोऽपि स्यान्महागव इत्यपि ।  
तथैव स्याद्भिल्लगवी तस्य स्त्री चमरस्तु सः ॥ २३ ॥  
व्यजनी वन्यगौर्वालधिप्रियोऽप्यथ तत्स्त्रियाम् ।  
गिरिप्रिया तु चमरी दीर्घबालाऽथ शूकरः ॥ २४ ॥  
सूकरो रोमशो दंष्ट्री बहुसत्त्वः किरिः किटिः ।  
रदपोत्रायुधः कोलः शूरो बहुतरस्वरः ॥ २५ ॥  
वली दन्तायुधः क्रोडः स्तब्धरोमा जलप्रियः ।  
वराहः सूरिको घृष्टिः सूचीरोमा बहुप्रजः ॥ २६ ॥  
घोणान्तभेदनो घोणी कुमुखो वज्रवल्कलः ।  
लाङ्गलास्यो दीर्घरतो मुस्तान्नः स्थूलनासिकः ॥ २७ ॥  
अदन्तो वक्रदंष्ट्रः स्यादाखनिर्ग्रामसूकरः ।  
ग्रामीणो विड्वराहोऽपि विष्ठालुर्दारुकश्च सः ॥ २८ ॥  
अथ द्रुतास्तत्र हयः प्रोक्तः स्यादथ वेसरः ।  
सकृद्गर्भोऽश्वावरजः सन्तुष्टो मिश्रजः क्षमी ॥ २९ ॥  
ध्वजोऽतिभारगो मिश्रशब्दोऽप्यथ महामृगाः ।  
वराहमहिषन्यङ्कुरुरुरोहितवारणाः ॥ ३० ॥  
समरश्चमरः खड्गो महिषो हरिणस्तु सः ।  
चारुनेत्रस्ताम्रमृगः सारङ्गः प्रियकः पुनः ॥ ३१ ॥  
वातायुः कृष्णसारस्तु कलमः कृष्ण इत्यपि ।  
एणोऽप्यथ पुनर्न्यङ्कुर्वङ्कुणो मृगसंनिभः ॥ ३२ ॥  
देहेन बहुशृङ्गाग्रो मेघान्ते त्यजति स्वयम् ।  
शृङ्गं रौति रुरुस्तेन सोम्भस्तटचरः सदा ॥ ३३ ॥  
तेनासौ शम्बरादन्योऽथो रामः पुरुषप्रभः ।  
विकटोग्रबद्धशृङ्गो महाशृङ्गो वनप्रियः ॥ ३४ ॥  
भारशृङ्गोऽपि बिन्द्वङ्गः शम्बरोऽथ महाजवः ।  
वातप्रमीर्वातमृगो जङ्घालो जाङ्घिकश्च सः ॥ ३५ ॥  
कालपुच्छाश्च सीत्कारश्छिंकारो जवनः पुनः ।  
अपि स्याद्वेगिहरिणः शिखिरूपोऽथ चित्रलः ॥ ३६ ॥  
शृङ्गः शाखी च सारङ्गः कुकुवागथ रोहितः ।  
वर्णाभ्यां ताम्रकृष्णाभ्यां युक्तः स चतुरोऽप्यथ ॥ ३७ ॥  
अधोनिःक्रान्तदशनः करालो भषणाकृतिः ।  
रोमभिर्विरलैः स्वल्पैर्युतः कस्तूरिकामृगः ॥ ३८ ॥  
श्वदंष्ट्रस्तु चतुर्दंष्ट्रो दंष्ट्राकर्कटकोऽप्यथ ।  
रङ्गः शबलपृष्ठः स्यात् ढुण्डिवारोऽथ यो मृगः ॥ ३९ ॥  
गोतुल्यश्चाथ गवयः ककुत्सास्नाविवर्जितः ।  
गोमृगेन्द्रोऽप्यथो मत्स्यवर्णोऽसौ चमराकृतिः ॥ ४० ॥  
वेगवान्सृमरोऽथ स्यादुरणो रूपकोप्यथ ।  
वरपोतः श्रेष्ठशावोऽप्यथ स्यात् कृतमालकः ॥ ४१ ॥  
संघातचार्यथ तनुश्चारो कः स्यात्स्त्रियां पुमान् ।  
स्वल्पा शशाभा गोधाह्वा मातृकापि पृथूदरा ॥ ४२ ॥  
अन्यागोधाण्डजा ज्ञेया शशकस्तु विलेशयः ।  
लम्बकर्णः श्रुतगतिः शूलिको लोमकर्णकः ॥ ४३ ॥  
रुरुचीनैणहरिणपृषताः शंवरः पुनः ।  
सृमरश्च चमूरुश्चेत्येते स्युरजिनाकराः ॥ ४४ ॥  
प्लवप्लवंगप्लवगप्लवंगमनगाटनाः ।  
स्याद्वृक्षशाखापर्णानां पर्यायेभ्यो मृगार्थकः ॥ ४५ ॥  
उत्तालो वानरः कीशो मर्कटोऽपि बलीमुखः ।  
हरिः किखिः कपिः शोणो दधिर्वनगृहार्थकः ॥ ४६ ॥  
मर्कः कुषाकुः पिङ्गाक्षः पिङ्गो ममर इत्यपि ।  
मन्दुराभूषणोऽपि स्यात्तद्भेदाः स्वल्पपुच्छकः ॥ ४७ ॥  
स च स्याद्रक्तगौरास्यः श्वेतः कृष्णमुखोपरः ।  
गोलाङ्गूलः श्यामपादकरः श्वेतोऽपि सर्वतः ॥ ४८ ॥  
सर्वतः कृष्णवर्णोऽपि पिशङ्गो नीलकर्वुरौ ।  
गुदस्थलं कपीनां यत्तत्कप्यासमितीरितम् ॥ ४९ ॥  
इति भेदा वानराणामथ पर्णमृगा अमी ।  
मुद्गादा मूषकाः पूतिघसाः पादपशायकाः ॥ ५० ॥  
प्रघसा वानराद्यास्तेऽप्यथापि स्युर्विलेशयाः ।  
स्याच्छल्यकः शल्यमृगो वज्रशल्की विलेशयः ॥ ५१ ॥  
स्त्रियां श्वाविच्छली चाथतल्लोम्नि शलली त्रिषू ।  
शलं क्लीबेऽथ चमरपुच्छो जवितकौङ्कडौ ॥ ५२ ॥  
कोकोवाचो धूम्रकः स्याल्लोमशोऽपि विलेशयः ।  
नकुलः सूचिवदनः सर्पादी लोहिताननः ॥ ५३ ॥  
वभ्रुर्वन्ये पुनर्ग्राम्ये चिक्कः स्यादथ मूषकः ।  
वृषो दृशोऽप्याखनिको मूषो मूषीकका द्वयोः ॥ ५४ ॥  
विलकारी धान्यभक्ष आखुर्मूडदरो नखी ।  
बहुप्रजोऽपि खनक उन्दुरुर्मूषिका द्वयोः ॥ ५५ ॥  
निलेशयो वज्रदन्तो गर्ताटवृषकाण्डकाः ।  
आख आखानिकोऽखः स्यात् क्रमुः कर्चश्च भिंबकः ॥ ५६ ॥  
महामूषस्तु मूषी स्यान्महाङ्गो भित्तिपातनः ।  
विघ्नेशाश्वः शस्यमारी भूकलो गिरिसम्भवः ॥ ५७ ॥  
अनेकवर्णो वनजो गिरिका बालमूषिका ।  
स्यात्स्वल्पा लम्बतुण्डा तु शुण्डिनी शुण्डिमूषिका ॥ ५८ ॥  
सुगन्धिमूषिका छुच्छूर्गन्धाढ्या प्रतिमूषिका ।  
छुच्छुन्दरी राजपुत्री पुच्छलोमा तु वृत्तिकः ॥ ५९ ॥  
वृक्षोन्दरस्त्रिरेखः स्यान्निहाका तु द्विजिह्विका ।  
दारुमुख्याह्वया गोधा गोधिकाऽण्डसमुद्भवा ॥ ६० ॥  
त्रिविधा सा स्थूलमध्यसूक्ष्माङ्गा स्यात्तदङ्गजे ।  
कृष्णसर्पात्समुत्पन्ने तत्रैव च चतुष्पदे ॥ ६१ ॥  
गौधेरोऽपि च गौधारो येन दष्टो न जीवति ।  
तृणाञ्चनः क्रकचपात् कृकलासो हलाहलः ॥ ६२ ॥  
वृतिस्थः सरटश्चित्रकोलश्चापि द्रुमाश्रयः ।  
अपि स्यात्कण्डकगृहः प्रतिसूर्यः शयानकः ॥ ६३ ॥  
दुरारोहो मरुभवे संडाको वनसम्भवे ।  
सुकंपनोऽतिनीलोऽथाञ्जनिकाऽप्यञ्जनाधिका ॥ ६४ ॥  
हालिनी तत्र सथूलायां ब्राह्मणी रक्तपुच्छिका ।  
जाहको गात्रसंकोची सर्पारिः कामरूप्यपि ॥ ६५ ॥  
सूचीरोमा पीलुवासो बहुरूपश्च मण्डली ।  
विरूपी चार्थपल्ली तु मुशली गृहगोधिका ॥ ६६ ॥  
माणिक्या भित्तिका ज्येष्ठा गृहोली च विसंवरा ।  
द्वयोः कुड्याच्च मत्स्यार्था गृहगोधा गृहान्तिका ॥ ६७ ॥  
मुशली मुषली चाथ तन्तुवायस्तु वायकः ।  
ऊर्णनाभश्चोर्णनाभिर्लूता मर्कटकः कृमिः ॥ ६८ ॥  
अष्टापदो मर्कटी च जाली तज्जालके पुमान् ।  
आशाबन्धस्तद्विभेदास्तेषां भेदाश्च भूरिशः ॥ ६९ ॥  
विषस्वेदा मर्कटी स्यादजीलाका हलाहलः ।  
वक्रकीटास्तत्प्रभेदा बहवोप्यथ वृश्चिकः ॥ ७० ॥  
द्रोणोऽलिर्ब्रश्चनः शूककीट आलिरली पुमान् ।  
आली द्रुणोऽथ तत्पुच्छकण्टकेऽलमनव्ययम् ॥ ७१ ॥  
कारस्कराटिका कर्णजलौका शतपाद्यपि ।  
कर्णाज्जलौकः शतपाद्भीरुः शतपदी स्त्रियाम् ॥ ७२ ॥  
नीलङ्गुरपि नीलाङ्गुश्चित्राङ्गी कृमिवत्कृमिः ।  
वम्र्युपाज्जिह्विका दीका दिका गेही च सीमिका ॥ ७३ ॥  
कम्बलाशिन्यपि चटिरुपपाद्युपदी दिविः ।  
वल्मीककारिकोद्गेही देवप्राप्तवरा च सा ॥ ७४ ॥  
पिपीलिका तु हीनाङ्गी बलिष्ठा सिङ्घिनी च सा ।  
अपि योजनगन्धज्ञा तद्भेदा स्युरनेकशः ॥ ७५ ॥  
कृष्णादिवर्णभेदाच्च गतिभेदादथापराः ।  
घृतेड्यः पिङ्गकपिशास्ताः शुभाशुभसूचकाः ॥ ७६ ॥  
उदङ्घाः कपिजङ्घाकास्ताः स्युस्तैलपिपालिका ।  
शिथिल्यो घृतमल्ल्यस्तु वृक्षपत्रपुटाश्रयाः ॥ ७७ ॥  
पिशङ्गरक्तकृष्णाङ्ग्यस्ताः सर्वा मधुरप्रियाः ।  
महाङ्गास्तेऽपि पुंसि स्युर्मत्कुणो मञ्चकाश्रयः ॥ ७८ ॥  
उद्दंशकश्चोत्कुणः स्याद्रक्ताङ्गो रक्तपाऽप्यपि ।  
उकात्कुणश्चाथ पुनश्चञ्चुलश्चञ्चलः प्लवः ॥ ७९ ॥  
अथ पत्ररथः पक्षी द्विजो नीडोद्भवः खगः ।  
पत्री पतत्री विहगो विहङ्गः पत्रवाहनः ॥ ८० ॥  
वृक्षपर्यायसद्मार्थो नभसोर्थाद्गमार्थकः ।  
पतङ्गः पित्सन् शकुनिः शकुनो विर्विहङ्गमः ॥ ८१ ॥  
पुगः शकुन्तः कण्ठाग्निरण्डजो रसनारदः ।  
लोमकी कीकसमुखो नाडीचरण इत्यपि ॥ ८२ ॥  
विकिरो विष्किरः पत्रिर्नगौकाश्च नगौकसा ।  
शरडश्च सरण्डापि पतगश्च वयो द्वयोः ॥ ८३ ॥  
स्यात् पत्राङ्गी पिपतिषन् नभसंगम इत्यपि ।  
पतत् वाजी विहायाः स्याच्छकुन्तिस्ते चतुर्विधाः ॥ ८४ ॥  
तत्रादौ प्रतुदा गृध्रस्तार्क्ष्यश्चिल्लो विजृम्भणः ।  
आतायी शबली दूरदर्शी स्याद्भुजगान्तकः ॥ ८५ ॥  
शाल्मलीस्थो वज्रतुण्डो गरुत्मान् खगराट् पुनः ।  
सुमुखः शोभनास्यः स्यान्मणितुण्डस्तरक्षकः ॥ ८६ ॥  
अपि संघातचारी स्यात् मेरुतुण्डो महाखगः ।  
श्येनस्तरस्वी दाक्षाय्यी दूरदर्शी शशादनः ॥ ८७ ॥  
कामान्धस्तीव्रसन्तापः क्रव्यादस्तार्क्ष्यनायकः ।  
वेगी खगान्तकः क्रूर एतद्भेदा अनेकशः ॥ ८८ ॥  
क्षेमङ्करीप्रभृतयः पुनर्गोष्ठचरादयः ।  
पक्षिशक्रश्च भासश्च गुह्यो विसर इत्यपि ॥ ८९ ॥  
शालियाजा वडाश्चैव लङ्गवः प्राञ्जिका अणिः ।  
रङ्गणाश्चैव संवाणा गृध्रा अपि च वेसराः ॥ ९० ॥  
अचण्डिकाः कंविकाश्च द्रोणकाश्चावहावकाः ।  
पापर्द्धिरसिकैर्ज्ञेया गन्धमादनसम्भवाः ॥ ९१ ॥  
नीलच्छदस्तु करणो लम्बपर्णो रणप्रियः ।  
रणमत्तः पिच्छबाणः स्थूलनीडो भयङ्करः ॥ ९२ ॥  
लोहपृष्ठस्तु कृकरः संदंशवदनः खरः ।  
रणालंकरणः क्रूरः कॄकरश्चामिषप्रियः ॥ ९३ ॥  
उपचक्रः श्वभ्रतनुः कृशचञ्चुर्मदान्वितः ।  
कङ्कोऽथ वायसोऽरिष्टः कांरवो गूढमैथुनः ॥ ९४ ॥  
आत्मघोषो महालोलश्चिरायुर्मुखरः खरः ।  
नाडीजङ्घः काशिकारिः सत्यवाङ्नगरीवकः ॥ ९५ ॥  
सकृत्प्रजोऽपकृष्टः स्याद्वलिपुष्टो निमित्तकृत् ।  
लुण्ठाको वलिभुक्काणः परमृत्युश्च शक्रजः ॥ ९६ ॥  
ध्वाङ्क्षो रतजरः सूत्री करटः काकमौकुली ।  
चलाचलोऽपि धूर्तः स्याच्छ्रावकोऽथ पलप्रियः ॥ ९७ ॥  
अरण्यवायसो द्रोणः काकोलो घनवागपि ।  
द्रोणकाको महाप्राणः स प्रोक्तः क्रूरवागपि ॥ ९८ ॥  
उलूकः पेचको घूकस्तामसो घोरदर्शनः ।  
घर्घरः काशिकः पीयुर्दिवाभीतो निशाटनः ॥ ९९ ॥  
नक्तंचरोऽपि काकारिर्दिवान्धः कुधिरित्यपि ।  
नखादी चाथ मांसेष्टा दिवास्वापी निशाचरी ॥ १०० ॥  
दिवान्धः वक्त्रविष्टा स्याद्वल्गुनी मातृवाहिनी ।  
अपादा पक्षनखराऽधोमुख्यर्धमुख्यर्धजरत्यपि ॥ १०१ ॥  
स्वैरिणी चाथ सैवाल्पा जतुकी गृहमोचिका ।  
भाङ्कारी चर्मचटिका सैवोक्ता विषसृक्किका ॥ १०२ ॥  
अपिच्छाथ मयूरस्तु चन्द्रिकी गरलव्रतः ।  
गुरुमार्जारनीलेभ्यः कण्ठः केकी शिखाबलः ॥ १०३ ॥  
भुजङ्गभोजी पत्राड्यः शुक्लापाङ्गः शिखण्ड्यपि ।  
चित्रपिच्छः कलापी च मेघमत्तः शिखी ध्वजी ॥ १०४ ॥  
प्रचलाकी बर्हिणोऽपि बर्ही तिलशिखीति च ।  
मेघनादानुलासी स्याच्चित्रमेखल इत्यपि ॥ १०५ ॥  
कलापो बर्हभारेस्य पिच्छबर्हे च न स्त्रियाम् ।  
शिखण्डी च शिखण्डो ना नेत्रं षण् चन्द्रिका स्त्रियाम् ॥ १०६ ॥  
प्रचलाकः शिखा चूडा मेचकः पुंसि तद्ध्वनौ ।  
केकाथापस्वरः क्रौञ्चः क्रुङ् स्यात्पङ्क्तिचरः पुनः ॥ १०७ ॥  
शरत्पक्षी वक्रचञ्चू रक्तको रात्रिजागरः ।  
शेवलादः पुण्डरीकनयनो लोहिता तु या ॥ १०८ ॥  
रोहिणी स्याल्लोहिताङ्गाऽप्यथोत्क्रोशः स्त्रियां पुमान् ।  
कुररः खरशब्दः स्यान्नीलक्रौञ्चोऽतिजागरः ॥ १०९ ॥  
दीर्घग्रीवश्च नीलाङ्गो वकस्तु शुक्लवायसः ।  
वकोटस्तापसः कङ्कस्तीर्थजङ्घो निशान्तकः ॥ ११० ॥  
तीर्थसेवी मृषाध्यायी मीनघाती शिखी पुनः ।  
कङ्केरुर्निश्चलाङ्गः स्याद्वाकश्चन्द्रबिहङ्गमः ॥ १११ ॥  
स्त्रीदत्तवलिभुक् चाथ वलाका विषकण्ठिका ।  
शरारिरारिराटिश्च शरार्यार्यातिरित्यपि ॥ ११२ ॥  
शरालिश्च शराली च पुरुषत्वे स्त्रियामिमे ।  
वलाहका वकेरुः स्त्री मेघानन्दा जलाश्रया ॥ ११३ ॥  
धर्मान्तकामुकी श्वेताऽथोत्क्रोशो मत्स्यनाशनः ।  
कोयष्टिष्टिट्टिभष्टिष्टिः कुररो जलकुक्कुटी ॥ ११४ ॥  
कारण्डवः काकवक्त्रो दीर्घाङ्घ्रिः कृष्णवर्णका ।  
प्लवो महाप्रमाणः स्यात्प्रसेवकगजश्च सः ॥ ११५ ॥  
मृणालकण्डः काकस्तु वलाकः स्यादथापरः ।  
आटीभेदे तु पत्राटी स्यान्नान्दीमुख इत्यपि ॥ ११६ ॥  
कुलवारी लघुश्चित्रवर्णश्चित्राङ्गदोऽप्यथ ।  
मद्गुस्तु जलकाकः स्यादथान्या जलकुक्कुटी ॥ ११७ ॥  
कृष्णवर्णाथ काचाक्षो मल्लिकाक्षः कपर्दिका ।  
आकाशे सुचिरं भ्रान्त्वा जले पतति लोष्टवत् ॥ ११८ ॥  
शुक्लाक्षः शुक्लशवलोप्यारी त्वारामुखी पुनः ।  
चक्रः कोकश्चक्रवाको निट्पर्यायवियोग्यपि ॥ ११९ ॥  
भूरिप्रेमा द्वन्द्वचारी रथाङ्गो राविषोऽपि च ।  
कामी सहायो गोनर्दः कान्तोऽथ मणितारकः ॥ १२० ॥  
अथ हंसस्तु चक्राङ्कश्चक्राङ्गो वरटश्च सः ।  
श्वेतपक्षो मानसौका मोक्तिकाशन इत्यपि ॥ १२१ ॥  
राजहंसः सितो रक्तैरक्षिचञ्चुपदैः पुनः ।  
मलिकाक्षो मल्लिकाक्षो मल्लिको पिचधूसरैः ॥ १२२ ॥  
सितेतरैर्धार्तराष्ट्रा मरालो धूसरच्छदः ।  
कादम्बः कलहंसः स श्यामधूसरपक्षकः ॥ १२३ ॥  
अभव्यः स च हंसः स्यादथ लक्ष्मणसारसौ ।  
लक्ष्मणो रसिकः कामी काकुवाक्कामिवल्लभः ॥ १२४ ॥  
नीलकण्ठः पुष्कराह्वो लक्ष्मणा लक्षणापि च ।  
लक्षणी लक्ष्मणी च स्याद्गन्धोली वरटा द्वयोः ॥ १२५ ॥  
तद्वद्धंसी च चक्राङ्गी चक्राङ्की मृदुगामिनी ।  
गन्धोलिरपि गन्धाली वराला वारलापि च ॥ १२६ ॥  
वरला वारटी चापि वरटी च स्त्रियामिमाः ।  
ये प्लवा एव ते सर्वे विज्ञेयाः क्षुद्रसारसाः ॥ १२७ ॥  
ते श्वेतचित्रधूम्राद्यनामान्त्याः स्युरनेकशः ।  
सरावान् पद्मनेत्रश्च पद्मकन्दाद इत्यपि ॥ १२८ ॥  
श्वेतोदरो श्यामपृष्ठः कोनीलो जलवर्त्रिका ।  
पुष्कराच्छायिका पद्मशायिन्यथ च विष्किराः ॥ १२९ ॥  
ताम्रचूडो विवृत्ताक्षः कुक्कुटश्चरणायुधः ।  
कालज्ञः कृकवाकुः स्यान्नियोद्धा नखारायुधः ॥ १३० ॥  
बहुप्रज्ञः शिखण्डी च विष्किरः स्यादुषःकलः ।  
कामकाकुरवो भिल्लीकण्ठोऽपि गुणलोचनः ॥ १३१ ॥  
वतः पतः परापारापारेभ्यश्चातिमानवान् ।  
स्यान्मदनमोहनवाग्विलासी रक्तनेत्रवान् ॥ १३२ ॥  
कण्ठारवो गृहार्थेभ्यः कपोतोऽप्यथ कामुकः ।  
अंह्रिपिच्छः कलरवो वद्गेशी छुल्छुलारवः ॥ १३३ ॥  
कोकथुस्तु वनोद्भूते धूसरो धूम्रलोचनः ।  
भीषणोऽग्निसहायः स्याद्दहनो गृहनाशनः ॥ १३४ ॥  
भेदा एषां बहुविधा गृह्याणां वनचारिणाम् ।  
पुंस्कोकिलः कलरवः पिको मदनपाठकः ॥ १३५ ॥  
वसन्तदूतो वासन्तः कोकिलो मधुगायनः ।  
कुहूरवो परभृतः सुधाकण्ठो वनप्रियः ॥ १३६ ॥  
घोषयित्नुः कामतालो मदोल्लापी रतोद्वहः ।  
सुतर्दनोऽपि ताम्राक्षः कलकण्ठा कुनालिकः ॥ १३७ ॥  
मत्तः कालोऽपि कामान्धो गन्धर्वश्चास्य तु प्रिया ।  
कोकिला मधुरालापा कामगा वनभूषणा ॥ १३८ ॥  
अन्यपुष्टाऽप्येवमेवमुन्नेया अथ कीरके ।  
शुको मेधातिथिर्मञ्जुपाठकः प्रियदर्शनः ॥ १३९ ॥  
मेधावी रक्तचञ्च्वर्थः श्रीमान्वाग्मी फलाशनः ।  
नृपप्रियो राजशुकः शतपत्रश्चमर्यपि ॥ १४० ॥  
काष्ठपर्णशुकास्ते स्युर्गुरुमध्याल्पविग्रहाः ।  
रक्तकृष्णोत्तमाङ्गास्ते रक्तपीतादिचञ्चवः ॥ १४१ ॥  
नीलपीतश्यामरक्तचित्रवर्णा अनेकशः ।  
सारिका मधुरालापा दूती मेधाविनीति सा ॥ १४२ ॥  
गोराटी गोरिका मूली शरभी गोकिराटिका ।  
हहोलिका चित्रपादा चित्राङ्गी कलहप्रिया ॥ १४३ ॥  
पीतपादा वङ्गकुला हट्टली प्रियवादिनी ।  
जीवंजीवस्तु रक्ताक्षश्चकोरो विषसूचकः ॥ १४४ ॥  
कौमुदीजीवनो जीवजीवकश्चन्द्रिकाशनः ।  
कौमुदीजीवनोऽङ्गारभक्षोऽप्यथ च चातकः ॥ १४५ ॥  
घनारवश्च वापीहः सारङ्गो मेघजीवनः ।  
वर्षप्रियस्त्रिशंखः स्यात्स्तोको बभ्रुर्हरीतकः ॥ १४६ ॥  
कपिञ्जलोऽपि हारीतस्तञ्जलो जिनपत्रिका ।  
जतूका जतुकापि स्यात्परोष्णी तैलपाऽप्यथ ॥ १४७ ॥  
गोप्रेरको भृङ्गराजो द्विपुच्छाग्रो वनप्रियः ।  
सुचूडशीर्षो वाचालः सत्यवाक् स्यादथापरः ॥ १४८ ॥  
भृङ्गः कलिङ्गो धूम्याटोऽप्यथ स्याद्दारुणोऽस्त्रियाम् ।  
काष्ठकूटः कर्वुराङ्गो दार्वाघाटोऽथ खञ्जनः ॥ १४९ ॥  
खञ्जरीटः कणाटीनो मुनिपुत्रश्च तातलः ।  
काकच्छदः कणाटीरः शिखादृश्यस्त्रिशङ्कुकः ॥ १५० ॥  
शेवधिस्थानसुरतो भद्रार्थः खण्डलेखकः ।  
व्याघ्राटस्तु भरद्वाजो दीदिविस्तु किकीविकः ॥ १५१ ॥  
किकीदिविः स्वर्णचूडो नन्दिवर्द्धन इत्यपि ।  
विशोकः स्वस्तिकश्चाषश्चित्रवाजोऽपराजितः ॥ १५२ ॥  
मणिकण्ठो महायोगी नीलाङ्गः पुण्यदर्शनः ।  
कलविङ्कस्तु चटकः कामुको नीलकण्ठकः ॥ १५३ ॥  
कुलिङ्गश्चटका तत्स्त्री पुमपत्ये तु तद्भवे ।  
चाटकैरस्त्र्यपत्ये तु चटकाऽप्यथ वर्त्तिका ॥ १५४ ॥  
गाञ्जीकायो वर्त्तकोऽपि वर्त्ती कुब्जस्तु धूसरः ।  
अरण्यचटको भूमीशयस्तु स्वल्पसंचरः ॥ १५५ ॥  
भोरिटः श्यामचटकः शैशिरः कणभक्षकः ।  
गृहकर्त्तृक्षमो भीरुः कृषिद्विष्टः कणप्रियः ॥ १५६ ॥  
नीलग्रीवो रक्तशिरः शुक्लपक्षो वनेचरः ।  
कुरुबाहुः कुरुकुरुः स च वाध्रीणसोऽथ च ॥ १५७ ॥  
स स्यात्कृष्णोदरशिरा वर्णतः कृष्णकर्बुरः ।  
पन्थालकः पुंसि भवेत् स्त्रियां स्याद्यवगण्डिका ॥ १५८ ॥  
सारङ्गश्चटकाकारः कृशकण्ठोऽथ हंसका ।  
हुंकारकारका पाण्डुरोदरापि गुरूडुका ॥ १५९ ॥  
नीलच्छविः कृष्णगलः स ग्रामचटकाकृतिः ।  
ककुभः ककुभाकारः स्थलजो रक्तपर्णकः ॥ १६० ॥  
चटहा चटघातिन्यां चिरीटी तु चिरण्टिका ।  
फाशब्दकारी फाकारो दुन्दुभिर्दुन्दुभिध्वनिः ॥ १६१ ॥  
गोपपुत्रस्तु लोपाको दात्यूहः कालकण्ठकः ।  
अत्यूहोऽपि च दात्यौहो मासज्ञोऽपि च सः स्मृतः ॥ १६२ ॥  
क्रतुयष्टिस्तु यज्ञार्हो गिरिशा गिरिशाविका ।  
गोक्षेडः स्यात्तु खदिरवर्णपक्षोऽप्यथापरः ॥ १६३ ॥  
डिण्डिमाणो डिण्डिमवच्छब्दोऽथ मञ्जुलीयकः ।  
मञ्जुनादोऽथ त्रपुषो रञ्जकस्तु प्रियात्मजः ॥ १६४ ॥  
सूचीचञ्चुः पीतशीर्षः सुगृहश्चाथ सर्षपा ।  
खण्डालिका हालिपुत्रा तुच्छिका स्फोटिकाऽप्यथ ॥ १६५ ॥  
कुमारी पोतकी श्यामा ब्रह्मपुत्री धनुर्धरी ।  
पाण्डवी पुत्रिका मोहा चटिका विष्णुलिङ्ग्यपि ॥ १६६ ॥  
दुर्गोमाऽप्यथ गोवत्सा पुच्छाधोरक्तवर्णका ।  
पर्यंटिका कर्णिकिका रलालट्वापरा च सा ॥ १६७ ॥  
पुच्छाधःपीतवर्णाऽथ फेञ्चः पोटियकः पुनः ।  
श्रीकर्णो नीलचटक इत्याद्या अथ तित्तिरिः ॥ १६८ ॥  
तित्तिरस्तैत्तिरोऽपि स्याद्याजुषश्चापि कञ्जुलः ।  
लघुमांसोऽथ गौरो यः स कपिञ्जल ईरितः ॥ १६९ ॥  
यस्तु स्यात्पाण्डुकपिलः स कुतित्तिर इत्युत ।  
चित्रवर्णस्तु ककुभो वर्त्तीरोऽल्पकपिञ्जलः ॥ १७० ॥  
वर्त्तिका वर्त्तकावर्तो वर्त्तकोऽपि च शब्दितः ।  
तस्मिंल्लघुतरे पुंसि लवी लावो लवः पुनः ॥ १७१ ॥  
तत्ररक्ते रक्तवर्मा वागुदस्तु गणाधिपः ।  
करढो व्याधनः कर्चूर्नरः कूणिः कुमारकः ॥ १७२ ॥  
वर्त्तिका शाकुनेयस्तु क्षुडो वृक्षाश्रयी पुनः ।  
भयंकरो विशालाक्षो बृहद्रावी ततः पुनः ॥ १७३ ॥  
डुण्डुलः पिङ्गलोऽथ स्युः कीटास्तत्र तमोमणिः ।  
प्रभाकीटः कीटमणिः खद्योतो द्योत इत्यपि ॥ १७४ ॥  
ज्योतिषोपीङ्गिणो माली वीजः स्यादुपसूर्यगः ।  
पतङ्गः शलभोऽपि स्याद्धान्तचित्रो निमेषरुक् ॥ १७५ ॥  
तैलकीटस्तु षड्बिन्दुस्तैलिनी द्रुनाशिनी ।  
शक्रगोपस्तु वैराटिर्वर्षाभूस्तिन्तिभोग्निकः ॥ १७६ ॥  
रक्तवर्णश्चाग्निरजो भ्रमरस्तु शिलीमुखः ।  
रोलम्बः षट्पदो भृङ्गो मधुकृन्मधुपश्च सः ॥ १७७ ॥  
पुष्पंधयः कलालापो द्विरेफो मधुलोलुपः ।  
इन्दिन्दिरोऽलिर्झङ्कारी भसलो भ्रमरोऽपि च ॥ १७८ ॥  
अली च चञ्चरीकः स्यात्पर्ययान्मधुपुष्पयोः ।  
लिट्पः कीटः पालिपालौ पालितः सूदनः पुनः ॥ १७९ ॥  
भृङ्गराजश्चालिमको मधुलेही मधुव्रतः ।  
वेणुपर्यायवासी स्याद् भ्रमरी कोशकारिका ॥ १८० ॥  
पेशस्करी कीटयोनिर्मक्षिका कीटसम्भवा ।  
कीटमाता वान्तिकरा वर्वणा नीलमक्षिका ॥ १८१ ॥  
भस्मरीली कर्वुराङ्गा जीवत्कृमिपुरीषका ।  
पायला त्वमृतोत्पन्ना वमनी सरघा सरट् ॥ १८२ ॥  
मध्वर्थमक्षिकाऽपि स्यात्तद्भेदाः क्षुद्रवर्वणा ।  
गान्धारी वरदा क्षुद्रा क्रूरा सा स्वल्पपिङ्गला ॥ १८३ ॥  
अथ स्युः पुत्तिका कृष्णवर्णा मशकसन्निभाः ।  
वृक्षकोटरगाः स्थूलपिण्डिका अथ पातकः ॥ १८४ ॥  
बृहत्यो मक्षिकाः पीता भ्रमर्योऽल्पा इतोऽप्यथ ।  
तीक्ष्णास्या मक्षिकाः पीतवर्णा अर्घा अथापराः ॥ १८५ ॥  
वर्णतः पीतकपिला गन्धोली वरटा द्वयोः ।  
अथ दालाः पीतवर्णास्ताश्च वृक्षदलाश्रयाः ॥ १८६ ॥  
दंशो दुष्टमुखः क्रूरो रुरुत्वक्सम्भवः स च ।  
दंशी तज्जातिरल्पा सा क्षुद्रिका वनमक्षिका ॥ १८७ ॥  
मशको वज्रतुण्डः स्यात्सूच्यास्यः सूक्ष्ममक्षिकः ।  
नीलाभः स्याद्रणरणो धूमलो रात्रिजागरः ॥ १८८ ॥  
झिल्ली चिल्ली चिरी चीरी झिल्लिकाचिल्लिके समे ।  
चीरिका चीरुका चीरुर्झिरुका झीरुकापि च ॥ १८९ ॥  
झिरी झिरी चाथ जर्त्ती पुनश्चर्मचटी च सा ।  
जिनपत्रा तु जतुका जतूकाऽप्यथ पूर्णिका ॥ १९० ॥  
नासाच्छिन्दी च वरटी परोष्णी तैलपायिका ।  
स्याद्वरोल्यथ पत्राण्डसम्भवा तु बकेरुका ॥ १९१ ॥  
गोमक्षिकाऽथ यूका स्यात्षट्पदी स्वेदसम्भवा ।  
उकण्योकोदनी वालकीट ओकोरणीति च ॥ १९२ ॥  
गोपालिका केशटीका पक्ष्मजा पक्ष्मषट्पदी ।  
श्वेतयूकाऽङ्गवस्त्रोत्था पशुयूका पशूद्भवा ॥ १९३ ॥  
महिषस्था महद्यूका लिक्षा यूकाण्डमित्यथ ।  
गर्दभी तु गोमयोत्था महाभीरुरितीरिता ॥ १९४ ॥  
विलोमगतिरित्याद्या विज्ञेयाः कीटजातयः ।  
तृणादिना स्वकौशल्याच्छाखिशाखासु निर्मिते ॥ १९५ ॥  
स्थानेऽथवा कोटरादौ भृग्वादीनां दरादिषु ।  
शाखान्ते वा लम्बमाने कुलायस्तु पुमानयम् ॥ १९६ ॥  
त्रिषु नीडं पक्षिगृहं स्यात् क्लीबेऽथाण्डमस्त्रियाम् ।  
कोशोऽस्त्रियां स्त्रियां पेशिः पेशी कोषोऽपि वा स्त्रियाम् ॥ १९७ ॥  
स्त्रियां चञ्चुश्च चञ्चूश्च त्रोटिस्त्रोटी सृपाटिका ।  
स्त्री पक्षतिः पक्षती द्वे पक्षमूले छदोऽस्त्रियाम् ॥ १९८ ॥  
वाजः पक्षः पतत्रं स्यात्पिच्छं पत्रं तनूरुहम् ।  
गरुत्स्यादथ सम्प्रोद्भ्यां डीनान्येषां गतिक्रिया ॥ १९९ ॥  
समूहविसरव्यूहसन्दोहनिवहप्रजाः ।  
स्तोमौघवारसंघातनिकरव्रातसंचयाः ॥ २०० ॥  
निचयः प्रचयश्चैव प्रकरश्चाकरः पुनः ।  
समुदायः समुदयः समवायो गणश्च यः ॥ २०१ ॥  
जातं चापि च जालं च पेटकं काण्डमस्त्रियाम् ।  
पटली संहतिर्वृन्दं निकुरम्बं कदम्बकम् ॥ २०२ ॥  
राशिर्द्वयोः स्त्रियां राशी पुञ्जी पुञ्जश्च पुञ्जकः ।  
पुंसि क्लीबे च कूटं स्यादुत्कारोऽपि च पुंस्ययम् ॥ २०३ ॥  
पशूनां समजोन्येषां समाजः स्यात्सधर्मिणाम् ।  
ये वेश्वस्ताः पक्षिमृगास्ते छेका गृह्यकास्त्रिषु ॥ २०४ ॥  
पक्षिणा येन गृह्यन्ते पक्षिणोऽन्ये स दीपकः ।  
कापोतशौकमायूरतैत्तिरादीनि तद्गणे ॥ २०५ ॥  
स्त्री द्वयी द्वितयं द्वन्द्वे युगलं यमलं युगम् ।  
स्त्रीपुंसौ मिथुनं युग्मं द्वैतं च युतकं मिथु ॥ २०६ ॥  
यमलं त्रितयं जातं समस्तं स्त्री त्रयी त्रयम् ।  
कल्पद्रौ केशवकृते फलिते नामसत्फलैः ।  
एकादशः सरभादिः प्रकाण्डः सिद्धिमागतः ॥ २०७ ॥  
पर्वतादिप्रकाण्डः  
गरिर्गोत्रोऽचलः शैलः स्थावरो धातुभृद्धरः ।  
कुकीलः सानुमान्व्यंशो जीमूतः पृथुशेखरः ॥ १ ॥  
कटक्यहार्यः शिखरी नगो दन्ती शिलोच्चयः ।  
ऐरावतोऽगो भाकूटः कुट्टारो दर्दुरः स्थिरः ॥ २ ॥  
गोत्रोऽद्रिः पर्वतः प्रस्थशृङ्गवृक्षेभ्य एव वान् ।  
भूपर्यायधरो भूध्रः स च स्यात्कन्दराकरः ॥ ३ ॥  
अथाकराकरोऽथ स्यात्सुमेरुः कर्णिकाचलः ।  
स्वःस्वर्गिस्वर्णपर्यायगिरिपर्याय इत्यपि ॥ ४ ॥  
मेरुः स्यादुत्तराद्रिस्तु गिरिपर्यायराडपि ।  
हिमपर्यायतः प्रस्थालयवान्मेनकापतिः ॥ ५ ॥  
कुबेरगिरिपर्यायो भवानीगुरुरित्यपि ।  
हिरण्यनाभमैनाकसुनाभानां तथा गुरुः ॥ ६ ॥  
श्वेताद्रिरथ नीहारस्तुषारस्तुहिनं हिमम् ।  
प्रालेयं मिहिका चाथ हिमानी हिमसंहतिः ॥ ७ ॥  
शीतं गुणे तद्वदर्थं सुषीमः शिशिरो जडः ।  
तुषारः शीतलः शीतो हिमः सप्तान्यलिङ्गकाः ॥ ८ ॥  
रात्रिंदिवं हिमाधिक्यं यत्तत्तु हिमहर्दिवम् ।  
उज्झटिर्धूममहिषी रतान्धा च कुहेलिका ॥ ९ ॥  
धूमिका स्यान्नभोरेणुपर्यायार्थात्कुहीति च ।  
रजताद्रिस्तु कैलाशोऽष्टापदः स्फटिकाचलः ॥ १० ॥  
शिवपर्यायवासार्थः कैलासो हिमवद्धसः ।  
क्रौञ्चः क्रोञ्चो गुहहतः पुंसि क्लीबे युगन्धरः ॥ ११ ॥  
अपि किष्किन्धकिष्किन्ध्यौ वानराणां गिरौ द्वयम् ।  
दक्षिणाचल आषाढो माल्यवान्मलयोऽस्त्रियाम् ॥ १२ ॥  
रौहिणश्चन्दगिरिर्विन्ध्यस्तु जलवालुकः ।  
वेङ्कटाद्रिः केसरी स्यात्सिंहः केशववल्लभः ॥ १३ ॥  
सह्याचलस्तु मूर्द्धाद्रिस्त्रिकूटस्त्रिककुच्च सः ।  
रेवोद्भवे तूपविन्ध्यमेकलामरकण्टकाः ॥ १४ ॥  
सुवेलः स्यात्त्रिमुकुट इन्द्रकीलस्तु मन्दरः ।  
उज्जयन्तो रैवतः स्यात्सुदारुः पारियात्रकः ॥ १५ ॥  
वारिपात्रोऽथास्त्रियां स्याद्गन्धमादनमित्यपि ।  
ऋष्यमूको रिश्यमूको मूर्द्धन्यमध्यगान्तकाः ॥ १६ ॥  
लोकालोकश्चक्रवालश्चित्रकूटादयः परे ।  
कूटोऽस्त्री शिखरं शृङ्गं प्रतापस्त्वतटो भृगुः ॥ १७ ॥  
मेखला मध्यभागोऽद्रेर्नितम्बः कटकोऽस्त्रियाम् ।  
द्रोणी तु शैलयोः सन्धिः स्यात्प्रस्थः सानुरस्त्रियाम् ॥ १८ ॥  
पुमान्स्नुः स्यादथ गुहा दरी स्त्री कन्दरस्त्रिषु ।  
दरिर्विलं देवखातमखातं गह्वरी स्त्रियाम् ॥ १९ ॥  
शिलोच्चयगतास्ते स्युः पादाः प्रत्यन्तपर्वताः ।  
प्राग्भारा दन्तकास्तिर्यगद्रेर्याता बहिश्च ये ॥ २० ॥  
अधिरूढाऽधित्यकाऽद्रेरासन्ना भूरुपत्यका ।  
गिरेः पतत्प्रवाहे स्याज्झरी झरिरुभे स्त्रियौ ॥ २१ ॥  
द्वयोझरो निर्झरो ना स्फटिकः स्फाटिकः पुमान् ।  
नर्यश्मा प्रस्तरो ग्रावा पाषाणश्चोपलोऽस्त्रियाम् ॥ २२ ॥  
स्त्रियां धृषद्धृशच्चापि दृशद्दृषच्छिलापि च ।  
खनिः खानिः खनी खानी स्यात्स्रियामाकरश्च ना ॥ २३ ॥  
गुञ्जा स्त्रियां सुवर्णादिजन्मभूर्द्धातुकः पुमान् ।  
शुक्लधातौ पाकशुक्ला कठिनी खटिनी खटी ॥ २४ ॥  
गैरिकं रक्तधातुः स्याद् गिरिज्वरसमुद्भवम् ।  
गिरिनद्धं गिरिणद्धं गिरिसंबद्धमित्यपि ॥ २५ ॥  
वनादि मृगपक्ष्यादि धात्वादि सकलं त्रिषु ।  
कल्पद्रौ केशवकृते फलिते नाम सत्फलैः ॥ २६ ॥  
सिद्धिं गतः प्रकाण्डोऽयं द्वादशः पर्वतादिमः ॥ २७ ॥  
समुद्रादिप्रकाण्डः  
समुद्रः सागरः सिन्धुस्तरिषस्तरिषस्तारिषोऽर्णवः ।  
लौहित्यस्तरणिर्धेनः पारावारो महाशयः ॥ १ ॥  
तरीषो नभसः पेरुरुदन्वान्पृथिवीप्लवः ।  
गङ्गाधरो महाकच्छो मितद्रुर्दारदश्च सः ॥ २ ॥  
दैर्यदानवशैलानां पर्यायेभ्यो गृहार्थकः ।  
तिम्यूर्म्यर्थपदान्माली कोशार्थोऽपि पलंकषः ॥ ३ ॥  
जलपर्यायराशिर्धिर्निधिर्नदनदीपतिः ।  
पारावारोप्यकूपारो महीप्रावरणार्थकः ॥ ४ ॥  
विततश्चन्द्रपर्यायजनको यादसां पतिः ।  
रत्नाकरोऽपि जलदस्तद्भेदा लवणादयः ॥ ५ ॥  
अपि ते स्युः सुरासर्पिर्दधिक्षीरपयोमयाः ।  
स्वस्वापिधानपर्ययात्सिन्धुपर्यायवाचकः ॥ ६ ॥  
स्त्रियां तृप्तिरिरापः स्त्री भूम्नि पुंसि रसो द्वयोः ।  
गौः क्लीबे प्राणदं क्षीरं वाश्चापि सलिलं जलम् ॥ ७ ॥  
कृपीटं कमलं सारं क्षीरं विषमिदं घृतम् ।  
कबन्धमुदकं पाथः कीलालं पुष्करं सरम् ॥ ८ ॥  
वनं पवित्रममृतं कंवलं कं कुलीनसम् ।  
पानीयं पिप्पलं पीथं पातालं सर्वतोमुखम् ॥ ९ ॥  
जीवनं भुवनं यादः पावनं क्षणदं दकम् ।  
अम्ब्वम्भः शंवरं तोयं कोमलं धरुणं सुखम् ॥ १० ॥  
घनपर्यायतः पुष्पं नीरमर्णश्च वारुणम् ।  
निम्नगं दहनारिः स्यात्सरिलं कर्वुरं मधु ॥ ११ ॥  
दैव्यं सलं विषं यादः पर्यायेभ्यो गृहार्थकम् ।  
ऋतमापो बन्धकं षण् न ना वारि कमव्ययम् ॥ १२ ॥  
काण्डोऽस्त्रियां घनरसो नरा नारा अपि स्त्रियाम् ।  
भूम्नि गावः स्त्रियां भूम्नि गौः स्त्रियामपि सर्वतः ॥ १३ ॥  
इरा जडं जीवनीयं चलोदे संवरं कुशम् ।  
शिवं शवं शरं क्लीबे वा स्त्रियां स्यादुडूरुड्डः ॥ १४ ॥  
सरः पुंस्यथ सामुद्रं मृगादिवृष्टिजे जले ।  
आश्विने जलदैर्मुक्तमम्बु स्वातिविशाखयोः ॥ १५ ॥  
तत्र गाङ्गं दिव्यमपि धारं स्यादन्तरिक्षजम् ।  
पार्थिवं पृथिवीजातं तत्कौपं च खनित्रिमम् ॥ १६ ॥  
औद्भिदं तु झरोद्भूतं स्वयं जातमथ त्रिषु ।  
स्यादाप्यमम्मयाद्यूह्यं वीचिर्वीची स्त्रियां पुमान् ॥ १७ ॥  
ऊर्मिर्द्वयोस्तरङ्गो ना भङ्गो भङ्गि स्त्रियामियम् ।  
भङ्गी च लहरी वीचा लहरिश्चोर्म्यपि स्त्रियाम् ॥ १८ ॥  
त्रिष्वर्गलं महत्सु द्वौ कल्लोलोल्लकावुभौ ।  
पुटे भेदो वङ्कचक्रे भ्रमश्च जलनिर्गमः ॥ १९ ॥  
तटं त्रिषु प्रतीरं च तीरं रोधश्च रोधसम् ।  
स्यादथास्त्री परं पारं पारेपारमवारकम् ॥ २० ॥  
पारावारे परार्वाची तीरे पात्रं तदन्तरम् ।  
द्वीपोऽस्त्रियामन्तरीपं यदन्तर्वारिणस्तटम् ॥ २१ ॥  
अम्मुक्तमस्त्री पुलिनं सैकतं सिकतामयम् ।  
मर्यादा तटभूमिः स्त्री वेला स्याद्वृद्धिरम्भसः ॥ २२ ॥  
डिण्डीरोब्धिकफः फेनो वुद्वुदस्थासकौ समौ ।  
निषद्वरोऽस्त्री जम्बालं तस्मिंस्तु कलिलो घने ॥ २३ ॥  
अपि तु स्यात्पत्रयुक्ते पङ्कः कर्वटिकोऽस्त्रियाम् ।  
दमः कर्दमशादौ च कूपकास्तु विदारकः ॥ २४ ॥  
परिवाहः परीवाहो जलोच्छ्वासेऽथ निम्नके ।  
गभीरमतलस्पर्शं गम्भारं चाप्यमी त्रिषु ॥ २५ ॥  
स्थाघमस्थाघं चागाधं मस्तारं त्रिष्वमूनि च ।  
तद्वस्तुन्यप्यथोत्तानमगाधार्थविपर्यये ॥ २६ ॥  
अनच्छं त्वप्रसन्नं स्यात्कच्चरं मलिनं पुनः ।  
किट्टमं पुष्पितं सेव्यं शालूकं किट्टिमं चलम् ॥ २७ ॥  
दोहलं कलुषं चान्धमाविलं तद्विपर्यये ।  
निर्मलं च त्रिषूत्तानात्पुंस्यगाधजले ह्रदः ॥ २८ ॥  
स चाप्यप्रवहार्थः स्याद् भिद्यउद्ध्यो द्रहोऽपि च ।  
वहः सरस्वान्प्रवहः प्रवाहो रोध इत्यपि ॥ २९ ॥  
तरङ्गिणी सागरगा तटिनी चञ्चला धुनी ।  
स्रोतस्विनी द्वीपवती तलोदा ह्रदिनी नदी ॥ ३० ॥  
स्रवन्ती निम्नगा स्रोत्या सिन्धुः सस्नुत्सरस्वती ।  
ऋषिकुल्यापगा माता धेना कूलंकषा शिफा ॥ ३१ ॥  
अपगार्णा निर्झरिणी रोधश्चक्रा च पार्वती ।  
रोधस्वती समुद्रस्त्री ह्रादिनी च वहा धुनिः ॥ ३२ ॥  
हिरण्यवर्णा कर्षूः स्यात्सरिज्जम्बालिनीत्यपि ।  
इरावती रोधवक्रा रुजानाथ त्रिमार्गगा ॥ ३३ ॥  
देवनद्याश्च पर्याया शिवपर्यायशेखरा ।  
स्यात्पदी विष्णुपर्यायात्त्रिस्रोता भीष्मसूस्त्रियाम् ॥ ३४ ॥  
सिद्धनद्याश्च पर्य्याय धर्मद्रव्यपि गान्दिनी ।  
गङ्गा त्रिपथगाऽपि स्यात्सुरालम्बगमा पुनः ॥ ३५ ॥  
हिमाद्रिपर्यायसुता स्वर्गपर्यायवाप्यपि ।  
जह्नोर्भगीरथस्यापि प्रजार्था च कुमारसूः ॥ ३६ ॥  
यमुनायम्यर्कसुता कलिन्दी च यमस्वसा ।  
एवं तापी तु तपनी शनिपर्यायतोऽनुजा ॥ ३७ ॥  
रेवा तु नर्मदा सोमोद्भवा स्यान्मेकलाद्रिजा ।  
स्यात्पूर्वगङ्गापर्याया मुरला च मुरंदला ॥ ३८ ॥  
स्यादर्द्धगङ्गा काबेरी वासिष्ठी गोमती पुनः ।  
गोदा गोदावरी भीमोत्पलाऽपि त्र्यम्बकोद्भवा ॥ ३९ ॥  
गोला ब्रह्माण्डसम्भूता गौतम्यथ च बाहुदा ।  
करतोया सदानीरा सैव स्यात्सैतवाहिनी ॥ ४० ॥  
सैतवाहन्यथ शताद्द्रुर्द्रूरपि शितादमू ।  
द्रिद्री शुतु परा एताः स्त्रियामाथ विपाट् स्त्रियाम् ॥ ४१ ॥  
विपशाथ हिरण्यात्स्याद्बाहुर्वाहश्च शोणकः ।  
काञ्चनाक्षी विशाला च चक्षुः सिन्धुः सरस्वती ॥ ४२ ॥  
वेदाग्रजा ब्रह्मसुता प्लक्षजाता च वाक्प्रदा ।  
चन्द्रभागा चान्द्रभागी चन्द्रिका चान्द्रभागगा ॥ ४३ ॥  
रथेष्ठा च रथस्था च सरयुः सरयूरपि ।  
अमोघातनये ब्रह्मपुत्रो लोहित्यलोहितौ ॥ ४४ ॥  
पयोष्ण्यजा भारती स्याद्विशाला मुकुलाप्यथ ।  
ओघनादा सुवेषा च सुप्रभा मानसी ह्रदा ॥ ४५ ॥  
अच्छोदा च पुनः शिप्रा गण्डकी विमलोदका ।  
देवव्रता तथैवान्या वितस्तेरावती शिवा ॥ ४६ ॥  
विभागा देविका रेभा धनपापा च मद्रिणी ।  
कौशिकीक्षुमती केशा देवमाता कुमुद्वती ॥ ४७ ॥  
देवस्मृतिश्च पार्णाशा पीता चर्मण्वती कषूः ।  
कुन्त्यवन्ती वेणुमती विदर्भा सुरसा कुहूः ॥ ४८ ॥  
पलाशिनी नन्दना च धूमा मन्दाकिनी दया ।  
चित्रोपला चित्रवर्णा सिन्धु रेखारिका तथा ॥ ४९ ॥  
दशार्णा पिप्पली श्येनी मञ्जुलावा पिशाचिका ।  
कुलामती शुक्तिमती सिनीवाली तथाऽपरा ॥ ५० ॥  
वीणा वैतरणी भीमा निर्विन्ध्या तृपिका सिता ।  
कृष्णवेणा कृष्णगङ्गा कृष्णा कृष्णसमुद्भवा ॥ ५१ ॥  
भयंकरा कृष्णवर्णाथापरा निषधावती ।  
तुङ्गभद्रा भीमरथी घट्टगा सा मलापहा ॥ ५२ ॥  
कृतमाला ताम्रपर्णी पुष्यभद्रोत्पलावती ।  
क्षमा जम्बूर्वेत्रवती सुभद्रा मन्दवाहिनी ॥ ५३ ॥  
इत्याद्याः स्युः पुनर्नद्यो घर्घराद्याः परे नदाः ।  
सारिणिः कृत्रिमा कुल्या सरित्स्यादथ च त्रिषु ॥ ५४ ॥  
प्रणाली जलपर्यायपदवी सिन्धुसंगमे ।  
संभेदोऽथ स्त्रियां भूम्नि सिकता अपि वालुकाः ॥ ५५ ॥  
पृषन्ति विन्दु पृषतः पुमांसो विप्रुषः स्त्रियाम् ।  
तीर्थोऽस्त्रियां पुंसि घट्टः स्नानपानावतारके ॥ ५६ ॥  
पुंसि पानीयवृद्धिः स्यात्प्लवः पूरोऽपि चाप्यथ ।  
देविकासरयूद्भूते त्रिषु दाबिकसारवौ ॥ ५७ ॥  
नावा तार्यं तु नाव्यं स्यान्नौतार्ये वस्तुनि त्रिषु ।  
स्त्रियां पुंसि तरण्डा तु तरणी तरणिस्तरिः ॥ ५८ ॥  
द्वयोर्वारिरथः पुंसि तरान्धुस्तरणस्तरी ।  
पोतो नौर्वार्वटः क्लीबे वहिनं वहनं पुनः ॥ ५९ ॥  
तरीः प्लवो भिलो नौका न स्त्रियामुडुपोलुपौ ।  
आकर्षोऽपि च कर्षुः स्यात्पुनः क्लीबे सुखायनम् ॥ ६० ॥  
तुलाधटः पत्रवालो द्वयोः पादालकोऽपि च ।  
पोलिन्दस्त्वन्तरादण्डो मङ्गोऽस्त्री मङ्गिनी स्त्रियाम् ॥ ६१ ॥  
नौकादण्डः क्षेपणी स्त्री क्षेपणिः क्षिपणिः स्त्रियाम् ।  
क्षिपण्यपि तथैवस्यादरित्रे केनिपातनम् ॥ ६२ ॥  
कोटिपात्रं स्त्र्यभ्रिरभ्री काष्ठकुद्दालकः पुमान् ।  
सेचनं सेकपात्रं स्याद् गुणवृक्षस्तु कूपकः ॥ ६३ ॥  
गुणः पुंसि स्त्रियां रज्जुर्वरत्रा रश्मिरित्यपि ।  
वातप्रतिच्छदो वाताधारो वातमहापटः ॥ ६४ ॥  
सांयात्रिकः पोतवाणिग्यानपात्रं वहित्रकम् ।  
वोहित्थं वहनं पोतः पोतवाहो नियामकः ॥ ६५ ॥  
निर्यामकः क्षेपकस्तु कर्णधारोऽपि नाविकः ।  
पोतधारः पोतधरो यानादौ नौः समुद्रिया ॥ ६६ ॥  
सामुद्रिको मनुष्यः स्यात्सामुद्रं तद्भवे त्रिषु ।  
आतरस्तरपण्यं स्यादातारस्तरणं तरः ॥ ६७ ॥  
संतारः संतरस्तारोऽप्यथ दुस्तारदुस्तरौ ।  
काष्ठाम्बुवाहिनी द्रोणी द्रोणिर्द्रुणिरपि द्रुणी ॥ ६८ ॥  
क्लीबेऽर्द्धनावं नौकार्द्धेऽतीतनौकेऽतिनु त्रिषु ।  
मत्स्यपर्यायजीव्यर्थः कैवर्त्तो दाशधीवरौ ॥ ६९ ॥  
दासेरकोऽथ जालं स्यादानायः पुंसि कोटिका ।  
शणसूत्रं पवित्रं स्यात् क्लीबे मत्स्यादिबन्धनम् ॥ ७० ॥  
कुपिनी च स्त्रियां क्लीबे वडिशं मत्स्यवेधनम् ।  
वडिशावलिशे द्वे स्त्री वलिशं विलिशं पुनः ॥ ७१ ॥  
मत्स्याधानी कुवेणी स्यात्कुवेणिः कुविणाऽपि च ।  
एषां तु पञ्जराखेटे पलावश्च प्लवोऽपि च ॥ ७२ ॥  
पृथुरोमा झषो मीन आत्माश्यनिमिषोऽण्डजः ।  
कण्टकी शम्बरो मूको वल्कवान् शकली द्वयोः ॥ ७३ ॥  
विसारो मत्सो मत्स्योऽपि वैसारिणजलेशयौ ।  
मछः शल्क्यथ तद्भेदा एककण्टकमञ्जरी ॥ ७४ ॥  
सहस्रदंष्ट्रः पाठीनोऽप्यवदालाक इत्यपि ।  
महामत्स्यो रूप्यवर्णो दीर्घः स्यादथ लोहितः ॥ ७५ ॥  
कृष्णशल्की श्वेतकुक्षिस्तालाङ्गो मत्स्यराडपि ।  
वृत्तवज्रोऽप्यथ पुनर्गर्गरः पीतवर्णकः ॥ ७६ ॥  
पिच्छलाङ्गः पृष्ठरेखाबहलः स च शल्ककः ।  
अथ भीरुः पृष्ठगलपुच्छेषु द्विद्विपक्षकः ॥ ७७ ॥  
अशल्को वृत्ततुण्डोऽथ पालको वृत्तवक्त्रकः ।  
नातिस्थूलो विशल्काङ्गः श्मश्रुलो दन्तवानपि ॥ ७८ ॥  
सन्ध्ययोरात्रिशेषे च प्रचारी चाश्ववर्वरः ।  
कुक्षौ पृष्ठे च कण्टालोऽप्यथान्यश्छगलः पुनः ॥ ७९ ॥  
गले द्विकण्टकः श्वेतः पृष्ठेकण्टः सुविग्रहः ।  
समानदीर्घवृत्तः स्यान्निःशल्कोऽप्यथ रोहितः ॥ ८० ॥  
रक्तमत्स्यो लोहितः स्याद्रोहिः सालो गडो गलः ।  
छालोऽथ नडजे मत्स्ये चिलिचीमश्चिलीचिमः ॥ ८१ ॥  
खलेहः खलिशश्चापि नलमीनः खलेशयः ।  
क्षीरजालोऽतिरक्ताङ्गो नातिदीर्घो न चाल्पकः ॥ ८२ ॥  
नातिस्थूलः स गोमेदोऽप्यथ स्यान्महिषः पुनः ।  
स्थूलाङ्गो महिषाकारः स्थूलशल्कः स तालुनि ॥ ८३ ॥  
वितस्तिमात्रः स्वल्पाङ्गः स्थूलशल्कस्तथापरः ।  
कर्णवेशोऽतिकृष्णाङ्गो वृत्ताल्पस्थूलचर्म्यपि ॥ ८४ ॥  
चन्द्रिका सर्पतुल्याथ तिमिर्योजनविस्तरः ।  
तिमिंगिलो महामीनस्तिमिंगिलगिलस्तु सः ॥ ८५ ॥  
तद्गिलश्चाथ कुलिशः कण्टकाष्ठील इत्यपि ।  
वज्राभश्चाथ राजीवः कृशो दीर्घाकृतिश्च सः ॥ ८६ ॥  
सस्याजीवस्तु रेखाङ्कः पाटलः पाटलानिभः ।  
निरुलो जलपीने स्यात्सुरुलो लोष्ठिताङ्गके ॥ ८७ ॥  
स्यान्नन्दी वारला सैव समुद्राद्भङ्गिकाऽप्यथ ।  
सकण्टकश्चन्द्रिकः स्यात्पार्श्वे वर्त्तुल इत्यथ ॥ ८८ ॥  
फलकी स्याच्चित्रफलो वागुसो वागुजारतः ।  
कुवरी कङ्कपृष्ठी स्याद्वाजग्रीवो मदार्मदः ॥ ८९ ॥  
स्याद्द्वयोः शकरी प्रोष्ठी श्वेतकालो जलव्यधे ।  
कङ्कत्रोटोऽथ भल्लीशा गाङ्गेयः शवराधिपः ॥ ९० ॥  
जलतालोऽपि च ज्ञेयः परिकर्पूर इत्यथ ।  
जलेचरः खशेरोथ जलचञ्चल इत्यपि ॥ ९१ ॥  
स चलत्पूर्णिमा चाथ गङ्गाटेयो जलानिलः ।  
जलवृश्चिक इञ्चाकाऽप्यथ स्याल्लघुगर्गरः ॥ ९२ ॥  
त्रिकण्टकोऽथ शालः स्याद् गन्धाहिः कूचिका द्वयोः ।  
स स्याच्छकुलगण्डोऽथ ब्राह्मी चम्पकपादुकः ॥ ९३ ॥  
पुंस्त्रियोर्मद्गुरः शृङ्गी दुर्नामा दीर्घकोश्यपि ।  
उलूप्युलूपी चुलुकी चुलुम्पी चुलपीत्यपि ॥ ९४ ॥  
स तु राजीवसंज्ञः स्याद्यस्त्रिरेखासमन्वितः ।  
शिलीन्ध्रः कचघो रामो दण्डारिः पाकमत्स्यकः ॥ ९५ ॥  
संकोचिका पक्षिमत्स्यो विषपुच्छोऽप्यमीनरः ।  
जात्या मत्स्या द्विधा ज्ञेयाश्चर्मजाः शल्कजा इति ॥ ९६ ॥  
प्रत्येकं ते द्विधा प्रोक्ताः स्थूलसूक्ष्मप्रभेदतः ।  
द्रुमचर्मपिनद्धाङ्गाश्चर्मजाः शल्कवर्जिताः ॥ ९७ ॥  
शल्कशुक्तिपिनद्धा ये शल्कजास्ते प्रकीर्त्तिताः ।  
केचित्समुद्रसंभूताः केचिन्नद्युद्भवा इति ॥ ९८ ॥  
सारश्च शृङ्गसारश्च वञ्चिलो वालकस्तथा ।  
कण्टकारः संकुचकश्चर्मजाः सागरोद्भवाः ॥ ९९ ॥  
कावाकः खिरिडिश्चैव पाठीनः सिंहतुण्डकः ।  
एते मत्स्या महाकायाश्चर्मजा निम्नगोद्भवाः ॥ १०० ॥  
पाटलः पिच्छकस्त्वेकस्तथान्यो दन्तपाटलः ।  
मध्यकायाविमौ मत्स्यौ नदीजौ चर्मसम्भवौ ॥ १०१ ॥  
घाघेरो गोजलश्चैव निद्रुवश्च तथाऽपरः ।  
मत्स्यः कटरथश्चेति स्वल्पकाया नदीभवाः ॥ १०२ ॥  
पडिमानो महाकायः शल्कजः सागरोद्भवः ।  
पल्लाकस्तोमकश्चेति स्वल्पकायौ समुद्रजौ ॥ १०३ ॥  
महाशीलः कल्हवश्च ताडको बडिशस्तथा ।  
परगिश्च महाकायाः शल्कजाः सरिदुद्भवाः ॥ १०४ ॥  
रोहितः स्वर्णमीनश्च तथा खण्डलियोपरः ।  
मध्यकायाः सशल्कास्ते बलवन्तो नदीचराः ॥ १०५ ॥  
मरलिस्तुम्बरोर्वौचशलकजा मध्यविग्रहाः ।  
कोलत्थश्च महानद्याः संगतस्य महीभृतः ॥ १०६ ॥  
षट्सप्तयोजनं यावन्नदीमायान्ति सागरात् ।  
नद्यां कर्दमहीनायां सशिलायां भवन्ति ते ॥ १०७ ॥  
कोवाकाद्या महाकायाः सशल्का मत्स्यजातयः ।  
शिलसंकटके स्थाने गम्भीरे करकादयः ॥ १०८ ॥  
वालुका बहुले तोये गम्भीरे रोहितादयः ।  
सपङ्के च सुविस्तीर्णे प्रवाहरहिते ह्रदे ॥ १०९ ॥  
पाठीनप्रमुखा मत्स्या निवसन्ति सकच्छपाः ।  
पाषाणप्रान्तविवरे नाभिदघ्नोदके तथा ॥ ११० ॥  
घाघरस्तुवरो वामी निवसन्ति निजेच्छया ।  
नागस्तन्तु स बध्नाति प्राणिनं जलमध्यगम् ॥ १११ ॥  
मत्स्याः स्त्रीजातयः सर्वे गर्जद्गर्भा हि ते स्मृताः ।  
सर्वेषामुदरेऽण्डानां संघातो दृश्यते यतः ॥ ११२ ॥  
शिशुकस्तु वसाढ्यः स्याज्जलात्सूकरमर्कटौ ।  
शिशुमारोऽप्यथ पुनर्जलौका तु जलोरगी ॥ ११३ ॥  
जलोका जालिका वेणी जलालोका जलाटनी ।  
जलौकसः स्त्रियां भूम्नि सैवोक्ता जलजन्तुका ॥ ११४ ॥  
जलायुका जलूकाथ शल्कं वल्कं च वल्कलम् ।  
मत्स्यस्य शकलेमी स्युरित्यपादा जलेचराः ॥ ११५ ॥  
शिशुमारो महाङ्गः स्यात्स्वल्पाङ्गचुलकी च सा ।  
नक्रस्त्वम्बुकिराटः स्यात्स च वाडवहारकः ॥ ११६ ॥  
अम्बुनः कण्टकभटौ वज्राकारशरीर्यपि ।  
एतस्य भेदे कुम्भीरो मकरस्तु झषाशना ॥ ११७ ॥  
ह्रदग्रहोऽसिदंष्ट्रः स्यान्मरोलिर्जलरूपकः ।  
जलात्प्लवाखुनकुलविडालशुनका अपि ॥ ११८ ॥  
कच्छपः कमठः कूर्मः क्रोडाङ्घ्रिः पञ्चगुप्तकः ।  
मण्डूको दर्दुरो भेको वर्षाभूर्दर्दुरः प्लवः ॥ ११९ ॥  
वर्षानन्दो गाढवर्चा शालूरः कोक इत्यपि ।  
प्लवंगमश्च शालूरः सालुश्चापि प्रवंगमः ॥ १२० ॥  
व्यङ्गः प्लवः शिली भेकी वर्षाभ्वी च डुलिर्डुली ।  
हरिनेत्रः कुलीरः स्यात् कलीरः कर्ककर्कटौ ॥ १२१ ॥  
बहिःकुटीचरस्तिर्यग्यानः स्यादथ घुर्घुरी ।  
मृत्किरा वारिपर्यायकृमिः स्त्री जलमक्षिका ॥ १२२ ॥  
इत्येते पादिनोऽथ स्युः कोशिनः शुक्तिका स्त्रियाम् ।  
मुक्तार्थान्मातृपर्याया महाशुक्तिश्च मौक्तिकात् ॥ १२३ ॥  
शुक्त्यर्थाऽपि च मुक्तायाः स्फोटोऽथ कृमिसूरपि ।  
क्षुद्रशुक्तिश्च पुटिका जलार्थाच्छुक्तिरित्यपि ॥ १२४ ॥  
शम्बुकोऽपि च शम्बूकः शाम्बूकः शम्बुको दरः ।  
शङ्गोऽर्णवभवः कम्बुरस्त्रियां पावनध्वनिः ॥ १२५ ॥  
अन्तर्वक्त्रो महानादस्त्रिरेखोऽपि च सुस्वरः ।  
हरिप्रियोऽपि धवलोऽप्यथ स्यात्क्षुल्लकोऽपरः ॥ १२६ ॥  
क्षुद्रशङ्खः शङ्खनकः शम्बूकोऽन्यो जलोद्भवः ।  
कृमिशङ्खश्च जलजन्तुः कृमिजलोद्भवः ॥ १२७ ॥  
महाकपर्दो भल्लूकः कपर्दोऽस्त्री वराटकः ।  
चराचरचरो वर्यो बालक्रीडनकश्च सः ॥ १२८ ॥  
हिरण्यः श्वेत इति च बहवोऽन्ये चलेचराः ।  
पुंस्योवान्धुः प्रही कूप उदपानं तु पुंसि वा ॥ १२९ ॥  
कारोत्तरश्च वीनाही प्रहिः स्यादन्धकूपके ।  
कर्करान्धुर्जलाष्ठावी कूपिका तु जलाम्बिका ॥ १३० ॥  
उद्घाटको घटीयन्त्रं स्यादावर्त्तोऽरघट्टकः ।  
अस्त्री निपानमाहाव उपकूपजलाशये ॥ १३१ ॥  
नेमिर्नेमी त्रिका तन्त्री वीनाहोऽस्त्र्यास्यबन्धने ।  
नान्दीपुटो नान्दीमुखो गर्त्तः खातोऽपि केवटः ॥ १३२ ॥  
अवघट्टावटौ तुल्यावथ पुष्करिणीत्यपि ।  
दीर्घी स्त्री यष्टिका वापी वापिश्चापि स्त्रियामुभे ॥ १३३ ॥  
मीनगोध्यपि वेशन्तः स्वल्पे सरसि पल्वलः ।  
अस्त्र्याखातं देवखातमखातं पुंनपुंसकम् ॥ १३४ ॥  
स्यादस्त्रियां तलं तल्लं तटाकोऽस्त्री तडागवत् ।  
पद्माकरः पुमान् क्लीबे सरसं च सरः पुनः ॥ १३५ ॥  
कासारस्तत्र महति सरसि स्यात् स्त्रियामियम् ।  
खेयं परिखाधारः खानिका जलधारणम् ॥ १३६ ॥  
स्यादालवालमावालमावापोऽस्त्री द्विजप्रिया ।  
केदारः स्यात् कर्दमिलः स चोक्तः पांशुमर्दनः ॥ १३७ ॥  
कुशेशयं गन्धसोमं कुड्मलं पुष्करं नलम् ।  
महोत्पलं तामरसं राजीवं श्रीकरं पुनः ॥ १३८ ॥  
स्यात्सरःसरसीपङ्कपर्यायेभ्यो रुहार्थकम् ।  
एभ्यो जन्मार्थकं चापि जलार्थादपि जार्थकम् ॥ १३९ ॥  
विसपर्यायपुष्पार्थं कृष्णपर्यायकन्दकम् ।  
लक्ष्मीपर्यायसद्मार्थं कन्दोट्टं दिनहासि तत् ॥ १४० ॥  
शतात्सहस्रात्पत्रार्थं कमलं कुमुदं तु तत् ।  
कुमुच्च शारदं पुण्डरीकं कैर्वमित्यपि ॥ १४१ ॥  
रक्ते तु स्यात् कुवलयं कुवेलं कुवलं कुवम् ।  
स्यादुत्पलं कोकनदमरविन्दमथापरम् ॥ १४२ ॥  
इन्दीवरं तु नीलाब्जमिन्दिरावरमित्यपि ।  
कावारमीषत् श्वेतं तु नलिनं स्यादथ स्त्रियाम् ॥ १४३ ॥  
स्यात्पद्मं किंचिदारक्तमीषन्नीलं तथोत्पलम् ।  
एषां तु वल्ली नलिनी विसिनी पुटकिन्यपि ॥ १४४ ॥  
नालीकिनी नलिनिनी कमलिन्यपि पद्मिनी ।  
एषां बीजं तु गालोड्यं पद्मार्थादक्ष इत्यपि ॥ १४५ ॥  
स्त्रियां क्रौञ्चादनी क्रौञ्चा श्यामा पद्मार्थकर्कटी ।  
नालोऽस्त्रियां स्त्रियां क्लीबे मृणालं तु मृणालिका ॥ १४६ ॥  
षण् बिसं बिसनन्तुर्ना पद्मिन्यर्थाद्रुहं च तत् ।  
शालूकमेषां कन्दः स्यात् पद्ममूलं कटः पुमान् ॥ १४७ ॥  
जलालूकं सूरणो ना करहाटः शिफा स्त्रियाम् ।  
अनुष्णमुत्पलं क्लीबे नलपर्यायनामकम् ॥ १४८ ॥  
रात्रिपर्यायपुष्पार्थं शीतलार्थाज्जलार्थकम् ।  
हिमपर्यायपुष्पार्थमथ स्यात् कुम्भिका पुनः ॥ १४९ ॥  
पृश्निका पर्णिका वारिपर्यायेभ्यः परा स्त्रियाम् ।  
मूलिका पर्णिका चाथास्त्रियां शैवालशेवले ॥ १५० ॥  
शेवालश्चापि शेपालः शीपालः शैवलोऽस्त्रियाम् ।  
शैवलं शीवलं तुल्यं वारिचामरमित्यपि ॥ १५१ ॥  
नाली नाला नालमपि नालः केसरकेसरौ ।  
पुंसि क्लीबेऽथ नालीकं नालिकं नलिनं नलम् ॥ १५२ ॥  
विसंडकं तु लविलं शृङ्गाटो वारिकुब्जकः ।  
अस्त्रियां शण्डषण्डौ द्वावब्जादीनां कदम्बके ॥ १५३ ॥  
शिफा स्त्रियां कन्दमस्त्री शिफाकन्दोऽपि वा स्त्रियाम् ।  
विसं त्रिषु मृणालो ना कोरकः पुन्नपुंसकम् ॥ १५४ ॥  
संवर्त्तिका तु संवर्त्तिः संवर्ती नवपत्र्यपि ।  
तत्कर्णिकामध्यगतबीजकोशो वराटकः ॥ १५५ ॥  
कल्पद्रौ केशवकृते फलिते नामसत्फलैः ।  
त्रयोदशः प्रकाण्डोऽयमब्ध्याद्यः सिद्धिमागतः ॥ १५६ ॥  
इति पूरणप्रमुखकाण्डपूरणम्  
पातालादिप्रकाण्डः  
अधोभुवनपातालवलिसद्मार्थकानि तु ।  
वडवामुखपर्यायं रसापर्यायतस्तलम् ॥ १ ॥  
नागपर्यायलोका स्यादधोऽव्ययमित्यपि ।  
रोकं विरोकं छिद्रं च रन्ध्रं श्वभ्रं च पुंसि वा ॥ २ ॥  
स्वभ्रं दरं च वा पुंसि सुषी सुषिरुभे स्त्रियौ ।  
अतलं वितलं चैव सुतलं च तलातलम् ॥ ३ ॥  
महारसाभ्यां च तलं पातालं स्युरमूनि षण् ।  
तत्र स्युस्त्रिषु सत्त्वेऽमी स्यात्क्लीबे तमसं तमः ॥ ४ ॥  
अन्धकारोऽस्त्रियां ध्वान्तं तमिस्रं तिमिरं पुनः ।  
निशापर्यायचर्मार्थं भूच्छायं च रजोबलम् ॥ ५ ॥  
दिक्कण्टको वियद्भूतिः खत्वग्वृत्रोप्यदर्शनः ।  
निशापर्यायरागार्थो दिनपर्यायकेसरः ॥ ६ ॥  
खपर्यायपरागार्थो वियद्भूतिर्दिगम्बरः ।  
क्लीबे दिनार्थाद्दण्डार्थं नीलपङ्कार्थमित्यपि ॥ ७ ॥  
अन्धं तमोऽन्धतमसमन्धातमसमित्यपि ।  
क्षीणं तमोवतमसं विष्वक् संतमसं च तत् ॥ ८ ॥  
भुवि श्वभ्रे द्वयोर्गर्त्ताऽवटिः स्यादवटोऽवटुः ।  
कालेया दनुजा दैत्या ये चाप्यन्ये सुरद्विषः ॥ ९ ॥  
सर्पा नागाश्च ते सर्वे सर्वपातालवासिनः ।  
सुरपर्यायनज्पूर्वा दित्यपत्यार्थवाचकाः ॥ १० ॥  
ते पूर्वदेवपर्याया इन्द्रपर्ययवैरिणः ।  
कश्यपापत्यपर्यायाः पातालार्थाद्गृहार्थकाः ॥ ११ ॥  
यज्ञपर्यायशत्र्वर्थाः क्षण् दृष्टिमुषोऽपि च ।  
तुल्या एतैश्च कालेया दानवा वेदविद्विषः ॥ १२ ॥  
अव्रतास्तामसतपःशीलधर्मार्थवैरिणः ।  
आदिदैत्यो हिरण्याक्षो ज्येष्ठः कश्यपसूनुषु ॥ १३ ॥  
दैत्यार्थादिन्द्रपर्यायः पूर्वदेवार्थ इत्यपि ।  
हिरण्यकशिपुर्दैत्यो हिरण्याक्षानुजार्थकः ॥ १४ ॥  
कयाधूरस्य पत्नी स्यात्प्रह्लादाद्याः सुताश्च ते ।  
कायाधवश्च प्रह्लादो ह्रादः संह्रादसंज्ञकः ॥ १५ ॥  
अनुह्लादश्च ते ह्लादास्तत्पुत्रैरिदमावृतम् ।  
विरोचनस्तु प्राह्लादिर्बलिर्वैरोचनोऽपि च ॥ १६ ॥  
वैरोचनिश्च दीर्घायुर्दाता बाणस्तु तत्सुतः ।  
शैवोऽथ वृषपर्वा तु वृषपर्वोऽथ शम्बरः ॥ १७ ॥  
संवरोऽप्यथ मायावी स्यान्मयः कालनेमिनि ।  
कालनेमिरितीत्याद्या दैत्यकालेयदानवाः ॥ १८ ॥  
रक्तबीजप्रभृतयो वैप्रचित्ता अथापरे ।  
निवातकवचाद्याः स्युः कालेया असुराश्च ते ॥ १९ ॥  
एकयोक्त्या पुनर्दैत्या महिषाद्यास्तथैव च ।  
अनन्ताः सर्व एवैते सर्वे देवविरोधिनः ॥ २० ॥  
कल्पद्रौ केशवकृते फलिते नामलुंवकैः ।  
सिद्धिं गतः प्रकाण्डोऽयं पातालाह्वश्चतुर्दशः ॥ २१ ॥  
सर्पादिप्रकाण्डः  
सर्पो दर्वीकरश्चक्री कुण्डल्याशीविषश्च सः ।  
वायुपर्यायभक्षार्थो लेलिहानो विषायुधः ॥ १ ॥  
चक्षुःपर्यायकर्णार्थो विलार्थाच्छयनार्थकः ।  
अपि व्याह्लो दर्विकरो दर्वीधृद्दर्विभृत्फटी ॥ २ ॥  
फणाधरः फणधरः फणावान्फणवानपि ।  
बिलवासी बिलेवासी गूढपादो बिलेक्षयः ॥ ३ ॥  
चक्री बिलशयश्चापि कुण्डली व्यालभोगिनौ ।  
पृदाकुः कञ्चुकी व्याडः कुम्भीनससरीसृपौ ॥ ४ ॥  
काकोदरो दन्दशूको विषार्थाद्ध्रो धरोऽपि च ।  
भुजं भुजो रोरंजिह्मपत्रेभ्यो गो गमः फणी ॥ ५ ॥  
द्वे दीर्घाद्रसनार्थः स्याल्लेलिहानश्च पुष्करः ।  
गूढपाद्दीर्घपृष्ठोऽहिर्द्वयोर्हीरश्च कद्रुजः ॥ ६ ॥  
शेषस्तु नागपर्यायराजार्थोऽनन्त इत्यपि ।  
विष्णुपर्यायशय्यार्थः सहस्रफणभूधरौ ॥ ७ ॥  
सितपङ्कजचिह्नः स्यादालुको गौर इत्यपि ।  
ज्येष्ठः कद्रुतनूजानां सर्पराजस्तु वासुकिः ॥ ८ ॥  
श्वेतो नीलसरोजाङ्को लोहिताङ्गस्तु तक्षकः ।  
स्वस्तिकाङ्कशिराश्चाथ महापद्मोऽतिशुक्लकैः ॥ ९ ॥  
दशभिर्बिन्दुभिर्युक्तशिराः पीतसितां गले ।  
दधच्छङ्खेन्दुसदृशा ज्वालाधूमसमश्च सः ॥ १० ॥  
कालीयः कालियस्तुल्यौ कृष्णपादार्थचिह्निते ।  
अर्द्धेन्दुमौलिः कुलिकोऽथापरे कम्बलः पुनः ॥ ११ ॥  
बलाहकश्चाश्वतर इत्याद्यास्तत्कुलाधिपाः ।  
तत्तल्लक्षणसंयुक्तास्तत्तत्कुलसमुद्भवाः ॥ १२ ॥  
राजसर्पो भुजङ्गार्थो भोगी स्यादथ वाहसः ।  
चक्री मण्डल्यजगरः पारीन्द्रोऽजगिलः शयुः ॥ १३ ॥  
स्त्रियां दृन्भूर्मार्गभित्स्याद्वलूतोथ तिलिंसकः ।  
गोनासो गोनसोऽपि स्याद् घोणसोऽथालगर्दकः ॥ १४ ॥  
जलपर्यायसर्पार्थः समो राजिलडुंडुभौ ।  
मातुलानो मातुलाहिर्द्विमुखः पुंस्यहीरणिः ॥ १५ ॥  
अहीरणी चाथ पुनर्भाण्डपुष्टस्तु कोकिलः ।  
कन्दलान्तोऽथाश्वलाला स्त्रियां स ब्रह्मजिह्मगः ॥ १६ ॥  
निर्मोकरहिते तत्र निर्मुक्तो मुक्तकञ्चुकः ।  
कुक्कुटादिः कुक्कुटाभो वर्णेन च रवेण च ॥ १७ ॥  
नागाः सर्वे काद्रवेयाः सपादा अपदाश्च ते ।  
सकर्णाः कर्णरहिता मुखबालधराः परे ॥ १८ ॥  
इत्यादयो बहुविधा व्यालाः पातालभूचराः ।  
सर्पी तु सर्पिणी चाथ स्यादाहेयं त्रिषूत च ॥ १९ ॥  
विषास्थ्यादि स्यादथ च फटायां तु फणा द्वयोः ।  
स्फुटा स्फटा दर्विदर्व्यौ भोगस्रिष्वथ वर्ष्मणि ॥ २० ॥  
भोगस्त्रिष्वहिकोशस्तु निर्मोकः कञ्चुकोऽस्त्रियाम् ।  
गरोऽस्त्री गरलः क्ष्वेडो गरलं विषमस्त्रियाम् ॥ २१ ॥  
अस्त्रियां विषभेदे तु हालाहलहलाहले ।  
हलाहलं हालहालं शौक्लिकेयं च न स्त्रियाम् ॥ २२ ॥  
सौक्तिकेयोऽथ सौराष्ट्रिकः स्यात्सारोष्ट्रिकोऽपि च ।  
वत्सनाभश्च काकोलः कालकूटः प्रदीपनः ॥ २३ ॥  
ब्रह्मपुत्रो दारकश्च पुंसि क्लीबे मता अमी ।  
अहिच्छत्रो मेषशृङ्गः कुलिको मधुसिक्थकः ॥ २४ ॥  
इन्द्रो लाङ्गुलिको विष्णुलिङ्गपिङ्गलगोतमाः ।  
मुस्तको दालवाद्याः स्युरथान्ये जङ्गमाः पुनः ॥ २५ ॥  
स्युर्द्दग्दंष्ट्राविषानागाः पुच्छलोममहाविषाः ।  
वृश्चिकाद्याः पुनर्लोमविषा व्याघ्रादयः पुनः ॥ २६ ॥  
लालाविषाश्च लूताद्या त्रापा नखविषा पुनः ।  
कालान्तराधिकविषा मूषकाद्यास्ततः परे ॥ २७ ॥  
दूषीविषं कृत्रिमं स्यादवार्यमौषधं विना ।  
आशीराशिस्तालुदंष्ट्रा जिह्वयोरन्तरालगा ॥ २८ ॥  
कथाप्रसङ्गस्तु विषाद्वैद्यो गारुडिकश्च सः ।  
जाङ्गल्यथाहि तुण्डस्तु व्यालग्राह्याहितुण्डिकः ॥ २९ ॥  
पुरी भोगवती चैषां भोगिन्यो नागकन्यकाः ।  
कल्पद्रौ केशवकृते फलिते नामसत्फलैः ॥ ३० ॥  
सर्पादिमः पञ्चदशः प्रकाण्डः सिद्धिमागतः ।  
नारकादिप्रकाण्डः  
नारको नरकोऽपि स्यान्निरयो दुर्गतिः स्त्रियाम् ।  
तद्भेदा स्तपनावीचिमहारौरवरौरवाः ॥ १ ॥  
स्त्रियामवाची तद्भेदेऽप्यथ संहार इत्ययम् ।  
संघातः कालसूत्रं च तत्र सत्त्वास्तुनारकाः ॥ २ ॥  
अराप्यैन्द्री कालकर्णं स्यादलक्ष्मीश्च निरृतिः ।  
अकं दुःखमघं क-ं कृच्छ्रं बाधनमित्यपि ॥ ३ ॥  
स्यात्पीडनं विडहनं पीडा पीडिश्च पीड्यपि ।  
अतिरार्त्तिर्व्यथा पीडा बाधौ पुंसि स्त्रियामुभौ ॥ ४ ॥  
विष्टिराजूः कारणा तु यातना तीव्रवेदना ।  
याचनाथामनस्यं स्यादामानस्य प्रसूतिजम् ॥ ५ ॥  
भीलमाभीलमपि चामीषां वस्तुनि च त्रिषु ।  
महापापकृतः प्रेताः परेता अतिवाहिकाः ॥ ६ ॥  
द्रुर्भोगभोगिनः क्लिष्टा भोगपर्याप्तजीविनः ।  
कल्पद्रौ केशवकृते फलिते नामसफलैः ॥ ७ ॥  
नारकाद्यः प्रकाण्डोऽयं षोडशः सिद्धिमागतः ।  
जिनप्रकाण्डः  
जिनोऽकनिष्ठगो बुद्धः सर्वदर्शी महाबलः ।  
सम्बुद्धः करुणाकूर्चो मारजिल्लोकजिच्च सः ॥ १ ॥  
दशार्हः श्रीघनस्तापी बहुक्षमगुणाकरौ ।  
त्रिमूर्तिर्दशभूमीशः खशयो वृद्धवाद्यपि ॥ २ ॥  
महामुखो विश्वबोधो महाबोधिरहंमुनिः ।  
द्वादशाक्षो वीतरागः श्वेतकेतुर्महामुनिः ॥ ३ ॥  
धर्मचक्रो धर्मराजः सर्वज्ञः सुगतः स्ववित् ।  
वागाशनिः कृशधनः पञ्चज्ञानस्तथागतः ॥ ४ ॥  
समन्तभद्रो भगवान् धर्मकालः सुभाषितः ।  
षडभिज्ञो दशबलो व्योमाभस्तीर्थकृन्मुनिः ॥ ५ ॥  
सर्वार्थसिद्धः संगुप्तो गौतमः कलिशासनः ।  
शौद्धोदनिः शाक्यमुनिः सिद्धः शास्ता विनायकः ॥ ६ ॥  
अर्कबन्धुर्धर्मधातुर्जितारिः केवली वितः ।  
महाश्रमणश्च पुनर्मुनीन्द्रोऽर्हन्समोऽपि च ॥ ७ ॥  
मायादेवीसुतश्चक्री धरेयोपि च बाहुलः ।  
क्षीणाष्टकर्मा देवाधिदेवः श्रोमो जिनेश्वरः ॥ ८ ॥  
तीर्थंकरस्तीर्थकरस्तापी पारगतश्च सः ।  
परमेष्ठा वीतरागः स्वयंभूः पुरुषोत्तमः ॥ ९ ॥  
कल्पद्रौ केशवकृते फलिते नामसत्फलैः ।  
जिनप्रकाण्डः संपूर्णो जातः सप्तदशः शुभः ॥ १० ॥  
कल्पद्रौ केशवकृते फलिते नामसत्फलैः ।  
प्रकाण्डैः सप्तदशभिर्भूमिस्कन्ध उपस्थितः ॥ ११ ॥  
भुवःस्कन्धः  
साधारणप्रकाण्डः  
सुपर्वाणो देवयवः शान्ता वृन्दारकाः सुराः ।  
स्वप्नमृत्युजराव्याधिपर्यायपरिवर्जिताः ॥ १ ॥  
सुबलाः पूजिता देवास्त्रिदशाश्च चिरायुषः ।  
बर्हिःपर्यायवदनपर्याया ऋभवश्च ते ॥ २ ॥  
स्वाहायज्ञसुधानां च पर्यायेभ्योऽशनार्थकाः ।  
मृत्युपर्यायनञ्पूर्वा दिविद्युनभसः सदाः ॥ ३ ॥  
लेखा निलिम्पा गीर्वाणाः स्वर्गिणो मरुतो दितेः ।  
अपत्यप्रत्ययार्थाः स्युस्तस्याः पुत्रार्थवाचकाः ॥ ४ ॥  
दैत्यदानवकालेयवैरिपर्यायवाचकाः ।  
त्रिदिवार्थात्स्युरीशाना वयुनाः कामरूपिणः ॥ ५ ॥  
वा पुंसि दैवतान्येवं दृग्विषा देवता स्त्रियाम् ।  
अपि ते स्युः सुमनस आजानाः कर्मजाश्च ते ॥ ६ ॥  
ऋनामा त्वदितिर्देवपर्यायजननीत्यपि ।  
आदित्या विश्ववसवस्तुषितानिलभास्वरः ॥ ७ ॥  
महाराजिकसाध्याश्च रुद्रा एषां गणाः क्रमात् ।  
धाता मित्रोर्यमा पूषा शक्रोंशो वरुणो भगः ॥ ८ ॥  
त्वष्टा विवस्वान्सविता द्वादशो विष्णुरित्यथ ।  
क्रतुर्दक्षो वसुः कालकामौ च धृतिमानपि ॥ ९ ॥  
मनुजो रोचमानश्च स्यात्पुरूरव आर्द्धवः ।  
दशकोऽयं गणोऽथायस्त्वनलश्चानिलो ध्रुवः ॥ १० ॥  
धरः प्रभासः सोमश्च प्रत्यूषश्च वृकोष्टकः ।  
भुवनो भावनो दक्षः सुजन्यः सुजनः क्रतुः ॥ ११ ॥  
सुवर्णवर्णः प्रसुतो व्यसुतश्चाव्ययो दश ।  
एकद्वित्रिचतुःपञ्चज्योतिर्द्वित्रीन्द्र इत्यपि ॥ १२ ॥  
तताभिख्यः प्रतिसकृन्मितश्च संमितोऽमितः ।  
ऋतजित्सत्यजिन्मित्रः श्येनजित्पुरुजिदृतः ॥ १३ ॥  
अतिमित्रः सुषेणश्च ऋतधामा पराजितः ।  
वरुणो विधृतो धाता महातेजा विधारिणः ॥ १४ ॥  
ध्रुवो मिताशनः शक्तिः क्रीडनोऽन्यादृशो मुनिः ।  
एतादृगीदृक् शरभो धातुरूपो विराड्गयः ॥ १५ ॥  
अनाधृष्यो वपुर्वामः कामो भीमः सहो द्युतिः ।  
क्षिपो विमुक्त एकान्नपञ्चाशो गणआनिलः ॥ १६ ॥  
वहः स्यात्प्रोत्संविपरापरिभ्यश्च वहः परः ।  
एषां तु सप्तसप्तानां सप्तकः सप्तको वहात् ॥ १७ ॥  
आत्मा ह्याशुमतो दक्षो जुषः प्राणस्तथैव च ।  
हविष्ठश्च गविष्ठश्च नवको भास्वरो गणः ॥ १८ ॥  
प्रद्युम्नो विद्युतः श्वेतो वज्रपक्षो बलाहकः ।  
शतजिह्वो हिरण्याक्षः कुमुदो विजयाकृतिः ॥ १९ ॥  
सुगन्धिः पूर्णमासश्च पौर्णमासो यमोऽपि च ।  
वलाकश्च सुवीरश्च महाराजिकसंज्ञकः ॥ २० ॥  
गणः पञ्चदशोऽथापि नरो नारायणस्ततः ।  
हंसो नयश्च प्राणश्च मनोग्रहजगद्धितौ ॥ २१ ॥  
हयो वातश्च साध्यानां नवको गण ईरितः ।  
अजैकपादहिर्बुध्न्यः पिनाकी चापराजितः ॥ २२ ॥  
कपर्दी भुवनाधीशो भगः स्थाणुर्वृषाकपिः ।  
गिरिशो वीरभद्रोऽयं रुद्रैकादशको गणः ॥ २३ ॥  
विद्याधराप्सरोयक्षरक्षोगंधर्वकिंनराः ।  
पिशाचो गुह्यकः सिद्धो भूतोऽमी देवयोनयः ॥ २४ ॥  
विद्याधरास्तु विद्याघ्राः कामरूपाः कलाविदः ।  
जीमूतवाहनाद्यास्ते गन्धर्वेभ्योऽवराः स्मृताः ॥ २५ ॥  
अथाकृत्यः शोभयन्त्य ऊर्ज्यो विकुरयो रुचः ।  
आप्नुवत्योऽमृतरुचो वेगवत्यश्च भीरवः ॥ २६ ॥  
रोचयन्त्यो बभ्रवश्च भुवश्चेत्यप्सरोगणाः ।  
स्त्रियां बहुष्वप्सरसः स्वर्वेश्या उर्वशीमुखाः ॥ २७ ॥  
स्पर्शानन्दा रतिमदा अपि स्युः सुदयात्मजाः ।  
उरुवाशिन्युर्वशी स्यादूर्वश्युरुवशी क्वचित् ॥ २८ ॥  
अनुत्तमा सुरूपा च सुकेशी च मनोवती ।  
मेनका सहजन्या च पर्णाशा पुञ्जिकस्थला ॥ २९ ॥  
ऋतुस्थला घृताची च विश्वाची पूर्ववित्तिका ।  
पञ्चचूडा सामवती चित्रलेखा च सुप्रभा ॥ ३० ॥  
मिश्रकेशी सुगन्धिश्च विद्युत्स्पर्शा तिलोत्तमा ।  
अदृश्या लक्ष्मणा क्षेमाप्यसिता रुचिका तथा ॥ ३१ ॥  
सुव्रता च सुबाहुश्च सुबोधा सुवपुस्तथा ।  
पुण्डरीकानुदारा च सुदारा सुरसा तथा ॥ ३२ ॥  
हेमा सरस्वती कामा कमलाऽपि च सूनृता ।  
सुमुखा हंसपादा च वासोरी रतिलालसा ॥ ३३ ॥  
इत्याद्यप्सरसो यक्षा मेघवर्णः क्षमाकरः ।  
यमो दण्डरथो भीमः पद्मचन्द्रश्च मौलिमान् ॥ ३४ ॥  
प्रद्योतो भूतिमान्भव्यः केतुमानथ राक्षसाः ।  
हेत्यश्चैव प्रहेत्यश्च सलिलेन्द्रसुकेशिनौ ॥ ३५ ॥  
नैकषेयो यज्ञहा स्यात्सूर्यो विद्युद्रुधस्तथा ।  
रसनो व्याल इति चाथापि गन्धर्वको गणः ॥ ३६ ॥  
चित्राङ्गदश्चित्ररथश्चित्रसेनोऽङ्गिराः कलिः ।  
ऊर्णायुरग्रजः सोम उग्रसेनो हहा हुहुः ॥ ३७ ॥  
हाहा हूहूः पुनरपि केषांचन मतेऽव्ययौ ।  
केचिद्धोहाहूहू मित्रौ हहाहूहू पुनश्च तौ ॥ ३८ ॥  
विश्वावसुः सूर्यवर्चा नदीचित्रश्च ताम्रकः ।  
दुराधिश्च शुचिर्हंसस्तृप्तिः पर्जन्य इत्यपि ॥ ३९ ॥  
वृषपर्वा नारदश्च पर्वतश्च नरश्च ते ।  
समा गन्धर्वगान्धर्वदिव्यगायनगातवः ॥ ४० ॥  
अथ किंपुरुषास्ते स्युः किंचित्पुरुषलक्षणाः ।  
छागाश्चैडकपर्यायमुखपर्यायशब्दिताः ॥ ४१ ॥  
सूच्यास्या वानरास्याश्च पिशाचा नामतो गणाः ।  
दुःपूरणा विषादाश्च ज्वलनाः कुम्भमात्रकाः ॥ ४२ ॥  
अङ्गारकाः प्रतुण्डाश्च उपवीरा उलूखलाः ।  
अकर्णाश्चक्रखण्डाश्च पांसवः पात्रपाणयः ॥ ४३ ॥  
स्कन्दनाश्च वितुण्डाश्च विपुलाश्चाथ गुह्यकाः ।  
महापद्मश्च पद्मश्च शङ्खो मकरकच्छपौ ॥ ४४ ॥  
मुकुन्दकुन्दनीलाश्च खर्वः सिद्धास्त्वतः पुरः ।  
सर्वानुभूतिर्गणिमान्मणिभद्रश्च नन्दनः ॥ ४५ ॥  
सुसिद्धः सुमनाः शङ्खः कण्डूतिर्वसुमानपि ।  
पिङ्गाक्षश्चतुरश्चाथ भूतानां तु गणाः पुनः ॥ ४६ ॥  
विपरीतकरा दान्ताः सर्वज्ञाः सर्वदर्शिनः ।  
नानाप्रकारवदना नानाबाहुशिरोधराः ॥ ४७ ॥  
चतुष्पथपथाट्टालशून्यालयकृताश्रयाः ।  
ककुभा तु ककुप्काष्ठा दिग्दिशा हरिता हरित् ॥ ४८ ॥  
सूर्यपर्यायोदयार्था प्राची पूर्वा च मङ्गला ।  
दक्षिणावाच्यपाची च पश्चिमा तु प्रतीच्यपि ॥ ४९ ॥  
सूर्यार्थादस्तपर्यायाऽथोदीची त्वपराजिता ।  
इन्द्राग्नियमरक्षोम्बुवायुश्रीदपिनाकिनाम् ॥ ५० ॥  
पर्यायतोऽपि तस्येदमीबन्ताः स्युः क्रमादिमाः ।  
ऐरावतः पुण्डरीको वामनः कुमुदोञ्जनः ॥ ५१ ॥  
पुष्पदन्तः सार्वभौमः सुप्रतीकश्च दिग्गजाः ।  
करिण्योऽभ्रमुः कपिला पिङ्गलानुपमा क्रमात् ॥ ५२ ॥  
ताम्रपर्णी शुभ्रदन्ती वामना चाञ्जनावती ।  
रविः शुक्रो मही सूनुः स्वर्भानुर्भानुजो विधुः ॥ ५३ ॥  
बुधो बृहस्पतिश्चेते क्रमाद्दिक्पतयो ग्रहाः ।  
क्लीबाव्ययं त्वपदिशं दिशोर्मध्ये विदिक् स्त्रियाम् ॥ ५४ ॥  
विदिशाऽपदिशा काष्ठा चोपदिक् स्यादतः पुनः ।  
अभ्यन्तरं त्वन्तरालं द्वयोर्मध्यगतं च यत् ॥ ५५ ॥  
दिगैक्ये चक्रवालं तु चक्रवाडं च मण्डलम् ।  
यथापरेतरा पूर्वा तथा पूर्वेतरापरा ॥ ५६ ॥  
यथोत्तरेतरापाची तथाऽपाचीतरोत्तरा ।  
अपाग्भवमवाचीनमुदीचीनमुदग्भवम् ॥ ५७ ॥  
प्रत्यग्भवं प्रतीचीनं प्राचीनं प्राग्भवं पुनः ।  
सार्वदिक्कं तु दिश्यं स्यादमूनि त्रिषु तद्वति ॥ ५८ ॥  
यामार्द्धैरष्टभिः सूर्यमीशान्यादिदिशः क्रमात् ।  
आप्रातः प्रातरारभ्य भुनक्त्यङ्गारिणी च सा ॥ ५९ ॥  
भुक्तोज्झिता भुज्यमाना ज्वलिता चोपधूपिता ।  
एताः सोपद्रवास्तिस्रः पञ्चान्या निरुपद्रवाः ॥ ६० ॥  
आदित्या वसवो रुद्रा अत्र वैवस्वतेऽन्तरे ।  
गणास्त्रयश्च देवानां शुचिरिन्द्र इति क्रमः ॥ ६१ ॥  
आजानाः कर्मजनुषः सर्वे देवगणा इति ।  
कल्पद्रौ केशवकृते भुवस्कन्धे द्वितीयके ।  
साधारणः प्रकाण्डोऽयं प्रथमः सिद्धिमागतः ॥ ६२ ॥  
इति अष्टादशप्रकाण्डः ।  
भूस्थदेवप्रकाण्डः  
धनंजयोऽग्निर्ज्वलनो वीतिहोत्रोऽञ्चतिः शिवः ।  
जुहुराणः शुष्म घासिर्हव्यवाड् दमुना वसुः ॥ १ ॥  
सप्तार्चिः पावनो वह्निर्विश्वप्सा वायुवाहनः ।  
कृपीटयोनिः कुतपो रक्तवर्णस्तनूनपात् ॥ २ ॥  
छागार्थवाहनार्थः स्याज्जातवेदा उषर्बुधः ।  
दूतो वैश्वानरो मन्त्रो दीधितिः स्वर्णसप्तयोः ॥ ३ ॥  
बर्हिः शुष्मा कृष्णवर्त्त्मा स्वाहापतिविरोचनौ ।  
आश्रयाशो बृहद्भानुः शिखावान्भूनिकेतनः ॥ ४ ॥  
हिरण्यरेताः कपिलो नाचिकेतो विभावसुः ।  
समित्पीथः शुचिपतिस्तमोवैर्याशुशुक्षणिः ॥ ५ ॥  
क्लीबेऽपां पित्तमप्पित्तं ज्योतिर्बर्हिर्हविश्च षण् ।  
अपि वायुसखाऽनन्तः पाचनः पावनोऽनलः ॥ ६ ॥  
बर्हिः शुष्म उदर्चिः स्याद्बहुलो हव्यवाहनः ।  
अग्निहोत्राग्निशुष्मा च बभ्रुः शुक्रश्च पावकः ॥ ७ ॥  
आश्रयाशोऽप्याशयाशो हव्याशः शुचिराशिरः ।  
शोचिष्केशः शर्मागर्भो विश्वप्सश्च समन्तभुक् ॥ ८ ॥  
पर्परीको रोहिदश्वो वसुर्वायुसखो हरः ।  
उषर्भुद्बहलो हव्यः कृशानुर्जागृविर्यसुः ॥ ९ ॥  
धूमध्वजश्छागरथो हुतार्थादशनार्थकः ।  
बलिदीप्तश्चोर्ध्वगतिर्दमूनाश्च विभावसुः ॥ १० ॥  
द्युः कः कर्कश्च दस्मश्च शोणो धिष्ण्यश्च भास्करः ।  
तुत्थः श्रेष्ठश्च यज्ञश्च तमोहा हौमिरेधतुः ॥ ११ ॥  
स्याद्भुवन्युश्च धमनश्छिदिरः सुशिरोऽपि च ।  
रीपिङ्गलश्चक्रवाडोऽदेवताडो वृषाकपिः ॥ १२ ॥  
अग्निहोत्रो महावीरो पशुपर्यायतः पतिः ।  
जलेन्धनोऽब्धिकुक्ष्यग्निरौर्वश्च वडवानलः ॥ १३ ॥  
संवर्त्तको वाडवः स्याद्वडवामुख इत्यपि ।  
वनवह्निर्दवो दावः स्कन्धाग्निः स्थूलकाष्ठधक् ॥ १४ ॥  
छगणस्तु करीषोत्थश्छागलोऽथ तुषोद्भवे ।  
कुकूलः कूकलोऽपि स्यान्मुर्मुरोऽथ चितागते ॥ १५ ॥  
क्रव्यादोऽथ तृणोद्भूते स्यात्तरत्सम इत्यपि ।  
ज्वलतः प्रोद्गतकणे स्यातां सुक्षरकुष्करे ॥ १६ ॥  
त्रिषु स्फुलिङ्गो धूमस्तु वह्न्यर्थेभ्यो ध्वजार्थकः ।  
भम्भोऽम्भःसूर्मरुद्वाहः खतमालोऽस्त्रियां स्तरी ॥ १७ ॥  
जीमूतवाही धूम्रो ना करमालः सुगन्धिनि ।  
अगर्वादिभवो धूपो घ्राणादीन्द्रियतर्पणः ॥ १८ ॥  
धूमधारामलता लंधूमो धूमजे मले ।  
यत्तृणादौ स्थिते तत्र धूमाङ्गोऽथ कला दश ॥ १९ ॥  
धूम्रार्चिरूष्मा ज्वलिनी ज्वालिनी विस्फुलिङ्गिनी ।  
सुश्रीः सुरूपा कपिला हव्या कव्यवहे अपि ॥ २० ॥  
अग्नेःप्रिया स्वधा स्वाहा स्तव्यग्नाय्यस्य रोहितः ।  
अश्वा विधूमे ज्वलिते काष्ठांशेऽङ्गार इत्यपि ॥ २१ ॥  
इङ्गालोऽप्यथ निर्वाणे कोकिलः सरसेऽरसे ।  
स्त्रियां रक्षा विभूतिः स्यात् क्लीबे भसितभस्मनी ॥ २२ ॥  
अग्न्युच्छिष्टं पुमान्क्षारः सामिज्वलितदारुणि ।  
अलातमुल्मुकं तुल्ये स्त्र्यर्चयो हेतयः शिखाः ॥ २३ ॥  
अर्ची तद्वत्स्त्रियां क्लीबेऽप्यर्चि ज्वाला स्त्रियां पुमान् ।  
स्त्रियां महत्यां तस्यां तु झल्लका च भभक्कया ॥ २४ ॥  
यालातसम्भवा सोल्काऽथाग्नेः स्वेच्छोद्भवाः कणाः ।  
त्रिषु स्युरथ संतापः संज्वरोऽथ जलादिकात् ॥ २५ ॥  
प्रतप्तादुद्भवे पुंसि बाष्प ऊष्मश्च पुंस्ययम् ।  
कल्पद्रौ केशवकृते भुवस्कन्धे द्वितीयके ।  
भूस्थदेवप्रकाण्डोऽयं द्वितीयः सिद्धिमागतः ॥ २६ ॥  
नभःस्थदेवप्रकाण्डः  
स्पर्शनः कः समीरो यः स्पर्शनो मारुतो नभः ।  
वायुस्ततो मातरिश्वा हरिरात्मा वहश्च वाः ॥ १ ॥  
सृदाकुः पञ्चलक्ष्मा च विश्वप्सा अजिरः पुनः ।  
धारावलीरौ खश्वासः क्षिपणुश्च जगद्बलः ॥ २ ॥  
धूलिध्वजो बलदेवो महाबलमलिम्लुचौ ।  
चञ्चलश्चपलः प्राणः संहर्षः प्रवहो वहः ॥ ३ ॥  
पृषदश्वो गन्धवहो जगत्प्राणः समीरणः ।  
सदागतिर्गन्धवाहो निःपावश्चाशुगोऽनिलः ॥ ४ ॥  
शुचिर्नभस्वत्पवनपवमानप्रभञ्जनाः ।  
वाहो मरुल्लोहघनः पश्चिमोत्तरदिक्पतिः ॥ ५ ॥  
श्वसनः शवसिनो वातिश्चलश्चापि जगत् जगत् ।  
महतः पृषताश्वोपि शरयुर्मेघकारकः ॥ ६ ॥  
शीतलो जलकान्तारो मेघारिः सृमरोऽपि च ।  
पृश्न्याकुलश्च वातूलो वातगुल्मः प्रकम्पनः ॥ ७ ॥  
अपि वातो महावायुर्निदाघसमयानिले ।  
चारार्थाद्वायुपर्यायो झञ्झा प्रावृड्भवेऽनिले ॥ ८ ॥  
दाक्षिणात्यस्तु वासन्तः स चोक्तः मलयोत्तरः ।  
आः सङ्गिनी च वाताली स्याद्वात्या वातमण्डली ॥ ९ ॥  
वातोद्भवं तु वातूलं त्रिषु द्रव्ये गतेऽपरे ।  
प्राणादयो दशाङ्गस्थास्तत्तत्स्थानसमाश्रयाः ॥ १० ॥  
प्राणो नासाग्रहृन्नाभिपादाङ्गुष्ठान्तगोचरः ।  
अपानः पृष्ठान्तपार्श्वमन्यागतिस्ततः ॥ ११ ॥  
समानः संधिहृन्नाभीपूदानो हृच्छिरोऽन्तरा ।  
सर्वत्वग्वृत्तिको व्यानो नाग आकुञ्चनक्रियः ॥ १२ ॥  
प्रसारणक्रियः कूर्मो वल्गनार्थो धनञ्जयः ।  
कृकरो धावने दक्षो न मुञ्चति मृतं वपुः ॥ १३ ॥  
वहः स्यात्प्रोत्संविपरापरिभ्यश्च परो वहः ।  
एते वायुगणाः सप्त सप्तस्कन्धसमाश्रयाः ॥ १४ ॥  
अन्तरिक्षस्य तत्रस्थाः पान्ति लोकांश्चतुर्विधान् ।  
एवमेकान्नपञ्चाशत्तरसी तु रयः स्यदः ॥ १५ ॥  
जवोऽथ शीघ्रं त्वरिं लघु क्लीबेऽरमव्ययम् ।  
क्षिप्रं द्रुतं सत्वरं च चपलं तूर्णमाशु च ॥ १६ ॥  
सततेऽनारताश्रान्तसंतताविरतानिशम् ।  
नित्यानवरताजस्रमव्ययं स्याद्भरः पुमान् ॥ १७ ॥  
अतेर्बलार्थमात्राः स्युर्भृशमुद्गाढनिर्भरे ।  
तीव्रैकान्तनितान्तानि गाढबाढदृढानि च ॥ १८ ॥  
क्लीबे शीघ्राद्यसत्वे स्यात् त्रिष्वेषां भेद्यगामि यत् ।  
इन्दो वृद्धश्रवा जिष्णुर्मेघार्थाद्वाहनार्थकः ॥ १९ ॥  
ऐरावतोऽद्रिपर्यायभिन्मरुत्वांस्तुलोपि च ।  
अर्की विडौजा मघवा बैकुण्ठाण्डीरकौटिराः ॥ २० ॥  
वृत्रो घनाघनः शक्रः सुनासीरः पुरंदरः ।  
पुरुहूतः प्रयागश्च वासवो हरिवाहनः ॥ २१ ॥  
देवपर्यायतः श्रेष्ठपर्याय ऋषभध्वजः ।  
धाराङ्कुरो दुश्च्यवनः कौशिकश्चन्दिरस्तपः ॥ २२ ॥  
पुलोमपाकनमुचिबलवृत्रनिषूदनः ।  
वास्तोः सुराणां प्राच्याश्च लोकानां च दिवः पतिः ॥ २३ ॥  
शच्या अपि च जम्भारिपर्यायो माहिरो हरिः ।  
स्वराट् संक्रन्दनोऽनुग्रधन्वा पर्थज्ञ इत्ययम् ॥ २४ ॥  
पामनेमिर्विडौजोऽपि वज्रपाण्यर्थ इत्यपि ।  
पूतक्रतुर्महेन्द्रश्च दल्मी वाणस्तुलोऽपि च ॥ २५ ॥  
देवत्रिलोकीपर्यायराजार्थो मघवानपि ।  
प्राचिनबर्हिः सुत्रामा सूत्रामापि वृषः पुनः ॥ २६ ॥  
शतक्रतोश्च पर्यायः सहस्रान्नयनस्य च ।  
स्यादृभुक्षास्तुराषाट् च तप आतङ्करावणौ ॥ २७ ॥  
किणालातश्च हरिमान्वियुतो वज्रदक्षिणः ।  
देवदुन्दुभिपर्जन्यौ बाहुजज्ञोऽस्य तु प्रिया ॥ २८ ॥  
पूतक्रतायी शची स्यादिन्द्राणी शतावरी ।  
पुलोमतनयार्थापि गन्धोली जयवाहिनी ॥ २९ ॥  
सहस्रपूर्णचन्द्राढ्या चारुरावा शची शचिः ।  
सचिः स्यात्तविषी चापि ताविषी तनयोऽस्य तु ॥ ३० ॥  
जयो जयन्तो जयतो यागसन्तान इत्यपि ।  
देवसेना तस्य सुता जयन्ती च गुहप्रिया ॥ ३१ ॥  
हयंकषो मातलिः स्यदिन्द्रपर्यायसारथिः ।  
वृषणाश्वावस्य हरी हय उच्चैःश्रवा बिलः ॥ ३२ ॥  
अप्युच्चैःश्रवसः सस्यात्सप्तवक्त्रार्थ इत्यपि ।  
मयूररोमसदृशाः सहस्रं हरयो हरेः ॥ ३३ ॥  
विश्वौकसारा वृषभाऽमरा सुदर्शना न ना ।  
अमरावत्यपि पुरी वनं तु मिश्रका स्त्रियाम् ॥ ३४ ॥  
षण् वृषण्वसु पारुष्यं नन्दनं कन्दसारकम् ।  
ऐरावणोऽस्त्रियामैरावतश्चापि सदामदः ॥ ३५ ॥  
अभ्रपर्यायमातङ्गो भद्ररेणुः पुमानयम् ।  
चतुर्दन्तो हस्तिमल्लः सूर्यपर्यायसोदरः ॥ ३६ ॥  
स्यात्सुदामा श्वेतगजोऽभ्रमुप्राणेश्वरार्थकः ।  
द्वाःस्थस्तु देवनन्दी स्यात्सरो नन्दीसरोऽस्य च ॥ ३७ ॥  
वैजयन्तौ तु प्रासादध्वजौ वज्रोऽस्त्रियां पुनः ।  
गिरिकण्टकपर्यायः शतकोटिश्च गौः पुमान् ॥ ३८ ॥  
शंवसंवौ स्वरुः सान्तं स्यात् स्त्रियामशनी शरुः ।  
पृदाकुर्ना ह्रादिनी स्त्री पविः पुंस्यविरित्यपि ॥ ३९ ॥  
भिन्द्रो भिदिर्भिदूर्जम्भ इन्द्रार्थादायुधार्थकम् ।  
शतधारं शतारं चाभ्रोत्थं भिदिरमम्बुजम् ॥ ४० ॥  
अस्त्रियां कुलिशं शम्बो दम्भोलिरशनिर्द्वयोः ।  
भेदिरं भेदिरशनी चाशनोऽपि पुमानयम् ॥ ४१ ॥  
एकं वज्राशनिरपि केषांचन मते द्वयोः ।  
स्वरुर्दृग्भूर्विमानोऽस्त्री व्योमार्थाद्वाहनार्थकम् ॥ ४२ ॥  
देववाहनपर्यायं मन्दारः पारिजातकः ।  
सन्तानः कल्पवृक्षश्च पुंसि वा हरिचन्दनम् ॥ ४३ ॥  
पञ्चैते देववृक्षार्था नासत्यावश्विनौ यमौ ।  
आश्विनौ वाडवेयौ तौ स्वर्वैद्यावश्विनीसुतौ ॥ ४४ ॥  
तौ दस्रावपि नासत्यौ दस्रो नासत्य इत्यपि ।  
नासत्यदस्रावेकोक्त्या तौ च रासभवाहनौ ॥ ४५ ॥  
गन्दान्तकौ यज्ञवहौ विश्वपर्यायकृत्तु सः ।  
अपि त्वष्टा विश्वकर्मा सुरपर्यायवर्द्धकिः ॥ ४६ ॥  
अथ स्याच्छ्राद्धदेवार्थो यमः कालोऽन्तको हरिः ।  
कृतान्तो हर्षणः कङ्को महिषाद्वाहनध्वजः ॥ ४७ ॥  
दक्षिणाशापितृप्रेतधूमोर्णानां यमस्य च ।  
धर्मजावितयोरीशपर्यायः समवर्त्त्यपि ॥ ४८ ॥  
दण्डाद्यामधारधरश्चित्रगुप्तश्च पार्परः ।  
अर्कपर्यायपुत्रार्थः कीनाशो मृत्युरित्यपि ॥ ४९ ॥  
कालिन्दी सोदरः कर्मकर औदुम्बरश्च सः ।  
विश्वप्साः शमनो धर्मो यमनो दण्ड इत्यपि ॥ ५० ॥  
महासत्यः पुराणान्तः कालकूटः पुनश्च सः ।  
अस्य प्रिया तु धूमोर्णा पुरी संयमनी पुनः ॥ ५१ ॥  
दासौ चण्डमहाचण्डौ चित्रगुप्तोऽस्य लेखकः ।  
वैध्यतस्तु प्रतीहारः कालीची तु विचारभूः ॥ ५२ ॥  
पञ्चिका दुर्गसन्धानी पितरस्तु पितामहाः ।  
स्वधाकव्यभुजश्चन्द्रगोलस्थाः पूर्वजा अपि ॥ ५३ ॥  
न्यस्तशस्त्रा देवपूज्या एतेषां सप्तको गणः ।  
प्रभाकरा बर्हिषदोऽग्निष्वात्ताः कव्यभोजनाः ॥ ५४ ॥  
उपहूता आज्यपाश्च सुकालिन इति क्रमात् ।  
अमूर्त्ताश्च समूर्ताश्च राक्षसस्तु खसात्मजः ॥ ५५ ॥  
सन्ध्याबलो यातुधानो हनूषः शमनीषदः ।  
उद्वरस्तब्धसंभारपलप्रियकखासुताः ॥ ५६ ॥  
रात्र्यर्थाद्बलपर्यायस्त्रिशिराश्च प्रवाहिकः ।  
रात्रिंचरो रात्रिचरः कर्बुरो निकषात्मजः ॥ ५७ ॥  
कर्बूरः स्यात्पुण्यजनः क्रव्यात् क्षश्चापि नैरृतः ।  
विखुरः कोणपः शङ्कुरासरो रतविष्वणः ॥ ५८ ॥  
कीनाशश्च पलाशश्च नृचक्षा यातुरस्त्रियाम् ।  
क्लीबे भूतं च रक्षश्च पुं वा नैरृतनिरृती ॥ ५९ ॥  
पिशिताशनपैशाचौ पलादश्च पलादनः ।  
आशार आशिरोऽपि स्यादाशिरः कुणपोऽश्रपः ॥ ६० ॥  
अस्रपः कर्वरोऽपि स्यात् क्रव्यादो जातुधानकः ।  
क्रव्याच्चापि पिशाचश्च कापिशेयोऽस्य मातरि ॥ ६१ ॥  
निकषा नैकषेयी स्यात् स्रियः स्त्रीप्रत्ययार्थकाः ।  
धनदानुजपर्यायो रावणो राक्षसेश्वरः ॥ ६२ ॥  
कैकसेयो वैश्रवणः पौलस्त्यः शंकराश्रयः ।  
दशभ्यश्च शिरःकण्ठमुखपर्याय इत्यपि ॥ ६३ ॥  
लङ्कायाः पतिपर्यायो देवपर्यायवैर्यपि ।  
मर्त्यार्थारिः कुम्भकर्णविभीषणाग्रजार्थकः ॥ ६४ ॥  
मन्दोदरी प्रिया त्वस्य मयपुत्री मनस्विनी ।  
इन्द्रजिन्मेघनादः स्याद्रावणश्चाक्षपूर्वजः ॥ ६५ ॥  
अमात्याः स्युः प्रहस्ताद्याः पुरी लङ्काऽस्य भग्न्यपि ।  
शूर्पणखा शूर्पणखी तालव्यादिरियं मता ॥ ६६ ॥  
मारीचो मातुलोऽस्य स्याच्चन्द्रहासोऽसिरस्य च ।  
वरुणो जलकान्तारो मेघनादः पुरंजनः ॥ ६७ ॥  
अब्धिपर्यायसद्मार्थः प्रचेता वश्च कुण्डली ।  
अब्यादःपश्चिमदिशापतिपर्यायपाशिनौ ॥ ६८ ॥  
सुखाशोऽपि विलोमः स्याज्जम्बूको जम्बुकोऽपि च ।  
अप्युद्दामः संवृतः स्याद्दुन्दुभिस्तस्य तु प्रिया ॥ ६९ ॥  
गौरीतल्ली काहली स्यादथ श्रीदः सितोदरः ।  
कुह एलविलो यक्षो नृधर्मा गुह्यकेश्वरः ॥ ७० ॥  
शम्भुपर्यायमित्रार्थः पौलस्त्यो नरवाहनः ।  
एकपिङ्गो वैश्रवणः कुबेरो धनदश्च सः ॥ ७१ ॥  
पिशाचकी राजराजो धनयक्षनिधीश्वरः ।  
इच्छावसूरत्नकरः सत्यसंगर इत्यपि ॥ ७२ ॥  
वक्रनेत्रो रत्नगर्भो वसुश्चापि बको द्रुमः ।  
एककुण्डलपर्यायः सोमः पद्मार्थलाञ्छनः ॥ ७३ ॥  
धनकेलिः सुप्रसन्नो महासूचः प्रमोदितः ।  
श्रेष्ठोऽथाप्यस्य तनयो नलकूवर इत्यपि ॥ ७४ ॥  
द्वितीयस्तु मणिग्रीवो विमानं पुष्पकं पुनः ।  
पुष्यमस्यैव नगरी वसुसारा वसुप्रभा ॥ ७५ ॥  
वस्वौकसाराऽप्यलका वनं चैत्ररथं पुनः ।  
मायुराजः सारथिः स्यात् कैलासः स्थानमप्यथ ॥ ७६ ॥  
अथ यक्षो गुह्यकः स्याद्वरपर्यायवास्यपि ।  
स च पुण्यजनो राजा किंनरश्च मयुः पुमान् ॥ ७७ ॥  
तुरङ्गार्थमुखार्थोऽथ निधिः स्त्री सेवधिः पुमान् ।  
शेवधिश्च कुनाभिश्च स्याद्वर्णकविरप्यथ ॥ ७८ ॥  
ईशः शम्भुः पशुपतिरट्टहासो बकः शिवः ।  
अजो मः प्रहसः शूली भोगः संजश्च शङ्करः ॥ ७९ ॥  
व्योमपर्यायकेशार्थः पशुपर्यायतः पतिः ।  
घस्रो जयन्तो गिरिशो मृडो भीष्मो महेश्वरः ॥ ८० ॥  
ईश्वरो हः शर्वगुह्यौ चन्द्रपर्यायशेखरः ।  
स्यान्नीलकालतः कण्ठपर्यायस्त्र्यम्बकार्थकः ॥ ८१ ॥  
उर्गुरुः खण्डपरशुर्भूतेशः प्रमथाधिपः ।  
झोटिङ्गः शिशिरो बभ्रुः कटमर्दश्च रेवतः ॥ ८२ ॥  
मृत्युञ्जयः कृत्तिवासा भालार्थाल्लाञ्छनार्थकः ।  
भालदृग्गोपतिर्हीरः पिङ्गदृग्वर्वडोऽव्ययः ॥ ८३ ॥  
पिनाकी च कटाटङ्को जटाटीनो महानटः ।  
अद्रिधन्वा कपर्द्युग्रस्तमोहा नन्दिवर्धनः ॥ ८४ ॥  
केदारश्चन्दिलो भीमो भैरवो गजदैत्यभित् ।  
शितिकण्ठो गुडाकेशः श्रीकण्ठः पांशुचन्दनः ॥ ८५ ॥  
कटप्रूर्मिहिराणः स्याच्छिपिविष्टः कपालभृत् ।  
वामदेवो जगद्योनिरुड्डीशो धूर्जटिर्हरः ॥ ८६ ॥  
महादेवः कङ्कटीकः कूटकृच्चाब्दवाहनः ।  
बहुरूपो देवमणिर्दिगम्बरवृषाकपी ॥ ८७ ॥  
कृशानुरेतः पर्यायाः स्मरपर्यायशासनः ।  
हिरण्यवह्न्योः पर्यायरेताः स्यान्नीललोहितः ॥ ८८ ॥  
भवो बुद्धः कृतकरोऽक्षत उत्सर्वतोमुखः ।  
सुप्रसादो महाकालः स्थाणू रुद्रश्च भौतिकः ॥ ८९ ॥  
कालञ्जर उमार्थेभ्यः पत्यर्थस्त्रिपुरान्तकः ।  
नरास्थिमाल्यम्बरीषः कोपवाद्यपराजितः ॥ ९० ॥  
गङ्गाधरोऽन्धकमखपर्यायरिपुवाचकः ।  
वृषपर्यायकेत्वर्थो वाहनार्थः खरुर्वरः ॥ ९१ ॥  
शवरो मन्दरमणिर्विशालाक्षोऽग्निलोचनः ।  
स्यात्सिताङ्गश्च समहा महाङ्गीनो महाम्बुकः ॥ ९२ ॥  
उन्मत्तवेशो वरदो भूमिकायो दशोत्तमः ।  
धूर्त्तकूटो महानादः सुभगोण्डैकलोचनः ॥ ९३ ॥  
स्त्रीदेहार्द्धोऽहिपर्यङ्को जटापर्यायवानपि ।  
कोलो नरार्थादाधारो जयन्तश्चापराजितः ॥ ९४ ॥  
दिशां प्रियतमो वृद्धो योगी धूम उलन्दकः ।  
समुद्राद्वाहनार्थश्च सन्ध्यापर्यायनाट्यपि ॥ ९५ ॥  
अहिर्बुध्न्यो रेरिहाणो हिबुध्नः कपिशोऽञ्जनः ।  
भद्राक ऊर्ध्वरेताः स्याद्भगाली च कपाल्यपि ॥ ९६ ॥  
श्मशानसद्मा गोपालः सर्वज्ञश्च विषान्तकः ।  
महेशः खण्डपरशुः शिपिविष्टश्च सर्वगः ॥ ९७ ॥  
भर्गो भर्ग्यः खण्डपर्शुर्भरुः शङ्कुर्हरिः पुनः ।  
शंभूः सर्वोऽपि वामः स्याद्गिरिशो नटराडपि ॥ ९८ ॥  
नाट्यप्रियोऽस्थिपर्यायधन्वर्थोऽपि ध्रुवः स च ।  
एकदृक्स्यात्पञ्चमुखपर्यायोऽपि महाव्रती ॥ ९९ ॥  
कङ्कटीको गुह्यगुरुरर्द्धकालो दिशांप्रियः ।  
बहुरूपः सुप्रसादो नवशक्तिश्च कूटकृत् ॥ १०० ॥  
स्यादष्टमूर्त्तिपर्याय एकलिङ्गं च न द्वयोः ।  
कपर्दोऽस्य जटाजूटोऽस्त्रियां खट्वाङ्ग इत्यपि ॥ १०१ ॥  
शूलोऽस्त्रियां पिनाकोऽपि त्रिशूलं त्रिशिखं च षण् ।  
अजगावं चाजगवमजकावं तदिष्यते ॥ १०२ ॥  
तदेवाजकवं प्रेतमञ्जरी स्त्री त्रिशूलकम् ।  
शवपांशुलकं चाथ कावं गावं कवं गवम् ॥ १०३ ॥  
अजाद्धनुः स्यादप्येवं पिनाकोऽस्त्री ततोऽप्यथ ।  
प्रमथाः स्युः पारिषदाः पार्षदाः स्युर्गणाश्च ते ॥ १०४ ॥  
ब्राह्मी माहेश्वरी चैन्द्रा कौमारी वैष्णवी तथा ।  
वाराही चण्डी चामुण्डा मातरोऽष्टावतः पराः ॥ १०५ ॥  
विभूतिर्भूतिरैश्वर्यमणिमा महिमा पुनः ।  
गरिमा लघिमा प्राप्तिः प्राकाम्यं चेशिताऽष्टधा ॥ १०६ ॥  
भृङ्गिरीटिर्भृङ्गिरिटिर्भृङ्गी नाड्यस्थिविग्रहः ।  
भृङ्गिरीटः शलोऽपि स्याद्गणानामग्रणीश्च सः ॥ १०७ ॥  
वृषश्चापि शलो दक्षो महाभैरवभैरवौ ।  
महाकालः पुनर्वाणो लूनबाहुर्वृषाणकः ॥ १०८ ॥  
वीरभद्रस्तु हीराजो हेलकस्तु कृतालकः ।  
अथ चण्डो महाचण्डः कुशाण्डी कङ्कणप्रियः ॥ १०९ ॥  
यजनो मज्जनश्चापि छागमेषौ महाघसः ।  
महाकपाल आलातः सन्तापनविलापनौ ॥ ११० ॥  
महाकपोलः पैलोऽजः श्वेतकर्णः खरस्तथा ।  
उल्कामाली महालम्भः श्वेतपादः खरांशुकः ॥ १११ ॥  
गोपालो ग्रामणिर्मायुर्घण्टाकर्णकरन्धमौ ।  
कपाली कृतकी लिम्पः स्थूणः कर्णविकर्णकौ ॥ ११२ ॥  
स्थूलकर्णो महाशीर्षो हस्तिकर्णः प्रतर्दनः ।  
व्यालजिह्वो धर्मधनः संहारः क्षेमकरोऽपरः ॥ ११३ ॥  
भीमको ग्रामकः स्विन्नो धीलण्डो मकराननः ।  
पिशिताशी महाकुण्डो नखारिरहिलोचनः ॥ ११४ ॥  
क्षणकुन्थोऽप्रजातारिर्बकारिश्च शिवङ्करः ।  
विप्लावो लोमवेतालस्तामसः सुमहाकपिः ॥ ११५ ॥  
उत्तुङ्गो हेमजम्बूकः कण्डानककलानकौ ।  
चर्मग्रीवो जलोन्मादो ज्वालावक्त्रो विहुण्डनः ॥ ११६ ॥  
हृदयो वर्त्तुलः पाण्डुर्भुडिरित्येवमादयः ।  
नन्दिस्तु नन्दी शालङ्कायनिस्ताण्डवनालिकः ॥ ११७ ॥  
तण्डुर्नन्दीश्वरः केलिकिलः कूष्माण्डको गणः ।  
मञ्जुवक्त्रो मञ्जुघोषो मञ्जुश्रीर्ज्ञानदर्पणः ॥ ११८ ॥  
स्थिरचक्रो वज्रधरः कुमारोऽष्टारचक्रवान् ।  
नीलोपली महारञ्जी प्रज्ञाकायश्च वादिराट् ॥ ११९ ॥  
धियां पतिश्च खड्गी च नीलशार्दूलवाहनः ।  
दण्डी बालव्रतः पञ्चवीरो वागीश्वरः शिखी ॥ १२० ॥  
सिंहपर्यायकेलिः स्यादथ स्याच्छशिशेखरः ।  
हेरम्बो देहको वत्सो निकुम्भी वक्रसञ्चरः ॥ १२१ ॥  
देवो वज्रकपाली च वज्रटी चाथ गौर्यपि ।  
उमा कात्यायनी गोला सिनीवाली दृषद्वती ॥ १२२ ॥  
गौरा कालञ्जरी चण्डा चण्डाका चण्डकापि च ।  
सिंहार्थाद्वाहनार्था स्यात्काली हिण्डीश्वरीश्वरा ॥ १२३ ॥  
हिमाद्रिदक्षनन्दानां पर्यायेभ्यः सुतार्थका ।  
चण्डिश्च बाभ्रवी माता चर्या शिखरवासिनी ॥ १२४ ॥  
गौतमी सौः कृष्णपिङ्गा मारी च गणनायिका ।  
शिवा भवानी रुद्राणी शर्वाणी सर्वमङ्गला ॥ १२५ ॥  
एका वरालिकानंशा शिवदूती यमस्वसा ।  
अपर्णा रोहिणी दुर्गा मृडानी चण्डिकाऽम्बिका ॥ १२६ ॥  
कोटव्यदितिकैटभ्यः कैटभा यादवी च सा ।  
शृङ्गा टेका शची देवी महादेवी कुमारिका ॥ १२७ ॥  
शूलभृत् कर्बुरी भ्रामर्यनन्ता विजयाऽपि च ।  
जयन्ती मालिनी तुङ्गी दुर्वाराजवरा च सा ॥ १२८ ॥  
कालञ्जरी भद्रकाली नारायण्यपराजिता ।  
वृषाकपायी षष्ठी स्यात्तामस्यपि च लम्बिका ॥ १२९ ॥  
स्याद्बर्हिध्वजपर्याया बाभ्रवी नकुली तथा ।  
निशुम्भशुम्भमहिषमथनी भूतनायिका ॥ १३० ॥  
नन्दिनी कौशिकी कृष्णा भ्रामरी रेवती वरा ।  
कालरात्रिर्महामाया विशालाक्ष्येकपाटला ॥ १३१ ॥  
महाविद्या सिनीवाली परमब्रह्मचारिणी ।  
गण्डिनी योगिनी भीमाऽमोघा विन्ध्यनिवासिनी ॥ १३२ ॥  
वरदा वदरीवासा प्रगल्भा कृष्णपिङ्गला ।  
कृष्णेन्द्रयोश्च पर्यायभगिन्यर्था च जाङ्गली ॥ १३३ ॥  
हिमा बहुभुजा स्कन्दमाता च श्रीर्धनाञ्जनी ।  
सावित्री मन्दरावासा कर्वरी च महाजया ॥ १३४ ॥  
कोटिः कलापिनी गङ्गी रक्तदन्ता च वारुणी ।  
हासानन्ता च कूष्माण्डी मानस्तोका किरात्यपि ॥ १३५ ॥  
मलयाद्रिनिवासार्था जयन्ती गोकुलोद्भवा ।  
अष्टादशभुजा पोत्री नीलवस्त्रोग्रवारिणी ॥ १३६ ॥  
कुण्डा नारायणी शैला शाकम्भर्यतुलप्रभा ।  
सुनन्दा विकला लम्बा विकराला करालिका ॥ १३७ ॥  
नन्दयन्ती शतमुखी रौद्री नन्दा निरञ्जना ।  
बलदेवस्वसा पुण्या महारौद्रा महानिशा ॥ १३८ ॥  
कुण्डा कालङ्गमीहा च दर्दुरी कुलदेवता ।  
कालपर्यायदमनी पुनः शिखरवासिनी ॥ १३९ ॥  
जया च विजया सख्यौ मनस्तालस्तु वाहनम् ।  
सिंहोऽस्याः कर्णमोटी तु चर्ममुण्डा च चर्चिका ॥ १४० ॥  
चामुण्डा च महागन्धा भैरवी च कपालिनी ।  
मार्जारकर्णिका देव्योऽनन्ताः सर्वाधिपा इमाः ॥ १४१ ॥  
बालचर्यो महासेनः पर्यायः शरजन्मनः ।  
षडाननार्थः सेनानीर्गुहः शिख्यर्थवाहनः ॥ १४२ ॥  
गौरीगङ्गाकृत्तिकाग्निपर्यायेभ्यः सुतार्थकः ।  
द्वादशाक्षो जयन्तोऽपि महातेजाश्च शक्तिभृत् ॥ १४३ ॥  
क्रौञ्चतारकवैर्यर्थो देवसेनापतिश्च सः ।  
कामजित्कामदः कान्तः स्कन्दः शीघ्रः सुचिः शिशुः ॥ १४४ ॥  
मयूरकेतुः स्वाहेयो भूतेशो महिषादनः ।  
षष्ठीप्रियो रेवतीजः पवित्रो मातृवत्सलः ॥ १४५ ॥  
विश्वामित्रप्रियश्चण्डो दीप्तः शरवणोद्भवः ।  
वासुदेवप्रियश्चापि स च द्वादशबाहुकः ॥ १४६ ॥  
प्रियाऽस्य देवसेना स्याच्छस्त्रं शक्तिश्च वाहनम् ।  
मयूरस्तनयौ शाखविशाखावथ तद्गणाः ॥ १४७ ॥  
बालग्रहाः पूतनाद्या अथ मेघो बलाहकः ।  
जलपर्यायतो वाहधरमुग्दभृतः पुनः ॥ १४८ ॥  
दर्दुरः खतमालः स्यान्नभःपर्यायहस्त्यपि ।  
व्योमधूमो वायुदारुर्मदपीलुर्मदाम्बरः ॥ १४९ ॥  
अन्नं क्लीबे क्षरः कोशो भेको देवो घनोऽपि च ।  
धाराधरो धूमयोनिस्तडित्वानपि वारिदः ॥ १५० ॥  
जीमूतः शम्बरो वातरथोऽपि स्याद्वराहकः ।  
गडेरोऽब्दो गदयित्नुर्नभसोऽर्थाद्ध्वजार्थकः ॥ १५१ ॥  
मुदिरः स्त्री वारिमसिर्नभ्राडब्दे तु वर्षुके ।  
शब्दान्विते च पर्जन्यपर्यन्यौ वर्षुके घने ॥ १५२ ॥  
घनाघनो वर्षमस्त्री स्त्री वृष्टिर्वर्षणं च षण् ।  
वर्षं तस्य प्रतीघाते वग्राहावग्रहौ तडित् ॥ १५३ ॥  
शम्पा सौदामिनी विद्युच्चञ्चला च शतह्रदा ।  
सौदामिनी च सौदाम्नी ह्रादिनी चाशनिर्द्वयोः ॥ १५४ ॥  
क्षणस्याणोश्च पर्यायाद्भापर्याया हरिस्वसा ।  
चपलार्था च चिलिचिम्पशन्यैरावती समे ॥ १५५ ॥  
स्फूर्जथुश्चापि विस्फूर्जथुश्च विस्फुर्जथुः समाः ।  
आकालिकी च क्षणिका सैवोक्ता जलवालिका ॥ १५६ ॥  
तच्चाञ्चल्ये चाकचिक्यं क्लीबे स्यादथ तद्धतौ ।  
स्फूर्जथुर्वज्रपर्यायाद्घोषपर्यायको नरि ॥ १५७ ॥  
अम्भोबीजस्य पर्यायः स्याद्द्वयोः करकः करः ।  
क्लीबे बीजोदकं वर्षा बीजपर्यायमित्यपि ॥ १५८ ॥  
अम्ब्वर्थाद्घनपर्यायो मेघपर्यायतः कफः ।  
तोयपर्यायडिम्बो ना स्त्रियां मेघास्थिपुञ्जिका ॥ १५९ ॥  
मेघास्थि, वर्षणं तु स्याद्गोघृतं च परामृतम् ।  
कादम्बिनी मेघमाला सर्वं मेघभवं त्रिषु ॥ १६० ॥  
अभ्रियाद्यं च तद्घोषे गर्जितं स्तनितं च षण् ।  
रसितं मेघपर्यायाज्ज्योतिषोऽर्थ इरंमदः ॥ १६१ ॥  
आयुधं त्विन्द्रपर्यायाद्धनुरैरावतं पुनः ।  
तदेव स्याद्वातरुषं वायुपर्यायतः फलम् ॥ १६२ ॥  
वल्मीकपर्यायभवं भिन्नं वा ऋजुरोहितम् ।  
दीर्घर्जु चाप्यथासारो धारासम्पात इत्यपि ॥ १६३ ॥  
वायूद्धताम्बुलेशाः स्युः सीकराः शीकरा अपि ।  
सीभरः शीभरास्ते स्युरथ स्यादपवारणम् ॥ १६४ ॥  
अन्तर्द्धा व्यवधा स्त्रत्वेऽप्यन्तर्द्धिर्व्यवधिः पुमान् ।  
अन्तर्द्धानतिरोधाने च्छदनाच्छादने अपि ॥ १६५ ॥  
अपिधानपिधाने च व्यवधानं ततोऽप्यथ ।  
अभ्रादिधूममहिषीसंवृतेऽहनि दुर्दिनम् ॥ १६६ ॥  
चन्द्रमाश्चन्दिरः सोमः क्लेदुः पैद्वश्च पक्षजः ।  
सृप्रः पर्वविपद्गौरः परिज्ञश्च विरोचनः ॥ १६७ ॥  
तिथिप्रणीश्च विश्वप्सा भुवन्युर्विकुसो हरिः ।  
ग्रहनेमिर्जयन्तोऽपि राजपर्यायको विधुः ॥ १६८ ॥  
ऋक्षपर्यायनेम्यर्थश्चित्राटीरो विभावसुः ।  
दशश्वेताश्वपर्यायः सुधापर्यायसूरपि ॥ १६९ ॥  
स्तृर्दक्षजारोहिणीनिडोषधीनां द्विजन्मनाम् ।  
कुमुदिन्याश्च कौमुद्या ग्रहाणां चार्थतः पतिः ॥ १७० ॥  
कलाशशैणच्छायानां पर्यायेभ्यो भृदर्थकः ।  
जैवातुकोऽब्ज इन्दुर्ग्लौर्विधुश्चन्द्रोऽत्रिनेत्रभूः ॥ १७१ ॥  
नभःपर्यायचमसो निशापर्यायतो मणिः ।  
स्याच्छीतकरपर्यायो निशापर्यायतः करः ॥ १७२ ॥  
हिमश्वेतद्युतिः शम्भुपर्यायेभ्यः शिरोमणिः ।  
छायामृगसुधार्थेभ्यः पिद्मुः सिन्धुः सुधाऽर्थतः ॥ १७३ ॥  
तन्वर्थो यजतः सप्रो जरणो द्रुस्तपः पुनः ।  
कुमुदार्थाच्च बन्ध्वर्थो राजराजः सुधांशुकः ॥ १७४ ॥  
कृत्तिकासंभवार्थः स्यात्तापसः शपितोऽपि च ।  
क्रुष्टो मा विक्लिदः स्यन्दः सिन्धूत्थो बुध एकभूः ॥ १७५ ॥  
परिच्छो वयुनाः स्नेहूः पुंसि नेमिः स्त्रियां पुनः ।  
समुद्रार्थान्नवनीतं तारापीडोऽथ तत्कलाः ॥ १७६ ॥  
अमृता मानदा विश्वा तुष्टिः पुष्टी रतिर्धृतिः ।  
शशिनी चन्द्रिका कान्तिर्ज्योत्स्ना श्रीः प्रीतिरङ्गदा ॥ १७७ ॥  
पूर्णा पूर्णामृता चेति षोडश स्युरथास्त्रियाम् ।  
बिम्बः खण्डं च वा पुंसि पुंस्यर्द्धोऽर्द्धं समेंशके ॥ १७८ ॥  
स्यात् क्लीबे शकलं भित्तं शल्कं च मण्डलं त्रिषु ।  
कलङ्कोऽस्त्री लाञ्छनं च चिह्नं लक्ष्म च लक्षणम् ॥ १७९ ॥  
अङ्कः पुंस्यथ कान्तिः स्यात् कान्त्यपि स्यात् द्युतिश्छविः ।  
अभिख्या परमा शोभा सुषमापि द्युतीच्छवी ॥ १८० ॥  
विह्वलार्थं तु नीहारो वश्योऽवश्याय इत्यपि ।  
नक्षत्रं तारका तारा न पुमानुडु वा स्त्रियाम् ॥ १८१ ॥  
वा पुंसि ऋक्षं भं ज्योतिः स्तृ दिवाभीतमित्यपि ।  
रात्रिदृश्यं च भासन्तमथ चन्द्रमसः स्त्रियः ॥ १८२ ॥  
एकोक्त्या दक्षपुत्र्यस्ताः क्रमात्स्युरथ न द्वयोः ।  
स्त्रियामश्विन्यश्विकिनी क्लीबे चाश्वयुगित्यपि ॥ १८३ ॥  
दस्रपर्यायदेवत्यं वालिनी भरणी स्त्रियौ ।  
भरणिर्यमपर्यायदेवत्यमथ कृत्तिकाः ॥ १८४ ॥  
स्त्रियां भूम्न्येव बहुला अग्न्यर्थाद्देवतं च तत् ।  
प्रजापत्यर्थदेवत्यं रोहिण्यथ मृगः पुमान् ॥ १८५ ॥  
मार्गो मृगशिरः षण् स्त्री मृगशीर्षं च षण् स्त्रियाम् ।  
चन्द्रपर्यायदेवत्यमिल्वलास्त्विल्वका अपि ॥ १८६ ॥  
इन्धकास्तच्छिरस्था यास्तारकाः पञ्च ता अथ ।  
आर्द्रा स्त्री रुद्रपर्यायदेवत्यमथ पुंसि च ॥ १८७ ॥  
द्वित्वे पुनर्वसू चापि देवत्यमदितेरथ ।  
द्वयोस्तिष्यश्च पुष्यश्च गुर्वर्थाद्देवतार्थकम् ॥ १८८ ॥  
आश्लेषा सर्पदेवत्यमथ भूम्नि स्त्रियां पुनः ।  
स्यान्मघाः पितृदेवत्यमथ द्वित्वे स्त्रियामिमे ॥ १८९ ॥  
ते स्यातां पूर्वफल्गुन्यौ भगदैवतमित्यपि ।  
तथैवोत्तरफल्गुन्यावार्यम्णं स्यादथ स्त्रियाम् ॥ १९० ॥  
हस्तः सवितृदैवत्यं चित्रा पुंस्यपि च स्त्रियाम् ।  
त्वष्टृपर्यायदैवत्यमथ स्वातिस्तु पुंस्त्रियोः ॥ १९१ ॥  
स्वाती स्त्रियां च वाय्वर्थाद्देवत्यमथ च स्त्रियाम् ।  
विशाखेन्द्राग्निपर्यायदेवत्यं चाप्यथ स्त्रियाम् ॥ १९२ ॥  
अनुराधा तु मित्रार्थाद्देवत्यमप्यथास्त्रियाम् ।  
मूलं स्याद्रक्षःपर्यायदेवत्यमप्यथ स्त्रियाम् ॥ १९३ ॥  
पूर्वाषाढाम्बुपर्यायाद्देवत्यमथ च स्त्रियाम् ।  
स्यादेवमुत्तराषाढा वैश्वदेवमथ त्रिषु ॥ १९४ ॥  
श्रवणं विष्णुपर्यायाद्देवत्यं स्यादथ स्त्रियाम् ।  
धनिष्ठा च श्रविष्ठा च वसुपर्यायदैवतम् ॥ १९५ ॥  
अथ स्त्रियां शतभिषा पुंसि च स्याच्छताद्भिषक् ।  
शततारा स्त्रियां क्लीबे देवत्यं वरुणार्थतः ॥ १९६ ॥  
अजैकपाददेवत्यं पूर्वभद्रपदा स्त्रियाम् ।  
अथाहिर्बुध्न्यदेवत्यं स्त्रियां प्रोष्ठपदाऽपि च ॥ १९७ ॥  
तथोत्तरा भाद्रपदा रेवती तु स्त्रियां पुनः ।  
पौष्णं स्यादथ ऋक्षाणि तेषामन्तो न कर्हिचित् ॥ १९८ ॥  
भूपर्यायसुतार्थस्तु वक्र आरोऽपि मङ्गलः ।  
रक्तार्थादङ्गपर्यायः शिवपर्यायवीर्यजः ॥ १९९ ॥  
अङ्गारः स्यादषाढाभूः खपर्यायोल्मुकार्थकः ।  
नवार्चिरथ पञ्चार्चिर्धनिष्ठाभूः प्रहर्षुलः ॥ २०० ॥  
रोहिणीचन्द्रपर्यायपुत्रार्थः स्याददृक्पथः ।  
श्यामपर्यायगात्रार्थो वयुनश्चन्दिरो बुधः ॥ २०१ ॥  
ज्ञः परिज्मैकदेहार्थः स च सूर्यसहाचरः ।  
स्यन्दः स्वःसिन्धुसिन्धूत्थः क्लेदुः खचमसोऽपि च ॥ २०२ ॥  
नेम्यर्थोऽप्यरुणोऽथ स्यात्प्रचख्या तु महामतिः ।  
बृहस्पतिः साद्धिषणो गुरुः संवर्त्तपूर्वजः ॥ २०३ ॥  
पाखण्डकर्त्ता गोविन्दो द्वादशार्चिश्च दीदिविः ।  
वाग्म्याङ्गिरसपारुष्याश्चक्षाश्चित्रशिखण्डजः ॥ २०४ ॥  
जीवो गीष्यतिपर्यायो गीष्पर्यायरथार्थकः ।  
देवार्थाद्गुरुपर्याय उतथ्यस्यानुजार्थकः ॥ २०५ ॥  
प्राक्फाल्गुनेयः प्रख्यावाक् नन्दिघोषस्तु तद्रथे ।  
शुक्रस्तु भार्गवः काव्यः कविः शुक्लो मघाभवः ॥ २०६ ॥  
आस्फुजिद्भागवान्धिष्ण्य एकार्थान्नयनार्थकः ।  
दैत्यादिगुरुपर्यायो दिनदृश्यः सितो भगः ॥ २०७ ॥  
इनो भृगुः षोडशार्चिः शतपर्वेश इत्यपि ।  
शनैश्चरस्तु लौहित्यः सप्तार्चिः क्रूरदृक्पथः ॥ २०८ ॥  
नीलो मन्दः शनिः शौरिः शौरी सौरोऽव्ययं शनैः ।  
सौरिः क्रोडो रेवतीजो राहुस्तु सिंहिकासुतः ॥ २०९ ॥  
दैत्यग्रहः शीर्षदेहः सूर्याचन्द्रमसोररिः ।  
तमोऽस्त्री ग्रहकल्लोलो भरणीभूर्विधुंतुदः ॥ २१० ॥  
अभ्रार्थाच्च पिशाचार्थः स्वर्भानुः स्यादथो शिखी ।  
आश्लेषाभूर्वारुणः स्यादहिः केतुश्च तद्गणाः ॥ २११ ॥  
बहवो विविधाकारा धूमकेतुपुरःसराः ।  
गुरोःपुत्रः कचः शंयुः स्याद्भरद्वाज इत्यपि ॥ २१२ ॥  
वसिष्ठश्च वशिष्ठोऽपि कश्यपः काश्यपः समौ ।  
मारीचोऽप्यनुसूयायाः पतिस्त्वत्रिरतः पुनः ॥ २१३ ॥  
भार्गवो जमदग्निः स्याद्यमदग्निरपि स्मृतः ।  
राहुगणो गौतमः स्याद्गोतमोऽप्यथ गाधिजः ॥ २१४ ॥  
विश्वामित्रः कौशिकः स्यादेते वैवस्वतेऽन्तरे ।  
एकयोक्त्यर्षयः सर्वे तेऽपि चित्रशिखण्डिनः ॥ २१५ ॥  
ध्रुवो नक्षत्रनेमिः स्यादुत्तानचरणात्मजः ।  
ज्योतीरथो ग्रहाधारः सुनीतितनयार्थकः ॥ २१६ ॥  
पितृदेवनभोमार्गपर्यायश्च नभः सरित् ।  
भचक्रमध्यसूत्रं तन्मूलान्मृगशिरावधि ॥ २१७ ॥  
ग्रहपर्यायनेमिः स्यादथागस्त्यो घटोद्भवः ।  
दण्डयामश्च दीक्षाग्निरगस्तिश्चाग्निमारुतः ॥ २१८ ॥  
दक्षिणर्षिर्वारुणिः स्यात्सत्याग्निर्मान्य इत्यपि ।  
मानसूनुश्च तपनो मैत्रावरुणिरित्यपि ॥ २१९ ॥  
और्वशेयोऽश्विवातापील्वलारिर्विन्ध्यकूटकः ।  
नहुषेन्द्रत्वशत्र्वर्था मैत्रावरुण इत्यपि ॥ २२० ॥  
प्रियास्य वरदा लोपामुद्रा कौषीतकी तथा ।  
वरप्रदाऽपि सैवोक्ता वैदर्भ्यथ च तत्सुतौ ॥ २२१ ॥  
दृढच्युदिध्मवाहश्चाथैकयोक्त्येन्दुभास्करौ ।  
पुष्पवन्तावदन्तौ च मतुबन्तौ च तावथ ॥ २२२ ॥  
उपाद्रागः प्लवो रक्तो द्रवः सर्गस्तथाऽऽहितः ।  
उपरागः स्त्रियामीतिर्ग्रहो ना ग्रहणं च षण् ॥ २२३ ॥  
अग्न्युत्पातोऽपि चोत्पातो रिष्टं चारिष्टमित्यपि ।  
पुंसि क्लीबेऽप्यजन्यं स्यात् क्लीबे भं लग्नमित्यपि ॥ २२४ ॥  
ग्रहावर्त्तद्वादशोंशो राशिः पुंस्यथ ते क्रमात् ।  
मेषो वृषश्च मिथुनं क्लीबे कन्यातुले स्त्रियौ ॥ २२५ ॥  
वृश्चिको ना धनुः क्लीबे मकरः कुम्भमीनकौ ।  
ते तत्तन्नामपर्यया मासं शुक्रबुधारुणाः ॥ २२६ ॥  
मासांस्त्रयोदश गुरुः शनिस्त्रिंशत्ततस्तमः ।  
अष्टादश तथा केतुः प्रायो भौमस्त्रयस्ततः ॥ २२७ ॥  
मासान्सप्तदशेज्योथ सहस्रं द्विशतोत्तरम् ।  
सप्तर्षयस्तथागस्त्यो भुनक्त्यब्दान्ध्रुवोऽपि तु ॥ २२८ ॥  
सर्वदा सकलान्राशीन्भचक्रस्योपरिथितः ।  
कल्पद्रौ केशवकृते भुवः स्कन्धे द्वितीयके ।  
नभःस्थदेवकाण्डोऽयं तृतीयः सिद्धिमागतः ॥ २२९ ॥  
कालप्रकाण्डः  
कालोऽपष्ठुर्जहोदिष्टोऽनेहाः पीथो मतिस्तिथः ।  
आमतिः समयः पीयुरथ वास्रस्तु वासरः ॥ १ ॥  
घस्रो घ्रंसो घृणिर्द्यौः स्याद्दिवसश्च तिथिर्द्वयोः ।  
कर्मवाटी तिथी द्वे स्त्री क्लीबेऽहर्दिनमस्त्रियाम् ॥ २ ॥  
दिवाव्ययं याममालो व्युष्टांशश्चाथ पञ्च ताः ।  
नन्दा भद्रा जया रिक्ता पूर्णाः सप्तापि ताः क्रमात् ॥ ३ ॥  
रव्याद्यास्ताः पञ्चदश स्युरथ प्रतिपत् स्त्रियाम् ।  
पक्षतिर्मासपक्षाद्याग्नेयी वा ब्राह्मणो परा ॥ ४ ॥  
गिरिजा गणपः सर्पाः स्कन्दः सूर्यः शिवः शिवा ।  
यमो विष्णुर्हरः कामः शर्वश्चन्द्रः पितामहाः ॥ ५ ॥  
पूर्णिमामेति गदिते दिवसाः स्युश्चतुर्विधाः ।  
घटीषष्टिमितो.aर्कस्य राशिभोगस्य चापि यः ॥ ६ ॥  
त्रिंशांशस्तिथ्यवच्छन्नो यावदृक्षं च सावनः ।  
सौरो दैवस्तथैवार्क्षश्चाथ योगाः क्रमादमी ॥ ७ ॥  
विष्कम्भः प्रीतिरायुष्मान्सौभाग्यश्चापि शोभनः ।  
अतिगण्डः सुकर्मा च धृतिः शूलं ततः पुनः ॥ ८ ॥  
गण्डो वृद्धिर्ध्रुवश्चापि व्याघातश्चापि हर्षणः ।  
वज्रं सिद्धिर्व्यतीपातो वरीयान्परिघः शिवः ॥ ९ ॥  
सिद्धः साध्यः शुभः शुक्लो ब्रह्मेन्द्रश्चापि वैधृतिः ।  
तत्रातिगञ्जो गञ्जोऽपि द्वितीयश्चाष्टमः स्त्रियाम् ॥ १० ॥  
एकादशः षोडशान्त्यावस्त्रियां नवमोऽपि च ।  
तद्वत्पञ्चदशोऽन्ये नर्योगाः स्युः करणानि च ॥ ११ ॥  
शुक्लप्रतिपदः पूर्वार्द्धान्त्यार्द्धस्य प्रभेदतः ।  
किंस्तुघ्नं च ववं चापि बालवं कौलवं च षण् ॥ १२ ॥  
तैतलं गरं वणिजं भद्रा विष्टिरुभे स्त्रियौ ।  
पञ्चम्यास्तु ववादि स्युर्यावत् कृष्णचतुर्दशी ॥ १३ ॥  
तस्याः परेऽर्द्धे शकुनिः पूर्वेऽर्द्धे चतुरंह्रिकम् ।  
अमोत्तरार्द्धे नागाख्यममून्येकादशैव हि ॥ १४ ॥  
करणानीति तिथयश्चतुरङ्गा प्रगेव्ययम् ।  
प्रातश्च काल्यं कल्यं षण् दिवसार्थान्मुखार्थकम् ॥ १५ ॥  
व्युष्टं विभातं प्रत्यूषः स्त्रियां प्रत्युषमित्यपि ।  
गोसर्गश्चाथ मध्याह्नो दिनार्थान्मध्यमित्यपि ॥ १६ ॥  
मध्यं दिनमथोत्सूरोऽपराह्णः पुंनपुंसकम् ।  
दिवसार्थावसानस्य पर्यायं सायमव्ययम् ॥ १७ ॥  
सायोऽपि स्यात्स्त्रियां सन्ध्या पितृपर्यायसूर्रुमा ।  
निण्मुखं च प्रदोषः स्यात्सन्ध्या सन्धिश्च पुंस्ययम् ॥ १८ ॥  
सन्ध्यानां त्रितये चापि वैणवं च त्रिसन्ध्यकम् ।  
पुंसि त्रिसन्धिश्चाथ स्याच्चतुर्थ्यां प्रहरावधि ॥ १९ ॥  
आसार्द्धयामं सप्तम्यां त्रयोदश्यां ततः पुनः ।  
आयामयुगमेवं स्यात् प्रदोषोऽध्यायविघ्नकृत् ॥ २० ॥  
षष्टिदीर्घाक्षरोच्चारा मेरुका घटिका घटी ।  
नाडी च नाडिका यामनाडी स्याद्यामघोषिणी ॥ २१ ॥  
विकालिका मानरन्ध्रात्ताम्रिकाऽप्यथ तद्द्वयम् ।  
अह्नः पञ्चदशोंशोऽस्त्री मुहूर्त्तस्ते क्रमादथ ॥ २२ ॥  
आद्यो रौद्रोऽथ द्वितीयोऽहिः सितोऽथाज इत्यपि ।  
मैत्रोऽथारभटश्चापि पितरः सारटोऽप्यथ ॥ २३ ॥  
सावित्रो वासवश्चाथ वैराजश्च जयन्तकः ।  
आप्योऽथ विश्वो गान्धर्वो वेधास्तु कुतपोऽभिजित् ॥ २४ ॥  
विधिस्तु रौहिणो विन्दोऽथोबलश्च विरेचनः ।  
एकादशस्तु विजयः पुरुहूतोऽथ नैरृतः ॥ २५ ॥  
वह्निश्चाथ महेन्द्रस्तु रक्षश्चाथ जलेश्वरः ।  
चतुर्दशः पञ्चदशो भटस्तु स्यात्तथा भगः ॥ २६ ॥  
स्यादेवं पञ्चदशधा दिवसः पञ्चधा पुनः ।  
प्रातः संगवमध्याह्नाः पराह्णाः सायमित्यथ ॥ २७ ॥  
पूर्वाह्णः प्रहरः सार्द्धो मध्याह्नस्तु तदुत्तरः ।  
प्रहरोऽथापराह्णस्तु घटिकानां चतुष्टयम् ॥ २८ ॥  
सायाह्नः प्रहरश्चैवं चतुर्द्धाऽथ त्रिधा पुनः ।  
पूर्वाह्णश्चापि मध्याह्नोऽपराह्णश्चेत्यथ द्विधा ॥ २९ ॥  
पूर्वाह्णश्चापराह्णश्च रात्रेस्तावन्त एव हि ।  
आद्यो रौद्राऽथ गन्धर्वोऽजैकपादथ भास्करः ॥ ३० ॥  
अहिर्बुध्न्‍योऽथ पूषाऽपि कुवेरोऽथ सदागतिः ।  
दस्रादथ यमोऽग्निश्च विधाता त्वष्टमस्ततः ॥ ३१ ॥  
सौम्‍योऽदितिस्तु ब्राह्मोऽथ वाक्पतिर्द्वादशो रविः ।  
त्रयोदशोऽप्यथापि स्युस्त्वष्टृब्रह्मसमीरणाः ॥ ३२ ॥  
स्यान्नैरृतः पञ्चदशः स्याच्चतुर्भिस्तु तैः पुनः ।  
प्रहरश्च यमो यामो घटीपर्यायमालकः ॥ ३३ ॥  
अथ क्षपा तु रजनिः क्षणदा क्षणिनी निशा ।  
अव्ययानव्ययं दोषा वसती वसतिः समौ ॥ ३४ ॥  
रात्रिस्त्रियामा स्याद्घोरा श्यामा तुङ्गी निषद्वरी ।  
याम्या च रक्षोजनना रजनी चक्रभेदिनी ॥ ३५ ॥  
उमा हतार्चिः पैशाची शर्वरी नक्तमव्ययम् ।  
क्षपा तमस्विनी तुङ्गा तमिर्वासरकन्यका ॥ ३६ ॥  
तमी तमा हिमा चैव वासतेयी विभावरी ।  
निशीथिनी निशीथ्या निट् शताक्षी वासुरा निशा ॥ ३७ ॥  
यामिनी स्यात्तमिस्रापि तमस्यतितमोयुता ।  
ज्योत्स्ना तु चन्द्रिकायुक्ता बहुनिड्गणरात्रकम् ॥ ३८ ॥  
पक्षिणी पक्षतुल्याभ्यां दिनाभ्यां वेष्टिता निशा ।  
गर्भकं रजनीद्वन्द्ववेष्टितं यदहर्भवेत् ॥ ३९ ॥  
अर्द्धरात्रो निशीथश्च शिवावसर इत्यपि ।  
निःसंपातो महानिट् चाथोच्चन्द्रापररात्रकौ ॥ ४० ॥  
अपि पश्चिमरात्रोऽथ श्वनिशं श्वनिशा च सा ।  
यस्यां मत्ता निशि श्वानो भूतःकृष्णचतुर्दशी ॥ ४१ ॥  
भूतेष्टा चाथ तद्भूतपञ्चदश्योर्यदन्तरम् ।  
पर्वमूलं च प्रतिपत्पञ्चदश्योर्यदन्तरम् ॥ ४२ ॥  
स पर्वसन्धिरथ च पूर्णमासी तु पूर्णिमा ।  
पूर्णिमा पौर्णमासी च कलाहीने विधौ च सा ॥ ४३ ॥  
विज्ञेयानुमतिस्तत्र पूर्णे राका निशाकरे ।  
सरस्वती शारदी तु द्यूतपर्यायपूर्णिमा ॥ ४४ ॥  
शक्रोत्सवो ध्वजोत्थानं क्लीबे कोजागरः पुमान् ।  
स्यादस्त्री कौमुदीचारः शरत्पर्वाथ होलिका ॥ ४५ ॥  
होलाकापि च होली च वासन्ती कूर्दना स्त्रियः ।  
मधूत्सवः कामिमहो रजःपर्यायतो महः ॥ ४६ ॥  
पुष्ययुक्ता पूर्णमासी मासे पुषी च स पुनः ।  
मृगशीर्षयुता मार्गशीर्षे स्यादाग्रहायणी ॥ ४७ ॥  
अमावास्यामाऽमावस्याऽमामासी चाप्यमावसी ।  
सूर्येन्दुसंगमो दर्शस्तत्र नष्टेन्दुमण्डला ॥ ४८ ॥  
कुहुः कुहूश्च गुङ्गुश्च गुङ्गूर्नष्टाब्जमण्डला ।  
सिनीवाल्यथ दीपाली यक्षनिड्वलिपर्व च ॥ ४९ ॥  
स्यादस्त्रियामहोरात्रमथ नक्तंदिवं पुनः ।  
नक्तं दिवं चाहर्दिवं नैरन्तर्येऽव्ययं पुनः ॥ ५० ॥  
निमेषनिमिषौ तुल्यौ व्यापारे नेत्रपक्ष्मणोः ।  
अष्टादश निमेषास्तु काष्ठास्त्रिंशत्तु ताः कलाः ॥ ५१ ॥  
तास्तु त्रिंशत् क्षणास्ते तु मुहूर्त्तो द्वादशापि च ।  
ते तु त्रिंशदहोरात्रः पक्षस्ते दश पञ्च च ॥ ५२ ॥  
स च स्याद्द्विविधः शुक्लकृष्णपर्यायभेदभाक् ।  
पितॄणां दिनरात्र्योश्च पर्यायो तावनुक्रमात् ॥ ५३ ॥  
मासस्तु दिनमालोमा वर्षार्थात्कोश इत्यपि ।  
अंशः श्रामश्चतुर्द्धासः सावनस्तु दिनैर्नगैः ॥ ५४ ॥  
चान्द्रः स्यात्पूर्णिमाऽमान्तः सौरस्तु रविसंक्रमात् ।  
आसङ्क्रान्त्यथ सर्वर्क्षभोगादिन्दोः स भोद्भवः ॥ ५५ ॥  
मार्गशीर्षो मार्गशिरो वर्षाद्यः स्यात्सहाः सहः ।  
आग्रहायणिको मार्गः स च स्यादाग्रहायणः ॥ ५६ ॥  
तिष्यश्चापि च पुष्योऽपि पौषस्तैषः सहस्यवत् ।  
अस्त्री माघे तपाश्चापि तपस्यस्तपसस्तपः ॥ ५७ ॥  
फाल्गुनाडः फाल्गुनिकः फल्गुनः फाल्गुनोऽपि च ।  
स्याच्चैत्रावरजो मोहनिकोऽथ स्यान्मधुः पुमान् ॥ ५८ ॥  
चैत्रश्च चैत्रिकोऽथ द्वौ वैशाखे राधमाधवौ ।  
उत्सरः स्यादथ ज्येष्ठे ज्यैष्ठश्च खरकोमलः ॥ ५९ ॥  
आषाढपूर्वजो ज्येष्ठामूलीयः शुक्रमस्त्रियाम् ।  
श्रावणानुज आषाढ आशाढोऽषाढ इत्यपि ॥ ६० ॥  
शुचिर्नभस्तु नभसो नभाः श्रावणिकश्च सः ।  
भाद्रो भाद्रपदः प्रौष्ठपदोऽपि च नभस्यकः ॥ ६१ ॥  
अथाश्वयुक् चाश्वयुज आश्विनेऽप्यथ कौमुदः ।  
इष ऊर्जः कार्त्तिकिको बाहुलः कार्त्तिकः सरी ॥ ६२ ॥  
अधिमासोंहस्पतिस्स्याद् द्वात्रिंशद्दिनमालकैः ।  
दिनैः षोडशभिर्यानैश्चतुर्नाडीसमन्वितैः ॥ ६३ ॥  
प्रवृत्तिरस्य प्रायेण क्वचिन्न्यूनाधिकैरपि ।  
सोऽसंक्रान्तो द्विसंक्रान्तः कालेन बहुना स च ॥ ६४ ॥  
जायते सक्षयस्तौ द्वौ गर्हितौ शुभकर्मणि ।  
यत्र क्षयो भवेन्मासस्तत्र द्वावधिमासकौ ॥ ६५ ॥  
मासत्रये कार्त्तिकादौ क्षयो नान्येषु माःसु च ।  
द्वाभ्यां सौरादिमासाभ्यामृतुः समयवाचकः ॥ ६६ ॥  
हिमागमस्तु हेमन्तः प्रालेयो रौद्रहेमनौ ।  
अस्त्रियां शिशिरः सैषो वसन्तः पिकबान्धवः ॥ ६७ ॥  
पुष्पपर्यायकालार्थः सुरभिश्च पलाङ्गकः ।  
उष्णस्तूष्मायणोऽपि स्यान्निदाघस्तप ऊष्मकः ॥ ६८ ॥  
ग्रीष्म ऊष्मागमस्त्र्यूष्मा स्यादुष्णोपगमः पुनः ।  
घनार्थादत्ययः पुंसि स्त्रियां स्याच्छरदा शरत् ॥ ६९ ॥  
भूयो वर्षति पर्जन्यो गङ्गाया दक्षिणे तटे ।  
अतः प्रावृट् च वर्षाश्च द्वावृतू परिकल्पितौ ॥ ७० ॥  
तस्या ऐवोत्तरे कूले हिमवद्विन्ध्यसंकुले ।  
भूयः शीतमतस्तत्र हेमन्तशिशिरावुभौ ॥ ७१ ॥  
शिशिराद्यैश्च ऋतुभिरयनं स्यात्त्रिभिश्च षण् ।  
अयने द्वे गतिरुदग्दक्षिणार्कस्य वत्सरः ॥ ७२ ॥  
ससंपरीदेदनुभ्यो युगांशो हायनोऽस्त्रियाम् ।  
ऋतुवृत्तिर्मासमालः कालग्रन्थिः शरत्स्त्रियाम् ॥ ७३ ॥  
शरदापि स्त्रियां भूम्नि समा वत्सः पुमानयम् ।  
पुंसि वा वरिषं वर्षं स्त्रियां भूम्नि समा अपि ॥ ७४ ॥  
संपत्संवदव्यये द्वे मकरः कर्कटोऽयने ।  
तुलामेषौ तु विषुवत् विशुवद् द्वे नपुंसके ॥ ७५ ॥  
विषुणो विषुवान् पुंसि विषुवोऽस्त्र्यव्यये उभे ।  
विश्वग्विष्वक् च विषुवत्केषांचनमतेव्ययम् ॥ ७६ ॥  
विष्णुपद्यः सिंहवृषकुम्भा वृश्चिक इत्यपि ।  
षडशीतिमुखाः कन्याधनुर्मीनयुगानि च ॥ ७७ ॥  
अथ भेदा वत्सराणामतुलैः (३६०) सावनो भवेत् ।  
दिवसैर्मातुलैः (३६५) सौरश्चान्द्रः स्याद्विमलै(३५७)र्दिनैः ॥ ७८ ॥  
आर्क्षो वराङ्गै(३२४)र्गौरोपि पतङ्गैः (३६१) पञ्चधेति च ।  
कृतं सत्ययुगं क्लीबे त्रेताग्नेयी स्त्रियामुभे ॥ ७९ ॥  
द्वापरो यज्ञियः पुंसि क्लीबे कर्मयुगं कलिः ।  
तिष्यो झर्झरकोऽथैषां वर्षसंख्या क्रमादिमाः ॥ ८० ॥  
हठसर्पैः १७२८००० तद्वरकै १२८६००० र्भतुच्छैः ७६४००० खलवैः ४३२००० क्रमात् ।  
सर्वैस्त्रिनान्तैर्वर्षैः स्यान्नॄणां पूर्णचतुर्युगी ॥ ८१ ॥  
तेषां तावच्छती सन्ध्या सन्ध्यांशश्च यथाक्रमात् ।  
अष्टाविंशी प्रयात्येषा तस्याः स्यात्साम्प्रतं कलिः ॥ ८२ ॥  
तद्गताब्दाः कुतिथिभाः ४७६१ संवर्त्तः पलयः क्षयः ।  
परिवर्तः परीवर्तः संहारः कल्प इत्यपि ॥ ८३ ॥  
जहानकः समसुप्तिः संहारो युगकल्पयोः ।  
दैनंदिनो लोकशेषः परान्तः सर्वनाशनः ॥ ८४ ॥  
दैनन्दिनः प्राकृतश्च स च स्याद्द्विविधोऽथ च ।  
किल्विषं कल्मषं किण्वं कल्कः पङ्कश्च न स्त्रियाम् ॥ ८५ ॥  
पुंसि पाप्माथ सुकृतं श्रेयः पुण्यं वृषः पुमान् ।  
क्लीबे धर्म च धर्मोऽस्त्री मुदा मुच्च स्त्रियामुभे ॥ ८६ ॥  
मोदो मोदः समाप्रेभ्यो मदः संमद इत्यपि ।  
नन्द्यानन्दथुरानन्दिर्नन्दिरानन्द एव च ॥ ८७ ॥  
क्लीबाव्ययं तु कं जोषमुपजोषमथो सुखम् ।  
कमव्ययं च खं शर्म सौख्यं श्वःश्रेयसं पुनः ॥ ८८ ॥  
शातं सातमथो भद्रं भगं मद्रं च भावुकम् ।  
भविकं मङ्गलं वा ना भव्यं द्रव्यं शिवं शुभम् ॥ ८९ ॥  
शस्तं प्रशस्तं कुशलं कुषलं क्षेममस्त्रियाम् ।  
श्रेयः श्वःश्रेयसं रिष्टं निःश्रेयसमरिष्टवत् ॥ ९० ॥  
शमव्ययं भवः पुंसि द्रव्ये पापादिकं त्रिषु ।  
काले शुभोत्तरे तु स्यात् स्त्रियामायतिरित्यपि ॥ ९१ ॥  
तज्जं फलमुदर्को ना क्लीबे सांदृष्टिकं हि तत् ।  
तात्कालिकं तदात्वं स्यादयः शुभावहो विधिः ॥ ९२ ॥  
हेतुर्ना कारणं बीजं क्लीबे करणमित्यपि ।  
क्लीब आद्यं कारणं तु निदानं मूलवस्तु तत् ॥ ९३ ॥  
क्षेत्रज्ञ आत्मा पुरुषः पूरुषश्चाक्षरः कविः ।  
अन्तर्यामीश्वरो देही जीवोऽजो बहुलोऽतनुः ॥ ९४ ॥  
ब्रह्मास्त्रियां कः स एष पुमर्थः प्रकृतिः स्त्रियाम् ।  
स्वः षण् प्रधानमव्यक्तमक्षरं बहुधातुकम् ॥ ९५ ॥  
क्षेत्रं तमः प्रसूनं स्यात् पुंसि सत्त्वं रजः पुमान् ।  
रजस् क्लीबे तमः पुंसि तमस् क्लीबेऽथ जन्म षण् ॥ ९६ ॥  
जननं च प्रजननं जननिश्च जनिः स्त्रियौ ।  
उद्भवः सम्भवो भावो भवो जन्युश्च पुंस्यमी ॥ ९७ ॥  
जनी जनू जनुश्चापि जीवो जन्यश्च पुंस्ययम् ।  
करणं खं पदं पुंसि हर्षि वैकारिकेन्द्रिये ॥ ९८ ॥  
अक्षं च नियतं चाथ भूतानि तनवः पुनः ।  
घोरा विकारा भूतानि विशेषा विग्रहा अपि ॥ ९९ ॥  
प्राणी तु चेतना जन्मी जन्तुजन्यशरीरिणः ।  
व्यष्टिर्जातिः स्त्रियां जातं क्लीबेऽथ व्यक्तिरित्यपि ॥ १०० ॥  
स्त्रियां समष्टिः पृथगात्मत्वे…………………….. ।  
……………… चित्तं तु हृदयं च हृत् ॥ १०१ ॥  
चेतः स्वान्तं मानसं च मनः क्लीबेऽन्तरिन्द्रियम् ।  
कल्पद्रौ केशवकृते भुवः स्कन्दे द्वितीयके ।  
कालाभिधः प्रकाण्डोऽयं साङ्गः सिद्धिमुपागतः ॥ १०२ ॥  
नाट्यप्रकाण्डः  
षड्जर्षभौ च गान्धारौ मध्यमः पञ्चमोऽपि च ।  
धैवतश्च निषादश्च सप्त कण्ठादिजाः स्वराः ॥ १ ॥  
कण्ठोरस्तालुरसनानासाशीर्षसमुद्भवाः ।  
आस्यात् षड्जोऽपरे कण्ठादृषभो हृदधोभवः ॥ २ ॥  
नासिकोत्थश्च गान्धारो मध्यमो नाभिसंभवः ।  
उरसः शिरसः कण्ठात्पञ्चमस्य च सम्भवः ॥ ३ ॥  
धैवतोऽपि ललाटोऽत्थो निषादः सर्वसंधिजः ।  
स्युर्मन्द्रमध्यताराख्या ग्रामाः स्थानस्थितिप्रदाः ॥ ४ ॥  
त्रयः स्वरेषु प्रत्येकं स्युस्ते तेष्वपि मूर्च्छनाः ।  
सप्तस्वरेषु नन्दत्सु स्वस्वस्थानस्थितेषु च ॥ ५ ॥  
प्रत्येकमूर्छनैकैका ग्रामेष्वेषु प्रजायते ।  
बोधा लला समाधानी पूरणी चापराजिता ॥ ६ ॥  
विगलिप्ता संयमिनी मृद्वी च भ्रामिताक्षरा ।  
द्राविता मङ्गला रामा सुखकृज्जयशेखरा ॥ ७ ॥  
रमणी शोभिता नादा तथा सिभरिजा मता ।  
नादानूकासिका चण्डा इत्येता एकविंशतिः ॥ ८ ॥  
ताना एकोनपञ्चाशत्तन्नतेकतुन्नकाः ।  
विज्ञेयाः क्रमशः सर्वे सप्त सप्त स्वरे स्वरे ॥ ९ ॥  
नादान्ता निष्कला गूढा सकला मधुरा पुनः ।  
कामाङ्गा मदिरा श्यामा तारा चन्द्रानना शुभा ॥ १० ॥  
असंपूर्णा वरा पूर्णा रेजिका वालिकापरा ।  
प्रसन्नवदना वामा बाला मधुरता तथा ॥ ११ ॥  
द्वाविंशतिस्तु श्रुतयः एता ज्ञेया स्वरानुगाः ।  
श्रुतिभिः कियतीभिश्च संयुक्तास्ते स्वराः क्रमात् ॥ १२ ॥  
चतुःश्रुतिस्त्रिश्रुतिश्च द्विश्रुतिश्च स्वरा मताः ।  
श्रुतिभिर्मूर्छनाभिश्च ग्रामैस्तानैश्च संहिताः ॥ १३ ॥  
समागताः स्वरास्तैस्तु रागा भाषादयः कृताः ।  
श्रीरागश्च वसन्तश्च भैरवः पञ्चमोऽपि च ॥ १४ ॥  
मेघरागः षष्ठ इह ज्ञेयो नट्टनरायणः ।  
षट् षड् भार्याः क्रमादेषामासां नामान्यनुक्रमात् ॥ १५ ॥  
गौडी कोलाहला चापि गान्धारी द्रविडी तथा ।  
पञ्चमी देवगान्धारि षष्ठी देवलकौशिकी ॥ १६ ॥  
श्रीरागस्य भवन्त्येता वासन्त्यः स्युरतः पराः ।  
आन्दोली कैशिकी चैव तथा प्रथममञ्जरी ॥ १७ ॥  
गुडेगिरी देवशाखा रामा स्यादथ भैरवी ।  
विलाडली गुर्जरी च कर्णाटी चापि रक्तिका ॥ १८ ॥  
हंसाऽथ त्रिगुणा स्तम्भतीर्था चाभीरिका पुनः ।  
ककुभा च वराडी च सामेरी चाप्यमूरपि ॥ १९ ॥  
मतान्तरे मेघरागभार्याः स्युरथ चापराः ।  
बंगाला मधुरा चैव कामोदा चोक्षसारिका ॥ २० ॥  
देवगिरी देवपाला स्युरेताः पञ्चमाश्रयाः ।  
मतान्तरेऽपि पुनस्तोटिकापि च मोटिका ॥ २१ ॥  
नदडुम्बी च मल्हारी सिन्धुमल्हारिकाऽप्यथ ।  
देवशाखा मालवश्रीर्द्धनाश्रार्दीपकादयः ॥ २२ ॥  
स्वचतुर्जातिसंयुक्ता रागाङ्गानि भवन्त्यमी ।  
बृहती च पुलंध्री च सैरन्ध्री ललितादयः ॥ २३ ॥  
भाषान्तरामिधा भीमपलाशी प्रमुखा अथ ।  
वैराटिका वृद्धहंसा तथा सौराष्ट्रिकादयः ॥ २४ ॥  
शोकप्रकाशकाश्चान्ये क्रियाङ्गेषु प्रकीर्तिताः ।  
केदारकर्णौ स्थानख्या तथा मालवकादयः ॥ २५ ॥  
कर्णाटबंगालमुखाः सर्वे गौडा उपाङ्गकाः ।  
ज्ञेया रागेषु रागाङ्गाः क्रियाऽङ्गोपाङ्गकावपि ॥ २६ ॥  
तथा भाषासु भाषाङ्गास्तेऽपि स्युः स्वस्वदेशजाः ।  
समाश्चतुर्विधा देश्यशुद्धगन्धालिछाइलाः ॥ २७ ॥  
नुडवः खाडवः पूर्णोऽपूर्णश्चेत्यथ च ध्रुवाः ।  
मठश्च प्रतिमंट्टश्च तृतीयस्त्वपि सारकः ॥ २८ ॥  
अडुतालस्ततो रास एकताली क्रमादिमे ।  
जयन्तः शेखरोत्साहौ तद्वन्मधुरनिर्मलौ ॥ २९ ॥  
कुतलः कमलश्चारो नन्दनश्चन्द्रमाः खरः ।  
कामदो विजयश्चैव कन्दर्पजयमङ्गलौ ॥ ३० ॥  
तिलको ललितश्चामी ध्रुवाः स्युरिह षोडश ।  
उद्गाहे स्यात्पदद्वन्द्वं मध्ये कार्यं पदद्वयम् ॥ ३१ ॥  
आभोगे पदयुग्मं स्यात् खण्डानीत्थं ध्रुवस्य च ।  
षट्पदस्तूत्तमः प्रोक्तो मध्यमः पञ्चभिः परैः ॥ ३२ ॥  
कनिष्ठश्च चतुर्भिः स्यादेवं ते त्रिविधा ध्रुवाः ।  
उद्गाहे खण्डकद्वन्द्वं युक्तिद्वयविनिर्मितम् ॥ ३३ ॥  
अन्यानि तु पदानि स्युः सर्वाणि नियमादृते ।  
एकादशाक्षरात्खण्डादेकैकाक्षरवर्द्धितैः ॥ ३४ ॥  
खण्डैर्ध्रुवा भवन्त्येवं षड्विंशत्यादितः क्रमात् ।  
कमलाकरः कलापः कामश्चैवात्र सुन्दरः ॥ ३५ ॥  
वल्लभो मङ्गलश्चापि षडुक्ता मण्डका अथ ।  
अमरो मन्दिरश्चापि विचारः कुन्दसंज्ञकः ॥ ३६ ॥  
चतुर्विधोऽथ षोढा स्यादथ निःसारकाभिधः ।  
सुनरोऽपि विशालः स्यान्नन्दो वैकुण्ठवाञ्छितौ ॥ ३७ ॥  
विजयोऽथाडुतालस्तु षोढा स्याच्चमरामरौ ।  
अथ षोढा रासकः स्यात्कम्बुजो मुदिराम्बुजौ ॥ ३८ ॥  
विनोदश्चन्द्रसरसोऽथैकताली त्रिधा मता ।  
रामा तारा चन्द्रिका च द्रुतमध्यविलम्बिताः ॥ ३९ ॥  
एकमात्रिकतालेन सूडाद्याः स्युरनेकधा ।  
नाट्यं तौर्यत्रिकं गीतं नृत्तं वाद्यं त्रयं च तत् ॥ ४० ॥  
संगीतं प्रेक्षणार्थेऽस्मिञ्शास्त्रोक्ते नाट्यधर्मिका ।  
गीतं गानं च गान्धर्वे गेयं स्त्री गीतिरित्यपि ॥ ४१ ॥  
व्यक्तं पूर्णं प्रसन्नं च सुकुमारमलङ्कृतम् ।  
समं सुरक्तं सुश्लक्ष्णं विक्रुष्टं मधुरं तथा ॥ ४२ ॥  
दशैते स्युर्गुणागीते तत्र व्यक्तं स्फुटैः स्वरैः ।  
पूर्णं पूर्णीकममकं प्रसन्नं प्रकटार्थकम् ॥ ४३ ॥  
सुकुमारं कण्ठभवं त्रिस्थानोत्थमलङ्कृतम् ।  
समवर्णलयस्थानं सममित्यभिधीयते ॥ ४४ ॥  
सुरक्तं वल्लकीवंशकण्ठध्वन्यं सुतालुकम् ।  
नीचोच्चस्थानमध्यादौ शुक्ले श्लक्ष्णमुच्यते ॥ ४५ ॥  
उच्चैरुच्चरणादुक्तं विक्रुष्टं भरतादिभिः ।  
मधुरं धुर्यलावण्यपूर्णं जनमनोहरम् ॥ ४६ ॥  
दुष्टं लोकेन शास्त्रेण श्रुतिकालविरोधि च ।  
पुनरुक्तं कलाबाह्यं गतक्रममपार्थकम् ॥ ४७ ॥  
ग्रामसंदिग्धमित्येवं दशधा गीतदुष्टता ।  
नर्त्तनं नटनं नाट्यं नृत्यं नृत्तं च ताण्डवम् ॥ ४८ ॥  
पुंसि क्लीबे पुंसि नाटो लासो लास्यं नपुंसकम् ।  
अथ हल्लीसकं स्त्रीणां यत्तमण्डलनर्त्तनम् ॥ ४९ ॥  
पानगोष्ठ्यामुच्चतालं रणे वीरजयन्तिका ।  
स्थाने नाट्यस्य रङ्गः स्यात्पूर्वरङ्ग उपक्रमः ॥ ५० ॥  
पुंसि प्राङ्नाट्यकं क्लीबे क्रियासूचकमस्त्रियाम् ।  
अङ्गहारोऽङ्गहारिश्च व्यञ्जकाभिनयौ समौ ॥ ५१ ॥  
स चतुर्विध आहार्यो रचितो भूषणादिभिः ।  
वचसाङ्गेन सत्त्वेन वाचिकाङ्गिकसात्त्विकाः ॥ ५२ ॥  
त्रिष्वेते नाटकं भाणो डिमः प्रहसनं पुनः ।  
व्यायोगश्च प्रकरणं वीथी समवकारकः ॥ ५३ ॥  
ईहामृगोऽङ्क इत्येते भेदा नाटकजा दश ।  
स्याद्वेददेवयोर्वाणी संस्कृतं प्रकृतिः स्त्रियाम् ॥ ५४ ॥  
तदुद्भवं प्राकृतं तन्मागधी सूरसेन्यपि ।  
अपभ्रंशो भूतभाषा भाषाः षडथ वृत्तयः ॥ ५५ ॥  
भारती सात्त्विकी कैशिक्यारभट्योऽत्र नाटके ।  
चतस्रोऽथापि कन्दर्पध्वजपर्यायमित्यपि ॥ ५६ ॥  
वाद्यं वादित्रमातोद्यं तूर्यं तूरमथो ततम् ।  
वीणाप्रभृतिकं वाद्यं कांस्यतालादिकं घनम् ॥ ५७ ॥  
वंशादिकं तु सुषिरमानद्धं मुरजादिकम् ।  
अवनद्धं तदेव स्यात्पिनद्धमपिनद्धवत् ॥ ५८ ॥  
वीणा स्त्रियां घोषवती विपञ्ची कण्ठकूणिका ।  
वल्लकी साथ तन्त्रीभिः सप्तभिः परिवादिनी ॥ ५९ ॥  
शिवस्य वीणा कोलम्बी सरस्वत्यास्तु कच्छपी ।  
महती नारदस्येशगणानां तु प्रभावती ॥ ६० ॥  
विश्वावसोस्तु बृहती तुंवरोस्तु कलावती ।  
चण्डालानान्तु कण्डोकी कोलम्बोऽस्याः कलेवरे ॥ ६१ ॥  
निबन्धनं तूपनाहः प्रवालो दण्डमस्त्रियाम् ।  
प्रसेवकस्तु ककुभः कलिका कूणिका स्त्रियौ ॥ ६२ ॥  
मूलं वंशशलाका स्यात्समन्वितलये तु ना ।  
एककालश्चैकतालो मृदङ्गो मुरजः पुमान् ॥ ६३ ॥  
आलिङ्ग्य ऊर्ध्वकः पुंसि स्यादालिङ्गी स्त्रियामपि ।  
हरीतक्याकृतिश्चाङ्क्या स्यादालिङ्ग्या यवाकृतिः ॥ ६४ ॥  
गोपुच्छाकृतिरूर्ध्वाख्यः प्रोक्तः सर्वत्र टोककः ।  
स्याद्यशःपटहो ढक्का भंभा भेरी स्त्रियां पुमान् ॥ ६५ ॥  
आनकश्चापि भेरिः स्त्री दुन्दुभिश्चानकः पुमान् ।  
प्रणवः पणवस्तुल्यौ पटहोऽस्त्र्यथ मर्दलः ॥ ६६ ॥  
तूरं तूर्यं च विजयः कबर्दिः करतालिका ।  
काहला ध्वनितालोऽस्त्री डमरुः सूत्रकोणकः ॥ ६७ ॥  
भयकृत्प्रेतपटहो मृत्युदण्डाकरश्च सः ।  
भक्ततूर्यं नृपाभीलं मल्लतूर्यं महास्वनः ॥ ६८ ॥  
उगण्डः प्रतित्तूर्यं मद्गुः षण् जलवाद्यकम् ।  
नृत्ये तूर्ध्वाकृते पादि दण्डपादाख्यतण्डवम् ॥ ६९ ॥  
विवाहादौ मङ्गले यद्वाद्यं सा प्रियवाहिका ।  
मृदङ्गमुखपिष्टस्य लेपे भौमक इत्यपि ॥ ७० ॥  
घण्टामध्यगतं लोहं शङ्कुः पुंसि ललिः स्त्रियाम् ।  
काहला धूर्त्तपुष्पाभा सच्छिद्रा पत्रकाहला ॥ ७१ ॥  
पिच्छोला स्वरनौकार्था झल्लरी झल्लरिः स्त्रियौ ।  
झर्झरश्चाथ वेणुस्तु वंशो विवरनालिका ॥ ७२ ॥  
मुरली मुखवाद्ये तु वक्त्रतालः पुमानयम् ।  
भ्रुभ्रुभ्रभृभ्यः कुंसः स्यान्नटे स्त्रीवेषधारिणि ॥ ७३ ॥  
वेश्याचार्यः पीठमर्दः सूत्रधारस्तु सूचकः ।  
स्याद्वीजदर्शकश्चापि सर्वार्थस्य प्रकाशकः ॥ ७४ ॥  
नान्दी तु पाठको नान्द्याः पार्श्वस्थः पारिपार्श्वकः ।  
नटोऽस्त्रियां सर्ववेशी लयालम्भोऽथ नर्त्तकी ॥ ७५ ॥  
लासिकाथो वारवाणिः प्रगातैकनटौ समौ ।  
कथकोऽथासहायः स्यात्तालावाचरको नटः ॥ ७६ ॥  
पात्राणि नाट्येऽधिकृतास्तत्र द्वेषस्तु भूमिका ।  
शैलूषो भरतः सर्ववेशी भरतपुत्रकः ॥ ७७ ॥  
नटः कृशाश्वी शैलाली चारणस्तु कुशीलवः ।  
केवलः प्लवकश्चाथ भेडश्चाटवटः समौ ॥ ७८ ॥  
वासन्तिकः केलिकिलो वैहासिकविदूषकौ ।  
प्रहासी प्रीतिदश्चाथ षिङ्गः पल्लविको विटः ॥ ७९ ॥  
क्रोशध्वनिः क्रोशतालो वीक्षापन्नः सविस्मयः ।  
स्वदोषाच्छादनं म्रक्षोऽस्त्रियां स्यान्मूलकारिका ॥ ८० ॥  
ग्रामीणतोषकं नृत्यं वरमन्वीति कथ्यते ।  
गणिकानुचरैरज्जुकेति वाच्या नृपेण च ॥ ८१ ॥  
राष्ट्रियो नृपतेः श्यालोऽनूढाभ्राता ह्यपण्डितः ।  
वर्करः परिहासः स्यादुत्प्रासस्तूपहासगीः ॥ ८२ ॥  
वार्द्धापिकोत्साहिका च क्लीबे वर्द्धापनं हि तत् ।  
नाट्योक्तौ महिषो मार्ष आर्यो विद्वांश्च भावुकः ॥ ८३ ॥  
राजा भट्टारको देवः कुमारो भर्तृदारकः ।  
भर्तृदारिका तत्सुता स्याज्ज्येष्ठा भग्न्यन्तिकापि च ॥ ८४ ॥  
आर्त्तिका चान्तिकान्ताम्बा स्यादन्तिश्चाप्यतः पुनः ।  
देवो देवी भृत्यजनैर्वाच्योऽयमृषिभिर्द्विजैः ॥ ८५ ॥  
वयस्य राजन्निति वा स च वाच्यो विदूषकैः ।  
कृताभिषेका महिषी देव्यश्चान्या नृपस्त्रियः ॥ ८६ ॥  
भोगिनी त्वपरैरन्या क्षुल्लैर्गोस्वामिनीति सा ।  
हण्डे हण्डा द्वयं नीचे हञ्जा हञ्जे च चेटिकाम् ॥ ८७ ॥  
प्रति प्रति सखीं चापि हलाऽमून्यव्ययानि च ।  
भर्ताऽऽर्यपुत्रोऽथापि स्युर्भदन्ता सौगतादयः ॥ ८८ ॥  
अथ तत्रभवानत्रभवांश्च भगवानपि ।  
आर्यमिश्रागौरविताः पूज्ये योज्या अमी त्रिषु ॥ ८९ ॥  
शृङ्गारवीरकरुणाद्भुतहास्यभयानकाः ।  
रौद्रबीभत्सवात्सल्यशान्ता नाट्ये रसा दश ॥ ९० ॥  
एते ज्ञेया अथ पुनः शृङ्गारोऽस्त्र्युज्ज्वलः शुचिः ।  
कैशिकः श्यामपर्यायः स च ज्ञेयश्चतुर्विधः ॥ ९१ ॥  
संयोगो विप्रयोगश्च मिश्रः सामान्य इत्यपि ।  
स्थायिसात्त्विकसंचारिभावा अत्र त्रयस्त्रिधा ॥ ९२ ॥  
रतिर्हासश्च शोकश्च क्रोधोत्साहौ भयं तथा ।  
जुगुप्सा विस्मयश्चेति स्थायिभावाः क्रमादमी ॥ ९३ ॥  
रागानुरागौ द्वौ तुल्यौ रतिश्चानुरतिः समे ।  
हसस्तु हासः शूकश्च घर्घरश्च स्त्रियां हसिः ॥ ९४ ॥  
हास्यं षणथ तद्भेदास्तत्रादृष्टरदे स्मितम् ।  
चक्रौष्ठिका तु ना हासः किञ्चिद्दृष्टरदाङ्कुरे ॥ ९५ ॥  
किञ्चिच्छ्रुते विहसितमट्टहासो महीयसि ।  
अनुस्यूतेऽट्टट्टहासोऽट्टाट्टहासोऽतिहासकः ॥ ९६ ॥  
अपहासोऽकारणजे हसनं स्फुरदोष्ठके ।  
सोत्प्रासे ह्याच्छुरितकं क्लिष्टे तूदरपीडनम् ॥ ९७ ॥  
छलं मिषं च वैदग्धी भङ्गी चेभनिमीलिका ।  
शोकः खेदः शोचनं षण् शुक् स्त्रियामथ रुट् स्त्रियाम् ॥ ९८ ॥  
रुषा क्रुधा क्रुच्च मन्युः क्रोधः कोपोऽप्यमर्षवत् ।  
रोषश्च प्रतिघो भामोऽथ स्त्रियां कियदेतिका ॥ ९९ ॥  
प्रौढिः प्रगल्भतायोग उद्योगश्च समावुभौ ।  
उत्साह उद्यमोऽस्त्री स्यादध्यवसाय इत्यपि ॥ १०० ॥  
पुंस्यूर्जोतिशये तत्र न ना वीर्यमथ स्त्रियाम् ।  
भिया भीर्भीतिराशङ्का क्लीबे प्रतिभयं भयम् ॥ १०१ ॥  
दरोऽस्त्रियां साध्वसं च दार उत्त्रास इत्यपि ।  
त्रासातङ्कौ च भयनं क्लीबे चाथ भयानकम् ॥ १०२ ॥  
भयङ्करं प्रतिभयं भयं भीष्मं भयावहम् ।  
भीषणं भैरवं घोरमाभीलं डमरं पुनः ॥ १०३ ॥  
बीभत्समपि बीभत्सु विकृतं वैकृतं पुनः ।  
वैकृत्यं भासुरं चोग्रमेतान्यष्टादश त्रिषु ॥ १०४ ॥  
अनुकम्पा तु करुणा दया चापि कृपा घृणा ।  
स्त्रियां स्युः पुंस्यनुक्रोशो कारुण्यं न स्त्रियामथ ॥ १०५ ॥  
स्त्रियां जुगुप्सा कुलेच्छा विस्मयः पुंस्यथापि च ।  
आश्चर्यमद्भुतं चोद्यं चित्रं पुंल्लकमित्यपि ॥ १०६ ॥  
मोहावीक्षं च षडमी त्रिषु स्युरथ पुंस्यमी ।  
शमः शान्तिः स्त्रियां पुंसि शमथोपशमावपि ॥ १०७ ॥  
स्तम्भः स्वेदश्च रोमाञ्चः स्वरभङ्गश्च वेपथुः ।  
वैवर्ण्यमश्रुप्रलयः इत्यष्टौ सात्त्विका गुणाः ॥ १०८ ॥  
स्तम्भो जाड्यं स्वेदघर्मौ निदघः पुलकोऽस्त्रियाम् ।  
कण्टकोञ्चश्च रोम्णः स्यादुद्गमो हर्ष इत्यपि ॥ १०९ ॥  
उद्घर्षणोल्लुकसने रोमहर्षणमित्यपि ।  
शिखरं पुंसि च क्लीबे पुलश्चाप्यथ कल्लता ॥ ११० ॥  
स्वरभङ्गोऽथ कम्पस्तु वेपथुः पुंसि न द्वयोः ।  
वैवर्ण्यं कालिमा चाथ नेत्रार्थाच्चाम्बुरोदने ॥ १११ ॥  
अस्रं चास्त्र्यस्रुबाष्पाश्रूण्यथ स्यात्प्रलयः पुमान् ।  
नष्टचेतस्त्वमथ च स्त्रियां चिन्ता तु चिन्तिया ॥ ११२ ॥  
आध्या हम्मी हम्मिरपि स्याज्जृम्भी जृम्भिरित्यथ ।  
स्यात्तन्तिश्चिन्तनं क्लीबेऽथोत्साहोऽध्यवसायकः ॥ ११३ ॥  
अतिशक्तियुते तत्र वीर्यं वीर्या ततः पुनः ।  
हेवाकोऽध्यवसायित्वं जृम्भस्तु त्रिषु जृम्भणम् ॥ ११४ ॥  
आध्या ध्यानं पुंसि वा स्यात्कण्ठोत्कलिके स्त्रियौ ।  
हृल्लेखा स्याद्रणरणस्तद्वदायल्लकः पुनः ॥ ११५ ॥  
औत्सुक्यं स्यात्पुनः क्लीब औत्कण्ठ्यमपि वा पुनः ।  
परिहासः केलिमुखः केलिर्देवननर्मणी ॥ ११६ ॥  
ताम्बूलमालिकोद्वाहे वरयात्रा तु दौन्दुभी ।  
गोपाली वरकेशान्तिर्यात्रा वरनिमन्त्रणा ॥ ११७ ॥  
स्यादिन्द्राणीमहो हेलिरुलूलुर्मङ्गलध्वनिः ।  
अथ स्वस्त्ययनं पूर्णकलशो मङ्गलादिकम् ॥ ११८ ॥  
शान्तिकं मङ्गलस्नानं बालपल्लववारिणा ।  
हस्तलेपे तु करणं हस्तबन्धे तु पीडनम् ॥ ११९ ॥  
तच्छेदे समयभ्रंशो धूलिपृक्ते तु वार्त्तिकम् ।  
आटोपटोपटंकारावेशा आरभटिः स्त्रियाम् ॥ १२० ॥  
कपटोऽस्त्री व्याजदम्भोपधयश्छद्मकैतवे ।  
कुसृतिर्निकृतिः शाठ्यं पुंस्युपाधिर्मिषं छलम् ॥ १२१ ॥  
अस्त्री दम्भः कल्ककूर्चौ प्रमादोऽनवधानता ।  
कौतूहलं कौतुकं च कुतुकं च कुतूहलम् ॥ १२२ ॥  
बालाकुचोत्सेधदत्तनखे पुंसि वराटकः ।  
स्त्रीणां विलासविव्वोकविभ्रमा ललितं तथा ॥ १२३ ॥  
हेला लीलेत्यमी भावाः क्रियाः शृङ्गारभावजाः ।  
द्रवकेलिपरीहासाः क्रीडा लीला च नर्म च ॥ १२४ ॥  
व्याजापदेशौ लक्षं षण् भङ्गिर्भङ्गी निमीलिका ।  
पदं लक्ष्यं कुर्दनं तु क्रीडा खेला च कूर्दनम् ॥ १२५ ॥  
क्रन्दितं रुदितं क्रुष्टं स्वास्थ्यं क्लीबे धृतिः स्त्रियाम् ।  
सन्तोषः पुंसि धैर्यं षण् स्यातां रिङ्गणरिङ्खणे ॥ १२६ ॥  
स्खलनं विप्रलम्भस्तु विसंवादः उभौ समौ ।  
निद्रा स्त्रियां षण् शयनं संवेशः संलयः समौ ॥ १२७ ॥  
स्वापोऽपि सुप्तं क्लीबेऽपि सुस्वापः सुखसुप्तिका ।  
इन्द्रियाणां तु संमोहे तन्द्रा नान्दीमुखीत्यपि ॥ १२८ ॥  
प्रमीला तन्द्रिका तन्द्री तन्द्रिश्चापि प्रमीलनम् ।  
अथ स्याद्दहरस्थस्य मनसः स्मरणभ्रमः ॥ १२९ ॥  
पुंसि स्वप्नः श्वासहेती रागसंगौ च गृघ्नुता ।  
अहंकारोऽभिमानोऽस्त्री मानो गर्वश्च गर्वरः ॥ १३० ॥  
चित्तोन्नतिरथावज्ञा हेला चैवावमानना ।  
अवहेला परीभावोऽवमानश्च पराभवः ॥ १३१ ॥  
परीभवः परिभवः परिभावोऽवहेलनम् ।  
अनादरोऽवहेलं चाप्यवमानोऽवमाननम् ॥ १३२ ॥  
तिरस्क्रिया तिरस्कारो न्यक्कारो निकृतिः स्त्रियाम् ।  
निकारः सूक्षणं क्षेपो रीढा सूर्क्षणसूर्क्षणे ॥ १३३ ॥  
शालिर्द्वयोरभिभवोऽभिभूतिश्च शला स्त्रियाम् ।  
अवज्ञानं च नीकारो व्रीडा व्रीडोऽप्यपत्रपा ॥ १३४ ॥  
मन्दाक्षमपि मन्दाक्ष्यं लज्या लज्जा त्रपाह्रियौ ।  
व्रीडनं चाप्यथासूयेर्ष्यान्वीर्या क्षान्तिरित्यपि ॥ १३५ ॥  
स च विप्रतियारोऽथ चरितं शीलमस्त्रियाम् ।  
चारित्रं शुभ्रचरिते स्नेहस्तु प्रणयः पुमान् ॥ १३६ ॥  
प्रेमास्त्रियां प्रियत्वं षण् हार्दं स्यादथ दोहदः ।  
पुंसि क्लीबे स्पृहा लिप्सा वाञ्छा तृष्णा तुषा रुचिः ॥ १३७ ॥  
कान्तिरिच्छा रुगाकाङ्क्षा तृषस्तर्षो मनोरथः ।  
अनुतर्षोऽभिलाषश्च काम ईहारुची स्त्रियौ ॥ १३८ ॥  
अत्यर्थं लालसः सोऽस्त्री पुंस्याधिस्तु मनोव्यथा ।  
आधी स्यदवहित्था तु स्यादाकारस्य गोपनम् ॥ १३९ ॥  
अवहित्थमपि क्लीबेऽथ स्वभावस्तु पुंस्ययम् ।  
निसर्गश्च पुनः क्लीबे स्वरूपं रूपमित्यपि ॥ १४० ॥  
कम्पितं कम्पनं कम्पो वेपथुः स्वादथ क्षणः ।  
महोत्सवोद्धवाः पुंसि महः सान्तं नपुंसकम् ॥ १४१ ॥  
मनीषा धिषणा श्रीश्चिच्चेतना शेमुषी चिदा ।  
प्रज्ञा संज्ञा चितिर्द्धामा विज्ञानं ज्ञानमित्यपि ॥ १४२ ॥  
काव्या संविज्ज्ञप्तिरात्मा पुंसि धीर्धारणावती ।  
मतिरप्राप्तविषया बुद्धिः संप्रतिदर्शिनी ॥ १४३ ॥  
अतीतानुस्मृतिर्मेधा प्रज्ञा कालत्रयस्मृतिः ।  
प्रतिभा नूतनोल्लेखवती पण्डा तु शास्त्रगा ॥ १४४ ॥  
शिल्पादिगा तु विज्ञानं क्लीबे ज्ञानं तु मोक्षगा ।  
शुश्रूषा श्रवणं चैव ग्रहणं धारणं तथा ॥ १४५ ॥  
ऊहापोहोऽर्थविज्ञानं तत्त्वज्ञानं च धीगुणाः ।  
चित्ताभोगस्तु मनसिकारः स च मनस्करः ॥ १४६ ॥  
मानसं कर्मसकल्पश्चर्चा संख्या विचारणा ।  
वितर्कोऽपि द्वयोरूहः कल्पोऽध्याहरणं च षण् ॥ १४७ ॥  
अध्यूहनं विचारश्चाध्याहारश्चापि निश्चयः ।  
चर्चा विचारणा संख्या गुञ्जा स्यादथ संशयः ॥ १४८ ॥  
स्यात्स्रियां विचिकित्साऽपि सन्देहद्वापरौ समौ ।  
राद्धसिद्धकृतेभ्योऽन्तः समौ निश्चयनिर्णयौ ॥ १४९ ॥  
आगमः समयस्तुल्यावाप्तोक्तिरपि च स्त्रियाम् ।  
कृतान्ता पुंस्यथ गिरा चोद्यगीर्भणितिः स्त्रियाम् ॥ १५० ॥  
पूर्वपक्षो भ्रमो मिथ्यामतिर्भ्रान्तिरपि स्त्रियाम् ।  
मिथ्यादृष्टिस्तु नास्तिक्यं व्यापादो द्रोहचिन्तनम् ॥ १५१ ॥  
अथ मोहः पुनः क्लीबे स्यादज्ञानमपि स्त्रियाम् ।  
अहंमतिरविद्याऽथ नियमाश्रवसंश्रवाः ॥ १५२ ॥  
संविदागूः प्रतिज्ञानं समाधिस्तु प्रतिश्रवः ।  
अङ्गीकारोऽभ्युपगमोऽप्यथ मोक्षोऽपुनर्भवः ॥ १५३ ॥  
महानन्दोऽपवर्गः स्त्री निवृत्तिर्मुक्तिरित्यपि ।  
सिद्धिः क्लीबे ब्रह्म शिवं श्रेयो निःश्रेयसामृते ॥ १५४ ॥  
निर्वाणमपि कैवल्यमक्षरं च महासुखम् ।  
अथ स्युः पञ्च भूतानि व्योमेराग्न्यम्बुभूमयः ॥ १५५ ॥  
शब्दस्पर्शरूपरसगन्धा भूतगणाः क्रमात् ।  
विषयाः स्युरमी ह्येषामिन्द्रियार्थश्च गोचरः ॥ १५६ ॥  
हृषीकं त्वक्षं विषयस्रोतः करणमिन्द्रियम् ।  
खं च श्रोत्रं त्वचा चक्षुर्जिह्वा नासा च पञ्चमी ॥ १५७ ॥  
पायूपस्थं हस्तपादं वाक् चैव दशमी पुनः ।  
ज्ञानेन्द्रियाणि श्रोत्रादि पञ्च पाय्वादिकानि च ॥ १५८ ॥  
विसर्गानन्दग्रहणगतिवाक्यार्थकानि च ।  
मन एकादशं बुद्धिरहंकारस्त्रयोदशः ॥ १५९ ॥  
शुक्लः शुभ्रः शुचिः श्वेतो विशदः शितिपाण्डुरौ ।  
अमलो धवलः शुक्रो बलक्षो रजतः पुनः ॥ १६० ॥  
वदात उज्ज्वलः श्येतः श्येनः स्याच्छुभ्रमव्ययम् ।  
अवदातः सितो गौरो विज्ञेयश्चार्जुनः पुनः ॥ १६१ ॥  
हरिणः पाण्डुरः पाण्डुः पाण्डरश्चाथ धूसरः ।  
ईषत्पाण्डुः श्यामलस्तु कृष्णो नीलोऽसितोऽपि च ॥ १६२ ॥  
शितिः कालो मेचकोऽपि रामश्च मिश्रवर्णके ।  
कपोताभः कपोतोऽथ पीतः पीतल इत्यपि ॥ १६३ ॥  
गौरो हरिद्रासदृशः सितरञ्जन इत्यपि ।  
सितरूपस्तालकाभः पलाशो हरितो हरित् ॥ १६४ ॥  
लोहितो रोहितो रक्तः शोणः कोकनदच्छविः ।  
मञ्जिष्ठो बालसन्ध्याभोऽव्यक्तरागोऽरुणोऽपि च ॥ १६५ ॥  
श्यावस्तु कपिशश्चाथ श्वेतरक्तस्तु पाटलः ।  
धूम्रस्तु धूमलः कृष्णलोहितः कपिशो हरिः ॥ १६६ ॥  
बभ्रुः पिशङ्गः कपिलः कापिलः पीतलोहितः ।  
कडारः कपिशः पिङ्गः कद्रुश्चित्रस्तु कर्बुरः ॥ १६७ ॥  
एतकल्माषशबलकिर्मीराश्चित्रलः पुनः ।  
गुणे शुक्लादिकाः पुंसि गुणिलिङ्गास्तु तद्वति ॥ १६८ ॥  
कल्पद्रौ केशवकृते भुवः स्कन्धो द्वितीयकः ।  
सत्रा नाट्यप्रकाण्डेन सफलः सिद्धिमागतः ॥ १६९ ॥  
स्वर्गस्कन्धः  
सूर्यादिप्रकाण्डः  
सूरः सूर्योरुणः पूषा गभस्तिः सविता रविः ।  
व्रध्नो विस्तरणिर्मित्रश्चार्यमेनो दिनप्रणीः ॥ १ ॥  
मिहिरोऽर्कोंशुमानद्रिर्हरिर्हिलिर्विरोचनः ।  
गौर्द्यौर्भगः पुनस्त्वष्टा ग्रहमुट् किरणः खगः ॥ २ ॥  
तापनस्तपनो विष्णुः कर्मसाक्षी विकर्त्तनः ।  
मार्त्तण्डो मिहिरो भानुर्हंसो वेदोदयः पुनः ॥ ३ ॥  
घृणिः पीथः प्रतिदिवाऽहर्नटो धरुणोऽपि च ।  
खद्योतो वरुणः शूरो विश्वप्साः प्रद्मलाञ्छनः ॥ ४ ॥  
काश्यपिः काश्यपेयश्च काश्यपश्च गभस्तिमान् ।  
चित्रभानुर्भानुमांश्च ज्योतिष्मज्ज्योतिषौ भगः ॥ ५ ॥  
विवस्वांस्तरलो भास्वानम्बरीषः प्रजापतिः ।  
मन्थः किशोरः कुतपो वासन्तः पुष्करः कपिः ॥ ६ ॥  
प्रद्योतनो विश्चकर्मा दृग्भूर्भातुः सदागतिः ।  
सहस्रात्करपादांशुश्चित्रार्थार्चिः सुरः पपीः ॥ ७ ॥  
करो दिनप्रभार्थेभ्यो दिनार्थेभ्यो वसुर्मणिः ।  
पुष्टश्चापि जगद्दीपः सप्ताश्वार्थश्च भारविः ॥ ८ ॥  
पतङ्गो देवसैन्यार्थो द्वादशाङ्गस्त्रयीतनुः ।  
कालोष्णेभ्यो भृत्कृदर्थो जगन्नेत्रार्थ इत्यपि ॥ ९ ॥  
बहुरूपो दृशानः खो भानेभ्यः कोशवाचकः ।  
ग्रहाब्जिनीधाम दिनत्विट्पतिर्भानुकेसरः ॥ १० ॥  
वीतिहोत्रः कोकलोकाब्जिनी बन्ध्वर्थ इत्यपि ।  
सुग्रीवमनुकर्णानां यमयम्योः शनेः पिता ॥ ११ ॥  
सरण्यूच्छाययोर्भर्ता संवत्सरपथार्थकः ।  
जलचौरः खलतिको ब्रह्मा ज्योतिश्च न द्वयोः ॥ १२ ॥  
माठरः पिङ्गलो दण्डः सूर्यस्य परिपार्श्वगाः ।  
अस्य सूतोरुणोनूरुः काश्यपिर्गरुडाग्रजः ॥ १३ ॥  
अश्मनो रमणस्तार्क्ष्यो वैनतेयो जटायुसूः ।  
गभस्तिर्ना घृणिः पादः करः प्रग्रह इत्यपि ॥ १४ ॥  
अभीशुः किरणोभीषुर्भानुरुस्रश्च दीधितिः ।  
रश्मिर्मयूख उद्योतः केतुश्चोपधृतिर्वसुः ॥ १५ ॥  
आलोकश्च विरोकश्च प्राकाशोंऽशुः स्त्रियां द्युतिः ।  
द्युत्विट् प्रभा रुचिर्दीप्तिर्विभा रुक् च त्विषिच्छविः ॥ १६ ॥  
त्विषी रुची मरीची स्त्री द्युती स्यादातपोऽस्त्रियाम् ।  
धृष्णिर्भोमश्च भासश्च द्योतो भाभे च भास् द्वयोः ॥ १७ ॥  
गभस्तिश्च गभस्ती च पुंस्त्रियोः परिकीर्तिते ।  
क्लीबे तेजो महर्वर्चो ज्योतिर्धाम वपुः पुनः ॥ १८ ॥  
रोचिः शोचिः पुनश्चार्चिर्न ना पुश्निः शुचिश्च सा ।  
गौर्मरीचिर्नोमनिधिर्मृगतृष्णा मरीचिका ॥ १९ ॥  
परिधिः परिवेशश्च परिवेषश्च पुंस्ययम् ।  
परीवेशः परीवेषः परीवेशनमण्डले ॥ २० ॥  
कोष्णं कवोष्णं मन्दोष्णं कदुष्णं त्रिषु तद्वति ।  
तिग्मं तीक्ष्णं खरं तद्वदुपार्कं मंडलं त्रिषु ॥ २१ ॥  
त्वाष्ट्री सरण्यूर्योग्या स्यात् सरण्युर्द्युमयीति च ।  
वैवस्वतयमयमीपर्यायजननीति च ॥ २२ ॥  
एतत्पर्यायतश्छाया सवर्णा प्रतिरूपिणी ।  
सावर्णी मन्दतपतीविष्टिपर्यायसूरपि ॥ २३ ॥  
एते भार्ये रवेरश्वाः सप्तच्छन्दांसि यानि ते ।  
जयो जयन्तो विजयो जयत्सेनो जयद्वलः ॥ २४ ॥  
मनोजवो जितक्रोधो हंसश्रेणियुजः कलाः ।  
तपिनी तापिनी धूम्रा मरीचिर्ज्वलिनी रुचिः ॥ २५ ॥  
सुषुम्णा भोगदा विशा बोधिनी धारणी क्षमा ।  
कल्पद्रौ केशवकृते स्वर्गस्कन्धे तृतीयके ।  
सूर्यादिमः प्रकाण्डोऽयं प्रथमः सिद्धिमागतः ॥ २६ ॥  
ब्रह्मप्रकाण्डः  
धाता सुरासुरगुरुपर्यायः प्रपितामहः ।  
चतुराननपर्यायो विरिञ्चिर्द्रुहिणो विधिः ॥ १ ॥  
स्रष्टा प्रजापतिर्वेधा विधाता कमलासनः ।  
स्वभूः कञ्जोऽब्जपर्याययोन्यर्थः सर्वतोमुखः ॥ २ ॥  
विरञ्चो विश्वसृड् ब्रह्मा स्त्रियां संजश्चिरन्तनः ।  
अष्टश्रवाः शतधृतिः पद्मपर्यायलाञ्छनः ॥ ३ ॥  
सनाद्धंसरथो विश्वसृगर्थः कमनोऽपि च ।  
पुराणगीर्वेदगर्भो धरुजो द्रुघणः पुनः ॥ ४ ॥  
अजो जन्युः सामयोनिः शम्भुनाभिज आपचः ।  
विश्वरेताः सदानन्दो भूतात्मा सनदव्ययम् ॥ ५ ॥  
वेदीशो मृगयुः प्राण आ विरञ्च्यो विरञ्चनः ।  
भवान्तकृदजो हंसपर्यायाद्वाहनार्थकः ॥ ६ ॥  
कुशकेतुर्भाववृत्तो नाभिर्ना शाश्वतः कविः ।  
पुराणगीतः स्थविरः प्रपूज्यः कस्ततः पुनः ॥ ७ ॥  
आत्मस्वयंस्वपद्मानां पर्यायेभ्यो भुवोर्थकः ।  
उर्वेधाश्चापि कंजारस्तत्पुत्रा मानसा इमे ॥ ८ ॥  
मरीचिरत्र्यङ्गिरसौ पुलस्त्यः पुलहः क्रतुः ।  
भृगुर्दक्षः प्रचेताश्च वसिष्ठो नारदस्तथा ॥ ९ ॥  
सनकाद्या अपि च ते योगिनो बालरूपिणः ।  
मारीचः कश्यपस्त्र्यक्षोऽथास्य पत्न्यस्त्रयोदश ॥ १० ॥  
अदितिश्च दितिश्चापि दनुः कालादनायुषा ।  
सिंहिका च मुनिः क्रोधा वरिष्ठा सुरभिर्वशा ॥ ११ ॥  
कद्रूश्च विनता चैता दाक्षायण्योऽथ तत्प्रजाः ।  
दैत्याः देवाः खगा नागा गावोऽश्वाद्या अनेकशः ॥ १२ ॥  
सोमो दत्तश्च दुर्वासा आत्रेयाश्च ततः परः ।  
बृहस्पत्यभुचथ्याद्या अङ्गिरस्तनया अथ ॥ १३ ॥  
पौलस्त्यो विश्रवास्तस्य रावणाद्यास्त आसुराः ।  
क्रतोर्यज्ञाश्च कर्माणि मृकण्डो भार्गवः कविः ॥ १४ ॥  
वासिष्ठः शक्तिरथ च मनुः स्वयंभुवः सुतः ।  
ब्रह्मणस्तस्य राज्यस्य कालं स्यात्तदनन्तरम् ॥ १५ ॥  
महिषी शतरूपाऽस्य तद्भवाः सर्वमानवाः ।  
पलं दीर्घैः षष्टिवर्णैस्तावद्भिस्तैर्घटी पुनः ॥ १६ ॥  
तावतीभिरहोरात्रं घटीभिर्मानुषं पुनः ।  
तावद्भिस्तैरृतुस्तैस्तु षड्भिः संवत्सरस्ततः ॥ १७ ॥  
दश सप्त दश द्वे च अष्टौ चत्वारि पञ्च च ।  
लक्षायुतानि चत्वारि तदेकस्थं चतुर्युगी ॥ १८ ॥  
तैरेकसप्ततिमितैर्भवेन्मन्वन्तरं पुनः ।  
चतुर्दश ब्राह्ममहस्तावता रात्रिरिष्यते ॥ १९ ॥  
एवं त्रिंशद्दिनो मासस्तेऽपि द्वादश हायनम् ।  
तेषां शत ब्राह्मणः स्यादायुर्नास्त्यत्र संशयः ॥ २० ॥  
चतुर्दश स्युर्मनवो दिवसेऽस्मिन्विधेर्मताः ।  
स्वायंभुवः स्वारोचिष उत्तमस्तामसस्ततः ॥ २१ ॥  
रैवतश्चाक्षुषो वैवस्वतः सावर्णिकः परः ।  
दक्षब्रह्मधर्मरुद्ररुचिभूतिसुताः क्रमात् ॥ २२ ॥  
अथेन्द्राः स्युर्विपश्चिच्च सुशान्तिश्च शिविर्विभुः ।  
मनोजवः पुरंदरो वलिरद्भुत इत्यपि ॥ २३ ॥  
शान्तिर्वृष ऋतधामा तथा दिवस्पतिः शुचिः ।  
अस्य प्रिया तु सावित्री दुहिता तु सरस्वती ॥ २४ ॥  
अपि स्याद्गीर्गिरा वाक् च स्त्रियां लापः पुमानयम् ।  
स्याद्वादरेला धिषणा गौर्जूः श्रीः पद्मलाञ्छना ॥ २५ ॥  
लिड्गीर्भाषा वाणिगाथे जिह्वा वाणी द्वयोः पुमान् ।  
घोषः स्वरः स्वनोऽपि स्याद्गणो धेनाऽपि कारिका ॥ २६ ॥  
तारा महाश्रीरोंकारा वसुधारा धनप्रदा ।  
सुदूरवासिनी भद्रा वेश्या नीलसरस्वती ॥ २७ ॥  
तारिणी विजयाऽनन्ता शिवा लोकेश्वरात्मजा ।  
प्रज्ञा पारमिता बुद्धमाता स्वाहा मनोरमा ॥ २८ ॥  
शंखिनी श्रीर्महातारा लोचना च त्रिलोचना ।  
सैषा चतुर्विधा वाणी परा पश्यन्तिका पुनः ॥ २९ ॥  
मध्यमा नाभिकण्ठे च मूर्द्धस्थाने स्थिताः क्रमात् ।  
गुप्तस्थानस्थितास्तिस्रश्चतुर्थी किल वैखरी ॥ ३० ॥  
देवादीनां मनुष्याणां वर्णव्यापारकारिका ।  
व्याहार उक्तिर्लपितं भाषितं वचनं वचः ॥ ३१ ॥  
तिङ्सुबन्तचयो वाक्यं क्रिया वा कारकान्विता ।  
श्रुतिस्त्रयी स्त्रियां वेद आम्नाय ऋषिरित्यपि ॥ ३२ ॥  
निगमश्च पुनः क्लीबे छन्दो ब्रह्माथ बह्वृचः ।  
ऋग्वेदः पुंस्यथ क्लीबे यजुः सामापि न द्वयोः ॥ ३३ ॥  
स्वरपत्तनमुक्थं तदृक् सामयजुषी त्रयी ।  
तदुद्धृतिरथर्वा स्यादथैषां चरणक्रमः ॥ ३४ ॥  
एकविंशत्येकशतचतुःपञ्चेति ताः क्रमात् ।  
शिक्षा ज्योतिर्निरुक्तं च कल्पो व्याकरणं तथा ॥ ३५ ॥  
छन्दो नासा दृक् श्रुतिश्च हस्तौ वदनमित्यपि ।  
पादौ श्रुतेस्तदर्थानि शाखाभेदः पुनश्च षण् ॥ ३६ ॥  
चरणञ्चाथ मीमांसा धर्मशास्त्रं विचारणा ।  
वेदान्तोऽस्त्री ब्रह्मविद्या स्त्रियामुपनिषत्पुनः ॥ ३७ ॥  
आन्वीक्षिकी तर्कविद्या न्यायः स्यादर्थशास्त्रयोः ।  
पुराणमष्टाधशधा तदेवं पञ्चलक्षणम् ॥ ३८ ॥  
सृष्टिप्रलयवंशाश्च वंशानुचरितानि च ।  
मन्वन्तराणीत्यथ च धर्मशास्त्रं स्मृतिः स्त्रियाम् ॥ ३९ ॥  
अष्टादशविवादानामनुशासनमित्यपि ।  
सांख्यं शांख्यं कापिलं स्यादथापि चरकोऽस्त्रियाम् ॥ ४० ॥  
व्याहार उक्तिर्लपितं भाषितं वचनं वचः ।  
अपभ्रंशोऽपशब्दः स्यान्म्लेच्छभाषा तु भाषितम् ॥ ४१ ॥  
म्लेच्छो ना म्लेच्छितं क्लीबे शास्त्रे शब्दस्तु वाचकः ।  
वाय्वग्निभूजलाकाशा ह्रस्वा दीर्घाश्च संधिजाः ॥ ४२ ॥  
विन्द्वन्ताः पञ्च पञ्चापि ह्रस्वदीर्घप्लुताः क्रमात् ।  
लृवर्जास्त उदात्तानुदात्तस्वरितभेदतः ॥ ४३ ॥  
त्रिविधा अनुदात्तस्तु निघातो नीच इत्यपि ।  
उच्चैरुदात्तः स्वरितः समवृत्तिरथो हलः ॥ ४४ ॥  
स्पर्शाः काद्या मावसाना व्यापका यादिहान्तगाः ।  
द्व्यधिका विंशतिरचो दीर्घाभावाल्लृसंज्ञके ॥ ४५ ॥  
ह्रस्वाभावात्तथैवैचां चत्वारोऽन्ये यमा इति ।  
कुं खुं गुं घुममीषां च समावेशः क्रमाद्यथा ॥ ४६ ॥  
पदेऽनन्त्यस्तु प्रथमोऽन्योऽन्त्यः स्यात्परतो यदि ।  
यथासंख्यो यमावेशस्तयोर्मध्ये मतान्तरम् ॥ ४७ ॥  
क्लीबेऽक्षरं तु वर्णोर्णो ग्रन्थो द्वात्रिंशदक्षरी ।  
अपि प्रबन्धः सन्दर्भः सूत्रं सूचनकारि यत् ॥ ४८ ॥  
भाष्यं सूत्रप्रयुक्तार्थकठिनांशप्रकाशकम् ।  
उक्तानुक्तदुरूहार्थचिन्ताकारि तु वार्त्तिकम् ॥ ४९ ॥  
टीका निरन्तरव्याख्या पञ्चिका पदमञ्जिका ।  
निबन्धवृत्ती अन्वर्थे संग्रहस्तु समाहृतिः ॥ ५० ॥  
चूर्णी चूर्णिरुभेतुल्ये पद्धती पद्धतिः समे ।  
इत्येवं परिशिष्टादि पथाऽनेन समुन्नयेत् ॥ ५१ ॥  
पदच्छेदः पदार्थोक्तिर्विग्रहो वाक्ययोजना ।  
आक्षेपश्च समाधानं व्याख्यानं वर्णनं समे ॥ ५२ ॥  
कारिका तु स्वल्पवृत्ता बह्वर्थस्य प्रकाशिका ।  
कलिन्दिका सर्वविद्या निघण्टुर्नामसंग्रहः ॥ ५३ ॥  
इतिहासः पुरावृत्तमाख्यानं भारतादिकम् ।  
सर्गबन्धो महाकाव्यं तत्स्यादेभिर्गुणैर्युतम् ॥ ५४ ॥  
समस्तैर्वणनीयैः स्याद् भूपामात्यपुरोहिताः ।  
राजवध्वश्च तत्पुत्राः सैन्यपः सैन्यनिर्गमः ॥ ५५ ॥  
विषयो नगरं ग्रामः सरित्स्रोतस्विनी वनम् ।  
आश्रमो वाटिका मन्त्र ऋतुः समय इत्यपि ॥ ५६ ॥  
हस्त्यश्वरथचन्द्रार्कास्तोदया विरहो रतम् ।  
स्वयंवरस्तथा युद्धं पुष्पावचय इत्यपि ॥ ५७ ॥  
एतैरन्यैश्च संयुक्तं महारूपकनाटके ।  
अथ वाङ्मयभेदाः स्युश्चम्पूः खण्डकथा कथा ॥ ५८ ॥  
प्रबन्धकल्पना सा स्यात् प्रवह्लिका प्रहेलिका ।  
प्रहेलिः प्रश्चदूती च रथ्या वादस्तु वादलः ॥ ५९ ॥  
समस्या तु समसार्था समाहारस्तु संग्रहः ।  
आख्यायिकोपरिकथोपलब्धार्थाऽपि चेष्यते ॥ ६० ॥  
आख्यायिकापरिच्छेदे त्वाश्वासोच्छ्वासकौ समौ ।  
संदानमनिरुद्धं च प्रकीर्णं गुच्छकादिकम् ॥ ६१ ॥  
सर्गो वर्गः परिच्छेदो द्योताध्यायाङ्कसंग्रहाः ।  
उल्लासः परिवर्त्तश्च पटलः काण्डमस्त्रियाम् ॥ ६२ ॥  
स्थानं प्रकरणं पर्वाह्निकं तु शीघ्रपाठतः ।  
अवान्तरप्रकरणं विश्रामो ग्रन्थसंधयः ॥ ६३ ॥  
अथाधिकरणं तद्यदेकन्यायोपपादनम् ।  
प्रज्ञप्तिः परिभाषा स्याच्छैली संकेत इत्यपि ॥ ६४ ॥  
प्रतिवाणिरभिप्रायः समुदाचार इत्यपि ।  
प्रतिवचनं संगरिका प्रतिरूपकथाऽपि च ॥ ६५ ॥  
स्यात्स्वाच्छन्द्यानुमननं प्राकाम्यं चावसर्गकः ।  
ऐतिह्यं ना द्वयोर्वार्ता किंवदन्ती पुरातनी ॥ ६६ ॥  
जनश्रुतिः किंवदन्तिर्वार्त्तोदन्तः पुमानयम् ।  
वृत्तान्तोऽपि प्रवृत्तिः स्त्री नामधेयं च नाम च ॥ ६७ ॥  
गोत्रं स्त्रियामभिख्याख्या संज्ञाह्वा ना समाह्वयः ।  
लक्षणं लक्ष्मणं क्लीबेऽभिधानमभिधा स्त्रियाम् ॥ ६८ ॥  
अथाभिमन्त्रणं हूतिः स्त्रियामाकारणं न ना ।  
सम्बोधनमामन्त्रणमाह्वानं चाहवः पुमान् ॥ ६९ ॥  
आकारणं द्वयोर्हूतिः स्त्रियां सा बहुभिः कृता ।  
संहूतिश्च प्रहूतिः स्यादाहूतिरथ वाङ्मुखम् ॥ ७० ॥  
उपन्यास उपोद्घात उदाहारः शपः पुमान् ।  
शपथः शपनं क्लीबे प्रतिवाक्योत्तरे समे ॥ ७१ ॥  
कथंकथिकता तु स्यात् पृच्छा प्रश्नोऽनुयोजनम् ।  
अनुयोगोऽप्यथो दैवप्रश्नः स्त्री स्यादुपश्रुतिः ॥ ७२ ॥  
चटु चाटु प्रियप्रायं प्रियसत्यं तु सूनृतम् ।  
सत्यं तथ्यं समीचीनमृतं सत्यं यथातथम् ॥ ७३ ॥  
यथास्थितं च सद्भूतेऽलीके तु वितथानृते ।  
अथ क्लिष्टं संकुलं च परस्परपराहते ॥ ७४ ॥  
अत्यर्थमधुरं सान्त्वं संगतं हृदयंगमम् ।  
परुषं निष्ठुरं रूक्षं विक्रुष्टं क्लिष्टमस्फुटम् ॥ ७५ ॥  
लुप्तवर्णपदं ग्रस्तमवाच्यं स्यादनक्षरम् ।  
अम्बूकृतं सनिष्ठीवं निरस्तं त्वरितोदिदम् ॥ ७६ ॥  
आम्रेडितं द्विस्त्रिरुक्तमबद्धं तु निरर्थकम् ।  
सोल्लुण्ठनं तु सोत्प्रासं मणितं रतकूजितम् ॥ ७७ ॥  
सुरते कर्णमूले च व्यब्धदेशीयभाषया ।  
दम्पत्योर्जल्पितं मन्दं मन्मनं तं विदुर्बुधाः ॥ ७८ ॥  
चाटुपूर्वाणि सर्वाणि त्रिष्वमूनि च तद्वति ।  
पृष्ठमांसादनं तद्यत्परोक्षे दोषकीर्तनम् ॥ ७९ ॥  
मिथ्याभियोगोऽभ्याख्यनं ग्राम्यमश्लीलमित्यपि ।  
उच्चैर्घुष्टं घोषणा स्त्री सङ्गतं हृदयङ्गमम् ॥ ८० ॥  
परुषं निष्ठुरं रूक्षं विक्रुष्टं चाप्यथ स्तुतिः ।  
वर्णनेडा प्रशंसा स्यान्नुतिः श्लाघा स्तवो नवः ॥ ८१ ॥  
क्लीबे स्तोत्रं चार्थवादः सा तु मिथ्याविकत्थनम् ।  
जनप्रवादः कौलीनं वगानं वचनीयता ॥ ८२ ॥  
स्यादवर्ण उपक्रोशो वादो निःपर्यवात्परः ।  
गर्हणा धिक्क्रिया निन्दा कुत्सो क्षेपो जुगुप्सनम् ॥ ८३ ॥  
आक्रोशाभीषङ्गाक्षेपाः शापः साक्षारणा रते ।  
विरुद्धशंसनं गालिराशीर्मङ्गलशंसने ॥ ८४ ॥  
श्लोकः पुंसि यशः क्लीबे अभिख्या स्यात्समज्ञया ।  
यशः क्लीबे स्त्रियां कीर्तिः समाख्याता समाज्ञया ॥ ८५ ॥  
समाख्या कीर्त्तनाऽपि स्यात्समाज्याऽपि समज्यया ।  
त्रिषूत्तरे स्यौर्वाग्भेदा रुशती त्वशुभा च वाक् ॥ ८६ ॥  
उषती चाप्यथ पुनः कल्पा काल्पा शुभात्मिका ।  
सैव ज्ञेया चर्चरी च वर्त्तरी च समे इमे ॥ ८७ ॥  
यः सनिन्द उपालम्भस्तत्र स्यात्परिभाषणम् ।  
आपृच्छालापसंभाषोऽनुलापः स्यान्मुहुर्वचः ॥ ८८ ॥  
अनर्थकं तु प्रलापो न ना तु परिदेवना ।  
उल्लापः स्यात् काकुवागन्योक्तिः संलापसंकथे ॥ ८९ ॥  
समासप्रायवचनमपि स्याद्दण्डकोऽस्त्रियाम् ।  
विप्रलापो विरोधोक्तावलापस्तु निह्नवः ॥ ९० ॥  
अपह्नुतिर्निह्नुतिश्च निह्नुती स्यादपह्नुती ।  
सुप्रलापः सुवचनं संदेशगिरि वाचिकम् ॥ ९१ ॥  
आज्ञा शिष्टिर्निराङ्विभ्यो देशो नियोगः शासनम् ।  
अनुवादोऽप्यथाहूय प्रेषणं प्रतियातनम् ॥ ९२ ॥  
संवित्संधास्थाभ्युपायः संप्रत्याङ्भ्यः परः श्रवः ।  
अङ्गीकारोऽभ्युपगमः प्रतिज्ञागूश्च संगरः ॥ ९३ ॥  
वाक्क्रोधगर्भा वैद्योता स्नेहगर्भा तु माल्लुका ।  
निर्वेदगर्भा निःसंगा दैन्यगर्भा तु नश्वरी ॥ ९४ ॥  
कुटिनारी तु या कूटवाग्वैदर्भं च तन्मतम् ।  
वर्करस्तु स एवोक्तो यदि द्व्यर्थैः पदैः कथा ॥ ९५ ॥  
हूत्कार आर्तशब्दः स्यादोवल्लिर्व्याघ्रगर्जने ।  
मुखघण्टा हुलहुली गल्लवाद्यमथ श्रमात् ॥ ९६ ॥  
सुखनिद्रादिशब्दो यस्तत्र नन्दीमुखी स्त्रियाम् ।  
घुरिका श्वासहेतिश्च घोरिका टरटोऽपि च ॥ ९७ ॥  
अङ्गुष्ठतर्जनीशब्दः स्त्रियां सा छोटिका मता ।  
अङ्गुष्ठमध्यमाशब्दो मदस्फुटिरुदीरिता ॥ ९८ ॥  
स एव हस्तचटकारोप इत्यभिधीयते ।  
कोयष्टिकादेः स्तभनं रोलोऽस्पष्टरवे पुमान् ॥ ९९ ॥  
निःसाणोऽनेकवाद्यानामेकदा यो रणे ध्वनिः ।  
भेरीशतसहस्राणि तथा दशशतानि च ॥ १०० ॥  
युगपद्यत्र वाद्यन्ते कोणाघातः स उच्यते ।  
शब्दो निनादो निर्घोषो निह्लादो निःस्वनः स्वनः ॥ १०१ ॥  
स्वानो ध्वानो स्वरो ह्रादो निस्वानो रव इत्यपि ।  
नादो घोषः क्वणः क्वाणो निक्वाणो निक्वणः क्वणः ॥ १०२ ॥  
समाविभ्यः परो रावस्तथैव च पुनः स्त्रियौ ।  
ध्वनिः स्वनिरपि क्लीबे फणनं चाथ रोदनम् ॥ १०३ ॥  
क्रन्दितं रुदितं क्रुष्टं तदपुष्टं तु गह्वरः ।  
शब्दो गुणानुरागोत्थः प्रणादः सीत्कृतं नृणाम् ॥ १०४ ॥  
पर्दनं गुदजे शब्दे कर्दनं कुक्षिसम्भवे ।  
कोलाहलः कलरवः संकुलो व्याकुलो रवः ॥ १०५ ॥  
मर्मरो वस्त्रपर्णादेर्भूषणानां तु शिञ्जितम् ।  
हेषा ह्रेषा तुरङ्गाणां गजानां गर्जबृंहिते ॥ १०६ ॥  
कूजितं स्याद्विहङ्गानां तिरश्चां वासितं रुतम् ।  
वृषस्य रेषणं रेषा वुक्कनं भषणं शुनः ॥ १०७ ॥  
पीडितानां तु कणितं प्रक्वाणः प्रक्वणोऽपि च ।  
वीणायाः क्वणिते स्यान्मर्दलस्य तु गुन्दुलः ॥ १०८ ॥  
क्षीजनं कीचकानां च भेरीशब्दस्तु दर्दुरः ।  
स्यात्प्रतेर्ध्वनिपर्यायः प्रतिच्छन्दः प्रतिष्कशः ॥ १०९ ॥  
कल्पद्रौ केशवकृते स्वर्गस्कन्धे तृतीयके ।  
ब्रह्मप्रकाण्डः प्रथमः साङ्गः सिद्धिमुपागतः ॥ ११० ॥  
यज्ञादिप्रकाण्डः  
यज्ञो नारायणः कुन्दो वैकुण्ठो विष्टरश्रवाः ।  
पीताम्बरो हृषीकेशः केशवो माधवः स्वभूः ॥ १ ॥  
दैत्यदानवपर्यायशत्रुपर्याय इत्यपि ।  
बभ्रुश्चतुर्भुजो कृष्णो वासुभद्रो विरञ्चनः ॥ २ ॥  
केशटः शंभुरो जह्नुः पद्मनाभिर्वृषाकपिः ।  
विरञ्चिः कपिलो विष्णुर्विश्वक्सेनोऽपराजितः ॥ ३ ॥  
बहुरूपो जगन्नाथः श्रीदत्तः प्रपितामहः ।  
शार्ङ्ग्यच्युतो मधुरिपुः पद्मनाभो जनार्दनः ॥ ४ ॥  
विष्वक्सेनः शतावर्तश्चक्री श्रीवत्सलाञ्छनः ।  
अधोक्षजोऽव्ययो वेधाः पुराणपुरुषः कविः ॥ ५ ॥  
श्रीवासो यज्ञपुरुषः सुषेणः पुरुषोत्तमः ।  
विश्वंभरो विधुर्हंसस्तमोहा विषयी हरिः ॥ ६ ॥  
जलशायी विश्वरूपो मुकुन्दः शिवकीर्तनः ।  
मञ्जुकेशः कौस्तुभोराः सोमगर्भो धराधरः ॥ ७ ॥  
कामो मासो मलः कोको लक्ष्मीनाथः सुयामुनः ।  
सहस्रपारः षड्विन्दुरनन्तो नलिनेशयः ॥ ८ ॥  
शशबिन्दुरृतधामा नरकारिर्नरायणः ।  
श्रीनिवासोऽजितो वासुः श्रीकरोऽजः पुनर्वसुः ॥ ९ ॥  
आत्मयोनिरथैतस्यावताराः स्युर्महात्मनः ।  
पर्यायो मत्स्यकमठकोलकेसरिणामपि ॥ १० ॥  
पुंसो नरस्य पर्यायदेहपर्याय इत्यपि ।  
आदित्यः काश्यपो विष्णुरिन्द्रार्थावरजार्थकः ॥ ११ ॥  
त्रिविक्रम उपेन्द्रार्थो वामनोऽथ भृगूद्वहः ।  
रैणुकेयः स एव स्याज्जामदग्न्यः कुठार्यपि ॥ १२ ॥  
न्यक्षः परशुरामोऽपि रामः शंकरशैक्षकः ।  
क्षत्रियारिः पर्शुरामो रामस्तु रघुनन्दनः ॥ १३ ॥  
सीतापतिर्दाशरथिः सौमित्रिभरताग्रजः ।  
कौशल्येयः कौशलेयः काकुत्स्थो रघुनायकः ॥ १४ ॥  
कोशलेशो रामभद्रो रामचन्द्रोऽब्धिसेतुकृत् ।  
कुम्भकर्णदशग्रीवदूषणादिकरक्षसाम् ॥ १५ ॥  
नियन्ता राघवः कौसल्यायनिः शान्तानुजश्च सः ।  
मैथिली जानकी सीता वैदेही भूसुतापि च ॥ १६ ॥  
शीता योजनगन्धाऽस्य पत्नी दशरथः पिता ।  
स च दाशरथोऽपि स्याच्चत्वारो भ्रातरोऽस्य तु ॥ १७ ॥  
भरतः स च कैकेयः कैकेयी केकयी च सूः ।  
अस्याथ लक्ष्मणोऽपि स्याल्लक्षणस्तदनूद्भवः ॥ १८ ॥  
शत्रुघ्नः सोऽपि सौमित्रिः सौमित्रेयावुभावपि ।  
क्रमादेषां तु तनया रामस्य तु कुशो लवः ॥ १९ ॥  
भिन्नवाक्यादेकयोक्त्या तौ विज्ञेयौ कुशीलवौ ।  
वाल्मीकिशिष्यौ भरतपुत्रौ तक्षकपुष्करौ ॥ २० ॥  
लक्षणस्याङ्गदश्चित्रकेतुः शत्रुघ्नजावमू ।  
सुबाहुः सूरसेनश्च कौशल्या राममातरि ॥ २१ ॥  
कौसल्याप्यथ कृष्णस्तु वासुदेवो गदाग्रजः ।  
अपि दामोदरः शौरिः शौरी सौरिश्च यादवः ॥ २२ ॥  
यादवेन्द्रो दैवकेयो गोविन्दः पाण्डवायनः ।  
बलानुजो गोकुलेशो दाशार्हः स्मरदेहकृत् ॥ २३ ॥  
भौमी जाम्बती भामा सत्या भद्रा च लक्ष्मणा ।  
कालिन्दीमित्रविन्दादिपतिपर्याय इत्यपि ॥ २४ ॥  
वनमाल्यर्जुनार्थेभ्यः सखा सारथिरित्यपि ।  
अरिष्टकेशियवनकंसचाणूरमर्दनः ॥ २५ ॥  
वसुदेवोऽस्य जनको दुन्दुरानकदुन्दुभिः ।  
भूकश्यपः क्षित्यदितिर्देवकी दैवकी च सूः ॥ २६ ॥  
अश्वाश्च शैव्यसुग्रीवमेघपुष्पबलाहकाः ।  
शुकपिच्छस्वर्णमेघपाण्डुवर्णाः क्रमादमी ॥ २७ ॥  
शैव्यस्तु दक्षिणेस् वामे सुग्रीव उभयोरपि ।  
पृष्ठवाहावुभावास्तां मेघपुष्पबलाहकौ ॥ २८ ॥  
ध्वजो भुजङ्गहा मन्त्री पवनव्याधिरुद्धवः ।  
सैन्यमेतस्य दाशार्हा दासार्हा यादवाश्च ते ॥ २९ ॥  
गदोऽनुजः पाञ्जजन्यो दक्षिर्णावर्त्त इत्यपि ।  
शङ्खो माला वैजयन्ती चक्रमस्त्री सुदर्शनः ॥ ३० ॥  
सुनाभं पुंस्यरिः खड्गो नन्दकः कौस्तुभो मणिः ।  
अन्यः स्यमन्तकः शार्ङ्गं धनुः कौमोदकी गदा ॥ ३१ ॥  
एकानंशास्वसाथ स्याद्दारुकश्चास्य सारथिः ।  
श्रीवत्सोऽङ्कोऽस्य गरुडो वाहनं मथुरा पुरी ॥ ३२ ॥  
द्वारकाऽप्यथ वैदर्भी रुक्मिण्यपि च कामसूः ।  
भैमी सत्या सत्यभामा बलदेवो हलायुधः ॥ ३३ ॥  
कृष्णाग्रजो बलभद्रो बलो रामः सितासितः ।  
प्रलम्बरुक्मिद्विविदहन्ता कामार्थपालकः ॥ ३४ ॥  
नीलार्थादम्बरार्थोऽपि तालाङ्को मुसली हली ।  
यमुनार्थात्कर्षणार्थः संवर्त्तक्येककुण्डलः ॥ ३५ ॥  
संवर्त्तको रेवतीशः सुरापर्यायवल्लभः ।  
रौहिणेयश्चैकचरः सात्वतो हलमस्य तु ॥ ३६ ॥  
संवर्त्तकाख्यं मुशलं सौनन्दं च सुतः शठः ।  
मदनो मन्मथो मारः प्रद्युम्नो दर्पकः स्मरः ॥ ३७ ॥  
कामो विधाता कन्दर्प आमोजो विशयी पुनः ।  
सूर्पशम्बरवैर्यर्थः पञ्चवाणार्थ इत्यपि ॥ ३८ ॥  
मीनपुष्पार्थयोः केतूरमिलः कमनो रमः ।  
रत्यर्थात्पतिपर्याय आत्मभूर्मकराङ्ककः ॥ ३९ ॥  
मनोलक्ष्म्यङ्गशृङ्गारकृष्णार्थेभ्यो जनुश्च सः ।  
मनःशयो जराभीतपर्यायः कन्तुरित्यपि ॥ ४० ॥  
पुष्पपर्यायवाणार्थः संसारगुरुवाचकः ।  
चन्द्रपर्यायसचिवो मधुपर्यायसारथिः ॥ ४१ ॥  
भीरुपर्यायसैन्यास्त्रसहायार्थोऽपि कञ्जसूः ।  
मुर्मुरो रणरणको रूपास्त्रः कनकः पुनः ॥ ४२ ॥  
मधुपर्यायपुष्टार्थः स्वरोचिश्चास्य तु प्रिया ।  
केलती से रागलता सेवा केलिकला रतिः ॥ ४३ ॥  
पुत्रोऽनिरुद्ध ऋष्याङ्क उषेशो ब्रह्मसूरपि ।  
वाणारिरस्य पत्नी स्यादुषाप्यूषाऽथ मार्गणाः ॥ ४४ ॥  
अरविन्दमशोकाख्यं चूतं च नवमल्लिका ।  
नीलोत्पलं तथा चान्ये प्राहुरुन्मादनः पुनः ॥ ४५ ॥  
सन्तापनः शोषणश्च मारणश्चापि मोहनः ।  
पञ्चकामस्य पुत्र्यौ द्वे प्रीतितृष्णे ततो मदः ॥ ४६ ॥  
मोहः क्रोधो लोभदम्भा एतस्य परिचारकाः ।  
अरुणार्थादवरजो विनतातनयार्थकः ॥ ४७ ॥  
सौपर्णेयः स्वर्णकायः कामायुर्वज्रजित् पुनः ।  
शाल्मली तृक्षपुत्रार्थो गरुत्मान् गरुडः पुनः ॥ ४८ ॥  
पक्षिपर्यायराडर्थो मायुः पुष्कर इत्यपि ।  
शिलापर्यायवासार्थः सुधापर्यायहारकः ॥ ४९ ॥  
कश्यपापत्यपर्याय उलूतीशो रसायनः ।  
स्वर्णपक्षः सुमुखसूर्महावीरः खगार्थकः ॥ ५० ॥  
नागपर्यायाशनार्थशत्रुपर्यायवाचकः ।  
विमानरथकेत्वर्थो विष्णुपर्यायतोऽस्य तु ॥ ५१ ॥  
प्रियोन्नतिरुलूती स्यात्पुत्रस्तु सुमुखोऽथ च ।  
इन्दिरा चञ्चलार्था स्यान्मा रमा कमलापि च ॥ ५२ ॥  
पद्मार्थगृहपर्याया हरिपर्यायतः प्रिया ।  
भृगुक्षीराब्धिपर्यायपुत्री नारायणीति च ॥ ५३ ॥  
कन्दर्पलोकपर्यायमात्रर्था पद्मलाञ्छना ।  
लक्ष्मीर्वृषाकपायी श्रीर्मङ्गला मङ्गलार्थका ॥ ५४ ॥  
बिल्वद्रुगृहपर्याया करीषिण्यपि पिल्पिला ।  
अश्वार्थान्मातृपर्याया पिङ्गला पद्ममालिनी ॥ ५५ ॥  
(इति द्युस्थानदेवमणिप्रकाण्डः पञ्चविंशः ।)  
कल्पद्रौ केशवकृते स्कन्धे तार्तीयसंज्ञिते ।  
यज्ञादिमः प्रकाण्डोऽयं द्वितीयः सिद्धिमागतः ॥ ५६ ॥  
अव्ययप्रकाण्डः  
द्वितीयदिविभक्त्येकवचनप्रतिरूपकम् ।  
चिराख्यं चिररात्राख्यं चिरार्थप्रतिपादकम् ॥ १ ॥  
पुनः पुनः पुनरपि मुहुरेवं मुहुर्मुहुः ।  
शश्वच्छाश्वदभीक्ष्णं तु वारं वारार्थवाचकम् ॥ २ ॥  
तरसा सपदि क्षिप्रं त्वह्नाय झटिति द्रुतम् ।  
तूर्णं द्रागञ्जसा मक्षु स्राक् शीघ्रं लघु चित् चन ॥ ३ ॥  
असाकल्ये समं सत्रा साकं सार्द्धं सहार्थकम् ।  
स्यात्प्राध्वमानुकूल्येथ व्यर्थार्थे तु मुधा वृथा ॥ ४ ॥  
यत्तद्यतस्ततो हेतौ बलवत्सुष्ठु किं पुनः ।  
इवाति सु स्युराधिक्ये कदाचिज्जातु जातुचित् ॥ ५ ॥  
उताहो किं किमूताहो विकल्पे किमुतापि च ।  
मिताक्षरग्रन्थजाते तु हि च स्म ह वै किमीम् ॥ ६ ॥  
इच्चापि पादपूर्त्यै स्युर्विना साङ्केतिकात्पुनः ।  
अमिताक्षरजाते च वावोह यदपि क्वचित् ॥ ७ ॥  
वाक्यस्य पूरणार्थास्ते पूजायामति सु द्वयम् ।  
मौने तूष्णीं च तूष्णीकं सप्तम्यर्थे दिवाव्ययम् ॥ ८ ॥  
दिवसार्थोऽपि तद्वत्स्यान्नक्तं दोषा तथैव च ।  
रात्र्यर्थवाचकं चाथ समया निकषा हिरुक् ॥ ९ ॥  
सामीप्येऽथान्तरे साचि तिर्यगर्थे विवादिते ।  
सहसाऽथाङ्ग हे है भोः प्याट् पाडथ पुरोग्रतः ॥ १० ॥  
पुरस्तात्पुरतोऽथ स्यात् श्रौषड् वौषड् वषट् पुनः ।  
देवताभ्यो हविर्दाने स्वाहापि स्यादथ स्वधा ॥ ११ ॥  
कव्यदाने पितॄणां च स्वधा स्यादप्यथो मनाक् ।  
इषदीषत् किञ्चिदपि स्वल्पेथो कद्यथा तथा ॥ १२ ॥  
वैवं साम्येऽथ प्रसह्य हठादथ भवान्तरे ।  
प्रेत्यामुत्राथ मध्यार्थेऽप्यन्तरा चान्तरेण च् ॥ १३ ॥  
अप्यन्तरे च दिष्ट्या स्यादानन्द उपजोषकम् ।  
स्थाने युक्तं साम्प्रतं स्यात्सद्यः सपदि तत्क्षणे ॥ १४ ॥  
हठे प्रसह्य प्रसभं स्यादभीक्ष्णमनारतम् ।  
शश्वच्चाथाप्य मा नो ना मा स्मालं न हि वारणे ॥ १५ ॥  
पक्षान्तरे तु यदि चेदद्धा तत्त्वेञ्जसापि च ।  
प्राकाश्ये प्रदुराविः स्याद्विरोधोक्तौ ननु स्मृतम् ॥ १६ ॥  
अङ्गीकारे तु परमं प्रमाणं वाढमेव च ।  
अवश्यं परितो विष्वक् सर्वतोऽपि समन्ततः ॥ १७ ॥  
अकामानुमतौ काममसूयोपगमेऽस्तु च ।  
निःसमं दुःषमं गर्ह्ये कच्चित्कामप्रवेदने ॥ १८ ॥  
मृषा मिथ्या च वितथे यथास्वं तु यथायथम् ।  
यथातथमथापि स्यात्प्रागतीतार्थवाचकम् ॥ १९ ॥  
संवद्वर्षेऽवरे त्वर्वागेवं चैवावधारणे ।  
अथावश्यं निश्चिते स्यान्नूनं निरपि चैव ते ॥ २० ॥  
आमेवं स्वयमात्मत्वे महत्युच्चैरथाल्पके ।  
नीचैरथ स्यादैश्वर्ये तूपर्यध्यथ भूम्नि तु ॥ २१ ॥  
प्रायः शनैरद्रुते स्यात् स्मातीते स्तमदर्शने ।  
सना नित्ये बहिर्बाह्येऽथास्ति सत्त्वे रुषोदिते ॥ २२ ॥  
उः स्यादुं तु प्ररिप्रश्ने तर्के हुं स्यान्नमो नतौ ।  
उषा रात्रौ तदन्ते स्यादथाप्यनुनये त्वयि ॥ २३ ॥  
अथ स्याद्दुष्ठु निन्दायां सुष्ठु चापि प्रशंसने ।  
सायं साये प्रगे प्रातः प्रभाते निकषान्तिके ॥ २४ ॥  
परुत्परार्त्यैर्षमोब्दे पूर्वे पूर्वतरे यति ।  
अद्यात्राह्न्यथ पूर्वेह्नीत्यादौ पूर्वोत्तरापरात् ॥ २५ ॥  
तथाधरान्यान्यतरेतरात्पूर्वेद्युरादयः ।  
अपरेद्युश्चोभयेद्युः परे त्वह्नि परेद्यवि ॥ २६ ॥  
ह्योऽतीतेऽनागतेऽह्नि श्वः परश्वस्तु परेऽहनि ।  
तदा तदानीं युगपदेकदा सर्वदा सदा ॥ २७ ॥  
एतर्हि संप्रतीदानीमधुनाऽपि च साम्प्रतम् ।  
दिग्देशकाले पूर्वादौ प्रागुदक्प्रत्यगादयः ॥ २८ ॥  
कल्पद्रौ केशवकृते स्कन्धे तार्तीयके शुभे ।  
अव्ययानां प्रकाण्डोऽयं सम्यक् सिद्धिमुपागतः ॥ २९ ॥  
स्त्र्यादिलिङ्गप्रकाण्डः  
अथ स्त्री योनिमत्सेनावीचीवम्रीतडिन्निशाम् ।  
वल्लीशस्त्रीदयाजिह्वाऽवटुतन्द्रानदीदिशाम् ॥ १ ॥  
वीणाग्रीवा शिंशिपाद्याचीरी ज्योत्स्ना तिथीत्विषाम् ।  
अङ्गुलीकलशीकङ्गुहिङ्गपत्रीसुरानसाम् ॥ २ ॥  
क्रपिरास्नाशिराकालाशंवा कृष्णोष्णिकाश्रियाम् ।  
रोचनासरघाधाय्यासृक्कापण्यातसीभुवाम् ॥ ३ ॥  
मांसीहरिद्रालूदूर्वावलाकाकृष्णलागिराम् ।  
यत्तु प्राण्यङ्गवाचि स्यादीदूदेकस्वरं कृतः ॥ ४ ॥  
पात्रादिवर्जितादन्तोत्तरपदः समाहारे ।  
द्विगुरत्रावन्तान्तो वाऽन्यस्तु सर्वो नपुंसकः ॥ ५ ॥  
लिन्मिष्टनिण्यणि स्त्र्युक्ताः क्वचित्तिङल्पह्रस्वकम् ।  
विंशत्याद्याशताद्द्वन्द्वे साचैक्ये द्वंद्वनेपशो ॥ ६ ॥  
लता गीतिस्रुचो भेदे ध्रुवाविटः प्रजाविशोः ।  
घटीभबन्धयोर्वारी दुन्दुभावक्षविन्दुषु ॥ ७ ॥  
क्ष्वेडा वंशशलाकायां वाद्यभेदे तथा ध्वनौ ।  
गृह्या शाखापूरे प्रान्तेऽन्तिका कीला रताहते ॥ ८ ॥  
महत्यर्थे त्वरण्यानी हिमानी यवनान्यपि ।  
लिप्यां देषे यवानी स्याद्रज्जौ रश्मिः सुरागृहे ॥ ९ ॥  
फलपाकगृहे गञ्जाप्यथाहंपूर्विकादिकाः ।  
मघा अप्कृत्तिका वर्षाः स्युर्बहुत्वे निरन्तराः ॥ १० ॥  
वा बहुत्वे त्वप्सरसः सिकताः सुमनः समाः ।  
गायत्र्युष्णिक्प्रभृतयश्छन्दोभेदास्तथाष्टकाः ॥ ११ ॥  
स्यादल्लूकेष्टकेषीकोल्कोर्मिका कुञ्जिकेन्धिका ।  
कनीनिका च कलिका कणीकापि च कूचिका ॥ १२ ॥  
कूर्चिका कोशिका केका कोणिका च कृपाटिका ।  
स्यात्पक्षिका कञ्चुलिका ततोऽपि च गवेधुका ॥ १३ ॥  
जलौका झिरुका टीका त्रिकादूषा कृपा समा ।  
धूका च ध्रुवकानीका पादुका च पताकया ॥ १४ ॥  
स्यात्पाचिका पूपलिका पञ्चिकाऽपि च पिण्डिका ।  
पर्यस्तिका बृहतिका मानिका मिहिका तथा ॥ १५ ॥  
मक्षिका चापि मूका स्याद्वाका तद्वद्विपादिका ।  
धालुका शिविकान्यूका शम्बूकाऽपि च सर्जिका ॥ १६ ॥  
संवर्त्तिका हसनिका स्रविका च हसन्तिका ।  
परिखोखा शिखा शाखा विशिखा च सुरङ्गया ॥ १७ ॥  
भङ्गा जङ्घा च सरघा वचा चिञ्चा यदृच्छया ।  
कच्छा पिच्छा भुजा पिञ्जा स्यात्तुल्या प्रजया स्वजा ॥ १८ ॥  
झञ्झा यात्रा घटा घोटा घण्टा घाटा छटा जटा ।  
स्यात्पोटा भिस्सटोर्णा च करुणाघोणया घृणा ॥ १९ ॥  
तूणा तृष्णा दक्षिणाऽपि धिषणा वीणया समा ।  
हृणा स्थूणामृताऽनन्ता गीता चिन्ता चिता समा ॥ २० ॥  
त्रिवृता तृणता त्रेता मार्जिता सह मुक्तया ।  
लूता लता च लिखिता वार्ता सीता सिता तथा ॥ २१ ॥  
गाथा कन्था कुथा तद्वद् गदा स्यादजमोदया ।  
मर्यादा चानुराधेक्षुगन्धा गोधा च राधया ॥ २२ ॥  
तुल्या सुधा स्वधा धाना रास्ना सूना कृपाऽपि च ।  
झञ्झा पंपा प्रपा तद्वद्वपा शंपा शिफाऽथ च ॥ २३ ॥  
कवा भम्भा समा रम्भा सभा हंभा ततोऽप्युमा ।  
अमामा प्रतिमा यामा रमा वामेत्यया समा ॥ २४ ॥  
उपकार्या तथा कुल्या कक्ष्या चित्या च छायया ।  
इष्मा नस्या च पर्याद्या पर्यागया च मायया ॥ २५ ॥  
मङ्गल्या रथ्यया तुल्या शस्या सन्ध्यार्द्रया समा ।  
कजेराकृसरेर्वारुः क्षुद्रा गोत्री च कन्धरा ॥ २६ ॥  
धारा परम्परा गुन्द्रा छत्रा दंष्ट्रा च भस्त्रया ।  
प्रतिसीरा च मथुरा मात्रा भद्रा च मन्दुरा ॥ २७ ॥  
सुरापात्री वरत्रा वागुराऽपि शिरोधरा ।  
स्रग्धरा शर्करा होरा शिराहारोपलेलया ॥ २८ ॥  
कला कुदाला गोला च ज्वाला दोला मनःशिला ।  
लाला वेलावला शाला शिला शाकुलया समा ॥ २९ ॥  
मेला माला मेखला स्याद्रसाला लालया समा ।  
सुवर्चला सिध्मलाऽपि हेलया सर्वला समा ॥ ३० ॥  
खट्वा ग्रीवा तथा दूर्वा लट्वा सारिवया शिवा ।  
कशा शिवा कुशोशापि दक्षेषामिक्षया समा ॥ ३१ ॥  
स्याद्राक्षा काङ्क्षया कक्षा मूषा मञ्जूषया समा ।  
लाक्षा लिक्षा च शेमूषा स्नसा स्याद्वस्नया समा ॥ ३२ ॥  
वाहा स्वाहा गुहा भङ्गी वसतिर्विपणी द्युतिः ।  
पेश्यायनी त्रोटिनाभ्यौ नालिर्वासिश्च वर्वरिः ॥ ३३ ॥  
वालिः कालिर्भल्लिपल्ली व्रतती भ्रुकुटिर्वमिः ।  
सारिर्भाटी सठिर्वर्त्तिः खाटिः शुण्ठी कृमिः कृषिः ॥ ३४ ॥  
स्याद्वितर्दिस्तिरीतिश्च दर्विनी विश्छविर्लविः ।  
राजिर्जाती रुचिः श्रेणी सूचिः साची खलिः खनिः ॥ ३५ ॥  
खानिः खारी कालिरूली वापी धूली लिपिर्लिविः ।  
हिण्डी स्थाली सुटिर्वेदी कुक्कुटिः काकलिः किकिः ॥ ३६ ॥  
छेदिर्नान्दी शुक्तिशुक्ती कविर्नाडिः किखिर्द्युतिः ।  
अतिः सादिर्वटिः कोटिर्विष्टिर्गृष्टिर्दरिर्युजिः ॥ ३७ ॥  
वल्लरी काकिनी वीथी परिपाट्या रविः क्षुरिः ।  
मज्जरिर्लहरिर्भेरी राटिराठिर्भुशुण्ड्यपि ॥ ३८ ॥  
भाटी पिण्डिः शरारिश्च गानिः कानिः फलिर्जनिः ।  
वारिर्हानिः प्रधिः कंविः चुल्हिश्चण्डिस्तरिः शनिः ॥ ३९ ॥  
मरिर्मारी रतिः शाणी शान्तिर्मेन्यश्रिरोषधी ।  
विद्रधिर्झल्लरिः सारिः शिरोधिः कवरी कविः ॥ ४० ॥  
ह्रादिनी स्वेदिनी कीर्त्तिरपदी हरणी स्थगी ।  
कर्त्तरील्पश्मरी तत्द्वत्प्रतोल्यक्षवती ब्रुसी ॥ ४१ ॥  
काण्डी करीरी खण्डाली कृपाणी कदली घटी ।  
कर्परी घर्घरी गोणी हसन्ती गृध्रसी मसी ॥ ४२ ॥  
खल्ली पलाली पन्नध्री तिलपर्ण्येषणी द्रुणी ।  
गन्धोली मातली नध्री केवली काकली खटी ॥ ४३ ॥  
गोष्ठी वानी रसवती मत्स्यण्ड्या सह दामनी ।  
कस्तूरी सिञ्जिनी मौर्वी क्षैरेय्यपि च देहली ॥ ४४ ॥  
शष्कुली च चमूर्दद्रूः कर्णान्दूरक्तुरित्यपि ।  
कच्छूस्तनूर्गीः प्रियङ्गुश्चञ्चुस्तापुर्जुहूस्ततः ॥ ४५ ॥  
सीमन् शरद् दृशदृक् दृशस्रक् त्वक् स्फिग्द्वार्धुरौ च नौः ।  
द्यौर्दिव् प्रावृट् त्विट्तृषौ दिगेषेति प्रकृतिः स्त्रियः ॥ ४६ ॥  
पुंल्लिङ्गमृतुहस्तौष्ठकोष्ठाधूनां नखस्य च ।  
कपोलकेशदिवसरसानां स्तनगुच्छयोः ॥ ४७ ॥  
निर्यासगुफकेशानां पतद्ग्रहकुठारयोः ।  
रथाशनिश्वेतकण्टकफासीनामरेरपि ॥ ४८ ॥  
वोलप्रवालमुरजद्विपानामभ्रपङ्कयोः ।  
सेवध्यम्बुधिमन्थानां विषयस्याशुगस्य च ॥ ४९ ॥  
शोणमासद्रुमादीनां धान्याग्न्यध्वरदेहिनाम् ।  
महतां सभिदां नाम मानहायनयोरपि ॥ ५० ॥  
तथावप्राछवर्हाणामनुवाकाङ्करक्तकैः ।  
सनक्तवैः पुंखरङ्गसमुद्गानां भगस्य च ॥ ५१ ॥  
अपाङ्गमङ्गवेगानां वर्गस्यार्घाघयोरपि ।  
गञ्चपुच्छगच्छपिच्छकलिञ्जपुञ्जयोरपि ॥ ५२ ॥  
मुञ्जवाजाजावटानां तथा पट्टप्रकोष्ठयोः ।  
कोष्ठाङ्गुष्ठघटानां च प्रगण्डस्य गुडस्य च ॥ ५३ ॥  
कूष्माण्डगण्डलगुडकरण्डानां ततः पुनः ।  
वरुडस्य पिचण्डस्य भ्रूणस्य च गुणस्य च ॥ ५४ ॥  
नाडीव्रणोत्पातपोतव्रातानां पृषतस्य च ।  
कुन्तालक्तकपिष्ठातार्षानां जनपदस्य च ॥ ५५ ॥  
कपर्दगदयोस्तद्वदगदस्य गदस्य च ।  
वुद्वुदागाधस्कन्धार्द्धगन्धानां फेनचिह्नयोः ॥ ५६ ॥  
अनातोद्येऽपि च घनः शब्दे ध्वानस्वनौ ततः ।  
जताह्रामिजनानां च देवनेन समं पुनः ॥ ५७ ॥  
स्यात्परिधानतस्यापि कलापसूपयोरपि ।  
स्तूपापूपशोफशेफनितम्बस्तम्बयोरपि ॥ ५८ ॥  
स्याच्छन्दतिष्यपुष्याणां पाञ्चजन्यनिकाय्ययोः ।  
सिचयामित्रमित्राणां तद्वद्वृत्रकटत्रयोः ॥ ५९ ॥  
पुण्ड्रकल्लोलतल्लानां गलहिङ्गुलयोरपि ।  
खलोल्लोलपोटगलरुण्डोलानां ………. ॥ ६० ॥  
………………….. कालपुद्गलयोरपि ।  
गोलाजगलवालानां तद्वत्कामलतालयोः ॥ ६१ ॥  
कुद्दालस्य निचोलस्य वारुलपत्रवालयोः ।  
स्याद्बाहुलदेवलयोर्जटिलस्य शिवस्य च ॥ ६२ ॥  
आदीनवावयवयोर्दावमाधवयोरपि ।  
पणवध्रुवहावानां पुरोडाशांशयोरपि ॥ ६३ ॥  
उडीशकुशकोटीशकुल्माषाणां वृषस्य (च) ।  
यज्ञनिर्यूहकलहनिःकुहाहसनस्ततः ॥ ६४ ॥  
नरासिराशिवमतिदुन्दुभीनामृषेरपि ।  
वृष्णिपाण्यञ्जलिज्ञातिगिरीणां कलिना सह ॥ ६५ ॥  
अविराजिध्वनिशिशुकर्षूजायुयुजामपि ।  
हाहाहूहू नग्नहूनां गमत्पां दश्मनामपि ॥ ६६ ॥  
स्थेमोष्मपक्ष्मणामात्मपाप्मनोर्मातरिश्वनः ।  
कठणथपभोपान्ता यद्यदन्ता अमी पुनः ॥ ६७ ॥  
मभयरषसोपान्ता गोत्राख्याचरणाह्वयाः ।  
नाम्न्यकर्त्तरिभावे च द्व्यजजघ्न्यङ्णघाथुचः ॥ ६८ ॥  
स्युः कर्त्तरीमनिज्भावे को घोः प्रादितोऽन्यतः ।  
द्वन्द्वेऽश्ववडवावश्ववडवं तत्समाहृते ॥ ६९ ॥  
बर्होछदे बर्हिरग्नौ ब्रीहिभेदे तु हायनः ।  
मस्तुः सक्तौ वर्हिवव्रे स्यादच्छः स्फटिकेऽपि च ॥ ७० ॥  
नीलो मणौ रवौ मित्रस्तलस्तालचपेटयोः ।  
कोणेऽश्रिश्चषकोऽशोको नाभिः क्षत्रियवेधसोः ॥ ७१ ॥  
इति पुंसः प्रकृतयः स्युरेतेऽथ नपुंसकम् ।  
तलस्तु तालसंयुक्तो रुजुपान्तं ततः पुनः ॥ ७२ ॥  
वेधआदीन्विना सान्तं द्विस्वरं मन्नकर्त्तरि ।  
धनरत्ननभोऽन्नानां मनसो घुसृणस्य च ॥ ७३ ॥  
शुभावद्यहृषीकाणां शुक्लस्य जलपुष्पयोः ।  
दलांशुकमनोदारुविलपिच्छधनुर्युधाम् ॥ ७४ ॥  
सुखदुःखत्वचरुचहलताल्वस्थिहिङ्गुनाम् ।  
भेषजागुरुसृक्काणामपि तुत्थकुसुम्भयोः ॥ ७५ ॥  
शिलाभवान्तिकदृशां सिध्मवल्कलयोरपि ।  
यकृन्मरिचनलदसौवीराणां तथाऽसृजः ॥ ७६ ॥  
क्लोमधौतेयकद्वारफेनानां लवणस्य च ।  
प्रसूनव्यजनस्थानद्रवन्नामानि यानि च ॥ ७७ ॥  
पुरसद्माङ्गयोः शीर्षछत्रयोः पुण्डरीकके ।  
मधुद्रवे ध्रुवं शश्वत्तर्कयोः खपुरं घटे ॥ ७८ ॥  
अपूर्वदैवकार्यादौ युगं दृष्टं तथा कटु ।  
असेद्वृद्धः स्थले धन्वारिष्टमद्रुमपक्षिणोः ॥ ७९ ॥  
धर्मं दानादिके तुल्यभागेऽर्द्धं ब्राह्मणं श्रुतौ ।  
न्याय्ये सारं पद्ममिभबिन्दौ काममनुमतौ ॥ ८० ॥  
खलं भुवि तथा लक्षं वेध्येऽहःसुदिनैकतः ।  
भूमौ संख्यात एकर्थे पथः संख्याव्ययोत्तरः ॥ ८१ ॥  
द्वन्द्वैकत्वाव्ययीभावौ क्रियाव्ययविशेषणे ।  
कृत्याः क्तान्ताः खलनिजभाव आत्वदिः समूहजः ॥ ८२ ॥  
गायत्र्याद्यरारस्वार्थे व्यक्तमथानञ् कर्मधारयः ।  
तत्पुरुषो बहूनां चेच्छाया शाला विना सभा ॥ ८३ ॥  
राजवर्जितराजार्थराक्षसादेः पराऽपि च ।  
आदा उपक्रमो यज्ञे कन्थोशीनरनामनि ॥ ८४ ॥  
सेनाशाला सुराछायानिशंचोर्णा शशात्परा ।  
भाभूणो गृहतः स्थूणा संख्याऽदन्ता शतादिका ॥ ८५ ॥  
शालाकपुष्पकानूकमौक्तिकानां त्रिकस्य च ।  
छात्राकशल्कचिबुककुतुकानां ततोऽपि च ॥ ८६ ॥  
माक्षिकालीकधान्याकतोकानां सौप्तिकस्य च ।  
तित्तिडीकक्लीतकयोः कञ्चुकोलुकयोरपि ॥ ८७ ॥  
माध्वीकनिम्बकल्कानां कवकालिकयोस्तथा ।  
स्यान्नाटकभाणकयोस्तोटकाह्निकयोरपि ॥ ८८ ॥  
हलीमकरूपकयोः खण्डकस्य ततः पुनः ।  
स्याज्जालकवेणुकयोर्वैटिकान्वितयोरपि ॥ ८९ ॥  
वास्तुकोपसूर्यकयोः कारकनिःशलाकयोः ।  
प्रकीर्णकशीर्षकयोः कुहकमधुपर्कयोः ॥ ९० ॥  
तद्वच्चित्तकरुचककुलकानां स्फिगस्य च ।  
स्वलिङ्गाङ्गप्रगानां च तद्वत्स्याच्चोचपिञ्जयोः ॥ ९१ ॥  
बीजारिष्टघुटेष्टानां ललाटव्युष्टयोरपि ।  
कृपाटपिष्टशृङ्गाटकरोटानां ………….. ॥ ९२ ॥  
…………………………… तथा मोरटघृष्टयोः ।  
………….. गोष्ठाण्डतुण्डानां प्रवणस्येरिणस्य च ॥ ९३ ॥  
पिङ्गाणतीक्ष्णद्रविणपुराणानामृणस्य च ।  
घ्राणपर्याणहरिणलवणानां शणस्य च ॥ ९४ ॥  
परायणोऽल्पशरणकार्मणानां ततः पुनः ।  
क्षुस्यधोरणभूतानां निशान्ताश्मन्तयोरपि ॥ ९५ ॥  
स्याद्वीतवृन्ततूस्तानां तुत्थवहित्थयोरपि ।  
गोधाछोदकुसीदानां कुसिदास्यदयोरपि ॥ ९६ ॥  
वृन्दतुन्दपदानां च निम्नस्य शिल्पतल्पयोः ।  
पुष्पान्तरीपकूर्माणां त्रिविष्टपपरीपयोः ॥ ९७ ॥  
रूपस्य निकुरम्बस्य तद्वच्छुल्वकुटुम्बयोः ।  
स्यात्तलभप्रसभयोस्तथैव युग्मतोक्मयोः ॥ ९८ ॥  
सूक्ष्मस्य किलिमस्यापि तथैव तलिमेर्मयोः ।  
तिग्माध्यात्मशुष्मधाम्नां शयनीयत्रिसन्ध्ययोः ॥ ९९ ॥  
सायेन्द्रियकिशलयखेयद्रुवययोरपि ।  
भयद्वापरयोः क्षेत्रसत्रयोरजिरस्य च ॥ १०० ॥  
शृङ्गवेराम्रतीराणां पुष्करागारयोरपि ।  
नागरोत्तरयोः स्फारशूरयोः कदरस्य च ॥ १०१ ॥  
ककुन्दरप्रान्तरयोः स्यादौशीरकुटीरयोः ।  
अपि सिन्दूरमण्डूरशिविराणामरस्य च ॥ १०२ ॥  
चामरक्रूरदूराणां स्यात्कलेवरवेरयोः ।  
खुरोलूखलपातालयौतवानां दिवस्य च ॥ १०३ ॥  
सान्त्वसत्त्वार्त्तवानां च तद्वत्स्यात् किण्वविश्वयोः ।  
तथा दृषस्य कुलिशस्यार्पिशस्यामिषस्य च ॥ १०४ ॥  
शीर्षमन्दाक्षपीयूषकिल्विषाणां ततः परम् ।  
तर्षजीषऋषाणां च काशीसस्य तथैव च ॥ १०५ ॥  
… काशीसवत्सानां तथैव साध्वसस्य च ।  
महानससाहसयोः प्रियालोरपि सच्छ्रितः ॥ १०६ ॥  
तुम्बुरुस्वादुयातूनां मालुताल्वोरनन्तरम् ।  
कसेरोश्च शलालोश्च ललामजगतोरपि ॥ १०७ ॥  
भसत्संपत्ककुत्पर्वमहद्वृषत्पुरीतताम् ।  
स्याद्रोम्णोऽह्न इतीहोक्ताः क्लीबप्रकृतयोऽथ तु ॥ १०८ ॥  
पुंसि स्त्रियां च शङ्कुः स्यादङ्कस्थाने चतुर्दशे ।  
निरये दुर्गतिः कक्षो दोर्मूले गर्त्त आकरे ॥ १०९ ॥  
स्याद्वाणपिप्पलौ वृक्षे नाभिर्वृन्ते तु वर्ष्मणः ।  
बलिरर्थविशेषेऽपि प्रधिर्नेमौ कुटो गृहे ॥ ११० ॥  
श्रोण्यौषध्योः कटो मोहे भ्रमः कुम्भो घटेऽपि च ।  
वृन्दागोलकयोः पिण्डः स्फुलिङ्गलेशयोः कणः ॥ १११ ॥  
भकनीनिकयोस्तारो वराटो रज्जुशस्त्रयोः ।  
भेऽश्लेषहस्तश्रवणाः मेरुजम्ब्वां सुदर्शनः ॥ ११२ ॥  
यष्ट्यर्कांशुसमुद्रेषु तरणिर्भूपदेयके ।  
भागधेयः करेणुस्तु करिणीकरिणोरपि ॥ ११३ ॥  
लाजावस्त्रदशाभूम्नी दायाः प्रत्ययभेदतः ।  
अल्पाख्यापत्यवचनतद्धितस्तिन्दुकस्य तु ॥ ११४ ॥  
चर्मप्रसेवकस्य स्याद्घुटिकस्य ततोऽपि च ।  
शुण्डिकस्य सल्लंकस्य शल्यकस्याप्यनन्तरम् ॥ ११५ ॥  
वृश्चिकस्य चुलुकस्य स्याद्धुडुक्कतुरष्कयोः ।  
पिपीलिकस्य शुङ्गौघलम्बानां भुजशाटयोः ॥ ११६ ॥  
सृपाटसटकीटानां स्यात्किराटचपेटयोः ।  
किटस्फटघटानां च तथा वर्वटकैटयोः ॥ ११७ ॥  
फडचुडगुडानां च तथैव फणशाणयोः ।  
वारिपर्णस्य गर्तस्य रथाजमोदयोरपि ॥ ११८ ॥  
विधकूपकलम्बानां जित्यस्य सहवध्रया ।  
सहचरमुद्गरयोर्हीरस्य कृशरस्य च ॥ ११९ ॥  
नालिकेरस्य शारस्य बहुकरकुठारयोः ।  
स्यान्मसूरशफरयोर्वल्लरस्य ततः पुनः ॥ १२० ॥  
कीलरालपटोलानां तथा कम्बलभल्लयोः ।  
दंशगण्डूषरभसलालसानां ततोऽपि च ॥ १२१ ॥  
विघसस्य वृत्तिकुटिवितस्तीनां कुटेरपि ।  
ऊमीशमीमेथिमेधिमसीनां पाटलेरपि ॥ १२२ ॥  
मषीषुधृत्यहिजटिजाटलीनां सृणेरपि ।  
मरीच्यशनिमौलीनां हलीकेल्योर्मणेरपि ॥ १२३ ॥  
ईर्वार्ववटुसिन्धूनां मनोर्भूत्योरुरोरपि ।  
लव्यणिश्रेणिपर्णीनां गव्यूती रश्मिवाचिनाम् ॥ १२४ ॥  
पालिश्रोण्यरणीनां च विष्टिमुष्योर्मुनेरपि ।  
स्वातिशाल्मलियोनीनामाणिवस्त्योस्ततोऽपि च ॥ १२५ ॥  
कर्कन्ध्वाखूहनूनां च कन्दुना सहगामिनाम् ।  
इति स्त्रीपुंसप्रकृतिरथ स्त्रीक्लीबयोर्नखम् ॥ १२६ ॥  
शुक्तौ विश्वं च मधुकमौषधे लक्षमित्यपि ।  
षष्ठेऽङ्कस्थानके कल्पं क्रोडोऽङ्के तिन्दुकं फले ॥ १२७ ॥  
यवाक्यं तरलं पुष्पे पाटलं तरलं च ये ।  
वसन्ततिलकं वृत्ते कपालं भिक्षुभाजने ॥ १२८ ॥  
अर्द्धपूर्वपदोनावाद्यनकर्त्तनटौ क्वचित् ।  
चौराद्यमनोज्ञाद्यकञ् कथानककशेतके ॥ १२९ ॥  
वक्रोष्ठिकवंशिकयोस्तथैव कचकुल्वयोः ।  
पीठभक्तावहित्थानां सहैवाच्छोटनेन च ॥ १३० ॥  
रशनारसनाभ्यां च शंवतुंव महोदयैः ।  
मृगव्यकांस्यवीर्याणां वाष्पवाणिज्ययोरपि ॥ १३१ ॥  
रयाद्गात्रापरनासीरमन्दिराणां ततः परम् ।  
मयूरकादम्बरयोः शस्त्रस्य नगरस्य च ॥ १३२ ॥  
सक्षीरस्य तमिस्रस्य स्थालीकाहलयोरपि ।  
कदलीयुगलीजालस्थलानां पित्तलस्य च ॥ १३३ ॥  
गोलावडिशयोश्छर्दिजम्ब्वलावूषसामपि ।  
गुणदामार्चिसदसां सरसां चोडुना सह ॥ १३४ ॥  
तयडा मयडा तद्वदिति स्त्रीक्लीबयोरथ ।  
पुंक्लीबयोरब्जसंख्ये तद्वत्पद्मोऽब्जसंख्ययोः ॥ १३५ ॥  
कंसोऽपुंसि कुशो बर्हौ बालो ह्रीवेरकेशयोः ।  
द्वापरः संशये छेदे पिप्पलो विटपोऽतरोः ॥ १३६ ॥  
अब्दो वर्षे दरस्त्रासे कुकूलस्तु तुषानले ।  
स्याज्जन्यस्तु परीवादे पर्यङ्के तल्प इत्यपि ॥ १३७ ॥  
उष्णे धर्मस्तपो माघे हृदि वस्तो वरो भवेत् ।  
तुल्ये गोले च भक्ष्ये च वर्णः शुक्लादिकेषु च ॥ १३८ ॥  
अकारादौ संपरायो रणे लोणे तु सैन्धवः ।  
भूतः प्रेते तमो राहौ शुक्रः स्यादग्निमासयोः ॥ १३९ ॥  
स्वदायोकस्वरे कृच्छ्रं व्रते तु स्याच्छदे दलः ।  
कर्पूरस्वर्णयोश्चन्द्रः स्यादृक्षश्चन्द्रयोषिति ॥ १४० ॥  
धर्मः स्वभावे रुचको भूषाभिन्मातुलुङ्गयोः ।  
पाताले वाडवो वध्रः सीस आमलकः फले ॥ १४१ ॥  
पिरजङ्गलसस्वातिपिटकामांसजन्तुषु ।  
मधुपिण्डौ सुरातन्वौ नामसेवालमध्ययोः ॥ १४२ ॥  
एकाद्रात्रः समाहारे तथा सूतकुकूलका ।  
वलीकवैनीतकयोस्तद्वद्भ्रमरकस्य च ॥ १४३ ॥  
वल्कवल्मीकमरककल्कानां पुलकस्य च ।  
करकस्य व्यलीकस्य पङ्कवर्चस्कयोरपि ॥ १४४ ॥  
स्यान्मणिस्तबकयोर्वितङ्कैडूकयोस्ततः ।  
तटाकचूचकाभ्यां च तडाकेन सहैव च ॥ १४५ ॥  
वालंकालकतङ्कानां निष्कतालकयोरपि ।  
स्यान्मूलकफलकयोस्तिलकान्दुकयोस्ततः ॥ १४६ ॥  
कोरकालीककरकपानकानां समन्ततः ।  
विशेषकस्य चषककण्ठाकाभ्यां ततोऽपि च ॥ १४७ ॥  
स्याच्छाटककुन्दुकयोर्नाकमञ्चकयोरपि ।  
विटङ्कशाकयोः सत्रा मेचकेन ततोऽपि च ॥ १४८ ॥  
पुस्तकेन पिभाकेन तथैव मुस्तकेन च ।  
मस्तकस्य वर्णकस्य मुक्कमूषिकयोरपि ॥ १४९ ॥  
स्यान्मस्तिकमोदकयोस्तथा तरण्डकस्य च ।  
स्याच्चण्डातकपिण्याकातङ्करोचककञ्चुकैः ॥ १५० ॥  
समं चेरकशूकाभ्यां शङ्खस्य मखपुंसयोः ।  
मुखस्य चाधिकाङ्गस्य संयुगस्य भगस्य च ॥ १५१ ॥  
स्याप्तद्मरागायुगरुद्योगशृङ्गारयोस्ततः ।  
टङ्गस्य च निदाघस्य कूर्चक्रकचयोरनु ॥ १५२ ॥  
कवचार्द्धर्चयोः पुच्छकच्छाच्छानां व्रजस्य च ।  
निकुञ्जोटजकुञ्जानां तथैवापुञ्जभूर्जयोः ॥ १५३ ॥  
स्याद्धजमलयजयोः कालकूटारकूटयोः ।  
स्यात्कवटकपटयोः खेटकर्पटयोस्ततः ॥ १५४ ॥  
पिष्टलोष्टतुराणां च सहैव निकटेन च ।  
मुण्डमण्डाण्डचूडानां दृढस्य श्रवणस्य च ॥ १५५ ॥  
कार्षापणपक्वणयोर्वारवाणापराह्णयोः ।  
वाणस्य कङ्कणद्रोणसुवर्णानां तृणस्य च ॥ १५६ ॥  
दूषणस्वर्णवृषणव्रणानां भूषणस्य च ।  
भाणत्रवरचूणानां किणतोरणयोरपि ॥ १५७ ॥  
निकेतपूर्त्तयोस्तद्वद्युतप्रयुतयोरपि ।  
पारताक्षतयोरैरावतक्ष्वेडितयोस्ततः ॥ १५८ ॥  
हस्तोपवीतपलितवृन्तानां दैवतस्य च ।  
लोहितव्रतबुद्धानां वसन्तध्वान्तयोरपि ॥ १५९ ॥  
मुहूर्त्तरतमुस्तानां शतस्तैवायुतस्य च ।  
द्यूतपुस्तघृतानां च वरूथप्रस्थयोरपि ॥ १६० ॥  
गूथयूथमोथतीर्थपुलिन्दानां ततः पुनः ।  
ककुदाम्बुदयोः कुन्दपदयोः ककुदस्य च ॥ १६१ ॥  
पट्टदोहदयोर्नादमुदयोः छादकुम्भयोः ।  
कुमुदायुधोत्सेधानां कवन्धश्रामयोरपि ॥ १६२ ॥  
अन्धसौधौषधानां च राजादनवितानयोः ।  
शिश्नचन्दनमौनानां गन्धमादनपीनयोः ॥ १६३ ॥  
यौवनालग्ननलिनप्रस्फोटनपिधानयोः ।  
पुलिनाशनयोस्तद्वदुपानसमानयोः ॥ १६४ ॥  
केतनासनयोर्वर्द्धमानस्य च दिनस्य च ।  
ओदनस्थानयोस्तद्वच्छतमानविमानयोः ॥ १६५ ॥  
हायनस्तेनमानानां तथैव धनमानयोः ।  
मानताडनयोरस्तोद्यानयोर्निधनस्य च ॥ १६६ ॥  
निपानवातायनयोरभिधानखलीनयोः ।  
भुवनस्य रसोनस्य खलिनस्य ततोऽपि च ॥ १६७ ॥  
भवनस्यानुमानस्य लशुनस्य ततः पुनः ।  
गृञ्जनस्यापि शयनद्वीपयोः कुतपस्य च ॥ १६८ ॥  
चापावायस्तूपसूर्यकुणपानां तिपस्य च ।  
विटपोडुपशष्पाणां मण्डपद्वीपयोरपि ॥ १६९ ॥  
वष्पविष्टपयोश्चापि तथैव शफबिम्बयोः ।  
डिंभजम्भकुसुम्भानां निभस्य कलभस्य च ॥ १७० ॥  
ककुभस्यार्मघस्रामसंक्रमाणां हिमस्य च ।  
कामहेमललामानामुद्यामोद्यमयोरपि ॥ १७१ ॥  
संगमक्षामयोर्यूपतूर्ययोः समयस्य च ।  
कम्बलिबाह्यमैरेयजन्यानां प्रचयस्य च ॥ १७२ ॥  
हिरण्यारणयसख्यानां राजसूयकषाययोः ।  
स्याद्वाजपेयमलयशल्यानां वलयस्य च ॥ १७३ ॥  
गोमयाव्ययकुल्यानां परिहार्यस्य चैव हि ।  
कचियक्षत्रशिखरावराणां कूवरस्य च ॥ १७४ ॥  
पारावारातिखरयोस्तद्वद्वस्त्रोपवस्त्रयोः ।  
कूटालिंजरवेराणां मेढ्राहिञ्जीरयोरपि ॥ १७५ ॥  
संसारतीरनीरहारसूत्राणां तुवरस्य च ।  
सहस्रवक्त्रनेत्राणां पत्रशृङ्गारयोस्तथा ॥ १७६ ॥  
केदारान्तरपद्राणां कर्णपूरपवित्रयोः ।  
सीरान्धकारसमरवप्राणां विशरस्य च ॥ १७७ ॥  
चक्रचुक्रकुलीराणां तुषाअराङ्गारयोरपि ।  
शिशिराडम्बरक्षीरकोटराणां ततोऽपि ॥ १७८ ॥  
……… गह्वराणां तिमिरभ्राष्ट्रयोस्तथा ।  
राष्ट्रकुञ्जरतक्राणां वारकर्पूरयोरपि ॥ १७९ ॥  
जीरपञ्जरमञ्जीरजठराणां ततः परम् ।  
युगन्धरनूपुरयोर्दुरोदरकुटीरयोः ॥ १८० ॥  
अपि वासरकासारविहाराणां तथापि च ।  
स्यात्कान्तारतोमरयोर्वप्रकेसरयोस्ततः ॥ १८१ ॥  
करीरवज्रयोस्तद्वच्छेखरस्य पलस्य च ।  
भालालवालभूलानां खलपल्वलयोरपि ॥ १८२ ॥  
पलालमूलमुकुलचषालानां नानस्य च ।  
विशालतैलतूलानां स्यात्कुद्मलतमालयोः ॥ १८३ ॥  
कपालशैलकवलप्रवालानां चलस्य च ।  
शवलोत्पलयोः शीलोपलयोर्मुसलस्य च ॥ १८४ ॥  
मलशालातुलननकमलानां हलस्य च ।  
कङ्कालहालाहलयोः सौवर्चलमधूलयोः ॥ १८५ ॥  
स्याद्धलाहलजम्बालवल्कलानां ततः पुनः ।  
सहेन्द्रनीलगरललाङ्गूलैः खण्डलस्य च ॥ १८६ ॥  
गाण्डीवगाण्डिवोल्वानां पार्श्वत्रिदिवयोरपि ।  
भावारावपारशवशरावाणां शवस्य च ॥ १८७ ॥  
क्लीबप्राग्रीवनिष्ठेवताण्डवानामथापि च ।  
दैवपूर्वपल्लवानां लल्वकर्शांशयोरपि ॥ १८८ ॥  
कुलिशाकाशकोशानां तथा कणिशकाशयोः ।  
पाशाङ्कुशोष्णीषवेषाम्बरीषाणां विषस्य च ॥ १८९ ॥  
शेषरोहिषमाषाणां प्रत्यूषामिषयोरपि ।  
पेषकोषकरीषाणां तथैव यूषकर्षयोः ॥ १९० ॥  
वर्षावतंसमासानां विसविष्कसयोरपि ।  
रसकर्पासपनसमासानां दिवसस्य च ॥ १९१ ॥  
निर्यासांसोपवासानां मांसवीतंसयोरपि ।  
चमसांसयोश्च गेहस्य निवहस्य गृहस्य च ॥ १९२ ॥  
तनूरुहस्नेहदोहलोहपुण्याहयोरपि ।  
पटहस्याररिचटुकमण्डल्वणुलानुभिः ॥ १९३ ॥  
कशिपुस्थाण्डजन्तूनां जीवातोश्च पलाण्डुना ।  
सिन्धुदोस्तितउनां च कम्बुना सह सक्तुभिः ॥ १९४ ॥  
कर्माष्ठीवद्गुरुदन्तोममहिम्नां नाम पक्ष्मणोः ।  
धनुषः स्यादिति क्लीबपुंसयोः प्रकृतिस्थिताः ॥ १९५ ॥  
स्वतस्थिलिञ्जेः सरकोऽनुतर्षे शललः शले ।  
करकोऽब्दोपले कोशः शिम्बा खड्गपिधानयोः ॥ १९६ ॥  
जीवः प्राणेषु केदारे वलजः पवने खलः ।  
बहुलं वृत्तनक्षत्रपुराद्याभरणाभिधाः ॥ १९७ ॥  
भल्लातकामलकयोस्तारकाठकयोरपि ।  
हरीतकपिटकयोस्तद्वद्विभीतकस्य च ॥ १९८ ॥  
विलिङ्गस्य स्फुलिङ्गस्य कपाटस्य पुटस्य च ।  
वटवाटपुटानां च तटस्य शकटस्य च ॥ १९९ ॥  
पटपेटकटानां च तथैव मठकुण्डयोः ।  
नीडस्य च विषाणस्य तूणकङ्कतयोरपि ॥ २०० ॥  
मुस्ताकुथेङ्गुदानां च जृम्भदाडिमयोरपि ।  
पुरोदरप्रतिसरविवराणामतः पुनः ॥ २०१ ॥  
पात्रकन्दरवल्लूरछत्राणां नखरस्य च ।  
प्राणालनालकुवलमृणालानामथापि च ॥ २०२ ॥  
स्याच्छृङ्खलमण्डलयोः पटलार्गलयोरपि ।  
पूलकन्दलयोरित्थमवहेलस्य तत्पुनः ॥ २०३ ॥  
कलशस्य कटाहस्य रश्मिषष्ट्योरितीहदिक् ।  
परलिङ्गं स्वप्रधाने द्वन्द्वे तत्पुरुषेऽपि तत् ॥ २०४ ॥  
अर्थान्ताः प्राद्यलंप्राप्ताः पदपूर्वाः परोपगाः ।  
तद्धितार्थो द्विगुः संख्या सर्वनामतदन्तकाः ॥ २०५ ॥  
प्रकृते लिङ्गवचने बाधन्ते स्वार्थिकाः क्वचित् ।  
हरीतक्यादिप्रकृतिर्नलिङ्गमतिवर्त्तते ॥ २०६ ॥  
वचनं खलतिकादिर्बह्वर्थोत्पत्तिपूर्वकम् ।  
स्त्रीपुंनपुंसकानां तु सहोक्तौ परलिङ्गता ॥ २०७ ॥  
कृतः कर्त्तर्यसंज्ञायां कृत्याः कर्त्तरि कर्मणि ।  
अणाद्यन्तास्ते न रक्ताद्यर्थे नानार्थभेदकाः ॥ २०८ ॥  
षट्सञ्ज्ञकास्त्रिषु समा युष्मदस्मत्तिङव्ययम् ।  
परं विधेये शेषे तु ज्ञेयं शिष्टप्रयोगतः ॥ २०९ ॥  
कल्पद्रौ केशवकृते फलिते नाम सत्फलैः ।  
स्त्र्यादीनामितिलिङ्गानां प्रकाण्डः सिद्धिमागतः ॥ २१० ॥  
उपसंहारः  
इति ह शब्दकल्पद्रुध्यसिकेशवनिर्मितः ।  
भूर्भुवःस्वस्त्रिभिः काण्डैः संप्राप्तः सिद्धिमुत्तमाम् ॥ १ ॥  
भ्रान्तेः पुरुषधर्मत्वं पांशुमत्वं क्षितेरिव ।  
तच्छोध्यं लेखलेपाद्यैः स्वागारमिव पण्डितैः ॥ २ ॥  
श्रमेणानेन मे देवो दक्षिणामूर्त्तिरीश्वरः ।  
विबुधैः सकलैः सा(र्धं प्रीयतां भगवानजः?) ॥ ३ ॥  
इति केशवकृतः कल्पद्रुकोशः समाप्तः ।  
  
  
  
