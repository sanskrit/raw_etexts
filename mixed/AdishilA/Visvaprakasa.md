+++
title = "Visvaprakasa"

+++
  
  
  
  
  
  
{विश्वप्रकाशः}  
{श्रीमहेश्वरसूरि}  
{विश्वप्रकाशः । नाम शब्दकोषः । विद्वद्वरश्रीमहेश्वरसूरिणा प्रणीतः ।}  
{लङ्कायां शैलबिम्बारामविहारे सरस्वतीमण्डपाधिपतिना पूज्याचार्य्यश्रीशीलस्कन्धाभिधानेन स्थविरेण प्रयत्नेन तथा श्रीमदाचार्यरत्नगोपालभट्टेन च संशोधितः}  
{श्रीः ।}  
{विश्वप्रकाशः}  
{विद्वद्वरश्रीमहेश्वरविरचितः}  
{नमः सम्यक्सम्बुद्धाय ॥}  
{  
स्तुवीमहि महामोहक्लेशान्तकभिषग्वरम् ।  
त्रैधातुकनिदानज्ञं सर्वज्ञं दुःखहानये ॥ १ ॥  
कलाविलासान्मकरन्दबिन्दु-  
मुद्रां विनिद्रे हृदयारविन्दे ।  
या कल्पयन्ती रमते कवीनां  
देवीं नमस्यामि सरस्वतीं ताम् ॥ २ ॥  
कवीन्द्रकुमुदानन्दकन्दोद्गमसुधाकरम् ।  
वाचस्पतिमतिस्पर्द्धिशेमुषीचन्द्रिकोज्ज्वलम् ॥ ३ ॥  
क्षुभ्यत्क्षीराब्धिकल्लोलमालोल्लासियशःश्रियम् ।  
गुरुं वन्दे जगद्वन्द्यं गुणरत्नैकरोहणम् ॥ ४ ॥  
श्रीसाहसाङ्कनृपतेरनवद्यवैद्य-  
विद्यातरङ्गपदमद्वयमेव बिभ्रत् ।  
यश्चन्द्रचारुचरितो हरिचन्द्रनामा  
स्वव्याख्यया चरकतन्त्रमलञ्चकार ॥ ५ ॥  
आसीदसीमवसुधाधिपवन्दनीये  
तस्यान्वये सकलवैद्यकलावतंसः ।  
शक्रस्य दस्र इव गाधिपुराधिपस्य  
श्रीकृष्ण इत्यमलकीर्त्तिलतावितानः ॥ ६ ॥  
सङ्कल्पसम्भवदनल्पविकल्पजल्प-  
कल्पानलाकुलितवादिसहस्रसिन्धुः ।  
तर्कत्रयत्रिनयनस्तनयो यदीयो  
दामोदरः समभवद्भिषजां वरेण्यः ॥ ७ ॥  
तस्याभवत् सूनरुदारवाचो  
वाचस्पतिश्रीललनाविलासी ।  
सद्वैद्यविद्यानलिनीदिनेशः  
श्रीमह्लणः सत्कुमुदाकरेन्दुः ॥ ८ ॥  
यद्भ्रातृजः सकलवैद्यकतत्त्वरत्न-  
रत्नाकरश्रियमवाप्य च केशवोऽभूत् ।  
कीर्त्तेर्निकेतनमनिन्द्यपदप्रमाण-  
वाक्यप्रपञ्चरचनाचतुराननश्रीः ॥ ९ ॥  
कृष्णस्य चाऽजनि सुतः स्मितपुण्डरीक-  
षण्डातपत्रपरभागयशःपरागः ।  
श्रीब्रह्म इत्यविकलात्ममुखारविन्द-  
सोल्लासलासितरसार्द्रसरस्वतीकः ॥ १० ॥  
तस्यात्मजः सरसकैरवकान्तकीर्तिः  
श्रीमान्महेश्वर इति प्रथितः कवीन्द्रः ।  
निःशेषवाङ्मयमहार्णवपारदृश्वा  
शब्दागमाम्बुरुहषण्डरविर्बभूव ॥ ११ ॥  
यः साहसाङ्कचरितादिमहाप्रबन्ध-  
निर्म्माणनैपुणगुणागतगौरवश्रीः ।  
यो वैद्यकत्रयसरोजसरोजबन्धु-  
र्बन्धुः सतां सुकविकैरवकाननेन्दुः ॥ १२ ॥  
इयं कृतिस्तस्य महेश्वरस्य  
वैदग्ध्यसिन्धोः पुरुषोत्तमानाम् ।  
देदीप्यतां हृत्कमलेषु नित्य-  
माकल्पमाकल्पितकौस्तुभश्रीः ॥ १३ ॥  
लब्धैः कथञ्चिदभिजातसुवर्णकार-  
लीलेन कोषवररत्नधिशब्दरत्नैः ।  
विश्वप्रकाश इति काञ्चनबन्धशोभां  
बिभ्रन्मयाऽत्र घटितो मुखखण्ड एषः ॥ १४ ॥  
क्षोणीश्वरोदीरितशब्दकोष-  
रत्नाकरालोडनलालसानाम् ।  
सेव्यः कथं नैष सुवर्णशैलो  
विश्वप्रकाशो विबुधाधिपानाम् ॥ १५ ॥  
भोगीन्द्रकात्यायनसाहसाङ्क-  
वाचस्पतिव्याडिपुरःसराणाम् ।  
सविश्वरूपामलमङ्गलानां  
शुभाङ्गगोपालितभागुराणाम् ॥ १६ ॥  
कोषावकाशात् प्रकटप्रभाव-  
सम्भाविताऽनर्घ्यगुणः स एषः ।  
सम्पादयन्नेष्यति वाञ्छितार्थान्  
कथं न चिन्तामणितां कवीनाम् ॥ १७ ॥  
आ मित्रशैलचरमाचलमेकलाद्रि-  
कैलासभूभिवलयाद्यदिहाऽस्ति किञ्चित् ।  
एकत्र सम्भृतमगोचरशब्दरत्न-  
मालोक्यतां तदखिलं सुधियः कवीन्द्राः ॥ १८ ॥  
यद्यस्ति वाङ्मयमहार्णवण्मथनेच्छा  
प्राप्तुं पदं फणिपतेर्यदि कौतुकं वः ॥  
विश्वप्रकाशमनिशं तदिमं निषेव्य  
सम्भाव्यतां परमशाब्दिकशेखरश्रीः ॥ १९ ॥  
सतां पुस्तकसम्भारभारमोक्षः कृतो मया ।  
नामानुशासनमिदं सम्पूर्णं तन्वताऽद्भुतम् ॥ २० ॥  
एकद्वित्रिचतुःपञ्चषड्वर्णानुक्रमोज्ज्वलैः ।  
कान्तादिवर्गैर्नानार्थसङ्ग्रहोऽयं वितन्यते ॥ २१ ॥  
नानार्थः प्रथमान्तोऽत्र सर्वत्रादौ प्रदर्शितः ।  
सप्तम्यन्तेषु शब्देषु वर्तमानः सुनिश्चितः ॥ २२ ॥  
दृष्टान्तेन सह क्वाऽपि सप्तम्याधार एव च ।  
स्पष्टाय लिङ्गभेदाय क्वाऽप्यत्र पुनरुक्तता ॥ २३ ॥  
}  
{अनेकार्थशब्दपरिच्छेदः}  
{कान्तवर्गः}  
{कैककम्}  
को ब्रह्मात्मानिलार्केषु शमने सर्वनाम्नि च ।  
पावके च मयूरे च सुखशीर्षजलेषु कम् ॥ २४ ॥  
{कद्विकम्}  
अकं पापे च दुःखे च शको राजन्यदेशयोः ।  
वकस्तु वकपुष्पे स्यात् कष्टे श्रीदे च रक्षसि ॥ २५ ॥  
शुको व्याससुते कीरे रावणस्य च मन्त्रिणि ।  
ग्रन्थिपर्णे शिरीषे च शुकं स्याच्छोणके क्वचित् ॥ २६ ॥  
द्विकः काके च कोके च सृको बाणानिलोत्पले ।  
अर्कोऽर्कपर्णे स्फटिके रवौ ताम्रे दिवस्पतौ ॥ २७ ॥  
कर्कः कर्के राशिभेदे शुक्लाश्वे दर्पणे घटे ।  
तर्कः काङ्क्षावितर्कोहकर्मभेदेषु कीर्त्यते ॥ २८ ॥  
श्लोको यशसि पद्ये च लोकस्तु भुवने जने ।  
स्तोकोऽल्पे चातके तोकमपत्यपुत्रयोरपि ॥ २९ ॥  
कोकश्चक्रे वृके ज्येष्ठ्यां खर्ज्जूरीद्रुमभेकयोः ॥  
रोको दीप्तौ विले रोकं नौकाक्रयणभेदयोः ॥ ३० ॥  
बेको विदग्धे छेकश्च विश्वस्तमृगपक्षिणोः ।  
रेको विरेके शङ्कायां रेकः स्यादवमेऽपि च ॥ ३१ ॥  
काकः स्याद्वायसे वृक्षप्रभेदे पीठसर्पिणि ।  
शिरोबक्षालिने मानविशेषदीपभेदयोः ॥ ३२ ॥  
काका स्यात् काकनासायां काकोलीकाकजङ्घयोः ।  
रक्ते कायां मलप्वाञ्च काकमाच्याञ्च कीर्त्तिता ॥ ३३ ॥  
काकं स्त्रीरतरबन्धे स्यात् काकानामपि संहतौ ।  
पाकः शिशौ जरानिष्ठापचनक्लेदनेषु च ॥ ३४ ॥  
शाको द्वीपान्तरे शक्तौ नृपद्रुमविशेषयोः ।  
शाकं हरितके चापि नाकः स्वर्गान्तरिक्षयोः ॥ ३५ ॥  
मूकोऽप्यवाङ्मतौ दीने शूकोऽनुक्रोशशृङ्गयोः ।  
भूकश्छिद्रे च काले च भेको मण्डूकमेघयोः ॥ ३६ ॥  
एकन्तु केवलं श्रेष्ठ इतरस्मिंश्च वाच्यवत् ।  
शौकं शुकसमूहे च स्त्रीणाञ्च करणान्तरे ॥ ३७ ॥  
अङ्कः स्थानेऽन्तिके मन्तौ रूपकोत्सङ्गलक्ष्मसु ।  
नाटिकादिपरिच्छेदे चित्रयुद्धे च भूषणे ॥ ३८ ॥  
कङ्कश्छद्मद्विजे ख्यातो लोहपृष्ठकृतान्तयोः ।  
वङ्कः पर्य्याणभागे स्यान्नदीपात्रे च भङ्गुरे ॥ ३९ ॥  
टङ्कः कपित्थभेदे स्यान्मानान्तरखनित्रयोः ।  
कोपेऽसिकोशे जङ्घायां टङ्कणे ग्रावदारणे ॥ ४० ॥  
रङ्कस्तु कृपणे मल्ले पङ्कः कर्द्दमपापयोः ।  
न्यङ्कुर्मृगे ऋषौ नाकुर्वामलूरे गिरौ मुनौ ॥ ४१ ॥  
शङ्कुः कीले शिवेऽस्त्रे च संख्यायादप्रभेदयोः ।  
कल्कः पापाशये पापे दम्भे विट्किट्टयोरपि ॥ ४२ ॥  
वल्कन्तु वल्कले खण्डे शल्कं शकलवल्कयोः ।  
शुल्कं घट्टादिदेये स्याज्जामातुर्बन्धकेऽपि च ॥ ४३ ॥  
निष्कमष्टाधिकस्वर्णशते दीनारकर्षयोः ।  
वक्षो[ष्को]ऽलङ्करणे हेमपात्रे हेमपलेऽपि च ॥ ४४ ॥  
मुष्कोऽण्डकोशे सङ्घाते मुष्को मोक्षे च पादपे ।  
किष्कुर्वितस्तौ हस्ते च प्रकोष्ठे कुत्सितेऽपि च ॥ ४५ ॥  
त्रिकाकूपस्य नेमौ स्यात् त्रिकं पृष्ठाधरे त्रये ।  
लङ्का रक्षःपुरीशाखाशाकिनीकुलटासु च ॥ ४६ ॥  
शङ्का त्रासे वितर्के च राका तु सरिदन्तरे ।  
कच्छूनवरजकन्यापूर्णेन्दुपूर्णिमासु च ॥ ४७ ॥  
{कत्रिकम्}  
कनकं चम्पके स्वर्णे किंशुके नागकेशरे ।  
धुत्तूरे काञ्चनारे च कालीयेऽपि क्वचिन्मतम् ॥ ४८ ॥  
करकस्तु करङ्के स्याद्दाडिमे च कमण्डलौ ।  
पक्षिभेदे करे चापि करका च घनोपले ॥ ४९ ॥  
नरको निरये दैत्ये सरकः सीधुभाजने ।  
अच्छिन्नाध्वगपङ्क्तौ च सीधुपाने च सीधुनि ॥ ५० ॥  
खनकश्चित्ततत्त्वज्ञे सन्धिचौरे च मूषिके ।  
जनकः पितृराजर्ष्योर्युतकं संशये युगे ॥ ५१ ॥  
यौतके चलनाग्रे च स्त्रीवस्त्राञ्चलयुक्तयोः ।  
कृषकः कषर्के फाले रजको धावके शुके ॥ ५२ ॥  
मधुको वन्दिभेदे स्याज्ज्येष्ठ्याह्वे विहगान्तरे ।  
मधुकं मधुपर्ण्यां स्यादनुको निपुणाल्पयोः ॥ ५३ ॥  
वसुकः शिवमल्ल्यां स्यादर्क्कपर्णे च रोमके ।  
शिशुकः शिशुमारे स्याद्बालकोलूपिनोरपि ॥ ५४ ॥  
क्रमुकः पट्टिकालोध्रे भद्रे मुस्तकपूगयोः ।  
फले कार्पासिकायाश्च क्रमुको ब्रह्मदारुणि ॥ ५५ ॥  
बहुकः कर्क्कटेऽर्के च दात्यूहे जलखातके ।  
धनिकः साधुघन्याकधवेषु धनिका स्त्रियाम् ॥ ५६ ॥  
प्रियकः पीतशाले स्यान्नीपे चित्रमृगेऽलिनि ।  
कुङ्कुमे च प्रियङ्गौ च पृथुकश्चिपिटे शिशौ ॥ ५७ ॥  
यमकं यमजे शब्दालङ्कारे संयमेऽपि च ।  
मशकः कथ्यते क्षुद्ररोगजन्तुविशेषयोः ॥ ५८ ॥  
कुलकन्तु पटोले स्याच्छ्लोकसम्बन्धगुच्छके ।  
कुलकः स्यात् कुलश्रेष्ठे वल्मीके काकतिन्दुके ॥ ५९ ॥  
तिलकं चित्रके प्राहुर्ललामे तिलकालके ।  
रोगविद्रुमभेदेषु लोम्नि सौवर्चलेऽपि च ॥ ६० ॥  
कुलिको नागभेदे स्याद् द्रुभेदे कुलसत्तमे ।  
कुशिकः स्यान्मुनौ तैलशेषे सर्ज्जाक्षवृक्षयोः ॥ ६१ ॥  
चषकन्तु सुरापात्रे मधुमद्यप्रभेदयोः ।  
चटकः कलविङ्के स्याच्चटका तत्स्त्र्यपत्ययोः ॥ ६२ ॥  
कटकं वलये सानौ राजधानीनितम्बयोः ।  
सामुद्रलवणे दन्तमण्डले दन्तिनामपि ॥ ६३ ॥  
कटुका कटुरोहिण्यां व्योषेऽपि कटुकं स्मृतम् ।  
चुलुकः प्रसुतौ भाण्डभेदे चुलुकवन्मतः ॥ ६४ ॥  
पुलकः कृमिभेदे स्याद्गुच्छार्क्कमणिदोषयोः ।  
गजान्नपिण्डे रोमाञ्चे हरिताले शिलान्तरे ॥ ६५ ॥  
रुचकं मङ्गलद्रव्ये ग्रीवाभरणदन्तयोः ।  
उत्कटे बीजपूरे च सौवर्चलविड[ह]ङ्गयोः ॥ ६६ ॥  
रोचनायाञ्च रुचकमश्वाभरणमाल्ययोः ॥  
क्षुरकः कोकिलाक्षे स्याद्गोक्षुरे तिलकद्रुमे ॥ ६७ ॥  
कामुकः कमनेऽशोकपादपे चातिमुक्तके ।  
पातुकः पातयालौ स्यात् प्रपातजलहस्तिनोः ॥ ६८ ॥  
आनकः पटहे भेर्य्यां मृदङ्गे स्वनदम्बुदे ।  
आढकं मानभेदे स्यात् तुवर्य्यामाढकी मता ॥ ६९ ॥  
कारकः कर्त्तरि प्रोक्तः कर्म्मादावपि कारकम् ।  
चारकः पालकेऽश्वादेः स्यात् सञ्चारकवन्धयोः ॥ ७० ॥  
तारकः कर्णधारे स्याद्दैत्ये च दृशि तारकम् ।  
कनीनिकाया नक्षत्रे तारकं तारकेति च ॥ ७१ ॥  
वारकोऽश्वगतावश्वविशेषे च निषेधके ।  
जाहको घोङ्खमार्ज्जारखट्वाकारुण्डिकासु च ॥ ७२ ॥  
पावकोऽग्नौ सदाचारे वह्निमन्थे च चित्रके ।  
भल्लातके विडङ्गे च सायकः शरखड्गयोः ॥ ७३ ॥  
नायको नेतरि श्रेष्ठे हारमध्यमणावपि ।  
प्राणकः सत्त्वजातीये जीवकद्रुमवेलयोः ॥ ७४ ॥  
जालकं कोरके प्रोक्तं कुलाये जालिनीफले ।  
आनाये दम्भभेदे च वस्त्रभेदे च जालिका ॥ ७५ ॥  
बालकोऽग्रे शिशौ केशे वाजिवारणवालधौ ।  
अङ्गुलीयकहीवेरपारिहार्य्येषु वालकम् ॥ ७६ ॥  
वार्द्धकं वृद्धसङ्घाते वृद्धत्वे वृद्धकर्म्यणि ।  
मामकं ममतायुक्ते मातुले मामकः स्मृतः ॥ ७७ ॥  
याजको याजिनि ख्यातो याजको राजकुञ्जरे ।  
ग्राहको घातविहगे व्यालानाञ्च ग्रहीतरि ॥ ७८ ॥  
दारको भेदकेऽपत्ये रात्रकं पञ्चरा[त्र]के ।  
येन वेश्यागृहे नीतो वत्सरस्तत्र रात्रकः ॥ ७९ ॥  
लासकोऽलसके लास्यकारिण्यपि मयूरके ।  
शार्ककः शर्करापिण्डे दुग्धफेने च शार्ककः ॥ ८० ॥  
हारकः कितवे चौरे गद्यविज्ञानभेदयोः ।  
स्थासकाख्या च चार्च्चिक्ये जलादेरपि बुद्बुदे ॥ ८१ ॥  
द्रावकस्तु शिलाभेदे विदग्धे मोषकेऽपि च ।  
भ्रामको जम्बुके धूर्ते सूर्यावर्ताश्मभेदयोः ॥ ८२ ॥  
पिण्याकः सिह्लके हिङ्गौ तिलचूर्णेऽपि कुङ्कुमे ।  
पिनाको हरकोदण्डे पांशुवर्षत्रिशूलयोः ॥ ८३ ॥  
कावृकः कृकवाकौ स्यापी[त्पी]तमुस्तककोकयोः ।  
क्षारकः पक्षिमत्स्यादिपिटके जालकेऽपि च ॥ ८४ ॥  
पाटकः स्यान्महाकिष्कौ कटकान्तरवाद्ययोः ।  
अक्षादिचालने मूलद्रव्योपचयवेधसोः ॥ ८५ ॥  
{अत्रादर्शे एकाङ्कस्यानिर्देशात्‌ त्रुटिः संभाव्यते । }  
वराकः सङ्गरे शोच्ये पराको व्रतखड्गयोः ।  
पुलाकस्तुच्छधान्ये स्यात् सङ्क्षेपे भक्तसिक्थके ॥ ८६ ॥  
विपाकः कीर्त्त्यते स्वादौ परिणामे च दुर्गतौ ।  
विपाकः पचने स्वेदेऽप्यसत्कर्म्मफलेऽपि च ॥ ८७ ॥  
लम्पाको लम्पटे देशे शिम्फाकः शफमूर्खयोः ।  
सम्पाकस्तार्किके धृष्टे सम्पाकश्चतुरङ्गुले ॥ ८८ ॥  
मोचकः कदलीशिग्रुनिर्म्मोचकविरागिषु ।  
पेचको गजलाङ्गूलमूलपर्य्यन्तघूकयोः ॥ ८९ ॥  
मेचको बर्हिचन्द्रे स्यान्मेचकः श्यामलेऽपि च ।  
तिमिरे कृष्णवर्णे तु मेचकं वाच्यवद्भवेत् ॥ ९० ॥  
सूचकः सीवनद्रव्ये बोधके वृषदंशके ।  
पिशुने शुनि काके च केचकः सेक्तृमेघयोः ॥ ९१ ॥  
लोचको मांसपिण्डे स्यादक्ष्णि तारे च कङ्गुले ।  
ललाटाभरणे स्त्रीणां कदलीनीलवस्त्रयोः ॥ ९२ ॥  
निर्बुद्धौ कर्णपूरे च मौर्व्यां भूश्लथचर्म्मणि ।  
मोदको हर्षके ज्ञेयः खाद्यभेदे च मोदकम् ॥ ९३ ॥  
खोलकः पाकवल्मीकपूगकोषशिरस्त्रके ।  
गोलको विधवापुत्रे जाराच्च मणिके गुडे ॥ ९४ ॥  
कूपको गुणवृक्षे स्यात्तैलपात्रे कुकुन्दरे ।  
उदपाने चितायाञ्च कूपिकाऽम्भोगतोपले ॥ ९५ ॥  
कूलकः कृमिशैले च प्रतीरस्तूपयोरपि ।  
रूपकं नाटके धूर्ते काव्यालङ्करणे विदुः ॥ ९६ ॥  
चूतकः कूपकेऽप्याम्रे सूतकं रसजन्मनोः ।  
लूनकः स्यात् पशौ भिन्ने शूचकः प्रावटे रसे ॥ ९७ ॥  
कीचको दैत्यभेदे स्याच्छुष्कवंशे द्रुमान्तरे ।  
कीटकः कृमिभेदे स्यान्निष्ठुरे कीटकोऽन्यवत् ॥ ९८ ॥  
जीवकः पीतशाले स्यात् क्षपणे वृद्धजीविनि ।  
सेविनि प्राणकेऽप्याहितुण्डिके पादपान्तरे ॥ ९९ ॥  
आजीवे जीविकामाहुर्जीवन्त्यामपि कुत्रचित् ।  
दीपकं वागलङ्कारे दीपको दीप्तिकारके ॥ १०० ॥  
चीरको धिक्क्रियालेरवे पतङ्ग्यां[?] चीरिका मता ।  
सेवकस्तु प्रसेवे स्यादनुजीविनि चान्यवत् ॥ १०१ ॥  
अशोको वञ्चुले माने द्रुमनिःशोकयोर्मतः ।  
अशोका कटुरोहिण्यामशोकं पादपे स्मृतम् ॥ १०२ ॥  
आलोको दर्शने द्योते आलोको वन्दिभाषणे ।  
पेटकं पुस्तकादीनां मञ्जूषाणां कदम्बके ॥ १०३ ॥  
हेरको बुद्धभेदे स्यान्महाकालगणेऽपि च ॥  
धेनुकं करणे स्त्रीणां धेनूनामपि संहतौ ॥ १०४ ॥  
विवेकः स्याज्जलद्रोण्यां विचारेऽपि रहस्यपि ।  
गैरिकं कनके धातौ प्रसेकः सेचने च्युतौ ॥ १०५ ॥  
वैजिके शिग्रुतैले च हेतौ सद्योऽङ्कुरेऽपि च ।  
कोरकं कुड्मले विद्यात् कक्कोलकमृणालयोः ॥ १०६ ॥  
कौतुकञ्चाभिलाषे स्यादुत्सवे नर्म्महर्षयोः ।  
परम्परासमायातमङ्गले च कुतूहले ॥ १०७ ॥  
विवरे सूत्रगीतादिभोगकाब्दे च स्मृतम् ।  
कौशिको नकुले व्यालग्राहे गुग्गुलुशक्रयोः ॥ १०८ ॥  
विश्वामित्रे च कोशाग्र्योकृकयोरपि कौशिकः ।  
कौशिकी चण्डिकायाञ्च नदीभेदे च कौशिकी ॥ १०९ ॥  
प्रतीकोऽवयवे प्रोक्तः प्रतिकूलविलोमयोः ।  
भूतीकमपि भूनिम्बदीप्यकर्पूरकत्तृणे[?] ॥ ११० ॥  
अभीकः कामुके क्रूरे कवौ च भयवर्जिते ।  
वल्मीको वामलूरे स्यान्मुनिरोगविशेषयोः ॥ १११ ॥  
अनीकन्तु प्रिये प्रोक्तं व्यलीको नागरे स्मृतः ।  
व्यलीकमप्रियाकार्य्ये वैलक्ष्येष्वपि पीडने ॥ ११२ ॥  
नालीकं शरखण्डेऽब्जे नालीकः शरशल्ययोः ।  
अलीकमप्रिये प्रोक्तमलीकमनृतेऽपि च ॥ ११३ ॥  
अनूकन्तु कुले शीलेऽप्यनूको गतजन्मनि ।  
उलूकः कुरविन्दे स्यात् पेचके जम्भभेदिनि ॥ ११४ ॥  
शम्बूको गजकुम्भान्ते दैत्यभेदे च घोङ्गके ।  
बन्धूको बन्धुजीवे स्याद् बन्धूकः पीतशालके ॥ ११५ ॥  
मण्डूकं बन्धुभेदेऽपि दर्दुरे शोणके विदुः ।  
मण्डूकपर्ण्यां मण्डूकी वर्णकश्चारणे स्मृतः ॥ ११६ ॥  
विलेपने चन्दने च वर्णकं स्यादथार्भकः ।  
डिम्भे मूर्खे कृशे चूणे वर्तकोऽश्वखुरे खगे ॥ ११७ ॥  
पुष्पकं प्रीतिकानेत्ररोगयो रत्नकङ्कणे ।  
कुबेरस्य विमाने च काशीशे च रसाञ्जने ॥ ११८ ॥  
लोहे कांस्ये मृदङ्गारशकट्यामपि पुष्पकम् ।  
पूर्णकः स्वर्णचूडे स्यान्नासाच्छिन्न्यान्तु पूर्णिका ॥ ११९ ॥  
दर्शकः स्यात् प्रतीहारे दर्शयितृप्रवीणयोः ।  
पद्मकं पद्मकाष्टेभविन्दुजालकयोरपि ॥ १२० ॥  
दीप्यकञ्चाजमोदे स्याद्यवानीबर्हिचूडयोः ।  
सस्यकः स्यान्मणौ खड्गे नारिकेलस्य चान्तरे ॥ १२१ ॥  
रक्तको म्लानबन्धूकरक्तवस्त्रानुरागिषु ।  
चित्रकः स्यात्तरुव्याघ्रभेदयोर्भेषजान्तरे ॥ १२२ ॥  
वृश्चिकस्तु द्रुणे[?] राशौ शूककीटे तथौषधे ।  
अंशुकं सूक्ष्मवस्त्रे स्याद्वस्त्रमात्रोत्तरीययोः ॥ १२३ ॥  
अन्तिकं निकटे चुल्ल्यामन्तिका शीतलौषधे ।  
तथा ज्येष्ठभगिन्याञ्च नाट्योक्तौ कीर्त्त्यतेऽन्तिका ॥ १२४ ॥  
स्वस्तिको मङ्गलद्रव्ये चतुष्कगृहभेदयोः ।  
पिष्टकस्य विकारे च स्वस्तिको रजतालिके ॥ १२५ ॥  
कञ्चुको वारबाणे स्यान्निर्म्मोके कवचेऽपि [च] ।  
वर्द्धापकगृहीताङ्गस्थितवस्त्रे च चोलके ॥ १२६ ॥  
औषधौ कञ्चुकी चाथ वञ्चकः खलधूर्त्तयोः ।  
जम्बूके गृहबभ्रौ च गुह्यकश्छेकनिघ्नयोः ॥ १२७ ॥  
बन्धक स्याद्विनिमये पुँश्चल्यां स्याच्च बन्धकी ।  
गान्धिकं लेखके प्राहुः सुगन्धिव्यवहारिणि ॥ १२८ ॥  
ग्रन्थिकं पिप्पलीमूले ग्रन्थिकं गुग्गुलुद्रुमे ॥  
माद्रेये च करीरे च दैवज्ञे च प्रकीर्त्तितम् ॥ १२९ ॥  
बाह्लिको देशभेदेऽश्वे बाह्निकं धीरहिङ्गुनोः ।  
अनयोरपि वाहीको याज्ञिको याजके कुशे ॥ १३० ॥  
वार्षिकं त्रायमाणे स्याद्वर्षाकालभवेऽन्यवत् ।  
खङ्गिको महिषीक्षीरे फेनसौनिकयोरपि ॥ १३१ ॥  
आह्निकं दिननिर्वर्त्ये भोजने नित्यकर्मणि ।  
गुण्डको मलिने धूलौ कलोक्तिस्नेहपात्रयोः ॥ १३२ ॥  
गण्डकः खड्गिनि ख्यातः सङ्ख्याविद्याप्रभेदयोः ।  
अवच्छेदेऽन्तराये च गण्डकी सरिदन्तरे ॥ १३३ ॥  
तण्डकः खञ्जने फेने समासप्रायवाचि च ।  
गृहदारौ तरुस्कन्धमायाबहुलयोरपि ॥ १३४ ॥  
कण्टकः क्षुद्रशत्रौ च कर्म्मस्थानकदोषयोः ।  
रोमाञ्चे च द्रुमाङ्गे च कण्टको मकरेऽपि च ॥ १३५ ॥  
तक्षकः फणिभेदे च वर्द्धकिद्रुमभेदयोः ।  
पक्षकः पार्श्वमात्रे च पक्षद्वारे च पक्षकः ॥ १३६ ॥  
शङ्खकं वलये कम्बौ शिरोरोगे च शङ्खकः ।  
नन्दको हरिरवड्गे स्याद्धर्षके कुलपालके ॥ १३७ ॥  
शीतकः शीतकाले च सुस्थिते दीर्घसूत्रिणि ।  
उष्णकस्तु निदाघे स्याद्दातुरे क्षिप्रकारिणि ॥ १३८ ॥  
दुच्छको गन्धकुट्यां स्याद्विहाराभ्यवकाशयोः ।  
दुन्दुकः शोणके क्रूरे क्षुल्लकः स्वल्पनीचयोः ॥ १३९ ॥  
पिष्टको नेत्ररोगे स्याद्धान्यादिचमसेऽपि च ।  
भस्मकं रोगभेदे स्याद्विड[ह]ङ्गकलधौतयोः ॥ १४० ॥  
तुम्वकः स्याद् बहुगुरुधूर्त्तायस्कान्तकामुके ।  
जम्बुकः श्वापदे नीचे प्रतीचीदिक्पतावपि ॥ १४१ ॥  
कार्मुकं वंशधनुषोः कर्म्मशक्ते तु वाच्यवत् ।  
निर्म्मोको मोक्षके व्योम्नि सन्नाहे सर्पकञ्चुके ॥ १४२ ॥  
रुडुक्को वाद्यभेदे स्याद्दात्यूहे मदमत्तके ।  
तुरुष्कः सिह्ल[?]के म्लेच्छजातौ श्रीवासके क्वचित् ॥ १४३ ॥  
इक्ष्वाकुः कटुतुम्ब्याञ्च सूर्य्यवंशनृपेऽपि च ।  
कुण्ठाकुश्च दुराधर्षे दुःशीले च बिलेशये ॥ १४४ ॥  
कुषाकुर्मर्कटे भानौ परोत्तापिनि पावके ।  
पृदाकुर्वृश्चिके व्याघ्रे चित्रके च सरीसृपे ॥ १४५ ॥  
सृदाकुरनिले वज्रे दावाग्नौ प्रतिसूर्य्यके ।  
गोरङ्कुः पक्षिजातौ च भवेन्नग्नकबन्दिनोः ॥ १४६ ॥  
त्रिशङ्कुः शलभे राजविशेषे वृषदंशके ।  
पल्यङ्को मञ्चपर्य्यङ्कवृषीपर्य्यस्तिकासु च ॥ १४७ ॥  
करङ्को मस्तके शस्यनारिकेलफलास्थिनि ।  
कलङ्कोऽङ्केऽपवादे च कालायसमलेऽपि च ॥ १४८ ॥  
भालाङ्कः करपत्रे स्याच्छाकभेदे च रोहिते ।  
महालक्षणसम्पन्नपुरुषे कच्छपे हरे ॥ १४९ ॥  
वृषाङ्कः शङ्करे साधौ भल्लातकमहोक्षयोः ।  
मृगाङ्को मारुते चन्द्रे स्तबकः शुभ्रगुच्छयोः ॥ १५० ॥  
आतङ्को रोगसन्तापशङ्कासु मुरजध्वनौ ।  
पालङ्कः शल्लकीशाकभेदयोः प्राजिपक्षिणि ॥ १५१ ॥  
अलर्को धवलार्के स्याद्योगोन्मादिनि कुक्कुरे ।  
उदर्क एष्यत्कालीये फले मदनकण्टके ॥ १५२ ॥  
सम्पर्कः सरते पृक्तौ वितर्कः संशयोहयोः ।  
अम्बिका पार्वतीपाण्डुजनन्योरपि मातरि ॥ १५३ ॥  
अन्धिका कैतवे मिश्रे सर्षप्यामपि कीर्त्यते ॥  
अम्लिका तिन्त्रिडीकाम्लोद्गारचाङ्गेरिकासु च ॥ १५४ ॥  
यूथिकाऽम्लानके पुष्पविशेषेऽपि च यूथिका ।  
राजिकापि च केदारे राजसर्षपरेखयोः ॥ १५५ ॥  
रसिकापि रसालायां काञ्चीरसनयोरपि ।  
रुण्डिका द्वारपिण्ड्याञ्च दूतिकायां रणक्षितौ ॥ १५६ ॥  
भूमिका रचनायां स्यान्मूर्त्यन्तरपरिग्रहे ।  
कर्णिका करिहस्ताग्रे करमध्याङ्गुलावपि ॥ १५७ ॥  
क्रमुकादिच्छटांशे च कर्णिका कर्णभूषणे ।  
बीजकोशे सरोजस्य कुट्टन्यामपि कुत्रचित् ॥ ०१५८ ॥  
कर्णिका कथ्यतेऽत्यन्तं सूक्ष्मवस्त्वग्निमन्थयोः ।  
गणिका यूथिकावेश्यातर्कारीकरिणीषु च ॥ १५९ ॥  
गणकोऽपि च दैवज्ञे कारिकानटयोषिति ।  
कृतौ विवरणश्लोके यातनायाञ्च कारिका ॥ १६० ॥  
नापितादिकशिल्पेऽपि जालिका जालिनीफले ।  
भटानामश्मरचिताङ्गरक्षिण्याश्च जालिका ॥ १६१ ॥  
गिरिसारे जलौकायामपि स्याद्विधवास्त्रियाम् ।  
जालिकः पुनरुद्दिष्टो ग्रामकूटे च धीवरे ॥ १६२ ॥  
नीलिका नीलिनीक्षुद्ररोगशेफालिकास्वपि ।  
कालिका योगिनीभेदे कार्ष्ण्ये गौर्य्यां घनावलौ ॥ १६३ ॥  
क्रमदेये वस्तुमूल्ये भूसरीनवमेघयोः ।  
पटोलशाखारोमालीमांसीकाकीषु कालिका ॥ १६४ ॥  
तथा वृश्चिकपत्रेऽपि मालिका सरिदन्तरे ।  
ग्रैवेये पुष्पमालायां पक्षिमल्ले च मालिका ॥ १६५ ॥  
बाालिका वालुकाबालापिच्छोलाकर्णभूषणे ।  
तूलिका कथिता लेख्यकूर्च्चिकातूलशय्ययोः ॥ १६६ ॥  
चूलिका नाटकस्याऽङ्गे कर्णमूले च दन्तिनाम् ।  
मल्लिका तृणशून्येऽपि मीनमृत्पात्रभेदयोः ॥ १६७ ॥  
मल्लिको हंसभेदे स्याज्झिल्लिका झिलिकापि च ।  
विलेपने मले झिल्ल्यामातपस्य रुचि स्मृता ॥ १६८ ॥  
वालुका सिकतासु स्याद्वालुकन्त्वैलवालुके ।  
नग्निका तु कुमार्य्यां स्यादथ क्षपणव[ब]न्दिनोः ॥ १६९ ॥  
नग्नको धेनुकाधेनौ स्त्रीकरेण्वोः प्रसूतयोः ।  
रेणुकापि हरेणौ स्याज्जामदग्निस्त्रियामपि ॥ १७० ॥  
जतुका जिनपत्रायां जतुकं हिङ्गुलाक्षयोः ।  
कूर्चिका सूचिकायाञ्च तूलिकायाञ्च कुड्मले ॥ १७१ ॥  
कवाटकुट्टके क्षीरविकृतावपि कूर्चिका ।  
मातृका धात्रिकामात्रोर्मात्रिकं करणेऽम्बरे ॥ १७२ ॥  
पताका वैजयन्त्याञ्च सौभाग्येऽङ्के ध्वजेऽपि च ।  
स्यात् पुत्रिका पुत्तलिका दुहित्रोर्यावतूलिके ॥ १७३ ॥  
पुत्रकः शरभे धूर्ते शैलवृक्षप्रभेदयोः ।  
उष्ट्रिका मृत्तिकाभाण्डभेदेऽपि करभस्त्रियाम् ॥ १७४ ॥  
डिम्बिका जलनिम्बे स्यान्मोणके कामुकस्त्रियाम् ।  
कामिका नीलिकायाञ्च स्यमीको नाकुवृक्षयोः ॥ १७५ ॥  
दूषिका तूलिकायाञ्च दूषिका नेत्रयोर्मले ।  
ऊर्म्मिका चाङ्गुलीये स्याद्वस्त्रभङ्गतरङ्गयोः ॥ १७६ ॥  
तथोद्बााहुलकेऽपि स्यादूर्म्मिका मधुपध्वनौ ।  
स्याच्छलाकापि मदनशारिकाशल्ययोः शला ॥ १७७ ॥  
छत्रपञ्जरकाष्ठ्याञ्च शल्लकी पशुवृक्षयोः ।  
नर्त्तकी[ ]लासिकायाञ्च करेण्वामपि नर्त्तकी ॥ १७८ ॥  
नर्त्तकः केलके पोटगलचारणयोर्नटे ॥  
चुलुकी शिशुमारेऽपि कुण्डीभेदे कुलान्तके ॥ १८० ॥  
चतुष्की मशके हर्य्यां चतुष्की यष्टिकान्तरे ।  
{कचतुष्कम्}  
अलिमकः पिके भेके मधुके पद्मकेशरे ॥ १८१ ॥  
भवेदलिपको भृङ्गे कोकिले रथहिण्डके ।  
स्मृतः कुरवकः शोणाम्लानझिण्टीप्रभेदयोः ॥ १८२ ॥  
भवेन्मरुवकः पुष्पविशेषे मदनद्रुमे ।  
बलाहको गिरौ मेघे दैत्यनागविशेषयोः ॥ १८३ ॥  
भ्रमरको जले भृङ्गे गिरिजे चूर्णकुन्तले ।  
वराटकः स्थूलरज्जौ पद्मबीजे कपर्द्दके ॥ १८४ ॥  
शृङ्गाटकं भवेद्वारिकण्टके च चतुष्पथे ।  
गोकण्टको गोक्षुरके स्थपुटे च गवां खुरे ॥ १८५ ॥  
आकल्पकस्तमोमोहग्रन्थीषूत्कलिकामुदोः ।  
आक्षेपकोऽनिलव्याधौ व्याधे निन्दाकरेऽपि च ॥ १८६ ॥  
प्रचलाकः शराघाते दन्दशूके भुजङ्गमे ।  
वृन्दारकः सुरे श्रेष्ठे मनोज्ञे पुनरन्यवत् ॥ १८७ ॥  
नियामकः कर्णधारे पोतवाहे नियन्तरि ।  
विनायकस्तु हेरम्बे तार्क्ष्ये विज्ञे जिने गुरौ ॥ १८८ ॥  
निश्चारकः पुरीषस्य क्षये स्वैरे समीरणे ।  
भट्टारकः सुरे राज्ञि कथितश्च तपोधने ॥ १८९ ॥  
दासेरकः स्यात् करभे दासीपुत्रे च धीवरे ।  
अङ्गारकं कुजे विद्यादुल्मुकांशे कुरुण्टके ॥ १९० ॥  
अङ्गारिकेक्षुकाण्डे स्यात् कोरके किंशुकस्य च ।  
दलाढकस्तु कुन्दे स्यात् करिकर्णशिरीषयोः ॥ १९१ ॥  
स्वयञ्जाततिले फेने खातके नागकेशरे ।  
वात्यायां प्रश्निकायाञ्च गैरिके च महत्तरे ॥ १९२ ॥  
भवेत् पूर्णानकं पूर्णपात्रे पटहपात्रयोः ।  
प्रकीर्णकं ग्रन्थभेदे चामरे विस्तरे हये ॥ १९३ ॥  
स्मृतः पुष्कलको गन्धमृगे क्षपणकीलयोः ।  
कोशातकः कचे ज्यौत्स्निपटोलीघोषकेषु तु ॥ १९४ ॥  
कोशातकी वाणिजके वाडवाग्नौ वणिज्यपि ।  
निर्ग्रन्थकः स्यात् क्षपणे निष्फलेऽप्यपरिच्छदे ॥ १९५ ॥  
स्यादश्मन्तकमुद्धाने मालुकाच्छदनेऽपि च ।  
कटिल्लकस्तु पर्णासे वर्षाभूकारवेल्लयोः ॥ १९६ ॥  
कपर्दको वराटे स्याज्जटाजूटेऽपि धूर्ज्जटेः ।  
गोमेदकं पीतमणौ काकोले पत्रकेऽपि च ॥ १९७ ॥  
मण्डोदकश्चित्ररागे भवेदातपर्णेऽपि च ।  
शतानीको मुनेर्भेदे वृद्धे चातखरालिकः ॥ १९८ ॥  
ग्रामणीर्भाण्डभारावोपधानेषु प्रयुज्यते ।  
लेखनिको लेखहारे यः स्वहस्तं विलेखयेत् ॥ १९९ ॥  
लेखेषु परहस्तेन तत्राप्येष प्रदर्शितः ।  
भवेन्मण्डलकं वि[बि]म्बे कुष्ठभेदे च दर्पणे ॥ २०० ॥  
पिप्पलकं स्तनवृन्ते मतं सीवनसूत्रके ।  
पिण्डीतकः स्यात्तगरे मदनद्रौ फणिज्यके ॥ २०१ ॥  
त्रिवर्णकं गोक्षुरके त्रिफलायां कटुत्रिके ।  
शालावृकः शृगालेऽपि सारमेये बलीमुखे ॥ २०२ ॥  
कौलेयकः कुलश्रेष्ठे स्यादिन्द्रमहकामुके ।  
सुप्रतीकः शोभनाङ्गे भवेदीशानदिग्गजे ॥ २०३ ॥  
जैवातृकः कृशे चन्द्रे भैषज्यायुष्मतोरपि ।  
रतर्द्धिकं स्याद्दिवसे सुखस्नानेऽष्टमङ्गले ॥ २०४ ॥  
वैनाशिकः स्यात् क्षणिके परतन्तोर्णनाभयोः ।  
वैदेहको वाणिजके शूद्राद्वैश्यासुतेऽपि च ॥ २०५ ॥  
वितुन्नकन्तु धन्याके तथा झाण्टामलौषधौ ।  
गोकुणिकः केकरे स्यात् पङ्कस्थे गव्युपेक्षके ॥ २०६ ॥  
भार्याटिको भवेद्भार्या[ं] निर्जिते हरिणान्तरे ।  
कापटिकोऽन्यमर्मज्ञे छात्रस्याकादशासिनि ॥ २०७ ॥  
कौक्कुटिको दाम्भिके स्याददूरप्रेरितेक्षणे ।  
लालाटिकः प्रभोर्भावदर्शिन्याश्लेषणान्तरे ॥ २०८ ॥  
कार्याक्षमेऽप्याकलितः शिलाटकः शिलाट्टयोः ।  
कर्कोटकः स्यान्मालूरकाद्रवेयप्रभेदयोः ॥ २०९ ॥  
वरण्टकस्तु मातङ्गवैद्यां यौवनकण्टके ।  
संवर्त्तुलेऽप्याखनिकश्चौरे क्रोडे च मूषके ॥ २१० ॥  
वैतालिको बोधकरे खेटितालेऽप्युदीरितः ।  
तिक्तशाकस्तु खदिरे वरुणे पत्रसुन्दरे ॥ २११ ॥  
मयूरकोऽप्यपामार्गे तुच्छके तु मयूरकम् ।  
विशेषकः स्यात्तिलके विशेषावाहकेऽपि च ॥ २१२ ॥  
विदूषकश्चाटुपटौ परनिन्दाकरेऽपि च ।  
भवेत् सैकतिकं मातृयात्रामङ्गलसूत्रयोः ॥ २१३ ॥  
तथा सन्यस्तसन्देहजीवक्षेपणकेष्वपि ।  
एडमूकः स्मृतो[ ]धीरैः शठे वाक्श्रुतिवर्ज्जिते ॥ २१४ ॥  
वर्त्तरूको नदीभेदे काकनीले जलावटे ।  
काकरूक उलूके स्यान्निःस्वे स्त्रीजितदम्भयोः ॥ २१५ ॥  
दिगम्बरे भीरुके च दन्दशूकोऽहिरक्षसोः ।  
मुष्टेरुको वदान्येऽपि मिष्टाशिन्यतिथिद्विषि ॥ २१६ ॥  
कृकवाकुर्मयूरेऽपि सरटे चरणायुधे ।  
राधरङ्कस्तु नासीरे शीकरे च घनोपले ॥ २१७ ॥  
कलविङ्कः स्मृतो ग्रामचटकेऽपि कुलिङ्गके ।  
सौगन्धिकन्तु कह्लारे पद्मरागे च कत्तृणे ॥ २१८ ॥  
गन्धोपले गान्धिकेऽपि सौगन्धिक इति ध्वनिः ।  
सोमवक्ल[ल्क]स्तु धवलखदिरे खट्फलेऽपि च ॥ २१९ ॥  
भयानकः स्मृतो व्याघ्रे सैंहिकेयेऽपि भीषणे ।  
पुण्डरीकं सिताम्भोजे सितच्छत्रे च भेषजे ॥ २२० ॥  
कोशकारान्तरे व्याघ्रे पुण्डरीकोऽग्निदिग्गजे ।  
जर्ज्जरीकं बहुच्छिद्रे जर्ज्जरीको जरातुरे ॥ २२१ ॥  
चर्च्चरीको महाकाले केशविन्यासशाकयोः ।  
तर्त्तरीकं वहित्रे स्यात्तर्त्तरीकश्च पारगे ॥ २२२ ॥  
फर्फरीकश्च पेटे स्यात् फर्फरीकन्तु मार्द्दवे ।  
भवेदुत्कलिकोत्कण्ठाहेलासलिलवीचिषु ॥ २२३ ॥  
शृगालिका शिवायां स्यात् त्रासादपि पलायने ।  
चण्डालिका किन्नरायामुमायामोषधीभिदि ॥ २२४ ॥  
पाञ्चालिका भवेद्वस्त्रपुत्रिकागीतभेदयोः ।  
कनीनिका तारकेऽक्ष्णः स्यात् कनिष्ठाङ्गुलावपि ॥ २२५ ॥  
भवेद् गुणनिका नृत्ये शून्याङ्के पाठनिश्चितौ ।  
सन्तानिकाऽपि क्षीरादिसारे मर्क्कटजालके ॥ २२६ ॥  
सन्दंशिकाऽपि सुचुटीलोहयन्त्रविशेषयोः ।  
सङ्घाटिका तु युग्मे स्यात् कुट्टनीघ्राणयोरपि ॥ २२७ ॥  
जीवन्तिकाऽपि जीवाख्यशाकवन्दीगुडूचिषु ।  
विद्याद् बृहन्तिकाऽभिख्यामूरुबस्त्रप्रभेदयोः ॥ २२८ ॥  
वकेरुका बलाकाभिद्वातवेल्लितशाखयोः ।  
स्मृता घर्घरिका क्षुद्रघण्टिकाभ्रष्टधान्ययोः ॥ २२९ ॥  
वाद्यप्रभेदवादित्रे दण्डयोरापगान्तरे ।  
{कपञ्चकम्}  
स्यादाऽच्छुरितकं हासनखाघातप्रभेदयोः ॥ २३० ॥  
प्रतिसूर्य्यकमिच्छन्ति कृकलासोपसूर्य्ययोः ।  
अनेडमूकमिच्छन्ति वाक्यश्रुतिविवर्ज्जिते ॥ २३१ ॥  
राजपटस्य काचस्य गुडके काचवर्त्तिकः ।  
गोजागरिकमित्याहुर्मङ्गले कण्टकारके ॥ २३२ ॥  
स्यात्कृमिकण्टकञ्चित्राविड[ह]ङ्गोदुम्बरेषु च ।  
सुवसन्तक इत्येष वासन्त्यां मदनोत्सवे ॥ २३३ ॥  
कक्षावेक्षकमिच्छन्ति शुद्धान्तोद्यानपालयोः ।  
द्वारपाले कवौ षिङ्गे रङ्गाजीविन्यपि क्वचित् ॥ २३४ ॥  
नागचारिक उद्दिष्टो राजकुञ्जरहस्तिपे ।  
गणस्थराजे गरुडे चित्रमेखलके क्वचित् ॥ २३५ ॥  
स्याद्व्रीहिराजिकः कामलिकायां चीनधान्यके ।  
शीतचम्पकशब्दोऽयं स्यादातर्पणदीपयोः ॥ २३६ ॥  
अन्धौ जलकरङ्कः स्यान्नालिकेरफलेऽम्बुदे ।  
शङ्खे जललतायाञ्च कथ्यते जलवापिका ॥ २३७ ॥  
काकचीरादिशफरमत्स्ययोः कटखादकः ।  
खादके काचकलशे बलिपुष्टे च जम्बुके ॥ २३८ ॥  
स्याच्चिलनीलिका कण्ठीभेदे खद्योतविद्रुतोः ।  
स्यान्नवफलिका नव्ये नवजातरजःस्त्रियाम् ॥ २३९ ॥  
स्याच्छतपर्विकादूर्वावचयोरुपकारिका ।  
विष्टभेदे गृहे राज्ञामुपकर्त्र्यामपीष्यते ॥ २४० ॥  
स्याद्व्यवहारिका[ ]लोकयात्रा सम्मार्ज्जनीङ्गुदे ।  
स्याद्धेमपुष्पिका यूथ्यां चम्पके हेमपुष्पकः ॥ २४१ ॥  
{कषट्कम्}  
लूतामर्क्कटकः पुत्र्यां नवमाल्यां प्लवङ्गमे ।  
सिन्दूरतिलको नागे सिन्दूरतिलका स्त्रियाम् ॥ २४२ ॥  
वर्णविलोडकः श्लोके छायाहारिणि कुम्भिले ।  
मातुलपुत्रको धूर्त्तफले स्यान्मातुलात्मजे ॥ २४३ ॥  
ग्राममद्गुरिका शृङ्ग्यां ग्रामयुद्धे च कीर्त्त्यते ।  
स्यान्मदनशलाकाऽपि शार्य्या कामोदयोषधौ ॥ २४४ ॥  
{इति कान्तवर्गः ॥}  
﻿{खान्तवर्गः}  
{खैककम्}  
खमिन्द्रिये सुखे स्वर्गे शून्ये बिन्दौ विहायसि ।  
पुरे संवेदने क्षेत्रे कुलाहलफले क्वचित् ॥ १ ॥  
{खद्विकम्}  
नखः कररुहे शस्त्रे गन्धद्रव्ये नखं नखी ।  
मुखं निःसरणे वक्त्रे प्रारम्भोपाययोरपि ॥ २ ॥  
सुखं शर्म्मणि नाके च सुखा पुर्यां प्रचेतसः ।  
शङ्खो निध्यन्तरे कम्बुललाटास्थिनखीषु च ॥ ३ ॥  
रेखा स्यादल्पके छद्मिन्याम्भोगोल्लेखयोरपि ।  
लेखो लेख्ये सुरे लेखा लिपिराजिकयोर्मता ।  
मुखः सम्यग्मनोज्ञेऽपि साम्नः षट्प्रणयेष्वपि ॥ ४ ॥  
शिखा शिफायां चूडायां ज्वालायामग्रमात्रके ।  
लाङ्गल्याश्चापि शाखायां चूडायाञ्च शिखण्डिनः ॥ ५ ॥  
सखा मित्रे सहाये च शाखा[ ]पक्षान्तरे भुजे ।  
शाखा वेदविभागे च पादपाङ्गेऽन्तिकेऽपि च ॥ ६ ॥  
प्रेङ्खा पर्यटने नृत्ये भवेदश्वगतावपि ॥  
खङ्खा गतिविशेषेऽपि शूकशिम्ब्याश्च नर्त्तने ॥ ७ ॥  
{खत्रिकम्}  
त्रिशिखं शेखरे विद्या स्त्री[त्स्त्री]लेखा[?]राक्षसान्तरे ।  
सुमुखं तार्क्ष्यतनये फणिभेदे च पण्डिते ॥ ८ ॥  
दुर्मुखो नागराजेऽपि मुखरे वानराश्वयोः ।  
गोमुखं कुटिलागारे वाद्यभाण्डे च लेपके ॥ ९ ॥  
प्रमुखः प्रथमे श्रेष्ठे विशिखस्तोमरे शरे ।  
रथ्यां खनित्र्यां विशिखा नलिकायामपि कचित् ॥ १० ॥  
विशाखस्तारके स्कन्दे विशाखर्षौ कटिल्लके ।  
मयूखस्त्विट्करज्वाले वैशाखो राधमन्थयोः ॥ ११ ॥  
{खचतुष्कम्}  
अग्निमुखो द्विजे देवे भल्लाते चित्रके क्वचित् ।  
पञ्चनखो गजे कूर्मे शिलीमुखोऽलिबाणयोः ॥ १२ ॥  
भवेद्व्याघ्रनखः कन्दगन्धद्रव्यविशेषयोः ।  
महाशङ्खो नरास्थ्नि स्यान्निधिसङ्ख्याप्रभेदयोः ॥ १३ ॥  
इन्दुलेखाऽमृतासोमलताशशिकलासु च ।  
शशिलेखा कलाभागे बाकुचीवृत्तभेदयोः ॥ १४ ॥  
अग्निशिखा लाङ्गलिक्यां कुङ्कुमेऽग्निशिखं मतम् ।  
बद्धशिखा जटायां स्याद् बाले बद्धशिखो मतः ॥ १५ ॥  
{खपञ्चकम्}  
स्यान्मलिनमुखः प्रेते गोलाङ्गूले खलेऽनले ।  
अथ शीतमयूखोऽपि शशाङ्कघनसारयोः ॥ १६ ॥  
सर्वतोमुखमाख्यातमन्तरिक्षे च पाथसि ।  
विधिक्षेत्रज्ञरुद्रेषु कथितः सर्वतोमुखः ॥ १७ ॥  
{इति खान्तवर्गः ॥}  
{गान्तवर्गः}  
{गैककम्}  
गौः स्वर्गे वृषभे रश्मौ वज्रे चन्द्रमसि स्मृतः ।  
अर्ज्जुने नेत्रदिग्बाणभूवाग्वारिषु गौर्मता ॥ १ ॥  
{गद्विकम्}  
अगः शैले द्रुमे भानौ नगवत्पवनासने ।  
खगः सूर्ये ग्रहे देवे मार्गणे च विहङ्गमे ॥ २ ॥  
भगमैश्वर्थ्यमाहात्म्यज्ञानवैराग्ययोनिषु ।  
यशोवीर्य्यप्रयत्नेच्छाश्रीधर्म्मरविमुक्तिषु ॥ ३ ॥  
युगं हस्तचतुष्केऽपि रथसीराङ्गयोर्युगः ।  
युगं कृतादौ युगले वृद्धिनामौषधेऽपि च ॥ ४ ॥  
मृगः पशौ कुरङ्गे च करिनक्षत्रभेदयोः ।  
याच्ञायां मृगयायाञ्च मृगी स्याद्वनितान्तरे ॥ ५ ॥  
भृगुः शुक्रे प्रपाते च जमदग्नौ पिनाकिनि ।  
भागे रूपार्द्धके प्रोक्तो भागधेयैकदेशयोः ॥ ६ ॥  
नागन्तु सीसके रङ्गे स्त्रीबन्धे करणान्तरे ।  
नागः पन्नगमातङ्गक्रूरचारिषु तोयदे ॥ ७ ॥  
नागकेशरपुन्नागनागदन्तकमुस्तके ।  
देहानिलप्रभेदेऽथ श्रेष्ठे स्यादुत्तरस्थितः ॥ ८ ॥  
रागोऽनुरक्तौ मात्सर्य्ये क्लेशादौ लोहितादिषु ।  
गान्धारादौ नृपे रागस्त्यागो वर्ज्जनदानयोः ॥ ९ ॥  
भोगः सुखे धने चाहेः शरीरफणयोर्मतः ।  
पालनेऽभ्यवहारे च निर्वेशे पण्ययोषिताम् ॥ १० ॥  
योगोऽपूर्वार्थसम्प्राप्तौ सङ्गतिध्यानयुक्तिषु ।  
वपुस्थैर्य्ये प्रयोगे च विष्कम्भादिषु भेषजे ॥ ११ ॥  
विश्रब्धघातिनि द्रव्योपायसंनहनेष्वपि ।  
कार्म्मणेऽपि च योगः स्याद्रोगः कुष्ठौषधे गदे ॥ १२ ॥  
वेगो जवे प्रवाहे च महाकालफलेऽपि च ।  
पूगस्तु क्रमुके वृन्दे चङ्गः शोभनदक्षयोः ॥ १३ ॥  
अङ्गं गात्रान्तिकोपायप्रतीकेष्वप्रधानके ।  
अङ्गा देशविशेषे स्युरङ्ग सम्वोधनेऽव्ययम् ॥ १४ ॥  
इङ्गः स्यादद्भुते ज्ञाने जङ्गमेङ्गितयोरपि ।  
टङ्गः कृपाणभेदे स्याज्जङ्घायाञ्च खनित्रके ॥ १५ ॥  
तुङ्गः पुन्नागनगयोस्तुङ्गः स्यादुन्नतेऽन्यवत् ।  
वर्वरानिशयोस्तुङ्गी तङ्गं सीसकरङ्गयोः ॥ १६ ॥  
वङ्गः कार्पासवार्त्ताकदेशभेदेषु भाषितः ।  
लङ्गः सङ्गे च षिङ्गे च व्यङ्गो हीनाङ्गभेकयोः ॥ १७ ॥  
भङ्गस्तरङ्गे रुग्भेदे भेदे जयविपर्यये ।  
भङ्गा शणाख्यसस्येऽपि भृङ्गो धूम्याटषिङ्गयो ॥ १८ ॥  
मधुव्रतेऽपि भृङ्गन्तु केशराजगुडत्वचोः ।  
रङ्गो रणे खले रागे नृत्ये रङ्गं त्रपुन्यपि ॥ १९ ॥  
लिड्गं चिह्नेऽनुमानेऽपि साङ्ख्योक्तप्रकृतावपि ।  
शिवमूर्तिविशेषेऽपि मेहने च प्रचक्षते ॥ २० ॥  
शृङ्गं प्रभुत्वे शिखरे चिह्ने क्रीडाम्बुयन्त्रके ।  
विषाणोत्कर्षयोश्चाय शङ्गः स्यात्कूर्च्चशीर्षके ॥ २१ ॥  
शृङ्गी विषायामृषभे स्वर्णमीनविशेषयोः ।  
गाङ्गस्तु गङ्गासम्भूते भीष्मे शक्तिधरेऽपि च ॥ २२ ॥  
पिङ्गः पिशङ्गे पिङ्गी तु शम्यां पिङ्गन्तु बालके ।  
रामटे नाडिकायाञ्च पिङ्गा गोरोचनोमयोः ॥ २३ ॥  
खड्गो गण्डकशृणःगासिबुद्धभेदेषु गण्डके ।  
दुर्गः स्याद् दुर्गमे दुर्गा गौरीनीलकयोरपि ॥ २४ ॥  
सर्गस्तु निश्चयाध्यायमोहोत्साहात्मसृष्टिषु ।  
मार्गो मृगमदे मासप्रभेदेऽन्वेषणाध्वनोः ॥ २५ ॥  
शार्ङ्गं कार्म्मुकमात्रेऽपि विष्णोरपि शरासने ।  
वल्गु छागे मनोज्ञे च वल्गुभाषितमन्यवत् ॥ २६ ॥  
फल्गुः प्रोक्तो मले सारे निःसारे फल्गु वाच्यवत् ।  
शुङ्गी वटाम्रातकयोः पर्कट्यामपि विश्रुता ॥ २७ ॥  
{गत्रिकम्}  
पन्नगः पद्मकाष्ठे स्यात् पन्नगोऽपि भुजङ्गमे ।  
प्लवगो वानरे भेके सारथौ चोष्णदीधितेः ॥ २८ ॥  
जिह्मगो मन्दगे सर्पे विहगश्चाग्रजे खगे ।  
सर्वगं सलिले ख्यातं सर्वगः शङ्करे विभौ ॥ २९ ॥  
आभोगो वारुणच्छत्रे पूर्णतायत्नयोरपि ।  
आयोगो व्यापृतौ रोधगन्धमाल्योपहारयोः ॥ ३० ॥  
अयोगो विधुरे कूटे विश्लेषे कठिनोद्यमे ।  
आशुगो मारुते बाणेऽप्युद्वेगं क्रमुकीफले ॥ ३१ ॥  
उद्वेगोऽप्युद्वाहुलकोद्वेजनाकोद्गमेऽपि च ।  
सम्भोगः सुरते भोगे सम्भोगो जिनशासने ॥ ३२ ॥  
परागः पुष्परजसि धूलीस्नानीययोरपि ।  
गिरिप्रभेदे विख्यातावुपराग च चन्दने ॥ ३३ ॥  
प्रयागस्तीर्थभेदे स्याद्यज्ञे शतमखाश्वयोः ।  
प्रयोगः कार्मणे प्रोक्तः प्रयुक्तौ च निदर्शने ॥ ३४ ॥  
वातिगः कथितो भण्ट्यां धातुवादिनि वातिगः ।  
तडागस्तु जलाधारविशेषे कटकेऽपि च ॥ ३५ ॥  
पुन्नागः पुरुषश्रेष्ठे पाण्डुनागे सितोत्पले ।  
जातीफले च पुन्नागो निसर्गः सर्गशीलयोः ॥ ३६ ॥  
विसर्गस्त्यागवद्दाने विसर्गो मलनिर्गमे ।  
विसर्ज्जनीयेऽप्ययनप्रभेदेऽपि विभावसोः ॥ ३७ ॥  
उत्सर्गो वर्ज्जने त्यागे सामान्यन्यायदानयोः ।  
त्रिवर्गो धर्मकामार्थे त्रिफलायां कटुत्रिके ॥ ३८ ॥  
वृद्धिस्थानक्षये सत्त्वरजस्तमसि चेष्यते ।  
तातगुः क्षुद्रताते स्याज्जनयित्रीहितेऽपि च ॥ ३९ ॥  
अनङ्गो मदनेऽनङ्गमाकाशमनसोः स्मृतम् ।  
मृदङ्गः पटहे घोषे भुजङ्गः षिङ्गसर्पयोः ॥ ४० ॥  
पतङ्गः शलभे शालिप्रभेदे विहगे रवौ ।  
पतङ्गं पारदे क्वापि नरङ्गन्तु वरण्डके ॥ ४१ ॥  
शेफे नरङ्गमप्याहु निषङ्गः सङ्गतूणयोः ।  
विडङ्गं कृमिघ्ने ख्यातं विडङ्गो नागरेऽन्यवत् ॥ ४२ ॥  
कलिङ्गः पूतिकरजे धूम्याटे नीवृदन्तरे ।  
कलिङ्गं कौटजफले कलिङ्गा योषिति स्मृता ॥ ४३ ॥  
अपाङ्गमङ्गहीने स्यान्नेत्रान्ते तिलकेऽपि च ।  
वराङ्गं योनिमातङ्गमस्तकेषु गुडत्वचि ॥ ४४ ॥  
पत्राङ्गं पद्मके भूर्ज्जे पत्राङ्गं रक्तचन्दने ।  
रथाङ्गश्चक्रवाकेऽपि रथाङ्गञ्चक्र इष्यते ॥ ४५ ॥  
रक्ताङ्गं विद्रुमे भौमे विद्यात् कम्पिल्लधीरयोः ।  
रक्ताङ्गश्चापि जीवन्त्यां मातङ्गः श्वपचे गजे ॥ ४६ ॥  
कालिङ्गो भूमिकर्कारौ दन्तावलभुजङ्गयोः ।  
कालिङ्गी राजकर्कट्यां धारङ्गः खड्गतीर्थयोः ॥ ४७ ॥  
हेमाङ्गो द्रुहिणे तार्क्ष्ये नारङ्गं पिप्पलीरसे ।  
नागरङ्गे विटे जन्तौ यमजेऽपि प्रकीर्त्तितम् ॥ ४८ ॥  
सारङ्गश्चातके भृङ्गे कुरङ्गे च मतङ्गजे ॥  
पक्षभेदे च सारङ्गः सारङ्गः शबलेऽन्यवत् ॥ ४९ ॥  
प्रियङ्गुः फलिनीकङ्गुपिप्पलीराजिकासु च ।  
नीलाङ्गुः कृमिभेदे स्याद्भ्रमरालीमुसारयोः ॥ ५० ॥  
तुरङ्गी चाश्वगन्धायां तुरङ्गश्चित्तवाजिनोः ।  
चक्राङ्गी कटुरोहिण्यां चक्राङ्गो मानसौकसि ॥ ५१ ॥  
{गचतुष्कम्}  
ईहामृगो वृके जन्तो प्रभेदे रूपकस्य च ।  
मल्लनागोऽभ्रमातङ्गे वात्स्यायनमुनावपि ॥ ५२ ॥  
उपरागः परीवादे राहुग्रस्तार्क्कचन्द्रयोः ।  
दुर्नये ग्रहकल्लोलेऽपवर्गस्त्यागमोक्षयोः ॥ ५३ ॥  
क्रियावसानसाफल्येऽप्यपवर्गः प्रयुज्यते ।  
उपसर्गः स्मृतो रोगभेदोपप्लवयोरपि ॥ ५४ ॥  
समायोगस्तु संयोगे समवाये प्रयोजने ।  
सम्प्रयोगं रते विद्यादन्विते कार्म्मणेऽपि च ॥ ५५ ॥  
दीर्घाध्वगः शङ्खलके लेखहारे तु भेद्यवत् ।  
अभिषङ्गस्तु शपथे स्यादाक्रोशे पराभवे ॥ ५६ ॥  
छत्रभङ्गोऽपि वैधव्ये स्वातन्त्र्यनृपनाशयोः ।  
कटभङ्गस्तु सस्यानां हस्तच्छेदे नृपात्यये ॥ ५७ ॥  
{गपञ्चकम्}  
कथाप्रसङ्गो वातूले विषवैद्ये च वाच्यवत् ।  
नाडीतरङ्गः काकोले हिण्डके रतहिण्डके ॥ ५८ ॥  
{इति गान्तवर्गः ॥}  
{घान्तवर्गः}  
{घैककम्}  
घो घर्घरे च घण्टायां काञ्चिकाघातयोरपि ॥  
{घद्विकम्}  
अघं तु व्यसने प्रोक्तमघं पातकदुःखयोः ॥ १ ॥  
अर्घः पूजाविधौ मूल्येऽप्यङ्गिपादद्रुमूलयोः ।  
ओघो वृन्दे पयोवेगे द्रुतनृत्योपदेशयोः ॥ २ ॥  
ओघः परम्परायाञ्च मेघः स्यान्मुस्तके घने ।  
लघुर्मनोज्ञनिःसारागुरुषु प्रथितो लघु ॥ ३ ॥  
कृष्णागुरुणि शीघ्रे च स्पृक्कायाञ्च स्मृता लघुः ।  
उद्घः स्यात्पावके हस्तपुटके देहजानिले ॥ ४ ॥  
मोघाऽपि पाटलायां स्यान्मोघो निष्फलहीनयोः ।  
मघा माघी च नक्षत्रे भेषजे च यथाक्रमम् ॥ ५ ॥  
श्लाघा मता प्रशंसायां परिचर्य्याभिलाषयोः ।  
{घत्रिकम्}  
अनघो निर्म्मलापापमनोज्ञेष्वभिधेयवत् ॥ ६ ॥  
पलिघः काचकलशघटप्राकारगोपुरे ।  
परिघो योगभेदे स्यान्मुद्गरेऽर्गलघातयोः ॥ ७ ॥  
प्रतिघः प्रतिघाते च रोषे च प्रतिघो मतः ।  
काचिघः काञ्चने प्रोक्तोऽन्नमण्डे मूषकेऽपि च ॥ ८ ॥  
महार्घस्तु महामूल्ये तथा लावकपक्षिणि ।  
निदाघो ग्रीष्मकाले स्यादुष्णस्वेदाम्बुनोरपि ॥ ९ ॥  
उल्लाघस्तु शुचौ हृष्टे दक्षनीरोगयोरपि ।  
सर्वौघो गुरुवेगार्थसर्वसंहननार्थयोः ।  
अमोघः सफलेऽमोघा विडङ्गाभययोः स्मृता ॥ १० ॥  
{इति घान्तवर्गः ॥}  
{चान्तवर्गः}  
{चद्विकम्}  
कचः केशे गुरोः पुत्रे बन्धे शुष्कव्रणे कचः ।  
कचा करिण्यां काचस्तु मनौ शिक्ये मृदन्तरे ॥ १ ॥  
नेत्ररोगेऽपि नीचस्तु वामने पामरे स्मृतः ।  
मोचः शोभाञ्जने प्रोक्तो मोचा शाल्मलिरम्भयोः ॥ २ ॥  
पिचुस्तूले च कर्षे च कुष्ठरोगेऽसुरान्तरे ।  
भैरवस्य प्रभेदेऽपि पिचुः क्वाऽपि प्रकीर्त्तितः ॥ ३ ॥  
कूर्च्चो विकत्थने मध्ये भुवो श्मश्रुणि कैतवे ।  
क्रौञ्चः खगनगद्वीपप्रभेदेषु प्रयुज्यते ॥ ४ ॥  
चञ्चो नलादिनिर्माणे चञ्चा तु तृणपूरुषे ।  
चञ्चुः पञ्चाङ्गुले त्रोट्यां गोनाडीकेऽपि पठ्यते ॥ ५ ॥  
शुचिः शुद्धेऽनुपहते शृङ्गाराषाढयोः सिते ।  
ग्रीष्मे हुतवहेऽपि स्यादुपधाशुद्धमन्त्रिणि ॥ ६ ॥  
रुचिर्मयूखे शोभायामभिष्वङ्गाभिलाषयोः ।  
वीचिः स्वल्पे तरङ्गे स्यादवकाशे सुखेऽपि च ॥ ७ ॥  
सूची कराद्यभिनये नारीणां करणान्तरे ।  
सूची च सीवनद्रव्ये शचीऽन्द्राण्यां शतावरौ ॥ ८ ॥  
काञ्ची स्यान्मेखलादाम्नि गुञ्जायां नीवृदन्तरे ।  
वचा स्यादुग्रगन्धायां सारिकायां शुके वचः ॥ ९ ॥  
अर्चा पूजाप्रतिमयोश्चर्च्चा स्थासकचिन्तयोः ।  
चर्च्चिकायाञ्च रुक्शोभाकिरणेच्छासु चेष्यते ॥ १० ॥  
त्वक् चर्मवल्कयोस्त्वाचे न्यङ् नीचे निम्नकार्ण्ययोः ।  
वाग् वचने सरस्वत्यां भाषागीर्भारती यथा ॥ ११ ॥  
{चत्रिकम्}  
कवचो गर्द्दभाण्डे स्यात् सन्नाहे पटहेऽपि च ।  
विकचः क्षपणे केतुग्रहे च स्फुटितेऽन्यवत् ॥ १२ ॥  
क्रकचः करपत्रे स्याद्ग्रन्थिलाख्यद्रुमेऽपि च ।  
सङ्कोचमपि काश्मीरे सङ्कोचो मीनबन्धयोः ॥ १३ ॥  
नाराचो लोहबाणे स्यान्नाराचो जलहस्तिनि ।  
नाराच्येषणिकायाञ्च सम्यक् सम्मतहृद्ययोः ॥ १४ ॥  
प्रपञ्चः सञ्चये प्रोक्तो विस्तरे च प्रतारणे ।  
मरीचिः कृपणे दीप्तावृषिभेदेऽपि दृश्यते ॥ १५ ॥  
मारीचो रक्षसो भेदे कक्कोले याजके द्विजे ।  
मारीची देवताभेदे नमुचिः स्मरदैत्ययोः ॥ १६ ॥  
कनीचिः पुष्पितलतागुञ्जयोः शकटेऽपि च ।  
अवीचिर्नरकानूर्म्योर्विपञ्ची केलिवीणयोः ॥ १७ ॥  
प्रागुदक्प्रत्यगित्येते दिग्देशे कालतोऽव्ययम् ।  
प्राच्योदीच्यप्रतीच्यानां वाचकं स्यादनव्ययम् ॥ १८ ॥  
{चचतुष्कम्}  
मलिम्लुचोऽनिले चौरे जलसूचिर्जलौकसि ।  
शृङ्गाटे शिशुमारे च कङ्के शेटिझषेऽपि च ॥ १९ ॥  
{चपञ्चकम्}  
रतनारीच इत्येष कथितो रतवल्लभे ।  
कुक्कुरं रतनारीचः सीत्कारे वरयोषिताम् ॥ २० ॥  
{इति चान्तवर्गः ॥}  
{छान्तवर्गः}  
{छद्विकम्}  
अच्छः स्फटिकभल्लूकनिर्मलेष्वच्छमव्ययम् ।  
आभिमुख्येऽथ कच्छः स्यादनूपे तुन्नकद्रुमे ॥ १ ॥  
नौकान्ते परिधानस्य पश्चादञ्चलपल्लवे ॥  
कच्छा तु चीरिकायाञ्च वाराह्याञ्च निगद्यते ॥ २ ॥  
स्याद् गुच्छः स्तबके स्तम्बे हारभेदकलापयोः ।  
पुच्छः पाश्चात्यभागे स्याल्लाङ्गूले पुच्छमिष्यते ॥ ३ ॥  
म्लेच्छः पापतरे जातिभेदे स्यादपभाषिणि ।  
पिच्छा तु शाल्मलीवेष्टे मण्डे चाश्वपदामये ॥ ४ ॥  
पङ्क्तौ पूगच्छटाकोशमोचानिजयिनेषु च ।  
{छचतुष्कम्}  
पिच्छपुच्छे महाकच्छः समुद्रे च प्रचेतसि ॥ ५ ॥  
{इति छान्तवर्गः ॥}  
{जान्तवर्गः}  
{जैककम्}  
जो जन्यो जातमात्रे च मृत्युञ्जये जनार्द्दने ।  
जूराकाशे सरस्वत्यां पिशल्या जवनेऽपि च ॥ १ ॥  
{जद्विकम्}  
कञ्जः केशे विरिञ्चौ च कञ्जः पीयूषपद्मयोः ।  
अजो हरौ हरे कामे विधौ छागे रघोः सुते ॥ २ ॥  
व्रजो गोष्ठाध्ववृन्देषु निजमात्मीयनित्ययोः  
ध्वजं चिह्ने पताकायां ध्वजः शौण्डिकशेफयोः ॥ ३ ॥  
खड्वाङ्गे च स्वजं रक्ते स्वजः प्रस्वेदपुत्रयोः ।  
द्विजो विप्रेऽण्डजे दन्ते भार्गीरेणुकयोर्द्विजा ॥ ४ ॥  
बीजं रेतसि तत्त्वे च हेतावङ्कुरकारणे ।  
आधानेऽपि च सज्जः स्यात् सन्नद्धे सम्भूतेऽपि च ॥ ५ ॥  
वाजं घृतेऽपि यज्ञान्ने वाजो निःस्वनपक्षयोः ।  
वाजं जले मुनौ वाजो व्याजः शाठ्यापदेशयोः ॥ ६ ॥  
भुजः पाणौ च बाहौ च कुजः स्यान्नरकारयोः ॥  
अब्जो धन्वन्तरौ चन्द्रे निचुले शङ्खपद्मयोः ॥ ७ ॥  
अब्जं स्यादथ कुब्जोऽपि न्युब्जः स्यात् पादपान्तरे ।  
न्युब्जस्तु कर्णरोगे स्यान्न्युब्जः प्रोक्तः कुशस्रुचि ॥ ८ ॥  
अधोमुखे च कुब्जे च न्युब्जो वाच्यवदिष्यते ।  
आजिः समावनौ युद्धे राजिः स्यात् पङ्क्तिरेफयोः ॥ ९ ॥  
लाजाः स्युर्भृष्टभान्येषु लाजः स्यादार्द्रतण्डुले ।  
उशीरे लाजमुद्दिष्टं प्रजासन्तानलोकयोः ॥ १० ॥  
गुञ्जाऽपि पटहे प्रोक्ता काकचिञ्च्यां कलध्वनौ ।  
गञ्जा खानौ सुरागेहे स्याद्भाण्डागाररीढयोः ॥ ११ ॥  
गञ्जः कुञ्जो निकुञ्जेऽपि हनौ दन्ते च दन्तिनाम् ।  
सञ्जः प्रजापतौ रुद्रे लञ्जः स्यात् पट्टकच्छयोः ॥ १२ ॥  
भर्ज्जा बले महोत्साहे खजा मन्थप्रहस्तयोः ।  
पिञ्जा तूले हरिद्रायां पिञ्जस्तु व्याकुलेऽन्यवत् ॥ १३ ॥  
पिञ्जो बले चये पिञ्जं रज्जुर्वेण्यां गुणे स्मृता ।  
खर्ज्जूः कण्ड्वाञ्च कीटे च खर्जूरीपादपेऽपि च ।  
मर्ज्जूः स्याद्रजके शुद्धौ सर्जूर्वणिजविद्युति ॥ १४ ॥  
{जत्रिकम्}  
करजस्तु करञ्जे स्यान्नखे व्याघ्रनखेऽपि ।  
कुटजो वृक्षभेदे स्यादगस्त्यद्रोणयोरपि ॥ १५ ॥  
सहजस्तु निसर्गे स्यात् सहोत्थे पुनरन्यवत् ।  
नीरजं कमले कुष्ठे जलजं शङ्खपद्मयोः ॥ १६ ॥  
वलजं गोक्षुरे क्षेत्रे सस्यसङ्गरयोरपि ।  
वलजा वरयोषायां वसुमत्यामपि स्मृता ॥ १७ ॥  
कारुजः शिल्पिनाञ्चित्रे कलभे नागकेशरे ।  
स्वयञ्जाततिले फेने वल्मीके गैरिकेऽपि च ॥ १८ ॥  
बाहुजः क्षत्रिये कीरे स्वयञ्जाततिलेऽपि च ।  
वनजो मुस्तके पद्मे वनजं वनजो गजे ॥ १९ ॥  
वनजा मुद्गपर्ण्याञ्च वणिग् वाणिज्यजीविनि ।  
वणिक् करणभेदे च वणिज्यायामपीष्यते ॥ २० ॥  
सामजस्तु गजे प्रोक्तः सामोत्थे पुनरन्यवत् ।  
भूमिजो नरकेऽङ्गारे सीतायामपि भूमिजा ॥ २१ ॥  
गिरिजञ्चाभ्रके ख्यातं शिलाजतुसुगन्धयोः ।  
लोहेऽपि गिरिजा गौरीमातुलुङ्ग्यो[?]रुदीरिता ॥ २२ ॥  
कम्बोजो हस्तिभेदे स्याच्छङ्खदेशविशेषयोः ।  
अङ्गजं रुधिरेऽनङ्गपुत्रकेशमदेऽङ्गजः ॥ २३ ॥  
काम्बोजस्तुरगे सोमवल्के पुन्नागपादपे ।  
काम्बोजी मासपर्ण्याञ्च हिङ्गुपर्ण्यामपि क्वचित् ॥ २४ ॥  
अण्डजः कृकलासे स्यात् खगे मीने भुजङ्गमे ।  
कस्तूर्यामण्डजा प्रोक्ता परञ्जस्तैलयन्त्रके ॥ २५ ॥  
फेने च करवाले च परञ्जः क्षुरिकाफले ।  
हिमजाऽपि शचीगौर्योर्मैनाके हिमजः स्मृतः ॥ २६ ॥  
{जचतुष्कम्}  
जघन्यजोऽनुजे शूद्रे भारद्वाजः स्मृतो मुनौ ।  
द्रोणे च वनकार्पास्यां भारद्वाजी च कथ्यते ॥ २७ ॥  
भारद्वाजो गुरोः पुत्रे व्याघ्राकाख्यविहङ्गमे ।  
काश्मीरजाख्याऽतिविषा कुष्ठकुङ्कुमपौष्करे ॥ २८ ॥  
क्षीराब्धिजं तु सामुद्रलवणे मौक्तिके क्वचित् ।  
क्षीराब्धिजा श्रियां प्रोक्ता चन्द्रे क्षीराब्धिजो भवेत् ॥ २९ ॥  
द्विजराजः शशधरे सुपर्णेऽनन्तभोगिनि ।  
धर्मराजो यमे बुद्धे धर्मराजो युधिष्ठिरे ॥ ३० ॥  
राजराजः कुबेरेऽपि सार्वभौमे सुधाकरे ।  
भृङ्गराजस्तु मधुपे मार्कवे विहगान्तरे ॥ ३१ ॥  
ग्रहराजो रवौ चन्द्रेऽप्यहिभुक्केकितार्क्ष्ययोः ।  
यक्षराट् त्र्यम्वकसरवे मल्लानां रङ्गचत्वरे ॥ ३२ ॥  
{जपञ्चकम्}  
मुनिभेषजमागस्त्ये हरीतक्याञ्च लङ्घने ।  
वृषभध्वजशब्दोऽसौ शङ्करे चार्हदन्तरे ॥ ३३ ॥  
{इति जान्तवर्गः ॥}  
{झान्तवर्गः}  
{झद्विकम्}  
झञ्ज्ञा ध्वनिविशेषेऽपि झञ्झाऽणुजलवर्षणे ।  
झञ्ज्ञा वाते तारवायौ नष्टेऽपि परिकीर्त्तिता ॥ १ ॥  
{इति झान्तवर्गः ॥}  
{ञान्तवर्गः}  
{ञैककम्}  
ज्ञो विरिञ्चे बुधे सौम्ये  
{ञद्विकम्}  
चाज्ञस्तु जडमूर्खयोः ।  
प्रज्ञा बुद्धौ पण्डितेऽपि प्रज्ञो वाच्यवदिष्यते ॥ १ ॥  
संज्ञा नामनि गायत्र्यां चेतनायां रविस्त्रियाम् ।  
अर्थसूचनिकायाञ्च हस्ताद्यैरपि कथ्यते ॥ २ ॥  
{ञत्रिकम्}  
सर्वज्ञः शङ्करे बुद्धे कृतज्ञः कुक्कुरेऽपि च ।  
दैवज्ञो गणकेऽपि स्यात् क्षेत्रज्ञश्छेक आत्मनि ॥ ३ ॥  
{इति ञान्तवर्गः ॥}  
{टान्तवर्गः}  
{टद्विकम्}  
कटः श्रोणौ क्रियाकारे किलिञ्जेऽतिशये शवे ।  
समये गजगण्डे च पिप्पल्याश्च कटी मता ॥ १ ॥  
खटोऽन्धकूपकफयोः प्रहारान्तरटङ्कयोः ।  
भटः पामरभेदे च वीरे च प्रगमे भटिः ॥ २ ॥  
धटः समाधिभेदेभशिरःकूटकुटेषु च ।  
घटा घटनगोष्ठीभघटनासु च दृश्यते ॥ ३ ॥  
कुटः कोटे घटे गेहे शिलाकुट्टकपूरुषे ।  
स्याच्छुटी कुम्भदास्याञ्च सुरायाञ्चित्रमुस्तके ॥ ४ ॥  
पटः प्रियालवृक्षे च सुचेले च पुरस्कृतौ ।  
पटः प्रमादवचनदोषयोरप्युदाहृतः ॥ ५ ॥  
वटो गोले गुले भक्ष्ये वटो साम्यवराटयोः ।  
वटः कपर्द्दे न्यग्रोधे शुम्बरक्तिकयोर्वटी ॥ ६ ॥  
विटोऽद्रौ लवणे षिङ्गे मूषके खदिरेऽपि च ।  
स्फुटो व्यक्ते प्रफुल्ले च व्याप्ते च कलितेऽन्यवत् ॥ ७ ॥  
निर्भिन्नकर्क्कटीसस्ये पादस्फोटे स्फुटिर्मता ।  
कूटं यन्त्रेऽनृते राशौ निश्चले लोहमुद्गरे ॥ ८ ॥  
मायाद्रिशृङ्गयोस्तुच्छे सीरावयवदम्भयोः ।  
पुरद्वारे च शंसन्ति लाटो देशेंऽशुकेऽपि च ॥ ९ ॥  
झाटो निकुञ्जे कान्तारे व्रणसम्मार्ज्जनेऽपि च ।  
वटो वृतौ च मार्गेऽपि वाटी तु गृहनिष्कुटे ॥ १० ॥  
चटुश्चाटौ पिचण्डे च व्रतिनामासनान्तरे ।  
कटुः सुगन्धे तीक्ष्णे स्यादकार्ये मक्षरे रसे ॥ ११ ॥  
कटुः प्रियङ्गुकटुका राजिकास्वथ दूषणे ।  
कटु प्रोक्तं पटुस्तीक्ष्णे नीरोगे चतुरेऽन्यवत् ॥ १२ ॥  
पटुः पटोलपत्रेऽपि छत्रालवणयोः पटुः ।  
खेटः कफे ग्रामभेदे निन्दिते वसुनन्दके ॥ १३ ॥  
अट्टं भक्ते च शुष्के च क्षौमेऽत्यर्थे गृहान्तरे ।  
पट्टः पेषणपाषाणे व्रणादीनाञ्च वन्धने ॥ १४ ॥  
चतुष्पथे च राजादिशासनान्तरपीठयोः ।  
पट्टी ललाटभूषायां पट्टी लाक्षाप्रसाधने ॥ १५ ॥  
क्रुष्टञ्च रोदने रावे कष्टं गहनकृच्छयोः ।  
इष्टमाशंसिते पूज्यतमे प्रियतमेऽन्यवत् ॥ १६ ॥  
इष्टं संस्कारयोगे च यागे च क्रतुकर्मणि ।  
रिष्टं क्षेमाशुभाभावकृपाणेषु प्रचक्ष्यते ॥ १७ ॥  
म्लिष्टमव्यक्तवाचि स्यान्म्लिष्टं म्लानेऽन्यवन्मतम् ।  
दिष्टं दैवे च काले स्याद्दिष्टः सृष्टं तु निर्मिते ॥ १८ ॥  
युक्तनिश्चितयोः प्राज्ये हृष्टो हृषितवन्मतः ।  
रोमाञ्चिते प्रहसिते जातदर्पे च विस्मिते ॥ १९ ॥  
व्युष्टं दिने प्रभाते च फले पर्युषितेऽपि च ।  
त्वष्टा शिल्पिनि देवानां तथा वर्द्धकिसूर्ययोः ॥ २० ॥  
इष्टिः स्यादभिलाषेऽपि सङ्ग्रहश्लोकयागयोः ।  
विष्टिः कर्मकरे भद्रे प्रेषणे वेतनेऽपि च ॥ २१ ॥  
दिष्टिः परीमाणमुदोर्दृष्टिर्विदर्शनाक्षिषु ।  
रिष्टिः खड्गे समृद्धौ च कृष्टिः स्यात् कर्षणे बुधे ॥ २२ ॥  
सृष्टिः स्वभावे निर्माणे पुष्टिर्वृद्धौ च पोषणे ।  
यष्टिर्हारलताशस्त्रभेदयोर्ध्वजदण्डके ॥ २३ ॥  
भाण्ड्याञ्च मधुयष्ट्याञ्च मुष्टिर्बद्धकरे पले ।  
व्युष्टिः स्याद् घर्षणे विष्णुक्रान्तास्पर्द्धाकिरिष्वपि ॥ २४ ॥  
जटालग्नकचे मूले प्लक्षमाक्षिकयोर्जटी ॥  
सटा जटाकेशरयोः फटा च फणदम्भयोः ॥ २५ ॥  
घोण्टा स्याद् बदरे पूगे घटीखण्डे च वाससः ।  
परीक्षार्थतुलायाञ्च घटः सूरिभिरिष्यते ॥ २६ ॥  
पटिः पटविशेषेऽपि द्वाशुले कुष्टिकाद्रुमे ।  
स्यात् कोटिरश्रौ चापाग्रे सङ्ख्याभेदप्रकर्षयोः ॥ २७ ॥  
स्यात् त्रुटिः संशये लेशे सूक्ष्मैलाकालमानयोः ।  
त्रोटिः स्यात् कट्फले चञ्च्वां खगमीनविशेषयोः ॥ २८ ॥  
खाटिः किणे शवरथे खाटिरेकग्रहे स्मृता ।  
नटी हट्टविलासिन्यां शोणके नर्त्तके नटः ॥ २९ ॥  
{टत्रिकम्}  
अवटः स्यात् खिले गर्ते कूपे कुहकजीविनि ।  
विकटः सुन्दरे प्रोक्तो विशालविकरालयोः ॥ ३० ॥  
करटो गजगण्डे स्यात् कुसुम्भे निन्दजीविनि ।  
एकादशाहसार्द्धेऽपि दुर्दुरूढेऽपि वायसे ॥ ३१ ॥  
करटो वाद्यभेदेऽपि निर्द्दटो निर्द्दये स्मृतः ।  
परापवादसंरक्ते निर्द्दटो निष्प्रयोजने ॥ ३२ ॥  
चिपिटः खाद्यभेदेऽपि चिपिटो विस्तृतेऽन्यवत् ।  
जकुटो यमले ख्यातो वार्त्ताककुसुमे शुनि ॥ ३३ ॥  
निष्कुटस्तु गृहोद्याने केदारककपाटयोः ।  
हर्म्मुटः कच्छपे सूर्येऽप्युत्कटस्तीव्रमत्तयोः ॥ ३४ ॥  
चर्पटः स्फारविपुलचपेटे पर्पटेऽपि च ।  
पर्पटः पिष्टविकृतौ पर्पटो भेषजान्तरे ॥ ३५ ॥  
पिच्चटो नेत्ररोगे स्यात् पिच्चटं त्रपुसीसयोः ।  
सम्पाटं शिक्यभेदेऽपि धौताञ्जन्यामपि स्मृतम् ॥ ३६ ॥  
कर्द्दटः करहाटे स्यात् पङ्कपङ्कारयोरपि ॥  
कृपीटमुदरे[ ]नीरे कार्पटो जतुकार्यिणोः ॥ ३७ ॥  
कुक्कुटस्ताम्रचूडे स्यात् कुक्कुभेऽग्निकणेऽपि च ।  
निषादशूद्रयोः पुत्रे तालमध्ये तु कुक्कुटम् ॥ ३८ ॥  
रसो नस्यप्रभेदे स्यादुच्चटा दम्भचर्च्चयोः ।  
केकटः श्रोणके विष्णावऽर्गटोऽन्तर्गले गले ॥ ३९ ॥  
कर्कटः करणे स्त्रीणां राशिभेदे कुलीरयोः ।  
शाल्मलीफलवालुक्योः कर्क्कटी कर्कटः खगे ॥ ४० ॥  
कीकटस्तुरगे निःस्वे देशभेदे मितम्पचे ।  
मोचाटः कृष्णजीरे स्याद्रम्भास्थ्नि मलयोद्भवे ॥ ४१ ॥  
चक्राटो विषवैद्येऽपि धूर्त्तदीनारयोरपि ।  
वर्णाटो गायने चित्रकारे स्त्रीकृतजीविनि ॥ ४२ ॥  
भावाटो भावके साधुनिवेशे कामुकेऽपि च ।  
शैलाटो देवले सिंहे शुक्लकाचकिरातयोः ॥ ४३ ॥  
द्वोहाटः कयितो गाथाप्रभेदे मृगलुब्धके ।  
वैडालवृत्तिकेऽपि स्याद्धाराटश्चातकाश्वयोः ॥ ४४ ॥  
मोरटस्तु भवेदिक्षुमूलाङ्कोटप्रसूनयोः ।  
सप्तरात्रात् परे क्षीरे मूर्विकायान्तु मोरटा ॥ ४५ ॥  
वेकटः स्याद्वैकटिके तथा सञ्जातयौवने ।  
वेरटो मिश्रिते नीचे वेरटं बदरीफले ॥ ४६ ॥  
त्रिकूटं सिन्धुलवणे त्रिकूटश्च सुवेलके ।  
भाकूटः कथ्यते मीनभेदे शैलान्तरेऽपि च ॥ ४७ ॥  
अरिष्टः फेनिले निम्बे लशुने काककङ्कयोः ।  
अरिष्टं सूतिकागारे तक्रे चिह्ने शुभाशुभे ॥ ४८ ॥  
संसृष्टं तद्गते विद्यात् संशुद्धे वसनादिना ।  
अवटुः कथितो घाटा कूपगर्त्तेषु सूरिभिः ॥ ४९ ॥  
परीष्टिः परिचर्यायां प्राक्राम्येऽपि गवेषणे ।  
वरटा हंसयोषायां गन्धोल्यां वरटाऽपि च ॥ ५० ॥  
त्रिपुटा मल्लिकायाञ्च सूक्ष्मैलात्रिवृतोरपि ।  
सतीलके च तीरे च त्रिपुटः समुदाहृतः ॥ ५१ ॥  
बर्वटी व्रीहिभेदे स्याद्रघटीपण्ययोरपि ।  
पर्क्कटी नूतनफले पूगादेः प्लक्षपादपे ॥ ५२ ॥  
मर्कटी वानरीशूकशिम्ब्योः स्यात् करजान्तरे ।  
मर्क्कटस्तूर्णनाभेऽपि कपौ स्त्रीकरणेऽपि च ॥ ५३ ॥  
कुरुण्टी दारुपुत्र्याञ्च कुरुण्टो झिण्टिकान्तरे ।  
चिरण्टी तु सुवासिन्यां स्याद्द्वितीयवयःस्त्रियाम् ॥ ५४ ॥  
{टचतुष्कम्}  
श्रुतिकटः प्राञ्चलोहे प्रायश्चित्तभुजङ्गयोः ।  
उच्चिङ्गटो मीनभेदे तथा कोपनपूरुषे ॥ ५५ ॥  
कुटन्नटस्तु शोणाके कैवर्त्तौ मुस्तकेऽपि च ।  
स्यात् खञ्जरीटः फलकासिधाराव्रतचारिणोः ॥ ५६ ॥  
कुण्डकीटस्तु चार्वाकवचनाभिज्ञपूरुषे ।  
जारजब्राह्मणीपुत्रदासीकामुकयोरपि ॥ ५७ ॥  
नारकीटोऽश्मकूटे स्यात् स्वदत्ताश्मविहन्तरि ।  
कार्यकूटस्तु कृपणोन्मत्तानर्थकरेष्वपि ॥ ५८ ॥  
कामकूटस्तु वेश्यायाः प्रियविभ्रमयोर्मतः ।  
चक्रवाटः क्रियारोहे पर्यन्ते च शिखातरौ ॥ ५९ ॥  
वर्कराटः कटाक्षे स्यात् तरुणादित्यरोचिषि ।  
स्त्रीणां पयोधरोत्सङ्गकान्तदत्तनखेऽपि च ॥ ६० ॥  
करहाटोऽब्जकन्दे स्यात् पुष्पवृक्षप्रभेदयोः ।  
परपुष्टः परभृते परपुष्टाऽऽपणस्त्रियाम् ॥ ६१ ॥  
प्रतिकृष्टं मतं गुह्ये द्विरावृत्त्या च कर्षिते ।  
प्रतिकृष्टः प्रेषिते स्यात् प्रत्याख्याते च वाच्यवत् ॥ ६२ ॥  
शिपिविष्टस्तु खलतौ शिवे दुश्चर्मणि स्मृतः ।  
चतुःषष्टिर्बह्वृचेऽपि चतुःषष्टिकलास्वपि ॥ ६३ ॥  
स्याद्गाढमुष्टिः कृपणे कृपाणादिषु चेष्यते ।  
{टपञ्चकम्}  
अथ स्याद्दशनोच्छिष्टो निश्वासाधरचुम्बयोः ॥ ६४ ॥  
{इति टान्तवर्गः ॥}  
{ठान्तवर्गः}  
{ठद्विकम्}  
कठः स्वर ऋचाम्भेदे स्यात्तदध्येतृवेदिनोः ।  
मुनावपि हठो वारिपर्ण्यां स्यात् प्रसभेऽपि च ॥ १ ॥  
शठो मध्यस्थपुरुषे शठो धुत्तूरधूर्त्तयोः ।  
शठोऽलसे च मूर्खे च कुण्ठो कर्मण्यमूर्खयोः ॥ २ ॥  
पाठः स्यात् पठने विद्धकर्ण्यां पाठाऽपि पठ्यते ।  
कण्ठो गले संविधाने ध्वनौ मदनपादपे ॥ ३ ॥  
वण्ठः स्यादकृतोद्वाहे खर्वे कुन्तायुधेऽपि च ।  
पृष्ठं चरमगात्रे स्याद्देहस्यावयवान्तरे ॥ ४ ॥  
कोष्ठः कुशूले चात्मीये कुक्षेरन्तर्गृहस्य च ।  
कुष्ठो रोगे सुगन्धे च गोष्ठं गोस्थानकेऽपि च ॥ ५ ॥  
गोष्ठी सभायां संलापे दुष्ठुः स्याद् दुर्बलेऽधमे ।  
प्रष्ठः श्रेष्ठाग्रयोरुक्तः प्रष्ठा चाण्डालिकौषधौ ॥ ६ ॥  
ज्येष्ठः श्रेष्ठेऽतिवृद्धे च ज्येष्ठो मासान्तरेऽपि च ।  
गृहगोधर्क्षयोर्ज्येष्ठा श्रेष्ठा वैश्रवणे वरे ॥ ७ ॥  
काष्ठा दारुहरिद्रायां कालमानप्रकर्षयोः ।  
स्याद्दिशि स्थानमात्रे च काष्ठमाख्यातमिन्धने ॥ ८ ॥  
निष्ठा निष्पत्तिनाशान्तयाच्ञानिर्वहणेषु च ।  
षष्ठी षण्णाञ्च पूरण्यां कात्यायन्यामपीष्यते ॥ ९ ॥  
{ठत्रिकम्}  
कमठः कच्छपे भाण्डभेदे च कमठं मतम् ।  
जरठः कर्कशे पाण्डौ जरठः कठिनेऽन्यवत् ॥ १० ॥  
नर्म्मठश्चूचुके षिङ्गे वैकुण्ठः कृष्णशक्रयोः ।  
श्रीकण्ठः खण्डपरशौ श्रीकण्ठः कुरुजाङ्गले ॥ ११ ॥  
वरिष्ठः स्यादरुतरे प्रवरे तित्तिरावपि ।  
वरिष्ठं मरिचे ताम्रे सादिष्ठोऽतिदृढार्य्ययोः ॥ १२ ॥  
अम्बष्ठो देशभेदेऽपि विप्राद्वैश्यासुतेऽपि च ।  
अम्बष्ठा चाम्ललोण्यां स्यात् पाठायूतिकयोरपि ॥ १३ ॥  
कनिष्ठोऽल्पेऽनुजे यूनि कनिष्ठा दुर्बलाङ्गुलौ ।  
लघिष्ठोऽत्यल्पके भेलेऽप्यपष्ठुः कालबालयोः ॥ १४ ॥  
प्रकोष्ठो विस्तृतकरे भूपकक्षान्तरेऽपि च ।  
कूर्परादधरे चापि प्रतिष्ठा स्थानमात्रके ॥ १५ ॥  
गौरवे यागनिष्पत्तिचतुरक्षरपद्ययोः ।  
मकुष्ठो व्रीहिभेदे स्यान्मकुष्ठो मन्थरेऽन्यवत् ॥ १६ ॥  
{ठचतुष्कम्}  
दन्तशठः स्याज्जम्बीरे कपित्थे कर्म्मरङ्गके ।  
नागरङ्गेऽपि चाङ्गेर्य्या स्मृता दन्तशठा बुधैः ॥ १७ ॥  
सूत्रकण्ठो द्विजे प्रोक्तः खञ्जरीटकपोतयोः ।  
हारिकण्ठः परभृते हारान्वितगलेऽपि च ॥ १८ ॥  
कालकण्ठस्तु दात्यूहे कलविङ्के च खञ्जने ।  
सितापा[?]ङ्गे हरे पीते सारके नीलकण्ठवत् ॥ १९ ॥  
कलकण्ठः कलध्वाने हंसे पारावते पिके ।  
देवकाष्ठन्तु सरलदेवदारुमहीरुहोः ॥ २० ॥  
कालपृष्ठं भवेत् कर्णचापे कोदण्डमात्रके ।  
कालपृष्ठस्तु सारङ्गविशेषे कङ्कपक्षिणि ॥ २१ ॥  
{इति ठान्तवर्गः ॥}  
{डान्तवर्गः}  
{डद्विकम्}  
गुडः स्याद्गोलके हस्ते सन्नाहेक्षुविकारयोः ।  
गुडा स्नुहीगुडिकयोर्गडो मीनान्तराययोः ॥ १ ॥  
जडो मूर्खे हिमग्रस्ते शूकशिम्ब्यां जडा मता ।  
गडुः पुष्टगुडे कुब्जे षडः पेयान्तरे भिदि ॥ २ ॥  
व्याडो हिंस्रपशौ सर्पे ताडस्ताडनघोषयोः ।  
मुष्टिमेयतृणादौ च ताडी तालीदलद्रुमे ॥ ३ ॥  
नीडं स्थाने कुलाये च सकारपूर्वकोऽन्तिके ।  
क्रोडः सूकरपातङ्ग्यो क्रोडं क्रौडे च वक्षसि ॥ ४ ॥  
चोडो देशविशेषे स्याच्चोडः प्रावरणान्तरे ।  
क्ष्वेडः कर्णामये ध्वाने गरले कुटिलेऽपि च ॥ ५ ॥  
लोहितार्कफले क्ष्वेडं घोषपुष्पे दुरासदे ।  
योधानां सिंहनादे तु क्ष्वेडा स्याद्वंशशल्यके ॥ ६ ॥  
अण्डं खगादिकोशे स्यान्मुष्के वीर्येऽपि च क्वचित् ।  
स्यात् खण्डः शकले चेक्षुविकारमणिदोषयोः ॥ ७ ॥  
गण्डः कपोले पिटके योगभेदे च गण्डके ।  
गण्डः प्रवीरे चिह्ने स्यादश्वभूपणबुद्रुदे ॥ ८ ॥  
चण्डो दैत्यान्तरे तीव्रे चण्डो दासे यमस्य च ।  
चण्डा धनहरीशङ्खपुष्प्योश्चण्डोऽतिकोपने ॥ ९ ॥  
चण्डी कात्यायनीहिंस्राकोपनस्त्रीषु सम्मता ।  
षण्डं पद्मादिसङ्घाते खण्डः स्याद् गोपतावपि ॥ १० ॥  
कुण्डं देवजलाधारे पिठरेऽथ कमण्डलौ ।  
कुण्डी कुण्डः स्मृतो जारात् पतिवत्नीसुतेऽपि च ॥ ११ ॥  
दण्डी यमे मानभेदे लगुडे दमसैन्ययोः ।  
व्यूहभेदे प्रकाण्डेऽश्वे कोणमन्थानयोरपि ॥ १२ ॥  
अभिमाने ग्रहे दण्डश्चण्डांशोः पारिपार्श्विके ।  
गौडः पामरजातौ च वृद्धनाभौ च वाच्यवत् ॥ १३ ॥  
पिण्डं सान्द्रे बलं[ले] वोले गृहांशे जीवनायसोः ।  
पिण्डो देहे जवापुष्पे निवापे सिह्लकेऽपि च ॥ १४ ॥  
पिण्डी स्यात्तगरेऽलावुररुर्न्दरीभेदयोरपि ।  
पण्डः षण्डे धियां पण्डा पाण्डुः कुन्तीपतौ सिते ॥ १५ ॥  
मण्डं मस्तुनि शाके च मण्डः स्यात् सारपिच्छयोः ।  
एरण्डे भूषणे चाथ मण्डा धात्र्यामुदीरिता ॥ १६ ॥  
मुण्डो दैत्यान्तरे राहौ मूर्द्धमुण्डितयोरपि ।  
शौण्डो मत्तेऽपि विख्यातः शौण्डा पिप्पलिचर्ययोः ॥ १७ ॥  
काण्डं नाले तरुस्कन्धे बाणेऽवसरनीरयोः ।  
कुत्सिते रहसि स्तम्बे काण्डं गर्वेऽप्युदाहृतम् ॥ १८ ॥  
भाण्डं भूषणमात्रेऽपि भाण्डं मूलवणिग्धने ।  
नदीपात्रे तुरङ्गाणां भूषणे भाजनेऽपि च ॥ १९ ॥  
इडा वाचि गवि क्षोणाविडा च बुधयोषिति ।  
क्रीडा केलिप्रकारे स्यात् खेलावज्ञानयोरपि ॥ २० ॥  
चूडा शिखायां वलभौ चूडा वाहुविभूषणे ।  
पीडा कृपाशिरोमालापमर्द्दसरलद्रुषु ॥ २१ ॥  
नाडी नाले शिरागण्डदूर्वयोः स्याद्गुणान्तरे ॥  
नाडी षट्क्षणकालेऽपि चर्य्यायां कुहनस्य च ॥ २२ ॥  
रण्डा मूषिकपर्ण्याञ्च रण्डा विधवयोषिति ।  
वण्डाऽपि पांसुलायां स्याद्वण्डो हस्तादिवर्ज्जिते ॥ २३ ॥  
शुण्डाऽपि जलहस्तिन्यां मदिराकरिहस्तयोः ।  
नलिन्यां वारयोषायां शुण्डस्तु मदनिर्झरे ॥ २४ ॥  
{डत्रिकम्}  
गारुडं स्यान्मरकते विषशास्त्रेऽपि गारुडम् ।  
द्राविडः स्याज्जानपदे वेधमुख्यकशङ्खयो[ः] ॥ २५ ॥  
प्रचण्डो दुर्वहे श्वेतकरवीरे प्रतापिनि ।  
पिचण्डमुदरे विद्यात् पशोरवयवेऽपि च ॥ २६ ॥  
तरण्डो बडिशीसूत्रबद्धवस्तुनि मेलके ।  
वरण्डोऽप्यन्तरावेदौ सन्दोहमुखरोगयोः ॥ २७ ॥  
पूत्यण्डो गन्धकीटेऽपि तथा गन्धमृगे स्मृतः ।  
मार्त्तण्डस्तपने क्रोडे शिखण्डो बर्हचूडयोः ॥ २८ ॥  
प्रकाण्डो विटपे शस्ते मूलस्कन्धान्तरे तरोः ।  
कोदण्डो भ्रूलतायां स्याद्देशभेदे च कार्मुके ॥ २९ ॥  
सरण्डः सरटे धूर्ते सरण्डो भूषणान्तरे ।  
मारुण्डोऽण्डे भुजङ्गीनां मार्गे गोमयमण्डले ॥ ३० ॥  
करण्डो मधुकोशासिकारण्डवदलाढके ।  
कूष्माण्डो गणभेदे स्याद् भ्रूणे करर्क्कारुकेऽपि च ॥ ३१ ॥  
कूष्माण्डो चौषधीगौर्व्योर्भेरुण्डो भीमदर्शने ।  
भेरुण्डो देवताभेदे पक्षिणो भिदि चेष्यते ॥ ३२ ॥  
वारुण्डः सेकपात्रे स्यान्मले दृक्कर्णयोरपि ।  
गणिस्थराजे वारुण्डी द्वारपिण्ड्यामुदीरिता ॥ ३३ ॥  
तिन्तिडी भूरुहे कालदामे दैत्यान्तरेऽपि च ।  
तिन्तिडस्तिन्तिडी तु स्याच्चिञ्चावृक्षाम्लयोरपि ॥ ३४ ॥  
विचण्डा सारिकावर्त्तिखड्गधेनुषु कथ्यते ।  
वितण्डा वादभेदे स्यात् कच्छीशाके शिलाह्वये ॥ ३५ ॥  
वितण्डा करवीर्याञ्च निर्गुण्डी सिन्दुवारके ।  
नीलशेफालिकायाञ्च करहाटेऽपि कुत्रचित् ॥ ३६ ॥  
{डचतुष्कम्}  
भवेद्वातथुडो वात्या[?] वामव्योर्वातशोणिते ।  
पिच्छिलस्फोटिकायाञ्च देवताडस्तु घोषके ॥ ३७ ॥  
सैंहिकेयग्रहे चापि देवताडो हुताशने ।  
चक्रवाडोऽद्रिभेदे स्याच्चक्रवाडन्तु मण्डले ॥ ३८ ॥  
जलरुण्डो जलावर्त्ते पयोरेणौ भुजङ्गमे ।  
अपोगण्डस्तु शिशुके विकलाङ्गेऽतिभीरुके ॥ ३९ ॥  
{इति डान्तवर्गः ॥}  
{ढान्तवर्गः}  
{ढाद्वकम्}  
दृढः स्थूले मृशे शक्ते प्रगाढेऽपि दृढो मतः ।  
बाढं दृढे प्रतिज्ञायां मूढस्तन्द्रितबालयोः ॥ १ ॥  
गूढं रहसि गुह्ये च संवृते पुनरन्यवत् ।  
व्यूढः संहतविन्यस्तपृथुलेषु च भेद्यवत् ॥ २ ॥  
षण्ढो वर्षधरे क्लीबे गोपतौ बन्ध्यपूरुषे ।  
वोढा स्याद्भारिते सूते सोढा मर्षणशक्तयोः ॥ ३ ॥  
राढा सूक्ष्मे च शोभायां दाढा दंष्ट्राभिलाषयोः ।  
माढिः पत्रादिभङ्गौ स्यान्माढिर्दैन्यप्रकाशने ॥ ४ ॥  
{ढत्रिकम्}  
आषाढो व्रतिनां दण्डे मासे मलयपर्वते ॥  
वारूढः शम्बलेऽपि स्याद्वस्त्राञ्चलकपाटयोः ॥ ५ ॥  
पञ्जरे पावके वाथ प्ररूढो ज[ठ]रे स्मृतः ।  
बद्धमूले विरूढस्तु सञ्जातेऽङ्कुरितेऽन्यवत् ॥ ६ ॥  
समूढः पुञ्जिते भुग्ने सद्योजातेऽनुपप्लुते ।  
उदूढ ऊढे स्थूले स्यादुपोढो निकटोढयोः ॥ ७ ॥  
निगूढो गर्हिते गुप्ते प्रमीढो मूत्रिते घने ।  
सरूढोऽङ्कुरिते प्रौढे प्रगाढो दृढपृच्छयोः ॥ ८ ॥  
अध्यूढा कृतसापत्न्यां नार्यामध्यूढ ईश्वरे ।  
{ढचतुष्कम्}  
अध्यारूढं समारूढेऽप्यधिके चाऽप्यऽभेद्यवत् ॥ ९ ॥  
{इति ढान्तवर्गः ॥}  
{णान्तवर्गः}  
{णद्विकम्}  
कणोऽतिसूक्ष्मे धान्यांशे कृष्णाजीरकणादिषु ।  
पणो वराटमाने स्यान्मूल्ये कार्षापणे ग्लहे ॥ १ ॥  
क्रय्यशाकटिकद्यूतव्यवहारे भृतौ धने ।  
गणः समूहे प्रथमे सङ्ख्यासैन्यप्रभेदयोः ॥ २ ॥  
घ्राणं घ्राते च नासायां काणः काकैकचक्षुषोः ।  
बाणः स्यात् केवले काण्डे काण्डावयवदैत्ययोः ॥ ३ ॥  
बाणा झिण्ट्यां मता धीरैः शणी मासचतुष्टये ।  
कषणे करपत्रे च शाणी प्रावरणान्तरे ॥ ४ ॥  
त्राणा तु त्रायमानायां रक्षिते रक्षणेऽपि च ।  
प्राणो हृन्मारुते बाले काव्यजीवेऽनिले वले ॥ ५ ॥  
वाच्यवत् पूरिते प्राणं प्राणाश्चाऽसुषु कीर्त्तिताः ।  
द्रुणं चापे च खङड्गे च द्रुणो वृश्चिकभृङ्गयोः ॥ ६ ॥  
द्रुणी कच्छपिकायाञ्च जलद्रोण्यामुदाहृता ।  
द्रोणः कृपीपतौ कृष्णका[?]के स्यादाढकेऽपि च ॥ ७ ॥  
आढवापचतुष्के च द्रोणी स्यान्नीवृदन्तरे ॥ {आदर्शे, जाभुजापचतुष्क इति पाठः}  
द्रोणी काष्ठाम्बुवाहिन्यां गवाङ्घासभुजि स्थितौ ॥ ८ ॥  
मोणः शुष्कफले नक्रमक्षिकाहिकरण्डयोः ।  
कोणो वाद्यप्रभेदे स्यात् कोणोऽस्त्रे लगुडेऽर्कजे ॥ ९ ॥  
वीणा वाद्यादिनोपायेऽप्येकदेशे गृहस्य च ।  
शोणः श्योणाकनदयोः शोणः कोकनदच्छदे ॥ १० ॥  
लोहिताश्वे कृशानौ च भ्रूणः स्त्रीगर्भडिम्भयोः ।  
तीक्ष्णं सामुद्रलवणे विषलोहाग्निमुष्कके ॥ ११ ॥  
तीक्ष्णः सारे च तिग्मात्मत्यागिनोर्वाच्यवद्भवेत् ।  
कर्णः पृथाज्येष्ठसुते सुवर्णालौ श्रुतावपि ॥ १२ ॥  
जर्णश्चन्द्रे च वृक्षे च वर्णः काञ्चनयज्ञयोः ।  
वर्णो द्विजादौ शुक्लादौ स्तुतौ रूपयशोऽक्षरे ॥ १३ ॥  
विलेपने कथायाञ्च वर्णः स्याद् गुणभेदयोः ।  
पर्णं स्यात् किंशुके पत्रे शीर्णं तनुविशीर्णयोः ॥ १४ ॥  
पूर्णः शब्दे समग्रे च पूरिते चापि वाच्यवत् ।  
चूर्णं क्षोदे क्षारभेदे चूर्णा निवासयुक्तिषु ॥ १५ ॥  
कीर्णं छन्ने परिक्षिप्ते हिंसिते कीर्णमिष्यते ।  
जीर्णं पक्वे पुराणे च दीर्णं दारितभीतयोः ॥ १६ ॥  
उष्णः स्यादातपे ग्रीष्मे दक्षे कृष्णस्तु केशवे ।  
व्याप्तेऽर्ज्जुने कोकिले च कृष्णं मरिचलोहयोः ॥ १७ ॥  
कृष्णा तु द्रौपदीनीलीहारहूरासु कथ्यते ।  
वाच्यवन्मेचके कृष्णे जिष्णुः शक्रे धनञ्जये ॥ १८ ॥  
जित्वरे चाथ विष्णुः स्यात् कृष्णेऽर्के वसुदैवते ।  
गेष्णुर्नटे गायने च देष्णुर्दातूरि दुर्दमे ॥ १९ ॥  
वृष्णिस्तु यादवे मेषे दृष्णिः पाखण्डिचण्डयोः ।  
पार्ष्णिः पाश्चात्यभागे स्यात् पादमूलोन्मदस्त्रियोः ॥ २० ॥  
सेनापृष्ठे च कुम्भ्याशञ्च तृष्णा लिप्सापिपासयोः ।  
ऊर्णा मेषादिलोम्नि स्यादन्तरावर्त्तके भ्रुवोः ॥ २१ ॥  
मणिर्गोले मेहनाग्रे रत्ने चाजागलस्तने ।  
अणिराणिवदक्षाग्रकीले स्यादस्तिसीमयोः ॥ २२ ॥  
कुणिस्तुन्नकवृक्षेऽपि कुणिः स्यात् कुकरेऽन्यवत् ।  
झूणिः क्रमुकभेदेऽपि तुष्टदैवश्रुतावपि ॥ २३ ॥  
श्रेणिः पङ्क्तौ सेकपात्रे श्रेणिः स्यात् कारुसंहतौ ।  
वाणिः स्यादूतिभारत्योर्वाणिर्मूल्ये बलाहके ॥ २४ ॥  
वेणी कचस्य बन्धे स्यान्नदीनां मेलकेऽपि च ।  
देवताडे च तूणी तु नील्या तूणौ निषङ्गके ॥ २५ ॥  
घृणा जुगुणाकृपयोः फाणिर्गुडकरम्बयोः ।  
श्राणा यवाग्वां पक्वे तु श्राणं स्थूणाऽयसः स्मृता ॥ २६ ॥  
प्रतिमायां गृहस्तम्भे वीणा वल्लकिविद्युतोः ।  
वेणुर्भूपान्तरे वंशे स्थाणुः कीले स्थिरे हरे ॥ २७ ॥  
रेणुः पर्पटके धूल्यामल्पेऽणुर्व्रीहिसूक्ष्ययोः ।  
{णत्रिकम्}  
अरुणो व्यक्तरागे स्यात् सन्ध्यारागेऽर्क्कसारथौ ॥ २८ ॥  
निःशब्दे कपिले कुष्ठे द्रव्ये वाच्यवदिष्यते ।  
अरुणाऽतिविशाश्यामामञ्जिष्ठात्रिवृतासु च ॥ २९ ॥  
करुणस्तु रसे वृक्षे कृपायां करुणा मता ।  
वरुणः सम्मतो नीरे स्वर्लोके परमेष्ठिनि ॥ ३० ॥  
वरुणस्तरुभेदेऽप्सु प्रतीचीपतिसूर्ययोः ।  
वरणस्तिक्तशाकेऽपि प्राकाारे वरणं वृतौ ॥ ३१ ॥  
तरुणः स्यान्नवे यूनि कुब्जपुष्पोरुबूकयोः ।  
चरणं बह्वृचादौ स्यान्मूले गोत्रे पदेऽपि च ॥ ३२ ॥  
चरणं भ्रमणेऽत्तौ च चरण रासभध्वनौ ।  
लवणो रसरक्षोऽब्धिभेदेषु लवणान्विते ॥ ३३ ॥  
करणं साधनक्षेत्रकाचकायस्थकर्म्मसु ।  
गीताङ्गहारसंवेशक्रियाभेदेन्द्रियेषु च ॥ ३४ ॥  
बालवादौ च करणः स्मृतः शूद्राविशोः सुते ।  
जरणं जीरकाजाजिहिङ्गुसौवर्चलेष्वपि ॥ ३५ ॥  
धरणं मानभेदेऽपि धारणे धरणीभुवि ।  
रमणं स्यात् पटोलस्य मूलेऽपि रमणः प्रिये ॥ ३६ ॥  
शरणं वधरक्षित्रोः शरणं रक्षणे गृहे ।  
कत्तृणं तृणभेदेऽपि वारिपर्ण्याञ्च कत्तृणम् ॥ ३७ ॥  
यन्त्रणं स्यान्नियमने बन्धने रक्षणेऽपि च ।  
प्रघणस्ताम्रकुम्भे स्यादलिन्दे लोहमुद्गरे ॥ ३८ ॥  
द्रुघणो मुद्गरेऽपि स्याद् द्रुघणा च परश्वधे ।  
प्रवणः क्रमनिम्नोर्व्यामायत्ते च चतुष्पथे ॥ ३९ ॥  
प्रगुणेऽपि क्षणेऽपि स्यादीरणं शून्य ऊषरे ।  
ग्रहणं तूपलब्धौ स्यादादरे ग्रहणं करे ॥ ४० ॥  
ग्रहोपरागस्वीकारवन्दिषु ग्रहणं मतम् ।  
ईक्षणं दर्शने दृष्टौ प्रोक्षणं सेचने वधे ॥ ४१ ॥  
लक्षणं नाम्नि चिह्ने च सौमित्रे चाऽपि लक्षणः ।  
लक्ष्मणं लाञ्छने नाम्नि रामभ्रातरि लक्ष्मणः ॥ ४२ ॥  
लक्ष्मणौषीधसारस्योः सश्रीके चाभिधेयवत् ।  
दक्षिणः सरलावामपरच्छन्दानुवर्त्तिषु ॥ ४३ ॥  
वाच्यवद्दक्षिणावाची यज्ञदानप्रतिष्ठयोः ।  
द्रविणं काञ्चने वित्ते द्रविणञ्च पराक्रमे ॥ ४४ ॥  
मसृणः कर्कशे स्निग्धे क्षुमायां मसृणा भवेत् ।  
ऊषणं मरिचे ख्यातं कणायामूषणा भवेत् ॥ ४५ ॥  
धिषणस्त्रिदशाचार्य्ये धिषणा धियि सम्मता ।  
धर्षणं स्यात् परिभवे रतेऽसत्यां तु धर्षणी ॥ ४६ ॥  
भीषणो दारुणे रुद्रे भीषणं सल्लकीरसे ।  
हरणं यौतुकद्रव्ये भुजेऽपि हरणं हृतौ ॥ ४७ ॥  
हिरणं रेतसि स्वर्णे वराटे च हिरण्यवत् ।  
हरिणः स्यात् कुरङ्गेऽपि हरिणः पाण्डुरेऽन्यवत् ॥ ४८ ॥  
हरिणी हरितायाञ्च चारुस्त्रीवृत्तभेदयोः ।  
सुवर्णप्रतिभायाञ्च हर्षणोऽक्षिरुगन्तरे ॥ ४९ ॥  
हर्षके योगभेदे च श्राद्धदेवेऽपि क्वचित् ।  
श्रवणं स्याद् वृक्षभेदे श्रवणं श्रुतिकर्णयोः ॥ ५० ॥  
श्रावणो मासपाषण्डे दध्याल्यां श्रावणी मता ।  
श्रमणो यतिभेदेऽपि श्रमणो निन्द्यजीविनि ॥ ५१ ॥  
सुदर्शनामुण्डतिकामांसीषु श्रमणां विदुः ।  
कल्याणमक्षये स्वर्णे कल्याणं मङ्गलेऽपि च ॥ ५२ ॥  
कृपाणोऽसौः कृपाणी तु छुरिकायां च कर्तरौ ।  
सिंहाणं काचपात्रे च लोहनासिकयोर्मले ॥ ५३ ॥  
पुराणं वाच्यवत् प्रत्ने पुराणं पञ्चलक्षणे ।  
प्रमाणं नित्यमर्यादासत्यवादिप्रमातृषु ॥ ५४ ॥  
एकतायामियत्तायां हेतुशास्त्रेषु च स्मृतम् ।  
निर्याणं वानरापाङ्गदेशे मोक्षे च निर्गमे ॥ ५५ ॥  
निर्माणं निर्मितौ सारे निर्माणञ्च समञ्जसे ।  
निर्वाणमस्तङ्गमने निर्वृतौ गजमज्जने ॥ ५६ ॥  
अपवर्गे च कुर्वाणे भृत्यकारकयोरपि ।  
दौर्वाणं नष्टपर्णे स्याद् दूर्वायाः स्वरसेऽपि च ॥ ५७ ॥  
वारणं प्रतिषेधे स्याद्वारणस्तु मतङ्गजे ।  
कारणं करणे हेतुबन्धयोरपि कारणम् ॥ ५८ ॥  
कारणा यातनायाञ्च कृपणः कुत्सिते कृमौ ।  
कार्म्मणं मन्त्रतन्त्रादियोजने कर्मकारके ॥ ५९ ॥  
मार्गणं प्रार्थनेऽन्वेषे मार्गणो याचके सरे ।  
मत्कुणो निर्विषाणेभे निःश्मश्रुपुरुषेऽपि च ॥ ६० ॥  
उद्दशे नारिकेले च धरर्म्मणोऽहिद्रुभेदयोः ।  
कोङ्कणो देशभेदे स्याच्छस्त्रभेदे तु कोङ्कणम् ॥ ६१ ॥  
कङ्कणं शेखरे हस्तसूत्रमण्डनयोरपि ।  
पूरणः पूरके पिष्टभेदे पूरणमिष्यते ॥ ६२ ॥  
पटारम्भकसूत्रे च शाल्मली पूरणी मता ।  
सुषेणः करमर्द्देऽपि विष्णुसुग्रीववैद्ययोः ॥ ६३ ॥  
रोषणः पारदे हेमघर्षणोपलयोस्तथा ।  
रोषणेऽपि विषाणन्तु क्रोडद्विरदन्तयोः ॥ ६४ ॥  
पशोः शृङ्गे विषाणा तु मेषशङ्ग्यां प्रकीर्त्तिता ।  
करेणुर्गजहस्तिन्योः कर्णिकारेऽपि च क्वचित् ॥ ६५ ॥  
हरेणुस्तु सतीले स्याद्रेणुकाकुलयोषितोः ।  
सुवर्णं स्वर्णमात्रे स्यात् सुवर्णं कर्षबिस्तयोः ॥ ६६ ॥  
सुवर्णश्च सुवर्णालुकृष्णागुरुमखान्तरे ।  
सुपर्णस्ताम्रचूडे स्याद्गरुडे कृतमालके ॥ ६७ ॥  
सुपर्णा कमलिन्याञ्च सुपर्णा तार्क्ष्यमातरि ॥  
श्रीपर्णमग्निमन्थेऽब्जे श्रीपर्णी शाल्मलौ हठे ॥ ६८ ॥  
दुर्वर्णञ्च कुवर्णे स्याद्वास्तुके रजतेऽपि च ।  
पत्रोर्णं धौतकौषेये पत्रोर्णः शोणकेऽपि च ॥ ६९ ॥  
सङ्कीर्णं निचिते प्रोक्तमशुद्धे चापि भेद्यवत् ।  
गोकर्णोऽश्वतरे सर्पे सारङ्गे प्रमथान्तरे ॥ ७० ॥  
अङ्गुष्ठानामिकोन्माने गोकर्णी मूर्विकौषधौ ।  
अरणिर्वह्निमन्थेऽपि स्मृतो निर्म्मन्थ्यदारुणि ॥ ७१ ॥  
तरणिस्तरणे भानौ कुमार्योषधिनौकयोः ।  
विपणिः पण्यवीथ्याञ्च भवेदापणपण्ययोः ॥ ७२ ॥  
प्रवेणिर्वेणिकुथयोः सरणिः पङ्क्तिवर्त्मनोः ।  
निःश्रेणिस्त्वधिरोहिण्यां खर्ज्जूरीपादपेऽपि च ॥ ७३ ॥  
भरणी शोणके ऋक्षे भरणं वेतने भृतौ ।  
भ्रमणी कारुण्डिकायां क्रीडाद्यायामधीशितुः ॥ ७४ ॥  
ग्रामणीर्भोगिके पत्यौ प्रधाने नापितेऽपि च ।  
ग्रामणी नीलिकायाञ्च ग्रामेयीपण्ययोषितोः ॥ ७५ ॥  
धारणी नाडिकायां स्याद्बुद्धोक्तमन्त्रभिद्यपि ।  
इन्द्राणी करणे स्त्रीणां पौलोमीसिन्धुवारयोः ॥ ७६ ॥  
एषणी व्रणमार्गानुसारिण्याञ्च तुलाभिदि ।  
क्षेपणी जालभेदे स्यान्नौकादण्डे च कथ्यते ॥ ७७ ॥  
वारुणी गण्डदूर्वायां प्रतीचीसुरयोरपि ।  
सारणी स्वल्पसरिते प्रसारण्याञ्च सारणी ॥ ७८ ॥  
सारणः स्यादतीसारे सचिवे रावणस्य च ।  
काकिणी पणतुर्यांशे मानदण्डे च काकिणी ॥ ७९ ॥  
कृष्णलैकवराट्योः स्यादुदमानांशकेऽपि च ।  
ब्राह्मणी पञ्जिकास्पृक्काद्विजपत्नीषु विश्रुता ॥ ८० ॥  
विप्रे तु ब्राह्मणो वेदे ब्राह्मणं द्विजसंहतौ ।  
पक्षिणी पूर्णिमायां स्यात् पक्षिणी शाकिनीभिदि ॥ ८१ ॥  
आगामिवर्त्तमानाहर्युक्तायां निशि पक्षिणी ।  
रोहिणी कटुरोहिण्यां रोहिणी लोहितागवोः ॥ ८२ ॥  
कण्ठरोगान्तरेभे च सोमवल्के च रोहिणी ।  
{णचतुष्कम्}  
आतर्पणञ्च सौहित्ये विद्यादालिम्पनेऽपि च ॥ ८३ ॥  
आथर्वणोऽप्यथर्वज्ञे ब्राह्मणेऽपि पुरोधसि ।  
आरोहणं स्यात् सोपाने समारोहे प्ररोहणे ॥ ८४ ॥  
रक्तरेणुस्तु सिन्दूरे पलाशकलिकोद्गमे ।  
उत्क्षेपणन्तु व्यजने धान्यमर्द्दनवस्तुनि ॥ ८५ ॥  
उद्धरणं समुद्धारवान्तान्नोन्मूलनेष्वपि ।  
निगरणं भोजनेऽपि गले निगरणो मतः ॥ ८६ ॥  
निःशरणं स्यान्मरणोपायनिर्याणमुक्तिषु ।  
संसरणं रणारम्भे पुरनिर्गमगोपुरे ॥ ८७ ॥  
घण्टापथे च ससारेऽप्यसम्बाधचमूगतौ ।  
निस्तरणं स्यादुपाये निस्तारे निर्गमेऽपि च ॥ ८८ ॥  
विदारणं रणे भेदे विडम्बे च विदारणम् ।  
निरूपणं स्यादालोके विचारे च निदर्शने ॥ ८९ ॥  
नारायणोऽच्युतेऽभीरुगौर्य्योर्नारायणी विदुः ।  
परायणमभीष्टे स्यात् तत्पराश्रययोरपि ॥ ९० ॥  
पारायणं समासङ्गे कार्त्स्न्ये पारगतावपि ।  
कार्षापणः कार्षिके स्यात् पणषोडशकेऽपि च ॥ ९१ ॥  
कामगुणः स्मृतो रागे विषयाभोगयोरपि ।  
परीरणः स्यात् कमठे दण्डे च पट्टशाटके ॥ ९२ ॥  
समीरणः स्यात् पवने पथिके च फणिज्झके ।  
पर्वरीणस्तु पर्णस्य शिरायां द्यूतकम्बले ॥ ९३ ॥  
पर्णवृन्तरसेऽपि स्यात् पर्वरीणञ्च पर्वणि ।  
तण्डुरीणः कीटमात्रे वर्वरे तण्डुलोदके ॥ ९४ ॥  
मीनाम्रीणो दर्दुराम्रे मीनाम्रीणश्च खञ्जने ।  
प्रवारणं निषेधे स्यात् काम्यदाने प्रवारणम् ॥ ९५ ॥  
जुहुराणोऽनलेऽध्वर्यौ रेरिहाणो हरेऽम्बरे ।  
देवमणिः शिवेऽश्वस्य कण्ठावर्त्ते च कौस्तुभे ॥ ९६ ॥  
चूडामणिः शिरोरत्ने काकचिञ्चाफलेऽपि च ।  
परवाणिः स्मृतो धर्म्माध्यक्षवत्सरयोरपि ॥ ९७ ॥  
शरवाणिः शरमुखे षाण्डकषे शरजीविनि ।  
लम्बकर्णः स्मृतः कोलपादपे छगलेऽपि च ॥ ९८ ॥  
रागचूर्णः स्मरे दन्तधावने रक्तवालुके ।  
हस्तिकर्णोऽरुबूके स्यात् पलाशगणभेदयोः ॥ ९९ ॥  
चीर्णपर्णस्तु निम्बे स्यात् खर्ज्जूरीभूरुहेऽपि च ।  
तैलपर्णी मलयजे श्रीवासे सिंहकेऽपि च ॥ १०० ॥  
पीलुपर्णी तु बिम्बायां मूर्वायामोषधीभिदि ।  
दाक्षायणी त्वपर्णायां रोहिण्यां तारकासु च ॥ १०१ ॥  
पुष्करिणी सरोजिन्यां हस्तिन्याञ्च जलाशये ।  
शिखरिणी स्याद्रोमाल्यां रसालावृत्तभेदयोः ॥ १०२ ॥  
स्त्रीरत्ने मल्लिकायाञ्च प्रोक्ता शिखरिणी बुधैः ।  
अङ्गारिणी हसन्त्याञ्च भास्करत्यक्तदिश्यपि ॥ १०३ ॥  
भवेद्वैतरणी नद्यां प्रेतानां यातुमातरि ।  
{णपञ्चकम्}  
अवग्रहणमित्याहुः प्रतिरोधेऽप्यनादरे ॥ १०४ ॥  
प्रविदारणमाख्यातं सङ्गरे च विदारणे ।  
अवतारणं भूतादिग्रहे वस्त्राञ्चलेऽर्च्चने ॥ १०५ ॥  
रोमहर्षणमित्येतद् रोमाञ्चेऽपि बिभीतके ।  
परिभाषणमालापे नियमे परिभाषणम् ॥ १०६ ॥  
निन्दोपालम्भवचने परिभाषणमिष्यते ।  
मत्तवारणमिच्छन्ति दानक्लिन्नकटद्विपे ॥ १०७ ॥  
महाप्रासादवीथीनां वरण्डे चाप्यपाश्रये ।  
वातरायणमुन्मत्ते निष्प्रयोजनपूरुषे ॥ १०८ ॥  
काण्डे च करपत्रे च कूटे च शरसङ्क्रमे ।  
मण्दूकपर्णोऽरलुके शोणके च कपीतने ॥ १०९ ॥  
मण्डूकपर्णी मञ्जिष्ठाब्राह्मीगोजिह्वकासु च ।  
{णषट्कम्}  
दोहदलक्षणं गर्भे वयःसन्धौ च दृश्यते ।  
यौवनलक्षणाऽभिख्या[ ]लावण्ये च पयोधरे ॥ ११०  
{इति णान्तवर्गः ॥}  
{तान्तवर्गः}  
{तद्विकम्}  
ततं विततवद्व्याप्ते विस्तृते वाच्यवन्मतम् ।  
ततं वीणादिवाद्ये च पवमाने ततः पुनः ॥ १ ॥  
इतं गते स्याद्विज्ञाते रतं सुरतगुह्ययोः ।  
इतमुञ्छशिले तोये दीप्ते सत्येऽभिपूजिते ॥ २ ॥  
कृतं युगेऽपि पर्याप्ते विहिते हिंसिते फले ।  
घृतमाज्ये प्रदीप्ते च सलिले च घृतं मतम् ॥ ३ ॥  
मृतं स्याद्याचिते मृत्यौ मृत्युमत्यभिधेयवत् ।  
गतन्तु यात्राधिगते मतं पूजितसन्धिते ॥ ४ ॥  
धुतं त्यक्ते विभूते च धूतं कम्पितभर्त्सिते ।  
पूतं पवित्रे रटिते पूतञ्च बहुलीकृते ॥ ५ ॥  
श्रुतं शास्त्रावधृतयोः पोतमोतप्रसूतयोः ।  
नतं स्याद्वाच्यवन्नम्रे नतस्तगरपादपे ॥ ६ ॥  
द्रुतं शीघ्रे विलीने च विद्रावे चाभिधेयवत् ।  
युतं हस्तचतुष्के स्याद्युतं युक्ते युतं पृथक् ॥ ७ ॥  
स्थितं भवेद्गत्यभावे सुप्रतिज्ञे सुनिश्चिते ।  
सितः समाप्ते धवले निबद्धज्ञातयोरपि ॥ ८ ॥  
शितं शातञ्च निशिते कृशे शान्तश्च शर्मणि ।  
हितं धृते गते पथ्ये सुतः पार्थिवपुत्रयोः ॥ ९ ॥  
प्लुतं तुरङ्गमगतौ प्लुतमाहुस्त्रिमात्रके ।  
प्रोतन्तु गुम्फिते वस्त्रे प्रेतो भूतान्तरे मृते ॥ १० ॥  
सूतस्तु सारथौ ताक्ष्णि प्रसूते प्रेरितेऽपि च ।  
क्षत्रियाद् ब्राह्मणीजेऽपि सूतः पारदबन्दिनोः ॥ ११ ॥  
श्वेतं रूप्येऽन्यवच्छुक्ले श्वेतो द्वीपाद्रिभेदयोः ।  
श्वेता वराटिका काष्ठपाटलीशङ्खिनीषु च ॥ १२ ॥  
सत् प्रशस्ते विद्यमाने सत्याभिहितसाधुषु ।  
सती पतीव्रतागौर्योरेतः कर्बूर आगते ॥ १३ ॥  
तातोऽनुकम्प्ये जनके जातं जात्योघजन्मसु ।  
पातः स्यात् पतने त्राते घातः काण्डप्रहारयोः ॥ १४ ॥  
पोतः शिशौ वहित्रे च लते श्मश्रुणि चोरिते ।  
गीतन्तु शब्दिते गाने प्रीतं हृषितनर्मणोः ॥ १५ ॥  
वीतञ्चासारहस्त्यऽश्वे वीतमङ्कुशकर्मणि ।  
भीतं भये भययुते वाच्यवत् परिकीर्त्तितम् ॥ १६ ॥  
भूतं क्ष्मादौ पिशाचादौ न्याय्ये सत्योपमानयोः ॥  
भूतो देवलके प्राप्तवृत्तयोरभिधेयवत् ॥ १७ ॥  
केतुर्द्युतौ पताकायां ग्रहोत्पातारिलक्ष्यसु ।  
सेतुरालौ च वरुणे क्रतुर्यज्ञे मुनेर्भिदि ॥ १८ ॥  
धातुः स्यादश्मविकृतौ विषयेष्विन्द्रियेषु च ।  
भूवादिरसरक्तादिश्लेष्मादिवसुधादिषु ॥ १९ ॥  
वर्त्तते धातुशब्दोऽयं विशेषादस्थ्नि गैरिके ।  
ऋतुः स्त्रीकुसुमे मासि वसन्तादिषु धारयोः ॥ २० ॥  
गातुः पुंस्कोकिले भृङ्गे गन्धर्वे रोषणेऽपि च ।  
मन्तुः स्यादपराधेऽपि मनुष्येऽपि प्रजापतौ ॥ २१ ॥  
धूर्त्तूः स्यात् खण्डलवणे खलधुत्तूरयोरपि ।  
पूत्तस्तु पूरिते छन्ने पूर्तं खातादिकर्मणि ॥ २२ ॥  
मूर्त्तं मूर्त्तिमित[?] प्रोक्तं मूर्च्छाले कठिनेऽपि च ।  
गर्त्तस्त्रिगर्त्तभेदे स्यादवटे च कुकुन्दरे ॥ २३ ॥  
आप्तः सभ्ये च लब्धे च प्राप्तं वित्ते समञ्जसे ।  
व्याप्तं ख्याते समाक्रान्ते गुप्तं रक्षितगूढयोः ॥ २४ ॥  
लिप्तं विषाप्ते गुप्ते च वाच्यवत् स्याद्विलेपिते ।  
दीप्तं निर्भासिते दग्धे वदन्ति ज्वलितेऽपि च ॥ २५ ॥  
अस्तं क्षिप्ते गते प्रोक्तमस्तः पश्चिमभूधरे ।  
ग्रस्तं ग्रासीकृतेऽपि स्याल्लुप्तवर्णपदोदिते ॥ २६ ॥  
पुस्तन्तु पुस्तके लेख्यकर्मविज्ञानयोरपि ।  
शस्तं क्षेमे प्रशस्ते च व्यक्तं व्याप्ते च सङ्कुले ॥ २७ ॥  
हस्तो नक्षत्रभेदे स्यात् करेभकरयोरपि ।  
कचात्परः कलापार्थे सप्रकोष्ठे तताङ्गुलौ ॥ २८ ॥  
वित्तं ख्याते धने लब्धे वित्तं ज्ञाते विचारिते ।  
कृत्तन्तु चेष्टिते छिन्ने दत्तं विश्राणितेऽर्चिते ॥ २९ ॥  
वृत्तोऽतीते दृढे ख्याते वर्त्तुलेऽपि वृते मृते ।  
वाच्यवद्वर्त्तते वृत्तं चरित्रच्छन्दसोरपि ॥ ३० ॥  
अन्तः प्रान्तेऽन्तिके नाशे स्वरूपेऽतिमनोहरे ।  
वृन्तं प्रसवबन्धे स्याद्घटधाराकुचाग्रयोः ॥ ३१ ॥  
दन्तो निकुञ्जे दशने दन्तः सानुनि कथ्यते ।  
दन्ती स्यादोषधीभेदे कान्तचेतसि गह्वरे ॥ ३२ ॥  
कुन्तः प्राप्ते चण्डभावे क्षुद्रजन्तौ गवेधुके ।  
कुन्ती पाण्डुप्रियायाञ्च शल्लक्यां गुग्गुलुद्रुमे ॥ ३३ ॥  
कान्तोऽश्मनि गृहे चारौ कान्तानुफलिनीस्त्रियोः ।  
शान्तो रसविशेषे स्यादतिभुक्तकदान्तयोः ॥ ३४ ॥  
उक्तमेकाक्षरं छन्दस्युक्तं स्याद्भाषितेऽपि च ।  
शुक्तोऽम्ले परुषे पूते व्यक्तं स्फुटमनीषिणोः ॥ ३५ ॥  
तिक्तो रसे सुगन्धे च तिक्तं पर्पटके स्मृतम् ।  
तिक्ता तु कटुरोहिण्यां रिक्तं काननशून्ययोः ॥ ३६ ॥  
रक्तं स्यात् कुङ्कुमे ताम्रे प्रचीनामलकेऽसृजि ।  
अनुरागिणि नील्यादिरञ्जिते लोहितेऽन्यवत् ॥ ३७ ॥  
यन्ता हस्तिपके सूते वप्ता पितरि पावके ।  
त्रेता युगेऽग्नित्रितये भर्त्ता स्वामिनि धारके ॥ ३८ ॥  
शास्ता च शासके बुद्धे वक्ता वाग्मिनि पण्डिते ।  
मुक्ता तु मौक्तिके मुक्तः प्राप्तमुक्ते च मोचने ॥ ३९ ॥  
क्षत्ता शूद्रात् क्षत्रियाजे प्रतीहारे च सारथौ ।  
भुजिष्यतनये क्षत्ता नियुक्ते च प्रजासृजि ॥ ४० ॥  
धाता हिरण्यगर्भे स्यात् पालके त्वभिधेयवत् ।  
माता कात्याप्रसूगोषु ब्रह्मण्याद्यास्तु मातरः ॥ ४१ ॥  
लता ज्योतिष्मती स्पृक्का शाखावल्लीप्रियङ्गुषु ॥  
लता[ ]कस्तूरिकायाञ्च माधवीदूर्वयोरपि ॥ ४२ ॥  
लूता पिपीलिकायां स्यादूर्णनाभे गदान्तरे ।  
पीता स्मृता हरिद्रायां पीतं स्याद्गौरपीतयोः ॥ ४३ ॥  
सीता रामकलत्रे स्यात् तथा लाङ्गलपद्धतौ ।  
नभोनद्याञ्च शीतस्तु वानीरबहुवारयोः ॥ ४४ ॥  
शीतं हिमगुणे प्रोक्तं वाच्यवच्छीतलेऽलसे ।  
चिता च्छन्ने चुल्लिकायां चिता संहतिचिन्तयोः ॥ ४५ ॥  
वार्त्ता वातिङ्गणे वृत्तौ वार्त्ता कृष्याद्युदन्तयोः ।  
वृत्तिमन्नीरजोर्वार्त्ता वार्त्तमारोग्यफल्गुनोः ॥ ४६ ॥  
गतिर्मार्गे दशायाञ्च ज्ञाने यात्राभ्युपाययोः ।  
नाडीव्रणसरण्याञ्च मतिर्ह्रीच्छास्मृतिष्वपि ॥ ४७ ॥  
चितिः समूहे चिन्तायां दितिः स्यात् खण्डने दितौ ।  
पतिः प्रभौ गतौ मूले दृतिश्चर्म्मपुटे झषे ॥ ४८ ॥  
यतिर्निकारे यतिनि पाठच्छेदक्रमे यतिः ।  
शितिः कृष्णे शितिर्भूर्ज्जे भृतिर्भरणमूल्ययोः ॥ ४९ ॥  
क्षितिर्निवासे मेदिन्यां स्थानमात्रेऽपि च क्षितिः ।  
धृतिर्योगान्तरे धैर्ये धारणाध्वरतुष्टिषु ॥ ५० ॥  
श्रुतिः श्रोत्रे तथाऽऽम्नाये वार्त्तायां श्रोत्रकर्मणि ।  
स्मृतिरिच्छाधियोर्धर्मसंहितायामपि स्मृतिः ॥ ५१ ॥  
रतिः स्मरप्रियायाञ्च रागे च रमणे रतिः ।  
ऋतिर्गतौ जुगुप्सायां स्पर्द्धामङ्गलयोरपि ॥ ५२ ॥  
वृत्तिः स्याद्वरणे वाटे मृतिर्गगनमार्गयोः ।  
मितिर्मानेऽप्यवच्छेदे कृतिः करणहिंसयोः ॥ ५३ ॥  
ईतिः प्रवासे डिम्बे स्यादतिवृष्ट्यादिषट्सु च ।  
वीतिर्गतौ च दीप्तौ च धावने प्रजनेऽशने ॥ ५४ ॥  
गीतिश्छन्दसि गाने च नीतिस्तु प्रापणे नये ।  
रीतिः प्रसारे स्यन्दे च लोहकिट्टारकूटयोः ॥ ५५ ॥  
पीतिः पाने तुरङ्गे च भीतिः साध्वसकम्पयोः ।  
प्रीतिर्योगान्तरे प्रेम्णि स्मरपत्नीप्रमोदयोः ॥ ५६ ॥  
भूतिर्मातङ्गशृङ्गारे जातौ भस्मनि सम्पदि ।  
स्यूतिः सीवनसन्तत्योरूतिः स्मृतौ च रक्षणे ॥ ५७ ॥  
हेतिः स्यादायुधे ज्वाले हेतिस्तरणितेजसि ।  
वृत्तिर्विवरणे जीव्ये कौशिक्यादिषु चेष्यते ॥ ५८ ॥  
कृत्तिश्चर्मत्वचो भूर्ज्जे कृत्तिकायाञ्च कीर्त्तिता ।  
पत्तिः पदातौ गमने वीरसैन्यप्रभेदयोः ॥ ५९ ॥  
वित्तिर्ज्ञाने विचारे च लाभसम्भवयोरपि ।  
भित्तिः कुड्ये प्रदेशे च संविभागावकाशयोः ॥ ६० ॥  
आप्तिः संवरणप्राप्त्योः प्राप्तिर्लाभे महोदये ।  
गुप्तिः कारागृहे प्रोक्ता भूगर्ते रक्षणे यमे ॥ ६१ ॥  
सुप्तिः स्पर्शज्ञतायाञ्च स्वापे विश्रम्भघातिनि ।  
शान्तिः शमेऽपि कल्याणे कान्तिः शोभाभिलाषयोः ॥ ६२ ॥  
जातिश्छन्दसि सामान्ये मालत्यां गोत्रजन्मनोः ।  
जातिर्जातीफले धात्र्यां चुल्लीकम्पिल्लयोरपि ॥ ६३ ॥  
ज्ञातिः सगोत्रे पितरि व्याप्तिर्व्यापनलम्भयोः ।  
सातिर्दानेऽवसाने च प्राप्तिः पूर्त्तिप्रदेशयोः ॥ ६४ ॥  
वर्त्तिर्दीपदशादीपगात्रानुलेपनीषु च ।  
वर्त्तिर्भेषजनिर्म्माणनयनाञ्जनलेखयोः ॥ ६५ ॥  
अर्त्तिः पीडाधनुष्कोट्योर्मूर्त्तिः काठिन्यकाययोः ।  
कीर्त्तिः प्रसादयशसोर्विस्तारे कर्द्दमेऽपि च ॥ ६६ ॥  
भ्रान्तिर्मिथ्यामतौ ख्याता भ्रमणे चाऽनवस्थितौ ।  
नृतिः कृमौ नर्त्तने च सन्नः सरिति बर्त्मनि ॥ ६७ ॥  
भक्तिर्विभागे सेवायां पङ्क्तिर्गौरवपाकयोः ।  
मुक्तिः स्यान्मोचने मोक्षे युक्तिर्न्याये च योजने ॥ ६८ ॥  
पङ्क्तिर्दशाक्षरच्छन्दोदशसङ्खधावलीष्वपि ।  
शक्तिर्वले प्रभावादौ शक्तिः प्रहरणान्तरे ॥ ६९ ॥  
शुक्तिः कपालशकले नख्यश्वावर्त्तयोरपि ।  
मुक्तास्फोटे च दुर्नामा[?] शङ्खशङ्खनखेषु च ॥ ७० ॥  
{तत्रिकम्}  
अमृतं यज्ञशेषे स्यात् पीयूषे सलिले घृते ।  
अयाचिते च मोक्षे च धन्वन्तरिसुपर्वणोः ॥ ७१ ॥  
स्यादमृतोऽमृतापथ्यागुडूच्यामलकीषु च ।  
अनृतं कृषावसत्येऽप्यजितः कमलापतौ ॥ ७२ ॥  
अनिर्ज्जिते चाच्युतस्तु स्थिरे स्याद्गरुडध्वजे ।  
अर्द्दितं याचिते ज्ञेयं वातव्याधौ च हिंसिते ॥ ७३ ॥  
अक्षतञ्चापि लाजेषु तृतीयप्रकृतावपि ।  
अहिंसितेऽपि चापातस्तदात्वे पतनेऽपि च ॥ ७४ ॥  
आघ्रातं शिङ्घिते क्रान्तेऽप्याख्यातं भाषिते तिङि ।  
आध्मातं पवनव्याधौ दग्धशब्दितयोरपि ॥ ७५ ॥  
आप्लुतः स्नातके स्नातेऽप्याहृतः सादरेऽर्च्चिते ।  
आचितः शकटोन्मेये पलानामयुतद्वये ॥ ७६ ॥  
छन्नेऽपि सङ्गृहीते स्यादाहतन्तु मृषार्थके ।  
आहतं गुणितेऽपि स्यात् ताडिते नामितेऽपि च ॥ ७७ ॥  
स्यात् पुरातनवस्त्रे च नूतनवस्त्रे त्वाहतम् ।  
आनर्त्तो देशभेदे स्यान्नृत्यस्थाने जने रणे ॥ ७८ ॥  
आवर्त्त आवर्त्तने स्याच्चिन्तने चाम्भसाम्भ्रमे ॥  
संवर्त्तः प्रलये प्रोक्तो बिभीतकतरावपि ॥ ७९ ॥  
त्रिगर्त्तः स्याज्जनपदे त्रिगर्त्तो गणितान्तरे ।  
भवेद् घर्घरिकायान्तु त्रिगर्त्ता कामुकस्त्रियाम् ॥ ८० ॥  
विवर्त्तः समुदाये स्यादपवर्त्तननृत्ययोः ।  
उत्तप्तं शुष्कमांसेऽपि सन्तप्ते च परिप्लवे ॥ ८१ ॥  
उचितं प्रोक्तमभ्यस्ते मिते ज्ञाते समञ्जसे ।  
उद्वृत्तं स्यादुत्तुलिते परिमुक्तोज्झितेऽपि च ॥ ८२ ॥  
उत्थितं वृद्धयुक्ते च प्रोद्यतोत्पन्नयोरपि ।  
उषितं व्युषिते दग्धे मुषितं खण्डिते हृते ॥ ८३ ॥  
उद्धातः कथ्यते पादस्खलने समुपक्रमे ।  
पवनाभ्यासयोगस्य कुम्भकादित्रयेऽपि च ॥ ८४ ॥  
उत्तुङ्गे मुद्गरेऽपि स्यादुदितं प्रोक्त उद्गते ।  
स्यादुच्छ्रितन्तु सञ्जाते समुन्नद्धप्रवृद्धयोः ॥ ८५ ॥  
रजतं विशदे दन्तिदन्तयोस्तारहारयोः ।  
सुरतं स्यान्निधुवने देवत्वे सुरता मता ॥ ८६ ॥  
प्रहतं विजिते क्षुण्णे संहतं संहते दृढे ।  
रसितन्तु सुवर्णादिखचिते स्तनिते रुते ॥ ८७ ॥  
पलितं शैलजे तापे पाण्डुकेशे च कर्दमे ।  
ललितं हारभेदे स्यादीप्सिते ललितेऽपि च ॥ ८८ ॥  
स्खलितं चलिते भ्रंशे कलितं विदिताप्तयोः ।  
ज्वलितं भास्वरे दग्धे त्वरितं प्रजवे हुते ॥ ८९ ॥  
स्तिमितोऽचञ्चलक्लिन्ने हंसितं क्षिप्तदग्धयोः ।  
सुहितोऽतिहिते तृप्ते मूर्च्छितं सोच्छ्रये दृढे ॥ ९० ॥  
हृषितं विस्मिते प्रीते प्रणते हृष्टरोमणि ।  
गर्ज्जितो मत्तमातङ्गे गर्जितं जलदध्वनौ ॥ ९१ ॥  
वर्द्धितं प्रसुते च्छिन्ने पूरिते चापि वर्द्धितम् ।  
स्थापितं निश्चिते न्यस्ते चेङ्गितं गतिचेष्टयोः ॥ ९२ ॥  
वेष्टितं रसके रुद्धे स्त्रीणाञ्च करणान्तरे ।  
भावितं वासिते प्राप्ते विदितं विदितार्थयोः ॥ ९३ ॥  
वेल्लितं कुटिले प्रोक्तं वाच्यवद्विधृते प्लुते ।  
ग्रथितं गुम्फिताक्रान्तहिंसितेषु समीरितम् ॥ ९४ ॥  
प्रथितं निर्ज्जलोदश्वित्यालोडितनिघृष्टयोः ।  
प्रार्थितं याचिते शत्रुसंरुद्धेऽभिहितेऽपि च ॥ ९५ ॥  
जृम्भितं करणे स्त्रीणामीहास्फुटितयोरपि ।  
क्रन्दितं ख्यातमाह्वाने क्रन्दितं रुदितेऽपि च ॥ ९६ ॥  
प्रोक्षितं निहते क्षिप्ते वापितं मुण्डितं मतम् ।  
बीजाकृते दंशितस्तु दुष्टचर्म्मितयोरपि ॥ ९७ ॥  
क्षारितः स्राविते सारे चाभिशस्ते च संशितः ।  
सुकृतञ्च शुभे पुण्ये सुविधाने च वाच्यवत् ॥ ९८ ॥  
निकृतं विप्रलब्धं स्यान्नीचे विप्रकृतेऽपि च ।  
विकृतौ संस्कृतेऽपि स्याद् बीभत्से रोगितेऽपि च ॥ ९९ ॥  
संस्कृतः कृत्रिमे शस्ते भूषिते भेद्यवन्मतः ।  
संस्कृतं लक्षणोपेता प्रभूतं प्राज्य उद्गते ॥ १०० ॥  
प्रसृतः सप्रसारे स्याद्विनीते विगतेऽपि च ।  
अर्द्धाञ्जलौ च प्रसृतं जङ्घायां प्रसृता मता ॥ १०१ ॥  
सूनृतं मङ्गले सत्यप्रियवाचि च सूनृतम् ।  
प्रसूतं वाच्यवज्जाते प्रसूतं कुसुमेऽपि च ॥ १०२ ॥  
विसृतं ज्ञातसंहृष्टप्रतीतेष्वभिधेयवत् ।  
निर्मुक्तस्त्यक्तसङ्गे स्यान्मुक्तकञ्चुकभोगिनि ॥ १०३ ॥  
अव्यक्तः शङ्करे विष्णावव्यक्तं महदादिके ॥  
आत्मन्यपि स्यादव्यक्तमस्फुटे चाऽभिधेयवत् ॥ १०४ ॥  
विविक्तं स्यादसम्पृक्ते विवेकान्वितपूतयोः ।  
वाच्यवद्दर्शितो धीरैर्विविक्तं रहसि स्मृतम् ॥ १०५ ॥  
रोहितं रुधिरे धीर ऋजुशक्रशरासने ।  
रोहितो मानमृगयोर्भेदे रोहितकद्रुते ॥ १०६ ॥  
लोहितं कङ्कुमे रक्ते गोशीर्षे च कुचन्दने ।  
लोहितः स्यान्नदे भौमे वर्णभेदे तु वाच्यवत् ॥ १०७ ॥  
कुटितं स्याद्धस्तपुटे पाटितसूतयोरपि ।  
पीडितं बाधिते स्त्रीणां करणे चापि यन्त्रिते ॥ १०८ ॥  
पिण्डितं गणिते सान्द्रे पण्डितः सल्लके कवौ ।  
हारीतः पक्षिभेदे स्यान्मुनिभेदेऽपि कैतवे ॥ १०९ ॥  
प्रणीतः संस्कृते वह्नौ विहिते च प्रवेशिते ।  
निक्षिप्ते चोपसम्पन्ने प्रणीतो भेद्यवन्मतः ॥ ११० ॥  
प्रतीतः सादरे ज्ञाते प्रख्यातः ख्यातहृष्टयोः ।  
वाच्यवत् स्यात् प्रमीतन्तु प्रोक्षितेऽपि मृतेऽपि च ॥ १११ ॥  
विनीतमुपनीते स्यादपनीते जितेन्द्रिये ।  
वाणिजे सुवहेऽश्वे च निभृते चाभिधेयवत् ॥ ११२ ॥  
पृषतो हरिणे विन्दौ पृषतश्चाश्वरोहिते ।  
भवेत् पृषदिव श्वेते बिन्दुयुक्तं तु वाच्यवत् ॥ ११३ ॥  
भरतो वाद्यभेदेऽपि दौष्यन्तौ सञ्चरे नटे ।  
रामानुजे च भरतस्तन्तुवायेऽपि च कचित् ॥ ११४ ॥  
भारतं ग्रन्थभेदे स्याज्जम्बूद्वीपेऽपि भारतम् ।  
भारती तु सरस्वत्यां पक्षिणीवृत्तिभेदयोः ॥ ११५ ॥  
दुर्ज्जातं व्यसने प्रोक्तमसम्यग्जातवस्तुनि ।  
परेतो भूतभेदे स्यात् परेतो वाच्यवन्मृते ॥ ११६ ॥  
कपोतः पारावते स्यात् कवकाख्यविहङ्गमे ।  
कापोतमञ्जनेऽपि स्यात् कपोतानाञ्च संहतौ ॥ ११७ ॥  
व्यायतं व्यापृते दीर्घे दृढे चातिशयेऽन्यवत् ।  
व्याघातो योगभेदे स्यादन्वरायप्रहारयोः ॥ ११८ ॥  
सङ्घातः संहतौ घाते सङ्घातो नरकान्तरे ।  
रैवतस्तु सुवर्णालौ शैलभेदेऽपि शूलिनि ॥ ११९ ॥  
स्यात् किरातस्तु भूनिम्बे म्लेच्छे चाल्पतनावपि ।  
मन्दाकिन्यां किराती स्यात् कुट्टिन्यामपि दृश्यते ॥ १२० ॥  
आस्फीतश्चार्कपर्णे स्यादास्फीतः कोविदारके ।  
आस्फीता गिरिकर्ण्यां स्याद्वनमल्ल्याञ्च विश्रुता ॥ १२१ ॥  
उदात्तः स्वरभेदे स्यात् काव्यालङ्कारहृद्ययोः ।  
उदात्तो दातृमहतोर्निमित्तं हेतुलक्ष्मणोः ॥ १२२ ॥  
उन्मत्त उन्मादवति धुत्तूरमुचुकुन्दयोः ।  
पर्वतः शैलदेवर्षौ प्रपातो निर्झरे भृगौ ॥ १२३ ॥  
पर्याप्तन्तु यथेष्टे स्यात् तृप्तौ शक्ते निवारणे ।  
जीमूतः स्याद् धृतिकरे शक्रेऽद्रौ घोषके घने ॥ १२४ ॥  
जीवातुर्जीविते भक्ते जीवातुर्जीवनौषधे ।  
एधतुः पुरुषे वह्नौ वाहेतुः पथिके वृषे ॥ १२५ ॥  
विहस्तो विह्वले पण्डे पर्यस्तः पतिते हते ।  
आयस्तः स्तिमिते क्षिप्ते क्लेशिते कुपिते हते ॥ १२६ ॥  
निरस्तः क्लेशितेषौ स्यान्निष्ठ्यूते त्वरितोदिते ।  
सन्त्यक्ते च प्रतिहते विश्वस्तो निभृते स्मृतः ॥ १२७ ॥  
विश्वासयोगे विश्वस्तो विश्वस्ता विधवास्त्रियाम् ।  
निवातो दृढसन्नाहे वातान्ते चाश्रयेऽपि च ॥ १२८ ॥  
अनन्तः शेषविष्ण्वोः स्यादनन्तः सुरवर्त्मनि ।  
अनन्तश्चाप्यनवधौ वाच्यवत् समुदाहृतः ॥ १२९ ॥  
अनन्ता शारिवादूर्वाविशल्यालाङ्गलीषु च ।  
अनन्ता हैमवत्याञ्च गुडूच्याञ्च निरूप्यते ॥ १३० ॥  
शकुन्तः पक्षिभेदे स्याद्भासपक्षिविहङ्गयोः ।  
दृष्टान्तः शास्त्र उभयोदाहरणे प्रकीर्त्तितः ॥ १३१ ॥  
कृतान्तो यमसिद्धान्तदैवाकुशलकर्म्मसु ।  
निशान्तः कथितः शान्ते निशान्तं भवनोषसोः ॥ १३२ ॥  
वृत्तान्तोऽवसरे भावकार्त्स्न्यवार्त्ताविशेषयोः ।  
वृत्तान्तः प्रक्रियायाञ्च क्वचिदेकान्तवाचकः ॥ १३३ ॥  
उद्वान्तो निर्मदगजे समुद्गीर्णे च वाच्यवत् ।  
शुद्धान्तोऽन्तःपुरे राज्ञो रहःकक्षान्तरेऽपि च ॥ १३४ ॥  
अस्वन्तमशुभे चुल्ल्यां मरणेऽनवधावपि ।  
क्षेत्रेऽपि कथ्यतेऽस्वन्तमुदन्तः साधुवार्त्तयोः ॥ १३५ ॥  
जयन्तः शङ्करेऽपि स्याज्जयन्तः पाकशासनौ ।  
जयन्ती पादपे गौर्यामिन्द्रपुत्रीपताकयोः ॥ १३६ ॥  
गोदन्तो हरिताले स्याद्दंशिते हरितेऽपि च ।  
भासन्तः सुन्दराकारे भासन्तो भासपक्षिणि ॥ १३७ ॥  
महद्राज्ये विशाले च महती वल्लकीभिदि ।  
मरुद्देवे समीरे स्यादर्हन् पूज्ये जिनेऽपि च ॥ १३८ ॥  
जगदाख्या स्मृता वाते विष्टपे जङ्गमेऽपि च ॥,  
जगती भुवने क्ष्मायां छन्दोभेदे जनेऽपि च ॥ १३९ ॥  
पित्सन्[त्‌] पिपतिषन्नेतौ[?] पतनेच्छुविहङ्गयोः ।  
हरित् ककुभि वर्णे च तृणवाजिविशेषयोः ॥ १४० ॥  
हरितेऽपि च दूर्वायां हरिद्वर्णयुतेऽन्यवत् ।  
विद्युत् सौदामिनीसन्ध्योर्निष्प्रभे त्वभिधेयवत् ॥ १४१ ॥  
गर्मुत् सुवर्णलतयो रोहित् सूर्यलताभिदोः ।  
भूभृन्नरेन्द्रे शैले च पतन् पातुकपक्षिणोः ॥ १४२ ॥  
कुर्वन् कर्मकरे भृत्ये स्यादर्वन् कुक्षितेऽन्यवत् ।  
अर्वती कुम्भदास्याञ्च वाम्याञ्च परिकीर्त्तिता ॥ १४३ ॥  
श्रीमांस्तिन्नकवृक्षे स्यान्मनोज्ञे धनकेऽपि च ।  
धीमान् वाचस्पतौ धीरे भास्वान् भास्वरसूर्ययोः ॥ १४४ ॥  
सुव्रता पुङ्खसन्दोह्यसुरभ्यां शोभनव्रते ।  
वाच्यवद्विवृता क्षुद्ररोगे स्याद्विवृतं स्फुटे ॥ १४५ ॥  
वनिता जनितात्यर्थानुरागायाञ्च योषिति ।  
वनितं याचितेऽपि स्याद्वनितं शोचितेऽपि च ॥ १४६ ॥  
जामाता वल्लभे सूर्यावर्त्तेऽपि दुहितुः पतौ ।  
विनेता देशिके राज्ञि विधाता वेधसि स्मरे ॥ १४७ ॥  
विनता पिटकाभेदे विनता तार्क्ष्यमातरि ।  
विनतः प्रणते भुग्ने शिक्षितेऽप्यभिधेयवत् ॥ १४८ ॥  
पञ्चता पञ्चभावे स्यात् पञ्चता मरणेऽपि च ।  
विजाताख्या प्रसूतायां जनिते विकृतेऽपि च ॥ १४९ ॥  
सिकता वालुकायां स्युः सिकताऽप्यामयान्तरे ।  
सिकतान्वितदेशे च शर्करायाञ्च कीर्त्तिता ॥ १५० ॥  
वासिता करिणीनार्योर्वासितं सुरभीकृते ।  
ज्ञानमात्रे खगारावे वासितं वस्त्रवेष्टिते ॥ १५१ ॥  
पिशिता मांसिकायां स्यादामिषे पिशितं मतम् ।  
तृणताऽपि तृणत्वे स्यात्तृणता कार्मुकेऽपि च ॥ १५२ ॥  
द्विजातिरण्डजे विप्रे श्रीपतिः क्ष्मापतौ हरौ ।  
गोपतिः शङ्करे षण्डे पार्थिवेऽपि विकर्त्तने ॥ १५३ ॥  
स्थपतिः शिल्पिभेदेऽपि स्थपतिः कञ्चुकिन्यपि ।  
जीवेष्टियाजके सूतेऽप्यमतिः कालचन्द्रयोः ॥ १५४ ॥  
अङ्कति स्यादग्निहोत्रे ज्वलनाम्बुजयोनिषु ।  
रमतिर्नायके स्वर्गेऽप्यहतिस्त्यागरागयोः ॥ १५५ ॥  
निरृतिः स्यादलक्ष्म्याञ्च दिक्पाले निरुपद्रवे ।  
अगस्तिर्वङ्गसेने स्यादगदस्तिः कुम्भसम्भवे ॥ १५६ ॥  
गभस्तिः किरणे सूर्ये स्वाहायाञ्च विलोक्यते ।  
सङ्गतिः सङ्गमे ज्ञाने सन्नतिः प्रणतौ ध्वनौ ॥ १५७ ॥  
आयतिः सङ्गमे दैर्घ्ये प्रभावागामिकालयोः ।  
आपत्तिः स्याद् बले स्नेहे वशित्वे वासरेऽपि च ॥ १५८ ॥  
मर्यादायां तथाऽऽपत्तिर्विपत्तिर्यातनापदोः ।  
नियतिर्नियमे दैवे पद्धतिः पङ्क्तिवर्त्मनोः ॥ १५९ ॥  
सन्ततिः पङ्क्तिविस्तारगोत्रेषु कविभिः स्मृता ।  
परम्पराभवेऽपि स्यात् सन्ततिः पुत्रकन्ययोः ॥ १६० ॥  
सम्मतिः स्यादनुज्ञानेऽप्यभिलाषेऽपि सम्मतिः ।  
समितिः सङ्गरे साम्ये सभायामपि सङ्गमे ॥ १६१ ॥  
अदितिर्वसुधायां स्याददितिर्देवमातरि ।  
वसतिः स्यादवस्थाने यामिन्याञ्च निकेतने ॥ १६२ ॥  
पक्षतिः पक्षमूले स्यात् पक्षतिः प्रतिपत्तिथौ ।  
उन्नतिस्तार्क्ष्यदारेषु समृद्धावुदयेऽपि च ॥ १६३ ॥  
प्रसूतिस्तनयोत्पत्तौ तथा दुहितरि स्मृता ।  
व्रततिर्विस्तृतौ वल्ल्यां वहतिः सचिवे गवि ॥ १६४ ॥  
दुर्गतिर्नरके नैःस्वे विकृतिर्डिम्बरोगयोः ।  
निकृतिर्भर्त्सने क्षेपे वदन्ति शठशाट्ययोः ॥ १६५ ॥  
आकृतिः कथितारूपसामान्यवपुषोरपि ।  
प्रकृतिः सहजे योनावमात्ये परमात्मनि ॥ १६६ ॥  
निर्वृत्तिः स्वस्थतायां स्यादस्तङ्गमनसौख्ययोः ।  
सुनीतिः शोभननये सुनीतिर्ध्रुवमातरि ॥ १६७ ॥  
प्रवृत्तिः कथिता वृत्तौ प्रवाहोदन्तयोरपि ।  
विच्छित्तिरङ्गरागे स्याद्धावविच्छेदयोरपि ॥ १६८ ॥  
संवित्तिः प्रतिपत्तौ स्यादविवादे जनस्य च ।  
आपत्तिः प्रापणे दोषे चासत्तिः सङ्घलाभयोः ॥ १६९ ॥  
पर्याप्तिः स्यात् प्रकामेऽपि प्राप्तौ च परिरक्षणे ।  
समाप्तिश्चावसाने स्यात् समाप्तिश्च समर्थने ॥ १७० ॥  
बृहती क्षुद्रवार्त्ताक्यां कण्टकार्याञ्च वाचि च ।  
वारिधान्यां महत्याञ्च छन्दोवसनभेदयोः ॥ १७१ ॥  
मालती जातियुवतीज्योत्स्नासु सरिदन्तरे ।  
काकमाच्यां विशालायां विभावर्यामपीष्यते ॥ १७२ ॥  
भवती बाणभेदे स्यादन्यवद् वत्सदर्थ[?]योः ।  
रेवती हलिपत्न्यां स्यात् ताराभेदेऽपि मातृषु ॥ १७३ ॥  
पार्वती शल्लकीदुर्गाज्रोपदीजीविनीषु च ।  
स्रवन्ती च द्रवन्ती च सरिदोषधिभेदयोः ॥ १७४ ॥  
जीवन्ती जीविनीशम्योर्गुडूचीवृन्दयोरपि ।  
हसन्त्यङ्गारधान्याञ्च मल्लिकाशाकिनीभिदोः ॥ १७५ ॥  
वासन्ती माधवीयूथ्योः पाटलायां क्रमेलके ।  
वासन्ती कोकिलेऽपि स्याद्वासन्तोऽविहिते विटे ॥ १७६ ॥  
{तचतुष्कम्}  
भवेदवसितं ज्ञाते गतौ रुद्धावसानयोः ।  
अवदातं सिते पीते विशुद्धे प्रवरेऽपि च ॥ १७७ ॥  
अवगीतन्तु निर्वादे मुहुर्दृष्टे विगर्हिते ।  
अन्तर्गतं विस्मृते स्यान्मध्यप्राप्ते च कथ्यते ॥ १७८ ॥  
अङ्गारितं पलाशीयकलिकोद्गमदग्धयोः ।  
अपावृतः स्वतन्त्रे स्यात् पिहिते चाऽप्यपावृतः ॥ १७९ ॥  
अत्याहितं महाभीतौ जीवनोपेक्षकर्मणि ।  
उपाहितोऽनलोत्पात आहिते चाप्युपाहितः ॥ १८० ॥  
उपाकृतोऽध्वरहतपशूपद्रुतयोर्मतः ।  
उदास्थितः प्रतीहारेऽध्यक्षे च प्रणिधौ चरे ॥ १८१ ॥  
अभिनीतो भवेन्न्याय्ये संस्कृतामर्षिणोरपि ।  
अभिजातः स्मृतो न्याय्ये कुलीनप्राप्तरूपयोः ॥ १८२ ॥  
पारिजातः सुरतरौ मन्दारे पारिभद्रके ।  
भवेत्परिगतं लाभे प्रयाते वेष्टितेऽपि च ॥ १८३ ॥  
ख्यातं प्रणिहितं लब्धे विन्यस्ते च समाहिते ।  
भवेत् प्रतिहितोऽद्विष्टे प्रतिस्खलितरुद्धयोः ॥ १८४ ॥  
उल्लिखितं समुत्कीर्णे वाच्यवच्च तनूकृते ।  
विद्यादुपचितं दिग्धे समृद्धे च समाहिते ॥ १८५ ॥  
समुद्धतः समुद्गीर्णेऽप्यविनीते समुद्धतः ।  
कुहरितं पिकालापे रटिते रतनिस्वने ॥ १८६ ॥  
भवेत् पल्लवितं लाक्षारक्ते सप्रसवे तते ।  
उज्जृम्भितन्तु चेष्टायामुत्फुल्ले चाभिधेयवत् ॥ १८७ ॥  
उद्ग्राहितमुपन्यस्ते बद्धग्राहितयोरपि ।  
निस्तुषितं निस्त्वचि स्याद्वर्ज्जिते च लघूकृते ॥ १८८ ॥  
ऐरावतोऽभ्रमातङ्गनारङ्गलिकुचाहिषु ।  
ऐरावतं महेन्द्रस्य ऋजुदीर्घशरासने ॥ १८९ ॥  
ऐरावती स्यात्तडिति सरिद्भेदेऽपि लक्ष्यते ।  
कलधौतं रूप्यहेम्नोः कलधौतं कलध्वनौ ॥ १९० ॥  
दिवाभीतः कुम्भिले स्यादुलूके कुमुदाकरे ॥  
पाशुपतो वकपुष्पे पशुपत्यधिदैवते ॥ १९१ ॥  
निष्कासितो निर्गमितेऽप्यूहिते धिक्कृतेऽपि च ।  
व्यतीपातो महोत्पाते योगभेदापयानयोः ॥ १९२ ॥  
समाघातो वधे युद्धेपरिघातोऽस्त्रघातयोः ।  
विनिपातोऽवपाते स्याद्दैवादिव्यसनेऽपि च ॥ १९३ ॥  
समाहितः प्रतिज्ञाते समाधिस्थे यतात्मनि ।  
वाच्यवन्निहिते सिद्धे समाधाने समाहितम् ॥ १९४ ॥  
नन्द्यावर्त्तः स्मृतो वेश्मप्रभेदे तगरद्रुमे ।  
परिवर्त्तो विनिमये कूर्मराजे पलायने ॥ १९५ ॥  
अभियुक्तः परै रुद्धे तथा स्यादतितत्परे ।  
अतिमुक्तस्तु वासन्त्यां तिनिशे निष्कलेऽपि च ॥ १९६ ॥  
उपरक्तः सैहिकेये तद्ग्रहे व्यसनातुरे ।  
सूर्य्यभक्तो बन्धुजीवे तथा भास्करपूजके ॥ १९७ ॥  
नदीकान्तः समुद्रे स्यात् सिन्दुवारेऽपि हिज्जले ।  
नदीकान्ता स्मृता जम्बूकाकजङ्घालतासु च ॥ १९८ ॥  
नागदन्तो द्विपरदे गृहान्नितदारुणि ।  
नागदन्ती तु कुम्भायां श्रीहस्तिन्यामपीष्यते ॥ १९९ ॥  
पुष्पदन्तस्तु दिङ्नागे नागविद्याधरान्तरे ।  
चन्द्रकान्तोऽश्मभेदे स्याच्चन्द्रकान्तश्च कैरवे ॥ २०० ॥  
वैजयन्तो गृहे शक्रप्रासादध्वजयोरपि ।  
वैजयन्ती पताकायां जयन्ती[ ]वह्निमन्थयोः ॥ २०१ ॥  
पुरस्कृतं स्कीकृताभिशस्तयोऽरभिधेयवत् ।  
अग्रे कृताभ्यर्च्चितयोः सिक्ते चापि पुरस्कृतम् ॥ २०२ ॥  
अवध्वस्तं परित्यक्ते निन्दितेऽप्यवचूर्णिते ।  
धूमकेतुः स्मृतो वह्नावुत्पातग्रहभेदयोः ॥ २०३ ॥  
चित्रगुप्तः कृतान्ते स्याल्लेखके चास्य सम्मतः ।  
पञ्चगुप्तस्तु चार्वाकदर्शने कमठेऽपि च ॥ २०४ ॥  
अधिक्षिप्तः प्रणिहिते तथा निर्भर्त्सितेऽपि च ।  
प्रतिक्षिप्तं प्रतिहते प्रेषिते च निराकृते ॥ २०५ ॥  
आयुष्मान् योगभेदे स्यादायुष्मांश्चिरजीविनि ।  
विवस्वान् विबुधे भानौ भगवान् बुद्धपूज्ययोः ॥ २०६ ॥  
द्वीपवान् सिन्धुनदयोर्द्वीपवत्यापगाभुवोः ।  
गरुत्मान् विहगे तार्क्ष्ये सङ्ख्यावान् पण्डिते मिते ॥ २०७ ॥  
अंशुमान् भास्करे शालपर्ण्यामंशुमती मता ।  
अर्थपतिः कुवेरे स्यादीश्वरेऽर्थपतिस्तथा ॥ २०८ ॥  
गृहपतिर्गृहस्थे स्यादत्याधाने च सत्रिणि ।  
सेनापतिः कार्त्तिकेयेऽप्यनीकाधिकृतेऽपि च ॥ २०९ ॥  
लक्ष्मीपतिर्वासुदेवे लवङ्गद्रुमपूगयोः ।  
प्रजापतिर्विधौ भूपे हिमारातिः खगेऽनले ॥ २१० ॥  
वनस्पतिर्वृक्षभात्रे विना पुष्पं फलद्रुमे ।  
सदागतिः स्यात् पवने निर्वाणे च सदीश्वरे ॥ २११ ॥  
दिवाकीर्त्तिस्तु चाण्डाले नापितोलूकयोरपि ।  
शतधृतिर्धातरीऽन्द्रे सुधासूतिर्मखे विधौ ॥ २१२ ॥  
भवेदऽपचितिः पूजाक्षयहानिषु निष्कृतौ ।  
अनुमतिः स्यादूनेन्दुपूर्णिमाऽनुज्ञयोरपि ॥ २१३ ॥  
प्रतिकृतिः प्रतीकारे प्रतिमायाश्च पूजने ।  
निराकृतिः प्रतिक्षेपेऽप्यस्वाध्यायेऽप्यनाकृतौ ॥ २१४ ॥  
प्रतिपत्तिः पदप्राप्तौ प्रवृत्तौ गौरवेऽपि च ।  
प्रागल्भ्ये च प्रबोधे च प्रतिपत्तिः प्रयुज्यते ॥ २१५ ॥  
उपसत्तिः सङ्गमे च सेवायां प्रतिपादने ॥  
अभिशस्तिः स्मृता लोकापवादे प्रार्थनेऽपि च ॥ २१६ ॥  
पारावती गोपगीतिलवलीलतयोर्मता ।  
पारावतः कलरवे शैले मर्कटतिन्दुके ॥ २१७ ॥  
भोगवती भुजङ्गानां नगरीसरितोरपि ।  
गन्धवती सुराभूम्योः पुरीयोजनगन्धयोः ॥ २१८ ॥  
हैमवत्यऽभयास्वर्णक्षीर्योः श्वेतवचोमयोः ।  
चर्मण्वती नदीभेदे कदलीपादपेऽपि च ॥ २१९ ॥  
कुमुद्वती कुमुदिन्यां कुशपत्न्यां कुमुद्वती ।  
शुभ्रदन्ती सुदन्त्यां स्यात् पुष्पदन्तेभयोषिति ॥ २२० ॥  
सरस्वती सरिद्भेदे गोवाग्देवतयोर्गिरि ।  
स्त्रीरत्ने चापगायाञ्च सरस्वान् सिन्धुकेऽम्बुधौ ॥ २२१ ॥  
रागमाताऽपि कुट्टन्यां स्मृता भूमिरुहामये ।  
प्रभूमिता क्लेशितायां सूर्यगन्तव्यदिश्यऽपि ॥ २२२ ॥  
प्रव्रजिता तपस्विन्यां मुण्डीर्यामांसिकौषधौ ।  
ऋष्यप्रोक्ता शतावर्य्यां शूकशिम्ब्यां बलाभिदि ॥ २२३ ॥  
कृष्णवृन्ता पाटलायां माषपर्ण्याञ्च भाविता ।  
समुद्रान्ता तु कार्पासीस्पृक्कादुरालभासु च ॥ २२४ ॥  
{तपञ्चकम्}  
स्यादऽवलोकितो बुद्धे प्रक्षिप्ते त्वविलोकितम् ।  
उपधूपित आसन्नमरणे परिधूपिते ॥ २२५ ॥  
स्यादऽपराजितो विष्णौ श्रीकण्डे चाऽपराजिता ।  
श्वेताजयन्तीदुर्गास्वऽनिर्ज्जिते त्वऽभिधेयवत् ॥ २२६ ॥  
गणाधिपतिर्विख्यातः शङ्करेऽपि गजानने ।  
यादसाम्पतिरम्भोधौ प्रतीचीदिक्पतावपि ॥ २२७ ॥  
स्यात् पृथिवीपतिर्भूपे ऋषभाख्यौषधेऽपि च ॥  
मूर्द्धाभिषिक्तो भूपाले प्रधाने क्षत्रियेऽपि च ॥ २२८ ॥  
वसन्तदूतश्चूते स्यात् पिकपञ्चमरागयोः ।  
वसन्तदूती पाटल्यां प्रतीच्यामतिमुक्तके ॥ २२९ ॥  
{तषट्कम्}  
अर्द्धपारावतश्चित्रकण्ठे तित्तिरपक्षिणि ।  
{तसप्तकम्}  
समुद्रनवनीताख्या पीयूषामृतरचिषोः ॥ २३० ॥  
{इति तान्तवर्गः ॥}  
{थान्तवर्गः}  
{थद्विकम्}  
रथः स्यात् स्यन्दने काये चरणे वेतसेऽपि च ।  
कुथः प्रवेणीकुशयोः पीथोऽर्के पीथमम्भसि ॥ १ ॥  
कोथस्तु शठिते नेत्ररुग्भेदे मन्थनेऽपि च ।  
प्रोथोऽध्वगेऽश्वघोणायां कटीस्त्रीगर्भयोरपि ॥ २ ॥  
क्वाथः स्याद् द्रवनिष्पाके दुःखव्यसनयोरपि ।  
सिक्थं नील्यां मधूच्छिष्टे सिक्थ ओदनसम्भवे ॥ ३ ॥  
पृथुर्नृपे कृष्णजीरे वाप्यां पृथु महत्यपि ।  
दुःस्थः स्याद् दुर्गते मूर्खे प्रस्थः शिखरमानयोः ॥ ४ ॥  
तुत्थोऽग्नावञ्जने तुत्था नीलीसूक्ष्मैलयोरपि ।  
मन्थः साक्तवमन्थाननेत्रामयदिवाकरे ॥ ५ ॥  
ग्रन्थो धने स्यात् सन्दर्भे द्वात्रिंशद्वर्णनिर्म्मितौ ।  
ग्रन्थिः पर्वणि कौटिल्ये ग्रन्थिपर्णे गदान्तरे ॥ ६ ॥  
अर्थः प्रकारे विषये वित्तकारणवस्तुषु ।  
अभिधेयेऽपि शब्दानां निवृत्तौ च प्रयोजने ॥ ७ ॥  
तीर्थं शास्त्राध्वरक्षेत्रोपायोपाध्यायमन्त्रिषु ॥  
अवतारर्षिजुष्टाम्भःस्त्रीरजःसु च विश्रुतम् ॥ ८ ॥  
सार्थो वणिक्समूहे स्यादऽपि सङ्घातमात्रके ।  
पार्थस्तु ककुभे जिष्णौ गाथावाग्भेदवृत्तयोः ॥ ९ ॥  
कन्था मृन्मयभित्तौ स्यात् कन्था प्रावरणान्तरे ।  
आस्था चाऽलम्बनास्थानयत्नापेक्षासु कथ्यते ॥ १० ॥  
संस्था स्थितौ चरे नाशे व्यक्तिसादृश्ययोरपि ।  
वीथी गृहाङ्गे पङ्क्तौ च नाट्यरूपकवर्त्मनोः ॥ ११ ॥  
यूथी पुष्पप्रभेदे स्यान्मागध्याञ्च कुरण्टके ।  
यूथं तिर्यक्समूहे स्याद्वृन्दमात्रे च भाषितम् ॥ १२ ॥  
{थत्रिकम्}  
मन्मथः कामचिन्तायां कपित्थे कुसुमायुधे ।  
उन्माथः कूटयन्त्रे स्यान्मारणे घातकेऽपि च ॥ १३ ॥  
प्रमथोऽपि गणे प्रोक्तः पथ्यायां प्रमथा भवे ।  
निशीथोऽप्यर्द्धरात्रे स्यान्निशीथो रात्रिमात्रके ॥ १४ ॥  
विदिथो योगिकृतिनोरुद्रथः शुनिकुक्कुटे ।  
शमथः सचिवे शान्तौ दमथो दमदण्डयोः ॥ १५ ॥  
वरूथो रथगुप्तौ स्याद्वरूथं चर्मवेश्मनोः ।  
अतिथिः कुशपुत्रेऽपि कोपे प्राघुणकेऽपिच ॥ १६ ॥  
वमथुर्वमनेऽपि स्याद् गजस्य करशीकरे ।  
क्षवथुः कथितः काशे हिक्कायामपि दृश्यते ॥ १७ ॥  
समर्थोऽपि हिते शक्ते सम्बद्धार्थेऽपि सम्मतः ।  
सिद्धार्थः शाक्यसिंहे स्यात् सिद्धार्थः सितसर्षपे ॥ १८ ॥  
कायस्थोऽपि नृजातेः स्यात् प्रभेदे परमात्मनि ।  
कायस्था तु हरीतक्यामामलक्याञ्च दर्शिता ॥ १९ ॥  
वयःस्थो वाच्यवद्यूनि वयःस्था शाल्मलीद्रुमे ।  
ब्राह्मीगुडूचीकाकोलीसूक्ष्मैलामलकीषु च ॥ २० ॥  
अश्वत्थो गर्द्दभाण्डे स्यात् पिप्पले पूर्णिमातिथौ ।  
उपस्थो मेण्ढ्र उत्सङ्गे भगे पायौ च कथ्यते ॥ २१ ॥  
निर्ग्रन्थो नग्नकेऽपि स्यान्निःस्वबालिशयोरपि ।  
गोग्रन्थिस्तु करीषे स्याद् गोष्ठे गोजिह्विकौषधे ॥ २२ ॥  
अव्यथा तु हरीतक्यां पन्नगे निर्व्यथेऽपि च ।  
षङ्ग्रन्थाऽपि वचासिंह्योः षड्ग्रन्थोऽपि प्रकीर्त्यते ॥ २३ ॥  
{थचतुष्कम्}  
चित्ररथः स्याद्गन्धर्वे रवौ विद्याधरान्तरे ।  
चतुष्पथश्चतुर्मार्गसङ्गमेऽपि द्विजेऽपि च ॥ २४ ॥  
वानप्रस्थो मधूके स्यात् किंशुके चाश्रमान्तरे ।  
दशमीस्थं नष्टबीजे स्थविरेऽपि प्रचक्ष्यते ॥ २५ ॥  
अनीकस्थो रणखले गजशिक्षाविचक्षणे ।  
राजरक्षिषु चिह्ने ब वीरमर्द्दनकेऽपि च ॥ २६ ॥  
भवेदितिकथा नष्टधर्मेऽपार्थे वचस्यऽपि ।  
अश्रद्धेयेऽप्युदरथिः समुद्रे च वियन्मणौ ॥ २७ ॥  
{इति थान्तवर्गः}  
{दान्तवर्गः}  
{दद्विकम्}  
गदो भ्रातरि विष्णोः स्यादामयेऽप्यायुधे गदा ।  
नदः समुद्रे निनदे नदी तु सरिति स्मृता ॥ १ ॥  
मदो रेतसि कस्तूर्यां गर्वे हर्षेभदानयोः ।  
मद्येऽपि मद आख्यातो मदी कृषकवस्तुनि ॥ २ ॥  
पदं शब्दे च वाक्यं च व्यवसायापदेशयोः ।  
पादपच्चिह्नयोः स्थानत्राणयोरङ्कवस्तुनोः ॥ ३ ॥  
छदः पलाशे गरुति ग्रन्थिपर्णितमालयोः ।  
रदो विलेखने दन्ते भद्रं कल्याणशर्म्मणोः ॥ ४ ॥  
भेदो द्वैधे विशेषे स्यादुपजापे विदारणे ।  
स्वेदस्तु स्वेदने घर्म्मे शादः कर्द्दमशस्ययोः ॥ ५ ॥  
पादो ब्रध्नेे तुरीयांशे शैलप्रत्यन्तपर्वते ।  
चरणे च मयूखे च क्षोदो रजसि पेषणे ॥ ६ ॥  
सूदस्तु सूपवत् सूपकारे च व्यञ्जनेऽपि च ।  
स्वादुर्मनोज्ञे मृष्टे च मृदुः स्यात् कोमलेऽखरे ॥ ७ ॥  
अब्दः संवत्सरे मेघे गिरिभेदे च मुस्तके ।  
विन्दुर्दन्तच्छदेऽपि स्यात्तथा वेदितृविमुषोः ॥ ८ ॥  
कुन्दश्चक्रभ्रमौ माध्ये निधिभेदे मुरद्विषि ।  
कन्दस्तु शरणे शस्यमूले जलधरेऽपि च ॥ ९ ॥  
मन्दः खले मन्दरते मूर्खे स्वैरेऽल्परागिणोः ।  
अभाग्येऽपि च मातङ्गे गजजातिप्रभेदयोः ॥ १० ॥  
छन्दो वशेऽप्यभिप्राये हृदाख्याचित्तबुक्कयोः ।  
वेदिरङ्गुलमुद्रायां बुधेऽलङ्कृतभूतले ॥ ११ ॥  
अन्दुः स्याद् षन्धनद्रव्ये प्रभेदे भूषणस्य च ।  
नन्दिरानन्दने द्यूते प्रतीहारे हरस्य च ॥ १२ ॥  
विदा ज्ञाने च बुद्धौ च धीदा कन्यामनीषयोः ।  
निन्दाऽपवादे कुत्सायां नन्दा मणिकसम्पदोः ॥ १३ ॥  
{दत्रिकम्}  
धनदो दातरि श्रीदे जलदो मुस्तकेऽम्बुदे ।  
नलदं स्यात्पुष्परसे मांसिकोशीरयोरपि ॥ १४ ॥  
प्रमदः सम्मदे मत्ते कामिन्यां प्रमदा मता ।  
विशदः पाण्डुरे व्यक्ते जीवदो वैद्यविद्विषोः ॥ १५ ॥  
अङ्गदः कपिभेदे स्यात् केयूरेऽङ्गदमिष्यते ।  
अङ्गदा याम्यदिग्दन्तिहस्तिन्यां समुदाहृता ॥ १६ ॥  
वरदोऽपि प्रसन्ने स्याद्वरदः शान्तचेतसि ।  
वरदाऽपि च कन्यायामामोदो गन्धहर्षयोः ॥ १७ ॥  
नर्मदः केलिसचिवे नर्मदा सरिदन्तरे ।  
क्षणदो गणके रात्रौ क्षणदा क्षणदञ्जले ॥ १८ ॥  
कप. खण्डपरशोर्जटाजूटे वराटके ।  
आस्पदन्तु पदे कृत्ये निषादः श्वपचे स्वरे ॥ १९ ॥  
प्रसादोऽनुग्रहे काव्यगुणस्वाथ्यप्रसक्तिषु ।  
प्रसादः कथ्यते देवनरदेवनिवासयोः ॥ २० ॥  
शारदः पीतमुद्गे स्याच्छालीने प्रतिभे नवे ।  
वर्षेऽथ जलपिप्पल्यां सप्तपर्णे च शारदि ॥ २१ ॥  
दारदो विषभेदे स्याद्धिङ्गुले पारदेऽपि च ।  
तोयदन्तु घृते प्रोक्तं तोयदो मुस्तकाब्दयोः ॥ २२ ॥  
निर्वादः स्यात् परीवादपरिनिष्ठितवादयोः ।  
अर्बुदो मांसकीले स्याद्दशकोटिषु चाऽर्बुदः ॥ २३ ॥  
शैलेऽर्बुदोऽथ सम्भेदः स्फुटने सिन्धुसङ्गमे ।  
कुसीदं जीवने वृद्ध्या कुसीदश्च कुसीदिके ॥ २४ ॥  
प्रणादस्तारशब्दे स्यात् प्रणादः श्रवणामये ।  
प्रमदः प्रमदे दैत्ये दायादे ज्ञातिपुत्रयोः ॥ २५ ॥  
मेनादः केकिमार्ज्जारच्छागलेषु समीरितः ।  
गोविन्दो वासुदेवे स्याद्गवाध्यक्षे बृहस्पतौ ॥ २६ ॥  
आक्रन्दो दारुणरणे मित्रे त्रातरि रोदने ।  
माकन्दः सहकारे स्यान्माकन्द्यामलकीफले ॥ २७ ॥  
अर्द्धेन्दुश्चन्द्रशकले गलहस्तनखाङ्कयोः ॥  
अर्द्धेन्दुः स्यादतिप्रौढे स्त्रीगुह्याङ्गुलियोजने ॥ २८ ॥  
कर्णेन्दुरुत्क्षिप्तिकायां कर्णपाश्यामपीरिता ।  
स्यात् कौमुदः कार्त्तिकिके चन्द्रिकायाञ्च कौमुदी ॥ २९ ॥  
कुमुदं कैरवे रक्तपङ्कजे कुमुदः कपौ ।  
दैत्यान्तरे च दिङ्गागनागयोरपि कीर्त्तितः ॥ ३० ॥  
कुमुदा कुम्भिगाम्भार्योः स्यात् कुमुत् कृपणेऽन्यवत् ।  
कुमुदेऽपि कुमुत् प्रोक्तं क्रव्यां मांसाशिरक्षसोः ॥ ३१ ॥  
ककुद्वत् ककुदं श्रेष्ठे वृषाङ्के राजलक्ष्मणि ।  
मुकुन्दः पुण्डरीकाक्षे रत्नभेदे च पारदे ॥ ३२ ॥  
दरत् प्रपातेऽद्रिभवे शरत् संवत्सरे ऋतौ ।  
दृषत् पेषणपट्टे स्याद् दृशत्पाषाणमात्रके ॥ ३३ ॥  
सम्पद्भूतौ गुणोत्कर्षे हारभेदेऽपि दृश्यते ।  
भासत् प्रभास्वरे मासे तरत् कारण्डवे प्लवे ॥ ३४ ॥  
संविज्ज्ञाने प्रतिज्ञायां सङ्केताचारनामसु ।  
सम्भाषणे तोषणेऽपि क्रियाकारे च सङ्गरे ॥ ३५ ॥  
कामदा धेनुकायां स्याद्वाच्यवत् कामदोग्धरि ।  
सुनन्दा रोचनानार्योर्मर्यादाधारणे स्थिता ॥ ३६ ॥  
{दचतुष्कम्}  
एकपदं स्यात्तत्काले पदव्यामेकपद्यऽपि ।  
चतुष्पदं स्यात् स्वीकारे गवाश्वादिपशुष्वऽपि ॥ ३७ ॥  
भवेद्विष्णुपदाभिख्या क्षीरोदे गगनेऽम्बुजे ।  
प्रोक्ता विष्णुपदी गङ्गासंक्रान्तिद्वारकासु च ॥ ३८ ॥  
भवेज्जनपदो देशे जने जानपदोऽपि च ।  
प्रियंवदः खेचरे स्यात् प्रियवाचिषु वाच्यवत् ॥ ३९ ॥  
अपवादस्तु निन्दायामाज्ञाविश्रम्भयोरपि ॥  
परिवादः कलङ्के स्याद्वीणावादनवस्तुनि ॥ ४० ॥  
समर्यादः समीपे स्यान्मर्यादासहितेऽपि च ।  
पुटभेदो नदीवक्त्रे पतनातोद्ययोरपि ॥ ४१ ॥  
अष्टापदं स्यात् कनके शारीणां फलकेऽपि च ।  
अष्टापदश्च शरभे चन्द्रमल्याञ्च मर्क्कटे ॥ ४२ ॥  
मेघनादस्तु वरुणे रावणस्य सुतेऽपि च ।  
महानादः कुञ्जरे स्याद्वर्षुकाब्जे शयानके ॥ ४३ ॥  
भवेत् कोकनदं रक्तकैरवे रक्तपङ्कजे ।  
विशारदो बुधे धृष्टेऽभिमर्द्दो रणमन्थयोः ॥ ४४ ॥  
पीठमर्द्दोऽतिधृष्टे स्यान्नाट्योक्तौ नायकप्रिये ।  
मुचुकुन्दो द्रुभेदे स्यान्मुनिदैत्यविशेषयोः ॥ ४५ ॥  
कुरुविन्दस्तु मुस्तायां कुल्माषव्रीहिभेदयोः ।  
हिङ्गुले पद्मरागे स्यान्मुकुरे च समीरितः ॥ ४६ ॥  
अभिष्यन्दोऽतिवृद्धौ स्यादाश्रावेऽक्षिगदेऽपि च ।  
कटुकन्दं विदुः शिग्रौ शृङ्गवेररसोनयोः ॥ ४७ ॥  
तमोनुदऽग्रीन्द्वर्केषु प्रतिपत्तिथिसंविदोः ।  
शतह्रदा भवेद्वज्रे सौदामिन्याञ्च कीर्त्तिता ॥ ४८ ॥  
{दपञ्चकम्}  
सहस्रपादः कारण्डे मार्तण्डे यज्ञपूरुषे ।  
भषेदुपनिषद्धर्म्पे वेदान्तेऽपि रहस्यऽपि ॥ ४९ ॥  
{इति दान्तवर्गः ॥}  
{धान्तवर्गः}  
{धद्विकम्}  
राधो वैशाखमासे स्याद्राधा गोप्याञ्च विद्युति ।  
विष्णुक्रान्तामलक्योश्च चित्रवेधे च धन्विनाम् ॥ १ ॥  
गाधः स्थाने च लिप्सायां व्याधो मृगयुदुष्टयोः ।  
मेधः क्रतुर्धियां मेधा मेधः स्यात् खलदारुणे ॥ २ ॥  
बुधः कवौ रौहिणेये मिद्धमालस्यनिद्रयोः ।  
तथा चित्ताभिसंक्षेपे नद्धमुद्वृत्तबद्धयोः ॥ ३ ॥  
सिद्धो व्यासादिषु ख्यातः सिद्धाः स्युर्दैवयोनिषु ।  
नित्ये प्रसिद्धे निष्पन्नेऽपीद्धमातप्तदीस्तयोः ॥ ४ ॥  
ऋद्धं त्वतिसमृद्धे स्यात् सम्यग्वाते तु वाच्यवत् ।  
वृद्धन्तु शैलजे सूरिजीर्णरूढेषु भेद्यवत् ॥ ५ ॥  
विद्धं स्याद्वेदिते क्षिप्ते सादृश्येऽपि निगद्यते ।  
बुद्धो जिने च धीरे च सौम्ये च बुधितेऽपि च ॥ ६ ॥  
अर्द्धः खण्डे समांशेऽर्द्धं लुब्धो मृगयुकाङ्खिणोः ।  
अन्धं स्यात्तिमिरे दृष्टिहीनेऽन्धः समुदाहृतः ॥ ७ ॥  
गन्धो गन्धक आमोदे लेशे सम्बन्धगर्वयोः ।  
स्कन्धः प्रकाण्डे सैन्यांशे बाहुमूलसमूहयोः ॥ ८ ॥  
समीकनृपयोश्चाऽपि बन्धस्त्वाधौ च वन्धने ।  
दग्धं प्लुष्टेऽन्यवद्दग्धा स्थितार्कदिशि दर्शिता ॥ ९ ॥  
दिग्धं विषाक्तवाणे स्याद्दिग्धं लिप्तार्थकेऽन्यवत् ।  
दुग्धं प्रपूरणे क्षीरे मुग्धः सुन्दरमूढयोः ॥ १० ॥  
मधु क्षौद्रे जले क्षीरे मद्ये पुष्परसे मधुः ।  
दैत्ये चैत्रे वसन्ते च जीवाशाके मधुद्रुमे ॥ ११ ॥  
विधुः शशाङ्के कर्पूरे हृषीकेशेऽपि राक्षसे ।  
साधुर्वार्धुषिके चारौ सज्जने चाभिधेयवत् ॥ १२ ॥  
सिन्धुः समुद्रे नद्याञ्च नदे देशेभदानयोः  
बन्धुर्वन्धूकपुष्पे स्याद्बन्धुर्भ्रातरि बान्धवे ॥ १३ ॥  
आधिर्मानसपीडायां प्रत्याशायाश्च[ञ्च] बन्धके ॥  
व्यसने चापधिष्ठाने व्याधिरामयवाक्ययोः ॥ १४ ॥  
बोधिः समाधिभेदे स्याद्बोधिः पिप्पलपादपे ।  
सन्धिर्भेदे सुरुङ्गायां भगे सङ्घटनेऽपि च ॥ १५ ॥  
अब्धिः समुद्रे सरसि सिद्धिर्निष्पत्तियोगयोः ।  
वृद्धिरानन्दने ऋद्धौ वर्द्धनेऽपि कलान्तरे ॥ १६ ॥  
दोग्धा गोपालके वत्से कवौ वार्त्तोपजीविनि ।  
विधा गजान्ने ऋद्धौ च प्रकारे वेतने विधौ ॥ १७ ॥  
गोधा तले निहाकायां बाधा दुःखनिषेधयोः ।  
सुधाऽमृते स्नुहीमूर्वालेपगाङ्गेष्टिकासु च ॥ १८ ॥  
सन्धा स्थितौ प्रतिज्ञायां श्रद्धा श्राद्धत्वकाङ्क्षयोः ।  
स्पर्द्धा संघर्षणे साम्ये स्पर्द्धा क्रमसमुन्नतौ ॥ १९ ॥  
वधूः स्नुषानवोढास्त्रीभार्यास्पृक्काङ्गनासु च ।  
शट्याञ्च शारिवायां स्यात् सृधूर्बुद्धौ गुदेऽपि च ॥ २० ॥  
{धत्रिकम्}  
विवधो वीवधश्चापि पर्याहारेऽध्वभारयोः ।  
विबुधः पण्डिते देव सम्बाधः सङ्कटे भगे ॥ २१ ॥  
निषधः कठिने देशे तद्राजे च नगान्तरे ।  
संरोधो रोधने क्षेपे निरोधो रोधनाशयोः ॥ २२ ॥  
उत्सेधश्चोच्छ्रये काये दुर्विधो दुर्गते खले ।  
विश्रब्धोऽऽनुद्भटेऽत्यर्थे शातविश्वस्तयोरपि ॥ २३ ॥  
न्यग्रोधी व्यामवटयोर्न्यग्रोधश्च शमीतरौ ।  
न्यग्रोधे वृषपर्ण्याञ्च मोहनाख्यौषधावपि ॥ २४ ॥  
अगाधो विवरे स्थाने प्रसिद्धोऽलङ्कृतेऽपि च ।  
विख्यातेऽपि च सन्नद्धे वर्मितव्यूढयोरपि ॥ २५ ॥  
आनद्धं बद्धमात्रे स्यादानद्धं मुरुजादिके ।  
आविद्धो वाच्यवज्ञेयः कुटिले च पराहते ॥ २६ ॥  
कबन्धस्तूदरे रक्षोविशेषेऽपि विधुन्तुदे ।  
आबन्धो दृढबन्धे स्यात् प्रेमालङ्कारयोरपि ॥ २७ ॥  
सुगन्धिः स्यादिष्टगन्धे सुगन्धि हरिवालुके ।  
उपाधिर्धर्मचिन्तायां कैतवेऽपि विशेषणे ॥ २८ ॥  
कुटुम्वव्यापृतेऽपि स्यादुपधिर्व्याधिचक्रयोः ।  
परिधिर्यज्ञियतरोः शाखायामुपसूर्यके ॥ २९ ॥  
अवधिस्त्ववधाने स्यात् सीम्नि काले बिलेऽपि च ।  
समाधिर्नियमे ध्याने नीवाके च समर्थने ॥ ३० ॥  
सन्निधिः सन्निधानेऽपि भवेदिन्द्रयगोचरे ।  
संसिद्धिः सहजे सिद्धौ मदोग्रायामपि स्मृता ॥ ३१ ॥  
प्रणिधिश्चरे याच्ञायां वीरुद्विटपशाखयोः ।  
मागधी पिप्पलीयूथ्योर्मागधो मगधोद्भवे ॥ ३२ ॥  
वैश्यजक्षत्रियापुत्रे शुक्लजीरकबन्दिनोः ।  
{धचतुष्कम्}  
अवरोधस्तिरोधाने शुद्धान्ते राजवेश्मनि ॥ ३३ ॥  
महौषधं शृङ्गवे[बे]रे विषायां लशुनेऽपि च ।  
परिव्याधो वेतसे स्यात् परिव्याधो द्रुमोत्पले ॥ ३४ ॥  
अवष्टब्धमदूरे स्यादाक्रान्ते च विलम्बिते ।  
समुन्नद्धः समुद्भूते पण्डितम्पन्यपृष्टयोः ॥ ३५ ॥  
अनिरुद्ध उषानाथे चरे चानर्गलेऽन्यवत् ।  
अनुबन्धः प्रकृत्यादेर्दोषोत्पादे विनश्वरे ॥ ३६ ॥  
मुख्यानुयायिनि शिशौ प्रवृत्तस्य निवर्त्तने ।  
अनुबन्धी च हिक्कायां तृष्णायामपि कथ्यते ॥ ३७ ॥  
कालस्कन्धस्तमाले स्यात्तिन्दुके जीवकद्रुमे ।  
आशावन्धः समाश्वासे तया मर्कटजालके ॥ ३८ ॥  
ब्रह्मबन्धुरधिक्षेपे निर्देशे च द्विजन्मनाम् ।  
उग्रगन्धाजमोदायां वचायां छिक्ककौषधौ ॥ ३९ ॥  
तीक्ष्णगन्धा वचायाञ्च शिग्रुराजिकयोरपि ।  
इक्षुगन्धा कोकिलाक्षे क्रोष्ट्र्यां काशे च गोक्षुरे ॥ ४० ॥  
तृणगोधा चित्रकोले कृकलासे च लक्ष्यते ।  
उपलब्धिर्मतौ प्राप्तौ ज्ञाने चाऽपि प्रयुज्यते ।  
{धपञ्चकम्}  
योजनगन्धा कस्तूर्य्यां सीतायां व्यासमातरि ॥ ४१ ॥  
{इति धान्तवर्गः ॥}  
{नान्तवर्गः}  
{नद्विकम्}  
इनः सूर्ये नृपे पत्यौ धनं गोधनवित्तयोः ।  
जिनः स्यादतिवृद्धे च बुद्धे चार्हति जित्वरे ॥ १ ॥  
जनो लोके महर्ल्लोकात् परलोके च पामरे ।  
जनी सीमन्तिनीवध्वोरुत्पत्तौ च जनिर्मता ॥ २ ॥  
घनं स्यात् कांस्यतालादिवाद्यमध्यमनृत्ययोः ।  
घनं सान्द्रे दृढे दार्ज्ये विस्तारे लोहमुद्गरे ॥ ३ ॥  
मेघमुस्तकयोश्चाऽपि वनं कानननीरयोः ।  
प्रवासे निलये चाऽपि वनं प्रस्रवणेऽपि च ॥ ४ ॥  
वानं शुष्कफले शुष्के कटे सीवनकर्मणि ।  
जलसंस्रववातोर्मिसुरङ्गागतिसौरभे ॥ ५ ॥  
दानं गजमदे त्यागे पालनच्छेदशुद्धिषु ।  
मानं प्रयाणे प्रस्थादौ मानश्चित्तोन्नतौ ग्रहे ॥ ६ ॥  
यानं गतौ वाहनेऽपि पानं पीतौ च रक्षणे ॥  
स्त्यानं स्निग्धे प्रतिध्वाने घनत्वालस्ययोरपि ॥ ७ ॥  
स्थानं स्थितौ च सादृश्ये सन्निवेशावकाशयोः ।  
युक्तार्थे करणार्थे च स्थाने स्यादव्ययं पुनः ॥ ८ ॥  
सूनं वाच्यवदूनेषु सूनं प्रसवपुष्पयोः ।  
सूना पुत्र्यां वधस्थानगलशुण्डिकयोरपि ॥ ९ ॥  
ऊनं हीने रणोद्याने स्मृतः किरणसूर्ययोः ।  
मीनो राश्यन्तरे मत्स्ये सीनोऽजगरमूर्खयोः ॥ १० ॥  
चीनो मृगान्तरे तन्तुव्रीहिदेशांशुकान्तरे ।  
हीनं गर्ह्योनयोर्न्यूनमनयोरपि कीर्त्तितम् ॥ ११ ॥  
कृत्स्नं कष्टे समस्ते च रस्नस्तक्षकचण्डयोः ।  
वस्नं स्याद्वेतने मूल्ये वसनद्रव्ययोरपि ॥ १२ ॥  
स्वप्नः सुप्तस्य विज्ञाने स्वप्नः स्वापे च दर्शने ।  
बुध्नः शिफायां रुद्रे च रत्नं श्रेष्ठे मणावपि ॥ १३ ॥  
नग्नोऽपि च क्षपणके विवस्त्रे चाऽभिधेयवत् ।  
लग्नं राश्युदये लग्नं सक्तलज्जितयोरपि ॥ १४ ॥  
छन्नं रहश्छादितयोः स्यादन्नं भुक्तभक्तयोः ।  
भिन्नमन्यार्थवचने सङ्गते दारिते स्फुटे ॥ १५ ॥  
विन्नं ज्ञाते स्थितौ लब्धे छिन्नं भिन्ने तु वाच्यवत् ।  
छिन्नाऽमृतायां पुंश्चल्यामुन्नः क्लिन्ने च सूरते ॥ १६ ॥  
चिह्नं ध्वजे पताकायां पुत्रं वित्ते पराक्रमे ।  
धनुःसंज्ञा पियालद्रौ राशिभेदे शरासने ॥ १७ ॥  
तनुः काये कृशे चाऽल्पे विरलेऽपि च वाच्यवत् ।  
हनुः प्रहरणे मृत्यौ कपोलावयवे गदे ॥ १८ ॥  
हनुर्हट्टविलासिन्यां सूनुः पुत्रेऽनुजे रवौ ।  
सानुः शृङ्गे बुधे मार्गे वात्यायां पल्लवे नवे ॥ १९ ॥  
दानुर्दातरि विज्ञाते भानुः किरणसूर्ययोः ।  
धेनः समुद्रे नद्यान्तु धेनी स्योनः सिते खगे ॥ २० ॥  
मुनिर्यमीङ्गुदीबुद्धपियालागस्ति[?] किंशुके ।  
ज्यानिर्हानौ स्रवन्त्याञ्च योनिः स्यादाकरे भगे ॥ २१ ॥  
ज्योत्स्नी पटोलिकायां स्याज्ज्योत्स्नायुक्तविभावरौ ।  
ज्यौत्स्नी सचन्द्रनक्षत्ररात्रौ चन्द्रातपेऽपि च ॥ २२ ॥  
रास्ना स्मृता भुजङ्गाक्ष्यामेलापर्ण्याञ्च कथ्यते ।  
मृत्स्ना तु वरिकायां स्यान्मृत्सायामपि दृश्यते ॥ २३ ॥  
गीना मूषिकयोषायां दुर्गते कातरेऽन्यवत् ।  
धानाभृष्टयवे प्रोक्ता धान्याकेऽभिनवोद्भिदि ॥ २४ ॥  
{नत्रिकम्}  
अवनं रक्षणे प्रीतौ भवनं भाववेश्मनोः ।  
भुवनं विष्टपे मह्यां सलिलेऽपि वियत्यऽपि ॥ २५ ॥  
सवनं यज्ञियस्नाने सोमनिर्द्दलनेऽपि च ।  
अयनं पथि भानोः स्यादुदग्दक्षिणतो गतौ ॥ २६ ॥  
जयनं स्यात्तुरङ्गादिसन्नाहे विजयेऽपि च ।  
शयनं सुरते निद्राशय्ययोरपि भाषितम् ॥ २७ ॥  
शयनं शान्तिवधयोः शमनः श्राद्धदैवते ।  
दशनः कवचे दन्ते दशनः शिखरेऽपि च ॥ २८ ॥  
जघनश्च स्त्रियाः श्रोणिपुरोभागे कटीरके ।  
तपनस्तरणौ तापे भल्लाते नरकान्तरे ॥ २९ ॥  
रसनं स्वादने ध्वाने रसना काञ्चिजिह्वयोः ।  
रसनञ्चाऽपि रास्नायां वसनं छादनेंऽशुके ॥ ३० ॥  
हसनञ्च स्मृतं हासेऽङ्गारधान्या हसन्यपि ।  
श्वसनो मारुते श्वासे श्वसनो मदनद्रुमे ॥ ३१ ॥  
कदनं मर्द्दने पापे सदनं मन्दिरे जले ।  
मदनः स्मरधुत्तूरवसन्तद्रुमसिक्थके ॥ ३२ ॥  
दहनश्चित्रके वह्नौ भल्लाते दुष्टवेष्टिते ।  
गहनं गहने दुःखे विपिने कलिलेऽपि च ॥ ३३ ॥  
स्तननं ध्वनिमात्रे स्यात् कुन्थने मेघगर्जिते ।  
निधनं स्यात् कुले नाशे प्रधनं दारणे रणे ॥ ३४ ॥  
पवनाख्या कुलाले स्यात् पाकस्थानेऽपि मारुते ।  
निष्पावे चाथ[ ]वपनं बीजाधानेऽपि मुण्डने ॥ ३५ ॥  
दमनः कुसुमे वीरे वमनं छर्द्दनेऽर्द्दने ।  
स्यादाहृतौ च यमनं दुःखे चोपरतौ यमे ॥ ३६ ॥  
कमुनः कामुके कामेऽभिरूपेऽशोकपादपे ।  
धमनोऽप्यनले भस्त्राध्मापकक्रूरयोः स्मृता ॥ ३७ ॥  
धमनी तु हरिद्रायां कन्धराशिरयोरपि ।  
मलनः पटवासे स्यान्मर्द्दने मलनं मतम् ॥ ३८ ॥  
चलनं कम्पनं कम्पे कम्प्रे चलनकम्पनौ ।  
चलनी वस्त्रघर्घर्य्यां वारिभेदेऽपि च क्वचित् ॥ ३९ ॥  
सेचनं रक्षणे सेके नौकासेचनभाजने ।  
सेवनं सीवनोपास्त्योः संव्यानं छादनेंऽशुके ॥ ४० ॥  
समानं सत्समैकेषु समानो नाभिमारुते ।  
शोभनो ग्रहयोगे स्याच्छोभनं सुन्दरेऽन्यवत् ॥ ४१ ॥  
शासनं राजदत्तोर्व्यां लेखाज्ञाशास्त्रशास्त्रिषु ।  
वासनं वसने वीरासने ज्ञाने च धूपने ॥ ४२ ॥  
आसनं द्विरदस्कन्धे पीठे यात्रानिवर्त्तने ।  
असनी पण्यवीथ्यां स्यादासनो जीवकद्रुमे ॥ ४३ ॥  
स्पर्शनो मारुते स्पर्शधानयोः स्पर्शनं मतम् ।  
दर्शनं नयनस्वप्नबुद्धिधर्मोपलब्धिषु ॥ ४४ ॥  
शास्त्रदर्पणयोश्चाऽपि दंशनं दंशवर्मणोः ।  
पिशुनं कुङ्कुमे क्रूरे सूचके चाऽभिधेयवत् ॥ ४५ ॥  
पिशुनः कपिवक्त्रे स्यात् स्पृक्कायां पिशुना मता ।  
शकुनञ्च शुभाशंसानिमित्ते शकुनः खगे ॥ ४६ ॥  
मिथुनो राशिभेदे स्यान्मिथुनं दम्पतीयुगे ।  
तलुनं पवने यूनि स्त्रियाञ्च तलुनी विदुः ॥ ४७ ॥  
तलिनं विरले स्तोके स्वच्छेऽपि तलिनं मतम् ।  
मलिनं दूषिते कृष्णे ऋतुमत्यां मलिन्यऽपि ॥ ४८ ॥  
कठिनं निष्टुरे स्थाल्यां शर्करायां गुडस्य च ।  
कठिना काटिकायान्तु कठिनीति प्रयुज्यते ॥ ४९ ॥  
पीतनं हरितालं स्यात् कुङ्कुमे पीतदारुणि ।  
आम्रातके पीतनश्च मैथुनं सङ्गते रते ॥ ५० ॥  
केतनं लाञ्छने कार्षे गेहे चोपनिमन्त्रणे ।  
छर्द्दनोऽलम्बुषे निम्बे छर्दनं वमने तरे ॥ ५१ ॥  
छेदनं कर्त्तने भेदे छदनं पक्षपत्रयोः ।  
रोदनं व्यथने तोत्रे रोदनं रोधनेऽश्रुणि ॥ ५२ ॥  
अपानन्तु गुदे प्रोक्तमपानस्तस्य मारुते ।  
सन्तानं सन्ततौ गोत्रे स्यादपत्ये सुरद्रुमे ॥ ५३ ॥  
वितानो यज्ञविस्तारोल्लोचेषु क्रतुकर्मणि ।  
वृत्तभेदावसरयोर्वितानं तुच्छमन्दयोः ॥ ५४ ॥  
उत्तानं स्यादगम्भीरे तथा सुप्तोन्मुखेऽन्यवत् ।  
आदनं ग्रहणे विद्यादलङ्कारे च वाजिनाम् ॥ ५५ ॥  
निदानं कारणे रोगनिर्णये वत्सदामनि ।  
उद्यानं वनभेदे स्यान्निःसृतेऽपि प्रयोजने ॥ ५६ ॥  
अम्लानो झिण्टिकाभेदे वाच्यवन्निर्मले स्मृतः ।  
व्युत्थानं स्वैरकरणे विरोधाचरणेऽपि च ॥ ५७ ॥  
उत्थानमुद्यमे तन्त्रे पौरुषे पुस्तके रणे ।  
अङ्गनोद्गमहर्षेषु मलवेगेऽपि कीर्त्तितम् ॥ ५८ ॥  
संस्थानमाहृतौ मृत्यौ सन्निवेशे चतुष्पथे ।  
धावनं प्रगमे शुद्धौ पृश्निपर्ण्यान्तु धावनी ॥ ५९ ॥  
पावनन्तु जले कृच्छ्रे पावकाध्माशयोर्विदुः ।  
पावनः सिह्लके वह्नौ प्रायश्चित्ते च पावनम् ॥ ६० ॥  
वाच्यवत् पावयितरि हरीतक्यान्तु पावनी ।  
वामनो कोटवैकुण्ठखर्वदक्षिपादिग्गजे ॥ ६१ ॥  
स्थापनं स्यात् पुंसवने समाधौ रोपणेऽपि च ।  
यापन वर्त्तने कालक्षेपे निरसनेऽपि च ॥ ६२ ॥  
युञ्जानः सारथौ विप्रे बु[?]धानः पण्डिते गुरौ ।  
दृशानं ज्योतिषि प्रोक्तं दृशानश्च विरोचने ॥ ६३ ॥  
जवनो देशभेदे स्याद्वेगवेगाधिकाश्वयोः ।  
जवन्योषधिभेदे स्याद्वाच्यवद्वेगिनि स्मृतः ॥ ६४ ॥  
जीवनं वर्त्तने नीरे पुत्रजीवे तु जीवनः ।  
जीवनी जीवना चेति जीवन्तीमेदयोः क्रमात् ॥ ६५ ॥  
देवनं व्यवहारे स्याज्जिगीषाक्रीडयोरपि ।  
अक्षेषु देवनः प्रोक्तो वाच्यवद् वाग्मिविप्रयोः ॥ ६६ ॥  
तेमनं व्यञ्जने क्लेदे तेमने चुल्लिकान्तरे ।  
सावनो यज्ञकर्म्मान्ते यजमानप्रचेतसोः ॥ ६७ ॥  
विज्ञानं कर्मणे ज्ञाने प्रज्ञानं लाञ्च्छने धियि ।  
हायनोऽर्च्चिषि वर्षे च व्रीहिभेदे च हायनः ॥ ६८ ॥  
फाल्गुनस्तु तपस्ये स्यात् पूर्णिमायान्तु फाल्गुनी ।  
फाल्गुनः कथितः पार्थे नदीजे ककुभेऽपि च ॥ ६९ ॥  
वेष्टनं कर्णशष्कुल्यामुष्णीषे परिवारणे ।  
गोस्तनो हारभेदे स्याद् द्राक्षायां गोस्तनीति च ॥ ७० ॥  
कल्पनं कर्त्तने कॢप्तौ सज्जनायान्तु कल्पना ।  
कर्त्तनं छेदने प्राहुर्नारीणां तूलसेवने ॥ ७१ ॥  
लङ्घनन्तूपवासे स्यात् क्रमणे प्लवनेऽपि च ।  
मण्डनं स्यादलङ्कारेऽलङ्करिष्णुनि वाच्यवत् ॥ ७२ ॥  
भण्डनं कवचे युद्धे खलीकारे च वर्त्तते ।  
मुण्डनं वपने त्राणे हिण्डिनं लेखने रते ॥ ७३ ॥  
अङ्गनं प्राङ्गने याने कामिन्यामङ्गना मता ।  
गन्धनं सूचनोत्साहहिंसनेषु प्रकाशने ॥ ७४ ॥  
नन्दनं वासवोद्याने नन्दनो हर्षके सुतै[ते] ।  
स्यन्दनन्तु सृतौ नीरे स्यन्दनस्तिनिशे रथे ॥ ७५ ॥  
क्रन्दनं रोदने हाने चन्दनं मलयोद्भवे ।  
चन्दनः कपिभेदे स्यान्नदीभेदे तु रुदनी ॥ ७६ ॥  
वर्द्धनं छेदने वृद्धौ वारिधान्यान्तु वर्द्धनी ।  
व्यञ्जनं तेमने चिह्ने श्मश्रुण्यवयवेऽपि च ॥ ७७ ॥  
रञ्जनो रागरजने रञ्जनं रक्तचन्दने ।  
गुञ्जारोचनिकानीलीमञ्जिष्ठासु च रञ्जनी ॥ ७८ ॥  
अञ्जनं कज्जले चाङ्के सौवीरे च रसाञ्जने ।  
अञ्जनो दिग्गजे जेष्ठ्यामञ्जनाऽप्यनिलस्त्रियाम् ॥ ७९ ॥  
अञ्जनी लेपनायां स्याद् गृञ्जनस्तु रसोनके ।  
विषदिग्धपशोर्मांसे गुञ्जनञ्च प्रकीर्त्तितम् ॥ ८० ॥  
लेखनं छदने भूर्ज्जे लिपिन्यासे च लेखनम् ।  
योजनश्च चतुष्क्रोश्यां योगे च परमात्मनि ॥ ८१ ॥  
गर्जनं निस्वने कोपे वर्जनं त्यागहिंसयोः ।  
मार्ज्जनं कथितं मार्ष्टौ मार्ज्जनो लोध्रशाखिनि ॥ ८२ ॥  
सज्जनो वाच्यवत् साधौ सज्जनं घट्टगुल्मके ।  
सज्जना कल्पनायान्तु भाजनं योग्यपात्रयोः ॥ ८३ ॥  
अर्ज्जुनः ककुभे पार्थे कार्त्तवीर्य्यमयूरयोः ।  
मातुरेकसुते च स्यादर्ज्जुनो धवलेऽन्यवत् ॥ ८४ ॥  
अर्ज्जुनन्तु तृणे नेत्रगदे चाऽप्यार्ज्जुनी गवि ।  
उषायां करतोयायां कुट्टन्यामपि च क्वचित् ॥ ८५ ॥  
वृजिनं कल्मषे केशे वृजिनः कुटिलेऽन्यवत् ।  
लाञ्छनं लक्षणे नाम्नि बन्धनं वधबन्धयोः ॥ ८६ ॥  
जगग्नुरग्नौ जन्तौ च मेहनं मूत्रशिश्नयोः ।  
प्रसूनं वाच्यवज्जाते प्रसूनं फलपुष्पयोः ॥ ८७ ॥  
कानीनः कन्यकाजाततनये व्यासकर्णयोः ।  
काननं विपिने गेहे परमेष्ठिमुखेऽपि च ॥ ८८ ॥  
काञ्चनः काञ्चनारे स्याच्चम्पके नागकेशरे ।  
उदुम्बरे च पुन्नागे हरिद्रायाञ्च काञ्चनी ॥ ८९ ॥  
काञ्चनं हेम्नि किञ्जल्के पुन्नागे काचभाजने ।  
गोलके चाथ शकुनिः सौबले करणे खगे ॥ ९० ॥  
रोचनो रक्तकह्लारे रोचनः कूटशाल्मलौ ।  
मङ्गल्येऽपि च गोपित्ते रोचना रुचिरस्त्रियाम् ॥ ९१ ॥  
व्यसनन्त्वशुभे सक्तौ पानस्त्रीमृगयादिषु ।  
दैवानिष्टफले पापे विपत्तौ निष्फलोद्यमे ॥ ९२ ॥  
उदानोऽप्युदरावर्त्ते मरुत्सर्पविशेषयोः ।  
उद्धानमुद्गते चुल्ल्यां विलग्नो मध्यलग्नयोः ॥ ९३ ॥  
सन्धानं स्यादभिषवे तथा सङ्घटनेऽपि च ॥  
राधनं राधने प्राप्तौ राधनं तोषणेऽपि च ॥ ९४ ॥  
साधनं निर्वृतौ मेणण्ढ्रे सैन्ये सिद्धौ गतौ वधे ।  
उपाये मृतसंस्कारे दापनेऽनुगमे धने ॥ ९५ ॥  
प्रधानः स्यान्महामात्ये प्रकृतौ परमात्मनि ।  
प्रज्ञायाञ्च प्रधानं स्यादेकत्वेऽनुसदोत्तमे ॥ ९६ ॥  
ग्रामीनो ग्रामसम्भूते ग्रामीनः शुनिवायसे ।  
पाठीनो मीनभेदे स्यात् पाठके गुग्गुलुद्रुमे ॥ ९७ ॥  
कौलीनः स्यात् कुलीनत्वे गुह्ये जन्ये कुकर्म्मणि ।  
कौशेयके विहङ्गादिपशूनां सङ्गरेऽपि च ॥ ९८ ॥  
कौपीनं स्यादकार्ये च गुह्यचीरप्रदेशयोः ।  
विक्लिन्नो जरया जीर्णे शीर्णे चार्द्रे च वाच्यवत् ॥ ९९ ॥  
आपन्नः सविपत्तौ स्यात् प्राप्ते वाच्यवदीरितः ।  
विपन्नः कथितो नष्टे विपन्नश्च भुजङ्गमे ॥ १०० ॥  
विच्छिन्नञ्च समालब्धे विपन्ने कुटिलेऽन्यवत् ।  
सम्पन्नं साधिते प्रोक्तं सम्पत्तिसहितेऽन्यवत् ॥ १०१ ॥  
तमोघ्नः सूर्यवह्नीन्दुबुद्धशङ्करविष्णुषु ।  
विषघ्नाख्या शिरीषे स्यात्त्रिवृताऽमृतयोरपि ॥ १०२ ॥  
शिखी वह्नौ बलीवर्द्दे शरे केतुग्रहे द्रुमे ।  
केकिकुक्कुटयोश्चाऽथ शिखी चूडान्वितेऽन्यवत् ॥ १०३ ॥  
शाखी स्यात् पादपे वेदे तुरुष्काख्यजनेऽपि च ।  
खड्गी खड्गायुधे गण्डे शृङ्गी नागद्रुमाद्रिषु ॥ १०४ ॥  
चक्री कुलालवैकुण्ठे कोकाहिग्रामजालिषु ।  
धन्वी धनुर्धरे पार्थे विदग्धे ककुभद्रुमे ॥ १०५ ॥  
कृती स्यात् पण्डिते योग्ये पाशी पाशधरेऽरपतौ ।  
नन्दी हरप्रतीहारे गर्द्दभाण्डे वटद्र[द्रु]मे ॥ १०६ ॥  
नन्दिनी तु ननन्दायां धेन्वां सुरसरित्यपि ।  
रोही रोहितकेऽश्वत्थवटपादपयोरपि ॥ १०७ ॥  
हली बले कृषीके स्यादली वृश्चिकभृङ्गयोः ।  
वर्णी स्याल्लेखके चित्रकरेऽपि ब्रह्मचारिणि ॥ १०८ ॥  
शिल्पी स्याद्वाच्यवत् कारौ नायिकायाञ्च शिल्पिनी ।  
कामी स्यात् कामुके चक्रवाके पारावतेऽपि च ॥ १०९ ॥  
गोमी तु पाशके पूरौ वाग्मी वाचस्पतौ पटौ ।  
चर्म्मी फलकपाणौ स्याद्भूर्ज्जे भृङ्गरटावपि ॥ ११० ॥  
अर्थी स्याद्याचके यज्ञे सेवके च विवादिनि ।  
स्वामी प्रभौ विशाखे च रागी रक्ते च कामुके ॥ १११ ॥  
ध्वजी शैले रथे विप्रे भुजङ्गमतुरङ्गयोः ।  
भोगी भुजङ्गमे राज्ञि ग्रामिण्यां नापितेऽपि च ॥ ११२ ॥  
विहाय महिषीञ्चान्यराजयोषिति भोगिनी ।  
द्युवा त्वभिनवे भानौ प्रेत्वा मरुति सारके ॥ ११३ ॥  
राजा प्रभौ नृपे चन्द्रे यक्षे क्षत्रियशक्रयोः ।  
अध्वा वर्त्मनि संस्थाने साश्रवस्कन्धकालयोः ॥ ११४ ॥  
धन्वा जङ्गलदेशे स्याद्धन्वचापे स्थलेऽपि च ।  
आत्मा देहमनोब्रह्मस्वभावधृतिबुद्धिषु ॥ ११५ ॥  
प्रयत्ने चाऽप्यथ ग्रावा प्रस्तरे जलदे गिरौ ।  
ब्रह्मा[ ]विरिञ्चद्विजयोरृत्विक्चन्द्रार्कयोगयोः ॥ ११६ ॥  
ब्रह्म प्रोक्तं तपोऽध्यात्यवेदज्ञानेषु सूरिभिः ।  
अर्धा च कुक्षिते वाहे वृषा कर्णमहेन्द्रयोः ॥ ११७ ॥  
युवा स्यात्तरुणे श्रेष्ठे निसर्गबलशालिनि ।  
पर्व स्यादुत्सवे ग्रन्थौ प्रस्तावे लक्षणान्तरे ॥ ११८ ॥  
दर्शप्रतिपदोः सन्धौ विषुवत्प्रभृतिष्वपि ।  
भर्म्म स्वर्णे भृतौ भारे चर्म्म स्याद्वल्कलत्वचोः ॥ ११९ ॥  
कर्म्म व्याप्ये क्रियायाञ्च वर्त्मनेत्रच्छदाध्वनोः ।  
वर्ष्म देहे प्रमाणातिसुन्दराकारयोरपि ॥ १२० ॥  
सद्म स्यान्मन्दिरे नीरे छद्म साध्यापदेशयोः ।  
धाम देहे गृहे रश्मौ स्थाने जन्मप्रभावयोः ॥ १२१ ॥  
प्रेम नर्म्मणि च स्नेहे व्योम वारिविहायसोः ।  
पक्ष्म सूत्रादिसूक्ष्मांशे किञ्जल्के नेत्रलोमनि ॥ १२२ ॥  
लक्ष्मि[?] चिह्ने प्रधाने स्यादशनिः पविविद्युतोः ।  
अरत्निः कफणौ हस्ते सप्रकोष्ठतताङ्गुलौ ॥ १२३ ॥  
सेनानीः कार्त्तिकेये स्यात्तथा सेनापतावऽपि ।  
ह्ला[?]दिनी वज्रतडितोः कामिनी भीरुवन्दयोः ॥ १२४ ॥  
वाहिनी स्यात्तरङ्गिण्यां सेनासैन्यप्रभेदयोः ।  
वर्त्तनी तर्कुपिण्डे स्याद्वर्त्तनी मलिने पथि ॥ १२५ ॥  
बोधनी बोधपिप्पल्योर्बोधनं गन्धबोधने ।  
वाणिनी नर्त्तकीमत्तविदग्धवनितासु च ॥ १२६ ॥  
रजनी नीलिकालाक्षाहरिद्रायामिनीषु च ।  
नलिनी पद्मिनीपद्मव्योमसिन्धुसरोवरे ॥ १२७ ॥  
नलिकायाञ्च नलिनी नलिनं कमले जले ।  
मालिनी वृत्तभेदे स्यान्मालाकारस्त्रियामपि ॥ १२८ ॥  
चम्पानगर्य्यां गौर्य्याञ्च मन्दाकिन्याञ्च मालिनी ।  
शङ्खिनी श्वेतपुन्नागे चौरपुष्प्यां वधूभिदि ॥ १२९ ॥  
पद्मिनी स्त्रीविशेषे स्यात् सरस्यामम्बुजेऽपि च ।  
हस्तिनी गजयोषायां नारीभेदे च हस्तिनी ॥ १३० ॥  
सन्धिनी तु वृषाक्रान्ताकालदुग्धगवोः स्मृता ।  
भट्टिनी द्विजभार्य्यायां नाट्योक्तौ राजयोषिति ॥ १३१ ॥  
रेचनी त्रिवृतादन्ती गुडरोचनिकासु च ।  
अर्शोघ्नी तालमूल्यां स्यादर्शोघ्नः शूरणेऽपि च ॥ १३२ ॥  
शतघ्नी शस्त्रभेदे स्याद् वृश्चिकाल्यां करञ्जके ।  
असिक्नी स्यादवृद्धान्तःपुरप्रेष्यस्त्रियां धुनौ ॥ १३३ ॥  
सूचना[?]व्यधने दृष्टौ गन्धनेऽभिनयेऽपि च ।  
भावना लेपने ध्याने वेदना ज्ञानदुःखयोः ॥ १३४ ॥  
कुहना दम्भचर्य्यायामीर्ष्यालौ कुहनः पुनः ।  
पूतना राक्षसीभेदे हरीतक्याञ्च पूतना ॥ १३५ ॥  
पृतनाऽनीकनीसेना चमूसैन्यान्तरेऽपि च ।  
चेतना संविदि प्रोक्ता वाच्यवत् प्राणिनि स्मृता ॥ १३६ ॥  
प्रसन्ना मदुरायाञ्च प्रसादसहितेऽन्यवत् ।  
ललना नाडिकाभेदे जिह्वायां वरयोषिति ।  
श्लेष्मघ्नी कथिता मल्ल्यां कम्पिल्लकफणिज्जयोः ॥ १३७ ॥  
{नचतुष्कम्}  
महाधनं महालये सुवस्त्रे सिल्हकेऽपि च ।  
तपोधनस्तापसे स्यान्मुण्डीर्य्याञ्च तपोधना ॥ १३८ ॥  
आराधनं तोषणे स्यात् प्राप्तौ च पचनेऽपि च ।  
उपधानं विशेषे च गेडुके प्रणयेऽपि च ॥ १३९ ॥  
प्रणिधानं प्रयत्ने स्यात् प्रवेशे च समाहितौ ।  
आयोधनं वधे युद्धेऽवलग्नो मध्यलग्नयोः ॥ १४० ॥  
अभिजनः कुले ख्यातौ जन्मभूम्यां कुलध्वजे ।  
भवेत् पुण्यजनो यक्षे राक्षसे सज्जनेऽपि च ॥ १४१ ॥  
विसर्जनं परित्यागे दाने सम्प्रेषणेऽपि च ।  
पृथग्जनः स्मृतो नीचे मूर्खे चाऽथ प्रयोजने ॥ १४२ ॥  
कार्य्यहेत्वोर्निधुवनं सुरते कम्पनेऽपि च ।  
अनूचानो विनीते स्यात् साङ्गवेदविचक्षणे ॥ १४३ ॥  
अपाचीनमवागर्थे विपर्यस्ते च वाच्यवत् ।  
प्रवचनं स्मृतं वेदे प्रकृष्टवचनेऽपि च ॥ १४४ ॥  
वैरोचनस्तु सुगते बलिदैत्यार्कपुत्रयोः ।  
विरोचनोऽर्के दहने चन्द्रे प्रह्लादनन्दने ॥ १४५ ॥  
आतञ्चनं प्रतीवापजवनाप्यायनेषु च ।  
अभिपन्नोऽपराध्येऽभिद्रुते ग्रस्ते विपद्गते ॥ १४६ ॥  
प्रतिपन्नः स्मृतो धीरैर्विज्ञातेऽङ्गीकृतेऽपि च ।  
समापन्नं समासे स्यात् प्राप्ते क्लिष्टे वधेऽपि च ॥ १४७ ॥  
भवेत् प्रजननं योनौ जन्मनि प्रगमेऽपि च ।  
आकलनं विबन्धे स्यादाकाङ्क्षापरिसङ्ख्ययोः ॥ १४८ ॥  
सम्मूर्च्छनमभिव्याप्तौ सम्मूर्च्छामोहयोरपि ।  
निर्यातनं वैरशुद्धौ दाने न्यासार्पणे मतौ ॥ १४९ ॥  
कपीतनं गर्द्दभाण्डशिरीषाम्रातकेषु च ।  
अश्वत्थे च समुत्थानमुद्यमे रोगनिर्णये ॥ १५० ॥  
आच्छादनं सम्पिधाने स्मृतं वस्त्रे प्रवारणे ।  
राजादनं क्षीरिकायां प्रियाले किंशुकेऽपि च ॥ १५१ ॥  
क्रौञ्चादनस्तु पिप्पल्यां चिञ्चोटकमृणालयोः ।  
उत्सादनं समुल्लेखोद्वाहनोद्वर्त्तनेषु च ॥ १५२ ॥  
वृक्षादनश्चलदले मधुक्षुद्रकुठारयोः ।  
वृक्षादनी स्मृता वन्दाविदारीगन्धयोरपि ॥ १५३ ॥  
सदादानोऽभ्रमातङ्गे हेरम्बे गन्धहस्तिनि ।  
अवदानमितिवृत्ते कर्मखण्डनयोरपि ॥ १५४ ॥  
कुचन्दनञ्च पत्राङ्गे द्रुभेदे रक्तचन्दने ।  
आस्कन्दनं तिरस्कारे रणे संशोषणेऽपि च ॥ १५५ ॥  
संवननं समालोचे वशीकारे प्रकीर्त्तितम् ।  
विहेठनन्तु हिंसायां मर्द्दने च विडम्बने ॥ १५६ ॥  
जलाटनो लोहपृष्ठे जलौकायां जलाटनी ।  
प्रस्फोटनं भवेत् सूर्ये ताडने च प्रकाशने ॥ १५७ ॥  
उत्पतनं समुत्पत्तौ तथार्द्धगमनेऽपि च ।  
उद्वर्तनं सोत्पतनेऽप्यपावृत्तौ विलेपने ॥ १५८ ॥  
समादानं समीचीनग्रहणे नित्यकर्मणि ।  
संयमनी व्रते पुर्य्यां संयमनी यमस्य च ॥ १५९ ॥  
निशमनं स्तुतौ दृष्टौ दृष्ट्यालोचे निशामनम् ।  
प्रतिमानं प्रतिच्छायागजदन्तान्तरालयोः ॥ १६० ॥  
अभिमानः स्मृतो ज्ञाने वर्गे प्रणयहिंसयोः ।  
अधिष्ठानं पुरेचक्रे प्रभावेऽध्यासनेऽपि च ॥ १६१ ॥  
वर्द्धमानः पुष्टिभेदे शरावैरण्डविष्णुषु ।  
मालुधानश्चित्रसर्पे मालुधानी लतान्तरे ॥ १६२ ॥  
प्रतियत्नस्तु संस्कारलिप्सोपग्रहणेषु च ।  
भवेदुदयनो वत्सराजेऽगस्त्यमुनावऽपि ॥ १६३ ॥  
विहननं विघाते स्यात् पिञ्जने तूलधूनने ।  
संवाहनं वाहनेऽपि भारादेरङ्गमर्द्दने ॥ १६४ ॥  
उद्वाहनं दिशीत्ये स्याद्रज्जावुद्वाहिनी मता ।  
महासेनो विशाखे स्यान्महासैन्यपतावपि ॥ १६५ ॥  
रसायनं विडङ्गे स्याद्राजव्याधिजितौषधे ।  
रसायनः पक्षिराजे विषेऽपि च रसायनम् ॥ १६६ ॥  
कात्यायनो वररुचौ गौर्यां कात्यायनी मता ।  
काषायवस्त्रविधवाऽर्द्धजरत्यामपीष्यते ॥ १६७ ॥  
सुदर्शनो हरेश्चक्रेऽमरावत्यां सुदर्शना ।  
आज्ञायामोषधीभेदे मरुजम्ब्वां सुदर्शना ॥ १६८ ॥  
निर्भर्त्सनं खलीकारेऽलक्तके च समापनम् ।  
परिच्छेदे समाप्तौ च समाधाने प्रमापणे ॥ १६९ ॥  
अन्वासनं स्नेहवस्तावुपास्तावनुशोचने ।  
उपासनं शराभ्यासे शुश्रूषायाञ्च हिंसने ॥ १७० ॥  
निरसनं निरासे स्याद्वधे निष्ठीवनेऽपि च ।  
निर्वासनं हिंसने च नगरादेर्बहिष्कृतौ ॥ १७१ ॥  
आवेशनं शिल्पिगृहे भूतावेशप्रवेशयोः ।  
सारसनं मेखलायामुरस्त्रे च तनुत्रिणाम् ॥ १७२ ॥  
प्रहसनं भवेद्भङ्गे प्रहासाक्षेपयोरपि ।  
वारासनं वाःसदने शूल्मपद्वारपालयोः ॥ १७३ ॥  
घनाघनो घातुकमत्तदन्तिनो-  
निरन्तरे वासववर्षुकाब्दयोः ।  
सनातनः शाश्वतकंसवैरिणोः  
शिवे पितॄणामतिथौ सुनिश्चले ॥ १७४ ॥  
सुयामुनो वत्सराजे प्रसादेऽभ्यन्तरेऽच्युते ।  
विस्मापनाख्या कुहके गन्धर्वनगरे स्मरे ॥ १७५ ॥  
सुकर्मा ग्रहयोगे स्यात् सुकर्मा देवशिल्पिनि ।  
दुर्नामाख्यातिगुदजदीर्घकोशिकयोरपि ॥ १७६ ॥  
द्विजन्मा दशने विप्रे भूतात्मा पुद्गले विधौ ।  
आर्यमा सूर्यभक्तायां सूर्ये च पितृदैवते ॥ १७७ ॥  
सुदामा भूधरे मेघे विश्वग्ज्ञाऽनलचन्द्रयोः ।  
सुधन्वा प्रौढधानुष्के सुधन्वा विश्वकर्मणि ॥ १७८ ॥  
वनश्वा गन्धमार्ज्जारे बन्धकव्याघ्रयोरपि ।  
परिश्वा क्रतुकर्मज्ञे याज्ञिके परिचारके ॥ १७९ ॥  
अथर्वा ब्राह्मणे वेदे त्वऽथर्व परिकीर्तितम् ।  
सुपर्वा त्रिदशे वंशे शरे धूमेऽपि पर्वणि ॥ १८० ॥  
ललाम च ललामञ्च लाञ्छनध्वजवाजिषु ।  
शृङ्गे प्रधाने भूषायां रम्ये बालधिपुण्ड्रयोः ॥ १८१ ॥  
प्रभावे च कलापी तु प्लक्षबर्हिणयोरपि ।  
प्रत्यर्थी कथितः शत्रौ प्रत्यर्थी प्रतिवादिनि ॥ १८२ ॥  
केशरी तुरगे सिंहे पुन्नागे नागकेशरे ।  
शिखरी पादपे शैले तथाऽपामार्गकोट्टयोः ॥ १८३ ॥  
शृङ्गारी तु सुवेशे स्यात् क्रमुके च मतङ्गजे ।  
विलासी भोगिनि व्याले पलाशी वृक्षरक्षसोः ॥ १८४ ॥  
शिखण्डी तु मयूरे स्याद्बाणक्षत्रियभेदयोः ।  
कलापे चाऽथ गुञ्जायां यूथिकायां शिखण्डिनी ॥ १८५ ॥  
विषयि त्विन्द्रिये ख्यातं वाच्यवद्विषयान्विते ।  
व्यवायी कामपे द्रव्यविशेषे च समीरितः ॥ १८६ ॥  
तपस्वी तापसे चानुकम्पके च तपस्विनी ।  
मांसिका कटुरोहिण्योस्तरस्वी वेगिशूरयोः ॥ १८७ ॥  
लाङ्गली बलभद्रे स्यान्नारिकेले च लाङ्गली ।  
कुण्डली वरुणे केकिभोगिनोश्च सकुण्डले ॥ १८८ ॥  
चोलकी तु करीरे स्यान्नारङ्गे किष्कुपर्वणि ।  
फलकी स्यादल्लिसाख्यमत्स्ये फलकपाणिके ॥ १८९ ॥  
कञ्चुकी भुजगे षिङ्गे मल्ले जाङ्गलिकद्रुमे ।  
सामयोनिस्तु सामोत्थे सामयोनिर्गजे विधौ ॥ १९० ॥  
कुम्भयोनिरगस्त्ये स्यादर्ज्जुनस्य गुरावपि ।  
आत्मयोनिर्विधौ कामे चित्रभानुः खगेऽनले ॥ १९१ ॥  
महामुनिरगस्त्ये स्याद्धन्याकागस्त्ययोरपि ।  
कलध्वनिः कोकिले स्यात् पारावतमयूरयोः ॥ १९२ ॥  
गदयित्नुः स्मृतः कामे जल्पके कामुकेऽपि च ।  
मदयित्नुर्भवेत् सीधौ मद्ये स्यान्मदयित्नु च ॥ १९३ ॥  
हर्षयित्नु सुते हेम्नि घोषयित्नुर्द्विजे पिके ।  
स्तनयित्नुः पयोवाहे तद्ध्वनौ मृत्युरोगयोः ॥ १९४ ॥  
विष्वक्सेना फलिन्यां स्याद्विश्वक्सेनो जनार्द्दने ।  
देवसेनेन्द्रवाहिन्यां सेनायाञ्च दिवौकसाम् ॥ १९५ ॥  
नागाङ्गना नागयष्टिकरिमुद्गरिकाख्ययोः ।  
श्लेष्मघना मल्लिकायां केतक्यामपि कथ्यते ॥ १९६ ॥  
प्रसाधिनी कङ्कतिका सिद्धौ वेशे प्रसाधनम् ।  
सामिधेनी ऋचि प्रोक्ता सामधेनी समिध्यऽपि ॥ १९७ ॥  
सरोजिनी स्यात् कासारे पद्मिनीपद्मयोस्तथा ।  
विलेपनी स्यात्तुरला सुवेशाङ्गनयोरपि ॥ १९८ ॥  
मातुलानी कलापे स्थाद्भङ्गायां मातुलस्त्रियाम् ।  
पयस्विनी तु गोधेन्वां विभावर्यां पयस्विनी ॥ १९९ ॥  
गवादनीन्द्रवारुण्या गवां घोषादनाश्रये ।  
सौदामिन्यऽप्सरोभेदे तडित्तद्भेदयोरपि ॥ २०० ॥  
{नपञ्चकम्}  
पीतचन्दनमित्येतत् कालीयकहन्द्रियोः ।  
वरचन्दनमाख्यातं कालीये देवदारुणि ॥ २०१ ॥  
हरिचन्दनमाख्यातं गोशीर्षे सुरपादपे ।  
ज्योत्स्नायां कुङ्कुमे चाऽतिसर्ज्जनं वधदानयोः ॥ २०२ ॥  
मधुसूदनसंज्ञा च भ्रमरे वनमालिनि ।  
स्यान्मृत्युवञ्चनः शम्भौ श्रीफलद्रोणकाकयोः ॥ २०३ ॥  
स्यादपवर्ज्जनं मोक्षे परित्यागे विहायिते ।  
अपसर्ज्जनमास्नाते परिवर्ज्जनदानयोः ॥ २०४ ॥  
महारजनमुद्दिष्टं शातकुम्भकुसुम्भयोः ।  
स्यात् प्रतिपादनं दाने प्रतिपत्तौ च बोधने ॥ २०५ ॥  
गन्धमादनमित्याहुर्गन्धके वानरान्तरे ।  
अद्रिभेदे च भृङ्गे च सुरायां गन्धमादनी ॥ २०६ ॥  
स्यादनुवासनं स्नेहकर्म्मधूपनयोरपि ।  
श्वेतवाहन इत्याख्या सुधाधाम्नि धनञ्जये ॥ २०७ ॥  
हरिवाहन इत्युक्तः शचीपतिविवस्वतोः ।  
अभिनिष्ठानशब्दोऽपि विसर्ज्जनीयेऽक्षरे मतः ॥ २०८ ॥  
धूमकेतनमिच्छन्ति हुताशग्रहभेदयोः ।  
स्यादुपस्पर्शनं स्पर्शे स्नानाचमनयोरपि ॥ २०९ ॥  
शिवकीर्त्तननामाऽपि भृङ्गरीटेऽसुरद्विषि ।  
शालङ्कायनशब्दः स्यादृषिभेदे च नन्दिनि ॥ २१० ॥  
स्यात्पद्मलाच्छनाभिख्या विधौ लोकेश्वरार्कयोः ।  
धनदे च सरस्वत्यां तारालक्ष्म्योरपि स्मृता ॥ २११ ॥  
स्यात् षष्ठहायनो धान्यविशेषेऽपि मतङ्गजे ।  
जानीयादुपसम्पन्नं निहिते च सुसंस्कृते ॥ २१२ ॥  
विश्वकर्मा देवशिल्पि मुनिभेदोष्णरश्मिषु ।  
कृष्णवर्त्मा हुताशे स्याद् दुराचारे विधुन्तुदे ॥ २१३ ॥  
अग्रजन्मा द्विजे ज्येष्ठभ्रातरि ब्रह्मणि स्मृतः ।  
श्वेतधामा कलानाथे घनसाराब्धिभेदयोः ॥ २१४ ॥  
तिक्तपर्वा तु यष्ट्याह्वगुडूचीहिलमोचिषु ।  
विष्कुपर्वा भवेद्वेणाविक्षौ पोटगलेऽपि च ॥ २१५ ॥  
वृषपर्वा हरे दैत्ये शृङ्गारुणि कसेरुणि ।  
व्योमचारी खगे देवे चिरजीवी द्विकाकयोः ॥ २१६ ॥  
कारन्धमे कांस्यकारे धातुवादरतेऽपि च ।  
वनमाली तु गोविन्दे वाराह्यां वनमालिनी ॥ २१७ ॥  
प्रचलाकी भुजङ्गे स्याच्चित्रमेखलकेऽपि च ।  
सम्प्रयोगी कलाकेलौ कामुके सुप्रयोजके ॥ २१८ ॥  
अन्तेवासी भवेच्छिष्ये चाण्डाले प्रान्तगेऽपि च ।  
विघ्नकारी स्मृतो घोरदर्शनेऽपि विघातिनि ॥ २१९ ॥  
कामचारी तु कमने स्वच्छन्दकलविङ्कयोः ।  
हृष्टशृङ्गी भवेद्दंशे नारीषण्डे वृकोदरे ॥ २२० ॥  
शकुलादन्यऽभिख्या तु मांसीपिचुलिकाह्वयोः ।  
कटुकाजलपिप्पल्योः कथ्यते शकुलादिनी ॥ २२१ ॥  
स्याद्वरवर्णिनी लाक्षाहरिद्रारोचनासु ।  
स्त्रीरत्ने च फलिन्याञ्च दृश्यते वरवर्णिनी ॥ २२२ ॥  
{नषट्कम्}  
अन्तावसायी श्वपचे मुनिभेदे च नापिते ।  
जायानुजीवी तु नटे दुर्गताश्विनयोर्बके ॥ २२३ ॥  
सहस्रवेधी स्यादम्लवेतसे रामटेऽपि च ।  
कलानुनादी रोलम्बे कलविङ्के कपिञ्जले ॥ २२४ ॥  
{इति नान्तवर्गः ॥}  
{पान्तवर्गः}  
{पद्विकम्}  
रूपं स्वभावे सौन्दर्य्ये नामके पशुशब्दयोः ।  
ग्रन्थावृत्तौ नाटकादावाकारश्लोकयोरपि ॥ १ ॥  
रेपः स्मान्निन्दिते क्रूरे रोपो रोपणवाणयोः ।  
सूपो व्यञ्जनभेदे स्यात् सूपकारे च कीर्त्तितः ॥ २ ॥  
छुपः क्षुपस्पर्शनयोश्चुपः पवनयुद्धयोः ।  
कूपः कूपकगर्ताभ्युमृन्मानगुणवृक्षके ॥ ३ ॥  
तापोऽस्तितापे दवथौ तापी तु सरिदन्तरे ।  
शापः शपथ आक्रोशे त्रपुसीसकरङ्गयोः ॥ ४ ॥  
स्वापः स्पर्शाज्ञतानिद्राशयनाशनमात्रके ।  
नीपो धूलिकदम्बे स्यान्नीलाशोके च धन्विनि ॥ ५ ॥  
गोपो ग्रामौघगोष्ठाधिकृतयोर्वल्लवे नृपे ।  
गोपी गोपालमहिला शारिवारत्तिकासु च ॥ ६ ॥  
क्षेपो विलम्बे निन्दायां हेलापे रणलङ्घने ।  
गर्वेऽपि लेपस्तु सुधाभोजनालेपनेषु च ॥ ७ ॥  
तल्पन्तु शयनीये स्यात्तल्पमट्टकलत्रयोः ।  
कल्पः स्यात् प्रलये न्याये शास्त्रे ब्राह्मदिने विधौ ॥ ८ ॥  
दर्पोऽहङ्कारकसूर्योर्बाष्पो नेत्रजलोष्मणोः ।  
पुष्पं विकाशे कुसुमे स्त्रीणाञ्च रजसि स्मृतम् ॥ ९ ॥  
शष्पं स्यात् प्रतिभाहानौ शष्पं बालतृणेऽपि च ।  
शष्पः स्तवे क्रियायोग्ये शष्पः क्रोधे बलात्कृतौ ॥ १० ॥  
कृपा दयायां व्यासर्षौ कृपो भारतपूरुषे ।  
त्रपा लज्जाकुलटयोर्वपा विवरमेदसोः ॥ ११ ॥  
{पत्रिकम्}  
कृतपः स्यात् कुशे वाद्ये तपने छागकम्बले ।  
कृतपो भागिनेये स्यादष्टमांशे दिनस्य च ॥ १२ ॥  
कुटपो मानभेदे स्यात् कुटपो निष्कुटे मुनौ ।  
विटपः पल्लवे शृङ्गे विस्तारे स्तम्बशाखयोः ॥ १३ ॥  
उलपस्तृणभेदे स्याद् गुल्मिन्यामुलपः स्मृतः ।  
उडुपस्तु प्लवे चन्द्रे प्रपातः स्वेदतेजसोः ॥ १४ ॥  
रक्तपो रक्षसि प्रोक्तो जलौकायान्तु रक्तपा ।  
जिह्वापः शुनि मार्ज्जारे व्याघ्रचित्रकयोरपि ॥ १५ ॥  
काश्यपः स्यान्मुनौ मानभेदे भूमौ तु काश्यपी ।  
पादपः पादपीठेऽद्रौ पादुकायान्तु पादपा ॥ १६ ॥  
अनूपं महिषे विद्याज्जलप्राये तु वाच्यवत् ।  
आवापो भाण्डपवने परिक्षेपालवालयोः ॥ १७ ॥  
आक्षेपो भर्त्सनाकृष्टिकाव्यालङ्कृतिषु स्मृतः ।  
एकोक्त्या कशिपुर्भक्त्या छादने च द्वयोः पृथक ॥ १८ ॥  
आकल्पः कल्पने वेशे विकल्पो भ्रान्तिपक्षयोः ।  
कच्छपी वल्लकीभेदे दुलौ क्षुद्रगदान्तरे ॥ १९ ॥  
मल्लबन्धविशेपेऽपि कच्छपः कुणपी पुनः ।  
विट्शारिकाया कुणपः पूतिगन्धौ शवेऽपि च ।  
कलापो भूषणे बर्हे तूणीरे संहतेऽपि च ॥ २० ॥  
{पचतुष्कम्}  
प्राप्तरूपो बुधे रम्येऽप्यभिरूपः सुरूपवत् ।  
बहुरूपः शिवे विष्णौ धूनके सरटे स्मरे ॥ २१ ॥  
वृकधूपस्तु सरले द्रवकृत्त्रिमधूपयोः ।  
परिवापस्तु पर्याप्तौ जलस्थाने परिच्छदे ॥ २२ ॥  
उपतापस्त्वरायां स्यादुत्तापगदयोरपि ।  
अवलेपस्तु गर्वे स्याल्लेपने दूषणेऽपि च ॥ २३ ॥  
विप्रलापो विरोधाक्तावपार्थवचनेऽपि च ।  
वृषाकपिः शिवे कृष्णे ज्वलने च वृषाकपिः ॥ २४ ॥  
परिकम्पो भवे कम्पेऽपलापः प्रेम्ण्यपह्नवे ।  
बीजपुष्पं मरुवके तथा दमनकेऽपि च ॥ २५ ॥  
हेमपुष्पं जवापुष्पे चम्पकाशोकयोर्मतम् ।  
नागपुष्पस्तु पुन्नागे नागकेशरचम्पके ॥ २६ ॥  
पिण्डपुष्पमशोके च जवायाञ्च कुशेशये ।  
मेघपुष्पन्तु पिण्डाभ्रे नादेयजलयोरपि ॥ २७ ॥  
जलकूपी कूपगर्त्ते पुष्करिण्याञ्च कथ्यते ।  
{पपञ्चकम्}  
भवेच्चामरपुष्पस्तु चूते केतकहासयोः ॥ २८ ॥  
{इति पान्तवर्गः ॥}  
{फान्तवर्गः}  
{फद्विकम्}  
रेफो रवर्णे सम्प्रोक्तः कुत्सिते वाच्यवत् पुनः ।  
शफं मूले तरूणां स्याद्गवादीनां खुरेऽपि च ॥ १ ॥  
गुफः स्याद्गुम्फने बाहोरलङ्कारे च कीर्त्यते ।  
शिफा जटायां सरिति मांसिकायाञ्च मातरि ॥ २ ॥  
{इति फान्तवर्गः ॥}  
{बान्तवर्गः}  
{बद्विकम्}  
पूर्वाख्या पूर्वजेषु स्यादग्रे प्राचि च वाच्यवत् ।  
निम्बः स्यात् पिचुमर्द्दे च तिक्तके च चिरायते ॥ १ ॥  
बिम्बं फले बिम्बिकायां प्रतिबिम्बे च मण्डले ।  
डिम्बः स्याद्विप्लवप्लीह्नोरेरण्डे पुप्फुसे भये ॥ २ ॥  
स्तम्बो गुल्मे तृणादीनामप्रकाण्डद्रुमेऽपि च ।  
शम्बः स्यान्मुषलाग्रस्थे लोहमण्डलके पवौ ॥ ३ ॥  
शुभान्विते च खर्बः स्याद् ह्रस्वे सङ्ख्यान्तरेऽपि च ।  
कम्बुः शम्बूकगजयोर्वीवानलकशङ्खयोः ॥ ४ ॥  
जम्बूः सुमेरुसरिति द्वीप मविशेषयोः ।  
कम्बिरंशे च वंशस्य खजाकायामपीष्यते ॥ ५ ॥  
दर्बी भवेत् खजाकायां फणायामुरगस्य च ।  
दार्बी दारुहरिद्रायां देवदारुहरिद्रयोः ।  
चार्बी तु शोभनावृद्ध्योर्लम्बा श्रीतिक्ततुम्बयोः ॥ ६ ॥  
{बत्रिकम्}  
कदम्बमाहुः सिद्धार्थे नीपेऽपि निकुरम्बके ।  
कादम्बः कलहंसेष्वोर्द्विजिह्बो भुजगे खले ॥ ७ ॥  
गजाह्बा करिपिप्पल्यां गजाह्वं हस्तिनापुरे ।  
नितम्बो रोधसि स्कन्धे शिखरेऽपि कटीरके ॥ ८ ॥  
हेरम्बो विघ्नराजे स्यात् कासरे शौर्यगर्विते ।  
कलम्बः शायके नीपे नाऽलिशाबकलब्यपि ॥ ९ ॥  
प्रलम्बो दैत्यभेदे स्याद् बालाङ्कुर_शाखयोः ।  
प्रलम्बो हारभेदे स्यात्त्रपुषेऽपि पयोधरे ॥ १० ॥  
गन्धर्वो मृगभेदे स्यत् पुंस्कोकिलतुरङ्गयोः ।  
अन्तराभवसत्त्वे च गायने खेचरेऽपि च ॥ ११ ॥  
गोडुम्बः शीर्णवृन्ते स्याद्गवादन्याः फलेऽपि च ।  
भूजम्बूरपि गोधूमे विकङ्कतफलेऽपि च ॥ १२ ॥  
{बचतुष्कम्}  
ललज्जिह्वो मतो हिंस्रे क्रमेलकशुनोरपि ।  
शतपर्बा च दूर्वायां भार्गवेऽस्य स्त्रियामपि ॥ १३ ॥  
राजजम्बूस्तु जम्बूभित्पिण्डखर्जूरयोः स्मृता ।  
{बपञ्चकम्}  
धूलीकदम्बो नीपे स्यात्तिनिशे वरुणद्रुमे ॥ १४ ॥  
गोरक्षजम्बूर्गोधूमे तथा गोरक्षतण्डुले ।  
शृगालजम्बूर्गोडुम्बे क्वापि घोण्टाफलेऽपि च ॥ १५ ॥  
{इति बान्तवर्गः ॥}  
{भान्तवर्गः}  
{भैककम्}  
भः स्यान्मयूखे शुक्रे भं नक्षत्रे च प्रकीर्त्तितम् ।  
भूः पृथिव्यां स्थानमात्रे-  
{भद्विकम्}  
स्वभूर्वेधसि शार्ङ्गिणि ॥ १६ ॥  
शुभो योगे शुभे क्षेमे निभो व्याजसदृक्षयोः ।  
विभुः शिवे प्रभौ नित्ये शम्भुर्ब्रह्मार्हतोर्हरे ॥ १७ ॥  
दम्भस्तु कैतवे कल्के डिम्भो बालिशपोतयोः ।  
जम्भो दैत्यान्तरे दम्भे जम्बीरे भक्षणेऽपि च ॥ १८ ॥  
कुम्भः स्यात् कुम्भकर्णस्य सुते वेश्यासुते घटे ।  
राशिभेदे द्विपाङ्गे च कुम्भं त्रिवृति गुग्गुलौ ॥ १९ ॥  
गर्भो भ्रूणेऽर्भके कुक्षौ सन्धौ पनसकण्टके ।  
जृम्भो मुखविकाशे च स्तम्भः स्थूणाजडत्वयोः ॥ २० ॥  
रम्भा कदल्यप्सरसो रम्भो वैणवदण्डके ।  
सभा सामाजिके द्यूते गोष्ठीमन्दिरयोरपि ॥ २१ ॥  
शोभा कान्तीच्छयोरुक्ता दृम्भूः पन्नगवज्रयोः ।  
नाभिः प्राण्यङ्गजे क्षत्रे चक्रान्तचक्रवर्त्तिनोः ।  
नाभिः प्रधाने कस्तूरीमदे च क्वचिदीरितः ॥ २२ ॥  
{भत्रिकम्}  
करभा मणिबन्धादिकनिष्ठान्ते तथोष्ट्रके ।  
करभः शरभस्त्वष्टापदे प्रोक्तो मृगान्तरे ॥ २३ ॥  
ऋषभः स्वरभेदे स्यादष्टवर्गौषधे वृषे ।  
श्रेष्ठार्थे च वराहस्य पुच्छे रन्ध्रे च कर्णयोः ॥ २४ ॥  
ऋषभी शूकशिम्ब्यां स्यान्नराकारस्त्रियामपि ।  
विधवायां शिरालायां वृषभः पुज्ञवे वृषे ॥ २५ ॥  
वल्लभो दयितेऽयक्षे कुलीनाश्वे च वल्लभः ।  
दुर्लभः कर्चूरे न्याये दुष्प्रापे वल्लभेऽपि च ॥ २६ ॥  
निकुम्भः कथितो दैत्ये कुम्भकर्णसुतेऽपि च ।  
कुसुम्भो हेमनि महारजने च कमण्डलौ ॥ २७ ॥  
विष्टम्भः प्रतिबन्धे च वैदर्भे च प्रयुज्यते ।  
विश्रम्भः केलिकलहे विश्वासे प्रणये वधे ॥ २८ ॥  
विष्कम्भो योगभेदे स्याद्विस्तारप्रतिबन्धयोः ।  
रूपकाङ्गप्रभेदे च बन्धभेदे च योगिनाम् ॥ २९ ॥  
ककुभो रागभेदेऽपि वीणाङ्गेऽर्ज्जुनपादपे ।  
आरम्भस्तु तुरायां स्यादुद्यमे वधदर्पयोः ॥ ३० ॥  
सुरभिश्चम्पके स्वर्णे जातीफलवसन्तयोः ।  
गन्धोत्पले सौरभेय्यां शल्लकीमातृभेदयोः ॥ ३१ ॥  
सुगन्धे च मनोज्ञे च वाच्यवत् सुरभिः स्मृतः ।  
सनाभिः सदृशे ज्ञातावात्मभूर्वेधसि स्मरे ॥ ३२ ॥  
वर्षाभूः पुनर्नवायां प्लवे किचलुकेऽपि च ।  
दुन्दुभिर्दितिजे भेर्य्यामक्षबिन्दुत्रिकद्वये ॥ ३३ ॥  
वैदर्भं वाक्यवक्रत्वे विदर्भश्च नृपान्तरे ।  
गर्द्दभो गन्धभेदे स्याद्गर्द्दभं कैरवे खरे ॥ ३४ ॥  
गर्दभो गर्दभी क्षुद्ररोगजन्तुविशेषयोः ।  
ककुब शोभादिशोः शास्त्रे प्रवेण्यां चम्पकस्रजि ॥ ३५ ॥  
{भचतुष्कम्}  
अवष्टम्भः सुवर्णे च स्तम्भप्रारम्भयोरपि ।  
शातकुम्भं सुवर्णे स्याच्छातकुम्भोऽश्वमारके ॥ ३६ ॥  
{इति भान्तवर्गः ॥}  
{मान्तवर्गः}  
{मैककम्}  
मः शिवे मा रमायाञ्च मा निषेधेऽव्ययं मतम् ।  
{मद्विकम्}  
किं स्याद्वितर्के प्रश्ने च क्षेपे निन्दाप्रकारयोः ॥ १ ॥  
दमस्तु दमथे दण्डे कर्द्दमे दमनेऽपि च ।  
गमो द्यूतप्रभेदे स्यादपर्यालोचितेऽध्वनि ॥ २ ॥  
द्रुमस्तरौ पारिजाते द्रुमः किम्पुरुषेश्वरे ।  
भ्रमोऽम्बुनिर्गमे भ्रान्तौ कुन्दाख्ये शिल्पियन्त्रके ॥ ३ ॥  
हिमं शीते तुषारे च चन्दने च हिमं विदुः ।  
रमः कान्ते रमा लक्ष्म्यां रक्ताशोकद्रुमे स्मरे ॥ ४ ॥  
यमो दण्डधरे ध्वाङ्क्षे संयमे यमजेऽपि च ।  
शरीरसाधनापेक्षनित्यकर्मणि चोच्यते ॥ ५ ॥  
क्रमः शक्तौ परीपाट्यां क्रमश्चलनकम्पयोः ।  
क्षौममट्टे दुकूले स्यादतसीवसनेऽपि च ॥ ६ ॥  
क्षेमा स्यान्मङ्गले लब्धरक्षणे चौरकेऽपि च ।  
क्षेमा धनहरीगौर्योः क्षमः ख्यातः क्षमान्विते ॥ ७ ॥  
क्षितिः क्षान्तौ क्षमाख्याता हिते शक्ते च वाच्यवत् ।  
आमो रोगे तद्विशेषे आमोऽपक्वे च वाच्यवत् ॥ ८ ॥  
कामः स्मरेऽभिलाषे च कामं रेतोनिकामयोः ।  
अव्ययन्त्वभ्यनुज्ञायां यामस्तु प्रहरं व्रते ॥ ९ ॥  
श्यामः स्यान्मेचके वृद्धदारके हरिते घने ।  
वटद्रुमे प्रयागस्य श्यामः श्यामा तु बल्गुलौ ॥ १० ॥  
अप्रसूताङ्गनायाञ्च तथा सोमलतौषधौ ।  
त्रिवृता शारिबागुन्द्रानिशाकृष्णाप्रियङ्गुषु ॥ ११ ॥  
श्यामा नील्याम्पिके श्यामं मरीचे लवणान्तरे ।  
श्यामो दमनके गन्धतृणे श्यामेऽभिधेयवत् ॥ १२ ॥  
गुल्मः स्तम्बे प्लीह्नि घट्टसैन्ययोः सैन्यरक्षणे ।  
गुल्मी स्यादामलक्येलापर्णिकावस्त्रवेश्मसु ॥ १३ ॥  
जाल्मः स्यात् पामरे क्रूरे जाल्मोऽसमीक्ष्यकारिणि ।  
ग्रामः स्वरे संवसथे वृन्दे शब्दादिपूर्वकः ॥ १४ ॥  
भीमोऽल्पवेतसे शम्भौ घोरे चापि वृकोदरे ।  
युध्मः सङ्गामधनुषो रिष्मः कामवसन्तयोः ॥ १५ ॥  
तोक्मं कर्णमले तोक्मो हरिते च हरिद्यवे ।  
रुक्मञ्च काञ्चने लोहे खर्म्मं क्षौमे च पौरुषे ॥ १६ ॥  
धर्म्मः पुण्ये यमे न्याये स्वभावाचारयोः क्रतौ ।  
उपमायामहिंसायां चापे चोपनिगद्यते ॥ १७ ॥  
घर्म्मः स्यादातपे ग्रीष्मे उष्णस्वेदाम्भसोरपि ।  
जिह्मस्तु कुटिले मन्दे जिह्मं तगरपादपे ॥ १८ ॥  
सूक्ष्मं स्यात् कैतवेऽध्यात्मेऽप्यणौ सूक्ष्मोल्पकेऽन्यवत् ।  
भीष्मस्तु भीषणे रुद्रे गाङ्गेये च निशाचरे ॥ १९ ॥  
शुष्मं तेजोऽर्कयोरुक्तं सूमं क्षीरे नभस्यऽपि ।  
दस्मस्तु यजमाने स्यादपि चौरे हुताशने ॥ २० ॥  
रामः पशुविशेषे स्याज्जामदग्न्ये हलायुधे ।  
राघवे चाऽसितश्वेतमनोज्ञेषु च वाच्यवत् ॥ २१ ॥  
रामाऽङ्गनाहिङ्गुलिन्यो रामं वास्तुककुष्ठयोः ।  
वामं सव्ये प्रतीपे च द्रविणे चाऽतिसुन्दरे ॥ २२ ॥  
पयोधरे हरे कामे विद्याद्वामापि च स्त्रियाम् ।  
वामी शगालीवडवारासभीकरभीषु च ॥ २३ ॥  
पयः स्यात् पन्नगे व्यूहे निधौ सङ्ख्यान्तरेऽम्बुजे ।  
पद्मके बिन्दुजालेऽपि पद्मा भाङ्गीश्रियोरपि ॥ २४ ॥  
सोमः कुबेरे पितृदेवतायां  
वसुप्रभेदे च सुधाकरे च ।  
दिव्यौषधीसोमलतासमीर-  
कर्पूरनीरेषु च वानरे च ॥ २५ ॥  
भूमिः क्षितौ स्थानमात्रे वमिर्वान्तौ हुताशने ।  
रश्मिरंशौ प्रग्रहे च जामिः स्वसृकुलस्त्रियोः ॥ २६ ॥  
नेमिस्त्रिकायां कूपस्य चक्रान्ते तिनिशद्रुमे ।  
नेमः कालेऽवधौ गर्त्ते प्राकारे कैतवेऽपि च ॥ २७ ॥  
कृमिः स्यात्तृणकीटे च लाक्षायां कृमिले स्वरे ।  
कामिः स्यात् कामुके रत्यां होमिः सर्पिषि पावके ॥ २८ ॥  
ऊर्म्मिस्तरङ्गे पीडायां वेगभङ्गप्रकाशयोः ।  
उत्कण्ठावस्त्रसङ्कोचलेखयोरपि कीर्तिता ॥ २९ ॥  
लक्ष्मीः श्रीशिवसम्पत्तिपद्माशोभाप्रियङ्गुषु ।  
किर्मी पलाशे शालायां हेमपुत्र्यामुदीरिता ॥ ३० ॥  
शमी शक्तुफलायाञ्च शिम्बायामपि वल्गुलौ ।  
ब्राह्मी तु भारतीसोमवल्लरीब्रह्मशक्तिषु ॥ ३१ ॥  
फञ्जिकापङ्कजटिकाशाकभेदेषु च स्मृता ।  
समा वर्षे समं तुल्ये साधौ च सदृशेऽन्यवत् ॥ ३२ ॥  
सीमा घोटे स्थितौ क्षेत्रे मर्यादावेलयोरपि ।  
क्षुमाऽतसीनालिकयोर्नृनाम्नि परमद्युतौ ॥ ३३ ॥  
उमाऽतसीहैमवतीहस्तिकीर्त्तिकान्तिषु ।  
रुमा सुग्रीवदारेषु विशिष्टे लवणाकरे ॥ ३४ ॥  
{मत्रिकम्}  
उत्तमा दुग्धिकायां स्यादुत्कृष्टे चोत्तमेऽन्यवत् ।  
मध्यमः स्यात् स्वरे मध्ये मध्यदेशे च भेदजे ॥ ३५ ॥  
वाच्यवन्मध्यमातूक्ता राकादृष्टरजःस्त्रियोः ।  
कर्णिका त्र्यक्षरच्छन्दःकरमध्याङ्गुलीषु च ॥ ३६ ॥  
अधमः कुत्सिते न्यूने प्रक्रमोऽवसरे क्रमे ।  
विक्रमः क्रान्तिमात्रे स्याद्विक्रमः शक्तिसम्पदि ॥ ३७ ॥  
सङ्क्रमः क्रमणे सम्पद्वारिसञ्चारयन्त्रके ।  
निष्क्रमो बुद्धिसम्पत्तौ निर्गमे दुष्कुलेऽपि च ॥ ३८ ॥  
आगमः शास्त्र आयाते विभ्रमो भ्रान्तिहावयोः ।  
सम्भ्रमः साध्वसेऽपि स्यात् संवेगादरयोरपि ॥ ३९ ॥  
विद्रुमो रत्नदृक्षेऽपि प्रवाले पल्लवेऽपि च ।  
आश्रमो ब्रह्मचर्यादिचतुष्केऽपि मठेऽपि च ॥ ४० ॥  
सत्तमश्चान्यवत् पूज्ये श्रेष्ठसाधीयसोरपि ।  
नियमो मन्त्रणायां स्यात प्रतिज्ञायाञ्च संयमे ॥ ४१ ॥  
निगमो वाणिजे पुर्यां कटे वेदे वणिक्पथे ।  
नैगमः स्यादुपनिषद्वणिजोर्नागरेऽपि च ॥ ४२ ॥  
कलमो लेरवनीचौरशालिकाक्षरकेषु च ।  
तलिमं कुट्टिमे तल्पे चन्द्रहासे वितानके ॥ ४३ ॥  
परमं स्यादनुज्ञातेऽप्यव्ययं परमः परे ।  
परमं स्यात् प्रधानाद्योरोङ्कारेऽपि तथोच्यते ॥ ४४ ॥  
कुसुमं पुष्पफलयोः स्त्रीरजोनेत्ररोगयोः ।  
कृत्रिमं रचिते प्रोक्तं सिह्रके लवणान्तरे ॥ ४५ ॥  
सुषमं चारुसमयोः सुषमा परमद्युतौ ।  
सुषीमः शिशिरे चारौ सुषीमः पन्नगान्तरे ॥ ४६ ॥  
पञ्चमो रागभेदे स्यात् पञ्चानामपि पूरणे ।  
पञ्चमश्चतुरे हृद्ये पञ्चमी पाण्डवस्त्रियाम ॥ ४७ ॥  
गौतमः शाक्यसिंहे च मुनिभेदेऽथ गौतमी ।  
रोचन्यामम्बिकायाञ्च दाडिमः करकैलयोः ॥ ४८ ॥  
गोधूमो नागरङ्गे स्याद्भेषजव्रीहिभेदयोः ।  
व्यायामो दुर्गसञ्चारे व्यायामः पौरुषेऽपि च ॥ ४९ ॥  
विलोमस्तु प्रतीपे स्याद् भुजङ्गे वरुणे शुनि ।  
आमलक्यां विलोमी च विलोमं चारुघट्टके ॥ ५० ॥  
गोलोमी श्वेतदूर्वायां षढ्ग्रन्थावारयोपितोः ।  
प्रतिमा दन्तबन्धे स्याद्गजस्यानुकृतावपि ॥ ५१ ॥  
{मचतुष्कम्}  
प्लवङ्गमः कपौ भेकेऽनुपमः सुन्दरेऽन्यवत् ।  
सुप्रतीकस्य योषायां भवेदनुपमाऽपि च ॥ ५२ ॥  
अभ्यागमोऽन्तिके घाते विरोधाभ्युद्गमादिषु ।  
यातयामस्तु जीर्णे स्यात् परिभुक्तोज्झितेषु च ॥ ५३ ॥  
दण्डयामस्तु कीनाशे दिवसे कुम्भसम्भवे ।  
सार्वभौमस्तु दिङ्नागे सार्वपृथ्वीपतावपि ॥ ५४ ॥  
पराक्रमो विक्रमे स्यात् सामर्थ्योद्योगयोरपि ।  
उपक्रमः स्यादुपधाचिकित्सारम्भविक्रमे ॥ ५५ ॥  
जलगुल्मो जलावर्त्ते कच्छपे जलचत्वरे ।  
महापद्मः स्मृतो नागनिधिसङ्ख्यान्तरेषु च ॥ ५६ ॥  
{मपञ्चकम्}  
अभ्युपगमः स्वीकारे समीपागमनेऽपि च ।  
नक्षत्रनेमिः शीतांशौ रेवत्याञ्च ध्रुवे क्वचित् ॥ ५७ ॥  
{इति मान्तवर्गः}  
{यान्तवर्गः}  
{यैककम्}  
यः सर्वनामानिलयोर्ज्या मौर्वीमातृभूमिषु ।  
द्युरग्नौ दिवसेऽपि स्याद् द्यौः स्वर्गसुरवर्त्मनोः ॥ १ ॥  
{यद्विकम्}  
जयो जयन्तौ विजये जया दुर्गाग्निमन्थयोः ।  
जयन्ती तिथिभेदोमासखीपथ्यासु च स्मृता ॥ २ ॥  
चयः समूहे प्राकारे मूलबन्धे समाहृतौ ।  
नयो नीतौ द्यूतभेदे शयः शय्याहिपाणिषु ॥ ३ ॥  
भयं प्रतिभये घोरे प्रसूने कुब्जकस्य च ।  
मयः शिल्पिनि दैत्यानां करभेऽश्वतरेऽपि च ॥ ४ ॥  
लयो विनाशे संश्लेषे साम्ये तौर्य्यत्रिकस्य च ।  
स्मयो गर्वेऽद्भुते गेयो गातव्ये गायनेऽपि च ॥ ५ ॥  
क्षयो रोगान्तरे वेश्मकल्पान्तापचयेष्वपि ।  
प्रियो धवे सौहृद्ये च वृद्धिनामौषधेऽपि च ॥ ६ ॥  
कायः कदैवते मूर्त्तौ सङ्घे लक्ष्यस्वभावयोः ।  
कायो मनुष्यतीर्थेऽपि सायः काण्डापराह्णयोः ॥ ७ ॥  
दायो दाने यौतकादिघने सोल्लुण्ठभाषणे ।  
विभक्तपितृद्रव्यञ्च दायमाहुर्मनीषिणः ॥ ८ ॥  
प्रायश्चाऽनशने मृत्यौ तुल्यबाहुल्ययोरपि ।  
पेयं पातव्यपयसोः पेया श्राणोत्थमण्डयोः ॥ ९ ॥  
स्थेयो विवादस्य पदनिर्णेतरि पुरोहिते ।  
पीयुः काले रवौ घूके ययुः क्रतुहये हये ॥ १० ॥  
मयुस्तुरङ्गवदने मृगेऽपि मयुरुच्यते ।  
मन्युः क्रोधे क्रतौ दैन्ये मृत्युर्मरणदेवयोः ॥ ११ ॥  
दस्युः स्तेने च शत्रौ च जन्युः प्राण्यग्निधातृषु ।  
वन्यं वनभवे वन्या वनवारिसमूहयोः ॥ १२ ॥  
जन्यं हट्टे परीवादे संयुजे जनके पुनः ।  
जन्यः स्याच्छयनीये च जन्या मातृसखीमुदोः ॥ १३ ॥  
जन्यो वरधूज्ञातिप्रियभृत्यहितेऽपि च ।  
शून्याख्या निर्ज्जने नल्यामन्यो भिन्नासमानयोः ॥ १४ ॥  
पश्यं पानीयकेऽलिन्दे पूज्यः श्वसुरवन्द्ययोः ।  
हार्यो बिभीतकतरौ हर्तव्ये हार्य्यमन्यवत् ॥ १५ ॥  
वीर्यं शुक्रे प्रभावे च तेजःसामर्थ्ययोरपि ।  
आर्यः साधौ सौविदल्लेऽप्यार्योमावृत्तभेदयोः ॥ १६ ॥  
अर्यः स्वामिनि वैश्ये च कार्य हेतौ प्रयोजने ।  
सूर्यः सूरे तत्प्रियायां सूर्या स्यादोषधावपि ॥ १७ ॥  
शौर्य्यं चारभटीशक्त्योर्वर्यः स्मरवरेण्ययोः ।  
गुह्यं रहस्युपस्थे च गुह्यः कमठदम्भयोः ॥ १८ ॥  
सह्यः शैलान्तरारोग्यसोढव्येषु प्रचक्ष्यते ।  
गुह्यं पुरीषमार्गेऽपि भवेदस्वैरपक्षयोः ॥ १९ ॥  
गृह्या च शाखानगरे गृह्यश्छेकेऽप्युदीरितः ।  
योग्यः प्रवीणे योग्यार्होपायशक्तेषु चान्यवत् ॥ २० ॥  
योग्यमुद्व्याख्यभैषज्ये योग्याभ्यासार्कयोषितोः ।  
भाग्यं शुभात्मकविधौ स्याच्छुभाशुभकर्मणि ॥ २१ ॥  
पाठ्यं पिण्डाख्यलवणे यवक्षारेऽपि दृश्यते ।  
पथ्यं हिते हरीतक्यां पथ्यापथ्योरथोद्वहे ॥ २२ ॥  
रथ्या रथौघे विशिखा वर्त्तनीचत्वरेषु च ।  
अर्थ्यं शिलाजतुन्यर्थे बुधे न्याय्ये तु वाच्यवत् ॥ २३ ॥  
ग्राम्यो जनेऽन्यवद्ग्राम्यमश्लीलरथबन्धयोः ।  
सौम्यो बुधे मनोज्ञे स्यादनुग्रे सोमदैवते ॥ २४ ॥  
इल्वलासु च सौम्याः स्युर्नीचे बोध्ये च वाच्यवत् ।  
रम्यं मनोरमे रम्या रात्रौ रम्यश्च चम्पके ॥ २५ ॥  
सङ्ख्यं समिति सङ्ख्या स्यादेकत्वादिविचारयोः ।  
मध्यं न्याय्येऽवकाशे चावलग्ने लग्नकेऽधमे ॥ २६ ॥  
मेध्यं शुचौ मेदुरे च वाच्यवन्मेध्यमाश्रमे ।  
साध्याऽभिख्या साधनीये योगे गणदैवतयोः ॥ २७ ॥  
वन्ध्योऽफलद्रुमे वन्ध्या त्वप्रजातस्त्रियामपि ।  
हृद्यं धवलजीरे च हृत्प्रिये हृद्भवेऽपि च ॥ २८ ॥  
वशकृद्वेदमन्त्रे च हृद्यं वृद्धाख्यभेषजे ।  
चोद्यं स्यादद्भुते प्रश्ने चोदनार्हे तु वाच्यवत् ॥ २९ ॥  
पद्यं श्लोके सृतौ पद्या पद्युः शूद्रे निगद्यते ।  
पुण्यं मनोज्ञेऽभिहितं तया सुकृतधर्मयोः ॥ ३० ॥  
धिष्ण्यं पद्मनि नक्षत्रे स्थाने शक्तौ च पावके ।  
धान्यं व्रीहिसुधान्याके धन्यो धनवति स्मृतः ॥ ३१ ॥  
धन्या धात्र्यामलक्योश्च कुड्यं भित्तौ विलेपने ।  
काव्यं ग्रन्थे गृहे काव्यः काव्या स्यात् पूतनाधियोः ॥ ३२ ॥  
चव्यन्तु चविके चव्या शतपर्वोग्रगन्धयोः ।  
गव्यञ्च गोहिते गव्यं तथा क्षीरादिकं गवाम् ॥ ३३ ॥  
रागद्रव्ये च गव्या तु गोकुले कथिता बुधैः ।  
द्रव्यं स्याद् द्रविणे भव्ये पृथिव्यादै च पित्तले ॥ ३४ ॥  
भेषजे च निवेद्ये च जतुद्रुमविकारयोः ।  
भव्यं सत्ये शुभे चाऽथ भेद्यवद्योग्यभाविनोः ॥ ३५ ॥  
कर्मरङ्गतरौ भव्यो भव्या करिकणोमयोः ।  
दिव्यं लवङ्गके दिव्यं वल्गौ दिविभवेऽन्यवत् ॥ ३६ ॥  
आमलक्यां स्मृता दिव्या सव्यं वामप्रतीकयोः ।  
सेव्यं प्रोक्तमुशीरे च सेवार्हे पुनरन्यवत ॥ ३७ ॥  
गोप्यो दासीसुते गोप्यो रक्षणीयेऽभिधेयवत् ।  
रूप्यं स्यादाहते स्वर्णरजते रजतेऽपि च ॥ ३८ ॥  
रूप्यं प्रशस्तरूपे तु वाच्यवत् समुदीरितम् ।  
इभ्य आव्ये करेण्वान्तु भवेदिभ्या तु शल्लकौ ॥ ३९ ॥  
लभ्यं युक्ते च लब्धव्ये चार्ध्यमर्घार्थयोग्ययोः ।  
चित्यं मृतकचैत्ये स्याच्चित्या मृतचितावपि ॥ ४० ॥  
चैत्यमायतने बुद्धबिम्बे चोद्देशपादपे ।  
दैत्योऽसुरे सुरायान्तु दैत्या चण्डौषधावपि ॥ ४१ ॥  
भृत्यो दासे भृतौ भृत्या दन्त्यो दन्तभवेऽधमे ।  
सत्यञ्च शपथे तथ्ये कृते तद्वति वाच्यवत् ॥ ४२ ॥  
तपोलोकात् परे सत्यो नित्यन्तु सतते ध्रुवे ।  
मूल्यन्तु वेतने वस्त्रे माल्यं मालाप्रसूनयोः ॥ ४३ ॥  
बल्यं प्रषाने धातौ स्याद् बल्यं बलकरेऽपि च ।  
कल्पं सज्जे प्रभाते च कल्पो नीरोगदक्षयोः ॥ ४४ ॥  
कल्या कल्याणवाचि स्यात् कादम्बर्य्यामपि स्मृता ।  
शल्यं शङ्कौ शरे वंशकम्बिकायाञ्च तोमरे ॥ ४५ ॥  
शल्यस्तु कथितः श्वाविन्मदनद्रुमयोरपि ।  
कुल्यः कुलोद्भवेऽमात्ये कुलस्यातिहितेऽपि च ॥ ४६ ॥  
कुल्यं स्यात् कीकसेऽप्यष्टद्रोणीशूर्पामिषेषु च ।  
पयः प्रणालीसरितोः कुल्याजीवन्तिकौषषौ ॥ ४७ ॥  
वेश्यं वेश्यागृहे वेश्या गणिकायामुदीरिता ।  
आस्यं वक्त्रे वक्त्रमध्ये स्थितावास्या च विश्रुता ॥ ४८ ॥  
लास्यं तौर्यत्रिके नाट्ये शस्ये शस्ते फले गुणे ।  
कश्यं मध्ये तुरङ्गाणां कश्यं मध्यकशार्हयोः ॥ ४९ ॥  
कांस्यन्तु तैजसद्रव्ये वाद्यभित्पानपात्रयोः ।  
मत्स्यो मीनान्तरे मीने विराटाभिख्ययादवे ॥ ५० ॥  
तिष्यः पुष्ये कलौ धात्र्यां तिष्या पुष्यवदिष्यते ।  
दूष्यन्तु दूषणीये स्याद् दूष्यं वस्त्रे च तद्ग्रहे ॥ ५१ ॥  
वीक्ष्यन्तु विस्मये दृश्ये वीक्ष्यो लासकवाजिनोः ।  
तार्क्ष्यः स्यादश्वकर्णाख्यवृक्षे रथतुरङ्गयोः ॥ ५२ ॥  
तार्क्ष्यं रसाञ्जने तार्क्ष्यो गरुडे गरुडाग्रजे ।  
लक्ष्यं शरव्ये सङ्ख्यायां लक्ष्यं छद्मनि सम्मतम् ॥ ५३ ॥  
याम्याऽवाच्यां भरण्याञ्च याम्योऽगस्त्ये च चन्दने ।  
इज्या दानेऽध्वरेऽर्च्चायां सङ्गे चेज्यो गुरौ मतः ॥ ५४ ॥  
व्रज्या पर्यटने प्रोक्ता वर्गप्रस्थानयोरपि ।  
शय्या तल्पे शब्दतल्पे स्यान्माया शाम्बरीधियोः ॥ ५५ ॥  
कन्या कुमारिकानार्योरोषधीराशिभेदयोः ।  
कक्ष्या बृहन्तिकायां स्यात् कक्ष्या मध्येभबन्धने ॥ ५६ ॥  
हर्म्यादीनां प्रकोष्ठे च कृत्यं विद्विष्टकार्ययोः ।  
कृत्याऽपि देवताभेदे कृत्या स्तव्यादिषु स्मृता ॥ ५७ ॥  
विन्ध्या तु शैलवल्याञ्च विन्ध्यो रुक्शैलभेदयोः ।  
सन्ध्या नदीकालभिदोश्चिन्तामर्यादयोरपि ॥ ५८ ॥  
प्रतिज्ञायाञ्च सन्धाने सन्ध्या तु कुसुमान्तरे ।  
छाया स्यादातपाभावे प्रतिबिम्बार्कयोषितोः ॥ ५९ ॥  
पालनोत्कोचयोः कान्तिसच्छोभापङ्क्तिषु स्मृता ।  
क्रिया कर्मणि चेष्टायां करणे सम्प्रधारणे ॥ ६० ॥  
आरम्भोपायशिक्षार्यचिकित्सानिष्कृतिष्वपि ।  
माया दम्भे कृपायाञ्च मायः पीताम्बरेऽम्बरे ।  
त्रयी त्रिवेद्यां त्रितये पुरन्ध्र्यां सुमतावपि ॥ ६१ ॥  
{यत्रिकम्}  
विजयस्तु जये पार्थे गौर्यान्तु विजया तिथौ ।  
विनयं प्रणतौ प्राहुः शिक्षायां विनया मता ॥ ६२ ॥  
विषयः स्यादिन्द्रियार्थे देशे जनपदेऽपि च ।  
गोचरे च प्रबन्धाद्ये यस्य ज्ञातस्तु तत्र च ॥ ६३ ॥  
अनयो व्यसने दैवे अशुभे चापदि स्मृतः ।  
सन्नयः समवायेऽपि पृष्ठस्थायिबलेऽपि च ॥ ६४ ॥  
प्रणयः प्रेम्णि विश्रम्भे याच्ञाप्रसरयोरपि ।  
वलयः कण्ठरोगे स्याद्वलयं कङ्कणेऽपि च ॥ ६५ ॥  
मलयो देश आरामे शैलांशे पर्वतान्तरे ।  
मलया त्रिवृतायां स्याद्विस्मयोऽद्भुतगर्वयोः ॥ ६६ ॥  
प्रलयो मृत्युकल्पान्तमूर्च्छार्थेषु प्रयुज्यते ।  
अभयं स्यादुशीरे च पथ्यायामभयं स्त्रियाम् ॥ ६७ ॥  
निर्भये वाच्यवत् प्रोक्तं हृदयं मानसोरसोः ।  
सृक्कायामुदयः पूर्वपर्वते चोन्नतावपि ॥ ६८ ॥  
प्रत्ययः शपथे रन्ध्रे विश्वासाचारहेतुषु ।  
प्रथितत्वे सनादौ चाऽप्यधीनज्ञानयोरपि ॥ ६९ ॥  
अतिक्रमे च दण्डे च विनाशे दोषकृच्छ्रयोः ।  
आशयः स्यादभिप्राये मानसाधारयोरपि ॥ ७० ॥  
निकायो निलये लक्ष्ये संहतानां समुच्चये ।  
एकार्थभाजि निवहे परमात्मनि चेष्यते ॥ ७१ ॥  
क्षेत्रियं क्षेत्रजतृणे परदाररतेऽपि च ।  
अन्यदेहचिकित्स्ये चाऽसाध्यरोगे च जानते ॥ ७२ ॥  
कषायो रसभेदे स्यादङ्गरागे विलेपने ।  
निर्यासेऽपि कषायोऽथ सुरभौ लोहितेश्ववत् ॥ ७३ ॥  
कुलायः पक्षिनिलयस्थानयोर्नीडवन्मतः ।  
उपायः सामभेदादादुपायः स्यादुपागतौ ॥ ७४ ॥  
पर्यायस्तु प्रकारे स्यान्निर्माणेऽवसरे क्रमे ।  
संस्त्यायः सन्निवेशे च संस्थाने विश्रुतावपि ॥ ७५ ॥  
व्यवायः सुरतेऽन्तर्द्धौ व्यवायं तेजसि स्मृतम् ।  
शोलयं शतपुष्पायामाहुः शाल्युद्भवोचिते ॥ ७६ ॥  
शैलेयं सिन्धुलवणे तालपर्ण्याञ्च सिन्धुजे ।  
चञ्चरीके तु शैलेयी गाङ्गेयो जाह्नवीसुते ॥ ७७ ॥  
कशेरुस्वर्णमुस्तेषु गाङ्गेयमिति कथ्यते ।  
चाम्पेयश्चम्पके स्वर्णे किञ्जल्के नागकेशरे ॥ ७८ ॥  
कालेयो दैत्यभेदे स्यात् कालेयं कालखण्डके ।  
बालेयोऽङ्गारवल्लर्य्यां स्वरे बालहिते मृदौ ॥ ७९ ॥  
आत्रेयो मुनिभेदे स्यादात्रेयी सरिदन्तरे ।  
आत्रेयी पुष्पवत्याञ्च पानीयं पेयवारिणोः ॥ ८० ॥  
ऐणेयमेणचर्मादौ रतबन्धान्तरे स्त्रियाः ।  
अश्वीयमश्वसङ्घातेऽश्वीयमश्वहितेऽन्यवत् ॥ ८१ ॥  
इन्द्रियञ्च हृषीके स्यादिन्द्रियं रेतसि स्मृतम् ।  
जघन्यं चरमे शिश्ने जघन्यं गर्हितेऽन्यवत् ॥ ८२ ॥  
वदान्यो दानशौण्डे स्याद्वदान्यश्चारुभाषिणि ।  
पर्जन्यो मेघशब्दे स्याद्धनदम्बुदशक्रयोः ॥ ८३ ॥  
ब्रह्मण्यो ब्रह्मसाधौ स्याद्ब्रह्मण्यश्च शनैश्चरे ।  
ब्राह्मण्यं ब्राह्मणत्वे स्यात् समूहेऽपि द्विजन्मनाम् ॥ ८४ ॥  
शीर्षण्यमाहुर्विशदकेशशीर्षकयोरपि ।  
हिरण्यमक्षयद्रव्ये वराटे स्वर्णरेतसोः ॥ ८५ ॥  
सौकर्य्यं स्यादनायासे क्रियायां सूकरस्य च ।  
श्वशुर्य्यौ देवरे श्यालेऽप्यहार्य्यः स्थिरशैलयोः ॥ ८६ ॥  
प्रकीर्य्यः पूतिकरजे विनिकीर्णे तु वाच्यवत् ।  
सौरभ्यमाहुः सौगन्ध्ये चारुत्वे गुणगौरवे ॥ ८७ ॥  
नेपथ्यं रङ्गभूमौ स्यान्नेपथ्यञ्च प्रसाधने ।  
आतिथ्यमातिथेये स्यादातिथ्यश्चातिथावपि ॥ ८८ ॥  
सामर्थ्यं योग्यताशक्त्योरपत्यं पुत्रयोर्मतम् ।  
कौकृत्यमनुतापे स्यादयुक्तकरणेऽपि च ॥ ८९ ॥  
लौहित्यः सागरे व्रीहावादित्यस्त्रिदशे रवौ ।  
पौलस्त्यो रावणे श्रीदेऽप्यौचित्यं सत्ययोग्ययोः ॥ ९० ॥  
प्रसव्यमनुकूले स्यात् प्रतिकूले च वाच्यवत् ।  
अवध्यमवधारर्ये स्यादनर्थकवचस्यपि ॥ ९१ ॥  
प्रणाय्योऽसम्मते प्रोक्तोऽप्यभिलाषविवर्ज्जिते ।  
शाण्डिल्यो मुनिभेदे स्यान्मालूरे पावकान्तरे ॥ ९२ ॥  
मङ्गल्यस्त्रायमाणे स्याद्बिल्वेऽश्वत्थे मसूरके ।  
मङ्गल्यं दध्नि मङ्गल्यो मनोज्ञे त्वभिधेयवद् ॥ ९३ ॥  
मङ्गल्या रोचनायाञ्च प्रियङ्गुशतपुष्पयोः ।  
अधः पुष्पीशङ्खपुष्पीशमीशुक्लवचासु च ॥ ९४ ॥  
अधृष्यस्तु प्रगल्भे स्यादधृष्या निम्नगाभिदि ।  
पारुष्यं परुषत्वे स्याद्वने शक्रस्य गीष्पतौ ॥ ९५ ॥  
पारुष्योऽथ भुजिष्यः स्यात् सहाये हस्तसूत्रके ।  
स्वतन्त्रे च भुजिष्या तु दासीगणिकयोर्मता ॥ ९६ ॥  
चक्षुष्यः केतके पुण्डरीकवृक्षे रसाञ्जने ।  
कुलत्थिकासुभगयोश्चक्षुष्योऽक्षिहितेऽन्यवत ॥ ९७ ॥  
जटायुर्गुग्गुलुतरौ जटायुर्विहगान्तरे ।  
ऊर्णायुः क्षणभङ्गे स्यान्मेषकम्बलमेषयोः ॥ ९८ ॥  
देवयुर्धार्मिके ख्यातो देवयुर्लोकयात्रिके ॥ ‘  
मृगयुर्ब्रह्मणि प्रोक्तो गोमायुव्याधयोरपि ॥ ९९ ॥  
भुवन्युर्ज्वलने भानौ भुवन्युः शशलाञ्छने ।  
शरण्युर्वारिदे वाते क्षिपन्युः सुरभौ तनौ ॥ १०० ॥  
तपस्या व्रतचर्यायां तपस्यो मासि फाल्गुने ।  
रहस्या निम्नगाभेदे गोपनीये तु वाच्यवत् ॥ १०१ ॥  
पयस्या क्षीरकाकोल्यां पयोहितभवेऽन्यवत् ।  
पयस्या दुग्धिकायाञ्च स्वर्णक्षीर्याञ्च कथ्यते ॥ १०२ ॥  
स्यादहल्याऽप्सरोभेदे गौतमस्य च योषिति ।  
विशल्या लाङ्गलीदन्तीगुदूचीत्रिपुटासु च ॥ १०३ ॥  
अभिख्या कीर्त्तियशसोरभिख्यानामशोभयोः ।  
द्वितीया तिथिभित्पत्न्योः पूरण्यामपि च द्वयोः ॥ १०४ ॥  
नादेयी नागरङ्गे स्याज्जयायां जलवेतसे ।  
भूमिजम्ब्वां जवायां च काङ्गुष्ठे च समीक्ष्यते ॥ १०५ ॥  
{यचतुष्कम्}  
भवेदनुशयो द्वेषे पश्चात्तापानुबन्धयोः ।  
स्मृतः समुदयो वृन्दे संयुगे समुपक्रमे ॥ १०६ ॥  
प्रतिश्रयः सभायां स्यादाश्रयेऽपि प्रतिश्रयः ।  
समुच्छ्रयः समुत्सेधे विरोधेऽपि समुच्छ्रयः ॥ १०७ ॥  
हिरण्मयो लोकधातौ स्यात सुवर्णमयेऽन्यवत् ।  
अवश्यायो हिमे गर्वे समुदायो गणे युधि ॥ १०८ ॥  
परिधायो जलस्थाने परिच्छदनितम्बयोः ।  
सम्परायः समीके स्यादापदुत्तरकालयोः ॥ १०९ ॥  
निरामयोऽन्यवत् कल्ये स्यादिडिक्के निरामयः ।  
समाह्वयः स्यात् सङ्ग्रामे द्यूते च पशुपक्षिभिः ॥ ११० ॥  
महालयो विहारे स्यात्तीर्थे च परमात्मनि ।  
रौहिणेयो भवेद्वत्से रेवतीरमणे बुधे ॥ १११ ॥  
पौरुषेयो विकारे स्यात् पुरुषस्य पदान्तरे ।  
पुंसः समूहवधयोः पुरुषेण कृतेऽपि च ॥ ११२ ॥  
भागधेयं स्मृतं भाग्ये भागप्रत्यययोरपि ।  
बिलेशयो मूषिके स्याद् भुजङ्गेऽपि बिलेशयः ॥ ११३ ॥  
जलाशयमुशीरे च जलाधारे जलाशयः ।  
चन्द्रोदयो विताने स्यात्तथा चन्द्रोदयोषधौ ॥ ११४ ॥  
फलोदयः स्यात् त्रिदिवे लाभेऽपि च फलोदयः ।  
महोदयः कान्यकुब्जेऽप्याधिपत्यापवर्गयोः ॥ ११५ ॥  
स्थूलोच्चयस्त्वऽसाकल्ये गण्डोपलकरण्डयोः ।  
गजानां मध्यमगतौ स्थूलोच्चय उदाहृतः ॥ ११६ ॥  
धनञ्जयोऽर्ज्जुने वह्नौ ककुभे देहमारुते ।  
नागान्तरे चाऽपसव्यं दक्षिणप्रतिकूलयोः ॥ ११७ ॥  
मार्ज्जारीयः स्मृतः शूद्रे बिडाले कायशोधने ।  
तण्डुलीयः शाकभेदे विडङ्गतरुताप्ययोः ॥ ११८ ॥  
तृणशून्यं मल्लिकायां केतक्याश्च फले मतम् ।  
महामूल्यं महार्घे स्यात् पद्मरागमणावपि ॥ ११९ ॥  
अधःशय्या मृतौ भूमिशय्यायाम्पितृकानने ।  
उपकार्य्या वस्त्रसद्मन्युपकारोचितेऽन्यवत् ॥ १२० ॥  
{यपञ्चकम्}  
दुग्धतालीयमित्येतद् दुग्धाम्रे दुग्धफेणके ।  
भवेत्प्रवचनीयाख्या प्रवाच्ये च प्रवक्तरि ॥ १२१ ॥  
कालानुसार्य्यं कालीये शैलेये शिंशपाद्रुमे ।  
वृषाकपायी श्रीगौर्य्योर्जीवन्त्याञ्च शतावरी ॥ १२२ ॥  
{यषट्कम्}  
प्रत्युद्गमनीयमुपस्थेये स्याच्च धौतांशुकद्वये ।  
विश्वक्सेनप्रिया लक्ष्म्यां त्रायमाणौषघावपि ॥ १२३ ॥  
{इति यान्तवर्गः ॥}  
{रान्तवर्गः}  
{रैककम्}  
रः पावके च तीक्ष्णे च राः स्मृतः स्वर्णवित्तयोः ।  
स्रुः स्रवे निर्ज्झरे चाऽपि द्रूः स्वर्णे कामरूपिणि ॥ १ ॥  
श्रीर्वेशरचनाशोभाभारतीसरलद्रवे ।  
लक्ष्म्यां त्रिवर्गसम्पत्तौ वेशोपकरणे मता ॥ २ ॥  
{रद्विकम्}  
अरं शीघ्रे च च चक्राङ्गे शीघ्रगे पुनरन्यवत ।  
करो वर्षोपले पाणौ शुण्डाप्रत्ययरश्मिषु ॥ ३ ॥  
खरः स्याद्गर्दभे देवताडे तीक्ष्णाग्रकेऽपि च ।  
गरो व्याधावुपविषे विषे च करणे गरम् ॥ ४ ॥  
वरो द्यूतप्रभेदे स्याच्चारजङ्गमयोश्चले ।  
नरं तु रामकर्पूरे नरोऽजे मानवेऽर्ज्जुने ॥ ५ ॥  
परः स्यादुत्तमानात्मवैरिदूरेषु केवले ।  
परमव्ययमिच्छन्ति भरोऽतिशयभारयोः ॥ ६ ॥  
वरोऽभीष्टे देवतादेर्वरो जामातृषिङ्गयोः ।  
श्रेष्ठेऽन्यवत् परिवृतौ वरं काश्मीरजे मतम् ॥ ७ ॥  
त्रिफलायां वरा प्रोक्ता शतावर्य्यां वरी वरम् ।  
अव्ययन्तु मनागिष्टे सरो दध्यग्रबाणयोः ॥ ८ ॥  
स्वरोऽकारादिमात्रासु मध्यमादिषु च ध्वनौ ।  
उदात्तादिष्वपि प्रोक्तः स्वरो नासासमीरणे ॥ ९ ॥  
शरं नीरे शरः काण्डे शरस्तेजनकेऽपि च ।  
धरस्तु शैले कार्पासतूलके कमठाधिपे ।  
धरा मेधसि भूम्याञ्च स्त्रीणां गर्भाशयेऽपि च ॥ १० ॥  
क्षरं नीरे क्षरो मेघे दरः साध्वसगर्त्तयोः ।  
कन्दरे तु दरीमाहुरीषर्थे दराव्ययम् ॥ ११ ॥  
क्षुरः स्याच्छेदनद्रव्ये कोकिलाक्षे च गोक्षुरे ।  
पुरं पाटलिपुत्रे स्यागृहोपरिगृहे पुरम् ॥ १२ ॥  
पुरं पुरि शरीरे च गुग्गुलौ कथितः पुरः ।  
पुराऽव्ययं पूर्वकाले खुरः कोलदले शफे ॥ १३ ॥  
सुरो देवे सुरा मद्ये चषकेऽपि सुरा क्वचित् ।  
कारो वधे निश्चये च बलौ यत्ने यतावपि ॥ १४ ॥  
कारस्तुषारशैले च कारा दूत्यां प्रसेवके ।  
बन्धने बन्धनागारे केमकारिकयोरपि ॥ १५ ॥  
चारः प्रियालवृक्षे स्याद्गतौ बन्धापसर्पयोः ।  
पारम्परतटे प्रान्ते पारी पात्रीतडागयोः ॥ १६ ॥  
गर्गरीपूरयोः पारी पादरज्ज्वाञ्च दन्तिनः ।  
वारः सूर्यादिदिवसे वारोऽवसरवृन्दयोः ॥ १७ ॥  
कुब्जवृक्षे हरेर्वारं द्वारे मद्यस्य भाजने ।  
तारो मुक्तादिसंशुद्धौ तरणे शुद्धमौक्तिके ॥ १८ ॥  
तारञ्च रजतेऽप्युच्चस्वरेऽप्यन्यवदीरितम् ।  
ऋक्षाक्षिमध्ययोस्तारा सुग्रीवगुरुयोषितोः ॥ १९ ॥  
बुद्धदेव्यां मता तारा शारः शबलवातयोः ।  
भारस्तु वीवधे स्वर्णपलानामयुतद्वये ॥ २० ॥  
मारो मृत्यौ वृषेऽनङ्गे मारी चण्ड्यां जनक्षये ।  
स्फारः स्याद्विकटे स्फारः कनकादेश्च बुद्बुदे ॥ २१ ॥  
क्षारो रसान्तरे धूर्त्ते लवणे काचभस्मनोः ।  
हारो मुक्तारलौ युद्धेऽप्यारः क्षितिसुतेऽर्कजे ।  
आरा चर्म्मप्रभेदिन्यां नारस्तर्णकनीरयोः ॥ २२ ॥  
सारो बले मज्जनि च स्थिरांशे  
न्याय्ये च नीरे च धने च सारम् ।  
वरेऽन्यवत् सारमुदाहरन्ति  
द्वारं पुनर्निर्गमनेऽप्युपाये ॥ २३ ॥  
पूरो जलप्रवाहे स्याद् व्रणसंशुद्धिखाद्ययोः ।  
चिरन्तु गोस्तने हस्ते चूडायां सीसकेऽपि च ॥ २४ ॥  
क्रूरस्तु कठिने घोरे नृशंसे त्वऽभिधेयवत् ।  
सूरश्चारभटे सूर्य्ये चोरश्चौरसुगन्धयोः ॥ २५ ॥  
तीरं तटे त्रपौ तीरः सीरस्तिग्मकरे हले ।  
चीरी कच्छूरिकाझिल्योः स्वैरः स्वच्छन्दमन्दयोः ॥ २६ ॥  
जीरः खड्गे वणिग्द्रव्ये मीरस्तोयदशैलयोः ।  
क्षीरं नीरे च दुग्धे च कीरो जनपदे शुके ॥ २७ ॥  
गौरः पीतेऽरुणे श्वेते विशुद्धे चाऽभिधेयवत् ।  
गौरन्तु विशदे पद्मकेशरे सितसर्षपे ॥ २८ ॥  
गौरः शशिनि गौरी तु नग्नकन्योमयोः स्मृता ।  
रोचनी रजनीपिङ्गाप्रियङ्गुवसुधासु च ॥ २९ ॥  
नदीभेदेऽपि गौरी स्याद्वरुणस्य च योषिति ।  
पौरन्तु कत्तृणे पौरः स्मृतः पुरभवेऽन्यवत् ॥ ३० ॥  
वेरं शरीरे काश्मीरे वेरं वातिङ्गणेऽपि च ।  
घोरं भीमे हरे घोरष्टारो लङ्गतुरङ्गयोः ॥ ३१ ॥  
होरा लग्नेऽपि राश्यर्द्धे शास्त्ररेखाभिदोरपि ।  
हीरा पिपीलिकालक्ष्म्योर्हीरः शङ्करवज्रयोः ॥ ३२ ॥  
गोत्रं नाम्नि कुले क्षेत्रे कानने चित्तवर्त्मनोः ।  
सम्भावनीयबोधेऽपि गोत्रः क्षोणीधरे मतः ॥ ३३ ॥  
गोसमूहभुवोर्गोत्रा गात्रमङ्गे कलेवरे ।  
स्तम्बेरमाग्रजङ्घायां विभागेऽपि समीरितम् ॥ ३४ ॥  
पत्रं स्याद्वाहने पर्णे पक्षे च शरपक्षिणाम् ।  
पात्रञ्च भाजने योग्ये पात्रं तीरद्वयान्तरे ॥ ३५ ॥  
पात्रं स्रुवादौ पर्णेऽपि राजमन्त्रिणि चेष्यते ।  
पोत्रं वस्त्रे मुखाग्रे च शूकरस्य हलस्य च ॥ ३६ ॥  
चित्रं स्यादद्भुतालेख्यतिलकेषु विहायसि ।  
चित्राऽऽखुपर्णीगोदुग्धीसुभद्रादन्तिकासु च ॥ ३७ ॥  
ऋक्षाप्सरोऽहिभेदेषु कर्बुरे चाभिधेयवत् ।  
चैत्रं मृतकचित्ये स्याच्चैत्रो मासाद्रिभेदयोः ॥ ३८ ॥  
वृत्रो रिपौ घने ध्वान्ते शैले शक्रे च दानवे ।  
सत्रमाच्छादने यज्ञे सदादाने च कैतवे ॥ ३९ ॥  
सूत्रन्तु सूचनायां स्यात् मूत्रं तन्तुव्यवस्थयोः ।  
मित्रं सुहृदि मित्रोऽर्के शास्त्रं ग्रन्थनिदेषयोः ॥ ४० ॥  
मात्रं चाऽवधृतौ कार्त्स्न्ये मात्रा कर्णविभूपणे ।  
अक्षरावयवे वृत्ते मानेऽल्पे च परिच्छदे ॥ ४१ ॥  
शस्त्रं लोहास्त्रयोः शस्त्री छुरिकायाञ्च विश्रुता ।  
अस्त्रं प्रहरणे चापे वक्त्रं छन्दोऽन्तरे मुखे ॥ ४२ ॥  
नेत्रं मन्थिगुणे वस्त्रे तरुमूले विलोचने ।  
नेत्रं रथे च नाड्याञ्च नेत्रो नेतरि वाच्यवत् ॥ ४३ ॥  
क्षेत्रं शरीरे केदारे सिद्धस्थानकलत्रयोः ।  
रेत्रं रेतसि पीयूषे पटवासेऽपि सूतके ॥ ४४ ॥  
मन्त्रो वेदप्रभेदे स्याद्देवादीनाञ्च साधने ।  
गुप्तवादे च तोत्रन्तु प्राजने वल्लवेऽपि च ॥ ४५ ॥  
तन्त्रं कुटुम्बकृत्ये स्यात् कारणे च परिच्छदे ।  
शास्त्रे प्रधाने सिद्धान्ते तन्तुवाये गदोत्तमे ॥ ४६ ॥  
तत्त्वादिसाधनोपाये श्रुतिशाखान्तरेऽपि च ।  
इतिकर्त्तव्यतायाञ्च तन्त्री वीणागुणे तनोः ॥ ४७ ॥  
शिरायाममृतायाञ्च छत्रमातपवारणे ।  
छत्रा मधुरिकायां स्यात् कुस्तुम्बुरुशिलीन्द्रयोः ॥ ४८ ॥  
चक्रो गणे चक्रवाके चक्रं सैन्यरथाङ्गयोः ।  
ग्रामजाले कुलालस्य भाण्डे राष्टास्रयोरपि ॥ ४९ ॥  
अम्भसामपि चाऽवर्त्ते चुक्रस्त्वम्लेऽम्लवेतसे ।  
चुक्री चाङ्गेरिकायां स्याद्वृक्षाम्ले चुक्रमिष्यते ॥ ५० ॥  
शुक्रः काव्येऽनले ज्येष्ठे शुक्रो रेतोऽक्षिरोगयोः ।  
शुक्रं शक्रो महेन्द्रे स्यात् कुटजार्ज्जुनभूरुहोः ॥ ५१ ॥  
नक्रः कुम्भीरके नक्रं नासायामग्रदारुणि ।  
वक्रः स्यात् कुटिले क्रूरे पुटभेदे शनैश्चरे ॥ ५२ ॥  
अग्रमालम्बने व्राते परिमाणे पलस्य च ।  
प्रान्ते पुरस्तादधिके प्रधाने प्रथमोर्द्ध्वयोः ॥ ५३ ॥  
उग्रः शूद्रासुते क्षत्त्राच्छ्रीकण्ठे चोत्कटेऽन्यवत् ।  
उग्रा वचाछिक्किकयोर्व्यग्रो व्यासक्त आकुले ॥ ५४ ॥  
भद्रं स्यान्मङ्गले हेम्नि मुस्तके करणान्तरे ।  
भद्रो रुद्रे वृषे रामचन्द्रे मेरुकदम्बयोः ॥ ५५ ॥  
हस्तिजात्यन्तरे भद्रो वाच्यवच्छ्रेष्ठसाधुनोः ।  
भद्रा मन्दाकिनीरास्नाकृत्स्नानन्तासु कट्फले ॥ ५६ ॥  
क्षुद्रः स्यादधमे क्रूरे कृपणेऽल्पे च वाच्यवत् ।  
क्षुद्रा वेश्यानटीकण्टकारिकासरघासु च ॥ ५७ ॥  
चाङ्गेरी बृहतीहिंस्रा मक्षिकामात्रकेषु च ॥.  
क्षौद्रं मधुनि पानीये वध्रं त्रपुवरत्रयोः ॥ ५८ ॥  
गृध्रः खगान्तरे प्रोक्तो वाच्यवच्चार्थलुब्धके ।  
रोध्रः सावरके रोध्रमपराधेऽपि किल्विषे ॥ ५९ ॥  
नीध्रं नेमौ वलीकेन्द्वो रेवतीभे च कानने ।  
राष्ट्रमुद्दिष्टमुत्पाते तथा स्यादुपवर्त्तने ॥ ६० ॥  
कृच्छ्रमाख्यातमाभीले तपःसान्तपनादिनोः ।  
चन्द्रः सुधांशुकर्पूरकाम्पिल्लस्वर्णवारिषु ॥ ६१ ॥  
इन्द्रः शचीपतावन्तरात्मन्यादित्ययोगयोः ।  
इन्द्रा फणिज्झके सान्द्रो घनकाननयोर्मृदौ ॥ ६२ ॥  
गुन्द्रस्तेजनके गुन्द्रा प्रियङ्गौ भद्रमुस्तके ।  
कैवर्त्तीमुस्तके चाऽपि रौद्रो नाट्यरसान्तरे ॥ ६३ ॥  
रौद्रोऽतिभीषणे तीव्रे रौद्रा स्कन्दस्य मातरि ।  
उड्रो जने जपावृक्षे उड्रा जनपदान्तरे ॥ ६४ ॥  
पितृकेदारयोर्वप्रो वप्रः प्राकाररोधसोः ।  
पुण्ड्रो दैत्यविशेषेक्षुभेदयोरतिमुक्तके ॥ ६५ ॥  
चित्रे कृमौ पुण्डरीके पुण्ड्राः स्युर्नीवृदन्तरे ।  
वज्रं हीरकदम्भोलिबालकामलकेषु च ॥ ६६ ॥  
वज्रा गुडूचिकायां स्यात् ताम्रं शुल्वेऽरुणेऽन्यवत् ।  
तीव्रमत्युष्णकटुकनितान्तेष्वन्यवन्मतम् ॥ ६७ ॥  
तीव्रा च कटुरोहिण्यामासुरीगण्डदूर्वयोः ।  
अस्रः कोणे शिरसिजे चाऽस्रमश्रुणि शोणिते ॥ ६८ ॥  
दस्रः खरे चाऽश्विनयोर्घस्रो दिवसहिंस्रयोः ।  
वाश्रोऽपि दिवसे वाश्रं मन्दिरे च चतुष्पथे ॥ ६९ ॥  
शीघ्रं द्रुतगतौ शीघ्रं चक्राङ्गोशीरयोरपि ।  
व्याघ्रो दीपिनि विख्यातः शुक्लैरण्डकरञ्जयोः ।  
व्याघ्री निदिग्धिकायाञ्च श्रेष्ठे स्यादुत्तरस्थितः ॥ ७० ॥  
अभ्रं नभः स्वर्गबलाहकेषु  
शुभ्रं प्रदीप्ते धवलेऽभ्रके च ।  
बभ्रुर्विशाले नकुले कृशानौ  
वज्रे मुनौ शूलिनि पिङ्गले च ॥ ७१ ॥  
शिग्रुः शोभाञ्जने शाके शरुः कुलिशकोपयोः ।  
स्वरुर्वज्रेऽध्वरे वाणे यूपखण्डेऽपि च स्वरुः ॥ ७२ ॥  
खरुर्दन्ते हरे दर्पे हये श्वेते तु वाच्यवत् ।  
चरुर्भाण्डे च हव्यान्ने भरुर्भर्त्तरि काञ्चने ॥ ७३ ॥  
गुरुर्निपेकादिकरे पित्रादौ सुरमन्त्रिणि ।  
दुर्ज्जरालधुनोः प्रोक्तो गुरुर्महति वाच्यवत् ॥ ७४ ॥  
रुरुर्मृगे दैत्यभेदे कारुः कारकशिल्पिनोः ।  
विश्वकर्मणि शिल्पे च कुरुः श्रीकण्ठजाङ्गले ॥ ७५ ॥  
उन्दने नृपभेदे च पुरुः प्राज्यपरागयोः ।  
पुरुः स्वर्लोकनृपयोर्मरुर्भूधरधन्वनोः ॥ ७६ ॥  
आरुस्तरुविशेषे स्यादारुः कर्कटदंष्ट्रिणोः ।  
कद्रूर्मातरि नागानां कद्रुः कनकपिङ्गले ॥ ७७ ॥  
हरिर्वातार्कचन्द्रेन्द्रयमोपेन्द्रमरीचिषु ।  
सिंहाश्वकपिभेकाहिशुकलोकान्तरेषु च ॥ ७८ ॥  
हरिर्वाच्यवदाख्यातो हरित्कपिलवर्णयोः ।  
भूरिर्ब्रह्माच्युतेशेषु भूरिप्राज्यसुवर्णयोः ॥ ७९ ॥  
गिरिर्गीर्णौ गिरियके क्रीडाकन्दुकशैलयोः ।  
नेत्रामयविशेषेऽपि मत्स्ये तु गिरिरन्यवत् ॥ ८० ॥  
वारिः स्मृत्या सरस्वत्यां वारि ह्रीवेरनीरयोः ।  
वारी घटीभबन्धन्यो रङ्घ्रिः स्यात् पादबुध्नयोः ॥ ८१ ॥  
शारिस्त्वक्षोपकरणे तथा शकुनिकान्तरे ।  
युद्धार्थगजपर्याणे व्यवहारेऽपि च क्वचित् ॥ ८२ ॥  
कारिः क्रियायामाख्याता नापितादिकशिल्पिनि ।  
अद्रिः शैलद्रुमार्केषु ऐन्द्रिः काकजयन्तयोः ॥ ८३ ॥  
ऐन्द्रिरम्भोधरे जिष्णौ तन्द्री निद्राप्रमीलयोः ।  
धात्री जनन्यामलकीवसुमत्युपमातृषु ॥ ८४ ॥  
उष्ट्री गोलकिकायां स्यात् करभस्य च योषिति ।  
क्रोष्ट्री शृगालिकाक्षीरविदारीलाङ्गलीषु च ॥ ८५ ॥  
तरिर्नावि दशायाञ्च वस्त्रादीनाञ्च पेटके ।  
जारी स्यादोषधीभेदे जारस्तूपपतावपि ॥ ८६ ॥  
इरा वारिसुराभूमिभारतीषु मयुज्यते ।  
स्थिरा भूमौ शालपर्ण्यां स्थिरो निश्चलमोक्षयोः ॥ ८७ ॥  
धारा सैन्याग्रिमस्कन्धसन्तत्योः पत्तनान्तरे ।  
द्रवद्रव्यप्रपातेऽपि तुरङ्गगतिपञ्चके ॥ ८८ ॥  
खड्गादीनाञ्च निशितमुखे धाराऽपि कीर्त्यते ।  
धारः क्वचिद्घनासारवर्षणे स्यादृणेऽपि च ॥ ८९ ॥  
वीरा स्यात् क्षीरकाकोलितामलक्येलवालुषु ।  
पतिपुत्रवतीरम्भागम्भीरामदिरासु च ॥ ९० ॥  
गोष्ठोदुम्बरिकाक्षीरविदारीदुग्धिकासु च ।  
वीरस्तु सुभटे श्रेष्ठे वीरं शृङ्ग्यां नतेऽपि च ॥ ९१ ॥  
आर्द्रा नक्षत्रभेदे स्यादार्द्रं क्लिन्नेऽभिधेयवत् ।  
यात्रा तु यापनोपाये गतौ देवार्च्चनोत्सवे ॥ ९२ ॥  
उस्रा गव्युपचित्रायामुस्रस्तु किरणे स्मृतः ।  
हिंस्रा काकादने मत्स्यो हिंस्रः स्याद्घातकेऽन्यवत् ॥ ९३ ॥  
{रत्रिकम्}  
अमरस्त्रिदशेऽप्यस्थिसंहारे कुलिज्ञद्रुमे ।  
दूर्वाऽमरावतीस्थूणा गुडूचीष्वऽमरा मता ॥ ९४ ॥  
अपरन्त्वधुनार्थे स्यात् पश्चाद्गात्रे च दन्तिनाम् ।  
अर्वाचीने परं प्राहुर्जरायौ चापरामपि ॥ ९५ ॥  
अधरो दन्तवसनेऽनूर्द्ध्वे हीनेऽधरोऽन्यवत ।  
अध्वरो वसुभेदे स्यात् सावधाने कृतावपि ॥ ९६ ॥  
अन्तरन्तु परीधाने भेदे रन्ध्रावकाशयोः ।  
आत्मान्तर्द्धिविनात्मीयबहिर्मध्यावधिष्वपि ॥ ९७ ॥  
तादर्थ्येऽवसरे चोक्तमवरं चरमेऽन्यवत् ।  
गजान्त्यजङ्घादेशे च भवान्यामवरा मता ॥ ९८ ॥  
उत्तरं प्रतिवाक्ये स्यादूर्द्ध्वोदीच्योत्तमेऽन्यवत् ।  
उत्तरस्तु विराटस्य तनये दिशि चोऽत्तरा ॥ ९९ ॥  
इतरः पामरेऽन्यस्मिन्नक्षरं ब्रह्मवर्णयोः ।  
ऋक्षरं वारिधारायामृक्षरश्चर्त्विजि स्मृतः ॥ १०० ॥  
प्रवरं सन्ततौ गोत्रे श्रेष्ठे तु प्रवरोऽन्यवत् ।  
शबरो वारिचण्डालभेदयोः शङ्करेऽपि च ॥ १०१ ॥  
अम्बरं वाससि व्योम्नि कार्पासे च सुगन्धके ।  
शम्बरं सलिले चित्तबौद्धव्रतविशेषयोः ॥ १०२ ॥  
शम्बरो दैत्यहरिणमत्स्यशैलजिनान्तरे ।  
ओषधौ शम्बरीमाहुः प्रखरोऽश्वतरे शुनि ॥ १०३ ॥  
तुरङ्गानाञ्च सन्नाहे प्रखरोऽतिभृशस्वरे ।  
शिखरं शैलवृक्षाग्रकक्षापुलककोटिषु ॥ १०४ ॥  
पक्वदाडिमबीजाभमाणिक्यशकलेऽपि च ।  
खिङ्खिरस्तु शिवाभेदे खट्वाङ्गे वारिवालके ॥ १०५ ॥  
खिखीरा तद्बहुत्वे च विष्टरस्तु महीरुहे ।  
आसने कुशमुष्टौ च द्विरदस्कन्धपीठयोः ॥ १०६ ॥  
कवटे चाऽथ पिठरो मुस्तमन्थानदण्डयोः ।  
पिठरः स्यादुखायाञ्च जठरः कठिनेऽन्यवत् ॥ १०७ ॥  
कुक्षौ वृद्धे च जठरं वण्ठरस्तालपल्लवे ।  
करीरकोशेऽप्यररं कपाटे छदनेऽपि च ॥ १०८ ॥  
क्रकरः क्रकचे दीने करीरे च खगान्तरे ।  
कदरः श्वेतखदिरे क्षुद्ररोगेऽपि भाषितः ॥ १०९ ॥  
बदरं कोलकार्पास्योः फले स्याद्बदरी तयोः ।  
एलापर्ण्यान्तु बदरा विष्णुक्रान्तौषधावपि ॥ ११० ॥  
प्रदरो रोगभेदे स्यात् प्रदरः शरभङ्गयोः ।  
मकरो यादसि ज्ञेयो निधिराशिप्रभेदयोः ॥ १११ ॥  
निकरो निवहे सारे न्यायदेयधनान्तरे ।  
शीकरं शबले वातसृताम्बुकणयोर्विदुः ॥ ११२ ॥  
प्रकरश्चोपकारश्च विकीर्णकुसुमादिषु ।  
संहतौ चोपकृत्यायां यथासङ्ख्यमवस्थितौ ॥ ११३ ॥  
जोङ्गके प्रकरं प्रोक्तं प्रकरी चत्वरावनौ ।  
विस्तरस्तु प्रपञ्चे स्याद्विस्तारे प्रणयेऽपि च ॥ ११४ ॥  
संस्तरप्रस्तरावेतौ संस्तराध्वरयोरपि ।  
मणिपाषाणयोश्चाऽपि यथाक्रममुदीरितौ ॥ ११५ ॥  
टगरष्टङ्कणक्षारे हेलाविभ्रमगोचरे ।  
वाच्यवत् केकराक्षे तु मुद्गरं मल्लिकाभिदि ॥ ११६ ॥  
लोष्ट्रादिभेदनेऽपि स्यादुदरं जठरे युधि ।  
प्रसरः प्रणये वेगे सङ्गरे चाऽथ मत्सरः ॥ ११७ ॥  
असह्यपरसम्पत्तौ मात्सर्य्यं कृपणे युधि ।  
मत्सरा मक्षिकायाञ्च विसरः प्रसरे व्रजे ॥ ११८ ॥  
कुहरः कोठरे छिद्रे नागराजविशेषयोः ।  
दहरो मूषिकायाञ्च स्वल्पभ्रातरि बालके ॥ ११९ ॥  
चमरं चामरे प्राहुर्मञ्जरीमृगभेदयोः ।  
चमरी भ्रमरे भृङ्गे कामुकेऽपि मधूत्थवत् ॥ १२० ॥  
रुधिरोऽङ्गारके प्रोक्तो रुधिरं कुङ्कुमासृजोः ।  
चन्दिरोऽनेकपे चन्द्रे मुदिरः कामुकेऽम्बुदे ॥ १२१ ॥  
मिहिरो भास्करे वृद्धे मदिरः काममूर्खयोः ।  
विवरं दूषणे गर्त्ते कथितं छिद्ररन्ध्रवत् ॥ १२२ ॥  
खपुरः क्रमुके भद्रे मुस्तकेऽलसकेऽपि च ।  
गोपुरन्तु पुरद्वारि द्वारमात्रे च मुस्तके ॥ १२३ ॥  
चिकुरश्चञ्चले केशे गृहबभ्रुभुजङ्गयोः ।  
पक्षिद्रुभेदयोः शैले चङ्कुरो रथवृक्षयोः ॥ १२४ ॥  
अङ्कुरो रुधिरे रोम्णि पानीयेऽभिनवोद्भिदि ।  
कुक्कुरो वक्रपुच्छे स्याद्ग्रन्थिपर्णेऽपि कुक्कुरे ॥ १२५ ॥  
मुकुरो मल्लिकापुष्पे दर्पणे च कलिद्रुमे ।  
कुलालदण्डे वकुले मकुरोऽप्येषु विश्रुतः ॥ १२६ ॥  
अजिरं प्राङ्गणे वाते विषये दर्दुरे तनौ ।  
अशिते राक्षसे वह्नावशिरस्तपनेऽपि च ॥ १२७ ॥  
शिशिरः स्यादृतोर्भेदे तुषारे शीतलेऽन्यवत् ।  
वशिरं किणिहीसिन्धुलवणे कुम्भकेषु च ॥ १२८ ॥  
सुषिरं विवरे वाद्ये सरन्ध्रे सुषिरोऽन्यवत् ।  
सुषिरोऽग्नौ च तिमिरं ध्वान्ते नेत्रामयेऽपि च ॥ १२९ ॥  
छिदिरः पावके रज्जौ करवाले परश्वधे ।  
दन्तुरं वाच्यवद्विद्याद्विषमोन्नतदन्तयोः ॥ १३० ॥  
विदुरो नागरे वीरे कौरवाणाञ्च मन्त्रिणि ।  
विधुरं स्यात् प्रविश्लेषे विधुरो विकलेऽन्यवत् ॥ १३१ ॥  
विधुराऽपि रसालायां मधुरस्तु रसे विषे ।  
मधुरं रसवत् स्वादुप्रियेषु मधुरोऽन्यवत् ॥ १३२ ॥  
मधुरा शतपुष्पायां मिश्रेयानगरीभिदोः ।  
मधुकर्कटिकाभेदामधूलीयष्टिकासु च ॥ १३३ ॥  
बन्धूरबन्धुरौ रम्ये नम्रे हंसे तु बन्धुरः ।  
बन्धुके च विदुङ्गे च बन्धूरापण्ययोषिति ॥ १३४ ॥  
बर्बरः पामरे केशविन्यासे नीवृदन्तरे ।  
बर्बरा फञ्जिकायान्तु बर्बराशाकपुष्पयोः ॥ १३५ ॥  
कर्बुरं सलिले हेम्नि कर्बुरं पापरक्षसोः ।  
कर्बुरा पुष्पवृन्तायां किर्मीरे कर्बुराऽन्यवत् ॥ १३६ ॥  
कर्परः स्यात् कपाले च शस्त्रभेदकटाहयोः ।  
कूर्परो जानुनि प्रोक्तः कफोणावपि कूर्परः ॥ १३७ ॥  
खर्परः तस्करे पूर्वे भिक्षापात्रकपालयोः ।  
गर्गरो मीनभेदे स्यान्मन्थन्यामपि गर्गरी ॥ १३८ ॥  
घर्घरस्तु चलद्वारिध्वानोलूकनदान्तरे ।  
निर्झरस्तु सहस्रांशु तुरङ्गे तुषपावके ॥ १३९ ॥  
मुर्म्मुरस्तुषवह्नौ स्यान्मन्मथे रविवाजिनि ।  
जर्जरो वाच्यवज्जीर्णे जर्जरं वासवध्वजे ॥ १४० ॥  
निर्ज्जरस्तु जरात्यक्ते वाच्यवन्निर्ज्जरः सुरे ।  
निर्जरा तु गुडूच्यां स्यात्तालपत्र्यामपि क्वचित् ॥ १४१ ॥  
जर्झरः स्यात् कलियुगे वाद्ये भाण्डे नदान्तरे ।  
दर्दुरस्तु गिरावीषद्भग्नवस्तुनि वाच्यवत् ॥ १४२ ॥  
दर्दुरस्तोयदे भेके वाद्यभाण्डाद्रिभेदयोः ।  
दर्दुरा चण्डिकायाञ्च ग्रामजाले तु दर्दुरम् ॥ १४३ ॥  
वार्द्दरं दक्षिणावर्त्तशृङ्गे कृमिजनीरयोः ।  
काकचिन्त्याश्वबीजेऽपि वाचि वार्द्दरमिष्यते ॥ १४४ ॥  
दुर्धरं वाच्यवद् दुःखधार्य्ये स्याद्वृषभौषधे ।  
दुर्धरो निर्भरे सारे निर्भये निरपत्रपे ॥ १४५ ॥  
कुञ्जरोऽनेकपे केशे घातक्यामपि कुञ्जरा ।  
पिञ्जरं कनके वाजिभेदे पीते च पिञ्जरः ॥ १४६ ॥  
मन्दरो मन्थरे शैले स्वर्गमन्दारयोरपि ।  
मन्दरो बहले मन्दे कन्दरो विवरे कुशे ॥ १४७ ॥  
मन्दिरं नगरेऽगारे मन्दिरो मकरालये ।  
वर्करस्तरुणे मेषे कर्क्करो दर्पणे दृढे ॥ १४८ ॥  
कन्धरा वारिवाहे स्याद्ग्रीवायामपि कन्धरा ।  
वल्लरं शाद्वले प्रोक्तं निर्जलस्थानकुञ्जयोः ॥ १४९ ॥  
वल्लक्षेत्रे च मञ्जर्य्यां वल्लरी तु प्रकीर्त्तिता ।  
मन्थरः सूचके कोठे मन्थाने चाऽथ मन्थरम् ॥ १५० ॥  
कुसुम्भ्यां मन्थरो मन्दे पृथौ वक्रे च वाच्यवत् ।  
कच्चरं कुत्सिते तक्रे चत्वरं स्थण्डिलेऽङ्गने ॥ १५१ ॥  
छित्वरं छेदनद्रव्ये छित्वरो धूर्त्तवैरिणोः ।  
इत्वरो दुर्विधे नीचे पथिककूरकर्म्पणोः ॥ १५२ ॥  
पुष्करं पङ्कजे व्योम्नि पयःकरिकराग्रयोः ।  
औषधद्वीपविहगतीर्थराजोरगान्तरे ॥ १५३ ॥  
पुष्करं तूर्यवक्त्रे च काण्डे खड्गफलेऽपि च ।  
डिङ्गरो डङ्गरे क्षेपे सङ्गरोऽङ्गीकृतौ युधि ॥ १५४ ॥  
विषापदोः क्रियाकारे सङ्गरन्तु शमीफले ।  
गह्वरस्तु गृहादम्भनिकुञ्जगहनेष्वपि ॥ १५५ ॥  
कर्वरः कथितो व्याघ्रे शिवायामपि कर्वरी ।  
चतुरश्चातुरकवच्चक्रगण्डौ नियन्तरि ॥ १५६ ॥  
एतौ स्यातामुभौ नेत्रगोचरे चाटुकारिणि ।  
ईश्वरो विभवैराढ्ये शम्भौ स्वामिनि मन्मथे ॥ १५७ ॥  
पार्वत्यामीश्वरामाहुर्द्वापरः संशये युगे ।  
आकरो निवहोत्पत्तिस्थानश्रेष्ठेषु कथ्यते ॥ १५८ ॥  
भास्करस्तपने वह्नौ प्रभाकरसमः स्मृतः ।  
पार्परो भक्तसिक्थे स्यात् कीनाशे राजयक्ष्मणि ॥ १५९ ॥  
जराटेऽपि कदम्बस्य केशरेऽपि च भस्मनि ।  
शार्वरन्त्वन्धतमसे शार्वरी धातुकेऽन्यवत् ॥ १६० ॥  
प्रान्तरं विपिने दूरशून्यवर्त्मनि कोटरे ।  
शार्करो दुग्धफेणेऽपि शर्करान्वितदेशवत् ॥ १६१ ॥  
शार्करो वृषभे छन्दोविशेषे शार्करं मतम् ।  
नागरं मुस्तके शुण्ठ्यां विदग्धे नागरोऽन्यवत् ॥ १६२ ॥  
शंसन्ति नगरोद्भूते रतबन्धे च नागरम् ।  
वागरो वारके शाणे निर्झरे वाडवे वृके ॥ १६३ ॥  
विशारदे मुमुक्षौ च गवामङ्के च वागरम् ।  
चामरं ग्रावमधुनोः पामरः स्वस्थनीचयोः ।  
वासरो दिवसे रागप्रभेदेऽपि च वासरः ॥ १६४ ॥  
कान्तारमुपसर्गादौ वने दुर्गमवर्त्मनि ।  
इक्षुप्रभेदे कान्तारः पादारः पादधूलिषु ॥ १६५ ॥  
पादलिङ्गे च मन्दारः पारिभद्रार्कपर्णयोः ।  
सुरद्रुमेऽपि गान्धारः सिन्दूरे रागदेशयोः ॥ १६६ ॥  
आधारश्चाऽधिकरणेऽप्यालवालेऽम्बुधारणे ।  
आसारः स्यात् प्रसरणे वेगवर्षे सुहृद्बले ॥ १६७ ॥  
केदारः पर्वते शम्भौ क्षेत्रभेदालवालयोः ।  
उदारो दातृमहतोर्दक्षिणेऽप्यभिधेयवत् ॥ १६८ ॥  
मदारो द्विरदे धूर्त्ते विदारो दारणे रणे ।  
विदारी शालपर्ण्याञ्च रोगभेदे भगन्दरे ॥ १६९ ॥  
विकारो विकृतौ रोगेऽप्याकारः संस्थिताङ्गयोः ।  
निकारः स्यात् परिभवे धान्यस्योत्किरणेऽपि च ॥ १७० ॥  
प्रकारः सदृशे भेदे टङ्कारः षिञ्जिनीध्वनौ ।  
विस्मये च प्रसिद्धौ च दण्डारः शरयन्त्रके ॥ १७१ ॥  
कुलालचक्रे वहने दण्डारो मत्तवारणे ।  
पिण्डारः क्षपणक्षेपे महिषीरक्षके द्रुमे ॥ १७२ ॥  
तुषारो हिमभेदे च मकरेऽपि हिमेऽपि च ।  
शुनारस्तु शुनीस्तन्ये सर्पाण्डकलविङ्कयोः ॥ १७३ ॥  
कुमारो बालके स्कन्दे युवराजेऽश्वचारके ।  
शुके च वरुणद्रौ च कुमारं जात्यकाञ्चने ॥ १७४ ॥  
कुमारी रामतरणीनवमाल्योर्नदीभिदि ।  
कन्याऽपराजितागौरीजम्बूद्वीपेषु च स्मृता ॥ १७५ ॥  
आहारो भोजने हारे भवेदाहरणेऽपि च ।  
विहारो भ्रमणे स्कन्धे लीलायां सुगतालये ॥ १७६ ॥  
कुटारं मैथुने विद्यात् कुटारं केवलेऽपि च ।  
कोट्टारो नागरे कूपे पुष्करिण्याञ्च पाटके ॥ १७७ ॥  
कडारः पिङ्गले दासे सम्भारः सम्भृतौ गणे ।  
केनारः कुम्भिनरके शिरःकपालसन्धिषु ॥ १७८ ॥  
शङ्करोऽग्निचटत्कारे सम्मार्ज्जन्यवपुञ्जिते ।  
नरदूषितकन्यायां शङ्करा क्वाऽपि दृश्यते ॥ १७९ ॥  
पङ्कारः शैवले सेतौ सोपाने जलकुब्जके ।  
संस्कारः प्रतियत्ने स्यात् सङ्कल्पेऽनुभवेऽपि च ॥ १८० ॥  
शालारं स्याद्धस्तिनखे सोपाने पक्षिपञ्जरे ।  
कञ्जारो जठरे सूर्ये विरिञ्चौ वारणे मुनौ ॥ १८१ ॥  
मार्जार ओतौ धट्वांशे भृङ्गारः कनकालुके ।  
भृङ्गारी झिल्लिकायां स्यादङ्गारोऽलातभौमयोः ॥ १८२ ॥  
शृङ्गारः सुरते नाट्यरसेऽपि गजमण्डने ।  
शृङ्गारं चूर्णसिन्दूरलवङ्गकुसुमेषु च ॥ १८३ ॥  
विस्तारो विस्तृतौ स्तम्ब उद्धारश्चोद्धृतावृणे ।  
माठरो द्विजभेदे स्याद्व्यासेऽर्कपारिपार्श्वके ॥ १८४ ॥  
शावरः पठ्यते रोध्रे तथा पापापराधयोः ।  
शावरी शूकशिम्ब्याञ्च शारीरं देहजे वृषे ॥ १८५ ॥  
करीरः कलत्रे वृक्षभेदे वंशाङ्कुरेऽपि च ।  
करीरी चीरिकायाञ्च दन्तमूले च दन्तिनाम् ॥ १८६ ॥  
शणीरं शोणमध्यस्थपुलिने दर्द्दरीतटे ।  
जम्बीरं प्रस्थपुष्पाख्यशाके दन्तशठेऽपि ॥ १८७ ॥  
औशीरमाहुश्चमरदण्डे च शयनासने ।  
सौवीरं बदरे स्तोत्राञ्जने देशे च काञ्जिके ॥ १८८ ॥  
किर्मीरः कर्बुरे दैत्यराक्षसान्तरयोरपि ।  
काश्मीरं कुङ्कुमे प्रोक्तं टङ्कपुष्करमूलयोः ॥ १८९ ॥  
पाटीरो वार्तिके रङ्गे मूलके तितउन्यपि ।  
धाराधरेऽपि केदारे वेणुसारेऽपि चेष्यते ॥ १९० ॥  
अण्डीरः पुरुषे शक्ते हिण्डीरः पुरुषे स्मृतः ।  
फेणे वातिङ्गणे चापि धूसरः पाण्डुरे खरे ॥ १९१ ॥  
कूबरः कुब्जके चारौ कूबरश्च युगन्धरे ।  
रूबरोऽश्मश्रुपुरुषे प्रौढाशृङ्गवृषेऽपि च ॥ १९२ ॥  
स्यान्नीवरो वाणिजके वास्तव्येऽपि च नीवरः ।  
पीवरः कच्छपे स्थूले धीवरो लुब्धके बुधे ॥ १९३ ॥  
केशरं हिङ्गुनि प्रोक्तं केशरो नागकेशरे ।  
सिंहच्छटायां पुन्नागकिञ्जल्कवकुलेष्वपि ॥ १९४ ॥  
किशोरस्तरुणावस्थे हयशावकसूर्ययोः ।  
तैलायन्यां कुबेरस्तु नन्दीवृक्षे धनाधिपे ॥ १९५ ॥  
कणेरुः स्याद्वशावेश्याकर्णिकारे गणेरुवत् ।  
कैटीरुः शक्रगोपे च शक्रे च नकुलेऽपि च ॥ १९६ ॥  
अगुरुः स्याच्छिंशपायां जोङ्गकेऽपि लघुन्यपि ।  
किंशारुः सस्यशूकेऽपि विशिखे कङ्कपक्षिणि ॥ १९७ ॥  
भार्यारुः शैलभेदे स्यान्मृगभेदे च तत्र च ।  
क्रीडायां परभार्यायां पुत्रो येनोपपादितः ॥ १९८ ॥  
कुठारुः पादपे कीशे कटप्रूः स्यान्महानटे ।  
विद्याधरे रक्षसि च कटप्रूरक्षदेवने ॥ १९९ ॥  
दासेरो दासिकापुत्रे दासेरः स्यात् क्रमेलके ।  
मयूरो बर्हिचूडायामपामार्गे शिखण्डिनि ॥ २०० ॥  
खर्ज्जूरं रजते विद्यावृश्चिकद्रुमभेदयोः ।  
खर्ज्जूरश्चाऽथ कर्च्चूरं शटीकाञ्चनयोर्मतम् ॥ २०१ ॥  
सिन्दूरस्तरुभेदे स्यात् सिन्दूरं रक्तचूर्णके ।  
सिन्दूरी रोचनीरक्तचेलिकाधातकीषु च ॥ २०२ ॥  
वल्लूरं स्याद्वनक्षेत्रे वाहनोषरयोरपि ।  
वल्लूरमाहुः संशुष्कमांसशूकरमांसयोः ॥ २०३ ॥  
एकाग्रमेकताने स्यादेकाग्रञ्चाप्यऽनाकुले ।  
नरेन्द्रो वार्त्तिके राज्ञि विषवैद्येऽपि कथ्यते ॥ २०४ ॥  
महेन्द्रः पर्वते शक्रे जलेन्द्रो वरुणेऽम्बुधौ ।  
जम्भलेऽपि जलेन्द्रः स्यात् सामुद्रं देहलक्षणे ॥ २०५ ॥  
सामुद्रञ्च समुद्रीयलवणादिषु भेद्यवत् ।  
खण्डाभ्रमभ्रलेशे स्यात् स्त्रीणां दन्तक्षतान्तरे ॥ २०६ ॥  
कटित्रं रसनायां स्याच्चर्माङ्गे कटिवाससि ।  
शिलीन्ध्रं कदलीपुष्पे करकत्रिपुटाख्ययोः ॥ २०७ ॥  
शिलीन्ध्रः कथितो धीरैस्तङ्गमीनप्रभेदयोः ।  
मृदा गण्डूपदी प्रोक्ता शिलीन्ध्री विहगीभिदि ॥ २०८ ॥  
तमिस्रं तिमिरे कोपे तमिस्रा च तमस्ततौ ।  
कृष्णपक्षनिशायाञ्च त्वक्पत्रन्तु वराङ्गके ॥ २०९ ॥  
त्वक्पत्रीति च कारव्यां कलत्रं श्रोणिभार्ययोः ।  
दुर्गस्थाने नृपादीनां पवित्रं वर्षणे कुशे ॥ २१० ॥  
पवित्रं ताम्रपयसोर्मेध्ये चाऽपि तदन्यवत् ।  
सावित्रः शङ्करे प्रोक्तः सावित्री देवतान्तरे ॥ २११ ॥  
दैत्यारिस्त्रिदशे विष्णौ तित्तिरिर्विहगे मुनौ ।  
शाङ्करिर्विघ्नहे स्कन्दे जैमुरिः पावके पवौ ॥ २१२ ॥  
मन्दुरा वाजिशालायां समीपार्थे च वस्तुनि ।  
उर्वरा सर्वसस्याढ्यभूमौ स्याद् मूमिमात्रके ॥ २१३ ॥  
असुरा रजनीवास्योरसुरो दानवे रवौ ।  
वासुरा वासितायां स्याद्वासितेय्यां मता भुवि ॥ २१४ ॥  
मसूरा मसुरा व्रीहिप्रभेदे पण्ययोषिति ।  
मसूरमसुरौ च द्वावेतावप्येतयोर्मतौ ॥ २१५ ॥  
शर्करा खण्डविकृतावुपलाकर्परांशयोः ।  
शर्करान्वितदेशे च रुग्भेदे सकलेऽपि च ॥ २१६ ॥  
कच्छुरा शूकशिम्ब्याञ्च शटीदुःस्पर्शयोरपि ।  
कच्छुरं वाच्यवत् प्राहुः पामरे पुंश्चलेऽपि च ॥ २१७ ॥  
मर्मरा तु दरीभाण्डमुररानिकुलासु च ।  
गायत्री कथिता छन्दःप्रभेदे खदिरेऽपि च ॥ २१८ ॥  
सैरिन्ध्री परवेश्मस्थशिल्पकृत्स्ववशस्त्रियाम् ।  
वर्णसङ्करसम्भूतस्त्रीमहल्लिकयोरपि ॥ २१९ ॥  
खदिरी शाकभेदे स्यात् खदिरो दन्तधावने ।  
सुन्दरी स्त्रीतरुभिदोः शर्वरी रात्रियोषितोः ॥ २२० ॥  
हरिद्रायाञ्च कवरी केशशाकविशेषयोः ।  
कवरं लवणेऽम्ले च तुम्बरी शरमर्द्दयोः ॥ २२१ ॥  
मञ्जरी वल्लरीस्थूलमुक्तातिलकशाखिषु ।  
मर्म्मरी पीतदारौ स्याद्वस्त्रभेदे च मर्मरः ॥ २२२ ॥  
टट्टरी स्यान्मृषावादे लम्पापटहवाद्ययोः ।  
शक्वरा मेखलानद्योश्छन्दोभेदेऽपि शक्वरी ॥ २२३ ॥  
सल्लरी सिल्लरी च द्वे हुडुके चारचक्रके ।  
कावेरी स्यात् सरिद्भेदे पण्यनारीहरिद्रयोः ॥ २२४ ॥  
{रचतुष्कम्}  
भवेत् परिकरो व्राते पर्यङ्कपरिवारयोः ।  
प्रगाढगात्रिकाबन्धे विवेकारम्भयोरपि ॥ २२५ ॥  
व्यतिकरः समाख्यातो व्यसनव्यतिषङ्गयोः ।  
विभाकरोऽग्नौ तपनेऽवस्करो गूथगुह्ययोः ॥ २२६ ॥  
कर्म्मकरस्तु कीनाशे भृत्ये वेतनजीविनि ।  
कर्मकरी तु मूर्वायां बिम्बिकायमपि क्वचित् ॥ २२७ ॥  
अरुष्कारो व्रणकृति भल्लाते चाप्यरुष्करम् ।  
भवेत् सहचरो झिण्ट्यां वयस्यं प्रतिबिम्बके ॥ २२८ ॥  
निशाचरः पेचकाहियातुधानेषु फेरवे ।  
निशाचरी पंसुलायां भवेत् पक्षचरो विधौ ॥ २२९ ॥  
यूथभ्रष्टपृथक्चारी वारणेऽपि प्रकीर्त्तितः ।  
चराचरं स्याज्जगति वाच्यवज्जङ्गमेङ्गयोः ॥ २३० ॥  
विदुर्दशपुरं देशे मुस्तायां पत्तनेऽपि च ।  
अभिमरो वधे युद्धे तथा स्वबलसाध्वसे ॥ २३१ ॥  
आहुः प्रतिसरं हस्तसूत्रे माल्येऽपि मण्डने ।  
व्रणशुद्धौ चमूपृष्टे नियोज्यारक्षकङ्कणे ॥ २३२ ॥  
मन्त्रभेदेऽप्यवसरो वर्षप्रस्तावयोरपि ।  
स्मृतः परिसरो मृत्यौ दैवोपान्त्यप्रदेशयोः ॥ २३३ ॥  
दिगम्बरः स्यात् क्षपणे नग्ने तपसि शङ्करे ।  
पीताम्बरः पद्मनाभे भवेत् पीताम्बरो नटे ॥ २३४ ॥  
कादम्बरन्तु दध्यग्रे मद्यभेदे च शीधुनि ।  
कादम्बरी परभृताभारतीशारिकासु च ॥ २३५ ॥  
उदुम्बरस्तु देहल्यां वृक्षजातौ च पण्डके ।  
उदुम्बरं स्मृतं ताम्रे कुष्टभेदेऽप्युदुम्बरः ॥ २३६ ॥  
औदुम्बरः श्राद्धदेवे रोगभेदे च कथ्यते ।  
नीलाम्बरः प्रलम्बघ्ने कौणपे क्रूरलोचने ॥ २३७ ॥  
आडम्बरः समारम्भे गजगज्जिततूर्ययोः ।  
निषद्वरस्तु जम्बाले निशायाञ्च निषद्वरी ॥ २३८ ॥  
उपह्वरं समीपे स्यादेकान्ते चाऽप्युपह्वरम् ।  
इन्दीवरं कुवलये वर्य्यामिन्दीवरी मता ॥ २३९ ॥  
कारञ्जरो योगिचक्रे मेलके भैरवे गिरौ ।  
कारञ्जरोऽच्युते शक्रे भवेद्विश्वम्भरा भुवि ॥ २४० ॥  
दुरोदसे द्यूतकरे पणे द्यूते दुरोदरम् ।  
लम्बोदरः स्यादुद्ध्माते गणानामधिपेऽपि च ॥ २४१ ॥  
अनुत्तरः स्मृतः श्रेष्ठे प्रतिजल्पविवर्ज्जिते ।  
तुलाधरस्तुलाराशौ भवेद्वाणिजकेऽपि च ॥ २४२ ॥  
भवेत्तोयधरो मेघे सुनिषण्णौषधेऽपि च ।  
धुरन्धरो धवतरौ धूर्वहेऽपि घुरन्धरः ॥ २४३ ॥  
चक्रघरो हरौ सर्पे वाच्यवद्ग्रामजालिनि ।  
अश्वतरो वेसरे च नागराजान्तरेऽपि च ॥ २४४ ॥  
विदुर्वीरतरं श्रेष्ठे शरवीरणयोरपि ।  
नभश्चरो घने वाते विद्याघरविहङ्गयोः ॥ २४५ ॥  
उद्दन्तुरः स्यादुत्तुङ्गे करालोत्कटदन्तयोः ।  
द्वैमातुरो जरासन्धवारणाननयोर्मतः ॥ २४६ ॥  
परम्परं प्रपौत्रादौ मृगभेदे परम्परः ।  
परम्परा परीपाट्यां सन्तानेऽपि वधे क्वचित् ॥ २४७ ॥  
धराधरः क्ष्माभृति चक्रपाणौ  
धाराधरस्तोयधरे कृपाणे ।  
पयोधरः स्यात् कुचकोषकार-  
कसेरुकाम्भोधरनारिकेले ॥ २४८ ॥  
कलिकारः करञ्जे स्याद् धूम्याटे पीतमस्तके ।  
अलङ्कारस्तूपमादौ हारकेयूरकादिषु ॥ २४९ ॥  
कर्णिकारश्च सम्पाके कर्णिकारो द्रुमोत्पले ।  
रथकारस्तु माहिष्ये करणीजे च तक्षणि ॥ २५० ॥  
चर्मकारः स्मृतः पादुकृति चर्म्मकषौषधे ।  
चर्मकारी च कथिता प्रतिकरः समे भटे ॥ २५१ ॥  
घनसारस्तु कर्पूरे दक्षिणावर्त्तपारदे ।  
कृष्णसारः स्नुहीवृक्षे शिंशपामृगभेदयोः ॥ २५२ ॥  
गिरिसारो भवेल्लोहे लिङ्गे मलयपर्वते ।  
पीतसारो मलयजे गोमेदकमणावपि ॥ २५३ ॥  
शालसारो द्रुमे हिङ्गौ सूत्रधारः शचीपतौ ।  
नाट्यानन्तरसञ्चारिपात्रशिल्पिप्रभेदयोः ॥ २५४ ॥  
दण्डधारो यमे भूपे सम्प्रहारो रणे गतौ ।  
प्रतीहारप्रतीहार्यौ द्वाःस्थे द्वारेऽप्यनन्तरे ॥ २५५ ॥  
अभिहारोऽभियोगे च चौर्ये सन्नहनेऽपि च ।  
व्यवहारो द्रुभेदे स्याद्व्यवहारः पणे स्थितौ ॥ २५६ ॥  
अवहारः स्मृतश्चौरे द्यूतयुद्धादिविश्रमे ।  
निमन्त्रणोपनेतव्यद्रव्ये ग्राहाख्ययादसि ॥ २५७ ॥  
परिवारः परिजने खड्गकोषे परिच्छदे ।  
पारावारः समुद्रे च पारावारं तटद्वये ॥ २५८ ॥  
अवतारोऽवतरणपुष्करिण्यादितीर्थयोः ।  
अकूपारः समुद्रेऽपि कूर्मराजेऽपि कीर्त्तितः ॥ २५९ ॥  
शिशुमारोऽम्बुसम्भूतजन्तौ तारात्मकाच्युते ।  
सुकुमारश्च पुण्ड्रेक्षौ कोमले त्वऽभिधेयवत् ॥ २६० ॥  
धुन्धुमारः शक्रगोपे गृहधूमे पदालिके ।  
कर्णपूरोऽवतंसे स्यान्नीलोत्पलशिरीषयोः ॥ २६१ ॥  
करवीरः कृपाणे स्याद्दैत्यभेदाश्वमारयोः ।  
श्रेष्ठगव्यां पुत्रवत्यामदितौ करवीर्यऽपि ॥ २६२ ॥  
महावीरः पवौ तार्श्वे शूरे सिंहेऽपि कोकिले ।  
मखानले च कर्के च महावीरो जराटके ॥ २६३ ॥  
आत्मवीरः प्राणवति श्यालपुत्रे विदूषके ।  
चार्वटीरस्त्रपावाम्रास्थ्न्यङ्कुरे गणिकासुते ॥ २६४ ॥  
चित्रटीरो विधौ भालमङ्कितं येन तत् रच ।  
घण्टाकर्णोपहाराय हतच्छागास्रबिन्दुभिः ॥ २६५ ॥  
पात्रटीरो बुधैरुक्तो मुक्तव्यापारमन्त्रिणि ।  
लोहकांस्ये जरत्पात्रे प्रमाणे पावकेऽपि च ॥ २६६ ॥  
धाराङ्कुरः सुनासीरे शीकरेऽपि घनोपले ।  
समुद्रारुः स्मृतो ग्राहे सेतुबन्धे तिमिङ्गिले ॥ २६७ ॥  
विश्वकद्रुः खले ध्वाने स्यादाखेटिककुक्कुरे ।  
असिपत्रो भवेत् कोषकारे च नरकान्तरे ॥ २६८ ॥  
शतपत्रो राजकीरे दार्वाघाटमयूरयोः ।  
राजीवे शतपत्रन्तु वातपुत्रो हनूमति ॥ २६९ ॥  
महाधूर्त्ते च भीमे च लक्ष्मीपुत्रः स्मरे हये ।  
पूर्णपात्रं वस्तुपूर्णपात्रे वर्द्धापकेऽपि च ॥ २७० ॥  
महामात्रः समृद्धेऽग्रमात्ये हस्तिपकाधिपे ।  
बिन्दुतन्त्रं विदुः शारिफलके चतुरङ्गके ॥ २७१ ॥  
रागसूत्रं तुलासूत्रे पट्टसूत्रेऽपि दृश्यते ।  
तालपत्रन्तु ताटङ्के रण्डायां तालपत्र्यपि ॥ २७२ ॥  
अग्निहोत्रोऽग्निहविषोर्वीतिहोत्रोऽनलार्क्कयोः ।  
वीरभद्रोऽश्वमेधाश्वे वीरश्रेष्ठे च वीरणे ॥ २७३ ॥  
पारिभद्रस्तु मन्दारनिम्बपादपयोर्मतः ।  
बलभद्रो रौहिणेये त्रायमाणौषधावपि ॥ २७४ ॥  
बलभद्रा कुमार्यां स्यादर्द्धचन्द्रस्तु चन्द्रके ।  
गलहस्ते बाणभेदेऽप्यर्द्धचन्द्रा त्रिवृद्भिदि ॥ २७५ ॥  
धार्त्तराष्ट्रोऽसितास्याङ्घ्रिहंसकौरवभोगिषु ।  
धृतराष्ट्रः सुराज्ञि स्यात् पक्षिक्षत्रियभेदयोः ॥ २७६ ॥  
धृतराष्ट्री हंसपन्त्यां स्थिरदंष्ट्रो भुजङ्गमे ।  
वराहाकृतिविष्णौ च वक्त्रनक्रः शुके खले ॥ २७७ ॥  
कटम्भरा प्रसारण्यां रोहिण्यां गजयोपषिति ।  
कलम्बिकायां गोलायां वर्षाभूमूर्वयोरपि ॥ २७८ ॥  
मणिच्छिद्रा तु मेदायामृषभाख्यौषधेऽपि च ।  
तुङ्गभद्रा नदीभेदे तुङ्गभद्रो मदोत्कटे ॥ २७९ ॥  
दण्डयात्रा दिग्विजये सन्दानवरयात्रयोः ।  
देहयात्रा भोजने स्यात् कृतान्तागमनेऽपि च ॥ २८० ॥  
विभावरी हरिद्रायां रजन्याञ्च विभावरी ।  
विवादे वस्त्रकुट्याञ्च कुट्टन्यां चक्रयोषिति ॥ २८१ ॥  
कुम्भकारी कुलाल्यां स्यात् कुम्भकारः कुलालके ।  
तुण्डिकेरी तु कार्पास्यां बिम्बिकायामपीष्यते ॥ २८२ ॥  
{रपञ्चकम्}  
पांशुसञ्चार इत्येष दूर्वाञ्चिततटीभुवि ।  
वर्द्धापके प्रशंसायां पुरोटौ धूलिगुच्छके ॥ २८३ ॥  
स्यात् पादचत्वरश्छागे सैकते पिप्पलेऽपि च ।  
विप्रतीसारमिच्छन्ति कौकृत्येऽनुशये रुषि ॥ २८४ ॥  
समभिहारो भृशत्वे पौनःपुन्येऽपि कथ्यते ।  
करके परदोषैकभाजि पूरुषकेऽपि च ॥ २८५ ॥  
गीतकावेरमिच्छन्ति पित्तले कुङ्कुमेऽपि च ।  
तालीशपत्रं तालीशे तामलक्यामपि स्मृतम् ॥ २८६ ॥  
भवेदुत्पलपत्रन्तु तद्दले स्त्रीनखक्षते ।  
तमालपत्रं तापिञ्जे तिलके पत्रकेऽपि च ॥ २८७ ॥  
सर्वतोभद्र इत्युक्तः काव्यचित्रे गृहान्तरे ।  
निम्बेऽपि सर्वतोभद्रा गम्भारीनटयोषितोः ॥ २८८ ॥  
वस्वौकसारा श्रीदस्य शक्रस्य नलिनीपुरोः ।  
भवेत् कपिलधाराख्या स्वर्नदीतीर्थभेदयोः ॥ २८९ ॥  
{इति रान्तवर्गः ॥}  
{लान्तवर्गः}  
{लद्विकम्}  
बलं गन्धरसे रूपे स्थामनि स्थौल्पसैन्ययोः ।  
बलो हलायुधे दैत्यभेदे बलिनि वायसे ॥ १ ॥  
वाट्यालके बला तूक्ता पलञ्चोन्मानमांसयोः ।  
फलं हेतुसमुत्थे स्यात् फलके व्युष्टिलाभयोः ॥ २ ॥  
जातीफलेऽपि कक्कोले सस्यवाणाग्रयोरपि ।  
फलिन्यान्तु फलं प्राहुस्त्रिफलायां फलं क्वचित् ॥ ३ ॥  
जलं गोकवले नीरे ह्रीवेरे च जडेऽन्यवत् ।  
खलं भूस्थानकल्केषु क्रूरे नीचेऽधमे खलः ॥ ४ ॥  
गलः सर्ज्जरसे कण्ठे चलः कम्पे चलाश्रये ।  
दलं शस्त्री छदोत्सेधतद्द्रव्ये खण्डपर्णयोः ॥ ५ ॥  
नलः पोटगले राज्ञि पितृदेवे कपीश्वरे ।  
नली मनःशिलायान्तु मलिने तु नलं मतम् ॥ ६ ॥  
तलं स्वरूपाधरयोः खड्गमुष्टिचपेटयोः ।  
ज्याघातवारणेऽपि स्यात्तलस्तालतरावपि ॥ ७ ॥  
मलं किट्टे पुरीषे च पापे च कृपणे मलः ।  
शलन्तु शल्लकीलोम्नि शलो भृङ्गे गणे विधौ ॥ ८ ॥  
खिलं भवेदप्रहते सारसंक्षिप्तवेधसोः ।  
बिलं छिद्रे गुहायाञ्च बिल उच्चैःश्रवोहये ॥ ९ ॥  
बलन्तु स्खलिते व्याजे पुलन्तु पुलिनेऽन्यवत् ।  
पुलः स्यात् पुलके चाऽपि कुलं जनपदे गृहे ॥ १० ॥  
सजातीयगणे गोत्रे देहेऽपि कथितं कुलम् ।  
कालो मृत्यौ महाकाले समये यमकृष्णयोः ॥ ११ ॥  
कृष्णत्रिवृत्तौ काला तु नीलीमञ्जिष्ठयोरपि ।  
काली गौर्य्यां क्षीरकीटे कालिकामातृभेदयोः ॥ १२ ॥  
नवाम्बुवाहवृन्देऽपि परिवादेऽपि च क्वचित् ।  
भालं ललाटमहसोर्गालः स्कन्दमहीरुहोः ॥ १३ ॥  
शालो हालनृपे मत्स्यप्रभेदे सर्ज्जपादपे ।  
शाला गृहे तरुस्कन्धशाखागारैकदेशयोः ॥ १४ ॥  
मालं क्षेत्रे गृहे माली माला पुष्पादिदामनि ।  
सालः पादपमात्रं स्यात् प्राकारे शङ्कुकद्रुमे ॥ १५ ॥  
तालः करतलेऽङ्गुष्ठमध्यमाभ्याञ्च सम्मिते ।  
गीराकालक्रियामाने तालः खड्गादिमुष्टिषु ॥ १६ ॥  
द्रुमभेदे करास्फाले तालन्तु हरितालके ।  
वाद्यभाण्डे च कांस्यस्य तालश्छदिषि कम्पने ॥ १७ ॥  
जालं गवाक्ष आनाये क्षारके दन्तवृन्दयोः ।  
जालो .नीपद्रुमे जाली कोषातक्यामुदाहृता ॥ १८ ॥  
व्यालो भुजङ्गमे क्रूरे श्वापदे दुष्टदन्तिनि ।  
नालं दण्डे सरोजस्य नाली शाककलम्बके ॥ १९ ॥  
स्थालं भाजनभेदेऽपि स्थाली स्यात् पाटलोखयोः ।  
फालं शिरोपकरणे कार्पासादिकवाससि ॥ २० ॥  
बालः कचे शिशौ मूर्खे ह्रीवेरे श्वेभपुच्छयोः ।  
अलङ्कारान्तरे मेध्ये वाली वाला त्रुटिस्त्रियोः ॥ २१ ॥  
चेलो नीचेऽन्यवच्चेलमंशुके गर्हितेऽन्यवत् ।  
भेलः प्लवे भीरुके च निर्बुद्धिमुनिभेदयोः ॥ २२ ॥  
कौलोऽङ्कपालावृत्सङ्गे भेलके पोत्रिचित्रयोः ।  
कोला कणायां चव्ये च कोलन्तु बदरीफले ॥ २३ ॥  
शैलो भूभृति शैलन्तु शैलेये तार्क्ष्यशैलके ।  
शीलं स्वभावे सद्वृत्ते नीलः कृष्णे नगान्तरे ॥ २४ ॥  
नीलः कपीश्वरे नीली वृक्षलाञ्छनभेदयोः ।  
कूलं स्तूपे तडागे च सैन्यपृष्ठप्रतीरयोः ॥ २५ ॥  
कूलः पिचौ भवेत् कूलं ब्रह्मदारुविहायसोः ।  
मूलमाद्ये शिफायां स्याद्भनिकुञ्जान्तिकेषु च ॥ २६ ॥  
शूलं प्रहरणे मृत्यौ केतने रोगयोगयोः ।  
शूला दुष्टवधार्थाय कीलके पण्ययोषिति ॥ २७ ॥  
स्थूलं स्यात् पीवरे कूटे निष्प्रज्ञे पुनरन्यवत् ।  
अम्लो रसप्रभेदे स्यादाम्ली चाङ्गेरिकौषधौ ॥ २८ ॥  
शुक्लो योगान्तरे श्वेते शुक्लञ्च रजते मतम् ।  
मल्लः पात्रे कपाले च मत्स्यभेदे बलीयसि ॥ २९ ॥  
भल्लो भल्ली च बाणे स्याद्भल्लो भल्लुक इष्यते ।  
भल्लातक्यान्तु भल्ली स्यादोल्लश्चार्द्रे च शूरणे ॥ ३० ॥  
चुल्लचिल्लौ मतौ क्लिन्ने नेत्रे क्लिन्नाक्ष्णि पिल्लवत् ।  
आतापिनि भवेच्चिल्लश्चिल्ली स्याद्गौडवास्तुके ॥ ३१ ॥  
चुल्ली चितायामुद्वाने क्वचिद्वाद्येऽप्युदीरिता ।  
बली वीरुधि सन्ताने वल्कले कुमुमाम्बरे ॥ ३२ ॥  
खल्ली तु हस्तपादावमर्द्दनाख्यरुजि स्मृता ।  
खल्लो वस्त्रप्रभेदे स्यान्निम्ने चर्मणि चातके ॥ ३३ ॥  
आलुर्गलन्तिकायां स्यात् कन्दभेदे च भेलके ।  
पीलुर्गजे द्रुमे काण्डे परमाणुप्रसूनयोः ॥ ३४ ॥  
पीलुस्तालास्थिखण्डे च मालुः पत्रलतास्त्रियोः ।  
शालुः कषायद्रव्ये स्याच्चौरकाख्यौषधेऽपि च ॥ ३५ ॥  
वलिश्चामरदश्वे च जरया श्लथचर्मणि ।  
उदरावयवे दैत्ये करपूजोपहारयोः ॥ ३६ ॥  
गृहदारुविशेषे च गन्धकेऽपि क्वचिन्मतः ।  
दोला यानान्तरे नील्यां मेला स्यान्मेलके मुनौ ॥ ३७ ॥  
इला कलत्रे सौम्यस्य धरित्र्यां गवि वाचि च ।  
कीलः कफोणौ निर्घाते शङ्काज्वाले तु कीलवत् ॥ ३८ ॥  
शिला कुनद्यां दृषदि द्वाराधःस्थितदारुणि ।  
शिलं शिली भवेदुञ्छे गण्डूपद्यां यथाक्रमम् ॥ ३९ ॥  
तुला पलशते राशौ भाण्डे स्याद् दृश्यमानयोः ।  
गृहाणां दारुबद्धायां पीठिकायामपीष्यते ॥ ४० ॥  
वेला काले च जलधेस्तीरनीरविकारयोः ।  
अक्लिष्टमरणे रागे सीम्नि वाचि बुधस्त्रियाम् ॥ ४१ ॥  
भोजनेऽपीश्वराणां स्याज्झला दुहुतरि स्मृता ।  
आतपोर्मीषु लुकायां झाली क्वापि विलोक्यते ॥ ४२ ॥  
कला स्यान्मूलविवृद्धौ शिल्पादावंशमात्रके ।  
षोडशांशे च चन्द्रस्य कलनाकालयोः कला ॥ ४३ ॥  
कलं शुक्रे कलो जीर्णेऽप्यव्यक्तमधुरध्वनौ ।  
लोला जिह्वाकमलयोर्लोलस्व्ह्चलसतृष्णयोः ॥ ४४ ॥  
लीलां विदुः केलिविलासखेला-  
शृङ्गारभावप्रभवक्रियासु ।  
हेलामवज्ञानविलासयोश्च  
हाला सुरायां नृपतौ च हालः ॥ ४५ ॥  
गोला सखीवर्त्तुलयोर्गोलं लक्ष्यानुसारतः ।  
पत्राञ्जने कुनद्याञ्च गोदावर्याञ्च मण्डले ॥ ४६ ॥  
अलिः सुरापुष्पलिहोरालिस्तु विशदाशये ।  
आलिः पङ्क्तौ च सख्याञ्च सेतौ च परिकीर्तिता ॥ ४७ ॥  
कलिः स्यात् कलहे शूरे कलिरन्त्ययुगे युधि ।  
धूलिः सङ्ख्यान्तरे रेणौ डुलिस्तु कमठे मुनौ ॥ ४८ ॥  
मौलिः किरीटे धम्मिले कङ्केलिद्रुमचूडयोः ।  
शालिस्तु गन्धमार्ज्जारे कलमादिषु च स्मृतः ॥ ४९ ॥  
पालिः कर्णलताग्रेऽश्रौ पङ्क्तावङ्कप्रदेशयोः ।  
पालिः प्रस्ते च यूकायां जातश्मश्रुस्त्रियामपि ॥ ५० ॥  
झिल्ली स्यादातपरुषि वर्त्त्यामुद्वर्त्तनांशुके ।  
वल्ली स्यादजमोदायां पुष्पभेदेऽपि वीरुधि ॥ ५१ ॥  
पल्ली कुटीग्रामकयोः पल्लः स्थूलकुशूलके ।  
तल्ली तरुण्यां तल्लस्तु जलाधारान्तरेऽपि च ॥ ५२ ॥  
{लत्रिकम्}  
कमलं सलिले ताम्रे जलजे लोम्नि भेषजे ।  
मृगभेदे च कमलः कमला श्रीवरस्त्रियोः ॥ ५३ ॥  
चपलः पारदे मीने चौरके प्रस्तरान्तरे ।  
चपला कमलाविद्युत्पुंश्चलीपिप्पलीषु च ॥ ५४ ॥  
चपलं क्षणिके शीघ्रे चपलश्चिकुरे चले ।  
उपलः प्रस्तरे रजे शर्करायां स्मृतोपला ॥ ५५ ॥  
उत्पलं मांसशूल्ये स्यात् कुष्ठेन्दीवरयोरपि ।  
अनलो वासुदेवेऽग्नावनलो वसुवातयोः ॥ ५६ ॥  
शकलं त्वचि खण्डे स्याद्रागवस्तुनि वल्कले ।  
गरलन्तु विषे माने गरलं तृणपूलके ॥ ५७ ॥  
तरलश्चञ्चले षिङ्गे हारमध्यमणावऽपि ।  
भासुरे चाऽथ तरला यवागुसुरयोर्मता ॥ ५८ ॥  
सरलः पूतिकाष्ठे स्यादुदारावक्रयोरपि ।  
कपिलो मुनिभेदे स्याद् वासुदेवे च पावके ॥ ५९ ॥  
कपिला शिंशपायाञ्च रेणुकागोविशेषयोः ।  
पुण्डरीककरिण्याञ्च पिङ्गे तु कपिलोऽन्यवत् ॥ ६० ॥  
पललं तिलचूर्णे स्यात् पललं पङ्कमांसयोः ।  
पललो यातुधाने स्यात् पटलं छदिषि व्रजे ॥ ६१ ॥  
पिटके नेत्ररोगे च तिलके परिच्छदे ।  
जगलः पिष्टमद्ये च मेदके मदनद्रुमे ॥ ६२ ॥  
कितवे छगलश्छागे छगली छागमातरि ।  
वृद्धदारकभेषज्ये छगलं नीलवाससि ॥ ६३ ॥  
पिप्पलो बोधिवृक्षे स्यात् पतिभेदे निरङ्गुले ।  
पिप्पलं वसनच्छेदे भेदेऽपि सलिले मतम् ॥ ६४ ॥  
कणायां पिप्पली चोक्ता धवलः सुन्दरे सिते ।  
महोक्षे चाऽथ धवली सौरभेय्यामुदीरिता ॥ ६५ ॥  
कुवलञ्चोत्पले मुक्ताफलेऽपि बदरीफले ।  
कुशलः शिक्षिते क्षेमपर्याप्तिसुकृतेषु च ॥ ६६ ॥  
कुशलं मुषलं तु स्यादयोऽग्रे मुषली मता ।  
तालमूल्यामासुपर्णी गृहगोधिकयोरपि ॥ ६७ ॥  
निचुलो हिज्जलतरौ निचुलश्च निचोलके ।  
पिचुलो झावुकेऽपि स्याद् हिज्जले जलवायसे ॥ ६८ ॥  
विपुलः पृथुलेऽगाधे मेरुपश्चिमभूधरे ।  
तुमुलः कलिवृक्षे स्यात्तुमुलं रणसङ्कुले ॥ ६९ ॥  
बहुलः कृष्णपक्षेऽग्नौ शितौ च बहुला गवि ।  
एलायां नीलिकायाञ्च बहुला कृत्तिकासु च ॥ ७० ॥  
बहुलं प्राज्यनभसोर्मातुलो मदनद्रुमे ।  
मातृभ्रातरि धुत्तूरे व्रीहिभेदेऽपि मातुलः ॥ ७१ ॥  
कुटिलं वाच्यवद् भुग्ने कुटिला सरिदन्तरे ।  
जटिलस्तु जटायुक्ते जटिला मांसिकौषघौ ॥ ७२ ॥  
सुतलप्रतलौ चेति पातालभुवनद्वये ।  
स्यातामट्टालिकाबन्धे तताङ्गुलिकरे क्रमात् ॥ ७३ ॥  
पित्तलं तैजसद्रव्ये पित्तलः पित्तसङ्गते ।  
पित्तला तोयपिप्पल्पां निस्तलं वर्तुले चले ।  
कुन्तलः स्याद्यवे देशे केशलाङ्गलयोगपि ॥ ७४ ॥  
कम्बलो नागराजे स्यात सास्नाप्रावारयोः कृमौ ।  
कम्बलश्चोत्तरासङ्गे कम्बलं सलिले मतम् ॥ ७५ ॥  
शम्बलं कुलपाथेयमत्सरेषु समीरितम् ।  
कन्दलस्तु कपाले स्यादुपरागे नवाङ्कुरे ॥ ७६ ॥  
कलध्वनौ कन्दली तु मृगपक्षिविशेषयोः ।  
पिङ्गलः स्यान्मुनौ रुद्रे चण्डांशोः पारिपाश्वके ॥ ७७ ॥  
निधिभेदे कपावग्नौ पिङ्गलः कपिलेऽन्यवत ।  
करायिकायां वेश्यायां पिङ्गला कुमुदस्त्रियाम् ॥ ७८ ॥  
जङ्गलो जलनिर्मुक्तदेशे मांसे च जङ्गलम् ।  
मङ्गलं श्रेयसि श्वेतदूर्वायामपि मङ्गला ॥ ७९ ॥  
सर्वार्थलक्षणे चापि मङ्गलं समुदीरितम् ।  
कुण्डलं वलये पाशे कुण्डलं कर्णपूरणे ।  
गुडूच्यां काञ्चनादौ च कुण्डली समुदीरिता ॥ ८० ॥  
स्यान्मण्डलं द्वादशराजके च  
देशे च बिम्बे च कदम्बके च ।  
कुष्ठप्रभेदेऽप्युपसूर्यकेऽपि  
भुजङ्गभेदे शुनि मण्डलः स्यात् ॥ ८१ ॥  
स्यादर्गलन्तु कल्लोले दण्डे चान्तःकपाटयोः ।  
निर्मलं विमले विद्यान्निर्म्माल्याभ्रकयोरपि ॥ ८२ ॥  
शौष्कलः शुष्कमांसस्य पणके पिशिताशिनि ।  
पांशुलः पुंश्चले शम्भोः खट्वाङ्गे पांशुला भुवि ॥ ८३ ॥  
सङ्कुलं वाच्यवद्व्याप्तेऽविस्पष्टार्थवचस्यपि ।  
उज्ज्वलो दीप्तशृङ्गारविशदेषु विकाशिनि ॥ ८४ ॥  
वञ्जुलो वेतसाशोकतिनिशेष्वऽथ मञ्जुलम् ।  
निकुञ्जे शैवले मञ्जौ जलरङ्कौ तु मञ्जुला ॥ ८५ ॥  
पिञ्जलन्तु हरिद्राभे कुशपत्रेऽपि पिञ्जलम् ।  
पुद्गलः सुन्दराकारे पुद्गलश्चात्मदेहयोः ।  
जम्भलो देवताभेदे जम्बीरेऽपि च जम्भलः ॥ ८६ ॥  
कुम्भिलः श्यालके चौरे श्लोकच्छायाहरे झषे ।  
चन्द्रिलो नापिते ख्यातो हरवास्तुकशाकयोः ॥ ८७ ॥  
ग्रन्थिलो ग्रन्थिसहिते करीरद्रौ विकङ्कते ।  
वामिलो दाम्भिके यामे रामिलो रमणे स्मरे ॥ ८८ ॥  
वार्द्दल दुर्दिने मेलानन्दायामपि वार्द्दलः ।  
तण्डुलाख्या विडङ्गे स्याद्धान्यादिनिकरेऽपि च ॥ ८९ ॥  
वृषलः कथितः शूद्रे चन्द्रगुप्ते च वाजिनि ।  
निष्कलस्तु कलाशून्ये नष्टबीजे तु वाच्यवत् ॥ ९० ॥  
पाकलं कुष्ठभैषज्ये पाकलः कुञ्जरज्वरे ।  
पाचलो राधनद्रव्येऽप्यनिलानलयोरपि ॥ ९१ ॥  
माचलो वन्दिचौरे स्याद्ग्राहे रक्षसि चाऽमये ।  
पाटलः श्वेतरक्ते स्यादाशुव्रीहौ च पाटलः ॥ ९२ ॥  
पाटली पाटलाऽपि स्यादस्याः पुष्पेऽपि पाटलम् ।  
लोहलः शृङ्खलाधार्ये भवेदव्यक्तवाचि च ॥ ९३ ॥  
कोहलो मद्यभेदे स्यात् कोहलः स्यान्मुनावऽपि ।  
तैतिलो गण्डके प्रोक्तस्तैतिलं करणान्तरे ॥ ९४ ॥  
हेमलः स्वर्णकारे स्यात् कृकलासे शिलान्तरे ।  
श्यामलो मेचेकेऽश्वत्ये कोमलो मृदुले दले ॥ ९५ ॥  
कामलः कामुके रोगे मरुदेशवसन्तयोः ।  
पेशलो रुचिरे दक्षे गोकिलो मुषले हले ॥ ९६ ॥  
गौरिलो लोहचूर्णे स्याद्गौरिलो गौरसर्षपे ।  
फेनिलः स्यादरिष्टे च फेनिलं बदरीफले ॥ ९७ ॥  
मदनस्य फले चाऽथ वाच्यवत फेनवन्यपि ।  
शावलाख्या तु शैवाले शैलेयेऽपि च शावलम् ॥ ९८ ॥  
शैवलं पद्मकाष्ठे च शैवलञ्च जलाञ्चले ।  
शीतलं पुष्पकासीसे शैलजे मलयोद्भवे ॥ ९९ ॥  
भवेदासनपर्ण्याञ्च शीतलः शिशिरेऽन्यवत् ।  
कल्लोलो हर्ष उल्लोले कल्लोलः परिपन्थिनि ॥ १०० ॥  
पटोलमोषधीवस्त्रभिदोर्ज्योत्स्न्यां पटोल्यऽपि ।  
काकोली विषभेदे स्याद्द्रोणकाककुलालयोः ॥ १०१ ॥  
तमालस्तिलके खड्गेरे तापिञ्छे वरुणद्रुमे ।  
सुवेलः प्रणते शान्ते सुवेलः पर्वतान्तरे ॥ १०२ ॥  
अवेलस्त्वपलापे स्यादवेला पूगचूर्णके ।  
कपालं शिरसोऽस्थ्नि स्याद् घटादिशकले व्रजे ॥ १०३ ॥  
कुष्ठरोगविशेषे च गोपालो गोपभूपयोः ।  
किट्टालस्ताम्रकलशे किट्टालो लोहगूथके ॥ १०४ ॥  
पातालं नागलोके स्यात् पातालं वडवानले ।  
प्रवालो वल्लकीदण्डे विद्रुमे नवपल्लवे ॥ १०५ ॥  
अराल कुटिले सर्ज्जरसे समददन्तिनि ।  
करालो दन्तुरे तुङ्गे करालञ्च कुठेरके ॥ १०६ ॥  
करालोद्धूनतैलेऽपि करालो भीषणेऽन्यवत् ।  
शृगालो जम्बुके दैत्ये शृगाली डमरे विदुः ॥ १०७ ॥  
कुलालः कुम्भकारे स्यात् कुक्कुभे कौशिकेऽपि च ।  
कुद्दालो युगपत्रे स्यात् कुद्दालो भूमिदारणे ॥ १०८ ॥  
विडालो नेत्रपिण्डे स्याद्विडालोऽपि खगान्तरे ।  
विडाली पूतनाभेदे लताघूकेऽपि शस्यते ।  
जम्बालं शैवले पङ्के कीलालं रुधिरे जले ॥ १०९ ॥  
वण्ठीलं शूरयोर्युद्धे नौकायाश्च खनित्रके ।  
आभीलञ्चाऽपि कृच्छ्रे स्यादाभीलश्च भयानके ॥ ११० ॥  
नाभीलं नाभिगर्भाण्डे वङ्क्षणे प्रोक्तमस्त्रियाः ।  
उत्फुल्लः करणे स्त्रीणामुत्ताले च विकस्वरे ॥ १११ ॥  
शयालुः स्यादजगरे निद्राशीलेऽपि कुक्कुरे ।  
श्रद्धालुर्दोहिदिन्याञ्च श्रद्धावति तु वाच्यवत् ॥ ११२ ॥  
लाङ्गुलं मेहने पुच्छे शार्दूलो राक्षसान्तरे ।  
व्याघ्रे च पशुभेदे च सत्तमे तूत्तरस्थितः ॥ ११३ ॥  
वातूलो वातसङ्घाते वातुले मारुतासहे ।  
कुकूलं शङ्कुसङ्कीर्णे श्वभ्रे चाऽपि तुषानले ॥ ११४ ॥  
कुकूलं स्याद् दुकूलन्तुक्षौमे सूक्ष्मांशुकेऽपि च ।  
जम्बूलो जम्बुविटपे जम्बूलः क्रकचच्छदे ॥ ११५ ॥  
चषालो होमकुण्डे स्याद्गर्त्ते चोत्ताल उत्कटे ।  
श्रेष्ठेऽपि विकरालेऽपि स्यादुत्तालः प्लवङ्गमे ॥ ११६ ॥  
चूडाली तूच्चटायां स्याच्चूडावति तु वाच्यवत् ।  
विशाला त्विन्द्रवारुण्यां विशालोऽज्जयिनीपुरि ॥ ११७ ॥  
विशालो वृक्षभेदेऽपि विशालः पृथुलेऽन्यवत् ।  
मेखला खड्गबन्धे स्यात् काञ्चीशैलनितम्बयोः ॥ ११८ ॥  
शृङ्खला पुंस्कटीवस्त्रबन्धेऽपि निगडेऽपि च ।  
कुचेला विद्धपर्ण्यां स्यात् कुचेलस्तु कुवाससि ॥ ११९ ॥  
अचला वसुधायां स्यादचलः शैलकीलयोः ।  
चञ्चला तु तडिल्लक्ष्म्योश्चञ्चलः कामुकेऽनिले ॥ १२० ॥  
इल्वला तारकाभेदे इल्वलो दैत्यमत्स्ययोः ।  
पिच्छिला शाल्मलीसिन्धुभेदपोतकिकामु च ॥ १२१ ॥  
पिच्छिला शिंशपायाञ्च पिच्छिलो विज्जलेऽन्यवत् ।  
सप्तला पाटलौ गुञ्जानवमालिकयोरपि ॥ १२२ ॥  
भवेच्चर्म्मकशायाञ्च महिला भीरुगुन्द्रयोः ।  
सिध्मला मत्स्यचूर्णे स्यात सिध्मलश्च किलासिनि ॥ १२३ ॥  
सन्धिला तु सुरुङ्गायां नदीमन्दिरयोरपि ।  
रसाला मार्ज्जितायां स्याज्जिह्वादूर्वाविदारिषु ।  
रसालं सिह्लके वोले रसालश्चेक्षुचूतयोः ॥ १२४ ॥  
विमला शीतलायां स्याद् भुवो भेदे च निर्म्मले ।  
विमले चाऽमला लक्ष्म्यामऽमलं विशदेऽभ्रके ॥ १२५ ॥  
श्रीफली नीलिकाधात्र्योर्मालूरे श्रीफलः स्मृतः ।  
खण्डाली तैलमाने स्यात् सरसीकामुकस्त्रियोः ॥ १२६ ॥  
पातली वागुरायां स्यान्नारीमृत्पात्रभेदयोः ।  
जाङ्गली शूकशिम्ब्यां स्याज्जाङ्गलश्च कपिञ्जले ॥ १२७ ॥  
लाङ्गली गजपिप्पल्यां लाङ्गलं कुसुमान्तरे ।  
सीरेऽपि लाङ्गलं तालगृहदारुविशेषयोः ॥ १२८ ॥  
अङ्गुली करशाखायां कर्णिकायां गजस्य च ।  
जाङ्गुली विषविद्यायां जाङ्गुलं जालिनीफले ॥ १२९ ॥  
कदली वैजयन्त्याञ्च रम्भायां हरिणान्तरे ।  
कदला शाल्मलीब्राह्मीडिम्बिकासु च कथ्यते ॥ १३० ॥  
नकुली कुक्कुटीमांस्योर्नकुलः पाण्डवे पशौ ।  
नाकुली कुक्कुटीकन्दे नाकुली चव्यरास्नयोः ॥ १३१ ॥  
नैपाली नवमालीमनःशिलासुवहासु च ।  
ताम्बूली नागवल्ल्याञ्च ताम्बूलं क्रमुकेऽपि च ॥ १३२ ॥  
पञ्चाली पुत्रिकागीत्योः पञ्चालो जनदेशयोः ।  
शाल्मली तरुभेदे स्याद्दीपभेदे च शाल्मली ॥ १३३ ॥  
केवलो ज्ञानभेदे स्यात् केवलश्चैककृत्स्नयोः ।  
निर्णीते केवलञ्चोक्तं केवलः कुहने क्वचित् ॥ १३४ ॥  
काहली तु तरुण्यां स्यात् काहलं भृशशुष्कयोः ।  
वाद्यभाण्डविशेषे तु काहला काहले खले ॥ १३५ ॥  
गन्धोली वरटाभद्राशटीषु कथिता बुधैः ।  
अञ्जली कुडवे विद्यादञ्जलिः करसम्पुटे ॥ १३६ ॥  
{लचतुष्कम्}  
मदकलः स्यान्मत्तेभे मदेनाव्यक्तवाचि च ।  
भवेत् कलकलः सर्ज्जरसे कोलाहलेऽपि च ॥ १३७ ॥  
स्मृतो विचिकिलो मल्लीप्रभेदे मदनेऽपि च ।  
बृहन्नलो गुडाकेशे महापोटगले मतः ॥ १३८ ॥  
परिमलो विमर्शे च स्यान्मनोहरगन्धवत् ।  
रतोपमर्द्दविकसद्देहरागादिसौरभे ॥ १३९ ॥  
यवफलः स्मृतो वेणौ मांसीकुटजयोरपि ।  
मुचाफलन्तु कर्पूरे मौक्तिके लवलीफले ॥ १४० ॥  
सदाफलः स्कन्दफले नारिकेलेऽप्युदुम्बरे ।  
विदुः कर्मफलं कर्मरङ्गकर्मविपाकयोः ॥ १४१ ॥  
मृत्युफलो महाकाले कदल्यां मृत्युफल्यऽपि ।  
भवेद्वायुफलं शक्रकार्मुके करकेऽपि च ॥ १४२ ॥  
हलाहलो विषे ज्येष्ठ्यां हयलालाह्वयोरगे ।  
कुतूहलं कौतुके स्यात् प्रशस्तेऽपि कुतूहलम् ॥ १४३ ॥  
दलामलं दमनके तथा मरुवकेऽपि च ।  
महाबलं सीसके स्याद् बलाह्येऽपि महाबला ॥ १४४ ॥  
वेदतिबलायाञ्च खतमालो बलाहके ।  
धूमेऽपि कन्दरालः स्यात् पर्कटीगर्द्दभाण्डयोः ॥ १४५ ॥  
महाकालस्त्रिनयने किम्पाके प्रमथान्तरे ।  
महानीलो भृङ्गराजे मणिनागविशेषयोः ॥ १४६ ॥  
भवेद् बहुफलाभिख्याऽऽमलकीनीपवृक्षयोः ।  
जलाञ्चलं स्वतोवारिनिर्गमे शैवलेऽपि च ॥ १४७ ॥  
गण्डशैलो ललाटे स्याच्च्युते स्थूलोपले गिरेः ।  
उलूखलं गुग्गुले स्यात् कण्डन्यर्थे उलूखलम् ॥ १४८ ॥  
चक्रवालोऽद्रिभेदे स्याच्चक्रवालन्तु मण्डले ।  
स्मृतः पोटगलः काशे नले पोटगलो झषे ॥ १४९ ॥  
हस्तिमल्लोऽभ्रमातङ्गे हस्तिमल्लो विनायके ।  
भस्मतूलं ग्रामकूटे पांशुवर्षे हिमेऽपि च ॥ १५० ॥  
वातकेलिः कलालापे पिङ्गानां दन्तलेखने ।  
कमण्डलुः स्यात् करके पर्कटीपादपेऽपि च ॥ १५१ ॥  
अक्षमालाऽक्षसूत्रे स्यादरुन्धत्यामपि स्मृता ।  
मणिमाला स्मृता हारे स्त्रीणां दन्तक्षतान्तरे ॥ १५२ ॥  
ध्वनिलीला स्मृता वेणौ काहलावीणयोरपि ।  
रजस्वला पुष्पवत्यां सैरिभेऽपि रजस्वलः ॥ १५३ ॥  
एकाष्टीलामपि प्राहुः शिवमल्लौषधीभिदोः ।  
अतिबला बलाभेदे प्रवालेऽतिबलो मतः ॥ १५४ ॥  
भद्रकाली तु गन्धोल्यामुमायामोषधीभिदि ।  
हरिताली नभोररेवादूर्वाखड्गलतासु च ॥ १५५ ॥  
अन्धपाली स्मृता कोट्यां धात्रिकापरिरम्भयोः ।  
गन्धफली प्रियङ्गौ स्यात् कोरके चम्पकस्य च ॥ १५६ ॥  
{लपञ्चकम्}  
आसुतीबल इत्याख्या कन्यापालकयज्वनोः ।  
स्यात् पण्डुकम्वलः श्वेतकम्बले च शिलान्तरे ॥ १५७ ॥  
एककुण्डल इत्येष सौनन्दिनि धनाधिपे ।  
भवेदुद्दण्डपालस्तु सर्पमत्स्यप्रभेदयोः ॥ १५८ ॥  
कृपीटपालमिच्छन्ति केनिपातसमुद्रयोः ।  
भवेत् सुरतताली तु दूतिकायां शिरःस्रजि ॥ १५९ ॥  
{इति लान्तवर्गः ॥}  
{वान्तवर्गः}  
{वैककम्}  
वं प्रचेतसि जानीयादिवार्थे च तदव्ययम् ।  
स्वं ज्ञातावात्मधनयोरात्मीये च प्रचक्ष्यते ॥ १ ॥  
{वद्विकम्}  
भवः संसारसम्पाप्तिश्रेयःशङ्करजन्मसु ।  
दवो दाव इव ख्यातो वनाग्निवनयोरपि ॥ २ ॥  
द्रवः प्रद्रावरसयोर्गतौ नर्मणि विद्रवे ।  
घवः पत्यौ नरे धूर्त्ते वृक्षभेदेऽपि कीर्त्तितः ॥ ३ ॥  
जवो वेगिनि वेगे स्यादोण्ड्रपुष्पे जवा मता ।  
लवो लेशे विनाशे च छेदने रामनन्दने ॥ ४ ॥  
प्लवः कारण्डवे भेके कुलके भेलके कपौ ।  
शब्दे प्लुतगतौ प्लक्षे चण्डालजलकाकयोः ॥ ५ ॥  
प्लवं गन्धतृणे प्रोक्तं कैवर्त्तीमुस्तकेऽपि च ।  
हवो यज्ञे तथाह्वाने निदेशेऽपि हवो मतः ॥ ६ ॥  
शवो मृते शवं नीरे सवः सन्धानयज्ञयोः ।  
क्षवः क्षुते राजिकायां नवं नव्ये स्तवे विदुः ॥ ७ ॥  
ध्रुवः कीले शिवे शङ्कौ वसौ योगे वटे मुनौ ।  
ध्रुवा मूर्वाशालपर्ण्योर्गीतिस्रुग्भेदयोरपि ॥ ८ ॥  
ध्रुवन्तु निश्चिते तर्के निश्चले शश्वतेऽन्यवत् ।  
स्तुवाख्या सल्लकीमूर्वास्रुग्भेदेषु च विश्रुता ॥ ९ ॥  
शिवं मोक्षे सुखे भद्रे सलिलेऽथ शिवो हरे ।  
वेदे योगान्तरे कीले वालुके गुग्गुलेऽपि च ॥ १० ॥  
पुण्डरीकद्रुमे चाऽपि शिवा झण्टामलौषधौ ।  
अभयाऽऽमलकीगौरीक्रोष्ट्रीसक्तुफलासु च ॥ ११ ॥  
दिवं स्वर्गेऽन्तरीक्षे च क्लीबं शण्डेऽप्यपौरुषे ।  
जीवो वृक्षप्रभेदे स्याज्जीवः प्राणिनि गीष्पतौ ॥ १२ ॥  
जीवा जीवन्तिकाभूम्योर्मौर्वीशिञ्जितवृत्तिषु ।  
वचायामपि जीवा स्याज्जीवं जीव्यञ्च जीविते ॥ १३ ॥  
भावः स्वभावेऽभिप्राये चेष्टासत्तात्मजन्मसु ।  
क्रियालीलापदार्थेषु बुधजन्तुविभूतिषु ॥ १४ ॥  
देवः सुरे घने राज्ञि देवमाख्यातमिन्द्विये ।  
देवी भट्टारिकायाञ्च तेजनीस्पृक्कयोरपि ॥ १५ ॥  
सत्त्वं द्रुमे पिशाचादौ बले द्रव्यस्वभावयोः ।  
आत्मत्वे व्यवसाये च चित्ते प्राणेषु जन्तुषु ॥ १६ ॥  
सान्तं सामनि दाक्षिण्ये कण्वं पापे मुनौ विदुः ।  
किण्वं पापे सुराबीजे बिल्वन्तु श्रीफले फले ॥ १७ ॥  
तत्त्वं वाद्यप्रभेदे स्न्मयात् स्वरूपे परमात्मनि ।  
ह्रस्वखर्वाविमौ शब्दावेकार्थौ वामनार्थयोः ॥ १८ ॥  
विश्वं समस्ते जगति विश्वदेवेऽपि नागरे ।  
विश्वा चाऽतिविषायां स्यादश्वः पुम्भेदवाजिनोः ॥ १९ ॥  
पार्श्वं कक्षाधरे चक्रोपान्ते पर्शुगणेऽपि च ।  
प्राध्वं सुप्रणते चातिदूरवर्त्मनि बन्धने ॥ २० ॥  
पक्वं परिणतार्थे स्याद्विनाशाभिमुखेऽपि च ।  
द्वन्द्वो रहस्ये कलहे द्वन्द्वं मिथुनयुग्मयोः ॥ २१ ॥  
ऊर्द्ध्वं स्यादुच्छ्रिते तुङ्गे चोपरिष्टादपि स्मृतम् ।  
दिवं द्यौः स्वर्गलोके च गगने च प्रयुज्यते ॥ २२ ॥  
अविः शैले रवौ मेषे भवेन्मूषिककम्बले ।  
ऋतुमत्यामविः प्रोक्ता शिविर्भूर्ज्जे नृपान्तरे ॥ २३ ॥  
कविः काव्यकरे सूरी कविर्वाल्मीकिशुक्रयोः ।  
कवी खलीने कथिता छविः शोभारुचोर्मता ॥ २४ ॥  
ग्रीवाऽपि कन्धरायां स्यात्तच्छिरायामपीष्यते ।  
रेवा तरङ्गिणीभेदे रेवा नील्यां स्मरस्त्रियाम् ॥ २५ ॥  
लट्वा करञ्जभेदेऽस्य फले वाद्ये खगान्तरे ।  
नीवी परिपणे ग्रन्थो स्त्रीणां जघनवाससः ॥ २६ ॥  
पृथ्वी भूमौ पृथौ हिङ्गुपत्रिकाकृष्णजीरयोः ।  
लघ्वी ह्रस्वविवक्षायां प्रभेदे स्यन्दनस्य च ॥ २७ ॥  
{वत्रिकम्}  
प्रभवो जलमूले स्याज्जन्मभूमौ पराक्रमे ।  
आद्योपलब्धयोः स्थाने विभवो निर्वृतौ धने ॥ २८ ॥  
प्रसवस्तु फले पुष्पे वृक्षाणां गर्भमोचने ।  
तोकोत्पादे च सचिवः सहाये मन्त्रिणि स्मृतः ॥ २९ ॥  
कितवो धूर्त्तवन्मत्ते वञ्चके कनकाह्वये ।  
त्रिदिवस्त्रिदशावासे त्रिदिवा सरिदन्तरे ॥ ३० ॥  
बल्लवः सूपकारे स्याद्भीमसेनेऽपि गोदुहि ।  
पल्लवः स्यात् किसलये विटपे विस्तरे बले ॥ ३१ ॥  
शृङ्गारे रक्तरागे च विद्रवस्तु पलायने ।  
युद्धे च पुङ्गवः श्रेष्ठे वृषभे भेषजान्तरे ॥ ३२ ॥  
उद्धवो मातुले विष्णोरुत्सवे क्रतुपावके ।  
उत्सवो मह उत्सेक इच्छाप्रसरकोपयोः ॥ ३३ ॥  
केशवो वासुदेवे स्यात् पुन्नागे केशवत्यपि ।  
कैतवन्तु छले द्यूते फेरवो जमूकेऽस्रपे ॥ ३४ ॥  
रौरवो नरके घोरे कैरवः कितवे रिपौ ।  
कैरवं कुमुदे चोक्तं चन्द्रिकायाञ्च कैरवी ॥ ३५ ॥  
भैरवं भीषणे गर्भे भैरवः समुदाहृतः ।  
सैन्धवो मणिमन्थेऽपि सिन्धुदेशोद्भवाश्वयोः ॥ ३६ ॥  
वाडवं करणे स्त्रीणामौर्वे विप्रेऽपि वाडवः ।  
वाडवं वडवासङ्घे वाडवो रागनागयोः ॥ ३७ ॥  
आश्रवः स्यात् प्रतिज्ञाने क्लेशे च वचनस्थिते ।  
शाव्रवं भावसंहत्योः शत्रूणां शात्रवो द्विषि ॥ ३८ ॥  
माधवस्तु वसन्ते स्याद्वैशाखे गरुडध्वजे ।  
माधवी मदिरायाञ्च कुट्टन्यामतिमुक्तके ॥ ३९ ॥  
मधुनः शर्करायाञ्च गालवो मुनिलोध्रयोः ।  
आर्त्तवन्त्वृतुसम्भूते स्त्रीरजःपुष्पयोरपि ॥ ४० ॥  
भार्गवः पर्शुरामे स्याद्गजे शुक्रे सुधन्विनि ।  
भार्गवी हैमवत्याञ्च कमलासितदूर्वयोः ॥ ४१ ॥  
आहवः सङ्गरे यागे राघवो रघुवंशजे ।  
महामीनप्रभेदेऽपि जलधे राघवः स्मृतः ॥ ४२ ॥  
ताण्डवं कथितं नृत्ये तृणभेदेऽपि ताण्डवम् ।  
निह्नवं निकृतौ विद्यादविश्वासापलापयोः ॥ ४३ ॥  
सम्भवः कथितो होतावुत्पत्तौ मेलकेऽपि च ।  
आधारानतिरिक्तत्व आधेयस्य च सम्भवः ॥ ४४ ॥  
बान्धवो बन्धुसुहृदोः पञ्चत्वं निधने स्मृतम् ।  
पञ्चनामपि भावे च प्रभावः शक्तितेजसोः ॥ ४५ ॥  
अभावः स्यादसत्तायायभावो निधनेऽपि च ।  
विभावः स्यात् परिचितौ कामस्योऽद्दीपनेऽपि च ॥ ४६ ॥  
निष्पावः सूर्यपवने राजमाषे कडिङ्गरे ।  
पचने शिम्बिकायाञ्च निष्पावो निर्विकल्पके ॥ ४७ ॥  
सुग्रीवः शोभनग्रीवे सुग्रीवो वानराधिपे ।  
राजीवाख्या मृगे मत्स्ये पद्ये राजोपजीविनि ॥ ४८ ॥  
गाण्डीवं गाण्डिवं जिष्णोः कोदण्डे कार्मुकेऽपि च ।  
अक्षीवञ्च शिरे विद्यादमत्तेऽक्षीवमन्यवत् ॥ ४९ ॥  
पार्थिवो नृपतौ भूमिविकारे पार्थिवोऽन्यवत् ।  
पार्थिवी स्यात् क्षमायाञ्च दीदिविर्धिषणान्नयोः ॥ ५० ॥  
प्रसेवः कथितो धीरैर्वीणाङ्गसूतयोरपि ।  
वडवाऽश्वाकुम्भदास्योः स्त्रीविशेषे द्विजस्त्रियाम् ॥ ५१ ॥  
कारवी मधुरादीप्यत्वक्पत्रीकृष्णजीरके ।  
सुषवी कारवेल्ले स्यात् कृष्णजीरकजीरयोः ॥ ५२ ॥  
{वचतुष्कम्}  
भवेदभिषवः स्नाने मद्यसन्धानयज्ञयोः ।  
उपप्लवः सैंहिकेये विप्लवोत्पातयोरपि ॥ ५३ ॥  
परिप्लवश्चञ्चले स्यादाकुलेऽपि परिप्लवः ।  
कुशीलवस्तु वाल्मीकौ नटयाचकयोरपि ॥ ५४ ॥  
अपह्नवोऽपलापे च सौ चाऽपह्नवो मतः ।  
पराभरस्तिरस्कारे विनाशे च पराभवः ॥ ५५ ॥  
भवेत् पारशवः पारस्त्रैणे शूद्रासुते द्विजात् ।  
शस्त्रेऽप्यादीनवो दोषे परिक्लिष्टदुरन्तयोः ॥ ५६ ॥  
विदुः शीतशिवं शम्यां शैलेयशतपुष्पयोः ।  
सैन्धवेऽपि पुटग्रीवो गर्गरीताम्रकुम्भयोः ॥ ५७ ॥  
धामार्गवस्त्वपामार्गे देवदाल्यामपि स्मृतः ।  
अनुभावः प्रभावे स्यान्निश्चये भावसूयने ॥ ५८ ॥  
बलदेवः स्मृतो वाते कालिन्दीभेदनेऽपि च ।  
बलदेवामपि प्राहुस्त्रायमाणौषधे बुधाः ॥ ५९ ॥  
जलविल्वस्तु पञ्चाङ्गे कर्कटे जलचत्वरे ।  
रोहिताश्वो बृहद्भानौ हरिश्चन्द्रे नृपात्मजे ॥ ६० ॥  
सहदेवा बलादण्डोत्पलशारिवभेषजे ।  
सहदेवी तु सर्पाक्ष्यां सहदेवश्च पाण्डवे ॥ ६१ ॥  
जीवञ्जीवश्चकोरे स्याद् द्रुमपक्षिविशेषयोः ।  
{वपञ्चकम्}  
आशितम्भवमन्नाद्ये तृप्तावाप्याशितम्भवः ॥ ६२ ॥  
{इति वान्तवर्गः ॥}  
{शान्तवर्गः}  
{शैककम्}  
शं सुखे शर्मणि प्रोक्तं श्रेयसि शश्च शस्त्रके ।  
{शद्विकम्}  
वशमायत्ततायां स्याद्वशमिच्छाप्रभुत्वयोः ।  
वशा वन्ध्यासुतायोषास्त्रीगवीकरिणीषु च ॥ १ ॥  
कुशो रामसुते दर्भे योक्त्रे द्वीपे कुशं जले ।  
कुशी फालेऽपि वल्गायां कुशा पापिष्ठमत्तयोः ॥ २ ॥  
कुशो वाच्यवदाख्यातः स्पशः प्रणिधियुद्धयोः ।  
शशो गन्धरसे लोध्रे स्यात् पशौ पुरुषान्तरे ॥ ३ ॥  
दर्शस्तु सङ्गमे सूर्यचन्द्रयोरवलोकने ।  
पक्षान्ते वैदिकविधौ दर्शश्च समुदाहृतः ॥ ४ ॥  
स्पर्शो रुजायां दाने च स्पर्शने स्पर्शकेऽपि च ।  
विट् स्मृतो वैश्यमनुजप्रवेशे तु मनीषिभिः ॥ ५ ॥  
पाशः कचान्ते सङ्घार्थः कर्णान्ते शोभनार्थकः ।  
छात्राद्यन्ते च निन्दार्थः पाशः पक्ष्यादिबन्धने ॥ ६ ॥  
नाशः पलायने प्रोक्तो निधनानुपलम्भयोः ।  
काशस्तृणे स्यात् क्षवथौ वाराणस्यां तु काश्यपि ॥ ७ ॥  
केशो दैत्यान्तरे बाले ह्रीवेरे च प्रचेतसि ।  
कीशो दिगम्बरे प्रोक्तः कीशः शाखामृगेऽपि च ॥ ८ ॥  
ईशः प्रभौ शङ्करे स्यादीशा लाङ्गलदण्डके ।  
वेशो वेश्यागृहे प्रोक्तो नेपथ्ये गृहमात्रके ॥ ९ ॥  
क्लेशो दुःखेऽपि रागादौ व्यवसायेऽपि च क्वचित् ।  
वंशो वेणौ कुले वर्गे पृष्ठस्यावयवेऽपि च ॥ १० ॥  
दंशः स्यात् खण्डने दोषे दंशो मर्मणि कीर्त्तितः ।  
सर्पक्षतेऽपि सन्नाहवनमक्षिकयोरपि ॥ ११ ॥  
अंशुर्लेशे रवौ रश्मावाशुव्रीहौ च सत्वरे ।  
पांशुर्धूलिषु शस्यार्थचिरसञ्चितगोमये ॥ १२ ॥  
दृग्दर्शने लोचने च दृग्बुद्धौ वीक्षकेऽपि च ।  
दशा वर्त्ताववस्थायां वस्त्रांशे स्युर्दशा अपि ॥ १३ ॥  
निशा दारुहरिद्रायां स्यात् त्रियामाहरिद्रयोः ।  
आशा तृष्णादिशोः प्रोक्ता राशिर्मेषादिपुञ्जयोः ॥ १४ ॥  
पेशी पललपिण्ड्यां स्यान्मांस्यां खड्गपिधानके ।  
अण्डभेदेऽपि पेशी स्यात् सुपक्वकणिकेऽपि च ॥ १५ ॥  
{शत्रिकम्}  
कपिशः सिह्लके श्यावे माधव्यां कपिशी मता ।  
कुलिशो मत्स्यचण्डे स्याद्दम्भोलौ कुलिशं स्मृतम् ॥ १६ ॥  
विवशः स्यादवश्यात्या क्लिष्टदुष्टधियोरपि ।  
निस्त्रिंशो निर्द्दये खड्गे सदृशन्तूचिते समे ॥ १७ ॥  
बालिशः शावके मूर्खे लोमशो लोमसंयुते ।  
मेण्डके चाथ कासीसशूगालीजटिलासु च ॥ १८ ॥  
लोमशा शूकशिम्ब्याञ्च मर्कटीकाकजङ्घयोः ।  
महामेदातिबलयोः शाकिनीभिदि चेष्यते ॥ १९ ॥  
विकाशो विजने व्यक्तौ सकाशः सदृशेऽन्तिके ।  
प्रकाशोऽतिप्रसिद्धे स्यात् प्रहासातपयोः स्फुटे ॥ २० ॥  
नीकाशो निश्चये तुल्ये हताशो निर्दये खले ।  
कीनाशः कर्कशे क्षुद्रे कृतान्तपशुघातिनोः ॥ २१ ॥  
सुखाशो राजतिनिशे शोभनाऽऽशप्रचेतसोः ।  
पिङ्गाशो मत्स्यभेदे स्यात्तथा पल्लीपतावपि ॥ २२ ॥  
पिङ्गाशी नीलिकायाञ्च पिङ्गाशं जात्यकाञ्चने ।  
पलाशः किंशुके शट्यां हरिते राक्षसेऽपि च ॥ २३ ॥  
पत्रे पलाशं संवेशः शयने चासनेऽपि च ।  
निवेशः शिबिरोद्वाहविन्यासेषु प्रकीर्त्तितः ॥ २४ ॥  
निर्वेशो मूर्च्छने भोगे निर्वेशो वेतनेऽपि च ।  
प्रदेशो देशमात्रे स्यात्तर्ज्जन्यङ्गुष्ठसम्मिते ॥ २५ ॥  
भित्तावपि प्रदेशः स्यात् सदेशोऽभ्यर्णदेशयोः ।  
निदेशः शासनोपान्तभाषणेऽपि प्रयुज्यते ॥ २६ ॥  
आदर्शो दर्पणे टीकाप्रतिपुस्तकयोरपि ।  
कर्कशः परुषे क्रूरे कृपणे निर्द्दये दृढे ॥ २७ ॥  
इक्षौ साहसिके काशमर्द्दकम्पिल्लयोरपि ।  
गिरीशो वाक्पतौ रुद्रे गिरीशोऽद्रिपतावपि ॥ २८ ॥  
उट्टीशो ग्रन्यभेदे स्यादुड्डीशश्चण्डिकापतौ ।  
तुङ्गीशः शङ्करे चन्द्रे पक्षीशस्तार्क्ष्यकृष्णयोः ॥ २९ ॥  
उपांशुर्जपभेदे स्यादुपांशु विजनेऽव्ययम् ।  
दुःस्पर्शाख्या खरस्पर्शे कण्टकार्याञ्च वासके ॥ ३० ॥  
विपाशाख्या सरिद्भेदपाशवर्ज्जितयोर्मता ।  
विकेशी पटुवर्त्तौ स्याद्विकेशी निष्कचस्त्रियाम् ।  
भूकेशी वल्वजेषु स्याद् भूकेशः शैवले वटे ॥ ३१ ॥  
{शचतुष्कम्}  
अपदेशः स्मृतो लक्ष्ये निमित्तव्याजयोरपि ।  
जीवितेशो यमे कान्ते जीवातौ जीविताधिपे ॥ ३२ ॥  
आश्रयाशो हुतवहे भवेदाश्रयनाशके ।  
नागपाशः स्मृतः स्त्रीणां करणे वरुणायुधे ॥ ३३ ॥  
पुरोडाशो हविर्भेदे चमस्यां पिष्टकस्य च ।  
रमे सोमलतायाश्च हुतशेषेऽपि कीर्त्तितः ॥ ३४ ॥  
परिवेशः परिवृत्तौ भानोः सविधमण्डले ।  
प्रतिष्कशः सहाये स्याद्वार्त्ताहरपुरोगयोः ॥ ३५ ॥  
उपस्पर्शः स्पर्शमात्रे स्नानाचमनयोरपि ।  
भूमिस्पृग्वैश्यनरयोः पूरदृक स्यात् खले शनौ ॥ ३६ ॥  
अपभ्रंशोऽपशब्दे स्याद्भाषाभेदावपातयोः ।  
उपदंशोऽवदंशे स्यान्मेण्ढ्रे रोगेऽपि वर्त्तते ॥ ३७ ॥  
खण्डपर्शुः पर्शुरामे शङ्करे चूर्णलेपिनि ।  
खण्डामलकभैषज्ये सिंहिकातनयेऽपि च ॥ ३८ ॥  
पादपाशी खण्डकायां शृङ्खलाकटकेऽपि च ।  
स्मृता पञ्चदशी पौर्णमास्यमावास्ययोरपि ॥ ३९ ॥  
{शपञ्चकम्}  
धूर्जटौ खण्डपरशुर्जामदग्न्ये विधुन्तुदे ।  
खण्डामलकभैषज्ये चूडालेऽपि स्मृतो बुधैः ॥ ४० ॥  
{इति शान्तवर्गः ॥}  
{षान्तवर्गः}  
{षद्विकम्}  
वृषः स्याद्वासके धर्मे सौरभेये च शुक्रले ।  
पुंराशिभेदयोः शृङ्ग्यां मूषिकश्रेष्ठयोरपि ॥ १ ॥  
क्रपिकच्छ्वां वृषा प्रोक्ता व्रतिनामासने वृषी ।  
विषन्तु गरले तोयेऽतिविषायां विषा भवेत् ॥ २ ॥  
तुषो धान्यत्वचि ख्यातो विभीतकतरावपि ।  
निषश्च स्पर्शने व्याजे तर्षो लिप्सापिपासयोः ॥ ३ ॥  
वर्षं संवत्सरे वृष्टौ जम्बूद्वीपे घने विदुः ।  
प्रावृट्काले तु वर्षाः तु कर्षः कर्षणमानयोः ॥ ४ ॥  
माषो व्रीह्यन्तरे मूर्खे मानत्वग्दोषभेदयोः ।  
मेषो राशिविषेषे स्यादुरणे भेषजान्तरे ॥ ५ ॥  
शेषः संकर्षणेऽनन्त उपयुक्ततरे वधे ।  
प्रसादान्निजनिर्माल्यदाने शेषेऽपि कीर्त्तिता ॥ ६ ॥  
शोषस्तु शोषणे राजयक्ष्मण्यपि निगद्यते ।  
दोषः स्याद् दूषणे पापे दोषा रात्रौ भुजेऽपि च ॥ ७ ॥  
कोषस्तु कुड्मले पात्रे दिव्ये खड्गपिधानके ।  
जातिकोषेऽर्थसङ्घाते पेश्यां शबादिसङ्ग्रहे ॥ ८ ॥  
घोषस्तु घोषके ध्वाने गोपालाभीरपल्लिषु ।  
घोषा तु शतपुष्पायां घोषः कांस्येऽम्बुदध्वनौ ॥ ९ ॥  
प्रैषः स्यात् प्रेषणे क्लेशे मर्द्दनोन्मानयोरपि ।  
पौषो मासविशेषे स्यात् पौषन्तु महयुद्धयोः ॥ १० ॥  
त्विट कान्तौ व्यवसाये च जिगीषायां रुचौ गिरि ।  
विट् व्यापने च विष्ठायां शुषिः शोषे विलेऽपि ॥ ११ ॥  
ऋषिर्वेदे वशिष्ठादौ दीधितावपि पठ्यते ।  
उषा वाणसुतारात्र्योरुषः कामिनि गुग्गुलौ ॥ १२ ॥  
झषा नागबलायां स्याद्वैसारिणि झषो मतः ।  
कर्षूः करीपदहने कुल्यायामपि चेष्यते ॥ १३ ॥  
{षत्रिकम्}  
निकषः शाणफलके निकषा यातुमातरि ।  
नहुषो राज्ञि भुजगे कलुषञ्चाविलैनसोः ॥ १४ ॥  
किल्विषे वृजिने रोगेऽप्यपराधेऽपि किल्विषम् ।  
निमेषनिमिषौ कालप्रभेदेऽक्षिनिमीलने ॥ १५ ॥  
परुषं कर्बुरे रूक्षे स्यान्निष्ठुरवचस्यपि ।  
पुरुषः पूरुषे साङ्ख्यज्ञे च पुन्नागपादपे ॥ १६ ॥  
पौरुषं पुरुषस्योक्तं भावे कर्मणि तेजसि ।  
ऊर्द्ध्वविस्तृतदोःपाणिनृमानेऽपि च पौरुषः ॥ १७ ॥  
कल्माषो राक्षसे कृष्णे कल्माषं कृष्णपाण्डुरे ।  
कुल्माषो यावके प्रोक्तः कुल्माषं काञ्जिकेऽपि च ॥ १८ ॥  
उष्णीषन्तु शिरोवेष्टे किरीटे लक्षणान्तरे ।  
तरीषः शोभनाकारे भेलेऽब्धिव्यवसाययोः ॥ १९ ॥  
रोहिषं कत्तृणे ज्ञेयं रोहिषो हरिणान्तरे ।  
विश्लेषः स्याद्विघटने विश्लेषो विधुरेऽपि च ॥ २० ॥  
प्रदोषः कालभेदे स्यात् प्रदोषो दोष इष्यते ।  
अभीषुः प्रग्रहे रश्मौ प्रत्यूषोऽहर्मुखे वसौ ॥ २१ ॥  
गण्डूषो मुखपूर्त्तौ स्यात् करिहस्ताङ्गुलावपि ।  
प्रसृतोन्मिते शैलूषः कथितो नटबिल्वयोः ॥ २२ ॥  
मारिषः शाकभेदे स्यान्मारिषा दक्षमातरि ।  
नाट्योक्त्यां मारिषश्चार्ये तारीषः कनकेऽम्बुधौ ॥ २३ ॥  
आमिषं पलले लोभे सम्भोगोत्कोचयोरपि ।  
आमिषं सुन्दराकारपूपादिविषयेऽपि च ॥ २४ ॥  
आकर्षः शारिफलके पाशके दूत इन्द्रिये ।  
आकर्षणेऽपि चाऽकर्षः कोदण्डाभ्यासवस्तुनि ॥ २५ ॥  
संहर्षमाहुः स्पर्द्धायां प्रमोदेऽपि प्रभञ्जने ।  
शुश्रूषा श्रोतुमिच्छायां परिचर्याकथानयोः ॥ २६ ॥  
जिगीषा जेतुमिच्छायां व्यवसायप्रकर्षयोः ।  
महिषी नृपपत्न्याञ्च सैरिभ्यामोषघीभिदि ॥ २७ ॥  
{पचतुष्कम्}  
अनिमिषः सुरे मत्स्येऽप्यनुकर्षोऽनुकर्षणे ।  
अनुकर्षो रथस्याऽधःस्थिते दारुणि चेष्यते ॥ २८ ॥  
अनुतर्षः सुरापानपात्रे तृष्णाभिलाषयोः ।  
वातरूषस्तु वातूलोत्कोचयोः शक्रकार्म्मुके ॥ २९ ॥  
अम्बरीषं रणे भ्राष्ट्रेऽप्यम्बरीषो नृपान्तरे ।  
मार्त्तण्डे खण्डपरशावाम्रातककिशोरयोः ॥ ३० ॥  
परिघोषो निनादे स्यादवाच्ये जलदध्वनौ ।  
नन्दिघोषोऽर्ज्जुनरथे घोषे वन्दिजनस्य च ॥ ३१ ॥  
महाघोषो मतङ्गे च महाघोषोऽतिघोषणे ।  
स्मृता कर्क्कटशृङ्ग्याञ्च महाघोषा मनीषिभिः ॥ ३२ ॥  
किम्पुरुषः किन्नरे स्याल्लोकभेदेऽप्यलम्बुषः ।  
छर्द्दनेऽलम्बुषा प्रोक्ता मुण्डीरीस्वर्गवेश्ययोः ॥ ३३ ॥  
पलङ्कषा गोक्षुरकरास्नागुग्गुलुकिंशुके ।  
तुण्डीरीलाक्षयोश्चाऽपि राक्षसेऽपि पलङ्कषः ॥ ३४ ॥  
{इति पान्तवर्गः ॥}  
{सान्तवर्गः}  
{सद्विकम्}  
रसो गन्धरसे स्वादे चित्तादो विषरागयोः ।  
शृङ्गारादौ द्रवे वीर्ये देहधातौ च पारदे ॥ १ ॥  
रसा तु सल्लकीपावाजिह्वाधरणिकङ्गुषु ।  
भासो भासि समाख्यातो घोष्टकुक्कुटगृध्रयोः ॥ २ ॥  
दासः शूद्रे दानपात्रे भृत्यधीवरयोरपि ।  
दासी चेट्याञ्च झिण्ट्याञ्च रासः कोलाहले ध्वनौ ॥ ३ ॥  
भाषाशृङ्खलके रासः क्रीडायामपि गोदुहाम् ।  
वासः सुवर्णचेले स्यात् प्रभेदे किष्कुपर्वणः ॥ ४ ॥  
भाः प्रभावे मयूखे च माः स्मृतश्चन्द्रमासयोः ।  
अदः परस्मिन्नत्राऽपि गोसो गन्धरसोषयोः ॥ ५ ॥  
वत्सस्तर्णकपुत्रादिवर्षे वत्सन्तु वक्षसि ।  
बुत्सः स्तम्बे हारभेदे स्तबके ग्रन्थिपर्णके ॥ ६ ॥  
वासो गेहेऽप्यवस्थाने वासा स्यादटरूषके ।  
व्यासो मुनौ स्याद्विस्तारे त्रासो भीमणिदोषयोः ॥ ७ ॥  
हंसो विहङ्गभेदे स्यादर्के विष्णौ हयान्तरे ।  
योगिमन्त्रादिभेदेषु परमात्मनि मत्सरे ॥ ८ ॥  
निर्लोभनृपतौ हंसः शारीरमरुदन्तरे ।  
अंसः स्कन्धे विभागे च कंसो दैत्यान्तरे स्मृतः ।  
कांस्ये च कांस्यपात्रे च मानभेदेऽपि कीर्त्तितः ।  
मांसः स्यादामिषे मांसी कक्कोलीजटयोरपि ॥ ९ ॥  
वसुर्मयूखाग्निजनाधिपेषु  
योक्त्रे वके स्माद्वसुहट्टके च ।  
वृद्ध्यौषधश्यामधनेषु रत्ने  
वसु स्मृतं स्यान्मघुरेऽन्यवच्च ॥ १० ॥  
नासा तु नासिकायां स्यान्नासा द्वारोर्ध्वदारुणि ।  
मृत्सा तु कथिता वासिश्रेष्ठमृत्तिकयोर्बुधैः ॥ ११ ॥  
हिंसा चौर्यादिवधयोः शंसा वचनवाञ्छयोः ।  
मिसिस्तु मधुरामांस्योर्गजपुष्पाजमोदयोः ॥ १२ ॥  
कासूर्विकलवाचि स्यात् लासूः शक्त्यायुधेऽपि च ।  
प्रसूरश्वाजनन्योश्च कन्दलीवीरुधोरपि ॥ १३ ॥  
{सत्रिकम्}  
अलसः पादरोगे स्यात् क्रियामन्दे द्रुमान्तरे ।  
अलसा हंसपद्याञ्च रभसो वेगहर्षयोः ॥ १४ ॥  
पनसः कण्टकिफले कण्टके कपिरुग्भिदोः ।  
सुरसः स्यात् सुमधुरे पर्णासे सुरसाऽपि च ॥ १५ ॥  
सारसः पक्षिभेदे स्यात् सारसं सरसीरुहे ।  
श्रीवासो यक्षधूपे स्यात् पङ्कजे पीतवाससि ॥ १६ ॥  
साहसन्तु बलात्कारकृतकार्ये दमेऽपि च ।  
वाहसो जलनिर्यासेऽजगरे सुनिषण्णके ॥ १७ ॥  
लालसो लालसाऽपि स्याद्याच्ञातृष्णातिरेकयोः ।  
औत्सुक्ये च समासस्तु संक्षेपे च समर्थने ॥ १८ ॥  
कीकसः कृमिजातौ स्यादस्थ्नि कीकसमिष्यते ।  
पायसं परमान्ने स्याच्छ्रीवासेऽपि च पायसः ॥ १९ ॥  
वायसो नाडिजङ्घे स्याच्छ्रीवासे चागुरुद्रुमे ।  
काकोदुम्बरिकायाञ्च काकमाच्याञ्च वायसी ॥ २० ॥  
मानसं सरसि स्वान्तेऽप्याश्वासो निर्वृतौ मतः ॥ ‘  
आख्यायिकापरिच्छेदेऽप्यभ्यासो व्यसनेऽन्तिके ॥ २१ ॥  
उच्छ्वासः प्राणनाश्वासगद्यबन्धगुणान्तरे ।  
इष्वासो धन्विधनुषोर्विलासो भावलीलयोः ॥ २२ ॥  
वीतसो बन्धनोपाये मृगाणां पक्षिणामपि ।  
तेषामपि च विश्वासहेतोः प्रावरणे स्मृतम् ॥ २३ ॥  
उत्तंसः कर्णपूरे स्याच्छेकरे च वतंसवत् ।  
बीभत्सो विकृते क्रूरेऽप्यर्जुने च घृणात्मनि ॥ २४ ॥  
विद्वानात्मविदि प्राज्ञे पण्डिते चाभिधेयवत् ।  
भूयान् बहुतरार्थे स्यात् पुनरर्थे त्वदोऽव्ययम् ॥ २५ ॥  
ज्यायान् वृद्धे च शस्ते च हविर्होतव्यसर्पिषोः ।  
रेषाः स्यादधमे क्रूरे कृपणेऽपि च कथ्यते ॥ २६ ॥  
वेधा विधौ बुधे विष्णावागः पापापराधयोः ।  
वर्च्चो दीप्तौ पुरीषे च वर्च्चो रूपेऽपि च क्वचित् ॥ २७ ॥  
छन्दः पद्ये च वेदे च स्वैराचाराभिलाषयोः ।  
एनोऽपराधे कलुषे मनश्चित्तमनीषयोः ॥ २८ ॥  
रोदश्च रोदसी चाऽपि दिवि भूमौ पृथक पृथक् ।  
सह प्रयोगेऽप्यनयो रोदः स्यादपि रोदसी ॥ २९ ॥  
ओजस्तेजसि धातूनामवस्तम्भप्रकाशयोः ।  
भुजो वले च दीप्तौ च तेजो धाम्नि पराक्रमे ॥ ३० ॥  
प्रभावरेतसोश्चाथ रजः स्यादार्त्तवे गुणे ।  
रजःपरागे रेणौ तु रजवत् परिकीर्त्तितम् ॥ ३१ ॥  
वपुर्भव्याकृतौ देहे पयः स्यात् क्षीरनीरयोः ।  
वयः पक्षिणि बाल्यादौ वयो यौवनमात्रके ॥ ३२ ॥  
श्रेयस्तु मङ्गले धर्मे श्रेयान् शस्ते तु वाच्यवत् ।  
श्रेयसी करिपिप्पल्यामभयारास्नयोरपि ॥ ३३ ॥  
स्रोतोऽम्बुवेगेन्द्रिययोरोकः सद्मनि चाश्रये ।  
शिरः प्रधाने सेनाग्रभागमस्तकयोरपि ॥ ३४ ॥  
तपश्चान्द्रायणादौ स्याद्धर्मे लोकान्तरेऽपि च ।  
तपा माघे च शिशिरे सरस्तोयतडागयोः ॥ ३५ ॥  
उषः प्रभाते सन्ध्यायामुरः श्रेष्ठे च वक्षसि ।  
तमोऽन्धकारे स्वर्भानौ तमःशोके गुणान्तरे ॥ ३६ ॥  
नभो व्योम्नि नभा मेघे श्रावणे च पतद्ग्रहे ।  
घ्राणे मृणालसूत्रे च वर्षासु च नभाः स्मृतः ॥ ३७ ॥  
तरो बले च वेगे च रेतः शुक्रे च पारदे ।  
अर्च्चिर्मयूखशिखयोर्बर्हिः कुशहुताशयोः ॥ ३८ ॥  
सहो वले ज्योतिषि मार्गशीर्ष-  
हेमन्तयोश्चाऽपि सहः प्रदिष्टः ।  
रहोऽपि गुह्ये सुरते च तत्त्वे  
महो भवेदुत्सवतेजसोश्च ॥ ३९ ॥  
ज्योतिः प्रकाशे दृशि तारकासु  
ज्योतिर्दिनेशानलयोरपि स्यात् ।  
घनुः प्रियालद्रुमराशिभेदयोः  
शरासने चापि धनुर्धनुर्धरे ॥ ४० ॥  
आशीरुक्ता हिताशंसापवनाशनदंष्ट्रयोः ।  
राक्षसीति च दंष्ट्रायां राक्षसी रक्षसः स्त्रियाम् ॥ ४१ ॥  
तामसीति च दुर्गायां तामसो भुजगे खले ।  
पुक्कसी कालिकानील्योः पुक्कसः श्वपचेऽधमे ॥ ४२ ॥  
{सचतुष्कम्}  
भवेद्घनरसः सान्द्रनिर्यासमोरटाप्सु च ।  
कर्पूरे पीलुपर्ण्याञ्च सस्ये सिद्धरसेऽपि च ॥ ४३ ॥  
सर्वरसः स्मृतो वाद्यभाण्डभेदे च धूनके ।  
स्मृतं तामरसं पद्मे ताम्रकाञ्चनयोरपि ॥ ४४ ॥  
सिद्धरसो रसे व्याधिप्रभृतीषु च दृश्यते ।  
महारसः स्यात् खर्ज्जूरे कोशकारकसेरुणोः ॥ ४५ ॥  
रासेरसस्तु रासे स्याद्रससिद्धिबलावपि ।  
षष्ठीजागरिके गोष्ठ्यां शृङ्गारपरिहासयोः ॥ ४६ ॥  
श्वःश्रेयसञ्च भद्रे स्यात् परानन्दे च शर्मणि ।  
निःश्रेयसञ्च कल्याणे चन्द्रचूडापवर्गयोः ॥ ४७ ॥  
कुम्भीनसो विषज्वालाकुलदृष्टिभुजङ्गमे ।  
कुम्भीनसी जनन्याञ्च लवणाख्यस्य रक्षसः ॥ ४८ ॥  
मलीमसन्तु मलिने पुष्पकासीसलोहयोः ।  
पौणेमासपौर्णमास्यौ यज्ञपूर्णिमयोः क्रमात् ॥ ४९ ॥  
अधिवासो निवासे च संस्कारे धूपकादिभिः ।  
चन्द्रहासो दशग्रीवकरवालेऽसिमात्रके ॥ ५० ॥  
विश्वावसुः स्याद्गन्धर्वभेदे विश्वावसुर्निशि ।  
विभावसुर्दिनमणौ हारभेदे च पावके ॥ ५१ ॥  
पुनर्वसुर्भवेदृक्षे कात्यायनमुनावपि ।  
राजहंसो नृपश्रेष्ठे कादम्बकलहंसयोः ॥ ५२ ॥  
कलहंसस्तु कादम्बे राजहंसे नृपोत्तमे ।  
अवध्वंसः परित्यागे निन्दनेऽप्यवचूर्णने ॥ ५३ ॥  
स्मृता मधुरसा द्राक्षामूर्विकादुग्धिकासु च ।  
नीलञ्जसाऽप्सरोभेदे सरिद्भेदेऽपि विद्युति ॥ ५४ ॥  
सुमेधास्तु सुबुद्धौ स्याज्ज्योतिष्मत्यामपीष्पते ।  
सुमनाः पुष्पमालत्योस्त्रिदशे कोविदेऽपि च ॥ ५५ ॥  
प्रचेतास्तु मुनौ हृष्टे स्यात् प्रतीचीपतावपि ।  
विहायास्तु शकुन्ते स्याद्विहायः सुरवर्त्मनि ॥ ५६ ॥  
त्रिस्रोता जह्नुकन्यायां त्रिस्रोताः सरिदन्तरे ।  
अगौकाश्च नगौकाश्च शरभे सिंहपक्षिणोः ॥ ५७ ॥  
उदर्च्चिरुत्प्रभे वह्नौ दिवौकाश्चातके सुरे ।  
दीर्घायुः शाल्मलौ काके मार्कण्डेयेऽतिजीविनि ॥ ५८ ॥  
सप्तार्च्चिः पावके प्रोक्तः सप्तार्च्चिः क्रूरलोचने ।  
कनीयाननुजेऽत्यल्पे कनीयानतियूनि च ॥ ५९ ॥  
वरीयानतियूनि स्याद्वरिष्ठे श्रेष्ठयोगयोः ।  
साधीयानतिबाढे स्यादतिसाधौ च वाच्यवत् ॥ ६० ॥  
{सपञ्चकम्}  
स्यान्नभश्चमसश्चन्द्रे चित्रापूपेन्द्रजालयोः ।  
हिङ्गुनिर्यास इत्येष निम्बे हिङ्गुरसेऽपि च ॥ ६१ ॥  
दिव्यचक्षुः सुगन्धस्य भेदेऽन्धे च सुलोचने ।  
{सषट्कम्}  
हिरण्यरेतसम्प्राहुर्दिवाकरहविर्भुजोः ॥ ६२ ॥  
{इति सान्तवर्गः ॥}  
{हान्तवर्गः}  
{हद्विकम्}  
सहो बले सहा मुद्गपर्ण्याञ्च नखभेषजे ।  
सहा देवीकुमार्योश्च सहः कान्ते सहा भुवि ॥ १ ॥  
ग्रहोऽनुग्रहनिर्बन्धग्रहणेषु रणोद्यमे ।  
सूर्यादौ पूतनादौ च सैंहिकेयोपरागयोः ॥ २ ॥  
वहः स्याद्वृषभस्कन्धदेशे गन्धवहेऽपि च ।  
बर्हं दले केकिपिच्छे गृहा पत्न्यां गृहे स्मृताः ॥ ३ ॥  
ग्राहो ग्रहेऽवहारे च नासे बन्धनकूटयोः ।  
स्नेहस्तैलादिकरसद्रव्ये स्यात् सौहृदेऽपि च ॥ ४ ॥  
प्रोहो निपुणतर्के स्यात् प्रोहो हस्त्यण्घ्रिपर्वणोः ।  
मोहमिच्छन्ति मूर्च्छायामविद्यायाञ्च सूरयः ॥ ५ ॥  
लोहस्तु शस्त्रकं लोहं जोङ्गके सर्वतैजसे ।  
व्यूहः स्याद् बलविन्यासे निर्माणे वृन्दतर्कयोः ॥ ६ ॥  
सिंहः कण्ठीरवे राशौ सत्तमे चोत्तरस्थितः ।  
सिंही क्षुद्राबृहत्योः स्याद्वासके राहुमातरि ॥ ७ ॥  
बहुः स्याद्विपुले त्र्यादि सङ्ख्यासु त्वभिधेयवत् ।  
अहिर्वृत्रासुरे सर्पेऽपीहा तूद्यमवाञ्छयोः ॥ ८ ॥  
गुहा तु गह्वरे सिंहपुच्छ्यां स्कन्दे गुहो मतः ।  
वाहो भुजायां वाहस्तु मानभेदे वृषे हये ॥ ९ ॥  
मही भूमौ मही नद्यां मह उत्सवतेजसोः ।  
कुहूः स्यात् कोकिलारावनष्टेन्दुकरदर्शयोः ॥ १० ॥  
{हत्रिकम्}  
पटहस्तु समारम्भ आनकं पटहं मतम् ।  
कलहः खड्गकोशे स्याद्भण्डने युद्धराढयोः ॥ ११ ॥  
प्रग्राहस्तु तुलासूत्रे बन्द्यां नियमने भुजे ।  
हयादिरश्मौ रश्मौ च सुवर्णहलिपादपे ॥ १२ ॥  
निग्रहो भर्त्सने प्रोक्तो मर्यादायाञ्च बन्धके ।  
विग्रहः समरे काये विस्तारप्रविभागयोः ॥ १३ ॥  
सङ्ग्राहो बृहदुत्तुङ्गे मुष्टिसंक्षेपयोरपि ।  
आग्रहोऽनुग्रहाशक्त्योराक्रमे ग्रहणेऽपि च ॥ १४ ॥  
नवाहः स्यान्नवदिने नवाहः प्रतिपत्तिथौ ।  
प्रवाहो व्यवहारे स्यादपि स्रोतसि वारिणः ॥ १५ ॥  
कटाहो घृततैलादिपाकपात्रे च खर्परे ।  
कटाहः कूर्मपृष्ठे च स्तूपे च महिषीशिशौ ॥ १६ ॥  
उत्साहस्तूद्यमे सूत्रेऽप्यारोहे दैर्घ्यमानयोः ।  
आरोहणे नितम्बे च समुच्छ्रयनिषादिनोः ॥ १७ ॥  
निर्यूहः शेखरे द्वारे निर्यासे नागदन्तके ।  
विदेहो देहशून्ये स्याद्विदेहो मिथिले स्मृतः ॥ १८ ॥  
निरूहो वस्तिभेदे स्यात् तर्कनिश्चितयोरपि ।  
दात्यूहः कालकण्ठे स्याद्दात्यूश्चातकेऽपि च ॥ १९ ॥  
अत्यूहा नीलिकायां स्यादत्यूहश्चित्रमेखले ।  
सुवहा सल्लकीगोधापदीशेफालिकासु च ॥ २० ॥  
एलापर्ण्याञ्च सुवहा वल्लकीरास्नयोरपि ।  
सम्यग्वाहे तु सुवहो वाच्यवत् समुदाहृतः ॥ २१ ॥  
वैदेही रोचनासीतावणिक्स्त्रीपिप्यलीष्वपि ।  
वाराही मातृभेदे स्याद् गृष्टिनामौषधेऽपि च ॥ २२ ॥  
{हचतुष्कम्}  
अवग्रहा इति ख्यातो दृष्टिरोमे गजालिके ।  
स्वतन्त्रतानिषेधेऽपि प्रतिबन्धेऽप्यवग्रहः ॥ २३ ॥  
प्रतिग्रहः स्वीकरणे सैन्यपृष्ठे पतद्ग्रहे ।  
द्विजेभ्यो विधिवद्देये तद्ग्रहे च ग्रहान्तरे ॥ २४ ॥  
परिग्रहः परिजने पत्न्यां स्वीकारमूलयोः ।  
शापेऽप्युपग्रहो वन्द्यामुपयोगेऽनुकूलने ॥ २५ ॥  
अभिग्रहोऽभियोगेऽभिग्रहणे गौरवेऽपि च ।  
परिवर्हन्तु राजार्हवस्तुन्यऽपि परिच्छदे ॥ २६ ॥  
पितामहो विरिञ्चौ स्यात्तातस्य जनकेऽपि च ।  
तमोऽपहः सहस्रांशुमृगाङ्कजिनवह्निषु ॥ २७ ॥  
उपनाहो व्रणालेपपिण्डे वीणानिबन्धने ।  
परीवाहो जलोच्छ्वासे महीभृद्भोग्यवस्तुनि ॥ २८ ॥  
तनूरुहं गरुल्लोम्नोर्वरारोहाकटावपि ।  
वरारोहस्तु कथितो हस्त्यारोहावरोहयोः ॥ २९ ॥  
अवरोहोऽवतरणे तरोरङ्गे लतोद्गमे ।  
अश्वारोहाऽश्वगन्द्यायामश्वारोहोऽश्ववारके ॥ ३० ॥  
महासहा माषपर्ण्यामम्लानकुसुमेऽपि च ।  
गन्यवहा तु नासायां वायौ गन्धवहो मतः ॥ ३१ ॥  
भवेदेकसहाभिख्या सूते दण्डोत्पलौषधौ ।  
{हपत्रकम्}  
प्रपितामह इत्येष विधौ पितृपितामहे ॥ ३२ ॥  
{इति हान्तवर्गः ॥}  
{क्षान्तवर्गः}  
षान्ताः स्युर्यद्यपि क्षान्ता वर्णानामनुरोधतः ।  
पृथक्क्रमेण कथ्यन्ते तथाऽप्येते समन्वयात् ॥ १ ॥  
{क्षद्विकम्}  
अक्षः कर्षे तुषे चक्रे शकटे व्यवहारयोः ।  
आत्मज्ञे पाशके चाक्षं तुत्थसौवर्च्चलेन्द्रिये ॥ २ ॥  
ऋक्षोऽद्रिभेदे भल्लूके शोणके कृतवेधने ।  
ऋक्षमुक्तञ्च नक्षत्रे यक्षः श्रीदे च गुह्यके ॥ ३ ॥  
दक्षः पटौ हरवृषे ताम्रचूडे प्रजापतौ ।  
मुनिभेदे द्रुमे वह्नौ दक्षो दक्षा भुवि स्मृता ॥ ४ ॥  
पक्षो मासार्द्धके पार्श्वे ग्रहे साध्यविरोधयोः ।  
पक्षश्च परतो वृन्दे बले सखिसहाययोः ॥ ५ ॥  
पतत्रे चुल्लिरन्ध्रे च देहाङ्गे राजकुञ्जके ।  
लक्षं शरव्ये सङ्ख्यायां लक्षं छद्मनि कथ्यते ॥ ६ ॥  
प्लक्षो द्वीपविशेषे स्यात् पर्क्कटीगर्द्दभाण्डयोः ।  
पिप्पले द्वारपार्श्वे च गृहस्य परिकीर्त्तितः ॥ ७ ॥  
न्यक्षः परक्षुरामे स्यान्न्यक्षः कार्त्स्न्ये निकृष्टयोः ।  
चोक्षो गीते ध्रुवौ दक्षे तया तीक्ष्णमनोज्ञयोः ॥ ८ ॥  
ध्वाङ्क्षस्तु काकबकयोस्तर्कुके भिक्षुके गृहे ।  
ध्वाङ्क्षी कक्कोलिकायां स्यात् कक्षो दोर्मूलकच्छयोः ॥ ९ ॥  
सैरिभे च वृपे कक्षः शुष्ककाननवीरुधोः ।  
कक्षा ग्राहणिकाकाञ्चीप्रकोष्ठगजरज्जुषु ॥ १० ॥  
सार्द्धे पदे परीधानपश्चादञ्चलपल्लवे ।  
रथभागेऽपि कक्षा स्याद्वीक्षा विस्मयरश्ययोः ॥ ११ ॥  
मोक्षो मुष्ककवृक्षे स्यादपवर्गे च मोचने ।  
रूक्षः पादपजातौ स्याद् रूक्षोऽप्रेमण्यचिक्कणे ॥ १२ ॥  
भिक्षा भृतौ च याच्ञायां सेवाभिक्षितवस्तुनोः ।  
प्रेक्षाऽनुत्प्रेक्षणे बुद्धौ रक्षा रक्षणरक्षयोः ॥ १३ ॥  
{क्षत्रिकम्}  
अध्यक्षोऽधिकृते प्रोक्तः प्रत्यक्षेऽध्यक्षमिष्यते ।  
गोरक्षो नागरङ्गे स्याद् गवाञ्च परिरक्षके ॥ १४ ॥  
आरक्षो रक्षणीये स्याच्छीर्षमर्मणि दन्तिनाम ।  
रक्ताक्षः कासरे क्रूरे पारावतचकोरयोः ॥ १५ ॥  
समीक्षा ग्रन्थभेदे स्यात् तत्त्वबुद्धौ निभालने ।  
उत्प्रेक्षाऽनवधाने स्यात् काव्यालङ्करणेऽपि च ॥ १६ ॥  
मृगाक्षी चेन्द्रवारुण्यां मृगनेत्रात्रियामयोः ।  
गवाक्षी शक्रवारुण्यां गवाक्षो जालके कपौ ॥ १७ ॥  
{क्षचतुष्कम्}  
वीरवृक्षस्तु भल्लातककुभद्रुमयोर्मतः ॥१८४ ॥  
राजवृक्षः प्रियाले स्यात् सुवर्णालुतरावपि ॥ १८ ॥  
देववृक्षः सप्तपर्णे मन्दरादिषु गुग्गुलौ ।  
भूतवृक्षस्तु शाकोटे तथा श्योनाकपादपे ॥ १९ ॥  
विशालाक्षो हरे तार्क्ष्ये विशालाक्षी वरस्त्रियाम् ।  
सकटाक्षो घवद्रौ स्यात् कटक्षसहितेऽपि च ॥ २० ॥  
{इति क्षान्तवर्गः ॥}  
{इति श्रीसकलवैद्यराजचक्रमुक्ताशेखरस्य गद्यपद्यविद्यानिधेः श्रीमहेश्वरस्य कृतौ विश्वप्रकाशे अनेकार्थशब्दपरिच्छेदः प्रथमः ।}  
{अयव्ययानेकार्थवर्गः}  
{अव्ययानि}  
अथाव्ययानि वक्ष्यन्ते व्यक्तं पूर्वाक्षरक्रमात् ।  
अकारादिकमप्यस्ति नाधिकं पूर्वतोऽपि च ॥ १ ॥  
{अ}  
अ स्यादभावे स्वल्पार्थे विष्णावीशे त्वनव्ययम् ।  
{आङ}  
आङ् सीमायां परिव्याप्तौ कियायोगेषदर्थयोः ॥ २ ॥  
{आ}  
आ प्रगृज्ञः स्मृतौ वाक्ये आः स्यात् सन्तापकोपयोः ।  
{इ}  
इ खेदे च रुषोक्तौ च कामदेवे त्वनव्ययम् ॥ ३ ॥  
{ई}  
ई दुःसभावने कोपे लक्ष्म्यामीः स्यादनव्ययम् ।  
{च}  
उ सम्बुद्धौ रुषोक्तौ च शम्भुवाची त्वनव्ययम् ॥ ४ ॥  
{ऊ}  
ऊ वाक्यारम्भेऽनुकम्पारक्षाहूतिष्वनव्ययम् ।  
{ऋ}  
ऋ वाक्ये चाऽपि कुत्सायां देवाम्बायान्त्वनव्ययम् ॥ ५ ॥  
{ए ऐ}  
ए-ऐ-शब्दौ तु हे-हैवत् स्मृत्यामन्त्रणहूतिषु ।  
{ओ औ}  
ओऔशब्दौ च होहौवत सम्बुद्ध्याह्वानयोर्मतौ ॥ ६ ॥  
{कान्ताः}  
कु पापे चेषदर्थे च कुत्सायाञ्च निवारणे ।  
मनागल्पे च मन्दे च धिग् निर्भर्त्सननिन्दयोः ॥ ७ ॥  
{गान्ताः}  
अङ्ग सम्बोधने हर्षे पुनरर्थे च कीर्त्तितम् ।  
{चान्ताः}  
तिर्यक् तिरोऽर्थे वक्रे च विहङ्गादौ त्वनव्ययम् ॥ ८ ॥  
चान्वाचये समाहारेऽप्यन्योन्यार्थे समुच्चये ।  
पक्षान्तरे तथा पादपूरणेऽप्यवधारणे ॥ ९ ॥  
प्राक प्रभातेऽप्यतीते च दिग्देशकालतः स्मृतम् ।  
प्रागऽग्रेऽपि च पूर्वस्मिन् भवे प्रागप्यनन्तरे ॥ १० ॥  
ननुच प्रश्नदृष्ट्योक्त्योः सम्यग्गाढप्रशंसयोः ।  
किञ्चारम्भे च साकल्ये हिरुग् मध्यविनार्थयोः ॥ ११ ॥  
{मान्ताः}  
नञऽभावे निषेधे च स्वरूपार्थे व्यतिक्रमे ।  
ईषदर्थे च सादृश्ये तद्विरुद्धतदन्ययोः ॥ १२ ॥  
{ठान्ताः}  
सुष्टु प्रशंसनेऽपि स्यादत्यर्थेऽपि च कथ्यते ।  
अपष्ठु निरवद्ये स्याच्छोभमानेऽपि च स्मृतम् ॥ १३ ॥  
{णान्तः}  
अन्तरेण-पदं विद्याद्विनामध्यार्थयोरपि ।  
{तान्ताः}  
तु पादपूरणे भेदे समुच्चयेऽवधारणे ॥ १४ ॥  
अस्तु स्यादभ्यनुज्ञानेऽप्यसूयानीहयोरपि ।  
किंस्वित् प्रश्ने वितर्के च शश्वत् पुनःसदार्थयोः ।  
पश्चात् प्रतीच्यां चरमे साक्षात् प्रत्यक्षतुल्ययोः ।  
सकृत् सहैकवारे स्यादाराद् दूरसमीपयोः ॥ १५ ॥  
यावत् तावत् परिच्छेदे कार्त्स्न्ये मानेऽवधारणे ।  
पुरस्ताच्चतुर्षु प्राच्यां पुरार्थे प्रथमेऽग्रतः ॥ १६ ॥  
उत प्रश्ने वितर्के स्यादुताऽप्यर्थविकल्पयोः ।  
किमुतातिशये प्रश्ने विकल्पे च प्रयुज्यते ॥ १७ ॥  
हन्त हर्षे विषादे च वाक्यारम्भविवादयोः ।  
स्वस्त्याशीःक्षेमपुण्यादौ तद्वत प्रश्नविकल्पयोः ॥ १८ ॥  
बताऽमन्त्रणसन्तोषखेदानुक्रोपविस्मये ।  
अहोबताऽनुकम्पायां खेदे सम्बोधनेऽपि च ॥ १९ ॥  
तत आदौ परिप्रश्ने पञ्चम्यर्थे कथान्तरे ।  
आनन्तर्ये कुतः प्रश्ने पञ्चम्यर्थे च निह्नवे ॥ २० ॥  
अतो भवेत् कारणापदेशनिर्द्देशयोरपि ।  
पञ्चम्यर्थे ततः प्रोक्तं पञ्चम्यर्थे च शासने ॥ २१ ॥  
सम्भावनावयवयोरन्ततः-पदमिष्यते ।  
इतो यतश्च नियमे पञ्चम्यर्थविभागयोः ॥ २२ ॥  
इति प्रकरणे हेतौ प्रकाशादिसमाप्तिषु ।  
निदर्शनप्रकारे स्यादनुकर्षे च सम्मतम् ॥ २३ ॥  
अतिशब्दः प्रशंसायां प्रकर्षे लङ्घनेऽप्यति ।  
नितान्तासम्प्रतिक्षेपवाचकोऽप्येष दर्शितः ॥ २४ ॥  
प्रति प्रतिविधौ वीप्सा लक्षणेषु प्रयोगतः ।  
मात्रार्थे चाभिमुख्ये च प्रतिदानादिषु प्रति ॥ २५ ॥  
{थान्ताः}  
अथो अथ च सम्प्रश्ने मङ्गलारम्भयोरपि ।  
अनन्तरे च कार्त्स्न्ये च संशये च प्रकीर्तितः ॥ २६ ॥  
यथाशब्दस्तु निर्दिष्टस्तुल्ययोगानुमानयोः ।  
तथा स्यान्निश्चये पृष्टप्रतिवाक्ये समुच्चये ॥ २७ ॥  
उभौ चोद्देशनिर्द्देशसादृश्येषु प्रकाशितौ ।  
कारकस्योऽपपत्तौ च सर्वथा हेतुबाढयोः ॥ २८ ॥  
अन्यथा वितथार्थे स्यादन्यथा चाऽपरार्थके ।  
वृथा निष्कारणे बन्धे वृथा स्याद्विधिवर्ज्जिते ॥ २९ ॥  
{दान्ताः}  
उत् प्रकाशे विभागे च प्राबल्यास्वास्थ्यशक्तिषु ।  
प्राधान्ये बन्धने भावे मोक्षे लाभोर्द्धकर्मणोः ॥ ३० ॥  
{नान्ताः}  
नु स्यात् प्रश्ने विकल्पार्थेऽप्यतीतानुनयार्थयोः ।  
ननु प्रश्नेऽप्यनुनयेऽनुज्ञानेऽप्यवधारणे ॥ ३१ ॥  
आमन्त्रणे चाऽपि ननु किन्नु प्रश्नवितर्कयोः ।  
नाना विनार्थेऽपि भवेन्नानाऽनेकोभयार्थयोः ॥ ३२ ॥  
स्थाने तु कारणार्थे च युक्तसादृश्ययोरपि ।  
अनु हीने सहार्थे च पश्चात् सादृश्ययोरनु ॥ ३३ ॥  
आयामे च नियामे च लक्षणादावनुक्रमे ।  
नि निवेशभृशार्थाधोभावविन्यासराशिषु ॥ ३४ ॥  
आश्रये बन्धने मोक्षे दारकर्मणि दर्शने ।  
अन्तर्भावे च सामीप्यकौशलोपरमेषु च ।  
नित्यार्थे संयमे चाऽपि क्षेपार्थेऽपि च विश्रुतम् ॥ ३५ ॥  
{पान्ताः}  
अप स्यादपकृष्टार्थे वर्ज्जनार्थवियोगयोः ।  
विपर्ययेऽपि विकृतौ चौर्ये निर्द्देशहर्षयोः ॥ ३६ ॥  
उप सामर्थ्यदाक्षिण्यदोषाख्यानात्ययेषु च ।  
आचार्यकरणे दाने व्याप्तावारम्भपूजयोः ॥ ३७ ॥  
तद्योगेऽपि च लिप्सायां भरणार्थोपमार्थयोः ।  
उप हीनेऽधिके प्रोक्तोऽप्यासन्नेऽप्युप कीर्त्तितः ॥ ३८ ॥  
अपि सम्भावनाप्रश्नशङ्कागर्हासमुच्चये ।  
तथा युक्तपदार्थेषु कामचारक्रियासु च ॥ ३९ ॥  
{बान्ताः}  
बशब्द उपमायां स्याद्वरुणे वानुनयेऽपि च ।  
वा स्याद्विकल्पोपमयोरेवार्थेऽपि समुच्चये ॥ ४० ॥  
वि श्रेष्ठातीतनानार्थे विः स्यात् पक्षिष्वनव्ययम् ।  
वै स्यात् सम्बोधने पादपूरणेऽनुनयेऽपि च ॥ ४१ ॥  
{भान्ताः}  
अभीऽत्थम्भूतकथनेऽप्यभि वीप्साभिमुख्ययोः ।  
{मान्ताः}  
स्म पादपूरणेऽतीते सामि निन्दार्द्धयोर्मतम् ॥ ४२ ॥  
अमा सहार्थान्तिकयोर्नूनं निश्चिततर्कयोः ।  
कामम् प्रकामेऽनुमतावसूयानुगमेऽपि च ॥ ४३ ॥  
नाम प्राकाश्यसम्भाव्यकुत्साभ्युपगमेषु च ।  
साम्प्रतं चाधुनार्थे स्याद् युक्तार्थेऽपि च साम्प्रतम् ॥ ४४ ॥  
हुं वितर्के परिप्रश्ने हुं रुषोक्त्यनुनीतिषु ।  
तुम् प्रश्नेऽङ्गीकृतौ रोषे आस्मृतौ चावधारणे ॥ ४५ ॥  
कुं प्रश्नेऽपि रुषोक्तौ च प्राध्वं नम्रानुकूलयोः ।  
किं प्रश्नेऽपि च कुत्सायां कं शिरःमुखवारिषु ॥ ४६ ॥  
नुमिन्यनुमतौ प्रोक्तं प्रणवे चाऽप्युपक्रमे ।  
एवं प्रकारोपमयोरङ्गीकारेऽवधारणे ॥ ४७ ॥  
अलं भूषणपर्याप्तिवारणेषु निरर्थके ।  
अलं शक्तौ च निर्द्दिष्टं शं कल्याणे सुखेऽपि च ॥ ४८ ॥  
सं सङ्गार्थे प्रकृत्यर्थे शोभनार्थसमर्थयोः ।  
जोषं सुखे प्रशंसायां तूष्णींलङ्घनयोरपि ॥ ४९ ॥  
तूष्णीकं तु स्मृतं मौने मौनशीले त्वनव्ययम् ।  
तद्दिनं दिनमध्ये स्यात् तद्दिनं प्रतिवासरे ॥ ५० ॥  
अभीक्ष्णं मुहुरश्रान्ते शीघ्रप्रकर्षयोरपि ।  
अभीक्ष्णं तु तथा पौनःपुन्ये स्यात् सन्ततेऽपि च ॥ ५१ ॥  
इदानीं वाक्यभूषायां सम्प्रत्यर्थे च वर्त्तते ।  
कथं प्रश्ने सम्भ्रमे च प्रकारार्थे च सम्भवे ॥ ५२ ॥  
किमु सम्भावनायां स्याद्विमर्शे च किमु स्मृतम् ।  
भृशं प्रकर्षे चात्यर्थेऽवश्यं नित्यप्रयत्नयोः ॥ ५३ ॥  
{यान्ताः}  
अयि प्रश्नानुनययोः समयान्तिकमध्ययोः ।  
अये क्रोषे विषादे च सम्भ्रमे स्मरणेऽपि च ॥ ५४ ॥  
{रान्ताः}  
प्र प्रकर्षे गताद्यर्थे दुः स्यात् कष्टनिषेधयोः ।  
पुनरप्रथमे भेदे स्वः स्वर्गपरलोकयोः ॥ ५५ ॥  
परा विमोक्षप्राधान्यप्रतिलोमेषु वर्त्तते ।  
आभिमुख्ये भृषार्थे च विक्रमे च गतौ वधे ॥ ५६ ॥  
पुरा पुराणे निकटप्रबन्धातीतभाविषु ।  
परि स्यात् सर्वतोभावे वर्ज्जने लक्षणादिषु ॥ ५७ ॥  
पूजालिङ्गनवीप्सासु भूषणे व्याधिशोकयोः ।  
दोषाख्यानेऽप्युपरमे व्याप्तौ निवसनेऽपि च ॥ ५८ ॥  
प्रादुः प्राकाश्यवृत्तौ स्यात् सम्भाव्ये च प्रयुज्यते ।  
निर्निश्चये क्रान्ताद्यर्थे निर्निःशेषनिषेधयोः ॥ ५९ ॥  
अन्तर्मध्ये तथा प्रान्ते स्वीकारार्थेऽपि दृश्यते ।  
उररी चोररी चोरी विस्तारेऽङ्गीकृतौ त्रयम् ॥ ६० ॥  
अन्तरापि विनार्थे स्यान्मध्यार्थनिकटार्थयोः ।  
{लान्ताः}  
किलशब्दस्तु वार्त्तायां सम्भाव्यानुनयार्थयोः ॥ ६१ ॥  
खलु स्याद्वाक्यभूषायां जिज्ञासादौ च सान्तने ।  
निषेधनेऽपि वीप्सायां समु माने च कीर्त्तितम् ॥ ६२ ॥  
{वान्ताः}  
अवाऽलम्बनविज्ञानवियोगव्याप्तिशुद्धिषु ।  
इषदर्थे परिभवेऽप्येवौपम्येऽवधारणे ॥ ६३ ॥  
{षान्ताः}  
उषा रात्रौ तदन्ते स्यादत्रानव्ययमप्युषा ।  
दोषा रात्रिमुखे रात्रावत्रानव्ययमप्यसौ ॥ ६४ ॥  
निकषा त्वन्तिके मध्ये रक्षोमातर्यनव्ययम् ।  
सु पूजायां भृषार्थानुमतिकृच्छ्रसमृद्धिषु ॥ ६५ ॥  
पुरतः प्रथमे चाऽग्रेऽप्यग्रतः प्रथमाग्रयोः ।  
पुरोऽग्रे प्रथमे च स्यादञ्जसा तत्त्वतूर्णयोः ॥ ६६ ॥  
अमितः शीघ्रसाकल्यसम्मुखोभयतोऽन्तिके ।  
भूयः पुनः पुनः ख्यातं प्रभूतार्थे त्वनव्ययम् ॥ ६७ ॥  
निर्निश्चये निषेधे च साकल्यातीतयोरपि ।  
तिरोऽन्तर्द्धौ तिर्यगर्थे मिथोऽन्योन्यं मिथो रहः ॥ ६८ ॥  
पूर्वेद्युरिष्यते प्रातः पूर्वेद्युः पूर्ववासरे ।  
शनैः शनैश्चरे स्वैरे नीचैः स्वैराल्पयोर्मतम् ॥ ६९ ॥  
{हान्ताः}  
ह स्यात् सम्बोधने पादपूरणेऽनव्ययं शिवे ।  
हा विषादे च शोके च दुःखार्थेऽपि च कथ्यते ॥ ७० ॥  
हि पादपूरणे हेतौ विशेषेऽप्यवघारणे ।  
ही दुःखहेतावुद्दिष्टो ही विस्मयविषादयोः ॥ ७१ ॥  
हाहा दुःखं हुहू हर्षे गन्धर्वेऽमू त्वनव्यये ।  
हे है व्यस्तौ समस्तौ च हूतिसम्बोधनार्थयोः ॥ ७२ ॥  
हो हौ चैवंविधौ ज्ञेयौ सम्बुद्धाह्वानयोरपि ।  
सह साकल्यसादृश्ययौगपद्यसमृद्धिषु ॥ ७३ ॥  
विद्यमाने च सम्बन्धे सहशब्दः प्रकीर्त्तितः ।  
अहो धिगर्थे शोके च करुणार्थविषादयोः ॥ ७४ ॥  
आहो उताहो द्वावेतौ परिप्रश्नविचारयोः ।  
अहशब्दो नियोगार्थे क्षेपार्थेऽपि निगद्यते ।  
{क्षान्ताः}  
मङ्क्षु शीघ्रे भृषार्थे च तत्त्वार्थेऽपि क्वचिन्मतम् ॥ ७५ ॥  
{इत्यव्ययानेकार्थवर्गः ॥}  
{  
यद्यपूर्वतया किञ्चिन्नामात्र प्रतिभाति च ।  
तत्तदन्विष्यतां सद्भिर्नामपारायणादिषु ॥ १ ॥  
तत्तक्तवीन्द्रैरथ पण्डितेन्द्रैः  
प्रयोगसम्बोधफलद्वयाप्त्यै ।  
यैर्नामकण्ण्ठाभरणं कृतं तैः  
सर्वज्ञता स्वप्रणयीकृतैव ॥ २ ॥  
स्वैरप्रचारैः परिकल्पिताभिः  
शब्दार्थसम्बोधकथाप्रथाभिः ।  
व्याख्याभिरप्राप्तमुदां प्रमोद-  
माधातुमत्रैष परिश्रमो नः ॥ ३ ॥  
एतां कृतिं कृतधियः कृतकृत्यभाव-  
मापादयन्तु सदयं, सदयं तु चेतः ।  
नित्यं महेश्वरकवेः परिभावयन्तः  
सन्तः परोन्नतिरता हि भवन्ति लोके ॥ ४ ॥  
रामानलव्योमरूपैः शककालेऽभिलक्षिते ।  
कोषं विश्वप्रकाशाख्यं निरमाच्छ्रीमहेश्वरः ॥ ५ ॥  
}  
{इति श्रीसकलवैद्यराजचक्रमुक्ताशेखरस्य गद्यपद्यविद्यानिधेः श्रीमहेश्वरस्य कृतौ विश्वप्रकाशे अनेकार्थाव्ययपरि च्छेदो द्वितीयः ।}  
{समाप्तोऽयं विश्वप्रकाशः ।}  
{शुभमस्तु ।}  
  
  
  
