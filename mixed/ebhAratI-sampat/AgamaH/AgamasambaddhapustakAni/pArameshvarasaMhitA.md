+++
TITLE = "पारमेश्वरसंहिता"
DOMAIN = "आगमः"
SUB-DOMAIN = "आगमसम्बद्धपुस्तकानि"
"SERIAL NO." = "Ebharati-443"
url = "https://www.ebharatisampat.in/read_chapter.php?bookid=NjQ5MjkzNTMzNjI1MjQ="
title = "पारमेश्वरसंहिता"

+++
[[पारमेश्वरसंहिता	Source: [EB](https://www.ebharatisampat.in/read_chapter.php?bookid=NjQ5MjkzNTMzNjI1MjQ=)]]

\[

          ॥श्रीः॥

       ॥ श्रीमते रामानुजाय नमः ॥

       ॥ श्रीरङ्गनाथपरब्रह्मणे नमः॥

           

    





      ॥ प्रथमोऽध्यायः ॥

        -----------

ॐ॥ नमः सकलकल्याणदायिने चक्रपाणये।

विषयार्णवमग्नानां समुद्धरणहेतवे ॥ 1 ॥

तोताद्रिशिखरक्षेत्रे देवगन्धर्वसेविते।

पुण्यतीर्थसमायुक्ते सर्वर्तुकुसुमान्विते ॥ 2 ॥

प्रशस्ताश्रमसंयुक्ते पुण्यक्षेत्रोपशोभिते।

वेदवेदान्तनिष्ठैस्तु तपोनिष्ठैर्महर्षिभिः ॥ 3 ॥

सांख्यसिद्धान्तसंयुक्तैः योगसिद्धान्तवेदिभिः।

इतिहासपुराणज्ञैर्धर्मशास्त्रार्थकोविदैः ॥ 4 ॥

वेदाङ्गज्ञानकुशलैर्युक्ते देवर्षिभिस्तथा।

राजर्षिभिः समायुक्ते मन्त्रसिद्धैर्महात्मभिः ॥ 5 ॥

सनको नाम योगर्षिर्ब्रह्मपुत्रो महातपाः।

भगवज्ज्ञानसिद्ध्यर्थं तपस्तेपे सुदुश्चरम् ॥ 6 ॥

शतवर्षं ध्यायमाने परमात्मानमात्मनि।

न लेभेऽभि(सं)मतं सोऽपि तप्त्वा घोरतरं तपः ॥ 7 ॥

शोकेन महताऽऽविष्टो बभूव स मुनिस्तदा।















ततः शोकार्णवे मग्नं जितक्रोधं जितेन्द्रियम् ॥ 8 ॥

दान्तं योगाङ्गनिरतं तं भक्तं भक्तवत्सलः।

वाक्यमेतज्जगद्धाता जगाद जगतो हितम् ॥ 9 ॥

वासुदेवः परंज्योतिरदृश्यः पुरुषोत्तमः।

श्रीभगवानुवाच -----------

त्वया योगीश्वरेणेह सुतप्तं तप उत्तमम् ॥ 10 ॥

प्राप्स्यसे न चिराद्ब्रह्मन्! महतस्तपसः फलम्।

समाश्वसिहि भद्रं ते मा विषीद महामते! ॥ 11 ॥

कृतकृत्यो जगत्यस्मिन् शाण्‍डिल्यः श्रूयते महान्।

तमाश्रयस्व भद्रं ते भगवद्धर्मसिद्धये ॥ 12 ॥

एतस्मिन् पर्वतश्रेष्ठे(वरे) पुराऽनेन महात्मना।

साक्षाद्भगवतो व्यक्तादच्युतादच्युताभिधात् ॥ 13 ॥

अधीतास्त्रिसुपर्णाद्याः साक्षात्सद्ब्रह्मवाचकाः।

शाखाश्च निषदः सर्वाः संहिता ब्राह्मणाभिधाः ॥ 14 ॥

निरुक्तानि ततो ज्ञाताः पदार्थाः सप्त च क्रमात्।

ज्ञानं च द्विविधं ज्ञातं शास्त्राणि विविधानि च ॥ 15 ॥

त्रयोदशविधं कर्म द्वादशाद्यात्मसंयुतम्।

श्रुत्वैवं प्रथमं शास्त्रं रहस्याम्नायसंज्ञितम् ॥ 16 ॥

दिव्यमन्त्रक्रमोपेतं मोक्षैकफललक्षणम्।

भूयः संचोदितात्तस्मात्तेन लोकहितैषिणा ॥ 17 ॥

श्रुतं विस्तरतः शास्त्रं भोगमोक्षप्रदं हि यत्।

अनुष्टुप्छन्दोब(न्धे)द्धेन प्रोक्तं भगवता स्वयम् ॥ 18 ॥

सात्वतं पौष्करं चैव जयाख्येत्येवमादिकम्।

तत्सर्वं विदितं सम्यक् शाण्डिल्यस्य महात्मनः ॥ 19 ॥

















एवं सकलशास्त्रज्ञः शाण्डिल्यः परमो गुरुः।

आस्ते शिष्यैः परिवृतः स्वाश्रमे श्रमनाशने ॥ 20 ॥

पाञ्चकाल्यं परं यज्ञं कुर्वाणः सर्वदा वशी।

स ते वक्ष्यति धर्मज्ञो धर्मं भागवतं मुने! ॥ 21 ॥

तमाश्रयस्व भद्रं ते भगवज्ज्ञानसिद्धये।

इत्युक्त्वाऽस्तमिता वाणी वासुदेवसमीरिता ॥ 22 ॥

इत्यद्भुततमं वाक्यं श्रुत्वा हृष्टतनूरुहः।

तदा कृतार्थमात्मानं मन्यमानो महामुनिः ॥ 23 ॥

शाण्डिल्यदर्शनाकाङ्क्षी संचचाराचलाधिपम्।

अपश्यदाश्रमश्रेष्ठं शाण्डिल्यस्य महात्मनः ॥ 24 ॥

नानापुष्पसमाकीर्णं नानाफलसमन्वितम्।

नानापक्षिगणैर्जुष्टं नानामृगनिषेवितम् ॥ 25 ॥

कमलोत्पलसंकी(पू)र्णैः शोभितं कमलाकरैः।

भगवद्धर्मजिज्ञासापरैः शान्तैरमत्सरैः ॥ 26 ॥

मुनिमुख्यैः समाकीर्णं सर्वत्र च मुमुक्षुभिः।

सप्रविश्य तमद्राक्षीन्मुनिमुख्यैरुपासितम् ॥ 27 ॥

शिष्यैः परिवृतं शान्तैरात्मनिष्ठं दयापरम्।

दिव्यज्ञानोपपन्नं तं दृष्ट्वा दिव्यक्रियापरम् ॥ 28 ॥

उद्वहन्तं परां भक्तिं वासुदेवे परात्परे।

अभ्यवन्दिष्ट सनको विनयात्तस्य पादयोः ॥ 29 ॥

तिष्ठन्तं भगवद्धर्मे दृष्ट्वा दिव्येन चक्षुषा।

शाण्डिल्यो मुनिशार्दूलः सनकं ब्रह्मसंभवम् ॥ 30 ॥

अब्रवीन्मधुरं वाक्यं कृतार्थोऽसि महामुने!।

भगवान् सुप्रसन्नस्ते सुतप्तं तप उत्तमम् ॥ 31 ॥

















आदिष्टोऽहं भगवता भवदर्थे तपोनिधे!।

इत्युक्त्वाऽध्यापयामास वेदमेकायनाभिधम् ॥ 32 ॥

मूलभूतस्तु महतो वेदवृक्षस्य यो महान्।

सद्ब्रह्मवासुदेवाख्य(ख्यं)परतत्वैकसंश्रयम् ॥ 33 ॥

दिव्यैर्बलादिकैर्मन्त्रैः साक्षात्तत्प्रतिपादकैः।

अलङ्कृतमसन्दिग्धमविद्यातिमिरापहम् ॥ 34 ॥

अध्याप्य संजगादास्य स्वरूपं च समागति(त)म्।

शाण्डिल्यः ----------

एष कार्तयुगो धर्मो निराशीःकर्मसंज्ञितः ॥ 35 ॥

योगाख्यो योगधर्माख्यः शास्त्राख्यश्च समागमः।

प्रवर्त्यते भगवता प्रथमे प्रथमे युगे ॥ 36 ॥

युगेषु मन्दसञ्चार इतरेष्वितरेष्वपि।

अनन्तचेष्टादध्यक्षादनिरुद्धात् सनातनात् ॥ 37 ॥

ब्रह्मणो मानसं जन्म प्रथमं चाक्षुषं स्मृतम्।

द्वितीयं वाचिकं चान्यच्चतुर्थं श्रोत्रसंभवम् ॥ 38 ॥

नासिक्यमपरं चान्यदण्डजं पद्मजं तथा।

एतेष्वपि च सर्वेषु साक्षाद्भगवतो विभोः ॥ 39 ॥

ब्रह्मणा मुनिमुख्यैश्च सुपर्णाद्यैर्महर्षिभिः।

वालखिल्यमुखैश्चान्यैः क्रमाद्राजर्षिभिस्तथा ॥ 40 ॥

एष प्रकृतिधर्माख्यः प्राधीतः प्रथमो द्विज!।

सप्तमे पद्मजे सर्गे प्राप्तो भगवतस्तथा ॥ 41 ॥

विवस्वता ततः प्राप्तो मनुनेक्ष्वाकुणा ततः।

इक्ष्वाकुणा च कथितो व्याप्य लोकानवस्थितः ॥ 42 ॥

एष एव महान् धर्म आद्यो विप्र! सनातनः।

















दुर्विज्ञेयो दुष्करश्च सात्वतैर्धार्यते सदा ॥ 43 ॥

चातुरात्म्यपरैर्नित्यं पञ्चकालपरायणैः।

बलादिमन्त्रनिरतैर्देवतान्तरवर्जितैः ॥ 44 ॥

एष धर्मो यथा प्राप्तो मया तद्ग(निग)दतः श्रृणु।

साङ्गोपनिषदा वेदाः समधीता मया पुरा ॥ 45 ॥

ऋग्यजुस्सामसंज्ञास्तु संकीर्णा देवतान्तरैः।

व्यामिश्रयागसंयुक्ताः प्रवृत्तिफलदायिनः ॥ 46 ॥

तदर्थाश्च परिज्ञाता यथान्यायं यथाविधि।

क्वचित् क्वचित् प्रदेशेषु भगवन्तं जगत्पतिम् ॥ 47 ॥

तदीयं कर्म च ज्ञानमप्रणाड्या वदन्ति हि।

तथा तदतिसंक्षिप्तमनभिव्यक्तलक्षणम् ॥ 48 ॥

अग्नीन्द्रादिप्रणाड्यैव प्रदेशेषु बहुष्वपि।

प्रवदन्ति जगन्नाथं तथा च सकलाः क्रियाः ॥ 49 ॥

नित्यादिका मुनिश्रेष्ठ! प्रवृत्तिफलसंयुताः।

देवतान्तरनाड्यैव प्रब्रुवन्ति सुविस्तरात् ॥ 50 ॥

तथा क्वचित् क्वचिद्विप्र! प्रवदन्ति च केवलम्।

इन्द्रादिदेवतावर्जं तत्कर्माऽपि सुविस्तरम् ॥ 51 ॥

मन्त्राः प्राचुर्यतस्तत्र फलसङ्गसमन्विताः।

एवं व्यामिश्ररूपत्वात्तेषु निष्ठां न लब्धवान् ॥ 52 ॥

यस्तु सर्वपरो धर्मो यस्मान्नास्ति महत्तरः।

वासुदेवैकनिष्ठस्तु देवतान्तरवर्जितः ॥ 53 ॥

तज्जिज्ञासा बलवती तदा त्वाविरभून्मम।

ततोऽत्र पर्वतश्रेष्ठे तपस्तप्तं मयोत्तमम् ॥ 54 ॥

अनेकानि सहस्राणि वर्षाणां तपसोऽन्ततः।

















द्वापरस्य युगस्यान्ते आदौ कलियुगस्य च ॥ 55 ॥

साक्षात्सङ्कर्षणाद्व्यक्तात् प्राप्त एव महत्तरः।

एष एकायनो वेदः प्रख्यातः सात्वतो विधिः ॥ 56 ॥

दुर्विज्ञेयो दुष्करश्च प्रतिबुद्धैर्निषेव्यते।

मोक्षायनाय वैपन्था एतदन्यो न विद्यते ॥ 57 ॥

तस्मादेकायनं नाम प्रवदन्ति मनीषिणः।

श्वेतद्वीपे पुराऽधीतो नारदेन सुरर्षिणा ॥ 58 ॥

सनः सनत्सुजातश्च भवानपि सनन्द(क)नः।

सनत्कुमारः कपिलः सप्तमश्च सनातनः ॥ 59 ॥

एते एकान्तिधर्मस्य आचार्याश्च प्रवर्तकाः।

मरीचिरत्र्यङ्गिरसौ पुलस्त्यः पुलहः क्रतुः ॥ 60 ॥

वसिष्ठश्च महातेजा एते चित्रशिखण्डिनः।

मनुः स्वायभ्भुवश्चापि समाराध्य जगत्पतिम् ॥ 61 ॥

महता तपसा चैव देवं नारायणं प्रभुम्।

दिव्यं वर्षसहस्रं तु तदन्ते समधीत्य च ॥ 62 ॥

मूलश्रुतिं यथावच्चा ऋषयोऽध्यापितास्तु तैः।

ततस्ते ऋषयस्त्वष्टौ लोकानां हितकाम्यया ॥ 63 ॥

श्लोकानां शतसाहस्रैर्मूलवेदं निरीक्ष्य च।

तथा दिव्यानि तन्त्राणि सात्वतादीनि चक्रिरे ॥ 64 ॥

अन्यच्छास्त्रं तु तन्त्राख्यमस्मान्मन्वादयोऽपि च।

धर्मशास्त्राण्यनेकानि करिष्यन्ति यथातथम् ॥ 65 ॥

अन्येषामपि शास्त्राणां योनिरेतद्भविष्यति।

अस्मिन् धर्मश्च अर्थश्चोक्तः सुविस्तरम् ॥ 66 ॥

मोक्षश्च सूचितः पश्चादत्रोक्तश्च यथातथम्।

















अश्वमेधादयो यज्ञा अधिकृत्याच्युतं हरिम् ॥ 67 ॥

यथा क्रियन्ते च तथा द्विषट्‌कार्णपुरस्सरैः।

निवृत्तिफलदैर्मन्त्रैस्तस्यासाधारणैर्हरेः ॥ 68 ॥

पूजिता विनियुज्यन्ते तस्मिंस्तस्मिंश्च कर्मणि।

ऋगादिमन्त्राः सर्वेऽपि तथा चास्मिन् प्रकीर्तिताः॥69

वसूराजोपरिचरो मूलवेदेन संस्कृतः।

स्वर्गलोकाधिकारार्थमेतदुक्तप्रकारतः ॥ 70 ॥

अश्वमेधादिकान् यज्ञानन्वशिष्टद्यथाविधि।

अन्यांश्च भगवद्यागान् खिन्नवृत्त्यधिकारतः ॥ 71 ॥

इति श्रुत मया पूर्वं स चार्थः प्रतिभाति मे।

सुमन्तुर्जैमिनिर्ब्रह्मन्! भृगुश्चैवौपगायनः ॥ 72 ॥

मौञ्ज्यायनश्च तत्सर्वं सम्यगध्यापिता मया।

नरनारायणाभ्यां तु जगतो हितकाम्यया ॥ 73 ॥

तथाऽनुष्ठीयते मूलधर्मो बदरिकाश्रमे।

एष प्रकृतिधर्माख्यो वासुदेवैकगोचरः ॥ 74 ॥

प्रवर्तते कृतयुगे ततस्त्रेतायुगादिषु।

विकारवेदाः सर्वत्र देवतान्तरगोचराः ॥ 75 ॥

महतो वेदवृक्षस्य मूलभूतो महानयम्।

स्कन्धभूता ऋगाद्यास्ते शाखाभूतास्तथा मुने! ॥ 76 ॥

जगन्मूलस्य देवस्य वासुदेवस्य मुख्यतः।

प्रतिपादकतासिद्धा मूलवेदाख्यता द्विज! ॥ 77 ॥

आद्यं भागवतं धर्ममादिभूते कृते युगे।

मानवा योग्यभूतास्तु अनुतिष्ठन्ति नित्यशः ॥ 78 ॥

ततस्त्रेतायुगे सर्वे नानाकामसमन्विताः।

















व्यामिश्रयाजिनो भूत्वा त्यजन्त्याद्यं सनातनम् ॥ 79 ॥

अन्तर्दधाति (धर्मो)सर्वोऽयं वासुदेवसमाहृतः।

ततो योग्याय भगवान् प्रादुर्भावयति स्वयम् ॥ 80 ॥

यथा पुरा मया प्राप्तो देवाद्‌ ज्ञानबलात्मनः।

तथा प्रकाशितो वेदः सरहस्यो महामुने! ॥ 81 ॥

एवं निगदिते सम्यक् शाण्डिल्येन महात्मना।

ततः कृतार्थमात्मानं मन्यमानः कृताञ्जलिः ॥ 82 ॥

सनकः प्रश्रितं वाक्यं शाण्डिल्यं मुनिमब्रवीत्।

सनकः ---------

भगवन्! सर्वधर्मज्ञ! सर्वशास्त्रार्थपारग! ॥ 83 ॥

त्वत्प्रसादेन संप्राप्तो मया धर्मवरो महान्।

निवृत्तिलक्षणाख्योऽयं प्रतिबुद्धैर्निषेवितः ॥ 84 ॥

कथमप्रतिबुद्धैस्तैर्मग्नैर्भवमहाम्बुधौ।

प्राप्यते भगवद्धर्म एकान्तिभिरनुष्ठितः ॥ 85 ॥

शाण्डिल्यः ---------

श्रूयतामभिधास्यामि यदहं चोदितस्त्वया।

एतदर्थं मया पृष्टः पुरा सङ्कर्षणः प्रभुः ॥ 86 ॥

परित्यज्य परं धर्मं मिश्रधर्ममुपेयुषाम्।

भूयस्तत्पदकाङ्क्षाणां श्रद्धाभक्ती उपेयुषाम् ॥ 87 ॥

अनुग्रहार्थं वर्णाणां योग्यतापाद(का)नाय च।

तथा जनानां सर्वेषामभीष्टफलसिद्धये ॥ 88 ॥

सात्वतादीनि शास्त्राणि भोगमोक्षप्रदानि च।

उपदिश्य तु दिव्यानि शास्त्राणि तदनन्तरम् ॥ 89 ॥

पारमेश्वरशास्त्राणां सर्वेषां मुनिपुङ्गव!।

















सारभूतं विशेषेण पौष्करार्थोपपादकम् ॥ 90 ॥

मूलवेदानुसारेण छन्दसाऽऽनुष्टुभेन च।

लक्षग्रन्थेन सर्वार्थक्रियाज्ञानोपलब्धये ॥ 91 ॥

स मेऽब्रवीन्म(हच्छा)हाशास्त्रं पारमेश्वरसंज्ञया।

तस्मात्तु सारमुद्धृत्य सर्वशास्त्रोपयोगिनम् ॥ 92 ॥

श्लोकैः षोडशसाहस्रैः पारमेश्वरसंज्ञया।

संप्रवक्ष्यामि ते शास्त्रमिदानीमवधारय ॥ 93 ॥

नारदोऽपि पुरा चैतदपि संक्षेपतो विभोः।

क्षीरोदशायिनो देवात् साक्षात् संश्रुतवान् द्विज! ॥ 94 ॥

ज्ञानकाण्डक्रियाकाण्डभेदेनै(तद्‌)व द्विधाकृतम्।

यत्र संकीर्त्यते सम्यग्वासुदेवस्य वै विभोः ॥ 95 ॥

दिव्यमात्मस्वरूपं च नित्या ज्ञानादयो गुणाः।

प्रधाना षट्‌ समस्ताश्च व्यस्ता युग्मत्रयेण हि ॥ 96 ॥

कीर्त्यादयो गुणाश्चान्ये आकृतिश्च परात्परा।

नित्यैका वासुदेवाख्या ततः सृष्ट्यादिहेतुना ॥ 97 ॥

सङ्ककर्षणादिव्यूहश्च जगज्जन्मादयोऽपि च।

उपासनार्थं भक्तानामास्तिकानां महात्मनाम् ॥ 98 ॥

जगतामुपकारार्थं वासुदेवस्य वै विभोः।

परात्परस्वरूपस्य चतुर्व्यूहस्तुरीयकः ॥ 99 ॥

व्यूहः सुषुप्तिसंज्ञश्च स्वप्नव्यूहस्तथैव च।

जाग्रद्व्यूहस्तथाऽन्ये च व्यूहा मूर्त्यन्तरा अपि ॥ 100 ॥

मूर्तयो विभवाख्याश्च प्रादुर्भावान्तराण्यपि।

लक्ष्मीपुष्ट्योः स्वरूपे च नित्ये भगवता सह ॥ 101 ॥

कान्त्यादयोऽवताराश्च भूषणानां तु विग्रहाः।

नित्याः किरीटपूर्वाणामनित्याश्च पृथग्विधाः ॥ 102 ॥

चक्रादीनां स्वरूपं च नित्यानित्योभयात्मकम्।

गरुडप्रमुखानां तु अन्येषामात्मनामपि ॥ 103 ॥

विभोः साधनभूतानां स्वं स्वं नित्यं स्वरूपिणाम्।

एतेषां मूर्तयो नित्या अनित्याश्च पृथग्विधाः ॥ 104 ॥

विभोर्वै वासुदेवस्य स्थानं नित्यं(त्यात्) परात्परम्।

अन्येषां व्यूहरूपाणां विभवानां तथैव च ॥ 105 ॥

नानाविधानि स्थानानि विरजांसि बहूनि च।

तेषां विस्तारमानं च तथा स्वं स्वं व्यवस्थितम् ॥ 106 ॥

तत्सालानां प्रतोलीनां संख्यामानं च लक्षणम्।

जीवात्मनां स्वरूप च मुक्तामुक्तोभयात्मकम् ॥ 107 ॥

तेषां गतिविशेषाश्च प्रोच्यन्ते यत्र विस्तरात्।

भगवन्मन्त्रमूर्तीनां तथाऽन्येषां क्रमेण तु ॥ 108 ॥

म(न्त्रा)न्त्रध्यानं तथा मुद्रा योगरूपं च कीर्तितम्।

ज्ञानकाण्डाभिधानेन तदेतत् परिकीर्तितम् ॥ 109 ॥

यत्र नित्यानि कर्माणि स्नानादीन्यखिलानि च।

नैमित्तिकानि काम्यानि प्रायश्चित्तानि विस्तरात् ॥ 110 ॥

तुलाभारादिकादीनि कर्माणि विविधान्यपि।

तथा च कर्षणादीनि स्थापनान्तान्यशेषतः ॥ 111 ॥

प्रासादप्रतिमाभद्रपीठादीनां च लक्षणम्।

एवमादीनि चान्यानि देवेशयजनार्थतः ॥ 112 ॥

कीर्त्यन्ते विस्तराद्यत्र क्रियाकाण्डं तु विद्धि तत्।

एवं द्विविधरूपं तु शास्त्रं वक्ष्येऽवधारय ॥ 113 ॥

इति श्रीपाञ्चरात्रे पारमेस्वरसंहितायां ज्ञानकाण्डे शास्त्रावतारो नाम 


           प्रथमोऽध्यायः ॥

      \*\*\*\*\*\*\*\*\*\*\*\*\*



    ॥ श्रीः ॥

   क्रियाकाण्डे द्वितीयोऽध्यायः

शाण्डिल्यः --

अथाधिकारसिद्ध्यर्थं स्नानं वक्ष्यामि पूर्वतः।

येन भक्तोऽभिषिक्तस्तु स्यादर्हो यागहोमयोः ॥ 1 ॥

स्नानं तु द्विविधं कुर्यान्मलसंकरशुद्धये।

सामान्यविधिना स्नात्वा विशेषविधिना ततः ॥ 2 ॥

सामान्यं लौकिकं स्नानं विशिष्टं मन्त्रसंस्कृतम्।

तच्चापि शौचपूर्वं स्यात्तदादौ कथयामि ते ॥ 3 ॥

ब्राह्मं मुहूर्तमासाद्य उदयात्पूर्वमेव च।

मन्त्रज्ञः प्रयतः कुर्याद्विधिदृष्टेन कर्मणा ॥ 4 ॥

संप्रबुद्धः प्रभाते तु उत्थाय शयने स्थितः।

नाम्नां संकीर्तनं कुर्यात् षोडशानां प्रयत्नतः ॥ 5 ॥

ओं नमो वासुदेवाय नमः संकर्षणाय ते (च)।

प्रद्युम्नाय नमस्तेऽस्तु अनिरुद्धाय ते नमः ॥ 6 ॥

क्रमशः केशवादीनां यावद्दामोदरं द्विज!।

नमो नमः केशवाय नमो नारायणाय च ॥ 7 ॥

माधवाय नमश्चैव गोविन्दाय नमस्ततः।

विष्णवेऽथ नमस्कुर्यान्नमस्ते मधुसूदन ॥ 8 ॥

नमस्त्रिविक्रमायाथ वामनाय नमस्ततः।

श्रीधराय नमश्चाथ(श्चैव) हृषीकेशाय ओं नमः ॥ 9 ॥

नमस्ते पद्मनाभाय नमो दामोदराय च।

दिव्यानामवताराणां दशानामथ कीर्तनम् ॥ 10 ॥

एकश्रृङ्गादिकानां तु विहितं क्रमशः प्रभोः।

नमस्ते मीनरूपाय कमठाय नमो नमः ॥ 11 ॥

नमोऽस्त्वादिवराहाय नारसिंहाय ते नमः।

नमो वामनरूपाय नमो रामत्रयाय च ॥ 12 ॥

कुठारज्याहलास्त्राय नमः कृष्णाय वेधसे।

कल्कि(न्‌)विष्णो नमस्तेऽस्तु पूर्वं सप्रणवं द्विज! ॥ 13 ॥

यथास्थितक्रमेणैव भेदांस्त्वेतान् हरेर्विभोः।

नमस्कुर्यात् प्रभाते तु यागान्ते तु दिनक्षये ॥ 14 ॥

शब्देनोच्चतरेणैव संहृ(तु)ष्टिजननेन तु।

स्तोत्राणि चाथ मन्त्राणि उदीर्यान्यानि वै ततः ॥ 15 ॥

इत्येवमादिभिः स्तोत्रैरभिष्टूय श्रियः पतिम्।

इदं विज्ञापयामास हरये वरदायिने ॥ 16 ॥

हरिर्हरिर्ब्रुवंस्तल्पादुत्थाय भुवि विन्यसेत्।

नमः क्षितिधरायोक्त्वा वामपादं महामते! ॥ 17 ॥

बहिर्निर्गमनार्थं तु सञ्चाल्यादौ तमेव हि।

जलसंपूर्णपात्रं च अस्त्रमन्त्रोद्धृतं मुने! ॥ 18 ॥

देवाग्निगिरिगोष्ठेषु नद्यां वा न श्मशानके।

वल्मीके मूषिकास्थाने वृक्षमूले सुरालये ॥ 19 ॥

जलान्तरे च मार्गे च न गृह्णीयात् कदाचन।

देशे मनोरमे ग्राह्या विहाय चतुरङ्गुलम् ॥ 20 ॥

प्राण्यङ्गतुषभस्मास्थिकाष्ठलोष्टविवर्जितम्।

परशौचावशिष्टं यच्छ्रेयःकामैः सदा नरैः ॥ 21 ॥

अनङ्गारामनूषारां तथा कृष्णामवालुकाम्।

शस्त्रादिनाऽस्त्रजप्तेन निखनेच्छुभदेशगाम् ॥ 22 ॥

मृदं दोषविनिर्मुक्तां ततस्तेनैव चाहरेत्।

स्नानोपकरणं चान्यच्छमीशाखाः सपल्लवाः ॥ 23 ॥

अर्कन्यग्रोधखदिरकरञ्जककुभादिकम्।

शरजोदुम्बराश्वत्थप्लक्षदर्भांश्च वैणवान् ॥ 24 ॥

आम्राङ्कुरमपामार्गमर्जुनं धातकीं शमीम्।

अन्यानि च पवित्राणि तेषु संपन्नमाहरेत् ॥ 25 ॥

यथावसरमेतद्वै नृपवत् संप्रयोज्य च।

कूपस्नानं न कुर्वीत तटाकादिषु सत्सु च ॥ 26 ॥

तेषु नाल्पोदके स्नायात्तीर्थेषु बहुवारिषु।

एतेष्वपि तु न स्नायात् सत्यां सरिति साधकः ॥ 27 ॥

सरित्स्वपि च सर्वासु विशिष्टाः स्युः समुद्रगाः।

तासामपि विशिष्टाः स्युः सर्वाः प्राक्स्रोतसः सदा ॥ 28 ॥

नदीनामपि सर्वासां दक्षिणं तीरमुत्तमम्।

प्राक्स्रोतसः स्रवन्त्यस्तु यत्र चोदङ्मुखस्थिताः ॥ 29 ॥

प्राक्तीरं तत्र तीर्थं स्यात् सर्वपापप्रणाशनम्।

कूपाद्दशगुणा वापी वाप्या दशगुणा नदी ॥ 30 ॥

नद्यां स्नानफलं स्नातुस्तथा तस्याः समुद्रगाः।

तथा दशगुणं तस्याः प्राक्स्रोताः कुरुते फलम् ॥ 31 ॥

प्राक्स्रोतसोदङ्‌मुखायाः प्राक्तीरेऽनन्तकं फलम्।

पूर्वं तु क्षालिते तीरे संप्रोक्ष्य स्थापयेत् पृथक् ॥ 32 ॥

जलसंपूर्णपात्रं च अस्त्रमन्त्रोद्धृतं मुने!।

शौचार्थं मृदमाहृत्य जलकूले निधाय वै ॥ 33 ॥

मनोरमे शुचौ देशे तृणान्निक्षिप्य भूतले।

दिवासन्ध्यासु कर्णस्थब्रह्मसूत्र उदङ्मुखः ॥ 34 ॥

कुर्यान्मूत्रपुरीषे तु रात्रौ चेद्दक्षिणामुखः।

न कुर्याद्भुवि विण्मूत्रे संभवद्दीर्घजन्तुषु ॥ 35 ॥

न चाप्सु न गिरौ चापि चत्वरेषु चतुष्पथे।

न राजमार्गे नो वीथ्यां न देवायतने क्वचित् ॥ 36 ॥

न श्मशाने न चैत्ये च न भस्मनि न गोव्रजे।

न ग्राममध्ये विप्रेन्द्र! कुर्वीताप्यन्यथाविधि ॥ 37 ॥

आत्मच्छायां तरुच्छायां न मेहेत कदाचन।

अवकुण्ठ्योत्तमाङ्गं तु न पश्येद्दिग्गणं मलम् ॥ 38 ॥

तथा ज्योतींष्यपश्यंश्च देवतायतनानि च।

पुरीषं गुदसंयुक्तं काष्ठपर्णतृणादिभिः ॥ 39 ॥

वामहस्तेन सम्मार्ज्य तेन हस्ततलेन तु।

गृहीतशिश्नश्चोत्थाय जलकूलं समाश्रयेत् ॥ 40 ॥

ऊरुद्वयान्तरस्थेन गुदं मृद्दायिनाऽपि च।

दाक्षिण्यजानोर्बाह्यं च दीयमानजलेन च ॥ 41 ॥

वामेन दक्षिणेनैव पाणिना कुक्कुटासनी।

अस्पृष्टतीर्थः शौचार्थं मृद्भिरभ्युद्धृतैर्जलैः ॥ 42 ॥

गन्धलेपक्षयकरं शौचं कुर्यादतन्द्रितः।

तिस्रो लिङ्गे मृदो देया एकैकान्तरमृत्तिकाः ॥ 43 ॥

पञ्च वामकरे देयास्तिस्रः पाण्योर्विशुद्धये।

मूत्रोत्सर्गे शुद्धिरेषा पुरीषस्याप्यनन्तरम् ॥ 44 ॥

अर्धप्रसृतिमात्रं तु प्रथमा मृत्तिका स्मृता।

द्वितीया च तृतीया च तदर्धा परिकीर्तिता ॥ 45 ॥

बिडालपदमात्रं तु तदूर्ध्वा परिकीर्तिता।

पञ्चापाने मृत्तिकाः स्युस्तथैवान्तरमृत्तिकाः ॥ 46 ॥

दश वामकरे देयाः सप्त तूभयहस्तयोः।

पादाभ्यां तिसृभिः शुद्धिर्जङ्घाशुद्धिश्च पञ्चभिः ॥ 47 ॥

नियोजयेत्ततो विप्र! कट्यां वै सप्त मृत्तिकाः।

स्वदेहस्वेददोषघ्ना बाह्यकर्दमशान्तये ॥ 48 ॥

भक्तानां श्रोत्रियाणां च वर्षास्वेवं निरूपितम्।

प्रावृ(ट्‌सू)डुक्तात्तु वै तस्मादेकमृद्व्यपनोदनम् ॥ 49 ॥

शरद्ग्रीष्मवसन्तेषु नित्यं कार्यं क्रियापरैः।

एतस्मादपि चैकैका परिलोप्या तु मृत्तिका ॥ 50 ॥

हेमन्ते शिशिरे विप्र! श्रोत्रियैः संयमस्थितैः।

पथि शौचं प्रकर्तव्यं देशकालानुरूपतः ॥ 51 ॥

गन्धलेपमपास्यैवं मनः शुद्ध्या विशुध्यति।

विहिताः पादशौचे तु बिडालपदसंमिताः ॥ 52 ॥

मृदश्चतुर्द्विजेन्द्राणां त्रिर्द्विरेका क्रमात्ततः।

वर्णानां शूद्रनिष्ठानां कटिशौचे तथैव हि ॥ 53 ॥

सप्त सप्त च ऊरुभ्यां कराभ्यां त्रितयं पुनः।

सर्वेषामेव सामान्यं पाणिशौचमुदाहृतम् ॥ 54 ॥

अन्तर्जानुगतं कृत्वा भुजयुग्मं द्विजोत्तम!।

चतुर्धा मणिबन्धस्थं तोयं कृत्वा सुनिर्मलम् ॥ 55 ॥

बुद्बुदाद्यैर्विनिर्मुक्तं पिबेद्विप्रो हृदा ततः।

एकैकां ह्रासयेन्मात्रां वर्णत्रयमनुक्रमात् ॥ 56 ॥

पाणिना क्षालितेनैव पुनराचामयेद्बुधः।

एवं प्रक्षाल्य विधिवदाचम्य प्रयतः शुचिः ॥ 57 ॥

प्राङ्मुखोदङ्मुखो वाऽपि उपविश्यासनं(ने) ततः।

अर्कादिभिरपामार्गैः कारयेद्दन्तधावनम् ॥ 58 ॥

प्रातर्भुक्त्वा च मृद्वग्रं कषायकटुतिक्तकम्।

भक्षयेद्दन्तधवनं दन्तमांसान्यबाधयन् ॥ 59 ॥

द्वादशाङ्गुलमात्रं तु वक्रग्रन्थिविवर्जितम्।

पयोभिः सह तर्जन्या ब्रह्म(न्‌)द्वादशसंख्यया ॥ 60 ॥

काष्ठालाभे तु रोगे वा कर्तव्यं दन्तधावनम्।

षोडशाङ्गुलदीर्घैस्तु वक्रग्रन्थिविवर्जितैः ॥ 61 ॥

हेमादिनिर्मितैर्वाऽपि कुशदर्भादिभिस्तथा।

जिह्वानिर्लेहनं चैव गण्डूषं मुखधावनम् ॥ 62 ॥

कुर्यादाचमनं विप्र! शुद्धेन सलिलेन च।

विना विविधसंपर्कैः पञ्चाङ्गस्नानमाचरेत् ॥ 63 ॥

मुखं करद्वयोपेतं पादौ कटितलावधि।

स्त्रीसङ्गाद्युपघातेषु स्नानं कुर्याद्यथाविधि ॥ 64 ॥

अधोत्तमाङ्गात् पादान्तं शिरसाऽभ्यञ्जयेद्द्विज!।

अङ्गान्युद्वर्त्य चास्त्रेण चरणान्तान्यनुक्रमात् ॥ 65 ॥

गोमयेन मृदा विप्र! निर्मलीकृत्य विग्रहम्।

नरामरप्रयुक्तां प्राक् स्नानार्थं चाहरेत् खलीम् ॥ 66 ॥

माषचूर्णादिना देहं निर्हृत्य कवचं स्मरन्।

शुद्ध्यर्थं प्रथमं स्नात्वा मन्त्रस्नानं समाचरेत् ॥ 67 ॥

स्नायाद्राजोपचारेण दिव्यैर्गन्धैः पुराऽऽहृतैः।

हृन्मन्त्रेण च विप्रेन्द्र! वामहस्ततले ततः ॥ 68 ॥

मृदाऽऽमलकमानेन क्रमशोऽभिनिधाय च।

प्रान्तपर्वावधौ मध्ये मणिबन्धसमीपतः ॥ 69 ॥

अस्त्रमन्त्रेण मूलेन क्रमात् पञ्चाङ्गमन्त्रितम्।

कृत्वा नियोज्य दिक्ष्वप्सु सर्वाङ्गालेपनं क्रमात् ॥ 70 ॥

अध ऊर्ध्वे च तन्मन्त्रं मुद्राबन्धेन संयुतम्।

तेन स्नानहरा विघ्ना दिग्विदिक्परिसंस्थिताः ॥ 71 ॥

प्रयान्ति विह्वलीभूता यावत्तन्नोपसंहृतम्।

मृद्भागो मूल्मन्त्रेण मन्त्रितो यः पुरा स्थितः ॥ 72 ॥

तमुच्चरन् समादाय तोयमध्ये विनिक्षिपेत्।

तेन तद्‌द्विजशार्दूल! तत्क्षणादेव जायते ॥ 73 ॥

गङ्गातोयेन संपूर्णं यामुनेन शुभेन च।

प्रयागं चक्रतीर्थं च प्रभासं पुष्कराणि च ॥ 74 ॥

भवन्ति सन्निधीभूता मन्त्रस्यास्य प्रभावतः।

ततो वै विष्णुतीर्थाय मन्त्रान्ते पदमुच्चरेत्(रन्)॥ 75 ॥

सनमस्कं भवेत्तेन विष्णुतीर्थस्य सन्निधौ।

अन्यतीर्थे यदा स्नानं कुर्यात्तत्र च योजयेत् ॥ 76 ॥

केवलं मूलमन्त्रं तु विष्णुतीर्थपदं विना।

तीर्थान्तरेष्विदं नाम न संकीर्तयते सुधीः ॥ 77 ॥

नित्यसन्निधितीर्थस्य यद्यन्यस्याभिधां स्मरेत्।

स्नातस्य तत्र तीर्थं तदभिशापं क्षणं(णात्) सृजेत्॥

निर्झराम्बुतटाकादौ सामान्यस्नानकर्मणि।

गङ्गादीनां नदीनां च तीर्थानां च प्रकीर्तनम् ॥ 79 ॥

मन्त्रस्नानं(न) क्रमैः सम्यग्विष्णुतीर्थाय कीर्तयेत्।

ततोऽङ्गमन्त्रजप्तं च भागं पाणितले स्थितम् ॥ 80 ॥

तोयेनालोड्य मसृणं तापयेदर्करश्मिभिः।

मेघच्छन्ने स्वकं मन्त्रं सूर्यवत् खस्थितं स्मरेत् ॥ 81 ॥

दर्शयित्वा करौ तस्य ताभ्यां सर्वाऽङ्गकं स्पृशेत्।

अपास्य प्रोच्चरन् वर्म मृल्लेपं वारिणाऽङ्गगम् ॥ 82 ॥

दर्भपुञ्जीलमादाय दक्षिणेन करेण तु।

जले त्वावर्त्य तन्मन्त्रं सकृद्वा बहुशो द्विधा ॥ 83 ॥

ततः कुम्भाभिषेकं वा पाणिकुम्भोदराम्बुना।

स(सं)हिता(कृदा)वर्तितेनैव अभिषेकं तु मूर्धनि ॥ 84 ॥

श्रोत्रदृग्वदनं नासां स्वकराङ्गुलिभिः क्रमात्।

स्थगयित्वा निमज्याथ साङ्गं मन्त्रमथोच्चरन् ॥ 85 ॥

सकृद्वा बहुशः शक्त्या ध्यायेज्ज्योतिर्मयं हरिम्।

देवं हृत्पुष्करान्तस्थं नेत्रयोरथ चान्तरे ॥ 86 ॥

सर्वपापनिरासार्थं कृत्वैवमघमर्षणम्।

प्राणायामैस्त्रिभिर्द्वाभ्यामेकेन नियतेन वा ॥ 87 ॥

समुत्थायाचरेत् पश्चात् सन्निरीक्ष्यार्कमण्डलम्।

मन्त्रमूर्तिर्महातेजाः समुत्तीर्य जलान्तरात् ॥ 88 ॥

स्नानवस्त्रं परित्यज्य परिधायाम्बरान्तरम्।

शिखयाऽथ शिखाबन्धं कृत्वाऽऽचम्य यथाविधि ॥ 89 ॥

अङ्गुष्ठमूलं ब्राह्मं तु अङ्गुल्यग्रं तु दैविकम्।

पैतृकं हस्तमध्यं तु तीर्थं दक्षिणहस्तजम् ॥ 90 ॥

ब्राह्मेण तु पिबेत्तोयं पैतृकेन तु मार्ज्रयेत्।

दैविकेन स्पृशेदङ्गान् येषां तृप्तिं यदीच्छति ॥ 91 ॥

त्रिधा चतुर्धा वा विप्र! द्विरामृज्य मुखं पुनः।

वामहस्ततलं प्रोक्ष्य पादयोश्च तले शुभे ॥ 92 ॥

तलेन हृदयं स्पृष्ट्वा मुखमङ्गुलिभिस्तथा।

अङ्गुष्ठानामिकां कृत्वा नेत्रे स्पृष्ट्वा च वारिणा ॥ 93 ॥

तेनैव तर्जनीं कृत्वा तथा द्वे नासिकापुटे।

कनिष्ठिकां तथा कृत्वा तेनैव श्रवणं स्पृशेत् ॥ 94 ॥

तथैव मध्यमां कृत्वा बाहुदेशावुभौ स्पृशेत्।

तेनैव नाभिदेशं च सवैर्युक्तैः शिरः स्पृशेत्॥ 95 ॥

एतदाचमनं प्रोक्तं सर्वकर्मसु सर्वदा।

सजलं दक्षिणं हस्तं कृत्वा घ्राणाग्रगं मुने!॥ 96 ॥

स्मरन् हृन्मन्त्रमाघ्राय सन्धार्य कवचं लपन्।

विरेच्य समुदीर्यास्त्रं तोयक्षेपेण वै सह ॥ 97 ॥

ततस्तु हस्तयोर्देहे न्यासं कुर्याद्यथाग(क्र)मम्।

हृदा वामकरे तोयमादाय गलितं च तत् ॥ 98 ॥

विबुधानूर्ध्वदेहस्थान् ह्लादयेच्छिखया क्षिपन्।

स्मरन्नस्त्रं क्षिपेद्भूमौ दुष्टदोषप्रशान्तये ॥ 99 ॥

अन्तरान्तरयोगेन ह्यूर्ध्वान्तं प्रागधस्ततः।

जलाञ्जलिमथादाय स(स्व)मन्त्रेण हरिं स्मरन् ॥ 100 ॥

सूर्यमण्डलमध्यस्थं तर्पयेत्तेन वारिणा।

सकुशोर्ध्वकरश्चाथ विनिमीलितदृग्जपन् ॥ 101 ॥

सूर्यं निरीक्षयेन्मन्त्रं यदर्ध्येणार्चितं पुरा।

ततोपविश्य सन्तर्प्य आ(सा)धारासनपूर्वकम् ॥ 102 ॥

साङ्गं सपरिवारं च मन्त्रं तदनु वै क्रमात्।

इन्द्रादीन् विष्णुपूर्वांश्च वासुदेवादिकानपि ॥ 103 ॥

मूर्तीर्द्वादशशक्तीश्च परमात्मानमेव च।

पृथिव्यादीनि भूतानि ऋषींश्च पितृभिस्सह ॥ 104 ॥

आदौ नाम द्वितीयान्तं तर्पयामीति चोच्चरन्।

एष मन्त्रस्तु निर्दिष्टस्तर्पणेषु यथाक्रमम् ॥ 105 ॥

तिलोदकैस्तर्पयित्वा स्वपितॄंश्च पितामहान्।

प्रपितामहसंज्ञांश्च सदाराननुतर्पयेत् ॥ 106 ॥

तर्पयेत्सर्वपितॄणां दक्षिणाभिमुखेन तु।

देवानां च तदन्येषां प्राङ्मुखो वाऽप्युदङ्मुखः ॥ 107 ॥

पवित्रकं त्यजेत् पश्चात् पुनराचम्य मन्त्रवित्।

सायं प्रातर्दिशो वन्द्याद्ध्यात्वा नारायणं प्रभुम् ॥ 108 ॥

करशुद्धिसमोपेतं दिग्बन्धं चावकुण्ठनम्।

प्राणायामादिकं कुर्याद्भुतशुद्धिसमन्वितम् ॥ 109 ॥

मन्त्रन्यासं ततः कृत्वा मुद्रां बध्वा स्मरेद्धरिम्।

जलमध्येऽपि यागस्य भोगैश्चैवासनादिकैः ॥ 110 ॥

ततो मन्त्री समभ्यर्च्य पत्रपुष्पफलैर्विभुम्।

संभवे सति पुष्पाणां विहितं तत्र चार्चनम् ॥ 111 ॥

औदकेनोपचारेण भावनाभावितेन च।

तर्पयेदम्भसा प्राग्वद्धोमभावनयाऽखिलम् ॥ 112 ॥

एवं कृत्वा जगन्नाथं समिद्दानं समाचरेत्।

जुहुयाच्च यथाशक्ति ततस्तिलघृतादि यत्‌ ॥ 113 ॥

न्यूनातिरिक्तशान्त्यर्थं सर्वकर्मसमाप्तये।

पूर्णाहुत्यवसानान्तं कुर्याद्वै जलतर्पणे ॥ 114 ॥

स्तुत्वा च प्रणमेद्विप्र! अष्टाङ्गेनाथ दण्डवत्।

दूर्वां सिद्धार्थकोपेतां शिखामन्त्राभिमन्त्रिताम् ॥ 115 ॥

चूड्योत्तमाङ्गे शिरसा उपसंहृत्य सासनम्।

वाच्यं जलात् स्वहृद्व्योम्नि मनसा निष्कलात्मना ॥ 116 ॥

कृत्वाभिगमनं कृत्यं सन्यसेच्च विचक्षणः।

कुर्याद्भोगार्जनं पश्चान्यायोपायसमार्जितम् ॥ 117 ॥

मूलेन वाऽस्त्रमन्त्रेण पुष्पमूलफलादिकम्।

अवपन्नं त्वभिमतमनाप्तं भावदूषितम् ॥ 118 ॥

व्यामिश्रहीनसंस्पृष्टं शुक्तं लीढं च वर्जयेत्।

सम्यक् पूरकयुक्त्या तु धिया वाचकमुच्चरन् ॥ 119 ॥

अपामार्गशमीशाखायुग्मं संभ्राम्य मूर्धनि।

सव्यापसव्ययोगेन पृष्ठतोऽस्त्रं पठन्‌ क्षिपेत् ॥ 120 ॥

स्नानवस्त्रं च निष्पीड्य ततश्चाचम्य वाग्यतः।

इत्युक्तमौदकं स्नानमथ मान्त्रं निबोध मे ॥ 121 ॥

तोयाभावे च यत्कुर्याद्दुर्गे(ष्टे)काले तु शीतले।

गमने क्षिप्रसिद्धौ वा गुरुकार्येऽस्वतन्त्रताम् ॥ 122 ॥

प्राप्तां वा वीक्ष्य विप्रेन्द्र! निशाभागे दिनस्य वा।

प्रक्षाल्य पादावाचम्य प्रोद्धृतेन च वारिणा ॥ 123 ॥

स्थानं दश दिशः प्राग्वत् संशोध्योपविशेत्ततः।

प्राणायामगणं कुर्याद्भुतशुद्धिं ततस्तनौ ॥ 124 ॥

मूलमन्त्रादितः कुर्यात् सर्वमन्त्रगणेन तु।

केवलादुदकस्नानात् संस्कारपरिवर्जितात् ॥ 125 ॥

प्रयागादिषु तीर्थेषु यत्फलं कुरुते द्विज!।

स्नानाच्छतगुणं तस्मान्मन्त्रस्नानस्य सत्तम्! ॥ 126 ॥

ध्यानस्नानमथो वक्ष्ये द्वाभ्यामपि परं तु यत्।

खस्थितं पुण्डरीकाक्षं मन्त्रमूर्तिं प्रभुं स्मरेत् ॥ 127 ॥

तत्पादोदकजां धारां पतमानां हि मूर्धनि।

चिन्तयेद्ब्रह्मरन्ध्रेण प्रविशन्तीं स्वकां तनुम् ॥ 128 ॥

तया संक्षालयेत् सर्वमन्तर्देहगतं मलम्।

तत्क्षणाद्विरजा मन्त्रीजायते स्फटिकोपमः ॥ 129 ॥

ध्यानस्नानं परं मन्त्रस्नानाच्छतगुणं स्मृतम्।

सध्यानस्नानमित्युक्तं दिव्यस्नानादिकं श्रृणु ॥ 130 ॥

सहातपेन वर्षेण स्नानं दिव्यमनन्तरम्।

समिधां दीपितानां च गोमयस्य हुत(शुभ)स्य च ॥ 131 ॥

सितेन भस्मनाऽङ्गेषु ललाटादिषु च क्रमात्।

यदूर्ध्वपुण्ड्रकरणं मन्त्रोच्चारणपूर्वकम् ॥ 132 ॥

दाहनं तु भवेत्स्नानं शोधनं परमं स्मृतम्।

गच्छत्सु गोषु वातोत्थै रजोभिर्भूमिसंभवैः ॥ 133 ॥

स्पर्शनं वपुषः स्नानं वायव्यं तदुदाहृतम्।

प्रशस्ते पर्वताग्रादौ जातया श्वेतमृत्स्नया ॥ 134 ॥

उच्चार्य केशवादीनि नामान्यङ्गे यथाक्रमम्।

ललाटादौ यद्विधानमूर्ध्वपुण्ड्रस्य तत्स(त्क्ष)मम् ॥ 135 ॥

पार्थिवस्नानमित्येवं सर्वपापहरं शुभम्।

तस्मादेकतमं कार्यं स्नानं श्रद्धापरेण तु ॥ 136 ॥

स्नानाचमनशौचेन प्राणायामेन देशिकः।

अन्तर्बहिः शरीरस्य साधकस्तु विशुध्यति ॥ 137 ॥

स्नानपूर्वाः क्रियाः सर्वाः फलसंसिद्धिहेतवः।

तस्मात्स्नानं प्रकुर्वीत देवर्षिपितृतर्पणम् ॥ 138 ॥

इति श्रीपाञ्चरात्रे पारमेश्वरसंहितायां क्रियाकाण्डे साधकस्नानविधिर्नाम

         द्वितीयोऽध्यायः ॥



       ॥ श्रीः ॥

      तृतीयोऽध्यायः

सास्त्रं दूर्वाङ्कुरं दत्वा पत्रं पुष्पं तिलांस्तु वा।

सोदकानात्मनो मूर्ध्नि शिखास्थाने च सत्तम! ॥ 1 ॥

ततः कलशपूर्वं तु अम्बुपूर्णं तु भाजनम्।

समादायाम्बरच्छन्नं पाणिना भगवद्गृहम् ॥ 2 ॥

एकान्तं निर्जनं यायान्मनोज्ञं दोषवर्जितम्।

अनुकूलं शुचिं दक्षं संयतं समये स्थितम् ॥ 3 ॥

एकायनं वैदिकं वा ब्राह्मणं चार्ध्यवाहकम्।

हृन्मध्यस्थं स्मरन्मन्त्रं प्रबुद्धानन्दविग्रहम् ॥ 4 ॥

दिगन्तरमवीक्षन् वै मौनी संरोधितानिलः।

प्राप्य स्थानं स्वमन्त्रं तं नासाग्रेण विरेचयेत् ॥ 5 ॥

उच्चरन्द्वादशार्णं तु प्रविश्यान्तः प्रदक्षिणम्।

प्रासादोद्देशमखिलं मार्जयेत् प्रोक्षयेत्ततः ॥ 6 ॥

परिचारैस्तु कर्तव्यं बलिपीठान्तमेव हि।

द्वाराद्बाह्ये यथाशास्त्रं शुद्धेन सलिलेन च ॥ 7 ॥

आजानुपादौ प्रक्षल्य हस्तौ चामणिबन्धनात्।

पूर्वोक्तेन विधानेन समाचम्योर्ध्वुण्ड्रकैः ॥ 8 ॥

चन्दनाद्यैः सुगन्धैर्वा धर्मक्षेत्रे विशेषतः।

पर्वताग्रे नदीतीरे सिन्धुतीरे तथैव च ॥ 9 ॥

वल्मीके तुलसीमूले प्रशस्ता मृत्तिका द्विज!।

वश्यार्थी रक्तया श्रीच्छन् पीतया शान्तिकामिकः ॥ 10 ॥

श्यामया मोक्षकामी च श्वेतया चोर्ध्वपुण्ड्रकम्।

वर्तिदीपाकृतिं चैव वेणुपत्राकृतिं यथा ॥ 11 ॥

पद्मस्य मुकुलाकारमुत्पलं मुकुलाकृति।

मत्स्यकूर्माकृतिं चैव शङ्खाकारमतः परम् ॥ 12 ॥

पुष्टिप्रदेनाङ्गुष्ठेन तर्जन्या मुक्तिसिद्धये।

वाञ्छितार्थप्रदायिन्या मुनेऽनामिकयाऽथ वा ॥ 13 ॥

आयुष्कामी मध्यमया अङ्गुल्या च---अथ देवता।

एताभिरङ्गुलीभिस्तु कारयेन्न नखैः स्पृशेत् ॥ 14 ॥

ललाटे वासुदेवं च हृदि संकर्षणं न्यसेत्।

प्रद्युम्नं दक्षिणे चांसे अनिरुद्धोत्तरांसके ॥ 15 ॥

जलनिर्मथितेनैव ह्यूर्ध्वपुण्ड्रचतुष्टयम्।

ललाटे केशवं विद्यान्नारायणमथोदरे ॥ 16 ॥

माधवं हृदये कुर्याद्गोविन्दं कण्ठकूपके।

उदरे दक्षिणे पार्श्वे विष्णुरित्यभिधीयते ॥ 17 ॥

तत्पार्श्वे बाहुमध्ये तु मधुसूदन इष्यते।

त्रिविक्रमं काण्ठकूपे वामे कुक्षौ तु वामनम् ॥ 18 ॥

श्रीधरं वामबाहौ च हृषीकेशं तु कण्ठके।

अपरे पद्मनाभं तु ककुद्दामोदरं स्मरेत् ॥ 19 ॥

एवं द्वादशनामं(मानि) तु वासुदेवं तु मूर्धनि।

यज्ञो दानं तपो होमो भोजनं पितृकर्म च ॥ 20 ॥

तत्सर्वं निष्फलं प्रोक्तमूर्ध्वपुण्ड्रविनाकृतम्।

तस्मात्सर्वप्रयत्नेन धारयेत्सर्वसिद्धिदम् ॥ 21 ॥

चतुरङ्गुलमग्रं तु सदाविष्ण्वधिदैवतम्।

महाविष्ण्वधिदैवस्तु ग्रन्थिरेकाङ्गुलो भवेत् ॥ 22 ॥

विष्ण्व(वा)धिदैवं वलयं द्वयमङ्गुलमुच्यते।

पवित्रं हस्तयुग्मे चानामिकायां नियोजयेत् ॥ 23 ॥

दर्भैर्विना तु यत्स्नानं विना नैवेद्यमर्चनम्।

विनोदकं तु यद्दानं तत्सर्वं निष्फलं भवेत् ॥ 24 ॥

अर्चनं जपहोमौ च दानं च पितृतर्पणम्।

अपवित्रानुपाणिश्चेत् तत्सर्वं च विनश्यति ॥ 25 ॥

तस्मात् सर्वप्रयत्नेन सदा धार्यं पवित्रकम्।

गन्धैः स्रग्भिरलङ्कारै सोत्तरीयैश्च भूषितः ॥ 26 ॥

कर्णभूषणहाराद्यैः कटकैरङ्गुलीयकैः।

अलाभे त्वङ्गुलीयेन अलङ्कृत्य तु साधकः ॥ 27 ॥

वदनं नासिकारन्ध्रे स्थगयित्वाऽम्बरेण तु।

स्वश्वासोपहतं चैव न भवेच्च यथा द्विज! ॥ 28 ॥

शुक्लवासाः सुवेषश्च शुक्लदन्तः शुचिव्रतः।

ताम्बूलशुद्धवदनो ललाटे चाक्षतैर्युतः ॥ 29 ॥

एवमुक्तगुणैर्युक्तो बोधयेत् पुरुषोत्तमम्।

शङ्खध्वनिसमोपेतं दुन्दुभीपटहस्वनैः ॥ 30 ॥

वन्दिबृन्दोत्थितोच्चाबिर्नानावाग्भिर्महामते!।

महाजयजयारावैः पुनःपुनरुदीरितैः ॥ 31 ॥

प्रवोधलक्षणैः स्तोत्रैरुत्थाप्य शयनात्ततः।

द्वारमासाद्य तत्रस्थो दशदिग्बन्धपूर्वकम् ॥ 32 ॥

अवकुण्ठ्याथ तर्जन्या मन्त्रं कवचमुच्चरन्।

स्थिते वा कल्पिते तत्र पूजयेद्बलिमण्डले ॥ 33 ॥

सर्वं खगेशपूर्वं तु परिवारं हि साच्युतम्।

नमसा प्रणवाद्येन पुष्पमादाय कीर्तयेत् ॥ 34 ॥

समस्तपरिवाराय अच्युताय नमो नमः।

वास्तुपूरुषमन्यांश्च समभ्यर्च्य यथाक्रमम् ॥ 35 ॥

मूलमन्त्रेण साङ्गेन निरङ्गेनाथवा ततः।

न्यासं कगृत्वा त्रिराचार्यो हस्ततालं हृदा ततः ॥ 36 ॥

मूलमन्त्रेण चोद्धाट्य कवाटं नेत्रमन्त्रतः।

नित्यदीपांस्ततोज्ज्वाल्य हस्तौ प्रक्षाल्य वारिणा ॥ 37 ॥

प्रासादादि यदा न स्यात्तदा देशं मनोहरम्।

आसाद्य कल्पयेन्मान्त्रं गृहं तदधुनोच्यते ॥ 38 ॥

मूलमन्त्रं पुरा ध्यायेद्ब्रह्मवत् सर्वगं ततः।

विदिक्षु दिक्षु मध्ये च ज्वलन्तं भानुकोटिवत् ॥ 39 ॥

हृन्मन्त्रं च तदन्तस्थमाक्रम्याखिलमात्मना।

शिरोमन्त्रं च तन्मध्ये ब्रह्मनाडीस्वरूपिणम् ॥ 40 ॥

स्तम्भभूतं तु विश्वस्य संचाराध्ववदुज्ज्वलम्।

शिखामन्त्रं च सर्वस्माद्बहिः प्रकारवत् स्थितम् ॥ 41 ॥

वर्ममन्त्रं तु कर्मात्मा(त्म)परमात्मानुवेधयेत्।

गवाक्षद्वारभूतं च नेत्रमन्त्रं च भावयेत् ॥ 42 ॥

स्फुरद्वह्निस्फुलिङ्गोर्मिसहस्रपरिराजितम्।

सर्वविघ्नप्रशमनं बहिरस्त्रं च भावयेत् ॥ 43 ॥

एवं (म)मान्त्रगृहं ध्यात्वा ततो द्वारं तु चेतसा।

त्रिभागीकृत्य तन्मध्ये भागमेकं द्विधा पुनः ॥ 44 ॥

विभज्य वामदेशेन दक्षिणेनाङ्घ्रिणा ततः।

शनैः शनै प्रविश्यान्तः सास्त्रमन्त्रेण तेन वै ॥ 45 ॥

धरणीहननं कृत्वा भगवन्तं प्रणम्य च।

मनसा गुरुवंशं च तदाज्ञां मानसीमथ ॥ 46 ॥

शिरसा धारयेत् स्वेष्टं फलं संकल्प्य चेतसा।

देवाय च निवेद्यै(तान्) तत् यागागारस्य मध्यतः ॥ 47 ॥

प्रासादं विग्रहं क्लृप्त्वा वर्ममन्त्रं सविग्रहम्।

तज्जीवं भगवन्तं च ध्यात्वा यागगृहं ततः ॥ 48 ॥

सशलाकैस्ततो दर्भैः सहदेवीविमिश्रितैः।

संमार्ज्य बहुतोयेन प्रक्षाल्याऽऽलिप्य गोमयैः ॥ 49 ॥

गोमयं च नवं ग्राह्यं भूमिष्ठं धेनुसंभवम्।

सजलं शिथिलं शुष्कं कीठवच्च विवर्जयेत् ॥ 50 ॥

उपलिप्तमथास्त्रेण संविध्य शकलं त्यजेत्।

पञ्चगव्येन सास्त्रेण वारा(रिणा)वा प्रोक्ष्य चन्दनैः ॥ 51 ॥

कुङ्कुमागरुकर्पूरैः समालिप्य समन्ततः।

कुशदूर्वाक्षतांश्चैव विकिरेत् स्थानशुद्धये ॥ 52 ॥

प्रासादं शोधयित्वा तु ततो मौनपरो द्विज!।

देवेशस्याग्रतो वाऽपि दक्षिणं भागमाश्रयेत् ॥ 53 ॥

दर्भे चर्मणि वस्त्रे वा फलके यज्ञकाष्ठजे।

स्वासनं न्यस्यनं वार्भि(चाद्भि)श्च मूलमन्त्राभिमन्त्रितैः ॥ 54 ॥

प्रोक्ष्य छोटिकयाऽस्त्रेण दद्यात्तच्छुद्धये पुनः।

तुर्यादीनां तु तत्रैकं भावयेदासनं त्वथ ॥ 55 ॥

तुर्यं नामऽऽसनं पूर्वं कारणप्रणवा(न्वयः)न्वितम्।

सुषुप्तिर्नाम तद्व्याप्ताव्यक्तपङ्कजसंस्थितिः ॥ 56 ॥

स्वप्नः शेषाहिपूर्वं तु वह्निपर्यन्तमासनम्।

क्षीरार्णवादितो भावासनान्तं जाग्रदासनम् ॥ 57 ॥

तत्र सुप्तं(प्तिं) तुरीयं वा करशुद्धेः पुरा स्मरेत्।

स्वप्नं मानसयागात्तु पूर्वं तुर्योक्तकालतः ॥ 58 ॥

जाग्रदासनकल्पे तु विशेषो गृह्यतामयम्।

स्वदेहमन्त्रविन्यासात् पूर्वमब्ध्यादिकं त्रयम् ॥ 59 ॥

न्यसेदस्त्राम्बुना प्रोक्ष्य ताडयित्वाऽस्त्रपुष्पतः।

तत्रैव भगवद्योगपीठार्चायाः पुरोत्तिरम् ॥ 60 ॥

न्यसेदाधारशक्त्यादि भावपीठान्तमासनम्।

प्रणवेनाथ तद्व्याप्तिं स्मृत्वा स्वार्णेन तेन वै ॥ 61 ॥

अभ्यर्च्य तदुपर्यास्यपद्माद्येकतमान्वितम्।

यागोपस्करसंभूतौ भगवन्तमनुस्मरन् ॥ 62 ॥

विनीतान् शिष्यपुत्रादीन् स्नातानाज्ञापयेत्तदा।

पात्रशुद्धिं ततः कुर्याद्यथा तच्छृणु सत्तम! ॥ 63 ॥

अम्लकल्केन तोयेन हेमं ताम्रं च शोधयेत्।

राजतं गृहधूमेन शान्ताङ्गारेण वा पुनः ॥ 64 ॥

भस्ममिश्रेण तोयेन लोहयुक्तं बिशोधयेत्।

शङ्खशुक्तिमयानां च लवणेव विशोधयेत् ॥ 65 ॥

फलपत्रमयानां च मृद्भिरद्भिश्च शोधयेत्।

लेपगन्धापनोदेन शुद्धिर्भवति कारयेत् ॥ 66 ॥

द्रव्यशुद्धिर्भवत्येवं यथावद्विधि चोदिता।

अथार्कोदयकालस्य पूर्वं कर्म समारभेत् ॥ 67 ॥

प्रच्छन्नपटसंयुक्तं पूजाकाले प्रपूजयेत्।

पापिष्ठानाश्रमभ्रष्टान्नास्तिकान् वै न दर्शयेत् ॥ 68 ॥

आगमार्थं च देवानां गमनार्थं च रक्षसाम्।

कुर्याद्घण्टारवं तत्र देवताह्वानलाञ्छनम् ॥ 69 ॥

शङ्खादिघोषसंयुक्तं गेयवाद्यसमन्वितम्।

आवाहने तथाऽभ्यङ्गे स्नानारम्भावसानयोः ॥ 70 ॥

तथा तिलकदाने च दीपे मात्रानिवेदने।

नीराजने त्वाहरणे नैवेद्यस्य महानसात् ॥ 71 ॥

तन्निवेदनकाले तु पूर्णाहुत्यवसानके।

जलाहरणकाले च यानारोहावरोहयोः ॥ 72 ॥

कवाटयोर्विघटने तथा बन्धे द्विजोत्तम!।

एतेषु नित्यकालेषु शङ्खमापूरयेत् त्रिधा ॥ 73 ॥

प्रवृत्तस्यार्चने विष्णोः कृतमौनस्य तत्वतः।

तस्याविक्षिप्तबुद्धेर्वै वाग्दानं सुविरोधकृत् ॥ 74 ॥

अतः सव्यभिचारं तु मौनं वर्ज्यं क्रियापरैः।

शुभमव्यभिचारं यत्तत्कार्यं सर्ववस्तुषु ॥ 75 ॥

यदङ्गसंकेतमयैरव्यक्तैर्नासिकाक्षरैः।

कृतमोष्ठपुटैर्बद्धैर्मौनं तत्सिद्धिहानिकृत् ॥ 76 ॥

स्वयमेव स्वबुद्ध्या यत्सर्ववस्तुषु वर्तते।

शब्दैरनुपदिष्टैस्तु तन्मौनं सर्वसिद्धिदम् ॥ 77 ॥

करशुद्धिं ततः कुर्याद्यथाव(त)दवधारय।

द्वे तले हस्तपृष्ठे द्वे सर्वाश्चाङ्गुलयस्तथा ॥ 78 ॥

अस्त्रमन्त्रेण संशोध्य ध्यानमुद्रान्वितेन तु।

कृत्वैवं करशुद्धिं च स्थानशुद्धिं समाचरेत् ॥ 79 ॥

ध्यात्वा देवं ज्वलद्रपं सहस्रार्कसमप्रभम्।

ज्वालाकोटिसमाकीर्णं वमन्तं ज्वलनं मुखात् ॥ 80 ॥

तेन संपूरयेत् सर्वमाब्रह्मभवनान्तिमम्।

दिगोघं प्रज्वलन्तं च भावयेन्मन्त्रतेजसा ॥ 81 ॥

क्ष्मामण्डलमिदं सर्वं स्मरेत् पक्वं च वह्निना।

मन्त्रजेन द्विजश्रेष्ठ! मृण्मयं भाजनं यथा ॥ 82 ॥

स्थानशुद्धिर्भवत्येवं सुधाकल्लोलसेचनात्।

भावयेदथ दिग्बन्धं कुर्यादास्ये तु पावकम् ॥ 83 ॥

किरन्तमस्त्रमन्त्रं च बाहुभ्यां दक्षिणेन वा।

दिग्विदिक्षु च सर्वत्र विरेच्य स्वासनाद्बहिः ॥ 84 ॥

शरजालचिताकारं प्राकारं बन्धयेद्बुधः।

यद्वा तु पूर्ववत् कुर्याद्दिग्बन्धं हृदयादिकैः ॥ 85 ॥

अस्त्रेण वै विदिग्बन्धं नेत्रेण तु अथोर्ध्वतः।

आदित्यायुतदीप्तेन ज्वलत्कञ्चुकरूपिणा ॥ 86 ॥

कवचेन तु तर्जन्या रक्षार्थमवकुण्ठयेत्।

एवं कृत्वा तु दिग्बन्धं प्राणायाममथारभेत् ॥ 87 ॥

प्रमाथिनो दृढस्याथ चञ्चलस्य तु चेतसः।

समाधियोग्यतासिद्ध्यै प्राणादिविजयाय च ॥ 88 ॥

तमोनि(बर्हणार्थं च)र्हरणार्थाश्च कुर्यात् प्राणायतीरथ।

शरीरे नाडिसंस्थानं तथा प्राणादिसंस्थितम् ॥ 89 ॥

प्राणायामस्वरूपं च ज्ञात्वा यामान् समाचरेत्।

नाडीचक्रं प्रवक्ष्यामि यथावन्मुनिपुङ्गव! ॥ 90 ॥

नाडीनां कन्दनाभिः स्यादुत्पत्तिस्थानमुत्तमम्।

द्विसप्ततिसहस्राणि नाडयोऽन्तर्व्यवस्थिताः ॥ 91 ॥

तिर्यगूर्ध्वमधश्चैव देहं व्याप्य व्यवस्थिताः।

आग्नेयाः सौम्यरूपाश्च सौम्याग्नेयास्तथैव च ॥ 92 ॥

आग्नेया ऊर्ध्ववदनाः सौम्यसंज्ञा अधोमुखाः।

तिर्यग्गता नाडयस्तु सौम्याग्नेया उदाहृताः ॥ 93 ॥

नाडीनामपि सर्वासां प्रधाना दश नाडयः।

इडा च पिङ्गला चैव सुषुम्ना चोर्ध्वगामिनी ॥ 94 ॥

गान्धारी हस्तिजिह्वा च पूषा चैव यशस्विनी।

अलम्बुसा कुहूश्चैव को(के)शिनी दशमी स्मृता ॥ 95 ॥

सुषुम्नाख्या मध्यनाडी कन्दादूर्ध्वप्रवाहिनी।

मध्यनाड्याः सुषुम्नाया वामदक्षिणतः स्थिते ॥ 96 ॥

इडपिङ्गलसंज्ञे द्वे ते तु नासापुटावधी।

पुरतः पृष्ठतस्तस्या गान्धारी हस्तिजिह्वके ॥ 97 ॥

वामेतराक्ष्यवधिके कन्ददेशात् समुत्थिते।

पूषायशस्विन्याख्ये द्वे सव्यान्यश्रोत्रनिष्ठिते ॥ 98 ॥

कन्दाद्वै पादमूलान्ता संस्थिता स्यादलम्बुसा।

कुहूर्मेढ्रान्तपर्यन्ता पादाङ्गुष्ठे तु कोशिनी ॥ 99 ॥

शुक्लेडा पिङ्गला रक्ता गान्धारी पीतवर्णका।

हस्तिजिह्वा कृष्णरूपा पूषा स्यात् कृष्णपीतका ॥ 100 ॥

यशस्विनी श्यामवर्णा बभ्रुवर्णा ह्यलम्बुसा।

कुहूररुणसंकाशा कोशिनी ह्यञ्जनप्रभा ॥ 101 ॥

एवं दशप्रधानास्तु नाडयः परिकीर्तिताः।

वायवो दश संप्रोक्ताः शरीरे नाडिषु स्थिताः ॥ 102 ॥

प्राणोऽपानः समानश्च उदानो व्यान एव च।

नागः कूर्मश्च कृकरो देवदत्तो धनञ्जयः ॥ 103 ॥

इडाख्या वहति प्राणं गान्धार्याख्या अपानकम्।

अलम्बुसा समानं तु कुहूर्व्यानं द्विजोत्तम! ॥ 104 ॥

उदानं तु सुषुम्नाख्या पिङ्गला नागसंज्ञितम्।

पूषा वायुं तु कूर्माख्यं कृकरं तु यशस्विनी ॥ 105 ॥

हस्तिजिह्वा देवदत्तं कोशिनी तु धनञ्जयम्।

विद्रुमाभौ प्राणनागाविन्द्रकोपोपमावुभौ ॥ 106 ॥

कूर्मापानौ खसंकाशौ समानकृकरावुभौ।

कॢञ्जल्कसदृशौ देवदत्तोदानौ धनंजयः ॥ 107 ॥

व्यानश्च फेनवर्णाभः सर्वशास्त्रेषु निश्चयः।

अथ प्राणायतिः--सा च निश्वासोच्छ्वासयोर्गतेः ॥ 108 ॥

स्तम्भनं तत्र निश्वासो बाह्यवातोपयोगिना।

घ्राणेनानयनं वायोरन्तः कोष्ठानिलस्य च ॥ 109 ॥

बहिर्निष्कासनं नास्या उच्छ्वासो बुद्धिपूर्वकम्।

अभ्यन्तरा स्तम्भवृत्तिर्वायोरन्तः प्रपूरणम् ॥ 110 ॥

बाह्यं तु तद्वत् प्रथमं प्राणसंरोधनं विदुः।

अभ्यन्तराद्‌द्वितीयस्तु स्तम्भवृत्तिस्तृतीयकम् ॥ 111 ॥

बाह्या तत्राधमा प्राणधारणा मध्यमा मता।

अभ्यन्तरा स्तम्भवृत्तिरुत्तमा धारणा मता ॥ 112 ॥

सदा निश्वासरूपा तु बाह्या रेचकमुच्यते।

अभ्यन्तरा समुच्छ्वासरूपा संपूरकस्तथा ॥ 113 ॥

श्वासोच्छ्वासनिरोधात्मा स्तम्भवृत्तिस्तु कुम्भकः।

एकद्वित्रिभिरुद्घातैर्मृदुमध्यमतीक्ष्णकाः ॥ 114 ॥

क्रमेणैते भवन्त्यत्र प्राणादेर्नाभिदेशतः।

उद्गतस्याहतिः पूर्वमुद्‌घातः स्याद्‌द्वितीयकम् ॥ 115 ॥

निवृत्तिरुदरादूर्ध्वं तस्य चाथ तृतीयकम्।

अन्यत्र निग्रहोऽस्येह(स्यैव) मृदुः पूर्वोऽथ मध्यमः ॥ 116 ॥

द्वितीयस्तु तृतीयोऽथ तीक्ष्णस्स्वेदादिकारणम्।

प्राणायामगणं कुर्यात् पूर्वमस्त्रेण रेचकम् ॥ 117 ॥

तत्र द्वादशमात्रस्तु रेचकः पूरकः स्मृतः।

चतुर्विशतिमात्रस्तु षट्‌त्रिंशन्मात्रकं विदुः ॥ 118 ॥

कुम्भकं चाथ भूयोऽपि केवलानिलनिःसृतिः।

या सा प्राणायतिः साऽपि रेचकाख्या विधीयते ॥ 119 ॥

मात्राव्यतिक्रमान्न्यूना विपर्यासे तु साऽस(ध)मा।

तस्मान्मात्राविशेषेण ज्ञातव्या प्राणजिष्णुना ॥ 120 ॥

जानुं प्रदक्षिणीकृत्य न द्रुतं न विलम्बितम्।

कुर्यादङ्गुलिविस्फोटं सा मात्रा परिकीर्तिता ॥ 121 ॥

प्राणायमगणं कुर्यात् पूर्वमस्त्रेण रेचकम्।

पूरकं हृदयेनाथ नेत्रमन्त्रेण कुम्भकम् ॥ 122 ॥

प्रागुक्तेनाचरेद्भूयो रेचकं द्विजसत्तम!।

वामेतराङ्गुलीभ्यां तु पिदधद्वामनासिकाम् ॥ 123 ॥

नाभिदेशस्थितं ध्यायेन्मूलमन्त्रेण वै हरिम्।

वासनादोषसंमिश्रान् दशप्राणान् सगर्भकान् ॥ 124 ॥

अगर्भश्च सगर्भश्च प्राणायामो द्विधा मतः।

जपध्यानं विनाऽगर्भः सगर्भस्तद्युत(त्सम)श्च यः ॥ 125 ॥

अगर्भाद्गर्भसंयुक्तः प्राणायामः शताधिकः।

आकृष्यास्त्रं समुच्चार्य दक्षिणघ्राणतो बहिः ॥ 126 ॥

रेचयेद्वातचक्रं तु दशनाडीष्ववस्थितम्।

मात्रयैकैकयाऽन्योन्यं मोचयित्वाऽत्र पूषि(र्वि)काम् ॥ 127 ॥

द्वाभ्यां तु पिङ्गलां द्वाभ्यां बहिर्नाभ्यास्तु रेचयेत्।

विरेच्यैवं हरिं तावत् संस्थाप्यादाय पावकम् ॥ 128 ॥

वातचक्रस्थितं ध्यायेत्तमेवान्तः प्रवेशयेत्।

दक्षिणाङ्गुष्ठतो द्वारं पिदधद्वामनासया(सिकाम्) ॥ 129 ॥

हरिं सवातचक्रं तं मात्राभ्यामिडयोच्चरन्।

हृन्मन्त्रमन्तः संवेश्य तं ध्यात्वा हृदये स्थितम् ॥ 130 ॥

मात्राचतुष्टयेनाथ तेन वातेन पिङ्गलाम्।

द्वाभ्यां सुषुम्नां गान्धारीं द्विद्विकाभिस्तु पूषिकाम् ॥ 131 ॥

द्वाभ्यां द्वाभ्यां हस्तिजिह्वालम्बुसे च यशस्विनीम्।

कोशिनीं च कुहूं चैव क्रमात् संपूरयेत् (यन्) गतीः ॥ 132 ॥

नासापुटादिकादूर्ध्वं नेत्रेणासीत कुम्भवत्।

षट्‌त्रिंशद्भिस्तु मात्राभिरथ नाभ्यग्निमिश्रितैः ॥ 133 ॥

परिभ्रमद्भिः सर्वत्र तैर्वातैर्दोषसंहतीः।

ध्यात्वा निरस्ता नाडीश्च शोधितास्तु शनैः शनैः ॥ 134 ॥

केवलं वातचक्रं तु बहिः प्राग्वद्विरेचयेत्।

यद्वा षोडशमात्रा स्याद्रेचके द्विगुणः स्मृतः ॥ 135 ॥

पूरकः कुम्भकोऽपि स्यात् सचतुःषष्टिमात्रकः।

नाडीस्ता मोचयेत् प्राग्वत् षण्मात्राभिस्तु पिङ्गलाम् ॥ 136 ॥

नाडीस्तु दश तन्त्रीभिः पञ्चमात्राभिरर्जयेत्।

प्राणायाममिदं प्रोक्तमुत्तमादिविभेदतः ॥ 137 ॥

त्रिप्रकारे विधानेऽत्र यथासंभवमाचरेत्।

प्राणायामत्रयं कृत्वा पञ्च वा सप्त वाऽथवा ॥ 138 ॥

भवेत् प्राणजयः पुंसः प्राणायामः स उच्यते।

ततस्तु कायशुद्ध्यर्थं वर्णं भौमादि विन्यसेत् । 139 ॥

भूतशुद्धिं श्रृणु मुने! यथावदनुपूर्वशः।

पृथ्व्यप्तेजोनिलाकाशं शरीरं भूतपञ्चकम् ॥ 140 ॥

इन्द्रजालोपमं विद्धि ज्ञानाद्यैरुज्ज्ञितं गुणैः।

मलिनं चास्वतन्त्रं च रेतोरक्तोद्भवं क्षयि ॥ 141 ॥

यावन्न शोधितं सम्यग्धारणाभिर्निरन्तरम्।

तावदेतदयोग्यं स्यान्मन्त्रन्यासादिवस्तुषु ॥ 142 ॥

पञ्चभिर्धारणाभिर्वा द्वाभ्या वा शोधयेत्तनुम्।

सुषुम्नादक्षिणद्वारान्निर्गमय्य हरिं बहिः ॥ 143 ॥

सहस्ररविसङ्काशं वृत्तमण्डलमध्यगम्।

तप्तकाञ्चनवर्णाभमासीनं परमे पदे ॥ 144 ॥

मन्त्रात्मानं तु तं ध्यात्वा ह्युपरि द्वादशाङ्गुले।

प्रभाचक्रं तु तदधस्तत्वाधिष्ठातृसंयुतम् ॥ 145 ॥

निष्कलं मन्त्रदेहं तु ध्यात्वा तु तदधःक्रमात्।

तुर्यश्रां पीतलां भूमिं चिन्तयेद्वज्रलाञ्छिताम् ॥ 146 ॥

शब्दाद्यैः पञ्चभिर्युक्तां नगद्रुमसमाकुलाम्।

पुरप्राकारसुसरिद्‌द्वीपार्णवपरिष्कृताम् ॥ 147 ॥

संविशन्तीं स्मरेद्बाह्यात् पूरकेण स्वविग्रहे।

प्रोच्चरंश्चैव तन्मन्त्रं विश्रान्तामथ चिन्तयेत् ॥ 148 ॥

जान्वोः पादतलं यावत्तया व्याप्तं क्रमेण तु।

कुम्भकेन द्विजश्रेष्ठ! मन्त्रमूर्तौ स्वके ततः ॥ 149 ॥

शनैः शनैर्लयं यातां गन्धशक्तौ च मन्त्रराट्।

गन्धशक्तिं च तां पश्चाद्रेचकेन बहिः क्षिपेत् ॥ 150 ॥

तोयाख्ये च महाधारे, ततस्तोयं च वैभवम्।

ससमुद्रसरित्स्रोतोरसषटकं च सौषधिम् ॥ 151 ॥

यान्यन्यान्यम्बुभूतानि भूतानि भुवनान्तरे।

अर्धचन्द्रसमाकारं कमलध्वजशोभितम् ॥ 152 ॥

वारुणं विभवं बाह्ये ध्यात्वा तेनाथ विग्रहम्।

संपूर्य पूरकाख्येन करणेन शनैः शनैः ॥ 153 ॥

ऊरुमूलाच्च जान्वन्तं शारीरं मण्डलं स्वकम्।

तेनाखिलं तु संव्याप्तं कुम्भकेन स्मरेद्‌द्विज! ॥ 154 ॥

तन्मध्ये वारुणं मन्त्रं धारणाख्यं विचिन्त्य च।

अम्मयं विभवं सर्वं तन्मन्त्रे विलयं गतम् ॥ 155 ॥

ततस्तं रसशक्तौ च सा शक्तिर्वह्निमण्डले।

रेचकेन विनिक्षिप्य ततो वाह्नं च वैभवम् ॥ 156 ॥

त्रिकोणभुवनाकारं दीप्तिमद्भिर्विभूषितम्।

विद्युच्चन्द्रार्कनक्षत्रमणिरत्नैश्च धातुभिः ॥ 157 ॥

स्वप्रकाशशरीरैस्तु अशरीरैश्च खेचरैः।

चिह्नितं स्वस्तिकैर्दीप्तैर्ध्यात्वैवं विभवं महत् ॥ 158 ॥

तैजसं मुनिशार्दूल! तन्मन्त्रं चाथ संस्मरेत्।

तन्मण्डलान्तरस्थं तु प्रोच्चरन् वै तमेव हि ॥ 159 ॥

प्रविष्टं पूर्ववद्ध्यायेत्तेनैव करणेन तु।

आनाभेः पायुपर्यन्तं व्याप्तं कृत्वाऽवधार्य च ॥ 160 ॥

तं विप्र! विभवं सर्वं तैजसं परिभावयेत्।

तन्मन्त्रविग्रहे शान्तं तन्मत्रं चानलात्मकम् ॥ 161 ॥

रूपशक्तौ लयं यातं शक्तिः संविन्मयी च सा।

तया मन्त्रशरीरं स्वं स्वशक्त्या विलयीकृतम् ॥ 162 ॥

रेचकेन तु तां शक्तिं वाय्वाधारे बहिः क्षिपेत्।

ततस्तु वायवीयं वै विभवं बाह्यतः स्मरेत् ॥ 163 ॥

वृत्तं राजोपलाभं तु बिम्बैर्युक्तं तु(स्व)तैजसैः।

पूर्णं नानाविधैर्गन्धैरनेकैस्तद्गुणैस्तथा ॥ 164 ॥

स्वमन्त्रेण समाक्रान्तं धारणाख्येन संस्मरेत्।

तथा स्वरूपं तन्मन्त्रं ध्यात्वोच्चार्य समाहरेत् ॥ 165 ॥

पूर्वोक्तकरणेनैवं घ्राणाग्रेण शनैः शनैः।

आकण्ठं नाभिदेशान्तं तेन व्याप्तं तु भावयेत् ॥ 166 ॥

प्रागुक्तकरणेनैव वायव्यं विभवं तु तम्।

अधिष्ठातृलयं यातं स्मृत्वा तं च महामते! ॥ 167 ॥

स्पर्शाख्यायां महाशक्तौ तां शक्तिमविनश्वरीम्।

व्याप्तिं नित्यामनित्यां च स्वशक्तिविभावान्विताम् ॥ 168 ॥

शब्दाख्ये तु महाधारे निक्षिपेद्व्योममण्डले।

ध्यात्वाऽथ विभवं सर्वं व्योमाख्यं विग्रहाद्वहिः ॥ 169 ॥

नानाशब्दसमाकीर्णं नीरूपं चाञ्जनप्रभम्।

अविग्रहैः शब्दमयैः पूर्णं सिद्धैरसंख्यकैः ॥ 170 ॥

तन्मध्ये धारणामन्त्रं व्योमाख्यं संस्मरेद्‌द्विज!।

धारयन्तं स्वमात्मानं स्वसामार्थ्येन सवदा ॥ 171 ॥

शब्दमात्रमरूपं तु व्यापकं विभवेष्वपि।

धिया च संपरिच्छिन्नं कृत्वा विन्यस्य विग्रहे ॥ 172 ॥

प्रागुक्तकरणेनैव तेन व्याप्तं च भावयेत्।

आकण्ठाद्ब्रह्नरन्ध्रान्तं व्योमाख्यविभवेन च ॥ 173 ॥

सन्धार्य कुम्भकेनैव यावत्कालं तु योगिना।

ध्यायेत् परिणतं पश्चात् स्वमन्त्रे तु महामुने! ॥ 174 ॥

व्योमाख्यं धारणामन्त्रं शक्तौ पिरणतं स्मरेत्।

(घ्राणोपस्थौ धरण्यां च रसनापायुतोयके ॥ 175 ॥

दृष्टिपादौ हुतवहे त्वक्करौ वायुमण्डले।

वाक्च्छ्रुती व्योमतत्वे तु लयस्यादौ सह स्मरेत्) ॥ 176 ॥

तां शक्तिं ब्रह्मरन्ध्रेण प्रयान्तीमनुभावयेत्।

युक्तां शक्तिचतुष्केण गन्धाद्येनाविनश्वरीम् ॥ 177 ॥

आश्रयेन्निष्कलं मन्त्रं तत्वाधिष्ठातृसंयुतम्।

समन्त्रं विभवं भौतमेवमस्तं नयेत् क्रमात् ॥ 178 ॥

चैतन्यं जीवभूतं यत् प्रस्फुरत्तारकोपमम्।

भावनीयं तु विश्रान्तं निःसृतं भूतपञ्जरात् ॥ 179 ॥

निष्प्रपञ्चे परे मन्त्रे पञ्चशक्त्याख्यविग्रहे।

अनेन क्रमयोगेन जीव आत्मानमात्मना(म्) ॥ 180 ॥

ईक्षेत तद्धृदाकाशे अचलं सूर्यवर्चसम्।

स्फुरद्‌द्युतिभिराकीर्णमीश्वरं व्यापकं परम् ॥ 181 ॥

ततो मन्त्रशरीरस्थः समाधिं चाभ्यसेत् परम्।

गन्धतन्मात्र पूर्वाभिर्युक्तत्वात् पञ्चशक्तिभिः ॥ 182 ॥

हेयं चेत्थमिदं बुद्ध्वा यदा तत्स्थानबृंहितः।

अतृप्तोऽकृतकृत्यश्च मन्त्रहृत्पद्मसेवनात् ॥ 183 ॥

षट्‌पदो ह्यात्मतत्वश्च ज्ञानरज्ज्ववलम्ब्य च।

हृत्कोटरोर्ध्वान्निर्यान्तं स्वात्मानं स्वात्मना स्मरेत् ॥ 184 ॥

भारूपनाडिमार्गेण मन्त्रवह्नेः शिखा हि सा।

पद्मसूत्रप्रतिकाशा सुषुम्ना चोर्ध्वगामिनी ॥ 185 ॥

तद्ब्रह्मरन्ध्रगां स्मृत्वा सुपथा तेन सत्तम!।

शनैःशनैःस्वमात्मानं रेचयेज्ज्ञानवायुना ॥ 186 ॥

मान्त्रं करणषट्‌कं च एवमव्यापकं त्यजेत्।

प्राप्नुयाच्च तदूर्ध्वात्तु यः परात् प्रभुविग्रहात् ॥ 187 ॥

उदितो द्विजशार्दूल! तेजः पुञ्जो ह्यनूपमः।

तत्प्रभाचक्रनाभिस्थस्वानन्दानन्दनन्दितः ॥ 188 ॥

एवं पदात्पदस्थस्य ह्यात्मतत्वस्य वै ततः।

तत्वनिर्मुक्तदेहस्य केवलस्य चिदात्मनः ॥ 189 ॥

उदेति महदानन्दः सा शक्तिर्वैष्णवी परा।

अलुप्तकर्मकर्तारं जीवं कृत्वा तमात्मसात् ॥ 190 ॥

यत्रोदिता च तत्रैव पुनरेवावतिष्ठते।

तच्च संकल्पनिर्मुक्तमवाच्यं विद्धि सत्तम! ॥ 191 ॥

एवं स्वस्थानमासाद्य त्यक्त्वा भौतं च विग्रहम्।

तत्र स्थितो दहेत् पिण्डं शक्तितन्मात्रवर्जितम् ॥ 192 ॥

षाट्‌कौशिकमसारं च निर्दण्ड(ग्ध)तृणरूपिणम्।

इच्छानिर्मथनोत्थेन मन्त्रजेन तु वह्निना ॥ 193 ॥

तेनाङ्‌घ्रिदेशादारभ्य तं पिण्डं ज्वलितं स्मरेत्।

दक्षिणाङ्‌घ्रेरथाङ्गुष्ठप्रान्तदेशे शिखाक्षरम् ॥ 194 ॥

ध्यात्वा युगान्तहुतभुग्रूपज्वालाशतावृतं।

तेन स्वविग्रहं ध्यायेत् प्रज्वलन्तं समन्ततः ॥ 195 ॥

नाभिकन्दान्तरोद्देशे नेत्रमन्त्रेण पावकम्।

ध्यायेज्ज्वालागणोपेतं निनयेत्तेन भस्मसात् ॥ 196 ॥

दहनेन स्वकं देह हृन्मन्त्रं भावयंस्ततः।

देहजां भावयेज्ज्वालां मन्त्रनाथे लयं गताम् ॥ 197 ॥

भस्मराशिसमप्रख्यं शान्ताग्निं तमनुस्मरेत्।

(साहलादेन सुसूक्ष्मेण व्यापिनोंकारपूर्विणा ॥ 198 ॥

नमोऽन्तेन तु तद्भस्मपातं ध्यानान्वितस्ततः।)

तद्वाचकेन तद्भस्म यातं ध्यात्वा इतस्ततः ॥ 199 ॥

ततः समन्त्रं तद्बिम्बं पूर्णचन्द्रायुतोपमम्।

ध्यात्वा तन्निःसृतेनैव त्वमृतौघेन चाम्बरात् ॥ 200 ॥

प्लावयेद्देहजां भूतिं सर्वं ध्यायेत् सुधात्मकम्।

तत्राधारमयीं शक्तिं मध्ये विन्यस्य वैष्णवीम् ॥ 201 ॥

बीजभूतां च सर्वस्य तदुत्थं चाम्बुजं स्मरेत्।

षडध्वं तत्वभूतं च सितं तेजोमयं शुभम् ॥ 202 ॥

मण्डलत्रितयाकीर्णं स्फुरत्किरणभास्वरम्।

मन्त्रात्मानं च तन्मध्ये ध्यायेन्नारायणं प्रभुम् ॥ 203 ॥

निष्कलं केवलं शुद्धं पञ्चसन्मन्त्रविग्रहम्।

तन्मन्त्रशक्तिभिर्भूयो भावयेन्मूर्छितं द्विज! ॥ 204 ॥

व्योमादिपञ्चभूतीयं मान्त्रमीश्वरपञ्चकम्।

तेभ्योऽथ प्रसरन्तं च व्योमाद्यं विभवं स्मरेत् ॥ 205 ॥

संयोगजनितं पिण्डं ध्यायेद्विभवपञ्चकात्।

सहस्रसूर्यसंकाशं शतचन्द्रगभस्तिमत् ॥ 206 ॥

निर्मलस्फटिकप्रख्यं जरामरणवर्जितम्।

जनित्वैवं स्वपिण्डं तु परमं भोगमोक्षयोः ॥ 207 ॥

साधनं मुनिशार्दूल! सहजं सर्वदेहिनाम्।

तमासाद्य क्रमेणैव सिसृक्षालक्षणेन च ॥ 208 ॥

स्वपदान्निस्तरङ्गाच्च कृत्वा शक्त्या सहोदयम्।

स्वानन्दं च महानन्दात् स्वानन्दस्याप्यपाश्रयात् ॥ 209 ॥

मारीचं नाभसं चक्रं तस्माद्रूपं स्वकं च यत्।

सूर्यकोटिकराभासं प्रस्फुरन्तं स्वभाससा ॥ 210 ॥

कदम्बगोलका(आ)कारं निशाम्बुकणनिर्मलम्।

एवमात्मानमानीय स्वस्थानात् स्वात्मना द्विज! ॥ 211 ॥

विशेन्मन्त्रशरीरं स्वं ब्रह्मरन्ध्रेण पूर्ववत्।

ज्योत्स्नानाडीपथेनैव पुर्यष्टककजान्तरम् ॥ 212 ॥

स्ववाचकं भावयन् वै ध्वनिना निष्कलेन तु।

ततस्तु निष्कलान्मन्त्राद्यावद्भौतं च विग्रहम् ॥ 213 ॥

पञ्चकं चाभिमानं तु आसाद्यालोकविग्रहम्।

स्वमन्त्रादमृतौघेन सेचयेद्विग्रहं स्वकम् ॥ 214 ॥

ततः स्वमन्त्रं तद्बिम्बमाकृष्य हृदि विन्यसेत्।

निस्तरङ्गा परा शक्तिर्महानन्दमयी च सा ॥ 215 ॥

स्वानन्दाच्च प्रभाचक्रं रूपमात्मीयभास्वरम्।

सौषुम्नस्तादृशो मार्गः पिण्डमन्त्रश्च निष्कलः ॥ 216 ॥

सत्याद्यो मन्त्रशक्त्योघो धारणेश्वरपञ्चकम्।

तेषां विभवसङ्घो यः पिण्डस्तत्सामुदायिकः ॥ 217 ॥

स्मरेल्लोलीकृतं सर्वमपृथक् च पृथक् स्थितम्।

स्थूलसूक्ष्मपराख्येन त्रिविधेन तु सत्तम! ॥ 218 ॥

करणेनोदिता सम्यक् शुद्धिरेषा च भौतिकी।

शोधितैः पञ्चभिर्भूतैः पृथिव्याद्यैः खपश्चिमैः ॥ 219 ॥

घ्राणजिह्वाक्षित्वक्‌छ्रोत्ररूपज्ञानेन्द्रियाणि च।

उपस्थपायुपादाख्यपाणिवागात्मकानि च ॥ 220 ॥

कर्मेन्द्रियाणि पञ्चैव शोधितानि भवन्ति हि।

तत्रापि पूरकादीनां काल आयामवत्स्मृतः ॥ 221 ॥

धारणापञ्चकेनैवं मुख्यकल्पे प्रकीर्तिता।

अनुकल्पे तु तां वक्ष्ये यथावद्विनिबोध मे ॥ 222 ॥

क्ष्माजलानलवाय्वाख्यनाभसीयं महामते!।

धारणापञ्चकं चैव संक्षिप्तं विहितं द्वयम् ॥ 223 ॥

दहनाप्यायनाच्चैव यदा देहात् स्वशुद्धये।

नाभिक्षेत्रगतं ध्यायेन्मारुतं कवचेन तु ॥ 224 ॥

नयेद्देहगतं तेन शोषभावं रसं द्विज!।

नाभिकन्दान्तरोद्देशे नेत्रमन्त्रेण पावकम् ॥ 225 ॥

ध्यायेज्ज्वालागणोपेतं निनयेत्तेन भस्मसात्।

दहनेन स्वकं देहं हृन्मन्त्रं भावयंस्ततः ॥ 226 ॥

तिष्ठेद्गगनमाश्रित्य शिरोमन्त्रेण भावयेत्।

जलं मुक्ताफलस्वच्छं तदुद्भूतमथ स्मरेत् ॥ 227 ॥

शिखामन्त्रेण कमलं वसुधागुणलक्षणम्।

तदधिष्ठातृभावेन नयेदात्मनि सत्तम! ॥ 228 ॥

ध्यायेत्तदुत्थितं कोशं भूततत्वमयं वपुः।

हृदयादीन् स्मरन् पञ्चतत्वानां कारणात्मनाम् ॥ 229 ॥

ततः समाचरेन्न्यासं तस्मिन् ध्यानोत्थिते पुरे।

मुख्यानुकल्पभेदेन भूतशुद्धिः प्रक्रीर्तिता ॥ 230 ॥

इति श्रीपाञ्चरात्रे पारमेश्वरसंहितायां क्रियाकाण्डे समाधिव्याख्यानं नाम तृतीयोऽध्यायः ॥



    ॥ श्रीः ॥

    चतुर्थोऽध्यायः

संशुद्धविग्रहो मन्त्री मन्त्रन्यासं समाचरेत्।

येन विन्यस्तमात्रेण देवदेवसमो भवेत् ॥ 1 ॥

पूजादिसर्वकार्याणामधिकारी(रः) च जायते।

भवेद्वै सर्वसिद्धीनामाविर्भावस्तु येन च ॥ 2 ॥

यं कृत्वा निर्भयस्तिष्ठेद्देशे दुष्टसमाकुले।

विजयश्चापमृत्यूनां स्याद्येन विहितेन च ॥ 3 ॥

व्यापारो मानसो ह्येष न्यासाख्यो यद्यपि स्मृतः।

न बध्नाति स्थितिं सम्यक् तथाऽपि क्रियया विना ॥ 4 ॥

कराधीना पुनस्सा तु प्राङ्न्यासस्तु तयोः स्थितः।

अथ हस्तद्वये न्यस्य दीप्तिमद्‌द्वादशाक्षरम् ॥ 5 ॥

मणिबन्धान्नखाग्रान्तं त्वादित्यातपवत्ततः।

सृष्टिसंस्थितिसंहारन्यासं कुर्याद्यथाविधि ॥ 6 ॥

दक्षहस्ततलारम्भो वामान्तः सृष्टिसंज्ञितः।

दक्षाङ्गुष्ठादिको वामतलान्तः स्थितिसंज्ञितः ॥ 7 ॥

वामहस्ततलारम्भो दक्षान्त इतरः स्मृतः।

सृष्टौ दक्षतले तारं तदङ्गुष्ठादिके क्रमात् ॥ 8 ॥

अङ्गुलीनां तु दशके यावद्वामकनिष्ठिका।

विन्यस्य दशवर्णांस्तु न्यसेद्वामतलेऽन्तिमम् ॥ 9 ॥

स्थित्याख्ये दक्षिणाङ्गुष्ठादारभ्याङ्गुलिपञ्चके।

तत्तलान्तं तु ताराद्यं वर्णषट्‌कं तु विन्यसेत् ॥ 10 ॥

वामाङ्गुष्ठात्तत्तलान्तं विन्यसेत् षट्‌कमुत्तरम्।

संहाराख्येऽक्षरं न्यस्य वामहस्ततलेऽन्तिमम् ॥ 11 ॥

अप्ययाख्यक्रमेणैव दक्षहस्ततलावधि।

ततो वर्णगणं शेषं न्यसेत् प्रणवपश्चिमम् ॥ 12 ॥

तर्जन्या तत्तदङ्गुष्ठे तत्तदङ्गुष्ठकेन च।

तर्जन्यादिषु शाखासु तत्तन्मध्यमया तले ॥ 13 ॥

न्यासं कुर्याद्यथायोगं ततोऽङ्गन्यासमाचरेत्।

आरभ्य दक्षिणाङ्गुष्ठाच्छाखासु दशसु द्विज! ॥ 14 ॥

क्रमाद्वामकनिष्ठान्तं दक्षिणादि तलद्वये।

हृदादिद्वादशाङ्गानि भास्वद्रूपाणि विन्यसेत् ॥ 15 ॥

दक्षिणे मध्यतः पझं प्रस्फुरत्किरणोज्ज्वलम्।

गदां वामतले न्यस्येज्ज्वलन्तीं स्वेन तेजसा ॥ 16 ॥

दक्षे महाप्रभं चक्रं शङ्खं वामतले न्यसेत्।

किरीटं दक्षिणे हस्ते श्रीवत्सं वाममध्मतः ॥ 17 ॥

कौस्तुभं दक्षिणतले वनमालां तथाऽपरे।

श्रियं दक्षिणहस्ते तु पुष्टिं वामतले न्यसेत् ॥ 18 ॥

अङ्गुष्ठाद्दक्षिणादादौ वामान्तं मूलदेशतः।

गारुडं विन्यसेन्मन्त्रं दशस्वङ्‌गुलिषु क्रमात् ॥ 19 ॥

अनेन विधिना पूर्वं हस्तन्यासं समाचरेत्।

या विभोः परमा शक्तिर्हृत्पझकुहरान्तगा ॥ 20 ॥

वायव्यं रूपमास्थाय दशधा संव्यवस्थिता।

इच्छया स्वप्रवाहेण पाणिमार्गेण निर्गता ॥ 21 ॥

नाडीदशकमाश्रित्य ता एवाङ्‌गुलयो मताः।

अत एव द्विजश्रेष्ठ! शक्त्याख्ये प्रभुविग्रहे ॥ 22 ॥

पूर्वं मन्त्रगणं न्यस्य ततो भूतमये न्यसेत्।

विग्रहे मन्त्रसंघातं यथा तदवधारय ॥ 23 ॥

आमूर्ध्नश्चरणान्तं च द्वादशार्णं न्यसेत्तनौ।

व्यापकत्वेन विन्यस्य पादाद्‌भूयः शिरोऽन्तिमम् ॥ 24 ॥

सृष्टिसंस्थितिसंहारन्यासं कुर्यात्ततः परम्।

मूर्धादिपादपर्यन्तः सृष्टिन्यासः प्रकीर्तितः ॥ 25 ॥

पादादिश्च शिरोऽन्तस्तु संहृतिन्यास उच्यते।

यथाऽभिलषितं कुर्यात् सर्वथा कर्तुरिच्छया ॥ 26 ॥

मूर्ध्नि वक्त्रेंऽसयुग्मे च क्रमात् सव्येतरे हृदि।

पृष्ठे नाभौ तथा कट्यां जानुनोरथ पादयोः ॥ 27 ॥

क्रमेण प्रणवाद्यं तु यान्तं द्वादशवर्णकम्।

विन्यसेदेष सृष्ट्याख्यो न्यासः प्रोक्तो यथार्थतः ॥ 28 ॥

प्रणवाद्यान्न्यसेद्वर्णान् स्थानेषु हृदयादिषु।

अह्गोपाङ्गोक्तमार्गेण स्थितिन्यासः प्रकीर्तितः ॥ 29 ॥

पादयोर्जानुनोः कट्यां नाभौ पृष्ठे हृदन्तरे।

सव्येतरेसयुग्मे च वक्त्रे मूल्धनि च न्यसेत् ॥ 30 ॥

यादिवर्णांस्तु तारान्तानेष संहारसंज्ञकः।

ततो हृदादिस्थानेषु अङ्गोपाह्गानि विन्यसेत् ॥ 31 ॥

न्यसेत्तु हृदये ज्ञानं यतो व्यज्येत तत्र तत्।

ऐश्वर्यं शिरसोद्देशे यस्मादुपरि तिष्ठति ॥ 32 ॥

प्राकृतं तात्विकं वाऽपि सर्वत्र मुनिसत्तम्!।

हृदग्नेरूर्ध्वगायां तु शिखायां शक्तिमन्त्रराट् ॥ 33 ॥

बलं चाखिलगात्राणां त्वग्गतं वायुना सह।

मूर्छितं सर्वगात्रैर्यत्तद्वीर्यं हस्तयोर्न्यसेत् ॥ 34 ॥

अन्तर्बोधस्वरूपं यत् प्राकृतध्वान्तशान्तिकृत।

तेजस्तत्तैजसे स्थाने न्यासकाले समस्यते ॥ 35 ॥

यथोक्तविधिना सोऽयं विधिरूर्ध्वं प्रवक्ष्यते।

ततः पझगदाचक्रशङ्खान् प्राग्वत्तु विन्यसेत् ॥ 36 ॥

किरीटं मूर्ध्नि विन्यस्य(स्येत्) वह्न्यर्कायुतदीधितिम्।

श्रीवत्सं वक्षसोऽवामे पूर्णेन्दुसदृशद्युतिम् ॥ 37 ॥

कौस्तुभं हृदये न्यस्य चण्डदीधितिलक्षणम्।

नानाब्जवनपुष्पोत्थां वनमालां च कण्ठतः ॥ 38 ॥

आचांसाद्धक्षिणे भागे न्यस्या श्रीरुत्तरे तथा।

पुष्टिं गुल्फावसाने च गरुडं चोरुमूलतः ॥ 39 ॥

भास्वद्रूपाणि चाङ्गानि चिदेकविभवानि च।

किरीटादीनि चान्यानि सर्वाण्याभरणानि च ॥ 40 ॥

यथा प्रसिद्धरूपाणि स्वस्वकान्तिधराणि च।

मन्त्रन्यासं तु कृत्वैवं यथोद्दिष्टकमेण तु ॥ 41 ॥

आमूलमन्त्रात् सर्वासां मुद्राणां बन्धमाचरेत्।

स्वं स्वं(चो) उदीरयन्मन्त्रं परमेश्वरवत्ततः ॥ 42 ॥

संचिन्त्य रूपमात्मीयं साभिमानं महामते!।

मूलमन्त्राभिजप्तं च कुसुमं च शिखावधौ।

स्वविग्रहे तु शिरसा दद्याद्गन्धाम्बुभावितम् ॥ 43 ॥

इति श्रीपाञ्चरात्रे पारमेश्वरसंहितायां क्रियाकाण्डे मन्त्रन्यासविधिर्नाम चतुर्थोऽध्यायः ॥

\*\*\*\*\*\*\*\*\*\*\*\*\*\*\*\*



    ॥ श्रीः ॥

   पञ्चमोऽध्यायः

कृत्वैवं तु ततः पश्चान्मानसं यागमारभेत्।

पद्मासनादिकं बध्वा नाभौ ब्रह्माञ्चलिं दृढम् ॥ 1 ॥

मनस्युपरतं कुर्यादक्षग्रामं बहिः स्थितम्।

चित्तं बुद्धौ विनिक्षिप्य तां बुद्धिं ज्ञानगोचरे ॥ 2 ॥

ज्ञानभावनया कर्म कुर्याद्वै पारमार्थिकम्।

चतुश्चक्रे नवद्वारे देहे देवगृहे पुरे ॥ 3 ॥

कण्ठकूपधरारूढं हृत्पद्मं यदधोमुखम्।

तत्कर्णिकावनेर्मध्यदे(ह)शमाश्रित्य भावयेत् ॥ 4 ॥

नाभिमेढ्रान्तरे ध्यायेच्छक्तिं चाधाररूपिणीम्।

कालाग्निं च तदुर्ध्वे तु अनन्तं तस्य चोपरि ॥ 5 ॥

तदूर्ध्वे वसुधां देवीं चतुर्भिः पूरितं(तां) स्मरेत्।

कन्द(ात्)नाभ्यवसानं च चतुर्धा भाजितैः पदैः ॥ 6 ॥

नाभौ क्षीरार्णवं ध्यात्वा ततः पद्मं समुत्थितम्।

सहस्रदलसंयुक्तं सहस्रकिरणावृतम् ॥ 7 ॥

सहस्ररश्मिसंकाशं तत्पृष्ठे चासनं न्यसेत्।

धर्मं ज्ञानं च वैराग्यमैश्वर्यं च चतुर्थकम् ॥ 8 ॥

अवतार्य स्वमन्त्रेण आग्नोयाद्ये चतुष्टये।

चतुष्कमेतद्विन्यस्य यावदीशानगोचरम् ॥ 9 ॥

तत्पूर्वदिग्विभागादि यावदुत्तरगोचरम्।

न्यस्याधर्मं तथाऽज्ञानमवैराग्यमनैश्वरम् ॥ 10 ॥

पुरुषाकृतयस्त्वेते बन्धूककुसुमोज्ज्वलाः।

प्रागीशानदिगन्ते तु प्रागाग्नेयदिगन्तरे ॥ 11 ॥

यातुवारुणमध्ये तु वायव्यवरुणान्तरे।

ऋग्वेदाद्यं चतुष्कं तु कृताद्यं युगसङ्‌घकम् ॥ 12 ॥

ईशानसोमदिङ्‌मध्ये अन्तकाग्निदिगन्तरे।

याम्यराक्षसमध्ये तु सोमसामीरणान्तरे ॥ 13 ॥

तन्मूर्ध्नि कालचक्रं तु तन्मध्येऽव्यक्तपङ्कजम्।

वायव्योद्भूतनालं तु विकाराधारसंस्थितम् ॥ 14 ॥

भूतान्याधारशक्तौ तु तन्मात्राः कालपावके।

वागादिकं तथैवाक्षमनन्तं व्याप्त संस्थितम् ॥ 15 ॥

श्रोत्रादिकं धरण्यां च मनः क्षीरार्णवे द्विज!

अनन्तदलपद्मे तु अहङ्कारः समाश्रितः ॥ 16 ॥

द्विरष्टकं च धर्माद्यमधिष्टाय च धी(:)स्थिता।

तदूर्ध्वपझे प्रकृतिर्गुणसाम्यविभागिनी ॥ 17 ॥

धामत्रयाश्रितः कालो भावाख्ये पुरुषस्थितिः।

आधेयमब्जसंभूत! स्वे विकारे स्वरूपिणि ॥ 18 ॥

स्वयमाद्यन्तयो रुद्धं सूत्रे (त्रं) मणिगणो (णे) यथा।

प्रागाधारात्मना चैव विश्वाकारतया ततः ॥ 19 ॥

नानामन्त्रात्मना ह्यूर्ध्वे निस्तरङ्गो हि तत्वतः।

अभ्यस्तवासनानां च कर्मिणां कर्मशान्तये ॥ 20 ॥

तदिच्छाविष्कृतानां च भोगकैवल्यसिद्धये।

अनाद्यविद्याविद्धानामियत्तैषा(त्तेषां) ह्यवस्तुनि ॥ 21 ॥

नातोर्ध्वे तत्वदृष्टीनां तत्वतो वाऽस्ति पौष्कर!।

न तिर्यक्‌पृष्ठपूर्वे च न हेयादिविकल्पना ॥ 22 ॥

या विशेषविकल्पैस्तु प्रत्यस्तमितलक्षणा।

शक्तिर्भगवतो विष्णोः साधाराख्याऽभिधीयते ॥ 23 ॥

प्राग्वदासनसामर्थ्यं बीजमादाय चेच्छया।

अव्यक्तव्यक्तरूपा च यथादित्यकदम्बकम् ॥ 24 ॥

भाविप्रसरधर्मित्वाद्विश्वबीजचयस्य च।

सांप्रतं संहृताङ्गस्य कूर्मसंज्ञा विधीयते ॥ 25 ॥

यो विश्वं निर्दहत्यन्ते कालवैश्वानरात्मना।

दैवतं यस्य भगवान् कूर्मात्मा लोकपूजितः ॥ 26 ॥

अजहद्भगवच्छक्ति(:)सामर्थ्यं पुनरेव तत्।

अनन्तं सविकल्पानां यद्विश्वाङ्‌कुरमव्ययम् ॥ 27 ॥

नयत्यूर्ध्वं यथा कूर्मो ग्रीवां स्वात्मनि संवृ(हृ)ताम्।

शेषाक्यफणिदैवत्यं तदनन्तं हि गीयते ॥ 28 ॥

आश्रयं बीजभूतानां चतुर्णां यन्महामते!।

तद्गन्धविटपस्तस्माद्व्यक्तिमब्येति पूर्ववत् ॥ 29 ॥

भूरात्मा भगवान् यस्मिन्नभिमानाख्यदेवता।

फलं रसात्मकं तस्माद्व्यज्यत्यमृतलक्षणम् ॥ 30 ॥

यस्याभिमानिकं रूपं क्षीरार्णवमनश्वरम्।

तस्मादनन्तरत्नोत्थकान्तिं कमलमब्जज! ॥ 31 ॥

व्यक्तं यस्य च वै शक्तिर्नित्या दहनलक्षणा।

तदनन्तदलं विद्धि दिव्यं विकसितं सितम् ॥ 32 ॥

परपूर्वेण भेदेन एकद्वित्रिगुणात्मना।

स्थिता बुद्धिर्विकारैस्तु सह चाष्टाभिरब्जज! ॥ 33 ॥

यत्राधिदेवतात्वेन वाग्विकारा ऋगादयः।

तथा कालविकारा ये चत्वारः कृतपूर्वकाः ॥ 34 ॥

तत्र रूपं हि सर्वेषां सत्तामात्रं परं स्मृतम्।

व्यक्तिकारणधानाभिः साङ्गाभिरपरं तु तत् ॥ 35 ॥

तृतीयमभिमानाक्यदेवतादेहलक्षणम्।

तस्माद्वै वायुदैवत्यं स्पर्शतन्मात्रमेव च ॥ 36 ॥

जाता यस्य स्फुटा व्यक्तिर्नानाचक्राङ्गलक्षणा।

तस्मादाकाशदैवत्यं शब्दमुत्पन्नमब्जज! ॥ 37 ॥

सर्वाङ्गसंहृता चक्रव्यक्तिर्यस्यामलं वपुः।

गीयते व्योमवृत्तं तत् प्रधानकमलालयम् ॥ 38 ॥

यस्यान्तस्थानि भूतानि यस्मिन् सर्वं प्रतिष्ठितम्।

यस्मादुन्मेषपूर्वं हि महत्प्रलयपश्चिमम् ॥ 39 ॥

प्रवर्तते कालतानं भेदकृत् सर्ववस्तुषु।

वाङ्भात्रेणैव भिन्नस्य अभिन्नस्यैव तत्वतः ॥ 40 ॥

ज्ञानादिगुणबृन्दस्य ब्रह्नणश्चतुरात्मनः।

नित्योदितत्वान्नित्यत्वाद्व्यापकत्वात् परं पदम् ॥ 41 ॥

पूर्णत्वात् षड्‌गुणत्वाच्च न कालो लब्धगोचरः।

शब्दादादित्यदैवत्यमहङ्कारं महामते! ॥ 42 ॥

मनश्च चन्द्रदैवत्यमहङ्कारादभूत्ततः।

बुद्धिः प्रकाशदैवत्या व्यक्तानन्दात्मनो विभोः ॥ 43 ॥

दलादिकर्णिकान्तायाः सूर्यपूर्वादिकल्पना।

प्रधानकमलस्यैषा मूर्तिर्गुणमयी स्मृता ॥ 44 ॥

बुद्ध्यादीनां च तत्वानां कारणं यदनश्वरम्।

अव्यक्ताख्यं महाबुद्धे! ह्यभिन्नगुणमूर्तिभृत् ॥ 45 ॥

स्वगुणानधरीकृत्य स्वप्रतिष्ठं प्रवर्तते।

अद्यात्मलक्षणावृत्तिः सर्वाः संहृत्य वै हृदि ॥ 46 ॥

उत्पद्यन्ते हि चैतस्माद्भावाः सर्वे द्विजोत्तम!।

विपद्यन्तेऽत्र वै भूयस्तस्मात्पझं परं त्विदम् ॥ 47 ॥

चिदादित्यकलाजालं ग्राह्यग्राहकलक्षणम्।

संक्रान्तं यत्र स्वं धाम स्वसामर्थ्यं च वेत्यपि ॥ 48 ॥

विमलाख्या विमलता ज्ञानशक्ति(ज्ञ)र्ज्ञताब्जज!।

प्रभ्व्याख्या प्रभुता चैव सत्यसंज्ञा च सत्यता ॥ 49 ॥

नित्याख्या नित्यता चैव प्रकाशाख्या प्रकाशता।

अनन्तता ह्यनन्ताख्या कला कमलसंभव! ॥ 50 ॥

सहानुग्रहशक्त्या वै ज्ञेयाऽनुग्रहता परा।

द्विचतुष्कं कलानां यत् स्वप्रतिष्ठं हि वर्तते ॥ 51 ॥

संवर्तते परं चैव पुनरेव निवर्तते।

परापरविभागेन कलास्त्वेताश्चिदात्मनः ॥ 52 ॥

प्रोक्ताः कमलसंभूत! यासामानन्त्यमुत्तमम्।

यथाक्रमेण सर्वेषां ध्यानमाकर्णयामलम् ॥ 53 ॥

शानत्मुज्झितचेष्टं च सितमन्तर्मुखं स्थितम्।

आधेयोल्लिङ्गिताकारमाधाराख्यं स्मरेत् प्रभुम् ॥ 54 ॥

कूर्ममुद्रान्वितं कूर्मवक्त्रं निष्ठप्तरुक्मभम्।

शह्खपझधरं कूर्मं स्वस्तिकेन स्थितं स्मरेत् ॥ 55 ॥

मुञ्चन्तमनिशं तेजो देहाद्भीषणमुत्कटम्।

तिर्यगूर्ध्वं च धातारं ज्वालाजालमिवोच्च्वलम् ॥ 56 ॥

अनन्तशशिसंकाशमनन्तमथ संस्मरेत्।

सहस्रफणमालाढ्यं सहस्रभुजभूषितम् ॥ 57 ॥

स्वपाणिसंपुटेनैव शोभयन् स्वान्तभूस्थलम्।

सितारविन्दशङ्खाक्षसूत्रचक्रकरान्वितम् ॥ 58 ॥

पतनाशङ्किबुद्धेर्वै वित्रस्तमनसस्तु च।

मा भैरित्यभयं यच्छन्नाब्रह्नभवनस्य च ॥ 59 ॥

निःशेषरत्नहेमाङ्गां प्राबृट्‌छ्रियमिवोच्च्वलाम्।

पझासनेनोपविष्टां ध्यायेत् पझाञ्जलिं धराम् ॥ 60 ॥

फुल्लकुन्दावदातं च सितस्निग्धजटाधरम्।

ध्मायमानं सितं शङ्खं मुक्तादामैरलङ्‌कृतम् ॥ 61 ॥

विस्तीर्णसर्वावयवं विक्षिप्तोरुद्वयं स्थितम्।

विक्षिप्तजानुपादं च संस्मर्तव्यं पयोनिधिम् ॥ 62 ॥

सुपव्काम्रफलश्यामपाणिपादतलोज्ज्वलम्।

रक्ताक्षं च तथा विप्रकीर्णकेशं स्मिताननम् ॥ 63 ॥

पझासनेनोपविष्टमलिमालाशताकुलम्।

पझमुद्रान्वितं पझं सुदीर्घचरणं स्मरेत् ॥ 64 ॥

तुहिनाच्छोपलस्वच्छमुक्ताफलशशिप्रभाः।

मृगेन्द्रस्कन्धवदना धर्मज्ञानादयश्चतुः ॥ 65 ॥

पझरागप्रवालाग्निसद्दाडिमफलोज्ज्वलाः।

अन्तर्दयोपरक्ताश्च राजराजेश्वरोपमाः ॥ 66 ॥

द्विरष्टवर्षवद्विद्धि चत्वारो ऽधर्मपूर्वकाः।

हेमचम्पकखद्योतहरितालदलोज्ज्वलाः ॥ 67 ॥

वाजिवक्त्राः स्मृता वेदाः संपूर्णनरलक्षणाः।

एवं वृषेन्द्रवदना युगा ब्रह्नन्! कृतादयः ॥ 68 ॥

सुपव्काम्रातसीपुष्पनीलाब्जशुकसन्निभाः।

सर्वे सद्वस्त्रसत्पुष्पसदलङ्करणान्विताः ॥ 69 ॥

शङ्खपझधराः सर्वे वराभयकरास्तु वै।

आधेयचक्रविन्यस्तमस्तका स्वात्मसिद्धये ॥ 70 ॥

समर्पितान्तःकरणाः परस्मिन् मन्त्रकारणे।

युगान्तार्काग्निसङ्काशस्वगोमण्डलमध्यगम् ॥ 71 ॥

स्वमुद्रान्वितपाणिं च वल्गन्तं हेतिराट् स्मरेत्।

चिन्त्यमव्यक्तपझं च हिमहेमाग्निभास्वरम् ॥ 72 ॥

शान्तमष्टभुजं सौम्यं संस्थितं स्वस्तिकेन तु।

स्फटिकोपलकान्तिं च चिद्धनं ध्रुवमव्ययम् ॥ 73 ॥

सर्वशक्तिनिधिं ध्यायेदमूर्तं चित्प्रभाकरम्।

सर्वे स्वविभवान्तस्थास्तत्राधारात्मनो विभोः ॥ 74 ॥

स्वसत्ताभासितं सत्वं गुणसत्वाद्विलक्षणम्।

विभवं विद्धि विप्रेन्द्र! ज्वालौघं कच्छपात्मनः ॥ 75 ॥

स्वभोगं नागनाथस्य भूः क्षितेः काञ्चनी तथा।

आसारमामृतं दिव्यं वीच्योघैस्तु समन्वितम् ॥ 76 ॥

क्षीरोदकीयविभवं परिज्ञेयमनश्वरम्।

बीजकोशं सकिञ्जल्कं कमलस्य दलान्वितम् ॥ 77 ॥

धर्माद्यस्य चतुष्कस्य सद्विवेकं सुनिर्मलम्।

द्वि(क)द्विकस्या(त्व)धर्मादेरविद्याविभवं महत् ॥ 78 ॥

वाक्प्रपञ्चमहेयं यत् तदृगादिगणस्य च।

विभवं च कृतादीनां महत्कल्पान्तमात्रुटेः ॥ 79 ॥

चक्रस्य विभवं विद्धि भ्रमं मायाश्रयं हि यत्।

गौणीवृत्तिरमेया या विभवं प्राकृतं हि तम् ॥ 80 ॥

विमलादिकलाजालं पौरुषं विभवं स्मृतम्।

विभोर्मन्त्रात्मनस्चेदमशेषममरार्चितम् ॥ 81 ॥

आमहन्मन्त्रनाथेब्यो नानामन्त्रगणं हि यत्।

स्वशक्तिनिचयोपेतं तद्विष्णोः परमात्मनः ॥ 82 ॥

विभवं कमलोद्‌भूत! ज्ञात्वैवं संयजेत् सदा।

शब्दव्यक्तिस्तदूर्ध्वे तु स्थितार्केन्द्वग्निलक्षणा ॥ 83 ॥

त्रिदीप्तिभास्वरा नाडी त्वव्यक्तध्वनिविग्रहा।

व्यक्तचक्रत्रयस्योर्ध्वे वर्तते या महामते! ॥ 84 ॥

निःसृता ब्रह्नरन्ध्रेण गता सूर्यपथात् परम्।

वायुद्वारेण पातालं भित्वा याता स्वगोचरम् ॥ 85 ॥

सङ्कल्पविषयः सर्वस्तद्बद्धः प्रतितिष्ठति।

सूत्रे मणिगणो यद्वन्मध्यनाडी ह्यतः स्मृता ॥ 86 ॥

लक्ष्यस्थाने तु पूर्वोक्ते तस्यामभ्यन्तरे तु वै।

संपुटे शशिसूर्याख्ये निमेषोन्मेषलक्षणे ॥ 87 ॥

तत्राब्जं चार्कमालम्ब्य परा वाग्भ्रमरी स्थिता।

या सर्वमन्त्रजननी शक्तिः शान्तात्मनो विभोः ॥ 88 ॥

नदन्ती वर्णजं नादं शब्दव्रह्नेति यः स्मृतः।

अकारपूर्वो हान्तश्च धारा सन्तानरूपधृक् ॥ 89 ॥

नादावसानगगने देवोऽनन्तः सनातनः।

वरदाभयदेनैव शङ्कचक्राह्कितेन तु ॥ 90 ॥

त्रैलोक्यधृतिदक्षेण युक्तः पाणिद्वयेन तु।

शान्तः संवित्स्वरूपस्तु भक्तानुग्रहकाम्यया ॥ 91 ॥

अनौपम्येन वपुषा ह्यमूर्तो मूर्ततां गतः।

तस्मादावाहनं कुर्याद्यथा तदवधारय ॥ 92 ॥

स्वशक्त्याधिष्ठितं कृत्वा स्वस्वभावस्वभावया।

ग्राह्यग्राहकरूपाया एवमव्यक्तपुष्करम् ॥ 93 ॥

समास्ते केवलं शुद्धमीषत्काललवं द्विज!।

सामान्यचिन्मयो भूत्वा सांप्रतं शक्तयः कलाः ॥ 94 ॥

अस्मिता लक्षणं धर्मं स्वकं सम्यङ्‌निरस्य च।

मवर्तते तन्निरासात् आनन्दमतुलं द्विज! ॥ 95 ॥

स्वप्रकाशमनौपम्यं तमिच्छेन्मन्त्रमव्ययम्।

परिच्छेद्यां दिगाद्यैस्तु प्रकाशाकाशवर्तिनीम् ॥ 96 ॥

कृत्वाश्रित्य कलामूर्तिं समनन्तरमब्जज!।

विहायोमध्यदेशं च प्रकाशगहनात्ततः ॥ 97 ॥

धृतिशक्त्यासने स्वेऽथ उपविश्य यथासुखम्।

विद्यादेहेन सूक्ष्मेण भूतदेहानुकारिणा ॥ 98 ॥

अथानन्दकदम्बं (स्य स्वस्वरूपात्) तद्यत्स्वरूपंपृथक् स्थितम्।

रञ्जयेच्छास्त्रदृष्टेन व्यवहारगतेन च ॥ 99 ॥

स्वकेनालम्बनेनैव देवतालक्षणेन च।

मणिर्यथा विभागेन नीलपीतादिभिर्युतः ॥ 100 ॥

रूपभेदमवाप्नोति ध्यानभेदात्तथा विभुः।

एवं प्रवर्तते सम्यङ्भन्त्ररूपं परात्मकम् ॥ 101 ॥

हृत्पुण्डरीकमध्यस्थं चैतन्यज्योतिरव्ययम्।

कदम्बगोलकाकारं विश्वरूपं मणिप्रभम् ॥ 102 ॥

रत्नदीपसमाकारमच्छिन्नप्रसरं महत्।

श्रोत्रपूर्वैः खरन्ध्रैस्तु रश्मयस्तस्य निर्गताः ॥ 103 ॥

छेद्रपूर्णाद्यथा कुम्भान्महादीपयुताद्‌द्विज!।

याति भासां गणो बाह्ये शरीरादेवमेव हि ॥ 104 ॥

मान्त्रो रश्मिसमूहस्तु नाडीभिः प्रसरेद्वहिः।

अप्रत्यक्षः सदाक्षाणां मन्त्रात्मा यद्यपि द्विज! ॥ 105 ॥

तथाऽप्यनेन न्यायेन प्रत्यक्षमुपलभ्यते।

बहिः स्थितं यद्‌भूतानां क्ष्मादीनां गुणपञ्चकम् ॥ 106 ॥

तेन तच्चोपलब्धव्यं प्रत्यक्षेण परोक्षकम्।

तस्य भौमो गुणस्थैर्यं तद्‌गुणेन हि सा स्थिरा ॥ 107 ॥

परस्परानुभावेन संवित्तौ तदुपारुहेत्।

आह्‌लादो यस्तदीयो हि स तोये चोपलभ्यते ॥ 108 ॥

तौयो गुणस्तु तस्यास्ति कथं स्यादन्यथा मुने!।

स्मृतमात्रेण मन्त्रेण आहलादो मनसो महान् ॥ 109 ॥

रूपात्मना परिणतः स चाग्नौ पारमेश्वरः।

यो रूपाख्यो गुणश्चाग्नेः स मन्त्रात्मनि तिष्ठति ॥ 110 ॥

तेजो विना यतो द्यानं कुत्रचिन्नोपपद्यते।

स्पर्शधर्मो हि यो वायोः स तदीयो महामुने! ॥ 111 ॥

यो वायव्यो गुणः सूक्ष्मः स च मन्त्रतनौ स्थितः।

स चान्तःकरणेनैव संयमे स्यात्तदुत्थितः ॥ 112 ॥

यदाकाशस्य शून्यत्वमस्ति तत् स्यात्तदुद्भवम्।

स मन्त्रात्मनि संश्लिष्टो गुणो ह्यस्ति महामते! ॥ 113 ॥

अग्राह्यत्वाच्च करणैः प्राकृतैर्भावनां विना।

इत्येवं मन्त्रसामर्थ्यं पुरा ज्ञात्वा यथार्थतः ॥ 114 ॥

सन्निधानं भवेद्येन पूजाकाले ह्युपस्थिते।

तस्मिन्नङ्गानि विन्यस्य प्राक्‌ संपूर्णगुणानि च ॥ 115 ॥

स्वमन्त्रैरर्चयेदेव स्थानभेदं विना ततः।

तस्मिन् कदम्बकुसुमसदृशे मन्त्रगोलके ॥ 116 ॥

द्वादशाक्षरमन्त्रेण अभिन्नेन तु सांप्रतम्।

व्यक्तिमापद्यते तस्माद्ध्येया हृत्पझमध्यगा ॥ 117 ॥

या परा प्रकृतिर्वाणी चिद्रपा निर्मलात्मिका(परा)।

पूरिताध्यक्षभावेन निष्कलेन महात्मना ॥ 118 ॥

शरीरमिव जीवेन स्थूलं सूक्ष्मं द्विलक्षणम्।

मूलमन्त्रादितः प्राग्वत् सर्वमन्त्रगणस्य च ॥ 119 ॥

करन्यासं विना देहे न्यासं तस्य च संस्मरेत्।

सृष्टिसंस्थितिसंहारन्यासं चापि तथाऽऽचरेत् ॥ 120 ॥

ततः खाब्जखमध्यात्त्वप्यूर्ध्वस्थात् संस्मरेच्च्युताम्।

गङ्गां भगवतो मूर्ध्नि तेनामृतजलेन तु ॥ 121 ॥

अर्घ्याद्यखिलभोगानां कार्या वै शुभकल्पना।

यं यं संकल्पयेद्भोगं तं तं भाव्यसुधामयम् ॥ 122 ॥

पतन्तमम्बराद्वेगादमृतांशुपरिप्लुतम्।

साक्षादमृतरूपैस्तु तैस्तैरमृतसंभवैः ॥ 123 ॥

बृंहितं मुदितं मग्नं(सम्प्लुतं)मन्त्रराट् स्मरेत्।

ततस्तु देवदेवस्य अर्ध्यं दत्वा यथाविधि ॥ 124 ॥

सन्निधिं सन्निरोधं च सांमुख्यं च समाचरेत्।

हृदयादीनि चाङ्गानि लाञ्छनं कमलादिकम् ॥ 125 ॥

भूषणं च किरीटाद्यं लक्ष्म्याद्याः शक्तयस्तथा।

गरुडो मूर्तयो वान्या देहे देवस्य याः स्थिताः ॥ 126 ॥

व्यापकस्य तथात्वेन स्वे स्वे स्थाने प्रभात्मकाः।

तद्देहसंस्थिताः सर्वे पूजनीयाः क्रमेण तु ॥ 127 ॥

परिवारं विना मन्त्रैः स्वैः स्वैरर्घ्यादिभिर्द्विज!।

लययागो ह्ययं विप्र! हृदादिष्वनुकीर्तितः ॥ 128 ॥

तस्माद्धत्कर्णिकाधारे मूर्तौ वा यत्र कुत्रचित्।

मूलमन्त्रशरीरस्थं परिवारं यजेत् सदा ॥ 129 ॥

याग एष लयाख्यस्तु संक्षिप्तः सर्वसिद्धिदः।

मन्त्रराट् कर्णिकामध्ये लक्ष्म्याद्याः केसरादिषु ॥ 130 ॥

साकाराः केवलाः सर्वे यत्र भोगाभिधः स तु।

केवलेन च यागेन पृथग्भूतेन नारद! ॥ 131 ॥

पूजनं कमलादीनामधिकाराभिधः स तु।

एवं कृत्वा लयाख्यं तु यागं भोगाभिधं तथा ॥ 132 ॥

ततः क्रमाद्यजेद्देवं भोगैरमृतसंभवैः।

सुसमस्तादिभिः सम्यक्ताम्बूलान्तैर्यथोदितैः ॥ 133 ॥

सर्वं कृत्वा यथायोगं यावदात्मनिवेदनम्।

मानसान् जयशब्दांश्च कृत्वा विज्ञापयेदिदम् ॥ 134 ॥

स्वागतं तव देवेश! सन्निधिं भज मेऽच्युत!।

गृहाण मानसीं पूजा यथार्थपरिभाविताम् ॥ 135 ॥

ज्ञात्वा तु सुप्रसन्नं त प्रसादाभिमुखं प्रभुम्।

विस्तरेण द्विजश्रेष्ठ! मानसं यागमारभेत् ॥ 136 ॥

संकल्पजनितैर्भोगैः पवित्रैरक्षयैः शुभैः।

सांस्पर्शैरौपचाराख्यैस्तथा चाभ्यवहारिकैः ॥ 137 ॥

महद्रपैः प्रभूतैस्तु सप्तलोकसमुद्भवैः।

यथोदितैस्तु विधिवदुत्कृष्टतरलक्षणैः ॥ 138 ॥

एवंविधांस्तु तान् भोगान् सद्भक्त्या विनिवेद्य च।

समुच्चरन् धिया मन्त्रं प्रसन्नेनान्तरात्मना ॥ 139 ॥

गजाश्वधेनुयानानि सुवस्त्रालङ्कतानि च।

निवेद्यचान्त(तं)र्मानानि ग्राहयन्तं स्मरेत्ततः ॥ 140 ॥

आत्मानं ससुतान् दारान् सर्वस्वेन समायुतान्।

निवेद्य प्रणतो मूर्ध्ना आनन्दाश्रुसमन्वितः ॥ 141 ॥

कामधेनुमयीं मुद्रां मनसा मन्त्रसंयुताम्।

बध्वा संचिन्तयेद्विष्णोः सर्वकामप्रपूरणीम् ॥ 142 ॥

ततो विशेषयजनं कल्पयेदच्युतस्य तु।

सौवर्णपुष्पसंपूर्णमञ्जलिं संप्रसार्य च ॥ 143 ॥

मूलमन्त्रं समुच्चार्य प्रयत्नैः पूरकादिकैः।

दीर्घघण्टारवप्रख्यं यावत्तत्संभवावधि ॥ 144 ॥

स्फुरद्रश्मिचयाकीर्णं वह्न्यर्केन्दुशतप्रभम्।

ध्यात्वा नारायणं देवमञ्जलौ सन्निरोधयेत् ॥ 145 ॥

तमञ्जलिं क्षिपेन्मूर्ध्नि तस्मिन् वै मन्त्रविग्रहे।

अर्ध्यं निवेदयेद्‌भूयः पुनः पुष्पाञ्जलिं शुभम् ॥ 146 ॥

मुद्रां सन्दर्श्य मूलाख्यां मानसीं जपमारभेत्।

संख्याहीनं यथाशक्ति घण्टाख्यकरणेन च ॥ 147 ॥

भोगस्थानगतानां च लक्ष्म्यादीनां क्रमेण तु।

मनसा दर्शयेन्मुद्रां जपं कुर्यात् सकृत् सकृते ॥ 148 ॥

स्तोत्रमन्त्रैः पवित्रैश्च स्तुत्वा सम्यक् प्रसादयेत्।

एवं क्रमेण विप्रेन्द्र! कृत्वा यागं तु मानसम् ॥ 149 ॥

होमं तथाविधं कुर्यान्मोक्षलक्ष्मीप्रदं शुभम्।

नाभिचक्रान्तरस्थं तु ध्यायेद्वह्निगृहं मुने! ॥ 150 ॥

त्रिकोणं त्रिगुणेनैव अव्यक्तेनावृतं परि।

ध्यानारणिं तु निर्मथ्य चिदग्निमवतार्य च ॥ 151 ॥

सुशुद्धं संस्कृतं दीप्तं सदैवोर्ध्वशिख द्विज!।

वासुदेवात्मकं यस्मात् स वसत्यन्तरात्मसु ॥ 152 ॥

प्रोच्चरेन्मूलमन्त्रं तु यावच्छब्दस्य गोचरः।

तत्रस्थमाहरेद्दिव्यमाह्‌लादाज्यामृतं परम् ॥ 153 ॥

ब्रह्नसर्पिस्समुद्राद्यन्निस्तरङ्गात् परिच्युतम्।

गृहीत्वाऽमृतमार्गेण ब्रह्यरन्ध्रेण संविशेत् ॥ 154 ॥

हृदयान्मध्य(न्त्र)मार्गेण चिन्मयेन सदीप्तिना।

प्रोल्लसन्तं स्मरेन्मन्त्रं व्रह्नशक्त्युपबृंहितम् ॥ 155 ॥

स्वकारणाग्नौ नाभिस्थे य ऊर्ध्वेन्धनवत् स्थितः।

स्वभावदीप्तब्रह्नाग्नौ परितश्चोदरोज्ज्वलम् ॥ 156 ॥

स्मृत्वा यन्त्रं तु तन्मूर्ध्नि पतमानं द्विजाम्बरात्।

चिन्तयेदा(द)मृतं त्वाज्यं पुरावच्चाहृतं द्विज! ॥ 157 ॥

चिदग्निमेवं सन्तर्प्य नाभौ मन्त्रस्वरूपिणम्।

ज्वालाग्रावस्थितं चैव भूयो हृत्पङ्कजे स्मरेत् ॥ 158 ॥

प्रोच्चारयंश्च मन्त्रेशं प्लुतं ध्यानसमन्वितम्।

कृत्वैवमेकसन्धानं स्थानद्वयगतस्य च ॥ 159 ॥

विण्णोर्मन्त्रस्वरूपस्य नानामन्त्रात्मकस्य च।

सर्वं तु विन्यसेत् पश्चात्तस्मिन् कर्मकृतं च यत् ॥ 160 ॥

तोयपुष्पाक्षतैः पूर्णं भावयेद्दक्षिणं करम्।

तन्मध्ये निष्कलं मन्त्रं संस्मरेत् किरणाकुलम् ॥ 161 ॥

यागोत्थां फलसंपत्तिं लक्ष्मीरूपां विचिन्त्य च।

मूलमन्त्रं समुच्चार्य पाणिमध्ये तथा स्मरेत् ॥ 162 ॥

भूयश्च निष्कलं मन्त्रं तस्यामुपरि भावयेत्।

सशीर्षे जानुनी भूमौ कृत्वा विष्णोर्निवेदयेत् । 163 ॥

प्रसादाभिमुखेनाथ तेन तच्चात्मसात्कृतम्।

भावनीयं द्विजश्रेष्ठ! परितुष्टेन चादरात् ॥ 164 ॥

निर्वृत्ते पुरुषार्थे तु हृदये बाह्यतोऽपि वा।

क्रमान्मन्त्रगणं स्मृत्वा यातं मन्त्रेश्वरे लयम् ॥ 165 ॥

मन्त्रव्यक्तिं स्वसंकल्पशक्तावथ शमं नयेत्।

सह संकल्पशक्त्या वै विद्यामूर्तिं स्वकां ततः ॥ 166 ॥

स्वकलासु लयीकुर्यात् कलाजातं तथाऽऽत्मनि।

प्राग्वदानन्दसन्दोहपरिपूर्णं तु जायते ॥ 167 ॥

बहिर्यजामीति यदा संकल्पं मनसा कृतम्।

तदा संहृत्य तां व्यक्तिमास्ते मध्याह्नसूर्यवात् ॥ 168 ॥

विसर्जयेन्नतं यावन्न कृता बाह्यतः क्रियाः ।

न्यसनीयो ह्यसौ यस्मान्मण्डलादिषु वस्तु(वृत्ति)षु ॥ 169 ॥

सृष्टिकमेण संहृत्य आधारं यत् पुरोदितम्।

ज्ञानिनां विगलत्येष स्वभावात्तत्ववेदिनाम् ॥ 170 ॥

निष्कियाणां महाबुद्धे! निष्पन्नानां स्वकर्मणा।

विकासमेति चान्येषां नित्याकाररतात्मनाम् ॥ 171 ॥

मन्त्रक्रियारतानां च नानात्वेना(न)समात्मनाम्।

धृतमच्युतशक्त्या वै ह्यपरिच्युतसत्तया ॥ 172 ॥

सद्वि(वि)कल्पस्वरूपं च विश्वासनमिदं द्विज!।

विधृतं विभुना व्याप्तं स्वसामर्थ्येन यद्यपि ॥ 173 ॥

तत्रापि तच्छरीराणां जीवानां तन्निवासिनाम्।

स्वशक्त्यानुगृहीतानां तमाक्रम्य महामते! ॥ 174 ॥

नानामन्त्रात्मना त्वास्ते तस्मिन्नानाविधात्मनि।

इत्येवमुक्तमाधारस्वरूपं हि यथा स्थितम् ॥ 175 ॥

जायते यत्परिज्ञानात् कर्मिणां कर्मसंक्षयः।

अयं यो मानसो यागो ज्वरव्याधिलयापहः ॥ 176 ॥

पापोपसर्गशमनो भवाभावकरो द्विज!।

सतताभ्यासयोगेन देहपातात् प्रमोचयेत् ॥ 177 ॥

यस्त्वेवं परया भक्त्या सकृदाचरते नरः।

क्रमोदितेन विधिना तस्य तुष्याम्यहं मुने! ॥ 178 ॥

याजकानां च सर्वेषां प्रधानत्वेन वर्तते।

तारयेत् स्वपितॄन् सर्वान् यातानेष्यांश्च साम्प्रतम् ॥ 179 ॥

किं पुनर्नित्ययुक्तो यस्तद्भावगतमानसः।

मन्त्राराधनमार्गस्थः श्रद्धाभक्तिसमन्वितः ॥ 180 ॥

न तस्य पुनरावृत्तिः स याति परमं पदम्।

ज्ञात्वैवं यत्नतो नित्यं कुर्याद्यागं तु मानसम् ॥ 181 ॥

इदं रहस्यं परमं मयोक्तं तेऽद्य नारद!।

नाशिष्याणां च वक्तव्यं नाभक्तानां कथंचन ॥ 182 ॥

अत्यन्तभवभीतानां भक्तानां भावितात्मनाम्।

इदं रहस्यं वक्तव्यं सम्यग्भावं परीक्ष्य च ॥ 183 ॥

इति श्रीपाञ्चरात्रे पारमेश्वरसंहितायां क्रियाकाण्डे मानसयागो नाम पञ्चमोऽध्यायः ॥

\*\*\*\*\*\*\*\*\*\*\*\*\*\*\*\*\*



    ॥ श्रीः ॥

   षष्ठोऽध्यायः

पुराऽनेन विधानेन कृत्वा यागं तु मानसम्।

कर्मणा भक्तियुक्तेन बहिर्वृत्तौ यजेत्ततः ॥ 1 ॥

सनकः --

भगवंस्त्वत्प्रसादेन ज्ञातो ह्यज्ञाननाशनः।

ज्ञानविज्ञानसहितो हृद्यागः सर्वसिद्धिदः ॥ 2 ॥

किमर्थं बाह्यतः पूजा कार्या वै प्रतिमादिषु।

एतदाचक्ष्व भगवन्नत्र मे संशयो महान् ॥ 3 ॥

शाण्डिल्यः ---

बाह्योत्था वासना विप्र! बहुजन्मार्जिता दृढा।

लोलीकृतोऽनया ह्यात्मा शुद्धोऽशुद्धस्वरूपया ॥ 4 ॥

या मन्त्रविषया शुद्धा क्रियाशान्तस्वरूपदा।

समुत्थानविनाशार्थं तस्याः संपरिकीर्तिता ॥ 5 ॥

स बाह्याभ्यन्तराभ्यां च क्रियाभ्यां तन्मयो भवेत्।

दृढोत्थवासनानां च तानवं स्याच्छनैः शनैः ॥ 6 ॥

यन्मयः साधको विप्र! देहस्थः सांप्रतं भवेत्।

तन्मयो देहपातात् स्यादित्येतत् कथितं मया ॥ 7 ॥

अथ बाह्योत्थयागस्य विधानमवधारय।

देवं हृत्कमलाकाशे तेजोरूपतया स्थितम् ॥ 8 ॥

तस्मात् स्थानात् समानीय तं कुर्यान्नेत्रमद्यगम्।

वासुदेवाभिधानं तु प्रागुक्तं च समाश्रयेत् ॥ 9 ॥

ततो लोचनयुग्मेन स्तब्धेन द्विजसत्तम!।

जपन् लोचनमन्त्रं तु अवलोक्याखिलं तु तम् ॥ 10 ॥

स्थापितो य उपार्जित्य संभारो ह्युदकादिकः।

ध्यायेद्दक्षिणपाणौ तु अस्त्रमादित्यसन्निभम् ॥ 11 ॥

द्रव्यदोषगणं तेन दग्ध्वा तन्मन्त्रमुच्चरन्।

संचिन्त्य भस्मभूतं तु तं सर्वं द्विजसत्तम! ॥ 12 ॥

दग्धदोषमथाप्याय्य वामहस्त (तलेन) गतेन तु।

हृदा पूर्णेन्दुतुल्येन अमृतासारवर्षिणा ॥ 13 ॥

तन्मन्त्रमुच्चरन् पश्चात् कान्तिमन्तं विचिन्तयेत्।

दग्धमाप्यायितं सर्वमथ चैवं समाचरेत् ॥ 14 ॥

प्रचण्डकिरणव्रातैर्भास्करीयैर्दहेत् पुरा।

संचिन्त्य भस्मभूतं तं ततः पूर्णेन्दुरश्मिभिः ॥ 15 ॥

आप्याय्यामृतकल्लोलधारापातेन सत्तम!।

कान्तिमच्चिन्तयेद्भूयो यद्दग्धं भानुना ततः ॥ 16 ॥

बध्द्वा कामदुघां मुद्रां स्रवन्तीं मन्त्रसंयुताम्।

गोरूपां हिमशैलाभां निराधारपदे स्थिताम् ॥ 17 ॥

तया तदमृतीकुर्याद्भोगजालं यथास्थितम्।

निर्मलो द्रव्यसङ्‌घश्च यागयोग्यो भवेत्तदा ॥ 18 ॥

गालितेनाम्बुना पूर्णं स्वाहृतेनाम्बुना सह।

स्वोत्तरे वर्मणा स्थाप्य कुम्भं सर्वोपयोगि यत् ॥ 19 ॥

उपार्जितं पुरा यद्वै यागोपकरणं महत्।

तत् सर्वं दक्षिणे कृत्वा मध्ये भद्रासनं न्यसेत् ॥ 20 ॥

प्रतिमालक्षणाध्याये वक्ष्यते तस्य लक्षणम्।

यत्किञ्चित् पत्रपुष्पाद्यं परिदृश्येत पीठगम् ॥ 21 ॥

पाणिना तत् समाहृत्य शुचिस्थाने निधाय वै।

गव्यैर्वा चामरैर्वालैः शिखिपक्षैः कुशैरथ (पि) ॥ 22 ॥

संमार्ज्य भद्रपीठं तु वाससा सुसितेन वा।

बहुना वस्त्रपूतेन वारिणा तदनन्तरम् ॥ 23 ॥

प्रक्षाल्य द्वादशार्णेन प्रणवाद्यन्तगेन तु।

एवमाराधनाधारं क्षालयित्वा च वारिणा ॥ 24 ॥

तत्तावदस्त्रपुष्पेण कुर्याद्विघ्नगणोज्झितम्।

आराध्योऽयमथारोप्य तत्र मन्त्रमयीं शुभाम् ॥ 25 ॥

सर्वोपकरणोपेतां सर्वलक्षणसंयुताम्।

प्रतिमां धातुपाषाणनिर्मितामात्मसिद्धये ॥ 26 ॥

अष्टाङ्गेन नमस्कृत्य दद्यादर्घ्यं तु मूर्धनि।

अनुलेपनसंयुक्तं ततः पुष्पाञ्जलिं शुभम् ॥ 27 ॥

साङ्गं सावरणं भक्त्या पूजयेत् पुरुषोत्तमम्।

यद्वार्घ्यपाद्याचमनैर्देवमभ्यर्च्य वै ततः ॥ 28 ॥

भुक्तमर्घ्यादिकं तस्मादपनीयाभिवाद्य च।

समर्प्य विष्वक्सेनस्य, संशोध्य मृदुना द्विज! ॥ 29 ॥

उशीरवंशकूर्चेन क्षालयेद्गन्धवारिणा।

उच्चरन् मूलमन्त्रं वा कुर्यान्मार्गत्रयं विभो! ॥ 30 ॥

सुधौते देवदेवस्य वाससी परिधापयेत्।

चित्रस्थाद्भगवद्बिम्बाद्भुक्तपुष्पादिकं हि यत् ॥ 31 ॥

अपनीय तु तत् कुर्याद्वाससा रेणुमार्जनम्।

यद्वा प्राग्यागभवनप्रवेशानन्तरं द्विज! ॥ 32 ॥

न्यस्य भद्रासनाद्यं तदन्यदन्यत् समाचरेत्।

यद्वा तदातने काले न्यस्य भद्रासनादिकम् ॥ 33 ॥

आद्यं मार्गत्रयं कृत्वा यथोक्तविधिना ततः।

योगपीठार्चनारम्भे बिम्बोक्तं सर्वमाचरे (रभे)त् ॥ 34 ॥

अथार्घ्यादीनि पात्राणि प्रक्षाल्यास्त्रेण वारिणा।

समापूर्य सुगन्धेन जलेन हृदयेन तु ॥ 35 ॥

द्रव्याणि निक्षिपेत्तेषु यथोक्तक्रमयोगतः।

भद्रासनस्य कोणेषु पुरतो वाससास्तृते ॥ 36 ॥

भूतले वाऽथ पात्राणि आधारोपरि विन्यसेत्।

स्वपूर्वनियमेनैव उदक्‌पश्चिमकोणगम् ॥ 37 ॥

अर्घ्याम्बुकलशं न्यस्य ततः प्रागुत्तरान्तरे।

न्यसेदाचमनीयाख्यमाग्नेये स्नानसंज्ञितम् ॥ 38 ॥

विन्यस्य पाद्यसंज्ञं तु पदे दक्षिणपश्चिमे।

अग्रतो वापि तन्मद्ये न्यसेदर्घ्यं द्वितीयकम् ॥ 39 ॥

अग्निकोणे त्वर्घ्यपात्रं पाद्यमैशानकोणके।

आचामं नैऋते भागे स्नानार्थं वायवे तथा ॥ 40 ॥

ईश्वरप्राग्वशादर्घ्यमाग्नेयादिषु कोणके।

मुख्यामुख्यार्घ्यपाद्यादिक्रमाद्‌द्रव्याणि निक्षिपेत् ॥ 41 ॥

चन्दनं शशिबाह्‌लीकदूर्वासिद्धार्थकानि च।

साक्षतानि कुशाग्रणि तण्डुलानि तिलानि च ॥ 42 ॥

काञ्चनं रजतं ताम्रं रत्नानि च फलानि च।

कदलीफलपूर्वाणि प्रधानेऽर्घ्ये विनिक्षिपेत् ॥ 43 ॥

द्वितीये दधिमध्वाज्यक्षीरबिन्दुचतुष्‍टयम्।

कुशाग्रेण सबाह्‌लीकं सपुष्पं तिल(सित)तण्डुलम् ॥ 44 ॥

दूर्वां च विष्णुकान्तां च श्यामाकं शङ्खपुष्पकम्।

पद्मकं कुन्दरेणुं च पाद्यपात्रे विनिक्षिपेत् ॥ 45 ॥

एलालवङ्गतक्कोलैः सहजातिफलानि च।

चन्दनं च सकर्पूरं क्षिपेदाचमनीयके ॥ 46 ॥

कुष्टं मांसीं हरिद्रे द्वे मुरा शैलेयचम्पकान्।

वचाकच्चोरमुस्ताश्च स्नानीये तु विनिक्षिपेत् ॥ 47 ॥

पात्रन्यासक्रमेणैव तानि पात्राणि कल्पयेत्।

तत्तत्कल्पनमन्त्रैस्तु यद्वा प्रागेव तानि तु ॥ 48 ॥

तोयैः संपूर्य निक्षिप्य द्रव्याण्यपि यथाक्रमम्।

तत्तत्कल्पनमन्त्रैस्तु स्वाधारेषु निवेशयेत् ॥ 49 ॥

यथास्थानं ततः कुर्याद्दहनाप्यायनादिकम्।

पात्राणां तु तदानीं वा भोगानामपि तत् त्रयम् ॥ 50 ॥

दक्षिणेन तु हस्तेन पुष्पमादाय तत्र वै।

ध्यात्वा निष्कलरूपं तु मूलमन्त्रमनन्यधीः ॥ 51 ॥

तत्प्रोक्षणार्घ्ये निक्षिप्य चतुरावर्त्य तं तथा।

जपन्‌ पुनस्तदुद्‌धृत्य तस्मात् स्थानाद्बहिः क्षिपेत् ॥ 52 ॥

ततस्तदम्भसास्त्रेण वेदिं भोगानुपार्जितान्।

आत्मानं चापि संप्रोक्ष्य ह्यर्घ्यादीनभिमन्त्रयेत् ॥ 53 ॥

सास्त्रेण मूलमन्त्रेण तानभ्यर्च्य प्रसूनकैः।

साङ्गेन मूलमन्त्रेण ततोऽभ्यर्च्य यथाविधि ॥ 54 ॥

धूपपात्रं च घण्टां च तानि धूपेन पूजयेत्।

धूपपात्रस्य घण्टायाः पूजनं चावधारय ॥ 55 ॥

धूपपात्रस्य मूले तु क्ष्मातत्वं कमले जलम्।

चक्रेऽग्निं किङ्किणीजाले वायुं खं कर्णिकोपरि ॥ 56 ॥

एवं ध्यात्वार्च्य तन्मन्त्रैस्तन्मन्त्रेणार्चयेत्तु वा।

यच्चक्रं तच्च हृदयं पद्मं हृत्कोटरं विदुः ॥ 57 ॥

चक्रे याश्च अराख्यास्ता नाड्यो वै द्वादश स्मृताः।

किङ्किण्यो याः स्थिता विप्र! ज्ञेयास्ताः सूक्ष्मनाडयः ॥ 58 ॥

यासां वै मध्यमा शक्तिर्भुजङ्गकुटिलोपमा।

धूमधूसरवर्णाभा अण्डं भित्वा विनिर्गता ॥ 59 ॥

कालाग्निहृदयोत्था सा सत्यान्ते तु लयं गता।

तया संबोधितो ह्यात्मा मन्त्रमूर्तिधरः प्रभुः ॥ 60 ॥

सन्निधौ भवति क्षिप्रमव्युच्छिन्नं दहेत्तथा।

अथ स्वरूपं घण्टाया यथावदवधारय ॥ 61 ॥

व्यक्तं तत्राश्रिता नित्यं मातृकावर्णविग्रहा।

तत्र चाक्रमराबृन्दं स्वरद्वादशकं स्मृतम् ॥ 62 ॥

तदेव षोडशारे च वर्णैः सह नपुंसकैः।

वर्णानां त्रिविधं रूपं सर्वेषां द्विजसत्तम! ॥ 63 ॥

संस्थितं वैखरीनिष्ठं पस्यन्ती पूर्वकं क्रमात्।

अराश्रितं द्विषट्‌कारे वाक्‌स्वरूपं परं हि यत् ॥ 64 ॥

तदेव षोडशारे च तत्र वैकर्तने(री)षु च।

मध्यमाख्यस्वरूपेण नित्यमेव हि वर्तते ॥ 65 ॥

अत ऊर्ध्वं चतुर्विंशत्संख्यं वर्णगणं हि यत्।

दलजालं हि तत् पद्मं परिज्ञेयं महामते! ॥ 66 ॥

मकारसंज्ञं यद्वर्णं विद्धि तत् पद्मकर्णिकाम्।

शङ्खं यकारवर्णं च समुष्टीके सदा गृहे ॥ 67 ॥

रादयः सप्त ये वर्णा हान्ताः पर्वगदात्मकाः।

क्षार्णं पतत्रिराजाद्यमेवं ध्यात्वा ततो द्विज! ॥ 68 ॥

शब्दब्रह्मस्वरूपा च घण्टाविग्रहलक्षणा।

विज्ञेया भगवच्छक्तिः षाड्‌गुण्यान्तर्गता हि सा ॥ 69 ॥

तेजोगुणसमोपेता तैजसद्रव्यरूपधृक्।

घण्टाख्यमेतद्वै विद्धि आध्यक्षीयं गुणद्वयम् ॥ 70 ॥

अस्यामाश्रित्य ये वर्णा ज्ञातव्यास्ते सदैव हि।

नित्यमर्चनकाले तु साधकैः सिद्धिलालसैः ॥ 71 ॥

कालवैश्वानरोपेतमनन्तं शब्दचोदके।

मुक्ताहाराश्रितं शङ्खं घण्टाया वदने स्थितम् ॥ 72 ॥

संस्थितं च महाबुद्धे! तदूर्ध्वे गगनाश्रितम्।

चक्रं यस्मिन्नरोद्देशे द्वादशात्मा स्थितो रविः ॥ 73 ॥

मासात्मना पुनः सो वैकर्तनेष्ववतिष्ठते।

षोडशारेऽमृतात्मा वै कलादेहस्तु चन्द्रमाः ॥ 74 ॥

सर्वेषु वृत्तक्षेत्रेषु नभस्वान् स्वयमेव हि।

तत्वसङ्घं हि चाव्यक्तं पद्मपत्राश्रितं तु वै ॥ 75 ॥

जीवः कमलकिञ्जल्के कर्णिकाश्रित ईश्वरः।

शङ्खाश्रितश्च प्रणवो विद्यां विद्धि गदाश्रिताम् ॥ 76 ॥

प्राणाधिदैवं गरुडमित्येवं देवतागणम्।

ध्यात्वार्चयेत् पुरार्घ्याद्यैर्धूपान्तैरथवा द्विज! ॥ 77 ॥

अधोमुखं तु ब्रह्माण्डं ध्यायेज्जनरवाकुलम्।

सनालं च तदुर्ध्वे तु पद्ममष्टदलं स्मरेत् ॥ 78 ॥

प्रकीर्णपत्रं सुसितं केसरालिसुकर्णिकम्।

तन्मध्ये चिन्तयेद्देवीं वर्गाष्टकभुजान्विताम् ॥ 79 ॥

मुख्ये हस्तचतुष्के तु लाञ्छनं कमलादिकम्।

स्फाटिकं चाक्षसूत्रं च तथा विज्ञानपुस्तकम् ॥ 80 ॥

अभयं वरदं चैव हस्तद्विद्वितये परे।

पद्मासने चोपविष्टां पद्मपत्रायतेक्षणाम् ॥ 81 ॥

पद्मगर्भप्रतीकाशां पद्ममालाविभूषिताम्।

सिताभरणसञ्छन्नां पीतवस्त्रविवेष्टिताम् ॥ 82 ॥

मन्त्रौघमुद्गिरन्तीं च मन्त्रज्वालाप्रभान्विताम्।

देवैः संस्तूयमानां च ब्रह्माद्यैर्ब्रह्मवादिभिः ॥ 83 ॥

ऋषिभिर्मुनिभिः सिद्धैर्लोकानुग्रहकारिभिः।

नम्यमानां स्मरेत् सम्यक् पूजाकाले सदैव हि ॥ 84 ॥

योऽनया पूजयेन्मन्त्रं तस्य सिद्धिर्नदूरतः।

एवं ध्यात्वार्चयेत् सम्यगर्घ्याद्यैस्तु ततः स्मरेत् ॥ 85 ॥

शब्दब्रह्ममहो यद्यद्धृदब्जाकाशमध्यगम्।

नित्योदितमनौपम्यमनभ्यासादगोचरम् ॥ 86 ॥

उपदेष्टुमतोऽन्येषामभक्तानां न युज्यते।

परस्वरूपमन्त्राणामेतल्लक्षणमब्जज! ॥ 87 ॥

दशप्रकारे यच्छब्दे विसर्गान्तेऽक्षरादिके।

नानामन्त्रस्वरूपेण वर्तते वर्णविग्रहे ॥ 88 ॥

भोगमोक्षप्रदो मन्त्रो य आप्तः सद्गुरोर्मुखात्।

पञ्चस्थानगतो ज्ञेयो भक्तैर्दिव्यक्रियापरैः ॥ 89 ॥

बहिःस्थप्रतिमादौ तु जिह्वाग्रे हृत्कुशेशये।

धूपधूमशिखायां च घण्टाशब्दे सुलक्षणे ॥ 90 ॥

स्वरूपज्योतिरेवान्तर्भावयेत् संस्थितं हृदि।

मध्यमेन स्वरूपेण अव्युच्छिन्नं महामते! ॥ 91 ॥

धूपधूमाश्रितं विद्धि वैखरीविग्रहं पुनः।

घण्टायां चाल्यमानायामच्छिन्नमनुभूयते ॥ 92 ॥

एवं स्मृत्वा ततस्तां तु सुमन्त्रन्यस्तविग्रहाम्।

अर्चितां ध्यानसंयुक्तामर्घ्याद्यैर्धूपसंयुतैः ॥ 93 ॥

सञ्चालयेत्ततः सम्यक् सुशब्दां मन्त्रबोधिनीम्।

त्रैलोक्यद्राविणीं घण्टां सर्वदुष्टनिबर्हिणीम् ॥ 94 ॥

एषा द्रुतिर्हि मन्त्राणां सुप्तानां च प्रबोधिनी।

वारणी सर्वविघ्नानां सर्वमन्त्रप्रसादिनी ॥ 95 ॥

प्रणवान्ते ध्वनिर्ह्येषा शब्दशक्तौ लयं गता।

वर्णदेहाः स्मृता मन्त्रा मन्त्रदेहाश्च देवताः ॥ 96 ॥

घण्टास्तनितमूलास्ते प्रबुद्धाः कर्मसिद्धिदाः।

परशब्दोत्थिता शक्तिर्घण्टास्तनितरूपिणी ॥ 97 ॥

वर्णत्वं समनुप्राप्ता तैर्वर्णैर्मुनिसत्तम!।

मन्त्राणां कल्पिता देहा नानाकाराः सहस्रशः ॥ 98 ॥

स्वेच्छया त्वनया शक्त्या सामर्थ्यात् स्वात्मनः स्वयम्।

अनुग्रहार्थं भविनां भक्तानां भावितात्मनाम् ॥ 99 ॥

मननान्मुनिशार्दूल! त्राणं कुर्वन्ति वै यतः।

ददते पदमात्मीयं तस्मान्मन्त्राः प्रकीर्तिताः ॥ 100 ॥

अनभिव्यक्तशब्दास्ते निराकारास्तथैव च।

घण्टायां चाल्यमानायां निर्यान्ति च सहस्रशः ॥ 101 ॥

अत एव मुनिश्रेष्ठ! मन्त्रमाता प्रकीर्तिता।

एषा घण्टाभिधा शक्तिर्वागीशा च सरस्वती ॥ 102 ॥

वाचि मन्त्राः स्थिताः सर्वे वाच्यं मन्त्रे प्रतिष्ठितम्।

मन्त्ररूपात्मकं विश्वं सबाह्याभ्यन्तरं ततः ॥ 103 ॥

घण्टाशब्दगतं सर्वं तस्मात्तां चालयेत् पुरा।

स्वेषु चोक्तेषु कालेषु--तांस्तु मे गदतः श्रृणु ॥ 104 ॥

गणेशपीठद्वारस्थदेवानामर्चने ततः।

आहूतिकाले मन्त्राणां धूपदाने विशेषतः ॥ 105 ॥

दीपदानेऽर्घ्यदाने च तथा नैवेद्यजोषणे।

जपस्तुत्यवसानाभ्यां प्रवृत्ते चाग्नितर्पणे ॥ 106 ॥

पूर्णाहुतिप्रदाने च मन्त्राणां तु विसर्जने।

विष्वक्सेनार्चने चैव तत्पूजाप्रतिपादने ॥ 107 ॥

बलिप्रदानकाले तु देवतानां विशेषतः।

नातोऽन्यदा स्याद्विहितं चालनं सिद्धिमिच्छिताम् ॥ 108 ॥

धूपं दत्वाऽथ पात्राणां घण्टाशब्दसमन्वितम्।

धूपं दद्याद्यथाकालं यद्वार्घ्यादौ सकृत् सकृत् ॥ 109 ॥

अनुकल्पे तु हृन्मन्त्रं कुर्यादावर्तनं बुधः।

आवाहने सन्निधाने सन्निरोधे तथाऽर्चने ॥ 110 ॥

विसर्जनेऽर्घ्यदानं तु प्राक्पात्रान्नित्यमाचरेत्।

तदम्भसा चार्हणं तु तथैव परिषेचनम् ॥ 111 ॥

कुर्यात् प्रणयनादानं प्रीणनं प्रीतिकर्मणि।

प्रोक्षणं सर्ववस्तूनामन्यस्मादुदकेन तु ॥ 112 ॥

आरम्भे सर्वकार्याणां तत्समाप्तौ सदैवहि।

न्यूनाधिकानां शान्त्यै तु ज्ञानव्यत्ययशान्तये ॥ 113 ॥

कार्यं तदर्घ्यदानं च नित्यं मन्त्रात्मनो विभोः।

कुम्भोपकुम्भकुण्डानां मन्त्रास्त्रकलशार्चने ॥ 114 ॥

संपूजने च भोगानां गुर्वादीनां महामते!।

दक्षशिष्यात्मपूजार्थं द्वार्स्थानामर्चनं प्रति ॥ 115 ॥

प्रासादासनदेवानां गुरूणां सन्ततेस्तथा।

लाञ्छनाङ्गपरीवारशक्तिभूषणरूपिणाम् ॥ 116 ॥

मण्डलावरणस्थानां देवानां चार्चनं तथा।

मुद्राबन्धे कराभ्युक्षां तदर्चाक्षालनं तथा ॥ 117 ॥

जपकालेऽक्षसूत्रस्य कुर्यात्तत्पूजनं तथा।

पाद्यदानं तृतीयात्तु नित्यं पात्रात् समाचरेत् ॥ 118 ॥

चतुर्थात्तु यथाकालं दद्यादाचमनं पुनः।

हस्तप्रक्षालनं चैव गण्डूषं मुखधावनम् ॥ 119 ॥

स्नानीयाच्चाचरेत् स्नानं प्रयोजकविधिस्त्वयम्।

अर्ध्यपात्रात् द्वितीयात्तु किञ्चिदुद्धृत्य वै जलम् ॥ 120 ॥

तेन स्वदेहविन्यस्तान् मन्त्रानिष्ट्वा यथाक्रमम्।

अनुलेपनपुष्पेण धूपेन च ततो मुने! ॥ 121 ॥

मत्पूजार्थं प्रक्लृप्तानि गन्धपुष्पाणि यानि च।

तानि सर्वाण्यथाचार्यो धारयेन्न कदाचन ॥ 122 ॥

धारयेद्यदि संमोहाल्लोभाद्वा तानि देशिकः।

गन्धादीन्यर्चनार्थानि सा पूजा निष्फला भवेत् ॥ 123 ॥

तस्मात् सर्वप्रयत्नेन पृथक्कुर्याद्यथाविधि।

अर्घ्यादिकं समादाय द्वार्स्थदेवान् समर्चयेत् ॥ 124 ॥

निर्गत्य द्वारबाह्ये तु स्थितो वासीन एव वा।

वास्तुक्षेत्रेशगरुडद्वार्श्रीचण्डप्रचण्डकान् ॥ 125 ॥

अभ्यर्च्यार्द्यादिभिर्देवान् प्रासादस्थांश्च पूजयेत्।

प्रासादेऽथ चतुर्द्वारे मण्डपे चेतरेषु च ॥ 126 ॥

द्वारत्रयेऽथ धातारं विधातारं जयं तथा।

विजयं चापि भद्रं च सुभद्रं च गणेश्वरम् ॥ 127 ॥

यदङ्गभावमभ्येति द्वार्स्थाद्यं देवतागणम्।

विष्वक्सेनावसानं च नराणामल्पमेधसाम् ॥ 128 ॥

जन्तोरेकान्तिनस्तद्वै चित्तखेदकृदर्चनम्।

विघ्नकृत् प्रकृतस्यापि शिष्याणां तदनर्चनम् ॥ 129 ॥

अतस्तदनुकम्पार्थं देवभृत्यधियाऽर्चनम्।

भक्तिथद्धोज्झितं चैव विहितं त्वेवमेव हि ॥ 130 ॥

ते तत्प्राणिच्युतं प्रह्वा दत्तमप्यवहेलया।

गृह्णन्ति मनसा श्रेयः परं ध्यात्वा धिया हृदि ॥ 131 ॥

यतः सर्वेऽच्युतमयास्तच्चित्तार्पितमानसाः।

एतावदर्चनात्तेषां गुरोरेकान्तिनस्तु वै ॥ 132 ॥

स्याद्विरोधनिरासस्तु यतो भृत्यास्तु ते हरेः।

कृत्वैवं द्वारयागं तु ततः पुष्पं च संमुखम् ॥ 133 ॥

गृहीत्वाङ्गुष्ठपूर्वेण स्वाङ्गुलित्रितयेन तु।

अभिमन्त्र्य तदस्त्रेण चक्रं तदुपरि स्मरेत् ॥ 134 ॥

निशितारं ज्वलद्रूपं वर्षन्तमनलाशनिम्।

क्षयकृद्विघ्नजालानां क्षिपेद्यागगृहान्तरे ॥ 135 ॥

ततस्तत्तेजसा विघ्नजालं निष्कासयेन्महत्।

बहिर्भवनमध्यात्तु ततस्तदनुकम्पया ॥ 136 ॥

स्वदेहादामृतं(हवामगं) भागममृतांशुसमं स्मरेत्।

प्राङ्मन्त्रमात्रविन्यासात् स तेषामनलप्रभः ॥ 137 ॥

प्रतिभाति यतस्तेन मन्त्रपुष्पसमाश्रयात्।

निर्गच्छन्ति तमाश्रित्य वामभागमतस्तु ते ॥ 138 ॥

दक्षिणां तर्जनीं विप्र! कुर्यादूर्ध्वमुखीं ततः।

शिखामन्त्रेण संयुक्तां विद्युद्विलसितप्रभाम् ॥ 139 ॥

स्मृत्वा स्वां विघ्नशान्त्यर्थं भ्रामयन्नन्तराविशेत्।

स्वासनं च ततः प्रोक्ष्य अर्घ्यपात्रोदकेन च ॥ 140 ॥

सास्त्रेण ताड्य पुष्पेण तत्पृष्ठे क्रमशो द्विज!।

आधारशक्तिपूर्वं तु मन्त्रसङ्घं प्रपूजयेत् ॥ 141 ॥

उपविश्यासने यागमारभेत समाहितः।

समये वात्र कुर्वीत सर्वभोगनिरीक्षणम् ॥ 142 ॥

न्यस्य भद्रासनं मूलात् प्रोक्षणार्घ्यप्लुतेन तु।

पाणिनाऽप्यथ कूर्चेन तज्जलेन तु मार्जयेत् ॥ 143 ॥

तत्तावदस्त्रपुष्पेण कुर्याद्विघ्नगणोज्झितम्।

सर्वलोकमयं तत्र सर्वदेवसमाश्रयम् ॥ 144 ॥

सर्वाधारमयं ध्यायेदन्तर्लीनं तु चक्रराट्।

प्रणवेन स्वनाम्नाऽथ नमोऽन्तेनार्चयेच्च तम् ॥ 145 ॥

ततस्तु सर्वमन्त्राणां विन्यासं तत्र चेतसा।

समाचरेद्यथायोगं पुष्पदानपुरस्सरम् ॥ 146 ॥

अर्घ्यालभनधूपैस्तु माल्यैर्नानास्रगुद्भवैः।

योगपीठार्चनं कुर्याद्यथावदवधारय ॥ 147 ॥

बिम्बेन सहितं पीठं योगपीठमुदाहृतम्।

अनुसन्धानयागे तु योगपीठं प्रकल्पयेत् ॥ 148 ॥

तन्मन्त्रासनमित्युक्तं, मन्त्रन्यासं तु सर्वतः।

कुर्यात्तत्स्थस्य देवस्य पीठस्याधो निवेशयेत् ॥ 149 ॥

आधारशक्तिं तस्योर्ध्वे कूर्मं कालाग्निसंज्ञिकम्।

तन्मूर्ध्नि शेषसंज्ञं तु योगपीठपदोपरि ॥ 150 ॥

भुवं न्यस्य तदूर्ध्वे तु जङ्घायां क्षीरसागरम्।

आधारपद्मं कुमुदे तदूर्ध्वे कण्ठमूलतः ॥ 151 ॥

आग्नेय्यादौ तु धर्माद्यमैशान्तं तच्चतुष्टयम्।

प्रागाशादौ त्वधर्माद्यमुत्तरान्तं न्यसेत् परम् ॥ 152 ॥

ऋग्वेदं कल्पयेदेवं प्रागीशानदिगन्तरे।

यजुःप्राग्वह्निदिङ्मध्ये सामान्तर्यातुवारुणे ॥ 153 ॥

वारुणानिलदिङ्मध्येऽथर्ववेदं ततःपरम्।

ईशानसोमदिङ्मध्ये कृतं याम्यानलान्तरे ॥ 154 ॥

त्रेतायुगं यातुयाम्यदिङ्मध्ये द्वापारं युगम्।

सोमवाय्वन्तरोद्देशे कलिसंज्ञं युगं क्रमात् ॥ 155 ॥

आधारशक्तेरारभ्य अनुसन्धानपूर्वकम्।

युगावसानं प्राग्दत्वा स्थूलं मन्त्रासनासनम् ॥ 156 ॥

तच्च षोडशकं न्यस्य भूयो भूयो दिगष्टके।

सूक्ष्मरूपधरं विप्र! प्राक्पदादीशगोचरम् ॥ 157 ॥

तत्रोर्ध्वे मध्यदेशे वै प्रागुक्तविधिना न्यसेत्।

द्विरष्टकं तु धर्माद्यं कान्तिमत् पररूपधृत् ॥ 158 ॥

तन्मूर्ध्नि कालचक्रं तु व्योमवत्पट्टिकागतम्।

तन्मध्येऽव्यक्तपद्मं तु गुणत्रयसमन्वितम् ॥ 159 ॥

तद्दले सूर्यपरिधिं केसरे सोममण्डलम्।

कर्णिकायामग्निचक्रं तद्बीजे चित्प्रभाकरम् ॥ 160 ॥

स्मरेच्च विमलां शक्तिं तत्समीपे दिगष्टके।

ज्ञानशक्तिं विभोः शक्तिं सत्यशक्तिमनश्वरीम् ॥ 161 ॥

प्रकाशशक्तिं चानन्तामीशानुग्रहशक्तिके।

यथोक्तरूपान् ध्यात्वैतान् विभवं च यथाक्रमम् ॥ 162 ॥

स्वस्वतत्वानि विन्यस्य कुर्यादर्घ्यादिनार्चनम्।

प्रदर्शयेच्च तन्मुद्रां पीठे वै सुस्थिरे सदा ॥ 163 ॥

आधारशक्तेरारभ्य मन्त्रग्रामस्य पौष्कर!।

सुस्थिरे सन्निरोधश्च सर्वेषां विहितः सदा ॥ 164 ॥

यत्र यत्रानुरूपं यत्तत्र तन्न्यासमाचरेत्।

ईशानुग्रहशक्त्यन्तमाक्षितेः कमलोद्भव! ॥ 165 ॥

मन्त्राणां सान्निधिः कार्या चलपीठे तु केवले।

तात्कालिकस्तु विहितो निरोधस्तत्र सार्चनः ॥ 166 ॥

आहूतोपविशेद्यत्र मन्त्रनाथोऽभिसंमुखः।

तत्प्रागपेक्षया कुर्याद्धर्मादीनां निवेशनम् ॥ 167 ॥

सांमुख्यं भजते यस्मात् साधकं परमेश्वरः।

तदासनं हि चिद्रूपं सिद्धमेतस्य वाहनात् ॥ 168 ॥

चलबिम्बेन सह वै एकीभावगतस्य च।

पीठस्य मन्त्रविन्यासो विहितश्चलपीठवत् ॥ 169 ॥

सुस्थिरस्यैकयोनेर्वै वियोनौ सुस्थिरस्य च।

मन्त्राणां विहितो न्यासः स्थिरपीठोदितस्तु वै ॥ 170 ॥

पीठोपपीठयुक्तानां साङ्गानां केवलात्मनाम्।

एकादिगात्रपादानां सबिम्बानां यथाक्रमम् ॥ 171 ॥

मण्डलोक्तविधानेन समभ्यूह्य समाचरेत्।

एवं चास्याचले पीठे शयानस्य विभोस्त्वथ ॥ 172 ॥

सशक्तिकाच्चितो भानोरूर्ध्वेऽनन्तं समर्चयेत्।

यानारूढे त्वनन्तस्य स्थाने तार्क्ष्यं समर्चयेत् ॥ 173 ॥

लक्ष्म्यादीनां तु देवीनां पीठस्याधः फणीश्वरम्।

तत्कोणेषु च धर्मादींस्तदूर्ध्वेऽव्यक्तपङ्कजम् ॥ 174 ॥

धामत्रयं ततस्तस्मिन् विन्यसेत् पूर्ववर्त्मना।

व्योमबाह्ये त्वपीठानामग्निकोणादितो न्यसेत् ॥ 175 ॥

ज्ञान(युग)स्वभावमूर्तं च धर्माद्यं यच्चतुष्टयम्।

तन्निविष्टं तथाभूतं तद्व्यत्ययगणं हि यत् ॥ 176 ॥

सह ऋक्पूर्वसामान्तकालभेदेन चान्वितम्।

तत्पीठवसुधोद्देशे मण्‍डलादिषु वृत्तिषु ॥ 177 ॥

आत्मनः प्राग्वशाद्वायुकोणादारभ्य पूजनम्।

कार्यं विघ्नेशपूर्वाणां, तत्पदाद्वाग्रभूः पदम् ॥ 178 ॥

स्वोत्तरात् पश्चिमद्वारदेशाद्वायुपदावधि।

वीथौ सवीथिकानां तु यागानामेतदाचरेत् ॥ 179 ॥

बहिर्वारणरेखाणां तन्मुक्तानां महामते!।

युक्तानां न बहिर्दोषस्तिर्यक्त्वेनार्चने सति ॥ 180 ॥

विन्यस्य विष्टरान् दार्भान् कुसुमस्तबकानि च।

बिन्दून् वा सर्वरोगोत्थान् क्रमात्तदुपरि न्यसेत् ॥ 181 ॥

गणनाथं च वागीशां गुरुं च तदनन्तरम्।

पूजयेच्च ततो भक्त्या गुरुं परमसंज्ञितम् ॥ 182 ॥

आदिसिद्धसमूहं तु भगवद्ध्यानतत्परम्।

नित्याधिकारिणश्चाप्तान् भगवत्तत्ववेदिनः ॥ 183 ॥

चत्वारो मनवश्चान्ये ऋषयः सप्तपूर्वकाः।

एतेषां क्रमशो ध्यानं समाकर्णय सांप्रतम् ॥ 184 ॥

ध्यायेच्चम्पकवर्णाभं बद्धपद्मासनं द्विज!।

स्थूलाङ्गमेकदंष्ट्रं च लम्बक्रोडं गजाननम् ॥ 185 ॥

वरदाभयहस्तं च दक्षिणेऽस्याक्षसूत्रकम्।

विश्रान्तं चिन्तयेद्वामं चतुर्थं परशूपरि ॥ 186 ॥

वरदाभयहस्ताभ्यामस्य मुद्राद्वयं स्मरेत्।

तर्जन्यङ्गुष्ठसंघट्टाज्जायते यदयत्नतः ॥ 187 ॥

सितकुन्देन्दुधवलां शङ्खपद्मकरोद्यताम्।

वरदाभयहस्तां वा विलिखन्तीं च पुस्तकम् ॥ 188 ॥

द्विनेत्रामेकवक्त्रां च हेमकुण्डलभूषिताम्।

ध्यात्वा भगवती ह्येषा शक्तिः शब्दात्मनो विभोः ॥ 189 ॥

समभ्यस्ता ददात्याशु साधकानामभीप्सितम्।

गणनाथं विना चान्ये सुस्थिताः शान्तविग्रहाः ॥ 190 ॥

गणित्राभयहस्ताश्च सर्वानुग्रहकारकाः।

सर्वे पद्मासना वाथ जटामण्डलभूषिताः ॥ 191 ॥

एवं ध्यात्वा समभ्यर्च्य मुद्राः संदृश्य तत्क्रमात्।

अनुज्ञां प्रार्थयेत्तेभ्यो यथानुक्रममेव च ॥ 192 ॥

गृहीत्वा शिरसा तां च तत आवाहयेत्‌ प्रभुम्।

अभ्यन्तरे विमानस्य गर्भभूमौ तु मध्यतः ॥ 193 ॥

(आत्मप्रमाणरचिते मृदुस्पर्शे मनोरमे।

शुद्धस्फटिकसंकाशे दीप्यमानेऽतिभासुरे ॥ 194 ॥

फणामण्डलमध्यस्थैर्मणिभिर्दीपिते तथा।

अनन्तभोगशयने शयानं पीतवाससम् ॥ 195 ॥)

सन्ध्याजलदसन्दोहसन्देहकरणक्षमम्।

सरसीरुहमास्थाय सहस्रदलसंकुलम् ॥ 196 ॥

शयानं स्थितमासीनं यानारूढमथापि वा।

निष्केवलेन सत्त्वेन संपन्नं रुचिरप्रभम् ॥ 197 ॥

वपुषा सुन्दरेणैव दिव्येनाविकृतेन च।

मुञ्चन्तमनिशं देहादालोकं ज्ञानलक्षणम् ॥ 198 ॥

प्रयत्नेन विनाऽज्ञाननाशकृद्ध्यायिनां महत्।

स्रग्वस्त्राभरणैर्दिव्यैः स्वानुरूपैरनूपमैः ॥ 199 ॥

चिन्मयैः स्वप्रकाशैश्च अन्योन्यरुचिरञ्जितैः।

दन्तज्योत्स्नावितानैस्तु प्रकटीकृतदिङ्मुखम् ॥ 200 ॥

रेखोत्थितैस्तु कल्हारैः पादपद्मतलेऽङ्कितम्।

निमग्नजनसन्तापशमनव्यापृताननम् ॥ 201 ॥

करुणापूर्णहृदयं जगदुद्धरणोद्यतम्।

स्वदेहतेजःसंभूतज्वालामण्डलमध्यगम् ॥ 202 ॥

घनकुञ्चितनीलालिगलिताञ्जनसन्निभैः।

कर्पूरधूसरैर्दिव्यैः पुष्पसंवलितान्तरैः ॥ 203 ॥

किरीटमकुटाक्रान्तैः शोभितं सुशिरोरुहैः।

ईषदारक्तगोक्षीरशुद्धनीलाब्जलोचनम् ॥ 204 ॥

शीतलैर्दृष्टिपातैस्तु जगदाप्यायकारिणम्।

सुभ्रूललाटं सुनसं सुस्मिताधरविद्रुमम् ॥ 205 ॥

सौन्दर्यचन्द्रसंकाशविलसद्गण्डमण्डलम्।

पूर्वकर्मानलार्तानां ध्यायिनां खेदशान्तये ॥ 206 ॥

स्वदन्तेन्दुचयोत्थेन ह्लादयन् गोगणेन तु।

मुखसौन्दर्यनिष्यन्दचिबुकस्थलशोभितम् ॥ 207 ॥

सविलासस्मिताधारं बिभ्राणं मुखपङ्कजम्।

कम्बुग्रीवं महाबाहुं श्रीवत्साङ्कितवक्षसम् ॥ 208 ॥

सिंहस्क्तन्धं विशालाक्षं दीर्घबाहुं महोरसम्।

शङ्खचक्राङ्कितारक्तकरद्वयविभूषितम् ॥ 209 ॥

दक्षिणं भोगिभोगाभमुपधाय महाभुजम्।

प्रसारितोत्तरकरं कटिदेशस्य पार्श्वतः ॥ 210 ॥

कौस्तुभेनाङ्कितोरस्कं लक्ष्मीश्रीवत्सभूषितम्।

आब्रह्मस्तम्बपर्यन्तजगद्वासतनूदरम् ॥ 211 ॥

ईषत्कुञ्चितवामाङ्घ्रिपङ्कजं पङ्कजेक्षणम्।

प्रसार्य दक्षिणं पादमीषदुत्तानशायिनम् ॥ 212 ॥

अनेकरत्नरचितकिरीटमकुटोज्ज्वलम्।

उद्यदादित्यसंकाशैर्विचित्रैर्मणिसंचयैः ॥ 213 ॥

विराजमानया सम्यक्स्फुरच्चूलिकयोज्ज्वलम्।

रत्नावतंसप्रभया दीप्तश्रवणशेखरम् ॥ 214 ॥

ललाटान्तसमालम्बिबालालङ्कारभूषितम्।

ललाटतिलकेनैव सुन्दरेण विराजितम् ॥ 215 ॥

अनेकरविसङ्काशलसन्मकरकुण्डलम्।

प्रभूतमणिमुक्ताढ्यग्रैवेयकविराजितम् ॥ 216 ॥

वज्रवैढूर्यमाणिक्यपद्मरागादिशोभितैः।

हारैरनेकैर्विविधैरुपशोभितवक्षसम् ॥ 217 ॥

उदयादित्यसंकाशकौस्तुभेन विराजितम्।

भ्राजयन्त्या जगत् सर्वं स्वतेजोभिर्निरन्तरम् ॥ 218 ॥

मालया वैजयन्त्या च भ्राजमानमहोरसम्।

नानादामविचित्रेण मुक्तादामविलम्बिना ॥ 219 ॥

स्फुरता ब्रह्मसूत्रेण काञ्चनेन सुशोभितम्।

द्युतिमद्भिर्महारत्नै राजितेन सुवर्चसा ॥ 220 ॥

काञ्चनेनाथ सूत्रेण उदरे कृतबन्धनम्।

नाभिदेशं तथा पद्मं जगछृङ्खलया स्वया ॥ 221 ॥

नानामाणिक्यविलसत्कटिसूत्रेण भूषितम्।

अनेकरत्नसन्दर्भरशनादाममण्डितम् ॥ 222 ॥

अनेककोटिमार्ताण्डविलसत्पीतवाससम्।

अनेकरत्नसंभिन्ननूपुरादिविभूषितम् ॥ 223 ॥

एवमन्यैश्च विविधैः केयूरकटकादिकैः।

यथार्हभूषणै रम्यैर्ज्वलद्भिः परिभूषितम् ॥ 224 ॥

प्रावृड्‌जलदसङ्काशं भिन्नाञ्जनगिरिप्रभम्।

अभिन्नपूर्णषाड्‌गुण्यविभवेनोपबृंहितम् ॥ 225 ॥

योगिध्येयमजं नित्यं जगज्जन्मादिकारणम्।

अनादिनिधनं देवं साक्षाल्लक्ष्मीपतिं विभुम् ॥ 226 ॥

अप्राकृततनुं शान्तं वासुदेवं परात्परम्।

चतुर्भुजमनुध्यायेच्छुद्धस्फटिकनिर्मलम् ॥ 227 ॥

शङ्खचक्रगदापद्मैश्चतुर्भिः कृतलक्षणम्।

तस्मिन्नावाहनं कुर्यात् कृत्वा हस्तौ सुगन्धिनौ ॥ 228 ॥

गन्धार्घ्यपुष्पैः संपूर्य मूलमन्त्रं समुच्चरन्।

पीठोपरि हरेरग्रे मूर्ध्नि पुष्पाञ्जलिं क्षिपेत् ॥ 229 ॥

स्वं प्रत्यभिमुखं शान्तं सुप्रबुद्धं स्मरेच्च तम्।

करन्यासं विना तत्र सृष्टिन्यासादिकं त्रयम् ॥ 230 ॥

मूलमन्त्रादितार्क्ष्यान्तमन्त्राणां न्यासमेव च।

दीपयेद्बिम्बतोऽन्यत्र तस्मिन् पुष्पाञ्जलौ हरिम् ॥ 231 ॥

आगच्छपदयुक्तेन मूलमन्त्रेण हृत्कजात्।

एवं तेजोमयं देवं नाडीदक्षिणमार्गतः ॥ 232 ॥

तन्नासाग्रेण चावाह्य पीठकुम्भादिषु क्षिपेत्।

तत्कदम्बप्रसूनाभे तस्मिन् मन्त्रात्मगोलके ॥ 233 ॥

स्थानभेदं विनाङ्गानि न्यस्याभ्यर्च्येह देहतः।

सकलीकृत्य देवेशं तं ध्यायेद्व्यक्ततां गतम् ॥ 234 ॥

प्राग्वदङ्गादिकांस्तत्र तत्तन्मन्त्रैस्तु निक्षिपेत्।

एवमाहूय देवेशं दत्वार्घ्यं सन्निधित्सया ॥ 235 ॥

भूयोऽप्यर्घ्यं प्रदायास्मै हृदा मुद्रापुरस्सरम्।

सन्निधाप्यार्घ्यदानेन मुद्रापूर्वं च वर्मणा ॥ 236 ॥

सन्निरोध्य तु मूलेन तन्मुद्रासहितेन तु।

संमुखीकृत्य मूलादीन् मन्त्रांस्तत्र समुच्चरन् ॥ 237 ॥

प्रदर्शयंस्तथा मुद्रास्त्वष्टाङ्गेनाभिवादयेत्।

अनेकमूर्तियागे तु प्रधानावाहनादिकान्(म्) ॥ 238 ॥

आहूतदेवश्रान्त्यर्थं गन्धादीनेवमेव च।

व्यूहानां विभवानां प्राङ्मूलादङ्गगणार्चनम् ॥ 239 ॥

पश्चादन्येषु कुर्वीत क्रमेणावाहनादिकान्।

स्थितमायतने वाथ साकारं परमेश्वरम् ॥ 240 ॥

शङ्खचक्रधरं विष्णुं सुरसिद्धावतारितम्।

ऋषिभिर्मनुजैर्वाथ भक्तियुक्तैः प्रतिष्ठितम् ॥ 241 ॥

तन्मूर्तौ च स्वमन्त्रेण यजेदावाहनं विना।

प्रत्यहं कर्मबिम्बानां मूलबिम्बहृदब्जकात् ॥ 242 ॥

कुर्यादावाहनं किञ्चित्तीर्थक्षेत्रादिगामिभिः।

नरैरा(स्स्वा)राध्यबिम्बेषु प्रत्यहं स्वहृदब्जतः ॥ 243 ॥

प्राग्वदावाहनं कुर्यादथ तद्विग्रहस्थितान्।

मन्त्रन्यासादिनाभ्यर्च्य तांस्तद्देहस्फुलिङ्गवत् ॥ 244 ॥

ध्यात्वावतार्य स्थानेषु स्वेषु भोगावनौ क्रमात्।

सकलीकृत्य चार्घ्याद्यैरर्चयेदत्र तु क्रमः ॥ 245 ॥

द्विषट्‌स्वब्जदलेष्वत्र मन्त्रेशस्य पुरो दलात्।

तदाराद्दलपर्यन्तं हृदाद्यङ्गानि निक्षिपेत् ॥ 246 ॥

पीठोपरि दलाद्बाह्ये देवस्याग्नेयकोणके।

पद्ममैशे गदां कोणे नैर्ऋते चक्रमुज्ज्वलम् ॥ 247 ॥

वायव्ये पाञ्चजन्यं च गदायाश्च समीपतः।

किरीटं दक्षिणे पार्श्वे वामे श्रीवत्समेव च ॥ 248 ॥

कौस्तुभं पद्मसामीप्ये वनमालां च दक्षिणे।

देवस्य कर्णिकायां तु श्रियं पुष्टिं ततोऽपरे ॥ 249 ॥

अग्रतः पीठतो बाह्ये न्यसेच्चारात् पतत्रिपम्।

अङ्गोपाङ्गादिकानां तु सर्वेषां ध्यानमुच्यते ॥ 250 ॥

आहूतो मन्त्रनाथस्तु यथा ध्यातः सविग्रहः।

तद्वदेव हि हृन्मन्त्रं ध्यायेत् कुमुदपाण्डरम् ॥ 251 ॥

पद्मरागाचलाकारमारक्तं च शिरः स्मरेत्।

अञ्जनाद्रिप्रतीकाशं शिखामन्त्रं तथाकृतिम् ॥ 252 ॥

परितः सूर्यसन्तप्तं यथा कनकपर्वतम्।

तथा कवचमन्त्रं च ध्यानकाले विचिन्तयेत् ॥ 253 ॥

वृतं ज्वालासहस्रैस्तु अयस्कान्तसमद्युति।

सर्वास्त्रशक्तिसंपूर्णमस्त्रमन्त्रं प्रकीर्तितम् ॥ 254 ॥

निर्धूमाङ्गारसदृशं भावयेन्नेत्रमन्त्रराट्।

ध्येयाः स्वरुचिसंयुक्ताः द्विभुजाः पुरुषोपमाः ॥ 255 ॥

एवमेव ह्युपाङ्गानां स्मरेद्ध्यानं सुलक्षणम्।

वीक्षमाणान् विभोर्वक्त्रं ध्यायेन्मुनिवरोत्तम! ॥ 256 ॥

स्थितानामादिमूर्तीनां स्थितान् ध्यायेत् सदैव हि।

आसीनानामथासीनान् वाहनस्थे सवाहनान् ॥ 257 ॥

शयितानामथासीनानुत्थितान् वा स्मरेद्धिया।

लाञ्छनाभरणादीनां श्रृणु ध्यानं यथाक्रमम् ॥ 258 ॥

कुन्दावदातं कमलं सौम्यमीषत्स्मिताननम्।

रवं रवन्तं मधुरं श्रोत्रेन्द्रियसुखावहम् ॥ 259 ॥

गदां हेमाद्रिसंकाशां तन्वीं कुवलयेक्षणाम्।

द्विरष्टवर्षवत्कान्तां कुमारीं नवयौवनाम् ॥ 260 ॥

स्वोत्थेन रश्मिजालेन भासयन्तीं नभःस्थलम्।

स्वरश्मिमण्डलान्तरःस्थं वल्गन्तं हेतिराट्‌ स्मरेत् ॥ 261 ॥

विभोराज्ञां प्रतीक्षन्तं ह्रस्वाङ्गं रक्तलोचनम्।

तुहिनाचलसंकाशं शङ्खं कमललोचनम् ॥ 262 ॥

सदागमादिसामान्तमुद्गिरन्तं स्वकैर्मुखैः।

किरीटः सौम्यवदनः काञ्चनाभो महातनुः ॥ 263 ॥

भाभिराकृतियुक्ताभिर्नानारूपाभिरावृतः।

स्थितो वैद्याधरीयेण स्थानकेनान्तरिक्षगः ॥ 264 ॥

स्फाटिकाद्रिप्रतीकाशं श्रीवत्समथ भावयेत्।

बद्धपद्मासनासीनं न्यस्तहस्तं स्वपार्श्वयोः ॥ 265 ॥

वहन्तं कूर्ममुद्रां च मुख्यहस्तद्वयेन च।

पद्मरागाचलाकारं कौस्तुभं रत्रनायकम् ॥ 266 ॥

दिशो दश द्योतयन्तं संलग्नाङ्घ्रिस्थितं स्मरेत्।

वहन्तं चोरसो मध्ये स्वहस्तकृतसंपुटम् ॥ 267 ॥

सन्धारयन्तमपरं तथा वै शिरसि स्फुटम्।

ध्येया भगवती माला चित्रवर्णा मनोरमा ॥ 268 ॥

सर्वगन्धान्विता सौम्या ईषद्विह(क)सितानना।

ध्येयाः स्वरुचिसंयुक्ता द्विभुजाः पुरुषोपमाः ॥ 269 ॥

सास्त्राः किरीटपूर्वा ये गदामालाङ्गनाकृती।

एतेऽस्त्रनायकाः सर्वे विभोराज्ञाप्रतीक्षकाः ॥ 270 ॥

प्रोत्थिता विचलन्तश्च सुसमैः स्थानकैः स्थिताः।

श्रोणीतटार्पितकराश्चामरव्यजनोद्यताः ॥ 271 ॥

सपद्मं तु किरीटाद्यं वर्जयित्वा चतुष्टयम्।

तर्जयन्तं च दुष्टौघमन्येषां दक्षिणं करम् ॥ 272 ॥

स्मरेद्वै ध्यानकाले च सर्वेषामथ मस्तके।

ध्येयं स्वकं स्वकं चिह्नं सुप्रसिद्धं निराकृति ॥ 273 ॥

रक्तपङ्कजवर्णाभा लक्ष्मीर्नीलाम्बुजेक्षणा।

दुग्धौघधवला पुष्टिरानन्दाकुलितानना(तेक्षणा) ॥ 274 ॥

भोक्तृशक्तिः स्मृता लक्ष्मीः पुष्टिर्वै कर्तृसंज्ञिता।

भोगार्थमवतीर्णस्य तस्य लोकानुकम्पया ॥ 275 ॥

उदितं सह तेनैव शक्तिद्वितयमव्ययम्।

रक्ततुण्डं महाप्राणं भीमभ्रुकुटिलोचनम् ॥ 276 ॥

द्रवच्चामीकराकारं पक्षमण्डलमण्डितम्।

संस्मरेद्गरुडं विप्र! गृध्रवक्त्रं पृथूदरम् ॥ 277 ॥

यथोक्तमूर्तियुक्तांश्च ततो ध्यायेद्यथाक्रमम्।

अपांपतिर्वै कमलं गदादेवी सरस्वती ॥ 279 ॥

स्वयं शशाङ्कः श्रीवत्सो मालाषण्माधवादयः।

प्राणं पतत्रिपं विद्यादेवं तत्त्वेषु संस्थितान् ॥ 280 ॥

अधिष्टातृ(तॄन्)क्रमाच्चैतानर्चयेदर्घ्यपुष्पकैः।

अष्टपत्राम्बुजे पूर्वदले हृन्मन्त्रपं शिरः ॥ 281 ॥

शिखामाग्नेयपत्रे तु कवचं चास्त्रमन्त्रपम्।

दक्षिणे पत्रमध्ये तु नैर्ऋते पत्रमध्यतः ॥ 282 ॥

नेत्रं पश्चिमपत्रे तु उदरं पृष्ठमन्त्रपम्।

वायन्ये बाहुमन्त्रं तु ऊरू जानू तथोत्तरे ॥ 283 ॥

ईशानपत्रमध्ये तु पादमन्त्रं तु विन्यसेत्।

दलोपदलसंयुक्तेऽप्येवमेवाम्बुजे क्रमः ॥ 284 ॥

अथवा दिग्दलेष्वत्र हृदाद्यं यच्चतुष्टयम्।

अस्त्रं विदिग्दलेषु स्यान्नेत्रं केसरगं पुनः ॥ 285 ॥

उपाङ्गं स्यादुपदले तद्विधानमतः श्रृणु।

पूर्वपत्रसमीपस्थतलयोरुदरं न्यसेत् ॥ 286 ॥

पृष्ठमन्त्रं न्यसेत्तद्वद्दलयोः पश्चिमस्थयोः।

बाहूरू मन्त्रपौ न्यस्यौ दलयोर्दक्षिणस्थयोः ॥ 287 ॥

जानू पादौ तथा न्यस्यौ दलयोरुत्तरस्थयोः।

मन्त्ररूपे षडङ्गे तु पद्मस्याष्टदलस्य तु ॥ 288 ॥

पूर्वस्मिन् हृदयं वामे कवचं दक्षिणे शिरः।

पश्चिमे तु शिखां न्यस्येत् परे दलचतुष्टये ॥ 289 ॥

अग्रतोऽस्त्रं कर्णिकायां केसरे च पुरोदले।

नेत्रं न्यस्यार्चयेत् प्राग्वत् पद्मादिन्यासमाचरेत् ॥ 290 ॥

त्रिदलादिषु पद्मेषु दलमूले यथोदितम्।

बुद्ध्या स्थानं विभज्यात्र पञ्च षड्‌द्वादशाथवा ॥ 291 ॥

न्यसेदङ्गान्यथादृष्टपृष्ठभागस्य वै विभोः।

परिवारसमेतस्य त्वङ्गं न्यस्येत्तु दक्षिणे ॥ 292 ॥

भागं कृत्वा प्रकृत्याग्रात् क्रमात् प्रागादि कल्पयेत्।

आश्रित्य वामभागं तु प्रोक्तमारभ्य चैश्वरीम् ॥ 293 ॥

चान्द्रं वात्यं वारुणं च दिग्विभागं प्रकल्पयेत्।

तयोः षट्‌कक्रमात् कुर्याद्‌द्वादशस्थानकल्पनम् ॥ 294 ॥

धर्मादिदेवता न्यस्य ह्येवं दिग्विदिगाश्रयाः।

श्रीपुष्ट्योस्तु य(स)दा यागे पृथक् पद्मोपरि स्थितम् ॥ 295 ॥

तदाधिकारयागेऽपि पृथगेवासनादिकम्।

वाहानां लाञ्छनादीनां विहीने वाथ पार्श्वतः ॥ 296 ॥

कल्पयेदथ तं भोगैर्यजेत सुसमस्तकैः।

विनिवेद्यासनवरं समाहूतस्य वै विभोः ॥ 297 ॥

पादपीठं तु सामान्यं मृद्वास्तरणभूषितम्।

घण्टाशब्दसमोपेतं दत्वार्घ्यं मन्त्रमूर्धनि ॥ 298 ॥

पाद्यप्रतिग्रहं हैमं विभोर्दद्यात् सरत्नकम्।

पाद्यं पादोदकाकर्षशाटकेनानुलेपनम् ॥ 299 ॥

सप्रतिग्रहमाचामं सानुलेपं च मालिकाम्।

घृतादिकैर्महादीपैरच्छिन्नैरर्चयेद्धरिम् ॥ 300 ॥

सुगन्धैर्मधुरैर्धूपैः प्रभूतैरर्चयेद्विभुम्।

अर्हणं मधुपर्कं च दर्पणं तदनन्तरम् ॥ 301 ॥

(निष्पुंसनं सपात्रं च आचामं गन्धमेव च।

अथ चूर्णितकर्पूरघृष्टश्रीखण्डभावितम् ॥

सपूगफलमुत्कृष्टं ताम्बूलं विनिवेद्य च।

सपुत्रदारमात्मानं अष्टाङ्गपतनेन च ॥

चेतसा भक्तियुक्तेन निवेद्य तदनन्तरम्।)

ततः स्नानासनादीनां भोगानां सन्निधापनम्।

कृत्वाभ्यर्च्यापि देवस्य पाणिना दक्षिणं पदम् ॥ 302 ॥

दक्षिणेनाथ वामेन वामं संगृह्य मन्त्रतः।

विज्ञाप्य मज्जनार्थं तु कृत्वा मार्गत्रयं ततः ॥ 303 ॥

स्नानासनं निवेद्याथ देवस्य द्वितयं तु वै

स्नानार्थमवतीर्णस्य पादपीठमनन्तरम् ॥ 304 ॥

भक्तिनम्रेण शिरसा दद्यादर्घ्यं तु मूर्धनि।

विनिवेद्य ततो हैमं सरत्नं च प्रतिग्रहम् ॥ 305 ॥

दद्याद्वै पाद्यकलशात् पाद्यं पादाम्बुजद्वये।

शुभे च पादुके चाथ तदन्ते स्नानशाटकम् ॥ 306 ॥

सुगन्धशालिसंपूर्णं मात्रार्थं पात्रमुत्तमम्।

दर्पणं पूर्णचन्द्राभं गन्धतोयमनन्तरम् ॥ 307 ॥

पाणि(भ्यां)(पाद)प्रक्षालनार्थं तु पादपीठं ततः शुभम्।

(शिरस्पृष्टेन तैलेन किंचिन्नाङ्गमुपस्पृशेत्॥)

दन्तकाष्ठं च तदनु कर्मण्यक्षीरवृक्षजम् ॥ 308 ॥

मुखधावनपात्रं च जिह्वानिर्लेहनं तथा।

गण्डूषाचामसलिले ताम्बूलं गन्धभावितम् ॥ 309 ॥

स्नानारम्भानुवृत्तांश्च(म्भं तु विज्ञाप्य) तैलादीन्‌ संनिधाप्य च।

तत्पात्राभ्यर्चनं कृत्वा ततस्तैलं समर्चयेत् ॥ 310 ॥

स्कन्धो संछाद्य वस्त्रेण सुकेशान् विकिरेत् प्रभोः।

मध्ये शिरसि देवस्य सेचयेत्तैलमुत्तमम् ॥ 311 ॥

आवृत्यावृत्य निष्पीड्य तथा कण्डूयनं नखैः।

बहूपचारसंयुक्तं संमार्ज्यं तैलजं लवम् ॥ 312 ॥

केतकोत्पलमालाश्च दत्वा केशांश्च बन्धयेत्।

हस्तौ प्रक्षाल्य तोयेन स्कन्धवस्त्रं विमुच्य च ॥ 313 ॥

स्पृष्ट्वा तैलं तथाङ्गानि उपाङ्गानि च मर्दयेत्।

ततो बहुसुगन्धं तु चूर्णं गोधूमशालिजम् ॥ 314 ॥

रजनीचूर्णसंमिश्रमीषत्पद्मकभावितम्।

देयमुद्वर्तनार्थं तु माषीं च(चमषीं)तदनन्तरम् ॥ 315 ॥

स्नानार्थं खलिसंयुक्तं तोयमुष्णमनन्तरम्।

चन्दनं मुखलेपार्थं घृष्टं कर्पूरभावितम् ॥ 316 ॥

तत आमलकस्नानं लोध्रं कालेयकं तथा।

वर्णकं केयूरकं च तगरूणि प्रियङ्गवः ॥ 317 ॥

सुगन्धं चैव सिद्धार्थं सर्वौषधिसरत्नकम्।

सहस्रधारया विष्णोर्दद्याच्छुद्धोदकं तथा ॥ 318 ॥

कालेयकं च तदनु लोध्रस्नानं तु वर्णकम्।

शरीरार्थानि चान्यानि शिरोर्थानि तु सत्तम! ॥ 319 ॥

यद्वा क्षीरादिसंपूर्णकुम्भैः संस्नानपयेद्विभुम्।

गव्यं प्रभूतं स्नानार्थं क्षीरं दधि घृतं मधु ॥ 320 ॥

ऐक्षवं तु रसं हृद्यमभावाच्छर्करोदकम्।

धात्रीफलोदकं चैव लोध्रतोयमनन्तरम् ॥ 321 ॥

रक्तचन्दनतोयं च रजनीनीरमुत्तमम्।

ग्रन्थिपल्लववार्येव ततस्तु तगरोदकम् ॥ 322 ॥

प्रियङ्गुवारि तदनु मांसीजलमतः परम्।

सिद्धार्थकोदकं चाथ सर्वौषधिजलं ततः ॥ 323 ॥

पत्रपुष्पोदके चैव फलबीजोदके त्वथ।

गन्धोदकं च तदनु हेमरत्नजले ततः ॥ 324 ॥

पुण्यतीर्थसरित्तोये केवलं तदनन्तरम्।

स्नानार्थं कल्पितेनैव तूदकेन विमिश्रितम् ॥ 325 ॥

योक्तव्यं क्रमशो ह्येतदर्घ्यपुष्पसमन्वितम्।

अन्तरान्तरयोगेन स्नानानां च महामते! ॥ 326 ॥

क्षालनं चार्घ्यकलशादर्घ्यदानसमन्वितम्।

ततः स्नानीयशेषेण हेमादिद्रव्यनिर्मितम् ॥ 327 ॥

संपूर्णमम्भसा कुम्भं हरिद्राशालितण्डुलैः।

सुपिष्टैरुपरिष्टाच्च लिप्तं युक्तं स्रगादिना ॥ 328 ॥

पाणौ कृत्वा तमेकस्मिन्नपरस्मिंस्तु मल्लकम्।

धूमायमानं सिद्धार्थैर्भ्राम्य मूर्ध्नि बहिः क्षिपेत् ॥ 329 ॥

सुधौतमहतं चाथ शाटकं विनिवेद्य च।

कचोदकापकर्षार्थमपरं देहवारिहृत् ॥ 330 ॥

अधरोत्तरवस्त्रे द्वे गन्धधूपाधिवासिते।

स्कन्धप्लोतं निवेद्याथ सुसूक्ष्ममहतं सितम् ॥ 331 ॥

शिरःश्यानं ततः कुर्याच्छशिधूपसमन्वितम्।

कर्पूरचूर्णसंमिश्रं कुर्याद्देवस्य मूर्धजम् ॥ 332 ॥

विभाव्यालङ्कृतं भक्त्या भोगैः स्रक्चन्दनादिभिः।

एवं हि चित्रपूर्वाणामन्येषां कमलासन! ॥ 333 ॥

सद्रत्नब्रह्मपाषाणवर्जितानां समाचरेत्।

स्नानाद्यं कर्मबिम्बे तु तत्समीपेऽथ दर्पणे ॥ 334 ॥

स्नानविज्ञापनं कृत्वा कर्मार्चां तस्य सन्निधौ।

स्नानासने समारोप्य तस्यां सर्वं समाचरेत् ॥ 335 ॥

तदभावे दर्पणे तु स्नानभोगानि चार्पयेत्।

चित्रस्थ एव दद्याच्च भोगानन्यान् यथाक्रमम् ॥ 336 ॥

तदभावे च तान् सर्वान् पाणिनादाय चेतसा।

निवेदयेन्मण्डलादिष्वेवं भोगनिवेदनम् ॥ 337 ॥

प्रोक्षणं यदि वा कुर्यादर्घ्याद्यैरवशिष्टकैः।

प्रणालभागादपरं स्थानं भद्रासनात्तु(नं तु) वै ॥ 338 ॥

भूरिनीरघटैः शुद्धं कृत्वा तत्रावतार्य च।

सपीठं भगवद्बिम्बं तद्विना वार्चितं यदि ॥ 339 ॥

खप्लुतं भावयेद्देवं निश्शेषं क्षालयेत्ततः।

भूयो गन्धोदकेनैव पूर्यं कुम्भचतुष्टयम् ॥ 340 ॥

स्नानकुम्भं विनान्येषां प्राग्वत् कार्या च कल्पना।

हृन्मन्त्रेण चतुर्णां तु कुर्याद्वै द्रव्ययोजनम् ॥ 341 ॥

सास्त्रेण मूलमन्त्रेण सर्वं तच्चाभिमन्त्र्य तु।

मार्गत्रयं क्रमात् कृत्वा विनिवेद्यासनं ततः ॥ 342 ॥

तृतीयं रत्नखचितं तत्रस्थं परमेश्वरम्।

समभ्यर्च्यार्घ्यपाद्येन पादुकाभ्यामनन्तरम् ॥ 343 ॥

देयमाचमनं भूयः पादपीठं तथैव च।

समालभ्य सुगन्धेन भक्तितश्चन्दनादिना ॥ 344 ॥

संवीज्य व्यजनेनैव मायूरेण तथेन च??।

ततोऽप्यचटनं हैमं राजतं दारुजं तु वा ॥ 345 ॥

केशप्रसादकृत्कूर्चं पुष्पताम्बूलकर्तरीम्।

निवेद्यदेवदेवाय दुकूलवसने सिते ॥ 346 ॥

घृष्टकुङ्कुमकस्तूरीमृगस्नेहानुलेपनम्।

उपवीतं सोत्तरीयं मकुटाद्यमननन्तरम् ॥ 347 ॥

पादनूपुरपर्यन्तमलङ्करणमुत्तमम्।

विचित्रं हि शिरोमाल्यं वेष्टनेन समन्वितम् ॥ 348 ॥

स्रग्दामसूत्रसंबद्धमाकर्णा(ण्ठा)च्चरणावधि।

मुक्तपुष्पं ततो दद्याद्यथाकालसमुद्भवम् ॥ 349 ॥

रुचिरं कङ्कणं चाद्य दद्यात् प्रतिसरं ततः।

धातुभिः कुङ्कुमाद्यैर्वा विचित्रं सितसूत्रजम् ॥ 350 ॥

पूरितं मृदुतूलेन ग्रथितं चान्तरान्तरा।

अञ्जनं सशलाकं च ताम्बूलं गन्धभावितम् ॥ 351 ॥

ललाटतिलकं हैमं मुखवासं सरोचनम्।

कर्णावतंसके पुष्पे मण्डनं दर्पणं महत् ॥ 352 ॥

प्रकिरन् चित्रकुसुमैर्दी(मदी)प्तरत्नप्रभोज्ज्वलैः।

प्रदीप्तैस्तु महाज्वालै(दीपै)स्तिलतैलाज्यपूरितैः ॥ 353 ॥

अभुक्ताहतसुश्वेतरञ्जि(चि)तैर्वस्त्र(र्ति)वेष्टितैः।

गर्भीकृतत्वगेलाद्यैः पूजयेत्तदनन्तरम् ॥ 354 ॥

कर्पूरचूर्णसंमिश्रं सुगन्धिमधुरं बहु।

मृष्टधूपसमायुक्तं गुग्गुलुं धूपयेच्छूभम् ॥ 355 ॥

सहघण्टारवै रम्यैश्चाल्यमानेन बाहुना।

उपानहौ सितच्छत्रं शिबिकां च रथादि यत् ॥ 356 ॥

वाहनं गजपर्यन्तं सपताकं खगध्वजम्।

सितासितौ तु चमरौ मात्रावित्तमनन्तरम् ॥ 357 ॥

जानुनी भूगते कृत्वा शिरसावनतेन तु।

आदायोत्तानपाणिभ्यां विनिवेद्य जगत्प्रभोः ॥ 358 ॥

संपूरणार्थं भोगानां सर्वेषां द्विजसत्तम!।

भेरीमृदङ्गशब्दार्द्यैजयशब्दसमन्वितैः ॥ 359 ॥

गीतकैर्विविधैर्नृत्तैस्तन्त्रीवाद्यसमन्वितैः।

वंशैः श्रृङ्गैस्तथा वाद्यैरन्यैः श्राव्यैश्च पूजयेत् ॥ 360 ॥

स्तोत्रमन्त्रजपं कुर्याज्जितन्ताद्यं महामते!।

व्यस्तं चैव समस्तं च वाक्ययुक्तं विशेषतः ॥ 361 ॥

ततः प्रदक्षिणं कुर्याच्चत्वारि द्विजसत्तम!।

कुसुमक्षेपसंयुक्तं चतुर्दिक्षु समं तु वै ॥ 362 ॥

सहान्तःकरणेनैव भक्तियुक्तेन चेतसा।

नतपृष्ठशिरोजानुललाटतटहृत्करः ॥ 363 ॥

गृहस्थ आचरेन्नित्यं प्रणामं सप्रदक्षिणम्।

सन्यासी दण्डवत् कुर्यात् प्रणिपातं च सर्वदिक् ॥ 364 ॥

विहितं स्नातकादीनामन्येषामेवमेव हि।

स्मरन् सर्वेश्वरं बुद्ध्या सकृत् प्रवितते क्षितौ ॥ 365 ॥

संकटे सति भूभागे भगवत्यग्रतः स्थितः।

धिया तु भक्तितः कुर्याद्बध्वा तु करसंपुटम् ॥ 366 ॥

हृद्देशे मूर्ध्नि कम्पैस्तु स्मरन् सर्वेश्वरं हरिम्।

अन्तर्गर्भगृहे विष्णोर्गर्भद्वारार्धमण्टपे ॥ 367 ॥

प्रणिपातगणं कुर्यात् प्रदक्षिणगणं विना।

चक्रवद्भ्रामयेन्नाङ्गं पृष्ठभागं न दर्शयेत् ॥ 368 ॥

पश्चाद्भागेन निर्गच्छेद्देवाग्निगुरुसन्निधौ।

वह्निस्थस्य विभोर्यस्मात् पाणिपृष्ठस्य दर्शनम् ॥ 369 ॥

बहुष्वपि च भोगेषु प्रधानं प्रापणं तथा।

पश्चादुत्सवबिम्बं तत्क्रमेणैव तु पूजयेत् ॥ 370 ॥

जानुभ्यां सह पाणिभ्यां पाणिभ्यां वा समाचरेत्।

जानुप्रदक्षिणं मुक्त्वा अन्तः सन्निकटे विभोः ॥ 371 ॥

विरुद्धमपरं चैव भक्तानां चरणभ्रमम्।

एवं प्रदक्षिणीकृत्वा क्षिप्त्वा पुष्पाञ्जलिं ततः ॥ 372 ॥

सुस्नाना(ता)दित्रयं पृच्छेद्भगवन्तं तदापि च।

सार्घ्याचामे(न) तु वा चार्घ्यगन्धपुष्पप्रधूपकैः ॥ 373 ॥

इष्ट्वा नीराजयेद्देवं विभोरर्घ्यं समर्पयेत्।

भोज्यासनं निवेद्याथ मार्गत्रयपुरस्सरम् ॥ 374 ॥

छन्नं दुकूलतूलोत्थमसूरकवरेण तु।

अर्घ्यं पाद्याचमे दद्यात् प्रतिग्रहसमन्विते ॥ 375 ॥

तर्पणं संप्रतिष्ठाप्य वासितं चार्घ्यवारिणा।

अथार्हणजलं स्वच्छं सुगन्धं पात्रतः कृतम् ॥ 376 ॥

मधुपर्कं दधिघृतं मधुयुक्तमनन्तरम्।

समस्तमेवमेकाङ्गं दधि वापि निवेदयेत् ॥ 377 ॥

शीतलं तर्पणजलं अथ चूर्णं पुरोदितम्।

देयं निष्पुंसनार्थं च पुनराचमनं विभोः ॥ 378 ॥

स्वलङ्कतां सुरूपां च स्रग्युक्तां विनिवेद्य गाम्।

ओषधीः शालिपूर्णाश्च स्रक्फलाढ्यं वनस्पतिम् ॥ 379 ॥

मूर्तिं(र्तं)निवेदयेत् पूर्वं ततः संस्थाप्य तर्पणम्।

प्रच्छादनाम्बरं चैव प्रदद्यादर्हणोदकम् ॥ 380 ॥

षड्रसप्रभवैर्दिव्यैर्नैवेद्यैः पावनैः फलैः।

गुडखण्डचितैर्भर्क्ष्यैबहुर्भिघृतपाचितैः ॥ 381 ॥

गुडमुद्गपयोमिश्रैर्निशाज्यतिलमिश्रितैः।

दधिमिश्रैस्सर्वमिश्रैर्मधुस्वादुयुतैः फलैः ॥ 382 ॥

क्रमादन्नैरष्टविधैरपूपान् विनिवेदयेत्।

सरसाभी रसालाभिः पयसा सुश्रृतेन च ॥ 383 ॥

पवित्रैः शीतलैः स्वादुरसगन्धैश्च पानकैः।

भक्ष्यैर्भोज्यैस्तथा लेह्यैः पेयैरन्यैरनेकशः ॥ 384 ॥

श्रद्धापूतेन मनसा यष्टव्य(जेत्त)मजमव्ययम्।

एकैकस्मिंस्तु वै भोगे प्रोक्षयेदर्घ्यवारिणा ॥ 385 ॥

छोटिकां मन्त्रसंयुक्तां कृत्वा पाणिद्वयेन तु।

धारणाद्वितयेनैव अर्कसोममयेन तु ॥ 386 ॥

सम्यक् सर्वं तु संस्कुर्याद्यथा तदवधारय।

प्रचण्डकिरणव्रातैर्भास्करीयैर्दहेत् पुरा ॥ 387 ॥

संचिन्त्य भस्मभूताहं(तं तु) ततः पूर्णेन्दुरश्मिभिः।

आप्याय्यामृतकल्लोलधारापातेन नारद! ॥ 388 ॥

कान्तिमच्चिन्तयेद्भूयो यद्दग्धं भानुना तु वै।

वध्वा कामदुघां मुद्रां स्रवन्तीं मन्त्रसंयुताम् ॥ 389 ॥

गोरूपां हिमशैलाभां निराधारपथे स्थिताम्।

दत्वा पुष्पार्घ्यमुपरि संस्पृशेद्विष्णुपाणिना ॥ 390 ॥

सव्येन पाणिना स्पृश्य प्रकोष्ठं दक्षिणस्य तु।

तेन दक्षिणहस्तेन अग्रसंकुचितेन तु ॥ 391 ॥

निवेदयेत्ततो विप्र! शिरसाऽवनतेन तत्।

पावनैः पानकैः स्वच्छैः शीतलेर्मधुरादिकैः ॥ 392 ॥

त्वगेलाद्यन्वितैर्मृष्टधूपकर्पूरवासितैः।

नालिकेरोदकोपेतैस्तर्पणीयमनन्तरम् ॥ 393 ॥

मसूरमाषचूर्णेन रजनीशालिजेन च।

समुद्वर्त्य च संक्षाल्य शीतलैर्बहुवारिभिः ॥ 394 ॥

नैवेद्याचमनार्थं तु गन्धोदकमनुत्तमम्।

वाससा निर्मलं कृत्वा चन्दनेन सितेन च ॥ 395 ॥

समालभ्य सुघृष्टेन कर्पूरसहितेन च।

तिलान्यथ स रत्नानि सौवर्णे वाथ राजते ॥ 396 ॥

पात्रे कृत्वाथ मात्रार्थं देवाय विनिवेदयेत्।

लवङ्गतक्कोलैलात्वक्कर्पूरपरिभावितम् ॥ 397 ॥

जातिपूगफलोपेतं ससुगन्धच्छदं बहु।

कर्पूरचूर्णसंमिश्रं मुक्ताचूर्णसमन्वितम् ॥ 398 ॥

मातुलुङ्गफलोपेतं नालिकेरफलान्वितम्।

प्रदद्यात् प्रणतश्चान्ते ताम्बूलं जगतःपतेः ॥ 399 ॥

प्रक्षाल्य गन्धतोयेन अर्घ्यपात्रोद्धृतेन वै।

पाणियुग्मं यथा वै स्यात् स्वच्छमत्यन्तनिर्मलम् ॥ 400 ॥

नैवेद्यधूपपात्राद्यैः पात्रैश्चानिर्मलीकृतम्।

कृत्वा तु गन्धदिग्धौ तौ अर्घ्येणार्च्य परस्परम् ॥ 401 ॥

मुद्रामूलादिमन्त्राणां दर्शयित्वा यथाक्रमम्।

भूयोऽर्घ्यगन्धपुष्पेण धूपान्तेन समर्च्य च ॥ 402 ॥

जपयज्ञविधानेन देवं सन्तर्पयेत्ततः।

स्फाटिकेनाक्षसूत्रेण स्वकैर्वा करपर्वभिः ॥ 403 ॥

पात्रं संस्थापयेत् पश्चादर्घ्यपात्राच्च वारिणा।

विलिप्य चन्दनाद्यैस्तु स्थापयेद्भाजने शुभे ॥ 404 ॥

संपूज्य पुष्पधूपाद्यैर्मन्त्रं तत्र च विन्यसेत्।

साधारमासनं चैव शक्तिपूर्वैः समावृतम् ॥ 405 ॥

चतुर्भुजं तु विरजो नारायणमिवापरम्।

वरदाभयहस्तं च बद्धाञ्जलिधरं स्मरेत् ॥ 406 ॥

ब्रह्मस्थानस्थितं तं च सूत्रं ध्यायेच्छिखोपमम्।

सन्निधौ भव देवेश! संनिरुद्धो भवाच्युत! ॥ 407 ॥

सूत्राख्यमणिजालेऽस्मिन् यावच्चन्द्रार्कतारकम्।

एवं मुने! प्रतिष्ठाप्य मन्त्रं सूत्रेऽक्षसंज्ञिके ॥ 408 ॥

प्रतिष्ठितस्य वै पश्चान्मुद्रां स्वां च प्रदर्शयेत्।

यथाशक्ति जपं कुर्याच्छतमष्टाधिकं तु वा ॥ 409 ॥

तन्निवेद्य विभोः पश्चाद्वाक्कर्ममनसान्वितम्।

"पुण्डरीकाक्ष! विश्वात्मन्! मन्त्रमूर्ते! जनार्दन! ॥ 410 ॥

गृहाणेदं जपं नाथ! मम दीनस्य शाश्वत!"।

इत्युक्त्वार्घ्योदकं पश्चात् पुष्पं दक्षिणपाणिगम् ॥ 411 ॥

अग्रतो निक्षिंपेद्विष्णोर्मूलमन्त्रेण नारद!।

भावयेच्च ततस्सम्यक्स्फुरन्तीं तारकावलिम् ॥ 412 ॥

प्रविष्टां भगवद्वक्त्रे वक्त्रात्तां हृद्गतां पुनः।

हृदयाद्‌द्विजशार्दूल! संहाराख्यक्रमेण तु ॥ 413 ॥

पूर्ववद्ब्रह्मरन्ध्रेण परेण सह योजयेत्।

एकैकं हृदयादीनां सर्वेषां विहितं त्वथ ॥ 414 ॥

क्रियाङ्गत्वान्न दोषोऽस्ति अन्यथा तज्ज्पं विना।

धूपं दत्वा प्रणम्याथ स्तु(श्रु)त्वा मन्त्रेश्वरं ततः ॥ 415 ॥

द्विधा प्रदक्षिणं कुर्यात् प्रणामं च तथाविधम्।

नैकत्रिपञ्चसप्ताख्यगणनाविषमं च यत् ॥ 416 ॥

यतः समो हि भगवान् देवः सर्वस्य वै हरिः।

संपूज्य गन्धधूपैश्च ततस्तु भगवन्मयान् ॥ 417 ॥

यथाक्रमं समभ्यर्च्य नैवेद्यं प्रतिपाद्य च।

तेषां मात्रावसानं च आसनाद्यं निवेदयेत् ॥ 418 ॥

यद्वैभ्यो देव(भोग)यज्ञान्ते तन्मात्रान्तं प्रदाय तु।

अस्मिन्‌ कालेऽर्हणाद्यं तु ताम्बूलान्तं समर्पयेत्।

शय्यासनं ततो दद्यादग्नौ सन्तर्पयेत्ततः ॥ 419 ॥

इति श्रीपाञ्चरात्रे पारमेश्वरसंहितायां क्रियाकाण्डे बाह्ययागो नाम षष्ठोऽध्यायः ॥

\*\*\*\*\*\*\*\*\*\*\*\*\*\*\*



   ॥ श्रीः ॥

   सप्तमोऽध्यायः

न्यस्त्वास्त्रमासने यायादनलालयमर्घ्यभृत्।

पूर्ववद्‌द्वारयागं तु कृत्वा संप्रविशेत्ततः ॥ 1 ॥

तत्र पूर्वोक्तविधिना उपविश्य समाहितः।

नाकुण्डहवनं यस्मात् सिद्धिकृन्मन्त्रयाजिनाम् ॥ 2 ॥

तस्मात् कुण्डं सदा कार्यं सौत्रं वा जङ्गमं स्थिरम्।

भगवद्वह्निशक्तेर्वै ज्वालाद्या प्रकृतिः परा ॥ 3 ॥

अपरा प्रकृतिर्धिष्ण्या नानाकारा यथानलाः।

अत एताग्निरूपा वै कुण्डा हवनकर्मणि ॥ 4 ॥

चतुरश्रादिभेदोत्थाः काम्यानां कर्मणां द्विज!।

सद्रत्नमालाश्रीवत्समकुटाङ्गदलक्षणाः ॥ 5 ॥

शङ्खचक्रगदापद्मशार्ङ्गनानाशरोपमाः।

परश्वथं तथा सीरसदृशाः सर्वसिद्धिदाः ॥ 6 ॥

वज्राद्यस्त्रचयाकारा भृङ्गारकरकोपमाः।

सर्वे सपीठा विहिताश्चतुस्त्रिद्व्येकमेखलाः ॥ 7 ॥

चक्रपद्मगदाशङ्खसमस्तव्यस्तलाञ्छिताः।

ततोष्ठयोनिनिर्वाहैः स्वैरङ्गै रुचिरैर्युताः ॥ 8 ॥

आद्वादशाङ्गुलात् कुण्डाः करान्ता ये त्रयोदश।

सर्वाकृतिधराश्चैव जङ्गमा मेखलोज्झिताः ॥ 9 ॥

अनुकल्पे तु विहिता भक्तानां मन्त्रतर्पणे।

एक(स्य)द्विहस्तपर्यन्ता यथालक्षणलक्षिताः ॥ 10 ॥

भूमावुल्लिख्य संपूर्य धान्यैर्बीजैर्मृदा तु वा।

सामग्रीविरहाच्चापि शश्वत्कर्मसमाप्तये ॥ 11 ॥

अनुकल्पानुकल्पे तु नित्यमेवाविरोधकृत्।

प्राजापत्ये दैशिकीये शैष्येऽर्धकरसम्मिते ॥ 12 ॥

क्षेत्रे क्रमान्नयेद्वृद्धिं तावदेकैकमङ्गुलम्।

यावदष्टकरं क्षेत्रं धिष्ण्यार्थमुपजायते ॥ 13 ॥

एवं स्यान्मानभेदेन एकाशीत्यधिकं शतम्।

एवं कृते शुभे कुण्डे अग्निकार्यं समाचरेत् ॥ 14 ॥

चुल्ल्यां वा मल्लके वापि होमं कुर्याद्यथाविधि।

शतार्धसंख्या होमे च कुण्डं स्याद्द्वादशाङ्गुलम् ॥ 15 ॥

होमे साष्टशते चैव मुष्ट्यरत्निसमं भवेत्।

होमे सार्धशते चैव सारत्निः सकनिष्ठिका ॥ 16 ॥

हस्तं सहस्रहोमे तु अयुताख्ये द्विहस्तकम्।

लक्षहोमे चतुर्हस्तं कोटिहोमेऽष्टहस्तकम् ॥ 17 ॥

एवं सुलक्षणं कुण्‍डं विभवानुगुणं शुभम्।

सुधाद्यैर्वर्णकैः शुद्धैर्भूषयित्वोपलिप्य च ॥ 18 ॥

सुगन्धैश्चन्दनाद्यैश्च पञ्चगव्यपुरस्सरैः।

कुण्डस्यारम्भकाले तु संस्कारा न कृता यदि ॥ 19 ॥

निष्पन्नस्य च ते सर्वे विधेयाश्च क्रमेण तु।

ताडयेदस्त्रमन्त्रेण पुष्पैर्दक्षिणपाणिना ॥ 20 ॥

खननं तीक्ष्णशस्त्रेण देशिकश्चास्त्रविद्यया।

गृहीत्वा चैकदेशात्तु कुण्डमध्यात्तु मृत्कणम् ॥ 21 ॥

अङ्गुष्ठानामिकाम्यां तु हृदयेन समुद्धरेत्।

अस्त्रेणैव समीकृत्य न स्यान्निम्नोन्नतं यथा ॥ 22 ॥

सेचयेत् कवचेनैव कुट्टयेत्तदनन्तरम्।

लेपयेद्गन्धतोयेन अस्त्रेण परिशोधयेत् ॥ 23 ॥

अस्त्रजप्तैः कुशाकाण्डैस्तीक्ष्णलाङ्गलवर्जितैः।

अस्त्राभिमन्त्रितेनैव दर्भकाण्डद्वयेन तु ॥ 24 ॥

तन्मध्ये च कुशाग्रेण प्राग्भागमवलम्ब्य च।

आरभ्य दक्षिणाशाया लिखेद्रेखामुदग्गताम् ॥ 25 ॥

विलिख्यार्गलरेखां प्राक् काष्ठा वैषुवती च सा।

तस्यामुपरि संलिख्य रेखाणां त्रितयं स्फुटम्॥ 26 ॥

प्रागग्रं दक्षिणाशादि ह्युदीच्यन्तं च सान्तरम्।

उत्तराशावधिर्यावद्दद्याद्रेखात्रयं तु वा॥ 27 ॥

प्रत्यग्भागात् समारभ्य नयेत् पूर्वमुखं तु तत्।

तन्मध्ये त्रितयं चाऽन्य(वाथ)द्रेखाणामुत्तरामुखम् ॥ 28 ॥

प्रत्यग्भागात् समारभ्य मद्यैका पिङ्गलाभिधा।

दक्षिणोत्तरयोर्द्वे तु सुषुम्नोडाधिदैवते ॥ 29 ॥

नीत्वा शुद्धिमथास्त्रेण, क्षालयेच्छिरसाम्बुना।

संशोष्य कवचेनैव नेत्रेणाथावलोक्य च ॥ 30 ॥

विलिप्योद्धृष्य चास्त्रेण प्रपूज्य हृदयेन तु।

दर्भकाण्डद्वयेनाथ मद्ये मद्येऽन्तरीकृते ॥ 31 ॥

वर्मणा क्षालनाद्येन चतुप्पथधिया पुनः।

नीत्वा व्यक्तिं यथावच्च हृन्मन्त्रेण महामते! ॥ 32 ॥

मृदुदर्भसमूहं च नीरसं चाश्मकुट्टितम्।

शुष्कगोमयचूर्णेन युक्तं गन्धाश्मना सह ॥ 33 ॥

कुण्डे द्रोणांशमात्रं तु समारोप्य प्रसार्य च।

अच्छिन्नाग्रैस्ततो दर्भैरस्त्रमन्त्राभिमन्त्रितैः ॥ 34 ॥

कुण्डभित्तिगणं सर्वं प्रोत्थितैः परिभूषयेत्।

वर्मणा चाक्षवाटं तु संकल्प्य तदनन्तरम् ॥ 35 ॥

समब्यर्च्यार्घ्यपुष्पाद्यैः मध्यतः प्रणवेन तु।

तेनैव विधिना नाभिं पूजयेच्चन्द्रसन्निभाम् ॥ 36 ॥

ततः पवित्रकं दार्भं शिखामन्त्राभिमन्त्रितम्।

प्राक् समालभनोपेतं चतुष्पथपदे न्यसेत् ॥ 37 ॥

हृन्मन्त्रेण च विन्यस्य तत्रोपर्यथ पूजयेत्।

आधारशक्तिपूर्वं तु आसनं वैष्णवं च यत् ॥ 38 ॥

अथवा पूजयेच्छक्तिं केवलाधारसंज्ञिताम्।

तत्र नारायणाख्यां वै शक्तिं विद्योतलक्षणाम् ॥ 39 ॥

लक्ष्म्याकृतिपदं प्राप्ताममृतामृतरूपिणीम्।

सर्वातिशायिरूपां च सर्वशक्तिसमन्विताम् ॥ 40 ॥

सौकुमार्येण रूपेण सर्ववस्त्वन्तरस्थिताम्।

शाश्वतीं सृष्टिमार्गेण अवतार्य हृदम्बुजे ॥ 41 ॥

पुनर्ध्यानक्रमेणैव हृन्मन्त्रेण हृदम्बुजात्।

स्वनामपदयुक्तेन सनमःप्रणवादिना ॥ 42 ॥

रेचकेन विनिक्षिप्य कुण्डे हृत्पझमध्यतः।

संपूज्य गन्धपुष्पाद्यैः पझमुद्रां प्रदर्श्य च ॥ 43 ॥

ताम्रपात्रेऽथवान्यस्मिन् समादाय हुताशनम्।

आरण्यं लौकिकं वाऽथ मणिजं दर्पणोद्भवम् ॥ 44 ॥

निधाय कुण्डस्यैशान्यां संस्कारार्थं च साम्प्रतम्।

सन्ताड्च चास्त्रमन्त्रेण प्रोक्षयेच्छिखया च तम् ॥ 45 ॥

हृदाभ्यर्च्यामृतध्यानं दत्त्वाच्छाद्याथ वर्मणा।

मूलं स्मृत्वा समानीय पूरकेण हृदन्तरे ॥ 46 ॥

मन्त्रानिलकराकृष्टं कृत्वा तस्माद्विनिर्गतम्।

व्यस्तो गुणगणात् षष्ठस्तेजोनाम गुणो हि यः ॥ 47 ॥

परस्य ब्रह्नणः सोऽयं सामान्यं सर्वतेजसाम्।

विरेच्य विन्यसेत्तस्मिन् वन्हिपात्रे पुरार्चिते ॥ 48 ॥

ततोऽग्निपात्रमादाय निर्धूममतिदीप्तिमत्।

दक्षिणेन करेणैव पाणिभ्यामथवा द्विज! ॥ 49 ॥

भ्रामयित्वा चतुर्धा वै ततः कुण्डान्तरे क्षिपेत्।

ध्यायेदेकत्वमापन्नं ततो मन्त्रार्चिषा सह ॥ 50 ॥

याज्ञीयैरिन्धनैः शुष्कैः प्रज्वाल्यास्त्राभिमन्त्रितैः।

हृदा दक्षिणहस्तेन कुर्यात् परिसमूहनम् ॥ 51 ॥

प्रदक्षिणक्रमेणैव ह्यार्द्रपाणितलेन तु।

तिर्यक् चाधोमुखस्थेन नखपृष्ठमदर्शयन् ॥ 52 ॥

अस्त्राभिमन्त्रितेनैव प्रोक्षयेदर्घ्यवारिणा।

ततस्त्वभग्नमूलाग्रैः समैर्दद्यात् कुशैंस्तरम् ॥ 53 ॥

दिशि दिश्युत्तराशान्तं, याम्याशादौ तु सान्तरम्।

चतुर्गुणैश्चतुर्धा वाप्यग्रच्छन्नैः परस्परम् ॥ 54 ॥

प्राक्‌प्रान्तैः पूर्वभागाच्च यावदुत्तरगोचरम्।

चतुर्भिरस्त्रजप्तैर्वा चतुर्दिक्षु त्रिधा त्रिधा ॥ 55 ॥

चतुर्भिश्च चतुर्भिर्वा प्राक्‌प्रतीच्योरुदङ्‌मुखैः।

दक्षिणोत्तरयोश्चैव तत्संख्यैः प्राङ्‌मुखैर्द्विज! ॥ 56 ॥

अवतार्य तदूर्ध्वे तु दक्षिणस्यां तथात्मनः।

द्वन्द्वद्वयप्रयोगेण द्रव्यस्थापनमाचरेत् ॥ 57 ॥

परिधींश्चोध्मनिचयं मुक्तदर्भैस्तरण्डिकाम्।

स्रुक्‌स्रुवौ च चतुष्कं यदेकत्र विनिवेश्य च ॥ 58 ॥

स्रक्धूपमधुपर्कं च बीजान्येकत्र वै ततः।

कौशेयं धूतकेशं च विष्टरं च घृतं चरुम् ॥ 59 ॥

आज्यस्थालीचतुष्कं च निधाय तदनन्तरम्।

प्रणीतं पात्रयुगलं करकं चार्घ्यभाजनम् ॥ 60 ॥

चतुष्कमेतदपरं अग्रतो विनिवेश्य च।

प्रादेशमात्राः समिधः प्रभूतं शुष्कमिन्धनम् ॥ 61 ॥

पक्ष्मकं स्वेदहृद्वस्त्रं वामभागे निधाय च।

अर्घ्योदकेन सास्त्रेण कृत्स्नं पावनतां नयेत् ॥ 62 ॥

सुसमं कुण्डबाह्ये तु प्राग्भागे मेखलाश्रितम्।

पवित्रकाष्टकं कृत्वा तेषु चाष्टविधान् न्यसेत् ॥ 63 ॥

क्ष्मादिकां प्रकृतिं देवीमहङ्कारावसानिकाम्।

प्रभवाप्ययभेदेन विभुना चतुरात्मना ॥ 64 ॥

अधिष्ठितां महाबुद्धे! तामभ्यर्च्य महात्मना।

स्वनामपदयुक्तेन नतिना प्रणवेन च ॥ 65 ॥

ऊर्ध्वाधोमेखलानां तु चतुर्णां दिक्‌चतुष्टये।

कौशेयविष्टरस्थांश्च वासुदेवादिकान् यजेत् ॥ 66 ॥

विदिक्ष्वप्यययोगेन ऊर्ध्वान्तमधरात्तु वै।

तद्वदेवार्घ्यपुष्पाद्यैः पूजनीयाः क्रमेण तु ॥ 67 ॥

ततस्तन्मूलदेशस्था ब्रह्नवृक्षादिकोत्थिताः।

सपर्णाः सत्वचः स्पष्टा अधोनेमेस्तु चाधिकाः ॥ 68 ॥

प्राक्‌प्रत्यगुत्तराग्रौ च प्रागग्रौ दक्षिणोत्तरौ।

चतस्रो वै परिधयः शिखामन्त्रेण पूजयेत् ॥ 69 ॥

विष्टराणि ततो दद्यात्तेषु पृष्ठे हृदा मुने!।

तत्पृष्ठे पूजयेन्नित्यं लोकपालान् स्वदिक्‌स्थितान् ॥ 70 ॥

दर्भान् प्रसव्यमावेष्ट्य मूलात् प्रादेशसंमितान्।

परतो द्व्यङ्गुलं पाशं कृत्वावेष्ट्य त्रिरग्रतः ॥ 71 ॥

पाशे निवेश्य द्वि त्रि(?) गुणं गुणेष्वायम्य मूलतः।

समीकृत्यातिरिक्ताग्राण्यनखं विनिकृन्तयेत् ॥ 72 ॥

कृत्वा वेदोपयामं तं वामाङ्‌गुष्ठान्तरार्पयेत्।

स्रुक्‌स्रुवाभ्यां च संस्कारमुपयामाग्रगैः कुशैः ॥ 73 ॥

स्रुचं द्वादशधा शोध्य सास्त्रेणोष्णेन वारिणा।

तथैव द्विजशार्दूल! स्रुवं शोध्य द्विधैव तु ॥ 74 ॥

तथैव स्रुक्‌स्रुवौ ह्येव शिखामन्त्रेण वै ततः।

प्रताप्यास्त्रेण सन्ताड्य सार्घ्यपुष्पासनान्वितैः ॥ 75 ॥

तदा प्रमेयं तु स्रुचो ज्ञातव्यं कर्मसिद्धये।

शतपत्रात्मनानन्तो मुष्टिस्थोऽनन्तवक्त्रधृक् ॥ 76 ॥

अन्तर्बीजात्मभावेन स्थित्वा चोर्ध्वमुखं पनः।

सप्तस्कन्धं यदध्यात्मभूतप्राणमरुन्महत् ॥ 77 ॥

प्रेरितं ब्रह्नरन्ध्रेण तत्तदिच्छावशात् पुनः।

सप्तपातालनागं च अगमत् क्ष्माम्बुजात्मना ॥ 78 ॥

यदाश्रित्य स्ववाहे तु अमृतात्मा जलस्थितः।

सचक्ररचनाजाले स्थितस्तेजस्त्रिमूर्तिधृक् ॥ 79 ॥

शङ्खविग्रहधृग्वायुराज्यकोशं च खं ततः।

निर्बींजमजमक्षोभ्यमाद्यं स्यादधिदैवतम् ॥ 80 ॥

अपरस्मिन् स्रुवे ज्ञेयं यथा ज्ञायेत तच्छृणु।

साक्षादमृतमूर्तिर्वै वरुणः कलशात्मना ॥ 81 ॥

नालात्मना तदस्त्रं च संस्थितं विघ्नधीतिकृत्।

जगदाप्यायकृच्चन्द्रः पझत्वेनाग्रदेशतः ॥ 82 ॥

आनन्दारव्यं हि सामर्थ्यं ज्ञेयं तत् पारमेश्वरम्।

सत्यभूतममेयं च प्रमेयमिदमाच्युतम् ॥ 83 ॥

संस्कारकाले त्वारोप्य नित्यं सन्मन्त्रतर्पणे।

स्वसंज्ञा प्रणवोपेता नमस्कारपदान्विता ॥ 84 ॥

सर्वेषामर्चने विप्र! आराध्य हृदयेन वा।

पूजयित्वार्घ्यगन्धाद्यैर्न्यस्तमन्त्रगणं ततः ॥ 85 ॥

अम्बुपूतेऽथ पात्रे द्वे हेमादिद्रव्यनिर्मिते।

पूरयित्वाम्भसा ताभ्यां विष्टरद्वितयं न्यसेत् ॥ 86 ॥

एकस्मिन् मूलमन्त्रं तु सासनं संप्रपूज्य च।

तदस्त्रमपरस्मिन् वै तेन प्रागादितस्तरम् ॥ 87 ॥

प्रदक्षिणक्रमेणैव स्रुचा सिच्य निधाय च।

पूरयित्वाऽम्भसा भूयो द्वितीयेन सहोत्तरे ॥ 88 ॥

विनिधाय च दिग्भागे अर्चयित्वा प्रणम्य च।

आज्यौघं च तदस्त्रेण प्रोक्षयेत्ताडयेद्‌द्विज! ॥ 89 ॥

भाण्डस्थस्य यदाज्यस्य दर्भैः प्रज्वलितैः पुरा।

स्पर्शनं विद्धि संस्कारमधिश्रयणसंज्ञकम् ॥ 90 ॥

उपाधिश्रयणं नाम यत्तद्‌द्रावणमुच्यते।

परिवर्तनमन्यस्मिन् भाण्‍डे दोषापनुत्तये ॥ 91 ॥

प्रसादीकरणं ह्येतदुच्चस्थेन करेण तु।

पुनरादाय कृत्वाग्रे आधारोपरि यत्नतः ॥ 92 ॥

परावर्त्य स्रुवेणादौ चतुस्त्रिद्व्येकसंख्यया।

दर्भकाण्डचतुष्कं तु द्वादशाङ्‌गुलसंमितम् ॥ 93 ॥

तिर्यगुत्तानपाणिभ्यामवष्टभ्य च सान्तरम्।

अनामाङ्‌गुष्ठयुग्मेन यथा मध्यं नतं भवेत् ॥ 94 ॥

तैराज्यं चतुरो वारानानयेच्चतुरो नयेत्।

अन्तरान्तरयोगेन ह्यात्मनोऽग्नेस्तु संमुखम् ॥ 95 ॥

प्रणवेनोक्तसंख्येन कुण्डमध्ये विनिक्षिपेत्।

यद्वा हृदा द्विदर्भेण निनयेदानयेत् त्रिधा ॥ 96 ॥

संप्लवोत्प्लवने कृत्वा ततो दार्भं पवित्रकम्।

विनिक्षिपेच्च तन्मध्ये पवित्रीकरणं च तत् ॥ 97 ॥

नीराजीकृत्य नेत्रेण कुशाग्रैरर्चिषान्वितैः।

हृदा संयोजनं कुर्यादुपयामस्य तत्र च ॥ 98 ॥

तेजसा हृदयस्थेन दृग्गतेनावलोकनम्।

निरीक्षणमिदं विप्र! नेत्रेण हृदयेन वा ॥ 99 ॥

निरीक्ष्यैवं तु तत्पश्चात् कवचोदरगं स्मरेत्।

अवगुण्ठनमेतद्धि स्थितं तत्रोपरि स्मरेत् ॥ 100 ॥

चन्द्रमण्डलमध्यस्थं धेनुमुद्रासमन्वितम्।

मन्त्रं वै सौरभीयं च स्फुरदिन्दुशतप्रभम् ॥ 101 ॥

तदन्तरस्थं मन्त्रेशं हिमाचलनिभं स्मरेत्।

तत्स्रुतैरमृतौघैश्च शशिजैर्धेनुजैरपि ॥ 102 ॥

कवचेनामृतीकृत्य निदध्यादुत्तरे घृतम्।

अमृतीकरणं नाम इदं ते संप्रकाशितम् ॥ 103 ॥

सामान्याज्यस्य संस्कारान् कृत्वा पञ्चदश द्विज!।

अथाज्यप्रोक्षणं कुर्याद्योग्यं तदखिलं तु वै ॥ 104 ॥

समित्कुसुमपूर्वं तु विष्टरेण स्रुवेण वा।

हृदाज्यसिक्तैः कुसुमैः सर्पिषा वा धिया द्विज! ॥ 105 ॥

गर्भाधानादिसंस्कारान् कुर्याद्दारावसानकान्।

श्रीकुक्षिकुहरे यद्वै बहिष्ठस्य प्रवेशनम् ॥ 106 ॥

गर्भाधानं तु तद्विद्धि संस्कारं प्रथमं मुने!।

प्राणयोगाच्च या शक्तिर्वाह्नी श्रीजठरे स्थिता ॥ 107 ॥

जडरूपाक्षया सूक्ष्मा तस्याश्चित्प्रसरो हि यः।

भगवच्छक्तिचैतन्यसामर्थ्याच्च शनैः शनैः ॥ 108 ॥

स्मृत्वैवं जुहुयादाज्यं हृन्मन्त्रेणोदितेन च।

भवेत् पुंसवनं चाग्नोश्चिच्छक्तिनयनात्तु वै ॥ 109 ॥

सीमन्ताख्यं तु संस्कारमग्नेः कुर्यादनन्तरम्।

अव्यक्ताश्च तदन्तस्थाः शिरः पाण्यादयोऽखिलाः ॥ 110 ॥

स्वां स्वां वै कर्मसीमानं प्रबुद्धाः संश्रयन्ति ये।

विभागकल्पनं तेषां सीमन्तं तदुदाहृतम् ॥ 111 ॥

अग्नेर्वै जातकर्मार्थं पूर्ववद्धोमयेत् सकृत्।

निस्सृतस्य च वै गर्भात् स्नातस्य प्राशनं द्विज! ॥ 112 ॥

हिरण्यमधुसर्पिर्ब्यां जातकर्म भवेत्तु तत्।

होमयेन्नामकर्मार्थं घृतपूर्णस्वुवेण च ॥ 113 ॥

जातस्याग्नेः प्रयत्नेन वासुदेवादिना द्विज!।

अङ्कयेत् सुप्रसिद्धेन नामकर्म भवेदिदम् ॥ 114 ॥

अन्नप्राशनकर्मार्थं पूर्ववद्धोममाचरेत्।

एवं संस्कारशुद्धस्य वैष्णवाग्नेः प्रयत्नतः ॥ 115 ॥

मन्त्रान्नदानपूर्वं यत्तदन्नप्राशन भवेत्।

शिखाबन्धं यदग्नेस्तु तच्चौलमिति चोच्यते ॥ 116 ॥

यदग्नेर्होमयोग्यत्वं तच्चोपनयनं स्मृतम्।

वेदव्रतं च गोदानं समावर्तविवाहकौ ॥ 117 ॥

कृत्वानलस्य जिह्वानां भावयेत् सप्तकं पुनः।

नवखण्डे समिद्धाग्नौ कुण्डेऽग्नावर्चिषोद्धते ॥ 118 ॥

ईशप्रागनलाख्यानां पदानां भावयेत् त्रयम्।

यातुधाने तु वारुण्ये वायन्ये तु पदत्रये ॥ 119 ॥

जिह्वात्रयं तु बोद्धव्यं मध्यतो दक्षिणोत्तरे।

एका चैव परिज्ञेया ताः कमेण निबोध तु ॥ 120 ॥

हव्या कव्या च धूम्रा वै तिस्रः प्राच्यां दिशि स्थताः।

काली मनोजवा चेति कराली चेति पश्चिमे ॥ 121 ॥

एकां वै लेलिहाख्यां च विद्धि शेषपदत्रये।

रक्तं श्वेतं तथा नीलं कृष्णं पीतं तथारुणम् ॥ 122 ।

सौदामिनीनिभं ध्यायेज्जिह्वानां सप्तकं क्रमात्।

स्वस्वबीजैः, स्वसंज्ञैर्वा, सबीजैर्वा स्वनामभिः ॥ 123 ॥

एतैर्मन्त्रैर्द्विजश्रेष्ठ! भावयेच्च यथाक्रमम्।

प्रभादीप्तिः प्रकाशा च मरीचिस्तापनी तथा ॥ 124 ॥

कराला लेलिहा चैव कुण्डं व्याप्य व्यवस्थिताः।

ईशपूर्वाग्निदिग्भागे प्रभाद्यं त्रितयं स्मृतम् ॥ 125 ॥

रक्षोवारुणवायव्ये मरीच्याद्यं त्रयं तु तत्।

उदग्दिङ्भध्यतो याम्ये स्थितैका, लेलिहाभिधा ॥ 126 ॥

विभागमेवं ज्ञात्वा वै जिह्वानामग्निकर्मणि।

आधेयोल्लिङ्किताकारं ध्यात्वा कुण्डगतानलम् ॥ 127 ॥

तज्जनित्रीं ततः कुण्डाज्ज्वालामार्गेण चोद्गताम्।

परानन्दप्रकाशाभां नासिक्या द्वादशावधि ॥ 128 ॥

ततोऽवतारयोगेन प्रविष्टां भावयेद्धदि।

हृन्मन्त्रेणआर्चयित्वाग्निं सार्घ्यपुष्पैश्च निर्मलैः ॥ 129 ॥

धूपैर्दीपेन दध्नाच तिलैरक्षतमिश्रितैः।

अन्नैर्भक्ष्यफलोपेतैराज्येन क्रमशो द्विज! ॥ 130 ॥

संपूज्यैवं विधाने स्वमन्त्रेणाथवा ततः ॥

तर्पयेत यथाशक्ति तिलाज्याद्यैरनुक्रमात् ॥ 131 ॥

आज्येन वा केवलेन सहस्रशतसंख्यया।

दद्यात् पूर्णाहुतिं पश्चात् पूजितां कुसुमादिकैः ॥ 132 ॥

स्रुक्‌स्रुवेणोपयामेन ह्यूर्ध्वाधः संस्थितेन च।

स्रुवा संपुटयोगेन वह्नेर्वदनमद्यगम् ॥ 133 ॥

प्रादक्षिण्येन चामध्याद्धारापातं समाचरेत्।

नयेन्मद्यपदे निष्ठामाज्यधारां तथा पुनः ॥ 134 ॥

प्रदर्श्य हार्दयीं मुद्रामग्निमुद्रा तु वा द्विज!।

नारायणात्मकं वह्नि प्राग्वदभ्यर्चयेत्ततः ॥ 135 ॥

पूर्ववच्च स्मरेद्वह्निं साकारं निष्कलप्रभम्।

स्वयोगबलवीर्येण व्यापकं सर्वदिग्गतम् ॥ 136 ॥

कदम्बकुसुमाकारं स्वप्रभाभिर्विराजितम्।

कुण्डमापूरयन् सर्वं सर्वाकृत्या तु सर्वतः ॥ 137 ॥

एवं हि विततो व्यापी निराकारः सुदीप्तिमान्।

अथ ज्वालाजटाधारे वह्नौ वै कुण्डमध्यतः ॥ 138 ॥

अनुसन्धीयते बुद्ध्या विष्टरं तु यथोदितम्।

तदर्चनमथो कुर्यात् पुष्पैर्धूपैः सचन्दनैः ॥ 139 ॥

मुद्राबन्धं ततः कुर्यात् पीठामरगणस्य च।

ततोऽवतार्य तन्मद्ये हृदयात् परमेश्वरम् ॥ 140 ॥

नीरौदकात् स्वमन्त्रेण दद्यात् पुष्पाञ्जलिं विभोः।

साङ्गं सलाञ्छनं ध्यायेत् सकलं परमेश्वरम् ॥ 141 ॥

सांमुख्यं सन्निधानं च सन्निरोधनमाचरेत्।

अर्घ्यप्रदानपूर्वं तु सर्वं कुर्यात्तु पूर्ववत् ॥ 142 ॥

मूलबिम्बे यथा ध्यानमग्निमध्ये तथा भवेत्।

यानगे यानगं ध्यायेदग्नौ स्थाने यथास्थितम् ॥ 143 ॥

आसीने त्वथ चासीनं शयाने च तथाविधम्।

पझरागारुणरुचिं स्मर्तव्यमनलास्पदे ॥ 144 ॥

मूलादिसर्वमन्त्राणां तत्तन्मुद्रां प्रदर्श्य च।

अर्ध्यगन्धादिना पस्चात् पूजयेत् सकलं प्रभुम् ॥ 145 ॥

लयभोगात्मना सम्यकू पूर्वोक्तविधिनाऽथवा।

समिद्गणं तु पात्रस्थं कृत्वाभ्यर्च्य हृदा मुने! ॥ 146 ॥

शिरसावनतेनैव विनिवेद्य ततः प्रभोः।

इध्मानामष्टकं चापि चतुष्कं द्वयमेव वा ॥ 147 ॥

आज्येन सर्वतः सिक्तं ब्रह्नक्षीरद्रुमोद्भवम्।

समादाय द्विधा कृत्वा मूलेन द्विजसत्तम! ॥ 148 ॥

निधाय दक्षिणस्यां च मध्ये आग्नेयदिग्गतम्।

विश्रान्तं नैर्ऋतपदे उत्तरस्यां तथापरम् ॥ 149 ॥

वाय्वीशपदसंरुद्धमाघाराज्यं ततः क्षिपेत्।

इध्ममूलादथाग्रान्तमिध्मेध्मोपरि संस्थितम् ॥ 150 ॥

स्रुवमाज्येन संपूर्य सूर्यबीजेन चिन्तयेत्।

सहस्रांशुं च तन्मध्ये दद्यात् कुण्डस्य दक्षिणे ॥ 151 ॥

अपरस्मिन् स्रुचि ध्यात्वा सोमाख्येनाक्षरेण तु।

पूर्णं शशाङ्कबिम्बं च प्रदद्यात्तु तदुत्तरे ॥ 152 ॥

संख्यानुगुणमिध्मानां घृतं च जुहुयात्तु वै।

सूर्यसोमात्मकं चाग्नेर्विद्धि तल्लोचनद्वयम् ॥ 153 ॥

एतयोरन्तरं यद्वै तदग्नैर्वदनं स्मृतम्।

तत्रैव जुहुयात् पूर्वं समिधां सप्तकं क्रमात् ॥ 154 ॥

घृतसिक्तां चतुस्संख्यामेकैकां हि सुपुष्कलाम्।

प्राक्कुह्कुमादिना लिप्तां काष्ठसंज्ञां तु होमयेत् ॥ 155 ॥

स्रग्धूपमधुपर्कं च बीजान्नाज्यं यथाक्रमम्।

तत्रान्नसमिदाधाने विशेषोऽयं विधीयते ॥ 156 ॥

साधितं संस्कृतेऽग्नौ प्राक्‌ तन्निधायाग्रतश्चरुम्।

समुद्धाट्यावलोक्यादौ संप्रोक्ष्यार्घ्याम्बुना ततः ॥ 157 ॥

दर्भकाण्डचतुष्केन सानग्निना तदनु स्पृशेत्।

तन्मध्ये स्रुक्‌चतुष्कं तु मन्त्रेणाज्यस्य निक्षिपेत् ॥ 158 ॥

अथादाय स्रुचं तत्र तद्वद्दद्याच्चतुष्टयम्।

चतुरङ्‌गुलमानेन अन्नग्रासमथाहरेत् ॥ 159 ॥

तन्निधाय स्रुवा गर्भे तद्‌र्ध्वे पूर्ववद्‌धृतम्।

दद्यादग्नौ चतुष्कं तु क्षिपेदन्नाहुतिं ततः ॥ 160 ॥

भूयोऽग्नौ स्रुक्‌चतुष्कं तु ह्याज्यस्यापाद्य यत्नतः।

ततोऽन्यमाज्यसंसिक्तं प्राग्वत् कृत्वाहुतं पुनः ॥ 161 ॥

दद्यात् पूर्वप्रयोगेण त्वेवमेव चतुष्टयम्।

हुत्वाप्यन्नाहुतीनां तु ह्याज्याख्यां जुहुयात्ततः ॥ 162 ॥

यादृङ्‌निवेद्यते बिम्बे होतव्यश्चापि तादृशः।

स्रुवमध्येन स्रुग्गर्भे एकैकं वा घृतस्य तु ॥ 163 ॥

प्रत्येकमन्नसमिधः क्षिपेदाद्यन्तयोस्तथा।

तिलैर्घृतसमायुक्तरैरष्टोत्तरसहस्रकम् ॥ 164 ॥

शतं शतार्धं पादं वा यथाशक्ति समाचरेत्।

आज्याक्तैरक्षतैस्तद्वत्तिलैश्च जुहुयात्ततः ॥ 165 ॥

अर्धमर्धांशसंयुक्तमधिकं चाग्रवर्तिनाम्।

जपकाले तथा होमे कर्तव्यं सिद्धिमिच्छता ॥ 166 ॥

स्विष्टकृद्धवनं कुर्यादन्नग्रासेन वै सकृत्।

काम्यैरवश्यफलदैर्देशकालसमुद्भवैः ॥ 167 ॥

तिलैर्घुतेन पयसा दध्ना वा पायसेन तु।

सिद्धान्नैः साधितैर्भक्ष्यैर्बीजैर्लाजैश्च तण्डुलैः ॥ 168 ॥

मूलैः फलैः पल्लवैश्च सुप्रशस्तैश्च कोमलैः।

सुगन्धैः स्थलपझाद्यैः पुष्पैर्द्विज! सितादिकैः ॥ 169 ॥

गुग्गुलेनाज्यमिश्रेण सज्जश्रीवेष्टकेन वा।

धात्रीफलैश्च सरसैरुत्पलैश्च शुभैस्तथा ॥ 170 ॥

सुसितैः सितरक्तैश्च पझैर्बिल्वैः सुशोभनैः।

दूर्वाकाण्डैरभग्नार्ग्रैदन्तिसद्दन्तनिर्मलैः ॥ 171 ॥

एधोभिर्ब्रह्नवृक्षोत्थैः क्षीरद्रममयेस्तथा।

अमृताक्षीरसंयुक्ता औदुम्बर्यो मधुप्लुताः ॥ 172 ॥

अच्छिन्नाग्रा ह्यभग्नास्च कण्टकैः परिवर्जिताः।

सर्वास्त्रिमधुयुक्ताश्च घृतयुक्तास्तु वा पुनः ॥ 173 ॥

योक्तव्यान्यग्निमध्ये तु समिद्भिः सह सर्वदा।

सर्वाण्यन्नविशेषाणि चन्दनादीनि यान्यपि ॥ 174 ॥

सदन्तकाष्ठताम्बूलमुत्कटक्षारवर्जितम्।

दाप्यानि लक्षहोमे तु आसनादीनि यानि च ॥ 175 ॥

मधुलवणपानाम्बुकटुतैलोज्झितानि च।

आज्ययुक्तैस्तिलैः शान्तिः सिद्धयः सकलास्तथा ॥ 176 ॥

धृतेन पयसा दध्ना होमस्तृप्तिं प्रयच्छति।

पायसेन तु सिद्धान्नैर्भक्ष्यैः पुष्टिः सदा भवेत् ॥ 177 ॥

बीजैर्धान्यैस्तण्डुलैश्च तर्पितो मन्त्रराड्‌द्विज!।

प्रयच्छति सदा श्रेयः प्रसन्नः परमेश्वरः ॥ 178 ॥

पल्लवैः फलमूलैश्च होमस्तुष्टिं प्रयच्छति।

जहाति चापमृत्युं च रोगांश्चोपशमं नयेत् ॥ 179 ॥

तर्पितः स्थलपझाद्यैः पुष्पैश्चान्यैः सितादिकैः।

सौभाग्यमतुलं विप्र! अचिरात् संप्रयच्छति ॥ 180 ॥

गुग्गुल्वाज्यैर्द्विजारोग्यं शुभैर्धात्रीफलैस्तथा।

शर्करैर्बिल्वफलकैः पञ्चगव्यसमुक्षितैः ॥ 181 ॥

आज्याक्तैः पझबीजैश्च लक्ष्मीं शीघ्रं प्रयच्छति।

उत्पलैर्वश्यकामस्तु भोगकामश्च होमयेत् ॥ 182 ॥

दूर्वाङ्‌कुरैस्च होमेन आयुषो वृद्धिमाप्नुयात्।

एधोभिश्च शुभैर्होमो माषैः शान्तिप्रदः प्रभुः ॥ 183 ॥

तिलानां शस्यते होमो हरिणाननमुद्रया।

घृतस्य कार्षिको होमः क्षीरस्य च विशेषतः ॥ 184 ॥

शुक्तिमात्राहुतिर्दध्नः प्रसृतिः पायसस्य च।

ग्रासार्धमानमन्नानां भक्ष्याणां स्वप्रमाणतः ॥ 185 ॥

तृतीयं मूलकन्दानां पुष्पाणां स्वप्रमाणतः।

सर्वेषामेव बीजानां मुष्टिना होममाचरेत् ॥ 186 ॥

अग्राङ्गलिस्तु लाजानां शालीनां पञ्चकं हुनेत्(!)।

फलानां स्वप्रमाणं च पल्लवानां तथैव च ॥ 187 ॥

कर्कन्धुमात्रा गुलिका होतव्या गुग्गुलोः सदा।

धात्रीफलप्रमाणं वा संभवे सति होमयेत् ॥ 188 ॥

दूर्वाकाण्डानि विप्रेन्द! चतुरष्टाङ्गुलानि वा।

समित्प्रादेशमानेन समच्छेदास्त्वगन्विताः ॥ 189 ॥

अग्नेर्वर्णाश्च गन्धाश्च शब्दाश्चाकृतयस्तथा।

विकारा विशिखाश्चैव संवेद्याः कर्मसिद्धये ॥ 190 ॥

पद्मरागद्युतिश्रेष्ठो लाक्षालक्तकसन्निभः।

बार्लाकवर्णो हुतभुग्जयार्थं शस्यते द्विज! ॥ 191 ॥

इन्द्रगोपकसंकाशः शोणाभो वाथ पावकः।

शक्रचापनिभः श्रेष्ठः कुङ्‌कुमाभस्तथैव च ॥ 192 ॥

रक्तानां पुष्पजातीनां वर्णेनाग्निरिहेष्यते।

सुगन्धद्रव्यगन्धोऽग्निर्घृतगन्धश्च शोभनः ॥ 193 ॥

आयुर्दः पद्मगन्ध स्याद्बिल्वगन्धश्च सुव्रत!।

उग्रगन्धोऽभिचारे तु विहितः सर्वदानलः ॥ 194 ॥

जीमूतवल्लकीशङ्खमृदङ्गध्वनितुल्यकः।

शब्दोऽग्नेः सिद्धये हेतुरतोऽन्यः स्यादसिद्धिदः ॥ 195 ॥

छत्राकारो भवेच्छ्रेष्ठो ध्वजचामररूपकः।

विमानादिवितानानां प्रासादानां वृषस्य च ॥ 196 ॥

आकारेणाथ हंसानां मयूराणां च सिद्धिदः।

रक्ताभस्तु यदा वह्निः क्षीणार्चिः परिदृश्यते ॥ 197 ॥

भग्नराजोपलाभश्च स्फटिकाभस्तथा शुभः।

यद्रपं कथितं पूर्वं यदि तस्य प्रदक्षिणम् ॥ 198 ॥

अन्योन्यत्वं प्रपद्येत तथा सिद्धिकरोऽनलः।

गर्हितेन तु वर्णेन यदि कापोतकादिना ॥ 199 ॥

परिवर्तं करोत्यग्निस्तदा विप्रविपर्ययः।

होमान्ते तन्निमित्तं वै होमं कुर्याच्छताधिकम् ॥ 200 ॥

विषमाश्च शिखावन्हेस्त्र्यादयश्च शुभावहाः।

ह्रस्वा ह्रस्वोन्नता दीर्घा ज्वाला सिद्धिप्रदा स्मृता ॥ 201 ॥

स्निग्धः प्रदक्षिणावर्तः श्रुतिप्रच्छादितध्वनिः।

स नित्यमेव शुभकृद्यदन्यैर्वर्जितो गुणैः ॥ 202 ॥

प्रदीप्तेलोलिहानेऽग्नौ निर्धूमे सगुणे तथा।

हृद्ये तुष्टिप्रदे चैव होतव्यं श्रुतिमिच्छता ॥ 203 ॥

अल्पतेजोऽल्परूपश्च विस्फुलिङ्गसमन्वितः।

ज्वालाभ्रमविहीनश्च कृशानुर्नैव सिद्धिदः ॥ 204 ॥

अप्रबुद्धे सधूमे च जुहुयाद्यो हुताशने।

कर्महानिर्भवेत्तस्य त्वाभिचारार्थमश्रुते ॥ 205 ॥

दुर्गन्धः पीतवर्णश्च अवलीढश्च योऽशुभः।

प्रभामूर्तिगतो मन्त्रस्तर्पितो यदि सत्तम! ॥ 206 ॥

विद्यां प्रयच्छत्यचिराद्दीप्तिस्थो भूप्रदः प्रभुः।

तापयत्याशु शत्रूणां प्रकाशोपर्यवस्थया ॥ 207 ॥

शत्रुक्षयं ददात्याशु मरीच्यामूर्ध्वगो विभुः।

तापिन्यामूर्ध्वगो मन्त्रः सर्वतापोपशान्तिदः ॥ 208 ॥

विपक्षोच्चाटनं कुर्यात् करालासंस्थितो हुतः।

लेलिहावस्थितो मन्त्रो यदि सन्तर्प्यते मुने! ॥ 209 ॥

ददात्यभीप्सितं चैव देहान्ते परमं पदम्।

स्वाहाकारं सदा होमे पूर्णायां वौषडेव च ॥ 210 ॥

तमेव शान्तिके कुर्याद्वषडाप्यायने तथा।

स्वधां पितृक्रियायां च फट्‌कारं क्षयकर्मणि ॥ 211 ॥

विद्वेषे हुं, वशे ह्रीं च नमो मोक्षप्रसिद्धये।

कर्महोमावसाने च घृतेनापूर्य च स्रुचम् ॥ 212 ॥

अभावाच्च प्रभूतेन होमद्रव्येण पूरयेत्।

तत्रोपरि घृतं दद्यात्ततोऽर्घ्यकुसुमादिभिः ॥ 213 ॥

मूलदेशात् समारभ्य स्रुक्‌ संपूज्या स्रुवान्विता।

घृतयुक्तं तु तद्‌द्रव्यं स्रुचः पुष्करकुक्षिगम् ॥ 214 ॥

द्रवच्चन्द्रोपमं ध्यायेत्ततः पूर्णां समुद्धरेत्।

स्रुग्दण्डे देहनाभौ तु मूले संरुध्य संस्मरेत् ॥ 215 ॥

निष्कलं मन्त्रनाथं तु पूर्णशीतांशुविग्रहम्।

आमूलाच्च मरुच्छक्त्या प्रोद्धरेच्च स्वविग्रहात् ॥ 216 ॥

विधाय चेश्वराधारे तस्माद्धारामृतं महत्।

नासिकासन्धिमार्गेण स्रुक्‌पझे पतितं स्मरेत् ॥ 217 ॥

सामृतामाज्यधारां च वसुधारामिव क्षिपेत्।

मुखमध्ये तु मन्त्रत्य तद्व्रह्नविवरेऽथवा ॥ 218 ॥

हृत्पझान्तर्गतां सम्यक् प्रविष्टामनुभावयेत्।

तया वै बृह्नितं मन्त्रं भावयेद्ब्रह्नधारया ॥ 219 ॥

तृप्तं हृष्टं च पुष्टं च तुष्टं वै साधकोपरि।

मन्त्रोच्चारसमेता वै शरीरकरणान्विता ॥ 220 ॥

ध्यानोपेता द्विजश्रेष्ठ! पूर्णेयं परिपातिता।

सर्वसिद्धिकरी शश्वन्मोक्षलक्ष्मीविवर्धनी ॥ 221 ॥

बहु शुष्केन्धनेऽग्नौ च होतव्या कर्मसिद्धये।

एका अनेकप्रयोगाणां न तु कर्मणि कर्मणि ॥ 222 ॥

ततोऽर्घ्यगन्धपुष्पाद्यैर्मन्त्रनाथं समचयेत्।

मुद्रं प्रदर्शयेत् सर्वा मूलमन्त्रादितः क्रमात् ॥ 223 ॥

चतुर्थांशेन चाह्गानां कुर्यान्मूलस्य र्तपणम्।

लाञ्छनाभरणानां च लक्ष्म्यादीनां तदर्थतः ॥ 224 ॥

अथवा हृदयादीनामतोऽर्धेनाखिलासु च।

परमेश्वरकान्तासु तदर्धेन द्विजोत्तम! ॥ 225 ॥

लाञ्छनाभरणादिनि सर्वाणि जुहुयात् क्रमात्।

हृदादिसर्वमन्त्राणाभेकैकं जुहुयात्तु वा ॥ 226 ॥

विसर्जनं ततः कुर्याद्दत्त्वार्घ्यं धूपसंयुतम्।

भोगस्थानगता मन्त्राः पूजिता ये यथाक्रमम् ॥ 227 ॥

मुख्यमन्त्रशरीरं च संप्रविष्टांश्च संस्मरेत्।

ज्वालाज्वालान्तरे यद्वत् समुद्रस्येव निम्नगाः ॥ 228 ॥

तन्मन्त्रविग्रहं स्थूलं सर्वमन्त्रास्पदं द्विज!।

प्रविष्टं भावयेत् सूक्ष्मे अध्यक्षे हृदयात्मके ॥ 229 ॥

परे प्रागुक्तरूपे तु तं सूक्ष्ममुभयात्मकम्।

तं परं प्रस्फुरद्रूपं निराधारपदाश्रितम् ॥ 230 ॥

सन्धिमार्गेण हृत्पझे संप्रविष्टं तु भावयेत्।

मन्त्रमुद्रासमेतेन पूरकेण तु सत्तम! ॥ 231 ॥

बासितं भावयेद्देहं तेनापादाच्छिरोवधि।

प्रविष्टेन तु मन्त्रेण प्रयत्नेन विना द्विज! ॥ 232 ॥

विग्रहः कम्पते यस्य मन्त्रस्तस्य प्रसीदति।

एवं विसृज्य मन्त्रेशं मुद्राबन्धेन वै सह ॥ 233 ॥

साधारासनमन्त्राणां गणेशस्य गिरः सदा।

गुर्वादीनां तु विहितमर्धं लाञ्छनतर्पणात् ॥ 234 ॥

एतेषां च लयं विप्र! कुर्यात् सृष्टिकमेण तु।

द्वार्स्थत्रिलोकपालानां वप्रस्थहरिसेविनाम् ॥ 235 ॥

गुरुपूर्वक्रमादित्थमर्धमर्धं यथाक्रमम्।

सकृत् सकृत् स्वशक्त्या वा पूर्णां सर्वेर्ष्वधः क्षिपेत् ॥ 236 ॥

विष्वक्‌सेनस्ततो भक्त्या तर्पणीयस्तिलाक्षतैः।

वौषडन्तेन मन्त्रेण दद्यात् पूर्णाहुतिं द्विज! ॥ 237 ॥

पूजयित्वा यथान्यायं कुर्यात्तस्य विसर्जनम्।

अनलं पूजयित्वा तु शक्तितस्तर्पयेत्ततः ॥ 239 ॥

कुण्डे पुष्पाञ्जलिं क्षिप्त्वा वह्निमन्त्रमनुस्मरन्।

जलनिर्मथितेनैव हयूर्ध्वपुण्‍ड्रचतुष्टयम् ॥ 240 ॥

शिरस्तनुत्रहृन्मन्त्रैर्ललाटे चांसयोर्हृदि।

कुण्डस्थभस्मना चैव कुर्याद्दीपशिखाकृतिम् ॥ 241 ॥

ज्वालया हृदयं स्पृश्य नेत्रे चास्त्रेण वै पुरा।

क्षान्त्वा चैव नमस्कृत्य यथाविधि विसृज्य तत् ॥ 242 ॥

समाघ्राय न्यसेत् कोष्ठे ह्यवतारक्रमेण तु।

प्रतिष्ठिताग्नेः संस्कारं पर्यग्निकरणादितः ॥ 243 ॥

विसर्जनं तु कुर्याद्वै धूमच्छेदे न तत्र च।

संमार्ज्य स्रुकूस्रुवेऽग्नौ तु स्रुचं निक्षिप्य चाम्भसा ॥ 244 ॥

अर्ध्यपात्रात्तु चापूर्य कुण्डबाह्ये प्रदक्षिणम्।

कुर्यादीशानकोणाद्वै अच्छिद्रोदकधारया ॥ 245 ॥

पवित्रकेणाथ ऊर्ध्वे विनिक्षिप्य करेण तु।

दद्याच्छिरसि वै शेषं स्रुगधोवदनां न्यसेत् ॥ 246 ॥

आत्मनो वामभागे तु विष्टरस्रुवसंयुतात्।

अपवास्य जलं तस्माद्‌द्वितयस्मात्तदर्चितम् ॥ 247 ॥

उपसंहृत्य वै यायादर्चनालयमर्घ्यभृत्।

नमस्कुर्याज्जगन्नाथमष्टाङ्गपतनेन तु ॥ 248 ॥

आपूर्य पाणियुगलं पुष्पैस्तत्रोपरि स्थितम्।

संस्मरेन्निष्कलं मन्द्रममृतेनोपबृह्नितम् ॥ 249 ॥

प्रभूतदीप्तच्छुरितं निक्षिपेन्मन्त्रमूर्धनि।

"तर्पितोऽसि विभो! भक्त्या होमेनानलमध्यगः ॥ 250 ॥

होमद्रव्येषु यद्वीर्यं तदिदं चात्मसात्कुरु"।

विनिवेद्य विभोर्होमं पूजां कृत्वा यथाविधि ॥ 251 ॥

गृहीतं भावयेत्तेन प्रसन्नेनान्तरात्मना।

इदमुक्तं समासेन मन्त्रसन्तर्पणं द्विज! ॥ 252 ॥

वाच्यं नादीक्षितानां च नाभक्तानां कदाचन।

नानय्दर्शनसंक्थानां नापहासरतात्मनाम् ॥ 253 ॥

सद्भावज्ञे तु वक्तव्यं समयज्ञे सपुत्रके।

साधके तु गुरौ वापि भक्ते स्निग्धे विमत्सरे ॥ 254 ॥

सत्यधर्मव्रतपरे साचारे शासनस्थिते।

एवं समाप्य होम तमर्घ्यगन्धादिभिर्विभुम् ॥ 255 ॥

समभ्यर्च्य पितॄणां च संविभागमथाचरेत्।

पौष्कराख्ये विशेषेण देवदेवेन विस्तृतम् ॥ 256 ॥

विधानमेतद् विप्रेन्द्र! प्रोक्तं पुष्करजन्मने।

सात्त्वतोक्तविधानेन तद्विधानं वदामि ते ॥ 257 ॥

आराध्यस्याग्रतो विप्र! प्रत्यहं क्रियते तु यत्।

विज्ञेयं संविभागं तदुत्तमं सर्वकर्मणाम् ॥ 258 ॥

संविभागात् पितॄणां च भवत्यनृणवान्नरः।

प्रयान्ति तृप्तिमतुलां तेन कर्मवशादपि ॥ 259 ॥

निमन्त्रितं वा संप्राप्तं नित्यमङ्गीकृतं तथा।

द्विजेन्द्रं पञ्चकालज्ञं षट्‌कर्मनिरतं तु वा ॥ 260 ॥

स्नानादीनि पुरा कृत्वा प्रयतः संविशेत् पुनः।

स्वयमर्ध्याम्बुना विप्र! पवित्रीकृत्य पाणिना ॥ 261 ॥

सन्ताड्य कुसुमास्त्रेण मन्त्रास्त्राधिष्ठितेन च।

समुच्चरन्नेत्रमन्त्रमवलोक्याखिलं ततः ॥ 262 ॥

निवेश्य भगवत्यग्रे प्रणवाधिष्ठितासने।

पूजिते वितते पूते संमुखं वोत्तराननम् ॥ 263 ॥

उदग्दिग्वीक्षणाणं च विनिवेश्य तथा च तम्।

यथा मन्त्रेशदृग्रश्मिप्रसरेणाभिविध्यते ॥ 264 ॥

मन्त्रेणाराध्य तं ध्यात्वा भ्रूयात् "संयतवाग्भव"।

तैश्चापि मौननिष्ठैश्च भवितव्यं सुयन्त्रितैः ॥ 265 ॥

समाधाय जगन्नाथं हृत्पझगगनेऽर्कवत्।

सत्पात्रस्याथ पात्राभ्यां पात्राणामब्जसंभव! ॥ 266 ॥

एवं कृत्वा प्रतिष्ठानं प्राग्यत्नेनात्र कर्मणि।

समुद्दिश्य पितॄन् दद्याद्दानमन्तरवेदिकम् ॥ 267 ॥

निवेशितद्विजेन्द्रं यद्व्यक्किस्थमपि मन्त्रराट्।

अन्तर्वेदी तु सा ज्ञेया त्वाब्यामभ्यन्तरं तु यत् ॥ 268 ॥

संप्रदानं पितॄणां यत् कुर्यात् सत्पात्रपिव्डकम्।

तद्दिव्यममलं यस्माच्चैतन्यमवलम्ब्य वै ॥ 269 ॥

तत्कालसंविभज्याश्च तिष्ठन्ति कमलोद्भव!।

प्रदातृसंकल्पवशादतः पुष्करसंभव! ॥ 270 ॥

एकस्य वा बहूनां वा प्रदद्यादासनोपरि।

पुनरेवासनं दार्भमग्रन्थि बहुभिः कुशैः ॥ 271 ॥

विभोर्यज्ञाङ्गदेहस्य लोमानि तु कुशाः स्मृताः।

ता एव नाडयः सर्वास्तस्य भूतशरीरगाः ॥ 272 ॥

रश्मयो भूतदेहे तु चिन्मूर्तेः शक्तयोऽखिलाः।

अत एव हि विप्रेन्द्र! पितॄणां तु कुशासनम् ॥ 273 ॥

श्राद्धकाले तु विहितमाहूतानां तदूर्ध्वतः।

यत्किञ्चिद्दीयते भक्त्या ब्रह्मभूतं तु तद्भवेत् ॥ 274 ॥

पुरा वै हेतुमानेन नृणामविदितात्मनाम्।

कर्मण्यत्र कुशाजालं विहितं कमलोद्भव! ॥ 275 ॥

येषां सर्वगतं ब्रह्म मन्त्ररूपीश्वरोऽच्युतः।

भावस्थस्तत्वतस्ताभिस्तेषां नैव प्रयोजनम् ॥ 276 ॥

न्यसेत्तस्मादभग्नाग्रानुदङ्‌मूलान् कुशान् द्विजः!।

यस्माद्दिव्यमुदग्भागं पित्र्यं दक्षिणसंज्ञकम् ॥ 277 ॥

स्वकेनामृतवीर्येण नित्यं संवर्धयन्ति च।

दर्भमार्गच्छलेनैव पितॄणां तेऽमरा द्विज! ॥ 278 ॥

वसत्यतः पितृगणो भागमाश्रित्य दक्षिणम्।

चित्कलांशस्वरूपेण नृणामेवं हि चोत्तरे ॥ 279 ॥

कृतास्पदा अमला नित्या त्वमृताख्याक्षया कला।

अत एव हि यत्‌ किञ्चिदाब्रह्मविदितैर्द्विज! ॥ 280 ॥

प्रदीयते पितॄणां च तत् सव्येन तु पाणिना।

चेऽधिकृत्य जगद्योनिं मन्त्रात्मानमजं हरिम् ॥ 281 ॥

प्रयछन्ति पितॄणां च तोयतर्पणपूर्वकम्।

तेषां तदाश्रयत्वाच्च यदुक्तं तन्न कारणम् ॥ 282 ॥

कर्तव्यस्य च पारम्यं प्रकृतस्य महामते!।

स्फुरत्यन्तर्गतं येषां मन्त्राराधनपूर्वकम् ॥ 283 ॥

तत् स्वोत्तरवशात्तेषां मन्त्रसामुख्यदिग्वशात्।

चेतसा निर्विकल्पेन कृतं भवति चाक्षयम् ॥ 284 ॥

किंतु पुष्करसंभूत! दुर्लभा भुवि ते नराः।

इति चेतसि वै येषां निश्चयीकृत्य वर्तते ॥ 285 ॥

कुण्‍डस्य योनिदिग्भागे भद्रपीठोर्ध्वतोऽथवा।

समीपे पुरतस्तस्य भूभागे चार्घ्यवारिणा ॥ 286 ॥

प्रोक्षिते चास्त्रमन्त्रेण दक्षिणाग्रान् कुशांस्तरेत्।

तदूर्ध्वे पितृतीर्थेन सतिलानक्षतोदकान् ॥ 287 ॥

विकिरेदस्त्रजप्तांश्च दर्भाग्रैः प्रणवेन तु।

कौशस्तराग्रपर्यन्तं यस्मादेतद्‌द्वयं द्विज! ॥ 288 ॥

सर्वस्य भोगजालस्य जनकं भुवनत्रये।

विशेषात् पितृदेयस्य श्रद्धापूतस्य वस्तुनः ॥ 289 ॥

अग्नीषोमस्वरूपेण क्रोडात्मा भगवान् स्वयम्।

व्यक्तः कर्मात्मतत्वानां मूर्तत्वेनात्मसिद्धये ॥ 290 ॥

तत्तेजस्तिलभावेन ह्‌लादो वर्तत्यबात्मना।

अत एवाप्रबुद्धानां प्रबुद्धानामपि द्विज! ॥ 291 ॥

तिलोदकेऽङ्गभांव तु गछतः श्राद्धकर्मणि।

श्राद्धस्य च परा रक्षा ते द्वे नित्यप्रमन्त्रिणाम् ॥ 292 ॥

तत्स्वरूपविदां चेव विशेषान्मन्त्रवेदिनाम्।

एवं तिलोदके बुद्‌ध्वा प्रकाशाह्‌लादलक्षणे ॥ 293 ॥

स्तरोर्ध्वे स्वस्वसंज्ञाभिरग्रान्तं तु यथाक्रमम्।

भावयेत् पुरुषादीनां सारूप्यं समुपागतान् ॥ 294 ॥

पितॄन्‌ पितामहांश्चैव तथैव प्रपितामहान्।

तप्तितॄंश्चाथ शंसन्तः सन्तानं स्वविभागतः ॥ 295 ॥

देवान्नोच्छेषसंयुकं पाकाग्रं पात्रसंभृतम्।

मधुयुक्तेन हविषा दर्भकाण्डैस्तिलैः सह ॥ 296 ॥

भावितं वह्निना कृत्वा हृदा दर्भाग्रगेण तु।

निर्दोषं ज्ञस्वभावं च धामत्रयसमप्रभम् ॥ 297 ॥

ध्यायेद्‌द्रव्यगतं दोषं निर्दहन्तं समन्ततः।

देवतानां पितॄणां यत् तृप्तयेऽन्नं महामते! ॥ 298 ॥

तत् साधनं च विहितं संस्कृतेन पुराग्निना।

तमालकदलीपूर्वदलेषु क्षालितेषु च ॥ 299 ॥

संविभज्य चतुर्धान्नं निधाय प्रणवेन तु।

प्रोक्षितान्यन्नपात्राणि चत्वारि कबलानि वा ॥ 300 ॥

तृप्तये त्वथ सर्वेषां देवाय विनिवेद्य च।

पितॄणां तर्पयेत्तेन पिण्डाद्यन्नेन सादरम् ॥ 301 ॥

क्रमेण प्रागदृष्टानां हृदा संज्ञापदेन तु।

एवं दृष्टस्वरूपाणां ज्ञात्वा तेषां स्थितिं पुरा ॥ 302 ॥

प्राग्वत् स्वधावसानाद्यैर्मन्त्रैरोह्कारपूर्वकैः।

हृन्मन्त्रालिङ्गितैर्विप्र! तथा संज्ञापदान्वितैः ॥ 303 ॥

"पिण्‍डं प्रकल्पयामी" ति ततः पूर्ववदाचरेत्।

प्रणवैर्दक्षिणाग्राणि सेचितानि तिलाम्बुना ॥ 304 ॥

नाडीरूपाणि दर्भाणि पिण्डानामूर्ध्वतो न्यसेत्।

प्रविष्टान् भावयेत्तेषु नाडीमार्गैरनुक्रमात् ॥ 305 ॥

"पितॄनावाहयामी" ति स्तरोर्ध्वे प्राक्‌स्थितांस्ततः।

क्रमेण चातुरात्मीयैर्मन्त्रैरप्यययोगतः ॥ 306 ॥

समर्चयेद्यथान्यायमर्ध्यगन्धादिभिश्च तान्।

ततस्तु नाम्ना गोत्रेण मन्त्रपूर्वं तिलोदकम् ॥ 307 ॥

सर्वेषामर्घ्यकलशात् प्रदद्याच्च यथाक्रमम्।

शिरसावनतेनाथ जानुयुग्मे क्षितौ कृते ॥ 308 ॥

पाणियुग्मे ललाटस्थे एकचित्तः पठेदिदम्।

"ओं नमो वः पितरः! नमो वः पुरुषोत्तमाः! ॥ 309 ॥

नमो विष्णुपदस्थेभ्यः स्वधा वः पितरो! नमः।

हरये पितृनाथाय ह्यग्नीषोमात्मने नमः ॥ 310 ॥

सत्सोमपात्मने विष्णो! नमो बर्हिषदात्मने।

आसंसारं हि जनका अग्निष्वात्ता अथाच्युत! ॥ 311 ॥

पितामहाः सोमपास्त्वं त्वमन्ये प्रपितामहाः।

तुभ्यं नमो भगवते पितृमूर्ते! ऽच्युताय च ॥ 312 ॥

नारायणाय हंसाय विष्णो! त्रिपुरुषात्मने।

मुक्त्वा त्वामेव भगवन्! न नमाम्यर्चयामि च ॥ 313 ॥

न तर्पयामि सर्वेश! नान्यमावाहयाम्यहम्।"

स्तुत्वैवं हि पितृव्यूहं भक्त्या परमया युतम् ॥ 314 ॥

संभवे सति संमानं पिण्डमूर्तेः समाचरेत्।

तदग्रतोपविष्टस्य क्रमाद्‌द्विजगणस्य च ॥ 315 ॥

अनुसन्धाय वै द्वाभ्यामेकस्मिन् वा द्विजोत्तम!।

देवभावस्थितं ध्यात्वा पित्र्यं प्रागगणं क्रमात् ॥ 316 ॥

प्रणवेन खरूपं तु समुत्थाय ततः स्वयम्।

मध्ये तिर्यक्‌स्थितौ स्थित्वा ह्यदूरेऽन्योन्यदृक्‌स्थिते ॥ 317 ॥

उत्तराभिमुखश्चैव दक्षिणास्योऽथवा द्विज!।

तदुत्तराननवशाद्धृन्मन्त्रं हृदयान्न्यसेत् ॥ 318 ॥

नमोऽन्तं प्रणवाद्यं तु मरुदम्बरविग्रहम्।

पिण्डाग्रे ह्युपविष्टस्य प्राणशक्तिं द्विजस्य वा ॥ 319 ॥

बहूनां वा प्रयत्नेन स्वातन्त्र्यान्निर्गतां बहिः।

ध्यात्वा तया सह क्षिप्रमेकीभूतत्वमागतम् ॥ 320 ॥

आत्मशक्तौ लयं नीत्वा याति ह्यूष्माख्यलक्षणम्।

कृत्वैवं प्राणसञ्चारं पितॄणां विप्रविग्रहे ॥ 321 ॥

प्राग्वदानन्दसंरुद्धे भोजयेत् पितृरूपिणः।

तादर्थ्येनाथ चतुरो विनिवेश्यासनेषु च ॥ 322 ॥

लब्धलक्ष्यान् परे तत्त्वे ब्राह्यणान् पाञ्चरात्रिकान्।

प्राङ्‌मुखं द्वितयं चैव द्वितयं चाप्युदङ्‌मुखम् ॥ 323 ॥

संपत्यभावे ह्येकं वा विनिवेश्योत्तराननम्।

पादयोरपि पाद्यार्थं कं क्षिपेद्दक्षिणादितः ॥ 324 ॥

अथ तेषां क्रमात् कुर्यादर्चनं चातुरात्म्यवत्।

अर्ध्यानुलेपनाद्यैस्तु भोगैर्मात्रावसानिकैः ॥ 325 ॥

तत्तत्कालोचितैः सर्वैरनुपादेयवर्जितैः।

तैश्चापि मौननिष्ठैस्तु भवितव्यं सुयन्त्रितैः ॥ 326 ॥

अथास्त्रपरिजप्तेन भूतिना वाथ शङ्‌कुना।

मसृणेनाश्मचूर्णेन परिघां स्वधयाथवा ॥ 327 ॥

बहिस्तदासने कुर्यात्‌त्वग्रे दैर्घ्याच्छमाधिकाम्।

वैपुल्याच्छममानं तु प्राग्वत् पावनतां नयेत् ॥ 328 ॥

न्यसेत् तत्राप्यभग्नाग्रानुदङ्‌मूलान् कुशान् द्विज!।

तत्रापि च विशेषेण तिलतोये समुत्किरेत् ॥ 329 ॥

न्यस्तास्त्राण्यस्त्रजप्तानि तत्र पात्राणि विन्यसेत्।

सर्वाणि चक्रवृत्तानि हेमाद्युत्थानि संभवे ॥ 330 ॥

पात्राणि कदलीपझतमालच्छदनान्यथ।

दर्भाण्यस्त्राम्बुयुक्तानि शुभपर्णमयानि वा ॥ 331 ॥

निदध्यात्तेषु चान्नानि भोज्यानि मधुराण्यपि।

भक्ष्याणि फलमूलानि दधिक्षीरादिकान्यपि ॥ 332 ॥

पानकानि रसालानि सपानीयानि सत्तम!।

कर्मण्यानि तथान्यानि तत्तत्कालोद्भवानि च ॥ 333 ॥

पुरोपस्तरणार्थं च पात्राणां दक्षपाणिषु।

निपातव्याऽमृती धारा वारिणाप्युद्धतेन च ॥ 334 ॥

वाग्यता लब्धलक्षास्तु ह्यन्नमूर्तौ जनार्दने।

येऽश्र्नन्ति पितरस्तेन तृप्तिमायान्ति शाश्वतीम् ॥ 335 ॥

अतः सव्यभिचारं तु मौनं वर्ज्यं क्रियापरैः।

शुभमव्यभिचारं यत् तत् कार्यं सर्ववस्तुषु ॥ 336 ॥

यदङ्गसङ्केतमयैरव्यक्तैर्नासिकाक्षरैः।

कृतमोष्ठपुटैर्वद्धैर्मौनं तत् सिद्धिहानिकृत् ॥ 337 ॥

स्वयमेव स्वबुद्ध्या यत् सर्ववस्तुषु वर्तते।

शब्दैरनुपदिष्टैस्तु तन्मौनं सर्वसिद्धिदम् ॥ 338 ॥

तस्माद्वै श्राद्धभोक्तॄणां दिव्ये वा पितृकर्मणि।

दद्यान्नैवेद्यवत् सर्वं मर्यादाभ्यन्तरेऽग्रतः ॥ 339 ॥

येनाचमनपर्यन्तं कालं तिष्ठन्ति वाग्यताः।

सर्वेवामेकमाप्तं तु तृप्तये यदि योजितम् ॥ 340 ॥

ओमाद्यमस्मच्छब्दं तु पितृभ्यस्तदनन्तरम्।

इदमर्ध्यमिदं पाद्यं तदन्ते संस्मरेत् स्वधाम् ॥ 341 ॥

सर्वस्मिन्नुपचारान्ते ह्येवं वा संस्मरेन्नमः।

नमः स्वधाऽथवा ब्रूयान्नमोन्ता त्वथवा स्वधा ॥ 342 ॥

एवमेव हि यः कुर्यात् कर्तव्यत्वेन सत्तम!।

तुल्यानां च स्वकुल्यानां नमस्तत्र च केवलम् ॥ 343 ॥

सत्युक्ते व्यत्ययं नित्यं बिहितं च स्वधा द्विज!।

स्वयमेव हि सन्यासी ददाति च फलार्थिनाम् ॥ 344 ॥

कार्यस्तेन नमस्कारः स्वधान्तो नित्यमेव हि।

ददाति फलकामस्तु यो नित्यमफलार्थिनाम् ॥ 345 ॥

स्वधाकारावसाने तु विहितं तत् सदा नमः।

एवमिच्छावशेनैव संविभज्य पितॄन् द्विज!॥ 346 ॥

पृष्ट्वा पात्रमुखेनैव संतृप्तिं च पुनः पुनः।

ततोऽम्भश्चुलकं पाणौ हृन्मन्त्रेणामृतोपमम् ॥ 347 ॥

दद्यात् पूर्णेन्दुतुल्यं तद्‌ध्यातव्यं तत्कलाः पठन्।

सानुस्वारमकाराद्यैर्भिन्नं षोडशभिः स्वरेः ॥ 348 ॥

सकारं नतिनिष्ठं च तत्र प्राक्‌स्थं सतारकम्।

इत्युक्तं सकलस्येन्दोर्वाचकं मन्त्रमब्जज! ॥ 349 ॥

पाणिप्रक्षालनात् पूर्वं पातव्यं तेन पूर्ववत्।

येनामृतपुटान्तस्थमन्नवीर्यमनश्वरम् ॥ 350 ॥

भवत्याप्यायकृद्व्रह्यन्! पितृदेवगणस्य च।

माषचूर्णादिना पाणिं प्रक्षाल्यामणिबन्धनात् ॥ 351 ॥

समाचम्योपसंहृत्य ह्‌युच्छिष्टं च यथाविधि।

पवित्रीकृत्य वसुधां पाणौ कृत्वा तिलोदकम् ॥ 352 ॥

प्रीणनं भगवत्यग्रे समुत्थायाचरेत् ततः।

"ममास्तु भगवान् पूर्वं प्रीतः पितृगणस्तथा ॥ 353 ॥

शारीरो देवताव्यूह आपादाद्यो व्यवस्थितः।

नयन्त्वमृततामन्नमिदं विष्णुपुरस्सराः ॥ 354 ॥

देवा नद्यस्तथा गावः सूर्यः सोमो बृहस्पतिः।

(ओं) माधवो भगवान् मन्त्रमूर्तिर्मधुमयो महान् ॥ 355 ॥

मधुभावेन चान्नेऽस्मिन् स्थित्वा तृप्तिं करोतु वै"।

अनुलिप्यासनं कुर्यात् पितॄणां प्रीणनं द्विज! ॥ 356 ॥

तस्मिन्नेव हि भूभागे यस्यां तत्पिण्डचित्‌क्षितौ।

स्थितिः सर्वपितॄणां च साम्प्रतं कमलासन! ॥ 357 ॥

यावत् प्राणावियुक्तानां पिण्डातां नोपसंहृतिः।

स्वोद्दिष्टानां कृता सम्यक् तदन्ते संव्रजन्ति ते ॥ 358 ॥

स्वस्थानमाशिषं दत्वा श्राद्धकर्तुर्धिया मुमे!।

सामृतं सोदकं सान्नं सतिलं मन्त्रतेजसा ॥ 359 ॥

विविक्तं वः कृतं मार्गं पुनरागमनाय च।

नारायणाख्यसन्मन्त्रकर्मब्रह्नजवीकृते ॥ 360 ॥

स्वे स्वेन्द्रियरथे कृत्वा तृप्ता याताच्युतास्पदम्।

एवं सुवितते कुर्यात् कर्म त्वाराधनालये ॥ 361 ॥

संकटे पुनरन्यत्र यायादभ्यर्थ्य मन्त्रराट्।

स्थानं संस्कारसंशुद्धं कृत्वा प्राक् ताडनादिना ॥ 362 ॥

व्याप्तिशक्त्याश्रितं भूयस्तोयाधारगतं स्मरेत्।

मन्त्रमर्चनपूर्वं तु तदग्रे सर्वमाचरेत् ॥ 363 ॥

देवान् पितॄन् समुद्दिश्य भोजनं भगवद्‌गृहे।

अविरुद्धं द्विजेन्द्राणामन्यथा तद्विरोधकृत् ॥ 364 ॥

विधिनानेन वै नित्यमथ यज्ञे तु वैष्णवे।

संविभागः पितॄणां च कार्यः सद्रविर्णैनैरः ॥ 365 ॥

कृत्वा तिलोदकान्तं वा फलमूलैः स्वशक्तितः।

तदर्धं ग्रासमात्रं तु दद्याद्गोष्वथ भैक्षुके ॥ 366 ॥

यस्माद्दिव्यैर्महामन्त्रैर्दत्तं यत् पूजितेऽच्युते।

पित्रर्थमल्पं वा भूरि तत्तेषामक्षयं भवेत् ॥ 367 ॥

सम्यगर्च्यार्घ्यगन्धाद्यैर्मूलमूर्तिगतं विभुम्।

प्राङ्कणेषु च सर्वेषु प्रासादेष्वाश्रयेषु च ॥ 368 ॥

प्रतिष्ठितेषु शोभार्थं विभवव्यूहमूर्तिषु।

तथैव गोपुरद्वारदिङ्‌मूर्तिषु च मण्डपे ॥ 369 ॥

सान्निध्यं चैव यातासु शक्त्या नित्यं समर्चनम्।

षोडशैरुपचारैर्वा द्वात्रिंशद्भिस्ततोऽधिकैः ॥ 370 ॥

कुर्यात्रन्मूर्तिमन्त्रैश्च तथा नैमित्तिकेष्वपि।

जपान्तं हवनान्तं वा स्नानाद्यं साधकस्ततः ॥ 371 ॥

तत्तन्मूर्त्यग्रदेशस्थे कुण्डे होमं समाचरेत्।

न कर्मार्चादिकं तत्र स्नपने चोत्सवादिकम् ॥ 372 ॥

बलिदानं च सर्वत्र पवित्रारोहणादिकम्।

नाचर्तव्यं विशेषेण परतन्त्रासु मूर्तिषु ॥ 373 ॥

नित्याभिषेकमात्रं तु तासु तत्र समाचरेत्।

सितादिवर्णयुक्तासु प्रोक्षणं वा निवेदनम् ॥ 374 ॥

मूलालयार्चया सार्धं परतन्त्रासु देशिकैः।

पवित्रारोहणं कार्यमङ्गत्वेनाधिवासितैः ॥ 375 ॥

पूरकेषु च सर्वेषु तथैवाग्रयणादिके।

खगेशविष्वक्‌सेनादिपरिवारगणेष्वपि ॥ 376 ॥

प्रतिष्ठितेषु गेहेषु पूज्यमाश्रयमूर्तिवत्।

अमूर्तस्य खगेशस्य विष्वक्‌सेनादिकस्य च ॥ 377 ॥

कुमुदादिगणेशानां द्वारावरणवासिनाम्।

अन्येषां परिवाराणां महापीठनिवासिनाम् ॥ 378 ॥

अग्रे नित्योत्सवार्चाया दद्यात् कालत्रये बलिम्।

साकारो वा निराकारो विष्वक्‌सेनो गणैः सह ॥ 379 ॥

यद्वा समर्चनीयश्च बल्यन्ते शिष्टवस्तुभिः।

नित्योत्सवं ततः कुर्यात् सर्वालंकारसंयुतम् ॥ 380 ॥

प्राङ्कणद्वारदेवानां बलिदानपुरस्सरम्।

सनकः ---

त्वया नित्योत्सवार्चायाः पुरस्ताद्भगवन्! मम ॥ 381 ॥

द्वारावरणदेवानां बलिदानमुदाहृतम्।

तद्विभागं विशेषेण वद मे सर्वसिद्धिदम् ॥ 382 ॥

शाण्डिल्यः ---

विस्तृतं तव वक्ष्यामि श्रृणु नित्योत्सवादिकम्।

कृतेन येन भक्तानामभीष्टं जायते फलम् ॥ 383 ॥

नित्योत्सवार्थबिम्बं तु सौवर्णं राजतं तु वा।

ताम्रजं पैत्तलं वाथ नात्युच्चं तच्चतुर्भुजम् ॥ 384 ॥

मूलबेरानुरूपं च स्थापितं पूजितं पुरा।

वस्त्राभरणमाल्यैश्च यथाशोभमलङ्‌कृतम् ॥ 385 ॥

मूलबिम्बगतां शक्तिं तस्मिन्नारोप्य मन्त्रतः।

समभ्यर्च्यार्घ्यपुष्पाद्यैर्भोगैर्धूपान्तिमैस्तथा ॥ 386 ॥

आप्तैराराधिते देवे स्वयंव्यक्तालयादिषु।

साधकं वरयेदन्यं बलिदानादिकर्मणि ॥ 387 ॥

पुरा गर्भगृहद्वारि तथा चैवाग्रमण्डपे।

घण्टानादसमेतेन दीपेन ज्वलितेन तु ॥ 388 ॥

द्वार्स्थानर्घ्यादिधूपान्तैः समभ्यर्च्यार्घ्यवारिणा।

दत्वार्हणं ततश्चान्नं तर्पणाम्भस्ततः परम् ॥ 389 ॥

ताम्बूलं च क्रमाद्दत्वा तत्तन्मन्त्रैरनुक्रमात्।

स्वर्णादिनिर्मितं यानं पुरस्तात् प्रथमाङ्कणे ॥ 390 ॥

सुगन्धपुष्पप्रभया क्षौमैर्माल्यैः सितादिभिः।

यथाशोभमलंकृत्य तस्मिन् बल्यर्थकौतुकम् ॥ 391 ॥

प्राचीमुखं समारोप्य प्राङ्कणेषु प्रदक्षिणम्।

आतपत्रैः सिताद्यैश्च मायूरैः केतुयष्टिभिः ॥ 392 ॥

पताकाभिश्चामरैश्च तालवृन्तैश्च शोभनैः।

गणिकादेवदासीभिर्गायकैर्वाद्यसञ्चयैः ॥ 393 ॥

भेरीपटहघोषैश्च श्रुतिघोषसमन्वितैः।

एवमाद्यैरलङ्कारैर्गोमयेनोपलेपिते ॥ 394 ॥

मण्डले हस्तमात्रे तु बलिदानपुरस्सरम्।

द्वारावरणदेवानां ध्यातानां वा स्वदिक्षु च ॥ 395 ॥

वक्ष्यमाणविधानेन नियतोत्सवामाचरेत्।

पीठोर्ध्वे विष्णुभूतानां सगणानामथार्चनम् ॥ 396 ॥

कृत्वा समुत्किरेच्छेषं तृप्त्यर्थं सोदकं बलिम्।

पीठं प्रदक्षिणं नीत्वा चतुर्धा वा द्विधा तथा ॥ 397 ॥

सन्तोष्य नृत्तगीताद्यैर्देवमन्तः प्रेवशयेत्।

प्राङ्कणेषु विशालेषु बहिष्ठेषु च सादरम् ॥ 398 ॥

मण्डितं रथमारोप्य परिभ्रमणमाचरेत्।

यानादेरवरोप्याथ पादुके विनिवेद्य च ॥ 399 ॥

अग्रमण्डपभूमिष्ठे भद्रपीठे निवेश्य च।

पाद्यार्घ्याचमनाम्भोभिः चन्दनाद्यनुलेपनैः ॥ 400 ॥

माल्यैर्नानाविधैश्चापि धूपैस्ताम्बूलपश्चिमैः।

अभ्यर्च्य श्रमशान्त्यर्थं स्वस्थाने सन्निवेशयेत् ॥ 401 ॥

आदौ निवेशितां शक्तिं तस्मिन् मूले नियोज्य च।

तमभ्यर्च्यार्घ्यगन्धाद्यैः प्रणमेत् स्तुतिपूर्वकम् ॥ 402 ॥

त्रिकालं यत्र विधिवत् क्रियते नियतोत्सवः।

तत्र सर्वसमृद्धिः स्याद्राज्ञो राष्ट्रस्य चानिशम् ॥ 403 ॥

अभावे बलिबिम्बस्य हेतुनाऽसन्निधीकृते।

कूर्चेन वान्नमूर्त्या वा कुर्यान्नित्योत्सवं ततः ॥ 404 ॥

निश्शेषस्योपसंहारं कृत्वा चार्घ्यादिकस्य च।

नत्वा स्तुत्वा च देवेशं ततः पाद्यप्रतिग्रहात् ॥ 405 ॥

पादोदकं समादाया विग्रहं सेचयेत् स्वक्म्।

भुक्तानि पत्रपुष्पाणि निदद्यान्मूर्धनि स्वके ॥ 406 ॥

पुष्पार्घ्यगन्धपूर्वाणां देवयज्ञे कृते सति।

विनयादाहृतानां च भक्तानां मन्त्रसेविनाम् ॥ 407 ॥

मूर्ध्नि सन्धारणाच्छश्वद्दौर्भाग्यं क्षयमेति च।

कीर्तिं कान्तिं श्रियारोग्यं सिद्धिं समुपयाति च ॥ 408 ॥

पश्चाच्छरीरयात्रार्थमब्यर्थ्य परमेश्वरम्।

लब्धानुज्ञस्तु वै कुर्यादनुयागं यथाविधि ॥ 409 ॥

प्रविश्य भोजनस्थानं विविक्तं दोषवर्जितम्।

घृतपूरितपात्रस्थं दीपमारोप्य वै ततः ॥ 410 ॥

गोमयेनोपलिप्याथ तुर्यश्रं तत्र मण्डलम्।

प्रणवेन प्रतिष्ठाप्य तन्मध्ये फलकादिकम् ॥ 411 ॥

प्रक्षालिताङ्घ्रिः स्वाचान्तस्तन्मद्ये चोपविश्य च।

भोज्यं नैवेद्यपूर्वं तु सर्वमादाय पात्रगम् ॥ 412 ॥

विनिवेद्य च देवाय पवित्रीकृत्य चाम्भसा।

सत्यरूपा ह्यलक्ष्या चाप्यन्नदोषक्षयङ्करी ॥ 413 ॥

चेतसा चातुरात्मीया भावनीया च भावना।

रसात्माध्यक्षसंज्ञोऽन्ने स्वादुभावे व्यवस्थितः ॥ 414 ॥

"प्रद्युम्नो भगवान् रूपे त्वेतद्वीर्ये तु लाङ्गली।

भोक्ताहमात्मा भगवान् वासुदेवः स्वयं त्वजः ॥ 415 ॥

इदं तदमृतं ब्रह्न इदमायुरनश्वरम्।

इदं ज्ञानमिदं वीर्यमिदं तेजस्तु वैष्णवम् ॥ 416 ॥

इदमिन्दुरखण्डश्च स्थितं चान्नात्मना स्वयम्।

पर्जन्यात्मा स भगवान् व्यञ्जनस्थितिसिद्धये ॥ 417 ॥

हार्दानलात्मना भुङ्‌क्ते ह्यद्यक्षः परमेश्वरः।

तच्छक्त्यानुगृहीतत्वात् सोऽहं प्राकृतिकः पुमान्" ॥ 418 ॥

एवमन्नदमन्नादं ज्ञेयमन्नं पुरः स्थितम्।

बाह्यतस्चाज्यदानेन संबोधमुपयाति च ॥ 419 ॥

यथा तथा म्बुनाभ्येति देहस्थो हुतभुक् प्रभुः।

कारणं रसमन्नस्य षड्‌गुणं षड्रसस्य च ॥ 420 ॥

आत्मा ब्रह्नाऽदनात्मा स्यादीषत्तत्करणात्मना।

साम्मुक्यमात्मनो नीत्वा ततोऽन्नं जुहुयाच्छनैः ॥ 421 ॥

चतुः प्रणवसञ्जप्तं ततोम्भश्चुलकं पिबेत्।

वक्त्रकुण्डेऽथ तेनैवाप्यन्नाहुतिचतुष्टयम् ॥ 422 ॥

प्रान्तपर्वैश्चतुर्धा प्राक् चातुरात्म्यव्यपेक्षया।

त्रियपेक्षावशेनैव जुहुयादाहुतित्रयम् ॥ 423 ॥

सहृदा मूलमन्त्रेण भुञ्जीयात् कबलैस्ततः।

प्रयतास्यकरश्चान्ते पिबेन्मन्त्राभिमन्त्रितम् ॥ 424 ॥

तोयं तद्‌ध्यानपादाब्जपरिस्रुतमथापि वा।

प्रतिष्ठितस्य वा पूर्वं तदा कृतिधरस्य च ॥ 425 ॥

यतस्तत् सर्वपापघ्नं सर्वदोषक्षयङ्करम्।

सर्वोपतापशमनं सर्वसौख्यप्रदं सदा ॥ 426 ॥

पावनं सर्वतीर्थेभ्यो मन्त्रेभ्यो मुनिसत्तम!।

अतस्तु भोजनान्ते वै हार्धाग्नेस्तर्पणं पुरा ॥ 427 ॥

भावभक्तिपरो नित्यं कं पिबेदाज्यदो भवेत्।

ब्रह्नतीर्थेन च शनैद्बिर्वा त्रिर्वा चतुः क्रमात् ॥ 428 ॥

समाचम्य पुनर्यायात् प्रयतो भगवद्‌गृहम्।

मनोबुध्यभिमानेन सह न्यस्य धरातले ॥ 429 ॥

कूर्मवच्चतुरः पादान् शिरस्तत्रैव पञ्चमम्।

प्रदक्षिणसमेतेन त्वेवं रूपेण सर्वदा ॥ 430 ॥

अष्टाह्गेन नमस्कुर्याद्‌द्वादशार्णं समुच्चरन्।

यत्र द्वादशकालेज्या कर्तव्या भूतिविस्तरात् ॥ 431 ॥

तत्र प्राभातिकीं कुर्यात् पूजामष्टाङ्गसंयुताम्।

अह्गद्वयं तु पास्चात्यं विना वा तां समाष्य च ॥ 432 ॥

पितॄणां संविभागं च अनुयागं यथोदितम्।

देशिकः स्वेच्छया कुर्यान्नित्यं मध्यन्दिनार्चने ॥ 433 ॥

त्रिकालेष्वेकमष्टाङ्गं षडङ्गं चाचरेद्‌द्वयम्।

योगार्थिनां च स्वाध्यायं योगमध्यात्मसंज्ञितम् ॥ 434 ॥

तत्तत्कालेषु कुर्वीत स्वाध्यायमधुनोच्यते।

अष्टाङ्गेन नमस्कृत्य ह्‌युपविश्याग्रतो विभोः ॥ 435 ॥

आगमाध्ययनं कुर्यात्तद्वाक्यार्थविचारणम्।

प्राप्तेऽथ सन्ध्यासमये स्नात्वा वा जघनावधि ॥ 436 ॥

क्षालयित्वा ततः कुर्याद्वाससां परिवर्तनम्।

सायन्तनार्चनं कुर्यात् षडङ्गं बलिपश्चिमम् ॥ 437 ॥

जपं कृत्वा यथाशक्ति स्वासाद्य शयनं ततः।

समाधाय बहिर्देवं निरालम्बपदे स्थितम् ॥ 438 ॥

अप्रयत्रेन वै तावदनिरुद्धेन चेतसा।

सह तेनैव ते निद्रा यावदभ्येति साम्प्रतम् ॥ 439 ॥

समुत्थायार्धरात्रेऽथ जितनिद्रो जितश्रमः।

कमण्डलुस्थिनेनैव समाचम्य तु वारिणा ॥ 440 ॥

अथ योगविभूत्यर्थं योगं युञ्जीत वैष्णवम्।

सुगुप्ते विजने देशे निर्द्वन्द्वे शुभलक्षणे ॥ 441 ॥

जितदर्पां मतिं कृत्वा सर्वभूतहिते स्थितः।

देवाग्निगुरुभक्तश्च सच्छास्त्राभिरतः सदा ॥ 442 ॥

भूतद्रोहपरित्यागी अस्तेयः संयतेन्द्रियः।

आसने चोपविष्टस्तु सुशुभे लक्षणान्विते ॥ 443 ॥

शुभदारुसमुत्थे तु चतुर्विशाङ्‌गुलायते।

द्वादशाङ्‌गुलकोत्सेधे सुधौतेनापि वाससा ॥ 444 ॥

कुशैश्च मृदुभिश्छन्ने पवित्रेणाथ चर्मणा।

तत्रोपविष्टः सततं योगाङ्गानि समभ्यसेत् ॥ 445 ॥

रेचकादिचतुर्भिस्तु मात्राभेदकृतैस्तु यः।

कनीयान् मध्यमो ज्येष्ठः प्राणायामः प्रकीर्तितः ॥ 446 ॥

प्रत्याहारं प्रकुर्वीत चित्तसंयमनं तु यत्।

बुद्धिर्मनस्त्वहङ्कारस्त्रिभिश्चित्तं प्रकीर्तितम् ॥ 447 ॥

तथापि मनसः कुर्यात् प्रत्याहारं प्रयत्नतः।

मनश्चतुर्विधं प्रोक्तं प्रत्याहारेण निर्जितम् ॥ 448 ॥

तिष्ठते लक्ष्यमार्गे तु नान्यथा तु कदाचन।

ध्यानं लक्ष्यस्य निष्पत्तिश्चिन्तनं तत् प्रकीर्तितम् ॥ 449 ॥

धारणापि ततो धार्या तदा पापापनुत्तये।

पञ्चधा पूर्ववत् सा तु प्रतिमन्त्रव्यवस्थया ॥ 450 ॥

जपं निमीलिताक्षेण कुर्यान्मन्त्रस्य वाचकम्।

वाच्यस्य प्रतिपत्यर्थं बीजपिण्डपदात्मकम् ॥ 451 ॥

त्रिविधं वै समुद्दिष्टं प्रागुक्तविधिभावितम्।

योगोऽपि त्रिविधः प्रोक्तस्तं च कार्त्स्न्येन मे श्रृणृ ॥ 452 ॥

प्राकृतं पौरुषं चैव ऐश्वरं च तृतीयकम्।

ऊहस्तु कीर्त्यते तर्कः तं च विद्धि विचारकम् ॥ 453 ॥

समाधिस्त्वात्मलाभस्तु भानन्दः परिकीर्तितः।

स तु लक्ष्यं परित्यज्य मन्त्रोच्चारणवर्जितः ॥ 454 ॥

यदा विभज्यते ब्रह्नकलांशो विधिवर्जिंतः।

समाधौ परिनिष्पन्ने परमाप्नोति पूरुषम् ॥ 455 ॥

प्राणायामादितो यावत् समाध्यन्तं प्रकीर्तितम्।

द्गिगुणं त्रिगुणं चैव मात्राभेदेन संस्थितम् ॥ 456 ॥

योगासनस्थः कुर्वीत विधिमेवं यथोदितम्।

योगासनानि चत्वारि योगपट्टेन बन्धयेत् ॥ 457 ॥

पर्यङ्कं कमलं वापि भद्रं वा स्वस्तिकं दृढम्।

तेषामेकतमे स्थित्वा ऋजुकायोर्ध्वतः क्रमात् ॥ 458 ॥

स्रस्ताह्गसन्धिः कुर्वीत विस्तीर्णोरुः सुकन्धरः।

बाहू उपरि समौ कृत्वा किञ्चिदाकुञ्चयेच्छिरः ॥ 459 ॥

नाभौ जघनमद्ये तु हस्तौ कच्छपवत् स्थितौ।

सव्यस्य चोपरिस्थं तु वामे सव्यं तथापि वा ॥ 460 ॥

उत्तानौ तु करौ कृत्वा कच्छपी तान्नियोजयेत्।

ग्रीवां तु हृदयाद्यन्तां नातिस्तब्धां न कुञ्चिताम् ॥ 461 ॥

किञ्चिन्निमीलयेन्नेत्रे नासाग्रमवलोकयन्।

समुद्नवत् पिधायास्यं दन्तैर्दन्तानसंस्पृशन् ॥ 462 ॥

सगर्भं योगमातिष्ठेन्निर्गर्भं बा सुयन्त्रितः।

ततः प्रमथयेद्वायुं प्राणाख्यं चित्तसंयुतम् ॥ 463 ॥

रेचकादिचतुर्भेदैः प्राणायामः प्रकीर्तितः।

चित्तं जयेत् सदा यत्नाता दुर्जयं देवदानवैः ॥ 464 ॥

यद्यप्यभ्यासवैराग्यैः चित्तं संयम्यते बलात्।

तथापि यत्नमातिष्ठेदुपाधीनां तु वर्जने ॥ 465 ॥

द्विविधास्ते तु विज्ञेयाः सन्निकृष्टा मनोगताः।

सन्निकृष्ठाः स्थानकृताश्चित्तोत्था वासनाकृताः ॥ 466 ॥

न दंशमशकाकीर्णे निश्शब्दे गन्धवर्जिते।

निमीलिताक्षः सन्तिष्ठेत् सर्वेन्द्रियविवर्जितः ॥ 467 ॥

एवं परित्यजेत् सर्वानुपाधीन् सन्निकर्षजान्।

वासनोत्थांश्च विविधान् सम्यक् लक्ष्यं समास्थिः ॥ 468 ॥

प्रत्याहरेत् सदा चित्तं विक्षिप्तं सर्ववस्तुषु।

तामसं तत्तु बोद्धव्यं चित्तं सर्वगतं तदा ॥ 469 ॥

गतं रागादितो ज्ञेयमभ्यासाद्राजसं तु तत्।

तत् साधु कथ्यते चित्तं संश्लिष्टं लक्ष्यगोचरे ॥ 470 ॥

सुलीनं च ततो ज्ञेयं गुणातीतं तपोधन!।

ध्यानमेवंविधं कुर्यात् सगर्भं प्राणनिग्रहे ॥ 471 ॥

उच्यते च ततो भूयस्त्रिविधा योगिनां गतिः।

सकलं निष्कलं विष्णुं तृतीयं पररूपि च ॥ 472 ॥

अन्यत्तत् त्रिविधं ज्ञेयं शब्दं व्योमसविग्रह्णम्।

विग्रहं देवदेवस्य लक्ष्यरूपं विचिन्तयेत् ॥ 473 ॥

ध्यानमेवं समुद्दिष्टं यावद्व्योमान्तिकं भवेत्।

तावच्च भावयेल्लक्ष्यं यावल्लक्ष्यं न भावयेत् ॥ 474 ॥

भावे ह्यभावमापन्ने सस्वभावः परः स्मृतः।

स्थूलं पूर्वं समब्यस्य ततः सूक्ष्मं ततः परम् ॥ 475 ॥

एवं विलीयते चित्तं लक्ष्यं चोपाधिभिः सह।

विग्रंह देवदेवस्य ध्यायेद्धृत्पझगोचरे ॥ 476 ॥

ततोऽन्यं चिन्तयेल्लक्ष्यं स्थूलं सूक्ष्मं ततः परम्।

एवमभ्यस्यमानस्य गुणोत्कर्षः प्रजायते ॥ 477 ॥

योगोऽयं मुनिशार्ढूल! सामान्यः समुदाहृतः।

परात्पराद्वासुदेवात् प्रकाशानन्दलक्षणात् ॥ 478 ॥

अतीन्द्रियादनौपम्यात् सच्चिद्रूपात् सदोदितात्।

द्विभुजादेकमूर्तेश्च वरदाभयपाणिकात् ॥ 479 ॥

स्वास्तेः षाड्‌गुण्यसंसिद्धाच्चातुरात्म्यस्वभाविनः।

संशान्तपरमानन्दस्वरूपाद्ब्रह्नणः सतः ॥ 480 ॥

अनुग्रहार्थं भक्तानामवतीर्णस्य चेच्छया।

परव्यूहादिरूपस्य दीपाद्दीपवदुज्ज्वलात् ॥ 481 ॥

एकाद्यनेकरूपस्य विग्रहोऽयं प्रकाशितः।

तत्र चित्तं समाधाय योगी विज्ञानभावनाम् ॥ 482 ॥

तत्तन्मन्त्रपदेनैव योगाभ्यासं समाचरेत्।

एवं यः कुरुते याति स कालेन परात्परम् ॥ 483 ॥

प्राप्तुमिच्छति यः शीघ्रं तस्य योगः समुच्यते।

नित्योदितं परं ब्र्हन यत् पुरा ते प्रकाशितम् ॥ 484 ॥

वाच्यं तद्‌द्वादशार्णस्य ध्यात्वा युञ्जीत बुद्धिमान्।

नासाग्रे भुवि सद्ब्रह्न ध्यायन् कुर्याज्जपं द्विधा ॥ 485 ॥

जिह्वाग्रे तु चतुर्धाप्सु तालुन्यग्नौ तथा च षट्।

जिह्वामध्ये तथा वायावष्टधावर्तयेन्मनुम् ॥ 486 ॥

जिह्वामूले तथा व्योम्नि दशधा द्वादशाक्षरम्।

कण्ठकूपे तु मनसि ध्यात्वा षोडशधा जपेत् ॥ 487 ॥

उरोदेशे बुद्धितत्वे चतुर्विंशतिधा जपेत्।

उरोन्तेऽहङ्कतौ द्यायञ्जपेच्चाशीतिधा पुनः ॥ 488 ॥

शतं कर्मणि कालेऽब्जज! अर्धयुक्तं शतं जपेत्।

ततः पुष्करनाड्यां वै शतद्वयमनाकुलः ॥ 489 ॥

अध्यक्षाद्वासुदेवान्तं हृद्याकाशे चतुःशतम्।

हृदि नादावसानोर्ध्वं गगने योजयेत्तु वा ॥ 490 ॥

एवं वा प्रणवेनाड्यां प्रणवार्णेन वाचरेत्।

एवं मन्त्रविशेषेण बहुधा योग ईरितः ॥ 491 ॥

इति यः कुरुते योगं नित्ययुक्तः समाहितः।

प्राप्नोति परमं स्थानं नित्योदितमनामयम् ॥ 492 ॥

समाधायात्मना ऽऽत्मानमेवं जप्त्वा जपक्रियाम्।

ज्ञातृज्ञेयाविभागेन यावत्तन्मयतां व्रजेत् ॥ 493 ॥

यथा संवेद्यनिर्मुक्ते समाधौ लभते स्थितिम्।

अब्यासाद्भववद्योगी ब्रह्न सम्पद्यते तदा ॥ 494 ॥

ततः श्रमजयं कुर्यात् त्यक्त्वा ध्यानासनक्रमान्।

शय्यासनं निवेद्याथ मूलमूर्तेरनन्तरम् ॥ 495 ॥

लक्ष्म्यादिशक्तियुक्तस्य यागमूर्तिगतस्य च।

तस्मिन्नारोपयेद्देवं सर्वाङ्गपरिशोभिते ॥ 496 ॥

अर्घ्यं पाद्यं तथाचामं प्रतिग्रहसमन्वितम्।

दत्वा समालभेत् पश्चाच्चन्दनाद्यनुलेपनैः ॥ 497 ॥

सुगन्धपुष्पमाल्यादि दीपधूपे निवेद्य च।

भक्ष्याण्यपूपपूर्वाणि सक्षीराणि फलानि च ॥ 498 ॥

तर्पणाम्भश्च ताम्बूलं साङ्गं सद्गन्धभावितम्।

निवेद्य देवदेवाय विभवानुगुणं ततः ॥ 499 ॥

सर्वं तु विन्यसेत् पश्चात्तस्मिन् कर्मकृतं च यत्।

तुष्टं गृहीतं तत् पूर्णं भावयेद्दक्षिणं करम् ॥ 500 ॥

तन्मध्ये निष्कलं मन्त्रं सर्वं यत् किरणाकुलम्।

योगोत्थां फलसम्पत्तिं लक्ष्मीरूपां विचिन्त्य च ॥ 501 ॥

मूलमन्त्रं समुच्चार्य पाणिमध्ये तथा स्मरेत्।

भूयश्च निष्कलं मन्त्रं तस्मादुपरि भावयेत् ॥ 502 ॥

सशीर्षे जानुनी भूमौ कृत्वा विष्णोर्निवेदयेत्।

प्रसादाभिमुखेनाथ तेन तच्चात्मसात् कतम् ॥ 503 ॥

भावनीयं द्विजश्रेष्ठ! परितुष्टेन चादरात्।

सन्यासं सञ्चयं वाथ कृत्वा सम्यक्कृतस्य च ॥ 504 ॥

मन्त्ररूपानुकारिण्या मुद्रणीयं च मुद्रया।

फलार्थं प्रसवं येन नैति सन्यासकारिणा ॥ 505 ॥

फलपर्यावसाने च कालमागमचोदितम्।

भर्तुर्नो युज्यते येन सिद्धार्थैस्तु फलार्थिनाम् ॥ 506 ॥

नित्यं प्रतिष्ठितं बिम्बं विना स्थलजलादिकान्।

विसर्जनं ततः कुर्याद्दत्वार्घ्यं धूपसंयुतम् ॥ 507 ॥

भोगस्थानगता मन्त्राः पूजिता ये यथाक्रमम्।

मुख्यमन्त्रशरीरं तु संप्रविष्टांश्च संस्मरेत् ॥ 508 ॥

ज्वालाज्वालान्तरे यद्वत् समुद्रेष्विव निम्नगाः।

तन्मन्त्रविग्रहं स्थूलं सर्वमन्त्रास्पदं द्विज! ॥ 509 ॥

प्रविष्टं भावयेत् सूक्ष्मे ह्यध्यक्षे ह्युभयात्मके।

परे प्रागुक्तरूपे तु तं सूक्ष्ममुभयात्मकम् ॥ 510 ॥

तस्मात् परं स्फुरद्रूपं निराधारपदाश्रितम्।

दर्पणं दर्शयित्वा तु निर्मलं तस्य चाग्रतः ॥ 511 ॥

सन्धिमार्गेण हृत्पझे संप्रविष्टं तु भावयेत्।

स्मृत्वा परात्मना तं च स्वसंविद्गगने हृदि ॥ 512 ॥

विश्रान्तं भावयेद्देवं स्वभावेन समन्वितम्।

कर्मार्चादिषु बिम्बेषु षट्‌सु नित्यादिसिद्धये ॥ 513 ॥

प्रतिष्ठितेषु विधिवन्नित्यं प्राभातिकेऽर्चने।

तच्छक्त्या योजितां शक्तिं मूलबिम्बाद्यथापुरा ॥ 514 ॥

समभ्यर्च्यार्घ्यपुष्पाद्यैस्ताम्बूलान्तैः पुरोदितैः।

पुनरारोपयेन्मूले तत्र तत्र नियोजिताम् ॥ 515 ॥

पूजार्थं कर्मबिम्बादौ नित्यनैमित्तिकादिषु।

प्राप्तेषु तत्तत्कर्मादौ मूलादावाह्य मन्त्रवित् ॥ 516 ॥

समाप्य तेषु तत्कर्माण्रारब्धानि यथार्थतः।

समर्प्य मूलबिम्बे तु तेभ्यस्तत्र विसर्जयेत् ॥ 517 ॥

मन्त्रानर्घ्यादिपात्रस्थान् विसृज्य प्राक् प्रयोगतः।

शेषमर्घ्यादिकं सर्वं भुक्तपूर्वेण वै सह ॥ 518 ॥

पाणिना तोयपूतेन विष्वक्‌सेनाय चार्प्य च।

न्यासद्वयं च संहृत्य मनसा च स्वविग्रहात् ॥ 519 ॥

निश्शेषस्योपसंहारं कुर्यादर्घ्यादिकस्य च।

यागोद्देशात्तथा कुण्डात्स्तराद्यस्याखिलस्य च ॥ 520 ॥

सहोपलेपनेनैव सर्वमंभसि निक्षिपेत्।

धर्तव्यं न चिरं चाग्रे यत् पुरा विनिवेदितम् ॥ 521 ॥

नैवेद्यं मन्त्रमूर्तीनां किञ्चित् पुष्पफलादृते।

कवाटबन्धनं कुर्यान्मन्त्रं कवचमुच्चरन् ॥ 522 ॥

नियोज्य तत्र रक्षार्थं चक्रं च विहगेश्वरम्।

स्वपेच्छय्यागतो मन्त्री प्रातरुत्थाय पूर्ववत् ॥ 523 ॥

यथोक्तं सकलं कुर्यात् प्रबोधयजनादिकम्।

सकृत् त्रयहं च सप्ताहं पक्षं मासमथापि वा ॥ 524 ॥

योयजेद्विधिनानेन भक्तिश्रद्धासमन्वितः।

सोऽपि यायात् परं स्थानं किंपुनर्योऽत्र संस्थितः ॥ 525 ॥

इति श्रीपाञ्चरात्रे पारमेश्वरसंहितायां क्रियाकाण्डे अग्निकार्य पितृसंविभाग नित्योत्सवादि विधानं नाम सप्तमोऽध्यायः ॥

\*\*\*\*\*\*\*\*\*\*\*\*\*\*



    ॥ श्रीः ॥

   अष्टमोऽध्यायः

सनकः ---

भगवन्! मुनिशार्दूल! सर्वज्ञ! वदतां वर!

गरुडप्रमुखानां यदर्चनं प्रागुदीरितम् ॥ 1 ॥

तदिदानीं विशेषेण विस्तरेण प्रकाशय।

शाण्‍डिल्यः ---

श्रृणु वक्ष्यामि ते सम्यग्गरुडस्यार्चनं पुरा ॥ 2 ॥

येन विज्ञातमात्रेण वाञ्छितं साधकोऽश्नुते।

विष्णोःसङ्कर्षणाख्यस्य विज्ञानबलशालिनः ॥ 3 ॥

मूर्तिर्ज्ञानबलाख्या या सर्वाधारस्वरूंपिणी।

महिमेति जगद्धातुर्विज्ञोयो विहगेश्वरः ॥ 4 ॥

सर्वरोगभयघ्नश्च क्षेपकः सर्वविद्विषाम्।

ततस्तमर्चयेन्नित्यं प्रासादे स्थाप्य मन्त्रवित् ॥ 5 ॥

प्राङ्कणे प्रथमे वाऽथ द्वितीये मूलमन्दिरात्।

अग्रदेशे प्रकुर्वीत प्रासादं मण्टपाकृतिम् ॥ 6 ॥

चतुर्द्वारसमोपेतं वर्गत्रयसमन्वितम्।

वर्गषट्‌कान्वितं वाथ सर्वालङ्कारशोभितम् ॥ 7 ॥

मूलगेहात्रिभागोच्चमर्धोच्चं वा सुविस्तरम्।

तस्मिन् ब्राह्नेऽथ दिव्ये वा दिव्ययुक्तेऽथ मानुषे ॥ 8 ॥

संस्थाप्य लोहजां वाथ शैलीमर्चां यथोदिताम्।

त्रिकालमर्चयेन्नित्यं मुख्यमूर्त्यर्चनान्तिमे ॥ 9 ॥

तद्विधानं विशेषेण मन्त्रपूर्वं श्रृणु क्रमात्।

प्रणवं पूर्वमुद्धृत्य पक्षिशब्दमनन्तरम् ॥ 10 ॥

पञ्चाक्षरो महामन्त्रः स्वाहान्तः संप्रकीर्तितः।

मन्त्रार्णानि सबिन्दूनि प्रागोङ्कारान्वितानि च ॥ 11 ॥

समुच्चार्याथ तुर्यान्तैर्ज्ञानाद्यैश्च हृदादिभिः।

अनेत्रैरस्त्रपर्यन्तैरङ्गानीत्यवधारय ॥ 12 ॥

प्राङ्‌मूलमन्त्रमद्याद्यव्यत्ययाद्विषहा भवेत्।

सोऽयं मन्त्रः समाख्यातस्त्रिदशैरपि दुर्लभः ॥ 13 ॥

पञ्चाक्षर इति ख्यातो गारुढो मुनिसत्तम!।

पञ्चाङ्गानि यथापूर्वमक्षरैः स्युः सबिन्दुकैः ॥ 14 ॥

साङ्गेनानेन मन्त्रेण स्थापनीयो विधानतः।

मूलालयगते बिम्बे सुस्थिते वाथ यानगे ॥ 15 ॥

स्थितैव गारुडी मूर्तिर्याने वा गमनोन्मुखी।

शयने चासने चैव त्वासीना वाथ सुस्थिता ॥ 16 ॥

द्वारावरणदेवानां ध्यानाध्याये विशेषतः।

ध्वजारोहेऽपि सुव्यक्तं लक्षणं चास्य वक्ष्यते ॥ 17 ॥

एवं ज्ञात्वा यथाकालं तन्मन्त्रनिरतो द्विज!।

स्नात्वा तदीयमन्त्रेण कृतपादावनेजनः ॥ 18 ॥

उपस्पृश्य यथान्यायं प्रासादं संप्रविश्य च।

स्वासने सुखमासीनः प्राड्‌मुखो वाप्युदड्‌मुखः ॥ 19 ॥

करशुद्धिं च दिग्बन्धं प्राणायामं समाप्य च।

भूतशुद्धिं च विधिवन्मन्त्रविन्यस्तविग्रहः ॥ 20 ॥

पक्षीशमुद्रां बद्‌ध्वाथ हृदयाम्भोरुहोदरे।

स्वानन्दधामनिष्ठस्य देवस्य चतुरात्मनः ॥ 21 ॥

संकर्षणांशात् संपूर्णविज्ञानबलसंकुलात्।

अवतार्यामृनैर्भोगैर्जपान्तं प्राग्वदर्च्य च ॥ 22 ॥

ततो मूर्तैर्यजेद्बाह्यैः प्रागुक्तैर्भोगसंचयैः।

पात्रशिष्टैश्च देवान्नैः साधितैः पृथगेव वा ॥ 23 ॥

तदर्थं कल्पयेत् प्राग्वदर्घ्याद्यं पात्रपञ्चकम्।

द्वितयं चाथवैकस्मिन् पाद्यं स्नानीयवारि च ॥ 24 ॥

अर्घ्याचामे तदन्यस्मिन्नेकस्मिन् सकलं तु वा।

प्राग्वत् स्वदेहविन्यस्तान् मन्त्रानभ्यर्च्य मन्त्रवित् ॥ 25 ॥

अर्घ्याद्यैर्धूपपर्यन्तैस्ततो द्वारचतुष्टये।

वास्त्वीशं क्षेत्तनाथं च द्वारलक्ष्मीं स्वमन्त्रतः ॥ 26 ॥

चण्डाद्यं च गणं प्राग्वदासनं कल्पयेत् ततः।

शेषपूर्वं च धर्माद्यमष्टकं वा द्विरष्टकम् ॥ 27 ॥

कालचक्रं तदूर्ध्वे तु सरोजाद्यं चतुष्टयम्।

समब्यर्च्य च गन्धाद्यैर्गणनाथादिकानपि ॥ 28 ॥

हृत्पजकर्णिकामध्ये मानसैरर्चितं पुरा।

स्वविद्यया समावाह्य स्वस्थानाद्बिम्बहृत्कजे ॥ 29 ॥

सकलीकृत्य विधिवदङ्गलाञ्छनभूषणैः।

सत्याख्यया दक्षिणतो बलशक्त्या स्वरूपया ॥ 30 ॥

गणित्रकं च मन्दारकुसुमस्तबकं तथा।

कलशं चामृताधारं फणीन्द्रं दक्षिणादितः ॥ 31 ॥

विन्यसेल्लाञ्छनान्येवं किरीटं वनमालिकाम्।

अनन्तादीनि नागानि न्यस्यानि तदनन्तरम् ॥ 32 ॥

शक्तिः प्रागुदिता तस्य बलधर्मस्वरूपिणी।

पक्षीशमुद्रां सन्दर्श्य लययागं समाचरेत् ॥ 33 ॥

भोगयागश्च कर्तव्यः पझपीठतलोपरि।

प्रागादिपझपत्रेषु हृदयादीनि पूर्वत् ॥ 34 ॥

विदिक्‌पत्रेषु चैवास्त्रमेषां वर्णानि पूर्ववत्।

रूपलावण्यभूषाद्यैर्मूलमन्त्रशरीरवत् ॥ 35 ॥

अग्नीशरक्षोवायव्यकोणेषु विहगेशितुः।

चतुष्टयं गणित्राद्यं किरीटं वनमालिकाम् ॥ 36 ॥

पुरस्तात् पृष्ठतो न्यस्य दक्षिणोत्तरयोस्तथा।

चतुष्टयं क्रमेणैव शेषाद्याः पन्नगेश्वराः ॥ 37 ॥

दक्षिणे विहगेशस्य सत्याख्या कर्णिकोपरि।

प्राणापानसमानोदानव्यान प्राणरूपिणः ॥ 38 ॥

मध्यस्थस्य खगेशस्य बहिः प्रागादितः क्रमात्।

सत्यः सुपर्णो गरुडस्तार्क्ष्यश्च विहगेश्वरः ॥ 39 ॥

पञ्चात्मकस्य प्राणस्य विकारस्त्वेष पञ्चधा।

सत्याद्या दिक्षु चत्वारः कोणेषु विहगेश्वरः ॥ 40 ॥

द्यानमेषां विशेषेण समाकर्णय साम्प्रतम्।

आचाङ्घ्रिगोचरात् सर्वो यस्य देहस्तु पौरुषः ॥ 41 ॥

द्विभुजस्तुहिनाभस्तु स सत्यः प्राणदैवतम्।

सुपर्णः पझरागाभो निर्मलः स्वर्णलोचनः ॥ 42 ॥

गरुडः काञ्चनाभस्तु कुटिलभ्रवरुणेक्षणः।

केकराक्षस्तु तार्क्ष्यो वै प्राबृड्‌जलदसन्निभः ॥ 43 ॥

द्रवत्कनकनेत्रस्तु शबलाभस्तु पञ्चमः।

चतुर्भुजाः सुपर्णाद्याः सौम्यरूपा ह्यनाकुलाः ॥ 44 ॥

पतत्रिचरणाः सर्वे पक्षमण्डलमण्डिताः।

लम्बोदराः सुपीनाङ्गाः कुण्डलाद्यैर्विभूषिताः ॥ 45 ॥

कुटिलभ्‌रूसुवृत्ताक्षा वक्र (ज्र) तुण्डाः सिताननाः।

अपानादिसमीराणामाधिपत्येन संस्थिताः ॥ 46 ॥

महाबला महाकाया रक्ततुण्‍डोऽत्र पञ्चमः।

स्वस्वाङ्‌गुष्ठद्वयप्रोतगणित्रोभयपाणिना ॥ 47 ॥

पुष्पाञ्जलिधराः सर्वे मुख्येन विहगोत्तमाः।

सुपर्णः पश्चिमाभ्यां तु पाणिभ्यां दक्षिणादितः ॥ 48 ॥

मन्दारपुष्पस्तबकं दधद्विस्मयमुद्रिकाम्।

तथाविधाभ्यां गरुडस्ते धत्ते व्यत्ययेन तु ॥ 49 ॥

तार्क्ष्यः पश्चिमयोर्नित्यं धत्ते दक्षिणवामयोः।

कद्रूं तथाऽमृतं कुम्भं पञ्चमो विहगेश्वरः ॥ 50 ॥

दक्षिणेन सुधाकुम्भं वामेन तु फणीश्वरम्।

नित्योदितस्य व्यूहस्य तथा शान्तोदितस्य च ॥ 51 ॥

प्राणापानादिवायूनां पञ्चानामपि नामभाक्।

गरुडः परिवारत्वे ध्वजत्वेपि विशेषतः ॥ 52 ॥

योजनीयस्तथान्येषु सषुप्त्यादिपदेषु तु।

वासुदेवादिमूर्तीनां चतुर्णां क्रमशस्त्वमी ॥ 53 ॥

सत्याद्यास्तार्क्ष्यपर्यन्तास्तत्तन्मूर्त्यन्तरेषु तु।

त्रिषु त्रिषु समादेयाः सत्याद्याः केशवादिषु ॥ 54 ॥

पझनाभादिमूर्तीनां पञ्चमो विहगेश्वरः।

परात्परपरव्यूह व्यूहान्तरतनोर्विभोः ॥ 55 ॥

प्रादुर्भावतनोश्चापि जगद्रक्षणकाङ्क्षिणः।

खगानां कारणत्वाच्च प्रागुक्तो वा खगेश्वरः ॥ 56 ॥

इति ते गारुडव्यूहप्रभावः संप्रकीर्तितः।

कुमुदाद्यास्ततो बाह्ये शक्राद्यास्तद्बहिः क्रमात् ॥ 57 ॥

त?Rद्बहिः कुमुदादीनां भूतेशाश्चोत्कटादयः।

गणशः पूजनीया वा तदग्रे बलिण्डले ॥ 58 ॥

महापीठेऽथवा पूज्या गरुडस्यानुयायिनः।

पालयन्तश्च तद्भक्तान् दिव्यान्यायतनान्यपि ॥ 59 ॥

ध्यात्वैवमर्चनं कुर्यादासनाद्यैर्यथोदितैः।

चतुष्षष्ट्युपचारैर्वा द्वात्रिंशद्भिस्तु वेतरैः ॥ 60 ॥

षोडशैरुपचारैर्वा मुख्यमद्याधमक्रमात्।

तन्निवेदितमन्नाद्यं नराणां रोगिणां सदा ॥ 61 ॥

वन्ध्यानां वनितानां च जयेच्छूनां च भूभुजाम्।

विषोपहतवेषाणां प्रदद्यात् संविभज्य च ॥ 62 ॥

आर्द्रायां प्रतिमासं तं विशेषेणैवमर्चयेत्।

उत्सवेषु विशेषेण भ्रामयेदुत्सवार्चया ॥ 63 ॥

इति सम्यक् समाख्यातं गरुडस्यार्चनं परम्।

इतः परं यच्छ्रोतव्यं तद्वदस्व मुनेऽधुना ॥ 64 ॥

सनकः ---

मुने! सकलधर्मज्ञ! भगवन्! भक्तवत्सल!।

विष्व?Rक्‌सेनस्य विघ्नारेः पूजनं विहितं पुरा ॥ 65 ॥

तद्विधानं विशेषेण वद सानुग्रहो यदि।

शाण्डिल्यः ---

पौष्काराख्ये महाशास्त्रे पुरा पुष्करजन्मनः ॥ 66 ॥

विष्वक्‌सेनार्चनं प्रोक्तं यथावच्छृणु तन्मुने!।

पौष्कर उवाच ---

किमर्थमाह भगवन्! विघ्नोच्छेदकरं प्रभुम् ॥ 67 ॥

समस्तविघ्ननाथानां परमं कारणं च यः।

विष्वक्‌सेनस्तु यष्टव्यो भोगभूमिगतेऽच्युते ॥ 68 ॥

कैर्द्रव्यैः केनविधिना किं करोत्यभिपूजितः ।

श्रीभगवानुंवाच ---

भविनां भाविनो विग्नाः सद्धर्मविनिवारकाः ॥ 69 ॥

न यागयज्ञधर्माद्यैर्मन्ये संसारिणां शुभम्।

तत्प्रवृत्तौ तु ये विग्नाः प्रोत्साहविनिवारकाः ॥ 70 ॥

व्यपयान्ति च ते सर्वे चक्रज्वालाभयार्दिताः।

प्रागार्जितेन केनापि कर्मणा द्विज! साम्प्रतम् ॥ 71 ॥

अनुभुङ्‌क्ते फलं यागाद्‌द्विविधं चाग्रतःस्थितम्।

तस्य संरक्षणार्थं तु विष्वक्‌सेनः सदैव हि ॥ 72 ॥

काले यागावसानाख्ये द्वितीयेऽवसरेऽथवा।

कृत्वा निर्व्याकुलं चित्तं यष्टव्यः फलसिद्धये ॥ 73 ॥

यागनिर्वर्तनाच्छेषैरम्लानैरर्घ्यपूर्वकैः।

उपचारमयैर्भोगैः सर्वैराभरणादिकैः ॥ 74 ॥

नैवेद्यैर्मधुपर्काद्यैर्मुख्यमूर्तेर्निवेदितैः।

द्विजप्रदानशिष्टैस्तु स्वयं प्राशनवर्जितैः ॥ 75 ॥

तथा चर्वन्तरस्थैश्च ह्यपरेभ्योऽनिवेदितैः।

संस्कृतैरूष्मणोपेतैर्मधुराज्यपरिप्लुतैः ॥ 76 ॥

पैष्कर उवाच ---

क एषोऽतुलवीर्यो हि यस्य दूराद्‌द्रवन्ति च।

विघ्ना निमेषमात्रेण त्रैलोक्योन्मूलनक्षमाः ॥ 77 ॥

श्रीभगवानुवाच ---

कालवैश्वानराख्या या मूर्तिस्तुर्यात्मनो विभोः।

स एव द्विजदेवास्यो विष्वक्‌सेनः प्रकीर्तितः ॥ 78 ॥

स्थित आहवनीयादिभेदेन मखयाजिनाम्।

ऋक्‌पूतं हुतमादाय तर्पयत्यखिलं जगत् ॥ 79 ॥

एवं मन्त्रमयाद्यागात् सात्विकाद्ब्रह्नभावितात्।

संप्राप्य गुरुमूर्तेर्बै प्रापणं मन्त्रसंस्कृतम् ॥ 80 ॥

अनाहुतामराणां च सर्वलोकनिवासिनाम्।

स्वयं संविभजत्याशु तदनुग्रहकाम्यया ॥ 81 ॥

ज्ञात्वैवं तस्य माहात्म्यं व्यक्तिस्थं फलसिद्धये।

त्रिसन्ध्यं नित्यपूजायां बल्यन्ते तं समर्चयेत् ॥ 82 ॥

वत्सरोत्सवपूर्वेषु तथा वैशेषिकेष्वपि।

व्यक्त्याद्याधारभूतेषु(भेदेषु) क्रमात् कृत्वा पुरार्चनम् ॥ 83 ॥

केवलं वाथ होमान्तं स्वशक्त्या विभवेन वा।

विस्तरेणाथवा शश्वत्ततः कमलसंभव! ॥ 84 ॥

कृत्वा पर्णपुटे तोयं पात्रे वा कलशेऽव्रणे।

तमात्मनोत्तरे भागे ह्यर्चयित्वा निवेद्य च ॥ 85 ॥

अथापरस्मिन् बाण्डे तु तदस्त्रपरिमन्त्रिते।

नैवेद्याद्भागमादाय तथा चर्वन्तरस्थितात् ॥ 86 ॥

ओदनादंशमुद्‌धृत्य दध्याज्यव्यञ्जनैः सह।

समालभनपुष्पार्ध्यकुशाम्बुपरिभावितम् ॥ 87 ॥

तद्‌धृन्मन्त्रेण बहुशो ह्यभिमन्त्र्याब्जसंभव!।

तन्मूलमन्त्रमुच्चार्य ध्यानभावनयान्वितम् ॥ 88 ॥

प्राक्‌सन्निवेशिते भाण्डे समुत्कीर्य पिधाय तत्।

प्रणवाष्टकजप्तं वा तन्नाम्ना सह पौष्कर! ॥ 89 ॥

एकं वै सोदकं पात्रं सनैवेद्यं जलाप्लुतम्।

सर्वत्र सर्वदा यागे कुर्यात् प्राग्विधिना विना ॥ 90 ॥

तच्चापि क्ष्मातले कूपे तटाकादौ तु चोत्किरेत्।

नोपभोगं यथा याति काकादिष्वब्जसंभव! ॥ 91 ॥

यस्मात् सन्मन्त्रपूतं तत् प्राधान्येनाभिवर्धते।

अतो निषिद्धः पापानामपापानां विशेषतः ॥ 92 ॥

ज्ञात्वैवं यत्रतो मन्त्री तन्मन्त्रेण समर्चयते।

सा?Rङ्गं मन्त्रमतो वक्ष्ये यथावदवधारय ॥ 93 ॥

आक्रान्तमनलेनैव प्राणाख्यं बीजनायकम्।

त्रैलोक्त्यैश्वर्यदोपेतमूर्जोपरि गतं तु तत् ॥ 94 ॥

ततो वाराहमादाय भूधरव्योम भूषितम्।

विष्वक्‌सेनाय तदनु सनमस्कं पदं न्यसेत् ॥ 95 ॥

प्रणवाद्यो ह्ययं मन्त्रो विष्वक्‌सेनस्य कीर्तितः।

पूर्वबीजं हि यच्चास्य ऊकारस्वरवर्जितम् ॥ 96 ॥

आकाराद्यैश्च षड्‌दीर्घैर्भिन्नमङ्गगणं नयेत्।

प्रणवेन स्वनाम्नाथ जातिभिष्षड्‌भिरन्वितम् ॥ 97 ॥

नमस्स्वाहादिभिश्चायं विष्वक्‌सेनस्य अङ्गकः।

साङ्गेनानेन मन्त्रेण प्रतिष्ठाप्यो विधानतः ॥ 98 ॥

प्रथमावरणे वाथ द्वितीयावरणेऽथवा।

ईशानसोमदिङ्‌मध्ये प्रासादे दक्षिणामुखे ॥ 99 ॥

मूलालयोच्चान्नीचे तु कल्पिते गर्भमन्दिरे।

ब्रह्नस्थानेऽथवा दिव्ये मूलबेरांशमानतः ॥ 100 ॥

कल्पितस्य शिलादारुलीहपूर्वैस्तु वस्तुभिः।

पूजनं मुख्यकल्पं स्यादनुकल्पेऽग्रमण्टपे ॥ 101 ॥

प्रागुक्तकोणभूभागे मेखलात्रयनिर्मिते।

पीठेऽवतार्य गगनादमूर्तं मूर्तमेव वा ॥ 102 ॥

केबलं बलिदानेन तर्पयेदुदकेन च।

चतुस्स्थानावतीर्णस्य मण्डलादिषु वृत्तिषु ॥ 103 ॥

परव्यूहादिरूपस्य देवस्य यजनावधौ।

प्रासादान्तर्गतस्यापि स्वस्थानस्थस्य मण्टपे ॥ 104 ॥

पूजनं विधिवत् कार्यमारम्भदिवसादितः।

सर्वकर्मावसाने तु मण्डलादिगते विभौ ॥ 105 ॥

स्वे स्वे धाम्नि विसृष्टे तु ध्यात्वा मण्डलमध्यतः।

पूजयेद्विधिवन्मन्त्री द्वितीये वासरेऽपि च ॥ 106 ॥

भगवद्यजनार्थं तु प्रासादस्थं विशेषतः।

यथाविधि समब्यर्च्य नैवेद्यैस्तन्निवेदितैः ॥ 107 ॥

अर्घ्याद्यैरखिलैरन्यैस्ताम्बूलाद्यैश्च नित्यशः।

जलस्थलादिनिलयांस्तद्‌भूतांश्चाथ तर्पयेत् ॥ 108 ॥

प्रासादस्थस्य तस्याथ देहमानानुसारतः।

कृत्वा हेमादिभिर्द्रव्यैर्विशेषार्यां विधानतः ॥ 109 ॥

उग्रां वा शान्तरूपां वा विघ्नविध्वंसनक्षमाम्।

चतुर्भुजां वा द्विभुजामासीनां वा समुत्थिताम् ॥ 110 ॥

द्विभुजस्य चतुर्हस्तामन्यथा वा प्रकल्पिताम्।

वैशेषिकेषु प्राप्तेषु पूजयेदुत्सवार्चया ॥ 111 ॥

मृगयाद्युत्सवे प्राप्ते यत्र यत्र व्रजेत् प्रभुः।

तत्र तत्र नयेदेनं निर्विध्नफलसिद्धये ॥ 112 ॥

ध्यानमस्य प्रवक्ष्यामि यथावच्छृणु सत्तम!।

नवदूर्वाङ्‌कुराभं च त्वीषत्पित्तलकान्तिभृत् ॥ 113 ॥

चतुर्दंष्ट्रं चतुर्बाहुं चतुष्किष्कुं चतुर्गतिम्।

पूर्णाङ्गं केसरिस्कन्धं पृथूरस्थलराजितम् ॥ 114 ॥

दक्षिणावर्तनिम्नेन नाभिरन्ध्रेण शोभितम्।

आजानुबाहुं श्रीमन्तं पि?Rङ्गलार्जिर्जटाधरम् ॥ 115 ॥

द्रवत्कनकपिङ्गाक्षं चिपिटं पृथुनासिकम्।

सितदीर्घनखश्रेणीशोभितं कुटिलभ्रुवम् ॥ 116 ॥

विस्तीर्णगण्डवदनं बालेन्दुकुटिलोपमैः।

नवकिंश्वरुणाकारैर्लोमैः संपूर्णविग्रहम् ॥ 117 ॥

शोभनेन प्रलम्बेन पृथुना प्रोन्नतेन च।

माणिक्यकुण्डलाढ्येन युक्तं श्रोत्रद्वयेन तु ॥ 118 ॥

मकुटेनोन्नतेनैव हाराद्यैरुपशोभितम्।

चित्रकौशेयवसनं विचित्रस्रग्विमण्डितम् ॥ 119 ॥

प्रलयद्वादशादित्यसहस्रगुणदीधितिम्।

ईषदूर्घ्वे तथादिर्यग्विनिपातितलोचनम् ॥ 120 ॥

कुन्देन्दुकान्तिदशनं किञ्चिद्विहसिताननम्।

स्वभावसौम्यममलं मायाक्रोधोपरञ्जितम् ॥ 121 ॥

सविलासचलत्पादन्यासस्थानकसंस्थितम्।

स्वेनान्तः करणेनैव भावयन्तं परं पदम् ॥ 122 ॥

अङ्‌गुष्ठादि कनिष्ठान्तं वामपाणौ लतात्रयम्।

नामयत्युन्नता चैका घ्राणाग्रे विनियोजिता ॥ 123 ॥

सद्विघ्नभीतिप्रदया त्वनया मुद्रयान्वितम्।

रथाङ्गशङ्खहस्तं च लम्बमानगदाधरम् ॥ 124 ॥

श्रोणीतटनिबिष्टेन सावहेलेन पाणिना।

इत्थंरूपधरं देवमनेकाद्‌भुतविक्रमम् ॥ 125 ॥

उग्ररूपमिति ध्यायेदाग्नेयमनलप्रभम्।

दंष्ट्रातर्जननिर्मुक्तं साभयं शान्तलक्षणम् ॥ 126 ॥

मुख्यदक्षिणहस्तेन भक्तानामभयप्रदम्।

तथाविधेन वामेन लम्बमानगदाधरम् ॥ 127 ॥

पृष्ठदक्षिणवामाभ्यां चक्रश?Rङ्खधरं क्रमात्।

एवं चतुर्भुजस्योक्तं द्विभुजस्यावधारय ॥ 128 ॥

उक्ताभ्यामुग्रशान्ताभ्यां श?Rङ्खचक्रद्वयं विना।

प्रागुक्तद्वितयं वाथ द्वितीयं चिन्तितं तु वा ॥ 129 ॥

गदाविरहितं वाथ वामकट्यवलम्बितम्।

स्थानके वाऽसने वाममूरुदेशे निवेशितम् ॥ 130 ॥

गोपनीमुद्रया वाथ कटकाकारमुद्रया।

उभाभ्यामपि पाणिभ्यां विश्रान्तं पीठपृष्ठतः ॥ 131 ॥

अवष्टभ्य गदामूर्ध्वे मातङ्गमुसलाकृतिम्।

प्राक्‌पढदलमाक्रम्य पादाब्यां कर्णिकासनम् ॥ 132 ॥

सुस्थितं कर्णिकायां वा प्राग्वदन्यैरलंकृतम्।

एवं ध्यानविशेषेषु त्वेकं स्थाप्य विधानतः ॥ 133 ॥

समर्चयीत कालेषु प्रागुक्तेषु स्वमन्त्रतः।

चतुस्स्थानार्चनार्थं तु ण्डलानां तु मध्यतः ॥ 134 ॥

पूजितेष्वथ मन्त्रेषु नियुक्तेषु स्वधामनि।

ईशानसोमदिङ्‌मध्ये चतुरश्रे पुरेऽथवा ॥ 135 ॥

द्वारशोभाश्रनिर्मुक्ते रेखात्रितयभूषिते।

तदन्तरेऽर्धचन्द्रस्थे कमलेऽष्टदलान्विते ॥ 136 ॥

साम्राज्येन नियुक्तेऽस्मिन् विग्नानामच्युतेन तु।

पूजिते विधिना शश्वदभीष्टं साधकोऽश्नुते ॥ 137 ॥

तस्मान्मन्त्रैस्तदीयैस्तु स्नात्वा पूर्वविधानतः।

प्रक्षाल्य पाणिपादौ वा त्वाचम्य न्यासमाचरेत् ॥ 138 ॥

तदधिष्ठातृकत्वेन धारणाभिः स्वविग्रहम्।

शोधयित्वा पुनर्न्यस्य षडङ्गं तत्करादितः ॥ 139 ॥

प्राग्वदानन्दधामाच्च ह्यवतार्य तथा प्रभुम्।

इष्ट्वा हृत्पुण्डरीके तु स्वापेक्षानिप्कलात्मकम् ॥ 140 ॥

तमेव सकलत्वेन यातं ध्यात्वा यजेद्वहिः।

प्राग्वदर्ध्यादिपात्राणि प्रतिष्ठाप्य स्वविग्रहे ॥ 141 ॥

विन्यस्तमन्त्रानभ्यर्च्य द्वारेदक्षिणसौम्ययोः।

चण्डप्रचण्डसदृशौ बलप्रबलसंज्ञितौ ॥ 142 ॥

वायुवेगं महाप्राणं द्वाराग्रे गरुडोपमम्।

समभ्यर्च्य यथापूर्वं प्राग्दत्वा कमलासनम् ॥ 143 ॥

धर्माद्यनन्तपर्यन्तं पञ्चकं नवकं तु वा।

सत्वेनाच्छादितं पश्चात् केवलेनाम्बुजं स्मरेत् ॥ 144 ॥

तस्मिन्नावाह्य तं देवं हृदये ध्यानचोदितम्।

सन्निधानादिकं कृत्वा मुद्राबन्धपुरस्सरम् ॥ 145 ॥

समभ्यर्च्यार्घ्यपुष्पाद्यैर्लययागविधानतः।

कर्णिकामध्यगं तस्य हृदाद्यं मुख्यमन्त्रवत् ॥ 146 ॥

पझच्छदान्तरस्थाश्च तदाकारद्युतिं विना।

किन्त्वङ्गानां च सर्वत्र घ्यानमुक्तं सितादिकम् ॥ 147 ॥

क्रियाख्यां तैजसीं शक्तिं स्वाहापर्यायरूपिणीम्।

लक्ष्मीरूपधरां पीतां सर्वालङ्कारमण्डिताम् ॥ 148 ॥

प्रियानुरूपां सततं स्वासीनां वाथ सुस्थिताम्।

दक्षिणोत्तरयोगेन चामरोभयधारिणीम् ॥ 149 ॥

(ओं) ह्रीं क्रियायै स्वाहान्तो मन्त्रोऽयं संप्रकीर्तितः।

अनेन स्वामिनो देहात्तैजसाद्विघ्नसूदनात् ॥ 150 ॥

वामपार्श्वेऽवतार्यास्य भोगयागावसानतः।

गजाननो जयत्सेनो हरिवक्त्रो महाबलः ॥ 151 ॥

कालप्रकृतिसंज्ञश्च चतुर्थः कमलोद्भव!।

गणराजेश्वरा ह्येते चत्वारश्चण्डविग्रहाः ॥ 152 ॥

आज्ञाप्रतीक्षकाश्चास्य सुश्वेतचमरोद्यताः।

विनायकादयश्चैव विघ्नेशाः प्रवरास्तु ये ॥ 153 ॥

अमीषां गणनाथानां नित्यमाज्ञानुपालिनः।

ईशानादिषु कोणेषु प?Rद्मबाह्ये स्थितान् न्यसेत् ॥ 154 ॥

वीक्षमाणा विभोर्वक्त्रं तत्तुल्यस्थानकैः स्थिताः।

तद्वत्करा?Rङ्किताः सर्वे किन्तु मुद्राविवर्जिताः ॥ 155 ॥

ध्यानमेषां पृथग्भूतं शारीरमवधारय।

भीमद्विपेन्द्रवदनं चतुरदंष्ट्रं त्रिलोचनम् ॥ 156 ॥

कम्बुग्रीवं चतुर्बाहुं पूर्णचन्द्रायुतद्युतिम्।

हारनूपुरकेयूरमेखलादाममण्‍डितम् ॥ 157 ॥

नानास्रग्गन्धवस्त्राढ्यमनौपम्यपराक्रमम्।

ध्यायेद्गजाननमतो जयत्सेनं च संस्मरेत् ॥ 158 ॥

महत्तुरङ्गवदनं पझरागाचलप्रभम्।

द्रवच्चामीकराक्षं च त्वनेकाद्‌भुतविग्रहम् ॥ 159 ॥

हरिवक्त्रमतो ध्यायेत् सटाच्छुरितमस्तकम्।

निष्टप्तकनकप्रख्यं द्योरघर्घरनिस्वनम् ॥ 160 ॥

मृगरा?Rड्वदनं विप्र! कल्पान्तनिलवेगिनम्।

कालप्रकृतिनामानं भावयेदञ्जनद्रिवत् ॥ 161 ॥

दंष्ट्राकरालवदनं पि?Rङ्गलश्मश्रुलोचनम्।

झषकुण्डलभृद्रौद्रं मीनवन्निम्ननासिकम् ॥ 162 ॥

गणराजेश्वराः ह्येते महापुरुषलक्षणैः।

संयुक्ताश्चाखिलैर्विप्र! आपादात् कन्धरावधि ॥ 163 ॥

यत्किञ्चिन्मण्डनं वस्तु तदाद्योक्तं स्मरेत्त्रिषु।

एतेषामर्चनं कुर्यात् स्वनाम्ना प्रणवादिना ॥ 164 ॥

नमोन्तेनाब्जसंभूत! नानासिद्धिफलाप्तये।

अष्टाष्टकैस्तदर्धैर्वातस्यार्धैर्वा यथारुचि ॥ 165 ॥

क्षिप्रकर्मप्रसिध्द्यर्थमष्टभिर्वा समर्चयेत्।

तन्निवेदितमन्नाद्यमर्घ्यस्रक्‌चन्दनादिकम् ॥ 166 ॥

न देयं कस्याचित् प्राज्ञैरैहिकामुष्‌मिकाप्तये।

स्वाश्रितानामनुज्ञातं भूतानां चैव तेन तत् ॥ 167 ॥

नित्यं तदूर्ध्वतस्तेषामाशास्थगितचारिणी।

अत एव हि भोक्तॄणामर्थहानिं ददन्ति ते ॥ 168 ॥

नूनमाशागणं सर्वं ध्वंसयन्ति सदैव हि।

तस्माद्ददाति योऽन्येषां स्वयमश्नाति वाऽधमेः ॥ 169 ॥

मोहादुपेक्षते वापि स याति नरकेऽधमः।

अतः श्रेयोर्थिना कार्यः परिहारः सदैव हि ॥ 170 ॥

तच्चापि क्ष्मातले कूषे तटाकादौ तु चोत्क्षिपेत्।

नोपभोगं यथा याति काकादिष्वब्जसंभव! ॥ 171 ॥

य स्मात् सन्मन्त्रपूतं तत् प्राधान्येनापि वर्धते।

अतो निषिद्धः पापानामपापानां विशेषतः ॥ 172 ॥

इति सम्यक् समाख्यातं विष्वक्‌सेनार्चनं तव।

अतः परं यद्वक्तव्यमस्ति चेत्तद्वदस्व भे ॥ 173 ॥

सनकः ---

कुमुदाद्यावृतीशानां द्वारावरणवासिनाम्।

शिलालोहादिभिः क्लृप्ता या या मूर्तिः प्रतिष्ठिता ॥ 174 ॥

तत्र तत्र च किं कार्यमर्चने तद्वदस्व मे।

शाण्डिल्यः ---

द्वारावरणदेवानां सुस्थितानां स्वसझसु ॥ 175 ॥

चलानां वाथ हेमाद्यैर्निर्मितानां यथाविधि।

त्रिकालं वा द्विकालं वा संकटे त्वेककालिकम् ॥ 176 ॥

तत्तन्मन्त्रेण कुर्वीत पूजामष्टोपचारतः।

परव्यूहादिरूपस्य विष्णोर्दिव्यालयादिषु ॥ 177 ॥

प्रासादबेरप्राकारगोपुरद्वारमण्टपान्।

पचनालयपानीयशालापुष्पादिमण्टपान् ॥ 178 ॥

धनधान्याम्बरावासमालिकाबलिविष्टरान्।

तथा?Rङ्गाश्रयस?Rद्मानि गोशालावाहनास्पदान् ॥ 179 ॥

अपूर्वानथवा जीर्णान् नष्टांश्चैबोद्धरन्ति ये।

ग्रामादिरथ्यावरणानुत्सवभ्रमणाय च ॥ 180 ॥

फलपुष्पद्रुमाढ्यानि वापीकूपान्वितानि च।

विश्राममण्डपोपेतनिपानालह्‌कृतानि च ॥ 181 ॥

उद्यानानि प्रकुर्वन्ति ये भक्त्या तु जगत्‌प्रभोः।

केदारापणपूर्वाणि साधनानि ददन्ति ये ॥ 182 ॥

समाराधकपूर्वाणां तदैव परिचारिणाम्।

दासीदासकुटुम्बानां देवालायनिवासिनाम् ॥ 183 ॥

पोषं कुर्वन्ति ये वृत्या नित्यया प्रीतये विभोः।

देवस्याङ्गाङ्गिरूपस्य परिवारगणस्य च ॥ 184 ॥

नू पुरादिकिरीटान्तैर्विग्रहं भूषयन्ति ये।

प्रासादगोपुरादीनि चामीकरमयानि च ॥ 185 ॥

शयनासनयानानि रथानि विविधानि च।

महान्ति हेमसद्रत्नरचितानि समन्ततः ॥ 186 ॥

द्विरदांश्च वराश्वांश्च यागोपकरणानि च।

पाद्यार्घ्यपात्रपूर्वाणि पादोदादिप्रतिग्रहान् ॥ 187 ॥

भद्रपीठं तथा दीपधूपयोर्लक्षणान्वितम्।

पात्रयुग्मं च वै घण्टामक्षसूत्रादिकान्यपि ॥ 188 ॥

छत्राणि चामरादीनि सितानि विविधानि च।

उपानत्पादुकादीनि पादपीठान्यनेकशः ॥ 189 ॥

हविःस्थालीश्च विविधाः साधाराश्च सलक्षणाः।

हेमराजतताम्रोत्थास्ताम्बूलाधारसंयुताः ॥ 190 ॥

स्रुक् स्रुवादीनि भाण्डानि यान्यन्यानि समर्चने।

उपयोग्यानि सर्वाणि येऽर्पयन्ति जगद्विभोः ॥ 191 ॥

देवद्रव्याणि रक्षन्ति देवस्वं च भयान्विताः।

सदागमादिसिद्धान्तनिश्चयार्थप्रशंसकाः ॥ 192 ॥

दीक्षापयन्ति सद्भक्तान् ये वेदान्तार्थसूचकाः।

भाषाभिः स्वस्वकीयाभिर्ये तदर्थप्रबन्धकाः ॥ 193 ॥

भक्तोत्तमास्ते विज्ञेयास्तान् दिव्यायतनादिषु।

चलस्थिरविभागेन लोहैर्वा शिलयाथवा ॥ 194 ॥

स्वस्ववर्णाश्रमाचारसदृशाकृतिचेष्टितान्।

बद्धाञ्जलिपुटान् वाथ प्रमाणेनोपलक्षितान् ॥ 195 ॥

लाञ्छितान्श्चक्रश?Rङ्खाभ्यां भुजयोर्दक्षिणादितः।

पझविष्टरमध्ये तु स्वासीनान् वाथ सुस्थितान् ॥ 196 ॥

ऋजुस्थित्या यथाशोभं वैशाखस्थानकेन वा।

निर्माय च विधानेन प्राङ्कमे मण्टपेऽथवा ॥ 197 ॥

प्रासादेष्वनुरूपेषु कल्पितेष्वग्रतो विभोः।

यथावकाशं वामे वा दक्षिणे वाथ पश्चिमे ॥ 198 ॥

स्वस्वमन्त्रैः प्रतिष्ठाप्य विधिवच्छ्रद्धयार्चयेत्।

श्रृणु मन्त्रांस्तदीयांस्तु स्थापनादिषु कर्मसु ॥ 199 ॥

प्रधानपुरुषेशात्मतारकब्रह्नणाऽथवा।

अहं स तारकेणैव सविसर्गेण चान्तिमे ॥ 200 ॥

आद्येन वा द्वितीयेन युक्तया त्रितयेन वा।

संज्ञया योजनीयास्ते साङ्गयागानतः श्रृणु ॥ 201 ॥

ताराद्ययोर्द्वयोरेकं षोढा कृत्वा तदन्तिमे।

ज्ञानादिहृदयादीनि चतुर्थ्यन्तान्युदीरयेत् ॥ 202 ॥

प्रणवाधारयुक्तानि प्रागेवाङ्गान्यमूनि वै।

विन्यस्य संयजेन्नित्यं भक्तान् परमधर्मिणः ॥ 203 ॥

पारतन्त्र्ये विधिरयं भक्तानां संप्रकीर्तितः।

स्वातन्त्र्ये चाग्रहारादौ विपिने वा नदीतटे ॥ 204 ॥

सप्राकारं विमानं तु यथेष्टतलशोभितम्।

कल्पयित्वा प्रयत्नेन रथ्याभिश्च परिष्कृतम् ॥ 205 ॥

देशान्तरगतानां वा भगवल्लोकवासिनाम्।

दृश्यरूपमदृश्यं वा देवसारूप्यतां गतम् ॥ 206 ॥

स्थापयित्वा विधानेन प्रासादे मानुषे पदे।

दिव्यमानुषयोर्वाथ दिव्ये वा मानुषाश्रिते ॥ 207 ॥

विष्णोर्मन्त्रासनाव्यक्तपझमध्यस्थचेतनात्।

भक्तबिम्बहृदम्भोजे चैतन्यमवतार्य च ॥ 208 ॥

सकलीकृत्य मन्त्रेण साङ्गेनाभ्यर्चयेत् सदा।

आवाहने विशेषोऽयं जीवतां वाप्यजीवताम् ॥ 209 ॥

सर्वत्राव्यक्तपझाद्यैरष्टभिर्वा द्विरष्टभिः।

भोगैः प्रागुदितैः स्फीतैस्ताम्बूलान्तैरनुक्रमात् ॥ 210 ॥

तत्तज्जन्मदिने कार्यं तेषां वैशेषिकार्चनम्।

कृत्वा पझध्वजारोहं कार्यस्तत्र महोत्सवः ॥ 211 ॥

देवेन सह कर्तव्यः परतन्त्रोत्सवे ध्वजः।

भक्तप्रणीता गाधाश्च श्रुत्यन्तार्थोपबृह्निताः ॥ 212 ॥

श्रावयेद्विधिवद्देवं भक्त्या गीतिपुरस्सरम्।

तन्निवेदितमन्नाद्यं गायकेब्यः प्रदापयेत् ॥ 213 ॥

इति ते वैनतेयादिपरिवारगणस्य च।

पूजनं सर्बमाख्यातं नानासिद्धिफलप्रदम् ॥ 214 ॥

गोपनीयं प्रयत्नेन नास्तिकानांविशेषतः।

प्रकाशयस्व भक्तानां नित्यकर्मरतात्मनाम् ॥ 215 ॥

इति श्रीपाञ्चरात्रे पारमेश्वरसंहितायां क्रियाकाण्डे गरुडविष्वक्सेनादिपरिवारार्चनविधानं नामाष्टमोऽध्यायः समाप्तः ॥

\*\*\*\*\*\*\*\*\*\*\*\*\*\*



   ॥ श्रीः ॥

   नवमोऽध्यायः

शाण्डिल्यः ---

एवं कालत्रये कुर्यात् पूजनं मन्त्रवित्तमः।

न च कालत्रयान्न्यूनं पूजनं विहितं सदा ॥ 1 ॥

प्रासादेषु स्वयंव्यक्तपूर्वेषु द्विजसत्तम!।

कालत्रयं प्रधानं स्यात्तदूर्ध्वं कर्तुरिच्छया ॥ 2 ॥

विभवापेक्षया चैव वर्धयेत यथाक्रमम्।

याव?Rद्‌द्वादशमः कालस्तावद्वै मुनिपु?Rङ्गव! ॥ 3 ॥

श्रेष्ठः प्रबातकालः स्यात् त्रिषु कालेषु वै पुनः।

यथावन्मन्त्रविन्यासमात्मनः करदेहयोः ॥ 4 ॥

हृद्यागं स्थानसंशुद्धिं सायामां भौतिकीं ततः।

नित्यं प्राभातिके कुर्यादन्यत्रेच्छानुरूपतः ॥ 5 ॥

स्नपनं बलिदानं च कुर्यात् कालत्रये सदा।

मूर्तेरासनपूजा तु कार्या कालचतुष्टये ॥ 6 ॥

पञ्चकाले भवेन्न्यासः षट्‌काले हवनक्रिया।

अत ऊर्ध्वेषु कालेषु जपान्तं पूजनं भवेत् ॥ 7 ॥

अलङ्कारासनाद्यं च पूर्ववत् क्रमयोगतः।

विनोक्तेन प्रकारेण ह्यन्यथा न समाचरेत् ॥ 8 ॥

मुख्यकल्पे तु होमान्ता नित्यनैमित्तिकात्मकाः।

पूजाः क्रमेण वै कुर्यात् तत्तद्धोमावसानिकाः ॥ 9 ॥

अनुकल्पे तु जप्यान्तं यागानन्तरितेषु वै।

यागेषु हवनान्तेषु नित्यनैमित्तिकादिषु ॥ 10 ॥

तत्तद्यागं जपान्तं च क्रमात् कृत्वा ततः परम्।

तत्तद्धोमान् मुनिश्रेष्ठ! क्रमात् कुर्याद्यथाविधि ॥ 11 ॥

अनुकल्पेषु यागेषु ह्युपकालोदितेषु वै।

आसनार्घ्ये ततऋ पाद्यमाचामं सप्रतिग्रहम् ॥ 12 ॥

गन्धं माल्यं तथा दीपं धूपं मात्रां क्रमेण तु।

दत्वा भोज्यावसानं तु क्रमाद्दद्याद्विधानतः ॥ 13 ॥

अथ द्वादशकालादि यावत् कालत्रयं द्विज!।

नाडिकानां विभागं तु क्रमेणैवावधारय ॥ 14 ॥

ब्राह्नान्मुहूर्तादारभ्य सपादं घटिकाद्वयम्।

निर्वर्त्य नित्यकर्म प्राक्‌ स्नानपूर्वं यथाविधि ॥ 15 ॥

सपादैकोत्तरा नाड्यो दश प्राभातिकेऽर्चने।

ततो नाडीचतुष्कं तु भवेद्यागद्वयस्य तु ॥ 16 ॥

ततस्त्वर्धोत्तरा नाड्यस्तिस्रः स्युस्स्वान्हिकस्य तु।

पश्चादर्धोत्तराः सप्त नाड्यो मध्यन्दिनार्चने ॥ 17 ॥

भूयस्तु घटिकायुग्मं यागस्य द्विजसत्तम!।

ततोऽपराह्णयागस्य भवेत्तु घटिकात्रयम् ॥ 18 ॥

स्वाध्यायस्य भवेत् कालस्ततस्तु घटिकाद्वयम्।

अर्धोत्तरा भवेन्नाडी स्वस्य सायन्तनी क्रिया ॥ 19 ॥

ततः प्रदोषयागस्य सार्धाः सप्त च नाडिकाः।

ततो यागद्वयं कुर्याद्धटिकानां चतुष्टये ॥ 20 ॥

पश्चान्निशीथयागस्य भवेद्वै नाडिकात्रयम्।

भूयस्तु पूजनं विप्र! कुर्याद्वै घटिकाद्वये ॥ 21 ॥

ततस्तु प्रत्युषो यागः सार्धं स्यान्नाडिकाद्वयम्।

योगपूर्वं तु विश्रामश्चतस्रो नाडिकास्ततः ॥ 22 ॥

यत्र द्वादशकालेज्या तत्रायं कालनिर्णयः।

यत्रैकादशकालेज्या तत्रायं क्रम उच्यते ॥ 23 ॥

निशीथयजनादूर्ध्वं प्रत्युषः पूजनं भवेत्।

यद्वा प्रादोषिकादूर्ध्वं कालमेकं विलोपयेत् ॥ 24 ॥

विश्रामस्य भवेत् कालो नाडीनां षट्‌कमेव च।

यदा तु दशकालेषु पूजनं विहितं तदा ॥ 25 ॥

मध्याह्नपूजनादूर्ध्वमपराह्णार्चनं भवेत्।

तथा मध्याह्णपूजायाः सार्धास्तु नव नाडिकाः ॥ 26 ॥

यत्र कालेषु नवसु पूजनं विहितं तदा।

निशीथपूजनात् पूर्वमेकं यागं तु लोपयेत् ॥ 27 ॥

दश नाड्योऽर्धहीनाः स्युस्तदा प्रादोषिकेऽर्चने।

यत्र कालाष्टके यागा विहिता द्विजसत्तम! ॥ 28 ॥

तदा प्राभादिकादूर्ध्वमेकं यागं विलोपयेत्।

तदा प्राभातिके यागे सांशा नाड्यस्त्रयोदश ॥ 29 ॥

यजनं सप्तकालेषु यदा स्याद्‌द्विजसत्तम!।

प्रदोषश्च निशीथस्च प्रत्यूषश्च तथा निशि ॥ 30 ॥

निशीथस्य भवेत् कालश्चतस्रो नाडिकास्तदा।

अर्धहीनाश्चतस्रस्तु घटिकाश्चरमस्य तु ॥ 31 ॥

यत्र वै कालषट्‌के तु पूजनं विहितं तदा।

पूर्वमध्यापराह्णास्तु दिवाकालास्त्रयः स्मृताः ॥ 32 ॥

स्वस्य प्राभातकृत्यस्य सांशं नाडीत्रयं तदा।

सार्धाश्चतस्रो नाड्यस्तु स्वस्य मध्यन्दिनस्य तु ॥ 33 ॥

प्रातराद्या निशीथान्ताः पञ्चकाला उदाहृताः।

तदा शिष्टास्तु घटिका योगविश्रामयोः स्मृताः ॥ 34 ॥

एतेऽपराह्णरहिताश्चतुष्कालाः प्रकीर्तिंताः।

पञ्चकं घटिकानां तु स्वाध्यायस्य भवेत्तदा ॥ 35 ॥

प्रातर्मध्यन्दिनं सायं त्रयः काला यथाक्रमम्।

तदानीमवशिष्टास्तु घटिकाः स्वस्य कर्मणः ॥ 36 ॥

अनुकल्पे तु कालः स्यादेको माध्यन्दिनोऽथवा।

माध्यन्दिनश्च नैशश्च द्वौ कालौ शक्तितो द्विज! ॥ 37 ॥

यत्रावरणबाहुल्यं तथा च बलिविस्तरः।

भगवद्यागविस्तारो महता विभवेन तु ॥ 38 ॥

अनेका मूर्तयो यत्र पूज्यन्ते विस्तरेण तु।

तत्र तत्र समभ्यूह्य स्वबुद्‌ध्या तु समाचरेत् ॥ 39 ॥

वृद्धिं प्रधानकाले तु नाडिकानां महामते!।

संक्षेपमुपसन्ध्यासु तत्तत्कर्मानुगुण्यतः ॥ 40 ॥

एवमुक्तेषु कालेषु यः पूजयति सर्वदा।

स पूजाफलमाप्नोति साकल्येन महामते! ॥ 41 ॥

यथा कालात्ययो न स्यात्तथा कुर्यात् प्रयत्नतः।

उक्तेऽस्मिन् समतिक्रान्ते काले दोषो भवेन्महान् ॥ 42 ॥

मनुजैः कल्पिते स्थाने इत्युक्ता नाडिकास्थितिः।

स्वयं व्यक्तादिकेऽप्येवं स्थानानामार्षपश्चिमे ॥ 43 ॥

चतुष्टये भवेद्विप्र! कालानां तु विनिर्णयः।

विशेषः श्रूयतामत्र नियतेष्वपि कर्मसु ॥ 44 ॥

वत्सरोत्सवपूर्वेषु नानानैमित्तिकेषु च।

पवित्रारोहणान्तेषु काम्येषु विविधेषु च ॥ 45 ॥

तथा च प्रायश्चित्तेषु राष्ट्रभङ्गादिदोषतः।

यद्वा यजनविस्तारादसामर्थ्यादिकेन वा ॥ 46 ॥

तत्तत्कर्मोदिते काले समतीते क्षणादिके।

न दोषो विद्यते विप्र! तत्तत्स्थानप्रभावतः ॥ 47 ॥

सदागमपरैर्विप्रैः पश्चकालपरायणैः।

चातुरात्म्यैकनिष्ठैस्तु अनन्यैरधिकारिभिः ॥ 48 ॥

प्रागुक्तैर्व्यापकैर्मन्द्नैर्द्वादशाक्षरपूर्वकैः।

अङ्गोपाङ्गादिसंयुक्तैर्दिव्यशास्त्रोक्तमार्गतः ॥ 49 ॥

यजनं क्रियते यत्र तत्रापि च विशेषतः।

कालातिक्रमदोषस्तु विद्यते न कदाचन ॥ 50 ॥

तथापि कालातिक्रान्तौ विशेषमवधारय।

व्यामिश्रयाजिभिर्वर्णैर्निर्मितायतनास्तु ये ॥ 51 ॥

तेषु कर्मणि नित्येऽपि काम्ये नैमित्तिकेऽपि वा।

विविधेऽपि तथा विप्र! प्रायश्चित्ताख्यकर्मणि ॥ 52 ॥

तत्तदुक्तस्य कालस्य मुहूर्तस्याप्यतिक्रमे।

कर्तुर्गुरोश्च स्थानस्य तस्य दोषो महान् भवेत् ॥ 53 ॥

अनन्यशरणैर्वर्णैः स्थाने तु परिकल्पिते।

आरम्भः प्रातरिज्याया अपि यामाष्टमांशकम् ॥ 54 ॥

नातिक्रामेन्न मध्याह्नः साष्टांशं प्रहरद्वयम्।

न च सायन्तनारम्भो रात्रौ यामाष्टमांशकम् ॥ 55 ॥

निशीथपूजानारम्भो न च नाडीस्त्रयोदश।

प्रत्युषः पूजनारम्भः न च ह्येकोनविंशतिम् ॥ 56 ॥

अतिक्रमेच्चेद्दोषः स्यात् कर्त्रादित्रितयस्य च।

नैमित्तिकादिके प्राग्वद्भवेद्दोषस्य निर्णयः ॥ 57 ॥

सच्छूद्रैः कल्पिते विप्र! स्थाने तु विनिबोध मे।

अहनि प्रातरारम्भो यामांशं न व्यतिक्रमेत् ॥ 58 ॥

न च माध्यन्दिनारम्भः सपादं प्रहरद्वयम्।

रात्रौ सायन्तनारम्भो यामांशं न व्यतिक्रमेत् ॥ 59 ॥

निशीथयजनारम्भो न च नाडीद्विसप्तकम्।

नातिक्रामेत् प्रत्युषस्तु विंशतिं यद्यतिक्रमेत् ॥ 60 ॥

सबन्धुकस्य वै कर्तुः स्थानस्य च गुरोर्भवेत्।

भयं नैमित्तिकादीनां प्राग्वत्तत्तदतिक्रमे ॥ 61 ॥

सद्वैश्यैः कल्पिते स्थाने विभागमवधारय।

प्रागिज्योपक्रमे नाडीद्वितयं ह्युदयात् परम् ॥ 62 ॥

नातिक्रमेन्न माध्याह्नो ह्यष्टाविंशतिनाडिकाः।

रात्रौ सायन्तनारम्भक्त्रितयं न व्यतिक्रमेत् ॥ 63 ॥

निशीथयजनारम्भो यामौ द्वौ न ह्यतिक्रमेत्।

प्रत्युषः पूजनारम्भो न च नाड्येकविंशतिम् ॥ 64 ॥

नैमित्तिकाद्यं त्रितयं न च कालमतिक्रमेत्।

प्रागुक्तं यद्यतिक्रामेत् कर्तुर्वै देशिकस्य च ॥ 65 ॥

सबन्धुकस्य जायेत महाव्याध्यादिपीडनम्।

स्थानस्य धान्यनाशः स्यान्महाभूतैरुपप्लवः ॥ 66 ॥

सदागमज्ञैः क्षत्रैस्तु क्लृप्ते वक्ष्याम्यतः परम्।

प्रातरिज्यासमारम्भो यामार्धं न ह्यतिक्रमेत् ॥ 67 ॥

न च माध्यन्दिनारम्भः सार्धं यामद्वयं द्विज!।

न च सायन्तनारम्भो यामार्धं न ह्यतिकमेत् ॥ 68 ॥

निशीथयजनारम्भो नाडीषोडशकं न च।

यामत्रयं तदन्यस्तु न च नैमित्तिकादिकम् ॥ 69 ॥

उक्तं कालमतिक्रामेत् प्रमादाद्यद्यतिक्रमेत्।

देशक्षोभादिदोषः स्यात् पूर्वोक्तत्रितयस्य च ॥ 70 ॥

पञ्चकालपरैर्विप्रैः कल्पितेऽपि निबोध मे।

प्रागिज्योपक्रमो नाडीपञ्चकं न व्यतिक्रमेत् ॥ 71 ॥

न च माध्यन्दिनारभ्भो नाडिकानां तु विंशतिम्।

न च सायन्तनारम्भो नाडीष्ट्‌कमतिक्रमेत् ॥ 72 ॥

नातिक्रमेन्निशीथेज्या नाड्यः सप्तोत्तरा दश।

चतुर्विंशतिमन्तेज्या नाडीनां न ह्यतिक्रमेत् ॥ 73 ॥

न च नैमित्तिकाद्यस्य प्राप्तकालव्यतिक्रमः।

एवमुक्तं तु नियमं येन केनाप्यतिक्रमेत् ॥ 74 ॥

स्थानभ्रंशादिदोषः स्याद्देशिकादित्रयस्य च।

ऋषिभिः कल्पिते स्थाने विशेषमवधारय ॥ 75 ॥

नातिक्रमेत् प्रागिज्याया नाडीषट्‌कमुपक्रमः।

माध्यन्दिनसमारम्भो न च नाड्येकविंशतिम् ॥ 76 ॥

सायमिज्यासमारम्भो नाडीनां न च सप्तकम्।

नातिक्रामेन्निशीथेज्या नाड्यष्टादशकं द्विज! ॥ 77 ॥

नातिक्रामेत् पश्विमेज्या नाडिकापञ्चपञ्चकम्।

अतिक्रमेच्चेत् कर्तुः स्यात् क्षयव्याधिप्रपीडनम् ॥ 78 ॥

तद्देशे स्यादनावृष्टिः स्थानस्य च महद्भयम्।

कल्पिते मन्त्रसिद्धैस्तु स्थाने समवधारय ॥ 79 ॥

आरम्भः प्रातरिज्यायाः प्रहरं न ह्यतिक्रमेत्।

एकविंशतिकं सार्धं मद्याह्नो न व्यतिक्रमेत् ॥ 80 ॥

नातिक्रमेत्तु प्रहरं सायं याग उपक्रमः।

निशीथयागो नाडीनां न च त्वेकोनविंशतिम् ॥ 81 ॥

षड्विंशतिमतिक्रामेन्न च पश्चिमपूजनम्।

अतिक्रमेच्चेद्वे कर्तुः पुत्रहानिर्भविष्यति ॥ 82 ॥

स्थाने द्रव्यविनाशः स्याद्राष्ट्रस्य व्याधिपीडनम्।

दिव्यस्थानेऽथ वक्ष्यामि प्रागिज्याया उपक्रमः ॥ 83 ॥

अष्टकं न त्वतिक्रामेन्नाडीनां द्विजसत्तम!।

द्वाविंशतिं न मध्याह्नो न च सायन्तनोऽष्टकम् ॥ 84 ॥

विंशतिं न निशीथेज्या सप्तविंशतिमन्तिमः।

नातिक्रामेन्मुनिश्रेष्ठ! प्रमादाद्यद्यतिक्रमेत् ॥ 85 ॥

देशाधिपस्य पीडा स्याज्ज्वरादिव्याधिभिः सदा।

स्थाने धान्यादिनाशः स्यात्तत्तद्देशनिवासिनाम् ॥ 86 ॥

अथ स्थाने स्वयं व्यक्ते श्रृणु कालविधिं द्विज!।

प्रथमेज्यासमारम्भो घटिकादशकं न च ॥ 87 ॥

अतिक्रामेन्न मध्याह्नो नाडीनां पञ्चविंशतिम्।

सायमिज्यासमारम्भो दशकं न ह्यतिक्रमेत् ॥ 88 ॥

द्वाविंशतिं निशीथेज्या नातिक्रामेत पश्चिमः।

आदित्योदयवेलां तु नातिक्रामेत् कदाचन ॥ 89 ॥

प्रमादाद्‌बुद्धिपूर्वाद्वा अतिक्रामेद्यदि द्विज!।

अरातिभिः परिभवो महाव्याध्यादिपीडनम् ॥ 90 ॥

सदा देशाधिपस्य स्यात् प्रजानां व्याधिपीडनम्।

तत्स्थानस्य न सम्पत्तिस्तद्देशे वृष्टिवर्जनम् ॥ 91 ॥

नित्यनैमित्तिकं कर्म नक्षत्रादिनिमित्तकम्।

तत्तत्कर्मोदितं कालं नातिक्रामेत्तु मानुषे ॥ 92 ॥

आर्षादिंके तु त्रितये पूर्वभागोदितं तु यत्।

तत् कुर्यात्तदतिक्रान्तौ भागे तु तदनन्तरे ॥ 93 ॥

तत्कालातिक्रमे दोषो नित्यातिक्रान्तिवद्भवेत्।

अपरांशोदितं कर्म तत्रैव तु समाचरेत् ॥ 94 ॥

पूर्वाह्णे विहितं कर्म मध्याह्ने तु समाचरेत्।

मद्याह्ने विहितं यत्तदपराह्ने समाचरेत् ॥ 95 ॥

पूर्वरात्रोदितं कर्म मध्यरात्रे समाचरेत्।

मध्यरात्रोदितं यत्तत् कुर्यादपररात्रिके ॥ 96 ॥

स्वयं व्यक्ते तु पूर्वांशविहितं स्यात्तु मध्यमे।

पश्चिमे वापि तत्रोक्तं पूर्वे वा मध्यमेऽपि वा ॥ 97 ॥

आचरेदनुकल्पे तु पूर्वाह्नविहितं तु यत्।

तत् कुर्यादथ मध्याह्ने अपराह्णेऽथवा द्विज! ॥ 98 ॥

पूर्वरात्रोदितं कुर्यान्मध्ये वा पश्चिमेऽपि वा।

ऋक्षाणां पूर्वभागे तु ऋक्षकर्म समाचरेत् ॥ 99 ॥

तिथीनां पश्चिमे भागे तिथिकर्म समाचरेत्।

नक्षत्रभेदे चाधिक्ये तिथिभेदे तदन्तिमे ॥ 100 ॥

तत्रापि चेदमावास्या सङ्गवात् परतो भवेत्।

तस्मिन् कुर्यात्तु तत् कर्म तत् स्यात् पूर्वेद्युरन्यथा ॥ 101 ॥

अतीते भगवद्यागमाचरेदुत्तरायणे।

पश्चात् षोडशनाडीनामन्तरे होमपश्चिमम् ॥ 102 ॥

स्नपनाद्यं मुनिश्रेष्ठ! चैत्रे च विषुवे तथा।

प्रागेव भगवद्यागमाचरेद्दक्षिणायने ॥ 103 ॥

स्नपनाद्यं तु होमान्तं नाडीषोडशकान्तरे।

अनुकल्पे तु तत् कुर्यात् पश्चात् षोडशकान्तरे ॥ 104 ॥

एवमाश्वयुजे मासि विषुवेऽपि समाचरेत्।

उत्तरायणवत् कुर्यात् तत्सङ्‌क्रान्तिचतुष्टये ॥ 105 ॥

यल्लग्नहेतुकं कर्म यन्मुहूर्तनिमित्तकम्।

तत् सशेषं समापाद्य प्रायेण विभवेन तु ॥ 106 ॥

तस्मिन् प्राप्ते शुभे काले शश्वच्छेषं समापयेत्।

अर्घ्याद्यैर्देवमिष्ट्वा तु अग्नौ पूर्णाहुनिं ददेत् ॥ 107 ॥

नैमित्तिकं दिवोक्तं तु दिवैव तु समापयेत्।

नैमित्तिकं निशोक्तं तु निश्येव तु समापयेत् ॥ 108 ॥

यस्मिन् यस्मिन्नहोरात्रे विहितं कर्म यद्‌द्विज!।

समापयेत् तत्तस्मिन् यत्नतोऽवश्यमेव हि ॥ 109 ॥

महोत्सवः सदाकालं विहितं न त्वतिक्रमेत्।

नि शोत्सवस्य कालः स्यात्तपनस्योदयावधि ॥ 110 ॥

कालः स्यात्तीर्थयात्रायां विंशन्नाड्चन्तरे दिवा।

मनुष्यनिर्मिते स्थाने मुख्यकल्पे द्विजोत्तम! ॥ 111 ॥

अनुकल्पे तु तत्कालो यावदस्तमयावधि।

स्वयं व्याक्तादिके स्थाने दिवा स्यान्मुख्यकल्पके ॥ 112 ॥

अनुकल्पे निशायां तु पूर्वार्धावधिको भवेत्।

मुख्यकल्पेऽपि रात्रौ वा ह्ययनादेस्तु संभवे ॥ 113 ॥

मर्त्यप्रतिष्ठिते स्थाने पवित्रारोहणस्य तु।

कालः स्यादह्नि विप्रेन्द्र! नाडीविंशतिकान्तरे ॥ 114 ॥

स्वयं व्यक्तादिके स्थाने यावदस्तमयावधि।

रात्रौ तु भूषणारोपं न कदाचित् समाचरेत् ॥ 115 ॥

चन्द्रसूर्योपरागे च तत्कालात् पूर्वमेव तु।

चतुस्स्थानस्थितस्यापि स्थानद्वयगतस्य वा ॥ 116 ॥

देवस्य यजनं कृत्वा होमान्तं स्नपनादिकम्।

औपचारिकसांस्पर्शैः प्रभूतैर्हृदयङ्गमैः ॥ 117 ॥

पयोघृतादिभिः सम्यक् सविशेषैर्महामते!।

ततोऽक्षसूत्रमादाय तावत् कुर्याज्जपं सुधीः ॥ 118 ॥

यावद्राहुविमुक्तस्य चन्द्रादेर्दर्शनं भवेत्।

पूजाहोमजपादीनां फलानन्त्यमवाप्नुयात् ॥ 119 ॥

अन्यथा विफलं कर्म कर्तुर्व्याध्यादिपीडनम्।

अतोऽप्यन्यदनित्यं यन्नैमित्तिकमुदाहृतम् ॥ 120 ॥

पुण्यकालवशेनैव तत्राप्येवं समाचरेत्।

काम्यानि सर्वकर्माणि तत्तत्काले समाचरेत् ॥ 121 ॥

अन्यथा तानि कर्माणि न सिध्यन्त्यचिरेण तु।

स्वयंव्यक्तादिके तानि सर्वदैव समाचरेत् ॥ 122 ॥

प्रायश्चित्तं तु वै कुर्यात् सञ्जाते तन्निमित्तके।

तदैव वाथ कर्मान्ते त्रिदिनाभ्यन्तरे तु वा ॥ 123 ॥

तद्‌गुरुत्वानुगुण्येन पञ्चसप्तदिनान्तरे।

तदारम्भः समाप्तिर्वा ह्यन्यथा द्विगुणं चरेत् ॥ 124 ॥

प्रायश्चित्तं तु वै कुर्यात् स्वयंव्यक्तादिके स्थले।

स्वयंव्यक्तादिके स्थानचतुष्केऽपि महामते! ॥ 125 ॥

प्राकारगोपुरादीनामारम्भं स्थापनं तथा।

तथा च कर्मबिम्बानां स्थापनं च विशेषतः ॥ 126 ॥

जीर्णोद्धारविधानं च पुनः संस्थापनं तथा।

अङ्‌कुरारोपणं चैव ध्वजारोहावरोहणे ॥ 127 ॥

सुमुदूर्ते सुनक्षत्रे सुलग्नेऽपि समाचरेत्।

दोषः स्यात्तदतिक्रान्तौ तच्छान्तिं च समाचरेत् ॥ 128 ॥

द्वादशी तु कलामात्रा त्रयोदश्यां समाचरेत्।

कर्मावसाने शयनं प्रबोधं पुनरेव हि ॥ 129 ॥

पवित्रारोहणाद्येषु विविधेषु तु कर्मसु।

मुहूर्तातिक्रमे दोषो न भवेत्तु कदाचन ॥ 130 ॥

यत्र तु व्यापकैर्मन्त्रैरनन्यैरधिकारिभिः।

दिव्यशास्त्रोक्तमार्गेण पूजनं क्रियते विभोः ॥ 131 ॥

तत्र स्यात् कालनियमो दिव्यस्थानोक्तमार्गतः।

एतेषां द्वितयं यत्र तत्र कालस्तु सैद्धवत् ॥ 132 ॥

यत्र त्रयाणामेकं स्यात् तत्रार्षस्थानवद्भवेत्।

पुरोदितेषु स्थानेषु सर्वेष्वपि यथाक्रमम् ॥ 133 ॥

य उक्तः कालनियमो नियताद्येषु कर्मसु।

मुख्यानुकल्पभेदेन द्विविधस्तदतिक्रमे ॥ 134 ॥

तद्दोषशान्तिं वै कृत्वा तानि कुर्यादनन्तरे।

काले यथा क्रर्महानिर्न कदाचित्तु जायते ॥ 135 ॥

तथा क्रमेण वै कुर्यात्तानि कर्माणि सर्वदा।

नित्यनैमित्तिके प्राप्ते ह्येकस्मिन् समये तदा ॥ 136 ॥

पूर्वं नैमित्तिकं कृत्वा पश्चान्नित्यं समाचरेत्।

नैमित्तिके ह्यनित्ये च नित्ये च युगपद्गते ॥ 137 ॥

प्रागनित्यं ततः पश्चान्नित्यनैमित्तिकं चरेत्।

नैमित्तिके च काम्ये च प्राप्ते काम्यं तु पूर्वतः ॥ 138 ॥

एतेष्वपि च सर्वेषु प्रायश्चित्ताख्यकर्मणि।

एककाले तु संप्राप्ते प्रायश्चित्तं तु पूर्वतः ॥ 139 ॥

समाप्य पश्चाद्वै कुर्यात् तानि कर्माणि सर्वदा।

यदा नैमित्तिकाद्यं तु विभवाद्यैस्तु विस्तृतम् ॥ 140 ॥

तदा तात्कालिकं नित्यं तत्कालात् प्राक् समाचरेत्।

कालातिक्रमदोषस्तु तत्र न स्यात् कदाचन ॥ 141 ॥

देशिका बहवो यत्र बहवः परिचारकाः।

तत्तत्कर्मोर्थबिम्बानि संभवन्ति बहूनि च ॥ 142 ॥

तत्र सर्वाणि कर्माणि ह्येकदैव समाचरेत्।

कालातिक्रमदोषस्तु विद्यते तत्र पूर्ववत् ॥ 143 ॥

वक्ष्यन्ते देशिका ऊर्धं स्वयंव्यक्तादिषु द्विज!।

इदानीं मूर्तिभेदेषु लक्ष्यन्ते देशिकाः श्रृणु ॥ 144 ॥

परात्परस्वरूपस्य परस्य च विभोः सदा।

आचार्यान् शास्त्रविहितांश्चतुरः परिकल्पयेत् ॥ 145 ॥

अष्टौ द्वादश वा कल्प्या व्यूहे मूर्त्यन्तरेऽपि च।

वैभवेष्वपि मूर्तेषु देशिकेन्द्रास्तथैव हि ॥ 146 ॥

साधकाश्चैवमेव स्युः सदा षोडश वा द्विज!।

विभवेषु स्वतन्त्रेषु साधका द्वादशैव वा ॥ 147 ॥

अवतारेषु दशसु स्वतन्त्रेषु महामते!।

प्रासादे स्थापितेष्वेषु कल्प्या वाराधका दश ॥ 148 ॥

यथोक्ताचारसंयुक्तास्तथाप्यधिकसंख्यकाः।

तत्रैतत् कल्पनं श्रेष्ठमन्यत्र तदन्रथकम् ॥ 149 ॥

न तु केवल एवैते दशकल्प्यः कदाचन।

परात्परादिषु सदा दश संख्यां न कल्पयेत् ॥ 150 ॥

अस्वतन्त्रेऽवतारेऽपि दशसंख्यां न कल्पयेत्।

परिचारकसंख्यां तु वक्ष्याम्युपरि विस्तरात् ॥ 151 ॥

इति स्वार्थाविरोधेन परार्थाधिकृतस्य तु।

एकायनस्य विदुषः प्रोक्ताः कालाः क्रमेण तु ॥ 152 ॥

तथा वै दीक्षितस्यापि सिद्धान्तरतचेतसः।

इदानीं कर्मणि स्वार्थे तयोर्निरतयोः सदा ॥ 153 ॥

नित्यानां कालभेदं तु समाकर्णय साम्प्रतम्।

अथाभिगमनाद्यास्तु पञ्चकालाः प्रकीर्तिताः ॥ 154 ॥

पूर्वोऽभिगमनाख्यः स्यादुपादानाभिसंज्ञितः।

कालानां प्रविभागं तु पृष्टः पुष्करजन्मना ॥ 155 ॥

स्वाध्ययाख्यश्चतुर्थः स्यात् पञ्चमो योगसंज्ञितः।

कालानां प्रविभागं तु पृष्टः पुष्करजन्मना ॥ 156 ॥

नारदेनापि भेदेन प्रोवाच भगवान् स्वयम्।

स एव क्रमशो विप्र! प्रोच्यतेऽत्र पृथग्द्विज! ॥ 157 ॥

पौष्कर :---

ज्ञातुमिच्छामि भगवन्! कालभेदेन वै सह।

स्वरूपं मन्त्रसिद्धान्ताद्यागमानां यथास्थितम् ॥ 158 ॥

श्रीभगवानुवाच ---

कालमेकं द्विजश्रेष्ठ! तद्व्यापारवशात् पुनः।

भिन्नमाभाति कर्तॄणां भगवद्भाविनां तु वै ॥ 159 ॥

नाडिकाकलितं यद्वै अहोरात्रं तु संस्मृतम्।

पञ्चधा विषमांशैस्तदाप्रभाताद्विभज्य च ॥ 160 ॥

ब्राह्नं मुहूर्तमासाद्य मन्त्रज्ञः प्रयतः शुचिः।

शोधयित्वा स्वकं देहमायामाद्यैर्यथोदितैः ॥ 161 ॥

मन्त्रविन्यस्तदेहोऽथ कुर्यान्मन्त्रार्चनं ततः।

जपस्तोत्रावसानं च यावदादित्यदर्शनम् ॥ 162 ॥

कुर्याद्भोगार्चनं पश्चात् पुष्पमूलफलादिकम्।

गते दिनाष्टमे भागे स्नानपूर्वं समाचरेत् ॥ 163 ॥

प्राग्वदाराधनं मान्त्रं तृतीयप्रहरावधि।

ततश्चतुर्थे प्रहरे शास्त्राध्ययनमाचरेत् ॥ 164 ॥

चिन्तनं श्रवणोपेतं व्याख्यानं स्वधियेच्छया।

अस्तं गते दिनकरे आसाद्याराधनालयम् ॥ 165 ॥

कुर्यान्मन्त्रार्चनं सम्यग्जपध्यानसमन्वितम्।

आसाद्य शयनं पश्चात् स्मरेन्मन्त्रेश्वरं हृदि ॥ 166 ॥

क्षपयित्वा निशांशं तु उत्थाय शयनात्ततः।

योगं युञ्जीत वै मान्तनं प्राग्वद्धृत्कमलोदरे ॥ 167 ॥

तल्पमासाद्य वै भूयः प्रबुद्धः कमलोद्भव!।

उत्थायं शयनं त्यकत्वा ततः पूर्वोक्तमाचरेत् ॥ 168 ॥

कालभेदमिमं विद्धि सप्रपञ्चं पुरोदितम्।

नारदः ---

एको हि श्रूयते देव! कालो लोके न चापरः ॥ 169 ॥

पञ्चकालास्त्वयोद्दिष्टाः किमेतन्मेऽत्र संशयः।

श्रीभगवानुवाच ---

एकस्यैव हि कालस्य भेदशून्यस्य नारद! ॥ 170 ॥

आप्रभातान्निशान्तं वै पञ्चधा परिकल्पना।

पृथक्कर्मवशात् कार्या न काला बहवः स्मृताः ॥ 171 ॥

नारदः ---

एककालाश्रितानां च कर्मणां लक्षणं वद।

परिज्ञातैस्तु यैः सम्यक् कृतकृत्यो भवाम्यहम् ॥ 172 ॥

श्रीभगवानुवाच ---

ब्राह्नान्मुर्तादारभ्य प्रागंशं विप्र! वासरे।

जपध्यानार्चनस्तोत्रैः कर्मवाक्‌चित्तसंयुतैः ॥ 173 ॥

अभिगच्छेज्जगद्योनिं तच्चाभिगमनं स्मृतम्।

ततः पुष्पफलादीनामुत्थायार्जनमाचरेत् ॥ 174 ॥

भगवद्यागनिष्पत्तिकारणं प्रहरं परम्।

तदुपादानसंज्ञं वै कर्मकालपदाश्रितम् ॥ 175 ॥

ततोऽष्टाङ्गेन योगेन पूजयेत् परमेश्वरम्।

साधकः प्रहरं विप्र! इज्याकालस्तु स स्मृतः ॥ 176 ॥

श्रवणं चिन्तनं व्याख्या ततः पाठसमन्वितः।

स्वाध्यायसंज्ञं तं विद्धि कालांशं मुनिसत्तम! ॥ 177 ॥

दिनावसाने संप्राप्ते पूजां कृत्वा समब्यसेत्।

योगं निशावसाने च विश्रमैरन्तरीकृतम् ॥ 178 ॥

पञ्चमो योगसंज्ञोऽसौ कालांशो ब्रह्नसिद्धिदः।

नारदः ---

श्रुतो मयाखिलः पूर्वं भगवद्याग उत्तमः ॥ 179 ॥

तस्याङ्गानि विभागेन ज्ञातुमिच्छाम्यहं पुनः।

श्रीभगवानुवाच ---

अन्तःकरणयागादि यावदात्मनिवेदनम् ॥ 180 ।

तदाद्यमङ्गं यागस्य नाम्नाभिगमनं महत्।

पूजनं चार्घ्यपुष्पाद्यैर्भोगैर्यदखिलं मुने! ॥ 181 ॥

बाह्योपचारैस्तद्विद्धि भोगसंज्ञं तु नारद!।

मध्वाज्याक्तेन दध्ना च पूजा च पशुना च या ॥ 182 ॥

तत्‌ तृतीयं हि यागाङ्गं तुर्यमन्नेन पूजनम्।

निवेदितस्य यद्दानं पूर्वोक्तविधिना मुने! ॥ 183 ॥

सम्प्रदानं तु तन्नाम यागाङ्गं पञ्चमं स्मृतम्।

वह्निसन्तर्पणं षष्ठं पितृयागस्तु सप्तमः ॥ 184 ॥

प्राणाग्निहवनं नाम्ना त्वनुयागस्तदष्टमम्।

इत्येतत् कथितं सर्वं यत् त्वया परिचोदितम् ॥ 185 ॥

प्रदद्यादचिराद्यद्वै तन्निष्ठानां स्वकं पदम्।

इति प्रोक्तं क्रमेणैव कर्मभेदेन वै सह ॥ 186 ॥

पञ्चकालविभागं तु द्वयोरप्यधिकारिणोः।

तत्रायं हि विशेषः स्यात् सत्यसंकल्पयाजिनः ॥ 187 ॥

चातुरात्म्यैकनिष्ठस्य मूलधर्मैकचेतसः।

आयामन्यासपूर्वं तु विघ्नजिद्यजनान्तिमम् ॥ 188 ॥

इहोदितं यत् तत् सर्वं वर्जनीयं प्रयत्नतः।

आत्मनोऽभीष्टसिध्द्यर्थं सात्त्वताद्युक्तमार्गतः ॥ 189 ॥

पूजने दीक्षितस्यापि शिष्यस्याधिकृतेऽपि च।

तस्यापि विहितं सर्वमायामाद्यं पुरोदितम् ॥ 190 ॥

इति सम्यक् समाख्यातः कालभेदो मया तव।

यज्ज्ञानात् सकलं कर्म कर्तुं युज्येत सत्तमः ॥ 191 ॥

इति श्रीपाञ्चरात्रे पारमेश्वरसंहितायां क्रियाकाण्‍डे द्वादशकालार्चनकालविभागनिर्णयो नाम नवमोऽध्यायः ॥

\*\*\*\*\*\*\*\*\*\*\*\*\*



॥ श्रीः ॥

दशमोऽध्यायः

सनकः ---

पूर्वं तु भगवद्यागवेलायामुक्तमर्चनम्।

प्रासादावयवस्थानां लोकादीनां समासतः ॥ 1 ॥

तेषां स्वरूपं नामानि स्थानान्यपि विशेषतः।

विस्तराच्छ्रोतुयिच्छामि प्रबूहि वदतां वर! ॥ 2 ॥

शाण्डिल्यः ---

अनेकभेदभिन्नेषु प्रासादेषु महामते!।

विस्तरेण समस्तेषु वृतायतपुरस्सरम् ॥ 3 ॥

वक्ष्ये लोकाध्वतत्वानां देवतानां च संस्थितिम्।

सन्निरोघ्य च भूलोकं पादक्षितितलेऽखिलम् ॥ 4 ॥

एवं प्रासादपीठेषु भुवर्लोकं यथास्थितम्।

स्मरेज्जङ्‌घावधिर्यावत् स्वर्लोकं तत्तदूर्ध्वगम् ॥ 5 ॥

आरभ्य प्रस्तरोद्देशात् महच्छिखरभूमिगम्।

जनोलोकं च तद्वेद्यां तपःसंज्ञ तदण्डकम् ॥ 6 ॥

सत्यसंज्ञं च यल्लोकं तच्छिखायां तु संस्मरेत्।

भावयेच्च पुरा व्याप्तिमेवं वै साप्तलौकिकीम् ॥ 7 ॥

ततश्चाध्वमयीं व्याप्तिं भावयेत्तु यथाक्रमम्।

कुम्भाधारोपलान्तस्थमध्वषट्‌कं स्मरन् यजेत् ॥ 8 ॥

बीजभूतं तदन्तस्थामध्वव्याप्तिमनुस्मरेत्।

बीजतश्चाङ्कुरीभूता परस्ताद्व्यक्तिमेति सा ॥ 9 ॥

प्रासादपीठपर्यन्तं कुम्भाधारोपलात्तु वै।

भुवनाध्वा यथावस्थो भावनीयस्तु सर्वतः ॥ 10 ॥

गर्भोच्छ्रायावधिर्यावत् पदाध्वानं विलोकयेत्।

मन्त्राध्वा शुकनासान्तं तत्त्वाद्व्य वेदिकावधि ॥ 11 ॥

कलाद्वा तु गलान्तं च वर्णाध्वा च तदूर्ध्वतः।

एवं कृत्वाध्वकीं व्याप्तिं ततस्तत्वानि विन्यसेत् ॥ 12 ॥

संयोज्य पार्थिवं तत्वं पादक्षितितले द्विज!।

तोयतत्वं न्यसेत् पीठे जङ्‌घायां तैजसं स्मरेत् ॥ 13 ॥

ग्रीवोद्देशावधिर्यावद्वायुतत्वं तदूर्ध्वतः।

आकाशं शिखरस्थं स्यात्तदुद्देशात् क्रमेण तु ॥ 14 ॥

न्यसेच्छब्दादितन्मात्रं यावत् पादतलान्तिमम्।

पार्श्वतो नासिके श्रोत्रे त्वक् सुधा समुदाहृता ॥ 15 ॥

गवाक्षे चक्षुषी स्यातां जिह्वा भद्राख्यवेदिका।

घ्राणस्तु शुकनासा स्यादास्यं द्वारमुदाहृतम् ॥ 16 ॥

विज्ञेयाः पाणयः स्तम्भाः पादाः पादशिला घटाः।

पायुः स्याज्जलनिर्याणमुपस्थं तु तदन्तरम् ॥ 17 ॥

मनोऽन्तर्व्योमविज्ञेयं गर्वो ब्रह्नशिलागतः।

बुद्धिस्तु पिण्डिका ज्ञेया प्रकृतिः स्यात्तदन्तरम् ॥ 18 ॥

पञ्चविंशतमो ज्ञेयः प्रतिमा पुरुषः परः।

एवं न्यस्तेषु तत्वेषु न्यस्तव्या देवताः क्रमात् ॥ 19 ॥

घटाधारोपलस्याधस्त्वनन्तो नाम नागराट्।

सहस्रसंख्यासंख्यातफणामण्डलमण्डितः ॥ 20 ॥

तदूर्ध्वे संस्थितं चक्रं सहस्रारोपशोभितम्।

या शिला कलशाधारसंज्ञा तां विद्धि सर्वगा ॥ 21 ॥

सामर्थ्यशक्तिः सामान्या निष्कला पारमेश्वरी।

तदूर्ध्वसंस्थिताः कुम्भा नव संख्यास्तु ये द्विज! ॥ 22 ॥

तेषां विदिकस्थितानां च चतुर्णां मध्यतो न्यसेत्।

पझासनगतां लक्ष्मीं निधिभिः परिवारिताम् ॥ 23 ॥

चतुर्णामपि चान्येषां रत्नराट् कौस्तुभाभिधः।

स्वमन्त्रेण स्वनाम्ना च निधिनाथैः समन्वितः ॥ 24 ॥

भगवान् सर्वशक्त्यात्मा एकस्मिन् परिचिन्तयेत्।

षडक्षरेण मन्त्रेण निष्कलं शब्दविग्रहम् ॥ 25 ॥

तत्र मध्यमकुम्भस्य पिधाने मध्यतो न्यसेत्।

शक्तिर्वै या परा देधी विश्वसन्धारणक्षमा ॥ 26 ॥

प्रभा सर्वेश्वरी दिक्षु ज्ञानशक्तिः स्मृता च सा।

विदिग्व्यक्तिसमूहे च स्मरेदानन्दलक्षणा ॥ 27 ॥

क्रियाख्या याऽऽच्युती शक्तिः शुद्धवर्गस्य जन्मदा।

पिधाननवके त्वस्मिन्नामद्यादीशगोचरम् ॥ 28 ॥

स्मर्तव्याः सर्वतो व्याप्ताः क्रमेणैव महामते!।

ज्ञानभासा निवसती तथाऽनन्तबला प्रभा ॥ 29 ॥

सर्वगा ब्रह्नवदना द्योतकी सत्यविक्रमा।

संपूर्णा चेति कथिताः शक्तयो विश्वधारिकाः ॥ 30 ॥

शक्त्यष्टकं तु न्यस्तव्यं तद्बहिर्दिग्विदिक्षु च।

प्रागादीशानदिङ्‌निष्ठं क्रमेणैव शिलाष्टके ॥ 31 ॥

बलवीर्यवती नित्या अनन्ताख्या स्थिरा ध्त्रुवा।

स्त्याख्या धृतिसंज्ञा च स्थितिर्नाम्ना द्विजाष्टमी ॥ 32 ॥

शिलानामन्तरे भूमौ षट्‌कं क्रमेण तु।

न्यस्तव्यं पूर्ववर्णाच्च वर्णानां सावसानकम् ॥ 33 ॥

क्षार्णेन चिन्तयेद्व्याप्तिं तद्वहिश्चाङ्गुलीयकम्।

ततो मसूरकाधारे धर्माद्यं यद्‌द्विरष्टकम् ॥ 34 ॥

तदूर्ध्वं कोणदेशेषु यदा पझचतुष्टयम्।

कल्पितं तु तदा विप्र! कमलोपरि संस्थिताः ॥ 35 ॥

मूर्तयो वासुदेवाद्याः पावकादीशपश्चिमम्।

अथोपानतलोद्देशे चक्रं कालानलप्रभम् ॥ 36 ॥

अधिष्ठानप्रदेशे तु पझं धामत्रयाश्रितम्।

सर्वाभिः शक्तिभिर्युक्तस्तन्मद्ये चिन्मयः पुमान् ॥ 37 ॥

पीठस्य दिक्‌चतुष्के तु पूर्वाद्युत्तरपश्चिमम्।

अनन्तविहगाम्भोजचक्राक्याः क्रमशः स्थिताः ॥ 38 ॥

ततश्चरणपझे तु प्रागादौ दिक्‌चतुष्टये।

वासुदेवादयः स्थाप्याः पुरुषाद्यास्तु वा क्रमात् ॥ 39 ॥

सर्वाधारमयं चक्रं शाखामूलं समाश्रितम्।

ज्ञानक्रियात्मके तत्वे शाखयोर्युगले स्थिते ॥ 40 ॥

परभेश्वर आद्यस्तु द्वारस्योर्ध्व उदुम्बरे।

संस्थितः सर्वतो व्यापी तत्पृष्टे मध्यदेशतः ॥ 41 ॥

चतुष्पात् सकलो धर्मः स्थितः सत्ववतां वरः।

यदा कवाटौ द्वारस्य कल्पितौ द्विजसत्तम! ॥ 42 ॥

कालबैश्वानरो देवो ह्यपां पतिरुभाविमौ।

दक्षिणोत्तरयोगेन कवाटपरिसंस्थितौ ॥ 43 ॥

कल्पितौ शुकनासौ वा यदा साङ्गौ महामते!।

इच्छाप्राणौ तयोः स्थाप्यावग्नीषोमौ गवाक्षयोः ॥ 44 ॥

ततो जङ्‌घाद्विषट्‌के तु तथैवान्तरभूमिषु।

कालो वियन्नियन्ता च शास्त्रं नानाह्गलक्षणम् ॥ 45 ॥

विद्याधिपतयश्चैव सरुद्रः सगणः शिवः।

प्रजापतिसमूहस्तु इन्द्रः सपरिवारकः ॥ 46 ॥

मुनयः सप्तपूर्वेऽन्ये ग्रहास्तारादिकैर्वृताः।

जीमूताश्चाखिला नागा अप्सरोण उत्तमः ॥ 47 ॥

ओषध्यश्चैव पशवो यज्ञाः साङ्गाखिलास्तु ये।

विद्याश्चैवापरा विद्या पावकश्चैवमारुतः ॥ 48 ॥

चन्द्रार्कौ वारिवसुधे इत्येते देवतागणाः।

चतुर्विंशतिसंख्याता घ्यातव्यास्तु यथाक्रमम् ॥ 49 ॥

मूर्तयः केशवाद्यास्तु जङ्घाग्रपरिसंस्थिताः।

पार्श्वयोः शुकनासाया भित्तिमूलसमाश्रितम् ॥ 50 ॥

गणेशं योगनिद्रां च न्यसेद्वा दक्षिणादितः।

तदूर्ध्वं प्रस्तरोद्देशकपोततलसंस्थितम् ॥ 51 ॥

नासिकानवकं यच्च यास्तदन्तरभूमयः।

तस्मिंस्तासु च सर्वासु ह्येते स्थाप्याः क्रमेण तु ॥ 52 ॥

चक्रशह्खौ गदापझे लाङ्गलं मुसलं शराः।

शार्ङ्गं च खङ्गखेटौ तु दण्डः परशुरीतिहा ॥ 53 ॥

पाशाङ्‌कुशौ मुद्गरं च वज्रं शक्तिसमन्वितम्।

प्रासादे चतुरश्रे च चतुरश्रायतेऽपि च ॥ 54 ॥

गरुडं प्रस्तरस्योर्ध्वे न्यसेत् कोणचतुष्टये।

तदूर्ध्वं वेदिकायां तु भावनीया महामते! ॥ 55 ॥

एते पूर्वादियोगेन एकश्रृङ्गतनुस्ततः।

देवो वामनदेहस्तु सर्वव्यापी त्रिविक्रमः ॥ 56 ॥

नरो नारायणश्चैव हरिः कृष्णस्तथैव च।

ज्वलत्परशुधृग्रामो रामश्चान्यो धनुर्धरः ॥ 57 ॥

वेदविद्भगवान् कल्की पातालशयनः प्रबुः।

ततो ग्रीवातले घ्येयः कूर्मः पातालधारकः ॥ 58 ॥

वराहो नारसिंहश्चाप्यमृताहरणस्तु वै।

श्रीपतिर्दिव्यदेहोऽथ कान्तात्माऽमृतधारकः ॥ 59 ॥

राहुजित् कालनेमिघ्नः पारिजातहरो महान्।

लोकनाथस्तु शान्तात्मा दत्तात्रेयो महाप्रभुः ॥ 60 ॥

न्यग्रोधशायी भगवानित्येते द्विजसत्तम!।

ततस्तु शिखरोद्देशं त्रिधाकृत्य यथासमम् ॥ 61 ॥

यावत्तु कलशाधारवेदिका द्विजसत्तम!।

अधोभागे क्रमाद्‌घ्येयाः शिष्टा देवास्तु वैभवाः ॥ 62 ॥

अनन्तो भगवान् देवः शक्त्यात्मा मधुसूदनः।

विद्याधिदेवः कपिलो विश्वरूपो विहङगमः ॥ 63 ॥

क्रोडात्मा बडबावक्त्रो धर्मो वागीश्वरस्तथा।

देव एकार्णवशय इति ये द्वादश स्मृताः ॥ 64 ॥

ध्‌रुवस्तु सर्वतो व्यापी तदूर्ध्वपदसंस्थितः।

पझनाभस्तदूर्ध्वे तु व्यापकः परितिष्ठति ॥ 65 ॥

शुकनासामुखे देवः पूजनीयः परः पुमान्।

भगवान् जगदाधारो जगदीशः सनातनः ॥ 66 ॥

वासुदेवः परं ब्रह्न जगत्कारणमच्युतः।

लोकानध्वगणं नित्यं तत्वाद्यमपि देवताः ॥ 67 ॥

प्रासादोपरि विन्यस्ताः समाक्रम्य च संस्थिताः।

यत्र प्रासाददेहे तु शुकनासा न कल्पिता ॥ 68 ॥

तत्राग्रतो नासिकायां वासुदेवं तु संस्मरेत्।

नासिकात्रितये शिष्टे अच्युताद्यास्त्रयः स्थिताः ॥ 69 ॥

अथवा पुरुषाद्यास्तु नराद्या वा द्विजोत्तम!।

वराहाद्यास्तु वा यद्वा धर्ममूर्त्यादयः क्रमात् ॥ 70 ॥

यद्वा परशुरामाद्याः स्मर्तव्याः क्रमयोगतः।

एते तु शक्तिभिः सर्वे युक्ता वा केवलास्तु वा ॥ 71 ॥

द्रुमैः पत्रलतायुक्तैर्भूषिते वेदिकातले।

विन्यसेत् षडरं चक्रं तेजोज्वालासहस्रधृक् ॥ 72 ॥

ततः सामलसारेषु वासुदेवादिकान् स्मरेत्।

तदग्रदेशे चक्राणि घ्यातव्यानि यथाक्रमम् ॥ 73 ॥

अमलं शान्तसंज्ञं तु तथा शान्तोदितोदितम्।

नराद्यं कृष्णपर्यन्तं शुकनासाघटे तु वै ॥ 74 ॥

अन्तर्मण्डलकोणेषु वन्ह्यादीशानपश्चिमम्।

वराहरूपी भगवान् शेषमूर्तिधरः प्रभुः ॥ 75 ॥

नृसिंहरूपी पुरुषस्तथा नारायणो विभुः।

प्रासादाङ्गेषु विप्रेन्द्र! क्रमान्निगदितेषु च ॥ 76 ॥

देवताधारभूतेषु यद्यदङ्गं न कल्पितम्।

यत्र वा तत्तदधिकं यत्रापि च समाचरेत् ॥ 77 ॥

तत्तत्स्थाने स्वबुध्द्या तु देवतान्यासमूहतः।

यद्वा ह्यनवक्लप्ताङ्गे देवतेष्टिं तु वर्जयेत् ॥ 78 ॥

लोकाः सप्त तथाद्वानस्तत्वसङ्‌घाश्च देवताः।

ध्यातव्यास्तु निराकाराः साधकैर्द्विजसत्तम! ॥ 79 ॥

विमानेऽपि तथा सिद्धविबुधैश्च प्रतिष्ठिते।

किन्तु तत्र विप्रानाङ्गमूर्तिनां लाञ्छनादिकम् ॥ 80 ॥

तासां स्थानानि विप्रेन्द्र! कल्पितानि यथाविधि।

विमानावयवांश्चापि संपरीक्ष्यैव यत्नतः ॥ 81 ॥

पूजयेत् सावधानेन चेतसा ध्यानपूर्वकम्।

लाञ्छनाद्येषु मूर्तीनां प्रासादावयवेष्वपि ॥ 82 ॥

अनभिव्यक्तरूपेषु लक्षणादेः परीक्षणात्।

स्वप्नादेश्चापि विप्रेन्द्र! देशिकेन्द्रोपदेशतः ॥ 83 ॥

यथावत् संपरीक्षेत् प्रयत्नेन द्विजोत्तम!।

लक्षणादिषु हीनेषु विपर्यस्तेष्वपि द्विज! ॥ 84 ॥

न लक्षणादिकं कुर्यादन्यथा द्विजसत्तम!।

लक्षणं न परीक्षेत् ह्यन्यथाकरणेञ्छया ॥ 85 ॥

अन्यथाकरणार्थं तु लक्षणाद्ये परीक्षिते।

क्षयत्यायुः कृते तस्मिन् लक्षणैर्नरकं व्रजेत् ॥ 86 ॥

तस्मात् सर्वप्रयत्नेन स्वयंव्यक्तादिकेऽपि च।

विमाने संस्थितानां तु मूर्तीनां लक्षणादिकम् ॥ 87 ॥

स्थानान्यपि च तासां वै विमानावयवानपि।

यथास्थितं परीक्ष्यैव कृत्वा मूर्तिविनिर्णयम् ॥ 88 ॥

स्वेन स्वेन विशेषेण लाञ्छनाद्येन वै स्फुटम्।

स्वेन स्वेन तु मन्त्रेण पूजनं च समाचरेत् ॥ 89 ॥

प्रासादेषु स्वयंव्यक्तं श्रेष्ठं सर्वेषु सत्तम!।

तद्रूपी भगवान् देवः स्वग्रमेवावतिष्ठते ॥ 90 ॥

तत्र सन्निहितः साक्षाद्भगवान् भक्तवत्सलः।

जाते जीर्णादिदोषेऽपि न त्यजन्ति कदाचन ॥ 91 ॥

स्वं स्वं प्रदेशमेतास्तु मन्त्राणां शक्तयः पराः।

प्रासादान्तः स्थिताश्चापि स्वयंव्यक्तपुरस्सराः ॥ 92 ॥

आकारास्तु विभोः सम्यग्‌ज्ञेयाः पूर्वोक्तयोगतः।

नास्त्रैर्मन्त्रैर्ध्वजैर्येषां व्यक्तिर्व्यक्ता जगत्त्रये ॥ 93 ॥

तेऽपि लाञ्छनबृन्दं तु धारयन्त्यङ्घ्रिगोचरे।

लालाटे चांसपट्टे तु पृष्ठे पाणितलद्वये ॥ 94 ॥

तनूरुहचये मूर्ध्नि, कर्मिणां प्रतिपत्तये।

तत्तल्लाञ्छनबृन्दं तु परीक्ष्यैवं विशेषतः ॥ 95 ॥

तत्तदाकारनियतैर्वाचकैः संप्रपूजयेत्।

येषां लाञ्छनबृन्दं तु न व्यक्तं चरणादिषु ॥ 96 ॥

तानर्चयेद् द्विषट्‌कार्णपुरोगाणां महामते!।

व्यापकानां तु मन्त्राणामेकेनाबिमतेन तु ॥ 97 ॥

इति ज्ञात्वा यथावच्च यः पूजयति मन्त्रवित्।

स पूजाफलमाप्नोति ह्यन्यथा विपरीतभाक् ॥ 98 ॥

एतान्युक्तानि सर्वाणि लोकादीनि क्रमेण तु।

समाराधनकालेषु देवस्यामिततेजसः ॥ 99 ॥

द्वार्स्थदेवार्चनं कृत्वा पूजयेत्तदनन्तरम्।

नमस्कारपदान्तेन स्वानाम्ना प्रणवादिना ॥ 100 ॥

अर्घ्यालभनमाल्यैश्च धूपेन द्विजसत्तम!।

अग्रतो देवदेवस्य द्वारदेशस्य बाह्यतः ॥ 101 ॥

अन्तर्मण्डलदेशे तु गत्वा वा पूजयेत् क्रमात्।

एवं प्रासादभेदे तु यस्मिन् साधकसत्तमैः ॥ 102 ॥

एककालं द्विकालं वा त्रिकालं वार्चनं द्विज!।

नित्यशः क्रियते तत्र सदा संन्निहितो विभुः ॥ 103 ॥

अत एव द्विजश्रेष्ठ! तदर्चनपुरस्सरम्।

कुर्यादाराधन विष्णोः साधकः सिद्धिलालसः ॥ 104 ॥

य एवं कुरुते भक्त्या ह्ननन्यपरया सदा।

सोऽचिराल्लभते कामानिह लोके परत्र च ॥ 105 ॥

मोक्षार्थी कुरुते यस्तु स याति परमं पदम्।

सनकः ---

प्रासादानां स्वयंव्यक्तपूर्वाणां तु विशेषतः ॥ 106 ॥

प्रासादं तु स्वयंव्यक्तमत्यर्थं त्वं प्रशंससि।

कीदृशं तत्स्वरूपं स्यादन्येषां वापि कीदृशम् ॥ 107 ॥

कीदृशी च महत्तास्य ज्ञातुमिच्छामि सांप्रतम्।

शाण्डिल्यः ---

यदिदं दृश्यते विष्णोर्मायया निर्मितं जगत् ॥ 108 ॥

कालादिबहुभिर्भेदैर्भिन्नं नानास्वरूपकैः।

तदीये प्रभवो ह्यह्नि प्रलयश्च निशागमे ॥ 109 ॥

दिव्यं युगसहस्रं हि तदीयं विद्धि वासरम्।

रात्रिश्च तावती ज्ञेया एवं रात्रिक्षये सति ॥ 110 ॥

प्रवर्तमाने त्वहनि काले सन्ध्याख्यलक्षणे।

स्वकारणमनुज्झित्य कार्यार्थं मुनिपुङ्गव! ॥ 111 ॥

ज्ञानयोगप्रभावेन अमेयमहिमावृतम्।

प्रेरितं नाभिरन्ध्रेण तेन हार्दं कुशेशयम् ॥ 112 ॥

विज्ञप्तिमात्ररूपं तु स्वस्यान्तःकरणे स्थितम्।

सहस्रार्कप्रतीकाशं सहस्रशशिकेसरम् ॥ 113 ॥

सहस्रवह्निगर्भं च हेमनालं महाप्रभम्।

तन्मध्ये मानसो ब्रह्या तेन सृष्टश्चतुर्मुखः ॥ 114 ॥

जगद्विभवकृद्विप्र! विद्यादेहः सनातनः।

सर्वसंस्कारसंपूर्णो वेदवेदाङ्गपारगः ॥ 115 ॥

अणिमाद्यष्टकोपेतः सिसृक्षाशक्तिभिर्युतः।

न तस्य विदितश्चासौ यदा यातः सगर्वताम् ॥ 116 ॥

अस्मीति प्रत्ययं लब्ध्वा रजसा कलुषीकृतः।

तस्मिंश्चान्तर्हिते तस्य पौष्करस्य मतिस्तदा ॥ 117 ॥

विपर्यस्ता ततः सृष्टौ प्रवृत्तिर्नाभवदद्विज!।

कार्याकार्यविशेषज्ञो नाभूदुद्विग्नचेतनः ॥ 118 ॥

ततः प्रसन्नचेतास्तु तपस्तेपे सुदुश्चरम्।

अचिरात् पुण्डरीकाक्षं द्रष्टुकामः प्रजापतिः ॥ 119 ॥

ततस्तु तप्यमानस्य ब्रह्नणो द्विजसत्तम!।

हरेः स्तोत्रार्थमुद्‌भूता बुद्धिर्बुद्धिमतांवर! ॥ 120 ॥

ततो जगौ परं जप्यं साञ्जलिप्रग्रहो विभुः।

ब्रह्ना ---

"नमस्ते ब्रह्नहृदय! नमस्ते ब्रह्नपूर्वज! ॥ 121 ॥

योगार्धनयनश्रेष्ठ! सांख्ययोगनिधे! विभो!।

व्यक्ताव्यक्तकराचिन्त्य! क्षेमं पन्थानमास्थित! ॥ 122 ॥

विश्वभुक्! सर्वभूतानामन्तरात्मन्नयोनिज!।

अहं प्रसादजस्तुभ्यं लोकधाम्ने स्वयम्भुवे ॥ 123 ॥

त्वत्तो मे मानसं जन्म प्रथमं द्विजपूजितम्।

चाक्षुषं यद्‌द्वितीयं मे जन्मेहासीत् पुरातनम् ॥ 124 ॥

त्वत्प्रसादाच्च मे जन्म तृतीयं वाचिकं महत्।

तत्वतः श्रावणं चापि चतुर्थं जन्म मे विभो! ॥ 125 ॥

नासिक्यं वापि मे जन्म त्वत्तः पञ्चममुच्यते।

अण्डजं चापि मेजन्म त्वत्तः षष्ठं विनिर्मितम् ॥ 126 ॥

इदं च सप्तमं जन्म पझजं त्वमितप्रभ!।

सर्गे सर्गे ह्यहं पुत्रस्तृतीयगुणवर्जित! ॥ 127 ॥

प्रथमः पुण्डरीकाक्षः प्रधानगुणकल्पितः।

त्वमीश्वर! प्रभावश्च भूतानां च प्रभावनः ॥ 128 ॥

त्वं पञ्चकालकर्तॄणां गतिस्त्वं पाञ्चरात्रिक!।

त्वया हि निर्मितोऽहं वै वेदचक्षुर्वचोऽतिग! ॥ 129 ॥

स्रष्टुं जगदिदं सर्वं चेतनाचेतनात्मककम्।

का शक्तिर्मम देवेश! जगत् स्रष्टं जगत्प्रभो!" ॥ 130 ॥

एवं स्तुतः स भगवान् पुरुषः सर्वतोमुखः।

स्वरूपं दर्शयामास तस्मै दिव्यमनुत्तमम् ॥ 131 ॥

तं दृष्ट्वा महता युक्तो हर्षेण कमलासनः।

आनन्दाश्रुसमाविष्टः प्रणम्य प्राञ्जलिः स्थितः ॥ 132 ॥

ततस्तु पुण्डरीकाक्षस्तमुवाच जगत्पतिः।

"सृज प्रजाः पुत्र! सर्वा मुखतः पादतस्तथा ॥ 133 ॥

क्षेयस्तव विधास्यामि बलं तेजश्च सुव्रत!।

वेदं च मत्तो गृह्णीष्व सात्वतं नाम नामतः ॥ 134 ॥

तेन सर्वं कृतयुगं स्थापयस्व यथाविधि।

प्रजानामपि सर्वासां संवृत्ते सर्गकर्मणि ॥ 135 ॥

दिव्यस्य महतो धाम्नः साक्षाद्व्यक्तस्य चान्तरे।

स्वयंव्यक्तेन दिव्येन ह्याकारेणामलेन च ॥ 136 ॥

अनन्तभोगिशयने शयानः पङ्कजेक्षणः।

प्रकाशयिष्यति पुरो वासुदेवः परात्परः ॥ 137 ॥

तमाराधय देवेशं विमानाभ्यन्तरस्थितम्।

सर्वेषामपि लोकानां सृष्टिस्थित्यन्तकारणम् ॥ 138 ॥

वासुदेवं तुपरमं पुमांसं भक्तवत्सलम्।

द्वादशाक्षरमन्त्रेण भोगैः सांस्पर्शिकादिकैः ॥ 139 ॥

हृदयङ्गमसंज्ञैश्च विविधैरोपचारिकैः।

स्वाधिकारप्रवृत्यर्थं लोकानां हितकाम्यया ॥ 140 ॥

महोपनिषदाख्येन शास्त्रेणोक्तप्रकारतः।

यत्पौष्कराक्यया लोके प्रथिमानं प्रयास्यति ॥ 141 ॥

पौष्करस्य तवोक्तत्वात् प्रथित तु तथा भवेत्।

महाविभूतिरिति च तद्वक्ष्याम्यपरे युगे" ॥ 142 ॥

अस्मिन्नादौ कृतयुगे समतीते तु मानुषे।

ततो ब्रह्ना नमस्चक्रे देवाय हरिमेधसे ॥ 143 ॥

व्रह्ना चाग्र्यं स जग्राह सनिषत्संहितान्वितम्।

कर्मारम्भादिभिर्मन्त्रैर्द्विषट्‌कार्णसमन्वितैः ॥ 144 ॥

दिव्यैः समन्वितं विप्र! द्वादशाध्यात्मसंयुत्म्।

अनिच्छातोऽधिकारीणां तत्प्राप्त्येकफलप्रदम् ॥ 145 ।

चातुरात्म्यैकनिष्ठं च वासुदेवमुख्रोद्गतम्"।

एवं स भगवान् देव आद्यं वेदं सनातनम् ॥ 146 ॥

उपदिश्य ततो विप्र! ब्रह्नणेऽमिततेजसे।

दत्वा श्रेयो बलं तेजः सृष्टिकर्मप्रवर्तकम् ॥ 147 ॥

जगाम तमसःपारं यत्राव्यक्तं व्यवस्थितम्।

ततोऽथ वरदो देवो ब्रह्ना लोकपितामहः ॥ 148 ॥

असृजत् स तदा लोकान् कृत्स्नान् स्थावरजङ्गमान्।

एवं सृष्ट्वा जगत् सर्वं भूयश्च कमलासनः ॥ 149 ॥

कदा द्रक्ष्याम्यहं देवं लोकानां हितकारिणम्।

वा सुदेवं विमानान्तःशयानं पीतवाससम् ॥ 150 ॥

इति चिन्तासमाविष्टस्तपस्तेपे सुदुश्चरम्।

प्रादुरासीत् ततो दिव्यं विमानं परमाद्‌भुतम् ॥ 151 ॥

प्रकाशयद्दिशः सर्वाः प्रकाशेनामलेन च।

उपानजगतीयुक्तं पीठाङ्घ्रिप्रस्तरादिकैः ॥ 152 ॥

ग्रीवाशिखरतत्संस्थवेदीघटशिखान्तिमैः।

दिव्यैरवयवैर्युक्तं दिव्यालङ्कारशोभितम् ॥ 153 ॥

वृत्तायतं तु परितः शुकनासापरिष्कृतम्।

तं दृष्ट्वा महदार्श्चयमानन्दाश्रुपरिप्लुतः ॥ 154 ॥

पुलकाचितसर्वाङ्गः प्रीतिविस्फारितेक्षणः।

ससम्भ्रमं समुत्थाय प्रणम्य प्राञ्जलिः स्थितः ॥ 155 ॥

पीठाद्येषु शिखान्तेषु विमानावयवेषु च।

भूराद्यं सत्यपर्यन्तं लोकानां सप्तकं क्रमात् ॥ 156 ॥

अध्वनां भुवनाध्वादिषट्‌कं वर्णाध्वपश्चिमम्।

धरादिपुरुषान्तं च तत्वबृन्दं द्विजोत्तम! ॥ 157 ॥

सत्तास्वरूपमास्थाय संस्थितं सन्ददर्श ह।

ततस्तु देवताबृन्दं क्रमेण समलोकयत् ॥ 158 ॥

पीठस्याधारभागे तु ह्यनन्तो नाम नागराट्‌।

चक्रं सामर्थ्यशक्त्यादिशक्तिसङ्‌घं तथैव च ॥ 159 ॥

ज्ञानभासादिकानां तु शक्तीनामष्टकं तथा।

बलवीर्यवती पूर्वमष्टकं स्थितिपश्चिमम् ॥ 160 ॥

अकारादि क्षकारान्त वर्णचक्रं द्विजोत्तम!।

ततः पीठप्रदेशाच्च धर्माद्यं च द्विरष्टकम् ॥ 161 ॥

चक्रं कालानलज्योतिः पझं धामत्रयाश्रितम्।

चिन्मयः पुरुषो मध्ये सर्वाभिः शक्तिभिर्युतः ॥ 162 ॥

दिक्‌चतुष्के ह्यनन्ताद्यं ततश्चरणवर्गके।

वासुदेवादिकं दिक्षु शाखामूले सुदर्शनम् ॥ 163 ॥

ज्ञानक्रियात्मके तत्वे शाखयोः परमेश्वरम्।

आद्यं तूदुम्बरे ह्यूर्ध्वे तत्पृष्ठे धर्म एव च ॥ 164 ॥

कवाटयोस्तु कालाग्निं वरुणं तु ततो द्विज!।

स्तम्भयोः शुकनासाया इच्छाप्राणौ गवाक्षयोः ॥ 165 ॥

अग्नीषोमौ ततो जङ्घा द्विषट्‌केऽन्तरभूमिषु।

कालादिवसुधान्तं च जङ्‌घाग्रे केशवादिकम् ॥ 166 ॥

नासिकानां तु नवके कपोतस्थेऽन्तरेऽपि च।

चक्राद्यायुधसंघातं सत्तारूपेण संस्थितम् ॥ 167 ॥

शुकनासामुखे देवं वासुदेवं जगत्पतिम्।

नासिकात्रितये शिष्टे ह्यच्युताद्यं क्रमात् स्थितम् ॥ 168 ॥

सशक्तिकं तु पत्राद्यैर्भूषिते वेदिकातले।

सुदर्शनं तु षडरं घटानां तु चतुष्टये ॥ 169 ॥

वासुदेवादिकान् विप्र! रथाङ्गानां तदग्रतः।

अमलाद्यं चतुष्कं तु क्रमेणोदितपश्चिमम् ॥ 170 ॥

अध्यक्षाद्यादिमूर्त्यन्तं शुकनासाघटेषु वै ।

सर्वलोकमयं विप्र! सकलाध्वमयं तथा ॥ 171 ॥

सर्वतत्वमयं चैव सर्वदेवमयं तथा।

इति क्रमेण सन्दृश्य विमानं हृष्टचेतनः ॥ 172 ॥

ततः प्रदक्षिणीकृत्य चतुर्धा प्रणिपत्य च।

सर्वाङ्गैर्दण्डबद्‌भूमौ भक्त्या तु पुरुषोत्तमम् ॥ 173 ॥

ततः कृतार्थमात्मानं मन्यमानः प्रविश्य च।

अभ्यन्तरं विमानस्य गर्भभूमौ तु मध्यतः ॥ 174 ॥

आत्मप्रमाणरचिते मृदुस्पर्शे मनोहरे।

शुद्धस्फटिकसंकाशे दीप्यमानेऽतिभास्वरे ॥ 175 ॥

फणामण्डलमध्यस्थैर्मणिभिर्दीपिते तथा।

अनन्तभोगशयने शयानं पीतवाससम् ॥ 176 ॥

निष्केवलेन सत्वेन संपन्नं रुचिरप्रभम्।

वपुषा सुन्दरेणैव दिव्येनाविकृतेन च ॥ 177 ॥

मुञ्चन्तमनिशं देहादालोकं ज्ञानलक्षणम्।

प्रयत्नेन विनाऽज्ञाननाशकृद्‌ध्यायिनां महत् ॥ 178 ॥

स्रग्वस्त्राभरणैर्युक्तं स्वानुरूपैरनूपमैः।

चिन्मयैः स्वप्रकाशैश्च अन्योन्यरुचिरञ्जितैः ॥ 179 ॥

दन्तज्योत्स्नावितानैस्तु प्रकटीकृतदिङ्‌मुखम्।

रेखोत्थितैश्च कल्हारैः पादपझतलेऽङ्कितम् ॥ 180 ॥

निमग्नजनसन्तापशमनव्यापृताननम्।

करुणापूर्णहृदयं जगदुद्धरणोद्यतम् ॥ 181 ॥

स्वदेहतेजःसंभूतज्वालामण्डलमध्यगम्।

घनकुञ्चितनीलालि गलिताञ्जनसन्निभैः ॥ 182 ॥

कर्पूरधूसरैर्दिव्यैः पुष्पसंवलितान्तरैः।

किरीटमकुटाक्रान्तैः शोभितं सुशिरोरुहैः ॥ 183 ॥

ईषदारक्तगोक्षीरशुद्धनीलाब्जलोचनम्।

शीतलैर्दृष्टिपातैस्तु जगदाप्यायकारणम् ॥ 184 ॥

सुभ्‌रूललाटं सुनसं सुस्मिताधरविद्रुमम्।

सौन्दर्यचन्द्रसंकाशविलसद्गण्डमण्डलम् ॥ 185 ॥

पूर्वकर्मानलार्तानां ध्यायिनां खेदशान्तये।

स्वदन्तेन्दुचयोत्थेन ह्‌लादयन् गोगणेन तु ॥ 186 ॥

मुखसौन्दर्यनिष्यन्दचिबुकस्थलशोभितम्।

सविलासस्मिताधारं बिब्राणं मुखपङ्कजम् ॥ 187 ॥

कम्बुग्रीवं महाबाहुं श्रीवत्साङ्कितवक्षसम्।

सिंहस्कन्धं विशालाक्षं दीर्घबाहुं महोरसम् ॥ 188 ॥

शङ्खचक्राङ्कितारक्तकरद्वयविभूषितम्।

दक्षिणं भोगिभोगाभमुपधाय महाभुजम् ॥ 189 ॥

प्रसारितोतरकरं कटिदेशस्य पार्श्वतः।

कौस्तुभेनाङ्कितोरस्कं लक्ष्मीभूषितवक्षसम् ॥ 190 ॥

आब्रह्नस्तम्बपर्यन्तजगद्वासतनूदरम्।

ईषत्कुञ्चितवामाङ्‌घ्रिपङ्कजं पङ्कजेक्षणम् ॥ 191 ॥

प्रसार्य दक्षिणं पादमीषदुत्तानशायिनम्।

अनेकरत्नखचितकिरीटमकुटोज्ज्वलम् ॥ 192 ॥

उद्यदादित्यसंकाशैर्विचित्रैर्मणिसंचयैः।

विराजमानया सम्यक् स्फुरच्चूलिकयोज्ज्वलम् ॥ 193 ॥

रत्नावतंसप्रभया दीप्तश्रवणशेखरम्।

ललाटान्तसमालम्बि बालालङ्कारभूषितम् ॥ 194 ॥

ललाटतिलकेनैव सुन्दरेण विराजितम्।

अनेकरविसङ्काशलसन्मकरकुण्डलम् ॥ 195 ॥

प्रभूतमणिमुक्ताढ्चग्रैवेयकविराजितम्।

वज्रवैडूर्यमाणिक्यपझरागादिशोभितैः ॥ 196 ॥

हारैरनेकैर्विविधैरुपशोभितवक्षसम्।

उद्यदादित्यसंकाशकौस्तुभेन विराजितम् ॥ 197 ॥

भ्राजयन्त्या जगत् सर्वं स्वतेजोभिर्निरन्तरम्।

मालया वैजयन्त्या च भ्राजमानमहोरसम् ॥ 198 ॥

नानारत्नविचित्नेण मुक्तादामविलम्बिना।

स्फुरता ब्रह्नसूत्रेण काञ्चनेन सुशोभितम् ॥ 199 ॥

द्युतिमद्भिर्महारत्नै राचितेन सुवर्चसा।

काञ्चनेनाथसूत्रेण उदरे कृतबन्धनम् ॥ 200 ॥

नानामाणिक्यविलसत्कटिसूत्रेण शोभितम्।

अनेकरत्नसन्दर्भरशनादाममण्डितम् ॥ 201 ॥

अनेककोटिमार्ताण्डविलसत्पीतवाससम्।

अनेकरत्नसंभिन्ननू पुरादि विभूषितम् ॥ 202 ॥

एवमन्यैश्च विविधैः केयूरकटकादिकैः।

यथार्हैर्भूषणै रम्यैर्ज्वलद्भिः परिभूषितम् ॥ 203 ॥

प्रावृड्‌जलदसंकाशं भिन्नाञ्जनचयप्रभम्।

अभिन्नपूर्णषाड्‌गुण्यविभवेनोपबृंहितम् ॥ 204 ॥

योगिध्येयमजं नित्यं जगञ्जन्मादिकारणम्।

अनादिनिधनं देवं साक्षाल्लक्ष्मीपतिं प्रभुम् ॥ 205 ॥

अप्राकृततनुं शान्तं वासुदेवं परात् परम्।

जनलोकगतैःसिद्धैः सनकाद्यैरभिष्टुतम् ॥ 206 ॥

नेत्राभ्यामनिमेषाभ्यां तृषिताभ्यां पिबन्निव।

उदैक्षत प्रहृष्टात्मा प्रणिपत्य मुहुर्मुहुः ॥ 207 ॥

स्तुत्वा च विविधैस्स्तोत्रैर्हर्षगद्गदया गिरा।

तदादाय महद्दिव्यं विमानं शिरसा ततः ॥ 208 ॥

जगाम भवनं विप्र! स्वकीयं कमलासनः।

तत्र संपूजयामास द्विषट्‌कब्रह्मविद्यया ॥ 209 ॥

महता विभवेनैव ब्रह्मा लोकपितामहः।

अत्रान्तरे तु विप्रेन्द्र! पौष्करस्य महात्मनः ॥ 210 ॥

जिज्ञासायां तु जातायां शास्त्रे पौष्करसंज्ञके।

प्रादुर्भूतस्तदा विप्र! वासुदेवो जगत्पतिः ॥ 211 ॥

महोपनिषदं शास्त्रं ग्राहयामास पद्मजम्।

योमूलवेदो विख्यातस्तादृक् तस्मात् परिस्रुतम् ॥ 212 ॥

सिद्धिमोक्षप्रदं विप्र! सर्वशास्त्रार्थगर्भितम्।

नानाव्यूहसमोपेतं मूर्त्यन्तरसमन्वितम् ॥ 213 ॥

नानाविभवसंयुक्तं प्रादुर्भावान्तरान्वितम्।

लक्ष्म्यादिशङ्खचक्राख्यगारुत्म सदिगीश्वरैः ॥ 214 ॥

सगणैरस्त्रनिष्ठैस्तु संपूर्णं द्विजसत्तम!।

बीजैः पिण्डात्मकैश्चैव पदैःसंज्ञामयैर्द्विज! ॥ 215 ॥

मन्त्रव्यूहैस्तु विविधैर्ध्यानैश्च विविधैर्युतम्।

तत्वसंख्यासमाख्यातैर्मण्डलैर्भद्रकादिभिः ॥ 216 ॥

तथा चतुर्दशव्यूहैरजेककजगर्भितैः।

षड्विंशैररकैर्युक्तैश्चक्राब्जैर्नवभिस्तथा ॥ 217 ॥

द्य्वरकादिसहस्रारपर्यन्तैश्च सकारणैः।

तथाष्टादशभिर्विप्र! मिश्रचक्राभिधानकैः ॥ 218 ॥

आवार्यावरकेणैव रूपेण परिसंस्थितैः।

महाख्यनवनाभेन बिम्बभेदस्थितेन च ॥ 219 ॥

घण्टास्रुक्स्रुवपूर्वैस्तु क्रियाङ्गैर्विविधैरपि।

नानालक्षणसंयुक्तैः कुण्डैश्च परिभूषितम् ॥ 220 ॥

वत्सरोत्सवपर्यन्तैः स्थापनाद्यैश्च कर्मभिः।

नित्यैर्नैमित्तिकैःकाम्यैः परिपूर्णं द्विजोत्तम! ॥ 221 ॥

स्वयंव्यक्तादिभेदोत्थैः प्रासादैश्च समन्वितम्।

तस्याधिकारवृत्त्यर्थं लोकानां हितकाम्यया ॥ 222 ॥

ततस्तदुक्तमार्गेण विविधैर्भोगसञ्चयैः।

नित्यैर्नैमित्तिकैः काम्यैर्विविधैश्च महोत्सवैः ॥ 223 ॥

तत्र प्रतिदिनं कुर्वन् पूजां लोकपितामहः।

व्यापारान् जगतां चक्रे विविधान् लोकपूजितः ॥ 224 ॥

ततो मन्वन्तरे विप्र! प्राप्ते वैवस्वताभिधे।

इक्ष्वाकुर्नामनृपतिः सूर्यवंशसमुद्भवः ॥ 225 ॥

महात्मा सततं योगी सर्वभूतहिते रतः।

द्रष्टुकामः प्रसन्नात्मा वासुदेवं जगत्पतिम् ॥ 226 ॥

तापसं वेषमास्थाय तपश्चर्तुं गतो वनम्।

प्रविश्य तु तपस्तेपे शाकमूलफलाशनः ॥ 227 ॥

ग्रीष्मे पञ्चाग्निमध्यस्थो नयन् कालं महातपाः।

वार्षिके तु निरालम्बो हैमन्ते तु सरोजले ॥ 228 ॥

इन्द्रियाणि समस्तानि नियम्य हृदये पुनः।

मनो विण्णौ समाविश्य मन्त्रं वै द्वादशाक्षरम् ॥ 229 ॥

जपतो वायुभक्षस्य तस्य राज्ञो महात्मनः।

आविर्बभूव भगवान् ब्रह्या लोकपितामहः ॥ 230 ॥

तमागतमथालोक्य पझयोनिं चतुर्मुखम्।

प्रणम्य भक्तिभावेन स्तुत्या च परितोषयन् ॥ 231 ॥

"नमो हिरण्यगर्भाय, जगत्स्रष्ट्रे महात्मने।

वेदशास्त्रार्थविदुषे, चतुर्वक्त्राय ते नमः" ॥ 232 ॥

इति स्तुतो जगत्स्रष्ट्रा ब्रह्ना प्राह नृपोत्तमम्।

तपस्यभिरतं शान्तं त्यक्तराज्यमहासुखम् ॥ 233 ॥

"लोकप्रकाशको राजन् सूर्यस्तव पितामहः।

वसूनामपि सर्वेषां सदा मान्यो मनुः पिता ॥ 234 ॥

कृतवन्तौ तपः पूर्वं तीव्रं पितृपितामहौ।

तावतीत्य तपस्तेऽद्य वर्तते निस्पृहस्य वै ॥ 235 ॥

किमर्थं राज्यभोगं तु त्यक्त्वा सर्वं नृपोत्तम!।

तपः करोषि घोरं त्वमाचक्ष्व च महामते!" ॥ 236 ॥

इत्युक्तो ब्रह्नणा राजा तं प्रणम्याब्रवीद्वचः।

"द्रष्टुमिच्छंस्तपश्चर्याबलेन मधुसूदनम् ॥ 237 ॥

करोम्यत्र तपो ब्रह्नन्! शङ्खचक्रगदाधरम्"।

इत्युक्तः प्राह राजानं पझजन्मा हसन्निव ॥ 238 ॥

"न शक्यस्तपसा राजन् द्रष्टुं नारायणो विभुः।

मादृशैश्च न दृश्योऽजः केशवः क्लेशनाशनः ॥ 239 ॥

त्वादृशैः किं पुनस्त्वीशो माधवस्त्विति भावय।

पुरातनीं पुण्यकथां कथयामि निबोध मे ॥ 240 ॥

अहं पुरा महाराज! वासुदेवं सनातनम्।

द्रष्टुकामः प्रजासर्गे तपश्चर्यां सुदारुणाम् ॥ 241 ॥

अकार्षं तपसश्चान्ते भगवान् भक्तवत्सलः।

प्रसन्नः प्रादुरासीन्मे पश्यतः पझलोचनः ॥ 242 ॥

प्रणम्य पुण्डरीकाक्षमस्तौषं विविधैः स्तवैः।

तत्र श्रेयो बलं तेजो दत्वा स्रष्टुं जगद्विभुः ॥ 243 ॥

अथोपदिष्टवान् मह्यमाद्यं वेदं सनातनम्।

सदागमाख्यं मूलं तु परब्रह्नप्रकाशकम् ॥ 244 ॥

दिव्यं सिद्धिप्रदं चैव शान्तिकृद्विश्वकर्मिणाम्।

सर्गस्योत्तरकाले तु विमाने दिव्यलक्षणे ॥ 245 ॥

अनन्तभोगशयने शयानः पद्मलोचनः।

प्रादुर्भविष्यति पुरस्तं पूजय विशेषतः ॥ 246 ॥

द्वादशार्णेन मन्त्रेण पौष्करेणोक्तमार्गतः।

वक्ष्यमाणेन विधिना यथावत् कमलोद्भव! ॥ 247 ॥

इत्युक्त्वान्तर्दधे देवः परमात्मा जगत्प्रभुः।

प्रादुरासीत्ततो दिव्यं विमानं परमाद्‌भुतम् ॥ 248 ॥

शास्त्रं चापि मया लब्धं महोपनिषदाख्यकम्।

तत्रस्थं देवदेवेशं वासुदेवं जगत्पतिम् ॥ 249 ॥

पूजयामि विधानेन तदुक्तेन नृपोत्तम!।

तदहं ते प्रयच्छामि केशवानन्दमन्दिरम् ॥ 250 ॥

विसृज्येदं तपो घोरं पुरं व्रज निजं नृप!।

प्रजानां पालनं धर्मस्तपश्चेव महीभृतः ॥ 251 ॥

विमानं प्रेषयिष्यामि दिवः सिद्धं नृपोत्तम!।

संयुक्तं पञ्चकालज्ञैः सद्ब्रह्ननिरतैर्द्विजैः ॥ 252 ॥

तत्राराधय देवेशं बाह्यान्तरखिलैः शुभैः।

वासुदेवमनन्ताहौ शयानं पुरुषोत्तमम् ॥ 253 ॥

द्विषट्‌कार्णेन मन्त्रेण पौष्करोक्तविधानतः।

क्रतुभिर्विविधैश्चैव यजन् देवं नृपोत्तम! ॥ 254 ॥

निष्कामो नृपशार्दूल! प्रजा धर्मेण पालय।

प्रसादाद्वासुदेवस्य मुक्तिस्ते भविता नृप!" ॥ 255 ॥

इत्युक्त्वा पौष्करं शास्त्रमुपदिश्य यथाक्रमम्।

तस्मै तु भूमिपालाय विधातान्तरभूत् पुनः ॥ 256 ॥

इक्ष्वाकुश्चिन्तयन्नास्ते पझयोनेर्वचो द्विज!।

आविर्बभूव पुरतो विमानं तन्महीभृतः ॥ 257 ॥

ब्रह्नदत्तं द्विजयुतं माधवानन्तयोः शुभम्।

तं दृष्ट्वा परया भक्त्या नत्वा च पुरुषोत्तमम् ॥ 258 ॥

ऋषीन् प्रणम्य वृद्धांश्च तदादाय ययौ पुरम्।

पौरैर्जनैश्च नारीभिर्दृष्टं शोभासमन्वितैः ॥ 259 ॥

लाजानि विक्षिपद्भिश्च ततो राजा स्क्कं गृहम्।

स्वमन्दिरे विशाले तु विमानं वैष्णवं शुभम् ॥ 260 ॥

संस्थाप्याराधयामास भावितात्मा नृपोत्तमः।

पौष्करोक्तविधानेन तैर्द्विजैरर्चितं हरिम् ॥ 261 ॥

मानुष्यः शोभनाङ्ग्यस्तु घृष्ट्वा तु हरिचन्दनम्।

मालाः कृत्वा सुगन्धाढ्याः प्रीतिं तस्य वितेनिरे ॥ 262 ॥

पौराः कर्पूरश्रीखण्डकुङ्कुमाद्यं ददुस्तथा।

पुष्पाणि विष्णुयोग्यानि ददुरानीय भूपतेः ॥ 263 ॥

तत्तत्कर्मार्थबिम्बानि प्रतिष्ठाप्य यथाविधि।

स्वे स्वे यथोदिते स्थाने सन्निवेश्य सुविस्तृतम् ॥ 264 ॥

ततोऽष्टाष्टकसंख्यैस्तु भोगैः सर्वैरकृत्रिमैः।

प्रधानैः साङ्गभोगैस्तु विविधैरौपचारिकैः ॥ 265 ॥

सांस्पर्शिकैस्तथा विप्र! हृदयङ्गमसंज्ञितैः।

अर्चयित्वा जगन्नाथं वासुदेवं परात्‌परम् ॥ 266 ॥

त्रिसन्ध्यं परया भक्त्या जप्यैः स्तोत्रैश्च वैष्णवैः।

कारयामास देवस्य सुचिरं वत्सरोत्सवम् ॥ 267 ॥

तथा च वत्सरीयाणि नानानैमित्तिकान्यपि।

प्रितष्ठां तत्प्रकारं च स्थानभेदं तथैव च ॥ 268 ॥

उत्सवादिप्रकारं च वक्ष्याम्युपरि विस्तृतम्।

भोगैश्च तोषयित्वा तं सर्वदेवमय हरिम् ॥ 269 ॥

निष्कामो दानधर्मैश्च परं ज्ञानमवाप्तवान्।

यजन् यज्ञान् महीं रक्षन् स कुर्वन् केशवार्चनम् ॥ 270 ॥

उत्पाद्य पुत्रान् पित्रर्थं चिरात् त्यक्त्वा कलेबरम्।

ध्यायन्निष्कल्मषं देवं प्राप्तवान् वैष्णवं पदम् ॥ 271 ॥

ततश्चैतत् क्रमाल्लेभे देवः सर्वेश्वरः स्वयम्।

रामो राजीवनयनो भ्रातृभेदैस्त्रिभिः सह ॥ 272 ॥

निहन्ता राक्षसानां यो मनुष्योऽहमिति स्मरन्।

दशेन्द्रियाननं घोरं यो मनोरजनीचरम् ॥ 273 ॥

विवेकशरजालेन शमं नयति देहिनाम्।

कृतकृत्यस्तु यो वेत्ति स्वभावं दिव्यमुत्तमम् ॥ 274 ॥

ददौ विभीषणायासौ प्रियाय प्रियकारिणे।

शास्त्रोपदेशपूर्वं तु विमानं दिव्यलक्षणम् ॥ 275 ॥

सोऽपि तच्छिरसा गृह्य ययौ देशं स्वकं प्रति।

रवौ मध्यन्दिने प्राप्ते कवेरतनया तटे ॥ 276 ॥

चन्द्रपुष्करिणीमध्येऽनन्तपीठेऽवतारयत्।

दक्षाध्वरे च रुद्रेण परिभूतो निशाकरः ॥ 277 ॥

मूर्ध्नि तस्य कृतावासो यत्र तप्त्वा महत्तपः।

यस्मिंस्तु पुण्डरीकाक्षो देवो वामनरूपधृक् ॥ 278 ॥

प्राप्तवान्नयसंस्कारं यत्र तु स्वयमेव हि।

विमानप्रवरं दिव्यं श्रीरह्गमिति शब्दितम् ॥ 279 ॥

प्रतिष्ठास्यति चात्रेति विनिश्चित्य जगत्पतिः।

गणेशं योगनिद्रां च रक्षाहेतोः समादिशत् ॥ 280 ॥

तत्रावतार्य तन्मध्ये विमानं तद्विभीषणः।

तत- संपूजयामास तैर्द्विजैरर्चितं हरिम् ॥ 281 ॥

रमणीयैस्तु विविधैर्भोगैः सांस्पर्शिकादिकैः।

तदुद्धर्तुमसौ यत्नमकरोद्बलवानपि ॥ 282 ॥

न शशाक मनागस्मादेतच्चलयितुं तदा।

अथापतद्धरण्यां वै विलपन् स च दुःखितः ॥ 283 ॥

आर्तं विभीषणं दृष्ट्वा विलपन्तमनाथवत्।

उवाच भगवान् रङ्गी स्वरेण महता तदा ॥ 284 ॥

श्रीभगवानुवाच ---

"आर्य! धर्मज्ञ! देशोऽयं रमणीयो हि मे मतः।

अस्मिन्नेव शयानोऽहं रंस्ये त्वामभिवीक्ष्य च ॥ 285 ॥

एतैरेकान्तिभिः सार्धं मदाराधनतत्परैः।

विभीषणानुजानीहि कुरुष्व च मम प्रियम् ॥ 286 ॥

एतानाराधकान् विप्रान् पञ्चकालपरायणान्।

क्षेत्रारामगृहाद्यैस्तु सुसमृद्धान् कुरुष्व च ॥ 287 ॥

मा भूस्त्वं दुर्मना याहि क्षिप्रं लङ्कां निशाचर!।

तत्र त्वं सुसमृद्धार्थः श्रियं भुङ्‌क्ष्वानपायिनीम्" ॥ 288 ॥

इत्युक्तः सुसमृद्धार्थान् क्षेत्रारामगृहादिभिः।

कृत्वा चैकायनांस्तांस्तु पञ्चकालपरायणान् ॥ 289 ॥

ततस्तु प्रययौ चार्तो लङ्कामेव विभीषणः।

मर्त्यानां भाग्यवैषम्याद्ब्राह्नणानां हिताय च ॥ 290 ॥

देवानां च प्रतिष्ठायै रेमे तत्र नदीतटे।

रङ्गधामनि रङ्गेशः शयानस्तु द्विजोत्तम! ॥ 291 ॥

तद्धामोभयतोऽगच्छत् परिरभ्य सरिद्वरा।

यथा पतिं चिरं प्राप्तं भुजाभ्यां प्रियमङ्गना ॥ 292 ॥

दिव्यं ह्येतन्महद्धाम दिव्यास्तत्र निवासिनः।

दिव्या चेयं नदी तद्वद्दिव्यतीर्थमिदं सरः ॥ 293 ॥

अनन्तशक्तियुक्तं तद्विमानं हि स्वयम्भवम्।

किह्गरा विष्णुभूतेशा बलिनः कामरूपिणः ॥ 294 ॥

ते च रक्षन्ति तं देशं सर्वे ह्यनिमिषेक्षणाः।

ये निष्य(प)न्दा निराहाराः सात्विकाश्च वसन्ति ते ॥ 295 ॥

प्रव्याहरन्तो मधुरां वाणीं कर्णसुखावहाम्।

न तत्र वसतां पीडा क्षुत्पिपासाद्युपस्थिता ॥ 296 ॥

नाध्यात्मिकादिपीडा वा न जरा नाविवेकिता।

त्रैकाल्यज्ञानसंपन्नाः सर्वकामविवर्जिताः ॥ 297 ॥

पदार्थसप्तकज्ञानसंपूर्णा नान्ययाजिनः।

द्वादशाध्यात्मनिरताः पञ्चकालपरायणः ॥ 298 ॥

तमर्चयन्तोऽहरहस्तत्रैव निवसन्ति हि।

षट्‌कर्मनिरताश्चापि ब्रह्नण्याहितचेतसः ॥ 299 ॥

चरन्ति तत्र विमलाः पुरुषाः संशितव्रताः।

देवासुरमुनीन्द्राद्याः सदा देवाभिकाङ्क्षिणः ॥ 300 ॥

वसन्ति तत्र चास्थाय चित्रां स्थावररूपताम्।

अप्युन्मत्तः प्रसान्तः स्याद्वधिरोऽपि सुबोधवान् ॥ 301 ॥

तस्य देशस्य माहात्म्यं सम्यग्ज्ञातुं न शक्यते।

ब्रह्नणापि मुनिश्रेष्ठ! किं पुनः खलु मादृशैः ॥ 302 ॥

तदेतत् परमं धाम श्रीरङ्गमिति शब्दितम्।

दिव्यलक्षणसंयुक्तं स्वयंव्यक्तमिति श्रुतम् ॥ 303 ॥

अत्र सन्निहितः साक्षाद्भगवान् पुरुषोत्तमः।

भक्तानां पुण्डरीकाक्षः परमात्माऽच्युतो हरिः ॥ 304 ॥

विविधेष्वपि चान्येषु नित्यं स्थानेषु यद्यपि।

वासुदेवस्तु मन्त्रज्ञात्मा स्थितः सन्निहितः स्वयम् ॥ 305 ॥

तथापि वलवत्त्वेन सन्निधिं भजतेऽत्र वै।

ग्रीष्मकालं समासाद्य यथार्कस्तीक्ष्णतां व्रजेत् ॥ 306 ॥

स्वरूपमजहन्नेव तथैवात्र जगत्पतिः।

दोषैः स दिग्विभागाद्यैस्त्वन्यथात्वं न याति च ॥ 307 ॥

नित्यसन्निधिमाहात्म्यात् कालं कल्पक्षयावधि।

उत्तरोत्तरता चैव जगत्यस्मिन् हि वर्तते ॥ 308 ॥

भूत्या कान्त्या च कीर्त्या च क्रियया चाप्रमयेया।

दुष्टोपशान्तिदा शक्त्या सिद्धिदा या च वै सह ॥ 309 ॥

मुक्तिकामाश्च भविनः फलकामाश्च सत्तम!।

यथाभिमतसंप्राप्तिमिहैवायान्त्यनश्वरीम् ॥ 310 ॥

इह कर्मपराः सर्वे सायं प्रातस्तु मध्यतः।

कुर्वते सर्वकर्माणि विमानाभिमुखाः सदा ॥ 311 ॥

एवं तु पुष्करक्षेत्रे तोताद्रिशिखरेऽपि च।

क्ष्माङ्गे पुराणसंज्ञे तु मधुभाण्डाभिधेऽपि च ॥ 312 ॥

स्थितः संनिहितो देवः स्वयंव्यक्तो जगत्पतिः।

भगवान् पुण्डरीकाक्षो लोकानां हितकाम्यया ॥ 313 ॥

देवदेवो जगन्नाथ एवं क्षेत्रेषु केषुचित्।

स्थापितो विबुधाद्यैस्तु सन्निधत्ते द्विजोत्तम! ॥ 314 ॥

केषुचिन्मनुजेन्द्रैस्तु भक्तिबृंहितमानसैः।

स्थापितो विधिवद्विप्र! सन्निधत्ते जगत्पतिः ॥ 315 ॥

एवं भगवदाकारैर्नानासंस्थानलक्षणैः।

नानाविशेषरूपैश्च नानाकार्यवशेन तु ॥ 316 ॥

विश्वमापूरितं सर्वं सर्वानुग्रहकाम्यया।

स्वयंव्यक्तं तथासिद्धविबुधैश्च प्रतिष्ठितम् ॥ 317 ॥

मुनिमुख्यैस्तु गन्धर्वैर्यक्षैर्विद्याधरैरपि।

रक्षोभिरसुरैर्मुख्यैः स्थापितं मन्त्रविग्रहम् ॥ 318 ॥

दिव्यशास्त्रोक्तविधिना पूजयेच्छास्त्रकोविदः।

स्थापितं मनुजैर्देवं मुनिवाक्योक्तमार्गतः ॥ 319 ॥

पूजयेद् द्विज! तत्रापि ज्ञानिभिस्तत्त्बदर्शिभिः।

वासुदेवैकनिष्ठैस्तु देवतान्तरवर्जितैः ॥ 320 ॥

व्यामिश्रयागमुक्तैस्तु तीव्रभक्तिसमन्वितैः।

स्थापितं मनुजेन्द्रैस्तु ह्यनुवेधादिकोविदैः ॥ 321 ॥

अर्चयेद्देवदेवेशं दिव्यशास्त्रोक्तवर्त्मना।

मुनिवाक्योक्तमार्गेण पूजनं यत्र वर्तते ॥ 322 ॥

तत्रापि दिव्यमार्गाच्चेत् पूजनं कर्तुमिच्छति।

मुनिमार्गं परित्यज्य दिव्यमार्गेण पूजयेत् ॥ 323 ॥

भवेत् सन्निधिमाहात्म्यं कालं कल्पक्षयावधि।

दिव्यमार्गेण पूजाद्यं वर्तते यत्र नित्यशः ॥ 324 ॥

तत्र दिव्यं परित्यज्य न कदाचिन्महामते!।

मुनिवाक्योक्तमार्गेण कुर्यात् संपूजनादिकम् ॥ 325 ॥

कुर्याद्वा यदि संमोहाद्विप्रः संमूढचेतनः।

संप्रयात्यचिरातस्य भक्तिर्बीजेन वै सह ॥ 326 ॥

समन्त्रं कर्मतन्त्रं च सिद्धयश्च पराङ्‌मुखाः।

इहैव शीघ्रं विप्रेन्द्र! देहान्ते गतसन्ततिः ॥ 327 ॥

घोरं प्रयाति नरकं राजा राष्ट्रं च नश्यति।

तस्मात् सर्वप्रयत्नेन दिव्यमार्गं तु न त्यजेत् ॥ 328 ॥

तामसेन तु मार्गेण पूजनं यत्र वर्तते।

तत्रापि राजसेनैव पूजन सिद्धिदं भवेत् ॥ 329 ॥

राजसेन तु पूजाद्यं वर्तते यत्र नित्यशः।

तत्रापि सात्विकेनैव पूजनं शुभदं सदा ॥ 330 ॥

सात्विकेन तु पूजाद्यं वर्तते यत्र चान्वहम्।

तत्र राजसमार्गेण न कुर्यात् पूजनादिकम् ॥ 331 ॥

यत्र राजसमार्गेण प्रवृत्तं त्वर्चनादिकम्।

तत्र तामसमार्गेण न कुर्यादर्चनादिकम् ॥ 332 ॥

विविधानां राजसानामन्योन्यं स्याभ संकरः।

सर्वत्रपौरुषे वाक्ये तद्‌ग्राह्यमविरोधि यत् ॥ 333 ॥

सनकः ---

केवलं तद्विधानेन न कुर्यात् स्थापनादिकम्।

दिव्याद्यायतनानां च षूजार्थं यत् त्वयोदितम् ॥ 334 ॥

शास्त्रं दिव्यादिभेदेन श्रोतुमिच्छामि तत्वतः।

यज्ज्ञात्वा विनिवर्तेयं शास्त्रसाङ्कर्यदोषतः ॥ 335 ॥

शाण्डिल्यः ---

वासुदेवेन यत्‌ प्रोक्तं शास्त्रं भगवता स्वयम्।

अनुष्टुप्‌छन्दोबन्धेन समासव्यासभेदतः ॥ 336 ॥

तथैव ब्रह्नरुद्रेन्द्रप्रमुखैश्च प्रवर्तितम्।

लोकेष्वपि च दिव्येषु तद्दिव्यं विद्धि सत्तम! ॥ 337 ॥

ब्रह्नरुद्रमुखैर्देवैः ऋषिभिश्च तपोधनैः।

स्वयं प्रणीतं यच्छास्त्रं तद्विद्धि मुनिभाषितम् ॥ 338 ॥

एतत्तु त्रिविधं विद्धि सात्विकादिविभेदतः।

विज्ञाय पुण्डरीकाक्षादर्थजालं यथास्थितम् ॥ 339 ॥

तद्बोधकं प्रणीतं यच्छास्त्रं तत् सात्विकं स्मृतम्।

तस्माज्ज्ञातेऽर्थजाते तु किञ्चित्‌ समवलम्ब्य च ॥ 340 ॥

स्वबुद्धयुन्मुषितस्यैव ह्यर्थजातस्य बोधकम्।

यत् प्रणीतं द्विजश्रेष्ठ! तथा विज्ञाय तत्वतः ॥ 341 ॥

ग्रन्थविस्तरसंयुक्तं शास्त्रं सर्वेश्वरेश्वरात्।

तत्संक्षेपप्रसादेन स्वविकल्पविजृम्भणैः ॥ 342 ॥

व्रह्नादिभिः प्रणीतं यत्‌ तथा तदृषिभिर्द्विज!।

ब्रह्नादिभ्यः परिश्रुत्य तत् संक्षेपात्मना पुनः ॥ 343 ॥

स्वविकल्पात् प्रणीतं यत् तत् सर्वं विद्धि राजसम्।

तत् स्याद् द्वेधा पञ्चरात्रवैस्वानसविभेदतः ॥ 344 ॥

केवलात् स्वविकल्पोक्तैः कृतं यत् तामसं तु तम्।

केवलं मनुजैर्यत्तु कृतं तत् पौरुषं भवेत् ॥ 345 ॥

सनक :---

यैर्लिङ्गैर्वदतांश्रेष्ठ! भगवद्वाक्यपूर्वकम्।

भेदं जानामि तत्वेन तानि विस्तरतो वद ॥ 346 ॥

शाण्डिल्य :---

यदर्थाढ्यमसन्दिग्धं स्वच्छमल्पाक्षरं स्थिरम्।

चातुरात्म्यस्वरूपेण संस्थितस्य विभोः सदा ॥ 347 ॥

स्वाभाविकं परत्वं तु यत्र यत्र समीरितम्।

अन्यासां मन्त्रमूर्तीनां यत्र चौपाधिकं तु यत् ॥ 348 ॥

तुर्यादिजाग्रत्पर्यन्तः पदभेदः प्रकाशितः।

भक्तानामनुकम्पार्थं यत्र वै चतुरात्मनः ॥ 349 ॥

शक्तीशस्य विभोर्यत्र विभवः संप्रकाशितः।

अङ्गलाञ्छनभूषाणां शक्तीनां विहगेशितुः ॥ 350 ॥

लयादिभेदभिन्नं तु स्वरूपं यत्र भाषितम्।

बीजपिण्डपदाद्येन चातुर्विध्येन सत्तम! ॥ 351 ॥

मन्त्राः प्रवर्तिता यत्र यत्र स्थापनकर्मणि।

अनुवेधक्रिया प्रोक्ता यत्र वै नित्यपूजनम् ॥ 352 ॥

मूलमूर्तौ तु संपूर्णं प्रोक्तं प्राधान्यतो द्विज!।

तत्र कर्तुमशक्यं यत् स्नानाद्यं तावदेव तु ॥ 353 ॥

बिम्बान्तरे तदर्थं तु कर्मबिम्बपुरस्सरे।

विहितं दर्पणाद्येषु तदभावान्महामते! ॥ 354 ॥

क्ष्माजलानलवाय्वाख्यनाभसीयेन वै द्विज!।

धारणापञ्चकेनैव धारणाद्वितयेन च ॥ 355 ॥

दहनाप्यायनाख्येन यत्र शुद्धिश्च भौतिकी।

आगमश्रुतिमूलत्वं स्वस्य यद्धयुपपादकम् ॥ 356 ॥

तत् पारमेश्वरं वाक्यमाज्ञासिद्धं हि मोक्षदम्।

एवमादेयवाक्योत्थ आगमो यो महामते! ॥ 357 ॥

सन्मार्गदर्शनं कृत्स्नं विधिवादं च विद्धि तत्।

तत्प्रामाण्यात्तु यत्किञ्चित् समभ्यूह्य यथार्थतः ॥ 358 ॥

पूर्वापराबिरोधेन निर्वाह्यमविचारतः।

सर्वेषां रञ्जकं गूढं निश्चयीकरणाक्षमम् ॥ 359 ॥

पारमेश्वरवाक्योक्तमर्थजालं यथास्थितम्।

प्रत्यभिज्ञापकं यद्यत् सात्विकं मुनिभाषितम् ॥ 360 ॥

प्रशंसकं यत् सिद्धीनां संप्रवर्तकमप्यथ।

मूलमूर्तिमनादृत्य कर्मार्चायां तु पुष्कलम् ॥ 361 ॥

नित्यसंपूजनं प्रोक्तं प्राधान्येन तु यत्र वै।

ब्रह्नरुद्रादिबिम्बानां प्रमाणं लक्षणं तथा ॥ 362 ॥

स्थापनं यत्र निर्दिष्टं यत्र वै जगतां पतेः।

पूजनं तु समुद्दिष्टं प्राकृतानां जडात्मनाम् ॥ 363 ॥

तत्वानामपि विप्रेन्द्र! दिशां कालस्य वाचकैः।

परमेष्ठ्यादिभिर्मन्त्रैः पञ्चभिर्यत्र वै क्रमात् ॥ 364 ॥

स्थापनादिप्रतिष्ठान्तं पञ्चकं समुदीरितम्।

यागपूर्वा हरिस्तोमपर्यन्ताः सप्त कीर्तिताः ॥ 365 ॥

यागा यत्र तथा सप्त तत्क्रमादधिकारिणः।

उक्तं यत्र प्रतिष्ठया षोडशन्यासकल्पनम् ॥ 366 ॥

एतज्जानीहि तत् सर्वं राजसं मुनिभाषितम्।

भगवन्तं समुद्दिश्य ह्यङ्गभावं विनैव तु ॥ 367 ॥

ब्रह्नरुद्रमुखानां तु विबुधानां तथैव च।

मातॄणामपि दुर्गायाः स्वातन्त्र्येण तु यत्र वै ॥ 368 ॥

मन्त्रं ध्यानं प्रमाणं च लक्षणं स्थापनं तथा।

निर्दिष्टं तामसं नाम मुनिवाक्यं तु विद्धि तत् ॥ 369 ॥

अनर्थकमसंबद्धमल्पार्थं शब्दडम्बरम्।

अनिर्वाहकमाद्योक्तेर्वाक्यं तत् पौरुषं स्मृतम् ॥ 370 ॥

हेयं चानर्थसिद्धीनामाकरं नरकावहम्।

पारमेश्वरवाक्यार्थैर्यद्विरोधि न तद् द्विज! ॥ 371 ॥

संग्राह्यं सात्विकाद्येषु मुनिवाक्येषु यत्नतः।

यद्दिव्यापेक्षितं विप्र! संग्राह्यमविरोधि तत् ॥ 372 ॥

सात्विकादिक्रमात्तेषु समभ्यूह्य महामते!।

प्रसिद्धार्थानुपादाय सङ्गतार्थं विलक्षणम् ॥ 373 ॥

अपि चेत् पौरुषं वाक्यं ग्राह्यं तन्मुनिवाक्यवत्।

सनक :---

दिव्यपूर्वाणि शास्त्राणि प्रोक्तैरेतैस्तु लिङ्गकैः ॥ 374 ॥

लिङ्गितानि द्विजश्रेष्ठ! व्यक्तनामान्वितानि च।

कौतूहलं हि मे श्रोतुं प्रब्रूहि गणशस्तथा ॥ 375 ॥

विज्ञातव्यान्यसंकीर्णं यथा च स्वल्पबुद्धिभिः।

शाण्डिल्य :---

सात्वतं पौष्करं चैव जयाख्यं च तथैव च ॥ 376 ॥

एवमादीनि शास्त्राणि दिव्यानीत्यवधारय।

संहिता चेश्वरस्यापि भरद्वाजस्य संहिता ॥ 377 ॥

सौमन्तवी तथा ह्येतत् पारमेश्वरसंज्ञितम्।

वैहायसी संहिता च शास्त्रं चित्रशिखण्डिजम् ॥ 378 ॥

तथा जयोत्तरं तत्र एवमादीनि तत्वतः।

सात्विकानि विजानीहि मुनिवाक्यानि सत्तम! ॥ 379 ॥

तन्त्रं सनत्कुमारख्यं तथा पझोद्भवाभिधम्।

सत्यापि तेजोद्रविणं मायावैभविकं तथा ॥ 380 ॥

इत्यादीन्यवगच्छ त्वं राजसान्येव तत्वतः।

पञ्चप्रश्नं शुकप्रश्नं तत्वसागरसंहिता ॥ 381 ॥

इत्यादीन्यवबुद्ध्यस्व तामसानि विशेषतः।

पूर्वोक्तलक्षणेनैव ज्ञातव्यं तत्र पौरुषम् ॥ 382 ॥

प्रासादानां च शास्त्राणां यथावत् संप्रकाशितम्।

भेदं दिव्यादिकं सम्यग्‌ ज्ञात्वा सर्वं समाचरेत् ॥ 383 ॥

यो न ज्ञात्वा तु साङ्कर्यं (र्यात्) पूजाद्यमनुतिष्ठति।

स हि सर्वस्य जगतः साङ्कर्यं कुरुते सदा ॥ 384 ॥

विशेषात् स्वस्य वंशस्य तस्मादापद्यपि द्विज!।

न कुर्याच्छास्त्रसाङ्कर्यं हितैषी शास्त्रकोबिदः ॥ 385 ॥

तत् सर्वमुक्तं यत् पृष्टं किमन्यत् कथयामि ते।

इति श्रीपाञ्चरात्रे पारमेश्वरसंहितायां क्रियाकाण्डे स्वयंव्यक्तादि प्रासाददेवतानिर्णयो नाम दशमोऽध्यायः समाप्तः ॥

\*\*\*\*\*\*\*\*\*\*\*\*\*\*\*



    ॥ श्रीः ॥

   एकादशोऽध्यायः

सनकः ---

नित्योत्सवविधौ ब्रह्मन्! पूजनं समुदाहृतम्।

द्वारावरणदेवानां तेषां ध्यानादिकं क्रमात् ॥ 1 ॥

ज्ञातुमिच्छामि विप्रेन्द्र! प्रब्रूहि मम विस्तरात्।

शाण्डिलयः ---

श्रूयतामभिधास्यामि यदहं चोदितस्त्वया ॥ 2 ॥

प्रासादद्वारदेवेभ्यः समारभ्य यथाक्रमम्।

प्रासादद्वारबाह्ये तु ह्यधस्थौदुम्बरान्तिमे ॥ 3 ॥

वास्त्वीशक्षेत्रनाथौ द्वौ स्थितौ दक्षेतरक्रमात्।

शुक्लवक्त्रः कृष्णदेहो द्विभुजो रत्नपात्रधृक् ॥ 4 ॥

दक्षिणेन करेणैव सर्वामरसमाश्रयः।

पुण्डरीकसमानाभवस्त्रस्रगनुलेपनः ॥ 5 ॥

गदोद्यतकरो विप्र! ध्यातव्यो वास्तुपूरुषः।

क्षेत्रेशं द्विभुजं ध्यायेद्धेमाभवसनस्रजम् ॥ 6 ॥

नीलजीमूतसंकाशं दण्डहस्तं महातनुम्।

मुष्टिकृद्वामहस्तेन यागक्षेत्‌य पालकम् ॥ 7 ॥

कुण्डलाद्यैरलङ्कारैरेतौ शोभितविग्रहौ।

वीक्षमाणौ विभोर्वक्त्रं तेजसातीव निर्भरौ ॥ 8 ॥

तप्तकाञ्चनवर्णाभां प्रवालसदृशाम्बराम्।

हारनूपुरकेयूरकरण्डमकुटादिकैः ॥ 9 ॥

अलङ्‌कृतामलङ्कारैः पुण्डरीकनिभेक्षणाम्।

अकलङ्कसुसम्पूर्णशरच्चन्द्रनिभाननाम् ॥ 10 ॥

पझकुम्भकरां लक्ष्मीं पझोपरिगतां स्मरेत्।

पद्मासनेनोपविष्टां द्वारस्योर्ध्व उदुम्बरे ॥ 11 ॥

तरुणादित्यसंकाशो महोरस्कश्चतुर्भुजः।

उन्नतश्चोन्नतांसश्च पूर्णाङ्गो नातिमांसलः ॥ 12 ॥

तनूदरो निम्ननाभो रोमराजिविराजितः।

दंष्ट्राकरालवदनः पिङ्गश्मश्रुजटाधरः ॥ 13 ॥

मधुपिङ्गलनेत्रश्च कुटिलभ्रूलतायुतः।

प्रलम्बलोलश्रवणः पृथुघ्राणः स्मिताननः ॥ 14 ॥

कुण्डलालङ्‌कृतस्चैव हारकेयूरभूषितः।

बद्धोष्णीषललाटश्च तिलकेनाप्यल्‌ङकृतः ॥ 15 ॥

शुक्लाम्बरधरः स्रग्वी भुजयुग्मेऽस्य दक्षिणे।

प्रोद्यतं संस्मरेच्चक्रं प्रज्वलन्तीं गदां परे ॥ 16 ॥

श्रोणीतटनिषण्णां च विश्रान्तां वसुधातले।

पूर्वे वामकरे शङ्खमन्यस्मिश्चाक्षसूत्रकम् ॥ 17 ॥

एवं गणाधिपश्चण्डो विक्रमेणापराजितः।

क्रुद्धो विघ्नायुतानां च क्षणात् संहरणक्षमः ॥ 18 ॥

ध्येयो गर्भगृहद्वारशाखामूले तु दक्षिणे।

तत्रैवापरभागे तु प्रचण्डं त्वीदृशं यजेत् ॥ 19 ॥

किंतु सव्यापसव्याभ्यां भुजाभ्यां स्याद्विपर्ययः।

भुजद्वये यच्चण्डस्य वामे संपरिकीर्तितम् ॥ 20 ॥

दक्षिणे तत् प्रचण्डस्य ध्येयं वा परिकलप्य च।

ध्यायेद्‌द्वाराग्रदेशे तु गरुडं काञ्चनप्रभम् ॥ 21 ॥

कुटिलभ्रुसुवृत्ताक्षं पक्षमण्डलमण्डितम्।

लम्बोदरं सुपीनाङ्गं सर्वभूषणभूषितम् ॥ 22 ॥

मकुटाद्यैरलङ्कारैर्नूपुराद्यैर्विराजितम्।

नीलं वसानं वसनं नानामाल्योपशोभितम् ॥ 23 ॥

संमुखं देवदेवस्य भूगतं विधृताञ्जलिम्।

द्विभुजं तुहिनाभं च सत्याख्यं विहगाधिपम् ॥ 24 ॥

प्राणाधिदैवतं चक्रे बलिमण्डलमध्यगे।

संस्थितं संस्मरेत् सर्वैरङ्गैः पुरुषरूपिणम् ॥ 25 ॥

प्रलम्बमानजठरं पक्षराजिविराजितम्।

दक्षिणेन करेणैव धारयन्तं गणित्रकम् ॥ 26 ॥

उत्तानितेतरकरं कुण्डलाद्यैर्विभूषितम्।

नीलकौशेयवसनं नीलमाल्यानुलेपनम् ॥ 27 ॥

अनाकुलाभ्यां नेत्राभ्यां वीक्षमाणं सदा विभुम्।

अथाग्रमण्डपद्वारशाखायुगलसंस्थितौ ॥ 28 ॥

पझगर्भप्रतीकाशावतिभीमपराक्रमौ।

चण्डप्रचण्डसदृशौ भुजलाञ्छनभूषणैः ॥ 29 ॥

रक्ताम्बरधरौ चैव रक्तस्रगनुलेपनौ।

गणौ धातृविधातारौ ध्यात्वा सपूज्य तत्परः ॥ 30 ॥

कुमुदादिगणेशानान् प्रथमावरणे यजेत्।

पूर्वे च वह्निदिग्भागे पूज्यौ द्वौ गणनायकौ ॥ 31 ॥

कुमुदः कुमुदाक्षश्च प्रसन्नवदनेक्षणौ।

तुहिनाचलसङ्काशौ प्रथमे वयसि स्थितौ ॥ 32 ॥

नानाभरणदिग्धाङ्गौ नानाकुण्डलभूषितौ।

नानामाल्यचितौ चैव नानामौलिधरौ द्विज! ॥ 33 ॥

नानागन्धविलिप्ताङ्गौ नानावस्त्रविभूषितौ।

कुमुदाख्यगणेशस्य ध्यातव्यो दक्षिणः करः ॥ 34 ॥

चन्द्ररश्मिप्रतीकाशचामरेण विराजितः।

अभिगच्छाभयं ध्यायेद्द्वितीयं दक्षिणं करम् ॥ 35 ॥

भवभङ्गात् प्रपन्नानां परेषां गुणशासनम्।

तस्यैवाद्यं वामकरं प्रबुद्धकमलोद्यतम् ॥ 36 ॥

तूष्णीं भीसूचकं ध्यायेद्बहिःस्थानां परं करम्।

एतेद्वै कुमुदाक्षस्य वैपरीत्येन भावयेत् ॥ 37 ॥

द्वाभ्यां द्वाभ्यां कराभ्यां वै त्वन्येषामेवमेव हि।

पुण्डरीको वामनश्च द्वावेतौ हुतभुक्‌प्रभौ ॥ 38 ॥

गरुडध्वजहस्तौ च शेषमन्यत् पुरोदितम्।

कृत्वा ध्यात्वाऽथवा न्यस्य दक्षिणे नैर्ऋतेऽपि च ॥ 39 ॥

शङ्‌कुकर्णाभिधानो यः सर्वनेत्राभिसंज्ञितः।

द्वावेतौ चम्पकाभौ तु मयूरव्यजनोद्यतौ ॥ 40 ॥

महाविभूतेर्देवस्य प्रत्यग्वायुदिगास्थितौ।

सुमुखः सुप्रतिष्ठश्च विभोः सोमेशदिक्‌स्थितौ ॥ 41 ॥

चिन्त्यौ मुद्गफलश्यामावातपत्रकरोद्यतौ।

नोक्तशेषकराणां तु तद्विद्धि कुमुदोदितम् ॥ 42 ॥

मानवः पृश्निगर्भश्च जगत्यम्बरसंस्थितौ।

तप्तकाञ्चनवर्णाभौ करण्डमकुटोज्ज्वलौ ॥ 43 ॥

दंष्ट्राकरालवदनौ नानामाल्यधरौ द्विज!।

तत्र मानवसंज्ञस्च पक्षनागविभूषितः ॥ 44 ॥

तस्य दक्षिणहस्तश्च शङ्खराजेन शोभितः।

तत्पृष्ठे कटके हस्ते अङ्‌गुष्ठान्तरलोलगा ॥ 45 ॥

अक्षमालेति सा प्रोक्ता सर्वसिद्धिकरी सदा।

मुख्यवामकरे चक्रं तत्पृष्ठे चोर्ध्वगा गदा ॥ 46 ॥

एतद्धि पृश्निगर्भस्य वैपरीत्येन भावयेत्।

कटिहस्ताद्गतां ध्यात्वा पक्षनागौ विना द्विज! ॥ 47 ॥

एते भगवतो विप्र! त्वन्तरह्गा मयोदिताः।

कर्मणा मनसा वाचा तद्भावगतमानसाः ॥ 48 ॥

ज्ञानादिषड्‌गुणोपेतैराकीर्णाः कोटिशः परैः।

भूतैः सिद्धैरनन्तैश्च प्रार्थयानैः परं पदम् ॥ 49 ॥

वस्त्रभूषाङ्गरागाद्यैः सर्वे ते कुमुदोपमाः।

श्वेतमृत्कल्पितेनैव ह्यूर्ध्वपुण्ड्रेण भूषिताः ॥ 50 ॥

ललाटस्थेन सर्वेऽपि कुमुदादिगणाधिपाः।

एवमन्येऽपि भूताद्याः सर्वे पारिषदा द्विज! ॥ 51 ॥

एवमावृतिदेवाश्च द्वारस्थाश्च तथैव हि।

एवं तदीया विप्राश्च क्षत्रविट्‌च्छूद्रजातयः ॥ 52 ॥

मृदैव वा चन्दनेन कल्पितैरूर्ध्वपुण्ड्रकैः।

द्वादशैश्च चतुर्भिर्वा भूषिताः स्युः सदा द्विज! ॥ 53 ॥

अतसीकुसुमश्यामौ पीतमाल्याम्बरान्वितौ।

पीतोष्णीषधरौ रौद्रौ प्राग्वद्‌भुजविभूषितौ ॥ 54 ॥

गणौ चण्डाकृतिधरौ दुर्दर्शौ दुरतिक्रमौ।

जयं च विजयं नाम्ना यजेत्तद्वारपार्श्वयोः ॥ 55 ॥

तदुद्देशात् समारभ्य बहिर्द्वारावसानकम्।

द्वितीयावरणक्षेत्रं षोढा कृत्वा तु पञ्चमे ॥ 56 ॥

भागे तु गरुडं कृत्वा विप्र! ध्यात्वाऽथवा न्यसेत्।

द्रवच्चामीकराकारं भीमभ्रकुटिलोचनम् ॥ 57 ॥

पृथुदंष्ट्रं पृथुध्राणं पृथुगात्रं पृथूदरम्।

पक्षाङ्‌कुराञ्चितोरस्कं पक्षमण्डलमण्डितम् ॥ 58 ॥

हारकेयूरताटङ्कमकुटाद्यैस्तु भूषणैः।

भूषितं नीलवसनं नानामाल्यविभूषितम् ॥ 59 ॥

नानागन्धविलिप्ताङ्गं नागैकादशभूषितम्।

पुष्पस्तबकसंपूर्णमञ्जलिं दधतं द्विज! ॥ 60 ॥

उन्नम्य दक्षिणं जानुमासनीकृत्य चेतरत्।

सुखासनसमासीनं विभोराज्ञाप्रतीक्षकम् ॥ 61 ॥

ततः (पः) कर्मात्मतत्वानां दशकं सिद्धतां गतम्।

भगवत्तुल्यसामर्थ्यसार्वज्ञ्यादिगुणैर्युतम् ॥ 62 ॥

वियुक्तं प्राकृताद् दुःखान्नियुक्तं चेश्वरेण तु।

भवसन्तारकत्वेन ह्येतदावृतिकं क्रमात् ॥ 63 ॥

उपेन्द्रः पूर्वदिग्भागे संस्थितो द्विजसत्तम!।

वह्नौ तेजोधराख्यस्तु दक्षिणे दुरतिक्रमः ॥ 64 ॥

नैर्ऋते तु महाकर्मा पश्चिमे तु महाह्रदः।

अग्राह्यो वायुदिग्भागे वसुरेतास्तथोत्तरे ॥ 65 ॥

पूर्वोत्तरे वर्धमानः साक्षी गगनगोचरे।

आधारनिलयं नाम्ना सर्वस्याधोगतं स्मरेत् ॥ 66 ॥

एते स्फटिकवर्णाभा- श्वेतमाल्याम्बरान्विताः।

गणित्रकं रथाङ्गं च शङ्खं चैव गदां तथा ॥ 67 ॥

दधाना मुख्यदक्षादिमुख्यवामान्तमेव हि।

करैश्चतुर्भिः सुसमा मकुटादिविभूषिताः ॥ 68 ॥

तेजसा विघ्नजालानि प्रेरयन्तो महौजसः।

स्थानकैः संस्थिताः सर्वे ध्यानोन्मीलितलोचनाः ॥ 69 ॥

अथवा द्विभुजा एते वज्राद्यं दशकं क्रमात्।

दक्षेण लोकपालीयं धारयन्तः करेण तु ॥ 70 ॥

गणित्रकं तु वामेन वरदाभयदास्तु वा।

तदा वर्णाङ्गरागाद्यैरिन्द्रादिसदृशास्तु वा ॥ 71 ॥

द्वितीयगोपुरद्वारपार्श्वयोरन्तरस्थयोः।

विन्यसेद् द्वारपालाख्यावेतौ वामादितो गणौ ॥ 72 ॥

निधीशौ शङ्खपझौ तु निधिभाण्डोपरिस्थितौ।

स्थूलदन्तौ च दान्तौ च द्विभुजौ भगवन्मयौ ॥ 73 ॥

कुटिलभ्‌रूलतायुक्तौ किञ्चिदुन्नतवक्षसौ।

लम्बोदरौ सुपीनाङ्गौ ह्रस्वपाणिपदौ द्विज! ॥ 74 ॥

शङ्कपझसमानाभौ नीलशुक्लाम्बरस्रजौ।

मकुटाद्यैस्तु विविधैरलङ्कारैरलंकृतौ ॥ 75 ॥

दक्षिणेन करेणैव धारयन्तौ सरोरुहम्।

इतरेण करेणैव ह्‌युत्तानेन निधिं स्वकम् ॥ 76 ॥

अथवा वामहस्ताभ्यां प्रवेशाभीतिदान्वितौ।

कर्दवयेन शङ्खं वा पझं वा दधतौ द्विज! ॥ 77 ॥

वामेव धारयेत् पझं यद्वा शङ्खं निधीश्वरः।

शङ्खपझधरौ वापि शिरसा मकुटोपरि ॥ 78 ॥

शङ्खचक्रधरौ वापि साधकेच्छावशेन तु।

उन्नम्य दक्षिणं जानुं ह्यासनीकत्य चेतरत् ॥ 79 ॥

एवं शङ्खनिधेः पझनिधेस्तु विपरीतवत्।

तद्‌द्वारशाखानिष्ठौ तु संस्मरेद्दक्षिणादितः ॥ 80 ॥

क्षीरकुन्दावदातौ च नीलकौशेयवाससौ।

नीलनीरजवर्णाभैः पुष्पैर्भूषितविग्रहौ ॥ 81 ॥

पूर्वोक्तगणसादृश्यौ नाम्ना भद्रसुभद्रकौ।

तद्‌द्वारबाह्यतः पश्चात् पार्श्वयोर्गोपुरस्थितौ ॥ 82 ॥

एतौ गणेश्वरौ न्यस्येद् ध्यात्वा वा परिकलप्य च।

अथवा द्विभुजावेतौ तदा भद्रस्य दक्षिणम् ॥ 83 ॥

करं तु तर्जनीयुक्तं वाममीषत्तु कुञ्चितम्।

गदाग्रोपरिविश्रान्तं गदामूलोपरिस्थितम् ॥ 84 ॥

व्यत्यस्तदक्षिणं पादं वामं तु भुवि संस्थितम्।

भद्रस्य वामयोर्विप्र! यदुक्तं पाणिपादयोः ॥ 85 ॥

दक्षयोस्तत् सुभद्रस्य दक्षोक्तं वामगं भवेत्।

किन्तु तद्वामहस्तं तु युक्तं विस्मयमुद्रया ॥ 86 ॥

चण्डप्रजण्डौ धाता च विधाता च जयस्तथा।

विजयश्चापि भद्रश्च सुभद्रश्च गणेश्वरः ॥ 87 ॥

एते गणेश्वरा ह्यष्टौ प्रभापुष्पाम्बरैर्विना।

देहवक्त्राकृतैस्तुल्यास्तथैवाभरणायुधैः ॥ 88 ॥

भक्तानां विघ्नजालस्य सर्वदिक्‌संस्थितस्य च।

संसारफलदातुर्वै च्छेदनार्थं समुद्यताः ॥ 89 ॥

परस्परमुखाः सर्वे स्थानकैः संस्थिताः समैः।

गणेशायुतलक्षैस्तु नानावर्णवपूर्धरैः ॥ 90 ॥

अच्युताराधनपरैरेकैकं परिवारिताः।

तृतीयावरणे पश्चात् पूर्वादिक्रमयोगतः ॥ 91 ॥

इन्द्रादिलोकपालानां दशकं विन्यसेद्‌द्विज!।

शतधामनिभं ध्यायेच्चतुर्बाहुं पुरन्दरम् ॥ 92 ॥

सुसितद्विपसंस्थं तु सुतीक्ष्णकुलिशोद्यतम्।

अजारूढं स्मरेद्रक्तं शक्तिपाणिं हुताशनम् ॥ 93 ॥

सहस्रार्चिभिराकीर्णं सहस्नादित्यभासुरम्।

महामहिषसंस्थं तु त्वञ्जनाद्रिसमप्रभम् ॥ 94 ॥

सुभूमदण्डहस्तं तु स्मरेद्देवं पित्रीस्वरम्।

दंष्ट्राकरालवदनं कृष्णमेघसमप्रभम् ॥ 95 ॥

घोरं प्रेतासनं ध्यायेत् खङ्गधृग्राक्षसेश्वरम्।

मुक्ताफलद्युतिसमं भीमं पाशकरोद्यतम् ॥ 96 ॥

नागकन्यासहस्नाढ्चं मकरस्थमपांपतिम्।

नीलतोयदसंकाशं महाध्वजपटाङ्कितम् ॥ 97 ॥

ध्यायेत् समीरणं देवं संस्थितं हरिणोपरि।

सोमं तारागणोपेतं शङ्खगोक्षीरपाण्डरम् ॥ 98 ॥

बृहच्छशकपृष्ठस्थं शिशिरास्त्रकरं स्मरेत्।

सितभूतिविलिप्ताङ्गं त्रिनेत्रं वृषवाहनम् ॥ 99 ॥

त्रिशूलायुधहस्तं च त्वीशानं ज्ञानिनं स्मरेत्।

पातालदिग्गतं ध्यायेत् कूर्मारूढं हलायुधम् ॥ 100 ॥

सितं सहस्रफणभृद्योनन्तो नाम नागराट्।

भचक्रं भ्राम्यमाणं तु दण्डहस्तं प्रजापतिम् ॥ 101 ॥

हंसारूढं खसंस्थं तु ध्यायेद्‌ध्रुवमजं विभुम्।

एते चतुर्भुजाः सर्वे अक्षसूत्रविभूषिताः ॥ 102 ॥

चिन्तयन्तः परं तत्त्वं वराभयकरोद्यताः।

दिव्याभरणदिग्धाङ्गा दिव्यमाल्याम्बरान्विताः ॥ 103 ॥

दिव्यरूपधराश्चैव दिव्यगन्धवहा द्विज!।

रक्तशुक्लनिशापीतनीलचम्पकसप्रभैः ॥ 104 ॥

व्योमस्फटिकमार्तण्डराजोपलनिभैस्तथा।

माल्याङ्गरागवसनैः महार्घैः समलंकृताः ॥ 105 ॥

भूषिता भूषणैश्चित्रैः करण्डमकुटादिभः।

एभ्यश्चतुर्भुजो ब्रह्मन्! विज्ञेयो वृषभध्वजः ॥ 106 ॥

द्विभुजास्त्वमराश्चान्ये वरदाभयदास्तु वा।

इति लोकेश्वेरेषूक्तं ततो वै द्विजसत्तम! ॥ 107 ॥

तृतीयावरणद्वारे शाखामूले तु दक्षिणे।

सुदर्शनं चतुर्हस्तं ह्रस्वकायं ज्वलत्प्रभम् ॥ 108 ॥

क्रौधरक्तेक्षणं दैत्यदानवासृग्विलेपनम्।

नृत्यन्तं मदमत्तं च सहस्रारान्तरस्थितम् ॥ 109 ॥

दंष्ट्राकरालवदनं कुटिलभ्रूलतायुतम्।

कल्पान्तपावकाकारं स्वरश्मिपरिवेष्टितम् ॥ 110 ॥

दक्षिणे भुजयुग्मे तु पूर्वेण च सुदर्शनम्।

धारयन्तं ततोऽन्येन विश्रान्तां भूतले गदाम् ॥ 111 ॥

शङ्खं मुख्येन वामेन ह्यपरेण गणित्रकम्।

हारकेयूरताटङ्कमकुटादिविभूषणैः ॥ 112 ॥

विभूषितं विचित्रैस्तु श्वेतमाल्याम्बरादिकैः।

विघ्नानुत्पाटयन्तं च दीप्तेन स्वेन तेजसा ॥ 113 ॥

संस्मरेत्तु ततोऽन्यस्मिन् शाखामूले महामते!।

सुस्थितं गरुढं विप्र! तप्तकाञ्चनसन्निभम् ॥ 114 ॥

सौम्यवक्त्रं विवृत्ताक्षं रक्ततुण्डं सुभीषणम्।

पृथूदरं दीर्घपुच्छपक्षमण्डलमण्डितम् ॥ 115 ॥

रक्ताम्बरधरं चैव रक्तस्रगनुलेपनम्।

दंष्ट्राकरालवदनं भ्रुकुटीकुटिलेक्षणम् ॥ 116 ॥

विचित्रकञ्चुकधरं भुजगेन्द्रैरलंकृतम्।

मकुटाद्यैरलंकारैर्विविधैस्तु विभूषितम् ॥ 117 ॥

भुजद्वये यच्चक्रस्य वामे संपरिकीर्तितम्।

दक्षिणे तद्भवेदस्य, दक्षोक्तं वामगं भवेत् ॥ 118 ॥

वज्रं शक्तिस्तथा दण्डःखङ्गः पाशो ध्वजस्तथा।

शिशिराख्यं त्रिशूलं च लाङ्गलं मुसलं तथा ॥ 119 ॥

पूर्वादिक्रमयोगेन चतुर्थावरणे स्थिताः।

एतेषां क्रमशो ध्यानं समाकर्णय साम्प्रतम् ॥ 120 ॥

वज्रं वज्रोपलाभं तु सितदीर्घनखाङ्कितम्।

दंष्ट्राकरालवदनं ज्वलत्कनकलोचनम् ॥ 121 ॥

सौदामिनीप्रभां शक्तिं शान्ताग्निवदनेक्षणाम्।

घनघर्घरनिर्घोषमुद्गिरन्तीं मुहुर्मुङुः ॥ 122 ॥

बद्धमुष्टिं स्मरेद्दण्डं रक्ताङ्गं रक्तलोचनम्।

क्रोधमूर्तिं स्वदशनैर्दशन्तमधर स्वकम् ॥ 123 ॥

स्व(ख)रश्मिखचितं ध्यायेन्नृत्यमानं च नन्दकम्।

शरदाकाशसंकाशं दशन्तं दशनावलीम् ॥ 124 ॥

पाशं गुणगणाकीर्णं विद्युज्जिह्वं भयानकम्।

हेमालिपाण्डराभं च घोरास्यं रक्तलोचनम् ॥ 125 ॥

शरज्जलदसंकाशं ध्वजं कुटिललोचनम्।

स्वतेजसा जगत् सर्वं द्योतयन्तं बलोत्कटम् ॥ 126 ॥

शिशिरं शीतधामाभं पीनाङ्गं पृथुविग्रहम्।

जटाकलापधृक्‌सौम्यं पुण्डरीकनिभेक्षणम् ॥ 127 ॥

उदयार्कसहस्राभं त्रिशूलं भीषणाकृतिम्।

कल्पान्तपावकाकारस्वरश्मिपरिवेष्टितम् ॥ 128 ॥

सन्ध्याजलदसंकाशं लाङ्गलं भीमलोचनम्।

क्षामाङ्गमुन्नतांसं च वज्रकायं बलोत्कटम् ॥ 129 ॥

कुन्दावदातं मुसलं सौम्यमीषत्स्मिताननम्।

रवं रवन्तं मधुरं श्रोत्रेन्द्रियसुखावहम् ॥ 130 ॥

नीलरक्तसितापीतपावकाञ्जनसन्निभैः।

हेमचन्द्रहिमाकाशसमानाभैः क्रमेण तु ॥ 131 ॥

माल्याङ्गरागवसनै रुचिरैः समलंकृताः।

दिव्यैराभरणैर्युक्ताः स्वचिङ्नाङ्कितमस्तकाः ॥ 132 ॥

तर्जयन्तश्च दुष्टौघं दक्षिणेन करेण तु।

वामेन कटिमालम्ब्य सुसमैः स्थानकैः स्थिताः ॥ 133 ॥

चतुर्थावरणद्वारदक्षिणोत्तरशाखयोः।

गङ्गां च यमुनां चैव ध्यात्वा संपूजयेत् क्रमात् ॥ 134 ॥

भगवत्पादसंभूतां गङ्गां कुमुदसन्निभाम्।

नवयौवनलावण्यसौकुमार्यगुणैर्वृताम् ॥ 135 ॥

नीलाङ्गरागवसनां नीलमाल्यैरलंकृताम्।

द्विभुजां सौम्यवदनां पुण्डरीकनिभेक्षणाम् ॥ 136 ॥

हारनू पुरकेयूरकुण्डलाद्युपशोभिताम्।

संसारतापसन्तप्तानारुरुक्षून् पंर पदम् ॥ 137 ॥

वासनाकर्मपङ्कानि क्षालयन्तीं स्वतेजसा।

वहन्तीं दक्षिणेनैव कलशं वारिपूरितम् ॥ 138 ॥

वामेन तर्जयन्तीं च करेण प्राकृतान् जनान्।

यमुनां नीलरत्ना(क्ता)भां नीलकुञ्चितमूर्धजाम् ॥ 139 ॥

सिताङ्गरागवसनां सितमाल्योपशोभिताम्।

दक्षिणे तर्जनी मुद्रा वामे तु कलशः स्मृतः ॥ 140 ॥

अन्यत् सर्वं तु गङ्गोक्तमत्रापि स्यान्महामते!।

लोहिताक्षो महावीर्यस्त्वप्रमेयः सुशोभनः ॥ 141 ॥

वीरहा विक्रमो भीमः शतावर्तस्तु चाष्टमः।

ऐश्वरीदिक्क्रमेणैव पञ्चमावरणे स्थिताः ॥ 142 ॥

ध्यायेच्चन्द्रप्रतीकाशं लोहिताक्षं बलोत्कटम्।

नीलाम्बरधरं नीलमाल्यं नीलानुलेपनम् ॥ 143 ॥

महावीर्यं महाकायं पीतवर्णं महाभुजम्।

प्रवालाभाम्बरधरं रक्तस्नगनुलेपनम् ॥ 144 ॥

संस्मरेदप्रमेयाक्यमप्रमेयबलोत्कटम्।

हरिताकृतिमापीतवसनस्रग्विलेपनम् ॥ 145 ॥

सुशोभनं शोभनाङ्गं मुक्ताफलनिभं स्मरेत्।

अतसीपुष्पसंकाशवासोमाल्यानुलेपनम् ॥ 146 ॥

वीरघ्नं वीरहाख्यं च ध्यायेच्चम्पकसप्रभम्।

बाह्‌लीकरञ्जितं रक्तवसनस्रग्विमण्डितम् ॥ 147 ॥

विक्रमं विक्रमावासं चाषोदरनिभं स्मरेत्।

कुन्देन्दुकान्तिवसनं सितमाल्यानुलेपनम् ॥ 148 ॥

भीमं भीमाकृतिं ध्यायेत्तप्तकाञ्चनसन्निभम्।

पाण्डरारुणकौशेयं तद्वद्गन्धस्रगन्वितम् ॥ 149 ॥

अतसीकुसुमश्यामं शतावर्तं तु भावयेत्।

पीताम्बरधरं पीतमाल्यगन्धविभूषितम् ॥ 150 ।

भुजद्वयान्विता ह्येते चान्तर्मुदितमानसाः।

दक्षिणैः पाणिभि- सर्वेर्ज्वलन्तं परशुं तथा ॥ 151 ॥

वामैः शङ्खवरं दीप्तं दधानाश्चारुकुण्डलाः।

समाः समविभक्ताङ्गाः प्रशान्ताकृतयस्तथा ॥ 152 ॥

स्थानकैः संस्थिताः सर्वे स्वप्रभाभिर्विराजिताः।

प्रसन्नवदनाः सौम्यास्त्रैलोक्योद्धरणक्षमाः ॥ 153 ॥

हारनूपुरकेयूरपूर्वभूषाविभूषिताः।

तदाज्ञाप्रेक्षकाश्चैव दुष्टदोषोपशान्तिदाः ॥ 154 ॥

बलेन महता क्षिप्तदेवासुरमहोरगाः।

एकवीराऽसहायाश्च त्वप्रयत्नेन लीलया ॥ 155 ॥

आब्रह्नभवनं शश्वत् परिवर्तयितुं क्षमाः।

एतदावरणद्वारचतुष्के द्वारदेवताः ॥ 156 ॥

न्यसेद्युग्मप्रयोगेण पूर्वद्वारादितः क्रमात्।

वज्रनाभं हरीशं च पूर्वस्यां दक्षिणोत्तरे ॥ 157 ॥

ध्यायेत्तु वज्रनाभाख्यं शतधामसमप्रभम्।

मुख्यदक्षिणहस्तेन निषेधाभिनयान्वितम् ॥ 158 ॥

वेत्रलतां द्वितीयेन चक्रराजं तृतीयतः।

मुख्यवामकरेणैव श्रोणीतटकृतार्पणम् ॥ 159 ॥

शङ्खराजं द्वितीयेन तथा वज्रं तृतीयतः।

धारयन्तं, तथा रुक्‌मभूषणैर्विविधैरपि ॥ 160 ॥

रक्तमाल्याम्बरधरं रक्तस्रगनुलेपनम्।

एवमेव हरीशं च निषेधाभिनयोज्झितम् ॥ 161 ॥

प्रवेशाभिनयाख्येन पाणिना किन्तु चिह्नितम्।

एको ह्यत्र निषेधं च त्वभक्तानां करोति वै ॥ 162 ॥

भक्तानामपरश्चैव प्रवेशं संप्रयच्छति।

द्वारे द्वारे प्रतीहारद्वयस्यैवं प्रयोजनम् ॥ 163 ॥

दक्षोक्तं वज्रनाभस्य तद्धरीशस्य वामगम्।

आद्यवामगतं सर्वमन्यद्दक्षिणपाणिगम् ॥ 164 ॥

धर्माध्यक्षनियन्त्रीशौ दक्षिणे दक्षिणोत्तरे।

कुर्यादन्तकसादृश्यौ पूर्ववद्भुजभूषितौ ॥ 165 ॥

पीतकौशेयवसनौ पीतमाल्यविलेपनौ।

किन्तु दण्डगदाहस्तौ वज्रचक्रविवर्जितौ ॥ 166 ॥

शुद्धाक्षममृतानन्दं प्रतीच्यां दक्षिणादितः।

वाणकार्मुकमेकस्मिन् पाणौ पाशमथापरे ॥ 167 ॥

आद्यं करचतुष्कं यत्तद्व्यग्रं पूर्ववद्भवेत्।

आकृतौ जलनाथस्य सदृशौ सर्वदैव हि ॥ 168 ॥

नीलकौशेयवसनौ नीलस्रगनुलेपनौ।

वसुनाथं सुधानन्दमुदग्दिग्दक्षिणोत्तरे ॥ 169 ॥

खड्गमुद्गरहस्तौ च प्राग्वच्छेषं चतुष्टयम्।

कराणामनयोः कार्यं रूपेणोडुपतेः समम् ॥ 170 ॥

अतसीकुसुमश्यामकौशेयस्रग्विलेपनौ।

भूषणैर्भूषिता ह्येते विविधैर्वज्रनाभवत् ॥ 171 ॥

षष्ठावरणदेवानां तद्‌द्वार्स्थानां विशेषतः।

ध्यानं श्रृणु क्रमेणैव तत्त्वतो मुनिपुङ्गव! ॥ 172 ॥

पूर्वादीशानपर्यन्तं षष्ठावरणसंस्थिताः।

एताश्च देवता विप्र! तेजोरूपं समाश्रिताः ॥ 173 ॥

कालो वियन्नियन्ता च शास्त्रं नानाङ्गलक्षणम्।

विद्याधिपतयश्चैव सरुद्राः सगणः शिवः ॥ 174 ॥

प्रजापतिसमूहस्तु इन्द्रः सपरिवारकः।

तन्मुख्यद्वाश्चतुष्के तु पूर्ववत् संस्थिताः क्रमात् ॥ 175 ॥

चक्रशङ्खौ पद्मगदे लाङ्गलं मुसलं शराः।

शार्ङ्गं चैते क्रमाद्ध्येया विद्युत्तुहिनकुन्दभाः ॥ 176 ॥

पीतनीलसितारक्तसितगोक्षीरसन्निभैः।

हरितालारुणाभैस्तु वस्त्रमाल्यानुलेपनैः ॥ 177 ॥

सर्वरत्नमयैर्युक्तैर्भूषणैरप्यलङ्‌कृताः।

महाबला महावीर्यास्त्वेकवक्त्रा द्विबाहवः ॥ 178 ॥

एते तु नायकाः सर्वे स्वचिन्हाङ्कितमस्तकाः।

दुष्टौघं तर्जयन्तश्च दक्षिणेन करेण तु ॥ 179 ॥

कटिमालम्ब्य वामेन स्थानकैः सुसमैः स्थिताः।

दृढव्रतो बहुशिरा महाकायो महाबलः ॥ 180 ॥

जितक्रोधो दुराधर्षो महोत्साहस्त्रिविक्रमः।

अतुलो दुष्टहाऽर्चिष्मान् सर्वदृग्‌ दुरतिक्रमः ॥ 181 ॥

विषमो गहनोऽमोघः षोडशोपप्रवेशकाः।

शक्राग्निमध्यमारभ्य शक्रेशानान्तरावधि ॥ 182 ॥

शुक्लशोणसुवर्णालिपिङ्गरक्तसितासिताः।

रक्तपीतातसीहेमाः शोणशुभ्रसितासिताः । 183 ॥

वर्णानुरूपसद्वस्त्रमाल्यालेपनभूषणाः।

नामानुरूपचारित्राः शङ्खमुद्गरधारिणः ॥ 184 ॥

सव्येतरक्रमेणैव प्रवेशकनिषेधकाः।

क्षणाद्‌भुवनसंहारसृष्टिस्थितिकृतिक्षणाः ॥ 185 ॥

उक्तानेतान् क्रमेणैव पूर्ववत् संप्रपूजयेत्।

मुनयः सप्त पूर्वेऽन्ये ग्रहास्तारादिकैर्वृताः ॥ 186 ॥

जीमूताश्चाखिला नागास्त्वप्सरोगण उत्तमः।

ओषध्यश्चैव पशवो यज्ञाः साङ्गखिलास्तु ये ॥ 187 ॥

सूक्ष्मरूपेण तिष्ठन्ति पूर्ववत् सप्तमावृतौ।

संभवः प्रभवश्चैव पूर्णः पुष्कर एव च ॥ 188 ॥

आनन्दो नन्दनश्चैव वीरसेनसुषेणकौ।

तन्मुख्यद्वारशाखास्थौ द्वौ द्वौ दक्षिणवामयोः । 189 ॥

संभवः श्वेतवर्णस्तु प्रभवः कुन्दसन्निभः।

पूर्णस्तु रक्तवर्णाभस्त्वतिरक्तस्तु पुष्करः ॥ 190 ॥

आनन्दः पीतवर्णस्तु हेमाभो नन्द उच्यते।

कृष्णाभो वीरसेनस्तु सुषेणोऽञ्जनसन्निभः ॥ 191 ॥

मकुटाङ्गदचित्राङ्गा गदाहस्ता द्विबाहवः।

चतुर्भुजा वा विप्रेन्द्र! शङ्खचक्रगदाधराः ॥ 192 ॥

पूर्ववत् पाणिनान्येन प्रेवशकनिषेधकाः।

दंष्ट्राकरालवदना निग्रहानुग्रहक्षमाः ॥ 193 ॥

क्षेमकृच्छिवकृत् प्राज्ञो होमकृद्‌भूतभावनः।

युगान्ताग्न्यशनश्चैव संवर्तो भीषणस्तथा ॥ 194 ॥

संक्रन्दनश्चानिमिषः शतपर्वा शताननः।

औदुम्बरः प्राकृतिको द्वि (वि) रामश्चांशुमाल्यपि ॥ 195 ॥

औपदौवारिकं त्वेतद्गणषोडशकं क्रमात्।

दृढव्रतादिसदृशं वर्णतः षड्‌भूजान्वितम् ॥ 196 ॥

वामदक्षिणयोगेन पृष्ठतः पूर्वपश्चिमम्।

शङ्खमुद्गरपझाक्षवराभयसमन्वितम् ॥ 197 ॥

नानावर्णस्रगुष्णीषवस्त्रालेपनभूषणम्।

प्रागुक्तगणशौर्याढ्यं सर्वकर्मकृतिक्षमम् ॥ 198 ॥

तच्छोभाष्टकरक्षार्थं शतमन्युर्विरोचनः।

अप्रतर्क्यस्त्वनुल्लङ्‌घ्यस्त्वप्रमेयाभिधानकः ॥ 199 ॥

अमर्षी च महद्‌भूतः केऽराक्षस्तथाष्टमः।

इन्द्राग्निमध्योपद्वारपार्श्वशोभास्वनुक्रमात् ॥ 200 ॥

एकाकशः स्थिताः शूराः प्रवेशकनिषेधकाः।

नीलपीतजपाश्यामसितहिङ्गुलकेन्दुभाः ॥ 201 ॥

महाबला महावीर्याः सुदुर्लङ्‌घ्यपारक्रमाः।

नानाविधाम्बरैः स्रग्भिर्भूषणैरनुलेपनैः ॥ 202 ॥

अन्यैरनुपदिष्टैश्च यथाशोभमलंकृताः।

षाड्‌गुण्यमहिमायुक्ताश्चतुर्हस्ताः क्रमेण तु ॥ 203 ॥

पृष्ठदक्षिणवामाभ्यां चक्रशङ्खसमन्विताः।

गदाग्रोपरिविश्रान्तमुक्यहस्तद्वयान्विताः ॥ 204 ॥

द्वारोपद्वारशोभेशानेतान् संपूजयेत् क्रमात्।

विद्या चैवापरा विद्या पावकश्चैव मारुतः ॥ 205 ॥

चन्द्गार्कौ वारि वसुधेत्येताः संसारदेवताः।

सूक्ष्मरूपेण तिष्ठन्ति बाह्यावरणभूतले ॥ 206 ॥

अमरेशो विरूपाक्षः सुधर्मिष्ठो नियामकः।

सर्वसत्त्वाश्रयश्चातिगहनस्तदनन्तरम् ॥ 207 ॥

महाराजेश्वरश्चापि धनाध्यक्षेश्वरस्तथा।

एत् गणेश्वरास्त्वष्टौ तन्मुख्यद्वारपालकाः ॥ 208 ॥

ध्येयाश्चतुर्भुजाः सर्वे मुख्यपाणिद्वयेन तु।

अमरेशविरूपाक्षौ वज्रवेत्रलताकरौ ॥ 209 ॥

पृष्ठकाभ्यां तु पाणिब्यां चक्रशङ्खसमुज्ज्वलौ।

कुङ्कुमाञ्जनसंकाशौ दंष्ट्रया विकृताननौ ॥ 210 ॥

दक्षिणोत्तरयोगेन लाञ्छनव्यत्ययान्वितौ।

द्वारदक्षिणवामस्थौ प्रवेशकनिषेधकौ ॥ 211 ॥

सुधर्मिष्ठो नियन्ता च सुसितश्यामलप्रभौ।

सुभीमदण्डहस्तौ च वज्रायुधविवर्जितौ ॥ 212 ॥

यथाक्रमोदितानन्यान् धारयन्तौ यथाविधि।

सर्वसत्वाश्रयश्चातिगहनः श्यामलः सितः ॥ 213 ॥

किन्तु पाशकरावेतौ पूर्ववद्‌भुजभूषितौ।

महाराजेश्वरो रक्तो धनाध्यक्षेश्वरोऽसितः ॥ 214 ॥

शिशिरायुधसंयुक्तौ त्रिकमन्यद्यथा पुरा।

महाबला महावीर्या दुष्टदोषभयङ्कराः ॥ 215 ॥

दुर्निरीक्षाश्च दुर्धार्षा दैत्यदानवहिंसकाः।

नानामहार्घवासोभिः भूषालेपैरलंकृताः ॥ 216 ॥

महर्षभं प्रभूतं च गम्भीरं प्राणगोचरम्।

योगाङ्गं योगनिलयं सनातनमश्रृङ्खलम् ॥ 217 ॥

तारकान्तरितं तारं विरामं विषमं तथा।

दुरतिक्रमं दुर्ग्रहं च सुधूम्रमनिलाशनम् ॥ 218 ॥

तत्सालकोपद्वारेषु विन्यसेत् पूर्ववर्त्मना।

उक्तोपद्वारपालानां वर्णतः सममुज्ज्वलम् ॥ 219 ॥

गणषोडशकं त्वेतच्चतुष्पाणिसमन्वितम्।

गौणवामकराद्यं तु मुख्यवामकरावधि ॥ 220 ॥

शङ्खपट्टसहस्तं च निषेधाबिनयोद्यतम्।

प्रवेशाभिनयाङ्कं च नानावर्णाम्बरस्रजम् ॥ 221 ॥

नानास्थानकसंयुक्तं नानाभूषणभूषितम्।

अक्षसूत्रधरं वाऽथ प्रपन्नानां प्रवेशकृत् ॥ 222 ॥

निषेधकृत्तथान्येषां न्यस्तव्यं मुनिसत्तम!।

देवव्रतं निरातङ्कं भीमं च पुरुषं तथा ॥ 223 ॥

उग्रं वीरेश्वरं रम्यमरिष्टं मुनिसत्तम!।

अनिर्विण्णं युगान्तांशं शतानन्दं शताननम् ॥ 224 ॥

तेजोधरं विशालाक्षं युगांशं देवनन्दनम्।

एतद्‌द्विरष्टशोभासु गणमेकैकशो न्यसेत् ॥ 225 ॥

उपद्वारेशसदृशं वर्णतो लाञ्छनैर्विना।

चतुर्भिः पाणिभिश्चैव पृष्ठदक्षिणपूर्वकम् ॥ 226 ॥

मुख्यदक्षिणहस्तान्तं शह्खचक्रगदाधरम्।

निषेधकृच्च पापानामपापानां प्रवेशकृत् ॥ 227 ॥

नानास्रगम्बरोष्णीषभूषालेपाद्यलंकृताः।

अनन्ताचिन्त्यविभवाः सर्वभूतसमाश्रयाः ॥ 228 ॥

नानाशस्त्रास्त्रकुशला नानाज्ञानसमन्विताः।

निरस्तानेकदैत्येशाः साधूनां पालनौद्यताः ॥ 229 ॥

द्वारद्वयान्विते साले मुख्यद्वारगतावुभौ।

तिष्ठतः सूक्ष्मरूपेण तदन्यद्वारपार्श्वयोः ॥ 230 ॥

प्राकारसर्वकोणेषु वह्निकोणादितो न्यसेत्।

प्रभवाप्ययरूपाणां मूर्तीनां चतुरात्मनाम् ॥ 231 ॥

तथा मूर्त्यन्तराणां च तत्कान्तानामनुक्रमात्।

मन्त्राणामस्त्रसह्‌घादि तेषां रूपमनुस्मरन् ॥ 232 ॥

चतुर्णामपि कोणानामव्यक्तं भवनाद्बहिः।

संयजेद्भवनाम्नावै यस्मान्नान्यो भवः स्मृतः ॥ 233 ॥

तेषां बहिः स्वमन्त्रेण दिक्क्रमेण तु हेतिराट्।

स्वमरीचिगणेनैव भासयन्तं निवेशय् च ॥ 234 ॥

न्यस्यैवमर्चनं कुर्यान्मन्त्रमुद्रान्वितेन तु।

निरीक्षणादिशुद्धेन अर्घ्यस्रक्चन्दनादिना ॥ 235 ॥

वासुदेवाभिधानस्तु देवः षाड्‌गुण्यविग्रहः।

कर्मिणामुपकारार्थं प्रासादं स्थूलविग्रहम् ॥ 236 ॥

सर्वज्ञानक्रियाढ्यं च सर्वतत्वसमाश्रयम्।

समासाद्यानुगृह्णाति सदार्चान्तर्गतः प्रभुः ॥ 237 ॥

तस्मात्तदङ्गभूतेषु प्राकारेष्वष्टसु क्रमात्।

पृष्व्यादिबुद्धिनिष्ठं तु बाह्यं तत्वाष्टकं न्यसेत् ॥ 238 ॥

प्रासादश्चाह्गसंयुक्तः प्रकृतिस्त्रिगुणात्मिका।

तद्गता प्रतिमा जीवस्तद्गतः परमः पुमान् ॥ 239 ॥

अतोऽधिदैवतान्यत्र तत्वान्येतान्यनुक्रमात्।

सर्वत्र व्यापकत्वेन ध्यात्वा संपूजयेत्ततः ॥ 240 ॥

सर्वाधारमयेनैव सर्वतत्वाश्रयेण च।

सर्वदोषविषघ्नेन कालचक्राम्बुजेन तु ॥ 241 ॥

सम्पुटीकृत्य भवनं सप्राकारमधोर्ध्वतः।

संपूज्य ह्नादयीं मुद्रां चक्रमुद्रासमन्विताम् ॥ 242 ॥

प्रदर्श्य सर्वतोदिक्कं कवचेनावकुण्ठयेत्।

एकमूर्तिविधाने च तथैकद्वारभूषिते ॥ 243 ॥

भवनेऽयं विधानः स्याद्दिग्व्यूहपरिनिष्ठिते।

चतुर्द्वारान्विते गेहे दिग्द्वाराग्रस्थमण्डपे ॥ 244 ॥

सर्वतोभद्रसाले च अघनिर्मोचनेऽपि च।

सदध्वाख्येऽथ धर्माख्ये द्वारद्विद्वितयान्विते ॥ 245 ॥

द्वारपालगणन्यासे विशेषोऽयं प्रदर्श्यते।

चण्डाद्याश्च सुभद्रान्ताः प्रासादद्वाश्चतुष्टये ॥ 246 ॥

न्यसनीयाः क्रमेणैव पूर्ववद् द्वन्द्वयोगतः।

द्वारोर्ध्वोदुम्बरद्वन्द्वद्वितयस्था यथाक्रमम् ॥ 247 ॥

लक्ष्मी कीर्तिर्जया माया देव्यः प्रागुक्तलक्षणाः।

सत्यः सुपर्णो गरुडः तार्क्ष्यस्त्वग्रेषु संस्थिताः ॥ 248 ॥

अनिर्वर्ती महावर्ती दर्पहा सर्वजित् स्थिरः।

जयन्तो भयकृन्मानी त्वष्टमो द्विजसत्तम! ॥ 249 ॥

दिगग्रमण्डपद्वारशाखापार्श्वं समास्थिताः।

अनिर्वर्ती महावर्ती कृष्णाभः शुकसन्निभः ॥ 250 ॥

दर्पहा सर्वजिच्चैव पाण्डुरक्तसुवर्णभौ।

स्थिरो जयन्तः सततं श्यामाञ्जनसमद्युती ॥ 251 ॥

भयकृच्चैव मानी च पिङ्गलः पाण्डुरोज्ज्वलः।

द्विभुजाः सर्व एवैते दक्षिणेन करेण तु ॥ 252 ॥

नन्दकं शङ्खमन्येन दधानाः क्रूरविक्रमाः।

यदा चतुर्भुजा ध्येयाः तदा चैते गणेश्वराः ॥ 253 ॥

मुख्यदक्षिणहस्तेन खड्गवेत्रलतान्विताः।

तथा वामकरे शङ्खं पृष्ठगे दक्षिणादितः ॥ 254 ॥

पाणिद्वये चक्रपझौ बिभ्रतो ज्वलनप्रभौ।

नानावस्त्रस्रगुष्णीषभूषणालेपनान्विताः ॥ 255 ॥

व्यत्यस्तहस्तचरणा लाञ्झनव्यत्ययान्विताः।

ऊर्जितश्चामृताङ्गस्तु सर्वाङ्गः सर्वतोमुखः ॥ 256 ॥

शुभ्राङ्गो वरदश्चैव वागीशः शब्दविक्रमः।

पाञ्चजन्यविशेषा हि द्वौ द्वौ चैव क्रमात् स्थितौ ॥ 257 ॥

सर्वतोभद्रसालस्थचतुर्द्वारेषु पूर्ववत्।

द्विबाहवस्तु संस्मार्या दक्षिणेन करेण तु ॥ 258 ॥

गृहीतमुसलाः सर्वे शङ्खमन्येन पाणिना।

दधानाश्चैव चत्वारः पूर्वे बन्धूकसन्निभाः ॥ 259 ॥

अन्ये परभृताभास्तु सर्वभूषणभूषिताः।

बलेन महता क्षिप्तदेवासुरमहोरगाः ॥ 260 ॥

एकवीराऽसहायाश्च अप्रयत्नेन लीलया।

आब्रह्नभवनं शश्वत् परिवर्तनकृत्क्षमाः ॥ 261 ॥

विश्वेशो विश्वभुग्विश्वो विश्वात्मा विश्वलोचनः।

विश्वपादो विश्वभुजः तथा वै विश्वकर्मकृत् ॥ 262 ॥

एते द्वितीयसालस्य दिग्द्वारेषु नियामकाः।

द्विबाहवः परिज्ञेया वामदक्षिणयोगतः ॥ 263 ॥

गदाखड्‌गास्त्रसंयुक्ताः करण्डमकुटान्विताः।

शोणपिङ्गसितश्यामरक्तपीतसितासिताः ॥ 264 ॥

सर्वर्णाम्बरालेपस्रग्भूषाभिर्विराजिताः।

एकवीराऽसहायाश्च सर्वदोषनिवारकाः ॥ 265 ॥

तद्‌द्वारान्तरभागेषु वामदक्षिणयोगतः।

प्रासादाभिमुखान् न्यस्येन्निधिनाथेश्वरान् क्रमात् ॥ 266 ॥

शङ्खपझौ महापझशतधामाभिधौ ततः।

अखण्डितः सन्ततश्चानन्तधार इति श्रुतः ॥ 267 ॥

सर्वद्वार इति ख्यातः प्रथमौ पूर्वमीरितौ।

अन्येषां वक्ष्यते षण्णां वर्णरूपादिकं क्रमात् ॥ 268 ॥

रक्तः कृष्णः सुवर्णाभः सितारुणतमालभाः।

शङ्खपझनिधीशोक्तसर्वलक्षणलक्षिताः ॥ 269 ॥

वसुरत्नसुवर्णाष्टलोहधान्यधनाधिपाः।

सर्वौषधिनिधीशानास्तेषामूर्ध्वे सुखासनाः ॥ 270 ॥

सर्वालङ्कारसंयुक्ताः स्वाश्रिताभिमतप्रदाः।

ततस्तृतीयावरणद्वारेषु द्वन्द्वयोगतः ॥ 271 ॥

तद्दक्षिणोत्तराभ्यां तु शाखाभ्यां विन्यसेत् क्रमात्।

पुरतश्चक्रगरुडौ हलतालौ तु दक्षिणे ॥ 272 ॥

पश्चिमे शार्ङ्गमकरौ सौम्ये नन्दकऋश्यकौ।

चक्रपक्षीशताराणां शार्ङ्गनन्दकयोरपि ॥ 273 ॥

स्वेषु स्थानेषु पूर्वोक्तं वर्णरूपादिकं द्विज!।

अन्येषां तालपूर्वाणां त्रयाणामथ वक्ष्यते ॥ 274 ॥

तालो ध्वजः स्याद्‌भूतादिकालरूपाभिमानकः।

झषः सर्वाङ्गनिभृतो जगद्बीज उदाहृतः ॥ 275 ॥

स सर्वोपद्रवो ऋश्यः संसारश्चपलात्मकः।

एतान् सूक्ष्मस्वरूपेण ध्यात्वा संपूजयेत् क्रमात् ॥ 276 ॥

गङ्गा च यमुना गोदा नदी च महती तथा।

वितस्ता नर्मदा चैव जम्ब्वाख्या च सरस्वती ॥ 277 ॥

नद्यश्चतुर्थसालस्य दिग्द्वारेषु क्रमात् स्थिताः।

गङ्गायमुनायोरुक्तं वर्णरूपादिकं पुरा ॥ 278 ॥

ताभ्यामन्याः समानास्तु वर्णशोभां विनैव तु।

सितारुणासितस्वर्णसितकुन्दसमप्रभाः ॥ 279 ॥

प्रमत्तप्रौढवेषाश्च नानाभरणभूषिताः।

सर्वधातुविचित्राङ्गाः सर्वरत्नविराजिताः ॥ 280 ॥

सुधाकुम्भधरा द्वाभ्यां कराभ्यां पूर्ववच्च ताः।

एवं दिग्द्वारभवनद्वार्स्थस्थितिरुदाहृता ॥ 281 ॥

एकमूर्तेषु दिङ्‌मूर्तेः प्राकारेषूर्ध्वगेषु च।

द्वारादयस्तदीयाश्च सामान्याः समुदाहृताः ॥ 282 ॥

सर्वसालप्रतीहारशाखापार्श्वगतावुभौ।

ध्येयौ वा स्थापनीयौ वा बाह्यहारगतौ यदि ॥ 283 ॥

यथोक्तलक्षणोपेतौ स्थापनीयौ यथाक्रमम्।

एवमावरणेशानान् ध्यात्वा संस्थाप्य वार्चयेत् ॥ 284 ॥

ध्यानोत्थाः पीठदेशेषु स्वाकाराः स्वासु सझसु।

तदर्थमङ्कणक्षेत्रं त्रिधा वा पञ्चधा भवेत् ॥ 285 ॥

त्रिभागमेकभागं वा त्यक्त्वा तन्मध्यतो बहिः।

पीठं वायतनं कुर्यात् सर्वदिक्ष्वनत्रेऽथवा ॥ 286 ॥

अधरोत्तरनिष्ठाभ्यां प्रागुक्ते पूर्ववत् स्थिते।

शिलेष्टकादिभिः क्‌लृप्ताः पीठिका हस्तविस्तृताः ॥ 287 ॥

तदर्धेनोछ्रिताः सर्वाः सर्वालङ्कारशोभिताः।

चतुश्राः सुवृत्ता वा संपूज्या वाऽथ केवलाः ॥ 288 ॥

प्रामादिवास्तुदेवानां स्वदिग्भागगतेषु च।

गोमयादिविलिप्तेषु मण्डलेषु बलिं हरेत् ॥ 289 ॥

विस्तारोच्छ्रायमानाद्वै पीठाः प्रागुक्तलक्षणाः।

अर्धमानेन वा कार्या रथयात्राऽविरोधकम् ॥ 290 ॥

एवमावरणेशानाः पीठेषु स्वासु दिक्षु च।

दुष्टदोषनिरासार्थं प्रासादाभिमु(खं)खाः स्थिताः ॥ 291 ॥

चतुः स्थानावतीर्णस्य द्वारे च यजनालये।

स्थापनं गणनाथानां श्रृणु त्वं मुनिपुङ्गव! ॥ 292 ॥

वास्तुक्षेत्रेशसंज्ञौ द्वौ प्राग्द्वारे पूर्ववत् स्थितौ।

लक्ष्मीः कीर्तिर्जया माया द्वारेषूर्ध्वस्थिताः क्रमात् ॥ 293 ॥

वज्रनाभादयो देवा द्वौ द्वौ दिग्द्वारशाखयोः।

प्रागादिद्वारकुम्भेषु संभवप्रभवादयः ॥ 294 ॥

कुमुदाद्यन्तरङ्गं च भूतानामष्टकं परम्।

द्वारान्तर्युग्मयुक्त्या तु भ्रमणीदेशमाश्रितम् ॥ 295 ॥

सुपर्णश्चक्रसंज्ञश्च सत्यः कौमोदकी द्विज!।

योजनीयाः क्रमेणैव द्वाराणामग्रभूतले ॥ 296 ॥

हेमदण्डगतः सत्यः किन्तु पश्चिमदिग्गतः।

चण्डाद्याश्च सुभद्रान्ता द्वौ द्वौ प्रागादिषु द्विज! ॥ 297 ॥

दक्षिणोत्तरयोगेन तोरणस्तम्भमूलगाः।

चक्रद्वितयमध्यस्थः पक्षीशस्तोरणोपरि ॥ 298 ॥

सुसितासु पताकासु सत्याख्यो विहगाधिपः।

सुपर्णः शोणवर्णासु गरुजः पिङ्गलासु च ॥ 299 ॥

राजपाषाणवर्णासु तार्क्ष्यसंज्ञः प्रतिष्ठितः।

नानावर्णपताकायां संपूज्यो विहगेश्वरः ॥ 300 ॥

इन्द्रादिलोकपालास्ते सिद्धसङ्‌घपुरस्सराः।

वज्रादयस्तदस्त्राश्च स्वासु दिक्षु बहिः स्थिताः ॥ 301 ॥

मुख्यकल्पेऽथवान्येषु निमित्तेष्वेवमाचरेत्।

अनुकल्पेऽथ चण्डादीन् वास्तुनाथादिपूर्वकम् ॥ 302 ॥

द्वारेषु केवलान् न्यस्य गरुडान्तं प्रपूजयेत्।

सर्वद्वारेषु वा पूज्यः सहेतीशः पतत्रिपः ॥ 303 ॥

विविधासु प्रतिष्ठासु जीर्णोद्धारविधावपि।

महोत्सवेषु सर्वेषु ध्वजारोहणकर्मणि ॥ 304 ॥

मङ्गलाङ्‌कुररोपे च पवित्रारोहणादिषु।

तथा चानन्तकलशाद्यभिषेकविधावपि ॥ 305 ॥

प्रायश्चित्तेष्वनित्येषु तुलारोहादिषु द्विज!।

शान्तिकादिषु मुख्येषु काम्येष्वन्येषु नित्यशः ॥ 306 ॥

मुख्यकल्पोक्तविधिना कुर्यादन्यत्र चान्यथा।

सिद्धसङ्घास्तथेन्द्राद्यास्तदस्त्राश्च यथाक्रमम् ॥ 307 ॥

लोकदिक्‌पालकास्त्वेते स्वसेनाभिः समावृताः।

प्रसिद्धप्राग्वशेनैव नित्यं स्वस्थानमाश्रिताः ॥ 308 ॥

दिकपालकत्वादासृष्टेर्यतस्तेषां स्थितिः स्थिरा।

भगवन्मन्त्रमूर्तीनामनन्तानां महामते! ॥ 309 ॥

स्वस्थानस्था नमस्यन्ति पूजयन्ति जपन्ति च।

ध्वजाद्यैरुपचारैश्च सम्यक् परिचरन्ति च ॥ 310 ॥

कैवल्यसिद्धये शश्वद्बहुभिः स्वानुगैः सह।

पालयन्ति च, भक्तानां बलमोजो ददन्ति च ॥ 311 ॥

ध्वंसयन्ति च विघ्नौघमनिशं मन्त्रयाजिनाम्।

संरक्षन्ति फलं मान्त्रं वर्धमानं द्विलक्षणम् ॥ 312 ॥

अधिकारमनादीयं शक्तिबीजं जगत्प्रभोः।

दिक्‌सिद्धये दशात्मत्वं तदव्यत्त्यष्टदिशात्मिका ॥ 313 ॥

बाह्यत्रिसालभूमिष्ठाः कालाद्या भवदेवताः।

तत्साधकत्वात् पूर्वोक्तदिग्भागनियताः सदा ॥ 314 ॥

वज्रनाभादयो देवा लोकदिग्द्वारपालकाः।

तथामरेशपूर्वाश्च संभवप्रभवादयः ॥ 315 ॥

प्रसिद्धप्राक्क्रमेणैव दिग्द्वारेषु स्थिताः क्रमात्।

कालाद्यमष्टकं नित्यमिन्द्राद्यं रुद्रपश्चिमम् ॥ 316 ॥

नियन्ता कालतत्वान्ते तदन्ते सुस्थितं वियत्।

क्रमात् पूर्वोत्तरे कोणे न्यसेद्दक्षिणपश्चिमे ॥ 317 ॥

विद्याऽविद्याद्वयं यद्वै स्वपदस्थेऽग्निमारुते।

चन्द्रादित्यावुदग्याम्यस्थानयोर्विनिवेश्य च ॥ 318 ॥

प्रत्यग्भागगतं तोयं प्राग्भागे विन्यसेद्धराम्।

कुमुदाद्यावृतीशाना लोहिताक्षादयस्तथा ॥ 319 ॥

वज्रनाभादिकं मुक्त्वा द्वारपालत्रिरष्टकम्।

द्वारपालगणास्त्वन्ये सालकोणगणास्तथा ॥ 320 ॥

प्रोक्तक्रमेण तिष्ठन्ति भगवत्प्रागपेक्षया।

कुमुदादिगणेशानाः पुरग्रामादिवास्तुनि ॥ 321 ॥

पालिकावसथे चैव दिक्‌पालोक्तवशात् स्थिताः।

त्रिसन्ध्यमेवं देवानां बलिदानं समाचरेत् ॥ 322 ॥

संकल्पितेषु सालेषु द्वारावरणवासिनाम्।

असंकल्पितसालोक्तदेवानां नाचरेद्बलिम् ॥ 323 ॥

तत्तन्निर्माणकाले तान् प्रतिष्ठाप्य यथाविधि।

देवयात्रा समेतं तु बलिदानं समाचरेत् ॥ 324 ॥

एवं सर्वं समपाद्य महापीठोर्ध्वभूतलम्।

प्रक्षालितं समारुह्य प्राङ्‌मुखो वाप्युदङ्‌मुखः ॥ 325 ॥

तदूर्ध्वाम्बुजदिक्‌पत्रे कुमुदादीनथान्तरे।

सर्वभूतान्‌ पारिषदानाहूय ग्रहसंज्ञितान् ॥ 326 ॥

संपूज्य सोदकं तत्त बलिशेषं समुत्किरेत्।

पश्चादाचम्य विधिवत् स्नात्वा वा संविशेद्‌गृहम् ॥ 327 ॥

सर्वद्वारावृतीशानां सोणस्थानां समर्चने।

नतिप्रणवसंयुक्तस्वनाम मन्त्र ईरितः ॥ 328 ॥

महापीठस्थभूतानां पार्षदानां गृहात्मनाम्।

तारान्ते विष्णुशब्दं च नियुञ्ज्यादुदितक्रमात् ॥ 329 ॥

सर्वकोणगता मन्त्राः फडन्ताः समुदीरिताः।

सर्वे समुदिता मन्त्राः स्वाहान्ता होमकर्मणि ॥ 330 ॥

ध्यात्वैवमर्च्य तन्मन्त्रैरर्घ्याद्यैरुपचारकैः।

दर्शयेदावृतीशानां मुद्रां तर्जनिसंज्ञिताम् ॥ 331 ॥

द्वारपालगणानां तु चण्डाद्युक्तमनन्तरम्।

धर्माद्यावरणादूर्ध्बं हेतुना येन केनचित् ॥ 332 ॥

बलिदानमशक्यं चेत्तत्रत्यानां यथाक्रमम्।

सर्वतोभद्रपूर्वेषु द्विगुणीकृत्य चाचरेत् ॥ 333 ॥

मुख्यकल्पे तथान्यत्र यथाशक्त्यावृतिक्षितौ।

तद्बाह्यावृतिदेवानामावृत्यावृत्य तर्पयेत् ॥ 334 ॥

द्वारोपद्वारपालानां तस्मिन् द्वारे समर्पयेत्।

महापीठोदितानां च तद्‌द्वाराग्रगमण्डले ॥ 335 ॥

ध्यानोत्थानां तु सञ्चारे न दोषः केन हेतुना।

तत्तदावरणद्वारदेशेषूक्तक्रमेण तु ॥ 336 ॥

द्रव्यमूर्तिगतानां च संचारः स्यादनिष्टदः।

एवमावृतिदेवानां त्रिसन्ध्यं बलिमाचरेत् ॥ 337 ॥

नित्योत्सवार्थबिम्बस्य सन्निधौ तत् समाचरेत्।

नृत्तगेयादिसंयुक्तं वेदघोषसमन्वितम् ॥ 338 ॥

नित्योत्सवार्थबिम्बे तु यानान्निपतिते भुवि।

उत्तमं स्नपनं कृत्वा शान्तिहोमं समाचरेत् ॥ 339 ॥

यानमारोप्य तद्बिम्बं पुनर्नित्योत्सवं चरेत्।

द्वादशाहं व्रतं कुर्यात् साधकः खिन्नमानसः ॥ 340 ॥

जपेत् स्वमन्त्रायुतकं यदि भेदादिदूषिते।

विधिवत् तत् समाधाय कृत्वा संप्रोक्षणं ततः ॥ 341 ॥

उत्सवं शेषणापाद्य खिन्नचित्तस्तु साधकः।

तदारभ्य निराहारो ब्रह्नचर्यव्रते स्थितः ॥ 342 ॥

चतुष्कमयुतानां तु स्वमन्त्रस्य तदा जपेत्।

तत्र त्रिरात्रं षडहं द्वादशाहं द्विपक्षकम् ॥ 343 ॥

व्रतमाचर्य यत्नेन पात्रेभ्यो दानमाचरेत्।

गोभूहेमादिकानां तु यथाशक्ति द्विजोत्तम! ॥ 344 ॥

दैवाद्‌बृहति भङ्गे वा तदा बिम्बान्तरेण तु।

स्नपनादिनियुक्तेन बलिदानैस्तु कैवलैः ॥ 345 ॥

कर्मशेषं समापाद्य कृत्वा मन्त्रविसर्जनम्।

जीर्णोद्धारक्रमेणैव व्रताचरणमाभेत् ॥ 346 ॥

जपायुतचतुष्क च त्रिरात्राद्यं चतुष्टयम्।

यावद्बिम्बसमापत्तिर्भूयः कृछ्रादिकं चरेत् ॥ 347 ॥

बिम्बारम्भदिनात् पूर्वं ततस्त्वेकादशाह्निकम्।

व्रतं कृत्वा तु देवे तु विम्बारम्भदिने द्विज! ॥ 348 ॥

संपूज्य द्वादशाचार्यान् सममूल्यं पृथक् पृथक्।

तेब्यो द्वादशदानानि दत्बा गोभूतिलानि वा ॥ 349 ॥

एतेषां सन्निधौ भूयो बिम्बापादनमारभेत्।

यद्वाबिम्बं समादध्यात् प्रतिष्ठादिक्रमाच्चरेत् ॥ 350 ॥

गोभूहेमादिकानां तु दानं चापि समाचरेत्।

जातलोकापवादस्तु भूयश्च व्रतमाचरेत् ॥ 351 ॥

यावल्लोकापवादस्तु शान्तः स्यातावदाचरेत्।

मनःप्रसादपर्यन्तकालं च व्रतमाचरेत् ॥ 352 ॥

अन्येषामपि बिम्बानां जाते भेदादिके सति।

एवमेव भेवद्विप्र! प्रायस्चित्तविधिक्रमः ॥ 353 ॥

शूद्रस्याराधकस्यैवं प्रायश्चित्तं समीरितम्।

वैश्यस्य द्विगुणं त्वेतत् त्रिगुणं क्षत्रियस्य तु ॥ 354 ॥

चतुर्गुणं ब्राह्नणस्य प्रायश्चित्तं समीरितम्।

मनुष्यस्थापितानां तु बिम्बानां भेदनादिके ॥ 355 ॥

सञ्जाते साधकस्यैवं प्रायश्चित्तं समीरितम्।

आर्षे तु भगवद्बिम्बे तदेव द्विगुणं भवेत् ॥ 356 ॥

देवैः प्रतिष्ठिते बिम्बे तदेव त्रिगुणं भवेत्।

सिद्धप्रतिष्ठिते बिम्बे तदेतत् स्याच्चतुर्गुणम् ॥ 357 ॥

स्वयंव्यक्तेषु बिम्बेषु जाते भेदादिके सति।

प्रायश्चित्तं यथोक्तं तु भवेत् पञ्चगुणं द्विज! ॥ 358 ॥

द्विविधं स्यात् स्वयंव्यक्तं बिम्बं भगवतो विभोः।

सालग्रामशिलारूपैरितरैस्तु शिलादिभिः ॥ 359 ॥

उभयत्र समानं स्यात् प्रायश्चित्तं समीरितम्।

तत्रायं हिविशेषः स्यात् स्वयंव्यक्तादिषु द्विज! ॥ 360 ॥

पूजायां वर्तमानायां समाधानादिकं चरेत्।

प्रायश्चित्तादिकं सर्वं सविशेषं समाचरेत् ॥ 361 ॥

स्वयंव्यक्तादिकानां तु विना मर्त्यप्रतिष्ठितम्।

सर्वेषामपि विम्बानां प्राप्तमेकतमं तु यत् ॥ 362 ॥

खीकारसमये विप्र! लक्षणादिविवर्जितम्।

खण्डितं स्फुटितं वापि यथावस्थितमेव हि ॥ 363 ॥

स्वीकृत्याराधयेन्नित्यं न दोषस्तस्य विद्यते।

सालग्रामशिलाबिम्बे तत्तन्मूर्तिविनिर्णयम् ॥ 364 ॥

तत्तद्व्यवस्थितैश्चिह्नैर्ज्ञात्वा सम्यक् समर्चयेत्।

पश्चाद्भदादिके जाते प्रायश्चित्तं समाचरेत् ॥ 365 ॥

पूर्वोदितं प्रयत्नेन साधकः क्षीणमानसः।

चोरभूवारिवन्ह्याद्यैर्जाते भेदादिकेऽपि च ॥ 366 ॥

बिम्बे चापहृते वापि मार्जाराद्यैश्च जन्तुभिः।

भेदादिकेऽपि संजाते प्रागुक्तं साधकश्चरेत् ॥ 367 ॥

तस्माद्दिनात् समारभ्य प्रायश्चित्तं तु यत्नतः।

यस्मात् प्रागार्जितं पापं कर्म तत्रापि कारणम् ॥ 368 ॥

तस्मात्तच्छान्तये वापि ह्यपवादस्य शान्तये।

प्रायश्चित्तं तु कर्तव्यं विहितं प्राक् प्रयत्नतः ॥ 369 ॥

अन्यथा पातकी स स्यादेतस्मात् पातकाद्‌द्विज!।

प्रमादतः कृतेप्येवं प्रायश्चित्तं समाचरेत् ॥ 370 ॥

बुद्धिपूर्वकृते मेदे प्रायश्चित्तैर्न निष्कृतिः।

अवश्यं दण्ड्य एव स्यात् स पापिष्ठोऽतिदुर्मतिः ॥ 371 ॥

स्वप्रमादकृते भेदे जन्त्वन्तरकृतेपि वा।

साधको ह्यनुतापार्तो नाचरेद्यदि कीर्तितम् ॥ 372 ॥

प्रायश्चित्तं तथा सोपि दड्यः स्यात् प्रथमं ततः।

प्रायश्चित्तं च वै कुर्यादयोग्यस्त्वन्यथा भवेत् ॥ 373 ॥

गोपन्नपि च दोषस्य तस्य भेदादिकस्य च।

दण्डश्च प्रायश्चित्तं च विधेयमुभयं भवेत् ॥ 374 ॥

एवं भेदादिके जाते भयं स्याद्राजराष्ट्रयोः।

तच्छान्त्यै सप्तदिवसं यजेत् कुम्भस्थलादिकम् ॥ 375 ॥

एकस्मिन् वा त्रिसप्ताहं बिम्बसंस्थं च मन्तनपम्।

दोषे प्रसिद्धे भेदादौ प्रायश्चित्तं समीरितम् ॥ 376 ॥

अप्रकाशे यथोक्तात्तु चतुर्थांशं समाचरेत्।

पूर्वं त्वपहृतं बिम्बं भूयः प्राप्तं यदि द्विज! ॥ 377 ॥

प्रायश्चित्ताद्यथोक्तात्तु यत्नेनार्थं समाचरेत्।

बिम्बानां तु क्षते जाते श्रृणु दोषान् विशेषतः ॥ 378 ॥

क्षतमिन्द्रियचक्रस्थं कर्तुर्भवति दोषदम्।

आकण्ठान्नाभिपझान्तं मन्त्रस्थं पुत्रमृत्युकृत् ॥ 379 ॥

पार्श्वद्वये तु जायायाः पृष्ठस्थं भ्रातृहानिदम्।

नाभेर्यन्मेढ्रप्रयन्तं स्थानमासाद्य तिष्ठति ॥ 380 ॥

क्षतं सुतशिशूनां च नाशकृद्भवति द्विज!।

आकटेः पायुपर्यन्तं भगिनीनां क्षयावहम् ॥ 381 ॥

ऊरुमूलाच्च जान्वन्तं यत्र यत्र भवेत् क्षतम्।

धनधान्यपशूनां च क्षयो भवति सर्वदा ॥ 382 ॥

जान्वोः पादतलान्तं च भृत्यवर्गस्य दोबदम्।

सर्वेषामनुकम्पार्थमात्मनश्चापि तृप्तये ॥ 383 ॥

कर्ता कमलसंभूत! क्षतमक्षततां नयेत्।

अल्पक्षते समाधानं विहितं तु निबोध मे ॥ 384 ॥

योजयेच्चित्रबिम्बस्य गलितं गन्धभावितैः।

सितरक्तादिकै रागैः पावनैरस्त्रमन्त्रितैः ॥ 385 ॥

मृण्मयानां तु बिम्बानां मध्वाज्यक्षीरमिश्रया।

मृदा कौशेयसंपूर्णयुक्त्या हेमोदसिक्तया ॥ 386 ॥

सन्धानं कारयेद्‌विप्र! दारुजस्य निबोधतु।

भेदे भङ्गे च सन्दध्यादस्त्रशस्त्रद्वयेन तु ॥ 387 ॥

अश्मजानां क्षते जाते सति रत्नशलाकया।

सहेमया च विहितं घृष्टशाणस्य घर्षणम् ॥ 388 ॥

मनुष्यनिर्मितानां तु ह्यश्मजानां बृहत्‌क्षते।

सर्वथा विहितस्त्यागः स्वयंव्यक्तादिकेषु तु ॥ 389 ॥

शिलामयेषु बिम्बेषु भिन्नं भग्नं च योजयेत्।

सुवर्णनिर्मितैः पट्टैर्यथा दृढतरं भवेत् ॥ 390 ॥

यद्वा तदङ्गैर्हैमेन कृत्वा सम्यङ्‌नियोजयेत्।

दारुजे लोहजेष्वेवं स्वयं व्यक्तादिकेष्वपि ॥ 391 ॥

भेदे भङ्गे समाधिस्स्यात् स्वयं व्यक्ताश्मबिम्बवत्।

रत्नजेऽपि समाधानमेवमेव समाचरेत् ॥ 392 ॥

सालग्रामशिलाविम्बं भिन्नं भग्नं बृहत् क्षतम्।

अल्पक्षतं च सौवर्णैः पट्टैर्दृढतरं यथा ॥ 393 ॥

बन्धयेल्लोहजे बिम्बे श्रृणु मर्त्यप्रतिष्ठिते।

केवलस्य हि हैमस्य यथालाभं क्षेते क्षिपेत् ॥ 394 ॥

स्वर्णरत्नमयं चूर्णं द्वादशाक्षरमन्त्रितम्।

अन्यधा तूत्थिते बिम्बे क्षतं सम्यङ्‌महामते! ॥ 395 ॥

ईषत्सुवर्णमिश्रेण पूरयेत् स्वेन धातुना।

स्वयं व्यक्तादिकेऽप्येवं मुख्यकल्पे समाचरेत् ॥ 396 ॥

प्रासादे मण्डपे वापि गोपुरादिषु वा द्विज!।

शोभार्थं संस्थितानां च बिम्बानां पररूपिणाम् ॥ 397 ॥

व्यूहानां विभवानां च सदा भगवतो विभोः।

भेदादिके तु सञ्जाते समादध्यात् तथैव तु ॥ 398 ॥

तत्तत्सन्निध्यनुगुणं प्रतिष्ठादिकमाचरेत्।

प्रायश्चित्तं समभ्यूह्य साधकस्तु समाचरेत् ॥ 399 ॥

इति श्रीपाञ्चरात्रे पारमेश्वरसंहितायां क्रियाकाण्‍डे द्वारावरणदेवताध्याननिर्णय, बलिबिम्बादिपतन भङ्ग अङ्गवैकल्य प्रायश्चित्त, दारुजादिबिम्बसमाधानं नाम एकादशोऽध्यायः ॥

\*\*\*\*\*\*\*\*\*\*\*\*\*\*\*\*\*



    ॥ श्रीः ॥

   द्वादशोऽध्यायः

सनकः ---

जाते ह्याकस्मिके लोपे सद्व्यापारस्य नित्यशः।

स्नानादियोगनिष्ठस्य तथा नैमित्तिकस्य च ॥ 1 ॥

वत्सरोत्सवनिष्ठस्य विविधस्य महामते!।

कृच्छ्रचान्द्रायणादीनां सद्वृत्तानां तथैव च ॥ 2 ॥

चतुर्णामाश्रमस्थानां वर्णानां च स्त्रियस्तथा।

श्रेष्ठमध्यमवित्तानां न्यू(ज)नानामपि तत्वतः ॥ 3 ॥

भक्तानां पुण्डरीकाक्षे श्रद्धासंयमसेविनाम्।

यावज्जीवावधिं कालं तत्पूजाकृतचेतसाम् ॥ 4 ॥

साक्षात्तन्मन्त्रनिष्ठानां यथावन्मुनिपुङ्गव!।

पातत्राणमुपायं तु श्रोतुमिच्छामि साम्प्रतम् ॥ 5 ॥

कृतेन येन भक्तानां जायते कृतकृत्यता।

शाण्डिल्यः ---

वक्ष्ये सम्यङ्‌महाबुद्धे! सारमुद्‌धृत्य सर्वतः ॥ 6 ॥

सर्वलोकहितार्थाय सावधानेन चेतसा।

लोप(भ)बुद्धिं विना यस्य भोगानामप्यसंभवः ॥ 7 ॥

सामर्थ्येन विना यस्य कृच्छ्रादीनां वरिच्युतिः।

ज्वरादिव्याधिदोषेण जातं यस्याह्निकक्षयम् ॥ 8 ॥

चातुर्मास्तस्य चाप्राप्तिः यस्य स्वातन्त्र्यतो विना।

तस्य तस्य महाबुद्धे! श्रृणु यद्विहितं हितम् ॥ 9 ॥

सांस्पर्शिकानां भोगानां मात्रावित्तं हि पूरणम्।

हृदयङ्गमसंज्ञानामन्नं च हविषा प्लुतम् ॥ 10 ॥

औपचारिकभोगानां बीजानि विविधानि च।

कृच्छ्रचान्द्रायणादीनां व्रतानां परिपूरकः ॥ 11 ॥

विशेषार्चनसंयुक्तश्चातुर्मास्यस्य संयमः।

सौत्रं प्रतिसरं चित्रं मुक्ताहारोपमं शुभम् ॥ 12 ॥

शमं नयति भक्तानां सर्वदा लोपमाह्निकम्।

यथाश्वमेधं विप्राणां सर्वेच्छापरिपूरकम् ॥ 13 ॥

राजसूयं नृपाणां च भक्तानां भूषणं तथा।

भूषणानां यथा मध्ये कौस्तुभं वरभूषणम् ॥ 14 ॥

ज्ञेयं पवित्रकं तद्वद्भोगजालस्य चान्तरे।

यत्‌ पूरयति भक्तानां व्यापारं पारमेश्वरम् ॥ 15 ॥

भोगमोक्षाप्तये शश्वद्भोदस्तस्मात्तु कोऽधिकः।

भक्तानां सततं भक्त्या सालोक्यं विदधाति वै ॥ 16 ॥

सामीप्यं साधकानां च नानासिद्धिसमन्वितम्।

सायुज्यं साधकेन्द्राणां स्वमन्त्रात्मनि यच्छति ॥ 17 ॥

तदुत्तरायणेऽतीते चातुर्मास्यस्य मध्यतः।

कुर्याच्छुभे दिने विप्र! सर्वदोषविवर्जिते ॥ 18 ॥

कालोऽपि त्रिविधः प्रोक्तश्चातुर्मास्योपलक्षितः।

आषाढपञ्चदश्यास्तु यावद्वै कार्तिकस्य च ॥ 19 ॥

संपूर्णचन्द्रदिवसं तं कालं चान्द्रमन्तिमम्।

आकर्कटकसंक्रान्तेस्तुलाभोगक्षयावधि ॥ 20 ॥

कालं तमष्टपक्षं च सौरं मध्यमसंज्ञितम्।

एकादश्यादि (मा) वाऽन्तो यश्चातुर्मास्योपलक्षितः ॥ 21 ॥

कालं तं वैष्णवं विद्धि तूत्तमं सर्वसिद्धिदम्।

अप्राप्तेरस्य कालस्य त्वन्तरायेण केनचित् ॥ 22 ॥

निर्वाहणीयो ह्यपरः कालश्चान्द्रायणादिना।

सम्पाद्यं चैव तन्मध्ये विधिवद्यागपूरकम् ॥ 23 ॥

प्रावृट्‌काले प्रवृत्ते तु त्रैलोक्योदरवर्तिनाम्।

मनुष्यामरसिद्धानां कर्तव्यं चाग्रवर्तिनाम् ॥ 24 ॥

प्रवर्तन्ते हि वै येन श्रद्धया वत्सरं प्रति।

महत्यस्मिन् महाबुद्धे! व्यापारे पारमेश्वरे ॥ 25 ॥

विभोः शयनसंस्थस्य काले पुष्पफलाकुले।

गगने लम्बमाने तु सबलाकैर्वलाहकैः ॥ 26 ॥

कुमुदोत्पलकल्हारैर्भूषिते वसुधातले।

वनोपवन उद्यानैर्हरिते शाद्वलादिकैः ॥ 27 ॥

शालिसस्यादिकैर्युक्ते पल्वलोदकशोभिते।

पवित्रकं कृतं विष्णोरनन्तस्यातितुष्टिदम् ॥ 28 ॥

तस्माद्यत्नेन तत् कुर्याच्चातुर्मास्यस्य मध्यतः।

श्रावण्यां शुक्लपक्षे तु द्वादश्यां द्विजसत्तम! ॥ 29 ॥

आदावन्ते तथा कुर्यादद्वादशीष्वखिलासु च।

सङ्‌क्रान्तिषु च सर्वासु पौर्णमासीषु वा द्विज! ॥ 30 ॥

अमावास्यास्वशेषासु तृतीयासु तथैव च।

नभस्येषु च रोहिण्यामष्टम्यां च महामते! ॥ 31 ॥

प्रथमा च द्वितीया च पञ्चमी च त्रयोदशी।

दशम्येकादशीत्येवमेतास्वपि यथारुचि ॥ 32 ॥

कृष्णपक्षेऽप्रशस्ताःस्युः शुक्लपक्षे विशेषतः।

चन्द्रो गुरुस्सितश्चान्द्रो ज्ञेयास्त्वेते शुभप्रदाः ॥ 33 ॥

पवित्रारोहणादौ तु नक्षत्राणि श्रृणुष्व मे।

त्र्युत्तरासु च रेवत्यामश्बिन्यां भरणीषु च ॥ 34 ॥

पुनर्वसौ तथा हस्ते रोहिण्यां श्रवणेऽपि च।

वैष्णवेष्वथ ऋक्षेषु तत्क्षणेष्वखिलेषु च ॥ 35 ॥

चातुर्मास्यस्य कालस्य तूत्थानद्वादशी तु या।

षडशीतिमुखा दिव्या तस्यामारोपयेत्तु यः ॥ 36 ॥

पवित्रकं जगद्योनेः स पवित्रीकरोति च।

अतीतां वर्तमानां च एष्यां स्वकुलसन्ततिम् ॥ 37 ॥

तत्र सन्निहितः साक्षान्नानानिर्माणविग्रहैः।

भक्तानां पुण्डरीकाक्षः परमात्माच्युतो हरिः ॥ 38 ॥

यद्यप्येवं महाबुद्धे! भक्तानां नित्यमेव हि।

नारायणस्तु मन्त्रात्मा स्थितः सन्निहितः स्वयम् ॥ 39 ॥

तथापि बलवत्ता वै तत्तिथेस्तत्र कर्मणि।

सन्निधिं भजते येन मन्त्रिणां मन्त्रराट्‌ प्रभुः ॥ 40 ॥

ग्रीष्मकालं समासाद्य यथार्कस्तीक्ष्णतां ब्रजेत्।

स्वरूपमजहन्नेव सन्निधानतरं विभोः ॥ 41 ॥

सत्पात्रदेशकालानामासृष्टेः स्थितये तु वै।

अतः पवित्रकं तस्यामन्यस्यां तदसम्भवात् ॥ 42 ॥

कार्यं क्रियापरैर्भक्त्या साखण्डा येन जायते।

पवित्रारोहणं विष्णोर्वर्जयेदितरेषु च ॥ 43 ॥

प्रासादस्याग्रतः कुर्यात्तदर्थं मण्टपं द्विज!।

प्रथमावरणे वापि द्वितीयावरणेऽपि वा ॥ 44 ॥

तृतीयावरणे वाथ चतुर्थे पञ्चमेऽपि वा।

अग्रालाभे तदन्यत्र यथावाञ्छितदिग्गतम् ॥ 45 ॥

चतुरश्रं समं वापि प्राक्‌पश्चिमदिगायतम्।

सौम्ययाम्यायतं वापि कर्तुरिच्छानुरूपतः ॥ 46 ॥

तथा प्रागाननं यद्वा यथाभिमतदिङ्‌मुखम्।

द्वाविंशतिधनुर्मानं मण्टपं चोत्तमं भवेत् ॥ 47 ॥

अष्टादशधनुर्मानं मण्‍टपं मध्यमं भवेत्।

अधमं द्वादशधनुर्मानं स्यादथवा द्विज! ॥ 48 ॥

पञ्चहस्तात् समारभ्य द्विद्विहस्तविवर्धनात्।

त्रिसप्तकरपर्यन्तं मानैर्नवविधं भवेत् ॥ 49 ॥

यद्वोत्तमं दशकरं मध्यमं चाष्टहस्तकम्।

ष़ड्द्दस्तमधमं विद्यात् क्षुद्रं हस्तत्रयायतम् ॥ 50 ॥

त्रिंशत्करावसानं वा षट्‌करात् पञ्जविंशतिः।

एकं संगृह्यमानेषु ह्येषु वित्तानुरूपतः ॥ 51 ॥

सोपपीठमधिष्ठानं केवलं वा मसूरकम्।

अधिष्ठानोपरिस्तम्भं प्रस्तरं च त्रिवर्गकम् ॥ 52 ॥

कपोतवृतिसंयुक्तं यद्वोक्ताकृतिवर्जितम्।

एकत्रिपञ्चसप्तादिभित्तिभेदैः समावृतम् ॥ 53 ॥

प्रत्यङ्गोक्तैरलङ्कारैर्युक्तं वा तद्विवर्जितम।

शिलयेष्टकया वापि प्कया वाप्यव्कया ॥ 54 ॥

एकद्वारं चतुर्द्वारं यद्वा द्वारद्वयान्वितम्।

बित्तियुक्तमयुक्तं वा कोणभित्तियुतं तु वा ॥ 55 ॥

केवलं वा प्रपामात्रमुक्तलक्षणवर्जितम्।

क्षिप्रकर्मप्रसिद्ध्यर्थं शरकाष्ठमयं शुभम् ॥ 56 ॥

गवाक्षकान्वितं चैव द्वारैस्तु परिभूषितम्।

छन्नं वितानकेनोर्ध्वे प्राकारं परिकल्पयेत् ॥ 57 ॥

क्षेत्रसङ्कोचविस्तारौ कर्तुरिच्छानुरूपतः।

शिल्पशास्त्रानुसारेण कृत्वैवं मण्डपं द्विज! ॥ 58 ॥

यागार्थं सुशुभं विप्र! तन्मद्येऽथ प्रकल्पयेत्।

दृढां समां तदाकारामीषत् प्रागुत्तरप्लवाम् ॥ 59 ॥

प्रोछ्रितां च विशेषेण स्थलां दर्पणसन्निभाम्।

सामान्या न भवेद्येन मेदिनीमण्टपस्य तु ॥ 60 ॥

द्विद्विकेनाङ्‌गुलीनां तु प्रोन्नतेर्यावदष्टकम्।

एकवृद्ध्याल्पमानानां यागानां तु स्थलांगणम् ॥ 61 ॥

नवाङ्‌गुलोन्नतेस्तावद्‌यावत्पञ्चदशाह्‌गुलम्।

प्रोन्नतत्वं स्थलानां च मध्यमानमितात्मनाम् ॥ 62 ॥

चतुर्विंशत्यङ्‌गुलान्तमुछ्रायं षोडशाङ्‌गुलात्।

प्रागुक्तवृद्ध्या कर्तव्यं ज्येष्ठमानमितात्मनाम् ॥ 63 ॥

एतदुच्छ्रायमानं च कथितं ते स्थलासु च।

पादमर्धं तु हस्तं वा बिस्तारात् सर्वदिक्षु वै ॥ 64 ॥

स्थलानामिष्टकाद्यैश्च चिन्वीयात् प्रथमं ततः।

मृदा सम्पूर्य तन्मध्यमीषद्वालुकयान्वितम् ॥ 65 ॥

परिक्ष्य केशकीटादीनाकोट्य तदनन्तरम्।

यावद्भवति पूर्वोक्तलक्षणं वा विशेषतः ॥ 66 ॥

स्थलां मध्योन्नतां रम्यां सप्ताहं संपरीक्ष्य सा।

न ददाति यथाभेदं यागयोग्या भवेत्तदा ॥ 67 ॥

तदूर्ध्वे वेदिकां कुर्यात् अनेकचरणान्विताम्।

तोरणैश्च समायुक्तां विभवेच्छानुरूपतः ॥ 68 ॥

पावनैर्यज्ञकाष्ठेश्च सुदृढैः सरलैः समैः।

यथालक्षणयुक्तानि तोरणानि चतुर्दिशि ॥ 69 ॥

द्वाराणां बाह्यतो विप्र! तदन्तर्वा नियोजयेत्।

त्रीणि त्रीण्यथवा सम्यगेकैकस्यां न्यसेद्दिशि ॥ 70 ॥

बुद्‌ध्वा मण्टपविस्तारं पञ्चकं सप्तकं तु वा।

एतानि हेमरत्नाद्यैश्चित्रयेद्विभवे सति ॥ 71 ॥

श्रीवृक्षोदुम्बरवटप्लक्षोत्थैरथवा द्विज!।

पूर्वाद्युत्तरपर्यन्त तोरणानां चतुष्टयम् ॥ 72 ॥

चतुष्टयं चतुर्दिक्षु ह्येषामेकैकमेव वा।

तोरणानां समुच्छ्रायस्तम्भायामसमः स्मतः ॥ 73 ॥

स्तम्भद्वयान्तरस्थेन मानेन स्यात्तु विस्तृतिः।

स्तम्भमस्तकमानेन साधिकेन सदैव हि ॥ 74 ॥

तद्दण्डौ विन्यसेदभूमौ स्तम्भाभ्यन्तरगा स्थितिः।

सदैव दृक्‌स्वरूपाणां कार्या वेदविदांवर! ॥ 75 ॥

द्वाराणां बाह्यतो विप्र! तोरणानां यथा(दा) स्थितिः।

तलाच्छिखरपर्यन्तं मानमुछ्रायतस्तदा ॥ 76 ॥

सार्धं समं वा द्विगुणं तद्दण्डेषु च भूगतम्।

चक्रद्वितयमध्यस्थं पक्षमण्डलमण्डितम् ॥ 77 ॥

तोरणे तोरणे कुर्याद्गरुडं चोर्ध्वसंस्थितम्।

मत्स्यादीनवतारांश्च प्रादुर्भावाननेकशः ॥ 78 ॥

चित्रोदितेन विधिना चतुर्दिक्षु समालिखेत्।

मुनिसिद्धामरव्रातैरनेकाद्‌भुतदर्शिभिः ॥ 79 ॥

द्वीपाचलवनोद्यानैर्बहुभिर्मृगयूथपैः।

सरःसारसकल्हारैर्जलक्रीडापरान्वितैः ॥ 80 ॥

खेचरैरङ्गनायुक्तैर्नृपैर्विद्याधरादिकैः।

प्रशान्तमानसैर्विप्रैरात्मध्यानपरायणैः ॥ 81 ॥

एवमाद्यैरनन्तैश्च व्यापारैश्चित्रसंभवैः।

तद्यागवेश्म सकलं रञ्जनीयं प्रयत्नतः ॥ 82 ॥

कुर्यात् सुधाविलिप्तं वा भूषयेत्तदनन्तरम्।

दर्पणैश्चामरैर्वस्त्रैर्दुकूलैर्विविधोज्ज्वलैः ॥ 83 ॥

घण्टाभिरर्धचन्द्राद्यैरातपत्रैर्मनोहरैः।

प्रोच्छ्रितैः कदलीपूगैर्द्रुमाङ्गैः पावनैर्दृढैः ॥ 84 ॥

मध्वाज्यदधिसत्क्षीरसंपूर्णैः कांस्यभाजनैः।

शालितण्डुलपात्रैश्च सहिरण्यैः फलैः शुभैः ॥ 85 ॥

लाजसिद्धार्थकैर्बीजभाजनैः षड्रसान्वितैः।

सत्सुगन्धैस्त्वगेलाद्यैः पर्णैः पूगफलैस्तथा ॥ 86 ॥

मधूकबदरद्राक्षा इक्षुभिस्त्रिफलैः फलैः।

यथर्तुप्रभवैः पुष्पैर्वहुभिः प्रकरीयकैः ॥ 87 ॥

इत्येवमाद्यैर्विविधैर्भोगपूगैस्तु पावनैः।

पवित्रेण वितानेन सुसितेनोज्ज्वलेन वा ॥ 88 ॥

चक्राम्बुरुहचिह्नेन भूषयेच्च तदूर्ध्वतः।

स्तम्भान् संवेष्टयेत् पश्चाद्‌दुकूलैर्विविधैः पृथक् ॥ 89 ॥

प्रागुत्तरादिदिग्भागाद्यावत्कोणं च मारुतम्।

सितादिवर्णभेदोत्थाः पताकास्तत्र योजयेत् ॥ 90 ॥

एवं रागविभागेन प्रत्यग्भागाच्च वै पुनः।

दक्षिणाशावधिर्यावद्‌द्वितीयं च चतुष्टयम् ॥ 91 ॥

एकैव सर्ववर्णा च नाभौ कार्या वितानके।

बाह्यतो वेदिकायास्तु मण्डपस्य दिगष्टके ॥ 92 ॥

वह्निकोणात् समारभ्य यावत्कोणं तु शाङ्करम्।

सितारुणं च पीतं च कृष्णं कुर्याच्चतुष्टयम् ॥ 93 ॥

भूयश्चोत्तरदिग्भागाद्यावद्दिक्‌पश्चिमा द्विज!।

तथाविधं चतुष्कं तु ध्वजानां परिखीर्तितम् ॥ 94 ॥

राजपाषाणवर्णाभं चक्रपक्षीश्वरोपगम्।

वैजयन्तीत्रयं कुर्यात्तोरणे पूर्वदिक्‌स्थिते ॥ 95 ॥

दक्षिणे स्फटिकाभं तु आप्ये सिन्दूरवर्चसम्।

हेमाभं चोत्तरे कुर्यात्तोरणे ध्वजकत्रयम् ॥ 96 ॥

चतुष्केण पताकानां युक्तं श्वेतादिकेन च।

एकैकं तोरणं वात्र त्रितयं पञ्चकं तु वा ॥ 97 ॥

अर्धेन तोरणायामात् पताकानां च दीर्घता।

एवं त्वभिनवं कृत्वा यागार्थं मण्डपं द्विज! ॥ 98 ॥

स्नपनाद्युत्सवान्तस्य वैशेषिकगणस्य च।

पुरा प्रकल्पितं वाथ मण्डपं भूषयेत्तदा ॥ 99 ॥

एवं कृते ततः पश्चाद्वेदिकां तोरणैः सह।

विलिप्य चन्दनाद्यैस्तु गन्धवर्णोज्ज्वलैः क्रमात् ॥ 100 ॥

चन्दनेन समालभ्य वेदिकां केवलेन च।

बाह्‌लीकभावितेनैव तेनैवाद्यं च तोरणम् ॥ 101 ॥

लिप्तं मृगमदेनैव कुर्याद्दक्षिणदिग्गतम्।

तुषारधूलीधवलं पश्चिमं कारयेत्ततः ॥ 102 ॥

कुङ्‌कुमेन समालभ्य केवलेनोत्तरे स्थितम्।

क्षीरेण चन्दनेनैव कुङ्कुमेन कृतां स्थलाम् ॥ 103 ॥

रजनीचूर्णयुक्तेन हरीबेरेणाम्बुना सह।

पुण्यगन्धौषधीभिस्तु द्वाराणां मण्डपावनिम् ॥ 104 ॥

ततस्तु विविधैर्धूपैर्बहुभिर्धूपयेद्‌द्विज!।

ततस्तिरस्करिण्या तद्वेष्टयेत् सर्वतो बहिः ॥ 105 ॥

मण्डपस्योत्तरे भागे कुर्यात् कुण्ड पुरैव तु।

यद्वा द्विज! ततोऽन्यत्र यागाग्रस्था च वर्ज्यदिक् ॥ 106 ॥

दिक्‌त्रयेऽभिमता या दिक्‌ कुर्यादनलमण्डपम्।

धूमनिर्गमनोपेतं नानाकुण्डबिभूषितम् ॥ 107 ॥

सार्द्रै(न्द्रै)श्च सुपलाशैश्च सुयुक्तं तोराणादिकैः।

यद्वा पचनगेहे तु कुण्डं कुर्यात् सलक्षणम् ॥ 108 ॥

अन्यन्नैमित्तिकार्थं तु पुरा क्लृप्तं तु वा भवेत्।

एवं कृते ततः कुर्यात् सम्भारग्रहणं द्विज! ॥ 109 ॥

सप्तमे पञ्चमे वापि वासरे कर्मवासरात्।

पूर्वं कृत्वाङ्‌कुरारो(वा)पं ततः कर्म समारभेत् ॥ 110 ॥

ततः प्रवेशयेत्तस्मिन् सम्भारान् यागमण्डपे।

दशम्यां द्विजशार्दूल! यत्किञ्चिच्चोपयुज्यते ॥ 111 ॥

भूषणादि ततः कुर्याद्यथा तदवधारय।

तेषां तु द्विविधं रूपं सूक्ष्मस्थूलविभेदतः ॥ 112 ॥

सर्वभावेन भक्तानां यत् पालयति सर्वदा।

मनोवाक्‌चित्तजं कृत्स्नं व्यापारं शुभलक्षणम् ॥ 113 ॥

परिज्ञेयमतस्तस्मात् स्वरूपं तस्य यादृशम्।

फलमेति च वै येन भक्तानां तत्समापनात् ॥ 114 ॥

यदच्छिन्नं जगद्योनेरनन्तप्रसरं सितम्।

विच्छेदमकृतज्ञानामेति नानात्मना स्वयम् ॥ 115 ॥

जगत्सूत्रं तु तद्विद्धि हेमसूत्रादिना तु वै।

षाड्‌गुण्यमहिमानं यद्धत्ते प्रतिसरात्मना ॥ 116 ॥

ज्ञानरागोपरक्तं तु युक्तं कार्यैस्तु वीर्यजैः।

तैजसैरावृतं मन्त्रैर्बलेनावसितं परि ॥ 117 ॥

ऐश्वर्यमुपचारे तु सम्पत्तौ शक्तितोऽव्ययम्।

एवं पवित्रकं तावत् परिज्ञातं जगत्‌प्रभोः ॥ 118 ॥

ब्रह्नण्यधिपतौ विण्णौ तथाकारे प्रतिष्ठिते।

भक्त्या च विधिवद्दत्तं ददाति भगवत्पदम् ॥ 119 ॥

स्थूलस्य व्यतिरिक्तस्य व्यवहारपदस्थितैः।

पदार्थैः कल्पनीया च यथा तदवधारय ॥ 120 ॥

सूक्ष्मं दृढं सितं श्र्लक्षणं सूत्रं ब्रह्नप्रसूतया।

विनिर्मितं कुमार्या वा वृद्धया वा विनीतया ॥ 121 ॥

शुद्धया वा विधवया सम्पादितमथापि वा।

क्षौमं वा पट्टजं वापि केशरोमादिवर्जितम् ॥ 122 ॥

यथालब्धं समादाय सम्यक् प्रक्षाल्य वारिणा।

तस्य शुद्धिं पुरा कृत्वा दहनाप्यनेन च ॥ 123 ॥

अवलोक्य स्मरन्मूलं विनिष्पाद्य चतुर्गुणम्।

चातुरात्म्यव्यपेक्षायामथवाष्टगुणं द्विज! ॥ 124 ॥

प्रभवाप्ययबुद्ध्या तु भेदभिन्नोपलक्षितम्।

केशवादिष्वधिष्ठातृभावेन त्रिचतुर्गुणम् ॥ 125 ॥

तन्तुभिर्विषमैर्विष्णोः समस्य परिवर्जयेत्।

पावित्रिकी क्रिया यस्माद्विषमा सा न कस्यचित् ॥ 126 ॥

पवित्रकाणि कार्याणि तन्तुभिस्तैः सुतानितैः।

मूलमन्त्रादिमन्त्राणां सर्वेषां मुनिसत्तम! ॥ 127 ॥

कुम्भस्थमन्त्रमूर्तेः प्राक् कल्पयेद्‌भूषणं द्विज!।

अध्यर्धशमजैर्व्यासाद्धाराकारैश्च तन्तुभिः ॥ 128 ॥

शतेनाष्टोत्तरेणाद्यं द्विगुणेन द्वितीयकम्।

त्रिगुणेन तृतीयं तु व्यासमेवं तु तन्नयेत् ॥ 129 ॥

षट्‌त्रिंशद्‌ग्रन्थिकं चाद्यं द्वितीयं द्विगुणं स्मृतम्।

तृतीयं त्रिगुणं कुर्यादेवमेव महामते! ॥ 130 ॥

मण्डलस्थस्य च विभोस्तथा वह्निगतस्य च।

बिम्बस्थस्य पवित्राणां विशेषमवधारय ॥ 131 ॥

मालाकृतिं च शिरसि यथेच्छग्रन्थिपूर्वकम्।

द्वितीयमंसयोर्यावल्लम्बितं जानुमण्डले ॥ 132 ॥

मूर्ध्नः पादावधिर्यावत्‌तृतीयमिति विस्तृतम्।

आमूर्ध्नः पीठपर्यन्तं वनमालापवित्रकम् ॥ 133 ॥

पृथक्‌पीठस्य वै कुर्यात् स्वप्रमाणेन शोभनम्।

बिम्बप्रतिसराणां च व्पासश्चानियतः स्मृतः ॥ 134 ॥

सूत्रमानं च पूर्वोक्तं द्विगुणं सति संभवे।

त्रिगुणं वा मुनिश्रेष्ठ! वनमालाख्यभूषणम् ॥ 135 ॥

अष्टोत्तेरण सूत्राणां सहस्रेण समन्वितम्।

यद्वा तदर्धं, पादं वा कुर्याद्वित्तानुरूपतः ॥ 136 ॥

लेपभित्तिपटस्थे तु मूलबिम्बे यदा द्विज!।

कुर्यादुत्सवबिम्बस्य भूषणानां तु षञ्चकम् ॥ 137 ॥

तदापि मूलबिम्बस्य भूषणान्यपि पूर्ववत्।

क्लपयेदाद्यपूर्वाणि बिम्बप्रतिसरेषु तु ॥ 138 ॥

विभवे देवदेवेशं हारपञ्चसमन्वितम्।

नानाकाराणि तन्तूनि मुक्ताहारसमन्वितम् ॥ 139 ॥

त्र्यङ्‌गुलान्तरिता देयाः सर्वेषां ग्रन्थयः समाः।

सङ्‌ख्यानेन विना सम्यङ्‌मातुलुङ्गोपमाः शुभाः ॥ 140 ॥

अष्टोत्तरशतग्रन्थिसंयुक्ता वनमालिका।

चतुः स्थानावतीर्णस्य विभोरामन्त्रणाय च ॥ 141 ॥

पवित्रमाद्यसदृशमेकैकं वा द्वयं द्वयम्।

सर्वेषां कर्मबिम्बानां तथा वै गोपुरादिषु ॥ 142 ॥

स्थितानां मन्त्रबिम्बानां भजतां सन्निधिं सदा।

उत्तमादीनि सर्वाणि कुर्याद्वै मुख्यकल्पने ॥ 143 ॥

प्रकल्पयेत् तत्सदृशं मध्यमेनोत्तमेन वा।

द्वितयं द्वितयं वापि ह्येकैकं वानुकल्पने ॥ 144 ॥

अङ्गानामप्युपाङ्गानां लाञ्छनानामपि द्विज!।

भूषणानां च शक्तीनां तथैव विहगेशितुः ॥ 145 ॥

प्राग्वत्त्रीण्यथवा द्वे द्वे ह्येकैकं वाथवा द्विज!।

यथेच्छमानसंख्योत्थैः सूत्रैस्तु परिकल्पयेत् ॥ 146 ॥

सूत्रभ्रमसमोपेतैर्गभैर्भूषणसञ्चयम्।

अन्येषां मण्डलाङ्गानां देवानां विभवे सति ॥ 147 ॥

पवित्रकगणं कुर्याद्यथेच्चग्रन्थितन्तुभिः।

तथैव विष्वक्‌सेनादेः परिवारगणस्य च ॥ 148 ॥

मन्त्रास्त्रकुम्भयोर्द्वे वै ह्येकं वै मण्डलस्य च।

द्वयं च कुण्डानलयोः शास्त्रपीठस्य च द्वयम् ॥ 149 ॥

लिपेर्वाक्‌तत्वभूतस्य शब्दतत्वस्य च प्रभोः।

घण्टाक्षसूत्रपूर्वाणां क्रियाङ्गानां महात्मनाम् ॥ 150 ॥

बलिपीठादिदेवानां देशान्तरनिवासिनाम्।

गुर्वादीनां चतुर्णां तु हरिवीप्साप्रलापिनाम् ॥ 151 ॥

द्विजोत्तमादिवर्णानां नित्यमच्युतभाविनाम्।

गृहस्थब्रह्नचारीणां यतीनां वनवासिनाम् ॥ 152 ॥

वृद्धानां जनकादीनां भगवत्तत्ववेदिनाम्।

बन्धूनां भ्रातृपूर्वाणां नारायणरतात्मनाम् ॥ 153 ॥

जायाया भक्तिनम्राया रताया अर्चने हरेः।

सम्बन्धिनां च मित्राणां भगवद्धामसेविनाम् ॥ 154 ॥

तदुत्तरसहायानां चातुरात्म्याभिलाषिणाम्।

भृत्यानां स्वानुकूलानां पुरुषोत्तमयाजिनाम् ॥ 155 ॥

वृद्धये योग्यतायैव पवित्रीकरणाय च।

यथाभिमतमानैस्तु तन्तुभिर्ग्रन्थिभिस्तथा ॥ 156 ॥

कुर्यात् पवित्रनिचयमथवा मुनिसत्तम!।

गुर्वादीनां चतुर्णां तु यतीनां च कुटुम्बिनाम् ॥ 157 ॥

क्रमाच्चतुर्विंशतिभिः सूत्रैः षोडशभिस्तथा।

ततो द्वादशभिश्चैव अष्टाभिःषट्‌त्रिभिस्तथा ॥ 158 ॥

पवित्रकाणि कार्याणि ग्रन्थयः सूत्रसंख्यया।

आराधकस्य च गुरोः कुर्याद्वे भूषणद्वयम् ॥ 159 ॥

स्थूलकल्पमिदं प्रोक्तं सूक्ष्मकल्पमतः श्रृणु।

शिरःप्रमाणेनार्चाया भूषणं प्रथमं स्मृतम् ॥ 160 ॥

चतुःशतेन सूत्राणां द्वात्रिंशद्भिस्तथाधिकैः।

सूत्रावर्तैश्च सुसमैः परिकल्प्य सुशोभनम् ॥ 161 ॥

सप्तविंशत्प्रमाणेन दत्वास्मिन् ग्रन्थिसञ्चयम्।

कर्मादूर्ध्वगतं नाभिप्रमाणेन पवित्रकम् ॥ 162 ॥

परिकल्प्य द्वितीयं च सूत्राणां मुनिसत्तम!।

शतत्रयेण च तथा चतुर्विंशद्भिरेव च ॥ 163 ॥

द्विगुणैर्ग्रन्थिनिचयैरनुगर्भं तु तत् स्मृतम्।

स्कन्धदेशात् समारभ्य यावत्पादद्वयावधि ॥ 164 ॥

नेत्रसूत्रैस्त्रिभागोनैः सूत्रग्रामैश्च कल्पयेत्।

त्रिगुणैर्ग्रन्थिनिचयैस्ततो।़न्यद्‌द्विजसत्तम! ॥ 165 ॥

अष्टोत्तरेण सूत्राणां शतेन ग्रन्थिभिस्तथा।

शिरः पूर्वावतारादौ यावत्पीठं तु वैष्णवम् ॥ 166 ॥

सूत्रैर्ग्रन्थिगणैश्चैव गर्भैस्तु विविधैस्ततः।

मण्डलस्य प्रमाणेन कुर्याच्चान्यच्चतुष्टयम् ॥ 167 ॥

प्रथमं पझमानेन नाभिमानं द्वितीयकम्।

अरतुल्यं तृतीयं स्याच्चतुर्थं नेमिभिः समम् ॥ 168 ॥

एकाशीतिभिरावर्तैः सूत्राणां द्विजसत्तम!।

अग्नेः कुण्डप्रमाणेन ग्रन्थिभिस्तावदेव हि ॥ 169 ॥

भूषणत्रितयं कुर्याद्यथायोगं महामते!।

अष्टोत्तरशतादर्धैः सूत्रैस्तद्‌ग्रन्थिभिस्तथा ॥ 170 ॥

भूषणं सुसमं चैव सुशुभं परिकल्पयेत्।

द्विजेन्द्र! द्विजमुख्यानां ब्राह्नणानां तदर्धतः ॥ 171 ॥

मुख्यमेतत् स्मृतं कल्पमनुकल्पमिदं श्रुणु।

अष्टाधिकेन सूत्रेण शतेन प्रथमं त्विदम् ॥ 172 ॥

चतुर्भागोनमपरं तदर्धेन तृतीयकम्।

आद्याच्चतुर्थभागेन चतुर्थं कलपयेत् ततः ॥ 173 ॥

त्रिभागोनं चतुर्थात्तु अग्नेः कुर्यात्तु भूषणम्।

द्विजेन्द्राणां प्रकुर्वीत सप्तविंशतितन्तुजम् ॥ 174 ॥

ब्राह्मणानां प्रकुर्वीत तन्तुभिर्नवभिर्द्विज!।

स्तनादूर्ध्वमधोनाभेर्न कर्तव्यं कदाचन ॥ 175 ॥

सूत्रत्रयेण चान्येषां भक्तानां तु जगद्‌गुरोः।

सूक्ष्मकल्पमिदं विद्धि परकल्पमिदं श्रृणु ॥ 176 ॥

चतुःस्थानावतीर्णस्य मुख्यमन्त्रस्य वै विभोः।

शतेनाष्टोत्तरेणैव ह्यर्धेनांशेन वा मुने! ॥ 177 ॥

तन्तूनां भूषणं कुर्यादेकैकं वा त्रयं त्रयम्।

जपहोमादिका संख्या पूर्णआरिक्ता महात्मनाम् ॥ 178 ॥

समीकरोति भक्तानां मन्त्रिणामत एव हि।

कुर्यात्तदग्रन्थिनिचयं सूत्रसंख्योपलक्षितम् ॥ 179 ॥

यदृच्छया ततोऽन्येषां याज्यानां परिकल्प्य च।

सूत्रभ्रमसमोपेतैर्गर्भैर्भूषणसञ्चयम् ॥ 180 ॥

ततस्तु देवदेवस्य चतुः स्थानस्थितस्य यत्।

पवित्रकगणं विप्र! प्रोक्तमाद्यपुरस्सरम् ॥ 181 ॥

कुर्यात्तु गर्भरचनां तस्य सर्वस्य सत्तम!।

हेमसद्रत्नकर्पूरमालयक्षोदकुङ्‌कुमैः ॥ 182 ॥

सर्वौषधिसमोपेतैस्त्वगेलादिविमिश्रितैः।

पावनैर्विविधैर्द्रव्यैर्नीव्या च पिचुना सह ॥ 183 ॥

बीजपूरसमाकारमार्द्रामलकशङ्खवत्।

तदन्तरालानि पुनस्त्वच्छिन्नेन तु तन्तुना ॥ 184 ॥

विभागप्रतिपत्यर्थं ग्रथनीयान्यदूरतः।

अन्येषां सर्वबिम्बानां यथावित्तानुरूपतः ॥ 185 ॥

कल्पयेद्गर्भरचनां पूर्वोक्तद्रव्यसञ्चयैः।

आराधकस्य च गुरोः सगर्भं भूषणद्वयम् ॥ 186 ॥

विहितं भगवन्मन्त्रन्यासात्तादात्म्यभावनात्।

अतोऽन्येषामगर्भं च रचनीयं यथाक्रमम् ॥ 187 ॥

अन्तरालगणं गार्भं कुर्याद्बाह्‌लीकरञ्जितम्।

अलङ्‌कृत्य च सौवर्णैरुपरिष्टाच्च रूप्यकैः ॥ 188 ॥

पवित्रच्छेदसम्मूलं जातरूपमयैस्तु वा।

शङ्खपजगदाचकमालाश्रीवत्सपूर्वकैः ॥ 189 ॥

एकस्थैव बहूनां वा यथावित्तानुसारतः।

एवं कृत्वा पवित्राणि क्रमेण द्विजसत्तम! ॥ 190 ॥

धातुजे वितते भाण्डे वस्त्रच्छन्ने निधाय च।

अथवा पैत्तले भाण्डे मृण्मये वा सुशोभने ॥ 191 ॥

पालाशे वापि चैकस्मिन् मान्त्रं भूषणसञ्चयम्।

अन्यस्मिन् लौकिकं स्थाप्य समस्तं द्विजसत्तम! ॥ 192 ॥

आच्छाद्य वाससा पश्चात् सुसितेनाहतेन तु।

बन्धयित्वा तु सृत्रेण दृढेन सुसितेन च ॥ 193 ॥

मध्ये तु यागद्रव्याणां ते भाण्डे विनिवेश्य ।

देशिकः पूर्वविधिना कृतस्नानः कृताह्निकः ॥ 194 ॥

देशिकेन्द्रेण सहितौ गत्वा मन्त्रेशसन्निधिम्।

प्रपूज्य देवदेवेशमर्ध्यगन्धादिभिः क्रमात् ॥ 195 ॥

विज्ञाप्य देवदेवाय "मा मे विघ्नं भव" त्विति।

तस्मादनुज्ञां संगृह्य शिरसावनतेन तु ॥ 196 ॥

निशामुखे प्रवृत्ते तु कर्तार्घ्यकुसुमोद्यतः।

सहसद्ब्रह्नघोषेण स्तुतिमङ्गलपाठकैः ॥ 197 ॥

शङ्खतूर्यनिनादैश्च पुष्पैरर्घ्यसमन्वितैः।

कृत्वा द्वार्स्थार्चनं विप्र! प्रविशेद्यागमण्टपम् ॥ 198 ॥

इदमुच्चारयेन्मन्त्रं स्वरेणोच्चतरेण तु।

" (ओं) नमो ब्रह्नण्यदेवायाच्युतायाव्ययाय च ॥ 199 ॥

ऋग्यजुस्सामरूपाय शब्ददेहाय विष्णवे।"

प्रविश्य कल्शस्थानं समीपे तु वरासने ॥ 200 ॥

प्राङ्‌मुखः संस्मरेन्मन्त्रं पूर्ववद्व्याप्तिभाविते।

उपविश्य यथान्यायमन्तर्यागान्तमाचरेत् ॥ 201 ॥

करादिशुद्धिपूर्वं तु, पश्चादर्घ्यादिकल्पनम्।

प्राग्वत् कृत्वा ततोऽभ्यर्च्य मन्त्रसङ्‌घं तु देहजम् ॥ 202 ॥

द्वौ द्वौ तु पूर्णकलशौ सौवर्णौ राजतौ तु वा।

ताम्रजौ मृण्मयौ वाथ सापिधानौ सपल्लवौ ॥ 203 ॥

फलै रत्नादिकैर्युक्तौ सूत्रेण परिवेष्टितौ।

शालिपीठोपरि स्थाय्य प्रतिद्वारं तु पार्श्वयोः ॥ 204 ॥

पालिकानां शरावाणां विन्यसेत्तु त्रयं त्रयम्।

प्रितकोणं तु संस्थाप्य घटिकानां त्रयं त्रयम् ॥ 205 ॥

द्वारयागं ततः कुर्यात् पूर्वाद्युत्तरपश्चिमम्।

अर्घ्यालभनमाल्यैश्च धूपैर्गुग्गुलुमिश्रितैः ॥ 206 ॥

वास्त्वीशः क्षेत्रनाथश्च द्वारलक्ष्मीस्तथा द्विज!।

चण्डप्रचण्डौ गरुडः पूर्वद्वारे तु संस्थिताः ॥ 207 ॥

दक्षे धातृविधातारौ पश्चिमे तु जयेतरौ।

भद्राख्यश्च सुभद्राख्यो ह्युत्तरे दक्षिणादितः ॥ 208 ॥

मूलबिम्बे यदा कुर्यात् पवित्रारोहणं तदा।

मण्डलस्थस्य देवस्य प्रागाद्युत्तरपश्चिमम् ॥ 209 ॥

संस्थानं द्वार्स्थदेवानां यात्राबिम्बे यदा भवेत्।

तत्प्रागपेक्षया तेषां संस्थानमुदितं तदा ॥ 210 ॥

मुख्येनार्घ्याम्भसा प्रोक्ष्य पृथग्भाण्डे स्थितं पुरा।

पञ्चगव्यं ततो विप्र! कल्पयित्वा हृदादिकैः ॥ 211 ॥

कुशोदकं तदस्त्रेण दत्वाद्येनाभिमन्त्रयेत्।

कल्पयेत् पञ्चगव्यं तु पञ्चोपनिषदैस्तु वा ॥ 212 ॥

अथ पाणिद्वयेनैव अग्नीषोमात्मकेन तु।

योग्यतापदवीं नीत्वा शोधयेद्वसुधां ततः ॥ 213 ॥

मूलेन साम्भसानेन प्रोक्षयेद्यत् पुराहृतम्।

कौशेयेन पवित्रेण ध्यायमानस्तमेव हि ॥ 214 ॥

सर्वबीजानि धान्यानि सिद्धार्थकयुतान्यथ।

कृत्वास्त्रपरिजप्तानि ध्यात्वा ह्यस्त्रसमानि च ॥ 215 ॥

विघ्नोपशान्तये वेगाद्दशदिक्षु विनिक्षिपेत्।

संहृत्य बहुकूर्चेन प्राच्यां दिशि निधाय वै ॥ 216 ॥

ईशानदिशि वा न्यस्त्वा यागस्येच्छानुरूपतः।

तद्गर्भीकृत्य संलिख्य हेतिराट्‌ चन्दनादिना ॥ 217 ॥

चक्रं ध्यात्वा मण्डपोर्ध्वे पङ्कजं वसुधातले।

र्निगमे च गदां देवीं शङ्खं च ककुभाष्टके ॥ 218 ॥

प्राकाराकारदेहां च नानाज्वालासमाकुलाम्।

शक्तिरूपां गदां वाथ केवलां मन्त्रतो न्यसेत् ॥ 219 ॥

एवं कृते तदा सम्यग्भवेद्विघ्नविनाशनम्।

अथादाय दृढं शुद्धमेकरूपं च निर्व्रणम् ॥ 220 ॥

कुम्भं च मृण्मयं रम्यं सौवर्णं वाथ राजतम्।

रत्नहाटकस्रग्गन्धफलसर्वौषधीयुतम् ॥ 221 ॥

शुभपादपशाखाढ्यं पट्टस्रग्गन्धभूषितम्।

गालितोदकसंपूर्णवारिधारान्वितं नवम् ॥ 222 ॥

चन्दनाद्युपलिप्तं च परितश्चाक्षतान्वितम्।

वेष्टितं परितः सूत्रैः विकीर्योपरि तन्न्यसेत् ॥ 223 ॥

तद्देवताशरीरं तु वश्यदं बलवर्चसम्।

सास्त्रेण चक्रमन्त्रेण मन्त्रयेदथ वर्धनीम् ॥ 224 ॥

पूर्वोक्तद्रव्यसंयुक्तां परितः सूत्रवेष्टिताम्।

आवाह्य मन्त्रनाथस्य दक्षिणे कलशोत्तरे ॥ 225 ॥

विन्यस्य परितस्तत्र स्थापयेत् कलशाष्टकम्।

सपल्लवं सापिधानं सूत्रेण परिवेष्टितम् ॥ 226 ॥

कुम्भमध्ये विभोःप्राग्वदासनं परिकल्प्य च।

तन्मद्ये पुण्डरीकाक्षं समावाह्य विधानतः ॥ 227 ॥

सन्निधिं सन्निरोधादिभोगयागावसानकम्।

पूर्ववत् सकलं कृत्वा तस्य दक्षिणदिग्गतम् ॥ 228 ॥

अस्त्रविग्रहरूपं च ध्यात्वाऽभ्यर्च्य यथाविधि।

ध्वंसयन्तं च विघ्नानां जालं कर्मावसानिकम् ॥ 229 ॥

इदमभ्यर्थयेद्देवं सास्त्रं बद्धाञ्जलिः स्थितः।

"यागालयं हि विश्वेश! गृहाण रचितं मया ॥ 230 ॥

आसमाप्तं भज विभो क्रियाङ्गानां च सन्निधिम्।"

ततोऽस्त्रोदकधारां चाप्यच्छिन्नां भित्तिगां नयेत् ॥ 231 ॥

प्रदक्षिणेन प्राग्भागात्तत्पदान्तं च तत् स्मरेत्।

अथवेशानदिग्भागात् तत्पदान्तं द्विजोत्तम! ॥ 232 ॥

पृष्ठतः कलशौ भ्राम्य तुल्यकालं तु वा पृथक्।

कल्शं वर्धनीयुक्तं विन्यस्य विकिरोर्ध्वगम् ॥ 233 ॥

अर्घ्यदानं तयोः कृत्वा पुष्पाद्यैः पूजयेत् पुनः।

अस्त्रेण वस्त्रयुग्मं तु अहतं चाभिमन्त्र्य वै ॥ 234 ॥

धूपादिवासितं कृत्वा तावुभौ परिवेष्ट्य च।

अथवा भद्रपीठं तु विन्यसेद्विकिरोर्ध्वगम् ॥ 235 ॥

सास्त्रं हि मन्त्रकलशं तत्राधारगतं न्यसेत्।

चतुस्त्रिद्व्येकभारैर्वा शालिभिर्विष्टरे कृते ॥ 236 ॥

तावन्मानांस्तदर्धान् वा तदूर्ध्वे तण्डुलान् न्यसेत्।

तत्पादांस्तत्समान् वापि तदूर्ध्वे विन्यसेत्तिलान् ॥ 237 ॥

तदूर्ध्वे चाहतं वस्त्रयुग्ममास्तीर्य वै शुभम्।

कलशं वर्घनीयुक्तं तदूर्ध्वे वापि विन्यसेत् ॥ 238 ॥

प्राग्वत् सास्त्रं तु देवेशमासनादिक्रमाद्यजेत्।

व्यापारमाचरेद्दिव्यं कुम्भके च स्मरन् विभुम् ॥ 239 ॥

नानिसं युज्यते यस्मात् तस्मादेषा प्रतिक्रिया।

विभाव्या मन्त्रिणा कौम्भी आस्त्रीरक्षार्थमेव हि ॥ 240 ॥

ततोऽवतार्यो भगवान् स्थण्डिलेऽभ्यर्च्य सासनम्।

प्रदक्षिणप्रणामान्तं कुर्यात् सर्वं तु पूर्ववत् ॥ 241 ॥

मण्डले कुम्भयागे च प्रोक्षणस्नानमाचरेत्।

ततस्तु ब्रह्नघोषेण यायाद्देवनिकेतनम् ॥ 242 ॥

अथ देवगृहं गत्वा पुण्डरीकाक्षमच्युतम्।

अष्टाङ्गेन नमस्कृत्य पूजयेत् पुरुषोत्तमम् ॥ 243 ॥

अर्घ्यालभनमाल्यैश्च धूपैरङ्गादिसंयुतम्।

तत् सर्वं योग्यमाहर्तुं पूजान्तरनिवेदितम् ॥ 244 ॥

पुष्पपूर्वं समादाय शिरसा चाभिनन्द्य तत्।

समर्प्य विष्वक्सेनस्य ह्यस्त्रमन्त्राबिमन्त्रितैः ॥ 245 ॥

सपीठं भगवद्बिम्बं निर्मलीकृत्य वारिभिः।

प्रासादं शोधयित्वा तु देवदेवं समर्चयेत् ॥ 246 ॥

स्नानैस्तु क्षीरपूर्वैर्वा धात्रीफलपुरस्सरैः।

यथाक्रमोपदिष्टैस्तु चान्यैर्भोगैरकृत्रिमैः ॥ 247 ॥

प्रदक्षिणप्रणामान्तं विशेषात् सर्वमाचरेत्।

लेपभित्तिपटस्थं तु मूलबिम्बं यदा द्विज! ॥ 248 ॥

तदा नैमित्तिके बिम्बे सर्वं कुर्याद्विशेषतः।

एतस्य सन्निधौ विप्र! कृत्वा स्नपनमात्रकम् ॥ 249 ॥

स्नपनाधिकृते बिम्बे नित्यनैमित्तिकेऽपि वा।

सर्वमन्यत् पवित्रान्तं मूलबिम्बे स्माचरेत् ॥ 250 ॥

नित्योत्सवार्थबिम्बे तु तदा कुर्यात् तदुत्सवम्।

तेषामसन्निधौ विप्र! दर्पणे तत्समीपगे ॥ 251 ॥

कुर्यात् स्नपनमात्रं तु तदा कुर्यात् तदुत्सवम्।

दर्भमञ्जरिजे कूर्चे चक्रे वा कुम्भकेऽपि वा ॥ 252 ॥

प्राग्वदन्यत् समस्तं तु मूलबिम्बे समाचरेत्।

ततो होमगृहं गत्वा कुण्डं संस्कृत्य पूर्ववत् ॥ 253 ॥

तत्रानर्ल च संस्कृत्य कुर्याद्वै मन्त्रतर्पणम्।

पूर्वोक्तविधिना पश्चात् संस्कृतेनाथ वह्निना ॥ 254 ॥

चरुं संश्रापयेच्चुल्यां हृदा क्षीराज्यतण्डुलैः।

समुद्धृत्याज्यपूतं तं विनिवेद्य यथाक्रमम् ॥ 255 ॥

कलशस्थलबिम्बानामेकांशं जुहुयात्ततः।

यद्वा यागसमारम्भात् पूर्वं संसाध्य वै चरुम् ॥ 256 ॥

कलशस्थलबिम्बानां क्रमात् कृत्वा तु पूजनम्।

सर्वं द्विजप्रदानान्तं वह्नौ सन्तर्पयेत्ततः ॥ 257 ॥

दत्वा पूर्णाहुतिं पश्चात् प्रयायाद्बिम्बसन्निधिम्।

पुरा यस्मिन् दिने विप्र! अतीते वत्सरे कृतः ॥ 258 ॥

पवित्रकोपसंहारस्तद्दिनादादितः स्मरन्।

अर्घ्यपुष्पादिबलिभिः पूजयेत् सर्वमध्वरम् ॥ 259 ॥

तद्वदाज्यं सपूर्णान्तं क्रमेण जुहुयात्ततः।

मण्डलाग्रमथासाद्य मुद्राबन्धादिकं तु वै ॥ 260 ॥

कृत्वा प्रणामपर्यन्तं ततस्त्वेकं पवित्रकम्।

वासितं धूपगन्धाभ्यां चतुःस्थानस्थितस्य च ॥ 261 ॥

विनिवेद्य क्रमेणैव धूपं दत्वार्घ्यपूर्वकम्।

"निजानन्दमयैर्भोगैर्नित्यतृप्तस्त्वमव्ययः ॥ 262 ॥

तथापि भक्त्याऽतृप्तोऽहं त्वां यजाम्यात्मसिद्धये।"

इति विज्ञाप्य देवस्य ततोऽस्त्रेणार्घ्यवारिणा ॥ 263 ॥

सर्वं भूषणपूर्वं तु संप्रोक्ष्य द्रव्यसञ्चयम्।

शालिभिस्तडुण्लैर्वापि तिलैर्वा त्रितयेन वा ॥ 264 ॥

चतुस्त्रिद्व्येकभारैर्वा कृते पीठेऽथवा स्थले।

निवेश्य वायुदिग्भागे स्थलस्थप्रागपेक्षया ॥ 265 ॥

यद्वा पश्चिमदिग्भागे देशिकेच्छानुरूपतः।

सितवस्त्रान्वितेनैव त्वक्षतेनैव वर्मणा ॥ 266 ॥

अर्जयित्वास्त्रमन्त्रेण स्थगयेत् कवचेन तु।

एवं सर्वत्र वा कुर्याद्‌द्रव्याणामधिवासनम् ॥ 267 ॥

बर्हिपक्षसमोपेतं साङ्गमिष्वष्टकं ततः।

दिग्विदिक्ष्वस्त्रजप्तं तद्दद्याद्यागनिकेतनम् ॥ 268 ॥

पञ्चरङ्गेण सूत्रेण दृढेन सुसितेन वा।

चतुर्गुणेन संवेष्ट्याभ्यन्तराद्यागमण्डपम् ॥ 269 ॥

प्रदक्षिणचतुष्कं तु वर्ममन्त्रं तु संस्मरन्।

प्रासादं बाह्यतस्तद्वद्वेष्टयोदग्निमन्दिरम् ॥ 270 ॥

वेष्टयेदन्तरा प्राग्वत्ततो देशिकसत्तमः।

स्वयं समूहमभ्यर्थ्य पञ्चकालपरायणम् ॥ 271 ॥

षट्‌कर्मनिरतं चापि यतिबृन्दं तु वैष्णवम्।

समक्षं भवतां भक्त्या श्वः प्रभुं पूजयाम्यहम् ॥ 272 ॥

सन्निधानमतः कार्यं मदनुग्रहकाम्यया।

एवमब्यर्थितेब्यस्तु ह्यनुज्ञां प्रतिगृह्य च ॥ 273 ॥

प्राङ्‌मुखस्त्वासनारूढो गुरुपाणिपरिच्युतम्।

ब्रह्नकूर्चं पिबेत् पश्चाच्चरुशेषं तु भक्षयेत् ॥ 274 ॥

पिबेद्धृदयसंजप्तं हेमरत्नकुशोदकम्।

भगवत्पादतोयं च सर्वपापहरं शुभम् ॥ 275 ॥

अद्यात्तदनु ताम्बूलं दन्तकाष्ठसमन्तिम्।

आचम्य न्यासपूर्वं तु सकलीकृत्य विग्रहम् ॥ 276 ॥

स्थलस्थं मन्त्रमुद्धृत्य कुम्भेऽग्नौ न्यस्य वात्मनि।

कुतपे कम्बलोपेते स्थित्वा च सकुशास्तरे ॥ 277 ॥

जपेन्मन्त्रवरं साङ्गं पठंस्तोत्रवरान् शुभान्।

कथां सार्वेश्वरीं पुण्यां कुम्भं निष्पाद्य मण्डलम् ॥ 278 ॥

एकाब्जं बहुपझं वा चक्राब्जाद्यमथापि वा।

स्वयं भगवता प्रोक्तमेतेषां लक्षणादिकम् ॥ 279 ॥

पौष्करे देवदेवेन सम्यक् पुष्करजन्मनः।

अथवा मण्डलं कुम्भमपरे वासरे द्विज! ॥ 280 ॥

भूषणानां ततो गत्वा सन्निधिं द्विजसत्तम!।

दाहाप्यायनयोगेन कुर्याच्चैवाधिवासनम् ॥ 281 ॥

ध्यात्वा दक्षिणहस्ते तु द्वादशारं ज्वलत्प्रभम्।

कलाद्वादशसंयुक्तं तदन्तःस्थं दिवाकरम् ॥ 282 ॥

दग्धं तद्रश्मिसङ्‌घेन भस्मकूटगतं स्मरेत्।

मान्त्रं पवित्रसङ्‌घं तु निश्शेषं जनयेत्ततः ॥ 283 ॥

सितं षोडशपत्राढ्यं वामहस्तेऽम्बुजं स्मरेत्।

क्षपाकरं तु तन्मध्ये ध्यायेत् पूर्णकलान्वितम् ॥ 284 ॥

पीयूषवृष्टिसंपातं मुञ्चमानं विचिन्तयेत्।

तेनामृतेन तद्भस्म भावयेत् सञ्चितं द्विज! ॥ 285 ॥

समुत्थितं भस्ममध्यात् तत् सर्वं चिन्तयेत् पुनः।

पञ्चभूतात्मकं ध्यात्वा व्यापकत्वेन तत् पुनः ॥ 286 ॥

मूलमन्त्रेण सम्प्रोक्ष्य संस्पृश्याथ निरीक्ष्य च।

कुम्भयोग्यानि चैकस्मिन् माण्डलीयानि चापरे ॥ 287 ॥

बिम्बयोग्यानि चैकस्मिन्नाग्नेयान्यपरे द्विज!।

अन्यानि मन्त्रयोग्यानि ह्येकस्मिन् द्विजसत्तम! ॥ 288 ॥

पात्रे पात्रे पृथक् स्थाप्य पात्रलाभानुरूपतः।

आच्छाद्य वाससा पश्चात् सुसितेनाहतेन तु ॥ 289 ॥

तानि भूषणपात्राणि क्रमेण च पृथक् पृथक्।

बन्धनीयानि सूत्रेण दृढेन सुसितेन च ॥ 290 ॥

आच्छाद्य पूर्ववत् तानि जागरेण नयेन्निशाम्।

एकादशयां प्रभातेऽथ स्नात्वा पूज्य जनार्दनम् ॥ 291 ॥

आनिमन्त्र्य गृहं गत्वा यन्त्रितः प्रणिपत्य च।

ब्राह्नणान् गुरुपूर्वांश्च विष्णुभक्तान् दृढव्रतान् ॥ 292 ॥

स्वधर्मनिरतांश्चैव देवदेवक्रियापरान्।

आपत्कालेऽपि संप्राप्ते येऽर्चयन्त्यच्युतं प्रभुम् ॥ 293 ॥

अथान्यान् वैष्णवान् कांश्चित् सुहृत्सम्बन्धिबान्धवान्।

ततः पुण्याहघोषेण प्रवृत्ते तु निशामुखे ॥ 294 ॥

शङ्खशब्दैः सुमङ्गल्यैर्ब्राह्नणैर्ध्वनिभिः सह।

पठद्भिःशाकुनं सूक्तं प्रविशेद्देवमन्दिरम् ॥ 295 ॥

ततो नैमित्तिकं बिम्बं वस्त्रैर्माल्यैश्च भूषणैः।

विलेपनैरलङ्‌कृत्य मूर्तिपैः सह देशिकः ॥ 296 ॥

यानमारोप्य निष्क्रम्य शङ्खकाहलतूर्यकैः।

तालवृन्तैस्तथा च्छत्रैश्चामरैर्विविधैः सितैः ॥ 297 ॥

नरनाथो यथादेवं मण्डपे सन्निवेशयेत्।

अथ भद्रासने देवं चतुष्पादसमन्विते ॥ 298 ॥

समारोप्यार्चयेद्देवं सविशेषं विधानतः।

महाहविर्निवेद्याथ तर्पयेद्वन्हिमध्यतः ॥ 299 ॥

ततोऽपराङ्णवेलायां प्रवृत्ते वा निशामुखे।

पुण्याहोद्धोषणाद्यैश्च सहोक्तैः सर्वमङ्गलैः ॥ 300 ॥

प्रवेशयेज्जगन्नाथं देवेशं यागमण्डपे।

यागस्य पश्चिमे देशे सौवर्णे भद्रविष्टरे ॥ 301 ॥

उपरीष्टाद्वितानेन मौक्तिकेनैव शोभयेत्।

देवमारोप्य यागस्थविभोरभिमुखं द्विज! ॥ 302 ॥

यद्वा दशम्यां बिम्बस्थं यागागारे विभुं न्यसेत्।

प्राग्दिक्‌प्रत्यङ्‌मुखा योज्या ऋङ्‌मयाः स्वासनेषु च ॥ 303 ॥

दक्षिणे च उदग्वक्त्रान् यजुर्वेदांश्च योजयेत्।

प्राङ्‌मुखान् पश्चिमे भागे सामज्ञान् विनिवेश्य च ॥ 304 ॥

सह चैकायनैर्विप्रैर्मूर्तिसंज्ञोपलक्षितैः।

दिश्युत्तरस्यां च ततो नित्यकर्मपरायणान् ॥ 305 ॥

निवेश्याथर्ववेदज्ञान् सर्वान् द्विद्विकसंख्यया।

श्रृणु विध्यन्तरं भूयो विस्तराद्‌द्विजसत्तम! ॥ 306 ॥

पूर्वे प्रत्य्‌ङ्‌मुखं कृत्वा आसनस्थं द्विजोत्तमम्।

पुष्पवस्त्रैस्तथोष्णीषैर्भूषितं चाङ्‌गुलीयकैः ॥ 307 ॥

ऋङ्भन्त्रान् पाठयेत् पुण्यान् मन्त्रविद्भगवन्मयान्।

अथ दक्षिणदिक्संस्थं वीक्षमाणमुदग्दिशम् ॥ 308 ॥

यजुर्बृन्दं वैष्णवं तत् पाठयेद्देशिकस्तु तत्।

गायेच्छुद्धानि सामानि सामज्ञः पश्चिमे स्थितः ॥ 309 ॥

भक्तश्चोदक्‌स्थितो व्रूयाद्‌द्दक्षिणास्योऽप्यथर्ववित्।

स्वशाखोक्तांस्ततो मन्त्रान् ज्ञानलिङ्गानशेषतः ॥ 310 ॥

एकैकं शिष्यवर्गेण वृतो योग्यः क्रमेण तु।

भगवद्भाविनो ये च यतयः पाञ्चरात्रिकाः ॥ 311 ॥

चतुर्भिराप्तैर्विप्राद्यैर्युक्तस्त्वीशदिशि न्यसेत्।

एकान्तिनस्त्वनाप्तैश्च युक्तांश्चाग्नेयदिग्गतान् ॥ 312 ॥

निवेश्य विप्रानैर्ऋत्यां भक्तान् वैखानसांस्तथा।

चतुर्भिरञ्जलीकैस्तु ततो वायव्यगोचरे ॥ 313 ॥

सारम्भिणः सात्वतांश्च तत्काले भगवन्मयान्।

चत्वारोऽथ चतुर्दिक्षु योज्याश्च शिशिनो मुने! ॥ 314 ॥

तेषां चैवानुयायीरंश्चत्वारस्तु प्रवर्त्तिनः।

ब्राह्नणाः क्षत्रिया वैश्याः शूद्राश्च मुनिसत्तम! ॥ 315 ॥

एकायनीयशाखोत्थान् मन्त्रान् परमपावनान्।

पाठयेच्च यतीनाप्तपूर्वान् वै पाञ्चरात्रिकान् ॥ 316 ॥

स्वानुष्ठाने स्वकान् मन्त्रान् जपन्तः संवदन्ति च।

प्रागादौ चोत्तरान्तं च चत्वारो गुरुपूर्वकाः ॥ 317 ॥

बहवः समयज्ञानाः सात्वतज्ञाः स्वशक्तितः।

कृतन्यासास्तथा ध्यानमुद्रालङ्‌कृतपाणयः ॥ 318 ॥

स्ववाससा स्वकां मुद्रां च्छन्नां कुर्युः परस्परम्।

गीतनृत्तपराश्चान्ये अग्रतः स्तोत्रपाठकाः ॥ 319 ॥

वन्दिबृन्दयुता बाह्ये तथा दुन्दुभिवादिनः।

अन्ये तु वैष्णवाः सर्वे पृष्ठतः पार्श्वतोऽपि च ॥ 320 ॥

एवं निवेशनं कृत्वा सर्वेषां तु यथाक्रमम्।

ततस्तु देवदेवस्य चतुःस्थानस्थितस्य च ॥ 321 ॥

क्रमेण पूजनं कुर्यात् पूर्ववद्‌द्विजसत्तम!।

आसाद्य कलशोद्देशं विनिवेदनमाचरेत् ॥ 322 ॥

नानाविशेषभोगानां विभारामन्त्रणाय च।

दन्तकाष्ठं सताम्बूलं मुखवासं सदर्पणम् ॥ 323 ॥

चन्दनादीनि गन्धानि जातिपूगफलानि च।

विनिवेद्य निधायाग्रे दक्षिणेऽथ जगत्‌प्रभोः ॥ 324 ॥

गुग्गुलुं मृष्टधूपं च प्राकाशं ताम्रपात्रगम्।

दृक्‌प्रभामण्डनं रम्यं हेमसूत्रं सकङ्कणम् ॥ 325 ॥

मध्वाज्यपूरिते पात्रे तैजसे रोचनाञ्जनम्।

न्यसेत् षट्‌कं महन्मूर्तेर्नेत्रवस्त्रे सितारुणे ॥ 326 ॥

पश्चिभे च विभोर्दद्यात् पुण्यनद्युदकं तथा।

तीर्थतोयं नगोत्थं च नगमृच्छ्रीफलादि यत् ॥ 327 ॥

शाद्वलं नीलदर्भांश्च ताम्रपात्रेऽथवायसे।

उत्तरेऽथ विभोर्दद्याद्देवदेवस्य सत्तम! ॥ 328 ॥

माल्यान्योषधयः सप्त बीजानि च फलानि च।

तिलतण्डुलपात्राणि क्षीरं दधि घृतं सिता ॥ 329 ॥

गन्धबृन्दं त्वगेलाद्यं धातवो गैरिकादयः।

सफलं नारिकेलं च विकारास्त्वैक्षवाखिलाः ॥ 330 ॥

सराजते कांस्यपात्रे संभवानुगुणं द्विज!।

यज्ञपर्णपुटे वा तु विनिवेद्यमसंभवे ॥ 331 ॥

सकुशोदं स्थलस्थस्य ताम्बूलं दन्तधावनम्।

सितानि सोत्तरीयाणि उपवीतानि चन्दनम् ॥ 332 ॥

चतुर्दिग्विनिवेद्याथ बिम्बेऽग्नावेवमेव हि।

तानि भूषणपात्राणि विनिवेद्य पृथक् पृथक् ॥ 333 ॥

सन्निवेश्यानि पुरतश्चतुःस्थानस्थितस्य च।

मूलबिम्बे यदा कुर्यात्तदा सर्वं तदग्रतः ॥ 334 ॥

स्थाप्य भूषणपर्यन्तं विनिवेद्य यथाक्रमम्।

कुङ्कुमागरुकर्पूरश्रीखण्डैरधिवासितम् ॥ 335 ॥

चतुः स्थानावतीर्णस्य दद्याद्गन्धपवित्रकम्।

ततोऽर्घ्य पुष्पधूपं च मुद्राबन्धं समाचरेत् ॥ 336 ॥

आदिमध्यावसाने तु सम्यक् च्छिद्रस्य शान्तये।

जपेन्मन्त्रवरं साङ्गं पश्चाद्बद्धाञ्जलिः पठेत् ॥ 337 ॥

प्रणवद्विद्वयाद्यं तु स्तोत्रमन्त्रं निमन्त्रयेत्।

"सर्वमन्त्रमयाऽनन्त! नित्यसन्निहिताव्यय! ॥ 338 ॥

गुणप्रधानयोगेश! भावनाभोगविग्रह!।

नारायण! परं ब्रह्न! प्राणेश! चतुराकृते! ॥ 339 ॥

सर्वगाच्युत! सन्मूर्ते! सर्वज्ञ! पुरुषोत्तम!।

अस्मात् काललवाद्यावद्विसर्जनदिनावधि ॥ 340 ॥

नानामन्त्रगणोपेतः सन्निधिं भज मे प्रभो!।

देवबिम्बे तु सन्मूर्तौ कलशे मण्डलक्षितौ ॥ 341 ॥

संख्यासूत्रेऽक्षसूत्रे च पावके गुरुविग्रहे।

घण्टायां सास्त्रपीठे च यागोपकरणेषु च ॥ 342 ॥

स्रुक् स्रुवाद्येष्वशेषेषु एकान्तिद्विजमूर्तिषु।

विष्णुपार्षदभेदेषु जन्मकर्मरतेषु च ॥ 343 ॥

श्रद्धापूतेषु दक्षेषु त्वदेकशरणेषु च।

अतीतवात्सरीयाणां स्नानादीनां हि कर्मणाम् ॥ 344 ॥

नैमित्तिकानां नित्यानामपूर्णानां हि शान्तये।

त्वत्प्रीतये यथाशास्त्रमद्य निर्वर्तयाम्यहम् ॥ 345 ॥

पावित्रकविधानं च सर्वकर्मप्रपूरणम्।

अतोऽद्य मुखवासाद्यमुपचारं हि चार्चनम् ॥ 346 ॥

होमान्तमधिवासीयं कुरु सर्वं हि चात्मसात्।

त्वामर्चयाम्यहं भक्त्या शक्त्यातीतेऽथ जागरे ॥ 347 ॥

यथावद्ब्रह्नसूत्रान्तैर्भोगैर्भोगापवर्गदैः।

विज्ञप्तोऽसीति भगवन्! वेत्सि सर्वं हृदि स्थितम् ॥ 348 ॥

भक्तस्य मम वात्सल्यात् प्रातः कार्यस्त्वनुग्रहः।"

एवं निमन्त्रयित्वाजमष्टाङ्गेन नमेत् क्षितौ ॥ 349 ॥

चतुः प्रदक्षिणीकृत्य हृदि मन्त्रमनुस्मरन्।

गीतनृत्तादिकैः स्तोत्रेर्वेदपाठसमन्वितैः ॥ 350 ॥

जयशब्दसमेतैस्तु जागरेण नयेन्निशाम्।

स्नात्वा ब्राह्ने मुहूर्तेऽथ कृतकोतुकमङ्गलः ॥ 351 ॥

महता विभवेन प्राग्‌द्वारयागं समाचरेत्।

नित्यं कर्म पुरा कृत्वा ह्येकस्मिन्नधिकारिणि ॥ 352 ॥

कुम्भस्थं तु यजेत् प्राग्वन्मण्डलस्थं ततः क्रमात्।

बिम्बस्थं देवदेवेशं सविशेषं समर्चयेत् ॥ 353 ॥

क्षीरादिपञ्चविंशद्भिर्यथावदधिवासितैः।

स्नानैरन्यैश्च विविधैर्भोगैर्भक्ष्यादिनिर्मितैः ॥ 354 ॥

सांस्पर्शिकैरासनाद्यैर्विविधैरुपचारकैः।

हृदयङ्गमसंज्ञैस्तु बहुभेदविनिर्मितैः ॥ 355 ॥

जपमुद्रावसानान्तमेवं कृत्वा क्रमेण तु।

अग्निस्थं तर्पयेत् पश्चाद्यथावदनुपूर्वशः ॥ 356 ॥

अथ भूषणपात्रस्य गत्वा वै स्न्निधिं द्विज!।

पूजयित्वा समुद्धाट्य पात्रं प्रातिसरीयकम् ॥ 357 ॥

अवलोक्य समादाय गत्वा कलशसन्निधिम्।

आराधनाङ्गनिचयमव्यक्तं तात्विकं भवेत् ॥ 358 ॥

तृतीयमुभयात्मं तु आध्यात्म्यादित्रयं तथा।

अनुसन्धाय वै तस्मिन् संस्मरनं हृदयं धिया ॥ 359 ॥

तत्राष्टाष्टकसंख्यं तु अव्यक्तं भोगसङ्‌गरहम्।

मन्त्रमुद्रासमूहं तु तात्विकं परिकीर्तितम् ॥ 360 ॥

स्वाध्यायगीतवाद्यादिव्रतानि नियमानि च।

दानान्युत्सवपूर्वाणि नानानैमित्तिकानि च ॥ 361 ॥

एतान्युभयरूपाणि पुरुषार्थप्रदानि च।

प्रीतिदानि जगद्योनौ मन्त्रमूर्तौ जनार्दने ॥ 362 ॥

भास्वरं चिन्मयं शुद्धं यदेषां रूपमक्षयम्।

तद्गर्भेष्वनुसन्धेयं सूक्ष्मं तदनु भास्वरम् ॥ 363 ॥

सूर्येन्दुवह्निसंकाशमियत्तापरिकल्पितम्।

तद्‌ग्रन्थिगणदेशेषु भावनीयं महामते! ॥ 364 ॥

सुस्थूलं व्यावहार्यं च तृतीयं सार्वलौकिकम्।

तत् तन्तुनिचयोद्देशे भावनीयं सदैव हि ॥ 365 ॥

एवमाध्यात्मिकीं व्याप्तिं लक्षयित्वा तु तत्परम्।

चिन्तयेदधिदेवाख्यां व्याप्ति मान्त्रीमनश्वरीम् ॥ 366 ॥

चतुर्णामविनाभावि यद्रूपममृतोपमम्।

नानाभासगणाकीर्णं मूर्तामूर्तमनश्वरम् ॥ 367 ॥

किरीटमालाश्रीवत्सकौस्तुभानां महामते!।

सन्निधिं भावयेन्नित्यमधिदैवात्मनां त्रयम् ॥ 368 ॥

पृथ्व्यंप्‌तेजोऽनिलाकाशपञ्चानां समुदायि यत्।

रमणीयं शुभं रूपं भक्तानां परितोषकृत् ॥ 369 ॥

तदस्य चाधिभूतत्वं मन्तव्यं योजनावधौ।

ध्यात्वैनं मूलमन्त्रं तु समुदीर्य ततः परम् ॥ 370 ॥

प्रणवालङ्‌कृतं मन्त्रं तमुद्यतकरः पठेत्।

"(ओं) त्वत्प्रप्तिसाधनं देव तानं यदमलं परम् ॥ 371 ॥

भक्तिश्रद्धासमोपेता सत्क्रिया त्वत्प्रकाशिता।

अखण्डसिंद्धये तस्या ह्युपायः कथितस्त्वया ॥ 372 ॥

ज्ञानकर्मप्रसक्तानां भक्तानां भावितात्मनाम्।

पवित्राख्यं यथाशक्त्या त्वत्प्रसादान्मया कृतम् ॥ 373 ॥

यथोचितमिदानीं तद्‌ध्यायस्व परमेश्वरम्।

तस्माच्छुभतरं कर्म विज्ञानममलं हि यत् ॥ 374 ॥

विध्यन्तरं मन्त्रगणं द्रव्यसङ्‌घस्त्वमेव हि।

प्राप्तिः पूरयिता पूर्णमपूर्णानां हि कर्मणाम् ॥ 375 ॥

तथ्येनानेन भगवन्! भवभङ्गार्दितस्य च।

अशठस्य क्रियाकांडमखण्डं सर्वमस्तु ते ॥ 376 ॥

विज्ञप्तोऽसीति भगवन्! आर्थिता मे परा त्वयि।

विना त्वत्परितोषेण सम्यज्ज्ञानप्रदेन च ॥ 377 ॥

आपंत्कालेऽपि संप्राप्ते बुद्धिपूर्वं मयाच्पुत!।

न सन्त्याज्यं क्रियाज्ञानं त्वं सर्वं वेत्सि तत्वतः ॥ 378 ॥

यथाकालं यथावच्च भोगैर्देव! यथोचितैः।

नार्चितोऽसि यथा सम्यक् खेदश्चेतसि तेन मे ॥ 379 ॥

पूजनं भोगसंभोगैराज्यहोमैस्तु तर्पणैः।

त्वयेतत् कृतकृत्यत्वान्न किञ्चिदुपयुज्यते ॥ 380 ॥

सुक्षेत्रं वापितं ह्येतदखिलार्थस्य मेऽखिलम्।

फलिष्यत्यमृतत्वेन ज्ञात्वैवं हि मया पुरा ॥ 381 ॥

अङ्गीकृतं गुरुमुखात् किन्तु सर्वेश्वर! प्रभो!।

परिस्फुरति मे बुद्धौ न निर्व्यूढं यथास्थितम् ॥ 382 ॥

मनोवाक्कायकर्मैस्तु आप्रभातान्निशावधि।

अस्वातन्त्र्यादसामर्थ्यान्मनसश्चानवस्थितेः ॥ 383 ॥

शीतोष्णवातवर्षार्द्येरन्तरायैर्ज्वरादिभिः।

असम्पत्तेः क्रियाङ्गानां देव! त्वदनुरूपिणाम् ॥ 384 ॥

आप्रवृत्तेः परानन्दप्राप्तिनिष्ठं यदाह्निकम्।

यथोक्तममराणां तु यस्मान्न घटते ततः ॥ 385 ॥

तस्य सम्पूरणार्थं तु प्रधानतरमर्चनम्।

पवित्रकाख्त्यमादिष्टं वत्सरं प्रति यत् त्वया ॥ 386 ॥

तन्मया कृतमध्यक्षमर्चितं यदनिर्मलम्।

क्रियायोगादसंपूर्णं तन्मे निर्मलतां नय ॥ 387 ॥

ज्ञानतोऽझानतो वापि यथोक्तं न कृतं मया।

तत् सर्वं पूर्णमेवास्तु सुतृप्तो भव सर्वदा ॥ 388 ॥

ओमच्युत! जगन्नाथ! मन्त्रमूर्ते! जनार्दन!।

रक्ष मां पुण्डरीकाक्ष! क्षमस्वाज! प्रसीद ओम् ॥" 389 ॥

उक्त्वेवं मूलमन्त्रं तु हृदाद्यैर्लाञ्छनैः सह।

समुदीर्य ततो दद्यान्मूर्ध्नि मन्त्रात्मनो विभोः ॥ 390 ॥

सर्वज्ञानक्रियाभोगशुभसंकल्पविग्रहम्।

मण्डलान्तर्गतस्यैवं प्रासादान्तःस्थितस्य च ॥ 391 ॥

एवमग्नेः पवित्रे द्वे प्रदद्याद्‌द्विजसत्तम!।

यद्वा किरीटमाद्ये तु मध्ये श्रीवत्सकौस्तुभे ॥ 392 ॥

तृतीये वनमालां च मन्त्रैरेभिस्तु विन्यसेत्।

"पझराजे किरीटाय पझरागवृतः स्वयम् ॥ 393 ॥

पवित्रकेऽस्मिन्नागच्छ क्षिप्रं सन्निहितो भव।

श्रीवत्साय नमस्तुम्यं कौस्तुभागच्छ ओं नमः ॥ 394 ॥

पवित्रकेऽस्मिन् सन्तिष्ठ सच्छ्रीवत्सामलप्रभ!।

आगच्छ वनमाले! त्वं अस्मिन् सन्निहिता भव ॥ 395 ॥

पवित्रके जगद्योनेर्यन्मया परिकल्पितम्।"

श्रृणु विध्यन्तरं भूयो ध्यायेदाद्ये द्विजाखिलम् ॥ 396 ॥

सांवत्सरं तु यत् कर्म आप्रभातान्निशान्तिमम्।

ध्यानोत्थं निष्कलं सम्यगपवर्गप्रदं तु यत् ॥ 397 ॥

संस्मृत्य निष्कलं मन्त्रं शुद्धोच्चारक्रमेण तु।

मन्त्रे सन्धाय तत्सूत्रं सूत्रे मन्त्रं तथैव च ॥ 398 ॥

एकीकृत्यात्मना सार्धं दद्याद्वै मन्त्रमूर्धनि।

समादायापरं सूत्रं तस्मिन् सकलनिष्कलम् ॥ 399 ॥

ध्यानकर्मस्वरूपं तु कर्म ध्यायेच्च वात्सरम्।

स्मृत्वा चोभयरूपं तु मन्त्रं कलशपूजितम् ॥ 400 ॥

पूर्ववच्चानुसन्धानं कृत्वा दद्यात् पवित्रकम्।

ततः प्रतिसरं विप्र! तृतीयं च समाहरेत् ॥ 401 ॥

बाह्यसांवत्सरं कर्म सकलं चाखिलं स्मरेत्।

पूजयन्तं स्वमात्मानमाधाराच्च परावधिम् ॥ 402 ॥

लयभोगाधिकाराख्यक्रमेण सकलात्मना।

सकलं मन्त्रनाथं तु लयभोगाधिविग्रहम् ॥ 403 ॥

स्मृत्वा कृत्वा च सन्धानं दद्यात् प्रतिसरं ततः।

अर्घ्यपुष्पैस्तथा गन्धैर्माल्यैर्धूपैस्तथा द्विज! ॥ 404 ॥

पूजया सम्पुटीकुर्याद्‌भूषणानि पृथक् पृथक्।

अन्तरान्तरयोगेन घण्टाशब्दसमन्वितम् ॥ 405 ॥

समस्तरत्नसद्धातुपुष्पाक्षतफलान्विता।

सत्सुगन्धार्घ्यदर्भाढ्यलाजसिद्धार्थकैर्युता ॥ 406 ॥

प्रक्षेप्तव्या तु बहुशो वृष्टि करघनैर्मुदा।

केवला पुष्पवृष्टिर्वा शङ्खादीन्यपि नादयेत् ॥ 407 ॥

मन्त्रास्त्रकुम्भयोर्दद्याद्‌भूषणे ध्यानवर्जिते।

दत्वैवं कलशस्थस्य पुरा विप्र! पवित्रकम् ॥ 408 ॥

अनेन विधिना दद्यान्मण्डलस्थस्य वै पुरा।

पवित्रकत्रयं शुभ्रं भोगस्थाने च नारद! ॥ 409 ॥

दद्यात् समस्तमन्त्राणां त्रीम्येकं वा यथेच्छया।

बिम्बस्थं तु समब्यर्च्य प्रदद्याद्‌भूषणानि तु ॥ 410 ॥

कलशोक्तक्रमेणैव वनमालाख्यभूषणे।

अव्यक्ताद्यनुसन्धानं यद्वा विध्यन्तरोदितम् ॥ 411 ॥

परादिस्थूलपर्यन्तं सर्वं कृत्वा निवेदयेत्।

पुषङ्‌न्यासो यथा प्रोक्तः किरीटाद्यस्य सत्तम! ॥ 412 ॥

तत्रायं हि विशेषः स्यात् किरीटाद्यं चतुष्टयम्।

क्रमेणावाहयेद्विप्र! भूषणानां चतुष्टये ॥ 413 ॥

"किरीटाख्यसुरेशस्य भानुतुल्यप्रभान्वित!।

परिवारयुतस्तिष्ठ त्वमस्मिन् शीर्षभूषणे ॥ 414 ॥

वक्षः स्थले जगद्योनेर्भूषणं कल्पितं मया।

श्रीवत्सागच्छ पूर्णेन्दुसमान! भगवत्प्रिय! ॥ 415 ॥

वक्षःस्भले जगद्योनेर्भूषणं कल्पितं मया।

कौस्तुमागच्छ रत्नानामीश! त्वं भगवत्प्रिय! ॥ 416 ॥

धातुपुष्पसमाकीर्णे! प्रवालमणिभूषिते!।

वनमाले! समागच्छ देवदेवप्रिये! शुभे!" ॥ 417 ॥

चतुर्भिरेतैर्मन्त्रैस्तु क्रमेणावाहयेद्‌द्विज!।

अङ्गानामप्युपाङ्गानां लाञ्छनानां तथैव च ॥ 418 ॥

भूषणानां च शक्तीनां गरुडस्य च वै क्रमात्।

पीठस्य तु पवित्राणि प्रदद्यात् क्रमशस्ततः ॥ 419 ॥

एवमेव विभोर्दद्यान्मूलबिम्बगतस्य च।

सर्वेषां कर्मबिम्बानां लक्ष्म्यादीनां तथैव च ॥ 420 ॥

अन्येषामङ्गबिम्बानां परिवारगणस्य च।

क्रमेण भूषणं दत्वा यायादग्निनिकेतनम् ॥ 421 ॥

अग्निस्थस्य विभोर्दद्याद्‌भूषणानि तु पूर्ववत्।

यदा पवित्रकारोपो मूलबिमेबे तदा भवेत् ॥ 422 ॥

नित्ये कुण्डेऽन्यथा स स्यान्नित्येनैमित्तिकेऽपि च।

अग्नौ निवेदयेद् विप्र! भूषणं न तु होमयेत् ॥ 423 ॥

यस्मात् सन्यासमूर्ध्वे तु विहितं भूषणस्य च।

नाहर्तुं युज्यते दग्धं दोषमाहरणं विना ॥ 424 ॥

देशिकस्य हृदारोप्य पूजितस्य च देववत्।

स्वं स्वं चारोप्य चान्येषां देशिकानां तथैव च ॥ 425 ॥

साधकानां ततो दत्वा यागाङ्गानामपि द्विज!।

शास्त्रात्मनस्ततो दत्वा ह्यन्येषां क्रमशस्तथा ॥ 426 ॥

पश्चात् पझासनं बद्‌ध्वा देवस्याभिमुखं स्थितः।

सकृज्जपेन्महामन्त्रं सर्वकर्मप्रवर्धनम् ॥ 427 ॥

नाशनं समयानां च दोषाणां स्मरणादपि।

ततः संश्रावयेद्देवं त्रिस्थानस्थं क्रमेण तु ॥ 428 ॥

"कामतोऽकामतो वापि न कृतं नियमार्चयम्।

केनचिद्विघ्नदोषेण मया यत्परमेश्वर! ॥ 429 ॥

तेन मे मनसोऽतीव सन्तापो दहनात्मकः।

यतः समयदोषेण बाधितोऽस्मि जनार्दन! ॥ 430 ॥

त्वयोद्दिष्टं पुरा नाथ! भक्तानां हितकाम्यया।

दोषविध्वंसकृच्चुभ्रं पवित्रं तत् कृतं मया ॥ 431 ॥

प्रसीद मे कुरु त्राणं जहि कोपं हि लोपजम्।

निमज्जतो भवाम्भोधौ समयप्रच्युतस्य च ॥ 432 ॥

नमो नमस्ते मन्त्रात्मन्! प्रसीद परमेश्वर!।

पाहि पाहि त्रिलोकेश! केशवाऽऽर्तिविनाशन! ॥ 433 ॥

त्वत्प्रसादाच्च मे मास्तु दोषः समयसंज्ञितः।

अद्यास्तु कर्मसम्पत्तिर्नित्यनैमित्तिके प्रभो!" ॥ 434 ॥

श्रुत्वैवमादरात्तस्य संसारार्तस्य मन्त्रराट्।

पूर्णभावं नयेच्छीघ्रं हन्ति दोषांश्च सामयान् ॥ 435 ॥

ततः प्रावरणैर्दानैर्यथासम्पत्तिसंभृतैः।

सोपवीतोत्तरियैश्च च्छत्रोपानहसंयुतैः ॥ 436 ॥

विविधैर्भोजनैर्विप्र! धूपार्घ्यालभनादिकैः।

पूजयेदाप्तपूर्वांश्च यतिपूर्वांस्तथैव च ॥ 437 ॥

पञ्च वैखानसान्तांश्च विप्रादींश्चतुरस्तथा।

पञ्च योगरताद्यांस्तु तथान्यान् वैष्णवान् द्विज! ॥ 438 ॥

एकायनीयशाखोत्थमन्त्राणां प्रथमं ततः।

त्रयीमयानां मन्त्राणां स्तोत्राणां च तथैव च ॥ 439 ॥

उद्‌घोषणं च कर्तव्यं ब्राह्नणैरग्रतो विभोः।

शङ्खभेरीनिनादैश्च काहलीगीतकैस्तथा ॥ 440 ॥

नृत्तैश्च निनदैरन्यैर्मङ्गलैस्तोषयेत् प्रभुम्।

पश्चादुत्सवबिम्बं तु यानमारोप्य देशिकः ॥ 441 ॥

महोत्सवविधिप्रोक्तं सर्वमह्गलसंयुतम्।

प्रदक्षिणक्रमेणैव प्रासादं तु प्रमेशयेत् ॥ 442 ॥

प्रार्थनां च ततः कुर्याद्यतीनां भावितात्मनाम्।

"युष्मत्प्रसादसामर्थ्यान्मनसः परिपूर्णता ॥ 443 ॥

क्रियाङ्गानां तु सर्वेषां मा मेऽस्तु समयच्युतिः।"

"एवमस्त्विति" वक्तव्यं सर्वैस्तालसमन्वितम् ॥ 444 ॥

तांश्चानुपृच्छ्य नैवेद्यपूर्वं कुर्यात् सुभोजनम्।

बन्धुभृत्यसमोपेतः स विशेषं द्विजोत्तम! ॥ 445 ॥

एकरात्रं त्रिरात्रं वा सप्तरात्रं तु वा द्विज!।

पवित्रकं स्थापयित्वा ततः सन्यासमाचरेत् ॥ 446 ॥

अथवार्चागतं विप्र! तावत् संस्थाप्य भूषणम्।

यावदेकादशी शुक्ला संवृत्ता कार्तिकस्य तु ॥ 447 ॥

अपनीय च माल्यादीन् प्रदद्याद्वा दिने दिने।

नो यान्ति म्लानतां यावत् संप्राप्ते कालवासरे ॥ 448 ॥

महदर्चनपूर्वं तु कृत्वा पूर्णावसानकम्।

क्रमशश्चोपसहृत्य स्वयं गुर्वात्मना तु वा ॥ 449 ॥

आदाय पूजिते पात्रे अर्चयित्वा यथाविधि।

जानुनी भूगते कृत्वा प्रणिपत्य च देशिकम् ॥ 450 ॥

मानयित्वार्घ्यपुष्पाद्यैः प्रणिपत्य स्वयं पुरा।

विनिवेद्य च तत् पात्रं "प्रसादः क्रियतां प्रभो" ॥ 451 ॥

स्वाशिषं भगवत्प्रीतिर्वाच्याचार्येण तस्य तु।

"यथागमं यथाशास्त्रं प्रसादाच्चतुरात्मनः ॥ 452 ॥

त्वयि सांवत्सरं कृत्यं सुसंपूर्णं सुतास्तु ओम्।"

समुत्कीर्य ततस्तस्य आसनस्थस्य मूर्धनि ॥ 453 ॥

कलशद्वितयं मान्त्रं कृत्वा सौभाग्यमोक्षदम्।

विसर्जनं विभोः कुर्यात् पूजापूर्वं यथाक्रमम् ॥ 454 ॥

विष्वक्‌सेनं यजेत् साङ्गं तर्पयेत् तदनन्तरम्।

समाहृत्याखिलं पश्चात् कृते चैतद्विसर्जने ॥ 455 ॥

यद्यन्निवेदितं तस्य ह्यगाधेऽम्भसि निक्षिपेत्।

यथासंवत्सरकृतो दोषः समयपूर्वकः ॥ 456 ॥

नाशमायाति वै क्षिप्रं पवित्रारोपणान्मुने!।

पाति यस्मात् सदोषं हि पतनात् परिरक्षति ॥ 457 ॥

विशेषेण द्विजं त्राति पूर्णं कर्म करोति च।

साधके च क्रियाहीने तस्मादुक्तो महान् मया ॥ 458 ॥

याग एष पवित्राख्य उक्तलक्षणलक्षितः।

पतितं च क्रियालोपाद्विधिवत् त्रायते यदा ॥ 459 ॥

तदा वपित्रकं विप्र! भूषणं सूत्रजं स्मरेत्।

अज्ञानादथवा मोहाद्यद्वा कर्मण्यनादरात् ॥ 460 ॥

नास्तिक्याद्वाप्यहङ्कारात् कर्तॄणामुपरोधतः।

वैशेषिकान्तरप्राप्तेर्यद्वा निद्रादिदोषतः ॥ 461 ॥

कालातिक्रान्तिभीत्या वा त्वेवमन्येन केनचित्।

विकलं यजनं कृत्वा यदा दद्यात् पवित्रकम् ॥ 462 ॥

मन्त्रेशस्य तदानीं तु भवेत् तत् कर्म तामसम्।

देशाधिपो देशिकश्च प्राप्नुयात् तामसं फलम् ॥ 463 ॥

ज्वरादिव्याधिपीडा स्यात् तदा तद्देशवासिनाम्।

त्वराविष्टोऽथवा विप्र! रजसा कलुषीकृतः ॥ 464 ॥

यागं कृत्वा तु देवस्य यदा दद्यात् पवित्रकम्।

तदा स्याद्राजसं कर्म फलं स्यादेव तादृशम् ॥ 465 ॥

अज्ञानपूर्वकैर्दोषैः प्रागुक्तैस्तु विवर्जितः।

यागं कृत्वा सुपूर्णं तु भूषणेन यदा यजेत् ॥ 466 ॥

तदा कर्ता गुरुश्चापि पवित्रोक्तं फलं लभेत्।

तदा सांवत्सरं कर्म परिपूर्णतरं भवेत् ॥ 467 ॥

पतितस्य क्रियालोपात् परित्राणं भवेत् तदा।

तस्मात्तु यजनं सम्यग्विभोः कृत्वा सुविस्तरम् ॥ 468 ॥

तदन्ते शोभने प्राप्ते मुहूर्ते देशिको विभुम्।

भूषणैर्भूषयेत् सम्यगत्वरः शान्तमानसः ॥ 469 ॥

न लभ्यते मुहूर्तं तु यागान्ते यदि शोभनम्।

तदन्यस्मिन् समारोप्य पवित्राणि यथाविधि ॥ 470 ॥

तदतिक्रान्तिदोषस्य शान्तयेऽथ जपेद्‌गुरुः।

अष्टोत्तरसहस्रं तु मूलमन्त्रं तथास्त्रपम् ॥ 471 ॥

जपेत् समयदोषघ्नमष्टधा मन्त्रनायकम्।

एवं सर्वेषु यागेषु मुहूर्तातिक्रमे भवेत् ॥ 472 ॥

तिथिनक्षत्रवारेषु पवित्रारोहणे विधिः।

कथितो मुनिशार्दूल! यदा पुण्येक्षणादिके ॥ 473 ॥

केवले वैष्णवे वापि तत् कुर्यात् तत्र मे श्रृणु।

पुण्यक्षणादिकं यस्मिन् दिने भवति तद्दिनात् ॥ 474 ॥

प्राक्‌सप्तमे दिने कृत्वा प्राग्वदङ्‌कुररोपणम्।

प्राग्वत् कृत्वाधिवासं तु पुरस्ताद्वासरद्वये ॥ 475 ॥

ततः कर्मदिने ब्राह्ने मुहूर्ते स्नानकर्म च।

कृत्वा प्राग्वत् समभ्यर्च्य चतुःस्थानस्थितं विभुम् ॥ 476 ॥

केवलं बिम्बगं वापि यथाकालानुरूपतः।

क्षणे तु वैष्णवे प्राप्ते पवित्रैस्तु यजेद्विभुम् ॥ 477 ॥

यदा तु केवले बिम्बे पवित्रारोपणं भवेत्।

तदा स्याद्बिम्बगस्यैव अधिवासोक्तपूजनम् ॥ 478 ॥

तथा वह्निगतस्यापि वर्जयेत् कुम्भमण्डले।

अतीतेऽस्मिन् मुहूर्ते तु भगवद्यागविस्तरात् ॥ 479 ॥

क्षणान्तरे तु तत् कृत्वा सास्त्रमूलायुतं जपेत्।

समस्तदोषशमनमष्टाविंशतिकं जपेत् ॥ 480 ॥

तिलैराज्यैरक्षतैर्वा सहस्रं जुहुयादगुरुः।

विरोधात् समतिक्रान्ते क्षणे तस्मिन् महामते! ॥ 481 ॥

तदन्यस्मिन् समारोप्य पवित्राणि यथाविधि।

ततस्तु पूर्वनवके प्रथमस्नपनं चरेत् ॥ 482 ॥

द्वितीयं वा तृतीयं वा गुरोरिच्छावशेन तु।

यद्वा मूलायुतं सास्त्रं जप्त्वा पश्चात्तिलादिकैः ॥ 483 ॥

आहुतीनां सहस्रं तु प्रत्येकं जुहुयात् त्रिभिः।

जपेन्मन्त्रवरं पश्चात् पञ्चाशच्चतुरुत्तरम् ॥ 484 ॥

विधानमेवं कथितं स्थाने मर्त्यप्रतिष्ठिते।

स्वयंव्यक्तादिके स्थाने पवित्रारोहणादिषु ॥ 485 ॥

नैमित्तिकेषु सर्वेषु नित्येष्वपि विशेषतः।

मुहूर्तातिक्रमे तत्तत्कालातिक्रमणेऽपि च ॥ 486 ॥

न दोषो द्विज! पूर्वोक्तस्तत्रापि च विशेषतः।

भगवद्यागविस्तारादृतेऽन्येन च केनचित् ॥ 487 ॥

विध्नानामुद्यमे तेन अतिक्रान्ते क्षणादिके।

तत्तत्कर्माखिलं कृत्वा कालेऽन्यस्मिन् यथाविधि ॥ 488 ॥

तद्दोषशान्तये कुर्यान्महामन्त्रजपं सुधीः।

सकृद्‌द्विधा चतुर्धा वा अष्टधा वा द्विपञ्चधा ॥ 489 ॥

द्विषट्‌षोडशधा वापि अष्टाविंशतिधा तु वा।

तत्तत्कर्मविशेषाणां गुरुत्वाद्यानुगुण्यतः ॥ 490 ॥

यद्वाधिकं जपं कुर्याद्यथा चित्तं प्रसीदति।

प्रायश्चित्तविशेषं तु हयूर्ध्वं वक्ष्यामि विस्तरात् ॥ 491 ॥

दोषसंभावना प्रोक्ता तत्र कालावधिस्तथा।

कीर्तितो विस्तरेणैव तस्मान्नात्र प्रतन्यते ॥ 492 ॥

इत्येष कथितः सम्यक् पवित्रारोहणे विधिः।

कृते पवित्रके विप्र! भक्तैर्मन्त्रक्रियापरैः ॥ 493 ॥

कश्चिद्विशेषनियमः पालनीयः प्रयत्नतः।

यावदेकादशी शुक्ला कार्तिकस्यातिपुण्यदा ॥ 494 ॥

वक्ष्यते सूक्ष्मरूपोऽन्यः प्रकारो मुनिपुङ्गव!।

केवले बिम्बके वापि यागमन्दिरसंस्थिते ॥ 495 ॥

प्रासादसंस्थिते वापि दशम्यामधिवासिते।

कल्पयेद्भूषणारोपं विना कलशमण्डले ॥ 496 ॥

अग्निस्थेऽपि तदा कुर्यात् तत् प्राग्वदधिवासिते।

एकं द्वे त्रीणि वा दद्यात् पवित्राणि तदा विभोः ॥ 497 ॥

समानीयोत्तमाद्येन भेदेन तु कृतानि वा।

द्रव्याभावो द्विजश्रेष्ठ! अशक्तिर्यदि वा भवेत् ॥ 498 ॥

सद्योऽधिवासं द्वादश्यां कृत्वा शक्त्या तु कारयेत्।

सोपवासं द्विजश्रेष्ठ! अर्चायां भूषणं विभोः ॥ 499 ॥

यथेच्छाकल्पितैः सूत्रैर्ग्रन्थिभिस्तु यथेच्छया।

निशारोचनया वापि पवित्राणां च धातुना ॥ 500 ॥

केनचिद्‌ग्रन्थयो(?)विप्र! विधिवत् परिरञ्जयेत्।

पुष्पपूर्णानि गर्भाणि कृत्वा वा केवलान्यतः ॥ 501 ॥

प्रपूज्य पूर्ववद्‌द्विप्र! बिम्बसन्निहितं विभुम्।

निवेद्य भूषणं दद्याद्वाणीमुच्चारयेदिमाम् ॥ 502 ॥

"यन्मया ब्रह्नसूत्रं च कल्पितं ग्राहयस्व च।

कर्मणां पूरणार्थाय, यथा दोषो न मे भवेत्" ॥ 503 ॥

इत्युक्त्वा च ततो दद्यात् पूज्योपरि पवित्रकम्।

स्तुत्वा च देवदेवेशं द्वितीयेऽह्नि प्रयत्नतः ॥ 504 ॥

पूजयित्वाथ देवेशं कुर्यात् तदुपसंहृतिम्।

गृहे पवित्रयागे तु विशेषमधुनोच्यते ॥ 505 ॥

बिम्बस्थे मण्डलस्थे वा चतुस्स्थानस्थितेऽपि वा।

पवित्राणां त्रयं दद्यादेकैकं वा यथेच्छया ॥ 506 ॥

इत्युक्तं योगिनां श्रेष्ठ! पवित्रारोहणं परम्।

ऊनातिरिक्ताद्यत् पाति भुवि भक्तजनं सदा ॥ 507 ॥

तस्य निर्वर्तनाद्भक्त्या ब्राह्नणो वेदविद्भवेत्।

श्रीमानत्युग्रशक्तिर्वै क्षत्रियोऽन्छिन्नसन्ततिः ॥ 508 ॥

धनधान्ययुतो वैश्यः शूद्रस्तु सुखभाग्भवेत्।

गोभूहिरण्यदानानामनन्तानां हि यत् फलम् ॥ 509 ॥

यावज्जीवं प्रदत्तानां प्रत्यहं तत् समाः शतम्।

परमायुश्च संपूर्णं तत् फलं प्राप्नुयान्नरः ॥ 510 ॥

प्राप्तकालं स्वबुद्ध्या तु आसाद्यायतनं हरेः।

स्मरन् सर्वेश्वरं सम्यक् समुत्सृजति विग्रहम् ॥ 511 ॥

यानैश्चन्द्रप्रकाशैश्च दिव्यस्त्रीजनसङ्‌घकैः।

वीज्यमानो दिवं याति पूज्यमानस्तथाऽमरैः ॥ 512 ॥

भुञ्जीत सकलान् भोगान् सर्वलोकान्तरोद्भवान्।

यः कुर्याद्‌भूषणारोपं निष्कामः प्रीतये विभोः ॥ 513 ॥

संप्राप्य विष्णुलोकं स आस्ते कल्पशतान् बहून्।

कालेन महतासाद्य मानुष्यं पुनरेव हि ॥ 514 ॥

शुभे काले शुभे देशे जायते सुशुभे कुले।

निवृत्ते बालभावे तु व्यक्ते करणसङ्‌ग्रहे ॥ 515 ॥

बुद्धितत्वे प्रबुद्धे तु ऋगभ्यासवशात्तु वै।

कर्मणा मनसा वाचा नारायणपरो भवेत् ॥ 516 ॥

नित्यं क्रियापरो धीमान् ब्रह्नण्यः सत्यविक्रमः।

अनन्ययाजी शुद्धात्मा दुष्टसङ्गविवर्जितः ॥ 517 ॥

व्याधिशोकविनिर्मुक्तः पुत्रदारादिकैर्युतः।

अपमृत्युविनिर्मुक्तो ज्ञानमासाद्य निर्मलम् ॥ 518 ॥

श्वेतद्वीपं समासाद्य सुराणां यत् सुदुर्लभम्।

ज्ञानिनामपि चान्येषां तत्र दृष्ट्वा जगत्पतिम् ॥ 519 ॥

परब्रह्नत्वमायाति तत्कर्मपरमः पुमान्।

पश्यन्त्यारोप्यमाणं ये ब्रह्नसूत्रं जगत्प्रभोः ॥ 520 ॥

तथानुमोदन्त्यन्योन्यं यान्ति ते परमां गतिम्।

श्रृण्वन्ति ये विधानं तु पवित्रं पापनाशनम् ॥ 521 ॥

प्राप्नुवन्ति च ते पुण्यमिष्टापूर्तोदितं हि यत्।

नारी ह्यनन्यशरणा पतिना परिचोदिता ॥ 522 ॥

तद्भक्ता सद्‌गुणा साध्वी कर्मणा मनसा गिरा।

नित्यं भर्तरि चाद्रोहा प्रयाता सह तेन वै ॥ 523 ॥

पवित्रकं जगद्योनेरारोपयति वा द्विज!।

सातुलं चैव सौभाग्यं प्राप्नुयादचिरेण तु ॥ 524 ॥

देहान्ते देवनारीणां देवानां याति पूज्यताम्।

सा त्वरुन्धतिपूर्वाणामर्वाक् समभिवीक्ष्यते ॥ 525 ॥

ज्ञानमासादयत्यन्ते येन यात्यच्युतं पदम्।

प्रोत्तारयति बन्धूनां दुष्कृतेभ्योऽब्जसंभव! ॥ 526 ॥

पितॄणां जनकादीनां नाम्ना स्नेहपरस्तु यः।

ददाति भूषणं विप्र! मन्त्री मन्त्रात्मनो विभोः ॥ 527 ॥

दुर्गतेः सुगतिं यान्ति द्युसिन्धोरस्थिना यथा।

यथा सुराणाममृतं नृणं गाङ्गं यथा जलम् ॥ 528 ॥

स्वधा यथा पितॄणां च कर्मिणां तद्वदेव हि।

पवित्रकं क्रियाढ्यानां पावनं भूतिवर्धनम् ॥ 529 ॥

सर्वदोषभयघ्नं च सर्वोपद्रवनाशनम्।

सर्वसौख्यप्रदं चैव सर्वगुह्यप्रकाशनम् ॥ 530 ॥

तपोदानव्रतानां च विहितस्याह्निकस्य च।

निश्शेषयागभोगानां कृत्वा संपूरणक्रियाम् ॥ 531 ॥

अपरेऽहनि वै कुर्याच्चतुर्थे सप्तमेऽपि वा।

स्नपनं पूज्यमन्त्रस्य तीर्थोद्देशेऽथ सङ्गमे ॥ 532 ॥

नद्यां समुद्रगामिन्यां देवखाते ह्रदे तु वा।

प्रीतये परमेशस्य त्वात्मनो दुःखहानये ॥ 533 ॥

आह्‌लादायामराणां च पितॄणां तृप्तये तु वै।

आप्यायनार्थं भूतानां भुवनानां च भूतये ॥ 534 ॥

देशदोषप्रशान्त्यर्थं गोब्राह्नणहिताय वै।

यथावत् स्रपनं कुर्यात्रीर्थबिम्बे विशेषतः ॥ 535 ॥

नित्यस्नपनबिम्बे वा कुर्यात्तत्तदसन्निधौ।

नित्योत्सवपरे बिम्बे ह्याचरेत्तदसन्निधौ ॥ 536 ॥

तदभावे पवित्रे तु दर्भमञ्जरिजे शुभे।

विधानमत्र मे सम्यक् श्रृणु विप्र! समाहितः ॥ 537 ॥

बहुशाखमभग्नाग्रं समूलं यदपुष्पितम्।

प्राङ्‌मुखो दर्भमादाय प्रणवेन पुरा क्षितेः ॥ 538 ॥

ततस्तेनैव तन्मूलं प्राग्वत् कुर्यादधिष्ठितम्।

तस्य मद्यमनालं यन्न्यग्भूतमवतिष्ठते ॥ 539 ॥

आराध्य मन्त्रनाथेन स्मरेद्व्याप्तं महात्मना।

विवर्तं परमात्मीयमध्यक्षाख्यं च विद्धि तम् ॥ 540 ॥

अनेकगर्भमुच्चं यत् काण्डं काण्डेषु चोत्तमम्।

अणिमादिगुणैर्युक्तं पुंस्तत्वं तेन कल्प्यते ॥ 541 ॥

वाचकं तस्य योक्तव्यं हंसयुक्तं द्विलक्षणम्।

बहिष्काण्डचतुष्केण चित्तपूर्वं चतुष्टयम् ॥ 542 ॥

ग्रथनीयमथो वक्त्रमव्यक्तान्तं स्वकैः पदैः।

प्रणवादिनमोन्तैस्तु व्यापकं सूक्ष्मलक्षणम् ॥ 543 ॥

एवं श्रोत्रादिकान् पञ्च स्वनाम्ना ग्रथयेत्तदा।

कर्मेन्द्रियाणि तदनु ततस्तन्मात्रपञ्चकम् ॥ 544 ॥

पञ्चकं त्वथ भूतानां बद्‌ध्वा वै क्ष्मावसानिकम्।

अवशिष्टैस्तु तत्काण्डैर्बध्नीयात्तु करण्डवत् ॥ 545 ॥

विना शिखासमूहेन समुत्थानावधेरथ।

किञ्चित्तदूर्ध्वदेशाच्च यथा नो याति वै पुनः ॥ 546 ॥

बहुधा काण्डसङ्‌घस्तु कल्पितस्तत्त्वसंख्यया।

विभिन्नानां च काण्डानां भङ्गादेकतरस्य च ॥ 547 ॥

उत्पद्यतेऽन्यथात्वं च तस्मात्तद्‌ग्रथयेद्‌दृढम्।

दर्भमञ्जरिजं त्वेवं सम्पाद्यादौ पवित्रकम् ॥ 548 ॥

अनुसन्धीयते तत्र मान्त्रध्यानं यथास्थितम्।

पूजयित्वार्घ्यपुष्पाद्यैरलङ्कत्य पठेदिदम् ॥ 549 ॥

"त्वमेव तीर्थं भगवंस्त्वमेवायतनं परम्।

त्वयैवाधिष्ठितं सर्वमिदं जानामि तत्त्वतः ॥ 550 ॥

तत्रापि च त्वया दिष्टं क्रियाकाण्डं शुभप्रदम्।

यत्तन्निर्वाहयाम्यद्य त्वदनुग्रहकाम्यया" ॥ 551 ॥

एवं विज्ञाप्य भगवन्! मन्त्रमूर्तिं परात्परम्।

तत्पत्रपात्रगं कृत्वा ब्रह्नयानगतं तु वा ॥ 552 ॥

वेदगेयध्वनीशङ्खशब्दमङ्गलपूर्वकम्।

नीत्वा तीर्थान्तिकं तत्र तीरदेशे निधाय च ॥ 553 ॥

पूर्वामुखं च तद्यानमादाय च पवित्रकम्।

वामहस्ततले कुर्यात् क्ष्मामण्डलगतं त्विव ॥ 554 ॥

विधृयान्मध्यभागाच्च पाणिना दक्षिणेन तु।

अवतीर्याम्भसो मध्यं निमज्जेत् सह तेन वै ॥ 555 ॥

सन्निधिं तत्र तत्कालं प्रकुर्वन्त्यचिरात्तु वै।

निश्शेषाणि च तीर्थानि लोकत्रयगतानि च ॥ 556 ॥

मन्त्रात्मा यत्र रक्षार्थं क्षणमास्ते जलाशये।

तत्रायतनतीर्थानां सर्वेषां स्यात् समागमः ॥ 557 ॥

किं पुनर्यत्र भगवान् मन्त्रमूर्तिरधोक्षजः।

साधकाभ्यर्थितः स्नायात् सर्वानुग्रहया धिया ॥ 558 ॥

विद्वान् योऽनेन विधिना तीर्थमासाद्य तत्ववित्।

स्नापयेद्बान्धवादीनां प्राप्नुवन्त्यचिराच्च ते ॥ 559 ॥

तैर्थं फलमनायासान्मन्त्रमूर्तेः प्रसादतः।

किं तु तद्यानवादित्रवर्जितस्तु भवेद्विधिः ॥ 560 ॥

इमं विद्धि महाबुद्धे! विशेषं चात्र कर्मणि।

सामान्यमविनाशं यच्चिन्मयं रूपवर्जितम् ॥ 561 ॥

विशेषज्ञानसंबद्धं जीवहंसं विभाव्य तम्।

पवित्रकं तदाकारं स्मृत्वाऽऽप्लाव्यं ततोऽम्भसा ॥ 562 ॥

एवं तेनैव चान्येषां बहूनां बहुभिस्तु वा।

सम्पाद्यं विष्टरे स्नानं दूरस्थानां सदैव हि ॥ 563 ॥

सम्पन्ने स्नपने त्वेवं द्वितीयेऽह्नि महामते!।

रथे कृत्वार्चिते तं वै प्रपूज्य च यथाविधि ॥ 564 ॥

यात्राख्यमुत्सवं कुर्यादन्नदानपुरस्सरम्।

सनृत्तगेयवादित्रं जागरेण समन्वितम् ॥ 565 ॥

एकरात्रं द्विरात्रं वा त्निरात्रं भक्तिपूर्वकम्।

सकृत् संवत्सरस्यान्ते तूत्सवं स्नपनादिकम् ॥ 566 ॥

कुर्याद्यो मन्त्रनाथस्य स सिद्धिं लभते पराम्।

प्रस्वापे च प्रबोधे च हयुत्सवे वत्सरीयके ॥ 567 ॥

तथा सहस्रकलशैरबिषेकविधावपि।

अङ्‌कुरारोपणे चैव मन्त्राह्गाभरणे द्विज! ॥ 568 ॥

विविधासु प्रतिष्ठासु जीर्णोद्धारविधावपि।

प्रायश्चित्तेषु मुख्येषु तुलाभारादिकेऽपि च ॥ 569 ॥

एवमादिनिमित्तेषु काम्येष्वपि तथैव च।

द्वादश्यादिषु कालेषु कल्पयेद्यागपूर्वकम् ॥ 570 ॥

यागमण्डपविन्यासं चतुस्स्थानार्चनक्रियाम्।

तत्रायं हि विशेषः स्यात् पूर्वेद्युः कर्मवासरात् ॥ 571 ॥

रजन्यामधिवासःस्यात् प्रभाते कर्म तद्भवेत्।

उत्सवेषु तदारम्भवासरे ह्यधिवासनम् ॥ 572 ॥

तद्रात्रौ कर्म कुर्वीत कुम्भाद्यर्चनपूर्वकम्।

पुष्पयागेषु विप्रेन्द्र! कुर्यात् सद्योऽधिवासनम् ॥ 573 ॥

संप्रोक्षणे च पूर्वं तु दहनाप्यायनात्मकम्।

स्याद्वा सर्वत्र तत् सद्यो देशकालानुरूपतः ॥ 574 ॥

प्रस्वापे स्वस्तिकं नाम कुर्याद्यागवरं द्विज!।

प्रबोधे तु विवेकाख्यं व्यूहेष्वेकतमं तु वा ॥ 575 ॥

उत्सवे ह्येकपझं वा नैकाब्जं चक्रपङ्कजम्।

भूषितं परितो विप्र! केवलः परशूपमैः ॥ 576 ॥

कर्तर्यन्तरितैर्वापि यद्वा पझदलोपमैः।

इन्दीवरदलाकारैर्यववल्मीकरूपकैः ॥ 577 ॥

यागं वा नवनाभाख्यं यागानामुत्तमोहि सः।

यद्वा कुम्भोदरान्तानां वृत्तादीनां क्रमेण तु ॥ 578 ॥

नवानामपि बिम्बानामेकैकं प्रतिवासरम्।

प्रथमाहात् समारभ्य यावन्नवमवासरम् ॥ 579 ॥

यागं व्यूहाभिधानं वा नवभिः पङ्कजैर्युतम्।

अथ व्यूहाच्चतुष्पझाद् यावदष्टसरोरुहम् ॥ 580 ॥

नवानां व्यूहयागानामेकैकं च क्रमेण तु।

नियमो नवसंख्याख्यस्तत्संख्ये स्यान्महोत्सवे ॥ 581 ॥

न्यूनाधिकदिनेऽन्यस्मिन्नुत्सवे नववासरे।

द्वयोरप्येकपझादिविधिः साधारणो भवेत् ॥ 582 ॥

सर्वदा पुष्पयागे तु मातुलुङ्गोपमाऽरकैः।

युक्तं चक्राम्बुजं कुर्यादनन्तकलशे द्विज! ॥ 583 ॥

चक्राम्बुजं चाभिमतमङकुरारोपणे तथा।

विविधासु प्रतिष्ठासु चक्राब्जे संयजेद्विभुम् ॥ 584 ॥

यथाभिमतरूपे तु व्यूहे वाभीप्सिते द्विज!।

भूतावासाह्वये वापि धरुवे वा नित्यसंज्ञके ॥ 585 ॥

जीर्णोद्धारादिविधिषु ह्येवमेव महामते!।

क्ष्मापरिग्रहपूर्वेषु सर्वेष्वपि च कर्मसु ॥ 586 ॥

प्रायश्चित्तनिमित्ते तु संजाते संकरादिके।

अभीष्टैररकैर्युक्तं कुर्याच्चक्राम्बुजं सदा ॥ 587 ॥

तुलाभारादिकेऽप्येवं यद्वा काम्यानुरूपतः।

सङ्‌क्रान्तिद्विचतुष्केषु मेषसंक्रान्तिपूर्वकम् ॥ 588 ॥

सदध्वदे तु धर्माख्ये वसुगर्भे क्रमेण तु।

सर्वकाम्ये ह्यमित्रघ्ने ह्यायुष्ये वलभद्रके ॥ 589 ॥

आरोग्ये संयजेद्देवं पुण्डरीकाक्षमव्ययम्।

वाग्विभूतिप्रदे चैव मानसाख्येऽयनद्वये ॥ 590 ॥

चन्द्रसूर्योपरागे तु जयेऽनन्ते तदेव हि।

द्वादश्योः सुप्रतिष्ठाख्ये बुद्ध्याधारे तु पूर्वयोः ॥ 591 ॥

अमोघसंज्ञितेऽन्यासु प्रशस्तासु तिथिष्वपि।

नक्षत्रेषु प्रशस्तेषु यजेद्यागे गुणाकरे ॥ 592 ॥

शान्तिकर्मणि वै कुर्याद्यागे शङ्खोदराभिधे।

पूजनं देवदेवस्य यागे वा शान्तिकाह्वये ॥ 593 ॥

पौष्टिके च यथायागे ह्यथवा कौस्तुभोदरे।

वनमालोदरे वाथ यष्टव्यो भगवान् विभुः ॥ 594 ॥

रक्षाकर्मण्यमित्रघ्ने आरोग्ये वा यजेत् प्रभुम्।

आप्यायनेऽर्धचन्द्राख्ये यद्वा पूर्णएन्दुमण्डले ॥ 595 ॥

कजाभिधाने यागे वा यजेत् कुम्भोदरे तु वा।

धर्मार्थी संयजेन्नित्यं देवदेवं जनार्दनम् ॥ 596 ॥

सदध्वदेवा धर्माख्ये अघनिर्मोचनेऽथवा।

अर्थार्थी पूजयेन्नित्यं पझे कौमोदकीगदे ॥ 597 ॥

वसुगर्भाभिधे यागे सर्वतोभद्रकेऽथवा।

काम्याभिलाषी कुर्वीत सर्वकामप्रदाभिधम् ॥ 598 ॥

विजयो राज्यलाभश्च शतारं मिश्रचक्रराट्।

सहस्रारं तु वा मिश्रं मिश्रं वारिजचक्रराट् ॥ 599 ॥

इच्छासंख्यारसंपूर्णं सहस्रारावसानकम्।

मोक्षार्थी परमानन्दे यागे वा चक्रपङ्कजे ॥ 600 ॥

सहस्रसंख्यासंख्यातैररकैः परिभूषिते।

अथवा मिश्रचक्रे तु तत्संख्यारपरिष्कृते ॥ 601 ॥

सर्वेष्वेतेषु यागेषु सर्वेषामपि कर्मणाम्।

पूजयेद्वा जगन्नाथं वासुदेवं सनातनम् ॥ 602 ॥

प्रस्वापं च प्रभोधं च उत्सवं वात्सरीयकम्।

पवित्रारोहणं चैव स्थापनं विविधं तथा ॥ 603 ॥

जीर्णोद्धारविधानं च तुलाभारादि कर्म च।

प्रायश्चित्तानि मुख्यानि वर्जयित्वा तु कर्मसु ॥ 604 ॥

नैमित्तिकाख्येष्वन्येषु सर्वेषु द्विजसत्तम!।

अनुकल्पे यजेद्देवं कुम्भमण्डलके विना ॥ 605 ॥

प्रायश्चित्तप्रकारस्तु विभिन्नस्त्रित्रिभेदतः।

उत्तमादिविभागेन कलशे मण्डलक्षितौ ॥ 606 ॥

बिम्बेऽग्नौ संयजेद्देवं प्रकारे ह्युत्तमोत्तमे।

कुम्भमण्डलवह्निस्थं यजेत्तन्मध्यमे विभुम् ॥ 607 ॥

कुम्भेऽग्नौ च यजेद्देवं विभुं तदधमे द्विज!।

बिम्बेऽग्नौ च यजेद्देवं गुरोरिच्छानुरूपतः ॥ 608 ॥

स्नपनैः परभेदोत्थैः स्नापयेन्मध्यमोत्तमे।

अपरोदितभेदैस्तु चतुर्भिः स्नापयेद्विभुम् ॥ 609 ॥

क्रमेण मध्यमध्याद्ये न्यूनमद्यावसानिके।

चतुष्टये तदन्यस्मिन्नग्नौ सन्तर्पयेद्विभुम् ॥ 610 ॥

प्रायश्चित्तेषु सर्वेषु जपं वापि समाचरेत्।

देशकालस्वसामर्थ्यद्रव्यादेरानुगुण्यतः ॥ 611 ॥

प्रायश्चित्तेषु सर्वेषु चतुस्स्थानार्चनादिके।

दशप्रकारे विप्रेन्द्र! दिनसंख्यां निबोध मे ॥ 612 ॥

दिनानि चत्वारिंशच्च त्रिंशद्विंशतिरेव च।

तथा पञ्चदशाहश्च क्रमादेकदिनान्तिमम् ॥ 613 ॥

एवमष्टादशविधा दिनसंख्या प्रकीर्तिता।

उत्तमोत्तमपूर्वेण भेदेन नवधा तु वा ॥ 614 ॥

द्विकद्विकक्रमेणैव तदा द्व्येकदिनान्तिमम्।

प्रायश्चित्तप्रकारस्तु प्रसड्गादत्र कीर्तितः ॥ 615 ॥

विस्तरेण प्रवक्ष्यामि ह्युपरिष्टान्महामते!।

इति पावित्रकं सम्यग्विधानं कथितं माय।

इतः परं मुनिश्रेष्ठ! किमन्यच्छ्रोतुमिच्छसि ॥ 616 ॥

इति श्रीपाञ्चरात्रे पारमेस्वरसंहितायां क्रियाकाण्डे पवित्रारोपणविधानं नाम द्वादशोऽध्यायः ॥

\*\*\*\*\*\*\*\*\*\*\*\*\*\*\*



॥ श्रीः ॥

त्रयोदशोऽध्यायः

सनकः ---

शयनस्थे जगन्नाथे चातुर्मास्यस्य मध्यतः।

पवित्रारोहणं प्रोक्तं त्वया मतिमतां वर! ॥ 1 ॥

किं देवशयनं नाम; किं देवः स्वप्स्यतीत्यसौ।

देवः किमर्थं स्वपिति; किं विधानं तथा वद ॥ 2 ॥

के मन्त्राः ; के च नियमाः ; व्रतान्यस्य क्रिया तु का।

किं ग्राह्यं ; किं च मोक्तव्यं सुप्ते देवे जनार्दने ॥ 3 ॥

शाण्डिल्यः ---

श्रूयतामभिधास्यामि गुह्याद्‌गुह्यतरं तव।

पुरा तपः प्रभावेन तोषितो योगनिद्रया ॥ 4 ॥

"ममाङ्गं मानयस्वे" ति प्रार्थितो जगतांपतिः।

निरीक्ष्य चात्मनो देहे रुद्धं लक्ष्म्या उरःस्थलम् ॥ 5 ॥

शङ्खचक्रासिशार्ङ्गाद्यैर्बाहवः सुविभूषिताः।

अधोनाभेर्निरुद्धं च वैनतेयेन पक्षिणा ॥ 6 ॥

मकुटेन शिरो रुद्धं कुण्डलाभ्यां श्रवोयुगम्।

ततो ददौ सुसन्तुष्टो नेत्रयोः स्थानमादरात् ॥ 7 ॥

"चतुरो वार्षिकान् मासान् वासं प्रीता गमिष्यसि।"

योगनिद्रापि तद्वाक्यं श्रुत्वा हृष्टतनूरुहा ॥ 8 ॥

चकार लोचनावासमत्यर्थं शार्ङ्गधन्वनः।

द्वादश्यां शुक्लपक्षस्य आषाढस्य द्विजाधिप! ॥ 9 ॥

तदादौ कौमुदाख्यस्य यावन्मासस्य तद्दिनम्।

देवः सर्वेश्वरस्तां तु मानयन्नयनस्थिताम् ॥ 10 ॥

योगनिद्रां महानिद्रां शेषाहिशयने स्वपन्।

क्षीरोदतोयबीच्यग्रैः धौतपादः समाहितः ॥ 11 ॥

लक्ष्मीकराम्बुजश्लक्ष्णमृज्यमानपदद्वयः।

प्रवृत्ते तौहिने काले प्रबुद्ध्यति जनार्दनः ॥ 12 ॥

वासुदेवो जगन्नाथः क्रियार्थं स्वेच्छया द्विज!।

सेवमानोऽपि तां निद्रां जडतां न व्रजेत् प्रभुः ॥ 13 ॥

यथा प्राकृतिकः सुप्तः कश्चिन्मलिनमानसः।

अकर्ता सर्वकार्याणां योगनिद्रावशीकृतः ॥ 14 ॥

न तादृक्‌त्वे जगद्धातुरप्रमेयः सनातनः।

यतः प्रबुद्धःसर्वज्ञो नित्योऽजः परमेश्वरः ॥ 15 ॥

तस्य निद्रादयो दोषाः सततं यान्ति वश्यताम्।

निद्रादिदोषरहिते प्रसुप्ते ह्यच्युतेऽमले ॥ 16 ॥

निवर्तन्ते क्रियाः सर्वाश्चातुर्वर्ण्यस्य सर्वशः।

विवाहव्रतबन्धादिचूडासंस्कारदीक्षणम् ॥ 17 ॥

यज्ञो गृहप्रवेशादिगोदानार्चाप्रतिष्ठनम्।

पुण्यानि यानि कर्माणि वर्जयेद्दक्षिणायने ॥ 18 ॥

असङ्‌क्रान्तं तु यन्मासं दिव्ये पित्र्ये च वर्जयेत्।

मलिम्लुचमशौचं च सूर्यसङ्‌क्रान्तिवर्जितम् ॥ 19 ॥

नैमित्तिकान् मासि मासि तथा संवत्सरोत्सवान्।

विशेषयागसंयुक्तान् सर्वसंपूरणादृते ॥ 20 ॥

नान्यन्नैमित्तिकं काम्यं कार्यं मासचतुष्टये।

अबीष्टव्रतमाश्रित्य नेतव्यं तच्चतुष्टयम् ॥ 21 ॥

भगवद्भक्तिनिष्णातैः कार्यं यच्चापरं श्रृणु।

विष्णोरायतनस्याग्रे कुर्याच्छयनमन्दिरम् ॥ 22 ॥

षट्‌करादादितो यावच्चतुर्दशकरावधि।

स्तम्भयुक्तं सुधालिप्तं नानारागैः सुरञ्जितम् ॥ 23 ॥

ऊर्ध्वं तथा भित्तिगणं पूरयेच्चित्रनिर्मितैः।

ब्रह्नरुद्रेन्द्रचन्द्रार्कबिम्बैश्चान्यैस्तु वै बुधैः ॥ 24 ॥

अष्टयोनिगतैर्विप्र! सर्वैश्चोपनतस्थितैः।

ब्रह्नर्षिसिद्धमनुजैर्भक्तैश्चान्यैस्तथाऽसुरैः ॥ 25 ॥

अप्सरोभिश्च विविधैस्तुवद्बद्धाञ्जलीयकैः।

सम्मुखे देवदेवस्य सर्वाभरणभूषितैः ॥ 26 ॥

एवं तु शयनागारं कृत्वा वस्त्रादिभूषितम्।

ब्रह्नस्थानं समाश्रित्य तस्मिन् कुर्यात्ततो द्विज! ॥ 27 ॥

एकद्विचतुरष्टाभिः स्वकीयैस्तु करैः स्थलाम्।

कोणेषु तत्समैर्दण्डैः शुभैर्यज्ञतरूद्भवैः ॥ 28 ॥

सुश्लक्ष्णैर्वेदिका कार्या चतुर्भिस्तोरणान्विता।

वितानकं तदूर्ध्वे तु मध्ये पङ्कजभूषितम् ॥ 29 ॥

प्रलम्बिपुष्पमालाभिर्घण्टाचामरदर्पणैः।

भूषयेद्‌बुद्‌बुदाद्यैश्च सुवर्णरजतोद्भवैः ॥ 30 ॥

मुक्तेन्द्रनीलवैडूर्यपझरागविचित्रितैः।

सितादिवस्त्रभेदेन पताकाभिस्तथा ध्वजैः ॥ 31 ॥

खगेन्द्रतालमकरऋश्यसंज्ञैः समुच्छ्रितैः।

पूर्वादिदिक्षु संयुक्तैः कोणे पूर्णघटैर्युतम् ॥ 32 ॥

बीजैर्गन्धैस्त्वगेलाद्यैः पूरितैः पात्रसञ्चयैः।

राजद्भिः सत्फलोपेतैर्विविधैः परितो वृताम् ॥ 33 ॥

विचित्रपुष्पप्रकरां चन्दनाद्यनुलेपिताम्।

विचित्रवस्त्रसञ्छन्नां कुर्याद्वेदिं जगद्‌गुरोः ॥ 34 ॥

इत्येवं शयनागारं संपाद्यादौ मनोहरम्।

हेमरत्नविचित्राङ्गं शयनं लक्षणान्वितम् ॥ 35 ॥

सुपर्णतालमकरऋश्यैर्दिक्‌स्थैर्विभूषितम्।

मकरास्यसमायुक्तं व्याघ्राङ्‌घ्रिसदृशाङ्‌घ्रिकम् ॥ 36 ॥

यद्वा गर्भगृहे विष्णोर्मूलमूर्तेस्तु दक्षिणे।

शयनं कल्पयेद्विप्र! स्वगृहे वाऽनुकल्पने ॥ 37 ॥

एवं पुरा समापाद्य यथा वित्तानुरूपतः।

संगृह्य सर्वसंभारान् दशम्यां द्विजसत्तम! ॥ 38 ॥

संकल्प्य पूर्वविधिना पूर्वोक्तं यागमण्डपम्।

प्रविशेद्देशिकेन्द्राख्य एकादश्यां निशामुखे ॥ 39 ॥

पूर्ववत् पूजनं कुर्यात् कलशे मण्डले क्षितौ।

संप्रविश्य ततः प्राग्वन्मूलमूर्तौ तु पूजनम् ॥ 40 ॥

कुर्यात् स्नपनयोग्यायां यात्रामूर्तावतोऽन्यथा।

वह्नौ सन्तर्पयेन्मन्त्रं समिद्भिः सप्तभिः क्रमात् ॥ 41 ॥

यागमण्डपमासाद्य जागरेण नयेन्निशाम्।

ब्राह्ने मुहूर्ते संप्राप्ते उत्थाय शयनात्ततः ॥ 42 ॥

स्नातः कृताभिगमनो नित्यं निर्वर्त्य पूरयेत्।

पूर्वोक्तमण्डलं विप्र! रजोभिर्विविधैस्ततः ॥ 43 ॥

कुम्भमण्डलयोः पूर्वं समाराध्य यथाक्रमम्।

ततो नैमित्तिकं बिम्बं पश्चिमे मण्डपस्य तु ॥ 44 ॥

संस्थाप्य संयजेत् सम्यग्भोगैर्व्यक्तैः क्रमोदितैः।

अष्टाष्टसंख्यासंख्यातैर्विविधैरौपचनारिकैः ॥ 45 ॥

सांस्पर्शिकैस्ततो ब्रह्नन्! हृदयङ्गमसंज्ञकैः।

एवमिष्ट्वा तु होमान्तं सविशेषं विधानतः ॥ 46 ॥

इन्द्रादिलोकपालानां बलिं दद्याद्‌द्विजोत्तम!।

ततो विसृज्य मन्त्रेशं कुम्भमण्डलकुण्डगम् ॥ 47 ॥

विष्वक्‌सेनं यजेत् साङ्गं भोगैर्मण्डलमध्यतः।

ततस्तां भगवद्व्यक्तिं प्रासादान्तः प्रवेशयेत् ॥ 48 ॥

उत्सवोक्तविधानेन सर्वालङ्कारसंयुतम्।

संप्रवेश्य प्रेवद्याथ मूलमूर्तिं महामते! ॥ 49 ॥

अर्घ्येण गन्धपुष्पाभ्यां धूपेन सुशुभेन च।

प्रपूज्यावाह्य शय्यार्थमूर्तौ वै मूलमूर्तितः ॥ 50 ॥

तां समानीय यागार्थमण्डपे स्नापयेत् क्रमात्।

अलह्‌कृतामलङ्कारैर्नू पुरान्तैः समुज्ज्वलैः ॥ 51 ॥

श्रीखण्डशशिबाह्‌लीकविलिप्तां पुष्पवेष्टिताम्।

प्रावृतां नेत्रवस्त्रेण मृष्टधूपैः सुधूपिताम् ॥ 52 ॥

पूजयेद्विभवेनैव भोगपूगैस्तु पावनैः।

यद्वाह्यनुमतो विप्र! देशिको गुरुणा मुने! ॥ 53 ॥

पूर्वमेव यजेन्मूर्तिमेनां स्नपनपूर्वकम्।

ततो निशामुखे प्राप्ते देशिकः साधकैः सह ॥ 54 ॥

यानेनाभिमतेनैव प्रदक्षिणचतुष्टयम्।

प्रासादं संपरिक्रम्य सर्वाण्यावरणानि वा ॥ 55 ॥

सह चैकायनैर्विप्रैर्द्विजेन्द्रैः पाञ्चकालिकैः।

सिद्धान्तनिष्ठैस्तत्कर्मनिरतैर्भगवन्मयैः ॥ 56 ॥

मङ्गलानि प्रयुञ्जानैः पुष्पाक्षतकरैर्द्विज!।

कृत्वा द्वार्स्थार्चनं सार्घ्यैः पुष्पगन्धानुलेपनैः ॥ 57 ॥

"लक्ष्मीनिवासेश! विभो! भोगपर्यङ्कशायन!।

ममाशु पापनिचयं विघ्नजालं विनाशय" ॥ 58 ॥

पठन्मन्त्रमिमं सम्यक् प्रणबब्रह्नंसयुतम्।

प्रविशेच्छयनागारं हृदि मन्त्रमनुस्मरन् ॥ 59 ॥

ततः शयनदेशे तु पश्चिमे हेमविष्टरे।

निवेश्य प्राङ्‌मुखीं मूर्तिं, यदा गर्भगृहे तदा ॥ 60 ॥

निवेश्य द्वाराभिमुखीं स्वयं समुपविश्य तु।

पञ्चगव्येन चाभ्युक्ष्य ततः शय्यास्थलं द्विज! ॥ 61 ॥

कुङ्‌कुमागरुकर्पूरेरुपलिप्य च चन्दनैः।

तस्मिन् मध्ये शुभं कुर्यात् स्वस्तिकं सूक्ष्मलक्षणम् ॥ 62 ॥

शुक्लारुणैस्तथा पीतैर्धातुभिश्चासितैर्मुने!।

चतुर्विधेन रजसा कुर्याद्रत्नोद्भवेन वा ॥ 63 ॥

मूर्धोपथानसंयुक्तं मसूरकबरान्वितम्।

गग्डोपधानसंयुक्तं चरणाधारसंयुतम् ॥ 64 ॥

ज्योत्स्नावितानसदृशप्रच्छादनपटान्वितम्।

सुधूपितं च शयनं संस्थाप्य च तथोपरि ॥ 65 ॥

प्रागुत्तरशिरश्शुभ्रं प्राक्‌छिरस्त्वथवा द्विज!।

मूलबिम्बे शयनगे स्थाप्यं तदनुरूपतः ॥ 66 ॥

तद्दक्षिणेऽथ दिग्भागे देशं समवलम्ब्य वै।

तस्मिन् शुभतरे ब्रह्नन्! शयने शशिवासिते ॥ 67 ॥

क्षीरोदार्णवमद्यस्थं सहस्रफणमौलिनम्।

हिमकुन्देन्दुधवलं नागराजं महामते! ॥ 68 ॥

प्रणवेन स्वनाम्ना च वर्णान्तेन सबिन्दुना।

घ्यात्वार्चयित्वा स्तुत्वा च नमस्कृत्वा प्रसाद्य च ॥ 69 ॥

निवेश्य तस्मिंस्तां मूर्तिं केवलां वा श्रिया सह।

स्वबीजं मन्त्रपूतं (वर्णं) तु "ओं लक्ष्मीपतये नमः" ॥ 70 ॥

समुदीर्य धियाचार्य अङ्गोपाङ्गक्रमेण तु।

द्वादशाक्षरवर्णैस्तु स्वनामपदसंयुतैः ॥ 71 ॥

दत्वा गन्धानि माल्यं च धूपं शव्यास्थितं प्रभुम्।

पूजयेत् पूर्वविधिना भोगैः सर्वैर्यथोदितैः ॥ 72 ॥

ततस्त्वभिनवं कुण्डं संस्कृत्याभ्यन्तरे द्विज!।

तेजस्तस्मिन् समाहूय मन्त्रेणानेन विन्यसेत् ॥ 73 ॥

"(ओं) हुताशनागच्छ विभो! कुण्डेऽस्मिन् हव्यवाहन!।

सन्निधानं घटे चास्मिन् कुरु मासचतुष्टयम्" ॥ 74 ॥

ततश्चावाह्य देवेशं तर्पयेत् पूर्ववत् क्रमात्।

होमं समाप्य संपूज्य ह्यर्घ्याद्येः संपठेदिदम् ॥ 75 ॥

"सुप्ते त्वयि जगन्नाथे जगत् सुप्तं भवेदिदम्।

प्रबुद्धेद त्वयि बुध्येत जगत् सर्वं चराचरम्" ॥ 76 ॥

शाययित्वोपरि सितं दुकूलं धूपधूपितम्।

दत्वोपरि समभ्यर्च्य पुष्पधूपविलेपनैः ॥ 77 ॥

सर्वसत्वोपसंहारां चिन्ताशक्तिं च विन्यसेत्।

दक्षिणे त्वभिमानाक्यमूर्तिं तु चमरोद्यताम् ॥ 78 ॥

(एवं ज्ञाननिशां वामे तालवृन्तकरोद्यताम्।)

उत्तमाङ्गपदे निद्रां करसंवाहने रताम् ॥ 79 ॥

पदारविन्ददेशस्थां लालयन्तीं कराम्बुजैः।

आदाय चरणौ दिव्यौ साक्षाच्छ्रीं निधिसंश्रिताम् ॥ 80 ॥

आनन्दं ब्रह्नणो रूपं तस्यै देवोऽदिदेवता।

तदन्तः स्मरणानन्दजातविस्मयलोचनाम् ॥ 81 ॥

स्वनामपदमन्त्रैस्ताः सम्पूज्याः प्रणवादिभिः।

राजती काञ्चनी मूर्तिस्ताम्रजा रीतिजाऽथवा ॥ 82 ॥

पूर्वा पूर्वा प्रशस्ता स्याच्छयनोत्थानकर्मणि।

यदि कुर्याद्विपर्यासं राजा राष्ट्रं विनश्यति ॥ 83 ॥

दर्भमञ्जरिजे कूर्चे सर्वाभावे तदाऽचरेत्।

एवं हि देवशयनं प्रतिष्ठाप्य द्विजोत्तम! ॥ 84 ॥

तस्यैवाग्रे स्वयं वाचा गृह्णीयान्नियमान्नरः।

चतुरो वार्षिकान् मासान् देवस्योत्थापनावधि ॥ 85 ॥

स्त्री वा नरो वा तद्भक्तो धर्मार्थी सुदृढव्रतः।

गृह्णीयान्नियमानेतान् दन्तधावनपूर्वकम् ॥ 86 ॥

तेषां फलानि वक्ष्यामि तत्कर्तॄणां पृथक् पृथक्।

मधुस्वरो भवेद्विप्र! पुरुषो गुडवर्जनात् ॥ 87 ॥

लभेत सन्ततिं दीर्घां तैलसेवाविवर्जनात्।

अभ्यह्गवर्जनाद्ब्रह्नन्! सुन्दराङ्गः प्रजायते ॥ 88 ॥

कटुतैलपरित्यागाच्छक्रावासमावाप्नुयात्।

प्रधूकतैलत्यागेन सौभाग्यमतुलं लभेत् ॥ 89 ॥

पुष्पादिभोगत्यागेन स्वर्गे विद्याधरो भवेत्।

योगाभ्यासी भवेद्यस्तु स ब्रह्नपदमाप्नुयात् ॥ 90 ॥

कस्तूरीकुङ्‌कुमक्षोदचन्दनाद्यनुलेपनम्।

यो वर्जयेत् स वैरूप्यं दौर्गन्ध्यं न तु वाप्नुयात् ॥ 91 ॥

ताम्बूलवर्जनाद्भोगी रक्तकण्ठश्च जायते।

घृतत्यागात् स लावण्यं सर्वस्निग्धतनुर्भवेत् ॥ 92 ॥

फलत्यागाच्च मतिमान् वहुपुत्रश्च जायते।

पादाभ्यह्गपरित्यागाच्छिरोभ्यङ्गविवर्जनात् ॥ 93 ॥

दीप्तिमान् दीप्तकरणः साक्षाद्‌द्रव्यपतिर्भवेत्।

दधिदुग्धतक्रनियमाद्गोलोकं लभते नरः ॥ 94 ॥

इन्द्रातिथित्वमाप्नोति स्थालीपाकविवर्जनात्।

लभते सन्ततिं दीर्घामपि पव्कमभक्षयन् ॥ 95 ॥

भूमौ प्रस्तरशायी च विष्णोरनुचरो भवेत्।

सदा मुनिः सदा योगी मधुमांसस्य वर्जनात् ॥ 96 ॥

एवमादिपरित्यागाद्धर्मी स्याद्धर्मनन्दनः।

एकान्तरोपवासेन ब्रह्नलोके महीयते ॥ 97 ॥

धारणान्नखरोमाणां गङ्गास्नानं दिने दिने।

मौनव्रती भवेद्यस्तु तस्याज्ञा तुलिता भवेत् ॥ 98 ॥

द्विषट्‌काक्षरनिष्णातः प्राप्नुयात् परमं पदम्।

नमो नारायणायेति जपन्नामशतं फलम् ॥ 99 ॥

पादाभिवन्दनाद्विष्णोर्लभेद्गोदानजं फलम्।

विष्णुपादाम्बुसंस्पर्शात् कृतकृत्यो भवेन्नरः ॥ 100 ॥

विष्णोरायतने कुर्यादुपलेपनमार्जने।

कल्पस्थायी भवेद्विप्र! स नरो नात्र संशयः ॥ 101 ॥

प्रदक्षिणशतं यस्तु करोति स्तुतिपाठकः।

हंसयुक्तविमानेन स च विष्णुपुरं व्रजेत् ॥ 102 ॥

गीतवाद्यकरो विष्णोर्गान्धर्वं लोकमाप्नुयात्।

कृत्वा प्रदक्षिणं दिव्यं स्थानमप्सरसां व्रजेत् ॥ 103 ॥

नित्यं शास्त्रविनोदेन लोकान् यस्तु प्रबोधयेत्।

स व्यासरूपी विष्ण्वग्रे अन्ते विष्णुपुरं व्रजेत् ॥ 104 ॥

पुष्पमालाकुलां पूजां कृत्वा विष्णोःपुरं व्रजेत्।

प्रातःस्नायी नरो यस्तु नरकं स न गच्छति ॥ 105 ॥

भोजनं वर्जयेद्यस्तु स स्नानं पौष्करं लभेत्।

तीर्थाम्बुना हरेःस्नानान्निर्मलं देहमाप्नुयात् ॥ 106 ॥

पञ्चगव्याशनाद्विप्र! चान्द्रायणफलं लभेत्।

पर्णेषु यो नरो भुङ्‌क्ते कुरुक्षेत्रफलं लभेत् ॥ 107 ॥

शिलायां भोजनान्नित्यं स्नानं प्रायागजं लभेत्।

यामद्वयाशनत्यागान्न रोगैः परिभूयते ॥ 108 ॥

एवमादिव्रतैर्देवस्तुष्टिमाप्नोति तोषितः।

यस्मिन् देशे तु तद्भक्तो यो मासांश्चतुरः क्षिपेत् ॥ 109 ॥

व्रतैरनेकैर्नियमैर्महद्भिः श्रेष्ठमानसः।

कल्पस्थायी विष्णुलोके संवसेन्नात्र संशयः ॥ 110 ॥

चतुरो वार्षिकान् मासान्नियमो येन यत्कृते।

कथयित्वा द्विजेन्द्रेभ्यो भुक्तेभ्यस्तं स दक्षिणाम् ॥ 111 ॥

दत्वा विसर्जयेद्विप्रांस्ततो भुञ्जीत च स्वयम्।

यन्नक्तं चतुरो मासान् प्रवृत्तिं तस्य वाऽचरेत् ॥ 112 ॥

एवं य आचरेद्विद्वान् सोऽनन्तं धर्ममाप्नुयात्।

यस्य विष्णोः समाप्येत चातुर्मास्यव्रतं द्विज! ॥ 113 ॥

स भवेत् कृतकृत्यस्तु न पुनर्मानुषो भवेत्।

तदन्ते जन्म चासाद्य शुचीनां श्रीमता गृहे ॥ 114 ॥

शास्त्रमेकायनं ज्ञात्वा सम्यक् कृत्वा तदुद्भवम्।

त्रयोदशविधं कर्म भगवन्तं समाप्नुयात् ॥ 115 ॥

एवं संकल्प्य नियमानन्यान् वै शास्त्रचोदितान्।

कार्यात्र प्रत्यहं पूजा मार्जनं चोपलेपनम् ॥ 116 ॥

मृदा धातुविकारैर्वा सुगन्धैश्चन्दनादिकैः।

प्रदानं धूपदीपानां व्यजनेनानिलोत्थितिः ॥ 117 ॥

शशिचन्दनसंमिश्रं शीतलोदकसत् क्रिया।

कदलीफलकल्हारैः पझोत्पलविमिश्रितैः ॥ 118 ॥

स्वेदशान्तिं समापाद्य पौनः पुन्येन पूजनम्।

वेणुवीणासमोपेतां गीतिं च मधुरस्वनाम् ॥ 119 ॥

एवं मासद्वये याते याते मेघरवेऽम्बरात्।

ब्रह्नन्! भाद्रपदे मासि द्वादश्यां हि निशामुखे ॥ 120 ॥

ईषत् प्रबोधमाश्रित्य देवदेवो ह्यधोक्षजः।

स्थित्यर्थममराणां च परिवर्तनमाचरेत् ॥ 121 ॥

दक्षिणेनाङ्गसङ्गेन त्यक्त्वा चोत्तानशायिनीम्।

योगनिद्रां समाश्रित्य प्रकुर्वन् प्रभवाप्ययौ ॥ 122 ॥

वायुचक्रान्तरस्थस्य जगद्बीजचयस्य च।

मुखेन्दुमण्डलाच्चाथ अपोह्याच्छादनाम्बरम् ॥ 123 ॥

आस्ते चाश्वयुजे चैव द्वादश्यां परमेश्वरः।

सन्त्यज्य शयनं दिव्यं निशायां कार्तिकस्य तु ॥ 124 ॥

उत्थायामरनाथस्तु समाक्रम्य पतत्रिराट्।

निश्शेषभुवनग्रामवीधीनां दोषशान्तये ॥ 125 ॥

विचरत्यप्रमेयात्मा नन्दयंस्तु सुरादिकान्।

संहर्षयन् जगत्यस्मिन् सुकृतां धर्मपद्धतिम् ॥ 126 ॥

एवं भक्तजनैः कार्यं तस्य तच्चेष्टितं महत्।

विविधैरुत्सवैर्दानैर्जपजागरणस्तवैः ॥ 127 ॥

नृत्तगीतसमोपेतैर्विलासैर्हास्यसंयुतैः।

क्रीडमानैः सुमनसैः प्रयतैः प्रणतैर्विभोः ॥ 128 ॥

एकदेशस्थितैर्विप्र! अननय्मनसैः सदा।

विशेषयागपूर्वं तु परिवर्तनमाचरेत् ॥ 129 ॥

तद्वत् प्रभातवेलायामासनं च विधीयते।

प्रबोधनं ततः कुर्याच्छयनस्थस्य वै विभोः ॥ 130 ॥

द्वादश्यां शुक्लपक्षस्य कार्तिके मासि वै द्विज!।

दशम्यां विधिवत् कृत्वा संकल्पं पूर्ववद्‌बुधः ॥ 131 ॥

निमन्त्रणं द्विजातीनामेकादश्यां तथैव च।

पूर्ववते पूजनं कृत्वा चतुःस्थानस्थितस्य वै ॥ 132 ॥

रात्रौ प्रजागरं कुर्यात् सहायैः सह देशिकः।

पुण्याख्यानकथाभिस्तु स्तोत्रपूर्वैस्तु गीतकैः ॥ 133 ॥

सवाद्यैर्मधुरैर्नृत्तैरपहासैस्तु हर्षदैः।

जयशब्दैर्नमस्कारैः करतालसमन्वितैः ॥ 134 ॥

सोपवासः शुचिः स्नात्वा समाराध्य परं प्रभुम्।

भोगैः षड्रसपूर्णैस्तु सुपूर्णैरौपचारिकैः ॥ 135 ॥

अर्घ्यैर्विलेपनैर्माल्यैर्मृष्टधूपसमन्वितैः।

ब्राह्ने मुहूर्ते द्वादश्यां मन्त्रमूर्तिं प्रबोधयेत् ॥ 136 ॥

"प्रबुद्ध! त्वं जगन्नाथ! प्रबुद्ध! परमेश्वर!।

प्रबुद्ध! पुण्डरीकाक्ष! भक्तानामनुकम्पया ॥ 137 ॥

त्वयि प्रबुद्धे देवेश! तवाग्रे परमेश्वर!।

लौकिकानीह यज्ञानि तानि निर्वर्तयाम्यहम् ॥ 138 ॥

अग्रतः सर्वयज्ञानां त्वं प्रभुर्नामतः सदा।

नापरेषु जगन्नाथ! पूजितेषु सुरेषु च ॥ 139 ॥

मयि यज्ञसमाप्तिः स्यात् त्वयि सन्तर्पितेऽनले।

सर्वे देवानलमुखाः स चाग्निस्त्वन्मुखे कृतः । 140 ॥

ब्रह्ना स्वयं ब्रह्नलोके स्वर्गे स्वर्गनिवासिनः।

सात्विका मानुषे लोके नागाद्याश्च रसातले ॥ 141 ॥

त्वयि प्रबोधयन्त्येते स्वार्थसंसिद्धये सदा।

त्यज योगमयीं निद्रां कृपां कुरु सनातन!" ॥ 142 ॥

\`बोधश्च मामनिर्बोध' इति मन्त्रमुदाहरन्।

\`उत्तिष्ठ ब्रह्नणस्पते उदुत्यं जातवेदसम्' ॥ 143 ॥

\`इदं विष्णुर्विचक्रमे त्रेधा निदधे पदम्।'

\`समूढमस्य पाँ सुरे स्वाहा' ॥ 144 ॥

जितंतेनोच्चया वाचा समस्तव्यस्तयोगतः।

शङ्खध्वनिसमोपेतैः दुन्दुभीपटहस्वनैः ॥ 145 ॥

वन्दिबृन्दोत्थितोच्चाभिर्नानावाग्भिर्महामते!।

महाजयजयारावैः पुनःपुनरुदीरितैः ॥ 146 ॥

प्रवोधलक्षणैः स्तोत्रैरुत्थाप्य शयनात्ततः।

अर्घ्यगन्धादिनाभ्यर्च्य प्रविशेद्यागमण्डपम् ॥ 147 ॥

संपूर्याभिमतं रागैर्मण्डलं चाधिवासितम्।

कुम्भमण्डलयोः पूर्वं पूजां कृत्वा विधानतः ॥ 148 ॥

पश्चादुत्सवमूर्तिं च यजेन्मण्डलपश्चिमे।

महास्नपनपूर्वैस्तु भोगैः पूर्णैर्यथोचितैः ॥ 149 ॥

होमं तु विधिवत् कृत्वा तोषयेत् परितो द्विज!।

एकायनीयशाखोत्थैः साक्षात्तत्प्रतिपादकैः ॥ 150 ॥

दिव्यैर्बलादिकैर्मन्त्रैर्व्यापकैः प्रणवान्वितैः।

ऋग्यजुस्सामसंभूतैर्मन्त्रैः स्तोत्रैः पृथग्विधैः ॥ 151 ॥

गीतकैर्विविधैर्नृत्तैर्वाद्यैस्तन्त्र्यादिभिस्तदा।

एवं प्रवृत्ते गीताद्ये यायाच्छ्य्यानिकेतनम् ॥ 152 ॥

प्रबोधितं तु विधिवत् स्नापयेत् पूर्ववत् प्रभुम्।

संपूज्य च तथा भक्त्या क्रमेण च महामुने! ॥ 153 ॥

महाविभूतिसंभारैः पुष्पधूपानुलेपनैः।

नैवेद्यैर्विविधैर्विप्र! स्तोत्रवादित्रपूर्वकैः ॥ 154 ॥

अग्नौ सन्तर्पयेत् पश्चात् सविशेषं यथाविधि।

पश्चादुत्सवमूर्तिं तां पूजितां यागमण्डपात् ॥ 155 ॥

समानीय रथाद्येषु यानेत्वभिमतेर्चिते।

स्थाप्य प्रासादपूर्वं वा भ्रामयेद्‌ग्रामपूर्वकम् ॥ 156 ॥

वक्राधिष्ठानपूर्वं वा संस्थाप्य भ्रामयेद्‌द्विज!।

गणिका भगवद्भक्तैः सह नागरिकैर्जनैः ॥ 157 ॥

परिव्राड्‌ब्रह्नचारिभिः जपस्तुतिपरायणैः।

द्विजेन्द्रप्रमुखैर्वृत्तसंयुक्तैस्तत्परायणैः ॥ 158 ॥

श्वेताम्बरधरैः सर्वैर्ध्वजोत्तरकरैः शुभैः।

वालव्यजनहस्तैश्च पताकोद्यतपाणिभिः ॥ 159 ॥

पझोत्पलकरैश्चान्यैर्द्विजैर्वेत्रलताकरैः।

लाजसिद्धार्थककरैरन्यैरक्षतपाणिभिः ॥ 160 ॥

सुसुगन्धतयाच्छिन्नधूपपात्रकरैस्तथा।

फलपुष्पकरैश्चान्यैस्तथा पूर्णघटोद्यतैः ॥ 161 ॥

अन्यैः कलशहस्तैश्च गदाचक्रधरैः सदा।

शङ्खातपत्रहस्तैश्च दण्डलाङ्गलधारिभिः ॥ 162 ॥

ऋङ्भन्त्रोद्धोषणपरैर्जपस्तुतिपरैस्तथा।

प्रयत्नाद्देवतासीभिर्नृत्तगीतादि चोत्सवम् ॥ 163 ॥

कारयेत् सर्वतो वीथीर्वाद्यैरन्यैः पृथग्विधैः।

प्रदहेत् सुरभिं धूपं पृथक् साज्यं च गुग्गुलुम् ॥ 164 ॥

अर्थिनश्चार्थनिचयैस्तर्पणीयाश्च शक्तितः।

देवीयब्रह्नयानस्य भ्रममाणस्य वै द्विज! ॥ 165 ॥

अल्पमात्रं तु यो दद्यात् पञ्चकालपरायणे।

दानं सहस्रगुणितं विस्तारं याति तत्र तत् ॥ 166 ॥

पुष्पमूलादिनैवेद्यैः फलमूलैर्धनैस्तथा।

ब्रह्नयानगतं देवं यः पूजयति भक्तितः ॥ 167 ॥

तद्दानं लक्षगुणितं विस्तारं नात्र संशयः।

सर्षपाक्षतपुष्पाणि अग्रतः पृष्ठतो विभोः ॥ 168 ॥

क्षेप्तव्यानि द्विजश्रेष्ठ! ऊर्ध्वे च ककुबष्टके।

एवं विधं ब्रह्नरथं वेष्णवं विघ्ननाशनम् ॥ 169 ॥

ग्रामे पुरे वा नगरे भ्राम्यते यत्र कुत्नचित्।

विपापोऽसौ भवेद्देशो न दुर्भिक्षभयं भवेत् ॥ 170 ॥

नाकालमृत्युना किञ्चित् प्राप्यते विधिना तथा।

ईतयोपद्रवाद्याश्च पर्समं यान्ति सर्वदा ॥ 171 ॥

नश्यन्ति तस्करास्तत्र नाधर्मः संप्रवर्तते।

धर्मयुक्तो भवेद्राजा जना धर्मपरास्तथा ॥ 172 ॥

भवन्ति सुखिनः सर्वे दुःखशोकविवर्जिताः।

एवं प्रदक्षिणीकृत्य क्षिप्त्वा पुष्पाञ्जलिं ततः ॥ 173 ॥

अवतार्य रथान्मन्त्रं चक्राधिष्ठानपूर्वकम्।

यष्टव्यमर्घ्यगन्धाद्यैर्मुद्रां बद्‌ध्वा जपेत्ततः ॥ 174 ॥

तर्पणीयमथाज्याद्यैर्दद्यात् पूर्णाहुतिं शुभाम्।

अर्घ्यधूपप्रधानाद्यैः क्षमयेत् पुरुषोत्तमम् ॥ 175 ॥

ततो यागगृहं नीत्वा प्रणिपत्य मुहुर्मुहुः।

ततः शयनमूर्तेस्तु गत्वैवं सन्निधिं गुरुः ॥ 176 ॥

चतुः प्रदक्षिणीकृत्य अष्टाङ्गेन नमेत् क्षितौ।

तोषयित्वा जगन्नाथं ब्रह्नयानादिषु द्विज! ॥ 177 ॥

संस्थाप्य भ्रामयेद्भक्त्या प्रासादं साम्प्रतं क्रमात्।

प्रविश्य गर्भगेहं तु द्वारदेशे स्थितः प्रभुम् ॥ 178 ॥

अर्घ्यपाद्यादिभिः पूज्य निनयेदन्तरं ततः।

मूलमूर्तिं प्रणम्याथ अर्घ्यगन्धादिभिर्यजेत् ॥ 179 ॥

विसर्जयेत्तु तन्मूर्तौ मन्त्रं शयनमूर्तिगम्।

पश्चादुत्सवमूर्तिं तां पूजितां यागमण्डपात् ॥ 180 ॥

प्रदक्षिणक्रमेणऐव गर्भगेहं प्रवेशयेत्।

मूलमूर्तिगतं देवमर्घ्याद्यैः संप्रपूज्य च ॥ 181 ॥

स्तुत्वा विज्ञाप्य तद्‌भूयो गुणातीतमधोक्षजम्।

"अनेनोत्सवयोगेन यागपूजादिकेन च ॥ 182 ॥

निर्वर्तितेन भगवंस्त्वं मम प्रीयतामिति।"

ततो विसर्जयित्वा तु कुम्भमण्डलमध्यगम् ॥ 183 ॥

कृत्वा यागं गणेशस्य कुर्यात्तस्य विसर्जनम्।

अनुकल्पे तु देवस्य परिभ्रमणकर्मणः ॥ 184 ॥

प्रागेव देवदेवेशं कुम्णमण्डलकुण्डगम्।

विसर्जयित्वा तत्पश्चात् परिभ्रमणमाचरेत् ॥ 185 ॥

यद्वा विघ्नेशयागं च तथैव तु समाचरेत्।

प्रागेव मुख्यकाले तु कृत्वा शयनगं विभुम् ॥ 186 ॥

ततो विसर्जयेद्देवं कुम्भमण्डलकुण्डगम्।

यानपात्रं तथा च्छ्त्रं प्रतिपाद्य सदक्षिणम् ॥ 187 ॥

शयनं स्वगुरोर्विप्र! द्विजानां तदसन्निधौ।

देवदेवस्य देवस्य मूलमूर्तिगतस्य च ॥ 188 ॥

कृत्वा जानुद्वयं भूमौ बद्धाञ्जलिरिदं पठेत्।

"देव! सर्वेश्वरानादे! कर्मणानेन चाखिलाम् ॥ 189 ॥

शुभां गतिं जनो यातु प्रीतिं च परमां भज।"

इति विज्ञाप्य देवस्य बाह्नणान् प्रीणयेत्ततः ॥ 190 ॥

विविधैरन्नपानाद्यैर्यथाशक्ति द्विजोत्तम!।

बन्धुभृत्यसमोपेतमनुयागमथाचरेत् ॥ 191 ॥

अनेन विधिना कुर्याच्छयनस्थस्य बोधनम्।

यदा तु मूलमूर्तौ तु चतुःस्थानार्चनं भवेत् ॥ 192 ॥

तदाप्युत्सवमूर्तौ स्यात् पूजितायां तदुत्सवम्।

कुर्याच्छयनमूर्तौ च शयनं शास्त्रकोविदः ॥ 193 ॥

यात्राव्यक्तेरभावे तु मूलबिम्बेऽर्चनं भवेत्।

तदा स्नपनबिम्बे तु तदीयस्नपनं भवेत् ॥ 194 ॥

तदा शयनमूर्तौ स्यादुत्वो द्विजसत्तम!।

तदभावे तु तत् कर्म दर्भमञ्चरिजे हितम् ॥ 195 ॥

विष्टरे विष्टरं कल्प्य रक्षार्थं किञ्चिदूनतः।

तदा मन्त्रेशकुम्भेस्याच्छस्त्रकुम्भे तदुत्सवम् ॥ 196 ॥

अथवा चक्रराजस्य विष्टरे वा समाचरेत्।

अभावे स्नपनव्यक्तेर्दर्पणे स्नपनं भवेत् ॥ 197 ॥

तदभावे निवेद्यैव प्रक्षिपेत् कलशान् क्रमात्।

इत्येवमुक्तं देवस्य शयनं च प्रबोधनम् ॥ 198 ॥

यदुक्तमेवामखिलं यथाकालमसंभवात्।

अस्वातन्त्र्यादसामर्थ्याद्वित्ताभावात्तु वा द्विज! ॥ 199 ॥

द्रादशीष्वखिलास्वेवं कुर्यात् संवत्सरान्तरे।

परीते तु शयानां तु चातुर्मास्ये तु संयमे ॥ 200 ॥

भक्तैर्निर्वहणीयं तु तुलाभोगावसानकम्।

पूर्वोक्तविधिना शय्यां यो विष्णोः परिकल्पयेत् ॥ 201 ॥

सोऽचिराल्लभते लक्ष्मीं सौभाग्यमतुलं तथा।

पुत्रदारकुटुम्बेषु कदाचित् केनचित् सह ॥ 202 ॥

वियोगं नाप्नुयात् किञ्चिद्योषिद्वा पुरुषस्तथा।

अतुलं पुण्यमाप्नोति दीर्घमायुश्च विन्दति ॥ 203 ॥

रोगाच्च मुच्यते रोगी भीतो मुच्येत वै भयात्।

अजय्यः सर्वशत्रूणां पूज्य सर्वजनस्य च ॥ 204 ॥

भुक्त्वा भोगांस्तु विविधान् विष्णुलोके महीयते।

शेषशय्यागतं विष्णुं यः पूजयति भक्तितः ॥ 205 ॥

विभवेनाथ भक्त्या वा तस्य तुप्यति केशवः।

तस्मिन् काले तु ये किचित्तत्र तिष्ठन्ति मानवाः ॥ 206 ॥

याति पापं क्षयं तेषामन्ते स्वर्गं व्रजन्ति च।

इदं शय्याविधानं तु श्रृणुयाद्यस्तु वैष्णवः ॥ 207 ॥

त्रिविधस्य तु पापस्य क्षयस्तस्य तु वै क्षणात्।

अनेन विधिना यस्तु कुर्याद्विष्णोः प्रबोधनम् ॥ 208 ॥

सकामानखिलान् प्राप्य दीर्घमायुश्च विन्दति।

विधिनानेन यः कुर्यात् प्रतिसंवत्सरं द्विज! ॥ 209 ॥

प्रबोधनं तु देवस्य स वै जन्मनि जन्मनि।

सुखप्रबुद्धो भवति सर्वदोषविवर्जितः ॥ 210 ॥

सर्वेषां बान्धवादीनां वन्दनीयस्त्वसौ नरः।

विष्णोर्भक्तिपरो ब्रह्नन्! स गच्छेद्वैष्णवं पदम् ॥ 211 ॥

दुग्धाब्धिभोगिशयने भगवाननतो

यस्मिन् दिने स्वपिति वाथ विबुध्यते वा।

तस्मिन्ननन्यमनसामुपवासभाजां

पुंसां ददाति सुगतिं गरुडांससंस्थः ॥ 212 ॥

इति श्रीपाञ्चरात्रे पारमेश्वरसंहितायां क्रियाकाण्डे खापशयनोत्थापनोत्सवबिधिर्नाम त्रयोदशोऽध्यायः ॥

\*\*\*\*\*\*\*\*\*\*\*\*\*\*\*\*\*



॥ श्रीः ॥

चतुर्दशोऽध्यायः

सनकः ---

स्नपनानां विधिं ब्रह्नन्! समाख्याहि सविस्तरम्।

यझ्ज्ञानात् सकलाः पूर्णाः नित्यनैमित्तिकाः क्रियाः ॥ 1 ॥

शाण्डिल्य :---

श्रृणुवत्स! महाबुद्धे! सावधानेन चेतसा।

विधानं स्नपनानां तु बहुभेदविनिर्मितम् ॥ 2 ॥

प्रासादस्याग्रतः कुर्यान्मण्डपं तु तदर्थतः।

प्रथमावरणे वापि द्वितीयावरणेऽपि वा ॥ 3 ॥

तृतीयावरणे वापि चतुर्थे पञ्चमेऽथवा।

आग्नेय्यां दक्षिणस्यां वा नैर्ऋत्यां पश्चिमे तु वा ॥ 4 ॥

वायव्यामुत्तरस्यां वा ऐशान्यां वा यथा रुचि।

कुर्यान्मानादिकं सर्वं यागमण्डपवद्‌द्विज! ॥ 5 ॥

विना यागस्थलान्मद्ये वेदिं चापि तदूर्ध्वतः।

अधिवासश्च कुम्भानां स्थापनं स्नपनं तथा ॥ 6 ॥

युज्यतेवै यथैकस्यां तथाभ्यूह्य समाचरेत्।

आचार्यांश्चतुरो विप्र! षडष्टौ द्वादशापि वा ॥ 7 ॥

यजमानस्तु वरयेच्छास्त्रज्ञान् गुरुणा सह।

प्रवीणांश्च, बहुत्वे तु तत्संख्यानियतिः कृता ॥ 8 ॥

तेषां यथोक्तसंख्यानामभिज्ञानामसन्निधौ।

तादृशान् वरयेद्विप्रांश्चतुस्त्रिद्येकमेव वा ॥ 9 ॥

साधकांश्चतुरः षड्‌वा ह्यष्टौ द्वादश षोडश।

वरयेच्छास्त्रकुशलान् प्रवीणानुक्तकर्मसु ॥ 10 ॥

एवं सर्वेषु यागेषु नित्यनैमित्तिकात्मसु।

आचार्याणां साधकानां संख्यानियम ईरितः ॥ 11 ॥

संख्याहीनं न गृण्डीयादापद्यापि कदाचन।

मोहेन यदि गृण्डीयाद्भयं स्याद्राजराष्ट्रयोः ॥ 12 ॥

प्राङ्‌मुखे मण्डपे भागे तृतीये पश्चिमे स्थिते।

मध्यसूत्रं समाश्रित्य स्नानपीठं प्रकल्पयेत् ॥ 13 ॥

प्राग्गतं प्रत्यगास्ये तु, सौम्यास्ये दक्षिणागतम्।

तदास्ये चोत्तरासंस्थं यथा लक्षणलक्षितम् ॥ 14 ॥

यदा स्नपनबिम्बादौ बिम्बे स्नपनमाचरेत्।

एवं तदा प्रकुर्वीत मण्डपं द्विजसत्तम! ॥ 15 ॥

मूलबिम्बे यदा कुर्यात्तदग्रे मण्डपं तदा।

तदानीं न तु कुर्वीत स्नानपीठं द्विजोत्तम! ॥ 16 ॥

सप्तमे पञ्चमे वापि पूर्वे स्नपनवासरे(रात्)।

तृतीये वा मुनिश्रेष्ठ! तस्मिन्नहनि वा द्विज! ॥ 17 ॥

अङ्‌कुरानर्पयित्वा तु ततः स्नपनमारभेत्।

यदा पूर्वदिने कुर्यात् कुम्भानामधिवासनम् ॥ 18 ॥

तदानीं पूर्वरात्रौ तु कुर्यात् कौतुकबन्धनम्।

पूर्वेद्युर्विघ्निते पश्चात्तस्मिन्नहनि वाचरेत् ॥ 19 ॥

यदा कर्मदिने विप्र! कुर्यात् कुम्भाधिवासनम्।

तदानीं तु दिने तस्मिन् कुर्यात् कौतुकबन्धनम् ॥ 20 ॥

ततः प्रभात आचार्यः कृतस्नानः प्रसन्नधीः।

प्रविश्य मण्डपं सार्धं परिचर्यापरैर्जनैः ॥ 21 ॥

शलाकासहितैर्दर्भैः सहदेवीविमिश्रितैः।

मार्जयेत् सर्वतो विप्र! प्राङ्‌मुखो वा वाप्युदङ्‌मुखः ॥ 22 ॥

आलेपयेद्गोमयेन पूर्वादीशानपश्चिमम्।

नूतनेनाम्बरेणैव गालितेन जलेन तु ॥ 23 ॥

प्रोक्षयेत् सर्वदिग्विप्र! पञ्चगव्यकुशाम्बुभिः।

एको द्वौ बहवो वापि देशिकाः स्नपने स्मृताः ॥ 24 ॥

नवसूत्रधराः सर्वे सर्वालङ्कारसंयुताः।

नववस्त्रोत्तरीयाश्च सोष्णीषा गुरुसम्भताः ॥ 25 ॥

नियमस्थास्तु बहवस्तथैव परिचारकाः।

यद्यद्योग्यं भवेद्ब्रह्नन्! स्नपने यत्र यत्र तु ॥ 26 ॥

तत् समस्तं समाहृत्य मण्डपे संप्रवेश्य च।

स्नपनं प्रारभेत् पश्चाद्देशिकः शास्त्रपारगः ॥ 27 ॥

स्नपनं द्विविधं विद्धि परापरविभेदतः।

परं तु दशधा प्रोक्तं प्रधानादिविभेदतः ॥ 28 ॥

प्रधानं प्रथमं विद्धि द्वितीयं तु परं स्मृतम्।

तृतीयं परसूक्ष्मं स्यात् परस्थूलं चतुर्थकम् ॥ 29 ॥

पञ्चमं स्यात् सूक्ष्मपरं सूक्ष्मसूक्ष्मं तु षष्ठकम्।

सूक्ष्मस्थूलं सप्तमं स्यात् स्थूलं स्यात् परमष्टमम् ॥ 30 ॥

स्थूलसूक्ष्मं तु नवमं स्थूलस्थूलं तदुत्तरम्।

चतुर्धा त्वपरं विद्धि ह्येकैकं नवधा स्थितम् ॥ 31 ॥

उत्तमोत्तमपूर्वेण भेदेन द्विजसत्तम!।

परापरविभेदानामेषां साधारणं स्थितम् ॥ 32 ॥

अनन्तकलशं नाम्ना स्नपनं सर्वपूरकम्।

एषां प्रधानपूर्वाणां सूत्रपातपुरस्सरम् ॥ 33 ॥

सर्वमुद्धारपर्यन्तं क्रमेण श्रृणु सत्तम!।

लोहजं दारुजं वापि मृण्मयं वा सुशोभनम् ॥ 34 ॥

मण्डपेशानदिग्भागे संस्थाप्य जलभाजनम्।

वेदिं प्रक्षाल्य तोयेन वस्त्रैः संवेष्ट्य नूतनैः ॥ 35 ॥

सूत्रपातं ततः कुर्यात् कुम्भसंख्यानुरूपतः।

यथोक्तमानविस्तीर्णक्षेत्रमण्डपमध्यतः ॥ 36 ॥

मण्डपस्य तु विप्रेन्द्व! प्राग्भागमवलम्ब्य वा।

स्वीकृत्य पश्चात् प्राक् प्रत्यक् दद्यात् सूत्रचतुष्टयम् ॥ 37 ॥

दक्षिणोत्तरगं सूत्रपञ्चकं विनिवेशयेत्।

एवं कृते भवन्त्यत्र पदानि द्वादश द्विज! ॥ 38 ॥

एकैकस्य तु विस्तारं तालं प्रादेशभेव वा।

हस्तं वाऽरत्निमात्रं वा मण्डपस्यानुरूपतः ॥ 39 ॥

सहत्त्वस्य च कुम्भानामेवं सर्वत्र चोर्ध्वतः।

पिष्टचूर्णैरलङ्‌कृत्य चतुर्दिक्षु समन्ततः ॥ 40 ॥

कोष्ठेषु पीठिकां कुर्यात्तण्डुलैव्रीहिभिस्तु वा।

तासां हि प्रतिकोष्ठं तु कुर्यादाढकसंमितैः ॥ 41 ॥

अर्धाथिकैस्त्रिभिः प्रश्थैरथवा केवलैस्त्रिभिः।

अर्धोत्तरेण वा विप्र! कुर्यात् प्रस्थद्वयेन वा ॥ 42 ॥

यद्वा प्रस्थद्वयेनैव प्रस्थेनार्धोत्तरेण वा।

प्रस्थेन वा तदर्धेन तत्पादेनाथवा द्विज! ॥ 43 ॥

तुर्याश्रामथवा वृत्तां कृत्वैवं पीठिकां ततः।

सौवर्णा राजता ग्राह्यास्तम्रा वा भेदवर्जिताः ॥ 44 ॥

श्र्लक्ष्णा न सुषिराः कुम्भा चतुर्विंशाङ्‌गुलोन्नताः।

विस्तृतेर्मध्यतस्तद्वत्तद्गलं त्र्यङ्‌गुलोन्नतम् ॥ 45 ॥

ततमङ्‌गुलिषट्‌केन तत्रास्यं त्र्यङ्‌गुलं स्मतम्।

मेखला परितो ज्ञेया त्र्यङ्‌गुला द्विजसत्तम! ॥ 46 ॥

यद्वा तदर्धमानं तु सर्वमुच्छ्रायपूर्वकम्।

यद्वोत्तमोत्तमा विप्र! द्रोणमानोदपूरकाः ॥ 47 ॥

तदष्टमांशतो न्यूनाः क्रमात् प्रस्थद्वयाबधि।

अधमाधमकुम्भास्तु प्रस्थमात्रोदपूरकाः ॥ 48 ॥

एवं लक्षणयुक्तास्तु कार्या वित्तानुरूपतः।

चक्राधारोपरिस्थास्तु वितताः कमठो(लो)दराः ॥ 49 ॥

पाञ्चजन्यवलिग्रीवाः शतपत्रमुखाननाः।

ऊर्ध्वाधः (र्ध्वतः) कौमुदीमालामण्डलालंकतृता द्विज! ॥ 50 ॥

मकाराननशेषाभिः (हि ?) अमृताम्बुप्रबाहकाः।

नदीसमुद्र(?)श्रीवृक्षनानामाल्येः परिष्कताः ॥ 51 ॥

चक्राधाराधिभिर्यद्वा रहिताः सत्यसंभवे।

मृण्मया वानुकल्पे तु भेदश्छिद्रविवर्जिताः ॥ 52 ॥

पव्कविम्बफलाकाराः कालवृत्तैर्विवर्जिताः।

न द्वितप्ताः सुतप्ताश्च ह्येकवर्णास्तु सुस्वनाः ॥ 53 ॥

संगृह्य क्षालयेत् सम्यक् शुद्धतोयैश्च सर्वतः।

सूत्रेण वेष्टयेद्यत्नादङ्‌गुलाङ्‌गुलमन्तरम् ॥ 54 ॥

पश्चिमे कलशस्थानात् कलशानधिवासयेत्।

शालिभिः स्थण्डिलं कृत्वा केवले स्थण्डिले तु वा ॥ 55 ॥

पूर्वाग्रानुत्तराग्रांश्च कुशांस्तत्र परिस्तरेत्।

तारेण तत्र कलशान् न्यस्य पुष्पेण पूज्य च ॥ 56 ॥

अधोमुखांस्तु तानेव न्यस्य पङ्‌क्तिक्रमेण तु।

कुशानुपरि संस्तीर्य प्राङ्‌मुखं परमेष्ठिना ॥ 57 ॥

दर्भमुद्रां प्रदर्श्याथ गन्धतोयेन सर्वतः।

संप्रोक्ष्य "पुंसा" "विश्वेन" विकिरेदक्षतानि च ॥ 58 ॥

"निवृत्या" चोन्मुखीकृत्य, सर्वेण मुनिपुड्गव!।

पृथगुद्धृत्य कलशान्, स्वस्थानेषु क्रमान्न्यसेत् ॥ 59 ॥

कुम्भन्यासादि सर्वं तु द्विषट्कार्णेन वाचरेत्।

निरीक्षणादिसंशुद्धान् कृत्वा सहृदयेन तु ॥ 60 ॥

द्वादशाक्षरमन्त्रेण मन्त्रयेत् तान् सकृत् सकृत्।

तेनैव पूजयेत् पश्चादर्घ्यस्रकचन्दनादिना ॥ 61 ॥

तदाहरणोहमं तु यथाशक्ति समाचरेत्।

पूर्णान्तमथ संपूर्य क्रमाद्‌द्रव्यैर्निबोध तत् ॥ 62 ॥

पङ्‌क्तित्रये पश्चिमादि पूर्वान्तं च चतुश्चतुः।

तत्र दक्षिणदिक्‌पङ्‌क्तौ कलशे पश्चिमे स्थिते ॥ 63 ॥

धात्रीफलोदकं चैव लोध्रतोयमनन्तरम्।

रक्तचन्दनतोयं च रजनीनीरमुत्तमम् ॥ 64 ॥

ततस्तु मध्यपङ्‌क्तौ तु तथैव विनिवेशयेत्।

ग्रन्थिपल्लववार्येव ततस्तु तगरोदकम् ॥ 65 ॥

प्रियङ्‌गुवारि तदनु मांसीजलमतः परम्।

तथैवोत्तरपङ्‌क्तौ तु भवेदेतच्चतुष्टयम् ॥ 66 ॥

सिद्धार्थकोदकं चैव सर्वौषधिजलं ततः।

सर्वरत्नोदकं चैव शुद्धोदकमतः परम् ॥ 67 ॥

न्यसेत्, कूर्चं कुशं दार्भमुदग्रं षोडशाङ्‌गुलम्।

अङ्‌गुलं ग्रन्थिमानं तु मूलं वै द्वादशाङ्‌गुलम् ॥ 68 ॥

शेषमग्रं बिजानीयादित्येतत् कूर्चलक्षणम्।

अधवार्थाङ्‌गुलो ग्रन्थिरग्रं वै व्द्यङ्‌गुलं भवेत् ॥ 69 ॥

मूलं कुर्यात्तु विप्रेन्द्र! द्वादशाङ्गुलसंमितम्।

ब्राह्नणस्य चतुर्दर्भं त्रिदर्भं क्षत्रियस्य तु ॥ 70 ॥

द्विदर्भं तु विशां कुर्चं स्त्रीशूद्राणां तथा भवेत्।

सर्वेषामथवा कूर्चं चतुस्सप्तकृतं तु वा ॥ 71 ॥

मूलमन्त्रेण तदनु पूजयेद् द्‌द्वादशात्मना।

अर्घ्यालभनपुष्पैश्च धूपेन मुनिपुह्गव! ॥ 72 ॥

अपिधाय क्रमेणैव विधानैः सूत्रवेष्टितैः।

प्रतिकुम्भं तु वसनैवेर्ष्टयेद्‌विभवे सति ॥ 73 ॥

आच्छाद्य नववस्त्रेण सर्वतः प्रागुदङ्‌मुखः।

पूर्ववत् पूजयित्वा तु ततो होमं समारभेत् ॥ 74 ॥

अष्टोत्तरशतं हुत्वा समिदादीन् पृथक् पृथक्।

पूर्णाहुतिं ततो हुत्तत्वा कलशानभिमन्त्रयेत् ॥ 75 ॥

मूलमन्त्रेण सर्वेषां म्नपनं विहितं द्विज!।

अन्तरान्तरयोगेन कुम्भैः शुद्धोदपूरितैः ॥ 76 ॥

स्नपनं चार्घ्यदानं च द्रव्याणां तु समाचरेत्।

द्रव्यन्यासक्रमेणैव तदुद्धारः प्रकीर्तितः ॥ 77 ॥

प्रधानमेतत् कथितं द्विषट्‌ककलशात्मकम्।

सर्वेषां कारणमिदं कार्याण्यन्यानि सत्तम! ॥ 78 ॥

अम्बुना पञ्चगव्येन क्षीरेण तदनन्तरम्।

दद्ना धृतेन मधुना सर्वौषधिजलेन तु ॥ 79 ॥

बीजाम्बुफलतोयं च गन्धपुष्पाम्बुना ततः।

हेमरत्नोदकेनाथ पूरितं तु यथाक्रमम् ॥ 80 ॥

कलशानां द्विषट्‌कं यत् परमेतदुदात्हृतम्।

पच्चगव्यदधिक्षीरघृतमध्विक्षुवारिणा ॥ 81 ॥

सर्वौषधीगन्धरत्नफलपुष्पजलैस्तथा।

केवलेनोदकेनापि क्रमेण परिपूरितम् ॥ 82 ॥

द्विषट्‌कमेतत् कुम्भानां परसूक्ष्ममुदाहृतम्।

पयोदधिघृतक्षौद्रैः सर्वगन्धोदकेन च ॥ 83 ॥

सर्वौषधिजलेनापि पत्रपुष्पफलाम्बुभिः।

बीजाम्बुना हेमरत्नजलेनैकीकृतेन च ॥ 84 ॥

मिश्रैः पुण्यसरित्तोयैः परिपूर्णं क्रमेण तु।

परस्थूलमिमिदं विद्धि कलशं द्वादशात्मकम् ॥ 85 ॥

सूत्रपातादिकं चान्यत् त्रितयेऽस्मिन् प्रधानवत्।

पञ्चधा भाजिते क्षेत्ने भागाः स्युः पञ्चविंशतिः ॥ 86 ॥

बहिः प्रागादियोगेन कलशानां द्विरष्टके।

क्षीरं दधि घृतं चैवमधुवै रसमैक्षवम् ॥ 87 ॥

धात्रीफलादिदशकं सर्वौषध्यन्तमेव हि।

पत्रोदकं ततः पश्चात् तदन्तः कलशाष्टके ॥ 88 ॥

प्रागादिपुष्पतोयं फलबीजोदके त्वथ।

गन्धोदकं च तदनु हेमरत्नजले तथा ॥ 89 ॥

पुण्यतर्त्सरेत्तोयं, मद्ये शुद्धोदकम् न्यसते।

द्रव्यन्यासक्रमेणैव तदुद्धार उदाहृतः ॥ 90 ॥

एवं क्रमाद् द्रव्ययुक्तकलशैर्द्विजसत्तम!।

स्नपनं पञ्चविंशद्भि रेतत् सूक्ष्मपरं स्मृतम् ॥ 91 ॥

पञ्चविंशतिकोष्ठानि कल्पयित्वा तु पूर्ववत्।

मध्ये शुद्धोदकं न्यस्य बहिरिन्द्रादियोगतः ॥ 92 ॥

पूर्वं क्षीराम्भसा पूर्णं परं शुद्धेन वारिणा।

तृतीयं रत्नतोयेन हेमतोयेन चापरम् ॥ 93 ॥

गन्धसंमिश्रितं चान्यत् फलपुष्पोदकान्वितम्।

शालिबीजाम्भसा पूर्णभष्टमं परिकीर्तितम् ॥ 94 ॥

कुम्भाष्टकं तु तद्बाह्यदिगष्टकसमाश्रितम्।

धात्रीफलोदकं पूर्वे पथ्यातोयं ततोऽपरे ॥ 95 ॥

गलूचीक्षोदमन्मस्मिन् विभीतकजलं परे।

कुमारीव्कथितं तोयं व्याघ्रीसलिलमेव च ॥ 96 ॥

नागरोदकमन्यस्मिन् तथान्यस्मिन् मधूदकम्।

विहितोऽत्र समुद्धारो द्रव्यन्यासक्रमेण तु ॥ 97 ॥

सत्याद्यैः पञ्चभिर्मन्त्रैस्त्रिभिः सिंहादिभिः क्रमात्।

अन्तरावरणस्थानां कलशानां महामते! ॥ 98 ॥

एकैकं सप्तधामन्त्र्य प्रागादौ, तद्बहिः स्थितान्।

कलशांश्चक्रमन्त्रेण हृदाद्येनाभिमन्त्रयेत् ॥ 99 ॥

गायत्र्यान्तर्गतैर्विप्र! कलशैः स्नापयेत् क्रमात्।

द्वितीयावरणस्थैस्तु उपचारा "हृदा" मुने! ॥ 100 ॥

केवलेनोदकेनाथ अस्त्रजप्तेन सेचयेत्।

यद्वा प्रागुदितेनैव वर्त्मना सर्वमाचरेत् ॥ 101 ॥

दशभिः सप्तभि- कुम्भैः सूक्ष्मसूक्ष्ममिदं स्मृतम्।

चतुर्हस्तं त्रिहस्तं वा क्षेत्रं सार्धद्विहस्तकम् ॥ 102 ॥

द्विहस्तं वा समापाद्य तदर्धं तु द्विधा भवेत्।

एकेन कर्णिकां कुर्याद्‌द्वितयेन द्विरष्टकम् ॥ 103 ॥

दलानां तु, ततो ब्रह्नन्! कर्णिकोपरि विन्यसेत्।

कलशानां चतुष्कं तु दिक्‌चतुष्कसमाश्रितम् ॥ 104 ॥

पूर्वं तु पुष्पतोयेन गन्धोदेन ततः परम्।

स्वर्णोदेनापरं चान्यत् सर्वरत्नजलेन तु ॥ 105 ॥

पूर्वपत्रात् समारभ्य यावदीशानगोचरम्।

षोडशान्यान् प्रतिष्ठाप्य तत्रैव कलशान्मुने! ॥ 106 ॥

प्रथमं पञ्चगव्येन केवलेन तु पूरयेत्।

गोमूत्रेण द्वितीयं तु तृतीयं गोमयाम्बुना ॥ 107 ॥

त्रेताग्निभूतिना विप्र! चतुर्थं सोदकेन तु।

गजगोवृषभश्रृङ्गवल्मीकाक्यमृदा परम् ॥ 108 ॥

शालिक्षेत्रान्नदीमध्यात् पझषण्डाच्च पर्वतात्।

मृद्भिः षष्ठं तु कलशं पूरणीयं ततो द्विज! ॥ 109 ॥

सप्तमं सर्षपाम्भोभिः सर्वौषधिभिरष्टमम्।

क्षीरेण नवमं विद्धि दध्ना दशममुच्यते ॥ 110 ॥

घृतेन चैकादशमं मधुना द्वादशं द्विज!।

सर्वैस्त्रयोदशं बीजैः फलैः सर्वैश्चतुर्दशम् ॥ 111 ॥

समस्तधान्यैरपरं सर्वगन्धैस्तु षोडशम्।

दलस्थान् पूर्वमुद्‌धृत्य द्रव्यन्यासक्रमेण तु ॥ 112 ॥

पश्चात्तु कर्णिकासंस्थांस्तथैव तु सुमुद्धरेत्।

हृदाभिमन्त्रितं कृत्वा एकैकं कलशं पुरा ॥ 113 ॥

स्नापयेन्मूलमन्त्रैण एकैकेन ततः क्रमात्।

इति विंशतिभिः कुम्भैरन्वितं द्विजसत्तम! ॥ 114 ॥

सूक्ष्मस्थूलमिदं प्रोक्तं ततोऽन्यच्छृणु विस्तृतम्।

प्राक्‌प्रत्यगायतं सूत्रपञ्चकं विनिवेश्य च ॥ 115 ॥

दक्षिणोत्तरसूत्रानामेकादश विनिक्षिपेत्।

एवं कृते तु कोष्ठानि चत्वारिंशद्भवन्ति हि ॥ 116 ॥

तत्र पश्चिमदिक्‌पङ्‌क्तेरारभ्य क्रमयोगतः।

दक्षिणादुत्तरान्तं च कलशानां चतुश्चतुः ॥ 117 ॥

विन्यस्य पूरयेत्तांस्तु क्रमाद्‌द्रव्यैर्निबोध तत्।

पाद्यार्घ्याचमनीयार्थद्रव्यैः पूर्वोदितैस्त्रयम् । 118 ॥

नगादाद्यन्तमध्येभ्यो नदीमृत्तीरसंभवा।

ह्रदाद्वल्मीकशिखरादूगजदन्तक्षतीकृतात् ॥ 119 ॥

हलोत्था गोवृषश्रृङ्गशालीनां तु समुद्भवा।

तथा च पझषण्डोत्था त्वेकस्मिन् गोमयं परे ॥ 120 ॥

वनदाहसमुद्भतं तथैव च महानसात्।

त्रेताग्निभस्म त्वपरे विनिवेश्य घटान्तरे ॥ 121 ॥

अन्यस्मिन् पञ्चगव्यं तु कुशोदकसमन्वितम्।

सघृतं तैलकुम्भं तु चमसीवारिपूरितम् ॥ 122 ॥

पलाशखदिराश्वत्थशमीलोहितचन्दनम्।

कषायोदकमन्यस्मिन् परे तु त्रिफलोदकम् ॥ 123 ॥

वचा शतावरी \`कन्या' \`व्याघ्री' \`सिंही' \`कृताञ्जलिः'।

गोलोमी सिंहलोमी च कुष्ठं भूम्यञ्जनं तथा ॥ 124 ॥

महागरुडवेगा च कलशेऽन्यत्र सत्तम!।

महानीला गलूची च सहदेवी शतावरी ॥ 125 ॥

विष्णुक्रान्ता च कार्कोटा सांहा वह्निशिखापरे।

यष्टी वराहकर्णी चाप्यन्यस्मिन् गजपिप्पली ॥ 126 ॥

श्रीफलाद्यानि चान्यस्मिन् पावनानि फलानि च।

दधिक्षीराज्यकुम्भांश्च द्वौ मध्विक्षुरसान्वितौ ॥ 127 ॥

मूलान्यम्भोरुहाणां च तान्यन्यस्मिन् घटे न्यसेत्।

द्रुमाणां पावनानां तु सक्षीराणां विशेषतः ॥ 128 ॥

पत्रपुष्पफलोपेतमेकस्मिन् मञ्जरीगणम्।

जात्यादिकमथैकस्मिन् कौसुमीयं लताचयम् ॥ 129 ॥

रोचनारजनीयुग्मं बालमोटाथ पझकम्।

इति पञ्चकमन्यस्मिन् दर्भदूर्वाङ्‌कुराणि च ॥ 130 ॥

सास्यं शाल्यङ्‌कुरचयं कलशे ह्यपरे तु वै।

सिदधार्थकान् सिताद्यांस्तु प्रियङ्‌गुं गन्धसंज्ञकम् ॥ 131 ॥

अपरस्मिन् न्यसेत् कुम्भे सह वै नागकेसरैः।

ग्राम्याश्चोषधयः सप्त सप्तारण्या घटद्वये ॥ 132 ॥

बाह्‌लीकं चन्दनं चैव रसं कर्पूरमेव च।

चतुष्कमेतदपरे त्वन्यस्मिन् धातवः शुभाः ॥ 133 ॥

ताम्रजाम्बूनदाद्यास्तु परे रत्नचयं महत्।

न्यसेद्‌विद्रुमजालं च द्वये मुक्ताफलानि च ॥ 134 ॥

अर्घ्योदकमकमथैकस्मिन्नदीतीर्थोदकं द्वये।

सर्वौषधिघटं चैव सुशीताम्भोघटं ततः ॥ 135 ॥

सुगन्धपुष्पकलशं चत्वारिंशत् त्वमी स्मृताः।

द्रव्यन्यासक्रमोद्धार इदं स्थूलं परं स्मृतम् ॥ 136 ॥

शीताम्बुपूरितानां च घटानां केवलं द्विज!।

चत्वारिंशत् समायुक्तं स्थूलसूक्ष्मं प्रकाशितम् ॥ 137 ॥

गन्धोदकेन पूर्णानां चत्वारिंशद्भिरेव च।

समन्वितं घटानां तु स्थूलस्थूलं प्रकीर्तितम् ॥ 138 ॥

सूत्रपातविधानं च कुम्भन्यासक्रमं ततः।

उद्धारं चानयोः कुर्यात् स्थूलाद्यसदृशं द्विज! ॥ 139 ॥

भक्तिश्रद्धावशाच्चापि विभवानुगुणं तु वा।

त्रिविधं स्थूलभेदं तु द्विगुणं तु समाचरेत् ॥ 140 ॥

अनुकल्पे तदर्धं वा पादमष्टांशमेव वा।

चतुष्टयं वा कुम्भानां प्रत्येकं वा द्वयं द्वयम् ॥ 141 ॥

एकैकं वापि विप्रेन्द्र! सर्वद्रव्यमयं घटम्।

नवानां परिपूर्णानामुक्तादन्यदपेक्षितम् ॥ 142 ॥

कुर्यादभ्यूह्य तत् सर्वं प्रधानोदितवर्त्मना।

एवं तु दशधा विप्र! परभेदाः प्रकाशिताः ॥ 143 ॥

अपरस्य विभेदांस्तु क्रमेण श्रृणु सत्तम!।

चतुरश्रीकृते क्षेत्रे ह्येकत्रिंशद्विभाजिते ॥ 144 ॥

कोष्ठकानां नवशतमेकपष्टिस्तथैव च।

मध्ये पङ्‌क्तित्रयं स्थाप्य मार्जयेत्तद्बहिर्द्वयम् ॥ 145 ॥

वीथ्यर्थं तद्बहिर्भूयः स्थाप्य पङ्‌क्तित्रयं पुनः।

द्वयं विमृज्य वीथ्यर्थं स्थापयेत् सप्तकं पुनः ॥ 146 ॥

विभज्य वा त्रिणवधा ह्येकैकं विमृजेद्‌द्विज!।

वीथ्यर्थं संकटे देशे कलशानां तु पूर्ववत् ॥ 147 ॥

क्रमेण तेषु कोष्ठेषु कलशान् पूर्ववन्न्यसेत्।

घृतमुष्णोदकं चैव रत्नवारि फलोदकम् ॥ 148 ॥

लोहाम्भो मार्जनाम्भश्च गन्धाम्भोऽक्षतवारि च।

यवोदकमथेशान्तं मध्यादारभ्य मध्यमे ॥ 149 ॥

पाद्यमर्घ्य तथाचामं पञ्चगव्यं क्रमेण तु।

द्विचतुष्केण संवीतनकानां तु मध्यमे ॥ 150 ॥

ऐन्द्राद्युत्तरपर्यन्तं विदिक्‌स्थानां तु मध्यमे।

दधि क्षीरं मधु तथा कषायं वह्निदिक्‌क्रमात् ॥ 151 ॥

एवं सप्तदश प्रोक्तः प्रधानद्रव्यसंयुताः।

शेषाश्चान्ये चतुष्षष्टिः शुद्धोदकसमन्विताः ॥ 152 ॥

इत्येकाशीतिकलशा मध्यतः संस्थिता द्विज!।

ततस्त्वेकोनपञ्चाशत्कलशास्तद्दिगष्टके ॥ 153 ॥

तत्र मध्यमकुम्भेषु दिक्‌स्थितानां च सेचयेत्।

गुलोदकं चेक्षुरसं नालिकेररसं तथा ॥ 154 ॥

\`शान्तिवारि' मुनिश्रेष्ठ! पूर्वदिक्‌क्रमयोगतः।

विदिक्‌स्थब्रह्नकुम्भेषु सेचयेन्मड्गलोदकम् ॥ 155 ॥

आग्नेयादीशपर्यन्तं शिष्टमन्यच्छतत्रयम्।

असीतियुक्तं कुम्भानां तथैव चतुरुत्तरम् ॥ 156 ॥

सुगन्धैः शीतलैस्तोयैः संपूर्णं द्विजसत्तम!।

पस्चान्मध्यस्थनवके मध्यादीशानपश्चिमम् ॥ 157 ॥

वासुदेवाद्वराहान्तं मूर्तीनां नवकं यजेत्।

अर्घ्यालभनमाल्यैश्च धूपेन च यथाक्रमम् ॥ 158 ॥

तद्वहिर्नवकानां तु ब्रह्नकुम्भेषु पूजयेत्।

केशवाद्वामनान्तं च द्विचतुः पूर्वदिक्‌क्रमात् ॥ 159 ।

तत एकोनपञ्चाशत् कलशानां महामते!।

पूजयेद्ब्रह्नकुम्भेषु श्रीधराद्यं चतुष्टयम् ॥ 160 ॥

पूर्वाद्युत्तरपर्यन्तं वह्न्यादीशानपश्चिमम्।

नराद्यं कृष्णपर्यन्तं चतुष्कं पूजयेद्‌द्विज! ॥ 161 ॥

प्राग्वत् कूर्चानि संन्यस्य चक्रिकाभिः पिधाय च।

तत आच्छादयेद्वर्स्त्रैनूतनैस्तु पृथक् पृथक् ॥ 162 ॥

तत ऊर्ध्वं यजेद्देवं वासुदेवं जगत्पतिम्।

पाद्यमर्घ्यं तथाचामं पञ्चगव्यं, घृतं, दधि ॥ 163 ॥

पयो, मधु, कषायं च, उष्णाम्भः फलपारि च।

मार्जनाम्भो, ऽक्षताम्भश्च, रत्नाम्भो, लोहवारि च ॥ 164 ॥

गन्धाम्भश्च, यवाम्भश्च, गुलोदेक्षुरसौ, तथा।

नालिकेररसं, चापि शान्तितोयं, च मङ्गलम् ॥ 165 ॥

क्रमेणानेन विप्रेन्द्र! ह्याचरेत् स्नपनं विभोः।

मूलमन्त्रेण सर्वेषां स्नपनं विहितं द्विज! ॥ 166 ॥

अथवा पाद्यपूर्वं तु गन्धतोयावसानकम्।

ऋग्भिः पुरुषसूक्तस्य, तथेदं विष्णुरित्यृचा ॥ 167 ॥

यवाम्भो, गुलतोयाद्यं चतुष्कं शान्तिपश्चिमम्।

त्वं विष्णुरिति मन्त्रेण, विष्णोर्नुकमिति द्विज! ॥ 168 ॥

स्नापयेन्मङ्गलाद्येन तोयेन मुनिपुङ्गव!।

येनाभिषिञ्चेद्देवेशं प्रधानकलशेन तु ॥ 169 ॥

तच्छुद्धवारिकलशैस्तन्मन्त्रेणाभिषेचयेत्।

प्रतिद्रव्यं तु वस्त्रेण ह्यर्घ्यालभनमाल्यकैः ॥ 170 ॥

धूयेन च समभ्यर्च्य ततस्तेनाभिषेचयेत्।

यद्वार्घ्यं पाद्यमाचामं गन्धस्रग्धूपदीपकम् ॥ 171 ॥

दद्याद्यथाक्रमं सर्वं, केवलं चार्ध्यमेव वा।

युक्तं शतचतुष्केण सप्तत्या च त्रयेण च ॥ 172 ॥

कुम्भानां स्नपनं ह्येतदुत्तमोतममुच्यते।

हीनमष्टाष्टसंख्यातैरन्तश्शुद्धोदवारिभिः ॥ 173 ॥

कलशैः स्नपनं यत्तु तत् स्यादुत्तममध्यमम्।

तथा पङ्‌क्तिचतुष्कं तु हीनं स्यात् पूर्वनिश्चितात् ॥ 174 ॥

यदेतत् स्नपनं युक्तमेकाशीत्या च मध्यतः।

दिक्षु चैकोनपञ्चाशच्चतुष्केन विदिक्षु च ॥ 175 ॥

ब्राह्नदैविकभागस्थैः कलशैरन्वितं द्विज!।

शेषैःषष्टयुत्तरशतसंख्यातैः शुद्धवारिभिः ॥ 176 ॥

विहीनं कलशैर्विप्र! तद्भवेदुत्तमाधमम्।

शतद्वयेन कुम्भानां चतुर्दिक्संस्थितेन च ॥ 177 ॥

चतुर्हीनेन वै विप्र! ह्येकाशीत्या च मध्यतः।

संयुक्तं स्नपनं प्राग्वत् तद्भवेन्मध्यमोत्तमम् ॥ 178 ॥

अष्टाष्टपरिसङ्ख्यातैरन्तः शुद्धोदवारिभिः।

कलशैर्यद् भवेद्धीनं तत् स्यान्मद्यममध्यमम् ॥ 179 ॥

एकाशीत्या च कुम्भानां मध्यतस्तु समन्वितम्।

दिक्षु चैकोनपञ्चाशन्मध्यस्थनवसंयुतम् ॥ 180 ॥

शेषैः शुद्धोदकलशैर्विहीनं मध्यमाधमम्।

पङ्‌क्तीनामष्टकेनात्र हीनं क्षेत्रं तु कल्पयेत् ॥ 181 ॥

एकाशीत्या च कुम्भानां केवलं पूर्ववद् द्विज!।

अधमोत्तममेतत्तु स्नपनं परिकीर्तितम् ॥ 182 ॥

द्वात्रिंशद्भिस्तु कल्शैः सौणस्थैः शुद्धवारिभिः।

विहीनं स्नपनं यत्तद्‌ भवेद धममध्यमम् ॥ 183 ॥

यच्चतुष्षष्टिकलशैर्विहीनं सर्वदिक्‌स्थितैः।

शुद्धोदकैर्द्विजश्रेष्ठ! तद्भवेद धमाधमम् ॥ 184 ॥

नवधा सप्तधा वात्र क्षेत्रं कृत्वा तु पीडयेत्।

द्वयं चतुष्कं वा शिष्टं, कुम्भानां स्थापनार्थतः । 185 ॥

इत्युक्तमाद्यं नवधा, द्वितीयं श्रृणु सत्तम!।

चतुरश्रीकृते क्षेत्रे ह्यष्टादशविभाजिते ॥ 186 ॥

यद्वा षोडशधा विप्र! पङ्‌क्तिषट्‌कं तु मध्यतः।

संस्थाप्य तद्बहिर्वीथ्यै मार्जयेद्‌द्वितयं द्विज! ॥ 187 ॥

एकैकं वापि तद्बाह्ये स्थापयेत्तु चतुष्टयम्।

पूर्ववत्तेषु कलशान् न्यस्य द्रव्याणि निक्षिपेत् ॥ 188 ॥

मध्ये कुम्भचतुष्के तु सर्वरत्नजलं ततः।

द्वितये मौक्तिकं प्राच्यामेकस्मिन् वह्निदिग्गते ॥ 189 ॥

वज्रं याम्यद्वये विप्र! गोमेदकमनन्तरे।

एकस्मिन्निन्द्रनीलं तु पुष्यरागं ततो द्वये ॥ 190 ॥

पश्चिमस्थे तु वायव्ये ह्येकस्मिन् ब्रह्नरागकम्।

चन्द्रकान्तं द्वये सौम्ये ह्येकस्मिन् विद्रुमं परे ॥ 191 ॥

द्वितीयावरणे प्राच्यामाज्यं कुम्भद्वये द्विज!।

कुम्भ आग्नेयकोणस्थे ह्येकस्मिग्नौपमानिकम् ॥ 192 ॥

क्षीरं द्वये दक्षिणस्थे नैर्ऋत्यां मार्जनं तथा।

दधि द्वये पश्चिमस्थे गन्धो वायव्यकोणगे ॥ 193 ॥

सौम्यद्वये माक्षिकं स्यात् कषायं चेशकोणगे।

गन्धोदकेन संपूर्णं कुम्भानां शिष्टमष्टकम् । 194 ॥

एवं मध्यस्थिताः कुम्भाः षट्‌त्रिंशत्संख्यया द्विज!।

चतुर्विंशत्तु कलशाः प्रतिदिक्कं तु तद्बहिः ॥ 195 ॥

विदिक्‌स्थितास्तु प्रत्येकं कलशाः षोडश द्विज!।

पूर्वदिक्‌संस्थितानां तु कुम्भानां मध्यमे स्थिते ॥ 196 ॥

चतुष्केऽर्घ्य, तथा पाद्यं दक्षिणे पश्चिमे तथा।

आचामं, सौम्यमध्यस्थचतुष्के पञ्चगव्यकम् ॥ 197 ॥

वह्निदिक्कलशानां तु चतुष्के मध्यसंस्थिते।

तैलं, गुलोदं निर्ऋतौ, वायुसंस्थे तिलोदकम् ॥ 198 ॥

अक्षतं त्वीशदिक्‌संस्थे, ह्यष्टाविशोत्तरं शतम्।

अवशिष्टं तु कुम्भानां पूर्णं गन्धोदकेन तु ॥ 199 ॥

अर्घ्यादिसर्वरत्नान्तमुद्धारक्रम इष्यते।

अर्घ्यं पाद्यं तथाचामं पञ्चगव्यं ततः परम् ॥ 200 ॥

तैलं गुलोदकं चैब तिलोदं चाक्षतोदकम्।

आज्यं तथा चौपमान्यं क्षीरं मार्जनमेव च ॥ 201 ॥

दधि गन्धं माक्षिकानि कषायं मौक्तिकं तथा।

वज्रादिसर्वरत्नान्तमष्टकं क्रमशो द्विज! ॥ 202 ॥

शतद्वयेन कुम्भानां चतुर्न्यूनेन संयुतम्।

एतत् स्नपनमाख्यातमुत्तमोत्तमसंज्ञितम् ॥ 203 ॥

चतुरश्रीकृते क्षेत्रे चतुर्दशविभाजिते।

कोष्ठकानां भवत्यत्र चतुर्न्यूनं शतद्वयम् ॥ 204 ॥

मध्ये पङ्‌क्तिचतुष्कं तु संस्थाप्य परिमार्जयेत्।

एकैकं वीथये बाह्ये स्थापयेच्च चतुष्टयम् ॥ 205 ॥

तत्रापि कोष्ठकानां तु कलशस्थापनार्थतः।

संश्थाप्याष्टोत्तरशतं शेषाणि परिमार्जयेत् ॥ 206 ॥

पूर्ववत्तेषु कलशान् न्यस्य द्रव्याणि निक्षिपेत्।

विन्यसेद्रत्ननिचयं मध्ये कुम्भचतुष्टयम् ॥ 207 ॥

प्राङ्भध्यसूत्राद्दक्षिणतः कलशे मौक्तिकं द्विज!।

एतद्दक्षिणतः संश्थे वज्रगोमेदके क्रमात् ॥ 208 ॥

इन्द्रनीलं पुष्यरागं पश्चिमस्थे द्वये तथा।

ब्रह्नरागं चन्द्रकान्तं सोमदिक्‌स्थे द्वये द्विज! ॥ 209 ॥

प्राङ्भध्यसूत्रोत्तरतो विद्रुमं कलशे द्विज!।

एवं द्विषट्‌कं कुम्भानां मध्यतः ; तद्दिगष्टके ॥ 210 ॥

प्रतिदिक्कलशानां तु द्विषट्‌कं द्विजसत्तम!।

तेषां मध्यस्थिते कुम्भे चतुष्के प्राग्दिगादितः ॥ 211 ॥

अर्घ्यं तैलं तथा पाद्यं गुलाम्ब्वाचमनीयकम्।

तिलोदकं पञ्चगव्यमक्षतं त्वीशपश्चिमम् ॥ 212 ॥

शेषाः कुम्भाश्चतुष्षष्टिः पूर्णा गन्धोदकेन तु।

अर्घ्यादिसर्वरत्नान्तमुद्धारक्रम इष्यते ॥ 213 ॥

एवमष्टोत्तरशतैः कुम्भैरुत्तमध्यमम्।

चतुरश्रीकृते क्षेत्रे त्रयोदशविभाजिते ॥ 214 ॥

पङ्‌क्तीनां पञ्चमं मद्ये संस्थाप्य परिमार्जयेत्।

एकैकं वीथये बाह्ये स्थापयेत् त्रितयं पुनः ॥ 215 ॥

मध्यमे रत्नकुम्भं तत् प्रागादीशावसानकम्।

मुक्ताफलं तथा वज्रं गोमेदकेन्द्रनीलकौ ॥ 216 ॥

पुष्यरागो ब्रह्नरागश्चन्द्रकान्तश्च विद्रुमः।

तद्बहिः प्राकक्रमेणैव धृतं चैवोपमानिकम् ॥ 217 ॥

क्षीरं मार्जनतोयं च दधि गन्धं च माक्षिकम्।

कषायमष्टौ शिष्टाश्च गन्धाम्भः परिपूरिताः ॥ 218 ॥

एवं मध्यस्थिता विप्र! कलशाः पञ्चविंशतिः।

अष्टकं नवकानां तु तद्बहिस्तु दिगष्टके ॥ 219 ॥

तेषां मध्ये क्रमादर्ध्यं तैलं पाद्यं गुलोदकम्।

आचामं तिलतोयं च पञ्चगव्यं तथाक्षतम् ॥ 220 ॥

प्रागाशादीशदिङ्‌निष्ठं शिष्टमष्टाष्टकं द्विज!।

पूरितं गन्धतोयेन ह्येवं कुम्भसमन्वितम् ॥ 221 ॥

नवत्या सप्ताधिकया तद्भवेदुत्तमाधमम्।

त्रिपञ्चधा कृते क्षेत्रे भागानां तु भवन्ति हि ॥ 222 ॥

शतद्वयं तथा पञ्चविंशतिर्मुनिपुङ्गव!।

पङ्‌क्तीनां पञ्चकं मध्ये तद्बहिर्विमृजेद्‌द्वयम् ॥ 223 ॥

वीथ्यर्थं तद्बहिर्भूयः स्थापयेत् त्रितयं द्विज!।

तन्मध्ये रत्नकलशं दिक्‌स्थिते तु चतुष्टये ॥ 224 ॥

रत्नाष्टकं मौक्तिकादि द्वन्द्वशः पूर्वदिक्क्रमात्।

प्रागादीशानपर्यन्तं तद्बहिः कलशाष्टके ॥ 225 ॥

घृतपूर्वकषायान्तद्रव्याणामष्टकं द्विज!।

ऐन्द्रादिनवकानां तु ह्यष्टानां द्विज! मध्यमे ॥ 226 ॥

अर्घ्याद्यक्षतपर्यन्तं क्रमादीशानपश्चिमम्।

शेषाः कुम्भास्चतुष्षष्टिर्गन्धोदकसमन्विताः ॥ 227 ॥

पञ्चाशीतिघटोपेतमेतत् स्यान्मध्यमोत्तमम्।

मध्यमे रत्नतोयं तु तद्बहिः कलशाष्टकम् ॥ 228 ॥

मुक्तादिद्रुव्यसंयुक्तं पूर्ववन्नवकाद्बहिः।

इत्येकाशीतिकलशैर्भवेन्मध्यममध्यमम् ॥ 229 ॥

सप्तधा भाजिते क्षेत्रे चत्वारिंशन्नवोत्तरम्।

कोष्ठकानि भवन्त्यत्र कलशान् विन्यसेत्ततः ॥ 230 ॥

पूर्ववद्‌द्रव्यसंयुक्ताः कलशाः पञ्चविंशतिः।

चपुर्विंशतिशेषास्तु शुद्धोदकसमन्विताः ॥ 231 ॥

एवमेकोनपञ्चाशत्कलशैर्मध्यमाधमम्।

रत्नादिककषायान्ता युक्ताः सप्तोत्तरा दश ॥ 232 ॥

अष्टौ गन्धोदसंयुक्ता एतत् स्यादधमोत्तमम्।

शुद्धोदाष्टकहीनं तद्भवेदधममध्यमम् ॥ 233 ॥

रत्नादिविद्रमान्तेन द्रव्यसङ्‌घेन संयुतम्।

नवकं कलशानां यत् तद्भवेदधमाधमम् ॥ 234 ॥

एवं द्वितीयभेदास्तु कीर्तिताः ; तृतीयं श्रृणु।

क्षेत्रं तु सप्तधा कृत्वा प्राग्वदापाद्य संस्थितम् ॥ 235 ॥

उदङ्‌मुखस्थितो बूत्वा प्रणवं बन्धयेत्ततः।

तन्मुद्रां विन्यसेत् कुम्भे जितन्ताख्येन मध्यतः ॥ 236 ॥

दैविकेऽष्टाक्षरैः कुम्भान् प्राङ्‌मुखःप्राग्दिगादितः।

मानुषांस्तु द्विषट्‌केन षोडशप्रागुदड्‌मुखः ॥ 237 ॥

फट्‌कारैः पैतृकान् विप्र! न्यसेत् प्रत्यगुदङ्‌मुखः।

तन्मुद्रां बन्धयित्वा तु मध्यादुत्तरपश्चिमम् ॥ 238 ॥

कुम्भानां पञ्चके विप्र! पाद्यार्घ्याचमनान्यपि।

पञ्चगव्यं घृतं चापि पञ्चोपनिषदैः क्रमात् ॥ 239 ॥

विदिक्कुम्भचतुष्के तु वह्न्यादीशानपश्चिमम्।

दधि क्षीरं मधु तथा ह्युष्णाम्भोमूर्तिवाचकैः ॥ 240 ॥

चतुर्भिः कलशैर्विप्र! तद्वहिर्दिक्‌चतुष्टये।

कषायं मार्जनाम्भश्च फलाम्भः परिमार्जनम् ॥ 241 ॥

आग्नेयादीशपर्यन्तं कलशानां चतुष्टये।

रत्नोदं सर्वलोहाम्भः कुशाम्भः सक्तुवारि च ॥ 242 ॥

क्षिपेत् क्रमेण विप्रेन्द्र! वर्णैरष्टाक्षरोदितैः।

शुद्धाम्भसान्तरालस्थं पूरितं कलशाष्टकम् ॥ 243 ॥

प्रागग्निमध्यादारभ्य ईशप्राङ्भध्यपश्चिमम्।

प्रणवाख्येन मन्त्रेण केवलेन ततो वहिः ॥ 244 ॥

दिक्कुम्भानां चतुष्के तु गन्धाम्भः पुष्पवारि च।

औपमानिकसंज्ञं च तथाचामलकोदकम् ॥ 245 ॥

आग्नेयादिक्रमेणैव कलशानां चतुष्टये।

अक्षताम्भस्तिलाम्भश्च यवाम्भस्तण्डुलोदकम् ॥ 246 ॥

द्विषट्‌कमन्त्रेण ततो विष्णुगायत्रिया द्विज!।

शेषाः षोडश शुद्धाम्भः परिपूर्णाः क्रभेण तु ॥ 247 ॥

एवं संपूरयित्वा तु प्रणम्याञ्जलिमुद्रया।

वासुदेवादियागाद्यं सर्वं कृत्वा तु पूर्ववत् ॥ 248 ॥

द्रव्यन्यासक्रमेणैव समुद्धारः प्रकीर्तितः।

मूलमन्त्रेण वै दद्यात् सर्वं यद्वा द्विजोत्तम! ॥ 249 ॥

इदं विष्ण्वाख्यतः पाद्यमर्घ्यमापो वहन्त्विति।

आपः पुनन्त्वित्याचामं गायत्र्या पञ्चगव्यकम् ॥ 250 ॥

धृतं दद्यात्ततो विप्र! घृतं शुक्रमसीति च।

दधिक्रा इति मन्त्रेण दधि दद्यात्ततः परम् ॥ 251 ॥

क्षीरमाप्याययस्वेति पधुवातेति वै मधु।

आदित्यः शुक्रमित्येवमुष्णाम्भो मुनिपुङ्गव! ॥ 252 ॥

ततः कषायतोयं तु शदसस्पतिमित्यृचा।

शन्नोदेवीरित्यनेन दद्याद्वै मार्जनं ततः ॥ 253 ॥

गणानामिति मन्त्रेण दद्याच्चैव फलोदकम्।

त्वं विष्णुरिति मन्त्रेण दद्यात्तु परिमार्जनम् ॥ 254 ॥

अग्न आयाहिवीतये इति रत्नोदकं ततः।

इषेत्वेति च लोहाम्भस्त्वग्निमीके कुशोदकम् ॥ 255 ॥

किमित्त इति मन्त्रेण दद्यात् सक्तूदकं ततः।

दद्याच्छुद्धोदकान्यष्टावापो अस्मानिति क्रमात् ॥ 256 ॥

अष्टौ गन्धोदकादीनि मानस्तोक्या निवेदयेत्।

शेषान् पुरुषसूक्तेन षोडश प्रत्यृचं क्रमात् ॥ 257 ॥

एवमेकोनपञ्चाशत्कलशैरुत्तमोत्तमम्।

बहिःषोडश शुद्धोदैर्हीनमुत्तममध्यमम् ॥ 258 ॥

तत्रस्थेः कोणकलशैर्हीनं स्यादुत्तमाधमम्।

अन्तः शुद्धोदकस्थाने स्थितं गन्धोदकाष्टकम् ॥ 259 ॥

विहीनं सर्वकलशैर्बहिरावरणस्थितैः।

तदन्तः पञ्चविंशद्भिरन्वितं मध्यमोत्तमम् ॥ 260 ॥

मानुषे दिक्‌चतुष्केन हीनं मध्यममध्यमम्।

तत्रस्थैः सर्वकलशैर्हीनं स्यान्मध्यमाधमम् ॥ 261 ॥

नवकं कलशानां यत्तद्भवेदधमोत्तमम्।

तृतीयमेवं कथितं चतुर्थं श्रृणु सत्तम! ॥ 262 ॥

मध्यस्थितैककुम्भेन तद्भवेदधमाधमम्।

तृतीयमेवं कथितं चतुर्थं श्रृणु सत्तम! ॥ 263 ॥

सप्तभक्ते स्थिता भागाश्चत्वारिंशन्नवोत्तरम्।

घृतमुष्णोदकं चैव रत्नवारि फलोदकम् ॥ 264 ॥

लोहाम्भो मार्जनाम्भश्च गन्धाम्भोऽक्षतवारि च।

यवोदकमथेशान्तं मध्यादारब्य मध्यमे ॥ 265 ॥

पाद्यमर्घ्यं तथाऽऽचामं पञ्चगव्यं तथा दधि।

पयो मधु कषायं च दिग्विदिक्षु च तद्बहिः ॥ 266 ॥

गुलोदकं चेक्षुरसं नालिकेररसं तथा।

शान्तिवारि चतुर्दिक्षु पूर्वादिक्रमयोगतः ॥ 267 ॥

विदिक्कुम्भचतुष्केषु विन्यसेन्मङ्गलोदकम्।

शेषा भागाश्चतुर्विशच्छून्याः स्युर्द्विजसत्तम! ॥ 268 ॥

मन्त्रार्चनं तथोद्धारो यथा चाद्योत्तमोत्तमे।

उत्तमोत्तममेतद्धि स्नपनं परिकीर्तितम् ॥ 269 ॥

पञ्चभागीकृते स्थाने कलशाः पञ्चविंशतिः।

मूलमन्त्रेण कलशान् विन्यस्य प्रोक्षयेत्ततः ॥ 270 ॥

द्रव्याणि निक्षिपेत्तेन प्राङ्‌मुखः प्रयतो वशी।

ब्राह्नं तु मध्यमं कुम्भं स्नानतोयेन पूरयेत् ॥ 271 ॥

ततस्तु मानुषे भागे प्रागाद्ये दिक्‌चतुष्टये।

पाद्यमर्घ्यं तथाऽऽचामं पञ्चगव्यं तथैव च ॥ 272 ॥

घृतं दधि तथा क्षीरं मधु चाग्नेयपूर्वकम्।

इन्द्राग्निमध्यादारब्य तदीशान्तरपश्चिमम् ॥ 273 ॥

उष्णोदकं कषायं च मार्जनं च फलोदकम्।

तिलाम्बु रत्नतोयं च लोहतोयं कुशोदकम् ॥ 274 ॥

ततस्तु दैविके भागे पूर्ववद्दिक्चतुष्टये।

गन्धोदकं च पुष्पाम्भ औपमान्यामलोदके ॥ 275 ॥

आग्नेयादीशपर्यन्तमक्षताम्भस्तथैव च।

नालिकेररसं चेक्षुरसं वै तण्डुलोदकम् ॥ 276 ॥

एवं च पञ्चविंशद्भिः कुम्भैरुत्तममध्यमम्।

पाद्यं च मध्यमे भागे प्रागादीशानपश्चिमम् ॥ 277 ॥

अर्घ्यमाचमनं चापि पञ्चगव्यं घृत दधि।

क्षीरं मधूष्णतोयं च अन्तरालेषु वै क्रमात् ॥ 278 ॥

कषायं मार्जनाम्भश्च फलाम्भः परिमार्जनम्।

रत्नाम्भो लोहतोयं च कुशाम्भश्चोष्णतोयकम् ॥ 279 ॥

ततस्तु दैविके भागे प्रागादीशानपश्चिमम्।

गन्धाम्भः पुष्वतोयं च औपमान्यामलाम्बुनी ॥ 280 ॥

अक्षताम्भस्तिलोदं च यवोदं तण्डुलोदकम्।

विहितश्च समुद्धारः पाद्यात्तण्डुलपश्चिमाः ॥ 281॥

एवं तु पञ्चविंशद्भिः स्नपनं चोत्तमाधमम्।

सप्तभक्ते स्थले प्राग्वद्धृताच्छान्त्यम्बु पश्चिमम् ॥ 282 ॥

कलशैरेकविंशद्भिः स्नपनं मध्यमोत्तमम्।

त्रिधा विभक्ते कोष्ठानां नवकं तत्र सत्तम! ॥ 283 ॥

मध्यादीशानपर्यन्तं धृतं दधि पयो मधु।

तथोद्वर्तनचूर्णं च ततः कोणचतुष्टये ॥ 284 ॥

उष्णोदकं च गन्धाम्भः पुष्पाम्भो मङ्गलोदकम्।

द्रव्यन्यासक्रमेणैव समुद्धारः प्रकीर्तितः ॥ 285 ॥

एवं तु नवभिः कुम्भैर्भवेन्मध्यममध्यमम्।

घृतं पयो दधि मधु गन्धहेमाम्बुनी तथा ॥ 286 ॥

रत्नाम्भश्चोषधीवारि शालिचूर्णानि च क्रमात्।

मध्यमादीशदिङ्‌निष्ठमेतत् स्यान्मध्यमाधमम्॥ 287 ॥

मध्यमे दिक्‌चतुष्के तु पञ्चगन्यैस्तु पञ्चकम्।

आग्नेयादीशपर्यन्तं कलशानां चतुष्टयम् ॥ 288 ॥

शुद्धाम्भसा तु संपूर्णमेतत् स्यादधमोत्तमम्।

मध्ये रत्नजलं दिक्षु कुम्भानां तु चतुष्टयम् ॥ 289 ॥

मुक्तादिरत्नसंयुक्तं द्वन्द्वयोगेन सत्तम!।

एवं तु पञ्चभिः कुम्भैर्भवेदधममध्यम् ॥ 290 ॥

सर्वरत्रजलं मध्ये दिग्द्वये पूर्वपश्चिमे।

द्वौ कुम्भौ तत्र पूर्वस्मिन् मौक्तिकादिचतुष्टयम् ॥ 291 ॥

चतुष्कं पुष्परागादि ह्यन्यस्मिन् द्विजसत्तम!।

एवं कुम्भत्रयेणैव स्नपनं त्वधमाधमम् ॥ 292 ॥

एवं ह्यपरभेदास्तु षट्‌त्रिंशत् संप्रकाशिताः।

कुम्भाधिवासपूर्वं तु सर्वं पूर्ववदाचरेत् ॥ 293 ॥

आज्यस्य दैवतं देवो वासुदेवः परः स्मृतः।

उष्णाम्भसः सङ्कर्षणः प्रद्युम्नो रत्नबारिणः ॥ 294 ॥

फलाम्भसोऽनिरुद्धस्तु भगवान् दैवतं द्विज!।

नारायणस्तु मन्त्रात्मा लोहतोयस्य दैवतम् ॥ 295 ॥

मार्जनस्य हयग्रीवो विष्णुः स्याद्गन्धवारिणः।

नृसिंहोऽक्षततोयस्य वराहो यववारिणः ॥ 296 ॥

पाद्यस्य केशवो देवोऽर्घ्यस्य नारायणः स्मृतः।

देव आचमनीयस्य माधवस्त्वधिदेवता ॥ 297 ॥

गोविन्दः पञ्चगव्यस्य विष्णुस्तु दधिदैवतम्।

मधुसूदनसंज्ञस्तु पयसो देवता स्मृता ॥ 298 ॥

त्रिविक्रमाख्यो मधुनः कषायस्य च वामनः।

भगवान् श्रीधराख्यस्तु गुलतोयस्य देवता ॥ 299 ॥

देवदेवो हृषीकेश इक्षुसारस्य दैवतम्।

दामोदरोऽधिदैवं तु नालिकेराम्भसो द्विज! ॥ 300 ॥

पझनाभस्तु भगवान् शान्तितोयस्य देवता।

नरो नारायणश्चैव हरिः कृष्णस्तथैव च ॥ 301 ॥

आग्नेयादीशपर्यन्तं देवता मङ्गलाम्भसः।

परिमार्जनसंज्ञे तु शङ्खः स्यादधितैवतम् ॥ 302 ॥

कुशोदकस्य पझं स्याद्गदा स्यात् सक्तुनो द्विज!।

वनमाला पुष्पतोये चक्रं स्यादौपमानिके ॥ 303 ॥

किरीटमधिदैवं तु भवेदामलकाम्भसः।

कौस्तुभस्तिलतोयस्य श्रीवत्सस्तण्डुलाम्भसः । 304 ॥

एकाशीतिस्थितानां तु शुद्धोदानां तु देवता।

कान्त्याद्युन्नतिपर्यन्तमष्टकं प्रतिदिक्‌क्रमात् ॥ 305 ॥

बहिरेकोनपञ्चाशच्छुद्धतोयेषु च क्रमात्।

स्वधादिगायत्र्यन्तास्तु शक्तयो ह्यधिदेवताः ॥ 306 ॥

अष्टावष्टौ तु पूर्वादिदिक्ष्वगन्यादिविदिक्षु च।

अन्येषां स्नपनानां तु सर्वेषां द्विजसत्तम! ॥ 307 ॥

मर्यादा चैव हृष्टिश्च शुद्धोदेष्वधिदेवता।

कलशानां तु गरुडः, शेषः सूत्रस्य दैवतम् ॥ 308 ॥

कूर्चानां तु परं ब्रह्न, चक्रिकानां तु चक्रराट्।

वाससां वासुदेवस्तु, सर्वेषां च स एव वा ॥ 309 ॥

मार्जनं प्रोक्षणं चैव शकृता चानुलेपनम्।

सूत्रपातमलङ्कारं पिष्टचूर्णैः समन्ततः ॥ 310 ॥

द्वादशाक्षरमन्त्रेण कारयेत् पञ्च मन्त्रवित्।

पञ्चोपनिषदा मन्त्री कलशानधिवासयेत् ॥ 311 ॥

विष्णुगायत्रिया तत्र कोष्ठेषु कलशान् न्यसेत्।

तत्र द्रव्याधिदेवानां वाचकैः पूरयेत् क्रमात् ॥ 312 ॥

कूर्चांस्तु प्रक्षिपेत्तेषु द्विषट्‌कब्रह्नविद्यया।

तत्तद्‌द्रव्याधिदेवांस्तु तत्तद्‌द्रव्येषु पूजयेत् ॥ 313 ॥

चक्रिकाः स्थापयेत् पश्चाच्चक्रमन्त्रेण साधकः।

वासोभिश्छादयेत् पश्चाद्‌द्विषट्‌कार्णेन मन्त्रवित् ॥ 314 ॥

वस्त्रापनयनं, कुर्यान्मूलमन्त्रेण मन्त्रवित्।

प्रणवेन तु सूत्राणि च्छित्त्वा तेनाभिवन्द्य च ॥ 315 ॥

उद्ध्त्य, विष्णुगायत्र्या दद्याद्धस्ते गुरोस्तथा।

यस्मिन् यस्मिन्न मन्त्रोऽत्र विहितः कर्मणि द्विज! ॥ 316 ॥

द्वादशाक्षरमन्त्रण तत्तत्‌ कुर्याद्विचक्षणः।

अथवा सर्वकर्माणि द्वादशाक्षरविद्यया ॥ 317 ॥

पूर्वोक्तः परभेदानां स्नपनानां महामते!।

अर्घ्यादिद्रव्यनिचयः, इतरेषां तु कथ्यते ॥ 318 ॥

विष्णुपर्णी च दूर्वा च पझं श्यामाकमेव च।

एतानि पाद्यस्याङ्गानि चत्वारि द्विजपुङ्गव! ॥ 319 ॥

गन्धपुष्पेऽक्षतफले यवसिद्धार्थकं तिलम्।

कुशाग्रमर्घ्यस्याङ्गानि ह्येतान्यष्टौ भवन्ति हि ॥ 320 ॥

लवङ्गजातितक्कोलमङ्गमाचमनीयके।

शकृद्रसं च गोमूत्रं क्षीरं दधि घृतं तथा ॥ 321 ॥

अङ्गानि पञ्चगव्यस्य पञ्चैतानि च सर्वतः।

शम्योदुम्बरबिल्वानां पलाशवटयोस्तथा ॥ 322 ॥

खदिराश्वत्थयोश्चापि विकङ्कततरोस्तथा।

त्वक्‌सारं तु कषायं स्यात् सर्वपापापनोदनम् ॥ 323 ॥

कुष्ठं मांसी हरिद्रे द्वे मुराशैलेयचम्पकाः।

वचाकच्चोरमुस्ताश्च \`सर्वौषध्यः' प्रकीर्तिताः ॥ 324 ॥

पलाशबिल्ववकुलकदम्बाम्रशिरीषजाः।

न्यग्रोधाश्वत्थजाश्चापि पल्लवाः \`पत्रवारिणः' ॥ 325 ॥

केतकीमल्लिका जातिनन्द्यावर्तोत्पलोद्भवाः।

पझचम्पककुन्दोत्थाः कुसुमाः \`पुष्पवारिणः' ॥ 326 ॥

कदलीविल्वचूताश्च पनसं मातुलङ्गकम्।

नालिकेरं चामलकं बीजपूरं \`फलाम्भसः' ॥ 327 ॥

अङ्गान्येतानि विप्राष्टौ फलानि कथितानि वै।

यवगोधूमकत्रीहिशालिमुद्गप्रियङ्‌गुकाः ॥ 328 ॥

माषनीवारकौ चाङ्गं कथितं \`बीजवारिणः'।

बाह्‌लीकं चन्दनं चैव कर्पूरमगरुं तथा ॥ 329 ॥

गन्धाङ्गानि च चत्वारि, त्वथवा मुनिपुङ्गव!।

चन्दनं कुङ्‌कुमं मांसी हरिबेरं मुतं तथा ॥ 330 ॥

उशीरं कुष्ठमगरु \`गन्धाम्भो' ऽङ्गं तु चाष्टकम्।

सूर्यकान्तं पझरागमिन्द्रकान्तं तथैव च ॥ 331 ॥

वैडूर्यं चाप्ययस्कान्तमिन्द्रनीलप्रवालकौ।

गरुडं पुष्यरागं च स्फटिकब्रह्नरागकौ ॥ 332 ॥

वज्रं मौक्तिकमङ्गानि \`रत्नोदस्य', अथवा द्विज!।

मणिमुक्ताफलं वज्रं प्रवालं पुष्यकं तथा ॥ 333 ॥

रत्नोदकाङ्गान्येतानि पञ्च वै कथितानि ते।

अपरस्नपनानां तु द्वितीयं नवकं विना ॥ 334 ॥

तत्र मुक्ताफलं वज्रं गोमेदकेन्द्रनीलकौ।

पुष्यरागं ब्रह्नरागं चन्द्रकान्तं च विद्रुमम् ॥ 335 ॥

रत्नाम्भसोऽष्टावङ्गानि ह्यमूनि घदितानि वै।

सहदेवी शिरीषं च रजनी सूर्यवर्तिनी ॥ 336 ॥

सदाभद्रा कुशाग्राणि मार्जनाङ्गानि षड्‌ द्विज!।

रुक्‌मं रूप्यं च ताम्रं चाप्ययस्त्रपुकमेव च ॥ 337 ॥

अह्गानि कथितान्येव पञ्च वै \`लोहवारिणः'।

तिलसिद्धार्थनीवारयववेणुयवानि च ॥ 338 ॥

तुलसीपत्रयुक्तानि \`शान्तम्भो' ऽङ्गानि चैव षट्।

इन्द्रवल्ल्यङ्कुरं पझमश्वत्थाङ्‌कुरमेव च ॥ 339 ॥

एकपझं च चत्वार्यङ्गानि \`मङ्गलवारिणः'।

नद्यां तटाके वल्मीके पर्वते चैव मृत्तिका ॥ 340 ॥

\`परिमार्जनवस्तूनि' कथितानि द्विजोत्तम!।

शङ्खं चक्रं च कूर्मं च वैनतेयं तथैव च ॥ 341 ॥

कुर्यात् प्रतिकृतिं लोहैरौपमानिकमुच्यते।

शुद्धोदकलशाः सर्वे चन्दनैकाङ्गसंयुताः ॥ 342 ॥

अथवानन्तकलशं नाम्ना सकलपूरकम्।

यदेतस्य विधानं त्व क्रमेण श्रृणु विस्तृतम् ॥ 343 ॥

पूर्ववन्मण्डपं कुर्याच्चत्वारिंशत्करायतम्।

द्वात्रिंशत्करविस्तारं चतुर्द्वारादिसंयुतम् ॥ 344 ॥

ध्वजाद्यैरप्यलंकारैः पूर्ववत् सुविभूषितम्।

आपाद्या वा प्रपामात्रं यथाभिमतदेशगम् ॥ 345 ॥

यागार्थमण्डपं प्राग्वत् कल्पयेत् तत्समीपतः।

उक्ते दिनेऽङ्‌कुरारोपं कृत्वा कर्मदिनात् पुरा ॥ 346 ॥

तदर्थान् सर्वसंभारान् संभृत्य सुसमाहितः।

देशिकेन्द्रस्तु पूर्वेद्युः सुस्नातश्च कृताह्निकः ॥ 347 ॥

भूषणैर्विविधैर्वस्त्रैर्नूतनैश्च विभूषितः।

सितोष्णीषोत्तरीयश्च चित्रैर्माल्यैरलंकृतः ॥ 348 ॥

चतुर्भिरष्टभिर्वा(चा!) र्यैस्तादृशैरपि साधकैः।

तत्संख्यैः शास्त्रकुशलैः कञ्चुकादिविभूषितैः ॥ 349 ॥

अन्यैश्च सुसितैर्वस्त्रैः स्थगितानननासिकैः।

तत्तत्प्रयोगकुशलैरनेकैः परिचारकैः ॥ 350 ॥

प्राप्तेऽपराङ्णसमये कृत्वा द्वार्स्थार्चनं विशेत्।

यागार्थमण्डपं तत्र देवं कुम्भादिके यजेत् ॥ 351 ॥

तत्रैव वा यजेद्बिम्बं बह्नौ सन्तर्प्य पूर्ववत्।

ततोऽनुज्ञां समादाय क्रमेण मुनिपुङ्गव! ॥ 352 ॥

अनुकल्पविधाने तु प्रासादं संप्रविश्य च।

मूलबिम्बं तु संपूज्य अर्घ्यालभनमाल्यकैः ॥ 353 ॥

धूपेन च ततोऽनुज्ञां समादायारभेत् ततः।

द्वार्स्थाभ्यर्चनपूर्वं तु विशेत् स्नपनमण्डपम् ॥ 354 ॥

प्रोक्षयेत् पञ्चगव्येन द्विषट्‌कार्णेन सर्वतः।

नानाविधानि पुष्पाणि विकिरेत् सर्वदिक् तथा ॥ 355 ॥

सिद्धार्थकांश्च बीजानि ततो मण्डपमध्यतः।

सार्धद्वाविंशतिकरं भजेत् क्षेत्रं तु पञ्चधा ॥ 356 ॥

एकैकं नवधा भूयश्चचत्वारिंशच्च पञ्च च।

पङ्‌क्तयश्चापि कोष्ठानां पञ्चविंशोत्तरं भवेत् ॥ 357 ॥

द्विसहस्रं, ततो मध्ये कलशस्थापनार्थतः।

एकाशीति च कोष्ठानि संस्थाप्य परिमार्जयेत् ॥ 358 ॥

परितोवीथये पङ्‌क्तिद्वितयं, तद्बहिः पुनः।

पूर्वादिदिक्‌चतुष्के तु एकाशीतिपदानि च ॥ 359 ॥

कल्पयेत् पार्श्वतो वीथ्यै पुनः पङ्‌क्तिद्वयं भवेत्।

चतुर्षु कोणेष्वेकोनपञ्चाशत्कोष्ठकानि तु ॥ 360 ॥

कल्पयेत्तत्र चाप्येकाशीतिमध्यानुसारतः।

मध्यतो नवकं स्थाप्य पङ्‌क्त्यैकां लोपयेत् परि ॥ 361 ॥

बहिः पङ्‌क्तिद्वये दिक्षु षट्‌कं षट्‌कं विदिक्षु च।

चतुश्चतुश्च संस्थाप्य शेषाणि परिमार्जयेत् ॥ 362 ॥

तद्बहिः परितो वीथ्यै लुम्पेत् पङ्‌क्तिद्वयं ततः।

कोणानि कल्पयेद्यत्नात् पदषोडशकानि तु ॥ 363 ॥

तत्पार्श्वे लोपयेत् पङ्‌क्तिमेकैकां दिक्‌चतुष्टये।

पङ्‌क्तिद्वयेन द्वाराणामन्तर्भागास्त्रयो बहिः ॥ 364 ॥

पञ्चपार्श्वे तु शोभार्थं चतुरतर्बहिर्द्वयम्।

तदन्तः पङ्‌क्तित्रितये त्नयस्त्रिंशत्पदानि तु ॥ 365 ॥

वींथ्या सहैकतां नीत्वा ह्येकैकं स्थापयेद्बहिः।

द्वाराणामपि कोणानां मध्ये षोडशसंख्यया ॥ 366 ॥

पच्चविंशतिकोष्ठानि स्थापयित्वा तु पार्श्वतः।

अन्ययोन्यं लोपयेत् पङ्‌क्तिमेकैकां तु महामुने! ॥ 367 ॥

एवमापाद्य कुम्भानां पदानि स्थापनार्थतः।

ततः सुगन्धरजसा सितेन सुसमा द्विज! ॥ 368 ॥

अङ्गुष्ठविस्तरोत्सेधा ऋज्वी रेखास्तु कल्पयेत्।

विकीर्य कोष्ठेषु रजः पश्चाद्‌द्वाराणि पूरयेत् ॥ 369 ॥

तेनैव शोभां पीतेन विचित्रैः कुसुमान्वितैः।

लताबृन्दैर्मुनिश्रेष्ठ! वीथीः सर्वत्र भूषयेत् ॥ 370 ॥

ततः संगृह्य कलशान् पूर्वलक्षणलक्षितान्।

अष्टोत्तरशतं कृत्वा मूलमन्त्रेण वै घृतम् ॥ 371 ॥

गायत्र्या वा ततो द्वारा चतुष्के पूर्वदिक्क्रमात्।

द्वौ द्वौ संस्थाप्य कलशौ कुमुदादीन् प्रपूज्य च ॥ 372 ॥

पुष्पैरभ्यर्च्य कोष्ठानि विचित्रैर्मन्त्नमन्त्नितैः।

सर्वधान्यैः प्रयत्नेन कल्पयित्वा तु पीठिकाः ॥ 373 ॥

तासु द्वौ द्वौ कुशाग्रौ च निक्षिपेन्मूलमन्त्रतः।

सूत्रेण वेष्ठितान् कृत्वा कलशान् पूर्ववद्‌द्विज! ॥ 374 ॥

गायत्र्या क्षालयित्वा तान्, कोष्ठेषु न्यस्य \`तारतः'।

अधोमुखान् न्यसेत् पृष्ठे परमेष्ठ्यात्मना कुशान् ॥ 375 ॥

ततः संप्रोक्षयेत् \`पुंसा' पञ्चगव्येन तान् कुशैः।

\`विश्वेन' विकिरेत् सर्वानक्षतांश्च तदूर्ध्वतः ॥ 376 ॥

उत्तानये \`न्निवृत्या' तान् क्रमाद्यत्नेन वै ततः।

गालितेन तु तोयेन सुगन्धैश्चन्दनादिकैः ॥ 377 ॥

वासितेन तु तान्‌ विप्र! सर्वेणापूरयेत् क्रमात्।

मध्यैकाशीतिमघ्यस्थनवके मध्यकुम्भके ॥ 378 ॥

सूर्यकान्तं पझरागं वैडूर्यं चन्द्रकान्तकम्।

अयस्कान्तमिन्द्रनीलं प्रवालं गारुडं तथा ॥ 379 ॥

पुष्यरागं स्फाटिकं च ब्रह्नरागं च मेचकम्।

वज्रं च रजतं चैव मौक्तिकं ताम्रमेव च ॥ 380 ॥

सर्वाण्येतानि निक्षिप्य तद्बहिर्नवकाष्टके।

पूर्वादीशानपर्यन्तं मध्यकुम्भेषु वै क्रमात् ॥ 381 ॥

द्रव्याणि षोडशैतानि द्वन्द्वयोगेन विन्यसेत्।

द्विसप्तति च (क) संख्येषु न्यसेच्छेषेषु मौक्तिकम् ॥ 382 ॥

पूर्वैकाशीतिमध्यस्थनवके मध्यगोचरे।

कदलीपनसाम्राणां क्षीरिकाबदराख्ययोः ॥ 383 ॥

मातुलङ्गकेसरयोः ह (भ) व्यजम्बीरयोरपि।

फलानि निक्षिपेत् पश्चात्तद्बहिर्नवकाष्टके ॥ 384 ॥

प्रागादीशानपर्यन्तं मातुलङ्गं च दाडिमम्।

नारङ्गं चापि जम्बीरं तक्कोलं बदरीं तथा ॥ 386 ॥

क्षुद्रपूर्वं च पनसं कदलीमोचके तथा।

क्रमाद्‌द्वन्द्वप्रयोगेण मद्यकुम्मेषु विन्यसेत् ॥ 387 ॥

नवकाष्टककुम्मेषु बदराणि विनिक्षिपेत्।

उशीर कुङ्‌कुमं चैव मांसी मलयजं तथा ॥ 388 ॥

मुरं च हरिबेरं च कुष्ठं चागरुमेव च।

एकाशीतिपदे याम्ये विश्वान्येतानि निक्षिपेत् ॥ 389 ॥

मध्ये मध्यस्थकलशे पूर्वादिक्रमयोगतः।

शेषेषु मध्यकुम्भेषु न्यसेदेकैकजं फलम् ॥ 390 ॥

विनिक्षिपेन्मलयजमेतेषामष्टकेषु च।

समुद्रवापीकूपानां तटाकानां ह्रदस्य च ॥ 391 ॥

वृष्टीनदीहिमानां च तोयानि प्रतिपादयेत्।

वारुणे मध्यमे कुम्भे एकैकं शेषमध्यमे ॥ 392 ॥

शेषेषु चाष्टवर्ग्येषु शुद्धोदानि विनिक्षिपेत्।

यवगोधूमकब्रीहिशालिमुद्गप्रियङ्‌गुकान् ॥ 393 ॥

माषनीवारकौ वापि नवके मध्यमे घटे।

शेषेषु धान्यमेकैकं मद्यकुम्भेषु च क्रमात् ॥ 394 ॥

अष्टकेषु च सिद्धानि तोयानि प्रतिपादयेत्।

आग्नेयैकोनपञ्चाशन्नवके पूरयेद्‌घृतम् ॥ 395 ॥

षट्‌केष्वैन्द्रादियोगेन गोमूत्रं गोमयं तथा।

क्षीरं दधि विनिक्षिप्य कोणेषूष्णोदकं न्यसेत् ॥ 396 ॥

नैर्ऋते मध्यनवके तैलं विन्यस्य तद्बषिः।

शेषेषु चत्वारिंशत्सु कलशेषु गुलोदकम् ॥ 397 ॥

वायव्यनवके मध्ये न्यसेत् तैलं तु सार्षपम्।

कलशेषु च शेषेषु विन्यसेदैक्षवं रसम् ॥ 398 ॥

ईशानैकोनपञ्चाशन्नवके मधु विन्यसेत्।

शेषेषु नालिकेराम्भः तत्क्षीरं वापि विन्यसेत् ॥ 399 ॥

ऐन्द्रादिपञ्चविंशत्सु प्रथमे मध्यमे घटे।

क्षेत्रतीर्थाब्धिशैलेभ्यः सूकराख्यबिलाद्गजात् ॥ 400 ॥

वल्मीकाद्वृषशृङ्गाच्च मृदमादाय पूरयेत्।

शेषेष्वष्टसु चैकैकं, षोडसे गन्धवारि च ॥ 401 ॥

सहदेवी वचा चैव शतमूली शतावरी।

कुमारी च गलूची च सिंही व्याग्री तथैव च ॥ 402 ॥

द्वितीये मध्यमे कुम्भे विन्यस्य, बहिरष्टके।

एकैकं प्राक्‌क्रमेणैव, षोडशे पूर्ववद्भवेत् ॥ 403 ॥

न्यग्रोधोदुम्बराश्वत्थजम्बूबिल्वपलाशजैः।

शिरीषमधुकोत्थैश्च त्वग्रसैर्मध्यमं घटम् ॥ 404 ॥

तृतीये पूरयित्वाष्टौ व्यस्तैः षोडशपूर्ववत्।

पलाशबिल्ववकुलकदम्बाम्रशिरीषजान् ॥ 405 ॥

न्यग्रोधाश्वत्थजान् क्षिप्त्वा चतुर्थे पल्लवान् घटे।

मध्यमेऽष्टासु च व्यस्तान् प्राग्वत् षोडश विन्यसेत् ॥ 406 ॥

मल्लिकाजातिवकुलनन्द्यावर्तप्रियङ्‌गुजैः।

पझचम्पककुन्दैश्च पुष्पैरापूर्य मध्यमम् ॥ 407 ॥

कलशं पञ्चमव्यस्तैरष्टौ शेषांस्तु पूर्ववत्।

सिद्धार्थं सर्षपं माषं रोचनां गोसमुद्भवाम् ॥ 408 ॥

इन्द्रयवं वेणुयवं शमीश्यामाकबीजके।

षष्ठे मध्यस्थिते कुम्भे न्यसेदष्टासु च क्रमात् ॥ 409 ॥

व्यस्तानि तानि द्रव्याणि प्राग्वत् शेषांस्तु षोडश।

तिलं वनतिलं चैव जीरकं कृष्णजीरकम् ॥ 410 ॥

अतसीं शतपुष्पां च कुठारच्छिन्नमेव च।

ऋषिबीजं च विन्यस्य मध्यकुम्भे तु सप्तमे ॥ 411 ॥

एकैकं बहिरष्टासु प्राग्वत् षोडशसु द्विज!।

षष्टिश्यामाकशालीनां नीवारस्य च तण्डुलम् ॥ 412 ॥

दूर्वाकुशेन्द्रवल्लीनामङ्‌कुरान् पिप्पलस्य च।

न्यसेन्मध्येष्टमेऽष्टासु व्यस्तानन्येषु पूर्ववत् ॥ 413 ॥

कुशोदीच्येक्षुकाशानामुशीरशरपुङ्खयोः।

अगर्वपामा र्गयोश्च मूलानि नवमे न्यसेत् ॥ 414 ॥

कुम्भे मध्यस्थितेः ऽष्टासु व्यस्तानन्येषु पूर्ववत्।

तुलस्याः कृष्णतुलस्याश्च ग्रन्थिवेणोरपिच्छदाः ॥ 415 ॥

भृङ्गराजस्य बिल्वस्य शम्याः केतकि, जातयोः।

दशमे मध्यमेऽष्टासु व्यस्तान् शेषेषु पूर्ववत् ॥ 416 ॥

मुस्तानगरमुस्ताख्यकन्दे कुवलयस्य च।

कुमुदोत्पलयोश्चापि शीतलीयककन्दकम् ॥ 417 ॥

कल्हारस्य कशेरोश्च कन्दे एकादशे क्षिपेत्।

मध्ये कुम्मेषु चैतानि क्रमादन्येषु पूर्ववत् ॥ 418 ॥

मुद्गमाषकनिष्पावशिम्बव्रीहियवाङ्‌कुरान्।

आढकानां कुलुत्थानामङ्‌कुरान् द्वादशे क्षिपेत् ॥ 419 ॥

मध्यकुम्भेऽष्टके व्यस्तान् प्राग्वत् षोडशसु द्विज!।

शङ्खापुष्पी सदाभद्रा विष्णुक्रान्त्येकफझयोः ॥ 420 ॥

बलायाः खरमञ्जर्याः सहायाश्च तथैव च।

अङ्‌कुरान् सहदेव्याश्च यध्ये कुम्भे त्रयोदशे ॥ 421 ॥

विन्यस्याष्टासु च व्यस्तानन्येषु प्राग्वदाचरेत्।

श्वेतार्कं ब्रह्नदण्डीं च तथा ब्रह्नसुवर्चलाम् ॥ 422 ॥

सरक्तां च विरक्तां च पृश्निपर्णीं स्थिरां तथा।

परण्डं चापि विन्यस्य मध्ये कुम्भे चतुर्दशे ॥ 423 ॥

अष्टासु तानि व्यस्तानि प्राग्वदन्येषु विन्यसेत्।

सुरभीं पझकिञ्जल्कं नागकेसरमेव च ॥ 424 ॥

पत्रमेलात्वचं चैव लतां कस्तूरिकां तथा।

जातीफलं च वै पञ्च दशमै मध्यसंस्थिते ॥ 425 ॥

कुम्भे न्यस्याष्टके व्यस्तं शेषं पूर्ववदाचरेत्।

सुवर्णं रजतं ताभ्रमायसं त्रपु सीसकम् ॥ 426 ॥

आरं कांस्यं च विन्यस्य षोडशे मध्यसंस्थिते।

कलशेऽष्टासु च व्यस्तं प्राग्वत् षोडशसु द्विज! ॥ 427 ॥

एवं द्रव्याणि विन्यस्य क्रमेण सुसमाहितः।

तत आग्नेयकोणे तु देवस्याराधनार्थतः ॥ 428 ॥

अर्घ्यादेर्द्रव्यनिचयं मधुपर्कं च विन्यसेत्।

ततो निर्ऋतिकोणे तु सरिद्राशालिपिष्टके ॥ 429 ॥

दूर्वामश्वत्थपत्रं च सिद्धार्थं च तथाक्षतम्।

माल्यानि पूर्वकुम्भं च न्यसेन्नीराजनार्थतः ॥ 430 ॥

तथाचोद्वर्तनार्थं च चूर्णं गोधूमशालिजम्।

रजनीचूर्णसंमिश्रमीषत् पझकभावितम् ॥ 431 ॥

चमषीं च खलिं चैव तथा च मुनिपुङ्गव!।

चन्दनं मुखलेपार्थं घृष्टकर्पूरभावितम् ॥ 432 ॥

चम्पकैर्मुरमांसीभ्यां हरिबेरैः समन्वितम्।

पिष्टमामलकं चैव शिरः स्नानार्थकं न्यसेत् ॥ 433 ॥

पृथक्‌ पृथक्‌ च पात्रेषु ततो वायव्यकोणके।

धौतवस्त्रं करण्डं च पुष्पमाल्यादिभाजनम् ॥ 434 ॥

तत ईशानकोणे तु शलाकान्यायसानि तु।

आयसा गुलिकाश्चैव तथा सन्दंशनं द्विज! ॥ 435 ॥

अन्यद्यदुपयोगि स्यात् स्थापयेत् तद्यथारुचि।

एतदुक्तं समस्तं वा यथाभिमतकोणगम् ॥ 436 ॥

मध्यैकाशीतिमध्यस्थनवके मध्यसंस्थिते।

कुम्भे यजेद्वासुदेवं ततः प्रागादियोगतः ॥ 437 ॥

दिक्‌स्थानां नवकानां तु मध्येषु प्रभवक्रमात्।

चतुरो वासुदेवादीन् विदिक्‌स्थानां तु मध्यतः ॥ 438 ॥

ईशादिवह्निपर्यन्तं तानेवाप्यययोगतः।

मध्यं शुद्धद्ककुम्मेषु सत्यं सर्वेषु पूजयेत् ॥ 439 ॥

बहिर्दिङ्‌नवकानां तु शुद्धोदेषु च दिक्‌क्रमात्।

सुपर्णं गरुडं चैव तार्क्ष्यं तु विहगेश्वरम् ॥ 440 ॥

वह्न्यादीशानपर्यन्तं नवकानां चतुष्टये।

शुद्धोदेषु च तानेव क्रमेण परिपूजयेत् ॥ 441 ॥

एकाशीतिषु दिक्‌स्थेषु पूर्वादिक्रमयोगतः।

मध्यकुम्भेषु षट्‌त्रिंसशत्संख्यातेषु यथाक्रमम् ॥ 442 ॥

पझनाभादयो विप्र! देवा वेदविदन्तिमाः।

पूज्या नवकयुक्त्या तु मध्यादिशानपश्चिमम् ॥ 443 ॥

मध्ये शुद्धोदकुम्भेषु यजेत् कल्किकस्वरूपिणम्।

वहिर्नवकशुद्धोदकलशेषु यजेत् प्रभुम् ॥ 444 ॥

पातालशयनाख्यं तु, पश्चादग्निदिगादितः।

चतुर्षु कोणेष्वेकोनपञ्चाशन्नवकेषु च ॥ 445 ॥

मध्येषु केशवादीनां क्रमात् त्रिकचतुष्टये।

आद्यान्, दिक्‌स्थेषु कुम्भेषु द्विदीयांस्तु चतुर्ष्वपि ॥ 446 ॥

विदिक्‌स्थेषु तृतीयांश्च षट्‌कं षोडशके क्रमात्।

चक्रादिवज्रपर्यन्तमस्त्रषोडशकं यजेत् ॥ 447 ॥

कोणस्थेषु चतुष्केषु न्यसेच्छक्तिं ततःपरम्।

ऐन्द्री दक्षिणतः पञ्चविंशतौ प्रथमे यजेत् ॥ 448 ॥

सर्वसम्पत्प्रदां लक्ष्मीं मध्यकुम्भेषु तद्बहि।

अष्टास पुष्टि तद्बाह्य कान्ति षोडशके द्विज! ॥ 449 ॥

एमाद्येषु चान्येषु पञ्चविंशतिषु क्राम।

प्रभादीना च शक्तीनां त्रिय् त्रिययं यजेत् ॥ 450 ॥

तत्रापि पञ्चदशमे बहिः षोडशके न्यसेत्।

किरीट, मन्ति मे पञ्चविंशतौ त्रितयं यजेत् ॥ 451 ॥

श्रीवत्सकौस्तुभं चापि वनमालां तथैव च।

वासुदेवादिमन्त्रैस्तु वनमालान्तिमैः क्रमात् ॥ 452 ॥

अष्टाविंशतिसंख्यं तु हुत्वाज्यं तु (वा) यथारुचि।

पूर्णान् दत्वा ततः कुम्भान् संपातविधिना स्तृशेत् ॥ 453 ॥

पिधाय चक्रिकाभिस्तु सर्वानुक्तक्रमेण तु।

वासोभिश्छादयेत् पश्चान्नूतनैस्तु पऋथक् पृथक् ॥ 454 ॥

भूयः पूर्णाहुतिं दत्वा दिक्षु भूतबलिं हरेत्।

मृदादिसर्वरत्नान्तमुद्धारक्रम इष्यते ॥ 455 ॥

पूर्वं विष्णोर्नुकमिति मन्त्रेण च महामते!।

पूर्वादीशानपर्यन्तं मृत्कुम्भैरभिषिच्य च ॥ 456 ॥

सर्वमृत्कलशेनैव मध्यस्थेन ततो बहिः।

कुम्भैः षोडशभिर्विप्र! प्रागादिक्रमयोगतः ॥ 457 ॥

एवमेव क्रमः सर्वपञ्चविंशतिषु द्विज!।

"प्रतद्विष्णुरि" त्यनेन मूलाद्भिरभिषेचयेत् ॥ 458 ॥

"प्रतत्ते विष्णुवास" इति कषायैरन्विताम्बुभिः।

यस्य "त्रिपूर्णे" त्येतेन कलशैः पल्लवान्वितैः ॥ 459 ॥

"तदस्ये" ति च मन्त्रेण पुष्पैरापूरितैर्घटैः।

"तावा"मिति च मन्त्रेण सिद्धार्थादिसमन्वितैः ॥ 460 ॥

"प्रवः पान्तमि" त्येतेन तिलाद्यन्वितवारिभिः।

"परो मात्रे" तिमन्त्रेण षष्ट्यादिद्रव्यवारिभिः ॥ 461 ॥

"न ते विष्णो" रित्यनेन कुशमूलान्विताम्बुभिः।

"इरावती" ति मन्त्रेण तुलस्यादिजलैस्ततः ॥ 462 ॥

"अतो देवे" ति मन्त्रेण मुस्ताकन्दादिसंयुतैः।

"इदं विष्णुरि" त्यनेन मुद्गाद्यङ्‌कुरपूरितैः ॥ 463 ॥

"त्रीणि पदे" ति मन्त्रेण शङ्खपुष्पादिवारिभिः।

"विष्णोः कर्माणी" त्यनेन श्वेतार्काद्यम्बुभिस्ततः ॥ 464 ॥

"तद्विष्णो" रिति मन्त्रेण सुरभ्यादिजलैस्ततः।

"तद्विप्रास" इत्यनेन स्नापयेल्लोहवारिभिः ॥ 465 ॥

प्रागेकाशीतिकलशैः स्नापयेत् क्रमयोगतः।

पूर्वादिमध्यपर्यन्तनवके स्नपनक्रमः ॥ 466 ॥

ऐन्द्रेण नवकेनादावुरुयज्ञाय इत्यृचा।

"इन्द्राविष्णू दृंहिते" ति वह्निदिक्‌संस्थितेन च ॥ 467 ॥

"इयं मनीषे" ति याम्येन नवकेनाभिषेचयेत्।

"वषट्‌ ते विष्णुवासे" ति नैर्ऋतेन ततः परम् ॥ 468 ॥

" तिस्रोवाच" इत्यनेन वारुणेन महामते!।

"योवर्ध ओषधि" मन्त्रेण वायव्यनवकेन तु ॥ 469 ॥

"स्तरीरत्वदभवती" ति सौम्येन नवकेन तु।

ईशानदिक्‌स्थितेनैव यस्मिन् विश्वेति चेत्यृचा ॥ 470 ॥

" इदं वचः पर्जन्याये" ति स्नापयेन्मघ्यमेन तु।

याम्येकाशीतिकलशैस्ततः संस्नापयेद्विभुम् ॥ 471 ॥

"सहस्रशीर्षं देव" मिति मन्त्रपुरस्सरैः।

"सन्ततं सिराभि" रितिपर्यन्तैश्च क्रमेण तु ॥ 472॥

अष्टमन्त्रैर्मुनिश्रेष्ठ! प्रागादिनवकाष्टकैः।

एतैरेव समस्तैस्तु स्नापयेन्मध्यमेन तु ॥ 473 ॥

एकाशीत्या तु वारुण्या कलशैरभिषेचयेत्।

"समुद्रज्येष्ठा" इत्यनेन पूर्वादिनवकेन तु ॥ 474 ॥

वापीकूपतटाकाब्धिर्ह्रदवृष्टिसमुद्भवैः।

"या आपो दिव्या" इति मन्त्रेणैवाभिषेचयेत् ॥ 475 ॥

नद्यम्भसा स्नापनीत "यासां राजे" त्यृचा ततः।

"यासु राजे" ति मन्त्रेण हिमतोयेन वै ततः ॥ 476 ॥

समुद्रज्येष्ठपूर्वैस्तु चतुर्भिर्मध्यमेन तु।

ततोऽभिषिञ्चेत् सौम्यैकाशीतिकुम्भैः क्रमेण तु ॥ 477 ॥

"यदिमा" इति मन्त्रेण शाक्रेण नवकेन तु।

"यस्यौषधि" रित्येतेन वह्निदिक्‌संस्थितेन तु ॥ 478 ॥

"साकं यक्ष्मे" ति याम्येन "अन्यावो" इति नैर्ऋते।

"याः फलिनी" ति मन्त्रेण वारुण्यां नवकेन तु ॥ 479 ॥

"मुञ्चतु मा शपय्या" दिति वायुदिङ्‌नवकेन तु।

"आपः पुनन्त्वित्य" नेन सोमदिक्‌संस्थितेन तु ॥ 480 ॥

"ओषधीः सोमराज्ञी" ति मन्त्रैणैशानकेन तु।

"या ओषधीस्सोमराज्ञी विष्ठिता" इति मध्यतः ॥ 481 ॥

ततोऽग्न्येकोनपञ्चाशत्कलशैरभिषेचयेत्।

गायत्र्या चैन्द्रषट्‌केन "गन्धद्वारे" ति याम्यतः ॥ 482 ॥

"पयस्वतीरोषधय" इति षट्‌केन पश्चिमे।

"दधिक्राव्‌ण" इत्यृचा सौम्यषटकेन तत्परम् ॥ 483 ॥

सम्यक स्रवन्ति सरितः सूक्तेनैव घृतेन च।

नैर्ऋतैकोनपञ्चाशत्कलशैरभिषेचयेत् ॥ 484 ॥

"तेजोसी" त्यादियजुषा तैलेन स्नापयेत्ततः।

द्वादशाक्षरमन्त्रेण प्राक्‌क्रमेण गुडोदकेः ॥ 485 ॥

"तेजसीत्यादि" मन्त्रेण वायौ तैलेस्तु सार्षपेः।

द्वादशार्णाख्यमन्त्रेण सर्वैरिक्षुरसैस्ततः ॥ 486 ॥

मधुवातादिभिर्मन्त्रैः कलशैर्मधुपूरितैः।

पूर्वोदितेन मन्त्रेण नालिकेरजलैः क्रमात् ॥ 487 ॥

तेनेवोष्णजलैः पश्चाद्वह्‌न्यादीशानपश्चिमम्।

सुतप्तायोगुडक्षेपात् सञ्जातोष्णैस्तदैव तु ॥ 488 ॥

उद्वर्तयेत्तयो देवं "द्रपदा" दीति मन्त्रतः।

शिरस्यामलकं दद्या "न्मानस्तोके" ति मन्त्रतः ॥ 489 ॥

प्रक्षाल्य शुद्धतोयैश्च बहुभिश्च सुगन्धिभिः।

मध्यैकाशीतिकलशैस्ततः संस्नापयेत् क्रमात् ॥ 490 ॥

"सहस्रशीर्षे" त्यनया ऋचैन्द्रीनवकैर्घटैः।

अष्टाभिरष्टदिक्‌संस्थैर्मघ्यमेन द्वितीयया ॥ 491 ॥

द्वाभ्यां द्वाभ्यां तथा ऋघ्भां क्रमान्नवकसप्तकैः।

पौरुषेण तु सूक्तेन समस्तेन शनैः शनैः ॥ 492 ॥

स्नापयेद्देवदेवेशं मध्यस्थनवकेन तु।

यद्वा "सर्वस्य वशिन" मित्याद्यैर्मनुभिः क्रमात् ॥ 493 ॥

महोपनिषदन्तस्थैः दिक्‌स्थितैः कलशाष्टकैः।

"एक एव नारायण" इति मध्यगतेन तु ॥ 494 ॥

यद्वा द्विषट्‌कमन्त्रेण सर्वकुम्भैः क्रमेण तु ।

मृदादि सर्वरत्नान्तं स्नापयेद्‌द्विजसत्तम! ॥ 495 ॥

उद्धार एवं कथितः श्रृणु कर्मक्रमं द्विज!।

प्रभाते तु कृतस्नानः कृतकौतुकमङ्गलः ॥ 496 ॥

देशिकेन्द्रस्तथान्यैश्च देशिकैश्च समन्वितः।

प्रासादं संप्रविश्याथ नित्यं निर्वर्त्य पूर्ववत् ॥ 497 ॥

यागमण्डपमासाद्य रजोभिः पूर्य मण्डलम्।

कुम्भमण्डलयोरिष्ट्वा प्रासादं संप्रविश्य च ॥ 498 ॥

ततस्त्वर्घ्यादिभिर्भोगैः मूलबिम्वं तु पूजयेत्।

तस्मात् स्नपनबिम्बे तु समावाह्य तथैव च ॥ 499 ॥

इष्ट्वालंकृत्य विविधैर्वस्त्रैर्माल्यैश्च भूषणैः।

शिबिकादौ समारोप्य सर्वालङ्कारसंयुतम् ॥ 500 ॥

पूर्वोक्तवर्त्मना विप्र! निनयेत् स्नानमण्डपम्।

स्नानपीठे समारोप्य पूर्वोदितविधानतः ॥ 501 ॥

यथाक्रमं समभ्यर्च्य यावदात्मनिवेदनम्।

ततस्तु देवदेवस्य कुर्यात् कौतुकबन्धनम् ॥ 502 ॥

देवस्य पुरतः कुर्याच्छकृता मण्डलं शुभम्।

पिष्टचूर्णैरलंकृत्य न्यसेत् कोणेषु पालिकाः ॥ 503 ॥

व्रीहिभिः पीठिकां कृत्वा तदूर्ध्वं विनिवेशयेत्।

हैमं वा राजतं पात्रं पूरितं शालितण्डुलैः ॥ 504 ॥

स्वारिमानैस्तदर्धैर्वा ताम्बूलैश्च विभूषितम्।

तदूर्ध्वे विन्यसेत् सूत्रं पट्टजं तु चतुर्गुणम् ॥ 505 ॥

मन्त्रयित्वास्त्रमन्त्रेण संपूज्य कुसुमैरपि।

तत् पात्रं शिरसि स्थाप्य परिचर्यापरस्य च ॥ 506 ॥

शिष्यस्य मण्डपं पश्चाच्चतुष्कुर्यात् प्रदक्षिणम्।

सर्वमङ्गलसंयुक्तं प्रासादाभ्यन्तरे यदि ॥ 507 ॥

प्रथमावरणे वापि द्वितीयावरणेऽथवा।

प्रदक्षिणचतुष्कं तु कुर्याद्वा संकटे द्वयम् ॥ 508 ॥

देवस्याग्रे तु तत्पात्रमाधारस्योपरि न्यसेत्।

कृत्वा पुण्याहघोषं तु देवमर्घ्यादिभिर्यजेत् ॥ 509 ॥

ततः प्रतिसरं चेष्ट्वा गन्द्यधूपाधिवासितम्।

कौतुकं देवदेवस्य बन्धयेद्दक्षिणे करे ॥ 510 ॥

संपूज्यार्ग्यादिभिर्भूयस्ताम्बूलैस्तोषयेद्‌द्विजान्।

दीक्षितान् वैष्णवांश्चापि देशिकेन्द्रपुरस्सरान् ॥ 511 ॥

आचार्यः स्वयमादद्यात्तदर्धं तण्डुलादिकम्।

एवं सर्वेषु यागेषु कार्यं कौतुकबन्धनम् ॥ 512 ॥

कुम्भानां विहितं कर्म न कृतं यदि व पुरा।

कया त्वनुपपत्या तु तदा तत् सर्वमाचरेत् ॥ 513 ॥

स्नानासनोदितैर्भोगैः मुखलेपान्तिमैः क्रमात्।

पूजयित्वा ततः कुम्भैः स्नापयेदुक्तवर्त्मना ॥ 514 ॥

सर्वेषामपि कुम्भानां स्नानशेषं तु पूरयेत्।

घटान्तरं तु द्रव्याणामन्तरान्तरयोगतः ॥ 515 ॥

शुद्धाम्भसा स्नापयित्वा वस्त्रेणार्घ्यादिभिर्यजेत्।

एवं सुस्नाप्य विधिवद्रजनीचूर्णपूरितैः ॥ 516 ॥

कौतुकोक्तेन मार्गेण पुरस्तादधिवासितैः।

पञ्चविंशतिभिः कुम्भैर्नवभिः पञ्चभिस्तु वा ॥ 517 ॥

एकेन वापि तच्चूर्णं द्विषट्‌कब्रह्नविद्यया।

प्रदद्यान्मूर्घ्निदेवस्य भूयश्चार्घ्यादिभिर्यजेत् ॥ 518 ॥

सर्वाङ्गं परिमृज्याथ भक्तानां मूर्घ्नि दापयेत्।

विष्वक्‌सेनस्य दत्वा तु तन्मन्त्रेण ततो द्विज! ॥ 519 ॥

सहस्रधारास्नपनमाचरेच्छद्धवारिभिः।

सवन्दनादिकं दत्वा ततः पीठात्ततः प्रभुम् ॥ 520 ॥

अलङ्कारासनं नीत्वा आसनादिक्रमाद्यजेत्।

भोगैः सांस्पर्शिकैः प्राग्वद्विविधैरौपचारिकैः ॥ 521 ॥

हृदयङ्गमसंज्ञैश्च विचित्रैश्च मनोहरैः।

एवं द्विजप्रदानान्तं होमान्तं वा प्रपूज्य च ॥ 522 ॥

शिबिकादौ समारोप्य पूर्ववत् संप्रवेशयेत्।

प्रदक्षिणक्रमेणैव प्रासादाभ्यन्तरं ततः ॥ 523 ॥

तत्रावरोप्य तद्बिम्बं स्वस्थाने सन्निवेश्य च।

इष्ट्वाचार्घ्यादिभिर्भोगैः मूलबिम्बं तथैव च ॥ 524 ॥

समार्प्य च कृतं कर्म कुर्याच्चैव विसर्जनम्।

ततश्चौत्सवबिम्बं तद्विचित्रैर्वसनैस्तथा ॥ 525 ॥

ततश्चोत्सवबिम्बं तद्विचित्रैर्वसनैस्तथा।

अनेकैर्भूषणै रम्यैर्माल्यैश्च सुसुगन्धिभिः ॥ 526 ॥

अलंकृत्य समारोप्य शिबिकां संप्रवेशयेत्।

आस्थानमण्डपं सम्यगुत्सवोदितवर्त्मना ॥ 527 ॥

तत्रावरोप्य यानाच्च सौवर्णे वितते शुभे।

भद्रासनेऽथवा विप्र! विचित्रास्तरणान्विते ॥ 528 ॥

यथाक्रमोदितेनैव वर्त्मना संप्रपूजयेत्।

सांस्पर्शादिकैर्भोगैर्विविधैस्तु विशेषतः ॥ 529 ॥

महाहविर्निवेद्याथ कृत्वा सर्वं क्रमेण तु।

द्विजप्रदानपर्यन्तमग्नौ सन्तर्पयेत् क्रमात् ॥ 530 ॥

समर्पणादिकं सर्वं कृत्वा देवं जगत्पतिम्।

समारोप्य च यानादौ सर्वमङ्गलसंयुतम् ॥ 531 ॥

प्रवेशयेत्तु प्रासादं यानादेरवरोप्य च।

स्वस्थाने सन्निवेश्याथ अर्घ्यगन्धादिभिर्यजेत् ॥ 532 ॥

मूलबिम्बं तथाभ्यर्च्य कृतं कर्म समर्पयेत्।

स्नानशेषेण तोयेन कुम्भस्थेन क्रमेण तु ॥ 533 ॥

द्वारस्थान् सकलान् देवांस्तथा चावरणस्थितान्।

बलिदानक्रमेणैव संप्रोक्ष्य परिपूज्य च ॥ 534 ॥

बलिं च दत्वा शेषेण गणेशमभिषिच्य च।

पूजयेदर्घ्यगन्धाद्यैरथवा ह्यनुकल्पके ॥ 535 ॥

पूजावसाने देवस्य स्नपनव्यक्तिगस्य तु।

प्रोक्षणं देवतानां च गणेशस्याभिषेचनम् ॥ 536 ॥

आचरेत् क्रमयोगेन, यजमानस्ततो द्विज!।

आचार्यान् साधकांश्चैव तोषयेद्‌विविधैर्धनैः ॥ 537 ॥

अन्यांश्च वैष्णवान् सर्वान् यथाशक्ति च तोषयेत्।

अनिवारितमन्नाद्यं सार्वजन्यं तु कारयेत् ॥ 538 ॥

एवमेव हि सर्वेषु स्नपनेषु क्रियाक्रमः।

प्रोक्षणं परिवाराणां बलिदानं च वर्जयेत् ॥ 539 ॥

महाहविर्विधानं च विभवे सति कल्पयेत्।

प्रधानादिक्रमेणैव स्नपनानां तु पञ्चकम् ॥ 540 ॥

कुर्यान्नित्यविधौ विप्र! तथा नैमित्तिकेऽपि च।

ततस्तु सूक्ष्मसूक्ष्मादिस्थूलस्थूलान्तपञ्चकम् ॥ 541 ॥

चातुरात्म्यादिदेवानां कार्यं स्थापनकर्मणि।

अयने विषुवे चैव ग्रहणे सोप्रसूर्ययोः ॥ 542 ॥

स्नपनं मुख्यकल्पे तु कुर्यादाद्योत्तमोत्तमम्।

अनुकल्पे तु तन्मध्यं, तन्न्यूनादि चतुष्टयम् ॥ 543 ॥

अयनद्वयमध्यस्थसंक्रान्तिद्विचतुष्टये।

आवृत्तिक्रमयोगेन कल्पयेन्मुनिपुड्गव! ॥ 544 ॥

उत्सवारम्भदिवसे तदन्ते च समारभेत्।

अधमोत्तमसंज्ञं तु तन्मध्यं वानुकल्पके ॥ 545 ॥

महाहविर्विधाने तु तन्न्यूनं तु समाचरेत्।

देशकालानुरूपेण द्वितीयं नवकं तु वा ॥ 546 ॥

तृतीयं वा चतुर्थं वा कल्पयेत्तु यथाक्रमम्।

प्रायश्चित्तेषु कार्येषु सर्वाण्येतानि कल्पयेत् ॥ 547 ॥

तेषु स्नपनभेदं तु वक्ष्याम्युपरि विस्तृतम्।

स्नपनानां विधानं तु दिव्यशास्त्रोक्तवर्त्मना।

यथावत् कथितं सम्यक्किमन्यच्छ्रोतुमिच्छसि ॥ 548 ॥

इति श्रीपाञ्चरात्रे पारमेश्वरसंहितायां क्रियाकाण्डे स्नपनविधानं नाम चतुर्दशोऽध्यायः ॥

\*\*\*\*\*\*\*\*\*\*\*\*\*\*







॥ श्रीः ॥

पञ्चदशोऽध्यायः

सनक :---

स्वयं व्यक्तविमानस्य प्रादुर्भावप्रसङ्गतः।

प्रतिष्ठा सूचिता ब्रह्नन्! विस्तरेणाद्य मे वद ॥ 1 ॥

शाण्‍डिल्य :---

श्रूयतामभिधास्यामि यदर्थं चोदितस्त्वया।

पौष्कराख्ये महाशास्त्रे प्रोक्ता भगवता स्वयम् ॥ 2 ॥

प्रतिष्ठा वासुदेवेन पौष्करस्य महात्मना।

सुविस्तरेण सर्वत्र प्रकीर्णा बहुधा स्थिता ॥ 3 ॥

सर्वत्र सारमुद्‌धृत्य तत्प्रसादाद्वदामि ते।

आद्यवेदोद्भवैर्दिव्यैः साक्षात् सद्ब्रह्नवाचकैः ॥ 4 ॥

मन्त्रैर्बलादिकैर्योक्ता प्रतिष्ठा तत्पदप्रदा।

सिद्धान्तोक्तेन मन्त्रेण साङ्गेनैव बलादिकैः ॥ 5 ॥

स्थापना या तु सा प्रोक्ता भोगमोक्षफलप्रदा।

साङ्गेन मूलमन्त्रेण ज्ञानध्यानान्वितेन च ॥ 6 ॥

प्रतिष्ठा विहिता ब्रह्नन्! मन्त्रसिद्धिफलप्रदा।

एकायनाख्यवेदोक्तैर्मन्त्रैरन्यैस्त्रयीमयैः ॥ 7 ॥

सिद्धान्तोक्तेन मन्त्रेण, साङ्गेन क्रियते च या।

सा सार्धमैहिकैर्भोगै, रणिमादिफलप्रदा ॥ 8 ॥

दिव्यैर्बलादिकैर्मन्त्रैः सह चान्यैस्त्रयीमयैः।

स तु षाड्‌गुण्यफलदा सह सज्ञफलैर्भवेत् ॥ 9 ॥

सह ऋक्‌सामपूर्वैस्तु मन्त्रैः स्वव्याप्तिसंयुतैः।

साङ्गेन मूलमन्त्रेण स्थापना या महामते! ॥ 10 ॥

सा सर्वभोगदा चान्ते तथा मन्त्रफलप्रदा।

केवलैः श्रुतिमन्त्रैस्तु यथावसरलक्षणैः ॥ 11 ॥

धारणा भगवदध्यानमन्त्रन्यासेन वै सह।

देशिकेन्द्रेण या कार्या भक्तानां परमेश्वरे ॥ 12 ॥

सामान्या सा परिज्ञेया यज्ञवत् सर्व(स्वर्ग)भोगदा।

कालक्रमादकामानां सर्वाः परफलप्रदाः ॥ 13 ॥

इति मन्त्रविभेदेन सप्तधा परिकीर्तिता।

द्विजेन्द्रो भगवद्याजी तद्भक्तस्तन्मनाः सदा ॥ 14 ॥

निर्द्वन्द्वो नित्यसत्त्वस्थो द्विषट्‌काध्यात्मचिन्तकः।

वेत्ता यो व्यूहपूर्वस्य व्यक्तस्य परमात्मनः ॥ 15 ॥

बलादिदिव्यमन्त्रेषु यस्य निष्टा परा स्थिता।

सन्यासं कर्मणां यस्तु करोत्यध्यक्षतः क्रमात् ॥ 16 ॥

नित्यसिद्धे तदाकारे तत्परत्वे च सर्वदा।

यस्यास्ति सक्तिर्हृदये तस्यासौ सन्निधिं भजेत् ॥ 17 ॥

मन्त्ररूपी जगन्नाथः परमात्माच्युतः प्रभुः।

अतस्तेन प्रतिष्ठानं कृतं मुख्याधिकारिणा ॥ 18 ॥

विद्धि तन्मुख्यकल्पं तु प्रतिष्ठोक्तफलप्रदम्।

प्राक्‌ त्रयीधर्मनिष्ठो यः प्राप्तदीक्षो जितेन्द्रियः ॥ 19 ॥

मन्त्रज्ञः कर्मकुशलः पञ्चरात्रार्थतत्ववित्।

स्थापनं यत् कृतं तेन ह्यनुकल्पं च विद्धि तत् ॥ 20 ॥

परात्परस्वरूपस्य परस्य चतुरात्मनः।

शान्तोदितादिव्यूहानां केशवाद्यखिलस्य च ॥ 21 ॥

तथा विभवमूर्तीनामेकाकारस्वरूपिणः।

तथा च सर्वजगतामेकबीजात्मकस्य च ॥ 22 ॥

सदोदितस्वरूपस्य वासुदेवस्य वै विभोः।

त्रयाणामच्युतादीनां तद्भेदानां तथैव च ॥ 23 ॥

शान्तोदितस्वरूपस्य परस्य चतुरात्मनः।

या तु सन्धानरूपा सा "प्रतिष्ठेति" प्रकीर्तिता ॥ 24 ॥

पीठब्रह्नशिलाज्ञानस्तम्बस्य चतुरात्मनः।

चतुर्दिग्वीक्षमाणस्य या तु सन्धानलक्षणा ॥ 25 ॥

बोद्धव्या "सुप्रतिष्ठा" च दिग्व्यूहपरिपूरिका।

धृतिशक्तिः स्वरूपेण त्वमूर्तेनाव्ययात्मना ॥ 26 ॥

स्थितये प्रक्रियार्थं च "ब्रह्नपाषाणतां" गता।

सर्वब्रह्नशिलानिष्ठमाक्षितेर्द्विजसत्तम! ॥ 27 ॥

व्याप्तमामूलतश्चैव तेनामूर्तेन वै पुरा।

द्रव्यमूर्तिरमूर्ता च गृहीता स्तम्बलक्षणा ॥ 28 ॥

अनुग्रहार्थं वर्णानां स्थित्यर्थं दिक्क्रमस्य च।

अधोर्ध्वाभ्यां विभागार्थं सिद्धये पुनरेव हि ॥ 29 ॥

तात्वस्य विशव्पीठस्य जडत्वविनिवृत्तये।

सम्यक् संवित्तिलाभार्थं तत्वानां भिन्नरूपिणाम् ॥ 30 ॥

युक्तिः परिगृहीता च चातुरात्म्यैकलक्षणा।

एकस्याच्युतबीजस्य भिन्नेषु प्रतिवस्तुषु ॥ 31 ॥

संस्थि स्थितिरच्छिन्ना सा "प्रतिष्ठान्त" एव हि।

ज्ञानस्तम्बाविभक्तानामेतेषां चतुरात्मनाम् ॥ 32 ॥

चतुर्दिग्वीक्षमाणानां स्थापना या समीरिता।

एकदिग्वीक्षितानां च स्थापितानां च पङ्‌क्तितः ॥ 33 ॥

सा च "प्रतिष्ठा" विज्ञेया पूर्ववद्‌द्विजसत्तम!।

भिन्नानां व्यूहमूर्तीनां केशवाद्यखिलस्य च ॥ 34 ॥

प्रादुर्भावसमूहस्य द्व्यादिकस्य च यद्‌द्विज!।

एकस्मिन् विश्वपीठे तु स्थितिरेकस्य चेच्छया ॥ 35 ॥

प्रतिष्ठाख्यं "विशेषं तु स्थापनं" समुदाहृतम्।

चिच्छक्तेरनुविद्धं च अव्यक्तं तत्वविग्रहम् ॥ 36 ॥

दिव्यमूर्तौ चलाख्ये तु नित्यमेकात्मताधिया।

बिम्बसंस्कारकाले तु अधिवासाभिधे द्विज! ॥ 37 ॥

अचलत्वेन सन्मन्त्रैश्चलभावेन वा पुनः।

साङ्गं सलाञ्छनं चैव कामाच्चाभिमतात्तु वै ॥ 38 ॥

आराधनार्थं हृदयान्न्यस्तं तद्धृदये पुनः।

समाहरेत् कृतार्थत्वान्नित्यं कालान्तरेण वा ॥ 39 ॥

सुबोधपरिणामेन सत्वेनाऽऽनिर्मलेन च।

कालसत्ता इयत्ताख्या परिच्छेदवशात् स्मृता ॥ 40 ॥

तमा "स्थापनसंस्थं च विशेषं" समुदीरितम्।

संपन्ने ब्रह्नपाषाणसंस्कारे पैठिकेऽपि च ॥ 41 ॥

उद्वर्तनाभ्यञ्जनेन मृद्भूतीर्गोमयादिना।

शिल्पिदोषोपशमने स्नानमात्रे कृते सति ॥ 42 ॥

निष्पन्ने नेत्रदाने तु स्नाने संपादिते परे।

उत्थाप्य मूर्तिपाद्यैस्तु गुरुणा वहुभिर्बलात् ॥ 43 ॥

निवेशनममन्त्रं यद्विधिवत् साम्प्रतं कृतम्।

तृतीयं वज्रलेपेन नित्यमेकात्मता द्विज! ॥ 44 ॥

प्राप्ते लग्नोदये मन्त्रन्यासमारणात्तु वै।

चिच्छक्तेरनुसन्धानात् तत् "स्थितस्थापनं" तथा ॥ 45 ॥

प्रासादान्तरभित्तीनां लिखितं वाम्बरादिके।

सिद्‌ध्यर्थं साधकेन्द्रैस्तु सिद्धिकालावधिं तु वै ॥ 46 ॥

चरबिम्बस्य यन्मन्त्रन्यासं वै सासनस्य च।

नित्यमाराधनार्थं तु कर्मार्चायामपि द्विज! ॥ 47 ॥

तदपि प्रचलाख्यं तु स्थितस्थापनमेव च।

क्ष्माभङ्गैर्जलपूर्वैस्तु दोषैर्या चातिदूषिता ॥ 48 ॥

उद्‌धृत्य योजितान्यत्र स्थाने तु शुभलक्षणे।

सम्यक् संस्थापनाद्भूयः "संस्थापन" मुदाहृतम् ॥ 49 ॥

विद्युत्प्रपातपूर्वैस्तु दोषैर्या चातिदूषिता।

तदुत्थाने कृते शश्वन्निर्दोषे चासने सति ॥ 50 ॥

तत्समा लक्षणाढ्या च प्रतिमाद्या महामते!।

अन्यस्मिन् वा नवे पीठे विधिवत् परियोजिता ॥ 51 ॥

बोद्धव्यं तद्विशेषं च "स्थापनोत्थापनं" तु वै।

आदिमूर्त्यादिभेदेन चलाचलविभागतः ॥ 52 ॥

प्रतिष्ठादिविशेषास्तु अष्टधा परिकीर्तिताः।

आदिमूर्त्यादिमूर्तीनां भोगपर्यङ्कशायिनाम् ॥ 53 ॥

या तु पीठे मुनिश्रेष्ठ! विधिवत् परियोजना।

"संस्थापना" च विज्ञेया, तथा "चाऽऽस्थापना" ॥ 54 ॥

आसीनानां स्थितानां तु स्थापना समुदीरिता। \[भवेत्॥

"प्रस्थापना" सुपर्णस्थमूर्तीनां परिकीर्तिता ॥ 55 ॥

शयनादिविभेदेन चतुर्धा परिकीर्तिता।

भूयश्च द्विविधं विद्धि बेरैकत्वबहुत्वतः ॥ 56 ॥

शिलया मणिना वापि लौहैर्वापि कृता तु या।

नित्यादिसकलस्नानविषया, रहिता सदा ॥ 57 ॥

कर्मार्चयापि देवीभिः स्थिताप्यासीनतां गता।

स्थाप्यते केवला मूर्तिः "एकबेरं" तु विद्धि तत् ॥ 58 ॥

मृद्दारुजं तु यद्बिम्बं कर्मार्चादिसमन्वितम्।

नित्यादिसर्वस्नानार्थं शक्तिभिः सहितं न वा ॥ 59 ॥

मणिवज्रादिशैलोत्थं निमित्तस्नपनक्षमम्।

सदा तु नित्यस्नानार्थं कर्मार्चासहितं तु यत् ॥ 60 ॥

बृहद्बिम्बं तु लक्ष्म्यादिसहितं रहितं तु वा।

नित्यनैमित्तिकाद्युक्तसकलस्नपनक्षमम् ॥ 61 ॥

लक्ष्म्यादिभिः समोपेतं यद्बिम्बं शक्तिभिः सदा।

तदेतत्त्रिविधं विद्धि "बहुबेरं" महामते! ॥ 62 ॥

यत्तु चित्रमयं बिम्बं भित्तिकाष्ठाम्बराश्रयम्।

कर्मबिम्बसमोपेतं नित्यादिस्नानकर्मणि ॥ 63 ॥

यच्चापि मृण्मयं बिम्बं त्रिविधं चापि चित्रजम्।

नित्यनैमित्तिकस्नाने दर्पणादिसमन्वितम् ॥ 64 ॥

कर्मबिम्बान्वये योग्यं विभवेच्छानुसारतः।

एतच्चतुर्विधं विद्धि "बहुबेरविशेषकम्" ॥ 65 ॥

बहुबेरं यथायोगं स्थितमासीनमेव वा।

शयानं यानगं वापि भवेदिच्छानुरूपतः ॥ 66 ॥

बहुबेरादिभेदास्तु पञ्चधा परिकीर्तिताः।

अन्यानि कर्मबिम्बानि यात्राबिम्बपुरस्सरम् ॥ 67 ॥

तत्तत्कर्मविशेषार्थं बहुबेरैकबैरयोः।

द्वयोश्च कल्पनीयानि विभवस्यानुरूपतः ॥ 68 ॥

साधारं सर्वमूर्तीनां प्रति (अधि)ष्ठानक्रमं श्रृणु।

यथोक्तलक्षणोपेतं प्रासाद बिम्बसंयुतम् ॥ 69 ॥

यथाभिमतदिग्वक्त्रं निश्चयीकृत्य वै पुरा।

भूभागे सति वै कुर्यात्तदग्रे यागमण्डपम् ॥ 70 ॥

दिक्‌त्रये तदभावात्तु तदभावाद्विदिक्षु वा।

यथाभिमतदेशेषु सौम्ययाम्यदिगायतम् ॥ 71 ॥

आनुगुण्य, ऽऽयशुद्धं च शुभं निर्बाधमुच्छ्रितम्।

त्रिपञ्चाशत्करायामं षोडशाङ्गुलसंमितम् ॥ 72 ॥

द्विसप्तकरविस्तारं विभवेच्छानुसारतः।

हस्तद्वादशविस्तीर्णं षट्‌चत्वारिंशदायतम् ॥ 73 ॥

द्विचतुष्काङ्‌गुलैर्युक्तमष्टत्रिंशत्करायतम्।

विस्तृतं दशभिर्हस्तैरथवा द्विजसत्तम! ॥ 74 ॥

चतुस्त्रिंशत्करं सार्धमायामं नवविस्तृतम्।

द्विरष्टाङ्गुलसंयुक्तं त्रिंशत्करसमायतम् ॥ 75 ॥

विस्तृतं चाष्टभिर्हस्तैरेवं पञ्चविधं भवेत्।

सप्तषट्‌पञ्चहस्तं च तथा सार्धं चतुष्करम् ॥ 76 ॥

चतुर्हस्तं भवेत् पीठं क्रमान्मण्डपपञ्चके।

मण्डपे मण्डपे कुर्यात् पार्थिवं पीठपञ्चकम् ॥ 77 ॥

स्वविस्तृतेः षंडशेन सर्वेषां परिवर्ज्य च।

अन्तरालानि विप्रेन्द्र! तदुच्छ्रायमथाचरेत् ॥ 78 ॥

चतुर्विंशतिमांशेन स्वेन स्वेन महामते!।

शिष्ठं च परितो वीथिः स्यादेबां पीठकल्पना ॥ 79 ॥

तद्विस्तारोच्छ्रितांस्तम्भान् स्थापयेत् कोणदेशतः।

तन्मानेन समारोप्याः स्तम्भानां शिरसोपरि ॥ 80 ॥

रचनारहिताश्चान्ये दण्डास्तिर्यक्‌प्रसारिताः।

सर्वं स्थलांगणं ब्रह्नन्! चतुर्दिक्‌तोरणान्वितम् ॥ 81 ॥

पीठात् तृतीयभागेन विस्तृतं तोरणं भवेत्।

विस्तारात् त्रिगुणेनैव सर्वेषामुन्नतिः स्मृता ॥ 82 ॥

सचक्रगरुडाः सर्वे त्रिचतुःपञ्चसंख्यया।

स्वान्तरालप्रमाणेन सस्तम्भास्तोरणाखिलाः ॥ 83 ॥

विनिवेश्याः क्षितौ खात्वा सर्वे चैव सुलक्षणाः।

चतुरश्रास्त्वधोभागे त्वष्टाश्रा मध्यभागतः ॥ 84 ॥

वर्तुलाश्चोर्ध्वभागाश्च समांशेन विभाजिताः।

कृत्वैवं भगवद्यागमण्डपं सर्वकर्मणआम् ॥ 85 ॥

उदग्दिक्‌पीठतश्चोर्ध्वे धिष्ण्यं कुर्यात् कजाङ्कितम्।

वर्तुलं चतुरश्रं तु प्रकाशाख्यं सुलक्षणम् ॥ 86 ॥

शङ्खचक्रगदापझैरङ्कितं मेखलावनौ।

द्रव्याणामधिवासार्थं तत्समीपस्थितं तु यत् ॥ 87 ॥

मध्यमे मण्डलं पीठे मन्त्रास्त्रकलशार्चनम्।

चतुर्थं स्नानकुम्भानां सोषधीनां निवेशने ॥ 88 ॥

तस्मिन्नन्यत्र शयनं, पञ्चमं स्नपनासनम्।

भद्रपीठसमायुक्तं स्नानद्रव्यसमन्वितम् ॥ 89 ॥

पूरितं वालुकाभिश्च कर्तव्यं तु द्विजाऽथवा।

सद्वारं सगवाक्षं च सकवाटं हि सार्गलम् ॥ 90 ॥

कृत्वैवमधिवासार्थं प्राकारं सालयं महत्।

प्रासादक्षेत्रमानं तु सन्त्यज्य परितस्ततः ॥ 91 ॥

समेखलं सपीठं तु दिक्षु कुण्डाष्टकं लिखेत्।

अनुकल्पे तु वा कुर्यात् प्राच्यां दिङ्भण्डपाद्बहिः ॥ 92 ॥

तत्पाश्चात्ये तु वा भागे सपीठाः सहतोरणाः।

सस्तंभा वा पृथक्‌पीठा विविक्ताश्च परस्परम् ॥ 93 ॥

चातुरात्म्यादिदेवानां ब्रह्नन्! स्थापनकर्मणि।

संस्थितिं श्रृणु कुण्डानां विविधां दिग्विदिक्षु च ॥ 94 ॥

महाविभवसौभाग्य आयुरारोग्यवृद्धये।

सिद्धये सर्वकर्माणां (!) विघ्नानां विनिवृत्तये ॥ 95 ॥

व्यत्ययादफलं विद्धि मुक्तये समतानघ!।

गदाद्वन्द्वद्वयोपेतं प्राग्दिक्‌तुर्याश्रमेव वा ॥ 96 ॥

चक्रं दक्षिणदिग्विप्र! शङ्खं प्रत्यक्‌प्रदेशतः।

पझमुत्तरदिग्भागे यथाभिमतपल्लवम् ॥ 97 ॥

आग्नेय्यां तु समापाद्य कुण्डमश्वत्थपत्रवत्।

विमुक्तकमलं कुर्यात् त्रिकोणं पूर्ववत्ततः ॥ 98 ॥

होमार्थं या तु दिक्कुण्डमष्टाश्रं वायवे पदे।

धिष्ण्यं श्रीवत्ससंज्ञं तत्, अर्धेन्दुसदृशाकृति ॥ 99 ॥

ऐशान्यां तु समालिख्य लक्षणेनोपलक्षितम्।

अतोऽपरं सन्निवेशमेकाग्रमवधारय ॥ 100 ॥

धिष्ण्यं पूर्वपदे वृत्तमाग्नेय्यां कौस्तुभाकृति।

चक्रं दक्षिणादिग्भागे शार्ङ्गाकारं तु यातुदिक् ॥ 101 ॥

आप्यां गदाकृतिं प्राग्वन्मालाख्यं वायवे पदे।

उदग्दिक्कमलाकारं श्रीवत्साकारमीशदिक् ॥ 102 ॥

विस्तारं शम (य) मानं तु सर्वेषां विहितं तु वै।

द्वादशांशं परित्यज्य ओष्ठार्थं च ततो बहिः ॥ 103 ॥

सुसमं मेखलाबन्धं कुर्यात् तद्विस्तृतेः समम्।

शम(य?)द्वयं भवेत् सर्वं यथा मेखलया सह ॥ 104 ॥

मध्यदेशे तु वृत्तं च तुर्याश्रं वा सुलक्षणम्।

प्रासादक्षेत्रभूमेर्वै तमेवैशपदे बहिः ॥ 105 ॥

संपाद्यमानं युक्तं वा तर्पणे सर्वकर्मणाम्।

वास्त्वङ्गविबुधानां च लोकेशानां महामते! ॥ 106 ॥

विघ्नेशद्वारपालानां क्षेत्रेशस्य तथा क्षितेः।

कृत्वैवं भूषयेत् प्राग्वत् सकुण्डं यागमण्डपम् ॥ 107 ॥

चतुरश्रं चतुर्द्वारं दर्भमालान्तरीकृतम्।

अन्यत्र तदलाभे तु यथाभिमतदिङ्‌मुखम् ॥ 108 ॥

चतुर्दशकराच्चैव यावत्त्रिंशत्करावधि।

षट्‌करान्तं पुनस्तस्माद्बिम्बमानव्यपेक्षया ॥ 109 ॥

कार्या मध्ये स्थला तेषां द्विसप्तांशैस्ततोऽष्टभिः।

समन्तभद्रा सुश्लक्ष्णा चिता प्केष्टकादिभिः ॥ 110 ॥

तालोन्नतैः समारभ्य सामान्येऽस्मिन् हि कर्मणि।

उन्नताङ्‌गुलवृद्‌ध्या तु, नीचा तद्‌ध्रासतः क्रमात् ॥ 111 ॥

द्वित्रिरष्टांशकैर्मध्ये सर्वासां मण्डलं भवेत्।

चतुरश्रं चतुर्द्वारं चक्राम्बुरुहभूषितम् ॥ 112 ॥

दक्षिणे शयनं, सौम्ये कुण्डं, अग्नेस्तु पूर्ववत्।

समेखलं द्विहस्तं च चक्रपझाङ्कितं शुभम् ॥ 113 ॥

तदधश्चतुरश्रं प्राक् गदामेखलिकान्वितम्।

तथा दक्षिणदिग्भागे कुर्याद्वै चक्रचिह्नितम् ॥ 114 ॥

वर्तुलं पश्चिमे सौम्ये कमलाङ्कं मनोहरम्।

शङ्खाङ्कं सर्वकोणेषु मानमेषां यथोर्ध्वगे ॥ 115 ॥

सर्वे दशान्तहस्तानां चतुर्णामेकमेखला।

मण्डपानां तु किन्त्वत्र ऊर्ध्वगं सर्वमेखलम् ॥ 116 ॥

ततोऽधः संस्थिताः सर्वे एककुण्डास्तु मण्डपाः।

तेषां समेखलं चाद्ये द्वाविंशत्यङ्‌गुलं भवेत् ॥ 117 ॥

ह्रासादङ्‌गुलयुग्मस्य यावद्वै षोडशाङ्‌गुलम्।

स्यात् षट्‌करे गृहे कुण्‍डं कुर्याद्वै वा मेखलाधिका ॥ 118 ॥

अष्टहस्तोच्छ्रितं पूर्वं ततोर्धकरवर्धितम्।

त्रयोदशकरादीनां चतुर्णां ह्रासयेत् ततः ॥ 119 ॥

अष्टकं त्वङ्‌गुलानां तु सप्तपञ्चचतुःक्रमात्।

न ह्रासः षट्‌करान्तानां न्यूनानामुच्छ्रितेर्भवेत् ॥ 120 ॥

एवं स्नानगृहाणां तु विस्तारश्चोन्नतैः सह।

किन्तु वै वालुकापीठैर्मध्यतश्चोपशोभितः ॥ 121 ॥

द्विचतुर्भिर्द्विहस्तांशैर्विस्तृताः प्राग्वदुन्नताः।

स्नानीया अग्रगोहाद्वा दिक्त्रयेऽभिमेत शुभे ॥ 122 ॥

अर्धमानसमं मुख्यात् सुपीठं शयनान्वितम्।

दृग्दानभवनं कुर्यान्मङ्गल्यकलशैः सह ॥ 123 ॥

सर्वेषां कर्मभूभागं कोणस्तम्भैर्विभूषितम्।

सुनेत्रैर्वेष्टितं कुर्याच्चक्राद्यैः पूर्ववद्युतम् ॥ 124 ॥

सुस्थिरं दृढपादं च स्नानाम्भोग्रहणक्षमम्।

अर्धेन वालुकापीठाद्दीर्घमाद्यक्रमेण तु ॥ 125 ॥

वर्धितं चार्धहस्तेन ह्रासितं चतुरङ्‌गुलैः।

स्वदैर्घ्यादर्धविस्तीर्णं कृत्वैवं सप्रणालकम् ॥ 126 ॥

तेन तद्वालुकापीठं भूषयेन्मध्यगेन तु।

यागागारस्य वै दिक्षु द्वारार्थं तत्र चान्तरे ॥ 127 ॥

शमार्धं वृद्धियोगेन ह्रासोऽन्यत्र कलादिकः।

तोरणानि बहिः कुर्याद्‌दृढैः काष्ठैः सुपूजितैः ॥ 128 ॥

पञ्चहस्तानि चार्धेन वर्धितानि करेण तु।

न ह्रासमाचरेत्तेपामन्यत्र करणे सति ॥ 129 ॥

दशमात् पञ्चहस्तानामृते भूमौ प्रवेशयेत्।

शमार्धं वर्धितानां च द्वे द्वे संवर्धयेत् कले ॥ 130 ॥

दैर्घ्यात् प्रवेशशिष्टात्तु त्रिभागेन तदन्तरम्।

सर्वं चक्रध्वजं कार्यं वस्त्रस्रङ्भञ्जरीयुतम् ॥ 131 ॥

सुधाद्यैर्वर्णकैः पीतैश्चन्दनाद्यैस्तु लेपितम्।

भिन्नाङ्गमेतदखिलं यथैकस्मिन् हि युज्यते ॥ 132 ॥

कर्म, यागगृहे शश्वद्विभूतेर्वावनेर्विना।

पञ्चत्रिंशत्करं क्षेत्रं स्वतुर्यांशेन विस्तृतम् ॥ 133 ॥

तन्मध्ये तु चतुर्हस्तं चाऽऽपाद्यं स्थलसप्तकम्।

स्थलानां व्यवधानं तु कुर्याद्वै तालसंमितम् ॥ 134 ॥

एकापायेन वै कुर्याद्विहस्तान्तस्थलाङ्गणम्।

क्रमेणाष्टाङ्गुलान्मानाद्व्यङ्गुलं द्व्यङ्गुलं विना ॥ 135 ॥

स्थलानां संकटानां च व्यवधानं द्विगोलकम्।

एवमेव समुच्छ्रायः सर्वासां परिकीर्तितः ॥ 136 ॥

परितो विहितं वीथेर्मानमत्र स्वपीठजम्।

एवं वा सङ्कटे कुर्यादाद्योक्तान्मण्डपद्वयात् ॥ 137 ॥

मध्ये मण्डलपीठं तु, तस्य दक्षिणदिग्भवेत्।

समीपे शयनं, स्थानकुम्भानां स्थापनायनम् ॥ 138 ॥

एवं हि वामनिकटे भोगानां मन्त्रतर्पणम्।

ऋग्यजुः सामपूर्वाणां श्रुतीनां हवनं परे ॥ 139 ॥

दृग्दानशयनं स्थाने ह्यन्यस्मिन् शयने हितम्।

व्यवसायार्थसम्पत्ती देशकालौ तु तज्ज्ञताम् ॥ 140 ॥

ज्ञात्वा समाचरेत् सर्वं न न्यूनं नाधिकं तु वा।

यद्युक्तमविरुद्धं च व्यापकं सम्प्रयोजनम् ॥ 141 ॥

तत्तदभ्यूह्य सर्वत्र कुर्याल्लोभधिया विना।

यतो यथोक्तं देवानां निष्पद्यति हि वा न वा ॥ 142 ॥

अतो यथोक्तेन विना नावसीदति बुद्धिमान्।

यथोक्तकरणे च्छिद्रपूरणं परमं स्मृतम् ॥ 143 ॥

भावभक्तिसमेतं च श्रद्धापूतं पुरोदितम्।

प्रासादस्याष्टदिग्व्योम मूर्तिपानां यथोदितम् ॥ 144 ॥

स्थण्डिलेष्वथ कुण्डेषु, तादर्थ्येनाथवा स्वयम्।

स्वकुण्डे हवनं कुर्याच्चतुर्वेदमथोऽपरे ॥ 145 ॥

समस्तं मूर्तिपीयं वा स्वयमेव समाचरेत्।

सामग्रीविरहाद्योग्यमूर्तिपानामभावतः ॥ 146 ॥

एवं त्वभिनव कृत्वा यागार्थं मण्डपं द्विज!।

पूर्वोदितैरलङ्कारैरलंकृत्य पृथग्विधैः ॥ 147 ॥

सितरक्तादिभेदेन प्रागादौ तु ध्वजाष्टकम्।

निवेश्य मध्ये वेद्यां तु पुनरप्ययवत्तथा ॥ 148 ॥

यागमण्डपनिर्माणे भूयो विध्यन्तरं श्रृणु।

प्राग्वा ह्युदग्वा प्रासादात् त्रिंशद्धस्तैर्द्विजायतम् ॥ 149 ॥

द्व्यधिकैर्मण्डपं कुर्यादन्यद् द्वादशभिः करैः।

स्यात् तुर्यश्रायतं मध्ये वेदीनां तत्र पञ्चकम् ॥ 150 ॥

परितः पञ्चहस्तं च हस्ते हस्तेऽन्रीकृतम्।

प्रदक्षिणगणोपेतं वितानाद्यैर्विभूषितम् ॥ 151 ॥

वेद्यामुत्तरदिक्‌स्थायां कुर्यात् कुण्डं सलक्षणम्।

होमोपकरणं सर्वं तत्रोपरि निवेश्य च ॥ 152 ॥

ततोपरायां वेद्यां तु नेत्रे उन्मीलयेद्‌द्विज!।

मण्डलं मध्यमायां तु वेद्यामप्येकपङ्कजम् ॥ 153 ॥

प्रस्तार्य चित्रं शयनं चतुर्थ्यां मुनिसत्तम!।

स्नानकर्म ततः कुर्यात् पञ्चमायां तु दक्षिणे ॥ 154 ॥

मण्डपस्य चतुर्दिक्षु कुर्यात् कुण्डचतुष्टयम्।

प्रासादस्यापि परितः कुर्यात् कुण्डचतुष्टयम् ॥ 155 ॥

तदर्थान् सर्वसंभारान् संभृत्य सुसमाहितः।

दिने कर्मदिनात् पूर्वे सप्तमे पञ्चभेऽपि वा ॥ 156 ॥

अङ्‌कुरानर्पयित्वा तु ततः कर्म समारभेत्।

प्रधानदिवसात् पूर्वदिने देशिकसत्तमः ॥ 157 ॥

स्नातः शुक्लाम्बरः स्रग्वी कृतन्यासः सुशान्तधीः।

कृताह्निकोऽधिवासार्थं सर्वालङ्कारभूषितः ॥ 158 ॥

सर्वसाधनसंयुक्तं त्वर्घ्यपाद्यसमन्वितम्।

मङ्गल्यकुम्भमादाय ध्यायमानोऽच्युतं हृदि ॥ 159 ॥

सह चैकायनैर्विप्रैः सदागमपरायणैः।

तथा ऋङ्भयपूर्वैस्तु आमूलाद्भगवन्मयैः ॥ 160 ॥

भेरीपटहवादित्रशङ्खशब्दादिकैः सह।

ऋग्यजुस्सामपूर्वैश्च प्रशस्ताः संपठन् श्रुतीः ॥ 161 ॥

द्वारपालार्चनं कृत्वा यागागारं प्रविश्य च।

संस्मृत्य स्वासने व्याप्तिमर्चयित्वोपविश्य च ॥ 162 ॥

मध्यपीठसमीपे तु प्राङ्‌मुखः पश्चिमे पदे।

अग्रे मङ्गल्यकलशमाधारस्योपरि न्यसेत् ॥ 163 ॥

विप्रान् ऋङ्भयपूर्वांश्च उपवेश्य च पूर्ववत्।

पूर्वोक्तस्त्वधिकैर्युक्तो द्रव्यैर्द्रव्यगणः शुभः ॥ 164 ॥

यश्च यत्रोपयोग्यस्तु तत्र तं संप्रवेशयेत्।

मन्त्राणामुपदेष्टा चाप्यनुकूलो महामतिः ॥ 165 ॥

योक्तव्यः कर्मदक्षस्तु सर्वेष्ववसरेषु च।

दक्षिणे ह्यात्मनो विप्र! एकचित्तः समाहितः ॥ 166 ॥

स्वयं वस्त्वनुसन्धाय हवनार्चनकर्मणाम्।

आस्ते ह्युत्पत्तिपूर्वाणां न्यासान्तानामनन्यधीः ॥ 167 ॥

करशुद्‌ध्यादि सर्वं तु चक्रादिन्यासपश्चिमम्।

सर्वं क्रमेण कृत्वा तु पुण्याहं वाचयेत् ततः ॥ 168 ॥

ओङ्काराद्यं पवित्रान्तं मन्त्राणां प्राक्चतुष्टयम्।

पाठयेच्च सपुण्याहं गायत्रीत्रितयान्वितम् ॥ 169 ॥

ततश्चात्मानुवादं च आत्मव्यूहं तथैव च।

विष्णुसूक्तं शाकुनं च शिवसंकल्पमेव च ॥ 170 ॥

श्रीसूक्तं चापि शंशूक्तं भद्रसूक्तं यथैव च।

अद्भिरित्यादिकं यच्च प्रीतिमन्त्रावसानकम् ॥ 171 ॥

पुण्याहं स्वस्ति ऋद्धिं च संवाच्य सह मूर्तिपैः।

प्रोक्षयेच्छतधारेण "स्थानानी" त्यादिकेन च ॥ 172 ॥

एवं सर्वेषु यागेषु भवेत् पुण्याहवाचनम्।

यागं पुरोक्तविधिना त्रिस्थानस्य क्रमाद्यजेत् ॥ 173 ॥

भगवन्तं जगद्योनिं बिम्बमध्ये द्विजोत्तम!।

कुर्यात् सतोरणानां च ध्वजानां स्थापनं ततः ॥ 174 ॥

सत्यादिकं चतुष्कं तु, मध्ये वेद्या ध्वजाष्टकम्।

प्रभवाप्यययोगेन यजेत् प्रागादियोगतः ॥ 175 ॥

"उत देवा अवहिता" ऋङ्भयान् पाठयेत्ततः।

प्रागादिदिक्चतुष्केषु तोरणानां चतुष्टये ॥ 176 ॥

सुशोभनं सुभद्रं च सुगन्धं च यजेत् क्रमात्।

सुहोत्रं च ततश्चक्रं विहगेश्वरसंयुतम् ॥ 177 ॥

उपरिष्टान्मुनिश्रेष्ठ! पूजयेत् प्रतितोरणम्।

एतेषामथवा पूर्वं भवेद् द्वार्स्थैः सहार्चनम् ॥ 178 ॥

पाठयेद्‌द्वारपालीयं साम सामविदस्ततः।

अथोर्घ्यपुष्पभृन्मूर्तिधरैर्यायात् सामवृतः ॥ 179 ॥

यत्र तिष्ठति विश्वेशः पीठब्रह्नशिलान्वितः।

तत्रावलोकनं तेषां कुर्यात् सन्ताडनादिकम् ॥ 180 ॥

चक्रास्त्रमन्त्रितैः स्नानकलशैः स्नपयेत्ततः।

सिद्धार्थकैस्तथा पञ्चगव्यमृदभूतिवारिणा ॥ 181 ॥

वल्मीकमृज्जलेनाथ चक्राङ्कौषधिवारिणा।

संक्षोभ्याभ्यर्च्य चोद्वर्त्य क्षालयेदस्त्रवारिणा ॥ 182 ॥

तमर्घ्येणार्चयित्वा च ततस्तन्मन्त्रितान् करे।

सिद्धार्थकान् दक्षिणे तु बध्वाग्रे पाठयेदृचम् ॥ 183 ॥

"रक्षोहणं" तथा सर्वान्नयेत् प्रतिसरे मणीन्।

सर्वत्र वेष्टितं कृत्वा समारोप्य रथोत्तमे ॥ 184 ॥

कर्मारम्भं च पठतः तस्य दक्षिणदिङ्‌न्यसेत्।

ऋक्सामपूर्वान् वामे तु ब्राह्नणांश्च चतुश्चतुः ॥ 185 ॥

पुरतोऽस्त्रं स्मरनं यायात् स्वयं विघ्नांस्तु सूदयन्।

सनृत्तगीतवादित्रस्तुतिमङ्गलपाठकैः ॥ 186 ॥

इदं विष्णुर्विचक्रम इति ऋङ्भयैः सह पाठकैः।

एकायनांस्तदन्ते तु "ओं नमो ब्रह्नणे" तु यत् ॥ 187 ॥

तथैव शाकुनं सूक्तं श्रीसूक्तेन समन्वितम्।

स्वर्णादिनार्थिनः शक्त्या तर्पयंस्तान्निवेशयेत् ॥ 188 ॥

यागभूमिं ततो बिम्बमवरोप्य रथादिकात्।

निषण्णं दृढकाष्ठोत्थतोरणे सन्निवेश्य च ॥ 189 ॥

स्नानभूमौ ततः कुर्यादस्त्रेणाज्यतिलाहुतीः।

यद्वा पूर्वं समानीय पीठं ब्रह्नशिलान्वितम् ॥ 190 ॥

भूमिष्ठे भद्रपीठे तु वेदिकायां निवेश्य च।

ततो बिभ्बं समानीय स्थापयेत् पिण्डिकोपरि ॥ 191 ॥

स्थाप्यमाने बृहद्बिम्बे विशेषः कथ्यते श्रृणु।

पूर्ववत् कर्मशालायां संस्थाप्याकारशुद्धये ॥ 192 ॥

संस्नाप्य विधिना कृत्वा नयनोन्मीलनं ततः।

स्नपनं बृहादापाद्य केवलं वा बहूदकैः ॥ 193 ॥

स्नानकर्मशिलादीनामीषत् कृत्वा तु सार्चनम्।

उत्थाप्य मूर्तिपाद्यैस्तु बहुभिस्तु रथस्थितम् ॥ 194 ॥

समानीय ततो यत्नात् प्रासादाभ्यन्तरं तु वै।

यथावद्रत्नविन्यासपूर्वं पीठे निवेश्य च ॥ 195 ॥

बृहद्बिम्बं, ततः कुर्यात् कर्म बिम्बेऽखिलं तु वै।

सन्निरोधस्तु मन्त्राणां तत्र लघ्नेदये स्मृतः ॥ 196 ॥

आबृहत्स्नपनात्पूर्वं यत्किञ्चदपि तत्र तत्।

निर्वर्तनीयं पूर्णान्तं बुद्‌वैवं प्राङ्भहामते! ॥ 197 ॥

तथा कार्यं शुभो येन मूहूर्तो नावसीदति।

एवं हि चित्रपूर्वाणामन्येषां मुनि (द्विज) सत्तम! ॥ 198 ॥

सरत्नब्रह्नपाषाणवर्जितानां समापयेत्।

स्नानाद्यं कर्मबिम्बे तु तत्सममीपेऽथ दर्पणे ॥ 199 ॥

कर्मबिम्बं विना तेषां प्रस्वापाद्यपि विष्टरे।

कुर्यात् प्रवेशपूर्वं तु सर्वमुत्सवपश्चिमम् ॥ 200 ॥

शक्तिभिः कर्मबिम्बैश्च गरुडाद्यैर्यदा सह।

समाचरेत् प्रतिष्ठानं मूलबिम्बेन वै सह ॥ 201 ॥

तदानीं तानि बिम्बानि यागभूमौ प्रवेशयेत्।

एवं प्रवेश्य तद्बिम्बं देशिकः सुसमाहितः ॥ 202 ॥

मण्डलाग्रमथासाद्य तत्र बिम्बं निवेदयेत्।

"भगवन् भूतभव्येश! त्वय्येवाराधनाय च ॥ 203 ॥

इदं बिम्बं करिष्यामि संस्कृत्य रजनीक्षये।

एवं निवेद्य स्नानार्थं कलशान् स्थापयेत् पृथक् ॥ 204 ॥

अथवा कर्मदिवसात् तृतीये वासरे पुरा।

कर्मभूमेः समानीय ब्रह्न (बिम्ब) पीठशिलान्वितम् ॥ 205 ॥

यागभूमौ तु संस्थाप्य कलशे मण्डलक्षितौ।

वह्नौ च देवदेवेशमिष्ट्वा पूर्वोक्तवर्त्मना ॥ 206 ॥

यिम्बादिसर्वद्रव्याणामधिवासं यथास्थितम्।

कल्पयित्वा तु देवस्य कृत्वा बिम्बनिवेदनम् ॥ 207 ॥

अपरेऽहनि संप्राप्ते स्नपनं प्रारभेद्‌गुरुः।

यद्वा तृतीयदिवसे प्राग्वदिष्ट्वा क्रमेण तु ॥ 208 ॥

त्रिस्थानस्थं जगन्नाथं कर्मशालां प्रविश्य च।

प्राप्तेऽपराङ्नसमये बिम्बमाकारशुद्धये ॥ 209 ॥

संस्नाप्य विधिना पश्चाद्बिग्वं तोयेऽधिवास्य च।

अपरस्मिन् दिने प्राप्ते देशिकस्तु कृताह्निकः ॥ 210 ॥

जलादुत्थाप्य तद्बिम्बं यागभूमौ प्रवेशयेत्।

सनकः ---

जलाधिवासनं कर्म यथावद्वदतांवर! ॥ 211 ॥

श्रोतुकामस्य मे सम्यक् समाख्याहि सुविस्तरम्।

शाण्डिल्यः ---

वक्ष्ये जलाधिवासीयं विधानमवधारय ॥ 212 ॥

प्रासादस्य विशुद्‌ध्यर्थं बिम्बशुद्‌ध्यर्थमेव च।

मानोन्माणप्रमाणानामूनाधिक्योपशान्तये ॥ 213 ॥

जगदाप्यायनार्थं च सर्वसम्पूर्णसिद्धये।

प्रतिष्ठार्थक्रियारम्भात् पूर्वमेव शुभे दिने ॥ 214 ॥

पञ्चगव्यादिना स्नानं पूजाहोमौ तथा जपम्।

समाचरेत् स्वमन्त्रस्य यत्नैवं न कृतं पुरा ॥ 215 ॥

हेतुना केनचित्तत्र जलवासं समाचरेत्।

नदीषु दीर्घिकायां वा तटाके निर्झरे ह्रदे ॥ 216 ॥

संभवे सति कुर्वीत जलवासं यथाविधि।

असंभवे जलद्रोण्यां कटाहे धातुनिर्मिते ॥ 217 ॥

यथासंभवमन्यस्मिन् पात्रे वा मृण्मयादिके।

अल्पतोये श्मशानान्ते लवणोदपरिप्लुते ॥ 218 ॥

कटुके च कषाये च तिक्ते फेनैश्च दूषिते।

चैत्यवृक्षसमीपे च नीचावाससमीपके ॥ 219 ॥

वर्णान्तरे युते स्वल्पे ऊषरे शौवलान्विते।

एवमादिषु दुष्टेषु जलवासं न कारयेत् ॥ 220 ॥

एकत्रिपञ्चरात्रं वा जलमद्येऽधिवासयेत्।

देशकालानुरूपेण सद्यो वा जलवासनम् ॥ 221 ॥

प्रतिष्ठादिवसात् पूर्वं तृतीये पञ्चसप्तमे।

दिनेऽपराङ्णसमये कर्मशालां प्रविश्य च ॥ 222 ॥

अस्त्रमन्त्रेण संप्रोक्ष्य बिम्बं सन्ताडयेत्ततः।

सिद्धार्थकेस्तिलैर्दीर्घैरस्त्रमन्त्राभिमन्त्रितैः ॥ 223 ॥

सस्नाप्याकारशुद्‌ध्यर्थं षडिभः सिद्धार्थकादिकेः।

वस्त्राभरणपुष्पाद्यैरलंकृत्य च भूषणैः ॥ 224 ॥

पूर्ववत् कौतुकं बद्‌ध्वा समारोप्य रथादिके।

पूर्ववच्छ्रुतिघोषैश्च शङ्खभेर्यादिकैः सह ॥ 225 ॥

विविधैर्नृत्तगेयैश्च तथान्यैर्मङ्गलैः सह।

ग्रामं वा नगरं वापि प्रासादं च प्रदक्षिणम् ॥ 226 ॥

भ्रामयित्वा जलोद्देशमानयेन्मूर्तिपैः सह।

प्रपायां तु जलाभ्यर्णे अवरोप्य रथादिकात् ॥ 227 ॥

विष्टरे विनिवेश्याथ प्राङ्‌मुखं वाप्युदङ्‌मुखम्।

मण्डपं जलमध्ये तु वातवृष्टिक्षमं शुभम् ॥ 228 ॥

चतुः स्तम्भसमायुक्तं चतुस्तोरणभूषितम्।

वितानध्वजसंयुक्तं वेष्टितं दर्भमालया ॥ 229 ॥

विचित्रैश्च फलैर्युक्तं द्रुमाङ्गैः पावनैस्तथा।

मुक्तादामसमायुक्तं स्रग्दामभिरलंकृतम् ॥ 230 ॥

कोणप्रदीपसंयुक्तं चामरैरुपशोभितम्।

पुरैव कारयित्वा तु कुर्यात् पुण्याहघोषणम् ॥ 231 ॥

प्राग्वच्छुद्धिमपां कृत्वा तन्मध्ये विन्यसेत्ततः।

प्रतिमानुगुणं भद्रपीठमास्तरणान्वितम् ॥ 232 ॥

सोपधानं तदूर्ध्वे तु कल्पयेन्मान्त्रमासनम्।

अनन्तं कल्पयित्वोर्ध्वे अर्घ्यगन्धादिनार्चयेत् ॥ 233 ॥

द्विषट्‌कार्णेन बिम्बस्य अर्घ्यं पाद्यं तथैव च।

आचामं वासितं गन्धमुपवीतोत्तरीयके ॥ 234 ॥

भूषणानि च माल्यानि दीपं धूपं यथाक्रमम्।

दत्वा कृत्वा घृतारोपं संस्मरेत् संहृतिक्रमम् ॥ 235 ॥

संहारस्य क्रमं वक्ष्ये समाकर्णय सांप्रतम्।

आत्मानं सर्वगं ध्यात्वा सर्वज्ञं विष्णुमव्ययम् ॥ 236 ॥

कुर्याद्भावान्वितो विष्णोरधिवासनमुत्तमम्।

प्रणवेन समारोप्य जीवमर्चाभिमानिनम् ॥ 237 ॥

उत्क्रम्यात्मैकतां कृत्वा स्वस्मिन् सर्वेश्वरे हरौ।

संशोष्य मरुता पृथ्वीं दग्ध्वा बीजान्विताग्निना ॥ 238 ॥

अद्भिः संप्लाव्य तां वायुशुष्कां वह्नौ विलाप्य च।

संहृत्य वायुना वह्निं वायुमाकाशतां नयेत् ॥ 239 ॥

आध्यात्मिकाधिदेवैस्तु करणैर्विषयैः सह।

तन्मात्रासंस्थितान्येवं क्रमात् संहृत्य देशिकः ॥ 240 ॥

नभो मनसि संहृत्य मनोऽहङ्कति तत्पुनः।

महत्यात्मनि तं चापि नयेदव्याकृतैकताम् ॥ 241 ॥

शान्तानन्ते परे व्योम्नि निष्कले ज्ञानविग्रहे।

तं ध्यायेत् परमानन्दे संस्थितं शान्तविग्रहम् ॥ 242 ॥

यस्मिन्नव्याकृतं लीनं स्वस्थं यत् स्वस्वरूपकम्।

वासुदेवोऽपि विज्ञेयः सर्वात्मा सर्वकृत्‌ प्रभुः ॥ 243 ॥

तस्मिन्नेव तुसंहृत्य पृथिव्यादीनि देशिकः।

एवं ध्यात्वा यथान्यायं बिम्बं वस्त्रेण वेष्टयेत् ॥ 244 ॥

स्थगयित्वांशुकैर्दिव्यैर्दर्भैः सर्वैः स्रगादिभिः।

आचार्यो मूर्तिपैर्मन्त्रान् व्यापकांश्चतुरोपि च ॥ 245 ॥

पठद्भिः शाकुनं सूक्तं तथा चान्यैस्त्रयीमयैः।

आम्नायोद्धोषणपरैः सार्धमादाय तीरतः ॥ 246 ॥

तद्बिम्बं जलमध्ये तु पीठोर्ध्वे शाययेत् स्वयम्।

अम्भस्येति च मन्त्रेण प्राङ्‌मूर्धानमुदङ्‌मुखम् ॥ 247 ॥

दुन्दुभीर्विविधाकारा नादयित्वा दिशो दश।

जयशब्दैश्च गीताद्यैः सपुण्याहपुरस्सरम् ॥ 248 ॥

आत्मन्यासं क्रमात् कृत्वा दिशोस्त्रेणावबध्नियात्।

अवलोक्य च नेत्रेण कवचेनावकुण्ठयेत् ॥ 249 ॥

लोकपालान् बहिर्ध्यात्वा स्थानादस्मात् समन्ततः।

तीरदेशमथ प्राप्य कुम्भं सूत्रेण वेष्टयेत् ॥ 250 ॥

वेष्टितं नववस्त्राभ्यां सापिधानं सपल्लवम्।

संस्थाप्य तद्दक्षिणतः करकं च तथैव हि ॥ 251 ॥

इन्द्रादीशानपर्यन्तं कलशान् परितो न्यसेत्।

सवस्त्रान् सापिधानांश्च सहिरण्यान् सकूर्चकान् ॥ 252 ॥

कुम्भे विशाखयूपं तु करके च सुदर्शनम्।

आवाह्यार्घ्यादिनाभ्यर्च्य इन्द्रादीन् कलशाष्टके ॥ 253 ॥

बिम्बस्य शिरसोद्देशे कुम्भं च करकं न्यसेत्।

अर्चितं परितश्चाष्टौ कलशान् विन्यसेत् क्रमात् ॥ 254 ॥

कोणेषु पालिका न्यस्त्वा (!) अनिर्वाणैश्च दीपकैः।

दर्शयेच्चक्रमुद्रां च रक्षामुद्रां तथैव च ॥ 255 ॥

अत ऊर्ध्वं न वै कुर्याद्‌ग्राम्यधर्मं तु तज्जले।

दारुलोहशिलोत्थानां बिम्बानां जलवासनम् ॥ 256 ॥

साक्षाद्भवेत्तदन्यत्र भवेच्छायाधिवासनम्।

विधानं तत्र वक्ष्यामि यथा तदवधारय ॥ 257 ॥

स्नानमाकारशुद्‌ध्यर्थं द्‌र्पणे तु समाचरेत्।

अन्यच्च सकलं विप्र! प्राग्वद्बिम्बे समाचरेत् ॥ 258 ॥

अग्रतो देवबिम्बस्य छायाधिवसनार्थतः।

जलद्रोणीं कटाहं वा स्थापयेल्लोहनिर्मितम् ॥ 259 ॥

मृण्मयं दारुजं वापि भाजनं धान्यसञ्चये।

पूरयेद्गन्धतोयेन शुद्धस्फटिकवर्चसा ॥ 260 ॥

पूर्ववद्विष्टरं कृत्वा दर्भमञ्जरिजं शुभम्।

अष्टाविंशतिदर्भोत्थं कूर्चं कृत्वा द्विजोत्तम! ॥ 261 ॥

देशिकेन्द्रो विधानेन तत्रावाह्य जगद्‌गुरुम्।

अर्घ्यगन्धादिनाभ्यर्च्य स्मृत्वा वै संहृतिक्रमम् ॥ 262 ॥

विष्टरं जलमध्ये तु प्राङ्‌मूर्धानं तु शाययेत्।

चक्रमुद्रां प्रदर्श्याथ कुम्भादीन् पूर्ववन्न्यसेत् ॥ 263 ॥

शक्तीनामपि विप्रेन्द्र! पूर्ववद्विष्टरं भवेत्।

अथवा तु त्रिभिर्दर्भैः कूर्चं कुर्याद्विधानतः ॥ 264 ॥

छायाधिवासमात्रं तु तासामपि पृथक् पृथक्।

सर्बाङ्गं नववस्त्रेण प्रतिमायाः समन्ततः ॥ 265 ॥

झादयित्वा समन्ताच्च सिद्धार्थान् विकिरेत् क्षितौ।

रक्षोहणेति मन्त्रेण रक्षां कुर्यात् समन्ततः ॥ 266 ॥

अनुक्तमत्र यत् किञ्चित् प्राग्वत्तत् सर्वमाचरेत्।

मृण्मये भित्तिसंस्थे च बिम्बे छायाधिवासनम् ॥ 267 ॥

अन्तः प्रविश्य प्रासादे देशिकेन्द्रः समाचरेत्।

अन्येषां यागगेहस्य प्राग्वत् कृत्वा तु मण्टपम् ॥ 268 ॥

कुटीं वा तत्र कुर्वीत छायाधिवसनं गुरुः।

दारुलोहशिलोत्थानां बिम्बानां विभवे तदा ॥ 269 ॥

जलद्रोण्यादिके पात्रे तोयाधिवसनं चरेत्।

तदापि जलवासं तु आचरेन्मण्टपान्तरे ॥ 270 ॥

यद्वा स्नानार्थकं क्लृप्तमण्डपे वा समाचरेत्।

अथवा यागसदने स्नानभूमौ तु तद्भवेत् ॥ 271 ॥

एवं जलवाधिवासं तु कृत्वा वै देशिकोत्तमः।

उपयोग्यं प्रतिष्ठाया यद्यद्‌द्रव्यमुपार्जितम् ॥ 272 ॥

तत् सर्वं समुपाहृत्य प्रासादं शोधयेत्ततः।

मार्जनालेपनाद्यैश्च ततो यागनिकेतने ॥ 273 ॥

अकृतं यदलङ्कारं कारयेत् सकलं तु तत्।

नास्तिकान् भिन्नमर्यादान् देवब्राह्नणनिन्दकान् ॥ 274 ॥

पापरोगयुतानन्यान् निन्दितान् पिशुनांस्तथा।

पाषण्डिनो हीनवृत्तीन् प्रतिलोमान् समत्सरान् ॥ 275 ॥

लुब्धान् मूर्खानविदुषो बलान्निर्वासयेत्ततः।

कर्माहाद्वासरे विप्र! अपराह्णे गुरुः स्वयम् ॥ 276 ॥

जलाधिवासदेशं तु संप्राप्य सह मूर्तिपैः।

उत्थाप्य बिम्बमुदकात् कुम्भं च कलशानपि ॥ 277 ॥

उद्बास्य देवतास्तत्स्थास्तद्बिम्बं तीरविष्टरे।

प्राङ्‌मुखं समवस्थाप्य वारिभिः क्षालयेत्ततः ॥ 278 ॥

लोहजं चेद्विशुद्‌ध्यर्थं तित्रिणीफलवारिणा।

प्राग्वत् सृष्टिक्रमं कृत्वा विधानेन महामते! ॥ 279 ॥

वस्त्राभरणपुष्पाद्यैरङ्‌कृत्य मनोहरैः।

यानमारोप्य तद्बिम्बं शङ्खभेर्यादिसंयुतम् ॥ 280 ॥

ग्रामं प्रदक्षिणीकृत्य ह्यालयं वा समानयेत्।

यागगेहं तु यानादेरवरोप्य निवेशयेत् ॥ 281 ॥

स्थाने पूर्वोदिते पश्चादारभेत् स्नपनं गुरुः।

लेख्यादौ संप्रविश्याथ प्रासादं मूर्तिपैः सह ॥ 282 ॥

प्राक् चाधिवासितं कूर्चं जलात्तस्मात् समुद्धरेत्।

बिम्बाच्च वस्त्राभरणमाल्यान्यपनयेत् ततः ॥ 283 ॥

पीठे तु स्नानकुम्भानां स्थापनार्थं तु कल्पिते।

पूर्वोदितं स्थूलपरं स्नपनं स्थापयेद्‌द्विज! ॥ 284 ॥

पूर्वादिपश्चिमाशान्तं पृथक् स्नपनमण्डपम्।

विहितं यत्न, तत्रैव देवदेवस्य वामतः ॥ 285 ॥

यातुधानपदं यावदग्निकोणादितो न्यसेत्।

स्नपनं स्थूलपराख्यं, स्थूलसूक्ष्मं तु पृष्ठतः ॥ 286 ॥

ईशकोणात् समारभ्य यावदाग्नेयगोचरम्।

देवस्य दक्षिणे पार्श्वे ईशानाद्वायुपश्चिमम् ॥ 287 ॥

स्थूलस्थूलाभिधं स्नानं स्थापयेत् क्रमयोगतः।

अधिवासदिने कुर्यात् स्नानं स्थूलपराभिधम् ॥ 288 ॥

प्रतिष्ठादिवसे कुर्यात् स्नपनं स्थूलसूक्ष्मकम्।

चतुर्थे दिवसे स्नपनं स्थूलस्थूलाभिधं भवेत् ॥ 289 ॥

तदा तत्तद्दिने तत्तत् स्नपनं स्नापयेद्‌गुरुः।

एवं हि स्नानकलशान् क्रमात् संस्थाप्य पूर्ववत् ॥ 290 ॥

तदर्पणावसानेऽथ शयनं कल्ययेद्‌द्विधा।

नयनोन्मीलनार्थं तु शयनं कल्पयेत् पुरा ॥ 291 ॥

द्वादशाक्षरमन्त्रेण पीठं संप्रोक्षयेत्ततः।

प्रागग्रानुदगग्रान् वा दर्भानास्तीर्य पुष्कलान् ॥ 292 ॥

पञ्चभारमितान् शालीनथवा चार्धसंमितान्।

वृत्तं वा चतुरश्रं वा कम्बलानुपरि न्यसेत् ॥ 293 ॥

उपधानानि चित्राणि शयनाङ्गानि कल्पयेत्।

मङ्गल्यकुम्भान् संस्थाप्य दिगष्टकसमाश्रितान् ॥ 294 ॥

ततो बिम्बाधिवासार्थं शयनं परिकल्पयेत्।

तदर्धं वेदिकौर्ध्वे तु कुर्यात् स्वस्तिकमण्डलम् ॥ 295 ॥

रजसा कुसुमैर्वाथ चतुर्वर्मऐर्महोज्वलैः।

प्रागग्रानुदगग्रांश्च दर्भान् संस्तीर्य तत्परम् ॥ 296 ॥

पञ्चभारप्रमाणेन शालींस्तत्र विनिक्षिपेत्।

तदर्धं तण्डुलं शुद्धं तदर्धं तु तिलं तथा ॥ 297 ॥

उपर्युपरि निक्षिष्य लाजानूर्ध्वे तु विन्यसेत्।

काष्ठजं सुदृढं स्निग्धं चतुर्गात्रसमन्वितम् ॥ 298 ॥

चतुष्पादसमायुक्तं चतुरश्रायतं ततम्।

खट्‌वासंज्ञितपयङ्कं तदूर्ध्वे स्थापयेत्ततः ॥ 299 ॥

दुकूलं मृदुतल्पं च विन्यसेत् सोपरिच्छदम्।

केवलं तल्पमात्रं वा विन्यसेदथवा द्विज! ॥ 300 ॥

खट्‌वातूले विवर्ज्याथ लाजोर्ध्वे रत्नकम्बले।

न्यसेदभिनवं पश्चाद्वस्त्रं कार्पासजं नवम् ॥ 301 ॥

क्षौमवस्त्रं न्यसेन्मध्ये चित्रवस्त्रं ततोपरि।

शिरोपधानसंयुक्तं पादगण्डूकसंयुतम् ॥ 302 ॥

सर्वानभिनवान् शुभ्रान् सकपोलोपधानकान्।

सुगन्धधूपितान् वस्त्रान् कुसुमामोदसंमितान् ॥ 303 ॥

इन्द्रादीशानपर्यन्तं कलशान् सूत्रवेष्टितान्।

तोयपूर्णान् समान् स्निग्धान् सापिधानान् सवस्त्रकान् ॥ 304 ॥

सुरत्नपल्लवैर्युक्तान् धान्यराशिषु निक्षिपेत्।

शङ्खचक्रगदापझध्वजैश्चेन्द्रादिषु क्रमात् ॥ 305 ॥

श्रीवत्सं गरुडं कूर्मं सौवर्णं तेषु निक्षिपेत्।

मध्ये मध्ये च कुम्भानां धान्योर्ध्वे मङ्गलान् न्यसेत् ॥ 306 ॥

वस्त्रैराच्छादितास्तद्वन्न्यसेत् कोणेषु पालिकाः।

एवं शयनयुग्मं तु प्रकल्प्य तदधो यजेत् ॥ 307 ॥

सर्वाधारमनन्तं तु तदूर्घ्वे सर्वगं प्रभुम्।

प्रभवाप्यययोगेन यजेत् प्रागादियोगतः ॥ 308 ॥

पाठयेत् सर्पसामादिसंज्ञां ज्ञानबलात्मिकाम्।

हुत्वा शताष्टसंख्यं तु मूलं तदनुकल्पयेत् ॥ 309 ॥

मण्डलं पावनै रागैः सिताद्यैर्माङ्गलीयकैः।

तदूनाधिकशान्त्यर्थं हुत्वा कुण्डगणं ततः ॥ 310 ॥

संस्कुर्यात् प्रतिकुण्डस्य निकटे कुम्भमध्यगम्।

प्रभवाप्यययोगेन चातुरात्म्यं तु संयजेत् ॥ 311 ॥

ह्रदादि यद्वा दिक्स्थेषु विदिक्स्थेषु तदस्त्रपम्।

दत्त्वा तदर्थं पूर्णां तु "पूर्णात्पूर्णं च पाठयेत् ॥ 312 ॥

एकायनान् यजुर्मयानाश्रावितमनन्तरम्।

एवं सर्वं समापाद्य प्रयायाद्‌बिम्बसन्निधिम् ॥ 313 ॥

विम्बमर्घ्यादिनाभ्यर्च्य गुरुः स्नपनमारभेत्।

अथास्त्रमन्त्रेण पुरा मङ्गल्यकलशाम्भसा ॥ 314 ॥

संसेच्य बिम्बं तदनु स्नापयेत्तन्मृदम्भसा।

पाठयेत्तत्र "कूश्माण्डान्" बलमन्त्राननन्तरम् ॥ 315 ॥

ततो गोमयकुम्मेन "इह गावः" प्रपाठयेत्।

भूतिस्तमति नन्त्रेण पाठ्यनानेन भूतिना ॥ 316 ॥

पञ्चगव्येन तदनु पाठये "च्छाव्करं" ततः।

पूर्ववच्च ततोऽभ्यर्च्य विधिवच्चमसाम्वुना ॥ 317 ॥

क्षालयित्वा जलैः शुद्धैरभिषिच्य ततोऽर्चयेत्।

शिल्पदोषविनाशार्थं स्नानमेतदुदाहृतम् ॥ 318 ॥

परिधाय ततो विप्र! वाससी अधरोत्तरे।

नयनोन्मीलनार्थं तु शयनं यत् प्रकल्पितम् ॥ 319 ॥

तत्र पूर्वशिरस्कं च बिम्बं प्रस्वापयेद्‌द्विज!।

ततः समन्ताद्बिम्बं तु छादयेत् कम्वलादिभिः ॥ 320 ॥

सौवर्णं राजनं चैव पात्रमाढकपूरणम्।

धान्यराशौ निधायाग्रे पूरयेत यथाक्रमम् ॥ 321 ॥

मधुना सर्पिषा चैव ततस्तु मधुपात्रके।

अर्कमण्डलमध्यस्थं मार्ताण्डायुतसन्निभम् ॥ 322 ॥

ध्यात्वा मन्त्रेशमभ्यर्च्य तदन्यस्मिन् भहामते!।

चन्द्रमण्डलमध्यस्थं धेनुमुद्रासमन्वितम् ॥ 323 ॥

मन्त्रै वै सौरभीयं च स्फुरदिन्दुशतप्रभम्।

तदन्तरस्थ मन्त्रेशं हिमाचलनिभं स्मरेत् ॥ 324 ॥

तत्स्रुतैरमृतौघैश्च शशिजैर्धेनुजैरपि।

सुभावितं स्मरेद्बिम्बं मधुवातेति मन्त्रतः ॥ 325 ॥

घृतादि मन्त्रयेत् पश्चाद्वस्त्रेणाच्छादयेत्तु तत्।

अष्टाङ्‌गुला च सौवर्णी शलाका राजती तथा ॥ 326 ॥

केवला वापि सौवर्णी शलाका स्याद्विजोत्तम!।

अष्टधान्यानि परितः पात्रेषु विनिवेशयेत् ॥ 327 ॥

गाः कन्यकाः शुभाकारा भूषणैश्चापि भूषिताः।

आनीय स्थापयेत् पार्श्वे ब्रह्नघोषेण घोषेयेत् ॥ 328 ॥

स्वयं शलाकां सौवर्णीं कृत्वा नेत्राभिमन्त्रिताम्।

मध्वक्तां च तया नेत्रं दक्षिणं त्वीषदुल्लिखेत् ॥ 329 ॥

संस्मरन् परमं ज्योतिर्नेत्रमन्त्रेण देशिकः।

आज्याक्तया तया वापि राजत्या वाममुल्लिखेत् ॥ 330 ॥

तन्मन्त्रितेन शस्स्त्रेण शिल्पी स्नातोऽवलोकितः।

यथावत् प्रकटीकुर्याद्विधिदृष्टेन वर्त्मना ॥ 331 ॥

वारुणं पाठयेत् साम सह "चान्द्रेण" सामगान्।

पूरयेन्मधुसर्पिर्भ्यां नेत्रयुग्मं क्रमेण तु ॥ 332 ॥

वौषडन्तेन मूलेन तेनैव जुहुयात्ततः।

तन्मुर्ध्नि शशिबिम्बं तु ध्येय तापादिशान्तये ॥ 333 ॥

सिञ्चन्तममृतौघं तु "हृदा" द्यन्तेन सेचयेत्।

व्यपोह्याच्छादनपटं दर्शयेन्मधुसर्पिषी ॥ 334 ॥

अष्टधान्यानि गाश्चैव कन्यकाः पुरतः स्थिताः।

मध्वाज्ये च शलाके च प्रदद्याच्छिल्पिने द्विज! ॥ 335 ॥

अष्टधान्यानि गाश्चैव शय्योपकरणं तथा।

प्रदद्याद्देशिकेन्द्राय साधकः सिद्धिलालसः ॥ 336 ॥

यद्वा मध्वादिसकलमाचार्याय निवेदयेत्।

यथाशक्ति तथान्येषां मूर्तिपानां च दक्षिणाः ॥ 337 ॥

मृण्मये मूलबिम्बे तु भित्तिस्थेऽथ प्रविश्य तु।

प्रासादं तत्र कुर्वीत नयनोन्मीलनक्रियाम् ॥ 338 ॥

एवं श्रियादिशक्तीनां नयनोन्मीलनं भवेत्।

एवं नेत्रे समुन्मील्य बिम्बस्य तु ततः परम् ॥ 339 ॥

दहनाप्यायने कुर्याद "स्त्रेण, हृदयेन" च।

आमूर्ध्नो द्वादशार्णं तु मूर्त्यर्थं पूर्ववन्न्यसेत् ॥ 340 ॥

स्नानार्थतः पुरा क्लृप्ते पीठे बिम्बं नयेत्ततः।

व्याप्तिसत्तासमायुक्ते संस्कृते प्रोक्षणादिना ॥ 341 ॥

आधारादिक्रमोपेते समालब्धे सुपूजिते।

पीठेऽवतार्य संवेष्ट्य वाससी ह्यधरोत्तरे ॥ 342 ॥

अथ क्रमोदितैः कुम्भैः द्विषट्‌कावर्तितैर्हृदा।

स्नापयेत् पाठयेद्विप्रानो षधीनामिति श्रुतिम् ॥ 343 ॥

"या ओषधय" इत्यादि ऋग्वेदांस्तदनन्तरम्।

एवं दशावशिष्टान्तैः सेचिते कलशैः सति ॥ 344 ॥

ततः कुम्भचतुष्के तु चतुर्भिर्मूर्तिधारकैः।

ऋक्सामपूर्वैर्विधिवत् स्नपनीयं तु पाठयेत् ॥ 345 ॥

"उदुत्तमं" हि ऋग्वेदान् पाठयेदद्रविणं यजुः।

ततस्तु वारुणं साम सामज्ञोऽथर्वणस्ततः ॥ 346 ॥

अयं ते वरुणश्चेति, पवित्रं ते--ततो ऋचम्।

वसोः पवित्रं--हि यजुः पाठयेत् सुमहांस्ततः ॥ 347 ॥

पवित्रं ते--हि यत्‌ साम संयोज्यैकायनांस्ततः।

मूर्तिपान् समुदायेन पावमानीश्चतुष्टयम् ॥ 348 ॥

तदन्ते परमं मन्त्रं व्यूहीयं भगवानिति।

पवित्रमन्त्रं तदनु--इदं विष्णुर्विचक्रमे ॥ 349 ॥

ततो विभवमन्त्रैस्तु सर्वैः संमन्त्रितेन च।

कुम्भेन सेचयित्वा तु, व्यूहमन्त्रैः परेण तु ॥ 350 ॥

स्नापयित्वार्चयित्वा च जुहुयात् साधिकं शतम्।

यथावत् प्रणवेनाथ व्याप्तिं कृत्वा च पाठयेत् ॥ 351 ॥

"माप्रगामे" ति ऋग्वेदान्, अग्ने नायुर्यजुर्मयान्।

प्राणापानं हि यत् साम ततः प्राणाय बै नमः ॥ 352 ॥

यातव्येति परं मन्त्रं विप्रानेकायनांस्ततः।

ध्यानयुक्तो धिया सम्यक् पठेदाराधकस्ततः ॥ 353 ॥

"आवाहयाम्यमरबृन्दनताङ्‌घ्रियुग्मं

लक्ष्मीपतिं भुवनकारणमप्रमेयम्।

आद्यं सनातनतनुं प्रणवासनस्थं

पूर्णेन्दुभास्करहुताशसहस्रदीप्तिम् ॥ 354 ॥

"ध्येयं परं सकलतत्वविदां च वेद्यं

वाराहकापिलनृकेसरिसौम्यमूर्तिम्।

श्रीवत्सकौस्तुभमहामणिभूषिताङ्गं

कौमोदकीकमलशङ्करथाङ्गहस्तम् ॥ 355 ॥

"सर्वत्रगोऽसि भगवन्! किल यद्यपि त्वां

आवाहयामि हि यथा व्यजनेन वायुम्।

गूढो यथैव दहनो मधनादुपैति

आवाहितोऽपि हि तथा त्वमुपैषि चार्चाम् ॥ 356 ॥

"मालाधराच्युत! विभो! परमार्थमूर्ते!

सर्वज्ञनाथ! परमेश्वर! सर्वशक्ते!।

आगच्छ मे कुरु दयां प्रतिमां भजस्व

पूजां गृहाण मदनुग्रहकाम्ययाद्य" ॥ 357 ॥

ततो विमृज्य वस्त्रेण भोगैः पूर्वेदितैर्यजेत्।

अर्घ्याद्यैर्दक्षिणान्तैस्तु पाठयेदृङ्भयांस्ततः ॥ 358 ॥

अर्चामि तेति मन्त्रं वै सामगांश्चार्चत त्विति।

(ओं)भगवानिति तज्ज्ञांस्तु अग्नौ सन्तर्पयेत्तः ॥ 359 ॥

स्वकुण्डे देशिकेन्द्रस्तु समिधां सप्तकं हुनेत्।

पश्चाच्छताष्टसंख्यं च साज्यैस्तु तिलतण्डुलैः ॥ 360 ॥

तर्पयित्वा तु पूर्णान्तमुद्‌धृत्याग्निकणं ततः।

दिक्‌कुण्डेषु विनिक्षिप्य संस्कृतेषु पुरैव हि ॥ 361 ॥

तथैव च विदिक्‌स्थेषु उद्धृत्याभ्यर्च्य वै क्रमात्।

ततः प्रभवयोगेन चतुर्दिक्षु निवेशयेत् ॥ 362 ॥

चतुरो वासुदेवादिनाम्ना एकायनान् द्विजान्।

स्वाभिः स्वाभिरसंख्यं च तैः कार्यमभिधादिभिः ॥ 363 ॥

समित्सप्तकपूर्वैस्तु साज्यैस्तु तिलतण्डुलैः।

एवमप्यययोगेन वाय्वादीशावसानकम् ॥ 364 ॥

ऋग्वेदाद्यांस्तु चतुरः संस्कृत्यादौ तथा न्यसेत्।

अथवा विन्यसेत्तांस्तु ईशाद्वायुपदावधि ॥ 365 ॥

तैरप्यच्युतलिङ्गैस्तु स्वशाखोक्तैश्च पावनैः।

हवनं विधिवत् कार्यं भक्तियुक्तेन चेतसा ॥ 366 ॥

एवं क्रमेण कुण्डांस्तु सर्वान् हुत्वा ततो गुरुः।

द्वार्स्थादीनां पुरोक्तानां दिक्‌पतीनां समाचरेत् ॥ 367 ॥

हवनं विधिवत् कुण्डे तदर्थं पूर्वनिर्मिते।

स्तुत्वा जितंत्वामन्त्रेण सामज्ञान् पाठयेत् पुनः ॥ 368 ॥

सह गायत्रिसाम्ना तु यद्रथन्तरसंज्ञकम्।

प्रजप्य द्वादशार्णं तु मुद्रां बध्वा प्रणम्य च ॥ 369 ॥

अष्टाङ्गेनाथ विज्ञाप्यो भगवान् भूतभावनः।

"मूर्तिभेदेन रूपेण अनेनैव हि साम्प्रतम् ॥ 370 ॥

लोकानज्ञाततत्वांस्तु समाह्रादय नागरान्।

येनान्तः संप्रविष्टेन ईषत्कालवशात्तु वै ॥ 371 ॥

जन्मान्तरसहस्रोत्थान्मोक्षमायान्ति किल्बिषात्"।

एवमर्थ्यो हि भगवान् लोकानुग्रहकृत् प्रभुः ॥ 372 ॥

दत्वार्घ्यगन्धस्रग्धूपदीपनैवेद्यमेव च।

निवेद्याचमनं चार्घ्यं कुर्यान्नीराजनं ततः ॥ 373 ॥

पुण्याहजयघोषेण वेदध्वनियुतेन च।

शङ्खवादित्रनिर्घोषपटहैर्गीतिभिः सह ॥ 374 ॥

करावङ्‌घ्रिगतौ कृत्वा देवदेवस्य देशिकः।

पाठयेदृङ्भयं मन्त्रं "उतिष्ठेति" ततः सह ॥ 375 ॥

यात्रोपकरणैर्मन्त्रं कृत्वा ब्रह्नरथे स्थिरे।

सुयन्त्रितेति क्षीराज्यदध्योदनसमन्विते ॥ 376 ॥

सुभिक्षक्षेमशान्त्यर्थं परमान्नफलैर्युते।

पाठयेदस्य वामीयमृङ्भयं तदनन्तरम् ॥ 377 ॥

तन्मयान् वलमन्त्रं तु "दशार्धे" ति महामते!।

स्वयमाद्यन्तसंरुद्धं हृदा तु कवचं जपेत् ॥ 378 ॥

भ्रामयेद्बलिदानं च क्रियमाणं तु सर्वदिक्।

(रत्न) पझकाञ्चनवज्राणां पूर्ववत् क्षेपमाचरेत् ॥ 379 ॥

दिव्याद्यायतनानां च कार्या पूजा यथोचिता।

पञ्चरात्रविदां चैव यतीनां ब्रह्नचारिणाम् ॥ 380 ॥

षट्‌कर्मनिरतानां च दानं दीनजनेष्वपि।

रथस्थे मन्त्रबिम्बे तु यावत्पदशतं व्रजेत् ॥ 381 ॥

तद्रथं तूर्यघोषेण तावत् क्रतुशतं फलम्।

आप्नोत्याराधकः शश्वत् सकामो नियतव्रतः ॥ 382 ॥

ततस्तोरणदेशस्थं रथं कृत्वाऽर्चयेत् प्रभुम्।

पाद्यार्घ्यपुष्पधूपैश्च नमस्कृत्य च पाठयेत् ॥ 383 ॥

उत्तिष्ठेति द्विषट्‌कार्णं सजितंतं--तु चाखिलम्।

संपठन् पौरुषं सूक्तं यागवेश्म प्रवेशयेत् ॥ 384 ॥

शय्यायां प्राक्‌शिरोबिम्बं शाययेद्धृदयेन तु।

देशिको मूर्तिपैः सार्धं यात्राहोमं समा येत् ॥ 385 ॥

ततस्तच्छिरसोद्देशे चक्राकारस्थिते घटे।

पूर्वोक्तलक्षणे नेत्रमस्त्रसंपुटितं यजेत् ॥ 386 ॥

पूजयेन्मड्गलान्यष्टौ प्रागादौ तु स्वनामभिः।

अष्टासु तत्र कुम्भेषु पुरैव स्थापितेषु च ॥ 387 ॥

वासुदेवादयः पूज्याः प्रभावाप्यययोगतः।

ह्रदादि यद्वा दिक्स्थेषु विदिक्स्थेषु तदस्त्रपम् ॥ 388 ॥

यद्वा प्राच्यां तु वाराहो नारसिंहस्तु दक्षिणे।

प्रतीच्यां श्रीधरो देवो हयवक्त्रस्तथोत्तरे ॥ 389 ॥

आग्नेय्यां भार्गवो रामो नैर्ऋते राम एव च।

वायव्ये वामनश्चापि विष्णुरीशानगोचरे ॥ 390 ॥

स्वनाम्ना पूजयित्वैतानर्घ्यगन्धादिभिस्ततः।

पूजयित्वार्घ्यपुष्पाद्यैः शयनस्थं विभुं ततः ॥ 391 ॥

वर्मणाच्छादनपटं दत्वा धूपाधिवासितम्।

मूलेन शयनस्थस्य कुर्यादाप्यायनं ततः ॥ 392 ॥

देवाङ्‌घ्रिनिकटोद्देशे उपविष्टस्तु देशिकः।

मन्त्रविद्देवबिम्बस्य मन्त्रन्यासं समाचरेत् ॥ 393 ॥

लेख्यादौ मन्त्रबिम्बे तु प्रासादस्थे द्विजोत्तम!।

उत्सवं कर्मबिम्बे तु विष्टरे वा प्रकल्प्य तु ॥ 394 ॥

प्रस्वाप्य शयने प्राग्वत् प्रासादं संप्रविश्य च।

मन्त्रन्यासादिकं कुर्याद्वक्ष्यमाणविधानतः ॥ 395 ॥

सुविस्तृतं तद्विधानमिदानीवधारय।

पीठे पुष्पाञ्चलिं कृत्वा गन्धयुक्तं च साक्षतम् ॥ 396 ॥

आमूर्ध्नश्चरणान्तं तु द्वादशार्णं तु विन्यसेत्।

अङ्गोपाह्गस्थितिं कुर्यात् स्थानेषु हृदयादिषु ॥ 397 ॥

हृदि मूर्ध्नि शिखायां तु स्कन्धयोः करमध्यतः।

नेत्रयोरुदरे पृष्ठदेशे बाहुद्वये ततः ॥ 398 ॥

ऊरुभ्यां जानुयुग्मेऽथ पादयोस्तदनन्तरम्।

देवस्य दक्षिणे हस्ते चक्रं शङ्खं तु वामतः ॥ 399 ॥

वामहस्ते गदाखडगौ ह्यथवा दक्षवामयोः।

क्रमाल्लाञ्छनमन्त्रांस्तु चक्रादीन् लाञ्छनान् न्यसेत् ॥ 400 ॥

किरीटं शिरसोद्देशे श्रीवत्सं च गलादधः।

वक्षसोऽवामभागे तु विन्यसेत्तदनन्तरम् ॥ 401 ॥

कौस्तुभं हृदये न्यस्य वनमालां च कण्ठतः।

श्रियं दक्षिणभागे तु पुष्टिमुत्तरतो न्यसेत् ॥ 402 ॥

ऊरुमूले वैनतेयमथेदानीं निबोध मे।

?Bचतुर्मुजस्य देवस्य चक्रादेर्विनिवेशनम् ॥ 403 ॥

मुख्यदक्षिणहस्तेऽब्जं गदां वामकरे न्यसेत्।

अपरे दक्षिणे चक्रं शङ्खं वामकरे परे ॥ 404 ॥

अन्यान् लाञ्छनमन्त्रास्तु यथायोगं तु विन्यसेत्।

अन्येषु षड्‌भुजाद्येषु मुख्यदक्षादितः क्रमात् ॥ 405 ॥

सर्वान् लाञ्छनमन्त्रांस्तु यथास्थानगतान् न्यसेत्।

संस्थाप्य भगवन्मूर्तिर्धत्ते चक्रादिलाञ्छनम् ॥ 406 ॥

हस्ते येन क्रमेणैव लाञ्छनानि न्यसेत्तथा।

मन्त्रान् किरीटपूर्वांश्च प्राग्वत् सर्वत्र विन्यसेत् ॥ 407 ॥

पादादिद्वादशाङ्गेषु ततो दामोदरादिकान्।

तच्छक्तिकांस्तथा मन्त्रान् प्राग्वद्व्यापकलक्षणान् ॥ 408 ॥

ऐश्वरेणाथ बीजेन यथावस्थेन भावयेत्।

पादादितन्मयेनैव तद्वन्मन्त्रवरेण तु ॥ 409 ॥

प्राग्वदप्यययुक्त्या तु ह्यान्तर्ज्योतिर्मयात्मना।

विभुना वाक्‌स्वरूपेण तदेवाथ परं पदम् ॥ 410 ॥

सुशान्तं सर्वगं बुद्‌ध्वा निस्तरह्गमिवोदधिम्।

विद्याङ्गदामित्याद्यं यतु पाठयेत् पाञ्चरात्रिकान् ॥ 411 ॥

देहसान्यासिकं मन्त्रं धारणाख्यमनन्तरम्।

जीमूतस्येति ऋघ्वेदान् नासदासीति पाठयेत् ॥ 412 ॥

क्रमेणानेन हुत्वा तु पादार्धशतसंख्यया।

तिलानां च तथा मन्त्रैराज्यस्यैभिर्महामते! ॥ 413 ॥

दत्वा पूर्णाहुतिं प्राग्वदुपसंहारलक्षणाम्।

ततस्तत् परर्म ब्रह्न ह्‌युदितं पूर्ववत् स्मरेत् ॥ 414 ॥

सर्वशक्तिमयेनैव स्वभावेन स्वकेन तु।

ओजोबलात्मना यद्वद्‌गन्धो द्रव्यात्मना तु वै ॥ 415 ॥

बीजं तरुस्वरूपेण समुद्रो बुद्‌बुदात्मना।

एवमव्यपदेश्या या शक्तिः स्वे शक्तिदर्पणे ॥ 416 ॥

स्थितमादाय विश्वेशं स्वातन्त्र्याच्च महामते!।

मन्त्ररूपां तनुं धत्ते सम्यगाराधनाय च ॥ 417 ॥

नानात्वमुपयातस्य प्रसरं तस्य च स्वयम्।

निष्प्रभत्वं प्रयातस्य चिद्बीजनिचयस्य च ॥ 418 ॥

आविष्कृतस्य भेदेनाप्यमूर्तेन वलियसा।

अज्ञानगहनेनैव नित्यानित्यामलात्मना ॥ 419 ॥

स्मृत्वैवं मूलमन्त्रं तु बिम्वहृत्पझगं स्मरेत्।

षट्‌छक्तिकिरणोपेतं तैस्तद्‌द्रव्यमयीं तनुम् ॥ 420 ॥

संस्मरेत् संहरन्तं च प्रागुक्तेनैव वर्त्मना।

स्वरूपममलं भूयः स्मरेन्मूर्त्यात्मना तु तत् ॥ 421 ॥

नयन्तं पूर्वविधिनाप्येवं स परमेश्वरः।

मन्त्रात्मना स्वतन्त्रत्वमूपयातो यदा तदा ॥ 422 ॥

"सहस्रशिरसं देव" मिति सर्वांस्तु चोदयेत्।

पाठयेद्ब्राह्नणान्--धातर्यध्यक्षेति च मन्त्रपम् ॥ 423 ॥

यो विश्वतश्चक्षुरिति, यातव्यो भवतीति च।

द्वासुपर्णेति तदनु, अतो देवेति वै ततः ॥ 424 ॥

ऋङ्भयान् पौरुषं सूक्त ततः परतमां त्विति।

शाश्वता च ततः कालकलेति समुदाहरेत् ॥ 425 ॥

एषा बुद्धिः सप्तधेति "अत्रेदानीं" च पाठयेत्।

एवं मन्त्रानुसन्धानं कथितं च पराभिधम् ॥ 426 ॥

सूक्ष्मसंज्ञं मुनिश्रेष्ठ! विध्यन्तरमथोच्यते।

वैभवं देवताचक्रं व्यूहाख्यं तदनन्तरम् ॥ 427 ॥

सूक्ष्मं चापि मुनिश्रेष्ठ! पादयोर्हृदि मूर्धनि।

प्रपूज्य पुष्पधूपाद्यैर्मुद्राभिः प्रणमेदथ ॥ 428 ॥

गत्वा कुण्डसमीपं तु व्यापारेष्वखिलेषु च।

होमं कुर्याद्यथाशक्ति तिलाद्यैः शतपूर्वकम् ॥ 429 ॥

स्मृत्वैकैकं तु वै कर्म कर्ता मन्त्रोदितेन च।

हृन्मन्त्रेण समूलेन दत्त्वा पूर्णाहुतिं ततः ॥ 430 ॥

आप्रभाताच्च तत् कालं कर्मणां पूरणाय च।

ततः शान्त्युदकं मूर्घ्नि होमान्ते चात्मनो द्विज! ॥ 431 ॥

दत्वा तु बिम्बशिरसि मूलेनोदकमेव तत्।

जपं च कर्ममन्त्राणां यथाशक्ति समाचरेत् ॥ 432 ॥

भूतानां वलिदाने च कृते कुण्डेषु मूर्तिपाः।

स्वैः स्वैर्मन्त्रैः सहस्रं वा शतं वाष्ट तु होमयेत् ॥ 433 ॥

तैश्च शान्त्युदकं मूर्ध्नि बिभ्बे वै दापयेद्‌गुरुः।

अथाधिवासनं कुर्याद्विधिदृष्टेन कर्मणा ॥ 434 ॥

ध्यानाख्यं निष्कलं शुद्धं येन सन्निहितः सदा।

मन्त्रो ह्यर्चागतो विप्र! स्यात् पटस्थोऽथवा मुने! ॥ 435 ॥

न चोपसंहृतो यावद्‌गुरुणा तत्ववेदिना।

प्राक्‌सर्वमुपसंहृत्य संहारक्रमयोगतः ॥ 436 ॥

स्वरूपे विकृते शुद्धे गुरुरास्ते द्विजोत्तम!।

स्वहृद्रश्मिमये पझे स्थितिं कृत्वा पुरात्मनः ॥ 437 ॥

एवमेवाविनाशं च निरस्तावयवं यथा।

बोधविज्ञानदेहं च बिम्बं संभाव्य वै तथा ॥ 438 ॥

द्वौ सुषुम्नात्मकौ मार्गौ प्रज्वलद्भास्कराकृती।

हृत्पझगोलकाच्चैव एकदेशसमुत्थितौ ॥ 439 ॥

मणिप्रभेव चोर्ध्वाधो व्यापकत्वेन संस्थितौ।

यथात्मनि तथा देवे तथाऽऽत्मनि विभाव्य च ॥ 440 ॥

ततो यायाद्दक्षिणेन घ्राणान्वयपथा मुने!।

स्वदेहाद्धृदयं देवं वाममार्गेण संविशेत् ॥ 441 ॥

यथात्मनाऽऽत्मा हृदये ह्यनुभूतो ह्यनूपमः।

तथा तद्‌धृदयान्तस्थं स्मरेद्विज्ञानगोलकम् ॥ 442 ॥

दृष्ट्वा स्वरश्मिखचितमानन्दापूरितं महत्।

गमागमैकनिष्ठं तु शक्तो ब्रह्नण्यथात्मनि ॥ 443 ॥

देवदेहस्थितेनैव विज्ञानेन सहैकता।

निष्पाद्या यावदस्पन्दकालमानं स्वदेहकम् ॥ 444 ॥

परं यदात्मना विप्र! केवलेनानुभूयते।

स्पन्दप्रवर्तितेनाथ कालेनैकात्मना द्विधा ॥ 445 ॥

यथाऽऽत्मनि तथा देवे निष्क्रामेदथ साधकः।

देवं दक्षिणमार्गेण विशेद्वामेन चात्मनः ॥ 446 ॥

हृदयं भासुराकार ज्ञानामृतपरिप्लुतम्।

योगोऽयं मुनिशार्दूल! बिम्बस्य द्रव्यजस्य च ॥ 447 ॥

आपादान्मूर्धपर्यन्तं नाडीबृन्दस्य व्यञ्जकः।

येन सर्वेशिता विप्र! बिम्बस्यास्य प्रजायते ॥ 448 ॥

तं योगमधुना वच्मि एकाग्रमवधारय।

हृत्पुण्डरीकमध्यस्थः साधको वृत्तिवर्जितः ॥ 449 ॥

मन्त्रोच्चारप्रयोगेण प्राग्वत् पदमनामयम्।

यायादूर्ध्वप्रवाहेण, तस्माज्ज्ञेयः प्रवर्तते ॥ 450 ॥

अव्युच्छिन्नोऽव्यथेऽक्षुब्धो स्वेच्छया क्षोभमेति च।

यथा सन्नतरो दीपो ह्नकम्पः कम्पमेति च ॥ 451 ॥

कोशकारो यथा तन्तुं गृहीत्वा संप्रवर्तते।

विज्ञानशक्तिमालम्ब्य एवम्भूतो हृदम्बुजम् ॥ 452 ॥

स्वकीयमायया, ऽऽचार्यः पूर्ववत् संविशेत्ततः!।

देवस्य हृदयाम्भोजं विलोक्य सह तेन वै ॥ 453 ॥

भावयित्वाथ विज्ञानं बोधशक्त्या ततो व्रजेत्।

तद्‌द्वादशान्तमागत्य ज्ञेयाख्यं न च नासिकम् ॥ 454 ॥

तत्पादात् पूर्वयुक्त्या तु दैवं हृदयमाश्रयेत्।

ततो वै देवहृदयात् प्रविश्य हृदयं स्वकम् ॥ 455 ॥

मध्यमार्गेण हृदयादेत्य स्वं नेत्रगोलकम्।

एवं देवेऽनुसन्धाय निरीक्ष्य च परस्परम् ॥ 456 ॥

देवालोकेन वात्मानमनुविद्धं च संस्मरेत्।

आत्मालोकेन देवेशं भिन्नं सर्वत्र भावयेत् ॥ 457 ॥

एतदीश्वरसन्धानं भिन्नमेकात्मलक्षणम्।

सर्वैश्वर्यप्रदं विद्धि सर्वदा प्रतिमासु वै ॥ 458 ॥

अथ शब्दानुसन्धानमेकेकाद्भतदर्शनम्।

वक्ष्यामि येन वै मन्त्रो बिम्बेनैकात्मतां व्रंजेत् ॥ 459 ॥

निष्कम्पबोधसामान्यरूपो भूत्वा पुनः स्वयम्।

ये शब्दजनिता भावाः सूक्ष्मैः सूक्ष्मतराऽखिलाः ॥ 460 ॥

सामान्यबोधशब्देन तान् पश्यन्नेकतां गतान्।

सङ्कल्पपूर्वं सर्वोत्थशब्दमात्रेण वर्जितान् ॥ 461 ॥

स चाभिमुखमायाति सङ्कल्पादुत्थितस्य च।

शब्दरूपपदार्थस्य शब्दस्य परमौजसः ॥ 462 ॥

सङ्कल्पपदवीरूढः स्फुरत्यन्तस्थितः स्फुटम्।

पदार्थोपरि यः शब्दो मध्यमं विद्‌धि तन्मुने! ॥ 463 ॥

हृत्पझकर्णिकासंस्थः प्रयत्नपदवीषु च।

विद्यासु करणोत्थासु यश्चाभिव्यक्तिमेति च ॥ 464 ॥

वाच्यवाचकरूपेण स शब्दः स्थूल उच्यते।

अतिस्थूलपरत्वेन स च वाग्विषये पुनः ॥ 465 ॥

दृश्यादृश्येषु भावेषु अभिव्यक्तिं प्रयाति च।

स हि स्थूलतरः शब्दो व्यवहारेऽखिले स्थितः ॥ 466 ॥

तस्माच्छम्दमयो देह इति चेतसि वै पुरा।

निष्कम्पं साधकः कृत्वा बिम्बं भाव्यं तदात्मकम् ॥ 467 ॥

शब्दसंहारयोगेन सबिम्बं ब्रह्नसंयुतम्।

निष्कम्पयोगयुक्तात्मा यो गुरुः संप्रविश्यति ॥ 468 ॥

पूर्वोक्तक्रमयोगेन शब्दब्रह्न ह्यनागतम्।

पश्येत् परिणतं विप्र! क्रमाद्विश्वात्मना तु वै ॥ 469 ॥

तेन संस्थापितं बिम्बं भुक्तिमुक्तिफलप्रदम्।

एवं शब्दानुसन्धानं कृत्वा बिम्बस्य सत्तम! ॥ 470 ॥

ततो वै मन्त्रसन्धानमारभेत प्रयत्नतः।

अशब्ददेहः शब्दात्मा नित्योदितमनामयम् ॥ 471 ॥

स्वहृत्पझस्थितं मन्त्रैर्व्याप्तिं तथाखिलैः।

मन्त्रात्मानं जगन्नाथं बिम्बहृत्पझमध्यगम् ॥ 472 ॥

स्फुरत्तारकरूपं च मन्त्रैर्व्याप्तिं तथाखिलैः।

मन्त्रात्मानं जगन्नाथं बिम्बहृत्पझमध्यगम् ॥ 473 ॥

संस्मरेत् सृष्टिसंहारौ कुर्वन्तं साधकोत्तमः।

परः स एव वोद्धव्यः सुसूक्ष्मः स च निष्कलः ॥ 474 ॥

सकलं चैव बोद्धव्यमुभयात्मकमित्यपि।

विज्ञानरजनीमध्ये ज्ञेयं निद्रारसास्थितम् ॥ 475 ॥

तत्वग्रामप्रभातेऽथ संभोगमिव सोदये।

प्रबुद्धं संस्मरेद्देवमवतीर्णं परात् पदात् ॥ 476 ॥

सर्वाध्वभोगपीठं तत्तेनाक्रान्तं च भावयेत्।

भोगभूसंस्थितं देवं स्थितिमन्तं विभाव्य च ॥ 477 ॥

स्थितिराधारशक्तिर्वै विभोर्मन्त्रात्मकस्य च।

तस्माद्ब्रह्नशिलापीठं बिम्बमेकीकृतं स्मरेत् ॥ 478 ॥

नानाधिवासयोगेन पूजयेत्तदनन्तरम्।

मन्त्रन्यासं पुरा कृत्वा त्रिधा पूर्वक्रमेण तु ॥ 479 ॥

हस्तन्यासं विना विप्र! लययुक्त्यानु चाखिलम्।

कथितं सूक्ष्मसन्धानं स्थूलं विध्यन्तरं श्रृणु ॥ 480 ॥

संस्कृतं देवदेवस्य त्वर्चादेहं सुलक्षणम्।

संस्मरेच्च सुसंपूर्णं मणिरत्नमयैर्विना ॥ 481 ॥

स्वदेहवदुपादेयैर्नाडीव्यूहैः सवायवैः।

धातुभिः सोमसूर्याग्निसहज्ञानादिकैर्गुणैः ॥ 482 ॥

गुणकारणतः क्ष्मान्तं यदन्यत्तत्वसंग्रहम्।

द्रव्यमाश्रित्य वै बिम्बं वर्तते यदसन्महत् ॥ 483 ॥

तत्र हृत्कमलाकाशे मन्त्रं रत्नप्रभोज्ज्वलम्।

ब्रह्नभावनया न्यस्तं यच्छति प्रातिमं फलम् ॥ 484 ॥

श्रद्धापराणआं कर्तॄणां फलतोऽभ्येति च स्थिराम्।

प्रतिपत्तिं परां ब्राह्नीमाकारं प्रति सर्वदा ॥ 485 ॥

प्राप्नोति यद्वशादन्ते ज्ञानमात्मप्रकाशकम्।

उक्तमेतत्तु सकलमाकर्णय सुविस्तृतम् ॥ 486 ॥

पूर्ववद्धारणाभिस्तु संहारक्रमयोगतः।

तद्विम्बमुपसंहृत्य स्वरूपेऽविकृते परे ॥ 487 ॥

ततः क्रमेण वै सृष्ट्वा बिम्बं ज्योतिर्मयं स्मरेत्।

एवं पूर्वोदितं ध्यात्वा नाडीबृन्दस्य व्यञ्जकम् ॥ 488 ॥

ततस्तासां तु नाडीनां ध्यायेद्व्यक्तिं सुविस्तृताम्।

द्वासप्ततिसहस्रं तु नाडयः परिकीर्तिताः ॥ 489 ॥

दशप्रधानास्तासां तु वायवश्च तथा दश।

इडा च पिङ्गला चैव सुषुम्ना च तथा परा ॥ 490 ॥

गान्धारी हस्तिजिह्वा च पूषा चैव यशस्विनी।

अलम्बुसा कुहूश्चैव कौशिकी दशमा स्मृता ॥ 491 ॥

प्राणापानसमानाश्च व्यानोदानौ तथैव च।

नागः कूर्मश्च कृकरः देवदत्तो धनंजयः ॥ 492 ॥

आनीय त्रितयं कुर्याद्दैवे पूरककुम्भकौ।

पूरके नाडिकाः सर्वाः पूर्यन्ते नात्र संशयः ॥ 493 ॥

ततो हृदयपझं च विकासमुपयास्यति।

कुम्भकेन निरुद्धं तद्भवेदूर्ध्वमुखं द्विज! ॥ 494 ॥

सवायूनां च नाडीनां स्थितिं स्मृत्वा ततः परम्।

रसलोहितमांसानां मेदोमज्जास्थिनां तथा ॥ 495 ॥

धातूनां शुक्लधात्वन्तं स्मृत्वान्तः संस्थिति क्रमात्।

स्मृत्वा हृदयपझे तु सोमसूर्याग्निमण्डलान् ॥ 496 ॥

आपादात् ब्रह्नरन्ध्रान्तं सर्विबंबेषु सत्तम!।

प्रकृतीनां च तत्वानां कुर्यात् सम्यङ्‌निवेशनम् ॥ 497 ॥

आपादाद्ब्रह्नरन्ध्रान्तमव्यक्तान्तं क्रमेण तु।

क्षित्यादिकानां पादान्तमव्यक्तं वा धरान्तिकम् ॥ 498 ॥

मूर्ध्नि भ्रूमध्यपर्यन्तं प्रधानं भावयेद्‌द्विज!।

सिन्दूरपुञ्जसंकाशां तालुमध्ये धियं स्मरेत् ॥ 499 ॥

सितेन्दुरश्मिवर्णाभं खद्योतमिव खेचरम्।

तालुमूले त्वहंकारं कुसुम्भरससन्निभम् ॥ 500 ॥

संस्मरेन्मानसं तत्वं तालुकण्ठान्तरे द्विज!।

राजोपलद्युतिमुषं कदम्बकुसुमोपमम् ॥ 501 ॥

कण्ठाद्‌धृत्पझपर्यन्तं स्मरेत् पञ्चपदे समे।

श्रोत्रादीनथ वै पञ्च प्रस्फुरत्तारकोज्ज्वलान् ॥ 502 ॥

पझस्थानाच्च नाभ्यन्तं प्राग्वत् पञ्चपदान्तरे।

वागादीन् वै स्थितान् पञ्च क्रमेण विनिवेशयेत् ॥ 503 ॥

आनाभेर्वस्तिशीर्षान्तं सुसमे पदपञ्चके।

शब्दतन्मात्रपूर्वाणि गन्धमात्रावसानतः ॥ 504 ॥

स्वैः स्वैर्गुणैश्च युक्तानि भास्वज्ज्योतिः प्रभाणि तु।

ऊरुमूले तथा मध्ये सन्धिदेशे ततस्त्वधः ॥ 505 ॥

दण्डे मर्मावसाने तु सर्वस्मिंश्चरणे क्रमात्।

खं वाय्वगन्युदकक्ष्मान्तं चिन्तयेद्‌भूतपञ्चकम् ॥ 506 ॥

नीरूपाञ्जनवर्णं तु संस्मरेद्व्योमगोलकम्।

वायव्यं नीलपीतं च तैजसं मधुपिङ्गलम् ॥ 507 ॥

मुक्ताफलनिभं चाप्यं रक्तपीतं तु पार्थिवम्।

अथवा तत्वविन्यासमेवमेव समाचरेत् ॥ 508 ॥

प्रकृतिं हृदये न्यस्त्वा धीमनोममतां तथा।

कण्टहृन्नाभिषु न्यस्त्वा तन्मात्रं शब्दसंज्ञितम् ॥ 509 ॥

स्वभूतयुक्तं शिरसि तालोः कण्ठान्तकं तथा।

स्पर्शाख्यं वायुना सार्धं रूपाख्यं वह्निना सङ ॥ 510 ॥

कण्ठात् प्रभृति नाभ्यन्तं रसाख्येन जलं सह।

नाभेर्जान्वन्तरं यावज्जानोः पादान्तकं न्यसेत् ॥ 511 ॥

धरां गन्धेन तत्पश्चात् स्वे स्वे स्थाने तु विन्यसेत्।

बुद्‌ध्यक्षाणि क्रमेणैव तथा कर्मेन्द्रियाण्यपि ॥ 512 ॥

यद्वा प्रधानमामूर्ध्नो यावद्वक्षःस्थलं न्यसेत्।

नाभौ बुद्धिमहङ्कारं कटिमूलाश्रितं स्मरेत् ॥ 513 ॥

ऊरुभ्यां शब्दतन्मात्रं स्पर्शाख्यं स्पर्शाख्यं सन्धिदेशगम्।

जङ्‌घाभ्यां रूपतन्मात्रं गुल्फयो रससंज्ञितम् ॥ 514 ॥

पादाभ्यां गन्धसंज्ञं तु स्वबीजध्यानसंयुतम्।

अथवा सप्तधा तत्वक्लृप्तौ स्थानक्रमं श्रऋणु ॥ 515 ॥

गुल्फजानुकटीवक्षःकण्ठभ्रूकावटावधि।

बुद्‌ध्यन्तानां धरादीनां क्रमादवनिसप्तकम् ॥ 516 ॥

आपादनाभिदेशं वा महाभूतैर्धरादिकैः।

व्याप्तं चतुर्भिर्वाय्वन्तैस्तदूर्ध्वं नभसा पुनः ॥ 517 ॥

पूरितं हृदयान्तं च तदुद्देशाच्छिखावधि।

विभाव्यं मनसा व्याप्तं तदूर्ध्वे द्वादशान्तकम् ॥ 518 ॥

प्रधानापरपर्यायं बुद्धितत्वं तु विन्यसेत्।

अथ द्वेधा तत्वक्लृप्तौ विधानमवधारय ॥ 519 ॥

आमूर्ध्नो नाभिपर्यन्तं प्रधानं परिभावयेत्।

आनाभेः पादपर्यन्तं स्मरेत्तन्मात्रकं गणम् ॥ 520 ॥

यद्वा व्यक्तौ प्रधानं तु व्यापकं देवरूपधृक्।

सर्वतत्वमयं मन्त्रं तस्य वा केवलं हृदि ॥ 521 ॥

प्राधानिकं योजनीयमभिन्नं तत्वकारणम्।

एवमिच्छानुरूपेण तत्वविन्यासमाचरेत् ॥ 522 ॥

ज्ञानादिगुणषट्‌कं च हृदयादिषु विन्यसेत्।

प्राग्वदीश्वरसन्धानमाचरेन्मुनिपुङ्गव! ॥ 523 ॥

ततः शब्दानुसन्धानं प्रागुक्तं तु समाचरेत्।

तथैव वर्णभेदेन स्थानभेदे च विन्यसेत् ॥ 524 ॥

कदम्बकुसुमाकार मकारं विनय्सेद्‌द्विज!।

शिखायां, शिखारोद्देशे आकारं कुङ्कमप्रभम् ॥ 525 ॥

तप्तचामीकराकारमिकारं मुखमण्‍डले।

ईकारं कण्ठदेशे तु कुन्देन्दुसदृशप्रभम् ॥ 526 ॥

उकारं जत्रुभागे तु शुद्धस्फटिकवर्चसम्।

ऊकारं वक्षसि तथा सिन्दूरसदृशाकृतिम् ॥ 527 ॥

ऋकारं हृदये न्यस्येच्छुक्लवर्णं महाप्रभम्।

ऋकारं जाठरे भागे लाक्षारससमद्युतिम् ॥ 528 ॥

लृकारं नाभिभागे तु तप्तकाञ्चनसन्निभम्।

लृकारं लिड्गदेशस्थं विन्यसेदसितप्रभम् ॥ 529 ॥

एकारं द्रुतहेमाभमूरुयुग्मं समाश्रितम्।

ऐकारं जानुयुग्मे तु सन्ध्याजलदसन्निभम् ॥ 530 ॥

ओकारं जङ्‌घयोस्तद्वच्छुक्लवर्णं द्विजोत्तम!।

औकारं रक्तवर्णं च गुल्फद्वयगतं तथा ॥ 531 ॥

अङ्गारं पादयोर्ब्रह्नन्नयस्कान्तसमप्रभम्।

अः कारं चरणाङ्‌गुष्ठे पझरागसमप्रभम् ॥ 532 ॥

ककारं तु ललाटस्थं रक्तवर्णं तु विन्यसेत्।

खकारं पीतलनिभं भ्रुवोर्मध्यमदेशगम् ॥ 533 ॥

गकारं नासिकायां तु तुषारसदृशाकृतिम्।

घकारं सितवर्णं तु दशनस्थानसंश्रितम् ॥ 534 ॥

ङकारं चिबुकोद्देशे शरद्गगनसन्निभम्।

चकारं रक्तवर्णं च कृकाटीगोचरे न्यसेत् ॥ 535 ॥

छकारं पृष्ठभागे तु ज्वलितानलसन्निभम्।

जकारं कटिदेशस्थं काञ्चनाद्रिसमप्रभम् ॥ 536 ॥

झकारमूरुमूले तु शुद्धस्फटिकसन्निभम्।

ञकारं पादगुल्फाग्रे पझरागसमप्रभम् ॥ 537 ॥

टकारं भ्रूयुगगतं तुषारसदृशाकृतिम्।

ठकारं नेत्रयोर्ब्रह्नन्! रक्तवर्णं महाप्रमम् ॥ 538 ॥

डकारं गण्डयोश्चैव पीतवर्णं महाद्युतिम्।

ढकारं हनुयुग्मस्थमिन्द्रनीलसमप्रभम् ॥ 539 ॥

णकारं कुचयुग्मे तु हरितालसमद्युतिम्।

तकारं श्रवसोर्युग्मे प्रवालोपलसन्निभम् ॥ 540 ॥

थकारं स्कन्धयुगले चम्पकप्रसवाकृतिम्।

दकारं भुजयोर्मध्ये ज्वलितानलसन्निभम् ॥ 541 ॥

धकारं तु प्रकोष्टस्थं खद्योतचयदीधितिम्।

नकारं करयोर्न्यस्य पझपत्रसमद्युतिम् ॥ 542 ॥

पकारं रोमकूपस्थं पलाज्ञदलसन्निभम्।

फकारं कक्षभागस्थं सन्ध्याभ्रसदृशप्रभम् ॥ 543 ॥

बकारं पार्श्वयुग्मे तु पूर्णचन्द्रसमप्रभम्।

भकारं सक्‌थिदेशस्थं नीलाञ्जनचयोपमम् ॥ 544 ॥

मकारं पिण्डिकासंश्थं शरद्घगनसन्निभम्।

यकारं पाञ्चजन्ये तु धूम्रवर्णं च विन्यसेत् ॥ 545 ॥

रकारं च सहस्रारे रक्तपङ्कजसन्निभम्।

लकारं च गदायां वै सौदामिनिसमप्रभम् ॥ 546 ॥

वकारमरविन्दे तु शारदाभ्रसमप्रभम्।

शकारं शोणिते न्यस्य अमृताभासविग्रहम् ॥ 547 ॥

षकारमस्थिनिचये शशशोणितसन्निभम्।

सकारं मांसदेशे तु हिमकुन्दसमप्रभम् ॥ 548 ॥

हकारं प्राणदेशस्थं शुद्धस्फटिकविग्रहम्।

क्षकारं सर्वतोव्याप्तं सूर्यवैश्वानरप्रभम् ॥ 549 ॥

अथवा मातृकान्यासमेवमेव समाचरेत्।

अकारं तालौ विन्यस्य मुखे चाकारमेव च ॥ 550 ॥

इङ लोचनयोर्न्यस्य उऊ श्रवणयोस्तथा।

ऋऋ नासापुटे चैव लृलृ गण्डद्वये तथा ॥ 551 ॥

एऐ दशनपङ्‌क्तौ च ओ औ ओष्ठगतौ स्मरेत्।

अं इत्येव ललाटे तु विसर्गं रसने तथा ॥ 552 ॥

यकारं त्वग्गतं न्यस्य रेफं चक्षुषि विन्यसेत्।

लकारं नासिकायां तु वकारं दशनाग्रतः ॥ 553 ॥

श्रोत्रे शकारं विन्यस्य षकारमुदरे तथा।

सकारं कटिदेशे तु हकारं हृदये तथा ॥ 554 ॥

क्षकारं नाभिदेशे तु विन्यसेदद्विजसत्तम!।

पवर्गो बाहुरेकस्तु तवर्गस्तु द्वितीयकः ॥ 555 ॥

टवर्गश्च चवर्गश्च जङ्‌घाद्वयमुदाहृतम्।

कवर्गोङ्‌गुलयः सर्वा विज्ञातव्या द्विजोत्तम! ॥ 556 ॥

एवं हि वर्णसन्धानं कृत्वा चैव ततः परम्।

आमूर्ध्नश्चरणान्तं च विन्यसेद्‌द्वादशाक्षरम् ॥ 557 ॥

अङ्गोपाङ्गस्थितिं कुर्यात् स्थानेषु हृदयादिषु।

चक्रादिवैनतेयान्तं प्राग्वन्न्यस्त्वा क्रमेण तु ॥ 558 ॥

सर्वान् लाञ्छनमन्त्रांस्तु ततो दामोदरादिकान्।

तच्छक्तिकांस्तथा मन्त्रान् पूर्ववद्विनिवेशयेत् ॥ 559 ॥

उपसंहृतिपूर्वान्तं सर्वं कृत्वा क्रमेण तु।

ततस्तत्परमं ब्रह्न हृदिस्थं पूर्ववत् स्मरेत् ॥ 560 ॥

ततस्तु मन्त्रसन्धानं कृत्वा पूर्वोक्तवर्त्मना।

सहस्रशिरसं दैवमित्यादीन् पाठयेत् क्रमात् ॥ 561 ॥

एवं स्थूलानुसन्धानमेतत्ते कथितं मया।

एषु प्रोक्तेषु विप्रेन्द्र! सन्धानेषु परादिषु ॥ 562 ॥

सन्धानमेकं कृत्वा तु गुरुरिच्छानुरूपतः।

ततोऽर्चयित्वा देवेशं शयने बिम्बवृत्तिकम् ॥ 563 ॥

सांस्पर्शिकैरासनाद्यैर्विविधैरौपचारिकैः।

हृदयङ्गमसंज्ञैश्च मधुपर्कादिभिर्द्विज! ॥ 564 ॥

परमान्नादिभिश्चान्नैः पवित्रैः पानकैस्तथा।

अन्यैश्च विविधैर्भोगैर्यथा चानुक्रमेण तु ॥ 565 ॥

सर्वं तु संप्रदानान्तं कृत्वा पश्चात्तु मण्डले।

सन्निधीकृत्य संपूज्य महता विभवेन तु ॥ 566 ॥

अग्नौ सन्तर्पयेत् साङ्गं समित्सप्तकपूर्वकम्।

जुहुयुर्मूर्तिपाश्चापि स्वे स्वे कुण्‍डे यथाक्रमम् ॥ 567 ॥

प्रागादिदिक्षु कुण्डेषु क्रमेण समिधः स्मृताः।

पलाशवक्षखदिरबिम्वोदुम्बरभूरुहाम् ॥ 568 ॥

आग्नेयादिविदिक्षु स्युः पिप्पलप्लक्षसंभवाः।

न्यग्रोधप्रभवाश्चैव काश्मर्यप्रभवास्तथा ॥ 569 ॥

पलाशसमिधोऽन्यत्र भूयसां परिकल्पने।

उक्ताभावे तु सर्वत्र पालाश्यः समिधो मताः ॥ 570 ॥

चतस्रो धेनवः स्थाप्या दक्षिणस्यामुदङ्‌मुखाः।

गङ्गासरस्वतीगोदायमुनारूपधारिणी ॥ 571 ॥

दुग्धैस्तदीयैः श्रपणं चरूणामाहुतीस्तथा।

श्रपयेत् पयसा पूर्वे शालितण्डुलमाढकम् ॥ 572 ॥

कृसरैर्दक्षिणाग्नौ तु पाश्चात्ये गुलमिश्रितम्।

उदीच्याग्नौ हरिद्रान्नं शुद्धान्नमितराग्निषु ॥ 573 ॥

प्रत्येकं शतमष्टौ च होमाः स्युः समिदादिभिः।

तदर्धं वाथ पादं वा देशकालानुरूपतः ॥ 574 ॥

तिलशालियवावेणुर्होमवीजान्यनुक्रमात्।

तिलैरितरकुण्डेषु तैर्वा सर्वत्र कल्पयेत् ॥ 575 ॥

स्वमूर्तिकुम्भान्मन्त्रेण जलमुद्‌धृत्य भाजने।

बिम्बमूर्ध्नि क्रमाद्देयं सर्वैरेकायनादिकैः ॥ 576 ॥

चतुर्दर्भकृतनैव कूर्चेन तु ततो द्विज!।

पलाशखदिराश्वत्थबिल्वशाखाभिरम्बुभिः ॥ 577 ॥

सिञ्चेयुर्मूर्तिपाः सम्यग्वेदिकाकलशैः स्थितैः।

आचार्यः कोणदेशस्थैस्तोयैर्वेतसशाखया ॥ 578 ॥

सन्तर्पयित्वा तदनु मन्त्रं सपरिवारकम्।

आज्यादिना प्रभूतेन दत्वा पूर्णाहुतिं ततः ॥ 579 ॥

दीक्षाविधिक्रमेणैवं सकलां तत्वपद्धतिम्।

संशोध्य परभागस्थस्त्वाचार्यः सुसमाहितः ॥ 580 ॥

भगवन्तं कृते त्वेवं बिम्बस्थं श्रावयेत् क्रमात्।

मनसा सुविशुद्धेन इदं मन्त्रमुपस्थितः ॥ 581 ॥

"त्वया सन्निहितेनात्र भवितव्यमधोक्षज!।

मत्पूर्वाणां हि भक्तानां सिद्धिहेतोर्निरञ्जन!" ॥ 582 ॥

ततः स भगवान्मन्त्रः प्रबुद्धः कमलेक्षणः।

बिम्बमुत्थापयन् ध्यायेदाचार्येण तु संमुखम् ॥ 583 ॥

कृत्वा तु पादपतनं अष्टाङ्गेन तु साधकः।

बिम्बात्मना प्रयातानां क्ष्मादीनामङ्गरूपिणाम् ॥ 584 ॥

आपादनेऽपि पूर्णार्थं पिण्डीभूतार्थमेव च।

आरम्भादेव जातानां छिद्राणां शमने तु वै ॥ 585 ॥

आप्यायनार्थं मन्त्राणां द्रव्यैर्होमं समाचरेत्।

द्विषट्‌केनाहुतीनां च एकैकेन चतुर्हृदा ॥ 586 ॥

आचाङ्‌घ्रेर्जानुपर्यन्तं स्पृष्ट्वाज्यं होमयेत् पुरा।

आनाभिजानुदेशाच्च तथैव जुहुयाद्दधि ॥ 587 ॥

नाभेराकण्ठतः क्षीरामामूर्ध्नः कण्ठतो मधु।

संमिश्रय जुहुयात् सर्वं स्पृष्ट्वा देहं तु चाखिलम् ॥ 588 ॥

दत्वा घृतेन वै पश्चात् पूर्णां मूलेन तत्परम्।

संस्कृत्य बिम्बवत् पीठं भिन्नं ब्रह्नशिलां तथा ॥ 589 ॥

प्राणाभिमानदेवं वा यस्य यो विहितस्तु वै।

वेष्ठयित्वाम्बरैश्चित्रैस्चक्रमन्त्रेण वै ततः ॥ 590 ॥

कार्यो ब्रह्नशिलाहोमः शताष्टाधिकसंख्यया।

गायत्रीभिस्तदर्धं च बह्‌वृचाद्यैः पृथक् पृथक् ॥ 591 ॥

अजस्य नाभावित्यादिमन्त्रैरेकायनैस्ततः।

अध्वादि भूतमूर्तिं तु भोग्यं वाप्यपृथक् स्थितम् ॥ 592 ॥

देवतानां त्वधिष्ठानं पीठं कृत्वा तु बुद्धिगम्।

होतव्यं प्रणवेनैव स्वयं व्याहृतिभिस्ततः ॥ 593 ॥

अपरैर्बलमन्त्रेण प्रणवान्तेन "लाङ्गलिन्"।

ततो हवनमन्त्रेण तर्पणीयं तदेव हि ॥ 594 ॥

स्वनाम्ना प्रणवेनैव स्वाहान्तेनापरैस्तथा।

संरोधस्तर्पितानां च कार्यः पूर्णान्तमेव हि ॥ 595 ॥

साम्मसा विष्टरेणैव भावेन सजपेन तु।

सर्वैः स्वकस्य देवस्य स्वकीयासु च मूर्तिषु ॥ 596 ॥

शब्दात्मिकासु मूर्तासु तद्वच्छुतिमयस्य च।

प्रासादस्याथ परितः कुण्डेष्वष्टासु च क्रमात् ॥ 597 ॥

कुण्डसंस्कारपूर्वं तु सर्वं कृत्वा तु मूर्तिपैः।

हवनं विधिवत् कुर्याद्‌द्रव्यैः पूर्वोदितैः क्रमात् ॥ 598 ॥

कृत्वैवं च तदा दिक्षु मूर्तिपान् विनिवेश्य च।

पार्श्वदेशे तु कुण्डानां तर्पयेत् पायसेन तु ॥ 599 ॥

दक्षिणां च यथाशक्ति दद्याद्धेमादिकीं ततः।

गृहीत्वा दक्षिणां, मन्त्रः प्रीणनीयस्तु तैस्ततः ॥ 600 ॥

बिम्वस्य निकटे स्थित्वा इमं मन्त्रमुदीरयेत्।

प्राप्ते लग्नोदये विप्र! सन्निरोद्ध्य जगद्‌गुरुम् ॥ 601 ॥

"क्षणं क्षमस्व भगवन्! सर्वज्ञ! करुणात्मक!

निवेशयामि ते यावत् प्रासादे ब्रह्नपीठिकाम्" ॥ 602 ॥

अथ निद्रायमाणं तु देवं स्तुत्वावकुण्ठ्य च।

अर्चयित्वा नमस्कृत्य तत्र सर्वान् प्रवेशयेत् ॥ 603 ॥

विप्रानेकायनान् वापि तथा वै ब्‌हवृचादिकान्।

स्वस्वशाखोत्थितान् मन्त्रान् पाठयेत् क्रमयोगतः ॥ 604 ॥

स्तुतिपाठकपूर्वांश्च नृत्तगीतपरायणान्।

वीणावेणुमृदङ्गादीनितरांश्च प्रवेशयेत् ॥ 605 ॥

विदिक्‌स्थान् प्रणवे जापे मूर्तिपांस्तु निवेदयेत्।

दिक्स्थितान् मूर्तिपान् विप्र! द्वादशार्णे निवेदयेत् ॥ 606 ॥

रक्षामुद्रां ततः कृत्वा दर्शयेत् सर्वदिक्ष्वथ।

शाययेद्दर्भशय्यायां यजमानमुपोषितम् ॥ 607 ॥

स्थण्डिले स्वप्नसिद्‌ध्यर्थं प्राकशिरस्कं ततो द्विज!।

एवं कृत्वाधिवासं तु जागरेण नयेद्‌गुरुः ॥ 608 ॥

प्रभातायां तु शर्वर्यां कृत्वा स्नानादिकाः क्रियाः।

प्रतिष्ठामारभेत् पश्चाद्देशिकः शास्त्रवित्तमः ॥ 609 ॥

प्रबुद्धं यजमानं तु स्वप्नं पृच्छेच्छुभाशुभम्।

तत्राशुभोपशान्त्यर्थं तदानीं जुहुयाद्‌गुरुः ॥ 610 ॥

शतं सहस्रं साष्टं वा यथाशक्त्यथवा द्विज!।

मध्वाज्यक्षीरसंमिश्रान् सफलांश्च तिलानपि ॥ 611 ॥

अस्त्रसंपुटितेनैव नाम्ना स्वाहान्वितेन च।

दोषं जहि जहीत्येव पदं नामानसानकम् ॥ 612 ॥

केवलेनाथवाज्येन सिंहमन्त्रेण होमयेत्।

एवं दुःस्वप्नशान्तिं तु कृत्वा स्थापनमाचरेत् ॥ 613 ॥

प्रासादं दर्भशाखाभिर्बहिरन्तश्च मार्जयेत्।

विकीर्य साक्षतं पुष्पं गुग्गुलुं धूपयेत् पुनः ॥ 614 ॥

सहमूर्तिधरैर्विप्र! शिल्पिभिश्चाथ देशिकः।

सार्घ्यपुष्पाक्षतकरः प्रासादान्तं व्रजेत्ततः ॥ 615 ॥

हन्यात् सिद्धार्यकैस्तत्स्थान् विघ्नानस्त्राभिमन्त्रितैः।

प्राङ्भध्ये विधिनानेन श्वभ्रं वा साम्प्रतं खनेत् ॥ 616 ॥

तदर्थं गर्भगेहं तु सूत्रपातैर्विभाजयेत्।

तद्विधानं मुनिश्रेष्ठ! यथावदवधारय ॥ 617 ॥

प्रासाद एकद्वारे तु गर्भमानं विनिश्चितम्।

द्वारात् पश्चिमभित्त्यंतं दक्षिणोत्तरमायतम् ॥ 618 ॥

सप्तधा विभजेत् सम्यक्, पैशाचः प्रथमः स्मृतः।

द्वितीयो मानुषो भागस्तृतीयो देवसंज्ञितः ॥ 619 ॥

व्राह्नश्चतुर्थो विज्ञेयः क्रमादन्ये त्रयस्तथा।

देवमानुषपैशाचा विज्ञेया द्विजसत्तम! ॥ 620 ॥

अथवा नवधा कुर्याद्दक्षिणोत्तरमायतम्।

पैशाचः प्रथमो भागो द्वितीयो मानुषः स्मृतः ॥ 621 ॥

तृतीयश्च चतुर्थश्च भागौ दैविकसंज्ञकौ।

ब्राह्नस्तु पञ्चमो भागो वेदितव्यस्ततः परम् ॥ 622 ॥

दैवमानुषपैशाचाश्चत्वारोऽन्ये क्रमेण तु।

प्रासादे तु चतुर्द्वारे चतुर्दिक्षु समैः पदैः ॥ 623 ॥

विभजेत् सप्तधा मध्ये भागः स्याद्ब्राह्नसंज्ञितः।

दिव्यमानुषपैशाचाः क्रमात् पङ्‌क्तिक्रमेण तु ॥ 624 ॥

अथवा चाष्टधा कृत्वा मध्ये ब्राह्नं चतुष्पदम्।

दिव्यादिसंज्ञितं विप्र! क्रमात् पङ्‌तित्रयं भवेत् ॥ 625 ॥

अथवा नवधा गर्भं विभजेत् सर्वदिक्‌पदैः।

मध्यमं तु भवेद्ब्राह्नं दिव्यं पङक्तिद्वयेन वा ॥ 626 ॥

दिव्यब्राह्नं भवेत् पङ्‌क्त्या पङ्‌क्त्या दैविकसंज्ञितम्।

मानुषं तद्बहिः पङ्‌क्त्या पैशाचं तद्बहिर्भवेत् ॥ 627 ॥

यद्वा द्विरष्टधा भङ्‌क्त्वा ब्राह्नमध्ये चतुष्पदम्।

दिव्यब्राह्नं बहिः पङक्त्या दिव्यं पङ्‌क्तित्रयेण च ॥ 628 ॥

पङ्‌क्तिद्वयं मानुषं स्यात् पैशाचं पङ्‌क्तिजं भवेत्।

एकद्वारेऽपि भवने एवं वा परितो स्रजेत् ॥ 629 ॥

चतुर्द्वीरेऽपि भवने ब्राह्नाख्ये मध्यमे पदे।

चतुर्दिग्वीक्षमाणस्य स्थापनं चतुरात्मनः ॥ 630 ॥

प्रासाद एकद्वारे तु एकबेरं द्विजोत्तम!।

ब्राह्नदैविकभागाभ्यां दैवमानुषयोस्तु वा ॥ 631 ॥

ब्राह्ने वा दैविके वाथ तस्मिन् दिव्याश्रिते तु वा।

मानुषाश्रितदैवे वा स्थापयेत् फलभेदतः ॥ 632 ॥

चतुर्द्वारे तु भवने बहुबेरं निवेशयेत्।

विबुधब्रह्नभागाभ्यां दिव्यमानुषयोस्तु वा ॥ 633 ॥

ब्राह्नादिमानुषान्तेषु त्रिषु भागेषु वा द्विज!।

ब्राह्नाश्रिते तु दिव्ये वा तस्मिन् वा मानुषाश्रिते ॥ 634 ॥

सपीठबिम्बमानानां बृहत्वस्यानुरूपतः।

चतुर्द्वारे तु भवने ब्राह्न एव भवेत् सदा ॥ 635 ॥

ब्राह्नादिमानुषान्तेषु त्रिषु भागेषु चोत्तमम्।

शयनं, ब्राह्नदिव्याब्यां मध्यमं, त्वधमं स्मृतम् ॥ 636 ॥

दिव्यमानुषभागाभ्यामेवं विद्धि त्रिधा स्थितम्।

ब्राह्ने वा ब्राह्नदिव्ये वा दिव्ये वा ब्रह्नसंश्रिते ॥ 637 ॥

दिव्यमानुषयोर्वापि दिव्ये वा मानुषाश्रिते।

आसनं विहितं विप्र! स्थानेऽप्येवं विधीयते ॥ 638 ॥

यानगं स्थापयेद्‌ब्राह्ने दिव्यमानुषयोस्तु वा।

एकबेरविधाने तु तदग्रे भागयोर्द्वयोः ॥ 639 ॥

आराधनार्थतो वेदिं स्थापयेन्मुनिपुङ्गव!।

यदा चोत्सवबिम्बादिबिम्बानां संस्थितिस्तदा ॥ 640 ॥

अग्रपीठोपगं भागं तृतीयं वा समैः पदैः।

सप्ताष्टनबधा वापि भजेद्भित्तिद्वयान्तरे ॥ 641 ॥

द्विरष्टधा वा, मध्ये तु क्रमाद्भागत्रयं त्यजेत्।

चतुष्कं त्रितयं षट्‌कं ततः शेषेषु दक्षिणे ॥ 642 ॥

स्थापयेदौत्सवं बिम्बं देवीयुक्तं तु वामतः।

भागेषु क्रमशो विप्र! तीर्थबिम्बसमन्वितम् ॥ 643 ॥

बिम्बं नित्योत्सवार्थं च तथा शयनकौतुकम्।

निमित्तस्नपनार्थं च बिम्ब तंरुणकौतुकम् ॥ 644 ॥

आराधनार्थं देवस्य मध्ये भागद्वयोरपि।

स्नपने मूलबिम्बस्य क्रियमाणे बहूदकैः ॥ 645 ॥

यथा चौत्सवबिम्वाद्याः स्नानीयजलबिन्दुभिः।

न स्पृश्यते तथा तेषां स्थापनं तु समाचरेत् ॥ 646 ॥

संकटे सति तद्देशे बाह्ये तु मुखमण्डपे।

स्थापयेत् सर्वबिम्बानि तत्रापि सति संकटे ॥ 647 ॥

प्रथमावरणे वापि द्वितीयावरणेऽपि वा।

स्थानं सुविस्तृतं कृत्वा प्रासादाग्रं च वर्ज्यदिक् ॥ 648 ॥

दिक्त्रयेऽभिमते कुर्याद् विदिक्ष्वभिमतेषु वा।

खलूरिकाप्रदेशे वा सुदेशे सुपरीक्षिते ॥ 649 ॥

स्थापयेद्विधिना यात्राबिम्बं देवीसमन्वितम्।

अन्यानि सर्वबिम्बानि बहि(र्वै)र्न स्थापयेत् व्कचित् ॥ 650 ॥

शास्त्रज्ञो देशिकेन्द्रस्तु बहुबेरविधावपि।

निमित्तस्नपनादौ तु योग्ये बृहति सत्तम! ॥ 651 ॥

स्थापिते मूलबिम्बे तु एवमेव समाचरेत्।

विना वै कर्मबिम्बं च बिम्बं नित्योत्सवार्थतः ॥ 652 ॥

उभयं स्थापयेन्नित्यं प्रासादाभ्यन्तरे व्कचित्।

अयोग्ये मूलबिम्बे तु सदा स्नपनकर्मणि ॥ 653 ॥

यात्राबिम्बादिबिम्बानि सदा गर्भगृहान्तरे।

सर्वाणि स्थापनीयानि न बाह्ये तु कदाचन ॥ 654 ॥

बहुबेरविधौ भागे तदग्रे सप्तभाजिते।

भागमेकं परित्यज्य दक्षिणेऽथ पदद्वये ॥ 655 ॥

स्थापयेदौत्सवं बिम्बं चतुर्थे स्नपनास्पदम्।

कर्मबिम्बं च तद्वामे तीर्थबिम्बादियोजनम् ॥ 656 ॥

वेदिः स्थाप्या तदन्यस्मिन् भागे भागद्वयोऽपि वा।

पैशाचमथवाप्यग्रे त्यक्त्वा भागद्वयोरपि ॥ 657 ॥

स्थाप्य बिम्बं तदूर्ध्वे तु कर्मबिम्बस्य चास्पदम्।

तस्य दक्षिणपार्श्वे तु यात्रामूर्तिं तु विन्यसेत् ॥ 658 ॥

वामपार्श्वे ततोऽन्येषां स्थापनं विहितं भवेत्।

अष्टधा नवधा भाक्ते स्थापयेतं पञ्चमे पदे ॥ 659 ॥

कर्मबिम्बं तु नवमे पदे षोडशभाजिते।

अन्येषां सर्वबिम्बानां प्राग्वत् स्थापनमाचरेत् ॥ 660 ॥

मूलबिम्बे शयाने तु विशेषः कथ्यते श्रृणु।

सप्तभाक्तेऽग्रभभागे तु प्राग्वद्भित्तिद्वयान्तरे ॥ 661 ॥

दत्त्वा दक्षिणभागे तु भागानां तु चतुष्टयम्।

स्थापयेत् पञ्चमे वापि चतुर्थे कर्मकौतुकम् ॥ 662 ॥

अष्ठधा नवधा भाक्ते षष्ठे वा पञ्चमेऽपि वा।

अग्रे द्विरष्टधा भाक्ते द्वादशैकादशे तु वा ॥ 663 ॥

दशमे नवमे वापि स्थापयेत् कर्मकौतुकम्।

दक्षिणोत्तरयोः प्राग्वदन्येषां न्यसनं भवेत् ॥ 664 ॥

आराधनार्थतो वेदिः स्थापनीया तु पूर्ववत्।

परितः सप्तधा भक्ते नवधाष्टद्विरष्टधा ॥ 665 ॥

मूलबिम्बाग्रतः पङ्‌क्त्या द्वितीयायामथापि वा।

सर्वेषां कर्मबिम्बानां प्राग्वत् स्थापनमाचरेत् ॥ 666 ॥

स्थापनीया च विप्रेन्द्र! प्राग्वदर्चनवेदिका।

पीठोपर्यपि वा देवं यं त्वाराधयते सदा ॥ 667 ॥

मध्ये रत्नोपलं पीठे न्यस्त्वोर्ध्वे स्थापयेत्तु ताम्।

देवीसमन्वितं यत्र सथापनं भवति द्विज! ॥ 668 ॥

मूलबिम्बस्य पार्श्वे तु पीठदेशं विसृज्य च।

सपीठानां तु देवीनां स्थापनं तु समाचरेत् ॥ 669 ॥

एका सव्ये दक्षिणे वा, स्थाप्या द्वे दक्षवामयोः।

चतस्रस्तु क्रमेणैव स्थाप्या दक्षिणवामयोः ॥ 670 ॥

प्रासादे चलबिम्बं तु स्थाप्यते यत्र सत्तम!।

मध्ये वेदिं तु संस्थाप्य तदूर्ध्वे स्थापयेत्तु तत् ॥ 671 ॥

यद्वा दिव्ये मानुषे वा पीठं स्थाप्य तदूर्ध्वतः।

सन्निवेश्य च तद्बिम्बं पूजाकाले ह्युपस्थिते ॥ 672 ॥

मध्ये भद्रासनं न्यस्त्वा तदूर्ध्वे विनिवेश्य च।

तत्‌ पूजयित्वानुदिनं भूयः पीठोपरि न्यसेत् ॥ 673 ॥

स्वयंव्यक्ते विमानादौ स्थाने सिद्धप्रतिष्ठिते।

मुनिमुख्यैस्तु तत्रैवं विशेषं श्रृणु सत्तम! ॥ 674 ॥

सपीठं भगवद्बिम्बं मूलाख्यं स्थापितं पुरा।

देशे यावति, तद्देशद्वारयोरन्तरं तु यत् ॥ 675 ॥

तत् त्रिधा सुसमं कृत्वा आरभ्य द्वारपार्श्वतः।

पैशाचं मानुषं दिव्यं क्रमाद्भागत्रयं भवेत् ॥ 676 ॥

दक्षभित्तेः समारभ्य दिव्यभागं भजेत् समम्।

सप्तधा वामभित्त्यन्तं ततो वै दक्षिणादितः ॥ 677 ॥

पञ्चमे वा चतुर्थे वा स्थापयेत् कर्मकौतुकम्।

तस्य दक्षिणपार्श्वे तु लक्षमीपुष्टिसमन्वितम् ॥ 678 ॥

स्थापयेदौत्सवं बिम्बं वामपार्श्वे नियोजयेत्।

अन्यानि सर्वबिम्बानि यथावत् क्रमयोगतः ॥ 679 ॥

द्वारात् पश्चिमभित्यन्तं यद्वा कृत्वा तु सप्तधा।

सन्त्यज्य द्वारपार्श्वे तु भाजयेद् द्वितयं पुनः ॥ 680 ॥

तृतीयं दैविकं सप्त कृत्वा भित्तिद्वयान्तरे।

कर्मबिम्बादिबिम्बानां पूर्ववत् स्थापनास्पदम् ॥ 681 ॥

तत्रापि शयने विप्र! विधानमवधारय।

पञ्चमे षष्ठभागे वा कर्मबिम्बं नियोजयेत् ॥ 682 ॥

अन्येषां सर्वबिम्बानां पूर्ववत् स्थापनं भवेत्।

स्वयंव्यक्ते चतुर्द्वारे परितः सप्तधा भजे(वे)त् ॥ 683 ॥

पैशाचं मानुषं त्यक्त्वा तृतीये दैविके पदे।

अग्रभागे तु सौम्ये वा ईश्वरप्राग्वशेन तु ॥ 684 ॥

ईशानदिव्यभागे वा कर्मबिम्बं नियोजयेत्।

यत्र प्रासादगर्भे तु एकस्मिन् न्यस्य पीठके ॥ 685 ॥

चतुरो वासुदेवाद्यानथवा केशवादिकान्।

प्रादुर्भावसमूहं वा पङ्‌क्तिरूपेण योजयेत् ॥ 686 ॥

दिव्यक्रमेण तत्रायं विशेषः कथ्यते श्रृणु।

द्वारादिभित्तिपर्यन्तं दक्षिणोत्तरमायते ॥ 687 ॥

विभक्ते सप्तधा गर्भे ब्राह्नादिषु पदेषु च।

स्थापयेत् पङ्‌क्तिरूपेण पूर्वोक्तेनैव वर्त्मना ॥ 688 ॥

तत्रापि दक्षिणाशादिस्थापयेदुत्तरान्तिमम्।

यत्र चावृतिरूपेण स्थापयेत्तत्र सप्तधा ॥ 689 ॥

विभक्ते परितो गर्भे मध्ये ब्राह्ने नियोजयेत्।

प्रधानमूर्तिं परितो दिव्ये वा मानुषे द्वयोः ॥ 690 ॥

अन्याश्च सकला मूर्तीः स्थापयेदावृतिक्रमात्।

चतुर्व्यूहप्रतिष्ठायां वासुदेवं तु मध्यमे ॥ 691 ॥

तद्बहिर्दिव्यपङ्‌क्तौ तु संकर्षणं तु दक्षिणे।

प्रद्युम्नं पश्चिमे भागे अनिरुद्धं तथोत्तरे ॥ 692 ॥

स्वस्वकारणसंयुक्तं मूर्त्यन्तरगतस्य च।

चातुरात्म्यचतुष्कस्य एवमेव नियोजयेत् ॥ 693 ॥

चातुरात्म्येषु नवसु नवमूर्तिमयेषु च।

आद्ये मध्ये वासुदेवं प्रागाद्ये दिक्चतुष्टये ॥ 694 ॥

वासुदेवादिचत्वारः स्थापनीयाः क्रमेण तु।

पञ्चमूर्तिप्रतिष्ठाख्ये द्वितये मध्यमे पदे ॥ 695 ॥

वासुदेवं ततो दिव्ये संस्थाप्या दिक्चतुष्टये।

नारायणान्ताश्चत्वारः संकर्षणपुरस्सराः ॥ 696 ॥

एवं क्रमात् प्रतिष्ठानमाचरेत् सप्तकेऽपि च।

नवमूर्तिप्रतिष्ठायां वासुदेवं तु मध्यमे ॥ 697 ॥

तद्वहिर्दिव्यभागस्थपदेष्वष्टासु च क्रमात्।

अष्टौ संकर्षणाद्याश्च वराहान्ताश्च मूर्तयः ॥ 698 ॥

केशवादिप्रतिष्ठायां बासुदेवं तु मध्यमे।

विभज्य दिव्यभागं तु द्वादशारोक्तवर्त्मना ॥ 699 ॥

प्रागादि स्थापयेद्देवान् केशवाद्यांस्तु द्वादश।

यद्वा मानुषपङ्‌क्तौ तु कोणभागचतुष्टयम् ॥ 700 ॥

संत्यक्त्वाऽन्येषु भागेषु प्रागादि स्थापयेत् क्रमात्।

संकटे सति वै कुर्याद्दिव्यमानुषयोरपि ॥ 701 ॥

एकबेरे समुदितस्थानभेदात् फलं श्रृणु।

ब्राह्नभागे तु मोक्षः स्याद्दिव्ये स्थानाभिवृद्धिकृत ॥ 702 ॥

भोगमोक्षफलावाप्तिर्व्राह्ने दिव्यसमाश्रिते।

दिव्यभागफलावाप्तिर्मानुषाश्रितदैविके ॥ 703 ॥

दैवमानुषभागाच्च त्वैहिकामुष्मिकं फलम्।

विबुधब्रह्नभागाच्च सैहिकं तु गुणाष्टकम् ॥ 704 ॥

बहुबेरविधाने तु फलभेदं श्रृणु द्विज!।

ज्ञानादिगुणषट्‌कस्य प्राप्तिर्ब्रह्नपदे भवेत् ॥ 705 ॥

सर्वकामफलप्राप्तिर्दैविके ब्रह्नसंश्रिते।

विबुधब्रह्नभागे च दिव्यमानुषयोरपि ॥ 706 ॥

मानुषाश्रितदिव्ये च पूर्वमेवोदितं फलम्।

ब्राह्नादिमानुषान्तेषु भागेषु स्थापने सति ॥ 707 ॥

स्थानस्य यजमानस्य वृद्धिः स्याद्राजराष्ट्रयोः।

कर्मार्चास्थापने विप्र! फलभेदस्तु कथ्यते ॥ 708 ॥

ब्राह्ने सप्तविभक्ते तु चतुर्थे स्थापनं भवेत्।

मोक्षदं पञ्चमे भागे तत्सामीप्यफलप्रदम् ॥ 709 ॥

अष्टधा प्रविभक्ते तु पञ्चमे तु गुणाष्टकम्।

स्थापनं षष्ठभागे तु तत्सालोक्यफलप्रदम् ॥ 710 ॥

नवधा प्रविभक्ते तु एवमेव भवेत् फलम्।

तस्मिन् षोडशधा भक्ते नवमे गुणषट्‌कदम् ॥ 711 ॥

दशमे स्थापनं विप्र! द्वादशैकादशेपि च।

विण्णुलोकपदावासमचिरात् संप्रयच्छति ॥ 712 ॥

दैविके सप्तभक्ते तु चतुर्थे स्थापनं द्विज!।

सद्विवेकं च धर्मं च सौमनस्यं प्रयच्छति ॥ 713 ॥

स्थापनं षष्ठभागे तु पुष्टिसौभाग्यवर्धनम्।

अपमृत्युजयं दद्याद्बलोत्साहसमृद्धिकृत् ॥ 714 ॥

विभक्ते नवधा त स्मिन्नेवमेव भवेत् फलम्।

द्विरष्टधा विभक्ते तु नबमे स्थापनं द्विज! ॥ 715 ॥

दिव्यभोगफलावाप्तिं प्रयच्छत्यचिरेण तु।

दशमैकादशे भागे द्वादशे च नियोजनम् ॥ 716 ॥

धनधान्यसमृद्धिं च भूमिप्राप्तिं ददाति च।

एवं तु परितो भक्ते ब्राह्नभागे नियोजनम् ॥ 717 ॥

शश्वत् कैवल्यफलदं अग्रदिव्यपदे तु तत्।

भोगप्रदं तथा चैव वलोत्साहसमृद्धिकृत् ॥ 718 ॥

ईशानदिव्यभागे तु स्थापनं संप्रयच्छति।

आयुरारोग्यमैश्वर्यं राज्ञां विजयमेव च ॥ 719 ॥

स्थानस्य महतीं वृद्धिं तथा जनपदस्य च।

स्थापनं सौम्यदिव्ये तु भोगमोक्षफलप्रदम् ॥ 720 ॥

दिव्यब्रह्नाख्यपङ्‌क्तौ तु दिव्यवत् स्थापनं भवेत्।

यत्र यत्र पदे प्रोक्तं बिम्बानां सन्निवेशनम् ॥ 721 ॥

तत्तत्समं द्विधाकृत्वा स्थापने ह्यमृतांशके।

फलान्युक्तानि सिध्यन्ति आग्नेये विपरीतकृत् ॥ 722 ॥

प्रासादस्यान्तरे विप्र! यात्राबिम्बस्य योजनम्।

स्थानस्य यजमानस्य राज्ञो जनपदस्य च ॥ 723 ॥

ददाति महतीं लक्ष्मीं तेजश्चापि दिने दिने।

एतदेव फलं विप्र! मध्यमं मुखमण्डपे ॥ 724 ॥

प्रथमावरणादौ च स्थाने मन्दफलं भवेत्।

एवमेव फलं विप्र! अन्येषां स्थापनेऽपि च ॥ 725 ॥

मूलबिम्बादिबिम्बानां सर्वेषां च महामते!।

प्रमादाद्‌बुद्धिपूर्वाद्वा स्वं स्वं स्थानं यथोदितम् ॥ 726 ॥

परित्यज्य तदन्यस्मिन् स्थाने संस्थापिते सति।

स्थानं च यजमानश्च राजा राष्ट्रं विनश्यति ॥ 727 ॥

तद्देशवासिनः सर्वे जना व्याध्यादिपीडिताः।

भवेयुः स्यादनावृष्टिर्दुर्भिक्षं शत्रुपीडनुम् ॥ 728 ॥

तस्माद्धितैषी राष्ट्रस्य स्वस्य राज्ञस्तथैव च।

तथा यथोदितस्थानव्यत्ययं न समाचरेत् ॥ 729 ॥

प्रमादालस्यपूर्वेण दोषेण स्थापनेऽपि च।

व्यत्ययादचलं बिम्बं वर्जयित्वा तु जङ्गमम् ॥ 730 ॥

स्वे स्वे यथोदिते स्थाने संस्थाप्य परिंपूजयेत्।

विशेषेण स्वयंव्यक्ते सिद्धाद्यैश्च प्रतिष्ठिते ॥ 731 ॥

प्रासादे चलबिम्बं तु स्वे स्वे स्थाने निवेशयेत्।

भिन्ने प्रेक्षावशान्मध्ये सति भूयः समाचरेत् ॥ 732 ॥

क्षालितेऽस्त्राम्बुना, लिप्ते हृदा वै चन्दनादिना।

श्वब्रेऽधोघटरुद्धानां मन्त्राणां च निरोधनम् ॥ 733 ॥

पूर्वोक्तेन विधानेन धिया स्वे स्वेऽयने तथा।

कृत्वार्चनं यथोद्दिष्टं पूर्णान्तं तत्र विनय्सेत् ॥ 734 ॥

बाहुल्येन तु षट्‌पञ्चचतुर्गोलकसंमिताम्।

पीठाद्विनिर्गतां किञ्चिद्‌भूतले सुस्थिरां शिलाम् ॥ 735 ॥

ग्रस्तां पीठेन मुक्त्यर्थं नवरन्ध्रकृतां पुरा।

स्वमन्त्रेण तु तत्रापि प्रतिष्ठासीति पाठयेत् ॥ 736 ॥

प्रागादौ प्राभवेनाथ पञ्चकं पञ्चकं न्यसेत्।

शिलावटेषु द्रव्याणां तत्र वज्रं च हाटकम् ॥ 737 ॥

हरितालमुशीरं च ब्रीहयो दक्षिणे त्वथ।

इन्द्रनीलमयश्चैव कासीसं चन्दनं तिलाः ॥ 738 ॥

मुक्ताफलं च रजतं पारदं चाप्यदिक् तथा।

सहोशीराश्च वै मुद्गाः पझरागमथोत्तरे ॥ 739 ॥

कांस्यं च राजपाषाण राजेन्द्रं चणकैः सह।

विंशकं विनय्सेन्मध्ये पूर्वमेव ततो बहिः ॥ 740 ॥

विदिक्ष्वप्यययोगेन त्वेवमन्यत् पृथक् पृथक्।

लोहं वैडूर्यपूर्वं तु चक्राङ्कं चाभ्रकं तथा ॥ 741 ॥

षाष्टिकं त्वीशदिग्वायोः पुष्यरागो हरीतका।

गैरिकं शारिकात्रैव मसूराण्यथ यातुदिक् ॥ 742 ॥

महानीलं च वङ्गं च तथा पाषाणमाक्षिकम्।

यबाः सागरुकाश्चैव आग्नेय्यां स्फटिकं तथा ॥ 743 ॥

ताम्रं मनश्शिला चैव गोधूमाः शङ्खपुष्पिकाः।

मध्ये सर्वाणि तदनु ततो गर्तगणं तु तत् ॥ 744 ॥

लेपैराच्छादितं कृत्वा साङ्गं मन्त्रं पदे पदे।

पूजयित्वा यजुर्वेदांश्चमषट्‌कांश्च पाठयेत् ॥ 745 ॥

तदूर्ध्वे विन्यसेत् पीठं तच्छ्वभ्रे विनिवेश्य च।

अष्टलोहमयं चक्रं तदूर्ध्वे तु महामते! ॥ 746 ॥

द्वादशाख्याविशेषोक्त आधारो यस्य यः स्वकः।

हैमं तदूर्ध्वे कमलं तज्जं वा ताम्ररमेव वा ॥ 747 ॥

यथाक्रमस्थितं ह्येतत् पञ्चकं चतुरात्मनि।

न्यसेदनन्तं चक्रस्य मीनकूर्मौ तु तस्य वै ॥ 748 ॥

कूर्मानन्तौ तु मीनस्य मीनानन्तौ तु तस्य च।

सर्वस्य विहितं पझं तस्यानन्तं तु विन्यसेत् ॥ 749 ॥

लक्ष्म्यादीनां च शक्तीनां चक्रं स्थापनकर्मणि।

न्यस्य पूर्णान्तिकं कृत्वा कर्मण्यत्र च तर्पणम् ॥ 750 ॥

?Bमण्‍डपे तु खगेशस्य एवमेव समाचरेत्।

सह मूर्तिधरैः प्राग्वत् कार्या दर्भोदकक्रिया ॥ 751 ॥

अथ विध्यन्तरं वक्ष्ये समाकर्णय साम्प्रतम्।

पुरैव संस्कृतां विप्र! न्यसेद्ब्रह्नशिलां ततः ॥ 752 ॥

किञ्चित्पीठतलान्न्यूनां समां श्लक्ष्णां दृढां द्विज!।

कृत्वा नवपदां पूर्वं पझं तस्याः पदे पदे ॥ 753 ॥

विलिख्य रेखया सम्यक् खनेत् सर्वेषु कर्णिकाम्।

गर्भमध्ये शिलामानबाहुव्यायामयोः खनेत् ॥ 754 ॥

तत्पूर्वसूत्रमार्गेण संचाल्योत्तरदिङ्‌नयेत्।

श्वभ्रं तत्रापि मद्ये तु शुभं कुर्यात् षडङ्गुलम् ॥ 755 ॥

तस्मिंस्तु रत्नसंपूर्णं हेमजं वाथ ताभ्रजम्।

चतुरङ्गुलमात्रं तु कलशं कम्बुरूपिणम् ॥ 756 ॥

हृन्मन्त्रेण तु संमन्त्र्य गायत्र्या विनिवेश्य च।

सापिधानं तु तं कृत्वा सुधालेपं तथोपरि ॥ 757 ॥

दत्वा ब्रह्नशिलां न्यस्येत् प्राङ्नन्त्रपरिभाविताम्।

व्यापकत्वं समालम्ब्य स्वयमेव तथा गुरुः ॥ 758 ॥

तां शिलां व्यापिकां ध्यायेदाधाराधेयविग्रहाम्।

तत्र सर्वाध्वगन्यासं मूलमन्त्रेण भावयेत् ॥ 759 ॥

एवं तत्सन्निधिं कृत्वा पश्चात्तदुपरि द्विज!।

न्यासं रत्नादिकं कुर्याद्यथा तदवधारय ॥ 760 ॥

हैममग्निं, तथानन्तं राजतं, हेमजां धराम्।

अष्टलोहमयं पझं मध्ये ब्रह्नशिलोपरि ॥ 761 ॥

प्राच्यादौ पझगर्भेषु क्रमादीशानगोचरम्।

वज्रं च सूर्यकान्तं च इन्द्रनीलं तथैव च ॥ 762 ॥

महानीलं मुनिश्रेष्ठ! मुक्ताफलमतः परम्।

पुष्यरागं ततश्चैव पझरागमतः परम् ॥ 763 ॥

ऐशान्ये न्यस्य वैडूर्यं मध्यतः स्फटिकम् न्यसेत्।

प्रागादौ रजतं ताम्रं त्रपु वङ्कं च रीतिकम् ॥ 764 ॥

लोहं तथायसं कांस्यं मध्ये हेमं निवेश्य च।

तालं मनश्शिलां, छिन्नपिष्टकं कुष्ठमेव च ॥ 765 ॥

स्रोतोञ्जनं तु दरदं सौराष्ट्री हेमगैरिके।

मद्ये तु राजपाषाणं पारदं चापि सर्वतः ॥ 766 ॥

गोधूमांश्च यवान् वन्यान् मुद्गमाषांस्तथैव च।

चणकान् मुनिशार्दूल! कुलुत्थं च मसूरकम् ॥ 767 ॥

क्रमादष्टासु विन्यस्य मध्ये सिद्धार्थकांस्तिलान्।

ह्रीबेरं रजनीं मांसीं सहदेवीं वचां तथा ॥ 768 ॥

विण्णुक्रान्तां बलां मोटां श्यामाकं शङ्खपुष्पिकाम्।

प्रागादौ मद्यपर्यन्तं विनय्सेन्मूलसन्ततिम् ॥ 769 ॥

रत्नानामप्यलाभे तु शस्तं मुक्ताफलं भवेत्।

लोहानामप्यभावे तु सुवर्णं शस्यते परम् ॥ 770 ॥

धातूनामप्यलाभे तु हरितालं विशिष्यते।

अलाभे सर्वबीजानां शालिबीजं प्रशश्यते ॥ 771 ॥

अलाभे सर्ववस्तूनां हेमं सर्वत्र विन्यसेत्।

तदभावे तु रजतं न्यसेन्मुक्ताफलानि वा ॥ 772 ॥

घृतेन पयसा चाथ भावितेन पुरैव तु।

प्रदद्याल्लेपनं विप्र! सर्वगर्तेषु चैव हि ॥ 773 ॥

अहतं सुसितं पश्चात्तत्रोपरि दुकूलकम्।

अन्तः श्लक्ष्णं सुधालेपं दत्वा, पीठं तु विन्यसेत् ॥ 774 ॥

सन्धाय पूर्ववत्तच्च शिलया ब्रह्नसत्तम!।

पीठश्वभ्रेऽथ विन्यस्य सौवर्णं गारुडं महत् ॥ 775 ॥

क्षीरं दधिघृतं लाजान्मधुपुष्पफलानि च।

सर्वगन्धानि विप्रेन्द्र! सर्वौषधियुतानि च ॥ 776 ॥

भावयेत् पूर्ववत् पीठं धर्माद्यैरखिलैर्युतम्।

चिदासनमयीं व्याप्तिं पुनस्तत्रोपरि न्यसेत् ॥ 777 ॥

हृदा तु विष्णुगायत्र्या एकैकमभिमन्त्र्य च।

विनय्स्य कुर्याद्धवनं यस्मिन् यस्मिंस्तु कर्मणि ॥ 778 ॥

पीठन्यासावधिं यावत्ततः पूर्णां जुहेद्‌गुरुः।

चतुर्गुणितसूत्रेण वेष्टयेद्देवमन्दिरम् ॥ 779 ॥

च्छादयेन्नववस्त्रेण तथा वै दर्भमालया।

ततस्तु मूर्तिपैः सार्धं प्रविशेद्यागमण्डपम् ॥ 780 ॥

प्रतीक्षेल्लग्नकालं तु यावत् कालं न याति च।

तावद्विनोदैर्होमैश्च हास्यैः पाठैश्च संक्षिपेत् ॥ 781 ॥

प्राप्ते लग्नोदये विप्र! शयनस्थं प्रबोधयेत्।

अर्घ्यालभनमाल्याद्यैरर्चयित्वा त्विमं पठेत् ॥ 782 ॥

"मन्त्रात्मन्! रूपमात्मीयमाग्नेयमुपसंहर।

समाश्रयस्व सौम्यत्वं स्थित्यर्थं परमेश्वर! ॥ 783 ॥

नमस्तेस्तु हृषीकेश! उत्तिष्ठ परमेश्वर!।

मदनुग्रहहेत्वर्थं पीठभूमिं समाक्रम!" ॥ 784 ॥

उद्‌धृत्य हृदयेनाथ त्यक्तनिद्रं च मन्त्रपम्।

उत्थाप्य मूर्तिमन्त्रेण सहमूर्तिधरैर्बलात् ॥ 785 ॥

कुम्भं समुद्धरेत् सास्त्रं स्वकुण्डनिकटे स्थितम्।

उद्धरेयुर्दिशाहोमकर्तारो मड्गलैः सह ॥ 786 ॥

अष्टौ विद्येश्वरान् कुम्भानाचार्यः पुरतो व्रजेत्।

शलाकामात्रयाऽच्छिन्नधारया कुम्भमुद्वहन् ॥ 787 ॥

यद्वा प्रक्षिपमाणस्तु रत्नांश्च विविधान् बहून्।

नानाविधैस्तु कुसुमैर्लाजाद्यान् मिश्रितान् बहून् ॥ 788 ॥

प्रतिमामुद्वहन्तो ये मूर्तिधारास्त्वनन्तरम्।

अन्ये यथा न गच्छेयुरन्तराचार्यबिम्बयोः ॥ 789 ॥

अष्टकुम्भधराश्चान्ये ये च मङ्गलधारकाः।

परितस्तेऽपि गच्छेयुः पठन्तः "शाकुनं" तथा ॥ 790 ॥

वाग्यतो यजमानस्तु कुशपाणिः प्रणामवान्।

तेषां वै पृष्ठतस्त्वन्ये गच्छेयुः परिचारकाः ॥ 791 ॥

तोरणेन च निष्क्रम्य प्रदक्षिणचतुष्टयम्।

कुर्यात् प्रासादपीठस्य द्वाराग्रे सन्निरोध्य च ॥ 792 ॥

पाद्यार्घ्याचमनं दत्वा हृन्मन्त्रेण प्रवेशयेत्।

शाखाद्यमस्पृशन्तं च पाठयेत्तद्विदस्ततः ॥ 793 ॥

चतुश्चक्रेति तदनु पुरमेकादशेति यत्।

वर्माभिमन्त्रितेनाथ दुकूलेन सितेन च ॥ 794 ॥

पादाम्बुरुहनालं प्राक्‌ शिखामन्त्रेण वेष्टयेत्।

अग्नीषोमऔ समीकृत्य प्रणवाद्यन्तकेन नु ॥ 795 ॥

मूलमन्त्रेण पीठोर्ध्वे बिम्बं संस्थापयेत् स्थिरम्।

द्वारमध्यं न सन्त्याज्यं देवस्थापनकर्मणि ॥ 796 ॥

न ततश्चाग्रतः स्थाप्यं न पार्श्वे न च पृष्ठतः।

वामतो मारुतं पश्चात् सन्त्यजेद्देशिकोत्तमः ॥ 797 ॥

प्रतिष्ठालिङ्गशब्दौ च द्वौ मन्त्रौ पाठयेत् क्रमात्।

शान्तं ब्रह्नमयं रूपं स्वकं समवलम्ब्य च ॥ 798 ॥

यत्रापि केवले ब्राह्ने स्थापनं समुदीरितम्।

तत्रापि वामतः किञ्चिद्दिव्यभागं समाश्रयेत् ॥ 799 ॥

यतो हितार्थं सर्वेषां निर्गतः षड्‌गुणात्मना।

अतो ब्रह्नपदादीषत् देवभागे समानयेत् ॥ 800 ॥

मोक्षादिफलसिद्धीनां प्राप्तये ह्यविचारतः।

करस्थमथ मोक्तव्यं कौतुकं हृदयेन तुं ॥ 801 ॥

सर्वाङ्गमर्घ्यं मन्त्रेण दत्वा मूलमनुस्मरेत्।

हृदास्त्रपरिजप्तेन वज्रालेपेन वै ततः ॥ 802 ॥

बिम्बपीठशिलानां चाप्येकत्वेनाऽचरेत् स्थितिम्।

ओङ्कारं पूर्वमुच्चार्य गुरुः प्रणतमस्तकः । 803 ॥

"आराधितोऽसि भगवन्! साधकानां हिताय च।

त्वयाप्यनुग्रहार्थं च वस्तव्यमिह सर्वदा ॥ 804 ॥

त्वं तिष्ठसि प्रभो! यत्र तत्र सिद्धिर्न दूरतः।

भवेद्वै साधकेन्द्राणामित्युक्तं पुरा त्वया ॥ 805 ॥

तस्माद्‌ध्रुवः सदा तुष्टः सानुकम्पः परो महान्।

सदाप्यनुग्रहपरस्तिष्ठस्वाचन्द्रतारकम्" ॥ 806 ॥

एवमुक्ता ततो दद्यादर्घ्यं शिरसि पादयोः।

मूलबिम्बे मुनिश्रेष्ठ! मृदादिद्रव्यनिर्मिते ॥ 807 ॥

कर्मार्चायां विष्टरे वा दर्भमञ्जरिजे द्विज!

प्रवोधनं च वै कर्म तथा प्रादक्षिणक्रियाम् ॥ 808 ॥

प्रासादे सम्प्रवेशं च कृत्वान्यत् सर्वमाचरेत्।

मूलमिम्बे क्रमेणैव देशिकेन्द्रः समाहितः ॥ 809 ॥

कुर्यात्ततोऽनुवेधं च आधाराच्च शिखावधि।

सामर्थ्यशक्तिसूत्रेण ऐश्वरेण क्रमेण तु ॥ 810 ॥

सति येन विलुप्तेऽपि बिम्बाद्यैरयनस्य च।

न जहाति च मन्त्रौघस्तस्य कालान्तरेण च ॥ 811 ॥

अप्रबुद्धः प्रबुद्धो वा तस्मिन्नायतने पुमान्।

निवेशयति यो बिम्बमपरद्रव्यजं तु वै ॥ 812 ॥

तद्विज्ञानानुविद्धं च जायते समनन्तरम्।

एवं विधस्य स्थानस्य त्रैलोक्येऽस्मिन् सहामते! ॥ 813 ॥

प्रतीत्यायतनत्वेन भवत्याचन्द्रतारकी।

मूलमन्त्रं तु वै ध्यात्वा संशान्तब्रह्नलक्षणम् ॥ 814 ॥

आधारादिध्वजाग्रान्तं व्याप्तं तेनाखिलं स्मरेत्।

इति सामान्यसन्धानं कृत्वाऽध्वव्याप्तिमाचरेत् ॥ 815 ॥

भुवनाध्वमयीं व्याप्तिं कुर्यात् प्रासादपीठगाम्।

अनुविद्धां पदाध्वाद्यैरन्यैः सत्तास्वरूपकैः ॥ 816 ॥

परस्परं हि सर्वत्र व्यापकैः परलक्षणैः।

भूलोकांशं विना ब्रह्नन्! तथान्यैरुज्झितं हि तत् ॥ 817 ॥

रजस्तमोमहत्वाच्च ईषत् सत्वगुणात्तु वै।

सत्वैकगुणरूपाणामन्येषामत एव हि ॥ 818 ॥

भूर्लोकश्च पृथक्‌संस्थः पदाद्यध्वगणस्य च।

कूर्मे ब्रह्नादिसंज्ञायां शिलायां च पदत्रयम् ॥ 819 ॥

न्यस्तव्यं जाग्रदाद्यन्यद्रत्नन्यासे कृते सति।

तुर्यब्रह्नसमोपेतं मन्त्राध्वा प्रतिमासने ॥ 820 ॥

नाभ्यन्तं पादतो न्यस्य तत्वाध्वा द्विजसत्तम!।

आनाभेर्मूर्धपर्यन्तं कलाध्वा भावयेत्ततः ॥ 821 ॥

तद्ब्रह्नरन्ध्रकमले वर्णब्रह्नपदक्षितौ।

कर्णिकायां परं ब्रह्न सामान्यं शाश्वतं विभुम् ॥ 822 ॥

एवं कृत्वाध्वकीं व्याप्तिं मूलमन्त्रं तु भावयेत्।

स्थूलसूक्ष्मपरत्वेन स्थूलं षोढा शिलान्तगम् ॥ 823 ॥

पिंण्डिकायांतथा सूक्ष्मं तत्परं बिंबविग्रहे।

विन्यासं पीठमूलेऽथ देवतानां समाचरेत् ॥ 824 ॥

भवोपकरणीयानां एतासां तु महामते!।

विन्यासं मन्त्रबिम्बे तु न कदाचित् समाचरेत् ॥ 825 ॥

पीठोर्ध्वे तु मुनिश्रेष्ठ! प्रतिष्ठेयं विनैव तु।

न्यसेद्विभवदेवांस्तु ह्युपर्युपरि पूर्ववत् ॥ 826 ॥

घटोद्देशात् समारब्य परमर्चागतं ततः।

एवं हि सर्वदेवानां विनिवेशवशात्तु वै ॥ 827 ॥

चिन्तामणिमयो न्यासः कृतो भवति सिद्धिदः।

तत्वसंस्थापनं कुर्यात् प्रकृतिस्थापनादनु ॥ 828 ॥

विज्ञानानन्दकल्लोलैर्ज्ञेयभासा यथा रवेः।

अनेकाह्‌लादजनितैराधारात्तच्छिरोवधि ॥ 829 ॥

पश्येन्मन्त्रमयं बिम्बमनेकाद्‌भुतविग्रहम्।

एवं सर्वसमुत्पत्तिस्थानं संकल्पसिद्धिदम् ॥ 830 ॥

बिम्बं मन्त्रमयं वृक्षं प्रतिष्ठाप्यामलात्मना।

तद्विज्ञानमयीं शाखां प्रवरा यतिनोन्नताम् ॥ 831 ॥

अनन्तगगनाक्रान्तां भावयेत् साधको द्विज!।

प्रसृतेन तु वै तस्मादनौपम्यामृतेन तु ॥ 832 ॥

मन्त्रबिम्बमयं वृक्षं सरसं भावयेत् सदा।

यथा भौमेन तोयेन गगनोत्थेन नारद! ॥ 833 ॥

मन्दारपुष्पविटपस्तद्वदेव हि नान्यथा।

मन्त्रन्यासं ततः कुर्याद्बिम्बस्य च यथाविधि ॥ 834 ॥

सृष्टिसंस्थितिसंहारन्यासं कुर्यात् त्रयं विभोः।

स्थितेपि च तथासीने शयाने यानगेऽपि च ॥ 835 ॥

एतेष्वपि च सर्वेषु कुर्यान्नयासत्रयं द्विज!।

यद्वा स्थिते स्थितिन्यासमासीने सृष्टिसंज्ञितम् ॥ 836 ॥

शयाने संहृतिन्यासमाचरेद्‌ द्विजसत्तम!।

अङ्गोपाङ्गस्थितिं कुर्यात् स्थानेषु हृदयादिषु ॥ 837 ॥

अन्यानि लाञ्छनादीनि संस्थाप्या गरुडान्तिमम्।

ततः संपूजयेत्तत्र लययागेन चाखिलम् ॥ 838 ॥

पीठस्थं भोगयागेन मन्त्रचक्रं यजेत् पुनः।

पीठीयं मन्त्रसंघं च विलोमेनाथ पूजयेत् ॥ 839 ॥

आधारशक्तिपर्यन्तं सृष्टिन्यासेन सत्तम!।

स्वनाम्नि स्वामिशब्दं तु समारोप्य परं तु वा ॥ 840 ॥

हरिकेशवपूर्वं तु ततस्तारसमन्वितम्।

प्रब्रूयुर्मुर्तिपाद्या वैः सुप्रतिष्ठितमस्त्विति ॥ 841 ॥

पुष्पाक्षताञ्जलिं पूर्णं क्षिपमाणाश्च सर्वतः।

सर्वे वदेयुस्तत्रस्थाः सुप्रतिष्ठितमस्त्विति ॥ 842 ॥

"आत्बा हार्षे" ति सहवै प्रतिष्ठासीति पाठयेत्।

विश्वस्य मित्रमित्यादि मन्त्रमेकायनान् द्विज! ॥ 843 ॥

ओं नमोऽस्तु नमश्चातो ऋग्वेदाद्यैस्तु तैः सह।

ओं नमो ब्रह्नणेऽभीक्ष्णं जितं ते त्येवमेव हि ॥ 844 ॥

जयशब्दसमोपेतं स्तोत्रं श्रोत्रमनोहरम्।

देशिकः सह सर्वैस्तु वाग्भिरुच्चाभिरुच्चरेत् ॥ 845 ॥

जीवभूतेन चैतेन विभुना मन्त्रमूर्तिना।

प्रतिष्ठितेन विप्रेन्द्र! विद्धि सर्वं प्रतिष्ठितम् ॥ 846 ॥

पूर्वं कृत्वाधिवासादि मूलबिम्बेन वै सह।

स्थापयेत् कर्मबिम्बादीन् स्वे स्वे स्थाने यथोदिते ॥ 847 ॥

लक्ष्म्यादीश्च तथा शक्तीः स्थापयेत्तु विधानतः।

प्रासादेऽपि च पूर्वोक्त लोकाद्यं स्थापयेत् क्रमात् ॥ 848 ॥

स्थितेपि तन्मुहूर्तांशे स्थापनीयश्च पक्षिराट्।

स्नातोऽनुलिप्तो मन्त्रेण स्वेन यः संस्कृतः पुरा ॥ 849 ॥

ज्ञशक्त्या सह बिम्बेन यस्माद्भिन्नेषु वस्तुषु।

बिम्बसन्निकटस्थेषु अथवान्यत्र सत्तम! ॥ 850 ॥

तत्कालमड्गभावत्वं व्रजमानेषु सर्वदा।

हवनान्तं च निःशेषं ध्यानार्चनपुरस्सरम् ॥ 851 ॥

स्वयमेवानुरूपेण कर्मसामान्यतां व्रजेत्।

तस्मात्तद्यागभवनादुत्थाप्यादाय बिम्बबत् ॥ 852 ॥

देवं प्रदक्षिणीकृत्य प्राग्वत् संस्थापनापदे!।

एकस्मिन् मद्यरन्ध्रे तु वज्राद्यं पञ्चकं न्यसेत् ॥ 853 ॥

एकमेव तदूर्ध्वेऽथाप्याधारो य उदीरितः।

प्राग्वन्निवेशनीयश्च तत्पीठेऽध्वा च भौवनः ॥ 854 ॥

भावनीयं शरीरे च विशेषं विज्ञप्तिलक्षणम्।

पाठयेद्ब्राह्नणांस्तद्वत् सुपर्णोसीतिमन्त्रराट् ॥ 855 ॥

तमेवास्त्रार्चितं कृत्वा त्वथ प्राक् शाङ्करे ततः।

सोमेशानान्तरे वापि अङ्कणे वापि तत्पदे ॥ 856 ॥

अथवा मूर्तिपीठस्थं भवनाभ्यन्तरेपि च।

खगोक्तेन विधानेन विष्वक्सेनं निवेश्य च ॥ 857 ॥

द्वारस्थानखिलान् देवांस्तथा चावरणस्थितान्।

पूर्वोदितान् क्रमेणैव स्थापयेद्देशिकोत्तमः ॥ 858 ॥

संप्रोक्ष्य कुम्भतोयेन यायाद्देवनिकेतनम्।

कलशैः पृष्ठभागस्थैः स्नापनीयस्ततो विभुः ॥ 859 ॥

सहमूर्तिधरैः सर्वैर्यथा चानुक्रमेण तु।

सहाघमर्षणेनैव गायत्र्यावर्तितेन तु ॥ 860 ॥

प्रागृङ्भयस्तु, तदनु चतुर्धावर्तितैः स्वयम्।

हृदाद्यावर्तितैः षड्भिः यजुर्ज्ञस्तेन सेचयेत् ॥ 861 ॥

भूयः स्वयं तथा कुम्भैः सामवित् स्नपयेत्ततः।

षड्भिरन्यैः स्वयं पश्चात्तेनैवाथर्वणस्ततः ॥ 862 ॥

पवित्रावर्तितैरेवं कलशैरन्तरान्तरा।

सह वैकायनीयैस्तु स्नपनीयमनन्तरम् ॥ 863 ॥

चतुर्मूर्तिमयैर्मन्त्रैर्बहुशः परिमभावितैः।

स्त्रापयेत् कलशेनाथ शेषमादाय वै घटम् ॥ 864 ॥

तच्छतावर्तितं कृत्वा समूलेनाद्य मूर्तिना।

सार्घ्यं वै देवदेवस्य मूर्ध्नि चोत्कीर्य पाठयेत् ॥ 865 ॥

जितन्त इति वै सर्वांस्ततश्चास्त्रोदकेन तु।

प्रासादं शोधयित्वा तु गत्वा वै कुम्भसन्निधिम् ॥ 866 ॥

तत्र संपूज्य देवेशं पूर्वोक्तेन क्रमेण तु।

मण्डले पूजयित्वाथ प्रयायाद्बिम्बसन्निधिम् ॥ 867 ॥

तत्र संपूज्येद्देवं स्नानवर्जं विशेषतः।

सांस्पर्शिकैरासनाद्यैर्विविधैरौपचारिकैः ॥ 868 ॥

हृदयङ्गमसंज्ञैश्च पायसाद्यैश्चतुर्विधैः।

अन्नैः प्रबूतैरन्यैस्तु भक्ष्यभोज्यादिभिस्तथा ॥ 869 ॥

सम्प्रदानावसानान्तं क्रमात् कृत्वा द्विजोत्तम!।

सदक्षिणं विशेषेण गुरौ मूर्तिधरेषु च ॥ 870 ॥

समित्सप्तकपूर्वं तु वह्नौ सन्तर्प्य वै क्रमात्।

देवं प्रणम्य विज्ञाप्य कर्मणा मनसा गिरा ॥ 871 ॥

"त्वमर्चान्तर्गतो देव! मया यच्चानलादिषु।

नीतोऽसि चाभिमुख्यं तु क्षन्तव्यं तन्ममाच्युत!" ॥ 872 ॥

एवं प्रणम्य विज्ञाप्य क्षान्त्वा निष्क्रम्य संमुखम्।

आमूलाद् ध्वजपर्यन्तं प्रासादो यः पुरा कृतः ॥ 873 ॥

देवं प्रदक्षिणीकृत्य अष्टाङ्गेन प्रणम्य च।

गृहीत्वा चार्घ्यपात्रं तु यायाद्देवगृहाद्बहिः ॥ 874 ॥

स्नानादिना समभ्यर्च्य वाहनं भगवन्मयम्।

पूर्वोदितानां द्वार्स्थानां दिक्पतीनां तथैव च ॥ 875 ॥

पूर्ववत्तु बलिं दद्यात् क्रमेण च ततः परम्।

प्रभूतानां च भूतानां बलिदानं समा(चरे)रभेत् ॥ 876 ॥

गृह्णन्तु भगवद्भक्ता भूताः प्रासादबाह्यगाः।

बलीरत्र पवित्राश्च, तेषामनुचराश्च ये ॥ 877 ॥

एवं क्रमाद्बलिं दत्त्वा सर्वेषां पाठयेत्ततः।

ऋग्विद्धिरण्यगर्भेति यादेवास्त्विति वै क्रमात् ॥ 878 ॥

सामज्ञश्चान्नसामानि सह धेनुमयेन च।

सर्वेष्वावरणेष्वेवं बल्यर्थं तु प्रदक्षिणम् ॥ 879 ॥

कृत्वा तु देशिकः पश्चादाचम्य भवनं विशेत्।

न्यूनातिरिक्तशान्त्यर्थं पूर्णान्तं जुहुयाच्छतम् ॥ 880 ॥

हृन्मन्त्रेण तु सास्त्रेण दत्त्वा पूर्णाहुतिं ततः।

जपेदाद्यन्तसंरुद्धं चक्रमन्त्रेण तद्बहिः ॥ 881 ॥

मण्डले चाग्रतोर्चायाः सर्वच्छिद्रप्रपूरणे।

ततः संश्रावयेद्देवं कृताञ्जलिपुटः स्थितः ॥ 882 ॥

प्रासादद्वारदेशस्थो भूमौ कृत्वा तु जानुनी।

"त्वच्छक्त्या प्रेरितेनाद्य यदिदं वै मया कृतम् ॥ 883 ॥"

तेन चैवाभिषेक्तव्यः कर्ता कलशवारिणा।

दद्याद्दिनचतुष्कं तु होमदानपुरस्सरम् ॥ 884 ॥

प्रारम्भदिनदानेन हवनेनार्चितेन तु।

लोकत्रयं तु भूराद्यं तृप्तिमभ्येति चाखिलम् ॥ 885 ॥

चतुर्भिर्महदाद्यं तु अतो दिनचतुष्टयम्।

कलशे मण्डलेऽग्नौ च प्राग्वत् कुर्यात् समर्चनम् ॥ 886 ॥

भूराद्यं सत्यलोकान्तं सप्तकं तृप्तिमेति च।

सप्तकेन दिनानां तु दानहोमार्चनादिना ॥ 887 ॥

प्राप्तेऽहनि चतुर्थे तु अपनीय स्रगादिकम्।

कलशान्मण्डलाद्बिम्बात् ततो यागगृहेऽर्चनम् ॥ 888 ॥

होमावसानं मन्त्रस्य कृत्वा पूर्वं यथा पुरा।

आचम्य च बलिं दत्वा यायाद्देवगृहं ततः ॥ 889 ॥

तत्रासनादिकैरिष्ट्वा स्नानान्तैः पूर्ववत् प्रभुम्।

अपनीताम्बरैः कुम्भैर्धान्यपीठोपरि स्थितैः ॥ 890 ॥

हृन्मन्त्रपूजितैर्भूयः सलिलेन प्रपूरितैः।

सहमूर्तिधरैः प्राग्वदन्तरान्तरयोगतः ॥ 891 ॥

कार्यं वै स्नानकर्मादि विधिदृष्टेन कर्मणा।

निरोदकेऽथ प्रासादे पुनराराध्य पूर्ववत् ॥ 892 ॥

भोगैरासनपूर्वैस्तु संप्रदानान्तमच्युतम्।

मुद्रां बध्वा जपेन्मन्त्रं स्तुत्वा क्षान्त्वा बहिर्ब्रजेत् ॥ 893 ॥

शतं सहस्रं साष्टं वा जुहुयान्मन्त्रराट् स्वयम्।

साङ्गं सपरिवारं च संहितोच्चारयुक्तितः ॥ 894 ॥

मूर्तिपैः प्रणवाद्याभिर्गायत्रीभिः शतं शतम्।

एकायनैरभिज्ञाभिः स्वकीयाभिश्च तत्समम् ॥ 895 ॥

प्रदापयेत्ततः पूर्णामृग्वेदाद्यांस्तु मूर्तिपान्।

एकायनांस्तदन्ते तु क्रमात्तान् पाठयेत्ततः ॥ 896 ॥

पूर्णात्पूर्णेति वा मन्त्रमाद्यात् पूर्णमसीति यत्।

सनमस्केन मन्त्रेण स्वयं साङ्गेन निक्षिपेत् ॥ 897 ॥

बलिभिस्तु ततःसर्वान् भूतपूर्वां तु तर्पयेत्।

प्रविश्याचम्य तदनु क्षान्त्वा देवं तु कुम्भगम् ॥ 898 ॥

पूर्ववन्मण्डलस्थं तु कुण्डस्थं तदनन्तरम्।

विष्वक्सेनं यजेत् प्राग्वदिष्टशिष्टैः क्रमेण तु ॥ 899 ॥

भूषयेद्‌गुरुपूर्वांस्तु मूर्तिंपान् कटकादिकैः।

गुरोर्वा गुरुपुत्रस्य यागद्रव्यं निवेदयेत् ॥ 900 ॥

स्वयं वाथ प्रतिष्ठानमाचार्यस्त्वाचरेद् द्विज!।

ततो विभजनीयं तन्मूर्तिपादिष्वनुक्रमात् ॥ 901 ॥

एवं सर्वेषु यागेषु कर्तव्यं देशिकेन तु।

सिद्धेरभीप्सितार्थं च स्नायादवभृथेन च ॥ 902 ॥

इत्येतत् साधकस्योक्तं मन्त्राराधनकाङ्क्षिणः।

मन्त्रमूर्तिप्रतिष्ठानं यत्रस्थः सिद्धिमाप्नुयात् ॥ 903 ॥

स्थापने यजमानस्य फलं वक्ष्ये समासतः।

आदेवालयभूभागाद् ध्वजान्ताच्चापि मण्डपात् ॥ 904 ॥

सर्वोपकरणोपेताम् सर्वेष्वावरणेषु च।

समन्तात् परमाणूनां सर्वेषां द्विजसत्तम! ॥ 905 ॥

यावती जायते संख्या तावत् कर्ता स्मावसेत्।

भोगभुग्विष्णुलोके च यात्यन्ते परमं पदम् ॥ 906 ॥

कर्ता वै ब्राह्नणो विप्र! सर्वविद्याधिपो भवेत्।

क्षत्रियो यजमानस्तु सर्वदेशाधिपो भवेत् ॥ 907 ॥

वैश्यस्तु यजमानः स्याद्धनधान्यसमृद्धिमान्।

शूद्रस्तु यजमानः स्यान्मोदते बन्धुभिः सह ॥ 908 ॥

स जन्मना च ज्ञानेन एवमेव भवेत् स्त्रियः।

पुत्रार्थी पुत्रमाप्नोति राज्यार्थी राज्यमाप्नुयात् ॥ 909 ॥

यद्यत् कामयते कर्ता तत्तत् सर्वं समाप्नुयात्।

अकामानां तु भक्तानां भक्तिरव्यभिचारिणी ॥ 910 ॥

यच्चापि शाश्वतं ज्ञानं भवेत्तद्धर्मणा सह।

स्वयं कृतानां बिम्बानां स्थापनं संप्रकीर्तितम् ॥ 911 ॥

एवं बिम्बं प्रतिष्ठाप्य प्रासादे स्वगृहे तु वा।

ततः प्रभृति तामर्चां पूजयेत् प्रतिवासरम् ॥ 912 ॥

जीर्णोद्धारावधिर्यावत्तावत्कालं विधानतः।

प्रमादाद्‌बुद्धिपूर्वाद्वा पूजालोपं न कारयेत् ॥ 913 ॥

तत्तद्बिम्बस्य विहितं कर्म वापि न लोपयेत्।

कर्मणां स्नपनादीनां यत् कर्म विहितं द्विज! ॥ 914 ॥

यस्मिन् वै कर्मबिम्बे तु तत्रैव तु समाचरेत्।

तत्तत्कर्मार्थबिम्बे तु विभवे सहिते सति ॥ 915 ॥

तत्तत्कर्मविशेषाणां व्यत्ययं न समाचरेत्।

असन्निधाने तेषां तु राष्ट्रभङ्गादिदोषतः ॥ 916 ॥

तद्देशकालानुगुणं तत्र सन्निहितं भवेत्।

यद्यत्कर्मार्थबिम्बं तु तत्र सर्वं समाचरेत् ॥ 917 ॥

स्नपनद्वितयं चैव नित्यनैमित्तिकात्मकम्।

नित्योत्सवविधानं च तथा नैमित्तिकोत्सवम् ॥ 918 ॥

तीर्थयात्राविधानं च एवं कर्माणि पञ्च वै।

शयनोत्थापनं कर्म तदा कूर्चे समाचरेत् ॥ 919 ॥

यद्वा शोभार्थबिम्बे तु पूज्यमाने प्रतिष्ठिते।

एवं कथितमेकस्मिन् बिम्बे सन्निहिते सति ॥ 920 ॥

बिम्बद्वये सन्निहिते तत्तत्कर्मविभेदतः।

कृत्वा तदन्यत् सकलं यथायोगं समाचरेत् ॥ 921 ॥

एवमभ्यूह्य कर्तव्यं तत्तद्विम्बे प्रकाशिते।

सर्वेषु कर्मबिम्बेषु तत्र सन्निहितेषु वै ॥ 922 ॥

तदा तेषां तु बिम्बानां व्यत्ययं न समाचरेत्।

तदा शोभार्थबिम्बे तु प्राप्त उत्कृष्टलोहजे ॥ 923 ॥

वर्णऐर्मृत्स्थापिते तत्र खकुलोद्धारणाय च।

अड्गबिम्बोदितं कर्म न कदाचित् समाचरेत् ॥ 924 ॥

यद्याचरेत् प्रमादेन राजा राष्ट्रं विनश्यति।

विशेषेण स्वयंव्यक्ते दिव्ये सैद्धेऽपि चार्षके ॥ 925 ॥

स्थाने तु कर्मबिम्बानां व्यत्ययं न समाचरेत्।

तानि बिम्बानि विप्रेन्द्र! यादृशानि भवन्ति हि ॥ 926 ॥

लक्षणैश्च प्रमाणैश्च युक्तानि रहितानि वा।

उत्कृष्टलोहजातानि अपकृष्टोत्थितानि वा ॥ 927 ॥

तादृशानि भवन्त्येव न कुर्यादन्यथा बुधः।

न लक्षणान्तरं कुर्यान्न प्रमाणान्तरं तथा ॥ 928 ॥

न तु द्रव्यान्तरं चैव न तु कुर्यात् क्रियान्तरम्।

मन्त्रान्तरं न युञ्जीत सर्वं कुर्याद्यथापुरम् ॥ 929 ॥

कुर्याच्चेल्लक्षणादीनां विपर्यासं महामते!।

राज्ञो राष्ट्रस्य नाशः स्यात् तत्रापि सहसन्ततेः ॥ 930 ॥

न कुर्यान्मूलबिम्बेऽपि लक्षणादिविपर्ययम्।

तस्मात् पौराणिके स्थाने न विपर्यासमाचरेत् ॥ 931 ॥

एवं स्थाने मानुषेऽपि लक्षणादिविपर्ययम्।

जीर्णाख्यस्य विधेः पूर्वं न कदाचित् समाचरेत् ॥ 932 ॥

स्वयंव्यक्तादिके वापि स्थाने मनुजनिर्मिते।

अजीर्णे नाङ्गहीने वा धाम्नि बिम्बेऽथवा द्विज! ॥ 933 ॥

प्राकस्थितस्योपमर्देन कुर्याद्धामान्तरं न च।

न तु बिम्बान्तरं कुर्याद्व्यामोहाद्यदि कल्पयेत् ॥ 934 ॥

आत्महीनो भवेत् कर्ता राजा च सहसन्ततिः।

महद्भयं भवेत्तस्य राष्ट्रस्य सनृपस्य च ॥ 935 ॥

अथ जीर्णविधानं तु समासात् कथ्यतेऽधुना।

मनुष्यनिर्मिते स्थाने तावज्जीर्णविधिं श्रृणु ॥ 936 ॥

धातुमृच्छैलदारूत्थो वस्त्रादिष्ववतारितः।

यो यो भगवदाकारस्तस्य तस्य महामुने! ॥ 937 ॥

जीर्णत्वे वाङ्गभङ्गे वा क्षते वा तत्र तत्र च।

सन्धानयोग्यं सन्धेयमयोग्यं तु परित्यजेत् ॥ 938 ॥

परित्यक्तं तु तद्विम्बं धातुद्रव्योद्भवं विना।

जलाशये ह्यगाधे वा समुद्रे विधिना क्षिपेत् ॥ 939 ॥

भूमौ वा निखनेद्विप्र! देशकालानुरूपतः।

विधिवत् प्रतिपत्तौ तु जातायामादितोन्त्यतः ॥ 940 ॥

अङ्गभङ्गादिदोषेषु सम्यग्भूतेषु सत्स्वपि।

सति सन्धानयोग्यत्वे न कदाचित् परित्यजेत् ॥ 941 ॥

तस्य त्यागो विनाशश्च ह्युपर्युपरि बाधकृत्।

बिम्बादीनां तु बृहतां परित्यागो न युज्यते ॥ 942 ॥

उत्कृष्टानां हेम तारताम्रजानां विशेषतः।

नोचितः स्यात् परित्यागस्तस्मात् सन्धानमाचरेत् ॥ 943 ॥

प्रयत्नेनाप्ययोग्यत्वे परित्यागं समाचरेत्।

द्रव्येण तज्जातीयेन कुर्याद्बिम्बान्तरं ततः ॥ 944 ॥

धातुद्रव्यमयोद्भूतैः पूर्वलोहैर्द्विजोत्तम!।

तैस्तैरमूर्ततां नीतैस्तत्तज्जातीयलोहजैः ॥ 945 ॥

तत्तज्जातीयलोहैर्वा समुत्कृष्टैर्महामते!।

अथवा राजतं बिम्बं हैमं चोत्कृष्टताम्रजम् ॥ 946 ॥

संदध्यात्तु प्रयत्नेन न कदाचित् परित्यजेत्।

हीनताम्रमयं यत्तदारकूटमयं तु तत् ॥ 947 ॥

सन्धानकरणायोग्यं तद्‌द्वयं तु परित्यजेत्।

परित्यक्तं तु तद्बिम्बं क्षिपेत् पूर्वेण वर्त्मना ॥ 948 ॥

ततो बिम्बान्तरं कुर्याद्राजतं वा सुवर्णजम्।

उत्कृष्टतत्तज्जातीयद्रव्यजं वा महामते! ॥ 949 ॥

कर्मबिम्बेषु सर्वेषु ह्येवमेव तु कारयेत्।

मृत्काष्ठोपलजे बिम्बे तथा रत्नमयेऽपि च ॥ 950 ॥

केनापि हेतुना भग्ने कृत्वा बालगृहादि तत्।

त्यक्त्वा तदन्यत् संपाद्य बिम्बसंस्थापनं चरेत् ॥ 951 ॥

दिव्यसिद्धादिके स्थाने विशेषमवधारय।

मृण्मये मूलबिम्बे तु जीर्णे वाथ जलादिभिः ॥ 952 ॥

हीनाङ्गे वा तदा कुर्यात् संधानं तु प्रयत्नतः।

एवं वर्णविहीनेपि सन्धानं तु समाचरेत् ॥ 953 ॥

मृत्तिकाशूलरज्ज्वादीन्न कदाचित् परित्यजेत्।

बिम्बे धातुमये जीर्णे सन्दध्यात् स्वर्णपूर्वकैः ॥ 954 ॥

जीर्णे लोहमये बिम्बे सन्दध्यात् काञ्चनेन तु।

एवं रत्नमये बिम्बे सन्धानं च समाचरेत् ॥ 955 ॥

जीर्णं तु यद्यत् त्याज्यं स्यात् तत्तत् त्यक्त्वा ततः परम्।

सन्दध्यात्तु ततो विप्र! न कुर्यादन्यथा पुनः ॥ 956 ॥

न बालगेहं तद्बिम्बं तत् कर्मापि समाचरेत्।

नित्यनैमित्तिकाद्येषु वर्तमानेषु कर्मसु ॥ 957 ॥

प्रागुक्तं सकलं कुर्याद्यथावित्तानुसारतः।

लक्षणादिष्वपि तथा न कुर्यादन्यथा पुनः ॥ 958 ॥

येषु व्यक्तेषु चिह्नानि नाभिव्यक्तानि सत्तम!।

तान्यपि स्वानि चिह्नानि ललाटे वांसपट्टके ॥ 959 ॥

पृष्ठे वाप्यङ्गपट्टे वा पाणिपादतलेषु वा।

मूर्घ्नि वा दधते तस्मात् तत्र तत्र निरीक्षयेत् ॥ 960 ॥

तस्मादलक्षणा व्यक्तिर्विद्यते न कदाचन।

एवं तदीया विप्राश्च क्षत्रिया वैश्यजातयः ॥ 961 ॥

मौद्गल्याद्यास्तथान्ये च न तच्चिह्नविवर्जिताः।

भवेयुः सर्वथा तस्माच्चक्रशङ्खगदाम्बुजैः ॥ 962 ॥

लोहैरनलसन्तप्तैस्तत्तन्मन्त्राधिवासितैः।

पूजितैरर्घ्यगन्धाद्यैरङ्कितव्याः क्षणेन तु ॥ 963 ॥

त्रैविद्या ज्ञानसम्पन्ना यथोक्ताचारनिष्ठिताः।

विप्राद्यास्तेऽपि शूद्राश्च यदैवं कृतलक्षणाः ॥ 964 ॥

तदा तु योग्या विज्ञेयाः समयश्रवणादिषु।

शास्त्रोदितासु सर्वासु सामग्रीषु महामते! ॥ 965 ॥

यागोपकरणान्येवमर्घ्यपात्रादिकान्यपि।

संयोज्यानि यथायोगं शङ्खचक्रादिलक्षणैः ॥ 966 ॥

तथा यानासनादीनि विभोः सर्वाणि यत्नतः।

स्वात्मोपकरणं सर्वमासनादिविवर्जितम् ॥ 967 ॥

अङ्गुलीयकपर्यन्तं भूषणं कटकादिकम्।

उत्तमाङ्गसमुद्धार्यं सर्वमुष्णीषपूर्वकम् ॥ 968 ॥

चक्रादिलाञ्छितं कुर्यात् तदीयाश्च गवादयः।

विप्रादिवल्लाञ्छितव्यास्तदीया भूरुहादयः ॥ 969 ॥

लाञ्छितव्या यथायोगं चक्रशङ्खादिलक्षणैः।

आराधकाद्याः कर्मण्या एवं चक्रादिलाञ्छिताः ॥ 970 ॥

देवतान्तरचिह्नैस्तैरकर्मण्यास्तु लाञ्छिताः।

यत्र वा भगवन्मूर्तौ लाञ्छनं न प्रदृश्यते ॥ 971 ॥

तत्रापि लक्षणन्यासं न कुर्यात् स्वेच्छया द्विज!।

यथास्थितैव सा व्यक्तिः पूज्या व्यापकमन्त्रतः ॥ 972 ॥

तदन्ये लाञ्छितव्याः स्युः सर्वे पूर्वमलाञ्छिताः।

इति सम्यक् प्रतिष्ठानं देवस्य परिकीर्तितम् ॥ 973 ॥

स्थानसंरक्षणार्थं तु तस्मिन् कालेऽन्यदा तु वा।

प्रासादाग्रेऽथवा विप्र! प्राङ्कणे यत्र कुत्रचित् ॥ 974 ॥

चक्रं संस्थापयेत्तत्र अमूर्तं शिखरोपरि।

मूर्तमङ्कणदेशे तु षोडशाष्टभुजं तु वा ॥ 975 ॥

अमूर्तं द्वादशारं तु अष्टारं षडरं तु वा।

शङ्खादीन्यायुधान्येवं विदध्यादङ्कणादिके ॥ 976 ॥

द्वितीयावरणे वापि तृतीयावरणेऽपि वा।

चक्रादिबिम्बनिर्माणमुत्तरत्र प्रवक्ष्यते ॥ 977 ॥

सह संस्थापने प्राग्वत् कर्मभेदो न विद्यते।

पृथक् संस्थापने कुर्यात् सर्वकर्म यथाविधि ॥ 978 ॥

तत्तत्स्थापनकाले तु तत्तत्संज्ञामनुं जपेत्।

विद्यां गदामित्याद्यं यत् पाठयेत्तद्विदो जनान् ॥ 979 ॥

चमूषच्छयेन इति च प्नविष्णो इति त्वृचौ।

पाठयेद्बहवृचान् पश्चाच्छाकुनं सूक्तमेव च ॥ 980 ॥

धृतोर्ध्वपुण्ड्रः कृतचक्रे इति मन्त्रं कठान् परम्।

पवित्रं ते विततमित्येतान् मन्त्रान् यजुर्मयान् ॥ 981 ॥

आरोहेति च सामज्ञान् पवित्रं ते अग्निरित्यपि।

एभिर्वयमुरुक्रमस्येत्याथर्वणान् द्विजान् ॥ 982 ॥

एभिः संस्थाप्य विधिवन्नवभिः कलशैस्ततः।

स्नपयेद्ब्रह्नसूक्तस्थैर्मन्त्रैरष्टाभिरेव च ॥ 983 ॥

सर्वस्य वशिनं देवमिति प्राक् स्थापितेन तु।

"बहिरावरणे नास्ती" त्यग्निदिक्संस्थितेन तु ॥ 984 ॥

यन्नाभिपझादभवदिति याम्यस्थितेन तु।

धृतोर्ध्वपुण्ड्र इति च यातुधानगतेन तु ॥ 985 ॥

दक्षिणे तु भुजे विप्र! इति पश्चिमगेन तु।

विष्णुनाक्तमश्रन्तीति वायुदिक्संस्थितेन च ॥ 986 ॥

पुंप्रधानेश्वरो विष्णुरिति सोमगतेन वै।

इमं महोपनिषदमितीशानगतेन तु ॥ 987 ॥

मन्त्रैरेतैः समस्तैस्तु मध्यकुम्भेन सेचयेत्।

प्रासादाग्रस्थिते चक्रे प्रोक्षणं तु समाचरेत् ॥ 988 ॥

महोपनिषदन्तस्थानष्टौ मन्त्रान् पुरोदितान्।

यद्वा पुरुषसूक्तं तु सर्वशान्त्यै ततो जपेत् ॥ 989 ॥

अत्रानुक्तं तु सकलं पूर्वोक्तं तु समाचरेत्।

सम्यगुक्तं प्रतिष्ठानं किमन्यच्छ्रोतुमिच्छसि ॥ 990 ॥

सनकः ---

कथितं नित्यपूजादौ त्वया नीराजनं पुरा।

तद्विधानं मुनिश्रेष्ठ! प्रब्रूहि मम विस्तरात् ॥ 991 ॥

शाण्डिल्यः ---

नीराजनविधानं तु समाकर्णय साम्प्रतम्।

नित्ये नैमित्तिके विप्र! तथा काम्येऽपि पूजने ॥ 992 ॥

अन्ततः स्नानभोगानां कुर्यान्नीराजनं विभोः।

सर्वदोषप्रशान्त्यर्थं सर्वरक्षार्थमेव हि ॥ 993 ॥

अलंकारासनोक्तानां भोगानामन्ततोऽपि वा।

उभयत्रापि वा कुर्याद्विभवेच्छानुसारतः ॥ 994 ॥

यद्वा प्रदोषवेलायां तत् कुर्यात् प्रतिवासरम्।

सायं पूजासमारम्भात् पूर्वमेव द्विजोत्तम! ॥ 995 ॥

अथवा पूजने कुर्याद्दीपदानात् पुरैव तु।

यद्वा नैवेद्यपर्यन्ते पूजायां तत् समाचरेत् ॥ 996 ॥

तदपि त्रिविधं प्रोक्तं सात्विकादिविभेदतः।

स्नानान्ते भोगयज्ञान्ते द्वितयं सात्विकं भवेत् ॥ 997 ॥

सायंकाले प्रतिदिनं कुर्याद्राजससंज्ञितम्।

पूजायां दीपदानाग्रे नैवेद्यान्तेपि तामसम् ॥ 998 ॥

कुर्यात् प्रासाद एकस्मिंस्तेषामेकं न तु त्रयम्।

स्वयंव्यक्ते तथान्यैस्तु विबुधैस्च प्रतिष्ठिते ॥ 999 ॥

प्रासादे मुनिमुख्यैश्च सात्विकाश्यं समाचरेत्।

ब्राह्नणैः क्षत्रियैर्वैश्यैः स्थापिते राजसं भवेत् ॥ 1000 ॥

शूद्रैस्तु स्थापिते स्त्रीभिस्तामसाख्यं समाचरेत्।

एतेषां सात्विकादीनां श्रृणु सम्यग् विधिं क्रमात् ॥ 1001 ॥

स्ननानावशिष्टतोयेन संपूर्णं कलशं द्विज!।

सौवर्णं राजतं वापि ताम्रजं मृण्मयं तु वा ॥ 1002 ॥

सुपिष्टै रूर्ध्वतो लिप्तं हरिद्राशालितण्डुलैः।

स्रजा चाश्वत्थपत्रेण युतं वा कण्ठदेशतः ॥ 1003 ॥

तं कृत्वा वामपाणौ तु अपरस्मिंस्तु मल्लकम्।

पुष्पप्रकरसंपूर्णं धूपपात्राग्निना युतम् ॥ 1004 ॥

धूमायमानं सिद्धार्थैर्धूपद्रव्येण वा सह।

एकधा देवदेवस्य भ्रामयित्वा तु मूर्द्धनि ॥ 1005 ॥

दीक्षितेन जनेनैव परिचर्यापरेण तु।

शुद्धया योषिता वा तद्‌ द्वारबाह्ये विसर्जयेत् ॥ 1006 ॥

कल्पयेत् स्नाननभोगान्ते एतन्नीराजनं सदा।

कृतं पूवोदितैर्द्रव्यैः कुम्भमापूर्य वारिभिः ॥ 1007 ॥

अर्घ्यपात्रोद्‌धृतैर्यद्वा केवलैर्गालितैः पुनः।

अन्तः सिद्धार्थकान् क्षिप्त्वा कण्ठे कुर्यादलंकृतिम् ॥ 1008 ॥

अश्वत्थपल्लवैः स्रग्भिश्चन्दनेनाक्षतैरपि।

अन्यत्र रजनीपिष्टैर्लेपयेत् सर्वतो द्विज! ॥ 1009 ॥

तदास्ये मल्लकं पुष्पसंपूर्णं तु नियोजयेत्।

संस्कृताग्निसमुद्भूतान् पुरा दीपान् प्रदीप्य तु ॥ 1010 ॥

विभवेच्छानुरूपेण चतुर्विंशादिकान् द्विज!।

पाकस्थानात्तु वै दीपादुच्छ्रितां चतुरङ्‌गुलैः ॥ 1011 ॥

प्रदीपं मल्लके कृत्वा सकुम्भं विनिवेशयेत्।

अग्रतो देवदेवस्य सदाधारोपरिस्थितम् ॥ 1012 ॥

तमर्घ्यगन्धस्रग्धूपैर्हृन्मन्त्रेण तु पूजयेत्।

केवलं सार्घ्यपुष्पेण साधकस्तदनन्तरम् ॥ 1013 ॥

दद्यादाचमनान्तेऽर्घ्यं मन्त्रेशस्याथवा द्विज!।

अर्घ्यालभनमाल्यानि धूपं चाप्यर्घ्यमेव वा ॥ 1014 ॥

दीपकुम्भं तु पाणिभ्यामुद्धृतं परिचारिणा।

देवस्य दक्षिणं पादमारभ्येतरपश्चिमम् ॥ 1015 ॥

भ्रामयेत् सर्वतोऽङ्गानि एकधा वा द्विधा त्रिधा।

जपन् वै नेत्रमन्त्रं तु हृन्मन्त्रं वा यथारुचि ॥ 1016 ॥

एवं कुम्भं परिभ्राम्य पूर्ववत्तु विसर्जयेत्।

ततस्तु देवदेवस्य दद्यादर्घ्यं तु मूर्द्धनि ॥ 1017 ॥

पाकस्थानात्तदर्थं तु दीप अनीयते यदा।

तदानीं तद्विधानं तु समाकर्णय साम्प्रतम् ॥ 1018 ॥

दीक्षिताः सुविनीताश्च सुस्त्राताः परिचारकाः।

वदनं नासिकारन्ध्रे स्थगयित्वाम्बरेण तु ॥ 1019 ॥

सितोष्णीषधराः सर्वे सितचन्दनरूषिताः।

सौवर्णानि च पात्राणि विततानि यथारुचि ॥ 1020 ॥

राजतान्यथ ताम्राणि आरकूटमयानि वा।

कांस्यानि वापि संपाद्य यथा वित्तानुसारतः ॥ 1021 ॥

एकत्रिपञ्चसप्तापि नवैकादश वा तथा।

द्वि षट्‌ षोडश वा यद्वा चतुर्विंशतिसंख्यया ॥ 1022 ॥

पाकालयं समासाद्य तत्राग्नेः संस्कृतात् पुरा।

तेषां मध्ये वर्तिदीपान् पात्राणां तु महामुने! ॥ 1023 ॥

चतुरङ्‌गुलिकोत्सेधान् सघृतान् दीपयेत् पुनः।

अद्धृत्य तानि पात्राणि करैस्तु परिचारकाः ॥ 1024 ॥

वहेयुः पङ्‌क्तिबन्धेन तदग्रे गणिकाजनाः।

गच्छेयुर्भगवद्भक्ताः कुर्वन्तो नृत्तगीतके ॥ 1025 ॥

तदग्रे शङ्खभेर्यादिसमुद्धोषणतत्पराः।

तदग्रे वेत्रिणोऽस्पृश्यजनोत्सारणतत्पराः ॥ 1026 ॥

गच्छेयुः परितस्तेषां दीपिकाधारिणो जनाः।

एवं क्रमात् समासाद्य तिष्ठेयुर्देवसन्निधौ ॥ 1027 ॥

अथान्यो दीक्षितो विप्रः कुम्भमापाद्य पूर्ववत्।

समल्लकं तदूर्ध्वे तु तेष्वेकस्मात् प्रदीप्य तु ॥ 1028 ॥

पाकस्थानादाहृतेषु प्रदीपं विनिवेश्य च।

सदाधारस्थितं कुर्यात् ततः साधकसत्तमः ॥ 1029 ॥

कुम्भं प्राग्वत् समभ्यर्च्य देवेशं च ततः परम्।

भ्रामयेत् पूर्ववत् कुम्भं तस्मिन् काले द्विजोत्तम! ॥ 1030 ॥

ऋगाद्यध्ययनं कुर्याद्‌द्विजाः प्रागादिदिकस्थिताः।

सन्निधौ देवदेवस्य नृत्यं तु गणिकास्तदा ॥ 1031 ॥

मङ्गलानि च गीतानि सर्वे गायन्तु गायकाः।

स्वरेणोच्चतरेणैव स्तुवन्तु स्तोत्रपाठकाः ॥ 1032 ॥

भेरीमृदङ्गशङ्खादीन् घोषयेषुः समन्ततः।

एवं सर्वत्र वै कुर्याद्‌ऋगाद्यध्ययनादिकम् ॥ 1033 ॥

कुम्भमेवं परिभ्राम्य दत्वा तं परिचारिणः।

हस्तेऽथ दीपपात्राणि दर्शयेदितराणि च ॥ 1034 ॥

दृष्ट्वा सम्यक् ततो दद्यादर्घ्यं देवस्य मूर्धनि।

कुम्भपूर्वाणि पात्राणि वहन्तः परिचारकाः ॥ 1035 ॥

प्रदक्षिणक्रमात् सार्धं पूर्ववद्गणिकादिभिः।

क्षिपेयुर्द्वारबाह्ये वा बाह्यद्वारस्य बाह्यतः ॥ 1036 ॥

अथवा विनियुक्तानि तानि संगृह्य योषितः।

सुस्नाता धौतवसना द्विजातिभावितात्मनः ॥ 1037 ॥

ललाटे तिलकं दत्वा सर्वालंकारभूषिताः।

क्षिपेयुरुदितेनैव वर्त्मना द्विजसत्तम! ॥ 1038 ॥

अथवा विनियोगात्तु पूर्वं पाकालयादपि।

योषितो दीपपात्राणि गृहीत्वा प्रोक्तवर्त्मना ॥ 1039 ॥

आनयेयुर्विभोरग्रे कर्तुरिच्छानुरूपतः।

एवं नीराजनं कुर्यादलंकारासनान्ततः ॥ 1040 ॥

अथवा भ्रामयेत् कुम्भं दीपाष्टकसमन्वितम्।

यद्वा तत्रापि वै कुम्भं साग्निमल्लकसंयुतम् ॥ 1041 ॥

धूमायमानं सिद्धार्थैर्ब्रामयेद्दीपवर्जितम्।

एवं नीराजनं प्रोक्तमेकमूर्तेर्द्विजोत्तम! ॥ 1042 ॥

अनेकमूर्तिपूजायां मुख्यमूर्त्यादितः क्रमात्।

सर्वासामपि मूर्तीनां दत्वार्घ्याद्यं पृथक् पृथक् ॥ 1043 ॥

एकैकेन तु कुम्मेन प्रत्येकं, अथवा द्विज।

सर्वासामपि कुम्भेन प्राग्वन्नीराजनं चरेत् ॥ 1044 ॥

एवं नीराजनं येन कृतं भगवतो विभोः।

अनुतिष्ठन्ति साहाय्यं तस्मिन् कर्मणि ये जनाः ॥ 1045 ॥

रजस्तमोविनिर्मुक्ता भवेयुस्ते न संशयः।

अयोग्यजनसंस्पृष्टे कुम्भे तं परिहाय तु ॥ 1046 ॥

कुम्भान्तरं समापाद्य तेन तत्तु समाचरेत्।

दीपेनष्वेकतमो दीपो यायादुपरतिं यदि ॥ 1047 ॥

प्रमादाद्‌वातवेगाद्यैः पुरस्ताद्विनिवेदनात्।

श्रीभङ्गो जायते पश्चाद्यदि व्याध्यादिपीडनम् ॥ 1048 ॥

तस्मात् प्रदीप्य सहसा मूलमष्टोत्तरं जपेत्।

शङ्खाद्यैर्नृत्तगीताभ्यां विना नीराजनं कृतम् ॥ 1049 ॥

यदि स्यान्निष्फलं तत् स्यात् तस्मात्तैः सार्धमाचरेत्।

एवं नीराजनं प्रोक्तं सात्विकं नाम नामतः ॥ 1050 ॥

राजसं नाम विप्रेन्द्र! नीराजनमथोच्यते।

प्राग्वत् पात्राणि सम्पाद्य योषितः सुविभूषिताः ॥ 1051 ॥

कच्छबन्धेन संयुक्ताः परिचारकपूर्वकाः।

पाकस्थानं समासाद्य तेषु दीपान् प्रदीप्य तु ॥ 1052 ॥

करैरुद्‌धृत्य पात्राणि निर्गताश्च महानसात्।

श्रेणीबन्धाः समासाद्य प्राग्वद्गीतादिभिः सह ॥ 1053 ॥

अग्रतो देवदेवस्य विन्यसेयुर्महीतले।

आधारेषु ततोऽर्घ्याद्यैस्तानि पात्राणि पूजयेत् ॥ 1054 ॥

मूलबिम्बादिबिम्बानां न्यासं कत्वा विधानतः।

अर्घ्यालभनपुष्पाद्यैरर्घ्यपाद्यादिभिस्तु वा ॥ 1055 ॥

साधको देवदेवस्य पूजां कृत्वा क्रमेण तु।

उद्धृत्य दीपपात्राणि पूजकः सुसमाहितः ॥ 1056 ॥

मूलमूर्तेस्तु वै पूर्वमापादान्मूर्धपश्चिमम्।

त्रिधा संभ्रामयेत्तेषामेकैकं वा त्रयं त्रयम् ॥ 1057 ॥

अन्यासामपि मूर्तीनामेवमेव समाचरेत्।

एवं नीराजनं देव्योर्लक्ष्मीपुष्ट्योः पृथक् पृथक् ॥ 1058 ॥

ऋगाद्यध्ययनाद्यं तु पूर्ववत्तु समाचरेत्।

निवेदितानि विप्रेन्द्र! भूयः संगृह्य योषितः ॥ 1059 ॥

क्षिपेयुः प्राग्विधानेन बलिपीठेषु वा द्विज!।

एवं नीराजनं विप्र! सायंकाले समाचरेत् ॥ 1060 ॥

यद्वा पूर्वोदितं कुम्भं वर्तिदीपसमन्वितम्।

समत्स्यमांसबलिभिरन्वितं भ्रामयेत् तदा ॥ 1061 ॥

यद्वा कुम्भं परिभ्राम्य दीपमल्लकसंयुतम्।

तत् पश्चादन्नपिण्डानां पञ्चानां भ्रमणं चरेत् ॥ 1062 ॥

एवं नीराजनं प्रोक्तं त्रिविधं राजसाभिधम्।

नीराजनं तामसाक्यमिदानीमवधारय ॥ 1063 ॥

पाकस्थानं समासाद्य योषिद्वा परिचारकः।

पात्रमेकं समादाय पूर्वोक्तद्रव्यनिर्मितम् ॥ 1064 ॥

अन्नपिण्डानि चत्वारि दूर्वामुष्टिचतुष्टयम्।

तस्मिन् पात्रे चतुर्दिक्षु विनिवेश्याथवा द्विज! ॥ 1065 ॥

पृथक् चतुर्षु पात्रेषु तानि चत्वारि विन्यसेत्।

प्रागुक्तवर्त्मनासाद्य देवदेवस्य सन्निधिम् ॥ 1066 ॥

आधारोपरि वै पात्रं विन्यसेत्तत्र तत्परम्।

तत् पात्रमर्घ्यपुष्पेण हृदा संपूज्य साधकः ॥ 1067 ॥

अर्घ्यं पाद्यं तथाऽऽचामं देवस्य विनिवेद्य च।

ततोन्नपिण्डमैन्द्रस्थं दूर्वामुष्टिं तथैव च ॥ 1068 ॥

चक्रमन्त्रेण संभ्राम्य देवस्य शिरसोपरि।

तत्पुनर्देवदेवस्य प्राच्यां दिशि विनिक्षिपेत् ॥ 1069 ॥

एवं दक्षिणदिक्‌संस्थं भ्राम्य दक्षिणतः क्षिपेत्।

पस्चिमस्थं परिभ्राम्य पश्चिमस्यां दिशि क्षिपेत् ॥ 1070 ॥

उत्तरस्थं परिब्राम्य उत्तरस्यां दिशि क्षिपेत्।

देवस्य तिलकं कुर्याद्दीपपात्रोत्थभस्मना ॥ 1071 ॥

एवं नीराजनं कुर्याद्दीपदानात् पुरैव तु।

हेमादि द्रव्यजं पात्रं षड्विंशाङ्‌गुलविस्तृतम् ॥ 1072 ॥

कृत्वा सुवृत्तं तन्मध्ये पझं कुर्यात् सकर्णिकम्।

पत्राष्टके कर्णिकायां दीपगर्तं प्रकल्पयेत् ॥ 1073 ॥

दीपान् प्रज्वालयेत्तत्र षडङ्‌गुलसमुच्छ्रितान्।

?Bसिद्धार्थदधिदूर्वादिबीजैश्च परिपूरितम् ॥ 1074 ॥

पूजितं गन्धपुष्पाद्यैः पात्रमादाय साधकः।

त्रिः प्रदक्षिणमावर्त्यं पाणिभ्यां देवमूर्धनि ॥ 1075 ॥

प्राकारावरणाद्बाह्य दिवा सोमदिशि क्षिपेत्।

प्रागन्नपिण्डभ्रमणादन्ते धूपोत्थभस्मना ॥ 1076 ॥

रक्षया संपुटीकुर्यादेवं नीराजनं द्विज!।

एवं नीराजनं कुर्यान्निवेद्यान्ते विभोः सदा ॥ 1077 ॥

एवं नीराजनं प्रोक्तं द्विविधं तामसाह्वयम्।

गीतनृत्तादिकं सर्वं प्राग्वदत्र समाचरेत् ॥ 1078 ॥

कुर्यात् स्नानावसानेऽपि ऋगाद्यध्ययनादिकम्।

अर्घ्यादिभोगैर्यजनं वर्जयेत् तत्र सर्वदा ॥ 1079 ॥

सायंकालं विनान्यत्र नीराजनविधौ द्विज!।

न कुर्याद्देवदेवस्य मन्त्रन्यासं कदाचन ॥ 1080 ॥

नीराजनं सात्विकाख्यं प्रवृत्तं यत्र तत्र तु।

राजसं तामसं वापि न कदाचित् समाचरेत् ॥ 1081 ॥

राजसं तामसं वापि प्रवृत्तं यत्र तत्र वै।

नीराजनं सात्विकाख्यं कुर्यादिच्छानुरूपतः ॥ 1082 ॥

संपूर्णं भगवद्यागात् फलमिच्छन् महामते!।

उक्तमार्गविपर्यासं न कदाचित् समाचरेत् ॥ 1083 ॥

इति श्रीपाञ्चरात्रे पारमेश्वरसंहितायां क्रियाकाण्‍डे प्रतिष्ठाविधानं नाम पञ्चदशोऽघ्यायः ॥

\*\*\*\*\*\*\*\*\*\*\*\*



    ॥ श्रीः ॥

   षोडशोऽध्यायः

सनकः ---------

स्थापनं मन्त्रबिम्बानां परिज्ञातं यथाविधि।

महोत्सवविधानं तु श्रोतुमिच्छामि सांप्रतम् ॥ 1 ॥

शाण्डिल्यः -------

महोत्सवं प्रवक्ष्यामि यथावन्मुनिपुङ्गव!।

सव इत्युच्यते दुःखं विद्वद्भिः समुदाहृतम् ॥ 2 ॥

उद्गतः स सवो यस्मात् तस्मादुत्सव उच्यते।

नित्यो नैमित्तिकः काम्यस्त्रिविधः स महोत्सवः ॥ 3 ॥

वत्सरे वत्सरे यस्तु क्रियते स तु नित्यकः।

भूमिकंपे दिशां दाहे महोत्पातेषु सत्सु च ॥ 4 ॥

दुर्भिक्षे व्याधिते राष्ट्रे तथा वै शत्रुसंकटे।

अनावृष्टौ च सर्वत्र नक्षत्रपतने च खात् ॥ 5 ॥

हसने भगवन्मूर्तेरङ्गानां चलने सति।

रोदने चासनाद्‌बिम्बे परिभ्रमति सत्तम! ॥ 6 ॥

व्यत्यासे शशि (दिशि) सूर्यस्य तथान्येष्वेवमादिषु।

शान्त्यर्थं यत् प्रकुर्वीत स नैमित्तिक उच्यते ॥ 7 ॥

चतुर्णां पुरुषार्थानामुद्दिश्यान्यतमं फलम्।

उत्सवोऽनुष्ठितः काम्यः संकल्पितफलप्रदः ॥ 8 ॥

एकैकमुत्सवं विद्धि त्रिविधं मुनिपुंगव!।

उत्तमादिविभेदेन तत्र चोत्सवकौतुके ॥ 9 ॥

क्रियते हयुत्सवो यस्तु स उत्तम उदाहृतः।

नित्यः स्नपनबिंबे यः स मध्यम उदीर्यते ॥ 10 ॥

बिम्बे नित्योत्सवार्थे तु यः स्यात् स तु कनीयसः (!)।

कुम्भे वा विष्टरे चक्रे यः स आभाससंज्ञितः ॥ 11 ॥

अन्येनापि प्रकारेण भूयस्त्रैविध्यमुच्यते।

परिभ्रमणकाले तु यात्राबिंबस्य पूर्वतः ॥ 12 ॥

कुमुदाद्यैस्तु भूतेशैः पटेषु लिखितैर्द्विज!।

सध्यानंसिद्धये यद्वा हेमादिद्रव्यनिर्मितैः ॥ 13 ॥

विभवस्यानुगुण्येन रक्षार्थं हेतिना तथा।

सर्वसंपूरणार्थं तु गरुडेनापि वै सह ॥ 14 ॥

ग्रामादौ बलिदानं तु यत्र नित्यं समाचरेत्।

स एष उत्सवो विप्र! भवेदुत्तमसंज्ञितः ॥ 15 ॥

परिभ्रमसमारम्भात् पूर्वमेव महामते!।

नित्योत्सवार्थबिंबस्य सन्निधावन्नमूर्तिना ॥ 16 ॥

सार्धं च चक्रराजेन, अथवा केवलस्य तु।

सन्निधौ बलिबिंबस्य बलिं दत्वा विधानतः ॥ 17 ॥

प्रासादे बलिबिंबादि प्रवेश्य तदनन्तरम्।

यत्र यात्रार्थबिंबस्य परिभ्रमणमाचरेत् ॥ 18 ॥

ग्रामे वा नगरे वापि स तु मध्यमसंज्ञितः।

सन्निधौ चक्रराजस्य बलिं दत्वा पुरैव तु ॥ 19 ॥

देवयात्रा भवेद्यत्र भवेत् स तु कनीयसः (!)।

मुख्यानुकल्पभेदाच्च द्विविधः परिकीर्तितः ॥ 20 ॥

कलशे मण्डले बिंबे वह्नौ च यजनं विभोः।

नित्यशः क्रियते यत्र मुख्यकल्पः स कीर्तितः ॥ 21 ॥

बिंबे वह्नौ च यजनं यत्र स्यात् सोनुकल्पकः।

परसूक्ष्मस्थूलभेदादेकैकस्त्रिविधः स्मृतः ॥ 22 ॥

एकत्रिपच्चसप्ताहो नवाहश्च परः स्मृतः।

द्वादशाहोऽर्धमासश्च एकविंशतिवासरः ॥ 23 ॥

सूक्ष्मः, स्थूलः सप्तविंशद्दिनो मासस्तथा ऋतुः।

षण्मास अभ्दमेवं हि उत्सवास्तु त्रयोदश ॥ 24 ॥

भूयो मुख्यादिबेदेन द्विविधः स तु कीर्तितः।

उत्सवाहर्गणात् पूर्वं यथोक्ते वासरे द्विज! ॥ 25 ॥

ध्वजस्यारोहणं कृत्वा तत्पश्चात् क्रियते तु यः।

मुख्यकल्पमिदं विद्धि दैवाद्वा मानुषात्तु वा ॥ 26 ॥

कुतश्चित् कारणाद्विप्र! पूर्वमुक्ते तु वासरे।

न कल्पिते ध्वजारोहे तूत्सवारम्भवासरे ॥ 27 ॥

ध्वजस्यारोहणं कृत्वा तत्पश्चात् क्रियते तु यः।

अनुकल्पमिदं विद्धि ह्येष तु त्रिविधः स्मृतः ॥ 28 ॥

ध्वजारोहणपूर्वस्तु देवताह्वानपूर्वकः।

अह्‌कुरार्पणपूर्वस्तु तथा च मुनिपुंगव! ॥ 29 ॥

ध्वजारोहणपूर्वस्तु राजराज्यसुखप्रदः।

देवताह्वानपूर्वस्तु स्वर्गभोगफलप्रदः ॥ 30 ॥

अङ्‌कुरार्पणपूर्वस्तु सर्वेषां मोक्षदो भवेत्।

उत्सवारंभदिवसे दिवारोप्य ध्वजं निशि ॥ 31 ॥

भेरीताडनमन्वक् च पालिकास्वंकुरान् क्षिपेत्।

ध्वजारोहणपूर्वस्तु ह्येष उत्सव उच्यते ॥ 32 ॥

आघोष्य भेरीं प्रथमं ध्वजारोहणमन्वतः।

ततोंकुरार्पणं ह्येष देवताह्वानपूर्वकः ॥ 33 ॥

अङ्‌कुरारोपणं विप्र! पूर्वं तु रजनीममुखे।

ततोन्वक् स्याद्‌ध्वजारोहो भेरीताडनमन्वतः ॥ 34 ॥

अह्‌कुरारोपपूर्वस्तु ह्येष उत्सव उच्यते।

उत्सवं हयुत्तमं विद्धि त्रिवारं प्रतिवत्सरम् ॥ 35 ॥

द्विवारं मध्यमं प्रोक्तं ह्येकवारं कनीयसम्।

चतुर्वारं पञ्चवारं षड्वारं विभवे भवेत् ॥ 36 ॥

मन्त्रमूर्तिप्रतिष्ठानकाल एव महामते!।

प्रासादस्य शिखाग्रे तु स्थापितः खगराड्‌ध्वजः ॥ 37 ॥

हेतिराजसमायुक्तौ यत्र तत्र सदा द्विज!।

विना त्वन्यध्वजारोहमुत्सवं परिकल्पयेत् ॥ 38 ॥

तत्राप्यन्यध्वजारोहं कुर्याद्वा विभवे सति।

कुर्यादुत्सवमन्यत्र ध्वजारोहणपूर्वकम् ॥ 39 ॥

तीर्थयात्रानुगुण्येन ध्वजारोहं प्रकल्पयेत्।

उत्सवेषु च सर्वेषु तीर्थयात्रादिनं श्रृणु ॥ 40 ॥

चैत्रादिषु च मासेषु श्रवणर्क्षेऽयनद्वये।

विषुवद्वितये वापि चन्द्रसूर्योपरागयोः ॥ 41 ॥

द्वादश्यां पौर्णमास्यां च दर्शे च नवमीतिथौ।

मासर्क्षेपि च रोहिण्यां तथा चोत्तरफलगुने ॥ 42 ॥

पुनर्वस्वाख्यनक्षत्रे प्रतिष्ठादिवसे तथा।

नगरग्रामजन्मर्क्षे प्रासादारम्भवासरे ॥ 43 ॥

राज्ञां जन्मदिने वापि अबिषेकदिने तथा।

एकस्मिन्नेषु सर्वेषु तीर्थयात्रां समाचरेत् ॥ 44 ॥

एतेषु यस्मिन्नक्षत्ते तीर्थयात्रा प्रकल्पिता।

यदा तु तत् स्याद्‌द्विगुणं मासि ह्‌युत्सवकल्पिते ॥ 45 ॥

तदा कुर्यात् तीर्थयात्रां मासान्तस्थे तु तद्दिने।

फाल्गुणादिषु सर्वेषु मासेष्वेवं प्रकल्पयेत् ॥ 46 ॥

पञ्चाहात्तु समारभ्य एकत्रिंशद्दिनान्तिमम्।

तीर्थयात्रादिनादर्वागेकविंशतिमे दिने ॥ 47 ॥

द्वजस्यरोहणं कुर्यादुत्सवार्थं प्रयत्नतः।

यद्वा कल्याणदिवसं त्रिगुणीकृत्य तावताम् ॥ 48 ॥

आदौ दिनानां कर्तव्यो ध्वजारोहो द्विजोत्तम!।

सप्तविंशतिमे ब्रह्नन्! उत्सवारम्भवासरात् ॥ 49 ॥

पूर्वं दिने तु तत्संख्ये ध्वजमारोहयेत् सुधीः।

त्रिंशद्दिने तु तत्संख्ये दिने पूर्वे समाचरेत् ॥ 50 ॥

ऋतूत्सवादित्रितये ह्‌युत्सवारंभवासरात्।

एकोनविंशतिदिने ध्वजारोहणमाचरेत् ॥ 51 ॥

अष्टादशदिने वापि द्वादशाहेथवा भवेत्।

एकविंशद्दिनाद्ये(दे)वमुत्सवानां त्रिकेपि च ॥ 52 ॥

एवमेव ध्वजारोहमाचरेद्देशिकोत्तमः।

अंकुरानर्पयित्वा हि पुण्ये पूर्वं यथोदिते ॥ 53 ॥

ध्वजमारोहयेत् पश्चान्मङ्गलं मङ्गले दिने।

यस्मिन् दिने ध्वजारोहं कुर्यात् तत्पूर्वमेव तु ॥ 54 ॥

द्वादशाहे नवाहे वा सप्ताहे पञ्चमेहनि।

तृतीयेऽहनि वा कुर्यादंकुरारोपणं द्विज! ॥ 55 ॥

तद्विधानं हि विस्तारात् समाकर्णय सांप्रतम्।

त्रिविधानि च पात्राणि मंगलांकुररोपणे ॥ 56 ॥

पालिका घटिकाश्चेति शरावाश्चेतिभेदतः।

पालिकानामथोच्छ्रायः पच्चविंशांगुलो भवेत् ॥ 57 ॥

तदाननस्य विस्तारो भवेद्वै षोडशांगुलः।

अष्टांगुलस्तदुच्छ्रायो ह्यं(द्वयं)गुलं वलयं ततः ॥ 58 ॥

भवेत् कण्ठबिलं विप्र! ततोष्टांगुलविस्तृतम्।

आरभ्य वक्त्रवलयात् यावत्कण्ठबिलं द्विज! ॥ 59 ॥

ह्रासयेदनुपातेन, तन्नालं द्वादशांगुलम्।

उच्छ्रायादथ विस्तारान्मध्यतस्तु षडंगुलम् ॥ 60 ॥

अधस्तादंगुलानां तु चतुष्कं विस्तृतं भवेत्।

ततः कण्ठबिलाच्चैव ह्रासयेदनुपाततः ॥ 61 ॥

पादपीठमधोत्सेधाद्विज्ञेयं चतुरंगुलम्।

दशांगुलस्तद्विस्तारस्तत्संधिश्चांगुलो भवेत् ॥ 62 ॥

तत्सन्धेश्च भवेन्नाहं सार्धमेकांगुलं द्विज!।

उन्मत्तकुसुमाकारं वक्त्रं पझाकृतिर्भवनेत् ॥ 63 ॥

पालिकोत्सेधतुल्यास्तु घटिकाः समुदाहृताः।

अंगुलत्रयहीना वा तदूर्ध्वं कलशाकृतिः ॥ 64 ॥

घटिकाः पञ्चवक्त्राः स्युरेतासां मध्यमं मुखम्।

षडंगुलं च विस्तीर्णं चतुर्दिक्षु चतुष्टयम् ॥ 65 ॥

चतुरंगुलविस्तारं कलशोदरविस्तृतिः।

षोडशांगुलमानोत्था शेषं प्राग्वत् समाचरेत् ॥ 66 ॥

यदांगुलत्रयन्यूनास्तदा सप्तांगुलोच्छ्रितम्।

तदाननं तु तन्नालं अर्धोत्तरदशांगुलम् ॥ 67 ॥

सार्धत्रयांगुलं पीठं प्राग्वत् सर्वत्र विस्तरः।

शरावाः पालिकोत्सेधतुल्याः पञ्चभिरंगुलैः ॥ 68 ॥

हीना वा, वक्त्रविस्तारात् समारभ्य महामते!।

पादपीठस्य विस्तारं यावत्तावत्क्रमेण तु ॥ 69 ॥

पूर्वोक्तात् पादहीना तु भवेत् सर्वत्र विस्तृतिः।

भवेत् त्रिपादहीना तु पादपीठस्य विस्तृतिः ॥ 70 ॥

यदा शरावा हीनाः स्युरंगुलैः पञ्चभिस्तदा।

मुखं षडंगुलोच्छ्रायं तन्नालं तु दशांगुलम् ॥ 71 ॥

त्र्यंगुलं पादपीठं स्यात् प्राग्वत् सर्वत्र विस्तृतिः।

तदुत्तममानं तु पात्राणां कथितं द्विज! ॥ 72 ॥

एतदेव मुनिश्रेष्ठ! पादहीनं तु मध्यमम्।

अर्धहीनं तु तन्मानमधमं परिकीर्तितम् ॥ 73 ॥

अतो न्यूनं न कर्तव्यं कदाचित् सिद्धिकांक्षिभिः।

हेमादिलोहजाः सर्वे मृण्मया वा यथावसु ॥ 74 ॥

प्रत्येकं पालिकादीनां द्विषट्‌कं चोत्तमं भवेत्।

द्विरष्टकं वा षट्‌त्रिंशद्‌विभवे सति कल्पयेत् ॥ 75 ॥

प्रत्यष्टकं मध्यमं स्याच्चतुष्कमधमं भवेत्।

सर्वार्थे पालिकाः प्राग्वत् षोडशाष्टौ यथाबलम् ॥ 76 ॥

चतस्रो वा ततस्तासु मंगलांकुरकल्पनम्।

अयुग्मा मानुषे कार्ये दैवे युग्मास्तु पालिकाः ॥ 77 ॥

महोत्सवे ध्वजारोहे ह्‌युत्सवावसरेऽथवा।

पवित्रारोहणे चैव तथा स्थापनकर्मणि ॥ 78 ॥

जीर्णोद्धारविधौ चापि सहस्रकलशे तथा।

त्रिवर्गपालिका यद्वा भवेदुत्तमसंख्यया ॥ 79 ॥

भवेन्मध्यमया वापि नान्यथा द्विजसत्तम!।

कर्मस्वन्येषु सर्वेषु यथावित्तं यथारुचि ॥ 80 ॥

अंकुरावापनस्थानमण्टपं परिकलपयेत्।

प्रथमावरणे वापि द्वितीयावरणेपि वा ॥ 81 ॥

तृतीयावरणे वापि चतुर्थावरणेपि वा।

शुभे विविक्तेऽभिमते देशे वै देशिकोत्तमः ॥ 82 ॥

चतुर्दिक्षु चतुर्द्वारं चतुर्वन्दनमालिकम्।

दर्भमालापरिक्षिप्तं मुक्तादामविराजितम् ॥ 83 ॥

विततक्षौमसंछन्नं गोमयालिप्तभूतलम्।

प्रदीपमालाविततमक्षतैश्चापि सर्वतः ॥ 84 ॥

सुधाचूर्णैश्च धवलैः चित्रिताभ्यन्तरस्थलम्।

मण्टपं कल्पयित्वैवं यद्वा स्नपनमण्टपे ॥ 85 ॥

यागाख्यमण्डपे वापि कुर्यादंकुररोपणम्।

अंकुरानर्पयेद्रात्रौ य इच्छेद्राष्ट्रवर्धनम् ॥ 86 ॥

बीजानामधिपः सोम ओषधीशोऽमृतात्मकः।

न प्रीणाति सदा ब्रह्नन्! अंकुरार्पणमह्नि चेत् ॥ 87 ॥

तस्मात् सर्वप्रयत्नेन रात्र्यामेवांकुरार्पणम्।

कुर्यात् सम्यग्विधानेन भगवद्भक्तिसंयुतः ॥ 88 ॥

तस्मिन् जगत्प्रिये प्रीते शीतांशौ प्राणिजीवने।

तद्देशे सर्वसस्यानां संपत्तिर्महती भवेत् ॥ 89 ॥

गवां च लोकमातॄणां नॄणामपि च सर्वशः।

अज्ञानादह्नि कुर्याच्चेदंकुराणामथार्पणम् ॥ 90 ॥

अशोभनं भवेद्राष्ट्रं असमृद्धजनान्वितम्।

सद्यः कालीनके विप्र! कर्मणि स्याद्दिवापि च ॥ 91 ॥

यद्यदत्रोपयोग्यं स्यात्तत् सर्वं तु समार्जयेत्।

संभृत्य सर्वसंभारानाचार्यो मूर्तिपैः सह ॥ 92 ॥

स्नातः कृताह्निकश्चैव सोत्तरीयः स्वलंकृतः।

नूतनक्षौमवसनः सोष्णीषः सांगुलीयकः ॥ 93 ॥

सुरभीकृतसर्वांगः स्रग्वी संमृष्टकुण्डलः।

श्वेतया मृत्स्नया सम्यक् परिक्लृप्तोर्ध्वपुण्ड्रकः ॥ 94 ॥

पवित्रपाणिर्नियतः प्राणायामपरायणः।

कृताचामः कृतन्यासो जपन् वै द्वादशाक्षरम् ॥ 95 ॥

तदर्थमर्थयित्वा तु यजमानसमन्वितः।

भगवन्तं जगद्योनिं पूजयित्वा विधानतः ॥ 96 ॥

कलशे मण्डले बिंबे वह्नौ सन्तर्प्य वै क्रमात्।

बिंबेऽग्ना, वथ बिंबे वा उत्तमादिव्यपेक्षया ॥ 97 ॥

ततस्त्वभिनवे पात्रे सौवर्णे राजतेऽथवा।

तिलसर्षपनीवारशालिमाषप्रियंगवः ॥ 98 ॥

कुलुत्थमुद्गनिष्पावयवगोधूमवेणवः।

बीजानि द्वादशैतानि ष्टथक् पात्रेषु वा द्विज! ॥ 99 ॥

संभृत्य तु मुनिश्रेष्ठ! स्थापयित्वा तु मूर्धनि।

दीक्षितस्य तु विप्रस्य, पुष्पाक्षतकरांजलिः ॥ 100 ॥

आचार्यः प्रविशेत् सार्धं साधकैर्भगवन्मयैः।

प्रासादाभ्यन्तरं विप्र! तत्राधारोपरि न्यसेत् ॥ 101 ॥

बीजपात्रं ततोऽर्घ्येण गन्धैः पुष्पैश्च धूपकैः।

संपूज्य मूलबिंबस्थं तथा चोत्सवबिंबगम् ॥ 102 ॥

बीजपात्रं ततोऽभ्यर्च्य देवाय विनिवेदयेत्।

सह शंखनिनादैश्च मंगलैर्गीतनिस्वनैः ॥ 103 ॥

तूर्यनादैश्च विविधैः श्रुतिघोषैः समन्ततः।

ततो विज्ञापयेन्मन्त्रमिममुच्चस्थया गिरा ॥ 104 ॥

"देवदेव! जगन्नाथ! यात्रोत्सवनिमित्ततः।

ध्वजार्थमंकुरारोपं करिष्यामि प्रसीद ओम" ॥ 105 ॥

इति विज्ञाप्य देवस्य तत्रानुज्ञामवाप्य च।

स्थापयित्वा तु तत् पात्रं दीक्षितस्यैव मूर्धनि ॥ 106 ॥

साधकैः सहितो विप्र! बहिर्निर्गत्य देशिकः।

विष्वक्सेनं तु वा तार्क्ष्यं हनुमत्प्रमुखं तु वा ॥ 107 ॥

हेतीशं वापि वस्त्राद्यैरलङ्‌कृत्य विशेषतः।

यानादिकं समारोप्य प्रक्षाल्याद्भिः खनित्रकम् ॥ 108 ॥

नवेन वाससाच्छाद्य भूषयित्वा तु माल्यकैः।

देशिको वाहयेद्विप्रैः शूद्रैर्वा दीक्षितैर्द्विज! ॥ 109 ॥

च्छत्रध्वजपताकाभिः सार्धमंकुरपात्रकैः।

त्रिविधैः पालिकाद्यैश्च शंखतूर्यादिभिः सह ॥ 110 ॥

आम्नायोद्धोषणपरैर्भक्तैर्भागवतैर्विभोः।

गायकैर्गणिकाभिश्च तथान्यैर्मङ्गलैः सह ॥ 111 ॥

क्रमात् प्रदक्षिणीकृत्य सर्वेष्वावरणेषु च।

दिशं प्राचीमुदीचीं वा अथवा प्रागुदग्दिशम् ॥ 112 ॥

अदूरं समनुप्राप्य तत्रोद्याने मनोहरे।

केवले वा शुचौ देशे मृदं शुद्धां समाहरेत् ॥ 113 ॥

अस्त्रमन्त्रेण धरणीं संप्रोक्ष्य प्रथमं गुरुः।

महीसूक्तेन संस्पृश्य ध्यायन्नेकाग्रचेतसा ॥ 114 ॥

मूर्तिं देवस्य वाराहीमभ्यर्च्य कुसुमैर्भुवम्।

अस्त्रांबुना प्रोक्षितेन पुष्पैरभ्यर्चितेन च ॥ 115 ॥

खनित्रेण खनेद्‌भूमिं प्राङ्‌मुखः क्रोडमन्त्रतः।

लोहजे भाजने मृत्स्नां वेत्रजे वा यथारुचि ॥ 116 ॥

गृहीत्वा मूलमन्त्रेण वेष्टयित्वा च वाससा।

प्रत्यग्रेण तथा नद्या वालुकां गोमयं तथा ॥ 117 ॥

गोकुलात् पूर्ववत् पात्रे गृहीत्वाऽऽच्छाद्य वाससा।

यानादिके समारोप्य यद्वा दीक्षितमूर्धनि ॥ 118 ॥

गत्वा प्रदक्षिणं ग्रामं प्रविशेन्मण्टपं ततः।

मण्टपं शोधयित्वा तु स्नपनोदितवर्त्मना ॥ 119 ॥

ततो मण्टपमध्ये तु सूत्राण्यास्फालयेत् क्रमात्।

प्रागायतानि प्रथमं क्रमात् सप्तदश क्षिपेत् ॥ 120 ॥

उदगायतसूत्राणि चतुर्दश निपातयेत्।

सूत्रात् सूत्रादन्तरालं षोडशांगुलसम्मितम् ॥ 121 ॥

त्रयाधिकदशैव स्युः पूर्वपश्चिमपङ्‌क्तयः।

एवं षोडशसंख्याता दक्षिणोत्तरपङ्‌क्तयः ॥ 122 ॥

बीजपात्रप्रतिष्ठार्थं पूर्वपश्चिमपङ्‌क्तिषु।

मध्ये पङ्‌क्तित्रयं स्थाप्य वीध्यर्थं द्वितयं मृजेत् ॥ 123 ॥

भूयश्च पङ्‌क्तित्रितयं स्थापयेत् पाश्वयोर्द्वयोः।

दक्षिणोत्तरमध्ये तु स्थाप्यं पङ्‌क्तिचतुष्टयम् ॥ 124 ॥

द्वितयं द्वितयं पार्श्वे वीथ्यर्थं विमृजेत् पुनः।

चतुश्चतुश्च पङ्‌क्तीनां स्थापयेत् क्रमयोगतः ॥ 125 ॥

अशास्वष्टासु मध्ये च शराबघटपालिकाः।

द्वादश द्वादश स्थाप्या शतमष्टोत्तरं भवेत् ॥ 126 ॥

आग्नेये दक्षिणे भागे नैर्ऋतेपि च पालिकाः।

घटिका वारुणे ब्राह्ने तथा पौरन्दरेपि च ॥ 127 ।

शरावा मारुते सौम्ये त्वीशाने च यथाविधि।

प्रत्येकं पालिकादीनां षोडशत्वेन कल्पयेत् ॥ 128 ॥

दक्षिणोत्तरगं सूत्रपञ्चकं विनिवेशयेत्।

प्रागायतानि सूत्राणि पूर्ववद्विनिवेशयेत् ॥ 129 ॥

आचरेत् पूर्ववद्विप्र! प्राक्प्रत्यक्पङ्‌क्तिकल्पनम्।

तत्र दक्षिणतः पङ्‌क्तिचतुष्के स्थापयेत् क्रमात् ॥ 130 ॥

पालिकाः षोडश पुरो मध्ये पङ्‌क्तिचतुष्टये।

घटिकाः षोडश न्यस्य उत्तरे विनिवेशयेत् ॥ 131 ॥

शरावानपि तत्संख्यानथ द्वादशकल्पने।

दक्षिणोत्तरसूत्राणि चत्वार्यत्र विनिक्षिपेत् ॥ 132 ॥

पूर्वापराणि सूत्राणि पूर्ववद्विनिपातयेत्।

अष्टाधिकानि कोष्ठानि चत्वारिंशद्भवन्ति हि ॥ 133 ॥

याम्ये द्वादश कोष्ठानि स्थापयित्वा ततो मृजेत्।

वीथ्यर्थं भागषट्‌कं तु मद्यतः स्थापयेत् ततः ॥ 134 ॥

भागद्वादशकं पश्चात् भागषट्‌कं विलोपयेत्।

भूयश्चोत्तरदिकस्थाप्यं कोष्ठद्वादशकं क्रमात् ॥ 135 ॥

न्यसेत्तु पालिकादीनि भागद्वादशकत्रये।

आग्नेयादीशपर्यन्तं दक्षिणाशादितः क्रमात् ॥ 136 ॥

प्रत्येकं पालिकादीनामष्टसंख्याप्रकल्पने।

दक्षिणोत्तरसूत्राणि त्रितयं तु निपातयेत् ॥ 137 ॥

अन्यत् सर्वं भवेत् प्राग्वत्, अथ प्रतिचतुष्टये।

दक्षिणोत्तरगं सूत्रं त्रितयं विनिपातयेत् ॥ 138 ॥

पूर्वपश्चिमसूत्राणि ह्येकादश विनिक्षिपेत्।

सर्वार्थे पालिकानां तु षोडशानां परिग्रहे ॥ 139 ॥

पञ्च दक्षिणसूत्राणि प्राक्सूत्राणि तथा क्षिपेत्।

प्राक्सूत्रान् पञ्च चाष्टानां दक्षसूत्रत्रयं क्षिपेत् ॥ 140 ॥

चतुर्विंशतिसंख्यानां पालिकानां परिग्रहे।

पूर्वदक्षिणसूत्राणां सप्तकं पञ्चकं क्षिपेत् ॥ 141 ॥

चतुः परिग्रहे सूत्रत्रितयं त्रितय क्षिपेत्।

पूर्ववत् सूत्रपातः स्यादाद्यः संख्यासु पञ्चसु ॥ 142 ॥

एवमास्फाल्य सूत्राणि विभवेच्छानुसारतः।

पदेषु पालिकादीनां शालिभिर्व्रीहिभिस्तथा ॥ 143 ॥

आढकादिमितैः प्राग्वदुत्तमादिव्यपेक्षया।

वृत्तां वा चतुरश्रां वा कल्पयेत् पीठिकां क्रमात् ॥ 144 ॥

पालिकादीनि पात्राणि क्षालयेन्मूलमन्त्रतः।

सहदेवीं च दूर्वां च सार्धमश्वत्थपल्लवैः ॥ 145 ॥

शिरीषपल्लवैश्चापि निशापत्रैस्तथैव च।

कण्ठेषु पालिकादीनां बन्धयेत्तदनन्तरम् ॥ 146 ॥

कुशकाशतृणैस्तेषां बिलमूलानि पूरयेत्।

बिलानि प्रथमं मृद्भिर्वालुकाभिरनन्तरम् ॥ 147 ॥

करीषचूर्णैरुपरि समृद्धं पूरयेद्विलम्।

यद्वा मृदादिकं विप्र! सर्वं संमिश्र्य पूरयेत् ॥ 148 ॥

कोष्ठेषु विन्यसेत्तानि पालिकादीन्यनुक्रमात्।

आग्नेयादीशपर्यन्तं प्रतिस्कन्धं द्विजोत्तम! ॥ 149 ॥

द्वादशानां तु नवकं अष्टोत्तरशेतं न्यसेत्।

ब्राह्नादीशानपर्यन्तमुदितक्रमयोगतः ॥ 150 ॥

एवं सर्वं समापाद्य दीक्षितैः परिचारकैः।

तत्तत् सर्वं समापाद्य यद्यत् प्रागनुपार्जितम् ॥ 151 ॥

समारभेत् ततः कर्म देशिकः प्राङ्‌मुखः पदे।

पश्चिमे घटिकास्थानादुपाविश्यासने शुभे ॥ 152 ॥

न्यासमुद्दिश्य विधिना प्रोक्षणार्घ्यं प्रकल्पयेत्।

देहविन्यस्तमन्त्राणां कुर्यादर्घ्यादिनार्चनम् ॥ 153 ॥

द्वारपालार्चनं कृत्वा विभवेच्छानुरूपतः।

तोरणानि ध्वजांश्चैव द्वारकुंभांश्च पूजयेत् ॥ 154 ॥

सौवर्णं राजतं वापि ताम्रजं मृण्मयं तु वा।

सुगन्धतोयैः संपूर्णमुपरिष्टाद्विभूषितम् ॥ 155 ॥

स्रक्चन्दनाक्षतैः कुम्भमाधारस्योपरि न्यसेत्।

आत्मनस्त्वग्रतः पश्चाद् बह्‌वृचादीन् क्रमेण तु ॥ 156 ॥

वाचयेत् स्वस्तिपुण्याहं देशिकेन्द्रः स्वयं ततः।

आचार्यैः साधकैश्चापि सार्धमर्घ्यादिपूजितैः ॥ 157 ॥

पुण्याहं वाचयेद्विप्र! मङ्गलं कलशं वहन्।

यजेदर्घ्यादिभिः पश्चात् पालिकाद्यधिदेवताः ॥ 158 ॥

अढ्जनाभं परं चैव पझनाभं ध्रुवं तथा।

पात्रस्कन्धत्रिके विप्र! क्रमेण परिपूजयेत् ॥ 159 ॥

पालिकानां द्वादशके वह्न्यादीशानपश्चिमम्।

अनन्तादि द्वादशकं घटिकाद्वादशे ततः ॥ 160 ॥

कूर्मादीनां द्वादशकं शरावाणां तु द्वादशे।

द्विषट्‌कमेकश्रृंगाद्यं क्रमेण परिपूजयेत् ॥ 161 ॥

प्रत्येकं पालिकादीनां कृते षोडशकल्पने।

अनन्ताद्यं च षट्‌त्रिंशत् पातालशयनान्तिमम् ॥ 162 ॥

लक्ष्म्यादिमतिपर्यन्तं शान्तिद्वादशकं यजेत्।

प्रत्येकं पालिकादीनां षट्‌त्रिंशत् पातालशयनान्तिमम् ॥ 163 ॥

चतुष्टयं तु मूर्तीनां स्वप्नाख्यपदसंस्थितम्।

प्रभवाप्यययोगेन जाग्रद्रूपं तथाष्टकम् ॥ 164 ॥

मूर्त्यन्तराणां द्वादशकं तच्छक्तीनां चतुस्त्रयम्।

अनन्ताद्यं च्च षट्‌त्रिंशत् पातालशयनान्तिमम् ॥ 165 ॥

स्वधादीनां च शक्तीनां चतुस्त्रिंशच्च तत्परम्।

चक्रशंखौ क्रमाद्भोगैरर्घ्यगन्धादिर्भियजेत् ॥ 166 ॥

अष्टके केशवाद्याश्च तदीयाः शक्तयो यजेत्।

चतुष्के केशवाद्यांस्तु केवलान् द्वादशे यजेत् ॥ 167 ॥

सर्वार्थे पालिकानां तु क्रमात् षोडशके यजेत्।

वासुदेवादिचतुरः केशवादींश्च द्वादश ॥ 168 ॥

अष्टके वासुदेवादीन् प्रभवाप्यययोगतः।

चतुष्के वासुदेवादीन् प्रभवानुक्रमेण तु ॥ 169 ॥

एममिष्ट्वा क्रमेणैव बीजानि क्षालयेत् ततः।

गव्येन पयसा सम्यङ्भन्त्रेण द्वादशात्मना ॥ 170 ॥

बीजानां नामधेयैस्तु चतुर्थ्यन्ते पृथक् पृथक्।

अर्घ्याद्यैः पूजयित्वा तु वाससा परिवेष्ट्य च ॥ 171 ॥

हुतावशिष्टमाज्यं तु तदन्यं वापि संस्कृतम्।

आदाय लोहजे पात्रे मृण्मये वा यथारुचि ॥ 172 ॥

उभाभ्यां चैव हस्ताभ्यां दूर्वामादाय मूलतः।

घृते निमज्य चाग्राणि पालिकादिषु सेचयेत् ॥ 173 ॥

हस्तव्यत्यासमार्गेण वह्व्यादीशानपश्चिमम्।

प्रतिस्कन्धं घृतारोपे दूर्वाभेदः प्रकीर्तितः ॥ 174 ॥

एवं कृत्वा घृतारोपं भूयऋ स्कन्धादिदेवताः।

प्रपूज्य सर्वबीजानि मन्त्रयेद्‌द्वादशात्मना ॥ 175 ॥

आचार्यादीननुज्ञाप्य देशिकेन्द्र उदङ्‌मुखः।

प्राङ्‌मुखो वा मुहूर्ते तु शोभने पालिकादिषु ॥ 176 ॥

द्वादशाक्षरमन्त्रेण सर्वबीजानि वापयेत्।

यद्वाजितन्तामन्त्रेण ह्‌युभयेनाथवा द्विज! ॥ 177 ॥

आग्नेयादीशपर्यन्तं प्रतिस्कन्धं क्रमेण तु।

शंखदुंदुभिनिर्घोषजयनादसमन्वितम् ॥ 178 ॥

बीजानि द्वादशोक्तानि वपेद्‌द्वादशसु क्रमात्।

यद्वा सर्वाणि संमिश्य वपेदिच्छानुरूपतः ॥ 179 ॥

बीजानामप्यलाभे तु मुद्गमेकं तु वापयेत्।

आचार्यानुमताश्चान्ये देशिकाः साधका अपि ॥ 180 ॥

वपेयुर्ध्यानसंयुक्ताः केवलं गुरुरेव वा।

हरिद्राचूर्णसंमिश्रैर्जलैः कुसुमवासितैः ॥ 181 ॥

बहुभिः सेचयेद्विप्र! देशिकेन्द्रः क्रमेण तु।

प्रतिस्कन्धोपरिष्टात्तु चन्द्रमण्डलमध्यगम् ॥ 182 ॥

तत्कान्तिसन्निभं देवं स्वदेहोत्थैर्निरन्तरैः।

सिंचन्तममृतौघैश्तु बीजान्युप्तानि सर्वतः ॥ 183 ॥

ध्यात्वार्चयित्वा पात्राणि नवैस्तु सदृशौः शुभैः।

आच्छादयित्वा वसनैः प्रतिस्कन्धं क्रमेण तु ॥ 184 ॥

वासुदेवं जगद्योनिं सर्वेषामूर्ध्वतो यजेत्।

भूतक्रूरबलिं दद्यादष्टदिक्षु द्विजोत्तम! ॥ 185 ॥

भूतानां कुमुदादीनां पूर्वादिक्रमयोगतः।

तदाप्रभृति ते सर्वे (ताः सर्वा) रक्षन्ति कुमुदादयः ॥ 186 ॥

आचार्यांश्च गुरूपन् सर्वान् साधकान् वैष्णवानपि।

प्रभूतैस्तु ततोद्दिष्टैस्ताम्बूलीसुमनःफलैः ॥ 187 ॥

गुरुं च तोषयेद्वित्तैर्यजमामानः प्रयत्नवान्।

क्रमादुत्यद्‌धृत्य तान् सर्वान् सुगुप्ते स्थापयेत् ततः ॥ 188 ॥

मण्टपेशानकोणे वा देशेऽन्यत्र यथारुचि।

तत्रापि पालिकादीनां परितोष्टासु दिक्षु च ॥ 189 ॥

भूतानां कुमुदादीनां ऐन्द्रादिक्रमयोगतः।

बलिं तु मण्‍टपे दद्यात् भूतक्रूरविधानतः ॥ 190 ॥

दीपान् बहूननिर्वाणान् परितः परिदीपयेत्।

ऊनाधिक्योपशान्त्यर्थं शतमष्टोत्तरं हुनेत् ॥ 191 ॥

द्वादशाक्षरमन्त्रं तु जपेद्वा बिंबसन्निधौ।

कुम्भादिस्थानगस्याथ विभोः कुर्याद्विसर्जनम् ॥ 192 ॥

परितः पालिकादीनां प्रतिरात्रं पृथक् पृथक्।

दद्याद्दिवा रजन्यां वा बलिं कालद्वयेपि बा ॥ 193 ॥

प्रातः कर्मदिने दद्याद्बलिं देशिकसत्तमः।

यदा चोप्तानि बीजानि तदाप्रभृति नित्यशः ॥ 194 ॥

न कश्चित् प्रविशेत् तत्र न स्पृशेद्वा कथंचन।

आचार्य एव प्रविशेत् तच्छिष्यो वा समाहितः ॥ 195 ॥

उच्छिष्टादीनि सर्वाणि दूरतः परिवर्जयेत्।

अदत्वा तु बलिं कांचिन्न कुर्यात् पालिकाक्रियाम् ॥ 196 ॥

हरिद्रावारिभिः सिञ्चेदङ्‌कुराण्यभिवृद्धये।

अंकुरान् श्यामलान् रक्तान् कृष्णान् तिर्व्यग्गतांस्तथा ॥ 197 ॥

अप्ररूढान् मुनिश्रेष्ठ! वर्जयेत्तु प्रयत्नतः।

श्यामेषु द्रव्यनाशः स्याद्रक्तेषु कलहो भवेत् ॥ 198 ॥

कृष्णेषु मानसी पीडा रोगी तिर्यग्गतेषु च।

अप्ररूढेषु मरणं भवेत् तत्र न संशयः ॥ 199 ॥

शुभं पीतेषु शुक्लेषु ऋजुष्वूर्ध्वगतेष्वपि।

सर्वसंपत्समृद्धिश्च कर्तुः कारयितुर्भवेत् ॥ 200 ॥

कर्मार्थमह्कुराण्यादौ यः समारोपयेदगुरुः।

स एव कर्म कार्त्स्न्येन कुर्यात् प्राज्ञोपि नेतरः ॥ 201 ॥

अनुज्ञया वा तत्पुत्रः शिष्यो वा तत् समापयेत्।

एवं सर्वेषु यागेषु अङ्‌कुरारोपणं भवेत् ॥ 202 ॥

देशं कालं यथा वित्तं ज्ञात्वा स्वाधीनतां तथा।

उक्तं सर्वं समभ्यूह्य कुर्यात् कर्म प्रधानकम् ॥ 203 ॥

एवं कृत्वांकुरारोपं ध्वजार्थं पटमाहरेत्।

यथावित्तानुसारेण क्रीतं वाऽभिनवं शुभं ॥ 204 ॥

दुकूलपट्टं देवाङ्गं चित्रक्षौममथापि वा।

अथ कार्पासिकं वापि नीलरोमादिवर्जितम् ॥ 205 ॥

सुलक्षणं दृढं स्निग्धं, हस्तमानमिहोच्यते।

शिष्यदेशिककर्तृस्थैर्हस्तैर्मानं प्रकल्पयेत् ॥ 206 ॥

आद्यं द्वादशहस्तं स्यात् दशहस्तं तु मध्यमम्।

अधमं चाष्टहस्तं स्यात् विस्तारं च चतुष्करम् ॥ 207 ॥

उत्तमं स्यात्, त्रिहस्तं तु मध्यमर्धाधिकं भवेत्।

त्रिहस्तमधमं विद्धि तत्राद्ये द्विजसत्तम! ॥ 208 ॥

द्विहस्तं शिखरार्थं तु कल्पयेद्देशिकोत्तमः।

तद्वत् पुञ्छं प्रकुर्वींत अधोभागे ध्वजस्य तु ॥ 209 ॥

मध्यतःसप्तहस्तेन लेखयेद्विनतासुतम्।

शिरोदण्डनिवेशार्थं हस्तार्धं परिकीर्तितम् ॥ 210 ॥

पाददण्डनिवेशार्थं तद्वन्मानं भवेद्‌द्विज!।

मध्यमस्याथ वक्ष्यामि समासादवधारय ॥ 211 ॥

हस्तमर्धादिकं विप्र! संयुक्तं त्रिभिरंगुलैः।

कल्पयेच्छिखरार्थं तु तद्वत् पुच्छं प्रकीर्तितम् ॥ 212 ॥

मध्यतो हस्तषट्‌केण गरुडं तु समालिखेत्।

दण्डद्वयनिवेशार्थं शेषं तु परिकल्पयेत् ॥ 213 ॥

अधमस्याथ वक्ष्यामि पटस्य मुनिपुंगव!।

पादाधिकेन हस्तेन शिखरं स्यात् तथा भवेत् ॥ 214 ॥

अधः पुच्छं तु हस्तार्थे दण्डद्वयनिवेशनम्।

मध्यतः पञ्चहस्तेन वैनतेयं समालिखेत् ॥ 215 ॥

भूयो विध्यन्तरं वक्ष्ये विभवेच्छानुसारतः।

आद्यं त्रिपञ्चहस्तं स्यान्मध्यमं तु त्रयोदशम् ॥ 216 ॥

एकादशकरायाममधमं परिकीर्तितम्।

अर्धाधिकं चतुर्हस्तं विस्तारं चोत्तमं भवेत् ॥ 217 ॥

पादाधिकं मध्यमं स्यादधमं पादहीनकम्।

पादाधिकं द्विहस्तं तु उत्तमे शिखरार्थतः ॥ 218 ॥

तद्वत् पुच्छं तु हस्तेन दण्डद्वयनिवेशनम्।

मद्यतश्चाष्टभिर्हस्तैर्गरुडं तु समालिखेत् ॥ 219 ॥

मध्यमे शिखरं हस्तयुग्मं पुच्छमधस्तथा।

दण्डद्वयनिवेशार्थं अष्टांशोनेन हस्ततः ॥ 220 ॥

त्र्यंगुलोत्तरसप्तार्धैर्हस्तैर्गरुडमालिखेत्।

अधमं त्वथ वक्ष्यामि पादोनात्तु करद्वयात् ॥ 221 ॥

शिखरं स्यात्तथा पुच्छं पादोनेन करेण तु।

दण्डद्वयनिवेशः स्यात् पादोनकरसप्तके ॥ 222 ॥

गरुडं तु लिखेद्विद्वान्, भूयो विध्यन्तरं श्रृणु।

उत्तमं नवहस्तं तु सप्तहस्तं तु मध्यमम् ॥ 223 ॥

अथमं पञ्चहस्तं तु त्रिविधः पठ उच्यते।

तदर्धं चैव विस्तारं तदर्धं शिखरं भवेत् ॥ 224 ॥

तत्समं पुच्छमप्युक्तं कर्णपुच्छं तथैव च।

मूलबिंबसमायामं द्वारायाममथापि वा ॥ 225 ॥

आयामार्धेन विस्तीर्णं पादेन कृतशेखरम्।

शिखरेण समं पुच्छं तदर्धं कर्णपुच्छकम् ॥ 226 ॥

पक्षद्वयेपि पूर्वोक्ते कर्णपुच्छेन कल्पयेत्।

बालाख्यध्वजवस्त्रं तु पटाख्यपरिसम्मितम् ॥ 227 ॥

विस्तारं पटतुल्यं तु पूर्ववच्छिखरं भवेत्।

निर्णेजितं खलीयुक्तं शोषितं लक्षणान्वितम् ॥ 228 ॥

पटं विचित्रयेद्विद्वान् शिल्पिना कुशलेन वै।

च्छत्रं तु शिखरे कुर्यात् पार्श्वयोः श्वेतचामरे ॥ 229 ॥

अधोऽनेकदलं पझं तदधः पूर्णकुम्भकम्।

कुम्भस्य पार्श्वे विलिखेत् सांकुरं पालिकागणम् ॥ 230 ॥

दीपौ सुशोभनौ कुर्यात् पालिकानां तु पार्श्वयोः।

ध्वजं तु गरुडाकारं एकमूर्तेस्तु सत्तम! ॥ 231 ॥

सत्यः सुपर्णो गरुडस्तार्क्ष्यश्च चतुरात्मनः।

पञ्चमूर्तेस्तु चत्वारो विहगेश्वरसंयुताः ॥ 232 ॥

सुपर्णतालमकरऋश्या वा चतुरात्मनः।

तत ऊर्ध्वं तु सर्वेषां व्यूहानां गरुडो ध्वजः ॥ 233 ॥

पटमध्ये तु गरुडं द्विभुजं विधृताञ्जलिम्।

पुष्पांजलिपुटं वाथ सुवर्णाचलसन्निभम् ॥ 234 ॥

गगने गमनारंभपक्षविक्षेपणान्वितम्।

कुञ्चितो वामपादस्तु दक्षिणः पृष्ठतः स्थितः ॥ 235 ॥

किंचिदायतवृत्ताक्षं नीलदीर्घाग्रनासिकम्।

अतीव शान्तवेषं तु तथा प्रहसिताननम् ॥ 236 ॥

बालचन्द्रसमाकारदंष्ट्राद्वयविराजितम्।

कुटिलभ्रकुटीभंगं भंगुरालकशोभितम् ॥ 237 ॥

कम्बुग्रीवं बृहद्बाहुं पीनांसं दृढवक्षसम्।

पृथूदरं निम्ननाबिं रोमराजिविराजितम् ॥ 238 ॥

सुवृत्तकनकस्तम्भपीवरो रुद्वयान्वितम्।

हेमरंभासमाकारजंघाक्रान्तपदद्बयम् ॥ 239 ॥

करण्डमकुटाक्रान्तपुष्पापीडविराजितम्।

वृत्तवैपुल्यमानेन लोचने पझपत्रवत् ॥ 240 ॥

भ्रूयुग्मं नारसिंहोक्तं घ्राणाग्रं शुकतुण्डवत्।

सिंहवन्मध्यदेशस्तु तद्वंशं गजपृष्ठवत् ॥ 241 ॥

तदेवं दैवदैर्घ्येण विस्तृतं हंसपक्षवत्।

स्वपक्षमानाद्‌द्विगुणं तत्पुच्छं शतशाखिनम् ॥ 242 ॥

सर्वेषां विद्धि सामान्यं विशेषाख्यमथोच्यते।

मकुटादिसपादान्तं नानारत्नेन शोभितम् ॥ 243 ॥

हारकेयूरकटकब्रह्नसूत्रविभूषितम्।

प्रलंबकर्णपाशान्तविश्रान्तशुभकुण्डलम् ॥ 244 ॥

ललाटतिलकोपेतं पुष्पकर्णावतंसकम्।

रत्नांगुलीयकोपेतं शिंजिनीरंञ्जितांघ्रिकम् ॥ 245 ॥

अन्यैराभरणैर्दिव्यैर्भूषितं सर्पभूषणम्।

नीलांबरधरं नीलवारवाणविराजितम् ॥ 246 ॥

फुल्लरक्तोत्फलदलस्रग्भिर्मण्डितकन्धरम्।

तथाविचित्रकुसुमस्रग्भिरन्याभिरुज्ज्वलम् ॥ 247 ॥

अनन्तो वामकटको, यज्ञसूत्रं तु वासुकिः।

तक्षकः कटिसूत्रं तु, हारः कार्कोटकस्तथा ॥ 248 ॥

पझो, पक्षिणकर्णे तु महापझस्तु वामतः।

शंखः शिरः प्रदेशे तु गुलिकच भूजान्तरे ॥ 249 ॥

एतैरष्टोरगैराद्यैर्भूषितं भुजगोत्तमैः।

अनन्तः शुक्लवर्णाभः, रक्तवर्णस्तु वासुकिः ॥ 250 ॥

तक्षकः पीतवर्णआभो धूम्रः कार्कोटकस्तथा।

शंखस्तुहिनवर्णाभो गुलिकस्त्वलिसन्निभः ॥ 251 ॥

पझः पझसमानाभो महापझस्तु पिंगलः।

पञ्चवर्णैर्लिखेदेवं देवं पञ्चायुधं तथा ॥ 252 ॥

चक्रं खङ्गं शरं चैव शंखं शार्ङ्गं गदां क्रमात्।

पटोर्ध्वे हयुभये पार्श्वे विलिखेच्च यथाविधि ॥ 253 ॥

तदधो दक्षिणे भागे वह्विमण्डलमालिखेत्।

तद्वल्लिखेद्वामभागे स्वस्तिकं लक्षणान्वितम् ॥ 254 ॥

लेपयेत् पटशेषं तु श्यामलेनासितेन वा।

विचित्रपुष्पसंयुक्तपत्रवल्लीसमन्वितम् ॥ 255 ॥

एवं शिल्पिवरेणैव कारयेद्देशिकोत्तमः।

शूद्रेण वा द्विजश्रेष्ठ! दीक्षितेन यथाविधि ॥ 256 ॥

कुलालेनाथवा मन्त्री कारयेत् कुशलेन च।

सामान्यलक्षणं ह्येतत् कीर्तितं द्विजसत्तम! ॥ 257 ॥

अङ्‌गुलादिविभागेन विशेषणवधारय।

अष्टाधिकशतैकांशाद्‌यद्बिंबेंऽगुलमीरितम् ॥ 258 ॥

तत्रैव मूलबिंबोत्थैरङ्‌गुलैः परिकल्पयेत्।

तद्वाहनस्य मानं तु विभागमवधारय ॥ 259 ॥

तस्य बिंबसमुत्थेन तालेन मुखमण्डलम्।

द्व्यंगुलं तु ललाटोर्ध्वं जटाबन्धो द्विलोचनम् ॥ 260 ॥

द्व्यंगुलेनोन्नतं कण्ठं उरः पञ्चांगुलं स्मृतम्।

अष्टांगुलं तदुदरं कटिः पञ्चांगुलोन्नता ॥ 261 ॥

नवांगुलोन्नतावूरू जानुनी द्व्यंगुले स्मृते।

अष्टांगुलोच्छ्रिते जंधे द्व्यंगुले पादपिण्डिके ॥ 262 ॥

शममेकं कलाहीनं तद्‌ग्रीवायास्च वेष्टनम्।

बिंबतुल्या परिज्ञेया सर्वदास्यांगविस्तृतिः ॥ 263 ॥

द्विषड्‌भागादिकं विद्धि वेष्टनं ह्युदरस्य वा।

परिधिः कटिदेशस्य चतुर्णेत्राधिकस्तु वै ॥ 264 ॥

बिंबोक्तसदृशं बिद्धि तदूर्वोमूलवेष्टनम्।

तदेव जंघामध्यस्य जंघानत्स्य तदेव हि ॥ 265 ॥

पादः पञ्चकलायामश्चतुरंगुलविस्तृतः।

त्र्यंगुलं पार्ण्णिदेशाच्चाप्यंगुष्ठौ च कलासमौ ॥ 266 ॥

विज्ञेयास्त्वंघ्रिदैर्घ्या(!)यवोनांगुलयः क्रमात्।

नाभिरन्ध्रं सुविस्तीर्णं द्व्यर्धलोचनविस्तृतम् ॥ 267 ॥

तद्वाहुमस्तकं विद्धि उच्छ्रायेण द्विलोचनम्।

भुजोपभुजयुग्मं यत् तद्‌द्वितालसमं स्मृतम् ॥ 268 ॥

मध्यमांगुलिपर्यन्तं मणिबन्धान्नवांगुलम्।

त्रिकलः पाणिविस्तारस्तन्नखा निशितोन्नताः ॥ 269 ॥

कलार्धेनाधिकं बाहोस्तदर्धं बाहुवेष्टनम्।

बिंबोक्तांशद्वयेनैव स्तनभूर्लोचनेन तु ॥ 270 ॥

वृत्तवैपुल्यमानेन लोचने पझपत्रवत्।

भ्रूयुग्मं नारसिंहोक्तं घ्राणाग्रं शुकचञ्चुवत् ॥ 271 ॥

कलार्धमानदीर्धं च तद्वंशं गजपृष्ठवत्।

स्वायामदीर्धं तत्पक्षयुगलं कुक्षिदेशगम् ॥ 272 ॥

तदेव दैर्घ्यादर्धेन विस्तृतं हंसपक्षवत्।

स्वपक्षमानाद्‌द्विगुणं तत्पुच्छं शतशाखिनः (खकम्) ॥ 273 ॥

सपक्षमेवमायामं सात्यं त्ववयबान्वितम्।

सर्वेषां विद्धि सामान्यं विशेषाख्यमथोच्यते ॥ 274 ॥

ऊरु, द्वयान्नयेद्‌ध्रासमङ्‌गुलानां त्रयं तथा।

जंघाकाण्डोच्छ्रितेः कुर्याज्जङ्‌घाभ्यां चात्र वेष्टनम् ॥ 275 ॥

बिंबाख्यमणिबन्धस्य समं मूलान्महामते!।

जंघादेशात्तदर्देन सह चार्धाङ्‌गुलेन तु ॥ 276 ॥

पादे जालं परिज्ञेयं विस्तारेण षडंगुलम्।

शेषं सत्योदित्तं सर्वं सर्वेषां विद्धि सर्वदा ॥ 277 ॥

किन्तु पादोत्थितौ पक्षौ दैर्घ्यात्तद्दलविस्तृतौ।

एषां चोड्डीयमानानां सायामा पक्षविस्तृतिः ॥ 278 ॥

पञ्चानां च परिज्ञेया स्थितानामर्धलक्षणा।

पटे तु लिख्यमाने तु पक्षदैर्घ्यं तु पार्श्वयोः ॥ 279 ॥

यावत् पटसमाप्तिः स्यात् पक्षास्त्वग्रसमन्विताः।

संख्याताः संख्यया विप्र! पच्च सप्ताद्ययुग्मया ॥ 280 ॥

यद्वा बिंबोक्तमार्गेण अष्टोत्तरशतांगुलैः।

सत्यादीनां तु पच्चानां अंगप्रत्यंगकल्पना ॥ 281 ॥

यद्वा मध्यांगुलैर्मध्यपर्वदैर्ध्यसमुत्थितैः।

देशिकीयैरंगुलैस्तु सनैरष्टाभिरेव च ॥ 282 ॥

सत्यादीनां तु पञ्चानां मानं कुर्यात्तु देशिकः।

मूलबिंबस्य बाह्वन्तो नाभ्यन्तो वा तदुच्छ्रयः ॥ 283 ॥

मानमेतत्तु कथितमुन्मानमवधारय।

गरुडस्य पटस्थस्य सत्यादीनां तथा यदा ॥ 284 ॥

मद्यमांगुलमद्यस्थदीर्घपर्वेण कल्पयेत्।

देशिखीयेन मानं तु अष्टोत्तरशतांगु लैः ॥ 285 ॥

शिरःप्रभृति पादान्तं तदाचोन्मानमुच्यते।

अंगुलत्रितयं मूर्घ्नि मुखं षड्‌गोलकं भवेत् ॥ 286 ॥

कण्ठं त्र्यंगुलमानं स्यात् तदधो द्वादशांगुलम्।

स्तनान्तरं समारभ्य नाभ्यन्तं षट्‌कलं भवेत् ॥ 287 ॥

तदधः कटिपर्यन्तं भवेदंगुलपञ्चकम्।

तदधो योनिपर्यन्तं अंगुलानां च सप्तकम् ॥ 288 ॥

जान्वन्तं द्वादशकलं त्र्यंगुलं जानुमण्डलम्।

तदधो गुल्फकान्तं तु भवेद्‌द्वादशगोलकम् ॥ 289 ॥

त्र्यंगुलं गुल्फमानं स्यात् प्रमाणं क्रमतः श्रृणु।

मुखभागे।़क्षिसूत्रान्तं उपरिष्टाद्‌द्विगोलकम् ॥ 290 ॥

तथा नासापुटान्तं च चिबुकान्तं तथैव च।

षट्‌कलः कर्णसूत्रान्तं मध्यतो मुखविस्तरः ॥ 291 ॥

नवांगुलो ह्यधोभागे ललाटांशे दशांगुलिः।

केशभ्रूरेखयोर्मध्यमेकांगुलमिदं भवेत् ॥ 292 ॥

अक्षिभ्रुवोरन्तरं स्यात् सपादांगुलिविस्तरम्।

नेत्रायामस्तु पादोनमंगुलत्रितयं भवेत् ॥ 293 ॥

तद्विस्तारस्तु पादोनमंगुलिद्वितयं भवेत्।

एकांगुलं तारकं स्यान्नासाया मूलविस्तरः ॥ 294 ॥

द्व्यंगुलं मध्यतः सांशं तत् त्र्यंगुलमधो भवेत्।

तदग्रायाम एकः स्यात् तदर्धं विस्तृतिर्भवेत् ॥ 295 ॥

आस्यायामो द्विगोलः स्यात् तद्विस्तारोंऽगुलो भवेत्।

साधरोष्ठं तदोष्ठं स्याद्‌व्यायामो द्व्यंगुलं भवेत् ॥ 296 ॥

सपादो दंष्ट्रयोर्मघ्ये तयोरायाम ईरितः।

सपादमंगुलं विप्र! विस्तारोथांगुलो भवेत् ॥ 297 ॥

मूलदेशे तयोरग्रौ शितौ चन्द्रदलाग्रवत्।

पंचांगुलं कण्ठदैर्घ्यं विस्तारो गोलकं भवेत् ॥ 298 ॥

पडंगुलं पाददैर्त्र्यं कर्णआधारश्चतुष्कलः।

सार्धांगुलः स्यात्तदधोवक्षः पीठोर्ध्वदेशतः ॥ 299 ॥

अष्टादशकलस्तारो बाहुव्यासावधि द्विज!।

तदधः कक्षपर्यन्तं तारो द्वादशगोलकः ॥ 300 ॥

तदधोभागविस्तारः सांगुलं नवगोलकम्।

उदरस्य तु विस्तार एकविंशांगुलो भवेत् ॥ 301 ॥

तत्रैकांगुलिसन्नाहं नाभिवृत्तं सुशोभनम्।

श्रोणीभागस्य विस्तारः सांगुलं नवगोलकम् ॥ 302 ॥

ऊरुमूलस्य विस्तारस्त्रयोदशांगुलो भवेत्।

तन्मध्ये विस्तृतिर्विप्र! द्वादशांगुलसम्मिता ॥ 303 ॥

सप्तांगुलमुपस्थं स्यात् त्रिकला जानुविस्तृतिः।

अधः पञ्चांगुलं सार्धं पद्दैर्ध्यं सप्तगोलकम् ॥ 304 ॥

अङ्‌गुष्ठाग्रावधिर्यावत् पार्प्ण्योः प्रभृति तत्र तत्।

अङ्‌गुष्ठं त्र्यंगुलं सार्धं अन्या अंगुलयः क्रमात् ॥ 305 ॥

अङ्‌गुलाष्टांशहीनाः स्युः, अंगुष्ठस्य तु विस्तृतिः।

सार्धांगुला तदन्यासां क्रमान्न्यूना तु पूर्ववत् ॥ 306 ॥

अंगुष्ठनखदैर्व्यं तु सांशमेकाङ्‌गुलं भवेत्।

तद्विस्तारस्त्रिपादः स्यात् तदन्या ह्रासयेत् क्रमात् ॥ 307 ॥

कनीयो नखदैर्व्यं तु यदा चार्धांगुलं भवेत्।

तद्विस्तारस्तदर्धं स्यादंगुलीमूलदेशतः ॥ 308 ॥

चरणस्य तु विस्तारः सार्धपञ्चांगुलो भवेत्।

पञ्च मध्ये पार्ष्णिभागे सार्धं तु चतुरंगुलम् ॥ 309 ॥

शाखापार्श्वे तदुच्छ्रायस्त्र्यंगुलं परिकीर्तितम्।

मध्यतस्तद्भवेत् सार्धं भुजयोरथ तच्छृणु ॥ 310 ॥

स्कन्धाग्रात् कूपरान्तं च चतुर्विंशाङगुलो भबेत्।

भुजायामोस्य मूलस्य विस्तारः स्यात् षडंगुलम् ॥ 311 ॥

तदधः पञ्चकं सार्धं कूर्परान्नवगोलकम्।

मणिबन्धावसानं स्याद्दैर्घ्यं कूर्परविस्तृतिः ॥ 312 ॥

सार्धं षडङगुलं विप्र! मणिबन्धादिकं भवेत्।

अंगुलत्रयविस्तारं कराग्रं षट्‌कलायतम् ॥ 313 ॥

विस्तारो द्विकलः प्रेक्तो वामे तु द्व्यंगुलं भवेत्।

दृश्यं तिरोहितं चान्यद्‌द्वयं दक्षकरे तु वै ॥ 314 ॥

मध्यमाङ्‌गुलदैर्घ्यं तु पञ्चांगुलविनिमितम्।

अनामितर्जनीन्युनशाखानां तु क्रमेण तु ॥ 315 ॥

अर्धार्धाङगुलहीनं स्यादंगुलं मध्यमार्धकम्।

मध्यमाङष्ठयोस्तारः सार्धमेकाङ्‌लं भवेत् ॥ 316 ॥

तर्जन्यनामयोरेकं कनीयस्यास्त्रिपादकम्।

सार्धांगुलं नखायामं तदर्धं विस्तृतिर्भदेत् ॥ 317 ॥

मकुटस्योच्छ्रयो विप्र! भवेदष्टादशांगुलः।

तन्मूलविस्तृतिर्विप्र! षोडशांगुलसम्मिता ॥ 318 ॥

ष्‌टकला मध्यतो ज्ञेया अग्रतस्त्रिकला भवेत्।

शिखामणेः समुच्छ्रायं कल्पयेत् सार्धमङ्‌लम् ॥ 319 ॥

विस्तारः स्यात् सपादस्तत्पक्षयाणं त्रितालकम्।

यद्वा पटावसानं स्याद्यथाशोभानुरूपतः ॥ 320 ॥

एकैकपक्षतिस्तारं त्र्यंगुलं त्र्यंगुलं भवेत्।

नागानामास्यदैर्घ्यं तु साधमेकाङ्‌गुलं भवेत् ॥ 321 ॥

तद्विस्तारोङगुलं विप्र! तत्सरोङगुलविस्तृतिः।

द्व्यंगुलं तदधस्तात् स्यात् वालमर्धांगुलं तथा ॥ 322 ॥

यथा क्रमेण हीनः स्यान्नागानां भोगविस्तरः।

अनन्तस्य प्रधानस्य दैर्घ्यं द्व्यंगुलसम्मितम् ॥ 323 ॥

तत्तारः सार्धमेकं स्याद्‌द्वयं तद्गलविस्तरः।

तदधो द्वितयं सार्धं शीर्षाणीतरनागवत् ॥ 324 ॥

वालाग्रमेकविस्तारं यथा स्यात् कल्पयेत् तथा।

नागाना भोगदैघ्यस्य मानं कुर्याद्यथारुचि ॥ 325 ॥

दैर्घ्यं विष्टरपझस्य पञ्चाशच्चतुरंगुलम्।

षड्‌गोलकस्तद्विस्तारः कर्णिकायाः समायतिः ॥ 326 ॥

एकविंशत् कलाःप्रोक्तास्तद्विस्तारस्त्रिगोलकः।

अन्यच्च वैनतेयस्य मानं यद्यत् प्रकल्पितम् ॥ 327 ॥

सुसमं यद्विभक्तव्यमष्टोत्तरशतांगुलम्।

प्राग्वत् तदंगुलं कृत्वा उन्मानाद्यं प्रकल्पयेत् ॥ 328 ॥

तदंगुलानुसारेण नागाद्यं चापि कल्पयेत्।

आद्यपक्षे तु नागाद्यं कुर्यादाद्यानुसारतः ॥ 329 ॥

पञ्चांगभूषणायुक्तं वस्त्रस्रग्गन्धवासितम्।

एवं सर्वं समापाद्य देशिकःसुसमाहितः ॥ 330 ॥

ध्वजारोहणनक्षत्रात् पूर्वेद्युश्च निशामुखे।

प्रयायात् कर्मशालां च सहितो मूर्तिधारकैः ॥ 331 ॥

लिखितं पटमालोक्य लक्षणं सुपरीक्ष्य च।

शंखदुन्दुभिनिर्घोषैः काहलध्वनिभिस्तथा ॥ 332 ॥

गीतैश्च विविधै रम्यैः श्रुतिघोषैः पृथग्विधैः।

सहध्वजपटं तस्मादानयेन्मुखमण्टपे ॥ 333 ॥

प्रविश्याभ्यन्तरं मूलविंबस्थं परमेश्वरम्।

अभिवाद्यार्घ्यगन्धाद्यैः पूजेयत् पुष्पधूपकैः ॥ 334 ॥

विसृज्य शिल्पिनं पश्चात् संप्रोक्ष्यार्ध्यांभसा पटम्।

सिद्धार्थकान्वितैः पुष्पैः ताडयेदस्त्रमन्त्रितैः ॥ 335 ॥

दर्शयेद्देवदेवस्य सम्मुखं साधकोत्तमः।

दहनाप्यायनं कुर्यात् विधिदृष्टेन कर्मणा ॥ 326 ॥

भूयोर्ध्यगन्धपुष्पाद्यैः प्रपूज्य परमेश्वरम्।

गिरोच्चया त्विमं मन्त्रं बद्धांजलिकरः पठेत् ॥ 337 ॥

"भगवन्! पुण्डरीकाक्ष! सर्वेश्वर! जगन्मय!।

त्वया यथा तु कथितं तथा कर्तुं न शक्यते ॥ 338 ॥

अस्वातन्त्र्यादसामर्थ्यात् श्रद्धादीनामभावतः।

तस्मान्मानादिसर्वेषां न्यूनाधिक्योपशान्तये ॥ 339 ॥

समालोकय नेत्राम्यां शीतलाभ्यां पटस्थितम्।

सर्वदोषापहारिभ्यां वैनतेयं प्रसीद ओम्" ॥ 340 ॥

दीक्षितानां ततो विप्र! हस्ते दत्वा तु तं पटम्।

चतुः प्रदक्षिणीकृत्य तेन सार्धं तु देशिकः ॥ 341 ॥

प्रथमावरणे वापि द्वितीयावरणेपि वा।

प्रविशेद्यजमानेन प्रासादाग्रस्थमण्डपम् ॥ 342 ॥

तत्र न्यस्त्वा भद्रफीठं तदूर्ध्वे शालितण्डुलैः।

वेदिं कृत्वा तु तत्पृष्ठे भद्राख्यं मण्डलं लिखेत् ॥ 343 ॥

विभवे सति वस्त्रं तु समास्तीर्य तदूर्ध्वतः।

तिलराशिं समुत्कीर्य तन्मध्ये स्वस्तिकं लिखेत् ॥ 344 ॥

तस्योपरिष्टात् संस्थाप्य प्रासादाभिमुखं पटम्।

उपविश्यासने पश्चादाचार्यः सुसमाहितः ॥ 345 ॥

करशुद्ध्यादि पूर्वोक्तं स्वदेहार्चनपश्चिमम्।

सर्वं खगेशमन्त्रेण सांगेन तु समाचरेत् ॥ 346 ॥

द्वार्स्थतोरणकुंभादियजनं प्राग्वदाचरेत्।

ततः पुण्याहघोषं तु कारयेत् पूर्ववद्‌द्विज! ॥ 347 ॥

गरुडस्याग्रतः प्राग्वत् कुम्भं करकसंयुतम्।

भारमात्रोपक्लृप्ते तु धान्यपीठे तु विन्यसेत् ॥ 348 ॥

जलद्रोण्यादिकं पात्रं गन्धतोयैः सुपूरितम्।

दक्षिणे करकस्याथ विनिवेश्य च तत्र तु ॥ 349 ॥

सद्यश्छायाचिवसनमाचरेद्गरुडस्य तु।

स्नपनानां पुरोक्तानां पूर्वस्मिन्नवके द्विज! ॥ 350 ॥

अधमाधममार्गेण स्नपनं तु समाचरेत्।

अग्रतो वैनतेयस्य वेदिकोपरि संस्थिते ॥ 351 ॥

दर्पणे तु, ततः पश्चान्मुहूर्ते शोभने गुरुः।

नयनोन्मीलनं कुर्यात् प्रागुक्तेनैव वर्त्मना ॥ 352 ॥

सर्वेषामपि सर्पाणां नेत्रोन्मीलनमाचरेत्।

प्राग्वत् संशुद्धदेहस्तु शिल्पी प्रकटतां नयेत् ॥ 353 ॥

सर्वं तु पूर्ववत् कुर्यान्नेत्रयोः पूरणादिकम्।

कुम्भे च करके चैव आसनं परिकल्प्य च ॥ 354 ॥

कुम्भे गरुडमावाह्य करके मन्त्रमस्त्रपम्।

पूजयित्वार्घ्यगन्धाद्यैस्ततो दिक्कलशाष्टकैः ॥ 355 ॥

इन्द्रादिलोकपालांस्तु प्रादक्षिण्येन पूज्य च।

भित्तिसंसेचनं कृत्वा भूयः संस्थाप्य तत्र तु ॥ 356 ॥

ततो ध्वजपटे प्राग्वदासनं परिकल्प्य च।

ततो गरुडमन्त्रं तु सहस्रादित्यभास्वरम् ॥ 357 ॥

सर्वरोगप्रशमनं सर्वोपद्रवनाशनम्।

सर्वसिद्धिप्रदं नॄणां सर्वदारिद्र्यनाशनम् ॥ 358 ॥

हृदयाद्रेच्य विप्रेन्द्र! पटस्थगरुडे न्यसेत्।

सकलीकरणं कृत्वा सन्निधिं च समाचरेत् ॥ 359 ॥

सन्निरोधं च साम्मुख्यं मुद्राबन्धं तथैव च।

लययागं भोगयागं यथावद्‌द्विजसत्तम! ॥ 360 ॥

सर्वं गरुडमन्त्रेण सांगेन तु समाचरेत्।

कुम्भे च करके चैव पटे च क्रमयोगतः ॥ 361 ॥

महता विभवेनैव पूजनं तु समाचरेत्।

अलंकारासनान्तं च यथोक्तेन क्रमेण तु ॥ 362 ॥

कृत्वा संपूजनं विप्र! गरुडस्य, ततः परम्।

प्रासादाभ्यन्तरे विप्र! देशिकानुमतेन तु ॥ 363 ॥

अन्येन गुरुणा यद्वा साधकेन विशेषवत्।

पूजनं कारयेत् सम्यङ्‌मूलमूर्तिगतस्य च ॥ 364 ॥

यात्रामूर्तिगतस्यापि विभोर्दानान्तमेव च।

स्नपनं गरुडस्थस्य विशेषार्चनपूर्वकम् ॥ 365 ॥

तत्परं वैनतेयस्य भोज्यासनपुरस्सरैः।

विविधैर्मधुपर्कान्तं हृद्यैः सकलमूलकैः ॥ 366 ॥

अन्नैरतिप्रभूतैश्च तथान्यैर्विविधैरपि।

भोगैरिष्ट्वा जपान्तं च पूर्ववत् क्रमयोगतः ॥ 367 ॥

संप्रदानं पृथक् कुर्यात् कारिभ्यस्तु यथाविधि।

मन्त्रास्त्रकुम्भयोर्दत्तमाचार्येभ्यो ददेत् ततः ॥ 368 ॥

पटस्थस्यापि नैवेद्यं किंचिदादाय पात्रगम्।

देशिकः स्वयमादद्याद् गुर्वादिभ्योपि वै ददेत् ॥ 369 ॥

मूलबिंबस्थितस्यापि यात्राबिंबस्थितस्य च।

देवस्य मधुपर्काद्यैर्नैवेद्यं विनिवेदितम् ॥ 370 ॥

दापयेद्देशिकादिब्यस्ततो होमं समाचरेत्।

कुण्डं सलक्षणं कृत्वा प्राग्भागे गरुडस्य तु ॥ 371 ॥

तत्रानलं च संस्कृत्य आवाह्य विहगेश्वरम्।

समिधां सप्तकं हुत्वा शान्त्यर्थं तु तिलैर्घृतैः ॥ 372 ॥

आहुत्यष्टोत्तरशतं हुत्वा पूर्णां निवेदयेत्।

यद्वा नैमित्तिके कुण्डे होमं कुर्यात्तु देशिकः ॥ 373 ॥

ततस्तु यजमानाय स्नानाद्यैः प्रयतात्मने।

गरुहस्य पटस्थस्य नैवेद्यं यन्निवेदितम् ॥ 374 ॥

तत्र किंचित् समादाय दत्वा वै देशिकः स्वयम्।

तत्तच्छिष्टं तु नैवेद्यं कृत्वा तु कबलं पृथक् ॥ 375 ॥

नारीणमप्रजानां तु नराणां रोगिणामपि।

दद्याद्गरुडमन्त्रं तु ध्यायमानः समाहितः ॥ 376 ॥

प्राङ्‌मुखं प्राशयित्वान्नं तत्तीर्थं त्वथ पाययेत्।

एवं कृत्वाधिवासं तु जागरेण नयेन्निशाम् ॥ 377 ॥

ततः प्रभाते सुस्नातस्वाचान्तो देशिकोत्तमः।

नित्यार्चनं विभोः कृत्वा विशेषयजनं तथा ॥ 378 ॥

वैनतेयं ततोऽभ्यर्च्य कुम्भपूर्वं यथाविधि।

महाहविर्निवेद्याथ होमं कृत्वा तु पूर्ववत् ॥ 379 ॥

ततश्चतुर्थावरणे अन्तरा गोपुरस्य तु।

चतुर्हस्तं द्विहस्तं वा ध्वजपीठं समन्ततः ॥ 380 ॥

सार्धहस्तोच्छ्रितं विप्र! हस्तोच्छ्रितमथापि वा।

शिलाभिरिष्टकाभिश्च पव्काबिर्वा यथारुचि ॥ 381 ॥

खातं कुर्यात्तु तन्मध्ये यावद्भूमितलं द्विज!।

तृतीयावरणे वापि बलिपीठाद्बहिर्द्विज! ॥ 382 ॥

द्वितीयावरणे वा तद्भवेत् कालानुरूपतः।

उत्तरे ध्वजपीठस्य पूर्वस्यां दिशि वा द्विज! ॥ 383 ॥

शाययेत्तु ध्वजस्तंभं ध्वजयष्टिसमन्वितम्।

पूर्वाग्रमुत्तराग्रं वा लक्षणाढ्यं सुशोभनम् ॥ 384 ॥

अन्तस्सारो बहिस्सारो निस्सारश्च त्रिधा भवेत्।

चंपको देवदारुश्च चन्दनः खदिरस्तथा ॥ 385 ॥

सालवृक्षश्च बिम्वश्च ककुभालकौ यथा।

इत्येवमादयो वृक्षा अन्तस्सारा उदाहृताः ॥ 386 ॥

क्रमुको नालिकेरश्च हिन्तालस्ताल एव च।

वेणुश्चापि बहिस्साराः प्रशस्ता ध्वजकर्मणि ॥ 387 ॥

किंशुकाद्यास्तु ये विप्र! निस्साराः समुदाहृताः।

निस्सारं वर्जयेत् स्तंभं सर्वदा ध्वजकर्मणि ॥ 388 ॥

आर्द्रं नवं ऋजुं स्निग्धं वक्रस्फोटनवर्जितम्।

अयुग्मपर्वकं शुद्धं सत्वचं सुस्थिरं द्विज! ॥ 389 ॥

ग्राहयित्वा ध्वजस्तम्भं शास्त्रदृष्ट्या परीक्षयेत्।

अशीतितालं मुख्यं स्यान्मध्यमं षष्टितालकम् ॥ 390 ॥

पञ्चाशत्तालमधमं पञ्चतालाधिकं तु वै।

मद्यमोत्तममुद्दिष्टं पञ्चाशत्तालसम्मितम् ॥ 391 ॥

पञ्चतालविहीनं तद्‌भवेन्मध्यममध्यमम्।

मध्यमाधममुद्दिष्टं द्विंविंशत्तालसभ्मितम् ॥ 392 ॥

सप्तत्रिंशच्च तालानां पञ्चत्रिंशत्तथैव च।

द्वात्रिंशच्च त्रयं विप्र! अधमोत्तमपूर्वकम् ॥ 393 ॥

मात्रांगुलवशेनात्र प्रमाणपरिकल्पनम्।

संभवे सति विप्रेन्द्र! शततालं प्रकल्पयेत् ॥ 394 ॥

अन्यच्च नवभेदं तु प्रमाणमधुनोच्यते।

कराणां पञ्चविंशच्च त्रयोविंशत्तथैव च ॥ 395 ॥

एकविंशच्च विंशच्च तदेकोनं च सत्तम!

अष्टादश ततोन्यच्च तथा षोडशकं द्विज ॥ 396 ॥

त्रिपञ्च च क्रमेणैव नवकं परिकीर्तितम्।

मानांगुलेन मानं स्यात् त्रिविधेन यथावलम् ॥ 397 ॥

तदभावे तु मानं स्यादत्र मात्रांगुलेन वा।

प्रासादशिखराग्रोच्चं प्रासादोच्चमथापि वा ॥ 398 ॥

कण्ठोच्चं गोपुरोच्चं वा यथावित्तानुरूपतः।

ध्वजस्तंभस्य मूलान्तु नाहं तु नवधा भवेत् ॥ 399 ॥

मूले द्वादशतालं तु नवतालं तु सप्तकम्।

तन्मध्ये षष्ठतालं तु पञ्चतालं तथा भवेत् ॥ 400 ॥

तदग्रं पञ्चतालं तु चतुस्तालं द्वितालकम्।

द्वादशांगुलमानेन नाहमष्टांगुलं भवेत् ॥ 401 ॥

चतुर्विंशद्दशगुणं स्नंभनाहन वै दृढम्।

त्रिधा विभज्य तत् स्तंभं त्रिधा कृत्वा तृतीयकम् ॥ 402 ॥

अधोभागे ह्यधस्ताच्च मध्यभागे तु मध्यतः।

अग्रतो हयूर्ध्वभागे तु यज्ञकाष्ठविनिर्मितम् ॥ 403 ॥

मसूग्कत्रयं कृत्वा सुषिरत्रयसंयुतम्।

दण्डयष्टिनिवेशार्थं सुवृत्तं पार्श्वयोर्द्विज! ॥ 404 ॥

फैणकाहस्तमानाच्च द्विनवांगुलिविस्तृताः।

मूलदेशेग्रदेशे तु चतुरंगुलविस्तृताः ॥ 405 ॥

द्वितालं सार्धतालं तु एकतालं तु वा द्विज!।

त्यक्त्वा स्तंभाग्रतो विप्र! न्यसेदग्रमसूरकम् ॥ 406 ॥

अन्यद्‌द्वयं समुदिते स्थाने सम्यङ्‌निवेश्य च।

यद्वा स्तंभाग्रतः प्राग्वन्न्यसेदूर्ध्वमसूरकम् ॥ 407 ॥

अधो हस्तद्वयं सार्धं त्यक्त्वा मध्यमसूरकम्।

तदधस्तु तथा त्यक्त्वा न्यसेदन्यमसूरकम् ॥ 408 ॥

एवं तालत्रयं त्यक्त्वा ततस्तस्मिन्निवेशयेत्।

ध्वजयष्टिं दृढां ऋज्वीं लोहयन्त्रसमन्विताम् ॥ 409 ॥

वेष्टयेद्दर्भमालाभिर्ध्वजदण्डं प्रदक्षिणम्।

एवं कृत्वा ध्वजस्तम्भं प्रोक्षयेदस्त्रवारिणा ॥ 410 ॥

ध्वजपीठस्थिते गर्ते रत्नधान्यानि निक्षिपेत्।

देशिकस्तार्क्ष्यमन्त्रेण ततो ब्राह्नणसत्तमैः ॥ 411 ॥

शूद्रैर्वा दीक्षितैर्विप्र! देवदासैरथापि वा।

शंखभेर्यादिनिर्धोषगीतवादित्रसंयुतम् ॥ 412 ॥

स्थापयेत्तु ध्वजस्तंभं तस्मिन् गर्ते ऋजुस्थितम्।

प्रासादाभिमुखं स्थाप्य वालुकाभिश्च पूरयेत् ॥ 413 ॥

हस्तिपादादिभिः कृत्वा सुदृढं च यथा भवेत्।

यद्वा रजन्यां पूर्वस्यां कृत्वा स्तंभाधिवासनम् ॥ 414 ॥

अद्यत्वे स्थापयेत् पश्चाद गत्वा गरुडसन्निधिम्।

रथे वा कुंजरे याने ध्वजमारोप्य यत्नतः ॥ 415 ॥

प्रभया चित्रकुसुमैः कृतया भूषयेद् ध्वजम्।

वासोविभूषणैः स्रग्भिर्विचित्राभिश्च पूजयेत् ॥ 416 ॥

च्छत्रचामरपूर्वैश्च मायूरव्यजनैस्ततः।

विचित्रैस्तालबन्तश्चै आतपत्रैर्मनोहरैः ॥ 417 ॥

केतुदण्डेर्विचित्रैश्च दुकूलपटशोभितैः।

चतुर्वेदमयोद्धोषैः स्तोत्रघोषसमन्वितैः ॥ 418 ॥

गीतकैर्विविधैर्वाद्यैः शंखकाहलनिःस्वनैः।

भेरीमृदङ्गपूर्वाणां धोषैरन्यैश्च मंगलैः ॥ 419 ॥

ब्राह्नणैर्ध्रियमाणैश्च सांकुरैः पालिकागणैः।

सुवेषगणिकासंधैस्तथा भक्तजनैः सह ॥ 420 ॥

क्ष्वेलितास्फोटितैर्युक्तं जयशब्दसमन्वितम्।

प्रथमावृतिमारभ्य रथ्यावरणपश्चिमम् ॥ 421 ॥

भ्रामयित्वा क्रमेणैव सर्वाण्यावरणानि च।

ग्रामं प्रदक्षिणं नीत्वा ग्राममध्ये स्थितो ध्वजम् ॥ 422 ॥

श्रावयेच्चतुरो वेदान् सेतिहासपुराणकान्।

सौपर्यणर्माप वै सूक्तं तत्र संदर्शयेत् पुनः ॥ 423 ॥

गेयं नृत्तं च वाद्यं च आतोद्यं च चतुर्विधम्।

उपहारांश्च माल्यादीन् ताम्बूलान् विनिवेद्य च ॥ 424 ॥

ततः प्रवेशयेद्विप्र! प्रासादं गरुडध्वजम्।

अंकुरार्पणपूर्वे तु उत्सवे द्विजसत्तम! ॥ 425 ॥

गरुडस्य पटस्थस्य पश्चाद्भागे यथाविधि।

तद्रात्रौ बलिसंयुक्तं यात्राबिंबं परिभ्रमेत् ॥ 426 ॥

साधनादेरसंपत्तेः पृथङनेतुमशक्यतः।

तत्रापि सति योग्यत्वे पृथगेव परिभ्रमेत् ॥ 427 ॥

अन्यत्र केवलं विप्र! ध्जमेव नयेत् सदा।

पत्तने नगरे वापि बलिभ्रमणसंयुतः ॥ 428 ॥

उत्सवो विहितो यत्र तत्र वै गरुडध्वजम्।

भ्रामयेद्‌द्वितये तस्मिन् यात्राबिंबसमन्वितम् ॥ 429 ॥

तन्मात्राणां योग्यतायै पवित्रीकरणाय च।

ग्रामे तेन च वै सार्धं भ्रामयेद्बिंबमौत्सवम् ॥ 430 ॥

एवं प्रदक्षिणं नीत्वा धाम ग्रामादिकं तथा।

ध्वजं तु मण्डपे स्थाप्य न कृतं यदि पूर्वतः ॥ 431 ॥

स्थापनं ध्वजदण्डस्य स्थापयित्वा तु तत्तदा।

प्रासादं संप्रविश्याथ यात्राबिंबं वियेषतः ॥ 432 ॥

विचित्रैर्वसनै रम्यैः भूषणैर्विविधैरपि।

माल्यैश्च विविधै रम्यैरलंकृत्य ततः परम् ॥ 433 ॥

शिबिकादौ समारोप्य सर्वसाधनसंयुतम्।

?Bआस्थानमण्डपे नीत्वा ध्वजपीठस्य सम्मुखम् ॥ 434 ॥

सौवर्णे विष्टरे रम्ये तल्पाद्यंगोपशोभिते।

विचित्रेण वितानेन उपरिष्टाद्विभूषिते ॥ 435 ॥

सन्निवेश्य ततः पश्चादाचार्यः सुसमाहितः।

साधकाद्यैः परिवृतो ह्यादाय गरुडध्वजम् ॥ 436 ॥

सह शंखनिनादाद्यैः प्रादक्षिण्येन योगतः।

ध्वजपीठे समानीय स्तंभं प्रक्षाल्य सज्जलैः ॥ 437 ॥

विभवे सति वस्त्रेण संवेष्ट्य ध्वजदण्डकम्।

गरुडं पूजयित्वा तु पुष्पांजलिपुरस्सरम् ॥ 438 ॥

अर्घ्यं पाद्यं तथाचामं गन्धं माल्यं च धूपकम्।

अपूपान् पृथुकांश्चापि पानकं तर्पणं तथा ॥ 439 ॥

नालिकेरजलैर्युक्तमाचामं तदनन्तरम्।

कर्पूरादिसमोपेतं दत्वा ताम्बूलमुत्तमम् ॥ 440 ॥

तन्मुद्रां दर्शयित्वा तु रज्जुमादाय वै दृढाम्।

त्रिबृत्कृतैस्तु कार्पाससूत्रैरतिदृढैः कृताम् ॥ 441 ॥

यष्ट्यग्रसंस्थिते यन्त्रे योजयित्वा तया ततः।

ध्वजस्य शिखरं विप्र! बन्धयेत् सुदृढं यथा ॥ 442 ॥

बालध्वजेन सहितं घण्टया च समन्वितम्।

पुण्याहं वाचयित्वा तु संप्रोक्ष्यास्त्रोदकेन तु ॥ 443 ॥

महाकुम्भस्थतोयेन संप्रोक्ष्य गरुडं ततः।

महाकुम्भस्थगरुडं पटस्थे तु निवेशयेत् ॥ 444 ॥

स्तम्भमूले समुत्कीर्य सास्त्रकुम्भजलं ततः।

कलशाष्टकतोयं च स्तम्भमूले विनिक्षिपेत् ॥ 445 ॥

आचर्य मन्त्रन्यासं तु पुष्पांजलिपुरस्सरम्।

सन्निधिं सन्निरोधं च साम्मुख्यं च समाचरेत् ॥ 446 ॥

"अस्माद्दिनात् समारम्य यावत्तीर्थदिनान्तिमम्।

सन्निधिं कुरु पक्षीन्द्र! राज्ञो जनपदस्य च ॥ 447 ॥

ग्रामस्य यजमानस्य वैष्णवानां विशेषतः।

तुष्टये पुष्टये चैव सर्वशत्रुजयाय च ॥ 448 ॥

त्र्प्रपमृत्युजयार्थं च विहगेश! प्रसीद ओम्।"

इति विज्ञाप्य पक्षीन्द्रं विकिरेते कुसुमांजलिम् ॥ 449 ॥

पूर्वाह्ने वाथ मध्माह्ने मुहूर्ते शोभने गुरुः।

रज्जुनारोहयेद्वीशं ध्वजस्थमनुचिन्तयन् ॥ 450 ॥

रज्जुं च बन्धयेत् स्तंभे प्रादक्षिण्यक्रमेण तु।

प्रासादाभिमुखं स्तम्भे स्थापयेद्गरुडध्वजम् ॥ 451 ॥

विहगेश्वरबिंबं च स्तम्भाग्रे योजयेन्न वा।

सन्निधौ देवदेवस्य गत्वा पुष्पांजलिं क्षिपेत् ॥ 452 ॥

"ज्ञानतोऽज्ञानतो वापि यथोक्तं न कृतं मया।

तत् सर्वं पूर्णमेवास्तु सुतृप्तो भव सर्वदा ॥ 453 ॥

ओमच्युतक्ष! जगन्नाथ! मन्त्रमूर्ते! जनार्दन!।

रक्ष मां पुण्डरीकाक्ष! क्षमस्वाज! प्रसीद ओम्" ॥ 454 ॥

इति विज्ञाप्य देवेशं यात्रामूर्तिगतं विभुम्।

अन्यत्र मण्डपे नीत्वा विशेषार्चनपूर्वकम् ॥ 455 ॥

प्रभूतान्नं निवेद्याथ सर्वं हवनपश्चिमम्।

कृत्वा यथाक्रमेणैव प्रासादं तु प्रवेशयेत् ॥ 456 ॥

ध्वजपीठोपरिष्टात्तु स्तंभमूले प्रकल्पयेत्।

अष्टपत्रं तु कमलं चतुरावरणान्वितम् ॥ 457 ॥

सकर्णिकं यथा स्तम्भः कर्णिकास्थो विराजते।

चतुरंगुलविस्तारास्तावन्मानेन चोन्नताः ॥ 458 ॥

कर्तव्या मेखलाः सर्वाश्चतुरश्रा द्विजोत्तम!।

स्तंभमानं विना पझं ष़डंगुलसमन्वितम् ॥ 459 ॥

तावद्विस्तारसंयुक्तं मेखलोपरि विन्यसेत्।

पीठोर्ध्वे तु प्रपां कुर्यात् चतुस्तंभसमन्विताम् ॥ 460 ॥

यद्वा स्तंभाष्टकोपेतां षोडशस्तंभसंयुताम्।

चतुस्तोरण संयुक्तां दर्भमालापरिष्कृताम् ॥ 461 ॥

भूषितां तु पताकाद्यैर्बाह्ये यवनिकान्विताम्।

दीपान् प्रदीपयेत्तत्र अनिर्वाणान् समन्ततः ॥ 462 ॥

तद्वासरात् समारभ्य पुष्पयागादिनान्तिमम्।

त्रिसन्ध्यमर्चनं कुर्यात् सविशेषं जपान्तिमम् ॥ 463 ॥

उत्सवारम्भदिवसात् त्रिसप्तदिनमाचरेत्।

पूजालोपो न कर्तव्यो द्विगुणीकृत्य आचरेत् ॥ 464 ॥

बलिकाले बलिं दद्यादस्यापि प्रतिवासरम्।

प्रदोषे समनुप्राप्ते यात्रबिंबगर्त विभुम् ॥ 465 ॥

अलंकृत्य यथान्यायं नयेदास्थानमण्टपम्।

भद्रासने समारोप्य विभवेन तु पूर्ववत् ॥ 466 ॥

कृत्वा होमावसानं तु भेरीताडनमाचरेत्।

अग्रतस्तु विभोः स्थाप्य भेरीं वै धान्यविष्टरे ॥ 467 ॥

तत्पूर्वे शंखनिकरं वह्नौ काहलसंचयम्।

याम्ये तु मद्दलं तन्त्रीं वंशयुक्तां तु यातुदिक् ॥ 468 ॥

वारुण्यां तु मृदंगं च डुड्‌डुकसंयुतम्।

वायव्ये झल्लरीं न्यस्य कांस्यतालसमन्विताम् ॥ 469 ॥

पटहं ह्रस्वपटहं सोमे डुड्‌डुकसंयुतम्।

एशान्यां डुड्‌डुकां झल्लीं हस्तद्यंटासमन्वितात् ॥ 470 ॥

तेषां बाह्ये तु विप्रेन्द्र! दक्षिणे गणिकाजनम्।

न्यसेन्मंगलगानार्थं तत्पाश्वे मन्त्रगायकान् ॥ 471 ॥

नर्तकानग्रतः स्थाप्य उत्तरे वन्दिबृन्दकान्।

स्वे स्वे स्थानेषु संस्थाप्य अन्यान् वै वाद्यकोविदान् ॥ 472 ॥

एवं क्रमेण संस्थाप्य संभवानुगुणं द्विज!।

वाससा वेष्टयेद्वापि भेरीं वित्तानुरूपतः ॥ 473 ॥

शब्दविग्रहमाकाशं भेर्यां संस्मृत्य पूजयेत्।

कोणं तद्दाक्षिणे स्थाप्य वायुं तत्र सुपूजयेत् ॥ 474 ॥

ततः पारशवं स्नानं दर्भपाणिमलंकृतम्।

उपवीतादिसंयुक्तं अग्रतःस्थाप्य वीक्षयेत् ॥ 475 ॥

अस्त्रेण प्रोक्षयेत् पश्चादर्घ्यतोयेन तत्परम्।

तेनैव ताडयेद्बैरीं गीतनृत्तपुरस्सरम् ॥ 476 ॥

शंखवाद्यादि संयुक्तं मथवा देशिकः स्वयम्।

मुहूर्ते शोभने प्राप्ते ताडयित्वा तु बेरिकाम् ॥ 477 ॥

कोणेन प्रथमं ध्यायन् हयग्रीवं जनार्दनम्।

त्रिस्थानादिषु देवानां त्रिधा वै तेन ताडयेत् ॥ 478 ॥

ततः पारशवेनैव ताडयेत्तु यथेच्छया।

देवतावाहनीं गाधां संस्कृतां प्राकृतां तु वा ॥ 479 ॥

द्रामिडीं वा यथेच्छातस्तदा संश्रावयेद्विभुम्।

तत्काले देवतानृत्तं तत्तद्गीतादिसंयुतम् ॥ 480 ॥

दर्शयेद्देवदेवस्य देवतानां सुतृप्तये।

ततस्तु देवदेवेशं गर्भगेहे प्रवेशयेत् ॥ 481 ॥

पायसं द्रोणमानं तु समादायाथ पात्रतः।

तथार्घ्यगन्धमाल्यादि धूपं तांबूलमेव च ॥ 482 ॥

प्रासादद्वारमारभ्य बहिर्द्वारावसानकम्।

आवृतिष्वपि सर्वासु वीथ्यावरणपश्चिमम् ॥ 483 ॥

बलिं प्रदाय विधिना गीतनृत्तादिसंयुतम्।

ततः प्रविश्य ग्रामं तु पूर्वस्यां दिशि संस्थितः ॥ 484 ॥

देवतावाहनं कुर्यात् प्राङ्‌मुखो देशिकः स्वयम्।

तत्पुत्रस्तस्य शिष्यो वा स्वरेणोच्चतरेण तु ॥ 485 ॥

"आगच्छतामरगणाः! प्रागाशां येऽधिशेरते।

विरूपाश्च सुरूपाश्च सपर्यामुद्यतामिमाम् ॥ 486 ॥

गृहीत्वा पान्तु नस्तृप्ताः कुमुदस्यानुयायिनः।

महमिममुपयान्तु प्रीतास्तेभ्यो नमोऽस्तु वः ॥ 487 ॥"

अनेन मन्त्रेणावाह्य कुमुदं सगणं ततः।

अर्घ्यालेपनमाल्यादि धूपं तोयं यथाक्रमम् ॥ 488 ॥

पायसान्नं पुनस्तोयं ताम्बूलं च प्रदापयेत्।

पश्चात् संतोषयेद्रम्यैर्महद्भिः शङ्खजै रवैः ॥ 489 ॥

तदीयतालसङ्गीतनृत्तैश्चापि, ततः परम्।

"आगच्छतामरगणाः! येऽग्न्याशामधिशेरते ॥ 490 ॥

भीमाभीममुखा रौद्राः सपर्यामुद्यतामिमाम्।

गृहीत्वा पान्तु नस्तृप्ताः कुमुदाक्षानुयानिनः ॥ 491 ॥

महमिममुपयान्तु प्रीतास्तेभ्यो नमोऽस्तु वः।"

अनेन कुमुदाक्षं तु समाबाह्य गणाधिपम् ॥ 492 ॥

प्राग्वत् सन्तोषयित्वा तु, ततः संप्राप्य याम्यदिक्।

"आगच्छत पितृगणाः! याम्याशानधिशेरते ॥ 493 ॥

दारुणाऽदारुणाचाराः सपर्यामुद्यतामिमाम्।

गृहीत्वा पान्तु नस्तृप्ताः पुण्डरीकानुयायिनः ॥ 494 ॥

महमिममुपयान्तु प्रीतास्तेभ्यो नमोऽस्तु वः।"

अनेन पुण्डरीकाख्यं समावाह्य गणेश्वरम् ॥ 495 ॥

क्रमेण पूजयित्वा तु गत्वा वै यातुधानदिक्।

"आगच्छत यातुगणाः! यात्वाशां येधिशेरते ॥ 496 ॥

क्रव्याशिनः क्रूरधियः सपर्यामुद्यतामिमाम्।

गृहीत्वा पान्तु नस्तृप्ता वामनस्यानुयायिनः ॥ 497 ॥

महमिममुपयान्तु प्रीतास्तेभ्यो नमोऽस्तु वः।"

इत्यावाह्य गणेशं तु वामनं पूजयेत् क्रमात् ॥ 498 ॥

वारुणाशां ततो गत्वा शंकुकर्णं गणेश्वरम्।

"आगच्छताऽहिप्रथमाः! प्रतीचीं येऽधिशेरते ॥ 499 ॥

महद्विषा दन्दशूकाः सपर्यामुद्यतामिमाम्।

गृहीत्वा पान्तु नस्तृप्ताः शंकुकर्णानुयायिनः ॥ 500 ॥

महमिममुपयान्तु प्रीतास्तेभ्यो नमोऽस्तु वः।"

इत्यावाह्य यजेत् प्राग्वत्, पश्चात् संप्राप्य वायुदिक ॥ 501 ॥

"आयान्तु गन्धर्वगणाः! वाय्वाशां येऽधिशेरते।

सुदर्शना भीमवेगाः सपर्यामुद्यतामिमाम् ॥ 502 ॥

गृहीत्वा पान्तु नस्तृप्ताः स(र्प)र्वनेत्रानुयायिनः।

महमिममुपयातु प्रीतास्तेब्यो नमोऽस्तु वः ॥ 503 ॥

अनेनावाह्य सगणं सर्वनेत्रं तु तोषयेत्।

ततःसोमदिशं गत्वा सुमुखं तु गणाधिपम् ॥ 504 ॥

"आगच्छत यक्षगणाः! उदीचीं येऽधिशेरते।

विरूपा दण्डहस्ताश्च सपर्यामुद्यतामिमाम् ॥ 505 ॥

गृहीत्वा पान्तु नस्तृप्ताः सुमुखस्यानुयायिनः।

महमिममुपयान्तु प्रीतास्तेभ्यो नमोऽस्तु वः ॥ 506 ॥

इति मन्त्रेण चावाह्य तोषयेत् पूर्ववर्त्मना।

ततस्त्वीशदिशं गत्वा गणेशं सुप्रतिष्ठितम् ॥ 507 ॥

आयान्तु पिशाचगणाः! ईशाशां येऽधिशेरते।

सशूलायुधहस्ताश्च सपर्यामुद्यतामिमाम् ॥ 508 ॥

गृहीत्वा पान्तु नस्तृप्ताः सुप्रतिष्ठानुयायिनः।

महमिममुपयान्तु प्रीतास्तेभ्यो नमोऽस्तु वः ॥ 509 ॥

मन्त्रेणावाह्य संपूज्य गत्वा वै ग्राममध्यतः।

तत्र चावाहयेदूर्ध्वं पृश्निगर्भं गणेश्वरम् ॥ 510 ॥

आगच्छत सिद्धगणाः! गगनं येऽधिशेरते।

शुचिमतयः शुचयः सपर्यामुद्यतामिमाम् ॥ 511 ॥

गृहीत्वा पान्तु नस्तृप्ताः पृश्निगर्भानुयायिनः।

महमिममुपयान्तु प्रीतास्तेभ्यो नमोऽस्तु वः ॥ 512 ॥

आवाह्य तोषयित्वा तु, अथस्तान्मानवं ततः।

आगच्छताधरगणाः! पृथिवीं येऽधिशेरते ॥ 513 ॥

बहुरूपा बहुज्ञानाः सपर्यामुद्यतामिमाम्।

गृहीत्वा पान्तु नस्तृप्ता मानवस्यानुयायिनः ॥ 514 ॥

महमिममुपयान्तु प्रीतास्तेभ्यो नमोऽस्तु वः।

आवाह्य तोषयेत् प्राग्वत् क्रमान्नृत्तावसानकम् ॥ 515 ॥

तृप्तये सर्वभूतानां बलिशेषं ततः क्षिपेत्।

बलिदाने तु पूर्वादिवैबस्वतदिगन्तिमम् ॥ 516 ॥

आचार्यः प्राङ्‌मुखः स्थित्वा कुर्यादावाहनादिकम्।

यात्वादिदिक्त्रये कुर्यात् पूर्वोदितमुदङ्‌मुखः ॥ 517 ॥

सोमेशदिग्द्वये ग्राममध्येपि प्राङ्‌मुखो भवेत्।

समतालस्तथाबद्धस्तालो वै भृङ्गिणी तथा ॥ 518 ॥

मल्लतालो मंगलश्च जयतालस्तु भद्रकः।

ढक्करीसंज्ञितस्तालो ब्रह्नतालस्तथैव च ॥ 519 ॥

अनन्तताल इत्यते दश तालाः प्रकीर्तिताः।

कुमुदादिगणेशानां दशानां क्रमशो द्विज! ॥ 520 ॥

षडजर्षभौ च गान्धारौ मध्यमः पञ्चमस्तथा।

धैवतश्चैव निषदो धैवतो मद्यमस्तथा ॥ 521 ॥

पञ्चमश्च क्रमेणैव कथिताः स्युर्दश स्वराः।

गान्धाररागः कौलयाख्यः कैशिको नट्‌टभाषिकः ॥ 522 ॥

श्रीकामदश्च तत्केशी दक्षरागस्तथैव च।

चोलापाण्यभिधो रागौ मेधरागश्च पश्चिमः ॥ 523 ॥

इत्येते कुमुदादीनां दश रागाः प्रकीर्तिताः।

विलासं सर्वतोभद्रं खेटकं चक्रमण्डलम् ॥ 524 ॥

कान्तारकुट्टिमं पृष्ठकुट्टिमं कटिबन्धनम्।

वामजानूध्वनत्तं च आदिमं च द्वयं पुनः ॥ 525 ॥

एते नृत्तविशेषाश्च कुमुदानां क्रमात् स्मृताः।

एते ह्यावृतिदेवानां क्रमात्तालादयः स्मृताः ॥ 526 ॥

अन्येषां सर्वदेवानां तालो भद्रः प्रशस्यते।

भवेद्गारूडतालस्तु पक्षीशस्य तु, मध्यमः ॥ 527 ॥

स्वरो, रागस्तु गोडः स्यान्नृत्तं वै विष्णुकान्तकम्।

विघ्नारेर्जयतालं स्यान्नृत्तं स्वस्तिकमुच्यते ॥ 528 ॥

ऋषभस्तु स्वरः प्रोक्तो वराटीराग एव च।

भेरीताडनपूर्वं तु देवतावाहनं चरेत् ॥ 529 ॥

घोषयेद्गारुडं तालमन्तराले तु वै दिशाम्।

तत्काले देशिकेन्द्रेण स्वयं संस्कृतगाधया ॥ 530 ॥

अन्ये चतुर्मुखमुखा आङूतव्या मरुद्‌गुणाः।

देवस्योत्सवसेवार्थं तथान्ये भगवद्गणाः ॥ 531 ॥

तथान्ये भगवद्भक्ता जनास्तत्पदवासिनः।

यद्वा गुरोरनुमतैर्भगवद्भक्तिबृहितैः ॥ 532 ॥

आहूतव्यास्तु तैर्विप्रैर्दिव्यया गाधया द्विज!।

एवं ग्रामं परिभ्राम्य प्रासादं संप्रविश्य तु ॥ 533 ॥

गरुडस्थानमासाद्य तोषयित्वा खगघ्वजम्।

तालादिकैस्ततस्त्वेनं विष्वक्‌सेनं तु तोषयेत् ॥ 534 ॥

देवतावाहनं येऽत्र द्रष्टुकामाः समाहिताः।

भेरीताडनशब्दं च तथा श्रृण्वन्ति ये जनाः ॥ 535 ॥

तद्देशात्ते न गच्छेयुर्यावत्तीर्थदिनान्तिमम्।

मोहेन यदि गच्छेयुस्ते भविष्यन्ति रोगिणः ॥ 536 ॥

न कुर्युस्ते नदीतारं न यानं योजनात् परम्।

याताश्चेत् पुनरागसत्य गरुडं संप्रपूज्य तु ॥ 537 ॥

तीर्थयात्रां तु संसेव्य ते भविष्यन्ति नीरुजः।

एवं तु ध्वजमुत्थाप्य गुरुः पश्चात् समाहितः ॥ 538 ॥

देवानां केशवादीनां मन्त्रैर्द्वादशभिः क्रमात्।

द्वादशाहं व्रतं कुर्यात् यात्रारंभदिनादितः ॥ 539 ॥

स्नानार्चनादिकं कृत्वा पीत्वा तच्चरणोदकम्।

कुशोदकसमायुक्तं जपेद्वै द्वादशाक्षरम् ॥ 540 ॥

नैवेद्यप्राशनं पूर्वं कुर्यान्नक्ताशनं द्विज!।

जपेद्‌द्वादशनामानि क्रमाद्वाच्यमनुस्मरन् ॥ 541 ॥

अंकुरारोपणदिनाद्यावत्तु ध्वजवासरम्।

दिनषट्‌केन विप्रेन्द्र! प्रत्यहं व्रतमाचरेत् ॥ 542 ॥

द्वादशाक्षरमन्त्रेण कुर्यादंकुरवासरे।

द्वितीये तुर्यमन्त्रेण, परे सुषुप्तिवाचकैः ॥ 543 ॥

स्वप्नमन्त्रैश्चतुर्थे तु, जाग्रन्मत्रैस्तु पञ्चमे।

केशवादिषु योनीनां मूर्तीनां वाचकैः परैः ॥ 544 ॥

उत्सवारम्भणदिनाद्यावत्तीर्थदिनान्तिमम्।

वाचकैर्नवमूर्तींनां नवाहं व्रतमाचरेत् ॥ 545 ॥

यद्वा द्विषट्‌कमन्त्रेण सर्वत्रापि व्रतं चरेत्।

ध्वजार्थांकुरनक्षत्राद्यावत्तीर्थदिनान्तिमम् ॥ 546 ॥

एवं व्रतसमायुक्त आचार्यः कृत्यमाचरेत्।

संकल्प्योत्सवमादौ तु व्रतसंकल्पपूर्वकम् ॥ 547 ॥

ध्वजार्थमंकुरारोपं कुर्याद्यो देशिकोत्तमः।

कुर्याद्ध्वजावरोहान्तं सर्वं सर्म स एव तु ॥ 548 ॥

प्राज्ञोपि नेतरः कुर्यात्; यदि, कर्ता विनश्यति।

मृते वा व्याधिते तस्मिन् तदनुज्ञामवाप्य च ॥ 549 ॥

नित्यानुष्टानलोपाच्च वैधुर्यादिविदूपिते।

अभ्यनुझां गुरोस्तस्य संप्राप्य विधिपूर्वकम् ॥ 550 ॥

शेषं कुर्यात्तु तत्पुत्रस्तच्छिष्यो वा समाहितः।

अन्यो वा यदि वा भ्राता प्रायश्चित्तपुरस्सरम् ॥ 551 ॥

इति श्रीपाञ्चरात्रे पारमेश्वरसंहितायां क्रियाकाण्डे देवतावाहनान्तविधानं नाम षोडशोऽध्यायः ॥

\*\*\*\*\*\*\*\*\*\*\*\*\*\*\*\*\*



॥ श्रीः ॥

 सप्तदशोऽध्यायः

शाण्डिल्यः ---

अथोत्सवविधानं तु वक्ष्यामि श्रृणु सत्तम!।

उत्सवारंभदिवसात् पूर्वस्मिन् पञ्चमेऽहनि ॥ 1 ॥

अंकुरारोपणं कुर्यात् पूर्वोक्तविधिना ततः।

पूर्ववद्यागसदनं कल्पयित्बा विभूषयेत् ॥ 2 ॥

आचार्यान् देशिकेन्द्रस्तु चतुरो वरयेद्‌गुरुः।

अथवाष्ट द्वादश वाविनीतान् संयतान् शुचीन् ॥ 3 ॥

तत्तत्कर्मप्रयोगेषु कुशलान् शास्त्रकोविदान्।

सोष्णीषैरुत्तरीयैश्च गन्धद्रव्यैश्च संयुतान् ॥ 4 ॥

यजमानेन ते सर्वे शोभनीयाः प्रयत्नतः।

केचिद्‌गुरुनियुक्तास्तु कुम्भमण्डलपूजनम् ॥ 5 ॥

कुर्यु, रन्ये बलिं दद्युरन्ये बिम्बगतं विभुम्।

पूजयेयुर्यथायोगं स्वयं वापि समाचरेत् ॥ 6 ॥

वरयेत् साधकान् वापि कञ्चकाद्यैस्तु भूषितान्।

विनयादिगुणोपेतान् कुशलान् नयकोविदान् ॥ 7 ॥

उत्सवारम्भदिवसात् पूर्वेद्युश्च निशामुखे।

कृताह्निको देशिकेन्द्रः प्रासादं संप्रविश्य च ॥ 8 ॥

मूलमूर्तिगतं देवमर्घ्याद्यैः संप्रपूज्य च।

तत्पादगौ करौ कृत्वा दैवं विज्ञापयेदिदम् ॥ 9 ॥

"भगवन्! पुण्डरीकाक्ष! करिप्ये कौतकक्रियाम्।

महोत्सवार्थं देवेश! तदर्थं त्वं प्रसीद म्" ॥ 10 ॥

इति विज्ञाप्य देवेशमावाह्योत्सवकौतुके।

अर्घ्यगन्धादिनाभ्यर्च्य वासोभिर्विविधैः शु?भैः ॥ 11 ॥

भूषणैर्दिव्यगन्धैश्चाप्यलंकृत्य विशेषतः।

सौवर्णं यानमारोप्य शङ्खभेर्यादिसंयुतम् ॥ 12 ॥

छत्राद्यैश्च समायुक्तं प्रादक्षिण्यक्रमेण तु।

आस्थानमण्टपं नीत्वा सौवर्णे भद्रविष्टरे ॥ 13 ॥

तत्र मुक्तावितानाद्यैरुपरिष्टाद्विभूषिते।

सर्वसाधनसंयुक्ते समारोप्य विधानतः ॥ 14 ॥

पूजयित्वा जगन्नाथं प्रभूतान्नं निवेद्य च।

कृत्वा संतर्पणान्तं च प्रासादं संप्रवेशयेत् ॥ 15 ॥

ततस्तु हेमजं पात्रं राजनं वा समाहरेत्।

शालिजैस्तण्डुलैर्विप्र! भारमात्रैः सुपूजिते ॥ 16 ॥

तदर्धैर्वापि तत्पादैः षडंशैर्वाष्टमांशकैः।

तदूर्ध्वे हेमजं सूत्रं क्षौमं कार्पासमेव च ॥ 17 ॥

पट्टजं पञ्चभिः सूत्रैश्चतुभिः सप्तर्भिस्तु वा।

कृतं न्यस्य सतांबूल तत्पात्रं विन्यसेत्ततः ॥ 18 ॥

गर्भाग्रमण्टपे पीठे शालिभिः परिकल्पिते।

भारमानैस्तदर्धैर्वा एवं शालिविनिर्मिते ॥ 19 ॥

पीठे पात्रान्तरं न्यस्येदापूपिकसमन्वितम्।

अर्घ्यादिना समभ्यर्च्य सम्यगाच्छाद्य वाससा ॥ 20 ॥

पात्रद्वयं दीक्षितयोर्न्यस्त्वा शिरसि देशिकः।

यानादिके वा संस्थाप्य विभवानुगुणं द्विज! ॥ 21 ॥

सह ताभ्यां तु पात्राभ्यां नृत्तगीतादिसंयुतम्।

प्रदक्षिणं परिभ्रम्य सर्वेष्वावरणेष्वपि ॥ 22 ॥

एकस्मिन् वा चतुः कृत्वा ग्रामादौ वा प्रदक्षिणम्।

नीत्वैकधा ततो विप्र! प्रविशेन्मूलमन्दिरम् ॥ 23 ॥

यद्वा सुदर्शनोपेतं विष्वक्‌सेनं तु वा द्विज!।

खगेशं वा हनूमन्तं विभीषणसमन्वितम् ॥ 24 ॥

यानादिके समारोप्य ब्रामयेत्तु यथारुचि।

गर्भगेहं प्रविश्याथ देवदेवस्य सन्निधौ ॥ 25 ॥

पात्रद्वयं तु विन्यस्य आधारोपरि पूजयेत्।

द्वादशार्णेन मन्त्रेण अर्घ्यगन्धादिकैस्तथा ॥ 26 ॥

कृत्वा पुण्याहघोषं च अर्घ्याद्यैर्देवमर्च्य च।

प्रथमं देवदेवस्य मूलमूर्तिगतस्य च ॥ 27 ॥

बन्धयेत् कौतुकं सूत्रैर्हेमजैः पट्टजैस्तु वा।

हेमजं सूत्रमादाय गन्धेनालिप्य बन्धयेत् ॥ 28 ॥

देवस्य दक्षिणे हस्ते यात्रामूर्तिगतस्य तु।

जितन्ताख्येन मन्त्रेण शंखगीतादिसंयुतम् ॥ 29 ॥

स्पृष्ट्वा दक्षिणहस्तेन सूत्रमस्त्रशतं जपेत्।

श्रियो वामकरे कुर्यात् पट्टसूत्रेण कौतुकम् ॥ 30 ॥

श्रीसूक्तमुच्चरन् वापि तन्मन्त्रेण द्विजोत्तम!।

पुष्ट्यास्तु बामहस्ते तु क्षौमसूत्रेण बन्धयेत् ॥ 31 ॥

कुर्यात् स्नपनबिंबस्य पट्टसूत्रेण कौतुकम्।

कौतुकं देशिकेन्द्रस्तु कार्पासेन स्वदक्षिणे ॥ 32 ॥

करे तु द्वादशार्णेन बन्धयेच्च ततः परम्।

देवमर्घ्यादिनाभ्यर्न्य अपूपान् विनिवेदयेत् ॥ 33 ॥

सर्वदोषप्रशान्त्यर्थं दर्पणआदि च दर्शयेत्।

अनुक्तमत्र यत्किंचित् तत्सर्वं प्राग्वदाचरेत् ॥ 34 ॥

एवं हि देवदेवस्य कृत्वा कौतुकबन्धनम्।

ततः समानयेद्देवं मण्टपे पुरतः स्थिते ॥ 35 ॥

ततो देवं समभ्यर्च्य यावदात्मनिवेदनम्।

पूर्वोदितक्रमेणैव ततो वै स्नानविष्टरे ॥ 36 ॥

स्नानासनोदितैर्भोगैः सर्वैरिष्ट्वा तु पूर्ववत्।

अलंकारासने नीत्वा पूजयेत् क्रमयोगतः ॥ 37 ॥

नैवेद्यमधुपर्काद्यैर्हृद्यैश्च विविधैस्ततः।

प्राग्वदिष्ट्वा ततः स्तोत्रैः स्तुवीत पुरुषोत्तमम् ॥ 38 ॥

ततस्तु नूपुरान्तैस्च विविधैर्हेमभूषणैः।

सद्रत्नघटितैश्चापि तथा मुक्तामयैर्द्विज! ॥ 39 ॥

किरीटाद्यैरलंकृत्य प्रणामैः सप्रदक्षिणैः।

यथोदितं प्रतिष्ठायां तथाशयनकल्पनम् ॥ 40 ॥

बिंबं चोपरि विन्यस्य शयने स्थापयेच्छुभे।

कोणेषु स्थापयेद्दीपान् पालिकाः सांकुरास्तथा ॥ 41 ॥

तूर्यघोषैस्तथा वेदैः स्तोत्रैः स्तुत्वा मधुद्विषम्।

जागरेण निशां नीत्वा तस्मादुत्सवकौतुकम् ॥ 42 ॥

प्रवेशयेद्गर्भगेहं प्रभातसमये ततः।

आचार्यः स्नानपूर्वं तु नित्यं निर्वर्त्य पूर्ववत् ॥ 43 ॥

यागार्थमण्डपे सर्वसंभारान् संप्रवेश्य च।

अतीते याममात्रे तु पूर्वाह्ने देशिकः स्वयम् ॥ 44 ॥

आचार्यैः साधकैश्चापि यजमानेन चान्वितः।

मुहूर्ते शोभने प्राप्ते प्रविश्य भगवद्‌गृहम् ॥ 45 ॥

अग्रतो देवदेवस्य स्थित्वा विज्ञापयेदिदम्।

"प्रसीद देवदेवेश! उत्सवः क्रियते मया ॥ 46 ॥

अस्मात् काललावद्यावत्पुष्पयागदिनान्तिमम्।

त्वत्प्रीतये जगन्नाथ! यद्यत् कर्म करोम्यहम् ॥ 47 ॥

तत्सर्वमात्मसात्कृत्वा कृपया मे प्रसीद ओम्"।

इति विज्ञाप्य देवेशं मूलमूर्तिगतं विभुम् ॥ 48 ॥

अर्घ्यगन्धादिनाभ्यर्च्य यात्रामूर्तिगतं तथा।

पूजयित्वा जगन्नाथं पादुके विनिवेद्य च ॥ 49 ॥

श्रुतिघोषैश्च पुण्याहधोषैर्मङ्गलनिस्स्वनैः।

तथा जयजयारावैः शङ्खकाहलनिस्वनैः ॥ 50 ॥

भेरीपटहवादित्रनृत्तगीतसमन्वितैः।

लाजानां प्रकरैः सार्धं पुष्पप्रकरमिश्रितै ॥ 51 ॥

मूर्तिपैर्देवदेवेशं तस्मादानीय बाह्यतः।

देवं प्रागाननं कृत्वा दर्शयित्वा समागतान् ॥ 52 ॥

पुरुषानुत्सवं द्रष्टुं यात्रोपकरणान्यपि।

छत्रचामरपूर्वाणि विविधानि विशेषतः ॥ 53 ॥

यानमारोप्य देवेशं सौवर्णप्रभयान्विते।

अर्घ्याद्यैरर्चयित्वा तु पृथुकानि निवेद्य च ॥ 54 ॥

वहेयुर्ब्राह्नणा यानं ध्यायन्तो विहगेश्वरम्।

प्रथमावृतिमारभ्य रथ्यावरणपश्चिमम् ॥ 55 ॥

प्रदक्षिणक्रमेणैव परिभ्रमणमाचरेत्।

व्राह्नणैर्ध्रियमाणैश्च कञ्चुकोष्णीषधारिभिः ॥ 56 ॥

मौलिकैरातपत्रैश्च मायूरैश्च सुशोभनैः।

हेमदण्डसमायुक्तैस्तालवृन्तैस्तथाविधैः ॥ 57 ॥

पट्टजैर्विंविधैस्चापि चामरैश्च सितासितैः।

केतुदण्डैश्च विविधैर्वैजयन्तीविभूषितैः ॥ 58 ॥

केवलै रत्नदण्डैश्च तथान्यैर्माङ्गलीयकैः।

वन्दिबृन्दैश्च विविधैर्वीणावणुस्वनैस्तथा ॥ 59 ॥

सुवर्णश्रृंगघोषैश्च तथाऽन्यैर्मङ्गलस्वनैः।

गणिकादेवदासीभिस्तथा नागरिकैर्जनैः ॥ 60 ॥

विप्रैर्वेत्रलताहस्तैः कञ्चुकोष्णीषभूषितैः।

अन्यैश्च भगवद्भक्तै र्ब्रह्णएः क्षत्रियादिभिः ॥ 61 ॥

राजोचितैः परिकरैरन्यैश्च विविधैः सह।

एवं कृत्वा तु देवेशं नयेदास्थानमण्टपे ॥ 62 ॥

समारोप्य च सौवर्णे विष्टरे जगतांपतिम्।

अर्घ्यं पाद्यं तथाचामं मन्धमाल्यैस्च धूपकम् ॥ 63 ॥

अथार्हणजलं स्वच्छमपूपान् पृथुकानपि।

तर्पणं नारिकेलोत्थरसमाचमनं तथा ॥ 64 ॥

मुखवाससमोपेतं ताम्बूलं च क्रमेण तु।

निवेद्य देवदेवाय उपहारांस्तु दर्शयेत् ॥ 65 ॥

ततस्तु मण्टपात्तस्मादानयेद्यागमण्टपे।

तत्र देवेशमारोप्य सौवर्णे भद्रविष्टरे ॥ 66 ॥

भूषणादीनि सर्वाणि तत्काले तु विसर्जयेत्।

स्नानपीठे समारोप्य नववस्त्रास्तृते विभुम् ॥ 67 ॥

ततो यात्राधिवासार्थमारभेन्मूलपूजनम्।

कुम्भस्थानसमीपे तु उपविश्यासने शुभे ॥ 68 ॥

करशुद्ध्यादिपूर्वं तु सर्वं कृत्वा विधानतः।

प्राग्वद्यजेद्वुभुं सास्त्रं कुम्भे च करकान्विते ॥ 69 ॥

स्थापनं तोरणादीनामर्चनं प्राग्वदाचरेत्।

अर्चनं कुमुदादीनामाचरेत्तु समाहितः ॥ 70 ॥

कुमुदादिद्वयोर्मध्ये गरुडं पूजयेत्ततः।

पुण्डरीकादिमध्ये च चक्रं संस्थाप्य पूजयेत् ॥ 71 ॥

शंखं चक्रं तथा लक्ष्मीं कुम्भं श्रीवत्समेव च।

दर्पणं स्वस्तिकं मत्स्ययुग्मं वै मंगलाष्टकम् ॥ 72 ॥

कुमुदादिसमीपे तु विन्यसेत् क्रमयोगतः।

सवस्त्रधान्यपीठे तु यथावित्तानुरूपतः ॥ 73 ॥

एकभारैर्द्विभारैर्वा शालिभिः परिकल्पिते।

प्रत्येकं तण्डुलैश्चापि तिलैर्युक्ते सवस्त्रके ॥ 74 ॥

अष्टमंगलवियासेप्येवं सर्वत्र कल्पयेत्।

प्राग्वत् स्थले समावाह्य मन्त्रेशं पूजयेत्ततः ॥ 75 ॥

स्नपनाना पुरोक्तानां पूर्वस्मिन्नवके द्विज!।

अधमोत्तमसंत्रं तु स्वनापरिकल्पयेत् ॥ 76 ॥

मण्डलस्येन्द्रदिग्भागे तत्पश्चाद्बिंबसन्निधिम्।

गत्वा समारभेत् पूजां यथोक्तविधिना द्विज! ॥ 77 ॥

सर्वं कृत्वा क्रमेणैव यावदात्मनिवेदनम्।

कृत्वा पुण्याहघोषं च कुर्यात् कौतुकबन्धनम् ॥ 78 ॥

स्नानासनादिभिर्भोगैरिष्ट्वा चामलकान्तिमम्।

स्नपनं विधिवत् कृत्वा शिरः प्लोतादिकं तथा ॥ 79 ॥

दत्वा समानयेद्देवं प्राग्भागे मण्डलस्य तु।

सौवर्णे विष्टरे तत्र यजेत् सर्वेश्वरं विभुम् ॥ 80 ॥

अलंकारासनाद्यैश्च भोगैः परमपावनैः।

प्रभूतमथ नैवेद्यं विनिवेद्य यथाक्रमम् ॥ 81 ॥

सर्वं द्विजप्रदानान्तं कृत्वा वै कुण्डसन्निधिम्।

गत्वा संस्कारपूर्वं तु सर्वमापाद्य तत्र तु ॥ 82 ॥

पूर्णाहुत्यवसानं तु गत्वा वै बिंबसन्निधिम्।

होमार्पणं समापाद्य संपूज्याज्यादिना ततः ॥ 83 ॥

पितॄणां संविभागं तु कृत्वा दत्वा बलिं क्रमात्।

विष्वक्सेनं नयेत् सांगं ततस्तस्माज्जगत्पतिम् ॥ 84 ॥

आस्थानमण्टपे नीत्वा समारोप्य च विष्टरे।

प्राप्तेऽपराह्नसमये कृत्वा संग्रहणं द्विज! ॥ 85 ॥

पूर्ववत्तु मृदादीनां कृत्वा ग्रामप्रदक्षिणम्।

पूर्वोदितविधानेन कुर्यादंकुररोपणम् ॥ 86 ॥

तत्काले देवदेवस्य विभवस्यानुगुण्यतः।

विधिवत् पूजनं कृत्वा प्रभूतान्नं निवेदयेत् ॥ 87 ॥

स्थले भस्मनिभे पूर्वे पूजयेन्निष्फलं भवेत्।

योजयित्वा तु कुम्भस्थे वर्तयेन्मण्डलं ततः ॥ 88 ॥

सिताद्यैः पावनै रागैस्ततः कुम्भे समर्पयेत्।

यथावद्देवदेवेशं पूजयेन्मण्डलं ततः ॥ 89 ॥

यथोक्तेन विधानेन गत्वा वै बिंबसन्निधिम्।

तत्र संपूजयेद्देवं महता विभवेन तु ॥ 90 ॥

अग्नौ सन्तर्पणं कुर्यात् यथोक्तविधिना ततः।

गत्वा विंवसमीपे तु कृत्वा होमनिवेदनम् ॥ 91 ॥

सर्वं तु संविभागान्तं क्रमात् कृत्वा ततः परम्।

विभवे सति वै कुर्याद्‌भूयः संपूजनं विभोः ॥ 92 ॥

होमान्तमखिलं कृत्वा ततस्त्वास्थानमण्टपात्।

नयेत्तु देवदेवेशं प्रासादमुखमण्डपे ॥ 93 ॥

प्रागाननं समारोप्य सौवर्णे भद्रविष्टरे।

यात्रार्थं देवदेवस्य कुर्यात् कौतुकबन्धनम् ॥ 94 ॥

आदाय चरुपूर्वाणि बलिद्रव्याणि होमयेत्।

प्रत्येकं मूलमन्त्रेण द्वाविंशत्परिसंख्यया ॥ 95 ॥

ध्यात्वा ध्यात्वा तु होतव्यं तत्तद्रात्र्यधिदैवतम्।

भवेत् प्रथमरात्रं तु वासुदेवाधिदैवतम् ॥ 96 ॥

संकर्षदैवतं विद्धि द्वितीयं तु, तृतीयकम्।

प्रद्युम्नदैवतं, चान्यदनिरुद्धाधिदैवतम् ॥ 97 ॥

भवेत् पञ्चमरात्रं यत् तन्नारायणदैवतम्।

हयग्रीवाधिदैवं तु षष्ठरात्रमुदाहृतम् ॥ 98 ॥

सप्तमं वैप्णवं त्वन्यन्नरसिंहाधिदैवतम्।

वराहदैवतं रात्रं नवमं द्विजसत्तम! ॥ 99 ॥

एकाहमुत्सवं विद्धि वासुदेवाधिदैवतम्।

त्र्यहं तु वासुदेवादिप्रद्युम्नान्ताधिदैवतम् ॥ 100 ॥

पञ्चाहं वासुदेवादिपञ्चमूर्त्यधिदैवतम्।

सप्ताहं वासुदेवादिसप्तमूर्त्यधिदैवतम् ॥ 101 ॥

द्वादशाहोत्सवं विप्र! केशवाद्यधिदैवतम्।

सर्वं पञ्चदशहादि वासुदेवाधिदैवतम् ॥ 102 ॥

दद्यात् प्रथमरात्रे तु बलिं बलिविधानवत्।

पललै रजनीचूर्णैः सलाजदधिसक्तुभिः ॥ 103 ॥

दिनेष्वपि च सर्वेषु द्रव्यैरेभिर्बलिं ददेत्।

यद्वा द्वितीयरात्रे तु दद्याच्च तिलतण्डुलैः ॥ 104 ॥

दद्यात् तृतीयरात्रौ तु धानास्त्वंबिकलाजकैः।

दद्याच्चतुर्थरात्रे तु बलिं देशिकसत्तमः ॥ 105 ॥

नालिकेरपयःसक्तुशालिपिष्टैर्विमिश्रितैः।

पञ्चमे तु बलिं दद्यात् पझबीजैः सहाक्षतैः ॥ 106 ॥

षष्ठरात्रे बलिं दद्यादपूपैश्चरुणा सह।

अथवा सर्वरात्रेषु प्रदद्याच्चरुणा सह ॥ 107 ॥

तत्तद्दिनोदितैर्द्रव्यैर्बलिं तु द्विजसत्तम!।

सप्तमे तु गुलान्नेन, पायसान्नेन चाष्टमे ॥ 108 ॥

नवमे कृसरान्नेन बलिं दद्याद्विचक्षणः।

द्वादशाहोत्सवे विप्र! माषान्नं दशमेऽहनि ॥ 109 ॥

शुद्धान्नमथवा विप्र! मुद्गान्नं तु परेऽहनि।

द्वादशे सर्वबलयः शुद्धान्नं शालिजं तु वा ॥ 110 ॥

क्षीरं दध्याज्यसंयुक्तं गुलखण्डसमन्वितम्।

इतः परं तु सर्वत्र शुद्धान्नं पायसं तु वा ॥ 111 ॥

एकाहादिचतुष्के तु भवेत्तत्तद्दिनोदितम्।

प्रत्येकमाढकं ग्राह्यं बलिद्रव्यं द्विजोत्तम! ॥ 112 ॥

तदर्धं वाऽथ पादं वा यथावित्तानुरूपतः।

एवं द्रव्याणि हुत्वा तु अलंकृत्य विशेषतः ॥ 113 ॥

यात्राबिंबगतं देवं विचित्रैर्वसनैस्तथा।

विचित्रैर्भूषणैश्चापि माल्यैर्नानाविधैस्तथा ॥ 114 ॥

मुहूर्ते शोभने प्राप्ते सर्वमंगलसंयुतम्।

त्यन्दनं वा गजं वापि यानं सौपर्णमेव वा ॥ 115 ॥

सपुष्पहेमप्रभया युक्तं पुष्पाद्यलंकृतम्।

सौवर्णेन विमानेन युक्तं मायूरकेन वा ॥ 116 ॥

समानीय तु संप्रोक्ष्य ध्यात्वा गरुडरूपिणम्।

तन्मन्त्रेण समब्यर्च्य यानमर्घ्यादिभिस्ततः ॥ 117 ॥

कृत्वा पुण्याहघोषं च श्रुतिघोषसमन्वितम्।

शङ्खतूर्यादिसंयुक्तं प्रादक्षिण्यक्रमेण तु ॥ 118 ॥

याने तत्र समारोप्य यात्रामूर्तिगतं विभुम्।

यात्रार्थं तत्र देवाय सार्घ्यं पाद्यं तथैव च ॥ 119 ॥

आचामं गन्धमाल्ये च दीपं धूपं तथैव च।

अर्हणं मधुपर्कं च नैवेद्यं विविधं तथा ॥ 120 ॥

पृथुकाद्यं पानकं च तर्पणाचमने तथा।

ताम्बूलं विनिवेद्याथ जपं कृत्वा विधानतः ॥ 121 ॥

अग्नौ संतर्पणं कुर्मात् तत्काले वापि होमयेत्।

बलिद्रव्याणि सर्वाणि यथाकालानुरूपतः ॥ 122 ॥

रथयाने विशेष तु समाकर्णय सांप्रतम्।

मुक्ताप्रपावितानैश्च सौवर्णैर्माञ्जरीगणैः ॥ 123 ॥

मुक्तादामसमेतैश्च विचित्रैः पुष्पदामभिः।

हैमेन च वितानेन प्रभया च विशेषतः ॥ 124 ॥

मध्यतो भद्रपीठेन सौवर्णेन तथैव च।

ध्वजैश्च विविधै रम्यै पताकाभिश्च सर्वतः ॥ 125 ॥

भूषयेद्रथयानं तु तथा गरुडकेतुना।

तत्र देवं समारोप्य पूजयेत् पूर्ववर्त्मना ॥ 126 ॥

आचार्याः साधकाश्चापि रथस्योर्ध्वतलस्थिताः।

तस्याधस्तात् स्थले स्थाप्याः पश्चिमे छत्रधारकाः ॥ 127 ॥

तत्र तत्पार्श्वतः स्थाप्यौ मायूरच्छत्रधारिणौ।

दक्षिणोत्तरपार्श्वस्थावग्रे चामरधारिणौ ॥ 128 ॥

सारथिस्तत्स्थले स्थाप्यस्त्वग्रतो मध्यदेशतः।

ततस्तु गरुडाद्यैश्च चक्रेण गरुडेन वा ॥ 129 ॥

अष्टाभिर्मंगलैश्चापि दीक्षितैर्ब्राह्नणैर्धृतैः।

अर्घ्यगन्धादिभिश्चैव सार्धं घण्टारवैस्तथा ॥ 130 ॥

शङ्खभेर्यादिभिश्चैव छत्रेण दीपधारकैः।

आचार्यः साधको वापि बलिं दद्याद्विधानतः ॥ 131 ॥

प्रासादद्वारमारभ्य ग्राममध्यान्तमेव च।

प्रथमावृतिमारभ्य सर्वेष्वावरणेष्वपि ॥ 132 ॥

देवयानं परिब्रम्य प्रादक्षिण्यक्रमेण तु।

रथ्यावरणपर्यन्तं तत्पश्चाद्भ्रामयेद्‌द्विज! ॥ 133 ॥

ग्रामे वा नगरे वापि पत्तेन वा महामते!।

बृहति स्यन्दने याने यानेनान्येन वान्तरा ॥ 134 ॥

भ्रामयित्वा तु तत्पश्चाद्‌बृहति स्यन्दनादिके।

देवेशं तु समारोप्य भ्रामयेद्‌ग्रामवीधिषु ॥ 135 ॥

देवस्य पुरतो दूराद्गच्छेयुर्बलिदायिनः।

ध्वजदण्डधराः पश्चाच्छंखकाहलधारकाः ॥ 136 ॥

भेरीपटहपपूर्वाणां वाद्यानां घोषणोन्मुखाः।

तत्पृष्टे गीतकाश्चापि वन्दिबृन्दास्तथैव च ॥ 137 ॥

सुवेषा भगवद्भक्तास्तथैव गणिकाजनाः।

दासीगणाश्च तत्पृष्टे शोणदण्डवहा जनाः ॥ 138 ॥

लीलांगानि विचित्राणि धारयन्तस्तथैव च।

वहन्तः पादुकादीनि ततो देवस्य पार्श्वतः ॥ 139 ॥

अग्रतः पृष्ठतश्चापि जनाश्चामरधारिणः।

आतपत्रांश्च विविधान् तालवृन्तांस्तथैव च ॥ 140 ॥

धारयन्तो द्विजाश्वापि ततो देवस्य दक्षिणे।

"कर्मारंभादि" पठतो विप्रानेकायनान् न्यसेत् ॥ 141 ॥

ऋक्सामपूर्वान् वामेपि पृष्ठतो वा निवेशयेत्।

सुमृष्टधूपपात्रांश्च वहन्तः पृष्ठतस्तथा ॥ 142 ॥

पुरतो "ऽस्त्रं" स्मरन् यायात् स्वयं विघ्नांस्तु सूदयन्।

अनेकशतसंख्यांश्च दीपानतिसमुज्ज्वलान् ॥ 143 ॥

धारयन्तो जना विप्र! देवस्योभयपार्श्वयोः।

गच्छेयुः पङ्‌क्तिरूपेण यावन्तो बलिवाहकाः ॥ 144 ॥

सर्वाणि राजचिह्नानि वहन्तो देवसन्निधौ।

गच्छेयुरन्ये भक्ताश्च ब्राह्नणाः क्षत्रियास्तथा ॥ 145 ॥

वैश्याः शूद्राश्च चत्वारो ह्याश्रमस्थास्तथैव च।

सर्वशास्त्रेषु कुशला भगवद्भाविनस्तथा ॥ 146 ॥

सेवेरन् सर्वतोदिक्कं वीक्षमाणाः परं विभुम्।

ग्रामस्यैन्द्रादियोगेन दिशासु विदिशासु च ॥ 147 ॥

मद्ये च कुमुदादीनां सगणानां क्रमेण तु।

पीठिकासु बलिं दद्यान्निर्मितासु पुरैव तु ॥ 148 ॥

कुमुदादेर्गणानां तु नामानि क्रमशः श्रृणु।

उत्कटः प्रकटश्चैव उन्मुखो विमुखस्तथा ॥ 149 ॥

अश्वग्रीवोऽश्ववदनः अश्वजिह्नस्तथैव च।

हस्तिवक्त्रश्च कुमुदः हस्तिपादश्च केशवः ॥ 150 ॥

वामनो नरकश्चापि नरो मर्दन एव च।

मन्ददृष्टिश्च कन्तुश्च तथा कन्तुकलोचनः ॥ 151 ॥

पटहाक्षो विशालाक्षः क्षामकः क्षमकस्तथा।

पाण्डरः पाण्डुपृष्ठश्च दुर्दिनः सुदिनस्तथा ॥ 152 ॥

वामदेवो महादेवो महाग्निर्मधुसूदनः।

कनकः कालकश्चैव भावनो भवनस्तथा ॥ 153 ॥

भानुमान् बानुवेगश्च भास्करश्चाप्यभास्करः।

विश्वसेनो विसेनश्च विष्वक्‌सेनो विसारणः ॥ 154 ॥

विस्तारो निस्तरश्चैव विदण्डी दण्ड एव च।

कामदः कामुकश्चापि कामभृत् कामनाशनः ॥ 155 ॥

पञ्चाशच्च गणा ह्येत् प्राचीं दिशमुपाश्रिताः।

एते पारिषदाः प्रोक्ताः कुमुदस्य वशानुगाः ॥ 156 ॥

शतं शतं गृहगणाः एकैकस्यानुयायिनः।

एषां कुमुदपूर्वाणां क्रमेण च बलिं हरेत् ॥ 157 ॥

पार्श्वस्थमण्डलेष्वेवं गृहेभ्यस्तु बलिं हरेत्।

देवा एते गृहाश्चापि ऐन्द्रे तु बलिभागिनः ॥ 158 ॥

आग्नेयो निधनस्चैव अग्निजिह्वो हुताशनः।

अग्निरूपोऽग्निवर्णश्चाप्यग्निवर्णोऽहिरेव च ॥ 159 ॥

अग्निवक्त्रो महावक्त्रे महासेनो महोदरः।

करालः काकजिह्वश्च काकवक्त्रोऽग्निवक्त्रकः ॥ 160 ॥

मण्डुर्मण्डूकवक्त्रश्च देवो देवलकस्तथा।

शर्वकः शमकश्चापि शंकुः शंकुश्रवास्तथा ॥ 161 ॥

मारीचो द्रोणमारीचो महिषो माहिषस्तथा।

कुम्भनासो विनासश्च कुम्भकर्णो विकर्णकः ॥ 162 ॥

विदारी विक्रमश्चैव मस्करी मस्करस्तथा।

सूकरः सूकरास्यश्च शशः शशमुखसस्तथा ॥ 163 ॥

सिंहः सिंहमुखश्चैव नरसिंहो नरस्तथा।

कालधृक्कालसूत्रश्च सूत्रकः सूत्र एव च ॥ 164 ॥

विनाली नालकण्ठश्च आग्नेयीं दिशमाश्रिताः।

कुमुदाक्षगणा ह्येते संयुक्ता आसुरैर्गणैः ॥ 165 ॥

आग्नेय्यां पीठिकायां तु कुमुदाक्षबलिं हरेत्।

धर्मो धर्मधरो धर्मो धर्मराजो धनुर्धरः ॥ 166 ॥

विनयः प्रश्रयश्चैव निश्रेयो निर्गुणस्तथा।

अलसः कुणपश्चैव क्रूरबाहुश्च कुंजरः ॥ 167 ॥

प्रांशुर्दमननिष्कोपौ निरनुक्रोशनिर्ममौ।

विभवोऽविभवश्चैव हुताशो बहुरेव च ॥ 168 ॥

ऊर्ध्वरक्षणसंज्ञश्च एकलः पाकलस्तथा।

कंकटः कटकश्चेव अवटः शंखचक्रिणौ ॥ 169 ॥

गदी खड्‌गी च शार्ङ्गी च तथा शार्ङ्गधरो मुने!।

वासुदेवोऽपि भद्रश्च केतुमान् केतुकस्तथा ॥ 170 ॥

क्षमी च ज्वलनश्चापि किन्नरोऽश्वत्थ एव च।

सुप्तः सुजपनश्चापि जपः पश्चिम एव च ॥ 171 ॥

कैक्षिकश्च तथा स्वजो बाडवश्चाक्षमी तथा।

गणाः पञ्छाशादेते तु दक्षिणां दिशमाश्रिताः ॥ 172 ॥

पुण्डरीक वशाह्येते पितृगृहसमन्विताः।

सर्वत्रैवं समृद्दिष्टाः पच्चाशच्छक्तिका गृहाः ॥ 173 ॥

प्रदद्यात् पुण्डरीकायएयैभिर्युक्ताय वै बलिम्।

निष्कृतिः प्रकृतिश्चैव सुकृतिर्विकृतिस्तथा ॥ 174 ॥

दारुणो दमकश्चैव रक्षको लक्षकस्तथा।

माधवो मांसकश्चैव निष्ठुरः खरभाषणः ॥ 175 ॥

प्रलंबो लम्बकश्चैव प्राणनः प्रणयस्तथा।

वीरसेनोंगदश्चैव विभाषश्च विभीषणः ॥ 176 ॥

रक्ताक्षो लोहिताक्षश्च रक्तजिह्वो विजिह्वकः।

विद्युत्केशो विशालाक्षो विक्षरो वीरहा तथा ॥ 177 ॥

अक्षरः प्राक्षरश्चैव कामरूपविरूपिणौ।

सर्वगः सर्वविद्गौरः संभवः प्रभवस्तथा ॥ 178 ॥

वारुणो वसुरेवापि विमर्दो दमनस्तथा।

वैकर्तनो विकर्ता च कपर्दी च प्रबुस्तथा ॥ 179 ॥

कन्दकी कन्दकश्रापि नाकी च वरुणोऽरुणः।

गणा एते च पञ्चाशन्नैर्ऋतिं दिशमाश्रिताः ॥ 180 ॥

यातुगृहैस्तु संयुक्ता वामनस्यानुगा इमे।

एभिर्युक्ताय विधिना वामनाय बलिं ददेत् ॥ 181 ॥

वरुणो वारुणश्चैव पाशी पाशधरो गुरुः

क्षेपणः क्षोभणश्चैव नारदः सर्वदो रविः ॥ 182 ॥

सुमना नामनो हंसो वैकुण्ठः परमः परः।

हनुमान् वसुमान् भद्रो भद्रवः प्रभवस्तथा ॥ 183 ॥

महाकर्णो विकर्णश्च शशकः शलकः पिकः।

वानरो नरकश्चैव कार्ष्णिः कर्णधरोंऽशुमान् ॥ 184 ॥

चक्रोऽग्रश्च तथा वज्री वज्रनाभो विनाभकः।

करभः कुरभश्चैव दाक्षिणो दक्षिणः सुहृत् ॥ 185 ॥

दुर्गन्धः पूतिगन्धश्च तार्क्ष्यो गरुड एव च।

विरोधो रोधको रोधः कंकणस्च वृकोदरः ॥ 186 ॥

एते गणाश्च पञ्चाशत् पश्चिमां दिशमाश्रिताः।

शंकुकर्णवशा ह्येते पाशग्रहगणान्विताः ॥ 187 ॥

सहैभिः शंकुकर्णाय पीठिकायां बलिं ददेत्।

मरुर्मारुतगो रुर्वी आखुर्वायुसुतोऽनिलः ॥ 188 ॥

गलर्तो वर्तकः कंको मार्गणः प्रांकणोऽचलः।

बलो बलनिधिर्वीरो विरोधो रोधको विधिः ॥ 189 ॥

सिद्धवः सुयवश्चैव शंकरो धीरकस्तथा।

माली मालाविधिर्वस्तुः समर्थः सुमहोत्सवः ॥ 190 ॥

कर्कटः कटकश्चैव गन्धो गन्धवहः परः।

सिक्तकः सिक्तरोगी च सेवकः सेवनः सवः ॥ 191 ॥

औषधो भेषजो वापि रोगी रोगभवस्तथा।

कारणः करणः कर्ता गरवीरोऽखलस्तथा ॥ 192 ॥

वलश्च वाकुवाहश्च सुचारश्च तथैव च।

गणाः पश्चाशदेते तु वायव्यां दिशमाश्रिताः ॥ 193 ॥

सर्वनेत्रानुगान् नित्यं गन्धर्वगृहसंयुताः।

प्रदद्यात् सर्वनेत्राय एभिर्युक्ताय वै बलिम् ॥ 194 ॥

सोमः सोमकलः सोम्यः सामवित् सामनायकः।

सुधा सुधाता धाता च सुराष्ट्रः काष्ठकः कलिः ॥ 195 ॥

कालधृक्कालचक्रश्च कालकूटविषो बल।

अमृतोऽमृतनाथश्च केयूरी केबली बली ॥ 196 ॥

विष्णुः कृष्णपिशंगांगी रेखालेखः पिक शुकः।

लूबकश्च शुकश्चैव श्येनः श्येनमुखस्तथा ॥ 197 ॥

मार्जारो मरुभृद्वालो गुल्मः कणवकः कणः।

शेषो विशेष उच्छेषः कर्दमः पूतिविग्रहः ॥ 198 ॥

साम्बः संवत्सरश्चैव वेगी वेगधरो मरुत्।

गणाः पञ्चाशदेते तु सोमस्य दिशमाश्रिताः ॥ 199 ॥

सुमुखस्य वशा ह्येते यक्षग्रहसमन्विताः।

सुमुखाय बलिं दद्यादेभिः सह यथाविधि ॥ 200 ॥

ईशान ईश्वरो व्यापी व्यसनो विनशो बुधः।

धरो बको विशो वादः शकुनिः शकटो घटः ॥ 201 ॥

वृक्षः कक्षः क्षमी क्षान्तिर्मातृरोमा कपिंजलः।

ब्रह्नण्यो ब्रह्नविद्ब्रह्नी व्रह्नात्मा व्रह्नसाधनः ॥ 202 ॥

वेदी वेदविदुद्वन्धः शंकरः शांकरस्तथा।

धीमान् विसृष्टिरिष्टात्मा दुष्टात्मा दुष्टकर्मकृत् ॥ 203 ॥

विजेता विकचो वादी नोदी त्रिपक एकभुक्।

सर्वभुक सर्वगः सर्वः सर्वभंगः सनातनः ॥ 204 ॥

गोविन्दो गोपतिश्चेव गोप्ता चेव महेश्वरः।

पञ्चाशच्च गणा ह्येते ऐशानीं दिशमाश्रिताः ॥ 205 ॥

सुप्रतिष्ठवशा ह्येते पिशाचगृहसंयुताः।

सुप्रतिष्ठितसंज्ञाय एभिः सार्धं वलिं ददेत् ॥ 206 ॥

सिद्धो धाता विधाता च धाता चैव प्रजापतिः।

लोकेशो लोककृत् कर्ता स्रष्टा ब्रह्ना तथात्मभूः ॥ 207 ॥

सुतापश्च तुलश्चैव तथा वै रीतिवर्धनः।

अव्यक्तो गुणवान् गौणो गुणभुक्च तथैवहि ॥ 208 ॥

उद्गीतः प्रणवश्चापि हिरण्यगर्भसंज्ञितः।

विरिञ्चः पुष्करश्चैव भासनो भास एव च ॥ 209 ॥

विकर्णो विजयश्चैव तथा चैव रथंतरः।

छन्दो यजुस्तथा ऋक् च अथर्वा च ततः परम् ॥ 210 ॥

मरीचिरंगिराश्चैव पुलहः क्रतुरेव च।

वसिष्ठश्च प्रचेताश्च शलभो भीष्म एव च ॥ 211 ॥

हेमन्तः शिशिरश्चापि कुसुमाकरसंज्ञितः।

कलहश्च विरागिश्च अमर्षो रोषणस्तथा ॥ 212 ॥

शोषणश्च गतिश्चैव हर्षणो वर्धनस्तथा।

गणाः पञ्चाशदेते तु व्योमसिद्धगृहान्विताः ॥ 213 ॥

प्रदद्यात् पृश्निगर्भाय सार्धमेभिर्बलिं द्विज!।

मनुष्यो मानवश्चैव मण्डको मानवस्तथा ॥ 214 ॥

मकरश्च तथा चोरः कंपश्चैव प्रकंपनः।

अलंपटश्च पटद योजको भजको ग्रहीः ॥ 215 ॥

रेचको रोचको मायो धारो वारो रसश्चलः।

चापालिकः कपिर्बाणो ग्रजनो गर्जनो गुडः ॥ 216 ॥

तित्तरश्चटको ध्वाङ्‌क्षो बलीवर्दो महानटः।

हर्षो धर्मप्रशास्ता च शमको दुन्दुभिः शठः ॥ 217 ॥

कुक्षिः कुमारः कायस्थो लावकोऽप्रशुनः शुनः।

लवणो रवणो ऋद्धो राजसस्तामसोऽचलः ॥ 218 ॥

कल्याणो भगदत्तश्च पृथिवीतलसंस्थिताः।

गणाः पञ्चाशदेते तु भूमिग्रहसमन्विताः ॥ 219 ॥

महाबला दुराधर्षा मानवस्य वशानुगाः।

मानवाय बलिं दद्यादेभिर्युक्ताय साधकः ॥ 220 ॥

एते पञ्चाशतः प्रोक्ता गणानामधिपा द्विज!।

ऐकैकस्य भवेदेषां गणाश्चान्ये शतं शतम् ॥ 221 ॥

एवं पञ्चाशत्‌सहस्रं एतेषां परिचारकाः।

चत्वरे च चतुष्के च सभायां ग्राममध्यके ॥ 222 ॥

ग्रामद्वारेषु सर्वेषु तिष्ठन्ति विविधायुधाः।

जनानयोग्यान् बाधन्ते तथा पाषण्डिनोपि च ॥ 223 ॥

नद्यादिषु च देशेषु संचरन्ति यथारुचि।

दशानां कुमुदादीनां गणेशानां द्विजोत्तम! ॥ 224 ॥

गणानामुत्कटादीनामुदितानां क्रमेण तु।

प्रणवाद्यैर्नमोन्तैस्तु स्वैस्वैर्नामभिरेव च ॥ 225 ॥

अर्ध्यं गन्धं तथा माल्यं धूपं गन्धाम्बुपूर्वकम्।

बलिं भूयो जलं चापि ताम्बूलं क्रमशो ददेत् ॥ 226 ॥

गीतनृत्तादिकं सर्वं पूर्ववत् परिकल्पयेत्।

पञ्चाशतां सहस्राणां गणशो गणशो द्विज! ॥ 227 ॥

नमः पारिषदेभ्यश्च इत्युक्त्वा वलिविस्तरम्।

भूमौ प्रतिदिशं कुर्यात् सर्वशान्तिकरं शुभम् ॥ 228 ॥

पञ्चाशतां सहस्राणा एकैकस्य पृथक् पृथक्।

शतं शतं परिवारा एते ग्रहगणाः स्मृताः ॥ 229 ॥

एषां ग्रहगणानां तु परिवाराः सहस्रशः।

असंख्येयाश्चरन्तस्तु सर्वतः पृथिवीमिमाम् ॥ 230 ॥

संचरान्ति ग्रहगणा उक्ता दशविधा महीम्।

देवा दैत्याश्च पितरः राक्षसा नागनायकाः ॥ 231 ॥

गन्धर्वयक्षाः पैशाचाः सिद्धाश्चापि धरागणाः।

एते दशविधा ब्रह्नन्! दशदिक्षु स्थिताः सदा ॥ 232 ॥

उक्ताः पञ्चदशानां तु एतेषां नायका गणाः।

तेषां तु पूजया सर्वे सुखं यान्ति न संशयः ॥ 233 ॥

पीठोर्ध्वे कुमुदादीनां बलिं दद्याद्विचक्षणः।

भूतले गोमयाद्येन लेपिते वा यथारुचि ॥ 234 ॥

गणानामुत्कटादीनां बलिं तत्परितो ददेत्।

अन्येषामापि सर्वेषां तद्बहिर्विकिरेद्बलिम् ॥ 235 ॥

अमुक्तानां च सर्वेषां ग्राममद्ये बलिं क्षिपेत्।

कुमुदादिगणेशानाम् अनुकल्पे विधानतः ॥ 236 ॥

बलिं दत्वाऽवशिष्टानां सर्वेषामपि वै पृथक्।

नमः पारिषदेभ्यश्चेत्युक्त्वा तस्माद्बलिं द्विज! ॥ 237 ॥

अवशिष्टं बलिद्रव्यं ग्राममध्ये विनिक्षिपेत्।

संतर्पणार्थं भूतानां सर्वदेशनिवासिनाम् ॥ 238 ॥

रात्र्यामावाहनं ब्रह्नन्! ध्वजारोहणवासरे।

न कृतं कुमुदादीनां सगणानां ततोद्य तु ॥ 239 ॥

तेषामावाहनं कुर्याद् बलिं दद्याद्विधानतः।

ध्वजारोहदिने पूर्वं तेषामावाहने कृते ॥ 240 ॥

तद्वासरात् समारब्य यावदुत्सववासरम्।

पायसेन बलिं दद्याच्छुद्धान्नेनाथवा द्विज! ॥ 241 ॥

दिवा वापि रजन्यां वा कालयोरुभयोस्तु वा।

भवेत् कर्तुर्महान् दोष आहूतानामनर्चनात् ॥ 242 ॥

केनापि हेतुना यत्र वलिदानं न शक्यते।

यात्रारंभदिने तत्र तेषामावाहनं चरेत् ॥ 243 ॥

एवन्तु बलिसंयुक्तं देवेशं भ्रामयेद्‌द्विज!।

प्रादक्षिण्येन वै ग्राणे नगरे वापि पत्तने ॥ 244 ॥

यात्रायां वर्तमानायां देवदेवाय भक्तितः।

मुखवासं सताम्बूलं बहुशोऽथ निवेदयेत् ॥ 245 ॥

चन्दनं श्रमशान्त्यर्थं कर्पूराद्यैः सुभावितम्।

प्रदद्याद्देवदेवाय माल्यानि विविधान्यपि ॥ 246 ॥

शीतलं तर्पणजलं नारिकेलजलान्वितम्।

श्रमशान्तिनिमित्तानि अन्यान्यपि निवेदयेत् ॥ 247 ॥

दिगष्टके तु ग्रामादेस्तन्मद्ये च विशेषतः।

गीतकैर्विविधैनर्त्तैस्तन्त्रीवाद्यसमन्वितैः ॥ 248 ॥

शंखभेरीमृदंगाद्यैर्देवेशं परितोषयेत्।

एवं देवं परिब्राम्य ग्रामादौ बलिसंयुतम् ॥ 249 ॥

पुनः प्रदक्षिणं कृत्वा प्रासादावरणेषु च।

प्रासादद्वारदेशे तु देवदेवस्य भक्तितः ॥ 250 ॥

अर्घ्यं पाद्यं तथाचामं गन्धं माल्यं च धूपकम्।

निवेद्य देवदेवेशं स्वस्थाने सन्निवेशयेत् ॥ 251 ॥

ततो यागगृहं गत्वा देशिकः सुसमाहितः।

तिलैराज्यैश्च पूर्णआन्तं यात्राहोमं समापयेत् ॥ 252 ॥

एवं बलिसमायुक्तमन्येषु दिवसेष्वपि।

अह्नि रात्रौ तु देवस्य परिब्रमणमारभेत् ॥ 253 ॥

तीर्थयात्रादिने कुर्यात् परिभ्रमणमह्नि वै।

कुर्यात् स्नपनबिंबे च स्नपनं तु दिवानिशम् ॥ 254 ॥

आरम्भदिनमारभ्य यावदन्तिमवासरम्।

तत्रापि चांकुरारोपं सप्तमे पञ्चमे तु वा ॥ 255 ॥

वासरे पूर्ववच्चापि कुर्यात् कौतुकबन्धनम्।

द्वितीये वासरे प्राप्ते देवमास्थानमण्टपे ॥ 256 ॥

यागागारेऽथवानीय समारोप्य च विष्टरे।

ततो यागगृहं गत्वा देशिको विधिना यजेत् ॥ 257 ॥

कलशे मण्डले चैव ततो गत्वा तु मण्डपम्।

पूजयेद्देवदेवेशं महता विभवेन तु ॥ 258 ॥

ततो यागगृहे सम्यग्‌वह्वौ सन्तर्प्य पूर्वबत्।

ततस्तस्मात् समानीय महदास्थानमण्टपम् ॥ 259 ॥

तत्र सम्यक् समब्यर्च्य देवं नीराजनान्तिमम्।

महाहविर्निवेद्याथापूपादिसमन्वितम् ॥ 260 ॥

तस्माद्देवं समानीय मण्टपे यागनिर्मिते।

तत्र देवं समब्यर्च्य अर्घ्यपाद्यादिभिस्ततः ॥ 261 ॥

अग्नौ सन्तर्य्य विधिवत् पूर्णाहुत्यावसानिकम्।

अलंकृतं तु देवेशं पूर्ववद्वसनादिकैः ॥ 262 ॥

यानादिके समारोप्य पूर्वोक्तक्रमयोगतः।

भ्रमयित्वा तु बेवेशं ग्रामे त्वन्तः प्रवेशयेत् ॥ 263 ॥

मण्टपे देवदेवेशमानीय स्नानविष्टरे।

समारोप्यार्घ्यपाद्यैश्च दद्यादाचमनं विभोः ॥ 264 ॥

गन्धं पुष्पं च धूपं च दीपं नीराजनान्तिमम्।

वेदघोषैश्च गीताद्यैरर्हणोदपुरस्सरम् ॥ 265 ॥

कदलीफलसंयुक्तमपूपं गुलसंयुतम्।

पानकं तर्पणजलं नालिकेररसान्वितम् ॥ 266 ॥

ताम्बूलं शशिसंयुक्तम् ततो यात्रार्थकल्पितम्।

वसनाद्यं परित्यज्य स्नानशाटीं निवेद्य च ॥ 267 ॥

तैलेनाभ्यंजनं कृत्वा समुद्वर्त्य यथाविधि।

शिरस्यामलकं दत्वा संस्नाप्य बहुभिर्जलैः ॥ 268 ॥

वर्णकेन समालिप्य क्षालयित्वा तु वारिणा।

समालिप्य सुगन्धेन भक्तितश्चान्दनादिना ॥ 269 ॥

सहस्रधारया विप्र! स्नानं कृत्वा ततः परम्।

दत्वा सवन्दनं पश्चात् शिरः प्लोतादिशाटकम् ॥ 270 ॥

दत्वा देवं समारोप्य तदन्यस्मिंस्तु विष्टरे।

करशुद्व्यादि सर्वं तु कृत्वान्तर्यागपश्चिमम् ॥ 271 ॥

ततो यथाक्रमेणैव देवं संपूजयेद् द्विज!।

यद्वा दिनोत्सवे वृत्ते देवमानीय मण्टपे ॥ 272 ॥

वितते भद्रपीठे तु समारोप्याथ पूर्ववत्।

अर्घ्यादि सकलं विप्र! ताम्बूलान्तं निवेद्य च ॥ 273 ॥

वस्त्राद्यं पूर्वक्लृप्तं यत् क्रमात् सर्वं विसृज्य च।

विनिवेद्य च वस्त्रं तु श्रमनिर्हरणार्थतः ॥ 274 ॥

समालब्य तु देवेशं सुगन्धैश्चन्दनादिकैः।

ततस्तु विधिना पूज्य यावदात्मनिवेदनम् ॥ 275 ॥

स्नानार्थं देवदेवस्य विज्ञाप्य विनिवेद्य च।

पादुके देवदेवेशं छत्राद्यैश्च समन्वितम् ॥ 276 ॥

तस्मादानीय पीठे तु स्नानार्थं परिकल्पिते।

समारोप्य तदाद्यैस्तु भोगैः सर्वैस्तु पूर्ववत् ॥ 277 ॥

इष्ट्वा ताम्बूलदानान्तं स्कन्धशाटीं निवेदयेत्।

ततस्तैलं समादाय कर्पूराद्यैः सुभावितम् ॥ 278 ॥

देवस्य केशानालोड्च हस्ताब्यां कंकतेन तु।

अधिवास्य सुगन्यैस्तु धूपैरभ्यंजयेत् ततः ॥ 279 ॥

शिरो निष्पीड्य देवस्य वहुधा च ततः परम्।

केशानाबघ्य मालाभिः सूक्ष्मेण प्लोतकेन तु ॥ 280 ॥

ललाटोपरि बध्वा तु तथा मुखसरोरुहे।

देवस्य तैलनिष्यन्दा नापतन्ति यथा द्विज! ॥ 281 ॥

ततः स्कन्धप्रदेशात्तु यावत्पादावसानकम्।

अब्यंजयेच्च तैलेन सर्वगात्राणि मर्दयेत् ॥ 282 ॥

तस्मिन् काले बहुविधैस्तालवृन्तैश्च चामरैः।

तत्तापशमनार्थं तु वीजयेयुः समन्ततः ॥ 283 ॥

ततस्तु वाससोद्वर्त्य तथा चूर्णैः पुरोदितैः।

चमषीं च खलिं दत्वा दद्यादुष्णोदकं ततः ॥ 284 ॥

चन्दनं मुखलेपार्थं घृष्टं कर्पूरभावितम्।

ततस्त्वामलकं कल्कं गन्धद्रव्यैः सुसंस्कृतम् ॥ 285 ॥

दत्वा शिरसि देवस्य प्रक्षाल्य वहुभिर्जलैः।

शनैः शनैः समालोड्य ततोऽर्घ्यं विनिवेद्य च ॥ 286 ॥

लोध्रं कालेयकं चैव क्षालनार्घ्यसमन्वितम्।

दत्वा केशान् समाबध्य देवस्य प्लोतवाससा ॥ 287 ॥

अधः शटीं निवेद्याथ पात्रे कृत्वा तु वर्णकम्।

कर्पूरचूर्णसंमिश्रं सम्यग्धूपाधिवासितम् ॥ 288 ॥

तेन देवस्य गात्राणि लेपयेत्तु शनैः शनैः।

आकण्ठात् पादपर्यन्तं ततः प्रक्षालयेज्जलैः ॥ 289 ॥

अपास्याथ शिरःप्लोतम् दद्यादर्घ्यं तु मूर्धनि।

ग्रन्थिपल्लवतोयादि सर्वरत्नोदकान्तिमम् ॥ 290 ॥

संस्नाप्य सप्तभिस्तोयैः शिरःप्लोतं ददेद्विज!।

विनिवेद्याप्यधःशाटीं चन्दनेन सुगन्धिना ॥ 291 ॥

शशिचूर्णसमेतेन वासितेन हिमांबुना।

धूपाधिवासितेनापि समालभ्य विशेषतः ॥ 292 ॥

गात्राणि देवदेवस्य तथा वै कुंकुमेन च।

उपवीतं सोत्तरीयं दत्वा प्लोतमपास्य च ॥ 293 ॥

शिरस्यमथ केशांस्तु गन्धधूपाधिवासितान्।

आबद्य विविधैर्माल्यैः स्रग्दामानि निवेद्य च ॥ 294 ॥

ततस्तु बहुभिस्तोयैः संस्कृतैश्चन्दनादिना।

सहस्रधारया स्नानमाचरेद्देशिको विभोः ॥ 295 ॥

व्यापकान् चतुरो मन्त्रान् जपेदेकाग्रमानसः।

तस्मिन् काले बह्‌वृचाद्या द्बिजाः प्रागादिदिक्स्थिताः ॥ 296 ॥

सृक्तानि पौरुषाद्यानि अधीयीरन् समाहिताः।

शंखभेर्यादिकान् सम्यग् धोषयेयुः समन्ततः ॥ 297 ॥

मंगलानि च गीतानि तदा गायन्तु गायकाः।

एवं स्नाने कृते पश्चात् देशिकेन्द्रः समाहितः ॥ 298 ॥

पूर्णकुम्भं समादाय विभोः स्नपनमाचरेत्।

जपन् पवित्रमन्त्रं च तस्य निर्वचनं तथा ॥ 299 ॥

एवं स्नानं समापाद्य दद्यान्नीराजनं विभोः।

सवन्दनाख्यं तत्पश्चच्छाटकं विनिवेद्य च ॥ 300 ॥

कचोदकापकर्षार्थमपरं देहवारिभृत्।

अधरोत्तरवस्त्रेद्वे गन्धधूपाधिवासिते ॥ 301 ॥

स्कन्धप्लोतं निवेद्याथ शिरः स्नानं निवेद्य च।

चन्दनादि सुगन्दं समाल्यानि विनिवेद्य च ॥ 302 ॥

पादुके विनिवेद्याथ तस्मात् स्थानात् समानयेत्।

तृतीयं रत्नखचितं आसनं विनिवेद्य च ॥ 303 ॥

तत्रस्थं देवदेवेशमर्घ्याद्यैः पूजयेत् क्रमात्।

सर्वं होमावसानं च कृत्वा भूयः प्रपूज्य च ॥ 304 ॥

महाहविर्निबेद्याथ सर्वं प्राग्वत् समाचरेत्।

एवं प्रतिदिनं चैव यावत्तीर्थदिनान्तिमम् ॥ 305 ॥

स्नपनं पूजनं चैव विभोः कुर्यादतन्द्रितः।

नित्योत्सवादौ देवस्य स्नपनं तु समाचरेत् ॥ 306 ॥

दिनोत्सवसमारम्भे नाचरेत् स्नपनं विभोः।

यद्वोभयसमारम्भे कुर्यादिच्छानुरूपतः ॥ 307 ॥

कलशे मण्डले चैव अह्नि रात्रौ च पूजनम्।

कुर्यात् प्रतिदिनं सम्यगेकवारं यथाविधि ॥ 308 ॥

बिंबंस्थं देवदेवेशमह्नि रात्रौ च पूजयेत्।

एकवारं द्विवारं वा त्रिवारं वा यथारुचि ॥ 309 ॥

प्रासादे मूलबिंबस्थं सविशेषं यजेत् सदा।

पञ्चमे वासरे प्राप्ते पूर्वाह्ने तु दिनोत्सवम् ॥ 310 ॥

कृत्वा ततस्तु देवेशं महास्नपनपूर्वकम्।

महता विभवेनैव लक्ष्मीपुष्टिसमन्बितम् ॥ 311 ॥

महाहविर्विधानेन विभवे सति पूजयेत्।

षष्ठे दिने तु संप्राप्ते कुम्भाचनपुरस्सरम् ॥ 312 ॥

अग्निसंतर्पणान्तं च पूजयित्वा विधानतः।

पूर्ववद्देवदेवेशं लक्ष्मीपुष्टिसमन्वितम् ॥ 313 ॥

यानादिके समारोप्य प्रासादस्य बहिः व्कचित्।

उद्याने सुशुभे रम्ये पादपैर्वकुलादिभिः ॥ 314 ॥

प्रोच्छ्रितैर्विविधैर्वापि समन्तात् परिशोभिते।

पुष्पिताभिर्लताभिश्च सर्वतः परिभूषिते ॥ 315 ॥

नीत्वा देवं समारोप्य यथार्हे विष्टरे पुरः।

श्रीपुष्टिसहितं प्राग्वद्धोमान्तं परिपूजयेत् ॥ 316 ॥

सूक्ष्मवस्त्रदुकूलानि सरत्नाभरणान्यपि।

सुधाकस्तूरिकर्पूरदिव्यगन्धसमन्वितम् ॥ 317 ॥

सर्वांङ्गदेवदेवेशं मृगस्नेहेन लेपयेत्।

पुष्पापचयमाल्यादिभूषितानां विशेषतः ॥ 318 ॥

परस्परं वा शक्तीनां क्रीडार्थं वाप्यलंकृताम्।

गरुडारूढदेवाय पारिजातहरं स्मरन् ॥ 319 ॥

प्राभृतान्यपि पुष्पाणि देवदेवाय दर्शयेत्।

इदमस्मात् समायातं इत्युक्त्वा देशिकः स्वयम् ॥ 320 ॥

पुष्पापचयकर्मार्थमेवं कृत्वा निवेद्य च।

तत्र वाऽन्यत्र वा स्थाने कर्तुरिच्छानुरूपतः ॥ 321 ॥

ततस्तु देवदेवेशं लक्ष्मीपुष्टिसमन्वितम्।

पूर्ववद्भ्रामयेत् ग्रामे शेषं प्राग्वत् समाचरेत् ॥ 322 ॥

सप्तमे दिवसे प्राप्ते प्रासादं संप्रविश्य च।

देशिकः साधकैः सार्धं प्रणिपत्य जगद्‌गुरुम् ॥ 323 ॥

विज्ञापयेत्तु देवाय सम्यगुच्चस्थया गिरा।

"भगवन् पुण्डरीकाक्ष शरणागतवत्सल! ॥ 324 ॥

अस्मिन्नहनि कर्तव्या जलक्रीडा त्वया विभो।

शुद्धये सर्वलोकानां देवानां प्रीतयेपि च ॥ 325 ॥

यात्रा तदर्थं कर्तव्या मदनुग्रहकाम्यया।"

इति विज्ञाप्य देवाय प्रणम्य च पुनः पुनः ॥ 326 ॥

यानादौ देवमारोप्य लक्ष्मीपुष्टिसमन्वितम्।

नीत्वा मज्जनशालां तु स्नानोपकरणैर्युताम् ॥ 327 ॥

तद्गतान् सर्वसंभारान् दर्शायित्वा विभोस्ततः।

चन्दनाद्यैः समालभ्य देवं माल्यैर्विभूष्य च ॥ 328 ॥

विनिवेद्य च ताम्बूलं मुखवाससमन्वितम्।

समाहूय च तत्रस्थानाज्ञाप्य परिचारकान् ॥ 329 ॥

प्राप्तेऽपराह्वसमये जलक्रीडा भविष्यति।

तदर्थाः सर्वसंभाराः स्थापितव्यास्तु मण्डपे ॥ 330 ॥

इत्याज्ञाप्य ततस्तस्माद्‌धान्यागारं प्रविश्य च।

दर्शयित्वा तु धान्यानि विभोस्तेषां समृद्धये ॥ 331 ॥

उद्यानादौ समानीय विनिवेद्य च तत्स्थितान्।

उपहारान् यथायोगं तत आस्थानमण्टपे ॥ 332 ॥

पूजयेद्देवदेवेशं श्रीपुष्टिभ्यां समन्वितम्।

सविशेषं ततो लक्ष्मीं पुष्टिमन्तः प्रवेशयेत् ॥ 333 ॥

प्राग्वद्दिनोचितं सम्यक् कृत्वा पश्चात्तु मण्टपे।

देवदेवं समानीय समारोप्य च विष्टरे ॥ 334 ॥

अर्ध्यात् ताम्बूलपर्यन्तं सर्वं प्राग्वन्निवेद्य च।

स्नानार्थं शाटिकां वापि विनिवेद्य जगत्पतेः ॥ 335 ॥

मण्डपस्यैकदेशे तु शालितण्डुलनिर्मिते।

विष्टरे तु जलद्रोणीं सौवर्णीं वापि राजतीम् ॥ 336 ॥

ताम्रजं वा यथालाभं चतुस्त्रिद्विकरायताः।

तदर्धविस्तृतामूर्ध्वे मूले तत्पादविस्तृताम् ॥ 337 ॥

वृत्तायतामधोभागे प्रणालेन समन्विताम्।

उन्मत्तकुसुमाकारसदृशामथवा द्विज! ॥ 338 ॥

बिंबमानानुरूपां तां सर्वलक्षणसंयुताम्।

निवेश्य तां समापूर्य गालितेन जलेन तु ॥ 339 ॥

कुंकुमक्षोदयुक्तेन चन्दनेनान्वितेन च।

कर्पूरचूर्णयुक्तेन कुसुमैर्वासितेन च ॥ 340 ॥

तत्पार्श्वे देवमानीय चार्घ्याद्यैः परिपूज्य च।

भेरीपटहवादित्रशंखघोपसमन्वितम् ॥ 341 ॥

स्तुतिमंगलघोषैस्तु श्रुतिघोषसमन्वितम्।

सूक्तेन पौरुषेणैव विभोः कृत्वावगाहनम् ॥ 342 ॥

याने देवं समारोप्य सह स्नानार्द्रवाससा।

कुंकुमेन समालिप्य आपादान्मस्तकावधि ॥ 343 ॥

ब्रामयेत् प्रांकणं वीधीं प्रीतये वरुणस्य च।

जनानामपि सर्वेषां पवित्रीकरणाय च ॥ 344 ॥

तत्काले देवदेवेशं भक्त्या पश्यन्ति ये जनाः।

ते सर्वे धूतपाप्मानो भवन्ति निरुपद्रवाः ॥ 345 ॥

ततस्तु मण्डपे देवं विष्टरे विनिवेश्य च।

स्नानवस्त्रादि सकलमाचार्यः स्वयमाहरेत् ॥ 346 ॥

ततो निशोत्सवान्तं च सर्वं पूर्ववदाचरेत्।

अष्टमे दिवसे प्राप्ते आचरेन्मृगयां विभोः ॥ 347 ॥

प्रातरारभ्य पूर्वाह्वे देवमिष्ट्वा तु पूर्ववत्।

अश्वरत्नं समानीय सर्वालंकारशोबितम् ॥ 348 ॥

बहुभिस्तुरगैः सार्धं हस्तिनं वा तथाविधम्।

स्वभावं कृत्रिणं वापि तत्रारोप्य जगत्पतिम् ॥ 349 ॥

मृगयानुगुणैः सर्वैर्भूषणाद्यैर्विभूषितम्।

आरोप्य याने सौवर्णे श्रियं च धरणीं तथा ॥ 350 ॥

ताभ्यां सह परिब्राम्य ग्रामादौ पूर्ववद्विभुम्।

सैन्यैश्च विविधैः सार्धं भक्ताद्यैश्च तथैव हि ॥ 351 ॥

ततो ग्रामस्य बाह्ये तु क्रोशमात्रान्तरीकृते।

उद्याने वितते रम्ये विचित्रैः पादपैर्द्विज! ॥ 352 ॥

सरसीभिर्विचित्राभिः लताब-न्दैश्च पुष्पितैः।

शोभिते च समानीय देवं तन्मध्यसंस्थिते ॥ 353 ॥

मण्टपे तु वितानाद्यैः सर्वतः परिभूषिते।

सौवर्णे विष्टरे रम्ये समारोप्य जगत्पतिम् ॥ 354 ॥

श्रीभूमिसहितं पश्चाच्छीतलैर्व्यजनानिलैः।

चन्दनाद्यैः सुगन्धैश्च हिमतोयैस्च शीतलैः ॥ 355 ॥

स्वेदशान्तिं समापाद्य विशेषाद्राजराजवत्।

ततोऽर्घ्यादिबिरभ्यर्च्य दघ्यन्नं विनिवेदयेत् ॥ 356 ॥

मरीचिचूर्णसंमिश्रं जीरकादिसन्वितम्।

गुलखण्डयुतं शुद्धं पानकानि बहूनि च ॥ 357 ॥

कदलीफलपूर्वाणि मधुराणि फलान्यपि।

सर्वं ताम्बूलदानान्तं क्रमात् कृत्वा ततः परम् ॥ 358 ॥

स्नानपूर्वं समभ्यर्च्य महता विभवेन तु।

यथाक्रमेण देवेशं लक्ष्मीपुष्टिसमन्वितम् ॥ 359 ॥

निवेद्य च प्रमूतान्नमलंकृत्य विशेषतः।

तुरगादौ समारोप्य अस्तं याते दिवाकरे ॥ 360 ॥

दीपानेकशतैर्युक्तं ग्रामं नीत्वा प्रदक्षिणम्।

देवं गेहे प्रवेश्याथ प्राग्वत् कुर्यान्निशोत्सवम् ॥ 361 ॥

तद्रात्रौ तीर्थबिंबस्य कुर्यात् कौतुकबन्धनम्।

आचार्यो यजमानेन साधकैश्च समन्वितः ॥ 362 ॥

प्रासादं संप्रविश्याथ प्रणम्य च मुहुर्मुहुः।

दण्डवत्प्रणिपातेन इमं मन्त्रमुदीरयेत् ॥ 363 ॥

"तीर्थयात्रा त्वया देव! श्वः कर्तव्या सुरेश्वर!।

तत्र प्रतिसरारम्भं त्वमनुज्ञातुमर्हसि" ॥ 364 ॥

इति विज्ञाप्य देवस्य तीर्थबिंबं समानयेत्।

तदलाभे मुनिश्रेष्ठ! नित्यस्नपनकौतुकम् ॥ 365 ॥

अलाभे त्वस्य बिंबस्य बलिबिंबं तु वा द्विज!।

मूलिबंबस्य पुरतः संस्थाप्यावाह्य पूज्य च ॥ 366 ॥

प्रासादाब्यन्तरे कुर्याद्‌वेदिकां व्रीहिभिः शुभाम्।

हस्तमात्रोन्नतायामविस्तारां पझसन्निभाम् ॥ 367 ॥

वासोभिर्वेष्टयित्वा तां चतुरश्रायतां ततः।

पालिकाः सांकुरा बाह्ये स्थापयेत् ककुभष्टके ॥ 368 ॥

तद्बहिर्घटिकास्तद्वच्छरावांस्तद्वहिस्तथा।

तद्‌र्ध्वे देवमारोप्य घृतारोपणमाचरेत् ॥ 369 ॥

देवस्य पुरतः स्थाप्य पात्रं लोहविनिर्मितम्।

घृतेनापूर्य तत् पात्रं प्राग्वत् संस्कृत्य देशिकः ॥ 370 ॥

उभाभ्यां चैव हस्ताभ्यां दूर्वामादाय मूलतः।

घृते निमज्य चाग्राणि देवपादेषु सेचयेत् ॥ 371 ॥

ततस्तु कण्ठपार्श्वे तु ततो देवस्य भूर्धनि।

पाणिप्रक्षालनं कुर्यादन्तरान्तरयोगतः ॥ 372 ॥

दूर्वाभेदस्तथा प्रोक्तो घृतारोपणकर्मणि।

हस्तव्यत्यासमार्गेण घृतारोपणमाचरेत् ॥ 373 ॥

पादे "सुमंगलं चे" ति कठे भद्रमिति द्विज!।

"सुशोभनं" तु शिरसि क्रमान्मन्त्रः प्रतिष्ठितः ॥ 374 ॥

यद्वा सर्वस्य मन्त्रस्य द्वादशाक्षरसंज्ञितः।

अक्षतस्यार्पणं कृत्वा कुर्यात् कौतुकबन्धनम् ॥ 375 ॥

ऊर्णामयेन सूत्रेण क्षौमसूत्रेण तेन च।

प्राग्विधानेन तत्पस्चाच्चामराद्यैश्च वीजयेत् ॥ 376 ॥

दर्शयेद्दर्पणं छत्रमन्यानि मंगलान्यपि।

निवेद्य पायसं पश्चाद्‌विभवानुगुणं ततः ॥ 377 ॥

शिरसा शाययित्वा तु देवेशं शयनोपरि।

गुग्गुल्वगरुधूपैश्च धूपयित्वा समन्ततः ॥ 378 ॥

अनिर्वाणैः प्रदीपैस्तु रात्रिशेषं समापयेत्।

आचार्यः प्रातरुथाय कृत्वा स्नानादिकं ततः ॥ 379 ॥

देवमुत्सवबिंबस्थं प्राग्वत्पूज्य विधानतः।

पूर्वाह्वे वाथ मध्याह्वे कृत्वा पूर्वं रथोत्सवम् ॥ 380 ॥

कारयेत्तीर्थपूर्वाह्ने अथ मध्याह्वपूर्ववत्।

देवं गेहे समानीय स्वस्थाने सन्निवेशयेत् ॥ 381 ॥

देवोपयुक्तमाल्यानि चन्दनादीन्यपि द्विज!।

प्रदद्याद्देशिकेन्द्राय सोपि तैः परिभूषितः ॥ 382 ॥

कारयेत्तीर्थयात्रां चदेवेशस्य विधानतः।

तीर्थबिंबगतं देवं शयनात् प्रतिबोध्य च ॥ 383 ॥

पूजयित्वार्घ्यगन्धाद्यैरानीयास्थानमण्टपे।

पूजयित्वार्घ्यपाद्याद्यैर्धृतारोपं तु पूर्ववत् ॥ 384 ॥

कृत्वा पुरोदितानां तु स्नपनानां चतुर्थके।

नवके स्नपनं स्थाष्य मद्यमद्यमसंज्ञितत् ॥ 385 ॥

पुरतः स्थण्डिलं कृत्वोलूखलं तत्र विन्यसेत्।

मुसलानि चतुर्दिक्षु विन्यस्योलूखलोपरि ॥ 386 ॥

मुसरोलूखले गृह्य दूर्वाकाण्डानि बन्धयेत्।

नववस्त्रेण संवेष्ट्य तत्र चूर्णं विनिक्षिपेत् ॥ 387 ॥

सौवर्णरजनीचूर्णसंमिश्रं गन्धसंयुतम्।

चतुर्भिर्वैष्णवैर्विप्रैर्वैष्णवीभिस्तु वा द्विज! ॥ 388 ॥

कारयेदवघातं तु गीयमानेपि मंगले।

स्थापितस्नपनाद्विप्र! प्राग्भागे वा तदुत्तरे ॥ 389 ।

तण्डुलैः पीठिकां कृत्वा तत्र कुंभं निवेश्य च।

ससूत्रं तत्र निक्षिष्य चूर्णं वस्त्रेण वेष्ट्य च ॥ 390 ॥

अथवा पञ्च नव वा कलशांश्चूर्णपूरितान्।

अर्चयित्वा तु मूलेन ततः संस्नापयेद्विभुम् ॥ 391 ॥

तैलेनाभ्यज्य देवेशं समुद्वर्त्य च पूर्ववत्।

ततः संस्नाप्य विधिना घृताद्यं मंगलान्तिमम् ॥ 392 ॥

सहस्रधारया स्नानं कृत्वा संशुद्धवारिणा।

अधरोत्तरवस्त्राभ्यां नवाभ्यां परिधाप्य च ॥ 393 ॥

सूक्ष्माभ्यां धूपिताभ्यां च ततो देवं समर्च्य च।

अर्घ्यालभनमाल्याद्यैर्हेमचूर्णादिपूरितम् ॥ 394 ॥

कुम्भमादाय तेनैव चूर्णैः समभिषेचयेत्।

अर्घ्याद्यैः पूजयित्वा तु बिंबं तु परिमृज्य च ॥ 395 ॥

भुक्रावशिष्टं तच्चूर्णं भक्तानां मूर्ध्नि दापयेत्।

गंगास्नानफलं चूर्णं सर्वपापप्रणाशनम् ॥ 396 ॥

क्रीडया वापि तच्चूर्णं शिरसा धारयेन्नरः।

तस्य देहगतं पापं तत्क्षणादेव नश्यति ॥ 397 ॥

ततो देवं समभ्यर्च्य परमान्नं निवेद्य च।

मुद्गान्नं चापि शुद्धान्नं तदन्यत्र विधानतः ॥ 398 ॥

सर्वं द्विजप्रदानान्तं कृत्वा देशिकसत्तमः।

यात्रावसानात् प्रागेव सर्वं चोक्तं समाचरेत् ॥ 399 ॥

ततस्तु रजनीपिण्डं प्रबूतं कुंकुमान्वितम्।

निवेद्य देवदेवाय दद्याद्वै देशिकोत्तमः ॥ 400 ॥

आचार्येभ्यः साधकेभ्यस्तथा चान्येभ्य एव च।

तत्तत्कर्म नियुक्तेब्यस्तेऽपि पिण्डेन तेन वै ॥ 401 ॥

आलब्य सर्वगात्राणि तथा संहृष्टमानसाः।

उपतिष्टन्तु देवेशं प्रणामैः सप्रदक्षिणैः ॥ 402 ॥

यात्रावाहनमानीय रथाद्येकतमं तु यत्।

तत्र देवं समारोप्य ततोऽन्यस्मिंस्तु यानके ॥ 403 ॥

आरोप्य चक्रं तार्क्ष्यं वा हनुमन्तं विभीषणम्।

छत्रचामरशङ्खादिसर्वसाधनसंयुतम् ॥ 404 ॥

प्रदक्षिणं परिभ्राम्य सर्वेष्वावरणेष्वपि।

तीर्थपार्श्वे समासाद्य बिंबं पीठे निवेश्य च ॥ 405 ॥

प्रभया पुष्पया चैव वितानाद्यैरलंकृते।

प्रणामं दण्डवत् कृत्वा पुष्पांजलिपुरस्सरम् ॥ 406 ॥

ततः संस्थाप्य देवेशं साधकस्यैव मूर्धनि।

भूषितस्य च वस्त्राद्यैस्तीर्थमासाद्य तत्र तु ॥ 407 ॥

नाभिदघ्ने जले स्थित्वा देशिकेन्द्रः समाहितः।

तत्रीर्थे सर्वतीर्थानि समावाह्य द्विजोत्तम! ॥ 408 ॥

कृत्वा पुण्याहघोषं च अर्घ्याद्यैः संप्रपूज्य च।

मुहूर्ते शोभने प्राप्ते रवौ मध्यन्दिनं गते ॥ 409 ॥

शंखतूर्यादिसंयुक्तं देवमादाय देशिकः।

वामहस्ततले कुर्यात् क्ष्मामण्डलगतं त्विव ॥ 410 ॥

विधृयान्मध्यभागे तु पाणिना दक्षिणेन तु।

जपन् वै मूलमन्त्रं तु निमज्जेत् सह तेन वै ॥ 411 ॥

तार्क्ष्यादिमूर्तिभिः सार्धमाचार्यः साधकैस्तथा।

स्वयंव्यक्तादिके स्थाने मध्याह्ने वाऽपराह्नके ॥ 412 ॥

रजन्यां पूर्वभागे वा कुर्यादवभृथं विभोः।

मुहूर्तातिक्रमप्राप्तदोषस्तत्र न विद्यते ॥ 413 ॥

जलद्रोण्यादिके पात्रे गन्धतोयैः सुपूरिते।

मुहूर्ते मज्जयेद्देवं अर्ग्याद्यैः संप्रपूज्य च ॥ 414 ॥

तत्काले ये नराः स्नानं कुर्वन्ति विमलाशयाः।

विमुक्तकल्मषास्ते वै प्राप्नुयुः परमां गतिम् ॥ 415 ॥

ततस्तीरे समारोप्य विष्टरे हेमनिर्मिते।

शाटकद्वितयं दत्वा स्नानवस्त्रे विसृज्य च ॥ 416 ॥

देशिकः स्वयमादाय ते वस्त्रे मूर्घ्नि धारयेत्।

अर्ध्याद्यैस्तु समभ्यर्च्य अलंकृत्य बिशेषतः ॥ 417 ॥

याने देवं समारोप्य प्रासादं प्रविशेत् ततः।

सुस्नाता धौतवसनास्तत्काले गणिकाजनाः ॥ 418 ॥

जलेनापूरितं पात्रं दौपपात्रं च दर्पणम्।

धारयन्त्योऽग्रतो विप्र! गच्छेयुर्मंगलार्थतः ॥ 419 ॥

अनुधारापदेनैव प्रादक्षिण्यक्रमेण तु।

द्वितीयावरणद्वारं समासाद्याथवा द्विज! ॥ 420 ॥

प्रथमावरणद्वारमन्तः कृत्वा तु मण्डलम्।

सुवृत्तं गोमयेनैव सुधाचूर्णैरलंकृतम् ॥ 421 ॥

आशासु दीपान् संस्थाप्य पालिका विदिशासु च।

संपूर्णमंभसा कुंभं स्रगाद्यैः परिभूषितम् ॥ 422 ॥

आधारस्योपरि स्थाप्य मध्ये पुष्पेण पूज्य च।

सकृत् प्रणवजप्तेन ततो वै तज्जलेन तु ॥ 423 ॥

अर्चयेद्देवदेवेशं पुष्पांजलिपुरस्सरम्।

प्रासादद्वारदेशे तु अर्घ्याद्यैः संप्रपूज्य च ॥ 424 ॥

देवं निवेश्य स्वस्थाने मूलबिंबे विसर्जयेत्।

पश्चादुत्सवबिंबं तु स्नानाद्यैस्तु विधानतः ॥ 425 ॥

पूर्ववत् पूजयेद्विप्र! परिभ्रमणवर्जितम्।

दशमेऽहनि संप्राप्ते देशिकेन्द्रः समाहितः ॥ 426 ॥

प्रातस्नानादिकं कृत्वा वसनाद्यैर्विभूषितः।

देशिकैः साधकैः सार्धं यजमानेन चैव हि ॥ 427 ॥

प्रासादं संप्रविश्याथ प्रणम्य च मुहुर्मुहुः।

देवेशस्याग्रतः स्थित्वा विज्ञापनमथाचरेत् ॥ 428 ॥

"भगवन्! पुण्डरीकाक्ष! शरणागतवत्सल!।

ध्वजार्थांकुरमारम्य उत्सवावभृथान्तिमम् ॥ 429 ॥

यन्मयानुष्टितं कर्म तव संप्रीतये विभो!।

तथाऽन्यैर्मदनुज्ञातैर्देशिकैश्चापि यत् कृतम् ॥ 430 ॥

साधकैश्च तथान्यैश्च विविधैः परिचारकैः।

तत्तत्संपूरणार्थं च न्यूनाधिक्योपशान्तये ॥ 431 ॥

त्वामद्य वासरे यष्टुं चतुःस्थानस्थितं विभो!।

प्रवृत्तामनुजानीहि मदनुग्रहकाम्यया" ॥ 432 ॥

इति विज्ञाप्य देवस्य तत्रानुज्ञामवाप्य च।

देवमुत्सवबिंबस्थं यानमारोप्य देशिकः ॥ 433 ॥

आस्थानमण्टपं नीत्वा तत्र वै दर्भविष्टरे।

देवमारोप्य तत्पश्चात् वेदाध्ययनतत्परान् ॥ 434 ॥

इतिहासपुराणज्ञान् तथा मंगलगायकान्।

नर्तकांश्च यथायोगं विनोदार्थं जगत्पतेः ॥ 435 ॥

तत्तत्स्थाने समावेश्य ततो देशिकसत्तमः।

तस्मिन् वा मण्टपे न्यस्य विस्तारस्यानुरूपतः ॥ 436 ॥

यागगेहोदितैः सर्वैर्वितानाद्यैरलंकृते।

तन्मध्यदेशमाश्रित्य कुर्याच्चक्राब्जमण्डलम् ॥ 437 ॥

मातुलंगसमाकारैर्द्वादशारैः परिष्कृतम्।

सपीठद्वारमार्गाद्यं पञ्चरंगपुरान्वितम् ॥ 438 ॥

अथवा भूषितं विप्र! पीठेन सपुरेण तु।

पञ्चपुष्पोज्वलेनैव केवलेन पुरेण वा ॥ 439 ॥

यथाकालोद्भवै रम्यैस्तत्तद्वर्णसमन्वितैः।

स्वयं भगवता प्रोक्तः पौष्करे त्वस्य विस्तरः ॥ 440 ॥

एवं सर्वं समापाद्य साधकैश्चक्रपंकजम्।

संप्राप्य साधकैः सार्धं देशिको देवसन्निधिम् ॥ 441 ॥

विज्ञाप्य देवमानीय पश्चिमे मण्डपस्य तु।

भद्रासने तु सौवर्णे मसूरकवरान्विते ॥ 442 ॥

शुभास्तरणसंयुक्ते प्राङमुखं विवनिवेश्य च।

यागपूर्वोक्तमार्गेण कलशे चक्रपंकजे ॥ 443 ॥

गीतं नृत्तं च वाद्यं च चतुर्दिग्वेदघोषितम्।

बिंबे च पूजनं कुर्याद्‌देशिकः सुसमाहितः ॥ 444 ॥

सविशेषं यथावद्वै द्विजदानावसानकम्।

तत्काले तु विशेषेण गुरोः संमानमाचरेत् ॥ 445 ॥

वसनैश्च दुकूलाद्यैर्देवस्य प्राङ्‌निवेदितैः।

विविधैः स्रग्वरैश्चापि सुगन्धैश्चन्दनादिकैः ॥ 446 ॥

आचार्योपि समादाय दुकूलाद्यमनुत्तमम्।

बद्ध्वा चोष्णीषवत् स्वस्मिन् शिरसि द्विजसत्तम! ॥ 447 ॥

माल्यादि च यथायोगं धारयन् प्रणिपत्य च।

मुहुर्मुहुर्देवदेवं ततो यागनिकेतनम् ॥ 448 ॥

संप्राप्य तत्र वैकुण्डे होमं कृत्वा यथापुरम्।

गत्वा देवसमीपं तु कृत्वा होमसमर्पणम् ॥ 449 ॥

संविभागं पितॄणां च यथावत् प्रतिपाद्य च।

कुमुदादींश्च चक्रं च खगेशं गणनायकम् ॥ 450 ॥

इन्द्रादिलोकपालानां दापयित्वा बलिं क्रमात्।

ततश्चैकायनीं शाखां त्रयीं चाथर्वसंयुताम् ॥ 451 ॥

इतिहासं पुराणं च वैष्णवं स्तोत्रमद्भुतम्।

गीतं नृत्तं च वाद्यं च शंखभेर्यादिकांस्तथा ॥ 452 ॥

वन्दिमंगलशब्दांश्च तथा मंगलगीतकम्।

श्रावयित्वा यथायोगं दर्शयित्वा विभोस्ततः ॥ 453 ॥

कुम्भस्थं मण्डलस्थं च देवं हृदि विसृज्य च।

विष्वक्सेनं समभ्यर्च्य प्राग्वन्मण्डलमध्यतः ॥ 454 ॥

ततो देवं समारोप्य यानादौ हेमनिर्मिते।

सर्वमंगलसंयुक्तं सर्वाण्यावरणानि च ॥ 455 ॥

परिब्रम्य च बाह्यादि त्वन्तरावरणान्तिकम्।

प्रथमावरणे वापि द्वितीयावरणेपि च ॥ 456 ॥

मण्डपे देवदेवेशं विष्टरे विनिवेशयेत्।

तत्काले यजमानस्तु अलंकृत्य तु देशिकम् ॥ 457 ॥

वस्त्रस्रक्‌चन्दनाद्यैश्च समारोप्य च यानके।

शंखकाहलवादित्रभेरीपटहसंयुतम् ॥ 458 ॥

छत्रदीपसमायुक्तं गायकादिसमन्वितम्।

देशिकं देववत् स्मृत्वा स्वगृहे संप्रवेशयेत् ॥ 459 ॥

अथानुयागमाचार्यः कुर्याद्वन्धुसमन्वितः।

अस्तंगते दिनकरे देवं संपूज्य वै क्रमात् ॥ 460 ॥

गुलखंडादिसंयुक्तं मुद्गान्नं तु निवेदयेत्।

ततस्तु भगवद्भक्ताः देशान्तरनिवासिनः ॥ 461 ॥

देवस्योत्सवसेवार्थं ये नराः पूर्वमागताः।

तेषां स्वदेशयानार्थं देवानुज्ञापुरस्सरम् ॥ 462 ॥

कृत्वा विसर्जनं पश्चात् देवं यागनिकेतने।

नीत्वा तत्र समावेश्य विष्टरे शुभसंस्तरे ॥ 463 ॥

कुम्भपूर्वं क्रमेणैव चतुः स्थानस्थितं विभुम्।

यथाविधि समभ्यर्च्य प्रभूतान्नसमन्वितम् ॥ 464 ॥

उत्सवान्तोदितं कृत्वा स्नपनं चापि कल्पयेत्।

यात्राबिंबे द्विजश्रेष्ठ! बिंबे वा स्नपनार्थतः ॥ 465 ॥

एवं क्रमेण संपूज्य प्रदाप्य विधिना बलिम्।

कुम्भमण्डलकुण्डस्थान् मन्त्रेशान् मन्त्रवित्तमः ॥ 466 ॥

विसर्जयेद्यथावच्चयथोक्तविधिना ततः।

विष्वक्सेनं यजेत् पश्चाद्देवमन्तः प्रवेशयेत् ॥ 467 ॥

अर्घ्यगन्धादिनाभ्यर्च्य मूलबिंबे विसर्जयेत्।

ग्रामे चावाहितान् विप्र! कुमुदादीन् गणान्वितान् ॥ 468 ॥

सन्तोष्य बलिदानेन सविशेषं विसर्जयेत्।

ध्वजस्थानं समासाद्य कुम्भं संस्थाप्य पूर्ववत् ॥ 469 ॥

पतत्रीशं समभ्यर्च्य ध्वजस्थं च विशेषतः।

महाहविर्निवेद्याथ ध्वजस्थं विहगेश्वरम् ॥ 470 ॥

विसर्जयित्वा स्वहृदि कुम्भस्थे वा खगेश्वरे।

ततोऽवरोहयेद्विप्र ध्वजं पूर्वक्रमेण तु ॥ 471 ॥

कुम्भस्थं विहगेशं तु स्वस्मिन् हृदि विसर्जयेत्।

यद्वा गरुडगेहं तु गत्वा कुम्भस्थवारिणा ॥ 472 ॥

संप्रोक्ष्य गरुडं तत्र कुम्भस्थं तु विसर्जयेत्।

ध्वजदण्डं ध्वजपटं तद्यष्टिं तत्प्रपां तथा ॥ 473 ॥

आचार्यः स्वयमादद्याद् यागोपकरणान्यपि।

अन्यथा चेन्महान् दोषः कर्तुर्देशाधिपस्य च ॥ 474 ॥

निष्फलं स्यात् कृतं कर्म विहगेशोपि कुप्यति।

यागकर्मणि पर्याप्ते तद्रात्रौ वाऽपरेहनि ॥ 475 ॥

यजमानो गुरुं हैमैर्भूषणैः कटकादिभिः।

वसनैर्गन्धपुष्पाद्यैः अलंकृत्याभिपूज्य च ॥ 476 ॥

उत्तमां दक्षिणां दद्यात् खर्णनिष्कशतान्विताम्।

ततोधिकां तु वा दद्यात् विभवस्यानुगुण्यतः ॥ 477 ॥

तदर्धं मद्यमं विद्धि तत्पादं ह्यधमं भवेत्।

यथावित्तानुरूपं तु यथाश्रद्धं तु वा ददेत् ॥ 478 ॥

तदर्धं ऋत्विजां दद्यात् तदर्धं परिचारके।

अन्यान् गायकपूर्वांस्तु यथावित्तानुसारतः ॥ 479 ॥

यागस्तु दक्षिणाहीनो निष्फलः स्यान्न संशयः।

तस्माद्वित्तानुगुण्येन देया चाल्पापि दक्षिणा ॥ 480 ॥

एवं तु गदितः सम्यक् यात्राख्योत्सवविस्तरः।

तत्र यो यो विशेषस्तु तं तमाकर्णयाधुना ॥ 481 ॥

देशिके साधके वापि एकस्मिन्नेव कल्पिते।

स एव सकलं कर्म कुर्यात्‌ पूर्वोदितं क्रमात् ॥ 482 ॥

बहुष्वेतेषु क्लृप्तेषु त्वेकः कुर्याद्यथाक्रमम्।

ध्वजांकुरं ध्वजारोपं उत्सवार्थांकुरार्पणम् ॥ 483 ॥

उत्सवारम्भदिवसात् पूर्वेद्युः कौतुकक्रियाम्।

उत्सवारम्भदिवसे अधिवासार्थमीरितम् ॥ 484 ॥

चतुः स्थानार्चनं विप्र! तथा तीर्थांकुरार्पणम्।

तद्रात्रावपि यात्रार्थं चतुः स्थानार्चनक्रियाम् ॥ 485 ॥

यात्राप्रतिसराबन्धं तथा चावभृधक्रियाम्।

पुष्पयागदिने वापि चतुः स्थानार्चनं तथा ॥ 486 ॥

कुम्भमण्डलकुण्डस्थमन्त्राणां च विसर्जनम्।

ध्वजावरोहणं चैव प्रयत्नान्नियतव्रतः ॥ 487 ॥

तदन्ये देशिकाः कुर्युः साधका वा यथाक्रमम्।

अन्यानि सर्वकर्माणि यथायोगं समाचरेत् ॥ 488 ॥

कुम्भस्थस्यार्चनं केचित् केचिद्बिं बस्य पूजनम्।

अग्नौ संतर्पणं केचित् केचित् स्नपनकौतुके ॥ 489 ॥

स्नपनाद्यर्चनं केचित् यथाकालं यथाविधि।

यद्येकेनैव शक्यं स्याच्चतुः स्थानार्चनं द्विज! ॥ 490 ॥

कर्तुं न कर्तृभेदः स्याच्चतुःस्थानार्चनाविधौ।

एकस्मिन् पूजने विप्र! वर्तमानेपि मध्यतः ॥ 491 ॥

केनचिद्व्याधिना कर्तुरशाक्तिर्यदि संभवेत्।

अंगादंगान्तरारम्भे आसनादासनस्य हि ॥ 492 ॥

शेषमन्येन कर्तव्यं जष्त्वा मूलं सहस्तकम्।

अन्यथासंभवेत्सा चेत् कर्तुरन्यस्तु पूजकः ॥ 493 ॥

भूयश्चादित आरभ्य पूजनं तु समाचरेत्।

दिनोदितेन मार्गेण कुर्याच्चेदन्यथा द्विज! ॥ 494 ॥

कर्तुः स्यान्मानसी पीडा पूजनं चापि निष्फलम्।

यदोत्सवे नियुक्तं तु नित्यस्नपनकौतुकम् ॥ 495 ॥

तदेकदैव कुर्वीत रात्रावहनि वोत्सवम्।

यदा महोत्सवविधौ बलिबिंबं प्रयुज्यते ॥ 496 ॥

कालयोरुभयोः कुर्यात् कर्तुरिच्छानुरूपतः।

यात्राबिंबे नियुक्ते तु कुर्यात् कालद्बये सदा ॥ 497 ॥

उत्सवं मुखयकल्पे तु अनुकल्पे महामते।

दिवा वापि रजन्यां वा कुर्याद्यात्रोत्सवं द्विज! ॥ 498 ॥

कुम्भे वा विष्टरे चक्रे यदा कुर्यान्महोत्सवम्।

तदानीं मूलबिंबे तु यात्रा बिंबोदितां क्रियाम् ॥ 499 ॥

सर्वामपि क्रमात् कृत्वा परिभ्रमणवर्जितम्।

कुम्भे वा विष्टरे वापि दर्भमंजरिजे शुभे ॥ 500 ॥

चक्रे वा देवमावाह्य अर्घ्याद्यैः परिपूज्य च।

यानादिके समारोप्य सर्वसाधनसंयुतम् ॥ 501 ॥

ग्रामादौ भ्रामयेत् प्राग्वत् बलिदानसमन्वितम्।

ग्रामादि बलिदानोक्तकाले दद्यात् बलिं सदा ॥ 502 ॥

कुमुदादि गणेशानां पालिकावसथेपि च।

उत्सवे देवदेवेशं सदा सर्वत्र पूजयेत् ॥ 503 ॥

वस्तुपुष्पादिकैर्भोगैः यथाभिमतदिङ्‌मुखः।

आसीनो वा स्थितो बापि साधकस्तु यथारुचि ॥ 504 ॥

एवं तु भ्रमणं कुर्यात् एकाहाद्युत्सवेष्वपि।

एकाहे पूर्वरात्रे वा यात्रा बिंबाधिवासनम् ॥ 505 ॥

तीर्थबिंबाधिवासं च तथा कर्मदिने ततः।

प्रातर्ग्रामं परिभ्राम्य यात्राबिंबं तु पूर्ववत् ॥ 506 ॥

तत्पश्चादाचरेत् प्राग्वत् तीर्थबिंबाधिवासनम्।

अपरस्मिन् दिने कुर्यात् पुष्पयागं न वा द्विज ॥ 507 ॥

त्रिवासरेपि पञ्चाहे सप्ताहे तूत्सवे द्विज!।

आरंभाहात्तु पूर्वेद्युः यात्रा बिंबाधिवासनम् ॥ 508 ॥

तीर्थाहात् पूर्वरात्रौ तु तीर्थबिंबादिवासनम्।

तीर्थाहादपरस्मिन् वै पुष्पयागं समाचरेत् ॥ 509 ॥

एकाहात् सप्तरात्रान्तमुसवानां चतुष्टये।

पुष्पापचयलीलां च मृगयामपि नाचरेत् ॥ 510 ॥

दशाहादिषु सर्वेषु नवाहोदितवर्त्मना।

सर्वं कुर्याद्यथायोगं कर्तुरिच्छानुरूपतः ॥ 511 ॥

स्वयं व्यक्ते विमानादौ स्थाने तु न समाचरेत्।

एकाहात् सप्तरात्रान्तमुत्सवानां चतुष्टयम् ॥ 512 ॥

तथा तत्रानुकल्पोक्तमुत्सवं न समाचरेत्।

स्वयं व्यक्ते जलक्रीडा भवेन्नान्यत्र कल्पयेत् ॥ 513 ॥

एकाहाद्यास्तु सकला उत्सवा वत्सरीन्तिमाः।

बहुबेरविधाने तु कर्तव्या द्विजसत्तम! ॥ 514 ॥

एकत्रिपञ्चसप्ताहनवाहद्वादशाहिकाः।

एकबेरविधाने तु कर्तव्या नान्यथा भवेत् ॥ 515 ॥

ग्रामे वा नगरे वापि प्रतिलोमानधिष्ठिते।

अशून्ये पत्तने वापि रथ्यासु सुसमाचरेत् ॥ 516 ॥

बलिदानादिकं सर्वं अन्यथा चेद् द्विजोत्तम!।

अन्तरावरणेष्वेव विभोः कुर्यान्महोत्सवम् ॥ 517 ॥

देवस्य यात्राकर्मार्थं प्रवेशश्च विनिर्गमः।

भवेत्तदग्रद्वारेण सर्वेष्वावरणेष्वपि ॥ 518 ॥

प्रवेशनिर्गमऔ स्यातां ग्रामाद्यभिमुखेन वा।

प्रधानैर्नेतरैर्द्वारैः कार्यौ वेशविनिर्गमौ ॥ 519 ॥

नोपद्वौरैर्न शौभैस्च नोपशोभैः कदाचन।

यदि कुर्यात् प्रमादेन तद्देशनृपतेर्भवेत् ॥ 520 ॥

प्रधानस्य विपर्यासः स्वस्थानप्रच्युतिस्तथा।

ग्रामादावपि विप्रेन्द्र! प्राकारादिपरिष्कृते ॥ 521 ॥

यात्रा कर्मणि देवस्य प्रवेशश्चापि निर्गमः।

उपद्वारैर्न कर्तव्यः कृते यात्रादि निष्फलम् ॥ 522 ॥

ग्रामस्यापि विनाशः स्यात् ततो देशाधिपस्य च।

चतुर्ष्वपि प्रधानेषु विशेषमवधारय ॥ 523 ॥

देवागारस्य पूर्वस्यां दिशि ग्रामादिकं यदि।

प्रत्यक्‌दिक्संस्थितद्वारा भवेत्तत्रोदितद्वयम् ॥ 524 ॥

ग्रामादिकं भवेत् प्रत्यक् यदा देवगृहस्य तु।

प्राग्द्वारेण तदा स्यातां प्रवेशश्च विनिर्गभः ॥ 525 ॥

यदा ग्रामादिकं क्लृप्तं प्रासादस्य तु दक्षिणे।

तदानीमुत्तरद्वारा प्राग्द्वारा वा पुरोदिता ॥ 526 ॥

यदा देवगृहस्योदक् ग्रामाद्यं परिकल्पितम्।

तदानीं दक्षिणद्वारा प्रत्यग्द्वारेण वा भवेत् ॥ 527 ॥

प्रवेशाद्यं द्वयं यद्वा दक्षिणोत्तरदिक्स्थिते।

ग्रामादावपि विप्रेन्द्र! प्राक्‌प्रत्यक्द्वारदेशतः ॥ 528 ॥

प्रवेशनिर्गमौ मुख्यकल्पे तु विहितौ द्विज!।

अनुकल्पे तदन्याभ्यां द्वाराभ्यां परिकीर्तितौ ॥ 529 ॥

देवागारांगभूते तु तस्माद्‌दूरेण संस्थिते।

ग्रामादौ देबदेवस्य यात्रायां वेशनिर्गमौ ॥ 530 ॥

कथितौ, सन्निकृष्टेथ विधानमवधारय।

प्रासादपूर्वदिक्‌संस्थे ग्रामे प्रागग्रवीधिषु ॥ 531 ॥

मध्यवीथ्यग्रदेशेन पश्चिमश्थेन वै विभोः।

प्रवेशनिर्गमौ स्यातां एतत्पश्चिमसंस्थिते ॥ 532 ॥

मध्यवीथ्यग्रदेशेन पूर्वदिकसंस्थितेन च।

दक्षिणोत्तरसंस्थे तु यथायोगं समाचरेत् ॥ 533 ॥

ग्रामाद्यं न कृतं यत्र कृता रथ्यावृतिस्तदा।

रथ्यावरणदेवानां बलिं दत्वा तु पूर्वतः ॥ 534 ॥

पश्चाद्‌ग्रामोक्तदेवानां तत्रैव च बलिं ददेत्।

सर्वेषां च क्रमादेवं देवयात्रां द्विराचरेत् ॥ 535 ॥

ग्राममध्योदितं कुर्यान्मुख्यद्वारार्थदेशतः।

रथ्यावृतिस्तु न कृता यदा ग्रामः कृतस्तदा ॥ 536 ॥

यथ्यावृत्युक्तदेवानां न तत्र प्रददेद्बलिम्।

तदर्थी देवयात्रापि न कर्तव्या महामते! ॥ 537 ॥

यदा तु वीथ्यावरणं ग्रामश्चापि न कल्पितः।

तदा ग्रामोक्तदेवानां बहिरावरणे बलिम् ॥ 538 ॥

तदुक्तदेवबल्यन्ते प्रदद्यात्तु दिने दिने।

ग्रामोक्त देवयात्रां च तथा तत्र समाचरेत् ॥ 539 ॥

ग्राममध्ये तु यत् कर्म विहितं तत् समाचरेत्।

बलिषीठे तदा सर्वं यथोक्तविधिना द्विज! ॥ 540 ॥?

बाह्यावृत्यादौ न तदा कुर्यात्तत् प्रथमावृतौ।

तदभावे तु तत् सर्वं प्रासादद्वारपूर्वतः ॥ 541 ॥

यदा ग्रामादिके क्लृप्ता देवयात्रोत्सवक्रिया।

राष्ट्रक्षोभादिविघ्नेन यदि कर्तुं न शक्यते ॥ 542 ॥

एवमेव तदापि स्यात् देवयात्रोत्सवक्रमः।

बलिदानोदिते काले बलिदानं समाचरेत् ॥ 543 ॥

कुमुदादिगणेशानां प्रथमावरणेपि च।

पालिकावसथे चापि मण्डपे यागनिर्मिते ॥ 544 ॥

ग्रामादिकेपि विप्रेन्द्र नित्यं स्थानचतुष्टये।

यदि रथ्यावृतिः क्लृप्ता तत्रापि च बलिं ददेत् ॥ 545 ॥

ग्रामाद्ये सगणानां तु बलिं दद्याद्दिने दिने।

अन्यस्थानचतुष्के तु केवलानां बलिं ददेत् ॥ 546 ॥

ग्रामाद्यं पालिकावासं विनान्यत्र समाचरेत्।

देवप्रागादियोगेन बलिं स्थानत्रयेपि च ॥ 547 ॥

ग्रामादौ नोत्सवं कुर्याद्योजनात् परतः स्थिते।

नद्यादिव्यवधानेपि क्लृप्ते वा योजनावधेः ॥ 548 ॥

ग्रामादौ उत्सवं कुर्यात् स्वतन्त्रे वांग एव वा।

देवतान्तरयात्रार्थं निर्मिंते नगरादिके ॥ 549 ॥

न कुर्याद्देवदेवस्य विभोर्यात्रोत्सवक्रियाम्।

विभोर्यात्रोत्सवार्थं तु कल्पिते नगरादिके ॥ 550 ॥

देबतान्तरयात्रां तु न कदाचित् समाचरेत्।

ग्रामाद्यंगतया क्लृप्ते प्रासादे तु महमते ॥ 551 ॥

तदंगिनं तु ग्रामाद्यं विनान्यत्र बलिक्रियाम्।

न कल्पयेद्देवयात्रां तथैव न समाचरेत् ॥ 552 ॥

देवतान्तरकल्याणे वर्तमाने कदाचन।

देवतान्तरयात्रार्थं तोरणानि कृतान्यपि ॥ 553 ॥

देवदेवस्य यागार्थं न स्बीकुर्यात् कदाचन।

एकस्मिन्नुत्सवेनैव दद्याद् ग्रामद्वये बलिम् ॥ 554 ॥

न कुर्याद्देवयात्रां च कृता चेन्निप्फला भवेत्।

तथा ध्वजद्वयं न स्यात् भेदछिद्रादिदूषिते ॥ 555 ॥

पटस्थे विहगेन्द्रे तु कुर्यात् सन्धानमेव तु।

तच्चेदशक्यं तत्त्यकत्वा कृत्वान्यं प्राग्वदाचरेत् ॥ 556 ॥

अन्यथा तत्परित्यागे दोषः स्याद्राजराष्ट्रयोः।

एवं तु देवदेवस्य उत्सवं कल्पयेत्तु यः ॥ 557 ॥

इह लोके सुखं भुक्त्‌वा चिरं भोगान् यथेप्सितान्।

देहसन्यासकाले तु प्राप्नोति भगवत्पदम् ॥ 558 ॥

यात्रायां वर्तमानायां अनुगच्छन्ति ये विभुम्।

पदे पदे क्रतुफलं लभन्ते ते नरोत्तमाः ॥ 559 ॥

ये तोषयन्ति ते काले देवदेवं जगत्पतिम्।

विविधैरूपचारैस्तु छत्रचामरपूर्वकैः ॥ 560 ॥

ऐहिकामुप्मिकान् भोगान् प्राप्नोत्यभिभतान् सदा।

इति सम्यङ्‌मुनिश्रेष्ठ! कीर्तितो वत्सरोत्सवः ॥ 561 ॥

एवं नैमित्तिकं चान्यं कुर्यादेकाहमुत्सवम्।

ध्वजारोहादिपूर्वोक्तयात्रांगपरिवर्जितम् ॥ 562 ॥

विभवानुगुणं विप्र! विशेषस्नपनान्वितम्।

महता हविषा युक्तं यथाश्रद्धानुरूपतः ॥ 563 ॥

तस्मिन् प्रदाननक्षत्रे पत्रपुष्पफलान्विते।

पञ्चविंशतिकुम्भांस्तु स्थापयित्वाभिषेचयेत् ॥ 564 ॥

चैत्रे मासि पुनर्वस्वोः वसन्तोत्सवमाचरेत्।

तस्मिंस्तु शुक्लद्वादश्यां कुर्याद्दमनकोत्सवम् ॥ 565 ॥

पवित्रारोहवत् कुर्यात् चतुस्थानार्चनादिकम्।

भूषणान्युत्तमादीनि कुर्याद्दमनकैस्तथा ॥ 566 ॥

तत्तु संख्याविरहितं यथाशोभानुरूपतः।

पञ्चविंशतिकुम्भांस्तु स्थापयित्वाभिषेचयेत् ॥ 567 ॥

एको ह वै नारायण इति प्राव्कलशेन तु।

तस्य ध्यानान्तस्थस्येति द्वितीयकलशेन तु ॥ 568 ॥

अथ पुनरेव नारायण इति तृतीयकलशेन तु।

अथ पुनरेव नारायण इति चतुर्थतः ॥ 569 ॥

सहस्रशीर्षा पुरुष इति पञ्चमकुम्भतः।

पतिं विश्वस्यात्मेश्वरमिति वै षष्ठकुम्भतः । 570 ॥

नारायण परं ब्रह्न इति वै सप्तमेन तु।

यच्च किंचिज्जगत्यस्मिन् इति ह्यष्टमकुम्भतः ॥ 571 ॥

अनन्तमव्ययं कविमिति नवमेनाभिषेचयेत्।

अतो निष्ट्या वितस्त्यां तु इति स्याद्दशमेन वै ॥ 572 ॥

सन्ततं सिराभिस्तु लमित्येकादशेन तु।

तस्य मद्ये महानग्निरिति द्वादशमेन वै ॥ 573 ॥

सन्तापयति स्वं देहमिति त्रयोदशमेन वै।

नीलतोयदमद्यस्था इति चतुर्दशमेन वै ॥ 574 ॥

तस्याश्शिखाया मध्ये इति पञ्चदशमेन वै।

सर्वस्य वशिनं देवं इति षोडशमेन तु ॥ 575 ॥

बहिरावरणस्थैस्तु कलशैरभियेचयेत्।

बहिरावरणे नास्ति इति प्राक्‌संस्थितेन तु ॥ 576 ॥

यन्नाबिपझादभवदिति वह्निगतेन तु।

धृतोर्ध्वपुम्ड्रं परमेति याम्यदिकसंस्थितेन तु ॥ 577 ॥

दक्षिणे तु भुजे विप्रः इति यातुगतेन वै।

विष्णुनाक्तमश्रन्तीति वारुणीदिक्स्थितेन तु ॥ 578 ॥

पुंप्रधानेश्वरो विष्णुरिति वायुगतेन वै।

य इमां महोपनिषदमिति सोमगतेन तु ॥ 579 ॥

ओमिते प्रथमं नाम इतीशानगतेन तु।

पुरुषोहं वै वासुदेव इति मध्यगतेन तु ॥ 580 ॥

यद्वा पुरुषसूक्तीयैर्मन्त्रैः षोडशभिः क्रमात्।

बहिरावरणस्थैस्तु कलशैरमिषिच्य च ॥ 581 ॥

पूर्वोक्तैर्ब्रह्नसूक्तस्थैर्मन्त्रैर्द्विद्विकसंख्यया।

अन्तरावरणस्थैस्तु संस्नाप्य कलशैः क्रमात् ॥ 582 ॥

अवशिष्टैस्त्रिभिश्चान्ते मध्यकुंभेन सेचयेत्।

रजनीचूर्णसंपूर्णान् संस्थाप्य नवकुम्भकान् ॥ 583 ॥

अर्घ्याद्यैरर्चयित्वा तु चक्ररश्मिसमप्रभान्।

रजनीचूर्णनिचयान् ध्यात्वा तैरमिषेचयेत् ॥ 584 ॥

सर्वविघ्ननिरासार्थं सर्वसंपूरणाय च।

दक्षिणे तु भुजे विप्र! इति प्राक्‌संस्थितेन च ॥ 585 ॥

निचिकिद्वा सुषणमिति वह्निगतेन तु।

प्रते विष्णो अब्ज चक्रे इति याम्यगतेन तु ॥ 586 ॥

एभिर्वयमुरुक्रमस्येति यातुगतेन तु।

धृतोर्ध्वपुण्ड्रः कृतचक्रेति पश्चिमाशागतेन तु ॥ 587 ॥

पवित्रमित्यग्निरिति वायुगतेन तु।

चरणं पवित्रं विततमिति सोमगतेन तु ॥ 588 ॥

लोकस्य द्वारमर्चिमदिति रुद्रगतेन तु।

मन्त्रैरेतैस्तु चाष्टाभिः अन्यैः सौदर्शनैस्तथा ॥ 589 ॥

संस्नाप्य मध्यकुम्भेन शुद्धोदैरभिषिच्य च।

महोपनिषदन्तस्थैः ब्रह्नसूक्तैः पुरोदितैः ॥ 590 ॥

मन्त्रैश्चतुर्भिः पुंसूक्तैः मन्त्रैः षोडशभिस्तथा।

वासुदेवद्विषट्‌कार्णब्राह्नणद्वितयेन तु ॥ 591 ॥

ओंकारादिपवित्रान्तैः चतुभिर्व्यापकैस्तथा।

सहस्रधारया देवं स्नापयेद्विधिपूर्वकम् ॥ 592 ॥

यद्वा द्विषट्‌कमन्त्रेण सर्वं स्नपनमाचरेत्।

ततोऽन्यैः सकलैर्भोगैः प्राग्वदिष्ट्वा क्रमेण तु ॥ 593 ॥

सर्वैः पुरोदितैर्मन्त्रैः द्विषट्‌कार्णेन वा द्विज!।

होमं कृत्वा विशेषेण समिद्भिस्त्रिमधुप्लुतैः ॥ 594 ॥

ततो दमनकारोपमाचरेत्तु यथाविधि।

अत्रानुक्तं तु सकलं पवित्रारोहवद्भेत् ॥ 595 ॥

माघमासे पुनर्वस्वोश्चैत्रे वा द्वितयेपि वा।

वैशाखे श्रवणे ऋक्षे रोहिण्यां श्रवणे तथा ॥ 596 ॥

आर्द्रायां मार्गशीर्षाख्ये आषाढे हस्ततारके।

कार्तिके मासि रोहिण्यामन्येष्वेवंविधेष्वपि ॥ 597 ॥

अवतारदिनेष्वेवं कुर्यादेकाहमुत्सवम्।

ग्रामे वा नगराद्ये वा सर्वेष्वावरणेषु वा ॥ 598 ॥

शुभलीलासमायुक्तमाचरेत्तु परिभ्रमम्।

पक्षे पक्षे च द्वादश्यां मासि मासि तथैव च ॥ 599 ॥

अमावास्यां पौर्णमास्यां श्रवणे चोत्तरे दिने।

अन्येष्वपि प्रशस्तेषु विभवेच्छानुरूपतः ॥ 600 ॥

यजमानादिजन्मर्क्षे चैत्रादि विषुवद्वये।

अयनद्वितये चापि सूक्ष्मस्थूले विशेषतः ॥ 601 ॥

तथा चाग्रयणाख्यं तु वत्सरे वत्सरे द्वयम्।

आषाढे पूर्वफल्गुन्यां पुष्ये चैव विशेषतः ॥ 602 ॥

माघमासे तु पञ्चम्यां सप्तम्यामथवा द्विज!।

विशेषयजनं कुर्याद्विभवेच्छानुरूपतः ॥ 603 ॥

एकादश्यां मार्गशीर्षे पूर्वपक्षे विशेषतः।

कुर्याद्विशेषयजनं त्त संश्रावयेद्विभुम् ॥ 604 ॥

सदागमादिकान् सर्वान् वेदान् वै वेदघोषणम्।

इतिहासपुराणं च तथा दैवं च मानुषम् ॥ 605 ॥

वेदेपवृह्नणं त्वन्यत् संस्कृतं प्राकृतं तु वा।

भाषान्तरगतं वापि यथाश्रद्धानुरूपतः ॥ 606 ॥

एवं विशेषयजनं द्वादश्यां तु समाचरेत्।

पायसान्नं गुलान्नं वा प्रभूतं विनिवेदयेत् ॥ 607 ॥

समाप्ते भगवद्व्यागे पारणं तु समाचरेत्।

एतत्तिथिद्वययुतमुत्तमं व्रतमीरितम् ॥ 608 ॥

अतः परं स्याद्विस्तारो विभवेच्छानुरूपतः।

तदादिपौर्णमास्यान्तं पञ्चम्यन्तं तु वा द्विज ॥ 609 ॥

दशम्यमावास्यान्तं वा पञ्चमी दशमी तु वा।

एवं त्रिंशद्दिनान्तं तु विभवानुगुणं भवेत् ॥ 610 ॥

वैशाखे च विशाखर्क्षे विशेषयजनं भवेत्।

सहकारफलैः पव्कैः गुलक्षीरादिपाचितैः ॥ 611 ॥

कार्तिके मासि कार्तिक्यां विशेषार्चनमाचरेत्।

घृततैलमहादीपैः प्रभूतैर्दर्शयेत् प्रबुम् ॥ 612 ॥

शुभैरन्यैर्लाजपूर्वैः शुभैर्भक्ष्यादिभिः सह।

फलपुप्पादिकैः पूतैः तत्तत्काले समर्चयेत् ॥ 613 ॥

पौषे मासि च पुष्ये तु विशेषस्नपनान्वितम्।

कार्तिके मासि विप्रेन्द्र! शुक्लैकादशिका तु या ॥ 614 ॥

तस्यामुपोष्य रात्र्यां तु जागरेण जगत्पतिम्।

तत्कालोचितरागोत्थैः तोषयित्वा तु गीतकैः ॥ 615 ॥

ब्राह्ने मुहूर्ते संप्राप्ते विशेषेण यजेद्विभुम्।

संश्रावयेद्गीतकानि स्तोत्राणि विविधाः कथा ॥ 616 ॥

होमावसानं सर्वं तु सविशेषं समाचरेत्।

तत्काले ये च गायन्ति तच्च श्रृण्वन्ति ये जनाः ॥ 617 ॥

तेषां पुण्यफलावाप्तिं कः शक्नोत्यभिवर्णितुम्।

आचार्याः साधका वापि कुर्वीरन्नेवमुत्सवम् ॥ 618 ॥

आचार्यास्तेषु सोष्णीषा भवेयुस्सोत्तरीयकाः।

अकंचुकाः सदा विप्र! साधकाः स्युः सकञ्चुकाः ॥ 619 ॥

सकञ्चुका यद्याचार्यास्तत्पूजा निष्फला भवेत्।

इति श्रीपाञ्चरात्रे पारमेश्वरसंहितायां क्रियाकाण्डे महोत्सवादिविधिर्नाम सप्तदशोऽध्यायः॥

\*\*\*\*\*\*\*\*\*\*\*\*\*\*\*\*



॥ श्रीः ॥

अष्टादशोऽध्यायः

सनकः ---

नित्यनैमित्तिकाद्येषु यागेषु वदतां वर!।

मानं तु प्रापणादीनां श्रोतुमिच्छामि तद्वद ॥ 1 ॥

शाण्डिल्यः ---

नित्ये नैमित्तिके काम्ये प्रायश्चित्ते तथैव च।

मानं नवविधं विप्र! श्रृणु मुख्यानुकल्पयोः ॥ 2 ॥

क्रमात् प्रापणपूर्वाणां द्रव्याणामुत्तमादिकम्।

अत्रैकमूर्तेरेकस्मिन् काले भारद्वयेन तु ॥ 3 ॥

कल्पयेत् प्रापणं चैतदुत्तमोत्तमसंज्ञितम्।

एकैकं द्रोणमानेन कृमाद्‌ध्रासं समाचरेत् ॥ 4 ॥

अधमाधमसंज्ञं स्याद्यता द्रोणचतुष्टयम्।

मुख्यकल्पमिमं विद्धि अनुकल्पं श्रणुष्व मे ॥ 5 ॥

मुख्यमूर्तेस्त्वथैकस्मिन् यागे भारेण कल्पितम्।

उत्तमोत्तमसंज्ञं तु प्रापणं द्विजसत्तम! ॥ 6 ॥

आढकद्वयहीनं तद्भवेदुत्तममध्यमम्।

अधमाधमकं यावदेवं ह्वासं समाचरेत् ॥ 7 ॥

यथा द्रोणद्वयं विप्र! अधमाधमसंज्ञितम्।

यद्वाढकद्वयं प्रोक्तमधमाधमसंज्ञितम् ॥ 8 ॥

क्रमेण तस्मादारभ्य द्रोणार्धं वर्धयेद्‌द्विज!।

अथोत्तमोत्तमं विप्र! सार्धद्रोणचतुष्टयम् ॥ 9 ॥

कुर्यादाढकमात्रं तु प्रापणं संकटे सति।

पुरुषाशनमात्रं वा भवेद् द्रव्यानुरूपतः ॥ 10 ॥

आढकद्वयमानेन तदर्धेनाथवा द्विज!।

पृथक्पात्रेषु निर्दिष्टं यावद्भारद्वयावधि ॥ 11 ॥

नित्ये नैमित्तिके काम्यप्रायश्चित्ताख्ययोरपि।

विधिरेष समानः स्यादत ऊर्ध्वं महाहविः ॥ 12 ॥

दशैकभारमात्रं तु उतमोत्तमसंज्ञितम्।

महोदनोऽनुकल्पे तु भारै (एकै) क ह्रासमाचरेत् ॥ 13 ॥

अधमाधमपर्यन्तमस्मिन् भारद्वयं यथा।

यद्वा विंशतिभारं तु उत्तमोत्तमसंज्ञितम् ॥ 14 ॥

भारद्वयद्वयह्रासं यथा स्यादधमाधमे।

चतुर्भारप्रमाणं तु मुख्यकल्पे विधिं श्रृणु ॥ 15 ॥

एकभारविहीनैस्तु त्रिंशद्भारैः प्रकल्पितम्।

उत्तमोत्तमसंज्ञं तु भाराणां तु त्रयं त्रयम् ॥ 16 ॥

ह्रासयेत्क्रमयोगेन यथा स्यादधमाधमे।

पञ्चभारप्रमाणं तु एवं वा परिकल्पयेत् ॥ 17 ॥

पञ्चाशद्भारमात्रं स्यात् उत्तमोत्तमसंज्ञितम्।

पञ्चपञ्चपरित्यागादेवं नवविधं भवेत् ॥ 18 ॥

दशभारप्रमाणं तु यथा स्यादधमाधमे।

अस्मादूर्ध्वं तु गृह्नीयान्महोदनविधौ द्विज! ॥ 19 ॥

सहस्रभारपर्यन्तं विभवेच्छानुरूपतः।

मात्रार्थं तण्डुलं श्रेष्ठमाढकत्रयकल्पितम् ॥ 20 ॥

अधमाधमपर्यन्तं प्रस्थं प्रस्थं तु ह्रासयेत्।

मुख्यकल्पे भवेच्छ्रेष्ठं सार्धद्रोणविनिर्मितम् ॥ 21 ॥

प्रस्थद्वयद्वयह्रासमाचरेत्तु यथाक्रमम्।

अधमाधममानं स्याद्यथा द्रोणार्धकल्पितम् ॥ 22 ॥

अधमाढकमानस्य हविषो मुख्यकल्पने।

मात्रार्थं तण्डुलं प्रस्थं तदर्धमनुकल्पके ॥ 23 ॥

हविर्नृद्धिकमेणैव मात्रावृद्धिं समाचरेत्।

अधमस्यैककल्पे तु द्रोणार्धं परिकल्पयेत् ॥ 24 ॥

मात्रार्थमनुकल्पे तु आढकं परिकल्पयेत्।

तण्डुलाद्‌द्विगुणः शालिर्मात्रा स्यादुत्तमोत्तमा ॥ 25 ॥

समाना मध्यमा प्रोक्ता तदर्धा कीर्तिताधमा।

शालिवत्कल्पितव्या स्याद्वीजमात्रा त्रिधा स्थिता ॥ 26 ॥

वीजानामप्यभावे तु मुद्गमेकं प्रशस्यते।

वीजेष्वेकतमं वापि तत्तत्कालानुरूपतः ॥ 27 ॥

तण्डुलेन समा मुख्या तिलमात्रा प्रकीर्तिता।

तदर्धा मद्यमा प्रोक्ता पादमाना कनीयसी ॥ 28 ॥

यथा विभवमानः स्याद्रिक्तवित्ताढ्यमानयोः।

शालिमात्रा न कर्तव्या यागे स्नपनवर्जिते ॥ 29 ॥

अन्या मात्राः प्रकल्प्याः स्युः सर्वस्मिन्नर्चनाविधौ।

मुख्यमूर्त्युचितान्मानादधिकेन न कल्पयेत् ॥ 30 ॥

प्रमाणेनाङ्गबिम्बानां सर्वं तु हविरादिकम्।

तद्याप्यधिककालं तु हविराद्यं न कल्पयेत् ॥ 31 ॥

अन्नादाढकमानात्स्यात् पुरुषाशनमात्रकात्।

प्रासादयजने ह्रासं न कदाचित् समाचरेत् ॥ 32 ॥

मात्रा तण्डुलमानं च शालिमानं तथैव च।

न ह्रासयेन्मुनिश्रेष्ठ! मानादाढकनिर्मितात् ॥ 33 ॥

स्वगृहे यजने कुर्याद्विभवेच्छानेरूपतः।

आज्यादीनामथो मानं वक्ष्ये तदवधारय ॥ 34 ॥

अन्नस्याढकमानस्य घृतं तु कुडुबत्रयम्।

उत्तमोत्तमसंज्ञं तु मुख्यकल्पक्रमेण तु ॥ 35 ॥

एकैकमुष्टिहान्या तु नवधैतत् प्रकीर्तितम्।

अनुकल्पे घृतं विप्र! सार्धं तु कुडुबं भवेत् ॥ 36 ॥

अर्धार्धमुष्टिहान्या तु तच्चापि नवधा स्मृतम्।

द्विगुणं घृतमानं स्यात् मुद्गान्नपरिकल्पने ॥ 37 ॥

अन्नवृद्धिक्रमेणैव घृतवृद्धिं समाचरेत्।

कर्मव्यान्युपदंशार्थं मूलानि च फलानि च ॥ 38 ॥

विंशत्पलानि प्रोक्तानि उत्तमोत्तमसंज्ञया।

अन्नस्याढकमानस्य मुख्यकल्पक्रमेण तु ॥ 39 ॥

एकैकपलहान्या तु तदेतन्नवधा भवेत्।

उत्तमं द्वादशपलमनुकल्पे क्रमेण तु ॥ 40 ॥

एकैकपलहानिः स्यादधमाधमपश्चिमम्।

मुद्गभेदोपदंशस्तु आढके घृतमानवत् ॥ 41 ॥

मुद्गान्ने मुद्गमानस्तु तण्डुलेन समो भवेत्।

मुख्यः पादविहीनस्तु मध्यमः परिकीर्तितः ॥ 42 ॥

अर्धमानोऽधमः प्रोक्तस्तस्मान्न ह्रासमाचरेत्।

नालिकेरफलं चैकमाढकस्य प्रकीर्तितम् ॥ 43 ॥

तदर्धं मध्यमं प्रोक्तं तदर्धमधमं भवेत्।

लवणं च मरीचादि यथायोगं समाचरेत् ॥ 44 ॥

तण्डुलादष्टगुणितं पयः स्यात् पायसोदने।

मध्यमं पादहीनं स्यादधमं स्यात्तदर्धकम् ॥ 45 ॥

क्षीराभावे नालिकेरपयसा परिकल्पयेत्।

उभयोः पयसोर्वापि मिश्रणं सममानयोः ॥ 46 ॥

गुडाब्रस्याढकस्याथ गुलानां त्रिंशतं पलम्।

उत्तमं विंशतिश्चैव मध्यमे दशमं भवेत् ॥ 47 ॥

तण्डुलादर्धमानो वा मुद्गभेदस्तदर्धकः।

अथवा सममानो वा पायसान्नगुलान्नयोः ॥ 48 ॥

एकं चापूपमानं स्यात् कुडुबद्वयकल्पितम्।

मुख्यं तदर्धं मध्यं स्यात्तदर्धमधमं भवेत् ॥ 49 ॥

मुद्गभेदस्तण्डुलार्धस्तत्पादो वा यथारुचि।

एकस्यापूपमानस्य षट्‌पलं तु गुलं भवेत् ॥ 50 ॥

अथवैकपलं वापि संकटे परिकल्पयेत्।

नालिकेरपलं चैकं तदर्धं पादमेव वा ॥ 51 ॥

एकस्यापूपमानस्य यथापाकं घृतं भवेत्।

लवनं च मरीचाद्यं यथायोगं तु पूर्ववत् ॥ 52 ॥

शतत्रयं षष्ट्यधिकमपूपानां तदुत्तमम्।

चत्वारिंशत्क्रमाद्‌ध्रासे चत्वारिंशत्तथान्तिमे ॥ 53 ॥

पूगीफलानि ताम्बूलीदलाश्चाशीतिसङ्ख्यया।

एवं प्रकल्पितं ब्रह्नन्नेकं ताम्बूलमुच्यते ॥ 54 ॥

तस्मान्न्यूनं न कर्तव्यं प्रासादेषु कदाचन।

मुख्यकल्पे द्विसाहस्रं क्रमुकीफलमुच्यते ॥ 55 ॥

तस्माद्‌द्विगुणमानं तु ताम्बूलीदलमीरितम्।

उत्तमोत्तममेतत्तु अशीतिर्द्विचतुःक्रमात् ॥ 56 ॥

ह्रासयेदुभयं विप्र! यथा स्यादधमाधमे।

शतानि सप्त, विंशच्च फलानि स्युर्दलानि च ॥ 57 ॥

चतुर्ददशशतानि स्युश्चत्वारिंशच्च सत्तम!।

एकस्य ताम्बूलकस्य अह्गानां मानमुच्यते ॥ 58 ॥

एलालवङ्गलक्कोलजातीनां निष्कपादकम्।

मानं स्याच्चन्दनस्यापि चूर्णस्यापि तथैव च ॥ 59 ॥

कर्पूरमष्टमानं तु नालिकेरफलार्धकम्।

मातुलङ्गफलार्धं च तैलमुष्ट्यष्टमांशकम् ॥ 60 ॥

एवमेव क्रमेणैव ह्यङ्गानां वृद्धिमाचरेत्।

उत्तमोत्तमपूजायां चन्दनं द्विपलं भवेत् ॥ 61 ॥

सपादं, मुख्यकल्पे तु, द्विद्विनिष्कविहीनकम्।

अधमाधमकं याव, दनुकल्पे श्रृणुष्व मे ॥ 62 ॥

पलमेकं सनिष्कं स्यान्निष्कैकं ह्रासयेत् क्रमात्।

चन्दनं निष्कमानं तु यथा स्यादधमाधमे ॥ 63 ॥

स्नपने चन्दनं मानं मुख्यकल्पेऽवधारय।

अष्टादशपलं मानमुत्तमोत्तमसंज्ञितम् ॥ 64 ॥

पलद्वयद्वयह्रासो यावत् स्यादधमाधमम्।

अनुकल्पे नव पलं स्नपने चन्दनं भवेत् ॥ 65 ॥

होमे चन्दनमानं तु पूजोक्तादर्धकं भवेत्।

तदर्धं वा यथायोगं बाह्‌लिके मानमुच्यते ॥ 66 ॥

पूजाचन्दनवन्मानं मुख्यकल्पानुकल्पयोः।

तथा कर्पूरमानं तु तदर्धं वा द्विजोत्तम! ॥ 67 ॥

आढकं हैममुदकं कुडुबद्वयसंयुतम्।

कुडुबद्वयद्वयह्रासमाचरेदन्तिमावधि ॥ 68 ॥

मुख्यकल्पमिमं विद्धि, ह्यनुकल्पे तदर्धकम्।

कृष्णाङ्गरागं मुख्ये तु सार्धनिष्कचतुष्टयम् ॥ 69 ॥

निष्कार्धक्रमह्रासेन नवधा परिकीर्तितितम्।

अनुकल्पे तदर्धेन नवधा मानमीरितम् ॥ 70 ॥

कृष्णाङ्गरागवन्मानं भवेन्मृगमदस्य च।

कस्तूरिकायास्च तथा मानं नवविधं भवेत् ॥ 71 ॥

द्रव्याणां स्नपनोक्तानां निष्काष्टादशकं तु वा।

नवकं वोत्तमोत्कृष्टं यथा स्यादधमाधमम् ॥ 72 ॥

निष्कद्वयं तथैकं वा भवेत्तत्कल्पयेत्तथा।

एवं विज्ञाय मानाद्यं संस्कृत्य हविरादिकम् ॥ 73 ॥

आराधयेद्देशिकेन्द्रो यथा शास्त्रोदितक्रमात्।

आचार्यः साधको वाऽन्नं पाचयेत्पाचकैः सदा ॥ 74 ॥

स्वयं वा।पि यथायोगं मन्त्रज्ञानामसन्निधौ।

तेषामाचार्यपूर्वाणां सङ्ख्यानियम उच्यते ॥ 75 ॥

श्रीरङ्गाख्यविमानादौ स्वयं व्यक्ते महामते!।

प्रासादे च तथा सिद्धैः विबुधैश्च प्रतिष्ठिते ॥ 76 ॥

आचार्यान् शास्त्रविहितांश्चतुरः परिकल्पयेत्।

अष्टौ द्वादश षड्वाथ कल्प्याः स्युः पञ्च वा मुने! ॥ 77 ॥

प्रधानगुरुणा सार्धं कल्प्या ह्येकोत्तरास्तु वा।

यथा विहितसङ्ख्या वा सह तेन महामुने! ॥ 78 ॥

एवमेव भवेत् सङ्ख्या ऋषिभिः परिकल्पिते।

मनुष्यनिर्मिते स्थानेऽप्येवभेव समाचरेत् ॥ 79 ॥

आचार्याणां यथोक्तानां योग्यानामप्यसन्निधौ।

आचार्यास्तु त्रयः कल्प्याः द्वावेको वा महामते! ॥ 80 ॥

मूलबिम्बादि पूजार्थमाचार्या मुख्यकल्पके।

कल्प्याः साधकमिश्रा वा मध्यकल्पेऽनुकल्पके ॥ 81 ॥

केवलाः साधकाः कल्प्या यथा विहितसङ्ख्यया।

चत्वारः साधकाः कल्प्याः षडष्टौ द्वादशाथवा ॥ 82 ॥

षोडशाथापि विभवे नान्यथा परिकल्पयेत्।

स्वयंव्यक्तादिकेष्वेवं कल्प्याः पञ्चविधेष्वपि ॥ 83 ॥

स्थानेषु मानुषेष्वद्य विशेषः परिकीर्त्यते।

व्यामिश्रयाजिभिर्वर्णैः स्थाने तु परिकल्प्यते ॥ 84 ॥

एवं विहितसङ्‌क्याः स्युराचार्याः साधकास्तथा।

मुख्यकल्पेऽनुकल्पे तु केवलाराधकान् दश ॥ 85 ॥

यथोक्तसङ्‌ख्यैराचार्यैः सहितान् परिकल्पयेत्।

मूलबिम्बस्य पूजार्थं तदेवंसङ्ख्यकास्तुते ॥ 86 ॥

कल्पने पञ्चसङ्‌ख्यायास्तथा पञ्चदश स्मृताः।

तेषां तु देशिकेन्द्राणामेकद्वित्रित्वकल्पने ॥ 87 ॥

एकादश द्वादश च त्रयोदश च ते क्रमात्।

तस्मादाराधकानां तु दशसङ्‌ख्यां तु केवलाम् ॥ 88 ॥

न कल्पयेत्तु सर्वत्र तस्माच्छास्त्रोक्तमाचरेत्।

मानुष्याद्व्यतिरिक्तेषु स्वयं व्यक्तादिषु द्विज! ॥ 89 ॥

यथा विहितसङ्‌ख्याः स्युराचार्यास्साधकास्तथा।

नित्ये नैमित्तिके काम्ये प्रायश्चित्तेऽपि सर्वदा ॥ 90 ॥

दशसङ्‌ख्या न कल्प्या स्यात् उक्तन्यायेन कल्पयेत्।

मूलबिम्बादिपूजार्थं तथा बाह्यस्थमूर्तिषु ॥ 91 ॥

कृते सति महान् दोषस्तदा स्याद्राजराष्ट्रयोः।

महद्भयं स्यात् स्थानस्य कर्तुः कारयितुस्तथा ॥ 92 ॥

तस्मादुक्तेन मार्गेण तत्तत्सङ्‌ख्याः प्रकल्पयेत्।

परिवारेषु यागः स्याच्चतुर्भिर्वा षडष्टभिः ॥ 93 ॥

द्वादशभिः षोडशभिः साधकैः परिकल्पितैः।

गोपुरे मण्डपे साले प्राङ्कणे मालिकादिके ॥ 94 ॥

स्थापितं वैभवं मूर्तं प्रादुर्भावं तु वा द्विज!।

प्रादुर्भावान्तरं मुक्यं यद्यन्मूर्तं प्रतिष्ठितम् ॥ 95 ॥

तत्तद्यागेऽथ चत्वारः षडष्टौ द्वादशाथ वा।

सङ्कल्प्याः साधका विप्र! कल्प्याः षोडश वा द्विज! ॥ 96 ॥

त एव परिवारार्थं कल्पनीयास्तु वा द्विज!।

गोपुरादौ स्थापितेषु बिम्बेष्वपि सदार्चने ॥ 97 ॥

देशिका एव संकल्प्याः तद्योग्यानामसन्निधौ।

परिवारपदे योग्या अनन्या ब्राह्नणा द्विज ॥ 98 ॥

दीक्षिता ब्राह्नणा वापि कर्मज्ञाः कर्मकौशलाः।

श्रीरङ्गादौ स्वयं व्यक्ते स्थाने तु परिचारकाः ॥ 99 ॥

अशीतिसङ्‌ख्यासङ्‌ख्याताः पाचकाश्च त एव हि।

सिद्धप्रतिष्टिते स्थाने सप्तत्येव तु ते स्मृताः ॥ 100 ॥

देवप्रतिष्ठिते षष्टिर्द्वाविंशदृषिकल्पिते।

मनुष्यनिर्मिते स्याने त्रिंशद्विंशत्तथापि वा ॥ 101 ॥

अथबा भारमात्रान्नपचनादिषु कर्मसु।

एकायना दीक्षिता वा चत्वारो वा त्रयोऽपि वा ॥ 102 ॥

एवं भारानुसारेण क्रमेण परिवर्धयेत्।

यथा स्यादृतुभारेषु (द्वि) द्वादशाष्टादश द्विज! ॥ 103 ॥

एकस्तु कल्पनीयः स्यात्ताम्वूलापूपसाधने।

एकस्तु कल्पनीयोऽन्तः परिचारककर्मणि ॥ 104 ॥

चत्वारिंशत्समाख्याताः तदेवं परिचारकाः।

पक्षभारोदनानां तु साधने तु चतुर्गुणाः ॥ 105 ॥

अपूपसाधने द्वौ तु द्वौ तु ताम्बूल साधने।

चत्वारस्तु तथात्वन्तः परिचारककर्मणि ॥ 106 ॥

एवं त्वशीतिसङ्ख्याः स्युः पक्षभारान्नसाधने।

वर्धयेदत ऊर्ध्वं च तत्तद्भारानुसारतः ॥ 107 ॥

ह्रासस्तदनुसारेण कर्तव्योऽभ्यूह्य सर्वदा।

एवं स्याद्भारमात्रे तु त्रयाणां परिकल्पने ॥ 108 ॥

चतुर्णां कल्पने वाऽपि तत्क्रमेण विवर्धयेत्।

साधकाः पाचकाश्चैव ह्याचार्यवशवर्तिनः ॥ 109 ॥

आचार्यसाधकानां च आज्ञासन्धारणोद्यताः।

सर्वदा पाचकाः सर्वे भवेयुः परिचारकाः ॥ 110 ॥

पाचका एव शास्त्रेषु कीर्त्यन्ते परिचारकाः।

अन्तरङ्गा बहिरङ्गा द्विविधाः परिचारकाः ॥ 111 ॥

अन्तरङ्गास्तु संप्रोक्ताः पाचकाः परिचारकाः।

बहिरङ्गास्तु संप्रोक्ताः पुष्पाद्याहरणोद्यताः ॥ 112 ॥

अन्येऽपि ये निबद्धाः स्युस्तत्तत्कर्मानुरूपतः।

तेऽपि सर्वे यथायोगमाचार्यवशवर्तिनः ॥ 113 ॥

वाहका गायकाश्चैव पाचकोक्तक्रमेण तु।

वर्धनीया यथायोगमन्ये स्युः कर्मकारिणः ॥ 114 ॥

आचार्याश्चैव चत्वारः तथा षोडश साधकाः।

अशीतिसङ्ख्यासङ्ख्याताः पाचकाः परिचारकाः ॥ 115 ॥

एवमेकायनानां तु चतुः सङ्ख्याप्रकल्पनम्।

मुख्यकल्पमिमं विद्धि तदभावे महामते! ॥ 116 ॥

तेषां दीक्षितमिश्राणां कल्पनं मध्यकल्पनम्।

अधमं कल्पनं विद्धि सह्ख्यास्वन्यास्वपि द्विज! ॥ 117 ॥

मुख्यादिप्रविबागत्वमेवमभ्यूह्य कल्पयेत्।

पुत्रदीक्षाभिषेकेण संस्कृतांस्तत्र कल्पयेत् ॥ 118 ॥

समये दीक्षाभिषेके संस्कृतान् वा न चान्यथा।

आचार्यैः साधकाश्चैव केवलास्त्वथवा द्विज! ॥ 119 ॥

बहिरङ्गेषु सर्वेषु कल्प्याः समयदीक्षिताः।

यया कया च विधया दीक्षिताऽहीक्षितास्तु वा ॥ 120 ॥

भूयः कश्चिद्विशेषोऽयं कथ्यते तमिमं श्रृणु।

सनकः ---

मुनीम्द्र प्रापणादीनां सङ्ख्यामानमुदाहृतम् ॥ 121 ॥

इदानीं सविशेषेण चैतेषां मानलक्षणम्।

शालिमुद्गादिभेदं च साधनं मन्त्रपूर्वकम् ॥ 122 ॥

निवेदनप्रकारं च कारिणां संप्रदानकम्।

यथावत् सर्वमेवैतत् पृच्छतो मे प्रकाशय ॥ 123 ॥

शाण्डिल्यः ---

श्रृणु सम्यक् प्रवक्ष्यामि यथा पृष्टं त्वया मुने!।

येन संसाधितेनैव संपूर्णं पूजनं भवेत् ॥ 124 ॥

नित्यं नैमित्तिकं काम्यं त्रिविधं हविरुच्यते।

प्रथमं नित्ययागे तु हविषो लक्षणं श्रृणु ॥ 125 ॥

स्वहस्तेनाष्टतालोच्चो यः स मध्यमपूरुषः।

तस्य देशिकमुख्यस्य मध्यमाङ्गुलिसंभवः ॥ 126 ॥

द्विपर्वस्राविणी बिन्दुः द्वात्रिंशद्बिन्दुभिस्त्रुटिः।

त्रुटिद्वयं तथा शुक्तिस्तद्‌द्वयं प्रसृतं भवेत् ॥ 127 ॥

प्रसृताभ्यां प्रकुंजं तु तद्‌द्वयं कुडुबं भवेत्।

मानिका कुडुबाब्यां तु प्रस्थं तन्मानिकाद्वयम् ॥ 128 ॥

्परस्थद्वयं शमं प्रोक्तं तद्‌द्वयं चाढकं भवेत्।

शिवमाढकयुग्मं तु द्रोणं तद्‌द्विगुणं भेवत् ॥ 129 ॥

द्रोणद्वयं तु रवारी स्यात् तत्‌त्रयं भारमुच्यते।

शालितण्डुलमुद्गादि दधिक्षीरादिकान्यपि ॥ 130 ॥

प्रोक्तेनानेन मीयन्ते हविष्पाकादिकर्मसु।

चत्वारो व्रीहयः कुंजः तेऽष्टौ माञ्जिष्ठमुच्यते ॥ 131 ॥

तत्छतं षष्टिरधिकं निष्कं निष्काष्टकं पलम्।

चन्दनादीनि गन्धानि गुलखण्डयुतानि च ॥ 132 ॥

कदलीपनसाम्राणि कूष्माण्डप्रमुखानि च।

तुलया तुलितानि स्युः यथोक्तपलमानतः ॥ 133 ॥

ज्ञात्वैवं नियतं मानं हविषां साधनाय च।

शालिमुद्गयवा माषा गोधूमाश्च प्रिङ्गयवः ॥ 134 ॥

तिलाः सप्त इमे ग्राह्ना ग्राम्या वै चरुकर्मणि।

वेणुश्यामाकनीवारा जर्त्तिलाश्च गवीधुकाः ॥ 135 ॥

मर्कटाः कनकाः सप्त विज्ञेयास्तु वनोद्भवाः।

शालयस्तेषु मुख्याः स्युस्तदन्यास्तदभावतः ॥ 136 ॥

रक्तशाल्यो महाशाल्यः कलमा गन्धशालयः।

श्वेतशाल्यः सशूकाश्च हेमाभा गर्भशालयः ॥ 137 ॥

सुकुमाराश्च सूक्ष्माश्च दशैताः शालयः स्मृताः।

अन्तर्भेदाश्च बहवः सप्तमुद्गा उदाहृताः ॥ 138 ॥

मुद्नाः कृष्णाश्च हेमाश्च श्वेताः पीता महत्तराः।

अञ्जनाभाश्च सप्तैते अन्तर्भेदा उदाहृताः ॥ 139 ॥

श्वेताः कृष्णाश्च पीताश्च वन्याश्चैव महातिलाः।

तिलानां पञ्चभेदास्तु ग्राह्याः स्युः परिकीर्तिताः ॥ 140 ॥

उपाहृतानि केदाराद् दैवीयाच्च कृषीवलैः।

शालिमुद्गादिभेदानि कर्मण्यान्यर्चने विभोः ॥ 141 ॥

अवपन्नादिभिर्दोषैरष्टभिर्वर्जितानि च।

आनयेदवघातार्थं अवघातगृहे पुरा ॥ 142 ॥

गोमयेन समालिप्ते सुधाद्यैः परिमण्डिते।

शोधिते शतधारेण पवित्रेण कुशाम्बुभिः ॥ 143 ॥

स्थले प्रणवमुच्चार्य प्राङ्‌मुखैर्वाऽप्षुदङ्‌मुखैः।

दीक्षितैर्नियतैर्विप्रैर्धृतचक्रादिलक्षणैः ॥ 144 ॥

सुस्नातैर्लोहदार्वश्ममृण्मयानि समन्ततः।

स्थापयित्वोलूखलानि क्षालितैः खादिरैर्दृढैः ॥ 145 ॥

मुसलैरवहन्युस्ते द्वादशाक्षरविद्यया।

निस्तुषान्निष्कणान् कृत्वा तण्डुलान् सूर्पकोटरैः ॥ 146 ॥

तैस्तावदवहन्तव्या यावन्मुक्ताफलप्रभाः।

अखण्डिताश्चानणवः कृष्णबिन्दुविवर्जिताः ॥ 147 ॥

मुद्गभेदास्तथा कार्याः सारवन्तश्च निस्तुषाः।

साध्वीभिब्राह्नणीभिर्वा दीक्षितानामभावतः ॥ 148 ॥

शूद्रैर्वा दीक्षितैर्देवदासीभिर्देवसझनि।

हविःपाकादिकर्मार्थं कार्याऽवहननक्रिया ॥ 149 ॥

वैष्णवानां गृहे शुद्धे दीक्षितानां गृहेऽपि वा।

तण्डुलांस्तु प्रगृह्णीयाद्विधिक्षुण्णांस्तु देशिकः ॥ 150 ॥

अकणानतुषानेव क्रिमिहीनानपि क्रमात्।

केशपाषाणहीनांस्तु प्राण्यङ्गरहितांस्तथा ॥ 151 ॥

भस्माङ्गारविहीनांस्तु अभग्नानलघूनपि।

कणैस्तु भवति व्याधिस्तुषैर्दारिद्य्रकं भवेत् ॥ 152 ॥

कृमिभिः पुत्रनाशः स्यात् केशैर्दारविनाशनम्।

पाषाणैर्मरणं विद्धि अशन्या वह्निना जलैः ॥ 153 ॥

प्राण्यङ्गैर्व्याधयः प्रोक्ता भस्मना कलहो ध्रुवः।

अङ्गारैर्वह्निना बाथो भग्ने भङ्गस्तु विग्रहे ॥ 154 ॥

प्रवासो लघुबिश्चैव तस्स्मात्तान् परिवर्जयेत्।

संभारानखिलानेव प्राक्‌संकल्पितसंमतान् ॥ 155 ॥

संभृत्य देशिकास्सार्धं साधकैःपाचकैरपि।

अवघातगृहं प्राप्य तत्रस्थं तण्डुलादिकम् ॥ 156 ॥

ब्रह्नशुक्रमिवेत्युक्त्वा नेत्रेणेवावलोकयेत्।

प्राग्वत् संशोधयेत्तानि दहनाप्यायनादिभिः ॥ 157 ॥

पैद(त्त)लादिषु शुद्धेषु पात्रेषु विततेष्वपि।

पचनार्थं सुमुद्धृत्यं तत् सर्वं तण्डुलादिकम् ॥ 158 ॥

तत्तत्पात्रसमुद्धारे निपुणैः परिचारकैः।

सुस्नातैश्च सुवेषैश्च वस्त्रेणाच्छादिताननैः ॥ 159 ॥

आनयेत् पचनागारं शङ्खतूर्यादिमङ्गलैः।

द्वारस्योत्तरपार्श्वे तु गोमयेनोपलेपिते ॥ 160 ॥

प्रदेशे निक्षिपेत्तानि भाजनानि यथाक्रमम्।

गुलोपदंशपूर्वाणि लवणादिरसानि च ॥ 161 ॥

विन्यसेद्वायुदिग्भागे दधिक्षीरघृतानि च।

र्निदद्यान्नैर्ऋते भागे होमोपकरणान्यपि ॥ 162 ॥

चतुर्भिर्व्यापकैर्मन्त्रैः वस्त्रपूतेन वारिणा।

क्षालयित्वा चतुर्धा च यथा स्यात्तण्डुलादिषु ॥ 163 ॥

शिलाशकलनिर्मुक्तं निस्तुषं निष्कणं यथा।

अपक्वव्रीह्यवहततण्डुलेनैव साधितम् ॥ 164 ॥

गव्यदुग्धाज्यसंपृक्तं गुलखण्डपलान्वितम्।

अक्षारलवणोपेतं देवानां हविरुच्यते ॥ 165 ॥

तदेव परमान्नं स्यात् क्षीराज्यगुडपाचितम्।

घृतसिक्तं तु शुद्धान्नमभावे हविरुच्यते ॥ 166 ॥

अक्षारलवणं सिद्धं गुलक्षीरफलान्वितम्।

शान्तिके व्रतयज्ञे च संसाध्यं हविरुत्तमम् ॥ 167 ॥

पायसान्नं, गुलान्नं च मुद्गान्नं, केवलोदनम्।

दध्यन्नं, च तिलान्नं च, निशान्नं, सर्वमिश्रितम् ॥ 168 ॥

इत्यष्टधा समुद्दिष्टं हविर्देवस्य संमतम्।

सर्वमाज्येन संसिच्य सोपदंशं निवेदयेत् ॥ 169 ॥

तेषां संसाधनार्थं तु लोहजा वाऽथ मृण्मयाः।

स्थालयः सशरावाश्च कल्पनीयाः पुरैव तु ॥ 170 ॥

देशिकेन्द्रकराह्गुष्ठजठरोत्थाङ्गुलेन तु।

षोडशाङ्‌गुलकोन्मानाः स्थाल्यः स्युः पाककर्मणि ॥ 171 ॥

उच्छ्रायादुदरं तत्र द्वादशाह्गलसंमितम्।

जठरे, मूलविस्तारः कलया तुलितो भवेत् ॥ 172 ॥

अङ्‌गुलान्तरितं कार्यं कण्ठे सूत्रचतुष्टयम्।

एवं लक्षणयुक्तायाः विस्तारोच्छ्रायमानयोः ॥ 173 ॥

अर्धाधिकं वा द्विगुणं मध्यमोत्तमवाञ्छया।

एवमाकृतिरुद्दिष्टा स्थालीनां पाककर्मणि ॥ 174 ॥

शरावाणामथान्येषां लक्षणं श्रृणु सत्तम!।

अष्टाङ्‌गुलायतं सूत्रं भूमौ प्राप्य परिब्रमेत् ॥ 175 ॥

मध्यतो जठरं तस्य षोडशाङ्गलविस्तृतम्।

अष्टाङ्‌गुलान्तमुच्छ्रायमर्धचन्द्रसमाकृति ॥ 176 ॥

कण्ठोच्चं त्र्यङ्गलं चोर्ध्वं वलयं द्व्यङ्गलं भवेत्।

दशाङ्‌गुलं चास्यतारं वलयेन समन्वितम् ॥ 177 ॥

कण्ठोच्चादुदरोच्चान्तं ऋजुसूत्रद्वयेन तु।

गुलसिद्धं च कुर्वीत प्राग्वत् सूत्रचतुष्टयम् ॥ 178 ॥

हविः सङ्‌ख्यानुगुण्येन बह्वयः स्थाल्यस्तथेतराः।

तथोपदंशपात्राणां सर्वेषामास्यविस्तृतेः ॥ 179 ॥

अधिकान्यपिधानानि तत्तद्‌द्रव्यमयानि च।

सुवृत्तानि पिधेयानि पादचन्द्राकृतीनि च ॥ 180 ॥

तथा पाकोपयोग्यानि पात्राण्यन्यानि सत्तम!।

प्राग्वन्मद्याद्यपेक्षायां समभ्यूह्य प्रकल्पयेत् ॥ 181 ॥

घृततप्तोपदंशार्थमम्बरीषमथायसम्।

जलद्रोण्यः कटाहाश्च बहवः क्षीरपाचने ॥ 182 ॥

घृतपाके तथापूपसाधने पात्रसञ्चयम्।

अन्यानि च समुत्पाद्य द्रर्व्यादीनि विधानतः ॥ 183 ॥

प्रारभेत हविःपाकं वक्ष्यमाणेन वर्त्मना।

आहृत्योदनपाकाग्निं कुण्डादौपासनानलात् ॥ 184 ॥

चुल्यां निधाय "तारेण" "सप्तते"ग्न इतीरयन्।

इन्धनानि विनिक्षिप्य यज्ञदारुमयानि च ॥ 185 ॥

क्रिमिकीटादिहीनानि "ज्योतिरात्री" तिमन्त्रतः।

प्रज्वाल्य व्यजनेनैव ततः स्थालीश्च ताम्रजाः ॥ 186 ॥

प्रक्षाल्य तिन्त्रिणीतोयैः केवलैर्मृण्मयांस्ततः।

प्रक्षाल्य द्वादशार्णेन वीर्यमन्त्रेण मन्त्रवित् ॥ 187 ॥

घृतेनालेपयेत्तासामन्तरं व्यूहविद्यया।

तण्डुलान् प्रक्षिपेत्तासु गायत्र्या विष्णुपूर्वया ॥ 188 ॥

अंभस्यपार इति चमन्त्रेण स हृदा पुनः।

जलेनापूरयेदूर्ध्वे तण्डुलान् प्रतिपात्रगान् ॥ 189 ॥

तण्डुलाढकमानस्य षटप्रस्थमुदकं भवेत्।

कर्मारंभेण ताःस्थालीश्चुल्यामारोपयेत्ततः ॥ 190 ॥

चक्रमन्त्रेणापिधानीस्ताः संछाद्य यथाक्रमम्।

पाककाले समुद्धाट्य वीर्यमन्त्रेण तुद्ध्वनिम् ॥ 191 ॥

निरीक्ष्य नेत्तमन्त्रेण दर्व्या \`मूलं' समुद्धरन्।

चतुर्धा वर्तयेच्चैव चक्रेणाच्छादयेत् पुनः ॥ 192 ॥

पव्के जलमविस्राव्य द्वादशार्णं समुच्चरन्।

विद्रावितेन गव्येन हविषा चाभिघार्य च ॥ 193 ॥

शुचीन् सत्क्रियतेत्यादि मन्त्रेणाधारपृष्ठतः।

शोधिते भूतले वाथ व्रीहिभिर्वा प्रसारिते ॥ 194 ॥

एवं हवींषि सिद्धानि पाणिभ्यामवरोप्य च।

अस्त्राभिमन्त्रितेनैव बहिः प्रक्षाल्य वारिणा ॥ 195 ॥

तन्मन्त्रेतेन शुद्धेन वस्त्रेणोद्वर्तयेत्ततः।

भस्मना मथितेनाद्भिर्वासुदेवादिवाचकैः ॥ 196 ॥

तर्जन्याद्यङ्‌गुलीभिश्च कुर्याद्दिक्षूर्ध्वपुण्ट्रकम्।

समाच्छाद्य पिधानैश्च वसनैः क्षालितैस्ततः ॥ 197 ॥

इत्युक्तं साधनं सम्यक् शुद्धान्नस्य विशेषतः।

अन्येषां साधनं वक्ष्ये परमान्नपुरस्सरम् ॥ 198 ॥

तण्डुलस्य तु तुर्यांशं पायसे मुद्गसारकम्।

तन्मानं घृतमुद्दिष्टं प्रागेव कथितं पयः ॥ 199 ॥

चतुर्गुणं तण्डुलाच्च खण्डचूर्णसमन्वितम्।

साधयेदुक्तमार्गेण समन्त्रं केवलोदने ॥ 200 ॥

"हंसः सुछिष" दित्यत्र गोक्षीरस्य नियोजनम्।

तदभावे नियोक्तव्यं नालिकेरोद्भवं पयः ॥ 201 ॥

"अब्जागोजे" ति तत्क्षेपः स्याद्गव्यप्रतियोजने।

गुडान्नपाचने क्षीरमपहायैक्षवं रसम् ॥ 202 ॥

कथितं गुडखण्डं वा क्षीरमानानुसारतः।

क्षीरप्रक्षेपमन्त्रेण गुडादीनि नियोजयेत् ॥ 203 ॥

मुद्गान्ने तण्डुलं सम्यक् मुद्गसारं नियोजयेत्।

शुद्धान्ने तु पुरा प्रोक्तं विशेषेण घृताप्लुतम् ॥ 204 ॥

दध्योदने दधिक्षेपः क्षीरार्धपरिसंमितः।

कदलीपनसाम्रादिगुडखण्डसमन्वितम् ॥ 205 ॥

खण्डचूर्णसमोपेतं कृसरान्ने तु मुद्गकम्।

आढकस्य हरिद्रान्ने निशापिष्टं पलं भवेत् ॥ 206 ॥

मुद्गसारसमोपेतं गुडखण्डादिसंयुतम्।

मिश्रान्ने योजयेत् किंचित् क्षीराज्यघृतसंप्लुतम् ॥ 207 ॥

शान्त्यर्थं पयसा मिश्रं पुष्ठ्यर्थे गुडमिश्रितम्।

वश्यार्थे मुद्गसारोत्थमाकृष्टौ दधिमिश्रितम् ॥ 208 ॥

कृसरान्नं तु पित्र्यर्थे मारणोच्चाटनेऽपि च।

स्तंभने च हरिद्रान्नं मिश्रान्नं मोहने भवेत् ॥ 209 ॥

साधारणं तु शुद्धान्नं यात्रासु मृगयादिके।

विशेषेण तु दध्यन्नं हेमराजतपात्रगम् ॥ 210 ॥

मरीचिशुण्ठीलिकुचतिन्त्रिणीरसमिश्रितम्।

चूर्णेन जीरकोत्थेन संस्कुर्याद्रसवस्तुभिः ॥ 211 ॥

रसभेदसमुत्थानि पनसद्वितयोद्भवम्।

चूतभेदसमुत्थानि नातिपव्कानि कालतः ॥ 212 ॥

बृहत्युर्वारुवार्ताककूष्माण्डप्रभवानि च।

कारवल्लीलतोत्थानि कार्कोटप्रभवानि च ॥ 213 ॥

पटोलद्वितयोत्थानि कोशातक्युद्भवे तथा।

अलाबुकर्करीनिम्बभेदोत्थं तिन्त्रिणीफलम् ॥ 214 ॥

क्षुद्रकन्दसमेतं च वल्लीकन्दद्वयं तथा।

सूरणद्वयकन्दं च तथा पिण्डारकद्वयम् ॥ 215 ॥

पझोत्पलसमुत्थं च हविर्योग्यं विशेषतः।

उच्छिष्टं कृमिदष्टं च शिवाद्यैर्दंशितं तथा ॥ 216 ॥

घ्रातं लालाजलस्पृष्टममेध्यस्थलसंभवम्।

पादस्पृष्टमकालोत्थमाहृतं चाशुचिस्थले ॥ 217 ॥

भुक्तशेषं तथाऽस्पृश्यस्पृष्टं दत्तावशेषकम्।

परीक्ष्य बहुधा मन्त्री वर्जयेत् पाककर्मणि ॥ 218 ॥

जीवन्तीं वास्तुकं शाकं कारवल्लीदलं तथा।

तुम्बीदलं च पिण्डीं च चमू (पुच्छ) मुद्गदलानि च ॥ 219 ॥

शाकिनीं शतपर्वाण तथैव श्वासमर्दितम्।

आगस्त्यं पाचयेच्छाकं विहितं ब्राह्नणस्य च ॥ 220 ॥

एकमूलानि चान्यानि गृह्णीयादनिषेधने।

झेदयित्वा लवित्रेण वीर्यमन्त्रं समुच्चरन् ॥ 221 ॥

निरीक्ष्य कृमिकीटादीन् शाकांश्च बहुधा तथा।

प्रक्षाल्य तेषु पात्रेषु निधाय बहुधा जलैः ॥ 222 ॥

प्राग्वत् स्थालीषु निक्षिप्य प्रत्येकं वाऽथ मिश्रितम्।

सैन्धवैः समरीचैश्च सर्षपैर्जीरकैरपि ॥ 223 ॥

श्रीपर्णीदलसंमिश्रैः पयोभिर्नालिकेरजैः।

तत्फलैरपि संघऋष्टैर्मृदुभिर्घृतमिश्रितैः ॥ 224 ॥

मसूरमाषनिम्बादिमुद्गभेदसमन्वितम्।

सयूषान् मुद्गभेदादीनयूषान् लवणादिभिः ॥ 225 ॥

रसभेदैः समेतांश्च साधयेत्तदनन्तरम्।

त्वचो व्यपोह्य मुद्गोत्थैः सारैः क्षीरेण पाचितैः ॥ 226 ॥

मरीचजीरलवणैर्घृतयुक्तैश्च मर्दितैः।

दर्व्यादिभिस्च संस्कुर्यात् गुल्माषं सरसं यथा ॥ 227 ॥

स्थालीशरावपूर्णेषु पाचितानि पुरैव तु।

कदलीपनसादीनि नालिकेरफलानि च ॥ 228 ॥

कूश्माण्डबृहतीपूगकारवल्लीफलानि च।

क्षुद्रकन्दसमेतानि वल्लीपिण्डारकानि च ॥ 229 ॥

अम्बरीषादिपात्रेषु विततेषु समन्ततः।

घृतलिप्तेषु तप्तेषु समारोप्य प्रसार्य च ॥ 230 ॥

चूर्णीभूतैर्मरीचैश्च जीरकेन घृतेन च।

प्रतापितानि स्निग्धानि दर्व्यालोड्य पुनः पुनः ॥ 231 ॥

स्थापनीयानि भाण्डेषु छादितान्यम्बरादिभिः।

आब्रादीनि च शुष्काणि अशुष्काणि फलानि च ॥ 232 ॥

तिन्त्रिणीगुडमिश्राणि मरीचैर्जीरकैरपि।

नालिकेरोत्थपयसा सर्षपैः पेषितैरपि ॥ 233 ॥

स्थापयेदाम्रसारोत्थं लवणेन समन्वितम्।

श्रऋह्गिबेरं तथार्द्रं च दलितं रहितं च वा ॥ 234 ॥

वासितं लवणोपेतं लिकुचोत्थरसेन तु।

कदलीपनसाम्राणां केवलानि फलानि च ॥ 235 ॥

गोधूमशालिजैः पिष्टैर्गुडपाकेन लोलितैः।

पाचितैर्मुद्गसारैश्च शकलैर्नालिकेरजैः ॥ 236 ॥

जीरकैः समरीचैश्च घृतेऽपूपानि पाचयेत्।

सुवृत्तान्याम्रतुल्यानि धात्रीफलसमानि च ॥ 237 ॥

न्यग्रोधफलतुल्यानि लिकुचाद्याकृतीनि च।

अन्तर्निक्षिप्तमुद्गानि रसवन्ति समन्ततः ॥ 238 ॥

गुडपिष्टेन बद्धानि नालिकेराकृतीनि च।

नानाभेदसमुत्थानि घृतेऽपूपानि साधयेत् ॥ 239 ॥

शालिव्रीहिसमुत्थाश्च शालिषु स्फुटितानि च।

लघूनि वह्णितप्तानि गुडपाकान्वितानि च ॥ 240 ॥

चूर्णितैश्च मरीचैश्च जीरकैः खण्डितैरपि।

नालिकेरफलैः शुष्कैः पृथुकानि च साधयेत् ॥ 241 ॥

भर्जितैः शालिपिष्टैश्च मिश्रितैर्जीरकादिना।

लोलितैर्गुडपाकेन पिण्डीभूतैः पृथक् पृथक् ॥ 242 ॥

सक्तु स्यात् साधितं तद्वत्तिलैः पिण्डः सुभर्जितैः।

तिलपिण्ड इति ख्यातःसदा देवस्य संमतः ॥ 243 ॥

सुश्रृतं च घनीभूतं खण्डचूर्णसमन्वितम्।

क्षीरं च मधुसर्पिर्भ्यां संपृत्क्तं सुघनं दधि ॥ 244 ॥

तरुणैः शकलीभूतैरुर्वारुसहकारयोः।

रूक्षसर्षपसंमिश्रं समरीचं तथा दधि ॥ 245 ॥

पृथक्पात्रगतं शुद्धं गालितं माक्षिकं मधु।

द्राक्षापनसरंभाम्रसमुत्थैर्मर्दितै रसैः ॥ 246 ॥

लोलितं गुलखण्डेन जीरकादिसमन्वितम्।

रसालमेतद्विज्ञेयं दधिमिश्रं तु पानकम् ॥ 247 ॥

केवलं दधिसंमिश्रं वारिणा तत्समेन तु।

केवलं दधिसंमिश्रं वारिणा तत्समेन तु।

मथितं समरीचं च लवणैश्चाधिवासितम् ॥ 248 ॥

कण्डचूर्णसमोपेतं पानकं श्रमशान्तिकृत्।

अन्नानामपि संस्कारे पुरा मन्त्राः प्रकीर्तिताः ॥ 249 ॥

तदन्येषां तु संस्कारो द्वादशार्णेन वा हृदा।

साङ्गेन मूलमन्त्रेण सर्वं संसाधयीत वा ॥ 250 ॥

विष्णुगायत्रिया वाऽथ पञ्चोपनिषदाथवा।

संसाध्य परमान्नाद्यमुपदंशान्वितं क्रमात् ॥ 251 ॥

फलकादिषु संस्थाप्य चोर्ध्वपुण्ड्राद्यलंकृतम्।

महानसद्वारभूमेरालयद्वारपश्चिमम् ॥ 252 ॥

गोमयेनानुलिप्तेन सुधाचूर्णेन शोभिना।

पथास्त्रमन्त्रसंजप्तवारिधारापुरस्सरम् ॥ 253 ॥

शह्खतूर्यादिघोषेण तथा मङ्गलगीतिभिः।

प्रदीपच्छत्रयुक्तैश्च हविःपालनतत्परैः ॥ 254 ॥

वेत्रपाणिभिरन्यैश्च नास्तिकोत्सारणोद्यतैः।

स्नाताः शुक्लाम्बरा दक्षाः कृतपादावनेजनाः ॥ 255 ॥

स्वाचान्ताः कुशहस्ताश्च मृदा वा चन्दनादिना।

धृतोर्ध्वपुण्ट्रा नियताः मनोवाक्कायकर्मभिः ॥ 256 ॥

सितकञ्चुकधर्तारः स्थगितानननासिकाः।

वलमन्त्रेण भाण्डानि वहेयुः परिचारकाः ॥ 257 ॥

मूलालयाग्रदेशस्थमण्टपे विततेऽथवा।

प्रथमावरणे धाम्नो दक्षिणे मालिकावनौ ॥ 258 ॥

सुगुप्ते सुवितानाढ्ये दीपमालाद्यलंकृते।

प्रदेशे वस्त्रसञ्छन्ने स्थाप्यानि फलकादिके ॥ 259 ॥

हविः प्रमाणतुल्याश्च हेमराजतकाम्रजाः।

स्थालिकाश्च यथालिप्ताः प्रक्षाल्यास्त्रेण वारिणा ॥ 260 ॥

पाणिना दक्षिणेनैव परामृश्य च तेन च।

तारेण तासु निक्षेप्या धाराऽज्यस्य समन्ततः ॥ 261 ॥

स्थालीभ्यः समुपाहृत्य दर्व्या हेमादिक्लृप्तया।

तदूर्ध्वे निक्षिपेन्मौनी पायसादीन्यनुक्रमात् ॥ 262 ॥

घृतेनाप्लाव्य मधुरव्यञ्जनानि समन्ततः।

दधिक्षीरादिपूर्णानि चषकाण्यूर्ध्वतो न्यसेत् ॥ 263 ॥

सिद्धान्यपूपभेदानि पृथुकादीनि यान्यपि।

पानकानि विचित्राणि पृथक्पात्रगतानि च ॥ 264 ॥

कर्पूरचन्दनक्षोदप्रसूनैस्चाधिवासितम्।

शीतलं वस्त्रसञ्छन्नं पानीयं करकादिषु ॥ 265 ॥

एकालवङ्गतक्कोलजातीपूगफलान्वितम्।

कर्पूरतैलसंमिश्रं खण्डितं च क्षुरादिभिः ॥ 266 ॥

नागवल्लीदलोपेतं सचूर्णं चेन्दुसंयुतम्।

ताम्बूलं च प्रतिष्ठाप्य पात्रेष्वब्जाकृतीषु च ॥ 267 ॥

चन्दनादीनि गन्धानि तथा नानाविधाः स्रजः।

स्थापयित्वा यथास्थानमाराधकमुखेन तु ॥ 268 ॥

विज्ञापयेयुर्देवस्य तत्तत्कर्माधिकारिणः।

भोज्यासनाधिरूढस्य देवस्याराधकः स्वयम् ॥ 269 ॥

अर्घ्याद्यैः प्राग्वदभ्यर्च्य साध्यबीजावसानिकैः।

द्वारस्याभ्यन्तरगते देवस्य पुरतः स्थले ॥ 270 ॥

शोधिते चार्घ्यतोयेन चन्दनाद्यैश्च मण्डिते।

मण्डले तु परिस्तीर्य तण्डुलानि यथारुचि ॥ 271 ॥

क्षालितं वस्त्रतुण्डं तु तदूर्ध्वे संप्रसार्य च।

अन्नाधारं प्रतिष्ठाप्य तदूर्ध्वे लोहनिर्मितम् ॥ 272 ॥

ऊर्ध्वतो वसनावद्धं तदूर्ध्वे स्रोतसंप्लुते।

न्त्‌यसेवि परमान्नादि पात्राण्येकैकशः क्रमात् ॥ 273 ॥

तर्पणं तु प्रतिष्ठाप्य हस्तप्रक्षालनाम्भसा।

कुर्याद्दक्षकरे दैवे प्रागुपस्तरणार्हणम् ॥ 274 ॥

ततो देवादिमूर्तीनां हवींषि विनिवेदयेत्।

प्रथमं पायसं, पश्चात् गुडान्नं मुद्गभेदितम् ॥ 275 ॥

शुद्धान्नं तिलसंमिश्रं निशान्नं, दधिमिश्रितम्।

मिश्रान्नं च क्रमाद्दद्यादपूपानि तदन्तिमे ॥ 276 ॥

पृथुकानि च सक्तूनि तिलपिण्डान्वितानि च।

कदलीपनसादीनि फलानि विविधानि च ॥ 277 ॥

रसभेदसमेतानि पानकानि च तर्पणम्।

नालिकेररसं चैव हस्तपक्षालिनं ततः ॥ 278 ॥

उपस्पर्शं च ताम्बूलं दत्वा प्रागुक्तमाचरेत्।

राजभिर्हविषो नित्यं प्राचुर्ये कल्पिते सति ॥ 279 ॥

आधारेषु प्रतिष्ठाप्य वितते गर्ममन्दिरे।

निवेद्यानि यथायोगमन्यश्रा संकटे भुवि ॥ 280 ॥

तदेकस्मिन् दृढाधारे वस्त्रच्छन्ने यथाक्रमम्।

निधाय विनिवेद्याय तथातमपनीय च ॥ 281 ॥

प्रोक्षिते चास्त्रमन्त्रेण निक्षेप्यं हविरन्तरम्।

निवेदयेद्यथापूर्वं बिशेषोऽत्र समीरितः ॥ 282 ॥

मन्त्रक्रियाविहीनं च गन्धदुष्टं विवर्णकम्।

अतिपव्कमप्कं च विस्रावितजलं तथा ॥ 283 ॥

अदीक्षितैश्च पतितैरीक्षितं प्रतिलोमजैः।

अत्युष्णमतिशीतं च प्रमाणरहितं तथा ॥ 284 ॥

समुद्धृतं च निःशेषं मुखवातादिदूषितम्।

व्यञ्जनादिविहीनं चाप्यपात्रस्थमघोपितम् ॥ 285 ॥

अन्तस्तण्डुलसंयुक्तं भिन्नभाण्डगतं तथा।

अनाधारं परस्पृष्ठं अर्कतापहतं तथा ॥ 286 ॥

अङ्गारतुषसंयुक्तं केशपाषाणसंयुतम्।

कृमिलोष्ठादिभिर्जुष्टं प्राण्यङ्गादिसमन्वितम् ॥ 287 ॥

अपूर्णपाकमाधाररहितव्ञ्जनोज्झितम्।

गव्याज्यदधिनिर्मुक्तं काङ्क्षितं चेतरैर्जनैः ॥ 288 ॥

अपिधानविनिर्मुक्तं देवतान्तरसंमतम्।

एवं दुष्टं हविर्बुध्वा प्रक्षिपे ज्जलमध्यतः ॥ 289 ॥

मोहात् त्यक्तं हविर्विष्णोः यदि दद्यात्तदर्चनम्।

निरर्थकं स्यात् कर्तॄणां विनाशश्च भवेद् ध्रुवम् ॥ 290 ॥

तस्मात्तदैव मूलस्य सहस्रं जपमाचरेत्।

ततस्तत्राश्रयाणां च स्थापितानां विधानतः ॥ 291 ॥

विभवव्पूहमूर्तीनां मण्टपे गोपुरादिषु।

स्थापितानां च मूर्तींनां प्रादुर्भावात्मनामपि ॥ 292 ॥

पूजितानां यथान्यायं सत्यादीना खगात्मनाम्।

कुमुदादिगणेशानां द्वार्स्थानामपि सझनि ॥ 293 ॥

प्रतिष्ठितानां भक्तानां प्रागुक्तानां विधानतः।

तत्तन्मन्त्रेण विधिवत्सिद्धान् च पृथक् पृथक् ॥ 294 ॥

हवींषि पायसादीनि क्रमेण विनिवेदयेत्।

गारुडेनैव मन्त्रेण बल्यर्थं साधयेद्धविः ॥ 295 ॥

अन्येषां प्रणवेनैव सिद्धमन्नं निवेदयेत्।

अग्निकार्यं हविस्साध्यं यथा मूलालयाकृतेः ॥ 296 ॥

सर्वाण्यपूपभेदानि नाग्निकार्ये हितानि वै।

अन्यानि पायसादीनि नित्यनैमित्तिकादिषु ॥ 297 ॥

होतव्यानि विशेषेण फलानि विविधानि च।

भूतानां बलिदानेषु पायसादीनि नित्यशः ॥ 298 ॥

अपूपानि च सक्तूनि पृथुकानि फलानि च।

तिलपिण्डसमेतानि मिश्रितान्यथवा पृथक् ॥ 299 ॥

दातव्यानि यथान्यायं तेषां तृप्तिकरं यतः।

तेन कूरादिभिर्ब्रह्नन्! उत्सवादिषु कर्मसु ॥ 300 ॥

तत्र तत्रोक्तविधिना बलिद्रव्याण्युपाहरेत्।

अभावे सर्ववस्तूनां सोदकं केवलोदनम् ॥ 301 ॥

तण्डुलं वोदकेनैव दातव्यं मन्त्रवित्तमैः।

इति सम्यक् समाख्यातं हषिषां साधनादिकम् ॥ 302 ॥

निवेदनप्रकारस्च नित्ये मूलादिमूर्तिषु।

तथाश्रयेषु प्रासारे बाह्यतो वाऽङ्कणादिकैः ॥ 303 ॥

प्रासादेषु च क्लृप्तेषु स्थापितेष्वाश्रयादिषु।

प्राकारगोपुरद्वारमम्टपेषु समन्ततः ॥ 304 ॥

विभवव्यूहबिम्बेषु तथाङ्गालयमूर्तिषु।

प्रासादाभ्यन्तरस्थानां देवतानां यथार्चने ॥ 305 ॥

निवेदनार्थं नादद्यात् द्वारबाह्ये प्रतिष्टितम्।

निषिद्धान्नं निवेद्यं तद् दूषितं राक्षसादिभि ॥ 306 ॥

देवेन प्रागनुज्ञातं रक्षसां दितिजन्मनाम्।

अन्येषां भरणीयानां भूतानां पिशिताशिनाम् ॥ 307 ॥

तस्यात्तत्स्था अनादेया बलवीर्यादिशक्तयः।

विभूत्या वाऽविभूत्या वा हविषः प्राप्तये पृथक् ॥ 308 ॥

पृथक्‌पात्रगतं सिद्धं द्वारस्यान्ते निवेशितम्।

निवेदनीयं क्रमशः परमान्नपुरुस्सरम् ॥ 309 ॥

काम्ये नैमित्तिकेप्येव महतो हविषोर्चने।

प्रासादाभ्यन्तरस्थस्य सकर्मार्चादिकस्य च ॥ 310 ॥

आढ्यैर्द्विजातिभूपाद्यैः यथाविभवमादरात्।

निवेदनीयं यद्येकं पात्रस्थं मूलकौतुके ॥ 311 ॥

अन्नपूरं प्रतिष्टाप्य प्रासादाग्रस्थमण्डपे।

मूलमूर्तिं समभ्यर्च्य कर्मार्चाभिः सशक्तिभिः ॥ 312 ॥

स्नापयेत् कर्मबिम्बस्थं कलशैः प्रागुदीरितैः।

मूले प्राग्वत् पृथक्‌पात्रे निवेद्य च हविस्ततः ॥ 313 ॥

कर्मबिम्बगतं देवमानीयाग्रस्थमण्डपे।

तस्मिन्निवेदयेन्मन्त्री मूलमूर्त्यवलोकितम् ॥ 314 ॥

महद्धविश्च तत्रस्थं परमान्नादिसत्कृतम्।

मखकौतुकपूर्वासु क्रमेणाब्यर्चितासु च ॥ 315 ॥

निवेद्य च यथायोगं पात्रस्थानि पृथक् पृथक्।

वत्सरोत्सवपूर्वेषु नानावैशेषिकेष्वपि ॥ 316 ॥

यात्रामूर्ति समानीय बाल्यतो यत्रकुत्रचित्।

विस्तरेणार्चयित्वा तु महदन्नं निवेदयेत् ॥ 317 ॥

तदर्थं विधिवत् कुर्यात् स्नपनं स्नानकौतुके।

मृगयाद्युत्सवे प्राप्ते बहिरुद्यानभूमिषु ॥ 318 ॥

महोदनसपर्यार्थमालयाभ्यन्तरस्थिते।

स्नापयेद्विधिवन्मन्त्री तद्बिम्बं स्नानमण्टपे ॥ 319 ॥

द्वादश्यादिषु कालेषु तथा च अवणादिषु।

वत्सरोत्सवनिष्ठेषु नानावैशेषिकेष्वपि ॥ 320 ॥

साधनं हविषामेतत् साधारणमुदाहृतम्।

अथोत्सबार्चामानीत्र कुत्रचिन्मण्टपादिके ॥ 321 ॥

यथाविधि समाराध्य बहुधा पायसादिना।

यथालब्धेन चान्नेन प्रीणेयेद्भक्तिपूर्वकम् ॥ 322 ॥

विशेषमथ वक्ष्यामि महतो हविषोर्चने।

नित्ये महाहविर्यागो न च कार्यो हितैषिभिः ॥ 323 ॥

वितते गर्भगेहे वा प्रासादाग्रस्थमण्‍टपे।

बाह्यतः स्नपनाद्यर्थं यागार्थं वा प्रकल्पिते ॥ 324 ॥

प्रागुक्तेन प्रमाणेन त्वेकपात्रे समर्पितम्।

यत्तन्महाहविः प्रोक्तं हरेः प्रीतिकरं सदा ॥ 325 ॥

प्रासादाभ्यन्तरे कल्प्यमुपपात्रोज्झितं हविः।

तदन्यत्र विशेषेण विस्तृतं परिकल्पयेत् ॥ 326 ॥

मूलमूर्तिं पुराऽभ्यर्च्य तदर्थं मन्त्रवित्तमः।

अभ्यर्च्यार्घ्यादिभिर्मन्त्रैः प्राग्वद्‌धूपान्तिमैस्ततः ॥ 327 ॥

तस्मात् स्नपनबिम्बस्य हृदयाम्भोरुहोदरे।

चिच्छक्तिमवतीर्याथ तथाचोत्सवकौतुके ॥ 328 ॥

समभ्यर्च्य यथा पूर्वमानीय स्नानमण्टपे।

स्नानकौतुकमासाद्य कलशैरभिषिच्य च ॥ 329 ॥

निवेद्य च हविः पश्चादानयेद्गर्भमन्दिरम्।

तस्मिन् विनय्स्य तन्मन्त्रं मूलमूर्तौ नियोजयेत् ॥ 330 ॥

यानादौ तु समारोप्य उत्सवार्चामलङ्‌कृताम्।

यागार्थमण्टपे वाथ नयेदास्थानमण्टपे ॥ 331 ॥

हेमादिनिर्मिते तत्र वितते भद्रविष्टरे।

समारोप्य चदेवेशं महद्भिर्भोगसञ्चयैः ॥ 332 ॥

प्रदक्षिणप्रणामान्तैर्मूलमन्त्रेण देशिकः।

समाराध्यार्घ्यपुष्पाद्यैस्तोयदानपुरस्सरम् ॥ 333 ॥

दद्यात्तदादिनो भोगान् मात्रान्तांश्च निवेदितान्।

निवेदनार्थं हविषां मण्टपं विस्तृतं कृतम् ॥ 334 ॥

वितानद्वजपूर्वैश्च यथा यवनिकापटैः।

अलंकृतं मध्यभूमौ हविष्पूरप्रमाणतः ॥ 335 ॥

कुर्यात्तालोच्छ्रयां कुर्यात्तालोच्छ्रयां वेदिमुपपीठसमाकृतिम्।

इष्टकाद्यैश्च तुर्यश्रां दृढां समतलां शुभाम् ॥ 336 ॥

गोमयेन समालिप्य सुधाद्यैर्वर्णकैरपि।

पिष्टचूर्णैश्च परितः शोभयित्वा च पश्चिमे ॥ 337 ॥

दुकूलतूलसञ्छन्नं मसूरकसमन्वितम्।

भोज्यासनं प्रतिष्ठाप्य नात्युच्चं नातिनीचकम् ॥ 338 ॥

साधितानि यथापूर्वं हविः पात्राणि पाचकाः।

परमान्नाद्युपेतानि सोपदंशफलानि च ॥ 339 ॥

भक्ष्यभोज्यसमेतानि मधुरादिरसानि च।

छत्रदीपसमोपेतभेरीपटहनिःस्वनैः ॥ 340 ॥

शङ्खश्रृङ्गादिघोषेण दुर्जनोत्सारणोद्यतैः।

पुरावच्छोधितेनैव यथा वै गोमयादिना ॥ 341 ॥

सूत्रितेन सुधाचूर्णैः पार्श्वयोरस्त्रवारिणा।

प्रोक्षितेन पवित्रज्ञैः ततस्तस्मान्महानसात् ॥ 342 ॥

अनुधारापदं प्रोक्तं निनयेद्यागमण्टपम्।

यातुवारुणमद्ये वा सोमसामीरणान्तरे ॥ 343 ॥

शालिव्रीहिपरिस्तीर्णे स्थले मखतरूद्भवे।

फलके संप्रतिष्ठाप्य वस्त्रच्छन्नेऽस्त्रमन्त्रिते ॥ 344 ॥

ततो वेद्यां परिस्तीर्य तण्डुलाञ्छालिसंभवान्।

कंसादि धातवो नेष्टा महोदननिवेदने ॥ 345 ॥

अच्छिन्नानि सुपूतानि कदल्यादिदलानि वा।

प्रागग्राण्युदगग्राणि बहुशः क्षालितानि च ॥ 346 ॥

निधाया च यथापूर्वमुपस्तीर्य घृतेन तु।

पात्रेष्वन्येष्वथादाय दर्व्या मूलेन तद्धविः ॥ 347 ॥

मध्यगे वितते पात्रे प्रतिष्ठाप्य यथाक्रमम्।

सुवृत्तं चतुरक्षं वा दर्व्या तं (सं) सेचयेत्ततः ॥ 348 ॥

संस्कृतैर्घूतपूरैश्च विद्रुतैर्वातशीतलैः।

मूलमन्त्रं समुच्चार्य पुनरप्यभिघार्य च ॥ 349 ॥

परितो मुद्गभेदेन गुल्भाषं "हृदयेन" तु।

गुडखण्डानि "शिरसा" खण्डचूर्णान्वितानि च ॥ 350 ॥

उपदंशानि "शिखया" पाचितानि यथाविधि।

कदलीपनसाम्राणि फलानि विविधानि च ॥ 351 ॥

कालपव्कानि हृद्यानि "कवचं" समुदीरयन्।

घृततप्तोपदंशानि तदूर्ध्वे "नेत्र" मुच्चरन् ॥ 352 ॥

पुटीकृते तदूर्ध्वे तु वीर्यमन्त्रेण साधितम्।

चूर्णितैःसमरीचैश्च जीरकैश्च गुलान्वितैः ॥ 353 ॥

दधिपूरं तु संपूर्य खण्डचूर्णसमन्वितम्।

एवं प्रतिष्ठिते पूर्वमेकपात्रे महाहविः ॥ 354 ॥

पूरितान्युप पात्राणि परितः पायसादिभिः।

प्राग्वद्‌घृतोपदंशाद्यैश्चाधारेषु निवेशयेत् ॥ 355 ॥

महान्नस्य तु पाश्चात्यप्रमुखासु दिशास्वपि।

द्वन्द्वयोगेन निक्षेप्यं पायसादिकमष्टकम् ॥ 356 ॥

एकैकं ह्रासयेद्वाथ क्षीरान्नादिचतुष्टयम्।

तत्तत्स्थानेषु शुद्धान्नमपूपादीनि विन्यसेत् ॥ 357 ॥

पायसान्नं गुडान्नं वा मुद्गान्नं केवलोदनम्।

स्थाप्यं वा, मध्यकल्पे तु पाश्चाप्यादिष्वनुक्रमात् ॥ 358 ॥

मुद्गान्नं मधुरं वाथ क्षीरान्नादित्रिकं तु वा।

गुलपायसयोरेकं शुद्धान्नं वाथवार्पयेत् ॥ 359 ॥

अनुकल्पेन शुद्धान्नं भक्तिश्रद्धावशेन तु।

यथाकल्पं तु संकल्प्य पायसादिष्वथेच्छया ॥ 360 ॥

सुगन्धिशालिसंपन्नमभावाच्छालिसंभवम्।

मध्यतो घृतसंपूर्णसौवर्णचषकान्वितम् ॥ 361 ॥

पात्रं पाश्चात्यदिङ्‌मध्ये व्यञ्जनादि परिष्कृतम्।

प्रापणार्थं प्रतिष्ठाप्यमुच्चाधारोपरिस्थितम् ॥ 362 ॥

मध्यतः पायसद्रोणीं गुलान्नपरिपूरिताम्।

प्रतिष्ठाप्याथ परितस्त्वन्यान्यूह्य प्रकल्पयेत् ॥ 363 ॥

पानीयं गन्धपुष्पाद्यैर्वासितं करकादिषु।

प्रच्छादनाम्बरादिनि मण्‍टपस्य तु दक्षिणे ॥ 364 ॥

मधुपर्कं च गोमात्रा साध्यबीजानि पश्चिमे।

ताम्बूलतिलरत्ना(त्नोत्था)र्थमात्रा गन्धस्रगादयः ॥ 365 ॥

यागद्रव्याणि चान्यानि त्वक्षसूत्रादिकानि च।

स्थापयित्वोत्तरस्यां च ततस्तत्कर्मकारिभिः ॥ 366 ॥

पूजितस्य विशेषेण देवस्य पुरतः स्थितः।

विज्ञापयेद्देशिकेन्द्रः प्रणतः पुरुषोत्तमम् ॥ 367 ॥

"भगवन्! पुण्डरीकाक्ष! सच्चिदानन्दलक्षण!।

बलवीर्यमयैर्भोगैर्नित्यतृप्तस्त्वमव्ययः ॥ 368 ॥

तथापि चात्मसिध्यर्थं महता हविषाऽधुना।

भवन्तं तर्पयिष्यामि संपूर्णँ तत् प्रकल्पितम् ॥ 369 ॥

अनुग्रहार्थं भक्तानां भोक्तुप्रासादय प्रभो!"।

विज्ञाप्यैवं ततः पश्चात्प्राग्बन्नीराजयेद्विभुम् ॥ 370 ॥

स्वर्णादिनिर्मिते याने देवमारोप्य मूर्तिपाः।

सर्वालङ्कारसंयुक्तं नयेयुर्भोजनास्पदम् ॥ 371 ॥

आरोपयित्वा प्रागास्यं तत्रस्थे भोजनासने।

अर्घ्यं पाद्यं तथाचामं प्रदद्यात् सप्रतिग्रहम् ॥ 372 ॥

प्रच्छादनपटं चाथ मधुपर्कं यथाविधि।

गोमात्रां साध्यबीजानि दत्वाऽऽचामजलेन तु ॥ 373 ॥

हस्तौ प्रक्षाल्य देवस्य पानीयं चार्घ्यवारिणा।

प्रतिष्ठाप्य समासीनः पीठे देवस्य दक्षिणे ॥ 374 ॥

अथार्हणजलं त्वर्घ्यादुद्‌धृतं विनिवेदयेत्।

विलोक्य नेत्रमन्त्रेण पृथक् पात्रगणान्वितम् ॥ 375 ॥

सव्यञ्जनं सभक्ष्यं च परमान्नादिकं हविः।

"पवित्रेण" समभ्युक्ष्य "शतधारेण" पूर्ववत् ॥ 376 ॥

दहनाप्यायने कृत्वा सर्वं सुरभिमुद्रया।

ध्यात्वा तन्मन्त्रमुच्चार्य त्वमृतीकृत्य तद्गतम् ॥ 377 ॥

बलं वीर्यं च तेजश्च त्वर्घ्यपुष्पं समुत्क्षिपेत्।

"कवचेन" च सास्त्रेण नेत्रमन्त्रेण भावयेत् ॥ 378 ॥

ततः स्वदक्षिणे हस्ते विज्ञानैश्वर्यशक्तयः।

स्मर्तव्याः स्वस्वमन्त्रेण भोजकाः करणात्मकाः ॥ 379 ॥

तेनाथ "विष्णुहस्तेन" परमान्नपुरस्सरम्।

स्पृष्ट्वा स्पृष्ट्वा यथायोगं बद्धया ग्रासमुद्रया ॥ 380 ॥

निवेदनीया वै विष्णोरन्नमूर्त्यन्तरस्थिताः।

रसरूपादिभेदोत्थास्तेजोवीर्यबलात्मकाः ॥ 381 ॥

षाड्‌गुण्यविग्रहस्यापि देवस्यार्चाभिमानिनः।

प्रीणनं परमं ह्येतद्धविर्मन्त्रैः सुसंस्कृतम् ॥ 382 ॥

ज्ञात्वैवं शंखश्रृङ्गादिभेरीपटहनिःस्वनैः।

घण्टारवसमेताभिर्मङ्गलाबिश्च गीतिभिः ॥ 383 ॥

श्रुतिस्मृतीतिहासानां भगवद्‌गुणशंसिनाम्।

स्तोत्राणां च पुराणानां वैष्णवानां च निःस्वनैः ॥ 384 ॥

प्रदक्षिणक्रमेणैव पायसाद्युपपात्रकम्।

प्रभूतान्नं ततः पश्चात् प्रापणान्नपुरस्सरम् ॥ 385 ॥

भक्ष्याण्यपूपपूर्वाणि भोज्यानि च फलानि च।

लेह्यानि मधुपूर्वाणि चोष्याण्याम्रादिकान्यपि ॥ 386 ॥

पेयानि क्षीरपूर्वाणि अनुपानान्वितानि च।

विनिवेद्य च देवाय विन्यस्तान्योदनोपरि ॥ 387 ॥

बलवीर्यादिसन्मन्त्रान् सवीर्यादिविवर्जितान्।

ओमित्युपाहरेन्मन्त्री ततः संहृतिमुद्रया ॥ 388 ॥

पूर्णात्पूर्णमिति प्राज्ञो जप्त्वा मन्त्रं समाहितः।

सुतृप्तं भावयेद्देवं सुतृप्तमिति चोच्चरन् ॥ 389 ॥

शीतलं तर्पणजलं शङ्खशुक्त्याकृतिष्वपि।

पात्रेषु पूरितं तर्प्य चूर्णं निष्पुंसनाय च ॥ 390 ॥

तदर्थं शाटकं चाथ हस्तप्रक्षालनं ततः।

समाचमनतोयं च घृष्टकर्पूरभावितम् ॥ 391 ॥

चन्दनं करशुध्यर्थं मात्रां करसमुद्भवाम्।

सरत्नां विनिवेद्याथ ताम्बूलं शशिभावितम् ॥ 392 ॥

दत्वाऽथ मूलमुद्रां तु दर्शयेन्मूलमुच्चरन्।

जपं कृत्वा यथापूर्वमर्घ्याद्यैर्धूपपश्चिमैः ॥ 393 ॥

समभ्यर्च्य, समाहूय गुरुपूर्वांश्च साधकान्।

सिद्धान्तनिरतांस्चाथ पञ्चकालपरायणान् ॥ 394 ॥

दीक्षितांश्च यथान्यायं त्रैविद्यांस्तदभावतः।

अर्घ्यानुलेपनाभ्यां तु स्रग्वरैर्धूपपश्चिमैः ॥ 395 ॥

समभ्यर्च्य ततस्तेषां दद्यादर्घ्योदकं करे।

परितः पायसादीनि पात्रस्थानि पृथक् पृथक् ॥ 396 ॥

महोदनं च मध्यस्थं चतुर्धा संविभज्य च।

प्रयच्छेदकमंशं तु कारिभ्यः श्रेयसे ततः ॥ 397 ॥

द्वितीयमोदनं दद्यात् सेनेशाय ततः परम्।

तृतीयमन्नं दातव्यं सर्वेषां परिचारिणाम् ॥ 398 ॥

चतुर्थं वैष्णवानां च देवायतनवासिनाम्।

आराधकप्राशनार्थं प्रापणान्नं समाचरेत् ॥ 399 ॥

गोमात्रां साध्यबीजानि शालिमुद्गादिकानि च।

मात्रां च तिलरत्नोत्थां तथा चाच्छादनाम्बरम् ॥ 400 ॥

निष्पुंसनपटं चाथ ताम्बूलं च विशेषतः।

प्रयच्छेद्देशिकेन्द्राय नियुक्तायार्चने क्षणे ॥ 401 ॥

महाविभूतिर्देवेशः सर्वसङ्कल्पसिद्धिदः।

यस्मात् प्रागात्मसात्कुर्याद्भोगशक्तिमनश्वरीम् ॥ 402 ॥

व्यक्तां गुर्वादिवकत्रेण भुनक्ति तदनन्तरम्।

तस्मान्निवेदितं सर्वं वासुदेवस्य वै विभोः ॥ 403 ॥

प्रदद्याद् गुरुपूर्वेभ्यो नियतेभ्यः सदार्चने।

रक्षणीयमभक्तेभ्यस्तद्दानं विष्णुयाजकैः ॥ 404 ॥

प्रायश्चित्ती भवेद्दाता अपात्रप्रतिपादनात्।

प्रक्षिपेज्जलमध्ये तु विष्वक्सेननिवेदितम् ॥ 405 ॥

जलजानां तीरजानां जन्तूनां तृप्तयेऽथवा।

जले किञ्चिद्विनिक्षिप्य शेषमन्नं तदग्रतः ॥ 406 ॥

तद्धक्तानां द्विजातीनां निरतानां स्वकर्मसु।

एवं सन्तर्प्य देवेशं महता हविषा ततः ॥ 407 ॥

भोज्यासनगतं पश्चादन्यत्र शयनास्पदे।

सुयितानपताकाढ्ये पुष्पमालाद्यलंकृते ॥ 408 ॥

सर्वोपकरणोपेते पर्यङ्कस्योर्ध्वतो नयेत्।

अपनीय च माल्यानि गन्धानि वसनानि च ॥ 409 ॥

स्वयं किञ्चित् समादाय विष्वक्सेनस्य वै ततः।

प्रदद्यादवशिष्टं तु पर्यङ्कस्थस्य वै विभोः ॥ 410 ॥

अर्घ्यं पाद्याम्बुना शाटीं तथा पादानुलेपनम्।

सप्रतिग्रहमाचामं हस्तसंमार्जनाम्बरम् ॥ 411 ॥

दत्वा ततः सुगन्धैस्तु चन्दनाद्यैः समालभेत्।

व्यजनैः श्रमशान्त्यर्थं संवीज्य च समन्ततः ॥ 412 ॥

व्कथितं च मृगस्नेहं शशिचूर्णाधिवासितम्।

मर्दयित्वाथ देवस्य केशपाशे प्रसारिते ॥ 413 ॥

नानाविधैर्गन्धवद्भिः पुष्पैः संवलितान्तरम्।

स्रग्भिर्नानाविधाभिश्च केशान् संवेष्टयेत्ततः ॥ 414 ॥

निवेदयेदपूपानि पृथुकानि फलानि च।

पानकं तर्पणजलं नालिकेररसान्वितम् ॥ 415 ॥

ताम्बूलं शशिंसंयुक्तं साङ्गं विज्ञाप्य वै विभुम्।

छत्रदीपान्वितो यायादर्घ्यभृत् पाचनालयम् ॥ 416 ॥

तत्र नैमित्तिके कुण्‍डे नित्ये वा संस्कृते पुरा।

तथैव संस्कृते वह्नौ प्राग्वत् संतर्पिते सति ॥ 417 ॥

तस्मिन् ज्वाला जटाधारे हृद्गतं मन्त्रनायकम्।

अवतीर्य समिद्भिश्च सप्तभिस्तर्पयेत्ततः ॥ 418 ॥

पायसाद्यैर्विशेषेण पाचितैरखिलैरपि।

शङ्खभेरीनिनादेन घण्टारवसमन्वितम् ॥ 419 ॥

पूर्णाहूतिं ततो दद्यादाज्यस्याच्छिन्नधारया।

कर्मशेषं समापाद्य दद्याच्छिष्टं चरुं गुरोः ॥ 420 ॥

ततो देवान्तिकं प्राप्य होमकर्म समर्पयेत्।

संविभज्य पितॄन् प्राग्वत् संप्रदानसमन्वितम् ॥ 421 ॥

अर्चयित्वार्घ्यगन्धाद्यैः प्राग्वत् कुर्यात् प्रदक्षिणम्।

विज्ञाप्य यानगं कृत्वा देवमन्तः प्रवेशयेत् ॥ 422 ॥

स्वस्थानस्थस्य देवस्य दद्यादर्घ्यादिकत्रयम्।

तत्र संरोधितं मन्त्रं प्राग्वन्मूले नियोजयेत् ॥ 423 ॥

तत्रापि पूजयेद्भोगैरर्घ्याद्यैर्धूपपश्चिमैः।

ततो विज्ञापयेद्देवं पुष्पाञ्जलिपुरस्सरम् ॥ 424 ॥

"पूजितोऽसि जगन्नाथ! महता हविषा विभो!।

त्वदीये मयि वात्सल्यात् तृप्तो भवितुमर्हसि" ॥ 425 ॥

इति विज्ञाप्य देवस्य चरणाम्बुरुहद्वये।

मूलमन्त्रं समुच्चार्य प्रक्षिपेत् कुसुमाञ्जलिम् ॥ 426 ॥

महोदनसपर्यादौ प्राप्ते नैमित्तिकादिषु।

पूजनादुत्सवार्चायाः पुरस्ताद्वाथ पश्चिमात् ॥ 427 ॥

सशक्तिकं मूलबिम्बं साङ्गं बिम्बं च साश्रयम्।

विहगेशावृतिद्वारपालभक्तैः समन्वितम् ॥ 428 ॥

विमानेषु बहिष्ठेषु मण्टपे गोपुरादिषु।

विभवव्यूहमूर्तीनां स्थापितानां विधानतः ॥ 429 ॥

प्राग्वत् संपूजनं कृत्वा महान्नं विनिवेदयेत्।

मुख्यकल्पमिदं प्रोक्तं मध्यकल्पे यथाबलम् ॥ 430 ॥

एकैकस्याढकाद्येन मानेनान्नं प्रकल्येत्।

मूलालयगतं देवं केवलं वा समचयेत् ॥ 431 ॥

प्रासादस्थस्य नित्ये तु न संकल्प्यं महाहविः।

तदर्थं बलियानं तु नाचर्तव्यं हितेच्छुना ॥ 432 ॥

महोदनं च स्नपने स्नपनं च महोदने।

कर्तव्यमविनाभूतं द्वितयं मुख्यकल्पने ॥ 433 ॥

अनुकल्पे तदन्योन्यमेकैकेन विना कृतम्।

प्रभूतोदनयागार्थमन्ययागार्थमेव वा ॥ 434 ॥

बिम्बे कस्मिंश्चिदावाह्य पूजिते तु यथाविधि।

समारब्धे समाप्तेऽस्मिन् यागेऽकस्माद् द्विजोत्तम! ॥ 435 ॥

अन्ये महाहविर्यागे प्राप्ते नैमित्तिकादिषु।

दातव्यं तत्र मन्त्रज्ञैरन्यत्रोद्वासनादिकम् ॥ 436 ॥

तत उद्वासयेदत्र स्नपनेऽप्येवमेव हि।

मूलबिम्बे यथा देयं मन्त्रिभिस्तु महाहविः ॥ 437 ॥

तृतीयावरणाद्बाह्ये तथैवाभ्यन्तरेऽपि वा।

महोत्सवविधौ दद्यात् कुत्रचिद्वा महाहविः ॥ 438 ॥

महताऽनेन हविषा भक्त्या यः पूजयेद्धरिम्।

स भुक्त्वा विपुलान् भोगानिहं लोके चिरंतनान् ॥ 439 ॥

कालान्तरेऽत्यये प्राप्ते प्राप्तं यात्यच्युतं पदम्।

विशेषादभिषिक्तैश्च भूपैर्भूतहिते रतैः ॥ 440 ॥

विधिनानेन कर्तव्यं महोदनसमर्चनम्।

प्राप्नुवन्ति च ते शश्वत् प्रतिभूपालमण्डलम् ॥ 441 ॥

वारणं च वराश्वं च तदीयं कोशसञ्चयम्।

इति श्रीपाञ्चरात्रे पारमेश्वरसंहितायां क्रियाकाण्डे प्रापणादिमान साधननिवेदनादिप्रकारो नाम

अष्टादशोऽध्यायः ॥



॥ श्रीः ॥

 एकोनविंशोऽध्यायः

सनकः ---

मुने! सिद्धान्तनिष्टस्य समाराधनकाङ्क्षिणः।

समयाचारवैकल्ये प्रायश्चित्तमुदीरय ॥ 1 ॥

शाण्डिल्यः ---

श्रृणु सम्यक् प्रवक्ष्यामि प्रायश्चित्तं मुने! हितम्।

यत् कृत्वा देशिकादीनां चतुर्णआं शुभमेधते ॥ 2 ॥

अस्नात्वा विधिवन् मन्त्री नद्यादौ पूजयेद्यदि।

स्नात्वा मूलसहस्रं तु जप्त्वा संपूजयेद्विभुम् ॥ 3 ॥

जीर्णं पर्युषितं वासो दधानो यदि पूजयेत्।

स्नात्वा विशुद्धवासोभृन्मूलमन्त्रं जपेत्तथा ॥ 4 ॥

ध्यानहीनस्त्वनाचान्तः पवित्ररहिताङ्‌गुलिः।

केशास्थिलोष्टसिरासृगस्पृश्यस्पर्शनेऽपि च ॥ 5 ॥

स्नात्वा यथापुरं पूज्य मूलमन्त्रायुतं जपेत्।

उदक्यासूतिकाऽपेयचण्डालाद्युपवर्तकः ॥ 6 ॥

स्पृशेच्चेद्भगवद्बिम्बं स्नात्वा पूर्वं स्वयं ततः।

पञ्चगव्येन देवेशमभिषिच्य समर्चयेत् ॥ 7 ॥

उदक्यासूतिकाद्यैश्च स्पृष्टः संस्पृश्य कौतुकम्।

स्नात्वोत्तमेन देवेशमभिषिच्याथ शान्तये ॥ 8 ॥

हुत्वाऽथ मूलमन्त्रेण जपेच्चायुतसङ्ख्यया।

सूतके मृतके बिम्बं स्पृशेद्वा पूजयेद्यदि ॥ 9 ॥

अधमोत्तमेन संस्नाप्य प्राग्वदधुत्वा जपेन्मनुम्।

महापातकिभिः स्पृष्ठो विण्मूत्रापेयपैस्तथा ॥ 10 ॥

पूजयेद्यदि देवेशं पुनः स्नात्वा विधानतः।

पूर्ववत् स्नपनं कृत्वा शान्तिहोमादिकं चरेत् ॥ 11 ॥

निष्ठीवरुधिरस्वेदयुक्तो देवं स्पृशेद्यदि।

कुशोदकेन संस्नाप्य विशेषेण यजेद्विभुम् ॥ 12 ॥

दिवा गत्वा स्त्रियं स्वीयामस्नात्वा चेत् स्पृशेद्विभुम्।

उपोष्य पञ्चभिर्गव्यैः कुशोदैः स्नापयेद्विभुम् ॥ 13 ॥

परस्त्रीगमासक्तश्चीर्णदुश्चरितो विभुम्।

पूजये्दवा तथा स्पृष्ठे देधबिम्वेऽभिषेचयेत् ॥ 14 ॥

मध्यमाधममार्गेण हुत्वा मन्त्रं जपेच्छतम्।

कृमिकीटास्थिकेशादिपतङ्गनखरादिकैः ॥ 15 ॥

प्राण्यङ्गतुषभस्मादिदुष्टैः पत्रफलादिभिः।

पुष्पैस्तोयैस्तथाप्यन्यैश्चन्दनाद्यैश्च भूषणैः ॥ 16 ॥

तथोपचारैरन्यैश्च वर्जितैरपि वस्तुभिः।

तथा पर्युषितैः पत्रपुष्पाङ्‌कुरफलादिभिः ॥ 17 ॥

अस्पृश्यप्राणिभिः स्पृष्ठैस्तथा चास्पृश्यवस्तुभिः।

चण्डालसूतिकाद्यैश्च निषादपतितादिभिः ॥ 18 ॥

संस्पृष्ठैश्च परिम्लानैः सरजोभिर्यजेद्यदि।

जपेदष्टोत्तरशतं मूलमन्त्रमनन्यधीः ॥ 19 ॥

एतैर्दुष्टैस्तु वस्त्राद्यैर्देवं संपूजयेद्यदि।

संस्नाप्य चाधमेनैव पूजयित्वा विधानतः ॥ 20 ॥

शान्तिहोमं प्रकुर्वीत सहस्राहुतिभिः क्रमात्।

चण्डालसूतिकोदक्याशबरापेयपायिभिः ॥ 21 ॥

संस्पृष्टे पानभक्ष्यादौ देवेशस्य निवेदिते।

मृण्मयानि परित्यज्य क्षालयित्वेतराणि च ॥ 22 ॥

स्नात्वा कुशोदकं पीत्वा स्नापयेदधमेन तु।

पुनः संपूज्य जुहुयान्मूलेन शतसङ्ख्यया ॥ 23 ॥

विड्वराहसृगालाभि काकश्येनखरादिभिः।

एवमादिभिरन्यैश्च स्पृष्ठेऽन्नादौ निवेदिते ॥ 24 ॥

पूर्ववच्छान्तिरेव स्यात्ततः शुद्धं निवेदयेत्।

परस्त्रीगमनासक्तैर्मक्ष्याभक्ष्याविवेकिभिः ॥ 25 ॥

यथेष्टाचारनिरतैरवैष्णवकुलोद्भवैः।

पव्कं स्पृष्ठं तथा दृष्टं दुष्टं पूयासृगादिभिः ॥ 26 ॥

अमत्या चेद्धविर्देत्तं पूर्ववच्छान्तिमाचरेत्।

शवादिदूषितान्नस्य पव्कस्य विनिवेदने ॥ 27 ॥

पूर्ववत् पूज्य देवेशं शान्तिहोमं समाचरेत्।

त्यक्तमन्नादिकं दद्याद्यदि पूज्य पुनस्तिलैः ॥ 28 ॥

सघृतैर्जुहुयान्मन्त्री सहस्रशतसङ्ख्यया।

तथा पर्युषितान्नस्य प्रदाने शान्तिमाचरेत् ॥ 29 ॥

त्यक्तं हविः फलं पुष्पं पवित्रान्नरसादिकम्।

त्यजेज्जलाशये वाग्नौ भुवि वा गोष्वलोलुपः ॥ 30 ॥

मक्षिकाघुणभृङ्गाद्यैर्दष्टं दुष्टं पुरीषगैः।

पत्रपुष्पफलाद्यन्नं त्यक्तव्यं, तदधिष्ठितम् ॥ 31 ॥

अस्त्रोदकेन संप्रोक्ष्य दद्याद्देवाय भक्तितः।

महाहविर्विधाने तु विशेषमवधारय ॥ 32 ॥

पचनालयमन्यत्र साधितं दीक्षितेतरैः।

अमन्त्रसंस्कृतं चान्नमविभक्तमलक्षणम् ॥ 33 ॥

निरीक्षितमयोग्यैश्च संपृष्ठं मक्षिकादिभिः।

संप्रोक्ष्य चास्त्रतोयेन निवेद्यं यत्नगौरवात् ॥ 34 ॥

सेनेशाय न दातव्यं होमं कुर्याद्यथारुचि।

कारिभ्यः संप्रदानं च बलिदानं न कारयेत् ॥ 35 ॥

अभ्यागतेष्वनाप्तेषु दीनानाथजनेष्वपि।

प्रदेयमन्यथा शान्तिहोमं कुर्यादनन्यधीः ॥ 36 ॥

बिडालभूषिकासर्पमण्डूकाद्यैश्च जन्तुभिः।

कृमिकीटपतङ्गाद्यैर्वायसाद्यैश्च खेचरैः ॥ 37 ॥

न देयं देवदेवाय दुष्टं स्पृष्ठं महाहविः।

दत्ते हुत्वा च जप्त्वा च पुनर्दद्यान्महाहविः ॥ 38 ॥

भोगमन्त्रक्रियाध्यानं मुद्राणामङ्गरूपिणाम्।

द्वारावरणपूर्वाणां बिंबपीठादिकारिणाम् ॥ 39 ॥

कालानामपि चान्येषां नित्यनैमित्तिकात्मनाम्।

विपर्यासे प्रवृत्ते तु दिव्यैर्व्यापकपञ्चकैः ॥ 40 ॥

प्रत्येकं जुहुयान्मन्त्री तिलैश्चान्यैः शतं शतम्।

समित्परिदिदर्भाणां कूर्चानां हविषायपि ॥ 41 ॥

आज्यस्थाल्यादिपात्राणमग्नेः स्थण्डिलकुण्डयोः।

स्त्रुक्‌स्रवस्य प्रणीताया अभावे लक्षणोज्झिते ॥ 42 ॥

शान्त्यर्थं जुहुयान्मन्त्री प्राग्वद्व्यापकपञ्चकैः।

अभावे काष्ठसमिधामाज्येन चरुणा हुनेत् ॥ 43 ॥

समिद्भिराज्याभावे तु तिलैर्वा होममाचरेत्।

अलाभे हविषोऽन्येषामाज्येन जुहुयात् सुधीः ॥ 44 ॥

सर्वधाहोमकर्मार्थं तिलमाज्यं न लोपयेत्।

तिलाज्ययोरभावे तु हवनं स्यान्निरर्थकम् ॥ 45 ॥

शान्तिहोमं प्रकुर्वीत प्रतिष्ठायां यथोदितम्।

वह्नौ कुण्डे स्थले चुल्यां संस्कृतेऽनुगतिं गते ॥ 46 ॥

पुनराधाय संस्कृत्य शान्तिहोमादिकं हुनेत्।

वह्नौ स्पृष्टे तथाऽस्पृश्यैः केशास्थिनखरैरपि ॥ 47 ॥

यथावन्मूलमन्त्रेण जुहुयात् सर्पिषा शतम्।

उदक्यासूतिकाद्यैश्च सन्निकृष्टेऽयुतं हुनेत् ॥ 48 ॥

संस्पृष्टेऽन्यं समाधाय जुहुयाच्चायुतं जपेत्।

असमिद्धे हुते वह्नौ पुनर्होमं समाचरेत् ॥ 49 ॥

नैमित्तिकेषु काम्येषु चोत्सवेषु बिशेषतः।

तदङ्गहुतभुग्यागं कुण्डेऽनय्स्मिन् समाचरेत् ॥ 50 ॥

शान्तिहोमं प्रकुर्वीतं कृते चेत्तद्विपर्यये।

परिवारानमूर्तांश्च मूर्तांश्चैव यथाक्रमम् ॥ 51 ॥

अनर्चयित्वाऽहोरात्रं जपेत्तत्र पुरोऽन्तिके।

तन्मन्त्रांश्छतमष्टौ तु प्रत्येकं पूजनादिकम् ॥ 52 ॥

पतने बलिवस्तूनामस्पृश्यस्पर्शनेऽपि वा।

तथैव पात्रेऽबिमते केशलोष्टादिदूषिते ॥ 53 ॥

तत्त्यक्त्वाऽन्येन निर्वर्त्य शान्तिहोमं समाचरेत्।

बलिं दुष्टे न दद्याच्चेच्छान्तिहोमपुरस्सरम् ॥ 54 ॥

बलिं दत्वा विशेषेण प्रागुक्तं मन्त्रवान् जपेत्।

नित्योत्सवार्थबिम्बे तु यानान्निपतिते सति ॥ 55 ॥

तदेवोद्‌धृत्य तद्विम्बमक्षतं स्नाप्य मन्त्रवित्।

अधमाधममार्गेण शान्त्यर्थं जुहुयादनु ॥ 56 ॥

तथैव च क्षतं बिम्बं समाधाय यथापुरम्।

कृत्वा प्रातिष्ठिकं कर्म स्वस्थाने स्थापयेदनु ॥ 57 ॥

यावत्समाधिकालं तु तावद्बिम्बान्तरेण वा।

कूर्चेन वाऽन्यबिम्बेन कुर्यान्नित्योत्सवं हरेः ॥ 58 ॥

अस्पृश्यैर्वाथ संस्पृष्टे बलिबिम्बेऽभिषेचयेत्।

अधमाधमंमार्गेण शान्तिहोमपुरस्सरम् ॥ 59 ॥

यानस्थे त्वध बिम्बे तु व्यूढेऽयोग्यजनैः स्ति।

कुशोदकेन संप्रोक्ष्य शान्तिहोमं समाचरेत् ॥ 60 ॥

अस्पृश्यैर्यदि संस्पृष्टो बलिबिम्बस्य वाहकः।

पञ्चगव्येन संप्रोक्ष्य शुचिनाऽन्येन वाहयेत् ॥ 61 ॥

मुद्रामन्त्रक्रियाध्यानद्रव्याणां भोगरूपिणाम्।

विंशेषाद्बलिकाले तु हानिरुत्पद्यते यदि ॥ 62 ॥

जपेन्मूलसहस्रं तु मन्त्री ध्यानसमन्वितः।

न दत्तं यदि दातव्यं फलपुष्पोदनादिकम् ॥ 63 ॥

देवोपभुक्तं योग्याय मूलमन्त्रायुतं जपेत्।

हुतशेषे हविश्शेषे भुक्ते योग्यजनैर्विना ॥ 64 ॥

जपेन्मूलायुतं मन्त्री दाता किल्पिषशान्तये।

सात्वतैः सत्वनिरतैः सदा भगवतःप्रियैः ॥ 65 ॥

तत्तं भगवते यद्यत् तत्तत् पावनपावनम्।

व्रह्नग्नस्य सुरापस्य स्वर्णस्तेयरतस्य च ॥ 66 ॥

गुरुतल्परतस्यपि संयुक्तस्यापि तैः सह।

प्राशनं सर्वपापघ्नमन्येषापपि किं पुनः ॥ 67 ॥

तस्मात्तत् संप्रदातव्यं ज्ञानिनां मुख्यकल्पने।

त्रैवर्णिकानां दातव्यं दीक्षितानां तु मध्यमे ॥ 68 ॥

केवलानां तु भक्तानां त्रैविद्यानां द्विजन्मनाम्।

प्रधादानमनुकल्पे स्यादन्यथा प्राशयेत् स्वयम् ॥ 69 ॥

विष्वक्‌सेनस्य यद्दत्तं पूजान्ते मन्त्रिभिर्विभोः।

न भोक्तव्यंविशेषेण त्यक्तव्यं भूजलादिषु ॥ 70 ॥

गोषु वा विष्णुभूतानां तृप्तये हितमिच्छताम्।

भोक्ता किल्बिषशान्त्यर्थं व्रतं चान्द्रायणं चरेत् ॥ 71 ॥

संकल्प्य यागं होमान्तं हवनं न कृतं यदि।

द्विगुणं हवन कृत्वा पूर्णान्तं मन्त्रवित्तमः ॥ 72 ॥

एकद्वित्रिचतुः पञ्चषट्‌कालेषु यथाक्रमम्।

एकार्दिदिनमासर्तुवत्सरेषु तथैव च ॥ 73 ॥

वह्निकार्येषु लुप्तेषु नित्यनैमित्तिकेष्चपि।

द्विगुणं मिश्रितैर्होमैरधमस्नपनं चरेत् ॥ 74 ॥

पूजालोपे प्रवक्ष्यामि प्रायश्चित्तं मुने श्रृणु।

औपचारिकसांस्पर्शहृदयंगमरूपिणाम् ॥ 75 ॥

परिच्युतौ च भोगानां त्रयाणां क्रमशो मुने!।

पूजान्ते सर्वबीजानि मात्रावित्तं घृतोदनम् ॥ 76 ॥

निवेदनीयं देवस्य विशेषेज्यापुरस्सरम्।

एककाले च दिवसे पक्षे वैशेषिकार्चनम् ॥ 77 ॥

तत्तद्‌द्विगुणितैर्द्रव्यैर्बलिहोमान्तमाचरेत्।

एकमासीयपूजाया यावद्‌द्वादशमासिकी ॥ 78 ॥

तावद्‌द्विगुणितैर्द्रव्यैर्माससङ्ख्यार्चनेऽपि च।

स्नपनं चापि नवकमधमाधमपूर्वकम् ॥ 79 ॥

मुख्योत्तमावसानं तु सहस्रकलशाप्लवम्।

संप्रोक्षणं च विध्युक्तं प्रतिष्ठां च क्रमाच्चरेत् ॥ 80 ॥

आरभ्य मासिकीं पूजां यावद्‌द्वादशमासिकी।

तावदेकैकवृद्ध्या तु महता हविषा यजेत् ॥ 81 ॥

समिद्भिः सप्तभिर्हुत्वा पुरा पश्चाद्धृताप्लुतैः।

घृतैश्च जुहुयान्मन्त्री त्वासहस्राद्यथाबलम् ॥ 82 ॥

तथैव च जपं कुर्यान्मूलमन्त्रस्य सादरम्।

वलिप्रदानहीने तु हुत्वा मूलशत ततः ॥ 83 ॥

तत्तदावरणद्वारदेवानां स्वस्वसंज्ञया।

जुहुयात्तिलमिश्रेण घृतेनैव शतं शतम् ॥ 84 ॥

प्रायश्चित्तं प्रवक्ष्यामि नित्यादिस्नपनेषु ते।

गृहार्चने प्रकुर्वीत नित्यादिस्नपनं सुधीः ॥ 85 ॥

तत्र स्नानीयतोयेन पूजार्थमभिषेचयेत्।

वहुबेरे तु कर्मार्चां स्नापयेदग्रमण्टपे ॥ 86 ॥

प्रासादे वितते ब्रह्नभागस्थे भद्रविष्टरे।

स्नापयेत् स्नानकलशैः स्थापितैरग्रमण्टपे ॥ 87 ॥

मद्याह्ने चापि सायाह्ने स्नानीयकलशोद्‌धृतैः।

स्नानद्रव्यसमेतैर्वा वारिभिः प्रोक्षयेत् क्रमात् ॥ 88 ॥

मूलबिम्बादिबिम्बानां कुर्याद्वा विनिवेदनम्।

बहुबेरेऽभिषेकार्चां तां गृहीत्वाग्रमण्टपात् ॥ 89 ॥

न गच्छेद्बाह्यतो मन्त्री स्नपनार्थं बहिर्गते।

शान्तिहोमं प्रकुर्वीत तस्य दोषस्य शान्तये ॥ 90 ॥

एकबेरे बृहद्रूपे कर्मार्चामभिषेचयेत्।

बृहद्धटैश्च बहुभिः सहस्रकलशादिभिः ॥ 91 ॥

यदाभिषेको बाह्यस्थे मण्टपे स्नानकौतुकम्।

संस्नाप्य विधिवन्मन्त्री महता विभवेन तु ॥ 92 ॥

पूजयित्वोत्सवार्चायां विनिवेद्य महाहविः।

कलशस्नपनार्थं चेन्न कुर्यादङ्कुरार्पणम् ॥ 93 ॥

तथा प्रतिसराबन्धं मूलमन्त्रायुतं जपेत्।

पुरस्तादङ्‌कुरानर्प्य बद्‌ध्रवा बिम्बेऽपि कौतुकम् ॥ 94 ॥

अमत्या वा समत्या वा स्नपनं नाचरेद्यदि।

शान्तिहोमं पुरा कृत्वा जपेदष्टोत्तरायुतम् ॥ 95 ॥

कौतुकाङ्‌कुरपूर्वं तु पुनरेवाभिषेचयेत्।

अकृत्वाङ्‌कुरयागं तु तथा कौतुकनन्धनम् ॥ 96 ॥

स्नापितो यदि देवेशः स्नानं तन्निष्फलं भवेत्।

विधिवच्चाङ्‌कुरावापं तथा कौतुकबन्धनम् ॥ 97 ॥

स्नापयेद्विधिवन्मन्त्री शान्तिहोमषुरस्सरम्।

संकल्पिते तु स्नपने त्वकृते द्विगुणं चरेत् ॥ 98 ॥

नासादितैर्द्रव्यहीनैः स्नापितेऽप्येवमाचरेत्।

अधिवासितकुंभस्थतोयानां पूर्वमेव तु ॥ 99 ॥

न पर्युषितहानिः स्यान्मन्त्रन्यासैस्तथार्चनैः।

स्थापितेष्वथ कुंभेषु हीनेषु स्थाप्य पूर्ववत् ॥ 100 ॥

जपेत् कलशदैवत्यं मन्त्रमष्टोत्तरं शतम्।

समुद्‌धृतेषु कुंभेषु रिक्तेषु सुषिरादिना ॥ 101 ॥

प्राग्वदन्यं प्रतिष्ठाप्य जपेदष्टोत्तरं शतम्।

अस्पृश्यैश्च तथा स्पृष्ठे मार्जाराराद्यैश्च दंशिते ॥ 102 ॥

श्वादिभिः कुक्कुटाद्यैर्वा शबराद्यैर्विजातिभिः।

केशास्थिलोष्टसंदुष्टे पुनः कलशसञ्चये ॥ 103 ॥

सद्‌द्रव्यं पूर्ववत् स्थाप्य तद्दैवत्यं जपेच्छतम्।

दुष्टैः संस्नापिते देवे पुनरप्यभिषेचयेत् ॥ 104 ॥

व्यापकैः पञ्चभिर्मन्त्रैः प्रत्येकं जुहुयाच्छतम्।

पूर्ववत् कुंभदैवत्यं जपेद्ध्यानसमन्वितम् ॥ 105 ॥

अक्रमेण समुद्धारे स्थापने द्रव्ययोजने।

अनर्चने च मन्त्राणां जपेदष्टोत्तरं शतम् ॥ 106 ॥

माहिषाजोष्ट्रसंभूतैः दधिक्षीरघृतादिभिः।

स्नपनाद्देवदेवस्य मूलमन्त्रेण मन्त्रवित् ॥ 107 ॥

समिद्भिः सप्तभिर्होमं कुर्यादष्टोत्तरं शतत्।

गेयमङ्गलवादित्रस्तोत्रनृत्तादिभिर्विना ॥ 108 ॥

वीणावेणुनिनादैश्च तथा पुण्यहवाचनैः।

विनाबिषेचिते मूलं शतमष्टोत्तरं जपेत् ॥ 109 ॥

बिम्बेऽभिषिच्यमाने तु पतिते स्नानविष्टरात्।

चलिते वा विशेषेण प्रतिष्ठास्नपनं चरेत् ॥ 110 ॥

चरुणा सर्पिषा चैव प्रागुक्तैर्मूलपञ्चकैः।

हुत्वा चाष्टोत्तरशतं तत्सङ्‌ख्यं च जपेत्ततः ॥ 111 ॥

प्रभापीठास्त्रवस्त्राह्गभेदभङ्गादिदूषिते।

तत्तद्विम्बगतां शक्तिं नियोज्य ध्रुवकौतुके ॥ 112 ॥

सन्धानं शिल्पिभिः कृत्वा सुसंस्कृत्य तदैव तु।

शेषकर्मणि निर्वृत्ते स्नापयेदुत्तमक्रमात् ॥ 113 ॥

तिलेन चरुणाज्येन प्रत्येकं च सहस्रशः।

जुहुयान्मूलमन्त्रेण तेन शान्तिर्भविष्यति ॥ 114 ॥

तदा न घटितुं शक्तिर्यदि स्याद्यत्नगौरवात्।

शोभार्थबिम्बैः पुरतः स्थापितैः शेषमाचरेत् ॥ 115 ॥

एवमुत्सवतीर्थार्थशयनादिषु मूर्तिषु।

तत्तदङ्गादिसन्धानं स्थापनं योजनं पुन ॥ 116 ॥

उक्तप्रमाणादधिके हीने स्नपनवस्तुनि।

शरावे कलशे कूर्चे वस्त्रे कोष्टे सदस्यपि ॥ 117 ॥

पालिकादौ तथा पीठे तोरणे चाष्टमङ्गले।

द्वारमङ्गलकुंभेषु साधनेष्वितरेष्वपि ॥ 118 ॥

मूलमन्त्रं जपेन्मन्त्री शतमष्टाधिकं सुधीः।

मोक्षार्थी स्नापयेद्देवं सर्वकालं यथाविधि ॥ 119 ॥

रिपूणां निग्रहार्थाय दिवा कुर्यात्तु सर्वदा।

स्वर्गकामस्तु पूर्वाह्णे धर्मार्थी दिनमध्यमे ॥ 120 ॥

विनान्ते सर्वभोगार्थी प्रायश्चित्तेषु सर्वदा।

चन्द्वसूर्योपरागे च तत्काले स्नापयेद्विभुम् ॥ 121 ॥

संक्रान्तिषु च सूर्यस्य प्राग्वत् पश्चात्तथैव च।

सङ्‌क्रान्तिकालविज्ञानान्नाड्यः षोडश षोडश ॥ 122 ॥

तदानीं स्नापयेद्देवमनुक्रान्ते हुनेन्मनुम्।

सहस्रकृत्वस्तदनु तत्समं जपमाचरेत् ॥ 123 ॥

पुरस्तात् सर्वकर्मार्थमङ्‌कुरेष्वर्पितेष्वनु।

रक्तेषु श्यामवर्णेषु तथा तिर्यग्गतेषु च ॥ 124 ॥

वक्रेषु चाप्ररूढेषु दक्षिणाबिमुखेषु च।

विधिहीनेषु चास्पृश्यस्पृष्टेष्वधिकृतैर्विना ॥ 125 ॥

पालिकादिषु भिन्नेषु नष्टेषु पतितेषु च।

मूषिकाद्यैश्च दष्टेषु मूलमन्त्रायुतं जपेत् ॥ 126 ॥

पुरस्तादेकयागार्थमङ्‌कुरेष्वर्पितेषु च।

असमाप्ते ततस्तस्मिन् प्राप्ते वैशेषिकान्तरे ॥ 127 ॥

तदर्थमपि कुर्वीत पालिकास्वङ्‌कुरार्पणम्।

उत्सवाद्यन्तयोर्मध्ये रक्षासूत्रविवर्जितम् ॥ 128 ॥

बद्धप्रतिसरे बिम्बे स्नपनार्थं तु मन्त्रिणा।

संप्राप्ते स्नपनेऽन्यस्मिन् शीर्घकर्मनिमित्ततः ॥ 129 ॥

तदर्थं कौतुकं बध्वा स्नानकर्म समाप्य च।

पूर्वारब्धं प्रकुर्वीत प्रायश्चित्तादनन्तरम् ॥ 130 ॥

अन्यत्र कमशः कुर्यात् पूर्वारब्धं समाप्य च।

अन्यथा चेदिदं कर्म निष्फलं भवति द्विज! ॥ 131 ॥

तद्दोषपरिहारार्थं शान्तिहोमो जपस्तथा।

सहस्रसङ्‌ख्याया युक्तो मूलमन्त्रेण मन्त्रवित् ॥ 132 ॥

स्नपनेऽस्मिन्नतिक्रान्ते मूलमन्त्रायुतं जपेत्।

मूषिकासर्पमण्डूकचुचुंदर्यादिजन्तुभिः ॥ 133 ॥

स्थापिते कलशे स्पृष्टे लङ्‌घिते सति तं त्यजेत्।

पुनरन्यं तथा स्थाप्य जपेन्मूलशतं गुरुः ॥ 134 ॥

प्रायश्चित्तेष्वनुक्तेषु एवमांदिषु सत्सु च।

मूलमंत्रायुतं चैव जपेदष्टोत्तरं गुरुः ॥ 135 ॥

प्रायश्चित्तं प्रवक्ष्यामि महोत्सवविधौ मुने!।

गृहे प्रतिष्ठिते बिम्बे न कुर्वीत महोत्सवम् ॥ 136 ॥

स्वतन्त्रं परतन्त्रं च दिव्याद्यायतनं द्विधा।

पर्वताग्रे नदीतीरे तीर्थानां निकटे विभोः ॥ 137 ॥

स्थापितस्यालयं विद्धि स्वतन्त्रमिति सत्तम।

ग्रामाद्यङ्गतया क्लृप्तमस्वतन्त्रमितीरितम् ॥ 138 ॥

तयोर्महोत्सवं कुर्यात् त्रयोदशविधं मुने!।

सङ्कल्प्यैकतमे तत्र प्रवृत्ते वत्सरं प्रति ॥ 139 ॥

न तु कुर्याद्विभूत्यर्थं तस्मान्न्यूनं दिनोत्सवम्।

अमत्या यदि कुर्वीत कुर्यादूर्ध्वं गतोत्सवम् ॥ 140 ॥

प्राक् प्रवृत्तं तु शान्त्यर्थमन्यथा स्यान्नृपक्षयः।

प्रमाणरहिते वंशे पटे बालध्वजेऽपि च ॥ 141 ॥

वर्णभूषणमानाद्ये दण्डे यष्टौ च दैणवे।

फेणके चावटे पीठे प्रपायां ध्वजरज्जुनि ॥ 142 ॥

विधिवच्छान्तिहोमं तु जपान्तं प्राग्वदाचरेत्।

छिन्ने भिन्नेऽग्निना दब्धे नष्टे मूषिकदंशिते ॥ 143 ॥

विण्मूत्ररुधिरापेयरेतोनिष्ठीवनादिभिः।

दूषितं ध्वजमुत्सृज्य प्राग्वदन्यं समाहरेत् ॥ 144 ॥

प्रतिष्ठाप्याथ दण्डाग्रं मानयित्वाधमेन तु।

संस्नाप्य दोषशान्त्यर्थं जुहुयात् सर्पिषा शतम् ॥ 145 ॥

स्तम्भाग्रे ध्वजवस्त्रस्य रक्षाकार्याय दीक्षितैः।

आरोहणं न दोषोऽत्र रक्षाहेतोर्द्विजादिभिः ॥ 146 ॥

सुजीर्णान् फेणदण्डादीन् परित्यज्य ततोऽपरान्।

संस्कृत्य योजयेत्तत्र बध्वा तु ध्वजमञ्जसा ॥ 147 ॥

मध्यमस्नपनान्तं तु शान्तिहोमं समाचरेत्।

वर्षवातातपस्पर्शैः लुप्तवर्णे खगध्वजे ॥ 148 ॥

न किंचिदप्यनिष्टं स्यात् स्तंभाग्रे यावदुत्सवम्।

बध्वा ध्वजपटे स्तम्भे वातवेगादिहेतुभिः ॥ 149 ॥

तमूलदेशे तु विच्छिन्ने सध्वजे पतिते सति।

अकृत्वा ध्वजविश्लेषं स्थापयेच्छेषमञ्जसा ॥ 150 ॥

स्नपनं चोत्तमं कुर्यात् चतुः स्थानार्चनादिकम्।

गोभूहेमयवादीनां दानं शक्त्या समाचरेत् ॥ 151 ॥

उत्सवध्वजभङ्गेन राज्याद्भ्रष्टो भवेन्नृपः।

तस्मात्तत्परिहारार्थं त्वरया शान्तिमाचरेत् ॥ 152 ॥

हेतुभिर्वातवेगाद्यैर्ध्वजे निपतिते भुवि।

क्षिप्रमुद्‌धृत्य तद्बध्वा स्नपनं चाधमेन तु ॥ 153 ॥

शान्त्यर्थं जुहुयादाज्यं तिलेन शतसङ्‌ख्यया।

ध्वजे निपतिते छिन्ने कुर्यात् स्नपनमुत्तमम् ॥ 154 ॥

पुनरन्यं समुत्पाद्य बध्नीयात् संस्कृतं तथा।

अन्यथा यदि दोष-स्याद्राज्ञो राष्ट्रस्य मन्त्रिणः ॥ 155 ॥

पक्षीशाधिष्टिते कुंभे नष्टे वा पतिते भुवि।

स्पृष्टेऽस्पृश्यैस्तथा केशलोष्टास्थिशकृदादिभिः ॥ 156 ॥

कुंभेऽन्यस्मिन् समारोप्य तां शक्तिं कुंभमध्यगाम्।

जप्त्वा मूलायुतं मन्त्री शेषकर्म समाचरेत् ॥ 157 ॥

अनुक्तानां तु सर्वेषां जपेदेवं यथाबलम्।

देवतावाहनार्थं तु भेरीताडनकर्मणि ॥ 158 ॥

वाद्यजातेषु सर्वेषु मृदङ्गपणवादिषु।

न स्थापितेषु स्वस्थानेतत्पूजातविलोपने ॥ 159 ॥

पुण्याहपाठराहित्ये तथार्वाहनगाधया।

सगणेषु च भूतेषु सग्रहेपूत्कटादिषु ॥ 160 ॥

स्वासु दिक्षु यथान्यायमनाहुतेषु सत्सु च।

द्वारावरणरथ्यासु ग्रामवास्तुष्वनुक्रमात् ॥ 161 ॥

बलिप्रदानहीने तु तथा तालस्वरादिषु।

गेयनृत्तेषु हीनेषु शान्तिहोमपुरस्सरम् ॥ 162 ॥

प्रत्येकं देवतामन्त्रमष्टधाऽऽवर्तयेद्‌बुधः।

पुनरुत्पादयेत् सर्वं देवतावाहनादिकम् ॥ 163 ॥

अनङ्‌कुरार्पणाग्रं तु प्रारभेच्च महोत्सवम्।

पुनःप्राप्ते दिने वाथ सद्यः कृत्वाऽङ्‌कुरार्पणम् ॥ 164 ॥

शान्तिहोमं प्रकुर्वीत पूर्ववच्छतसङ्ख्यया।

तथैव तीर्थयात्रार्थं बूतरात्रादिसिद्धये ॥ 165 ॥

परिच्युतौ तथाह्गानामङ्‌कुरार्पणकर्मणि।

न कृतं चेत्तथा साङ्गं तथा कौतुकबन्धनम् ॥ 166 ॥

कर्तव्या पूर्ववच्छान्तिर्होमेन सजपेन च।

उत्सवार्थाधिवासेषु चतुःस्थानार्चनेऽपि च ॥ 167 ॥

आरंभकलशस्नाने स्नानबेराभिषेचने।

महाहयिषि होमे च दिवसेषु तथा निशि ॥ 168 ॥

भूतादिरात्रिदेवानां बलिर्द्रव्यैर्यथोदितैः।

हवने च तथोद्याने लीलया मृगयोत्सवे ॥ 169 ॥

मृगयायां विशेषेण लोपः सञ्जायते यदि।

शान्तिहोमादिकं तत्तत् कृत्वा शेषं समाचरेत् ॥ 170 ॥

अधिष्ठितेषु बिम्बेन यानेषु पतितेषु वा।

भिन्नेष्वपि च वाहेषु प्रमादाद्यत्र कुत्रचित् ॥ 171 ॥

यानान्तरे समारोप्य वाहने वाऽथ कौतुकम्।

शान्तिहोमं पुरा कृत्वा जपेन्मूलसहस्रकम् ॥ 172 ॥

गोभूहेमादिकं दद्याद्वैष्णवेभ्यो गुरोरपि।

यानाद्वा वाहनाद्वाऽपि बिम्बे तु पतिते सति ॥ 173 ॥

वलिबेरोक्तविधिना समाधानपुरस्सरम्।

स्नपनं शान्तिहोमं च मन्त्रजापान्तमाचरेत् ॥ 174 ॥

समाधौ दीर्धकालीने कुर्याच्छोभार्यकौतुके।

शेषकर्म माहर्चायां निर्वृत्ते सन्धिकर्मणि ॥ 175 ॥

पूर्ववत्रां प्रतिष्ठाप्य यथावच्छान्तिमाचरेत्।

सून्येषु ग्रामनगरपत्तनादिषु चोत्सवम् ॥ 176 ॥

बलिदानं न कुर्वीत कृते तत्रापि निष्फलम्।

समाहिते तुग्रामादौ महाशान्तिपुरस्सरम् ॥ 177 ॥

पुनरप्युत्सवं कुर्यात् ब्राह्नणानामनुज्ञया।

ग्रामादावग्निना दग्धे वात्याऽऽसारादिदूषिते ॥ 178 ॥

शान्तिहोमं पुरा कृत्वा पश्चादुत्सवमाचरेत्।

स्थापिते पर्वताग्रेषु देवबिम्बे महोत्सवम् ॥ 179 ॥

यथावकाशं कुर्वीत तत्रैव बलिपूर्वकम्।

तदासन्नेऽग्रहारादौ शक्यं चेत् कर्तुमुत्सवम् ॥ 180 ॥

बलिप्रदानरहितं तत्र कुर्यात् परिभ्रमम्।

देवताह्वानवेलायामाहूतानां विभोः पुरा ॥ 181 ॥

देवासुरगणादीनां भूतानामप्यनुक्रमात्।

उत्सवार्थबलिं दद्यान्महापीठे दिवानिशम् ॥ 182 ॥

ध्वजार्थमङ्‌कुरानर्प्य ध्वजमुत्थाप्य वा तथा।

दीक्षार्थं कौतुकं बध्वा पुरा तीर्थाघमर्षणात् ॥ 183 ॥

देशिके व्याधिते वाऽथ मृते कार्यान्तरोद्यते।

सूतकाद्युपघाते च शेषकर्मसमापनम् ॥ 184 ॥

कर्तव्यं गुरुणाऽन्येन जप्त्वा मूलायुतं जपेत्।

रिपुचोराग्निवृष्ट्यादिभयाद्विघ्ने महोत्सवे ॥ 185 ॥

जाते दद्याद्वलिं तस्मिन्नष्टेऽप्यहनि देशिकः।

अतीतं तु बलिं दद्याच्छान्तिहोमजपान्वितम् ॥ 186 ॥

कुर्यादुत्सवायात्रां च विहितेऽह्नि महोत्सवम्।

भ्रष्टायां तीर्थयात्रायामवारुह्य खगध्वजम् ॥ 187 ॥

पूर्ववद्धजमुत्थाप्य कुर्यात्तीर्थान्तमुत्सवम्।

प्रतिरात्रिबलिद्रव्यव्यत्यासे सर्पिषा शतम् ॥ 188 ॥

हुत्वाऽग्नौ मूलमन्त्रेण जपेदष्टोत्तरं शतम्।

कालेऽन्यस्मिन् बलिं दद्यात्तत्काले प्राप्तमञ्जसा ॥ 189 ॥

व्त्यासे बलिदेवानां जपो होमश्च तादृशः।

अङ्‌कुरार्पणपूर्वश्च नारब्धश्चेन्महोत्सवः ॥ 190 ॥

तथैव चाङ्‌कुरावापं कृत्वा मूलायुतं जपेत्।

विशेषात् पालिकावासे रथ्यावृतिषु चोत्सवे ॥ 191 ॥

ग्रामवास्तुषु रथ्यासु भूतानां बलिमाचरेत्।

न चाश्रये प्रकुर्वीत राजराष्ट्रविवृद्धये ॥ 192 ॥

दद्याद् ग्रामादिवृद्ध्यर्थं तस्मिन्नप्यालये बलिम्।

शान्तिहोमं प्रकुर्वीत बलिदानेऽन्यथाकृते ॥ 193 ॥

खद्योतपांसुनीहारवर्षवातातपादिभिः।

बिम्बे महोत्सवे स्पृष्ठे सजपं होममाचरेत् ॥ 194 ॥

प्रपामण्टपपात्राणामग्निदाहे च पूर्ववत्।

निर्वापितेषु दीपेषु पूर्ववच्छान्तिरीरिता ॥ 195 ॥

वस्त्रभूषणमाल्यानां हेतीनां च तथैव च।

छत्रचामरपूर्वाणां महतां मङ्गलात्मनाम् ॥ 196 ॥

ध्वजतोरणपूर्वाणां पीठानामङ्गरूपिणाम्।

अग्निदाहे समुत्पन्ने पुनरुत्पाद्य तानपि ॥ 197 ॥

सजपं शान्तिहोमं तु कुर्यादष्टोत्तरं शतम्।

प्रागुक्तानां च सर्वेषां दीपानां तु विशेषतः ॥ 198 ॥

पतने भुवि सञ्जाते मूलमन्त्रेण मन्त्रवित्।

अष्टोत्तरसहस्रं तु हुत्वा तत्सङ्ख्यया जपेत् ॥ 199 ॥

दिवारात्र्युत्सवं कुर्यादासूर्यास्तमयोदयात्।

कालयोर्विपरीतश्चेदधमस्नपनं रेत् ॥ 200 ॥

तीर्थयात्रा प्रकर्तव्या सूर्यस्यास्तमयात् पुरा।

पूर्वभागे रजन्यां वा कुर्यात् स्वव्यक्तदिव्ययोः ॥ 201 ॥

उत्तमस्नपनं कुर्यात्तीर्थकालविपर्यये।

द्विवारयुक्ते तीर्थर्क्षे पुरूहूतक्षणान्वितम् ॥ 202 ॥

पुण्यं भवेत्तत्पूर्वं स्यादुभयोर्विद्यते यदि।

देवस्योत्सवयात्रायां स्पृष्ठेऽस्पृश्यैस्तु देशिके ॥ 203 ॥

न दोषस्तत्र विर्ज्ञयो विशेषाद्देवसन्निधौ।

उत्सवे होमविधुरे द्विगुणं जुहुयाज्जपेत् ॥ 204 ॥

नेत्रास्त्रसहितं मूलं प्रत्येकं शतसङ्ख्यया।

सर्वभक्तजनैर्देवो यथाभिमुखदिङ्‌मुखैः ॥ 205 ॥

स्रग्गन्धवस्त्रक्षीरान्न्नपानकापूपसत्फलैः।

ताम्बूलैर्गन्धसंमिश्रैस्तोषणीयो यथाबलम् ॥ 206 ॥

सुस्थितैर्वाऽऽसनासीनैर्देशिकैर्वाथ साधकैः।

पूजिते सति देवेशे न दोषो भक्तिगौरवात् ॥ 207 ॥

बिम्बे चोरादिभिर्नष्टे वर्तमाने महोत्सवे।

बिम्बान्तरं समापाद्य प्रतिष्ठाप्य यथापुरम् ॥ 208 ॥

महाभिषेकं हवनं जपं कृत्वा यथाविधि।

कुर्यादुत्सवशेषं तु कर्मार्चादिषु वाऽऽचरेत् ॥ 209 ॥

निशायां सर्वशान्त्यर्थी पुष्ट्यर्थी मध्यमे दिने।

आप्यायनार्थी पूर्वाह्णे धर्मार्थी मध्यतो निशि ॥ 210 ॥

तथा रिपुक्षयार्थी च पुष्पयागं समाचरेत्।

न च पर्युषितैः पुष्पैः परिम्लानैस्तदार्चयेत् ॥ 211 ॥

तद्दोषशानत्ये कुर्यात् स्नपनं मभ्यमं चरेत्।

न कृते पुष्पयागेऽस्मिन् कुर्यात् स्नपनमुत्तमम् ॥ 212 ॥

देशिकाः षट् समाख्याताः पुष्पयागे विशेषतः।

चतुस्थानार्चनार्थं तु चत्वारः परिकीर्तिताः ॥ 213 ॥

तथैकः स्नपनार्चायां बल्यादिषु तथेतरः।

जलोत्थितानि पुष्पाणि त्रिरात्रोपोषितान्यपि ॥ 214 ॥

पुष्पयागे नियुञ्जीत न दोषस्तेषु सत्तम!।

तथैव पुष्पपूजार्थं कल्हारकुसुमान्यपि ॥ 215 ॥

तथैव दमनीपत्रं पुष्पयागे विशेषतः।

पूर्वरात्रोपोषितैश्च दिवा संपूजयेत् प्रभुम् ॥ 216 ॥

न पूर्वाह्णोषितैस्तद्वन्निशायां तु समर्चयेत्।

महोत्सवान्ते स्नपने न कृते स्नापयेत्ततः ॥ 217 ॥

अधमोत्तममार्गेण शान्त्यर्थं जुहुयात्ततः।

तद्रात्रौ ध्वजदण्डाग्रादवरोप्य खगध्वजम् ॥ 218 ॥

ग्रामादिवास्तुनिष्ठानां बलिं दत्वा विसर्जयेत्।

उत्सवान्ते ध्वजे नष्टे पुरस्तादवरोहणात् ॥ 219 ॥

प्राग्वद्‌ध्वजं समुत्थाप्य पुनरेवावरोहयेत्।

एकाहो द्विबलिर्वाथ तथैकबलिरेव वा ॥ 220 ॥

बलितीर्थविहीनो वा परिभ्रमणवर्जितः।

चतुर्भिर्बलिभिर्युक्तः त्रियहः पञ्चवासरात् ॥ 221 ॥

पञ्चानामुपरिस्थानामानक्षत्रदिनोत्सवात्।

द्विगुणं दिनसङ्ख्याया विहीने बलिमाचरेत् ॥ 222 ॥

ऊनाऽधिकैश्चेद्वलिभिर्युक्तास्त्वेते महोत्सवाः।

कर्तुः कारयितुश्चापि राज्ञो राष्ट्रस्य मन्त्रिणः ॥ 223 ॥

दारुणा व्याधयो नित्यं भविष्यन्त्यसुखान्यपि।

तद्दोषशान्तये कुर्यात् स्नपनं चाधमोत्तमम् ॥ 224 ॥

वैशेषिकेषु प्राप्तेषु वर्तमाने महोत्सवे।

द्वादश्यादिषु तत् सर्वं यथान्यायं समर्चयेत् ॥ 225 ॥

न लोपयेत् प्रयत्नेन प्राप्तं वैशेषिकं सुधीः।

जपेदस्त्रायुतं मन्त्री त्वकृतेषु च शान्तये ॥ 226 ॥

प्रायश्चित्तमितो वक्ष्ये पवित्रारोहणाय ते।

अप्रमाणे पवित्राणां कुण्डमण्डलयोरपि ॥ 227 ॥

अस्त्रमन्त्रायुतं जप्त्वा पूजयेदस्त्रबन्धनम्।

पत्रपुष्पफलादीनां पूरकाणां तथैव च ॥ 228 ॥

अतीत उक्तकाले तु चातुर्मास्यस्य मध्यतः।

मध्यमं स्नपनं कृत्वा कालेऽन्यस्मिन् तदाचरेत् ॥ 229 ॥

कालात्यये तथान्येषु शान्तिरेवं विधीयते।

पवित्रे केशपाषाणचर्माङ्गारनखादिभिः ॥ 230 ॥

दूषिते वह्निना दग्धे छिन्ने दष्टेऽथ भक्षिते।

मूषिकाद्यैश्च काकाद्यैः स्पृष्ठे त्यक्त्वा तु तत् पुनः ॥ 231 ॥

सूत्रैस्तथाविधं कृत्वा त्वधिवास्य यथापुरम्।

उत्तमं स्नपनं कृत्वा समारोप्य पवित्रकम् ॥ 232 ॥

शान्त्यर्थं जुहुयान्मन्त्री मधुक्षीरादिभिः क्रमात्।

अष्टोत्तरं शतं मूलमन्त्रादि च तथा जपेत् ॥ 233 ॥

अस्पृश्यैरपि संस्पृष्टममत्यारोपितं यदि।

पुनरन्यं समारोप्य पूर्ववच्छान्तिमाचरेत् ॥ 234 ॥

स्थापितं पूजितं कुंभमस्पृश्यः संस्पृशेद्यदि।

कुंभान्तरे समावाह्य जपेन्भूलसहस्रकम् ॥ 235 ॥

कुंभभेदे तथा स्थाप्य मूलमन्त्रायुतं जपेत्।

अत्र बिम्बस्य पतने भेदे च्छेदे यथापुरम् ॥ 236 ॥

समाधानादिकं कृत्वा स्थाप्य शान्तिं समाचरेत्।

पवित्रैरक्रमेणैव पूजयेद्यदि देशिकः ॥ 237 ॥

शान्तिहोमं पुरा कृत्वा मूलमन्त्रं शतं जपेत्।

मुहूर्ते समतिक्रान्ते शुभे यजनविस्तरात् ॥ 238 ॥

तदन्यस्मिन् समारोप्य कृत्वा स्नपनमुत्तमम्।

स्थापिते बहुबेरे तु दिव्याद्यायतनेषु च ॥ 239 ॥

मुख्यकल्पविधाने तु पवित्रारोहकर्मणि।

देशिका बहवः प्रोक्ताः ध्यानमन्त्रक्रियान्विताः ॥ 240 ॥

तेष्वेकः कुंभपूजायामितरो मण्डलार्चने।

अर्चायामितरो विद्वानितरः पावकार्चने ॥ 241 ॥

मूलालये तथैकश्च अन्यः शोभाश्रयार्चने।

गरुडस्यार्चने त्वन्यो विष्वक्‌सेनार्चने परः ॥ 242 ॥

तथैकः स्नानबेरे स्याद्बलिदाने तथा परः।

नित्याग्निहवने त्वन्यो महोदनविधौ परः ॥ 243 ॥

अष्टभिर्वा समारोप्यं कर्मलाघवमीक्ष्य च।

तत्र तत्र च तैः कार्यं पवित्रारोहणं परम् ॥ 244 ॥

एकाहमुत्सवं कृत्वा तस्मिन्नहनि पूर्ववत्।

तीर्थयात्रां प्रकुर्वीत तदन्यस्मिन् दिने दिवा ॥ 245 ॥

द्विरात्रौ प्राग्दिनादौ वा कुर्यात्तीर्थाघमर्षणम्।

द्वितीयादौ चतुर्थाहराचरेत् त्रियहोत्सवम् ॥ 246 ॥

प्रधानदिनमारब्य सप्ताहो वा महोत्सवः।

तयोरन्तेऽपि कर्तव्या तीर्थयात्रा यथापुरम् ॥ 247 ॥

एवं तीर्थान्तिमाः कल्प्याः पवित्रारोहणक्रियाः।

न कृता तीर्थयात्रा चेन्निष्कृतिः स्नपनोत्तमम् ॥ 248 ॥

अङ्क्‌रार्पणपूर्वं तु प्रारभ्यात् प्राग्वदुत्सवम्।

तत्तीर्थदिनयामिन्यां पवित्राणां विसर्जनम् ॥ 249 ॥

कृत्वा गुरोः प्रदातव्यं पाञ्चरात्रार्थकोविदैः।

तदभावात्तदन्येषा माचार्थाणां यथाक्रमम् ॥ 250 ॥

समर्पणीयमन्येषामयोग्यानां नियोजनात्।

पुनर्निवेद्य विधिवत् पवित्राणि प्रदाय च ॥ 251 ॥

मध्यमं स्नपनं कृत्वा शान्तिहोमं समाचरेत्।

प्रक्लृप्ते वा यथापूर्वं चातुर्मास्ये विधानतः ॥ 252 ॥

मुख्यमध्याधमे चैव प्रागुक्तेषु दिनेषु च।

न कल्पिते तथैकस्मिन् चान्द्रायणपुरस्सरम् ॥ 253 ॥

तदनन्तरसंप्राप्ते दिवसे प्रारभेच्च तत्।

तदाद्यमष्टपक्षं च विधिवन्नियतो भवेत् ॥ 254 ॥

चातुर्मास्यं तु संकल्प्य वर्तमाने व्रतोत्तमे।

विच्छिन्ने सति मध्येऽस्य पारतन्त्र्यादिहेतुना ॥ 255 ॥

कालान्तरे च संकल्प्य कार्यश्चान्द्रायणादिकः।

काले तस्मिन् प्रकुर्वीत यथावच्छयनादिकम् ॥ 256 ॥

तद्य्वत्यये विलोपे च चतुः स्थानार्चनादिकम्।

जप्त्वा मूलायुतं मन्त्री शान्त्यर्थं जुहुयात्तदा ॥ 257 ॥

नृसिंहकपिलक्रोडहयहंसादिरूपिणाम्।

तथा वक्त्रविशिष्टानां शक्तीशस्य विशेषतः ॥ 258 ॥

तथा च जामदग्न्यस्य विश्वरूपस्य वै प्रभोः।

पारिजातहरस्यापि तथा कल्क्यात्मनो हरेः ॥ 259 ॥

शयनं न तु कुर्वीत प्रासादेषु स्थिरस्थितौ।

सौम्यरूपं समासाद्य कौतुकं कामनावशात् ॥ 260 ॥

तदर्थं शाययेद्वाथ चातुर्मास्ये विधानतः।

उत्थापिते तु देवेशे चतुःस्थानेऽर्चिते सति ॥ 261 ॥

वस्त्राभरणमाल्याद्यैर्यथाशोभमलंकृतम्।

विहगेशे प्रतिष्ठाप्य उत्सवार्चागतं विभुम् ॥ 262 ॥

अशेषभुवनग्रामं विधिना दोषशान्तये।

महोत्सवोक्तविधिना परिभ्राम्य विशेषतः ॥ 263 ॥

एकरात्रादियोगेन प्रागुक्तविधिना ततः।

कुर्यादवभृथं स्नानं नदीतीरादिषु प्रभोः ॥ 264 ॥

अनुकल्पे विधानं तद्विना तीर्थाघमर्षणम्।

मध्ये सूर्यस्य सङ्‌क्रान्त्योर्दर्शद्वयसमन्वितः ॥ 265 ॥

तद्वद्दर्शवियुक्तश्च मलमास इतीरितः।

चातुर्मास्योऽयमग्राह्यः सदारंभावसानयोः ॥ 266 ॥

दिनत्रये तु प्रागुक्ते प्रारब्धे सति मध्ययोः।

मलमासस्य सङ्गत्या कदाचिच्च न दोषतः ॥ 267 ॥

अधिके मासि सर्वत्र तथाऽस्ते गुरुशुक्रयोः।

औत्सवः प्रथमारंभः न कार्यो हितमिच्छता ॥ 268 ॥

स्वयंव्यक्तालयाद्येषु तीर्थेषु गिरिमूर्धनि।

नदीतीरेषु रम्येषु वनेषूपवनेषु च ॥ 269 ॥

गोष्ठेषु मुनिमुख्यानामाश्रमेषु हरेः पुनः।

सह्कल्प्य नियतं वासमभीष्टव्रतसिद्धये ॥ 270 ॥

नेतव्यं देशिकेन्द्राद्यैस्तथा मासचतुष्टयम्।

नदीनगादितरणं नाचर्तव्यं कदाचन ॥ 271 ॥

नद्यादिव्यवधानेऽपि दिव्यमायतनं प्रति।

गन्तव्यं योजनादर्वाक् शुभयात्राधिकारिभिः ॥ 272 ॥

विशेषेण द्विषटकार्णपूर्वैर्व्यापकपञ्चकैः।

सदाराधननिष्ठानां पञ्चकालरतात्मनाम् ॥ 273 ॥

दिव्य क्षेत्राभिगमनं न खण्डयति तद्‌द्वतम्।

सूतकं मृतकं नैव कालेऽस्मिन् नियतात्मनाम् ॥ 274 ॥

प्राणिहिंसा न कर्तव्या द्रुमविच्छेदनं तथा।

नदीकेदारकूलानां भेदनं सस्यशोषणम् ॥ 275 ॥

देवतायतनादीनां पीडनं तन्निवासिनाम्।

वापीकूपतटाकानां पूरणं मृच्छिलादिभिः ॥ 276 ॥

बन्धनं च द्विजातीनां सहवासं विजातिभिः।

संभाषणं तथा तेभ्यो मात्रा वित्रपरिग्रहम् ॥ 277 ॥

तस्मिन् काले विशेषेण वर्जयेद् बिद्धिमान्नरः।

य एवं कुरुते तस्य प्रायश्चित्तैर्न निष्कृतिः ॥ 278 ॥

कदाचिज्जायते वाऽथ नानाधर्मप्रतिष्ठया।

स्थापनं वासुदेवस्य तेषु मुख्यं प्रकीर्तितम् ॥ 279 ॥

एकान्तिद्विजमुख्यानां स्थापनं मध्यमं भवेत्।

अन्येषामपि सर्वेषां प्रतिष्ठा चरमा भवेत् ॥ 280 ॥

प्रतिष्ठायां प्रवक्ष्यामि प्रायश्चित्तं यथाक्रमम्।

क्ष्माशिलातरुसल्लोहपूर्वाणां तु परिग्रहे ॥ 281 ॥

तत्तदह्गेयथोदीर्णद्रव्यमन्त्रक्रियादिषु।

परिच्युतेषु तद्‌भूयः शान्तिहोमजपादिकम् ॥ 282 ॥

समाचरेद्यथा शास्त्रमन्यथा निष्फलं तु तत्।

अकृते सति सर्वस्मिन् वास्तुदेशपरिग्रहे ॥ 283 ॥

आनीतस्यालयक्षेत्रे शिल्पिभिः सत्क्रियां विना।

यथावदाचरेद्विद्वानर्चाद्रव्यस्य संग्रहम् ॥ 284 ॥

मृद्दारुवसनादीनामेवमेव समाचरेत्।

अन्यालयार्थमानीतां शिलामर्चां सुनिर्मिताम् ॥ 285 ॥

सर्वावयवसंपन्नं स्थापने तु विलम्बिताम्।

न्यायेनादाय तामर्चां स्थापयेत् सिद्धसझनि ॥ 286 ॥

प्राग्वदन्यां समापाद्य स्थापयेत् प्राक् प्रकल्पिते।

निर्मितां प्रतिमां शीघ्रं स्वगृहे न निवेशिताम् ॥ 287 ॥

राज्ञो राष्ट्रस्य तत्कर्तुररिष्टमुपपादयेत्।

एकविंशद्दिनादूर्ध्वमासुरी सा भवेद्धुवम् ॥ 288 ॥

कृत्वा महाभिषेकाद्यं स्थापयेदन्यथा त्यजेत्।

प्रमाणरहिते बिम्बे पीठशस्त्रप्रभादिके ॥ 289 ॥

वस्त्रे वा भूषणे वाऽथ शमीपत्रसमन्वितम्।

घृतसिक्तैश्च बहुशः सतिलैः शालितण्डुलैः ॥ 290 ॥

जुहुयात् पञ्चभिर्मन्त्रैः प्रत्येकं शतसङ्ख्यया।

जलाधिवासस्नपने तथा नयनमोक्षणे ॥ 291 ॥

शयने वेदिकायां च मन्त्रन्यासादिकर्मसु।

कुंभमण्डलपूजायां द्वारतोरणकुंभयोः ॥ 292 ॥

अयथाकरणे नूनं पूर्ववच्छान्तिरिष्यते।

अस्थाने स्थापिते बिम्बे पादाधारशिलान्वितम् ॥ 293 ॥

तदानीमेव चोद्‌धृत्य स्थापयेत्तं स्वके पदे।

मध्यमस्नपनं कृत्वा शान्तिहोमं समाचरेत् ॥ 294 ॥

न स्थापिते मुहूर्तेऽस्मिन्न तदा बिम्बमुद्धरेत्।

पूर्ववत् स्नपने होमे कृते शान्तिर्भविष्यति ॥ 295 ॥

स्थापनेऽधिकृते मुख्ये देशिके व्याधिते सति।

न्यस्तदेहेऽथवा मध्ये वर्तमाने क्रियाक्रमे ॥ 296 ॥

क्रियामन्त्रोपदेष्टा च प्रतिष्ठाकर्मणि स्थितः।

पुत्रो वा देशिकेन्द्रस्य स्थापने शेषमाचरेत् ॥ 297 ॥

अन्ते सहस्रकलशैरभिषिच्य सुरेश्वरम्।

चक्राम्बुरुहकुण्डे तु मधुक्षीरादिभिः क्रमात् ॥ 298 ॥

शान्त्यर्थमयुतं हुत्वा तत्सङ्ख्यं जपमाचरेत्।

ब्राह्नणैः क्षत्रियैर्वैश्यैः शूद्रैर्वा भगवन्मयैः ॥ 299 ॥

सकामैरथ निष्कामैर्मन्त्राराधनतत्परैः।

साधकैर्भगवद्बिम्बस्थापनार्थं सदैव हि ॥ 300 ॥

पुरा प्रसाबनीयश्च प्रार्थनापूर्वकं तु वा।

अधिकारपदस्थश्च द्विजेन्द्रः पाञ्चरात्रिकः ॥ 301 ॥

वेत्ता यो व्यूहपूर्वस्य व्यक्तस्य परमात्मनः।

सोऽन्येषां भगवद्बिम्बस्थापनेऽधिकृतः सदा ॥ 302 ॥

अनुग्रहप्रतिष्ठा चाप्यधिकारनिरूपणा।

अनन्यैरुपपन्नानां भक्तानां कार्यमुच्यते ॥ 303 ॥

अनन्याः पञ्चकालज्ञा व्यतिरिक्ता न ये प्रभोः।

प्राक् सृष्टास्तन्मुखोद्भूताः द्विषट्‌काध्यात्मचिन्तकाः ॥ 304 ॥

चातुर्व्यूहपरत्वेन येषां वै प्रभवाप्ययौ।

कर्मणामपि सन्न्यासं कुर्वन्त्यध्यक्षतः क्रमात् ॥ 305 ॥

अतोऽमी दुर्लभतराः पारम्यं यस्य तं प्रति।

प्रमेयनिष्ठा श्रद्धा वा स्फुटास्तत्कर्मणि स्थिताः ॥ 306 ॥

परत्वमन्यमार्गस्था नेच्छन्ति च परस्परम्।

य इच्छन्ति विभोस्तेषां स्थितिर्नास्ति तथा कृतौ ॥ 307 ॥

मुक्ताधिकारिणं तं वै लब्धलक्षमकृत्रिमम्।

पञ्चकालरतं सिद्धं तन्त्रसिद्धान्तपारगम् ॥ 308 ॥

तेनैव श्रुतिमन्त्राणां स्थूलानामपि चोदना।

प्रतिकर्मणि वै कार्या यथावसरलक्षणा ॥ 309 ॥

यस्मादब्जसमुद्भूतमण्डलादिषु वृत्तिषु।

स्वार्थतो वा परार्थेन सदाराधनकर्मणि ॥ 310 ॥

नित्यसिद्धे तदाकारे तत्परत्वेऽपि सन्ततम्।

यस्यास्ति सक्तिर्हृदये तस्यासौ सन्निधिं व्रजेत् ॥ 311 ॥

मन्त्ररूपी जगन्नाथः परमात्माच्युतः प्रभुः।

अत्यौत्सुक्यं विना विप्र! मनसः प्रीतये त्वपि ॥ 312 ॥

कामाप्तये वा कीर्त्यर्थं तस्य तद्विहितं द्विज!।

सध्यानेन प्रतिष्ठानं प्रासादे स्वगृहेऽपि वा ॥ 313 ॥

इति सम्यक् समाख्यातं मुख्यकल्पं महामते!।

अनुकल्पं यदत्रान्यत् तत्समासान्निबोध तु ॥ 314 ॥

प्राक् प्राप्तदीक्षितैर्विधिवत्, त्रयीधर्मस्थितैर्द्विजैः।

नित्याराधनसक्तैस्तु भक्तैर्भगवतो विभोः ॥ 315 ॥

धारणाध्यानपूर्वाणां लब्धलक्षैस्तु कर्मणाम्।

मन्त्रमण्डलमुद्रास्त्रकुण्डादीनां कृतश्रमैः ॥ 316 ॥

षडध्वव्याप्तिनिष्ठैस्तु त्यागशीलैरमत्सरैः।

अनुज्झितक्रमैर्दक्षैः स्वकर्मपरिपालकैः ॥ 317 ॥

सत्कीर्तिप्रथितैर्लोके तथाऽकीर्तिबलिप्कृतैः।

प्रतिष्ठां लभते कर्ता तैः प्रतिष्ठापने कृते ॥ 318 ॥

निषिद्धमरविन्दाक्षे अतोऽन्येषां हि सर्वदा।

महामहं प्रतिष्ठाख्यं कर्तुर्व्यामिश्रयाजिनाम् ॥ 319 ॥

ये पुनर्लोकधर्मस्थाः समबुद्धिपदे स्थिताः।

भगवत्यविशेषज्ञा नित्यं कार्यवशेन तु ॥ 320 ॥

वाङ्भात्रेण परत्वं वै सर्वेषां प्रवदन्ति वै।

अधिकारं विना येऽत्र प्रेरिता देवतार्चने ॥ 321 ॥

व्यामिश्रयाजिनस्ते वै पातित्यपदसंस्थिताः।

नयन्ति नरकं नूनमेवमेव प्रवर्तिनः ॥ 322 ॥

न तु सद्भक्तिपूतानां वासुदेवरतात्मनाम्।

कदाचित्तत्कृते दोषं विदधाति च खण्डना ॥ 323 ॥

अतस्तावन्महाबुद्धे! कर्तव्यं भक्तिपूर्वकम्।

भक्त्या वै मन्त्रनिष्ठानां तन्मन्त्रो जपकर्मणि ॥ 324 ॥

वर्णव्यत्ययमापन्नो लुप्तस्तेन स्वरेण वा।

स्वरादिनाधिकश्चैव मन्त्रोऽनर्थप्रदः सदा ॥ 325 ॥

अचिरात्तत्प्रयोक्तॄणां तथापि कमलोद्भव!।

अतिभक्तिप्रभावाच्च वाञ्झितं संप्रयच्छति ॥ 326 ॥

यस्मात् सद्भक्तिपूतानां प्रपन्नानां क्रमं विना।

प्रसादमेति मन्त्रेशस्त्वचिराद्भावितात्मनाम् ॥ 327 ॥

किं पुनर्वै क्रियाज्ञानसंपूर्णानां द्विजोत्तम!।

श्रद्धाभक्तिपराणां च बोधितानां च देशिकैः ॥ 328 ॥

तस्मात् सर्वप्रयत्नेन शासनेऽस्मिन्महामते!।

कार्यं दीक्षादिकं सर्वं भक्तानां भक्तवत्सले ॥ 329 ॥

मामसंप्रतिपन्नोऽपिं मत्प्राप्त्यर्थं करोति च।

मन्दमध्यमभक्तानां कामभोगरतात्मनाम् ॥ 330 ॥

भविनां मामकीं दीक्षां मोहाद्वा स्थापनादिकम्।

स नयत्यचिरात्तस्य भक्तिर्वीजेन वै सह ॥ 331 ॥

समन्त्रं कर्मतन्त्रं च सिद्धयस्च पराह्‌मुखम्।

इहैव शीघ्रं विप्रेन्द्र! देहान्ते गतसन्ततिः ॥ 332 ॥

घोरं प्रयाति नरकं भुक्त्वैवं दुष्कृतं महत्।

भगवन्मन्त्रमाहात्म्यात्तद्व्यापारवशात्तु वै ॥ 333 ॥

संसर्गोत्थमघं याति प्राक् संस्कारवशात् पुनः।

चीर्णदुश्चरितो भूयः प्राप्रुयान्मानुषीं तनुम् ॥ 334 ॥

प्रयत्नमाचरेच्छुभ्रं येन शान्तिमवाप्नुयात्।

साहङ्कारः स आचाय स्वभक्तो नाधिकार्यपि ॥ 335 ॥

प्राप्नोति नूनं स्वगतिं स्वकामो नारकीं तथा।

सर्वगस्त्वपि मन्त्रात्मा सर्वानुग्रहकृदद्विजः ॥ 336 ॥

यद्यप्येवं हितं तत्र न भजेत्तत्र सन्निधिम्।

प्रतिमामध्यदेहान्तं नूनमावाह्य तत्क्षणात् ॥ 337 ॥

भूतवेतालयक्षाद्याः कुर्वन्त्यर्थादिकक्षयम्।

अन्यद्रशनसंस्था ये नानुग्राह्यास्ततो मुने! ॥ 338 ॥

नोपास्यो हि तथाचार्यः संसारभयभीरुणा।

सम्यग्भक्तिपरेणैव डम्भरागोज्झितेन च ॥ 339 ॥

अत एव महाबुद्धे! प्रतिष्ठाख्यं मखोत्तमम्।

निर्वर्तनीयमामूलाद्वैष्णवानां च वैष्णवैः ॥ 340 ॥

एवं द्रव्यमयो यत्र सन्निवेशो मुनीश्वर!।

उभयानुग्रहं नित्यं करुणाभक्तिलक्षणम् ॥ 341 ॥

प्रतिष्ठाख्यं हि तत् कर्मभुक्तिमुक्तिफलप्रदम्।

तच्च सद्ब्रह्ननिष्ठानां द्विजानामात्मसिद्धये ॥ 342 ॥

कर्तव्यत्वेन वै नित्यं प्रसिद्धममलेक्षण!।

तद्दोषाच्च यतस्तेषां विस्तारो हि न विद्यते ॥ 343 ॥

देहपातादृते नान्यः तत्पातस्त्वतिदोषकृत्।

आदावेव हितत्तस्मान्नाचर्तव्यं कृतात्मभिः ॥ 344 ॥

तत्कर्मप्रतिपन्नानां चतुर्णआमपि तैः सदा।

कार्यं सम्यक् प्रतिष्ठानमनुग्रहधिया मुने! ॥ 345 ॥

नोपरोधः स्वभावेन न लोभेन न नामतः।

प्राप्ते ह्याकस्मिके दोषे त्वङ्गभङ्गादिके मुने! ॥ 346 ॥

भक्तानामनुकंपार्थं दिव्यैर्मन्त्रैर्बलादिकैः।

द्वादशाक्षरपूर्वैश्च मोक्षैकफललक्षणैः ॥ 347 ॥

संपूजिते तु तैर्भक्तैः कुरुते निष्कृतिं सदा।

सर्वनाशेन बिम्बानामङ्गमात्रोपकल्पना ॥ 348 ॥

तत्तत्कर्तव्यमुद्दिश्य विशेषः प्रागुदीरितः।

तथापि विस्तरेणात्र विधानमवधारय ॥ 349 ॥

देवसिद्धमुनीन्द्राद्यैरेवंसंस्थापिते सति।

बिम्बे चोरादिभिर्नष्टे सद्यः संपाद्य पूर्ववत् ॥ 350 ॥

स्थापयेद्विधिवन्मन्त्री रात्रावहनि सन्ध्ययोः।

न कालोऽत्र परिज्ञेयो नष्टोद्धारे विशेषतः ॥ 351 ॥

बालालये तु प्रथमे जीर्णोद्धारे तथान्तिमे।

प्रायस्चित्तं प्रवक्ष्यामि मुने! सम्यक् श्रृणुष्व मे ॥ 352 ॥

अतीते प्रार्थिते काले कर्त्रा प्रासादबेरयोः।

निर्माणे स्नपनं कार्यमुत्तमं शास्त्रयोदितम् ॥ 353 ॥

पश्चादप्यर्थयेत् कालं वाञ्छितं तत्समापने।

न कृत्वैवं गते पश्चात् काले द्वादशवार्षिके ॥ 354 ॥

पुनः प्रतिष्ठां कुर्वीत मूले बालालये तु वा।

बिम्बे चोरादिभिर्नष्टे बालगेहे प्रमादतः ॥ 355 ॥

तथैवापाद्य तामर्चां प्रतिष्ठाप्य यताविधि।

अधमस्नपनं कृत्वा शान्तिहोमं समाचरेत् ॥ 356 ॥

स्वस्थानाच्चलिते तस्मिन् हेतुना येन केनचित्।

यथापूर्वं प्रतिष्ठाप्य स्नापयेत्पुरुषोत्तमम् ॥ 357 ॥

सर्वं बालगृहे कार्यं नित्यनैमित्तिकात्मकम्।

एकबेरविधानेन पवित्रारोहपश्चिमम् ॥ 358 ॥

स्तेनैर्नष्टे तथा विम्बे तत्तद्‌द्रव्येण पूर्ववत्।

निर्माय लक्षणोपेतं प्रतिष्ठाप्य तथैव तु ॥ 359 ॥

पूर्ववत् पूजयेन्मन्त्री बिम्बं सर्वत्र सर्वदा।

द्रव्यान्तरेण वा कुर्याद्देशिको यागसिद्धये ॥ 360 ॥

चोरैरपहृतं बिम्बं पुनः प्राप्तं यदि द्विज!।

पुनः प्रतिष्ठां कुर्वीत नयनोन्मीलनं विना ॥ 361 ॥

चोरभूतैर्द्विजैः स्पृष्टे अधमस्नपनं चरेत्।

उत्तमस्नपनं कुर्यात् प्रवेशे गर्भवेश्मनि ॥ 362 ॥

चिरोषिते तु संस्पृष्टे प्रतिष्ठां पुनरारभेत्।

श्वसृगालबिडालाद्यैः प्रविष्टे गर्भवेश्मनि ॥ 363 ॥

अधमस्नपनेनैव शान्तिहोमं समाचरेत्।

अधिष्ठितेङ्कणे चैतैः शान्त्यर्थं जुहुयाच्छतम् ॥ 364 ॥

एतैर्बिम्बे तु संस्पृष्टे स्नापयेन्मद्यमोत्तमम्।

स्पृष्टे तु पक्षिभिः कैश्चिद्दोष आयतने भवेत् ॥ 365 ॥

काककुक्कुटगृध्राद्यैः स्पृष्टे बिम्बे प्रमादतः।

पूर्ववत् स्नपनं कृत्वा शान्तिहोमं समाचरेत् ॥ 366 ॥

खद्योताद्यैस्तु संस्पृष्टे अधमस्नपनं चरेत्।

न भृङ्गमक्षिकाद्यैस्तु स्पृष्टे दोषो भवेद्‌ध्रुवम् ॥ 367 ॥

तथा पिपीलिकाद्यैस्तु न तत्प्रायैर्विशेषतः।

रेतोरुधिरविण्मूत्रापेयमांसादिवस्तुभिः ॥ 368 ॥

देवबिम्बे तु संस्पृष्टे कुर्यात् स्नपनमुत्तमम्।

एतैः स्पृष्टेऽङ्कणादौ तु तस्मादुद्धृत्य तत्क्षणात् ॥ 369 ॥

गोमयेनोपलिप्याथ प्रोक्षयेद्‌द्रव्यपञ्चकैः।

शान्त्यर्थं जुहुयान्मन्त्री तिलाज्याभ्यां शतं शतम् ॥ 370 ॥

वैश्यैश्च वैष्णवैर्बिम्बे शूद्रैः स्त्रीभिर्विशेषतः।

विमाने स्थापिते स्पृष्टे क्षालयेत् पञ्चगव्यकैः ॥ 371 ॥

शान्तिहोमं प्रकुर्वीत मधुक्षीरादिभिः शतम्।

बिम्बेऽनुलोमैः संस्पृष्टे प्रतिलोमैश्च गर्हितैः ॥ 372 ॥

स्नपनं शान्तिहोमं च सदानं सर्वदा चरेत्।

वैखानसैस्तु संस्पृष्टे पयःस्नानेन शुध्यति ॥ 373 ॥

आराधिते स्वमार्गेण प्रतिष्ठामाचरेत् पुनः।

प्रतिमा चैव तत्पीठं प्रासादो गर्भमन्दिरम् ॥ 374 ॥

विग्रहं देवदेवस्य चतुष्टयमिदं समम्।

समाधिश्च तथा शान्तिः कार्या तत्र सदा समा ॥ 375 ॥

वेदिकायां तथा चक्रे पङ्कजे चक्रपङ्कजे।

हेमादिद्रव्यरचिते मण्डले रजसा कृते ॥ 376 ॥

समाधिश्चैव शान्तिश्च प्रतिपत्तिश्च तादृशी।

प्राकारे गोपुरद्वारमण्टपादिपरिष्कृते ॥ 377 ॥

शिवादिभिर्न दोषोऽस्ति प्राङ्कणादावधिष्ठिते।

प्रविष्टे यजनस्थाने प्रोक्षयेत् पञ्चगव्यकैः ॥ 378 ॥

मण्टपाङ्कणशालासु मालिकाद्यासु भूमिषु।

पूजाङ्गत्वेन विहितैर्गुरुसाधकदीक्षितैः ॥ 379 ॥

न दोषो द्विजशार्दूल! शयनासनभोजनैः।

पादप्रक्षालनाचामस्नानाभ्यङ्गादिकैरपि ॥ 380 ॥

अन्यैः क्लृप्तेषु चैतेषु गोमयेनोपलिप्य च।

प्रोक्षयेत् पच्चभिर्गव्यैः कुशोदकसमन्वितैः ॥ 381 ॥

बिडालमूषिकासर्पमण्डूककृकलासकैः।

आखुचुचुन्दरी गोधाराजिलाद्यैश्च जन्तुभिः ॥ 382 ॥

अधिष्ठिते गर्भगेहे शान्तिहोमं समाचरेत्।

मक्षिकावासवल्मीककृमीणां निचयेष्वपि ॥ 383 ॥

बिम्बे विमाने जातेषु तदैवोद्‌धृत्य तान् पुनः।

समाधाय यथापूर्वं चतुः स्थानार्चनादिकम् ॥ 384 ॥

स्नपनं देवदेवस्य कुर्यादुत्तममध्यमम्।

मण्टपादौ तु सर्वत्र कुत्रचिद्वा हरेर्गृहे ॥ 385 ॥

ब्रह्नदण्डादिरोहे च छत्राकाणां समुत्थितौ।

दुष्टसत्वगणापूर्वपक्षिसंघसमाकुले ॥ 386 ॥

शान्तिहोमं प्रकुर्वीत तान् व्यपोह्य तदैव तु।

विमाने तेषु जातेषु मध्यमस्नपनं चरेत् ॥ 387 ॥

बिम्बे यदि तदा कार्यं प्रवासावसथादिकम्।

कर्म कृत्वा यथापूर्वं त्यागान्तं तु नृपाज्ञया ॥ 388 ॥

नवीकृत्य पुनर्बिम्बं पुरावत् स्थापयेद्‌बुधः।

रक्तस्त्रीषु समुत्पन्नास्वर्चायामेवमेव तु ॥ 389 ॥

समाधाय प्रतिष्ठाप्य शान्त्यर्थं पुनरेव तु।

स्नापयेद्देवदेवेशमुत्तमोत्तमवर्त्मना ॥ 390 ॥

विमान आसु जातासु कुर्यात् स्नपनमध्यमम्।

मण्टपादिषु जातासु स्नपनं च समाचरेत् ॥ 391 ॥

दृष्टास्वेतासु विप्रोन्द्र! प्राङ्कणादौ तु कुत्रचित्।

तास्तदैव समुद्‌धृत्य गव्यैः संप्रोक्षयेत्ततः ॥ 392 ॥

शान्त्यर्थं जुहुयान्मन्त्री बहिश्चेत् सघृतैस्तिलैः।

देवालयेष्वकर्तव्ये कृते कर्मणि कुत्रचित् ॥ 393 ॥

मध्यमावरणादन्तः स्नपनं होमपश्चिमम्।

शान्तये जुहुयान्मन्त्री बहिश्चेज्ज्वलितेऽनले ॥ 394 ॥

छर्दिनिष्ठीवलालाद्यैर्दूषिते देवसझनि।

तदैव तद्व्यपोह्यात्र पञ्चगव्यैर्विलिप्य च ॥ 395 ॥

जपेदस्त्रशतं मन्त्री हृन्मन्त्रं च विधानतः।

प्रायश्चित्तं प्रवक्ष्यामि शवस्पृष्टौ विशेषतः ॥ 396 ॥

द्विजातिशवसंस्पृष्टे प्रमादाद्देवकौतुके।

एकाशीतिघटैः स्नाप्य मूलमन्त्रायुतं हुनेत् ॥ 397 ॥

क्षत्रविट्‌छूद्रजातीनां शवैः स्पृष्टे तु कौतुके।

मध्यमेनोत्तमेनैव महस्रकलशेन तु ॥ 398 ॥

क्रमेण स्नापयेद्देवमेकैकेन यथाविधि।

शान्त्यर्थं हवनं कृत्वा यथापूर्वं तथा जपेत् ॥ 399 ॥

अनुलोमशवस्पृष्टौ संप्रोक्षणमथाचरेत्।

चण्डालपतितोदक्यासूतिकाशवदूषिते ॥ 400 ॥

बिम्बे प्रतिष्ठां कुर्वीत सहस्रकलशाप्लवम्।

शान्तिहोमायुतं तद्वज्जपं कुर्याद्यथाक्रमम् ॥ 401 ॥

विमाने ब्राह्नणादीनामनुलोमादिकस्य च।

शवस्पृष्टौ तु सक्षाल्य बहूदकघटेन तु ॥ 402 ॥

उत्तमोत्तमनिष्ठं तु स्नपनं मध्यमाधमात्।

संस्नाप्य देवदेवेशमेकैकेन क्रमेण तु ॥ 403 ॥

शान्तिहोमं प्रकुर्वीत पश्चान्मन्त्रं यथा जपेत्।

प्रथमावृतिमारभ्य रथ्यावरणपश्चिमे ॥ 404 ॥

दूषिते प्राङ्गणक्षेत्रे प्रागुक्तैः क्रमशो भुवः।

स्थलं संशोध्य विधिवद्दीक्षितैर्मन्त्रवित्तमैः ॥ 405 ॥

मुख्योत्तमात्तु स्नपनान्नीचान्तिममनुक्रमात्।

स्नापयित्वा विशेषेण शान्तिहोमं स्माचरेत् ॥ 406 ॥

एवमेवान्त्यजातीनां शवस्पृष्टौ समाचरेत्।

सालमण्टपपीठेषु गोपुरे मन्दिरेऽपि वा ॥ 407 ॥

विमानाद्वाह्यतः व्काऽपि परिवारालयादिषु।

वर्णानां ब्राह्नणादीनामनुलोमादिकस्य च ॥ 408 ॥

मरणेष्वपि जातेषु तत्तदावरमोक्तवत्।

पश्वादिषु मृतेष्वेषु गजाश्वोष्ट्रखरादिषु ॥ 409 ॥

मरणादिषु सर्वत्र भूशुद्धिं पुरतश्चरेत्।

श्वसृगालशवाद्येषु काकश्येनादिजन्तुषु ॥ 410 ॥

मार्जारवानराद्येषु तथान्येष्वेवमादिषु।

संप्रोक्ष्य पञ्चगव्येन शान्तिहोमं समाचरेत् ॥ 411 ॥

मृते मूषिकसर्पादौ भूशुद्धिं च जपं चरेत्।

मरणादिषु सर्वत्र भूशुद्धिं पुरतश्चरेत् ॥ 412 ॥

सर्वावासे महापीठे तथा शैलमयेष्वपि।

प्रदेशेषु समालिप्य गोमयेन समन्ततः ॥ 413 ॥

प्रोक्षयेत् पञ्चभिर्गव्यैः पुण्याहोक्तिपुरस्सरम्।

गृहार्चायां न दोषोऽस्ति मृते पूजागृहाद्बहिः ॥ 414 ॥

क्षालनालेपनाद्येन व(क)र्मणा तत्र शोधयेत्।

सन्निकर्षे गृहार्चायाः क्षीरेण स्नाप्य पूजयेत् ॥ 415 ॥

देवसिद्धमुनीन्द्राद्यैः कल्पिते भगवद्‌गृहे।

तत्तदङ्गतया क्लृप्ते ग्रामादौ राष्ट्रसंकुलात् ॥ 416 ॥

चण्डालपतितोदक्यासूतिकाशबरादिभिः।

दूषिते भगवद्बिम्बे संप्रोक्षणविधिं चरेत् ॥ 417 ॥

सहस्रकलशैर्देवं सन्निकृष्टेऽभिषिच्य च।

शान्तिहोमं प्रकुर्वीत चतुःस्थानार्चनादिकम् ॥ 418 ॥

सहस्रकृत्वस्तदनु जपं कुर्यात्तथाविधम्।

प्रासादे वाऽङ्कणद्वारि मण्टपे पचनालये ॥ 419 ॥

पुष्पावासे जलागार धनधान्यालयादिषु।

ध्वजपीठे महापीठे रथ्यावृतिगणेष्वपि ॥ 420 ॥

उत्सवाङ्गतया क्लृप्ते ग्रामादौ राष्ट्रसंकुलात्।

चण्डालपतितोदक्यासूतिकाशबरादिभिः ॥ 421 ॥

वर्णानां ब्राह्नणादीनामनुलोमविलोमयोः।

शवास्थिभिश्च सन्दुष्टां सर्वत्रैकत्र वा क्षितिम् ॥ 422 ॥

खात्वा मृदं समुद्‌धृत्य बहिः प्रक्षिप्य शुद्धया।

संपूर्य च समीकृत्य कुशाद्भिः परिमृज्य च ॥ 423 ॥

गोमयेनोपलिप्याथ पुण्याहवचनादिकम्।

पञ्चगव्येन चाभ्युक्ष्य गोगणं तत्र वासयेत् ॥ 424 ॥

वाचयित्वा महाशान्तिं ब्नाह्नणैर्वेदपारगैः।

भोजयित्वा द्विजांस्तत्र तेभ्यो दद्यात्तु दक्षिणाम् ॥ 425 ॥

कृत्वैवं स्थूलशुद्धिं तु शान्तिं कुर्यादनुक्रमात्।

पञ्चयज्ञमयीं पुण्यां सर्वादोषापनुत्तये ॥ 426 ॥

एवं वर्षावधिर्यावन्न कृता शान्तिकी क्रिया।

सहस्रकलशेनैव पवित्रावर्तितेन च ॥ 427 ॥

व्यापकैः पञ्चभिर्मन्त्रैः पञ्चधा स्नापयेद्विभुम्।

ध्वजमुत्थाप्य विधिवन्नवाहाद्युत्सवं पुरा ॥ 428 ॥

शान्त्यर्थं सर्वदोषाणां कुर्यात्तीर्थाघमर्षणम्।

चक्रशङ्खगदापझवृत्तकुण्डेष्वनुक्रमात् ॥ 429 ॥

तत् कुर्यात् पञ्चभिर्मुख्यैर्द्वादशार्णपुरस्सरैः।

मधुक्षीरादिभिर्द्रव्यैः पञ्चभिर्नियुताख्यया ॥ 430 ॥

सङ्ख्यया जुहुयान्मन्त्री लक्षसङ्ख्या भवेद्यथा।

अनुकल्पे विधिरयं शान्तिकर्मणि संमतः ॥ 431 ॥

मुख्यकल्पो विशेषेण वक्ष्यते होमकर्मणि।

स्थापनोक्तविधानेन कल्पिते मण्टपे शुभे ॥ 432 ॥

चक्राम्बुरुहपूर्वेषु यथावत्कल्पितेषु च।

क्लृप्तेषु दशसङ्खयेषु व्रह्नवृक्षादिसंभवैः ॥ 433 ॥

समिद्गणैस्तिलैराज्यैः सेचितैः प्रागुदीरितैः।

पञ्चभिर्मधुराद्यैश्च मिश्रीभूतैः क्रमेण तु ॥ 434 ॥

महत्तराणां दोषाणां शान्तये मन्त्रवित्तमैः।

अयुतं नियुतं लक्षं कोटिनिष्ठं यथाबलम् ॥ 435 ॥

होतव्यं पूर्णया सार्धं दशभिर्मन्त्रसत्तमैः।

कुण्डेषु मध्यपूर्वेषु, मन्त्राणां नियमं श्रृणु ॥ 436 ॥

चक्राब्जे द्वादशार्णेन वस्वश्रेऽष्टाक्षरेण तु।

षडर्णेन षडश्रे तु शङ्खाभे प्रणवेन तु ॥ 437 ॥

जितंतया चतुर्यश्रे विश्वत्राता त्रिकोणके।

द्वात्रिंशद्दलपझाख्ये नृसिंहानुष्टुभेन तु ॥ 438 ॥

सौदर्शननृसिंहेन चक्रकुण्डेऽक्षरारके।

वराहेणार्धचन्द्राख्ये वृत्ते सौदर्शनेन तु ॥ 439 ॥

धिष्ण्यद्वयं मध्यवेद्याः प्रागुक्तं दक्षिणोत्तरे।

शेषाणि परितः कुर्याद्दिक्षु चैवं विदिक्षु च ॥ 440 ॥

सिद्धमन्त्रा नियोक्तव्या होतारःशान्तिकर्मणि।

सर्वकुण्डानि सर्वेषां मन्त्राणामिच्छया गुरोः ॥ 441 ॥

कल्पनीयानि वा मन्त्रा यतः सर्वफलप्रदाः।

न्यस्तमन्त्रैर्यथान्यायं जप्यास्ते सङ्‌ख्यया तया ॥ 442 ॥

गोभूहेमतिलान्नानां दानैर्योग्यजनस्य च।

तृप्तिः कार्या विशेषेण दिव्याद्यायतनस्य च ॥ 443 ॥

प्रजापालनशीलेन भूपेनात्महितेच्छुना।

शान्तिरेवंविधा कार्या शास्त्रज्ञैर्बहुभिर्धनैः ॥ 444 ॥

प्राचुर्यात् सर्वदोषाणां धर्मज्ञैः शान्तिकी क्रिया।

निर्वर्तुं न तु शक्या चेन्महा स्नानादिपञ्चकम् ॥ 445 ॥

महादानावसानं च कार्य दिव्यालयादिषु।

पौनःपुन्येन बिधिवच्छुद्धेन द्रविणेन च ॥ 446 ॥

उल्काशन्यादिपाते च नक्षत्रपतने च खात्।

सधूमे च दिशादाहे भूताद्यावेशिते नृपे ॥ 447 ॥

दुर्भिक्षे व्याधिते राष्ट्रे तथा वै शत्रुसङ्कटे।

सूर्योदयस्य व्यत्यासे भूकम्पे तद्विदारणे ॥ 448 ॥

अतिवृष्टावनावृष्ठौ देवताहसने सति।

रोदने च तथा खिन्ने तथार्चाचलनेऽपि च ॥ 449 ॥

भ्रमणे च तथा पीठादङ्गभङ्गादिके सति।

शैथिल्ये सरघादीनामुद्भवे बहुधा गृहे ॥ 450 ॥

एवमादिषु चान्येषु दुर्निमित्तेषु सत्सु च।

शान्तिरेतैश्च जायेत क्रियमाणैरनुक्रमात् ॥ 451 ॥

चतुःस्थानार्चनं कार्यं दोषमात्रसमुद्भवे।

यथाशक्ति दरिद्राणां दानमात्रं कथञ्चन ॥ 452 ॥

प्रासादे मण्टपे साले गोपुरे मालिकादिके।

प्रमादादग्निना दग्धे ता नीत्वाऽन्यत्र देवताः ॥ 453 ॥

यथापूर्वं नवं कृत्वा प्रतिष्ठाप्य विधानतः।

उत्तमं स्नपनं कुर्यात्तस्य दोषस्य शान्तये ॥ 454 ॥

हीनैकदेशे प्रासादे हुतभुग्वातवृष्टिभिः।

कारणैः कैश्चिदन्यैर्वा सन्धेयं तच्च शिल्पिभिः ॥ 455 ॥

अधमं स्नपनं कृत्वा शान्तिहोमं समाचरेत्।

विमाने सर्वतो भग्ने बालस्थानं प्रकल्प्य च ॥ 456 ॥

तथैव बाले बिम्बे तु नित्यनैमित्तिकादिकम्।

पवित्रारोहणान्तं च सर्वकर्म समाचरेत् ॥ 457 ॥

तद्दोषशान्तये कार्यं स्नपनं मध्यमं पुनः।

भग्नबिम्बसमाधाने विशेषः प्रागुदीरितः ॥ 458 ॥

तथापि विस्तरेणाद्य प्रोच्यते तद्विधिं श्रृणु।

मूलबिम्बेऽग्निना दग्धे बालस्थाने तथार्चयेत् ॥ 458 ॥

तथापि विस्तरेणाद्य प्रोच्यते तद्विधिं श्रृणु।

मूलबिम्बेऽग्निना दग्धे बालस्थाने तथार्चयेत् ॥ 459 ॥

सहस्रकलाशस्नानमाचर्तव्यं विधानतः।

वह्निना कमबिम्बादौ वैवर्ण्यं समुपागते ॥ 460 ॥

तत्तद्बिम्बेषु कुर्वीत स्नपनं चोत्तमं क्रमात्।

वह्निवातादिवेगेन मन्त्रिणामपराधतः ॥ 461 ॥

सौवर्णे राजते बिम्बे ताम्ररीतिमये तु वा।

भिन्नाङ्गे सति संधेयं तत्क्षणाच्छिल्पिवित्तमैः ॥ 462 ॥

लोहान्तरेण तद्बिम्बं न सन्धेयं प्रयत्नतः।

ताम्ररीतिमयं यद्वा सन्धयेद्वित्तवर्जितः ॥ 463 ॥

यद्‌द्रव्येणादितः क्लृप्तं तद्‌द्रव्येणाथ सन्धयेत्।

त्यक्तं बिम्बं समुद्रान्तः प्रक्षिपेच्छास्त्रवर्त्मना ॥ 464 ॥

सुवर्णरजतोत्थं यत् महाङ्गेषु च सक्षतम्।

न त्याज्यं तत् समाधेयं तत्स्थां शक्तिं विसृज्य च ॥ 465 ॥

तद्‌द्रव्येण यथापूर्वं बिम्बकर्म समापयेत्।

मृत्काष्ठोपलजे भग्ने बिम्बे केनापि हेतुना ॥ 466 ॥

बालालयगते बिम्बे तां शक्तिं शन्निरोध्य च।

दुष्टामर्चां परित्यज्य कृत्वा बिम्बान्तरं पुनः ॥ 467 ॥

न त्याज्या मृत्तिकाशूलरज्वाद्या देवनिर्मिते।

देवयक्षमुनीन्द्राद्यैरन्यैः पौराणिकैस्तु वा ॥ 468 ॥

प्रतिष्टिते तथा जीर्णे बिम्बे स्वर्णादिलोहजे।

तदङ्गं सन्धयेत् पश्चात् सुवर्णेनैव नान्यथा ॥ 469 ॥

भग्ने शिलामये बिम्बे देवमुन्यादिकल्पिते।

तदङ्गं रुक्मजं कृत्वा सन्धेयं तद्‌दृढं यथा ॥ 470 ॥

देवादिस्थापिते बिम्बे हीनाङ्गे मृण्मये सति।

कदाचिन्न परित्याज्यं तत् सन्धेयं तदा शनैः ॥ 471 ॥

एवं जीर्णं तथाभूतं तदङ्गं सन्धयेत् सदा।

न बालगेहबिम्बाद्यमन्येनैव तु कारयेत् ॥ 472 ॥

नित्यादौ वर्तमानेऽत्र सर्वं कार्यमतन्द्रितैः।

एवमेव स्वयंव्यक्ते कारयेत्तन्त्रवित्तमः ॥ 473 ॥

देवादिपूजिते वाऽपि स्वयंव्यक्ते तु कौतुके।

मृद्दारुजे तु सञ्जीर्णे कृमिवह्निजलादिभिः ॥ 474 ॥

तत्तद्वालगृहं कृत्वा पूज्यमाने तु पूर्ववत्।

क्रमादर्चान्तरं कृत्वा स्थापयेच्च यथाविधि ॥ 475 ॥

वालबिम्बे तु जीर्णेऽत्र कुर्यादेवं पुनः पुनः।

मनुष्यनिर्मिते जीर्णे नष्टे दुष्टे तु वा व्कचित् ॥ 476 ॥

वर्णशोभादिहीने च बिम्बे शैलमये सति।

विशेषान्मृण्मये वाऽपि चित्राभासपटादिषु ॥ 477 ॥

बालबिम्बे समाहूय चित्रयित्वा तु पूर्ववत्।

पुनः प्रतिष्ठां कुर्वीत विधिवन्मन्त्रवित्तमः ॥ 478 ॥

रीतिजे ताम्रजे वाऽपि आरकूटविनिर्मिते।

प्रणीते पूज्यमाने तु काम्यबिम्बादिके सति ॥ 479 ॥

कालान्तरेण जीर्णेऽस्मिन्नुत्कृष्टे समुपस्थिते।

निकृष्टं सन्त्यजेद्विद्वान्न दोषस्तत्र विद्यते ॥ 480 ॥

लोहपाषाणमृत्काष्ठैः स्थापिते मूलकौतुके।

न संपाद्यमतोऽन्येन कदाचिन्मुख्यवस्तुना ॥ 481 ॥

पुरावज्जीर्णतां यातं कर्तव्यं मूलकौतुके।

बहुबेरैकबैराभ्यां स्थापिताभ्यां गृहान्तरे ॥ 482 ॥

जीर्णोद्धारेऽपि कर्तव्यं पूर्ववत् स्थापितं बुधैः।

लक्ष्म्यादिकान्तारहिते बहुबेरे पुरा स्थिते ॥ 483 ॥

जीर्णे तु पस्चाद्देवीभ्यां सहितं वा प्रकल्पयेत्।

सर्वधा बहुबेरत्वहानिर्न स्याद्विपर्ययात् ॥ 484 ॥

देवयक्षमुनीन्द्राद्यैः स्थापिते लक्षणोज्झिते।

बिम्बे विमाने प्राकारे गोपुरे द्वारि मण्टपे ॥ 485 ॥

पीठे वा पचनावासे कोशागारादिवस्तुषु।

जीर्णेषु पूर्ववत् कुर्यान्न कुर्याल्लक्षणान्तरम् ॥ 486 ॥

पापिष्ठैरतिनष्टेऽस्मिन् त्रिदशादिप्रतिष्ठिते।

बिम्बादौ वैष्णवे चिह्ने लक्षणैश्चापि वर्जिते ॥ 487 ॥

युक्ते वा पूर्ववत् कुर्यात् पूर्वरूपानुसारतः।

राजराष्ट्रविनाशः स्यादन्यथा कल्पिते सति ॥ 488 ॥

देवसिद्धमुनीन्द्राद्यैः स्थापिता पूजिता पुरा।

विद्युत्प्रपातपूर्वैश्च दोषैर्या चातिदूषिता ॥ 489 ॥

निर्दोषादासनात्तस्मात्तामुत्थाप्य विसृज्य च।

पूर्ववन्निर्मितां पीठे प्रतिष्ठाप्य विधानतः ॥ 490 ॥

पीठभङ्गे तथान्यस्मिन् कल्पिते योजयेद्‌दृढम्।

क्ष्माभेदजलवेगाद्यैः पतितं गवद्‌गृहम् ॥ 491 ॥

प्राग्बिम्बसहितं तस्माद्देशादन्यत्र कल्पयेत्।

नष्टे सबिम्बे सदने दिव्यादौ प्रागावदाचरेत् ॥ 492 ॥

चोरनद्यादिवेगाद्यैरतिनष्टे तु मानुषे।

बिम्बे पश्चात् प्रकुर्वीत पूर्ववद्वान्यथापि वा ॥ 493 ॥

न शून्यमूलबिम्बत्वाद्बालार्चावाहनादिकम्।

न कार्यं देशिकेन्द्रेण पूर्ववत् स्थाप्य पूजयेत् ॥ 494 ॥

एवं हि सर्वदेवानां परव्यूहादिरूपिणाम्।

विष्वक्‌सेनगणेशादिपरिवारगणस्य च ॥ 495 ॥

क्लृप्तानां गोपुराद्येषु विभवव्यूहरूपिणाम्।

सान्निद्यातिशयात्तेषु पूजितानां दिनं प्रति ॥ 496 ॥

जीर्णोद्धारविधाने च विशेषः कथितो मया।

मन्त्रसिद्धैश्च विविधैर्मुनिभिर्मनुजैस्तथा ॥ 497 ॥

प्रतिष्ठितानां गेहानां चिरकालवशेन तु।

पतनस्फोटभेदादिनाशकं भगवद्‌गृहे ॥ 498 ॥

निर्वाहकानां भक्तानां शास्त्रज्ञानामनुज्ञया।

बाह्ये बाह्यान्तरे तेषां रक्षणार्थं शिलादिभिः ॥ 499 ॥

निपुणैः शिल्पिभिः कार्यो भित्तिबन्धः समन्ततः।

प्रासादे मण्टपे चाग्र्ये प्राकारे गोपुरे तु वा ॥ 500 ॥

प्राङ्कणे पचनावासे कोशागारेऽम्बरास्पदे।

पुष्पपानीयशालायामवघातगृहादिषु ॥ 501 ॥

स्नानार्थमण्टपे वाऽपि तथा वै यागमण्टपे।

जीर्णेकालान्तरे चैव विभूत्या विस्तृते गृहे ॥ 502 ॥

रक्षार्थं विनियोगार्थं तद्बाह्ये तु विवर्धयेत्।

अब्यन्तरात् समारभ्य ह्रासयेन्न तु कुत्रचित् ॥ 503 ॥

प्रमुखे सर्ववस्तूनि बन्धयेत् परितोऽथवा।

प्रागुदग्वा न वृद्धिः स्यात् पृष्ठे वारुणयाम्ययोः ॥ 504 ॥

उत्तरे पश्चिमे वाऽथ वृद्धिं कुर्यान्महानसे।

पौराणिकालयं पीठं तथा तीर्थं सरोवरम् ॥ 505 ॥

मठं वा मण्टपाद्यं वा चिह्नं सौदर्शनादिकम्।

न चालयेत् प्रयत्नेन सालादीनां च कल्पने ॥ 506 ॥

बाह्यतः कल्पयेत्तानि लंघयित्वा पुरातनम्।

प्राक् स्थितस्य बहिश्चान्तर्वर्धिते ह्रासिते सति ॥ 507 ॥

पाश्चात्ये न तु दोषः स्यादायामोच्छ्राबविस्तरे।

ब्रह्नरुद्रेन्द्रयक्षाद्यैस्तथा क्लृप्तं पुरातनम् ॥ 508 ॥

चिरायुषोऽर्थवृध्यर्थी चालयेन्न तु कुत्रचित्।

तथा सरोवरं कूपं मृदाद्यैर्न तु पूरयेत् ॥ 509 ॥

अल्पीयांसि विमानानि विभूत्या श्रद्धयाऽथवा।

महान्ति कारयेत् पश्चान्न दोष उपजायते ॥ 510 ॥

सालगोपुरपीठानां मण्टपाद्यङ्गरूपिणाम्।

प्रथमे कल्पने चैव नष्टोद्धारे विशेषतः ॥ 511 ॥

एकस्मिन् प्राक् स्थिते वस्तुन्यशक्तौ स्थानसङ्कटे।

ग्रहणं न तु दोषः स्यादमुख्यं मुख्यगौरवात् ॥ 512 ॥

यद्यत् पादप्रतिष्ठायां प्रासादस्य जगत्पतेः।

पादाधारशिलाद्यं वै तथा ब्रह्नशिलादिकम् ॥ 513 ॥

विना प्रतिष्ठिते बिम्बे कुर्यात् स्नपनमुत्तमम्।

मधुना पयसा दध्ना घृतेन चरुणा सह ॥ 514 ॥

शान्तिहोमं प्रकुर्वीत सहस्रशतसङ्‌ख्यया।

प्रासादश्च तथा बिम्बो येन शास्त्रेण निर्मितौ ॥ 515 ॥

प्रतिष्ठाप्य च तेनैव नित्यादौ पूजयेद्धरिम्।

योऽर्चयेदन्यमार्गेण तथा चार्चापयेत्तु यः ॥ 516 ॥

तावुभौ कलुषात्मानौ राज्ञो राष्ट्रस्य वै गुरोः।

कुलं च व्याधितं चैव विप्लवं दुःखमञ्जसा ॥ 517 ॥

वित्तहानिं विशेषेण कुर्यातामालयस्य च।

न कुर्यात् तन्त्रसांकर्यं पञ्चरात्रपरायणः ॥ 518 ॥

पुनः प्रतिष्ठा कर्तव्या कृते चेत्तन्त्रसंकरे।

वैखानसादिभिस्तन्त्रैः प्रासादार्थं पुरैव तु ॥ 519 ॥

गर्भन्यासे कृतेऽप्यत्र पञ्चरात्राभिलाषया।

तदैवोद्‌धृत्य तं गर्भं पञ्चरात्रोक्तमाचरेत् ॥ 520 ॥

चतुर्धा भेदभिन्नस्तु पञ्चरात्राख्य आगमः।

तल्लक्षणं च प्रागुक्तं तथाप्यत्राप्युदीर्यते ॥ 521 ॥

पूर्वमागमसिद्धान्तं द्वितीयं मन्त्रसंज्ञितम्।

तृतीयं तन्त्रमित्युक्तमन्यत् तन्त्रान्तरं भवेत् ॥ 522 ॥

आद्यं नित्योदितव्यूहस्थापनादिप्रकाशकम्।

अपौरुषेयं सद्ब्रह्नवासुदेवाख्ययाजिनाम् ॥ 523 ॥

लक्ष्यभूतं द्विजेन्द्राणां हृदिस्थमधिकारिणाम्।

व्रह्नोपनिषदाख्यं च दिव्यमन्त्रक्रियान्वितम् ॥ 524 ॥

विवेकदं परं शास्त्रमनिच्छातोऽपवर्गदम्।

एवं नित्योदिताख्यस्य नित्याकारस्य च प्रभोः ॥ 525 ॥

वासुदेवाभिधानस्य षाड्‌गुण्यादिमहोदधेः।

प्रथमं लक्षणं विद्धि हृदयाद्यङ्गशब्दवत् ॥ 526 ॥

एतदागमसिद्धान्तं श्रुतिरूपं तु विद्धि तत्।

एष कार्तयुगो धरमः सर्वधर्मोत्तमः स्मृतः ॥ 527 ॥

ततस्त्रेतायुगस्यादौ भोगमोक्षप्रसिद्धये।

तस्मादागमसिद्धान्तान्निःसृतं बहुभेदकम् ॥ 528 ॥

मन्त्रसिद्धान्तसंज्ञं तज्जाग्रद्वयूहादिमूर्तिना।

समुत्कीर्णं द्वितीयस्य सात्वसतस्य महात्मनः ॥ 529 ॥

तेन प्रद्युम्नसंज्ञस्य तेन तुर्यात्मनो विभोः।

तेन वागीश्वराख्यस्य तस्माद्विद्याख्यविग्रदे ॥ 530 ॥

संक्रान्तं च ततः पश्चाद्रुद्रादित्येन्द्रवह्निषु।

तथैव नारदाद्येषु देवर्षीणां गणेष्वपि ॥ 531 ॥

संक्रातं मन्त्रसिद्धान्तं भेदभिन्नमनेकधा।

यत्र शान्ततरं व्यूहं शान्तोदितमनन्तरम् ॥ 532 ॥

सुषुप्तिसंज्ञं स्वप्नाख्यं जाग्रद्वयूहं यथोदितम्।

मूर्त्यन्तर केशवाद्यं प्रादुर्भावं तथान्तरम् ॥ 533 ॥

हृत्पझपझपीठादौ लक्ष्मीपुष्ट्यादिशक्तिभिः।

लाञ्छनैः शह्खचक्राद्यैः गरुडप्रमुखैरपि ॥ 534 ॥

भूतसिद्धादिभिः सास्त्रपर्यन्तैर्यजनं हितम्।

विश्वत्रातृनृसिंहस्य दीक्षापूर्वं तथा परम् ॥ 535 ॥

विहगव्यूहसूक्ष्माख्यमधिकारं यथाक्रमम्।

समयी पुत्रकादीनां चतुर्णामभिषेचनम् ॥ 536 ॥

तथैव समयाचारमूर्तीनां स्थापनक्रमम्।

मन्त्रमण्डलमुद्राणां कुण्डादीनां च लक्षणम् ॥ 537 ॥

कर्मणामेवमादीनां विधानं यत्र पुष्कलम्।

मन्त्रसिद्धान्तसंज्ञं तद्बहुभेदसमन्वितम् ॥ 538 ॥

परव्यूहादिभेदेन विनैकैकेन मूर्तिना।

साङ्गेन केवलेनाथ कान्ताव्यूहेन भूषणैः ॥ 539 ॥

तथास्त्रैर्विग्रहोपेतैरावृतं तन्त्रसंज्ञितम्।

नृसिंहकपिलक्रोडहंसवागीश्वरादयः ॥ 540 ॥

मुख्यादिवृत्तिभेदेन केवला वाङ्गसंयुताः।

चक्राद्यस्त्रवरैश्चाथ बूषणैर्मकुटादिभिः ॥ 541 ॥

कान्तागणैश्च लक्ष्म्याद्यैः परिवारैः खगादिकैः।

पूजिता विधिना यत्र तत्तन्त्रान्तरमीरितम् ॥ 542 ॥

ये जन्मकोटिभिः सिद्धास्तेषामन्तोऽत्र जन्मनः।

यस्मात्तस्माद्विवेदैष सिद्धान्ताख्यो यथार्थतः ॥ 543 ॥

शास्त्रमन्त्रक्रियादीनां मूर्तीनां भवनस्य च।

देशिकस्याभिजातस्य यथापूर्वं परिग्रहः ॥ 544 ॥

तथैव यावत्कालं तु नाचर्तव्यं तदन्यथा।

विपरीते कृते चात्र राजराष्ट्राद्यनर्थकृत् ॥ 545 ॥

ततः समाचरेद्यत्नात् प्रतिष्ठां प्राक् प्रयत्नतः।

ततः सिद्धान्तसाङ्कर्यं न कर्तव्यं कृतात्मभिः ॥ 546 ॥

यद्यदिष्टतमं लोके पूर्वसिद्धाविरोधि तत्।

प्रतिग्राह्यमतोऽन्योन्यविरुद्धं संत्यजेद्‌बुधः ॥ 547 ॥

वैखानसेषु तन्त्रेषु शैवपाशुपतेषु च।

विहितान्यत्रजातानि विरुद्धानीति किं पुनः ॥ 548 ॥

पञ्चरात्रविधानेन पूज्यमाने प्रतिष्टिते।

नान्येन पूजनं कार्यं विदुषाऽपि कदाचन ॥ 549 ॥

सद्ब्रह्ननिरतैर्मुख्यैः पञ्चरात्रपरायणैः।

पूजनीयं विशेषेण मुख्यकल्पाधिकारिभिः ॥ 550 ॥

त्रयीधर्मरतैर्विप्रैः सिद्धान्तेष्वपि दीक्षितैः।

सदाचाररतैर्वाथ तदलाभेऽनुकल्पके ॥ 551 ॥

प्रासादे स्थापितो देवो नैकेनार्च्यो विशेषतः।

बलिहोमादिसंयुक्ते वित्ताढ्ये त्वपि किं पुनः ॥ 552 ॥

पञ्चकालरतैर्मुख्यैर्मन्त्रसिद्धान्तवेदिभिः।

पदार्थसप्तकप्राज्ञैर्दादशाध्यात्मकोविदैः ॥ 553 ॥

त्रयोदशविधे कर्मण्यभिसन्धिपरैः सदा।

कर्मसन्यासिभिश्चाप्तैः मुख्यकल्पाधिकारिभिः ॥ 554 ॥

तथान्यैर्वा त्रयीनिष्ठैः सिद्धान्तार्थविशारदैः।

समर्चनीयमनिशं द्विचुतःषड्‌भिरष्टभिः ॥ 555 ॥

द्विषट्‌षोडशविंशद्भिश्चतुर्विंशतिभिस्तु वा।

तेष्वेकः पूजयेदन्तः पर्यायेण दिनं प्रति ॥ 556 ॥

द्वौ च त्रयो वा चत्वारः कुर्युरेवं पुनः पुनः।

परिवारानर्चयेयुरन्ये देशिकसत्तमाः ॥ 557 ॥

अन्योऽग्निकार्यं कुर्वीत कुर्यादन्यो बलिं क्रमात्।

एतेषामुपकुर्वीरन्नन्ये भागवतोत्तमाः ॥ 558 ॥

गुर्वादिष्टेन विधिना कुर्युरन्ये च साधकाः।

सर्वमेकेन वा कार्यं बहूनां संयतात्मनाम् ॥ 559 ॥

प्रवीणानामभिज्ञानां दीक्षितानामसन्निधौ।

वैदेशिकेषु प्राप्तेषु बहुष्वायतनार्चने ॥ 560 ॥

मूलादावाह्य बिम्बेषु कुर्वीरन् प्रतिकर्मणि।

उत्सवं स्नपनं यात्रां प्रभूतान्ननिवेदनम् ॥ 561 ॥

तत्तद्बिम्बेषु कुर्वीरन् मन्त्रिणो बहवो यदि।

नित्येऽप्येवं हि कुर्वीरन् पूजनं वह्नितर्पणम् ॥ 562 ॥

बलियानादिकं सर्वमेकदैव तु मन्त्रिणः।

न दोषोऽत्र तु विज्ञेयः कालकर्मनिमित्ततः ॥ 563 ॥

न गृहे बहुभिः कार्यं नित्यनैमित्तिकादिकम्।

एकदैवं तु यजनमन्यथा दोषदं भवेत् ॥ 564 ॥

तद्दोषशान्तये कुर्याच्छान्तिहोमसमन्वितम्।

यथाशक्ति जपेन्मन्त्री मूलमन्त्रस्य सादरम् ॥ 565 ॥

भक्तैर्भागवतैरेवं प्रासादे च प्रतिष्ठितः।

समर्चनीयो नित्यादौ राजराष्ठ्रसमृद्धये ॥ 566 ॥

अन्यैः संपूजितो देवो न कदाचित् प्रसीदति।

प्रयच्छत्यशुबं शश्वद्विशेषाद्राजराष्ट्रयोः ॥ 567 ॥

तद्दोषशान्तये कार्यं स्नपनं चोत्तमोत्तमम्।

आवाहिते प्रतिष्ठायामर्चासु जगतः पतौ ॥ 568 ॥

नोद्वास्यः सर्वपूजानामावाह्य पुरतोऽर्चनात्।

त्रिकालमङ्गबिम्बेषु कर्मार्चादिषु सत्स्वपि ॥ 569 ॥

आवाह्य पूजयेन्मूलाद्विशेषेष्वपि कार्यतः।

तत्तत्कर्मावसाने तु पुनर्मूले नियोजयेत् ॥ 570 ॥

यद्यन्यथा कृतेऽर्चासु मूलमावाहनादिके।

शान्तये स्नपनं कुर्यात् अधमाधमसंज्ञितम् ॥ 571 ॥

प्रायश्चित्तेषु सर्वेषु दोषगौरवलाघवम्।

समीक्ष्य चाङ्कुरानर्प्य पुण्याहोक्तिपुरस्सरम् ॥ 572 ॥

चतुःस्थानार्चनं चैव महता हविषार्चनम्।

स्नपनं जपसंयुक्तमाचार्याणां च दक्षिणाम् ॥ 573 ॥

गोभूहेमादिदानं च पञ्चकालज्ञभोजनम्।

कारये च्च यथाशक्ति मुख्यकल्पे विशेषतः ॥ 574 ॥

पूजनं स्नपनं होममनुकल्पे समाचरेत्।

अतिक्रूरैरवाच्यैस्तु भुवं दोषैश्च दूषिताम् ॥ 575 ॥

खननाद्यैश्च संशोध्य दशभिर्विधिचोदितैः।

यथावत् कर्षयित्वा तु रत्नकाञ्चनजं रजः ॥ 576 ॥

विकीर्य सर्वतो दिक्षु जुहुयात्तत्र शान्तये।

देवालयेषु शून्येषु महास्नानादिकं चरेत् ॥ 577 ॥

स्वतन्त्रपरतन्त्रेषु शून्यग्रामादिवास्तुषु।

मार्जनालेपनाब्यां च गव्यैरभ्युक्षणेन च ॥ 578 ॥

संशोध्य तत्तन्मध्ये तु वापयेद्गव्यपञ्चकम्।

बलिदानं प्रकुर्वीत वास्तुदेवगणस्य च ॥ 579 ॥

गोभूहेमादिकं दद्यादगुर्वादीनां यथाबलम्।

भूपतिः सत्वनिष्ठस्तु प्रजापालनतत्परः ॥ 580 ॥

द्विजेन्द्रः पञ्चकालज्ञः प्रयत्नाच्छान्तिमाचरेत्।

अन्यथा यद्युपेक्षेत शान्तिकर्म नराधिपः ॥ 581 ॥

स्वमात्मानं स्वराष्ट्रं च स्वकोशं वाहनादिकम्।

कलत्रपुत्रपौत्रांश्च नाशयत्यविसंशयम् ॥ 582 ॥

तस्मादेतानि रक्षेत भूपतिर्बूतितत्परः।

स्वबुध्या परबुध्या वा कृते वापदि संकटे ॥ 583 ॥

तुलापुरुषदानेन सुवर्णेनोपशाम्यति।

तथा हिरण्यगर्भस्थः कुर्याद्दानमलोलुपः ॥ 584 ॥

काले काले विशेषेण ब्राह्नणानामनुज्ञया।

समठं साग्रहारं च प्रासादं परिकल्प्य च ॥ 585 ॥

सर्वदेवमयो देवःसर्ववेदमयो हरिः।

सर्वयज्ञमयो विष्णुः सर्वलोकमयो विभुः ॥ 586 ॥

सर्वधर्ममयोऽनन्तः सर्वभूतमयो ध्रुवः।

सर्वतीर्थमयो योगी प्रतिष्ठाप्यो विधानतः ॥ 587 ॥

अन्यत्र वितते कुण्डे यथाभिमतमेखले।

पावनैर्वैष्णवैः सर्वदोषघ्नैः श्रुतिचोदितैः ॥ 588 ॥

मन्त्रैः प्रयोगकुशलैः जुहुयुर्ब्राह्नणोत्तमाः।

दिव्यन्तरिक्षभौमेषु महोत्पातेषु सत्स्वपि ॥ 589 ॥

शान्तिरेवं विधानेन कर्तव्या भूतिमिच्छता।

बहुनात्र किमुक्तेन मुने! सर्वाघनाशनम् ॥ 590 ॥

सौदर्शनमहायन्त्रस्थापनं विषये स्वके।

विधानं परमं विद्धि राजराष्ट्राभिवर्धनम् ॥ 591 ॥

लोहेन वा सच्छिलया प्रकल्प्य

सुदर्शनं यन्त्रवरस्य मध्ये।

तस्यापराङ्गे नृहरिं विधाय

कराम्बुजैश्चक्रधरैश्चतुर्भिः ॥ 592 ॥

गर्भावृतिद्वारि गवाक्षयुक्त-

प्रासादमध्ये विधिवन्निवेश्य।

समर्चयेद्यो विजयी स भूत्वा

भुनक्ति भोगानखिलानिहैव ॥ 593 ॥

इति श्रीपाञ्चरात्रे पारमेस्वरसंहितायां क्रियाकाण्‍डे प्रायश्चित्तविधानं नाम एकोनविंशोऽध्यायः।

\*\*\*\*\*\*\*\*\*\*\*\*\*\*



॥ श्रीः ॥

?0?2 विंशोऽध्यायः

सनकः ---

तुलापुरुषदानादि मम संसूचितं पुरा।

भूभुजां तद्विधानं मे विस्तरेण मुने! वद ॥ 1 ॥

शाण्डिल्यः ---

श्रृणु सम्यक् प्रवष्यामि द्विज! सर्वाघनाशनम्।

तुलापुरुषदानाद्यं सर्वकामफलप्रदम् ॥ 2 ॥

प्रजापालनशीलस्य सत्वनिष्ठस्य भूभुजः।

कदाचित् कर्मलोपेन देवकोपोऽभिजायते ॥ 3 ॥

तथैव राष्ट्रसंक्षोभः प्रजापीडा च वर्धते।

तथा वर्णाश्रमाचारैर्देशः स्यात् कलुषीकृतः ॥ 4 ॥

वेदवैदिकधर्माश्च च्यवन्ते कालविप्लवैः।

बाध्यते प्रतिभूपालैरुपर्युपरि भूपतिः ॥ 5 ॥

शून्यो जनपदो भूयात् प्रजा नस्यन्ति तत्क्षणात्।

स्वदोषजनितं कष्टमिति बुद्ध्या महीपतिः ॥ 6 ॥

सपुरोधाः सहामात्यः सप्रजापदमादरात्।

पञ्चरात्रविधानज्ञं सर्वभूतहिते रतम् ॥ 7 ॥

अलोलुपं चाप्यक्रोधं ऋजुं भागवतं द्विजम्।

कर्मद्वयविधानज्ञं देशिकेन्द्रं समाश्रयेत् ॥ 8 ॥

पुरावृत्तं तु सकलं स्वापराधनिमित्तजम्।

सर्वं निवेद्य गुरवे यथावृत्तं महीपतिः ॥ 9 ॥

रक्ष रक्षेति चरणौ प्रणम्य समुदीरयन्।

सोऽपि तद्वचनं श्रुत्वा सर्वानुग्रहकारकः ॥ 10 ॥

वित्तमाहृत्य नृपतेर्न्यायधर्मसमाहृतम्।

प्रवर्ततेऽथ तत् कर्म ऋत्विग्भिः पञ्चरात्रिकैः ॥ 11 ॥

त्रैविद्यैरपि तत्कर्मकुशलैर्भगवत्परैः।

चैत्रादिषु च मासेषु विषुवे चायनद्वये ॥ 12 ॥

व्यतीपाते च जन्मर्क्षे चन्द्रसूर्योपरागयोः।

श्रवणे वासवेऽश्विन्यां कृत्तिकास्वथवा मुने! ॥ 13 ॥

रोहिण्यां सौम्यनक्षत्रे पुनर्वस्वोर्विशेषतः।

पुष्ये वा हस्तनक्षत्रे उत्तरासु तथैव च ॥ 14 ॥

चित्रायां च तथा स्वातौ मैत्रे मूले तथैव च।

दुःस्वप्ने गृहपीडायां महोत्पातेषु सत्स्वपि ॥ 15 ॥

व्याधिते च तथाराष्ट्रे कुर्यात् कर्तुश्च सम्मते।

एतन्निमित्तमुद्दिश्य कर्तव्यं चेत्तदैव तु ॥ 16 ॥

प्रारभेत्तद्यथा दोषविप्लवो नाभिजायते।

स्वयंव्यक्तादिके स्थाने विष्णोः सर्वगुणान्विते ॥ 17 ॥

यथाभिमतदिग्वक्त्रे पुरस्ताद्भगवद्‌गृहे।

त्रिवर्गं मण्टपं कुर्याच्चतुरश्रं समन्ततः ॥ 18 ॥

सप्तविंशत्करं क्षेत्रं सप्तधा संविभज्य च।

हस्तोच्छ्रायां महावेदिं सर्वालङ्कारमण्डिताम् ॥ 19 ॥

दिक्षु चारोहणैर्युक्तां त्रिभिर्मध्य प्रकल्पयेत्।

तदूर्ध्वे मध्यतो दिक्षु पार्थिवं पीठपञ्चकम् ॥ 20 ॥

तालोन्नतं त्रिहस्तं च त्रिस्थानयजनाय च।

भूपतेरधिवासार्थं स्वर्णादेरपि वस्तुनः ॥ 21 ॥

तुलायाः खड्गमुख्यस्य भूषणानां च वाससाम्।

मण्डलं मध्येमे पीठे, प्राक्स्थं चक्राब्जसन्निभ् ॥ 22 ॥

कुण्डं दक्षिणदिक्पीठं नृपजागरणास्पदम्।

प्रत्यक्स्थे कुंभयागं तु, सौम्यस्थै स्वर्णसञ्चयः ॥ 23 ॥

तुलादीनां च संस्कारः कार्यस्तेषां च बाह्यतः।

हस्तमात्रं परित्यज्य दिक्कुण्डानि प्रकल्पयेत् ॥ 24 ॥

चतुरश्रं च चक्राभं शङ्खाभं चाम्बुजाकृति।

विदिक्षु वह्न्यादीशान्तं श्रृगु कुण्डगणं क्रमात् ॥ 25 ॥

योन्याकारं त्रिकोणं च वस्वश्रार्द्धेन्दुलक्षणे।

पीठोर्ध्वे कल्पनीयानि चक्राद्यैरङ्कितानि च ॥ 26 ॥

परितोऽपि त्रियंशेन चतुर्द्वारसमन्वितम्।

कोणेषु च सुभित्याढ्यं मुखभद्रविराजितम् ॥ 27 ॥

विविधारोहणैर्युक्तं सर्वालङ्कारमण्डितम्।

पुरोभागे प्रपा कार्या मानाद्यागालयोपमा ॥ 28 ॥

मध्यतो रङ्गसंयुक्ता पश्चिमाशां विसृज्य च।

प्राक् दक्षिणोत्तराशासु द्विभक्त्या प्रावृता दृढा ॥ 29 ॥

महोत्सवे प्रतिष्ठायां पवित्रारोहणादिषु।

पुरा यथोक्तं बहुधा तेष्वेकस्मिन् प्रकल्पिते ॥ 30 ॥

मण्टपे वा प्रकुर्वीत तुलारोहादिकं द्वयम्।

पुरस्तादेवमापाद्य मण्टपं पूर्वतोमुखम् ॥ 31 ॥

पश्चादारोहणतुला विधेया विधिचोदिता।

एकाङ्गुलघने तुल्ये खुवृत्ते हस्तनिर्मिते ॥ 32 ॥

धटे हेमादिना कार्ये प्रोद्यदर्कसमप्रभे।

परिधावङ्‌गुलं त्यक्त्वा वलयैर्दिक्षु कीलिते ॥ 33 ॥

तुलादण्डसमायामे श्रृङ्खलापाशयोजिते।

कालायसमयं दण्डं कार्यं हस्तत्रयायतम् ॥ 34 ॥

त्रितालनाहं मध्ये तु द्वितालं पार्श्वयोर्द्वयोः।

तालमात्रं परित्यज्य कालायसमयं चलम् ॥ 35 ॥

बालचन्द्रसमाकारवक्त्रादंष्ट्राद्वयं द्वयोः।

श्रृङ्खलापाशयोगार्थं कृत्वा, मध्ये तदूर्ध्वतः ॥ 36 ॥

तीक्ष्णाग्रां स्थापयेज्जिह्वामचलां षोडशाङ्‌गुलमाम्।

शंसन्तीं साम्पवैषम्ये, तदूर्ध्वे तोरणं चलम् ॥ 37 ॥

अष्टादशाङ्‌गुलायामं विश्रान्तं पार्स्वयोर्द्वयोः।

बलाकावदनं, वक्त्रं योजयेत्तोरणोपरि ॥ 38 ॥

तुलामेवं समापाद्य लक्षणेनोपलक्षिताम्।

प्रसिद्धयज्ञदारूत्थौ सारवन्तौ ऋजू दृढौ ॥ 39 ॥

द्विहस्तपरिणाहौ च हस्तैः षड्‌भिः समुच्छ्रितौ।

मूलतश्चतुरश्राभौ मध्यतोष्टाश्र लक्षितौ ॥ 40 ॥

ऊर्ध्वतो वर्तुलाकारौ शिल्पिश्रेष्ठेन निर्मितौ।

चतुरश्रस्य कुण्डस्य प्राच्यां द्वारस्य चान्तरे ॥ 41 ॥

दक्षिणोत्तरयोः स्थाप्यौ द्विहस्तेनान्तरीकृतौ।

हस्तैः पञ्चभिरुच्छ्राये निखातौ हस्तमानतः ॥ 42 ॥

समानजातिवृक्षोत्थं योजयेदुत्तरं तयोः।

स्तंभाग्रतुल्यविस्तारं तावन्मानोन्नतं दृढम् ॥ 43 ॥

मङ्गलैरष्टबिर्जुष्टं पार्श्वयोश्च श्रियान्वितम्।

मध्यतस्तदधस्ताच्च कीलयेद्वलयं दृढम् ॥ 44 ॥

तुलावलम्बनार्थं च ताम्रजं वाऽयसं तु वा।

कार्याथ ताडनीयष्टिरायामात् षोडशाङ्‌गुला ॥ 45 ॥

प्रकोष्ठपरिणाहा च लौही वा सारदारुजा।

यागोपकरणान्यत्र होमोपकरणान्यपि ॥ 46 ॥

स्रुक्स्रुवादीनि सर्वाणि कुंभाश्च करकादयः।

तथाष्टमङ्गलादीनि शक्त्या हेमादिजानि वा ॥ 47 ॥

अङ्कुरानर्पयित्वाऽथ प्रागुक्तेऽन्यतमे दिने।

पालिकादिषु पात्रेषु मङ्गलार्थं प्रयोगवित् ॥ 48 ॥

संभाराणि च सर्वाणि सम्भर्तव्यानि सादरम्।

मण्टपालंक्रियार्थं च त्रिस्थानयजनाय च ॥ 49 ॥

चन्दनादीनि गन्धानि पत्रपुष्पफलानि च।

सितादिवर्णयुक्तानि वासांसि विविधानि च ॥ 50 ॥

सर्वकुण्डेषु होमार्थं समिधां सप्तकं बहु।

दिक्कुण्डेषु च होतव्याः सिद्धार्थीः काम्यकर्मणाम् ॥ 51 ॥

पलाशखदिराश्वत्थोदुम्बरप्रभवा अपि।

विदिक्षु पिप्पलप्लक्षवटकाश्मर्यजातयः ॥ 52 ॥

समिधः सर्वकुण्डेषु पालाश्यस्तदलाभतः।

हेमराजतताम्रोत्थाः कलशा मृण्मयास्तु वा ॥ 53 ॥

शालिपूर्वाणि धान्यानि बीजानि च विशेषतः।

दधिक्षीराज्यकुंभानि षड्विधानि रसान्यपि ॥ 54 ॥

तण्डुलानि विशुद्धानि पाकयोग्यान्यनुक्षणम्।

कर्मण्यान्युपदंशानि पाकपात्राण्यनेकशः ॥ 55 ॥

निवेशनार्थस्थालीकाः पात्राण्यर्घ्यादिकस्य च।

प्रदीपधूपपात्राणि सुगुणान्यद्भुतानि च ॥ 56 ॥

पाद्यप्रतिग्रहादीनि यागोपकरणानि च।

गुग्गुल्वगरुपूर्वाणि धूपद्रव्याणि यान्यपि ॥ 57 ॥

स्नानकुंभोपयोग्यानि यानि सर्वौषधानि च।

दानर्थं ब्राह्नाणादीनां धनधान्याम्बराणि च ॥ 58 ॥

भूषणानि महार्हाणि देशिकेन्द्रस्य ऋत्विजाम्।

हेमादि दक्षिणआर्थं च संभर्तव्या यथाबलम् ॥ 59 ॥

यागालयमलंकुर्यात् पवित्रारोहणे यथा।

वितानैर्ध्वजिकाभिश्च तुह्गैर्यवनिकापटैः ॥ 60 ॥

क्षौमैर्नानाविधैर्वस्त्रैर्घण्टाचामरदर्पणैः।

व्यालम्बिदर्भमालाभिः कदलीपनसादिभिः ॥ 61 ॥

सुगन्धपुष्पमालाभिः सौवर्णैर्मञ्जरीगणैः।

सफलैः कदलीपूगनालिकेरादिभूरुहैः ॥ 62 ॥

प्रदीपैः प्रकरैः पुष्पैः सिताद्यैर्वर्णकैरपि।

तोरणैर्द्वारकुंभैश्च सवत्सैः सुरभीगणैः ॥ 63 ॥

मण्डितैः खलु श्रृह्गादौ क्षौमस्रग्भूषणादिभिः।

एवमाद्यैरलंकृत्य यथाशोभं तु मण्टपम् ॥ 64 ॥

तृतीये वासरे पूर्वे कर्माहाद्दिवसक्षये।

ऋत्विग्भिर्देशिकेन्द्रस्तु कृतसन्ध्याविधिक्रमः ॥ 65 ॥

प्रविश्य मण्टपं प्राग्वत् पुण्याहोक्तिपुरस्सरम्।

अर्चनं वासुदेवस्य सहोमं प्राक् समाप्य च ॥ 66 ॥

यागालयं तु सर्वत्र गव्यैरभ्युक्ष्य पञ्चभिः।

द्रव्याणि यागयोग्यानि तत्तत्स्थाने नियोजयेत् ॥ 67 ॥

प्रभातायां तु शर्वरयां पूर्वाह्ने देहशुद्धये।

उप्तरोमनखश्मश्रुर्भूपतिर्नियतः शुचिः ॥ 68 ॥

धौतदन्तश्च सुस्नातः परिशुद्धाम्बरावृतः।

सितालेपनपुष्पाद्यैरञ्चितः संस्मरन् हरिम् ॥ 69 ॥

उपोषितो घृतं प्राश्य ब्राह्नणैर्वेदपारगैः।

पारायणमृचां श्रृण्वन्नासीत सपुरोहितः ॥ 70 ॥

निशामुखे प्रवृत्ते तु ऋत्विग्बिर्देशिकोत्तमः।

प्रविशेद्यागसदनं कृत्वा द्वार्स्थार्चनं सुधीः ॥ 71 ॥

त्रिस्थानस्थं जगन्नाथं यजेद्दीक्षाविधेः समम्।

पुण्याहं पूर्वमुच्चार्य ऋत्विग्भिः कुंभमुद्वहन् ॥ 72 ॥

कुंभमण्डलयोः पूजां विस्तरेण समाप्य च।

स्वकुण्डे हवनं कुर्यात् समिद्भिः सप्तभिः पुरा ॥ 73 ॥

शान्तिहोमं ततः पश्चान्मधुक्षीरादिभिः क्रमात्।

प्रत्येकं शतसङ्ख्यं च पूर्णान्तं मूलमुच्चरन् ॥ 74 ॥

स्वमार्गेण तु संस्कृत्य गुरुः कुण्डगणं ततः।

तेषु प्रभवयोगेन होमार्थं दिक्षु योजयेत् ॥ 75 ॥

चतुरो वासुदेवादिनाम्ना एकायनान् द्विजान्।

तैः स्वशाखोदितैर्मन्त्रैः होतव्यं तु क्रमेण तु ॥ 76 ॥

ऋगाद्यांश्चतुरो वेदान् विदिक्कुण्डेषु विन्यसेत्।

मन्त्रैरर्चितलिङ्गैस्तु स्वशाखोत्थैस्च पावनैः ॥ 77 ॥

होमं कुर्याद्यथायोगं पुंसूक्तेनैव वा द्विज!।

भूः स्वाहेति भुवः स्वाहा, स्वः स्वाहेति तथैव च ॥ 78 ॥

भूर्भुवस्सुवःस्वाहेति मन्त्रैर्वा वह्निद्क्क्रमात्।

भूः पुरुषाय स्वाहा, भुवः पुरुषाय स्वाहा ॥ 79 ॥

स्वः पुरुषाय स्वाहा, भूर्भुवस्स्वः पुरुषाय स्वाहा।

एतैश्चतुर्भिर्मन्त्रैर्वा जुहुयाद्दिक्क्रमेण तु ॥ 80 ॥

सास्त्राणां लोकपालानां कुमुदादिगणस्य च।

अष्टानां मह्गलानां च प्राग्वत् स्यात् स्थापनादिकम् ॥ 81 ॥

पालाशादिसमिद्भेदाश्चरुभेदाश्च पूर्ववत्।

प्रतिकुण्डं च कुंभानां स्थापनाद्यं तु पूर्ववत् ॥ 82 ॥

चतुर्णां ऋङ्नयादीनां तथा चैकान्तिनामपि।

निवेशनादिकं कार्यं पुरोदितविधानतः ॥ 83 ॥

एवं क्रमेण संपाद्य तदन्ते भूपतिं गुरुः।

प्राशयेत् पञ्चगव्यं तु कुशोदकसमन्वितम् ॥ 84 ॥

भगवत्पादतोयं च सर्वपापहरं शुभम्।

भक्षयेच्चरुशेषं तु कोष्ठसंशोधनाय च ॥ 85 ॥

कृत्वा दक्षिणपीठे तु शालिभारैस्तु विष्टरम्।

नवसङ्ख्यैस्तदूर्ध्वे तु मार्गं चर्म तु विन्यसेत् ॥ 86 ॥

व्याघ्रजं वा तदूर्ध्वे तु दर्भानास्तीर्य साक्षतान्।

प्रागग्रानुदगग्रान् वा तस्मिन्नारोप्य भूपतिम् ॥ 87 ॥

पूर्णोदकुंभांश्चतुरः प्राग्वद्वस्त्रादिभूषितान्।

चतुर्दिक्ष्वपि संस्थाप्य तेष्वर्च्या मूर्तयः क्रमात् ॥ 88 ॥

चतुर्विधानि चान्नानि तासां दद्यात् क्रमेण तु।

ततो होमश्च कर्तव्यः कुण्डेषु प्राक्क्रमेण तु ॥ 89 ॥

ततो बूपस्य पुरतः उपविश्यासने गुरुः।

तद्देहस्थिततत्वानां शुद्धिं कुर्याद्विधानतः ॥ 90 ॥

प्राक् तेषां विलयं कृत्वा ततः सृष्टिं समाचरेत्।

कुर्यात् कौतुकबन्धं च प्राग्वत्तस्यापि चात्मनः ॥ 91 ॥

स्वर्णसञ्चयमाहृत्य तिन्त्रिणीमिश्रवारिणा।

निर्मलीकृत्य संप्रोक्ष्य वीर्यमन्त्रेण तत्पुनः ॥ 92 ॥

उदक् दिक् संस्थिते पीठे शालिभारैस्त्रिभिः कृते।

पीठे निवेश्याधिवास्य वासोलङ्कारपूर्वकम् ॥ 93 ॥

अन्यच्च सर्वं संस्थाप्य वर्मणा चावकुण्ठयेत्।

ततश्चक्राब्जमालिख्य त्वन्यद्वा मण्डलं शुभम् ॥ 94 ॥

रत्नजैर्धातुजैर्वापि वर्णकैः परिपूरयेत्।

गीतनृत्तादिकैः स्तोत्रैः शङ्खवाद्यादिनिस्वनैः ॥ 95 ॥

मङ्गलैर्विविधैश्चान्यैर्जागरेण नयेन्निशाम्।

दिव्याद्यायतने कार्यं विशेषयजनं विभोः ॥ 96 ॥

ततः कर्मदिने ब्राह्ने मुहूर्ते देशिकः स्वयम्।

कृत्वा स्नानादिकं सर्वं नित्यकर्मविधानतः ॥ 97 ॥

ततो यजेद्विशेषेण कुंभस्थं जगतीपतिम्।

मण्डलस्थं क्रमेणैव विविधैर्भोगसञ्चयैः ॥ 98 ॥

औपचारिकसांस्पर्शहृदयङ्गमसंज्ञितैः।

परमान्नादिकैस्तत्र प्रबूतैरन्नसञ्चयैः ॥ 99 ॥

एवमिष्ट्वा ततोऽग्निस्थं विभुं सन्तर्पयेत् क्रमात्।

समित्सप्तकपूर्वैस्तु मूलेन सघृतैस्तिलैः ॥ 100 ॥

सहस्रमाहुतीनां तु शतं वाऽपि समाचरेत्।

सर्वविघ्नविनाशार्थमस्त्रेणापि तथाचरेत् ॥ 101 ॥

ऋत्विजश्च स्वकुण्डेषु जुहुयुः पूर्ववत् क्रमात्।

पतितासु च पूर्णासु सर्वकुण्डेषु वै क्रमात् ॥ 102 ॥

संस्नाप्य मूलमन्त्रेण, पुंसूक्तेन तथैव च।

सुप्रक्षालितपाण्यंघ्रिं स्वाचान्तं परिभूषितम् ॥ 103 ॥

निशाधिवासितैः सर्वैर्वस्त्रमाल्यानुलेपनैः।

सर्वैराभरणैश्चैव महार्घैर्विविधैरपि ॥ 104 ॥

खङ्गखेटकहस्तं च समादाय गुरुः स्वयम्।

मुहूर्ते शोभने प्राप्ते पाणिना पृथिवीपतिम् ॥ 105 ॥

पुण्याहं वाचयित्वा तु सर्वमङ्गलसंयुतम्।

कलशस्थलदिक्कुंभसर्वकुण्डेषु संस्थितम् ॥ 106 ॥

विभुं प्रदक्षिणीकृत्य कारयित्वा नमस्क्रियाम्।

ब्राह्नणाग्र्याननुज्ञाप्य तुलां नीत्वा प्रदक्षिणम् ॥ 107 ॥

तस्याः पश्चिमदिक्संस्थे भूयः प्रागाननं धटे।

आरोपयेन्मूलमन्त्रं साङ्गमावर्तयन् गुरुः ॥ 108 ॥

दिव्यान् बलादिकान् मन्त्रान् तथा सूक्तं तु पौरुषम्।

प्राक्पात्रे भूपतिसमं निक्षिपेत् स्वर्णसञ्चयम् ॥ 109 ॥

निशाधिवासितं त्वेष तुलाभारः समो भवेत्।

एवं वाऽपि तुलाभारे प्राक् धटे विन्यसेन्नृपम् ॥ 110 ॥

प्रत्यङ्‌मुखं पश्चिमे तु निक्षिपेत् स्वर्णसञ्चयम्।

शतनिष्काधिकः श्रेष्ठो, मध्यमोऽर्धाधिको भवेत् ॥ 111 ॥

शतपादाधिकः स स्यात्तुलाभारः कनिष्ठकः।

तत्काले ऋङ्भयाद्याश्च चत्वारो दिक्षु संस्थिताः ॥ 112 ॥

स्वशाखाः समधीयीरन्, विदिशासु च संस्थिताः।

सद्ब्रह्नज्ञा अधीरयन् शाखाः परमपावनाः ॥ 113 ॥

शङ्खकाहलभेर्यादिवाद्यानि विविधानि च।

वादयेयुः समन्ताच्च तत्तद्वाद्यविशारदाः ॥ 114 ॥

गीतं तु विविधं कुर्युः गीतशास्त्रविशारदाः।

विविधानि च नृत्तानि कुर्युश्च परितो दिशः ॥ 115 ॥

अन्यच्च मङ्गलं यद्यत तत्तत् सर्वं तु कारयेत्।

ततस्तु सर्वकुण्डेषु शान्तिहोमं च कारयेत् ॥ 116 ॥

तिलैराज्यैश्च बहुभिः शतमष्टोत्तरं क्रमात्।

भूपतिर्मनसा ध्यायेत् भगवन्तं जनार्दनम् ॥ 117 ॥

एकनाडीं तदर्धं वा आसीत नृपतिर्धटे।

ततोऽवरुह्य वै तस्मात् प्रणमेद्दण्डवद्धरिम् ॥ 118 ॥

ततस्तु भूषणैर्वस्त्रैर्भूषयेद्भूपतिर्गुरुम्।

सुवर्णदक्षिणां दद्याच्छतनिष्कां तु तत्समाम् ॥ 119 ॥

ऋत्विग्भ्यस्तु तदर्धं वा ये चान्ये तत्र कर्मणि।

नियोजितास्तु साहाय्ये तेभ्यः कर्मानुरूपतः । 120 ॥

द्रव्याणि दद्यान्नृपतिर्वस्त्राणि विविधानि च।

सुवर्णसञ्चयांस्तांश्च भूषणानि च भूपतिः ॥ 121 ॥

स्वयं व्यक्तादिके स्थाने दद्याद्भगवतो विभोः।

दानात् फलविशेषं तु समाकर्णय सांप्रतम् ॥ 122 ॥

स्वयं व्यक्ते विभोः स्थाने यो दद्याद्‌भूपतिर्हरेः।

सर्वपापविनिर्मुक्तः सर्वामयवियोजितः ॥ 123 ॥

सर्वसंपत्समृद्धश्च सर्वदेशाधिपो भवेत्।

भुङ्‌क्ते च विविधान् भोगानिह लोके परत्र च ॥ 124 ॥

कोटिकोटिगुणं दानं तथैव च फलं भवेत्।

दानं यद्दिव्यायतने तदनन्तगुणं भवेत् ॥ 125 ॥

आर्षे च सैद्‌धायतने दानं लक्षगुणं भवेत्।

सद्विप्रकल्पिते दानं सहस्रगुणितं भवेत् ॥ 126 ॥

सत्क्षत्रकल्पिते स्थाने दानं शतगुणं भवेत्।

सद्वैश्यकल्पिते स्थाने तदर्धगुणितं भवेत् ॥ 127 ॥

सच्छूद्रकल्पिते दत्तं द्विषट्‌कगुणितं भवेत्।

अनन्यशरणैर्वर्णैः स्थाने तु परिकल्पिते ॥ 128 ॥

दानं दशगुणं प्रोक्तं वर्णैर्व्यामिश्रयाजिभिः।

निर्मितायतने दत्तं तत् पञ्चगुणितं भवेत् ॥ 129 ॥

दाने मुख्यविधिः प्रोक्तस्त्वनुकल्पमतः श्रृणु।

तत्र ये श्रोत्रियाः प्राप्ता वैघ्णवा ब्राह्नणोत्तमाः ॥ 130 ॥

सुवर्णसञ्चयाद्यं च तेभ्यो दद्याद्यथाक्रमम्।

यागोपकरणं सर्वमाचार्याय प्रदापयेत् ॥ 131 ॥

यः कुर्याद्‌भूपतिः कश्चित् अन्यो वा धनवान् सकृत्।

तुलाभाराह्वयं कर्म सर्वपापैः प्रमुच्यते ॥ 132 ॥

रोगैरनबिभूतश्च भविष्यति न संशयः।

यः कुर्यान्नियमेनैव कर्मैतत् प्रतिवत्सरम् ॥ 133 ॥

तस्य पुण्यफलावाप्तिं कः शक्नोत्यभिवर्णितुम्।

तत्काले भगवद्यागं चतुःस्थानार्चनान्वितम् ॥ 134 ॥

दिव्याद्यायतने सम्यक् कारयेत् पृथिवीपतिः।

तदन्यस्मिन् दिने विप्र! स्नापयेत् पुरुषोत्तमम् ॥ 135 ॥

सहस्रकलशैः सम्यक् पुरोदितविधानतः।

यद्वान्यस्नपनेनैव तत्तत्कालोचितेन वै ॥ 136 ॥

चतुसःथानार्चनं तत्र विशेषात् कारयेन्नृपः।

महाहविर्निवेद्यं च विशेषेणैव कारयेत् ॥ 137 ॥

तत्रापि देशिकादिभ्यो दद्याद्वै दक्षिणां क्रमात्।

दीनान्धकृपणानाथान् बालवृद्धकृशातुरान् ॥ 138 ॥

भोजयेच्च विधानेन द्रव्यादीन्यपि दापयेत्।

विविधानि च बीजानि शाल्यादीन्यपि दापयेत् ॥ 139 ॥

बन्दीकृतांश्च विसृजेत् कारागृहनिवेशितान्।

एष ते कथितो विप्र! तुलाभारविधिः क्रमात् ॥ 140 ॥

हिरण्यगर्भाद्यन्येष्वप्येवमेव समाचरेत्।

एवं कुर्यात्तुलाभारं यः सकृद्बहुशोऽपि वा ॥ 141 ॥

सर्वपापविमोक्षस्तु तस्य स्यान्नात्र संशयः।

यो वा भगवतोऽर्थे तु मातापित्रोर्गुरोस्तु वा ॥ 142 ॥

स्वप्राणांस्त्यजतां भक्त्या विप्रादीनां महामते।

निमित्ती तु भवेत्तस्य तुलाभारादिकेन च ॥ 143 ॥

बहुशोऽनुष्ठितेनैव सम्यगेव तु कर्मणा।

अन्यैर्वा विहितैर्विप्र! प्रायश्चित्तैः सुदुष्करैः ॥ 144 ॥

ब्रह्नहत्योऽत्थदोषस्य शुद्धिर्भवति वा न वा।

प्राणत्यागः कृतस्तेन विष्वर्ण्थे यन्महात्मना ॥ 145 ॥

तस्मान्न निष्कृतिर्विप्र! भवेत्तस्य निमित्तिनः।

ब्राह्नणाः क्षत्रिया वैश्या विष्ण्वर्थे मौद्गलास्तु वा ॥ 146 ॥

परित्यजेयुः स्वप्राणान् भगवद्भक्तिसंयुताः।

भृग्वादिभिरुपायैस्तु पञ्चभिर्वा विषादिकैः ॥ 147 ॥

अन्यैस्तेषां भवेत् सद्यौ वाजपेयादिजं फलम्।

सकामस्य तु निष्कामः प्राप्नुयात् परमां गतिम् ॥ 148 ॥

महात्मनस्तु तान् विद्धि विष्ण्वर्थे त्यक्तजीवितान्।

आत्महत्योत्थदोषैस्ते न लिप्यन्ते कदाचन ॥ 149 ॥

आत्महत्योत्थदोषाः स्युरन्येषां सर्वदा द्विज!।

एवं भगवदर्थे तु प्राणत्यागे कृतादरः ॥ 150 ॥

यमुद्दिश्य त्यजेत् प्राणान् तं विद्याद्ब्रह्नघातकम्।

मुख्यविप्रे मृते तस्य तद्दोषः स्याच्चतुर्गुणः ॥ 151 ॥

क्षत्रिये ब्रह्नहत्योत्थदोषस्तु त्रिगुणो भवेत्।

निमित्तिनः स दोषः स्याद्‌द्विगुणः संस्थिते विशि ॥ 152 ॥

निमित्तिने मृते शूद्रे दोष एकगुणो भवेत्।

एवं दोषविवृद्धिस्तु भवेद्विप्रे निमित्तिनि ॥ 153 ॥

निमित्तिनि क्षत्रियादावेकैकगुणवर्धनात्।

भवेत् पूर्वोक्तदोषस्तु अतार्थे नास्ति संशयः ॥ 154 ॥

एवं मृते विप्रमात्रे दोष उक्तो निमित्तिनः।

मुख्यदोषः पञ्चगुणो ब्रह्नचारिणि संस्थिते ॥ 155 ॥

गृहस्थे यज्वनि मृते स दोषः षड्‌गुणो भवेत्।

वानप्रस्थे मृते मुख्यदोषः सप्तगुणो भवेत् ॥ 156 ॥

सन्न्यासाश्रमनिष्ठे तु संस्थिते तु निमित्तिनः।

स्यान्मुख्यदोषोऽष्टगुण एवं तु कथितो मुने! ॥ 157 ॥

निमित्तिनो दोषवृद्धिः विष्ण्वर्थे मरणे सति।

एवं निमित्तभूतानां द्विजादीनां न निष्कृतिः ॥ 158 ॥

तत्र यत् ब्राह्नणैरुक्तं विवेकनिरतैस्सदा।

सर्वशास्त्रार्थतत्वज्ञैः तत् कुर्यादविचारतः ॥ 159 ॥

अन्यथा तु महान् दोषो भवेद्देशाधिपस्य तु।

इति श्रीपाञ्चरात्रे पारमेश्वरसंहितायां क्रियाकाण्डे प्रायश्चित्ततुलाभारविधिर्नाम विंशोध्यायः।

\*\*\*\*\*\*\*\*\*\*\*\*\*



॥ श्रीः ॥

एकविंशोऽध्यायः

शाण्डिल्यः ---

मुने! हिरण्यगर्भादौ विशेषो वक्ष्यतेऽधुना।

हेमगर्भविधानं तु प्रथमं कथ्यते मया ॥ 1 ॥

सनकः ---

यद्यदत्रोच्यते कर्म तुलाभारेऽपि नोदितम्।

साधारणं भवेत्तत्तत् सर्वेषामपि क्रमणाम् ॥ 2 ॥

तुलाभारादिकानां तु विभवाद्यानुगुण्यतः।

प्राग्वन्मण्टपनिर्माणं पीठादिपरिकल्पनम् ॥ 3 ॥

प्रतिष्ठोदितमार्गेण कुर्याद्वा मण्टपादिकम्।

यद्वाष्टसप्तषट्‌पञ्चचतुस्त्रिकरविस्तृतम् ॥ 4 ॥

त्रिंशदङगुलमानं तु गोलकैकैकहानितः।

उन्नतं मध्यपीठं स्यात् तत्तत्क्षेत्रानुसारतः ॥ 5 ॥

चतुर्हस्तं समारभ्य षट्‌षट्‌गोलकहानितः।

विस्तृतं पार्श्वयोः पीठद्वितयं परिकल्पयेत् ॥ 6 ॥

विंशत्यंगुलमानाच्च द्विद्विकांगुलहानितः।

तदुन्नतिर्यथा साऽन्त्ये सार्धहस्ते दशांगुला ॥ 7 ॥

द्वयोक्तमानादर्धं वा भवेत् सर्वत्र चोन्नतिः।

पीठानामन्तरालं तु कल्पयेत् करसंमितम् ॥ 8 ॥

करार्धं वर्धयेद्वापि भवेद्यावच्चतुष्करम्।

अन्तरालं भवेत्तावद्यथा वा नातिसङ्कटम् ॥ 9 ॥

यथोदितेषु मानेषु यथाभिमतमानतः।

कुर्यात् कुण्डगणं चापि लक्षणेनोपलक्षितम् ॥ 10 ॥

आस्थानमण्टपाद्ये तु यथैतत् कल्पयेत्तदा।

मध्यपीठोदितं कर्म तत्रदे(द्दे)वासने भवेत् ॥ 11 ॥

तदुदक् दक्षयोः पीठद्वयमुक्तप्रमाणतः।

प्राक्दिक्कुण्डस्य वै प्राच्यां पीठं कुर्यात् स्मं शुभम् ॥ 12 ॥

सप्तषट्पञ्चहस्तं वा चतुस्त्रिद्विकरं तु वा।

एकहस्तोच्छ्रितं वाऽपि तदर्धोच्छ्रितमेव वा ॥ 13 ॥

तस्योपरिष्टात् कर्तव्यं हेमगर्भनिवेशनम्।

तुलाभारोदितं कर्म पीठोपर्यथवा चरेत् ॥ 14 ॥

यद्वा कुंभादियजनं अधिवासनकर्म च।

मण्टपे कल्पयित्वा, तत्प्रपायां वा समाचरेत् ॥ 15 ॥

हेमगर्भनिवेशं तु प्रपायां वा समाचरेत्।

कुंभयागादिकं रूपं कर्तुरिच्छानुरूपतः ॥ 16 ॥

तुलाभारादिकेऽन्यस्मिन् दिनेप्येवं समाचरेत्।

ततः कुर्याच्च सौवर्णमेकांगुलघनं दृढम् ॥ 17 ॥

अधः पात्रं चोर्ध्वपात्रं यथासङ्गतयोस्तयोः।

सुखासनं स्यान्नृपतेर्विस्तृतं कल्पयेत्तथा ॥ 18 ॥

अधः पात्रं सुवर्णआनां सहस्रेण पलेन वा।

यद्वा निष्कसहस्रेण, तदर्धेनोर्ध्वपात्रकम् ॥ 19 ॥

एवं पात्रद्वयं कुर्यात् सर्वालङ्कारसंयुतम्।

विभवे सर्वपात्राणि कुर्याद्धेममयानि च ॥ 20 ॥

अधिवासदिनोक्तं तु तुलाभारवदाचरेत्।

पात्रद्वयस्योदक् पीठे ह्यधिवासं समाचरेत् ॥ 21 ॥

ततः कर्मदिनोक्तं तु प्राग्वत् कृत्वा क्रमेण तु।

इन्द्रदिक्कल्पिते पीठे भारैर्द्वादशभिर्मुने! ॥ 22 ॥

शालीनां विष्टरं कृत्वा तबूर्ध्वे तण्डुलान् न्यसेत्।

तदर्धमानांस्तस्योर्ध्वे तदर्धांस्तु तिलान् न्यसेत् ॥ 23 ॥

शालिभिः समभारान् वा तण्डुलांश्च तिलान् न्यसेत्।

अधिवासेप्येवमेव भवेद्वित्तानुसारतः ॥ 24 ॥

एवमेव भवेद्वापि तुलाभारादिकर्मणि।

मार्गं वा व्याघ्रजं चर्म शाल्यादेरन्तरान्तरा ॥ 25 ॥

विन्यसेन्नववस्त्रं वा विभवे त्रितयं तु वा।

अन्यच्च मङ्गलं कुर्याद्वस्त्रवेष्टनपूर्वकम् ॥ 26 ॥

अधः पात्रं तदूर्ध्वे तु न्यसेत् प्रागधिवासितम्।

मुहूर्ते शोभने प्राप्ते गृहीत्वा भूपतिं गुरुः ॥ 27 ॥

सुस्नातं भूषितं प्राग्वद्वस्त्रमाल्यादिभूषणैः।

महार्घैर्विविधैश्चापि खड्‌गखेटकवर्जितम् ॥ 28 ॥

प्राग्वत्तत्वोपसंहारं कृत्वा जीवावशेषितम्।

सङ्खतूर्यनिनादाद्यैः सहचात्र निवेशयेत् ॥ 29 ॥

अधस्थे प्राङ्‌मुखं यद्वा विन्यसेत् प्रत्यगाननम्।

वर्मणा विन्यसेदूर्ध्वे ह्यूर्ध्वपात्रमधोमुखम् ॥ 30 ॥

तदण्डान्तः समासीने तस्मिंस्तस्याग्रतो गुरुः।

उपविश्यासने प्राग्वत् तत्वोत्पत्तिं समाचरेत् ॥ 31 ॥

अण्डाज्जातं तु तं स्मृत्वा ततस्तस्मात्तु भूपतिम्।

स्नानपीठे समावेश्य मङ्गलद्रव्यवासितैः ॥ 32 ॥

नवभिः पञ्चभिर्वापि कुंभैरुदकपूरितैः।

वस्त्रादिवेष्टितैः कुर्यादभूपतेरभिषेचनम् ॥ 33 ॥

कल्पयेत् प्रोक्षणं वाऽपि ऋत्विग्भिः सह देशिकः।

कृत्वा ततस्तं खाचान्तं भूषणादिविभूषितम् ॥ 34 ॥

प्रणामं कारयेद्‌भूयो भूयो भगवतो विभोः।

जातकर्मादिसंस्कारं जातार्थं जुहुयात् क्रमात् ॥ 35 ॥

तिलैराज्यैश्च बहुभिः सर्वसंपूरणाय च।

सर्वदोषविनाशाय ततः पूर्णां च पातयेत् ॥ 36 ॥

भूषणानि च ते पात्रे नृपो दद्याद्धरेर्विभोः।

दानात् फलं च पूर्वोक्तं विभोरायतने सदा ॥ 37 ॥

स्वयंव्यक्तादिके कुर्यात्तुलाभारादि कर्म च।

तदाऽपि भूपस्य फलं भवेद्दानोदितं क्रमात् ॥ 38 ॥

अनुकल्पे तदर्धं तु दद्याद्भगवतो विभोः।

अर्धं दद्याद्बाह्नणेम्यो तुलाभारे तथैव च ॥ 39 ॥

तुलाभाराह्वयं कर्म हेमगर्भाभिधं च यत्।

एतद्‌द्वयं तु मुख्यं स्यात् सर्वेषामपि कर्मणाम् ॥ 40 ॥

क्रमेण वक्ष्यमाणानां तिलपर्वतपूर्वकम्।

अन्यत्तु सकलं कर्म तुलाभारवदाचरेत् ॥ 41 ॥

हेमनिष्कसहस्रं वै दद्याद्वै गुरुदक्षिणाम्।

तदर्धं शतनिष्कं वा तदर्धं वा यथावसु ॥ 42 ॥

दशनिष्कं तदर्धं वा तदर्धं वाऽथ दक्षिणाम्।

आचार्याय प्रदद्याद्वै न कदाचिददक्षिणम् ॥ 43 ॥

तुलाभारादिकं कर्म सर्वेषामपि ऋत्विजाम्।

दक्षिणा तु तदर्धा स्यात् तदर्धा परिचारिणाम् ॥ 44 ॥

अन्येषां तु यथाशक्ति, ततोऽन्यस्मिंस्तु वासरे।

कुंभमण्डलकुण्डस्थविभोः कुर्याद्विसर्जनम् ॥ 45 ॥

विशेषार्चनसंयुक्तं ततोऽन्यस्मिन्दिने तु वा।

एवं सर्वत्र वै कुर्याद्विसर्जनविधिं द्विज! ॥ 46 ॥

इति श्रीपाञ्चरात्रे पारमेश्वरसंहितायां क्रियाकाण्डे प्रायश्चित्तहिरण्यगर्भविधिर्नाम एकविंशोध्यायः।

\*\*\*\*\*\*\*\*\*\*\*\*\*\*\*\*\*\*



॥ श्रीः ॥

द्वाविंशोऽध्यायः

सनकः ---

संप्रोक्षणविधानं मे प्रब्रूहि मुनिसत्तम!।

प्रायश्चित्तेषु सर्वत्र प्रशस्तो यस्तु पूरकः ॥ 1 ॥

शाण्डिल्यः ---

प्रासादप्रतिमापीठे प्रमादादेव दूषिते।

समाहिते यथापूर्वं पूजालोपे विशेषतः ॥ 2 ॥

चण्डालपतितोदक्यासूतिकादिशवादिभिः।

सूतकैर्मृतकैर्वाऽपि नित्याशौचैश्च गर्हितैः ॥ 3 ॥

शिल्पिभिर्वेदवाह्यैश्च मूर्खैरज्ञातजातिभिः।

विण्मूत्ररुधिरापेयरेतोभिर्दूषिते सति ॥ 4 ॥

जनने मरणे नॄणां मन्दिरे राष्ट्रसंकुले।

श्वसृगालखराद्यैश्च वायसश्येनजातिभिः ॥ 5 ॥

स्पृष्टे बिम्बे तु संदृष्टे तन्त्राणां सङ्करे सति।

एवमादिषु सर्वेषु संप्रोक्षणविधिर्भवेत् ॥ 6 ॥

दौषैरुपहतं ज्ञात्वा प्रासादप्रतिमादिकम्।

असंप्रोक्ष्यार्चनं कुर्वन् राजानं राष्ट्रम़ञ्जसा ॥ 7 ॥

देवतायतनं ग्रामं नाशयेन्नात्र संशयः।

तस्मात् संप्रोक्षणं कार्य प्रासादप्रतिमादिषु ॥ 8 ॥

पुरा संप्रोक्षणदिनं राजराष्ट्राभिवृद्धिदम्।

निश्चयीकृत्य कालज्ञैः पुरस्तादुक्तवासरे ॥ 9 ॥

अंकुरानर्प्य विधिवत् पस्चात् संशोधिते गृहे।

सर्वत्र गोमयाम्भोभिः पुण्याहोक्तिपुरस्सरम् ॥ 10 ॥

संप्रोक्ष्य पञ्चभिर्गव्यैः कुशोदकसमन्वितैः।

मूलबेरादिबिम्बानां षड्‌भिः सिद्धार्थकादिभिः ॥ 11 ॥

पवित्रावर्तितैरद्भिर्बहुशः क्षालने कृते।

प्रधानदिनपूर्वस्यां रात्र्यां यागादिमण्टपे ॥ 12 ॥

तोरणद्वारकलशवितानध्वजशोभिते।

दीक्षाधिवासवत् कृत्वा कुंभे वै मण्टपस्थले ॥ 13 ॥

पूजनं विभवेनैव जपान्तं मूलमन्दिरे।

क्षीराद्यैः पञ्चविंशद्भिः स्नापयेद्‌ध्रुवकौतुकम् ॥ 14 ॥

लेपभित्तिपटस्थस्य पुरस्ताद्भद्रविष्टरे।

कर्मार्चामथवा कूर्चं दर्पणे प्रतिबिम्बितम् ॥ 15 ॥

संस्नाप्य विधिवत् कुंभैः स्थापितैरग्रमण्टपे।

उत्सवार्चादि बिम्बानामह्गानामाश्रयात्मनाम् ॥ 16 ॥

पूजनं स्नपनं कार्यं पाश्चात्यं यागमण्डपे।

तत्रस्थे हवनं कुण्डे शङ्खचक्रादिलक्षणे ॥ 17 ॥

मधुक्षीरादिभिः कार्यं सहस्रशतसङ्ख्यया।

कर्मबिम्बं विनान्येषां बिम्बानामङ्गरूपिणाम् ॥ 18 ॥

दक्षिणे मण्टपस्याथ शयनं कल्पयेन्महत्।

तिलतण्डुलशालीनां भारैर्वस्त्रादिभिः सह ॥ 19 ॥

तदूर्ध्वे शाययेदर्चां विधिवद्बद्धकौतुकाम्।

संपूज्य कम्बलाद्यैश्च छादयेत्तां सितादिभिः ॥ 20 ॥

वर्णकैर्मण्डलं कुर्याच्चक्राम्बुरुहभूषितम्।

यावत् प्रभातसमयं बिम्बस्थस्य समीपतः ॥ 21 ॥

देशिको मूलमन्त्रस्य जपेनैव नयेन्निशाम्।

प्रबातायां तु शर्वर्यां कृतसन्ध्याविधिर्गुरुः ॥ 22 ॥

चतुःस्थानार्चनं कृत्वा पूर्ववत् स्नपनान्वितम्।

मुहूर्ते शोभने प्राप्ते नववस्त्रपरिष्कृतम् ॥ 23 ॥

सोत्तरीयोपवीतं च कृतकौतुकबन्धनम्।

समस्ततत्वविन्यस्तमभ्यर्च्यार्घ्यादिभिः क्रमात् ॥ 24 ॥

तासु स्वहृदयाम्भोजात् पुष्पाञ्जलिपुरस्सरम्।

अग्राह्यमपरिच्छेद्यममूर्तममलं महत् ॥ 25 ॥

नित्यशुद्धमनौपम्यं सुसूक्ष्ममचलं स्फुटम्।

सच्चिद्रूपं च सामान्यं भास्वरं सुदृढं महत् ॥ 26 ॥

\[तेजस्तु संक्रमय्याथ दण्डवत् प्रणिपत्य तु।

विनिवेद्य विभोः सर्वं कृतं कर्म द्विजोत्तमाः ॥ 27 ॥

उत्थाप्योत्सवबिम्बादीन् पूर्ववन्मङ्गलैः सह।

महाकुम्भं च पुरतो वाहयन् मूर्तिपादिभिः ॥ 28 ॥

करकास्त्रं समादाय त्वाचार्यः पुरतो व्रजेत्।

शलाकामात्रयाऽच्छिन्नधारया सेचयन् भुवम् ॥ 29 ॥

प्रादक्षिण्येन धामान्तः प्रवेश्य मुनिपुड्गवाः!।

महोत्सवोक्तमार्गेण कुम्भप्रोक्षणमाचरेत् ॥ 30 ॥

द्वारावरणदेवांश्च आलयश्रयवर्तिनः।

खगेशविष्वक्सेनादीन् परिवारांश्च सर्वसः ॥ 31 ॥

कुम्भावशिष्टतोयेन प्रोक्षयेत् सर्वतः क्रमात्।

अवशिष्टं कुम्भतोयं बलिपीठेऽभिषेचयेत् ॥ 32 ॥

एवं सम्प्रोक्ष्य विधिवत् प्रासादान्तः प्रविश्य च।

करस्थं कौतुकं चाथ हृदयेन विसृज्य तु ॥ 33 ॥

गोभूहेमादिकं दत्वा सर्वदोषप्रशान्तये।

देवमर्घ्यादिनाभ्यर्च्य हविरन्तं विशेषतः ॥ 34 ॥

ब्राह्नणान् भोजयेत् पश्चात् सहस्रं शतमेव वा।

सद्यो वा सकलं त्वेवं कुर्यात् संप्रोक्षणं विभोः ॥ 35 ॥

पुष्पांकुरपुरस्कं तु तत्तद्दोषप्रशान्तये।

न तिथिर्न च नक्षत्रं कालवेला न विद्यते ॥ 36 ॥

सद्यः सम्प्रोक्षणं विप्राः! निशि वा दिवसेऽपि वा।

प्रायश्चित्तविलम्बे तु कुर्यात् कालनिरीक्षणम् ॥ 37 ॥

इति सम्प्रोक्षणं प्रोक्तं सर्वं चापि द्विजोत्तमाः!।}

स्थापनं पञ्चगव्यस्य सर्वाब्युदयसाधनम् ॥ 38 ॥

नागयोग इति ख्यातः सार्पर्क्षकरणक्षमैः।

ऋक्षेण वानयोरेकयोगस्यान्नागसंज्ञितः ॥ 39 ॥

पुरा तन्निश्चयीकृत्य कर्तव्यमिति सत्तमैः।

तदर्थमंकुरानर्प्य द्रव्याणि समुपाहरेत् ॥ 40 ॥

मनश्शिलां हरीतालमञ्जनं श्यामसीसके।

सौराष्ट्रं रोचनं चैव गैरिकं पारदं तथा ॥ 41 ॥

आदाय धातुरत्नानि पझरागपुरस्सरम्।

मुक्ताफलं प्रवालं च वज्रं वैडूर्यसंज्ञितम् ॥ 42 ॥

गोमेदं पुष्यरागं च महानीलं च गारुडम्।

रत्नान्येतानि संगृह्य बीजानि समुपाहरेत् ॥ 43 ॥

शालिनीवारकंकूनि प्रियंगुतिलमाषकान्।

मृद्गांश्च यववेणूंश्च यवसाख्यान्यनन्तरम् ॥ 44 ॥

हिरण्यं रजतं ताम्रमायसं त्रपुसीसकम्।

सौवर्णं कूर्मरूपं च सौवर्णं चक्रमम्बुजम् ॥ 45 ॥

राजतं पाञ्चजन्यं च समाहृत्य ततः परम्।

कदलीपनसाम्राणां बिल्वामलकयोरपि ॥ 46 ॥

दाडिमीमातुलुङ्गस्य नालिकेरस्य कालतः।

पव्कानि समुपाहृत्य फलानि च ततः परम् ॥ 47 ॥

चन्दनागरुकर्पूरकुंकुमादीन्युपाहरेत्।

कोष्ठं मांसी हरिद्रे द्वे मुराशैलेयचम्पकान् ॥ 48 ॥

वचाकच्चोरमुस्तानि ह्रीबेरोशीरजान्यपि।

मल्लिकाजातिवकुलनन्द्यावर्तकचंपकान् ॥ 49 ॥

पाटलीपझकल्हाराण्युपाहृत्य ततः परम्।

वस्त्रादीनि सितादीनि माल्यानि च विशेषतः ॥ 50 ॥

शालिपूर्वाणि धान्यानि कुशदूर्वादिकान्यपि।

बिल्वाश्वत्थकदम्बाम्रपल्लवादीनि यान्यपि ॥ 51 ॥

हविः पाकोपयोग्यानि तण्डुलादीनि सत्तम!।

होमद्रव्याणि सर्वाणि पझपत्राणि मृण्मये ॥ 52 ॥

द्वादशाङ्‌गुलविस्तीर्णे पव्कापव्के घटे दृढे।

नृहरेः पूजनार्थं तु कुंभं सकरकं बृहत् ॥ 53 ॥

एवमादीनि चान्यानि पुराऽऽहृत्य विधानतः।

गृह्णीयात् पञ्चगव्यानि मृत्पात्रे नूतने शुभे ॥ 54 ॥

गोमूत्रं गोमयं क्षीरं दधि मस्तु च पञ्चमम्।

कपिलाया जराया वा पञ्चगव्यं प्रशस्यते ॥ 55 ॥

तयोरभावे चान्यासां गवां गव्यं विधीयते।

नार्ताया न च गर्भिण्या न वृद्धायाः कदाचन ॥ 56 ॥

नावत्साया उपादेयं धेनोर्मूत्रं शकृद्‌द्वयम्।

भुविष्ठं गोमयं ग्राह्यं सोष्णं कृम्याद्यदूषितम् ॥ 57 ॥

निष्पीड्य सम्यग्गृह्णीयाद्गोमयस्य रसं पुनः।

सद्यस्तप्तं घृतं शुद्धमहोरात्रोषितं दधि ॥ 58 ॥

क्षीरं ग्राह्यमतप्तं च दशाहाज्जन्मनः परम्।

गोमूत्रं विष्णुगायत्र्या \`गन्धद्वारे' ति गोमयम् ॥ 59 ॥

आप्यायस्वे' ति च क्षीरं \`दधिक्राव्ण्णे' ति वै दधि।

घृतं \`शुक्रमसी' त्येवं द्रव्याणि सह योजयेत् ॥ 60 ॥

विष्णुगायत्रिया यद्वा, पञ्चोपनिषदैस्तु वा।

\`परमेष्ठी' शकृन्मन्त्रो गोमूत्रस्य तु \`पूरुषः' ॥ 61 ॥

विश्वमन्त्रो भवेद्दध्नो निवृत्तिस्सर्पिषोभवेत्।

पयसः सर्वमन्त्रः स्यात्, सर्वेषां वाष्टवर्णकमम् ॥ 62 ॥

प्रोक्षणे स्नपने पञ्चगव्यमन्त्रा उदीरिताः।

सर्वदोषोपशान्त्यर्थं संप्राप्ते स्थापने सति ॥ 63 ॥

सौदर्शननृसिंहस्य हृदाद्यैर्नेत्रपश्चिमैः।

अङ्गमन्त्रैः प्रकल्प्यानि क्षीरान्तानि शकृद्रसात् ॥ 64 ॥

दधि द्विगुणमाघारात् पीयूषं त्रिगुणं ततः।

षड्‌गुणं मूत्रमेतस्माच्छकृद्वारि चतुर्गुणम् ॥ 65 ॥

स्थापने कथितं मानमभिषेकविधावपि।

भूमिसंशोधनार्थं तत् प्रोक्षयो पञ्चकं समम् ॥ 66 ॥

गोमयेन समं मूत्रं दधि स्याद्‌द्विगुणं ततः।

दध्नश्चतुर्गुणं सर्पिः सर्पिषोष्टगुणं पयः ॥ 67 ॥

प्राशने पञ्चगव्यानां प्रमाणमिदमीरितम्।

स्थापनं स्नपनं ह्येतत् सर्वाघौघविनाशनम् ॥ 68 ॥

ब्रह्नकूर्चसमोपेतं हन्यादागामिनं त्वघम्।

तद्बिधानं समासेन श्रृणु वक्ष्यामि तत्वतः ॥ 69 ॥

चूर्णेन यववेणुभ्यां समेतं तु कुशोदकम्।

ब्रह्नकूर्चमितिख्यातं वैष्णवास्त्रौघसप्रभम् ॥ 70 ॥

कुशोदं द्विविधं प्रोक्तं शुष्काशुष्कविबागतः।

अशुष्कमथ निष्पीड्य वस्त्रेण रसमाहरेत् ॥ 71 ॥

प्रहृत्य शुष्कमुदके प्रक्षिप्य जलमाहरेत्।

पवित्रं मन्त्रमुच्चार्य मूलं वास्त्रसमन्विम् ॥ 72 ॥

गोमूत्रसंमितं मानाद्‌गृण्डीयात्तत् कुशोदकम्।

शकृद्रसप्रमाणेन चूर्णं तत्र मियोजयेत् ॥ 73 ॥

चक्रास्त्रमन्त्रमुच्चार्य गायत्र्या बिष्णुसंज्ञया।

ध्यात्वा च चक्रनृहरिं तद्गव्येषु नियोजयेत् ॥ 74 ॥

यद्वा पृथक् स्थापयित्वा पञ्चगव्यैः कुशोदके।

हृदयाद्यस्त्रपर्यन्तैरभिमन्त्र्य च योजयेत् ॥ 75 ॥

प्रशस्तं प्राशनं ताभ्यां प्रातः सर्वाघनाशनम्।

इति सम्यक् समाख्यातः पञ्चगव्यविधिस्तव ॥ 76 ॥

मण्टपेऽथ पुरा क्लृप्ते यागस्नपनसिद्धये।

पश्चगव्याधिवासार्थं यजनं प्रारभेद्‌गुरुः ॥ 77 ॥

पूर्वेद्युः कर्मदिवसात् त्रिस्नायी समुपोषितः।

अहिर्बुध्न्ये मुहूर्ते तु ऋत्विग्भिः पाञ्चरात्रिकैः ॥ 78 ॥

पुण्याहं प्राग्वदुच्चार्य गव्यैरभ्युक्षयेत् स्थलीम्।

सद्रव्यामस्त्रमन्त्रेण प्राग्भागे धान्यविष्टरे ॥ 79 ॥

दशारमष्टपत्रं तु चक्राब्जं भूपुरान्तके।

विलिख्य कर्णिकामध्ये त्रिकोणकृतसंपुटे ॥ 80 ॥

महाकुम्भं प्रतिष्ठाप्य सूत्रवस्त्रादिवेष्टितम्।

करकेण समोपेतं दिक्‌पालकलशान्वितम् ॥ 81 ॥

पूरितं दधिमध्वाज्वक्षीरयुक्तेन वारिणा।

पिप्पलादिदलोपेतं गन्धस्रग्भिरलंकृतम् ॥ 82 ॥

सकूर्चं सफलं सर्वरत्नहेमसमन्वितम्।

सर्वौषधिसमोपेतमक्षतैरपि चार्चितम् ॥ 83 ॥

प्रदीप्य तैजसे पात्रे मृण्मये वा घृतेन तु।

कापिलेन चतुर्दिक्षु दीपं नेत्राभिमन्त्रितम् ॥ 84 ॥

स्थापयेद्धान्यपीठस्थचक्राम्बुरुहमध्यतः।

कुम्भस्य पुरतः प्राग्वदुपविश्यासनोपरि ॥ 85 ॥

प्राणायामादिकं कृत्वा भूतशुद्धिं यथाविधि।

सौदर्शननृसिंहस्य मन्त्रं करशरीरगम् ॥ 86 ॥

साङ्गं विन्यस्य हृदये चक्राम्बुरुहमध्यगम्।

नादावसानगगनादवतार्य परादिना ॥ 87 ॥

मूर्तिमन्त्रं स्वमन्त्रेण भावनामृतजैः शुभैः।

अर्घ्याद्यैरखिलैर्भोगैरभ्यर्च्य प्रणवेन तु ॥ 88 ॥

प्रीणयित्वा तथा हुत्वा नाभिकुण्डगतानले।

बहिरभ्यर्चयेत् कुंभे(ण्डे) मध्यस्थे चक्रवारिजे ॥ 89 ॥

समावाह्यं स्वमन्त्रेण मूर्तैरर्घ्यादिभिः क्रमात्।

जपावसानं विधिवत् कुण्डे क्राब्जलक्षणे ॥ 90 ॥

चक्रे वा पङ्कजे शङ्खे तुर्यश्रे स्थण्डिलेऽपि वा।

समिद्भिः सप्तभिर्हुत्वा पूर्णान्तं तदनन्तरम् ॥ 91 ॥

चन्दनेन प्रसूनैस्च गुग्गुल्वगरुणाऽपि च।

दुग्धेन दधिना क्षौद्रगुडखण्जान्वितेन च ॥ 92 ॥

शाल्यादीनां तथा बीजैः पायसाद्यैश्च सर्पिषा।

हुत्वाऽथ पूर्णया तृप्तिं नीत्वा सम्यक् समर्प्य च ॥ 93 ॥

ततः कलशनिष्ठस्य पुरस्ताच्छोधिते स्थले।

सर्वधान्यमये पीठे लिखिते चक्रपङ्कजे ॥ 94 ॥

स्वास्तृते नववस्त्रेण छादिते चोर्ध्वतः कुशैः।

प्रागुक्तं कुम्भमादाय द्वादशाह्गुलसंमितम् ॥ 95 ॥

बहिरन्तश्च संक्षाल्य सूत्रेणावेष्ट्य पूर्ववत्।

चन्दनाद्यैः समालिप्य प्रणवेन समाहितः ॥ 96 ॥

चक्राब्जकर्णिकामध्ये विन्यसेत्तमधोमुखम्।

ततो मानेन तत्तुल्यमपव्कं मृण्मयं घटम् ॥ 97 ॥

संप्रोक्ष्य पञ्चगव्येन सास्त्रेण कुशवारिणा।

चतुर्गुणेन सूत्रेण पझैरन्तर्मुखैर्दलैः ॥ 98 ॥

बन्धयित्वा तु सुदृढमास्यवर्जं समन्ततः।

तं च तेनैव विन्यस्य जपंस्तारमवाङ्‌मुखम् ॥ 99 ॥

स्तृणीयादूर्ध्वतो दर्भान् कुम्भयोः परमेष्ठिना।

प्रोक्षयेदर्घ्यतोयेन प्राङ्‌मुखः पुरुषात्मना ॥ 100 ॥

विश्वमन्त्रेण विकिरेदक्षतानि तदूर्ध्वतः।

उत्तानयेन्निवृत्या तौ पाणिभ्यामुत्तरान्तिमम् ॥ 101 ॥

सर्पिषाष्टोत्तरशतं विष्णुगायत्रिया हुनेत्।

सर्वात्मनाऽथ संस्पृश्य संपाताज्येन मन्त्रवित् ॥ 102 ॥

द्रव्याणि पव्ककुम्भेऽस्मिन् हृन्मन्त्रेण नियोजयेत्।

मृत्कन्दधातुरत्रानि बीजलोहफलानि च ॥ 103 ॥

चन्दनादीनि पुष्पाणि तथा सर्वौषधीनि च।

कुशपल्लवदूर्वाश्च पूरयित्वा तदूर्ध्वतः ॥ 104 ॥

योजयेत् पञ्चगव्येन प्राह्‌मुखः सकुशोदकम्।

अर्चयित्वाऽर्घ्यगन्धाद्यैः साङ्गं मूलं समुच्चरन् ॥ 105 ॥

आच्छाद्य नववस्त्रेण दद्याद्‌भूतबलिं ततः।

देवतायतनग्रामनगरेष्वपि पत्तने ॥ 106 ॥

स्थापनास्पदमासाद्य शोभ(ध?)नं पञ्चगव्यकैः।

तत्र मध्ये खनेच्छ्वब्रं मूलमन्त्रमुदीरयन् ॥ 107 ॥

अङ्‌गुष्ठोदरमावृत्य त्रिधा सूत्रेण वेष्टयेत्।

तेनैव भ्रामयेन्मद्ये स्थाप्य तत्रावटं खनेत् ॥ 108 ॥

हस्तमानमधस्ताच्च षडङ्‌गुलसमन्वितम्।

संप्रोक्ष्यं पञ्चगव्येन तत्र रत्नादिकं न्यसेत् ॥ 109 ॥

शेषं ध्यात्वा तदूर्ध्वे तु अब्यर्च्यार्घ्यादिभिः क्रमात्।

वाससाऽऽच्छाद्य दिग्बन्धमाचरेदस्त्रमुच्चरन् ॥ 110 ॥

संस्पृश्य गव्यं कुम्भाभ्यां ध्यात्वा मूलं जपेद्‌गुरुः।

प्रभातायां तु शर्वर्यां कृत्वा स्नानादिकीः क्रियाः ॥ 111 ॥

कुम्भस्थं नृहरिं पूज्य जपान्तं पूर्ववर्मना।

पुण्याहवाचनं कृत्वा मुहूर्ते शोभने गुरुः ॥ 112 ॥

पझपत्रावृतं कुम्भं श्वब्रे तारेण विन्यसेत्।

परितः सर्वधान्येन पूरियत्वाऽचलं यथा ॥ 113 ॥

पञ्चगव्यं समुद्‌धृत्य घटस्थं कवचं लपन्।

तेनैव पूरयेत् कुम्भं श्वब्रस्थं मूलमुच्चरन् ॥ 114 ॥

समभ्यर्च्यार्घ्यपुष्पाद्यैः पूरयेन्मृद्भिराहृतैः।

नृसुक्तं भद्रसूक्तं च स्वस्तिसूक्तं च पाठयेत् ॥ 115 ॥

शान्तिहोमं ततः कुर्याद्‌द्रव्यैः पूर्वोदितैः क्रमात्।

शतं शतार्धं पादं वा यथाशक्ति समाचरेत् ॥ 116 ॥

दक्षिणा गुरवे देया प्रतिष्ठाफलमिच्छता।

इति ते पञ्चगव्यस्य स्थापनं परिकीर्तितम् ॥ 117 ॥

सर्वोत्पातप्रशमनं महापातकनाशनम्।

सर्वसौख्यप्रदं पुण्यं सर्वोपद्रववारणम् ॥ 118 ॥

सर्वोरोग्यप्रदं नित्यं पुत्रपौत्रविवर्धनम्।

यद्यत् कामयते मन्त्री तत्तदाप्नोत्यसंशयम् ॥ 119 ॥

इति श्रीपाञ्चरात्रे पारमेश्वरसंहितायां क्रियाकाण्‍डे प्रायश्चित्त सम्प्रोक्षण पञ्चगव्त्यस्थापन विधानं नाम द्वाविंशोध्यायः।

\*\*\*\*\*\*\*\*\*\*\*\*\*\*



॥ श्रीः ॥

त्रयोविंशोऽयायः

सनकः ---

प्रशंसितं पुरा ब्रह्नन्! सुदर्शननृसिंहयोः।

एकरूपं महायन्त्रस्थापनं स्थिरलक्षणम् ॥ 1 ॥

विस्तरेण समाचक्ष्व मयि सानुग्रहो यदि।

शाण्डिल्यः :---

पुरा नारायणेनोक्तं पुण्ये बदरिकाश्रमे ॥ 2 ॥

ब्रह्नणः शीर्षविच्छेदमहापातकशान्तये।

पृच्छतः शङ्करस्याथ सर्वपापापनोदनम् ॥ 3 ॥

सोऽपि तं विस्तराच्छ्रुत्वा कैलासशिखरोपरि।

प्रतिष्ठाप्य विधानेन यन्त्रे विष्टरसंस्थिते ॥ 4 ॥

कल्पान्तानलसूर्याभमुभयाननमव्ययम्।

सर्वलोकमयं सर्वदेवतामयमद्‌भुतम् ॥ 5 ॥

सर्वाधारमनाधारं सर्वशक्तिक्रियात्मकम्।

दुष्टदोषगणं सर्वं निर्दहन्तं स्वतेजसा ॥ 6 ॥

समाराध्याऽचिरेणैव पूतभावोऽभवद्भवः।

तथान्ये पुरूहूताद्या विद्यामेनामवाप्य च ॥ 7 ॥

शङ्करात् पूर्णसंज्ञानात् स्वदिग्भागानपालयन्।

प्रजापालनशीलानां भूपानामेतदर्चनम् ॥ 8 ॥

नैरन्तर्येण कर्तव्यमन्यथा जायतेऽधृतिः।

जायते कथमेतेषामुपपातकिनामपि ॥ 9 ॥

अकुर्वतां जगत्स्थित्यै मर्यादाया विलोकनम्।

कुर्वतां स्वस्वदुष्प्रापं भूपतीनां तु किं पुनः ॥ 10 ॥

तथान्येषां द्विजातीनां सर्वपापप्रणाशनम्।

प्रतिष्ठाप्यार्चनीयं तत् सर्वकामसमृद्धिदम् ॥ 11 ॥

तद्विधानं विशेषेण श्रृणु गुह्यतमं परम्।

दिव्याद्यायतने चित्रे प्राङ्कणादौ तु कुत्रचित् ॥ 12 ॥

ग्रामादौ तु नदीतीरे विपिने पर्वतोपरि।

प्रासादं मण्डपं वाऽथ सचित्रं सर्वतोमुखम् ॥ 13 ॥

प्राक्‌पश्चिमाननं वाऽथ सगवाक्षकवाटकम्।

एकादितलसंयुक्तं चक्रलाञ्छनलाञ्छितम् ॥ 14 ॥

मुखभद्रसमोपेतमारोहणसमन्वितम्।

सप्राकारं समापाद्य प्रासादाभ्यन्तरे तते ॥ 15 ॥

भद्रविष्टरमद्यस्थभूपुरे वज्रलाञ्छिते।

शेषादिभिर्दिक्षु मध्ये षट्‌कोणपुरभूषिते ॥ 16 ॥

सवायुबीजवायव्यमण्डलेन विराजितम्।

दशारचक्रमध्यस्थदलाष्टककजान्तरे ॥ 17 ॥

स्थापयेत्तं महायन्त्रं लक्षणेनोपलक्षितम्।

आद्वादशाङ्‌गुलान्मानादेकैकाङ्‌गुलवर्धितात् ॥ 18 ॥

आद्वादशाङ्‌गुलान्तानि मानानि स्युस्त्रयोदश।

तेष्वेकं निश्चयीकृत्य कर्तुरिच्छावशेन तु ॥ 19 ॥

पादाद्युष्णीषर्यन्तं द्विषोढा वाष्टधा भवेत्।

बेरार्धमानमादाय स्वबागार्थं समन्ततः ॥ 20 ॥

सूत्रेण कर्णिकावृत्तं मध्यस्थेन, ततो बहिः।

एकैकांशानि पझानि षट्‌ भवन्ति यथाक्रमम् ॥ 21 ॥

चतुष्पत्रं भवेदाद्यमष्टपत्रमनन्तरम्।

द्विरष्टकेसरं विद्यात् तृतीयं षोडशच्छदम् ॥ 22 ॥

द्वात्रिंशत्केसरं तुर्यं द्वात्रिंशद्दलभूषितम्।

अष्टाष्टकेसरोपेतं तथासङ्‌ख्यदलं बहिः ॥ 23 ॥

तत् केसरविनिर्मुक्तं अष्टपत्रं तथा बहिः।

भूपुरादीनि सार्धेन संपुटान्तानि बाह्यतः ॥ 24 ॥

द्वाभ्यां द्वाब्यां तथाशाब्यां बहिरावरणद्वयम्।

पूर्वस्मिन् केशवाद्यांश्च विष्ण्वाद्यांश्च ततो बहिः ॥ 25 ॥

जगत्स्थितौ समुद्युक्तानृषीकेशजनार्दनात्।

बहिश्चक्रगदादीनामंशं तेषामधोर्ध्वतः ॥ 26 ॥

भागद्वयं ततस्त्यक्त्वा वाराहनरसिंहयोः।

समन्ताद्‌भूपुरस्याऽथ भोगार्थं (भागार्थं) यन्त्रकल्पने ॥ 27 ॥

महायन्त्रस्य विस्तारे विभक्ते पञ्चधाऽथवा।

सप्तधा, मध्यबाह्यस्थैर्नालांस्त्र्यंशैः प्रकल्पयेत् ॥ 28 ॥

किञ्चिद्विष्टरपीठोच्चान् नालानामधिकायतिः।

वराहवदनाकारा, पार्श्वयोर्मूलविस्तृते ॥ 29 ॥

दक्षिणाद्यनुपातेन त्वामूलादग्रपश्चिमम्।

प्रमाणमेवं बुद्‌ध्वाऽत्र लोहदारुशिलादिकम् ॥ 30 ॥

समाहरेद्यथाशास्त्रं प्रमाणेन यथाविधि।

संपाद्या फलकाकारा भागैकेन घना दृढा ॥ 31 ॥

स्यात् षडंशघना शैली चतुरंघशनाऽथवा।

आकर्णिकावनेर्बाह्यचतुरश्रपुराकृतिः (वधिः) ॥ 32 ॥

प्रमाणादुत्तमादस्मान्मध्यमाधमवाञ्छया।

त्र्यंशेनार्धेन वा कुर्यान्मुख्यकल्पमुदीरितम् ॥ 33 ॥

बेरोष्ठं द्विगुणीकृत्य तत्प्रमाणेन कल्पयेत्।

फलकामद्यतस्त्यक्त्वा लम्बमानं यथापुरा ॥ 34 ॥

शेषं द्विरष्टधा भङ्‌ख्त्वा कर्णिकार्धेन तद्बहिः।

प्राग्वदावृतिपझानि, भूपुरादीन्यथ त्रिभिः ॥ 35 ॥

ततस्त्रिभिस्त्रिभिः कार्यं मूर्तीनामावृतिद्वयम्।

अर्धेन चतुरश्रं तु, मूर्तीनामावृतिद्वयम् ॥ 36 ॥

एकैकं त्र्यंशसम्भूतं प्रमाणेन यथा भृशम्।

कल्पयेत् केशवाद्यांश्च विष्ण्वाद्यांश्च द्विरष्टधा ॥ 37 ॥

कुर्याद्वैकावृतौ बुद्ध्या संमन्त्र्य ध्यानयोगतः।

मध्यतः कर्णिकायां तु परिधौ चन्द्रमण्डलम् ॥ 38 ॥

तन्मध्ये तारकं कुर्यात् तन्मध्येन सुदर्शनम्।

भुजैः षोडशभिर्युक्तमष्टाभिर्वाऽनलप्रभम् ॥ 39 ॥

पिङ्गलोचनकेशाढ्चं रक्ताम्बरधरं विभुम्।

दंष्ट्राकरालवदनविवरोद्‌भूतपावकम् ॥ 40 ॥

कुटिलभ्रुकुटीभङ्गभंगुरालकषट्‌पदम्।

ललाटलोचनोद्गीर्णज्वालाज्वलितदिङ्‌मुखम् ॥ 41 ॥

ऊर्ध्वज्वालागणालीढकिरीटतटशोभितम्।

श्रीवत्सकौस्तुभोरस्कं ग्रैवेयकविराजितम् ॥ 42 ॥

पादावलम्बिनीं दिव्यां दधानमुपवीतवत्।

प्रत्यालीढेन तिष्ठन्तं चक्राक्रमणरूपिणा ॥ 43 ॥

पादयोर्दक्षिणांगुष्ठप्रान्तरेखात् तथेतरात्।

पार्ष्णेः स्वमध्यतो मानं देहलब्धांगुलेन च ॥ 44 ॥

चत्वारिंशत् साष्टकं स्यात् प्रत्यालीढं चिरान्वितम्।

मुख्यदक्षिणहस्तादिमुख्यवामकरावधि ॥ 45 ॥

द्विरष्टबाहुभिर्धत्ते प्रादक्षिण्यक्रमेण तु।

शक्तिं खङ्गं, तथा चाग्नि, मङ्कुशं, दण्डकुन्तके ॥ 46 ॥

परशुं च, सहस्रारं दरं च सशरं धनुः।

पाशं, हलं, ततो वज्रं, गदां च मुसलं, तथा ॥ 47 ॥

त्रिशूलमेतान्यस्त्राणि प्रत्येकं वीर्यवन्ति च।

दुष्प्रधर्षं भयघ्नानि वहन्तमरिसूदनम् ॥ 48 ॥

अन्यथाष्टभुजो धत्ते मुख्यदक्षकरादिकैः।

पझां, कुशौ, च मुसलं, चक्र, मत्युग्रतेजसम् ॥ 49 ॥

शङ्खं च, सशरं चापं, पाशं, कौमोदकीं क्रमात्।

कृत्वैवमर्धचित्रं तु नवतालेन शिल्पिना ॥ 50 ॥

पादयोरन्तरे तस्य तिष्ठतः कर्णिकावनौ।

शान्तिपुष्टिवशीकारविद्वेषाकर्षमारणान् ॥ 51 ॥

उच्छाटनं वा यः कर्तुमिच्छेत् साधकसत्तमः।

तस्य साध्यं लिखेन्मन्त्री शक्त्या संपुटितं विभोः ॥ 52 ॥

इन्दुबिम्बस्य पर्यन्ते षट्‌कोणं क्रमशो लिखेत्।

प्रागादिकोणषट्‌के तु प्रवर्तकनिवर्तके ॥ 53 ॥

मन्त्राक्षराणि सादीनि सबिन्दूनि च वै पुरा।

उपक्रम्य च वर्मास्त्रे लिखेदन्तर्मुखानमून् ॥ 54 ॥

बहिः कोणान्तरालेषु प्रोक्तोऽयं दक्षिणादितः।

आचक्रादीन्यथाङ्गानि ज्वालाचक्रान्तिमानि च ॥ 55 ॥

चतुर्दलाग्रे प्रागादौ वर्मास्त्रे च सबिन्दुके।

तदन्तरालेष्वन्तस्था बिन्दुना चान्तराननाः ॥ 56 ॥

केसरेष्वष्टपत्रस्य स्वरानन्यांश्च बिन्दुभिः।

दलेष्वष्टाक्षरार्णआंनि तथा भूतानि, तद्बहिः ॥ 57 ॥

द्विरष्टपत्रकिञ्जल्कनिचये प्राक्प्रयोगतः।

कादिसान्तानि वर्णानि सबिन्दूनि यथापुरा ॥ 58 ॥

तद्दलेषु द्विषट्‌कार्णः, वर्मास्त्रे शिरसा सह।

षोडशाक्षर इत्युक्तो, द्वात्रिंशत्केसरादिके ॥ 59 ॥

आनुष्टुभं महामन्त्रं नृवराहनृसिंहयोः।

बहिरष्टाष्टपत्रेषु पातालनृहरेर्मनुम् ॥ 60 ॥

प्राग्वलदक्षरशो न्यस्य, ततोऽष्टदलपङ्कजे।

नारसिंहं तथाष्टार्णं, तद्बाह्यस्थे तु भूपुरे ॥ 61 ॥

सप्तद्वीपसमुद्राढ्ये वज्रैः कोणेषु लाञ्छिते।

प्रागाद्यासु महादिक्षु पार्थिवं बीजमुत्तमम् ॥ 62 ॥

तन्नाममन्त्रसंयुक्तं, अन्तस्थाः कोणभूमिषु।

ततः सपार्थिवं बीजं कोणाभ्यन्तरबाह्ययोः ॥ 63 ॥

तद्बहिः प्रातिलोम्येन स्वरषोडशकं न्यसेत्।

सकारादीनि कान्तानि तथाभूतानि तद्बहिः ॥ 64 ॥

परितोन्त्ययुगेनैव साध्यनामविदर्भणम्।

कृत्वा प्रति प्रयोगेण बहिर्भूपुरसंपुटात् ॥ 65 ॥

पाशांकुशाब्यामावेष्ट्य द्वाब्यां वा बहुभिस्तु वा।

पुरोदितक्रमेणैव स्वस्थाने केशवादयः ॥ 66 ॥

बाह्यावरण भूमिष्ठाः प्रागाद्यासु च विष्णवः।

तत्कोणेषु हृषीकेशः, तच्छिद्रेषु जनार्दनाः ॥ 67 ॥

कल्पनीयाश्च, तन्मन्त्राः प्रणवाद्या यथाक्रमम्।

सजीवाः संज्ञयोपेता नमस्कारसमन्विताः ॥ 68 ॥

अमुकं रक्ष रक्षेति तदन्ते साध्यभूषिताः।

प्रागादिदिक्षु तद्बाह्ये त्वन्तस्थाश्चाष्टभिः सह ॥ 69 ॥

यशौ रषौ लसौ चाथ वहावपि सबिन्दुकौ।

विलिखेत् पुनरप्येतानैशान्याऽनल पश्चिमम् ॥ 70 ॥

पाशाङ्‌कुशाब्यामावेष्ट्य द्वाभ्यां वा बहुभिस्तथा।

अधस्तान्नृवराहं च सर्वोर्ध्वे नृहरेर्मनुम् ॥ 71 ॥

क्रमशः केशवादीनां ध्यानं चाकर्णयामलम्।

केशवः स्वर्णवर्णोऽब्जशह्खचक्रगादाधरः ॥ 72 ॥

नारायणो नीरदाभः शङ्खचक्रगदाब्जधृक्।

माधवोऽव्जगदाशङ्खचक्री नीलाब्जसन्निभः ॥ 73 ॥

गोविन्दो धवलश्चक्रगदाशह्खपयोजधृक्।

विष्णुर्गदाम्बुजदरचक्री बन्धूकसप्रभः ॥ 74 ॥

रक्तस्चक्रदराम्भोजशङ्ख(गदा)धृङ्नधुसूदनः।

त्रिविक्रमश्चक्रगदापझशङ्खी जपारुणः ॥ 75 ॥

शह्खचक्रगदापझधरः स्याद्वामनोऽरुणः।

पझचक्रगदाशङ्खी श्रीधरश्चन्द्रसप्रभः ॥ 76 ॥

विद्युत्प्रभो हृषीकेशो गदाचक्रदराब्जधृक्।

गदाब्जचक्रविद्याभृत्पझनाभोऽरुणप्रभः ॥ 77 ॥

दामोदरः पझशङ्खगदाचक्रधरोऽरुणः।

मुख्यदक्षकराम्भोजात् मुख्यवामकरावधि ॥ 78 ॥

पझादिकं धारयन्त आयुधानां चतुष्टयम्।

किरीटकौस्तुभधरा वनमालाविभूषिताः ॥ 79 ॥

पीताम्बरधराः सर्वे प्रसन्नवदनेक्षणाः।

करुणापूर्णहृदया जगदुद्धरणोद्यताः ॥ 80 ॥

यन्त्रतेजोऽसहिष्णूनां नराणां तापशन्तये।

आसारैरमृतेर्नित्यं सेच्यन्तः समन्ततः ॥ 81 ॥

विष्णुः प्राच्यादिदिग्भागे हृषीकेशा विदिक्‌स्थिताः।

जनार्दनाश्छिद्रगताश्चाष्टपादे(?) चतुर्भुजाः ॥ 82 ॥

पृष्टदक्षिणवामाभ्यां चक्रशह्खधरास्तथा।

मुख्यवामकरेणैव वरदा वाऽभयप्रदाः ॥ 83 ॥

विष्णवो दक्षिणैर्मुख्यैर्ज्वलत्पावकभीषणाः।

चक्रकौमोदकीशार्ह्गान् धारयन्तः सखड्‌गकान् ॥ 84 ॥

वह्न्यादिकोणदेशस्था हृषीकेशाः सुवर्णभाः।

शङ्खं हलं च मुसलं वहन्तः शूलपश्चिमम् ॥ 85 ॥

प्रागाग्नेयादिकच्छिद्रदेशस्थाश्च जनार्दनाः।

ज्वलन्मरतकाभाश्च वीक्षमाणाश्च दिक्‌स्थितान् ॥ 86 ॥

दण्डं कुन्तं च शक्तिं च पाशं चाङ्‌कुशमेव च।

वज्रं परशुसंज्ञं च तथा शतमुखानलम् ॥ 87 ॥

दधानाः सुसमैः स्थानैरुत्थिताः स्वस्तिकादिना।

सुखासीनास्तु वा सर्वे केवला वा सशक्तिकाः ॥ 88 ॥

संकल्प्याः तदधः सर्वयज्ञाङ्गः सूकराननः।

कृष्णपिङ्गलवर्णआभः पुण्डरीकनिभेक्षणः ॥ 89 ॥

पश्चिमाब्यां च पाणिभ्यां पूर्ववच्चक्रशङ्खभृत्।

मुख्येन दक्षिणेनैव भीतानामभयप्रदः ॥ 90 ॥

भूम्याः स्वाङ्के निषण्णाया वामेनास्लेषतत्परः।

परस्तान्नहरिर्देवस्तुहिनाचलसन्निभः ॥ 91 ॥

करैरष्टभिरत्युग्रः पृष्ठतो दक्षिणादितः।

शङ्खचक्राम्बुजगदाः खड्‌गं च सशरं धनुः ॥ 92 ॥

धत्ते षड्भिस्तु मुख्याभ्यां हिरण्यकशिपुं रुषा।

विदारयंश्च स्वाङ्कस्थं नखरैः क्रकचोपमैः ॥ 93 ॥

उद्‌धृत्य साम्बुजं पाणि केवलं वाऽभयप्रदः।

हिरण्यरुधिरस्रोतः पङ्कितोरस्थलः शुभः ॥ 94 ॥

सर्वानेतान् सजीवेन शक्तिबीजेन वेष्टयेत्।

बहिः प्राच्यादिदिग्देशे साकारानस्त्रविग्रहान् ॥ 95 ॥

चक्रकौमोदकीशार्ह्गनन्दकान् विलिखेदिमान्।

केशवाद्यास्तथास्त्रान्ताश्चतुस्त्रिंशत्तु मूर्तयः ॥ 96 ॥

स्वतन्त्रं कल्पयेन्मन्त्री यद्वा चावरणक्षितौ।

कृत्वैवं प्राह्‌मुखं यन्त्रमपराङ्गं प्रकल्पयेत् ॥ 97 ॥

कर्णिकावलयं कुर्यात् प्राक्‌प्रमाणेन मध्यतः।

तदन्तरे कोणषट्‌कं प्रकाशाह्‌लादसंपुटम् ॥ 98 ॥

त्रिधा विभज्य तद्बाह्यं क्षेत्रार्धं च तदन्तरे।

त्रिरष्टयेदुम्बराह्ये (?) कमलं द्वादशच्छदम् ॥ 99 ॥

चतुर्विंशद्दलं चक्रं नाभिनेमित्रयान्वितम्।

प्रथिभिश्चावृतं बाह्ये नेमिस्थैस्तस्य बाह्यतः ॥ 100 ॥

शक्तिभिश्च जयाद्याबिरष्टाभिः परिवारितम्।

पूर्वं द्वादशपत्राब्जकर्णिकामध्यकल्पिते ॥ 101 ॥

त्रिकोणसंपुटाकारे प्रकाशाह्‌लादलक्षणे।

षट्‌कोणे लक्षयेद्देवं कल्पान्तहुतभुक्प्रभम् ॥ 102 ॥

नृपञचवस्त्रं ज्ञानादिगुमपूर्णमहार्णवम्।

त्रिलोचनं चतुर्बांहुं चतुश्चक्रधरं परम् ॥ 103 ॥

योगपट्टपिनद्धाङ्गं जान्वारूढभुजद्वयम्।

श्रीवत्सकौस्तुभोरस्कं भूषितं मकुटादिभिः ॥ 104 ॥

हारशेखरकेयूरकटकैर्नूपुरान्तिमैः।

भक्तानां स्वानुरक्तानां सिद्धान्तनिरतात्मनाम् ॥ 105 ॥

अशोकविटपिच्छायान्याजेनार्तिविनाशनम्।

साधुसंरक्षणोद्युक्तचेष्टितं हृषृमानसम् ॥ 106 ॥

अधस्ताच्चरणाम्भोजात् साध्यं बीजपुटीकृतम्।

विलिख्य, कोणषट्‌केषु प्रागाद्येषु त्रिकं त्रिकम् ॥ 107 ॥

सुदर्शननृसिंहस्य मन्त्रार्णानि यथाक्रमम्।

तदङ्गानि च तद्बाह्ये कोणाभ्यन्तरभूमिषु ॥ 108 ॥

लिखेदावृत्तियोगेन क्षार्णं प्रथिजणेषु च।

प्रागादि चक्रबाह्ये तु जया चन्द्रप्रभाविनी ॥ 109 ॥

नवदूर्वाङ्‌कुरश्यामा मोहिनी, विजया ततः।

राजोपलप्रभा कान्ता ह्‌लादिनी पाटलप्रभा ॥ 110 ॥

अजिता कनकप्रख्या, माया नीलोत्पलप्रभा।

रक्ताऽ पराजिता सिद्धिर्धूम्रवर्णा स्वकं पतिम् ॥ 111 ॥

वीक्षमाणाश्च सततं, नीलोत्पलविलोचनाः।

नवयौवनलावण्यविभवेनोपबृंहिताः ॥ 112 ॥

करण्डमकुटोपेताः सर्वाभरणभूषिताः।

विचित्रक्षौमवसनाः सर्वर्तुकुसुमान्विताः ॥ 113 ॥

द्विभुजा दक्षहस्तस्थपुष्पमालाभ्यलंकृताः।

वामे चन्द्रांशुसह्काश चामरव्यजनोद्यताः ॥ 114 ॥

भूपच्चरौ नृसिंहस्य भीमोग्रौ भीषणद्युती।

दंष्ट्राकरालवदनौ ज्वलत्पावकलोचनौ ॥ 115 ॥

नीलनीरदसंकाशौ द्विभुजौ दण्डचक्रिणौ।

उदग्रकायावत्युग्रौ वीक्षयन्तौ परस्परम् ॥ 116 ॥

रक्ताम्बरधरौ रक्तकुसुमस्रग्विमण्डितौ।

संपाद्यैवं महायन्त्रं सुदर्शननृसिंहयोः ॥ 117 ॥

स्थापयेद्विधिवन्मन्त्री मध्ये प्रासादमण्टपे।

क्ष्मापरिग्रहमारभ्य संपन्ने सर्वकर्मणि ॥ 118 ॥

विन्यस्ते विष्टरे यन्त्रे प्रतिष्ठाप्य विधानतः।

त्रैकाल्यमर्चनं कार्यं तल्लक्षणमथोच्यते ॥ 119 ॥

तद्दैर्घ्यं यन्त्रविस्तारादधिकं द्वादशाह्‌गुलम्।

विभक्ते यन्त्रविस्तारे सप्तधा वाऽथ पञ्चधा ॥ 120 ॥

एकैकमन्तयोस्त्यक्त्वा भागैर्मध्यगतैरतः।

पञ्चभिर्वा त्रिभिः कार्या विष्टरस्य तु विस्तृतिः ॥ 121 ॥

एकैकं मध्यतः स्थाप्य पार्श्वयोः सषडङ्‌गुलम्।

यन्त्रपार्श्वस्थनालाभ्यां सुषिरद्बयमाचरेत् ॥ 122 ॥

शिष्टानि मार्जयेन्मन्त्री चतुरश्रप्रसिद्धये।

त्रिचतुःपञ्चधा वाऽथ यन्त्रोच्छ्राये विभाजिते ॥ 123 ॥

तत्तदेकांशमानेन कार्यःस्याद्विष्टरोच्छ्रयः।

पीठवत्तदलंकृत्य पञ्चाह्गैः परितो बहिः ॥ 124 ॥

तदूर्ध्वे विष्टरं यन्त्रं कल्पयेत्तद्विधिं श्रृणु।

पीडमध्यगतं भागं मध्यस्थेन तु तन्तुना ॥ 125 ॥

कर्णिकार्थं परिभ्राम्य शेषे षोढा विबाजिते।

द्विरष्टकेसरोपेतमष्टपत्राब्जमस्तके ॥ 126 ॥

भागेन तद्बहिस्तद्वद दशारं चक्रमुज्ज्वलम्।

वायुमण्डलमध्येन षट्‌कोणं तु बहिस्त्रिभिः ॥ 127 ॥

वज्राङ्कितं कोणभूषु भागार्धेन तु भूपुरम्।

यन्त्रमद्यमनालस्य निवेशार्थं तु मध्यतः ॥ 128 ॥

वेधयेत् तत्प्रमाणेन साध्यनाम समन्ततः।

विलिख्य तद्बहिर्वेष्ट्य केसराणां द्विरष्टके ॥ 129 ॥

षोडशार्णं नृसिंहस्य तद्‌द्विषट्‌काक्षरावधौ।

हुंफट्‌स्वाहा समोपेतो नृहरेः षोडशाक्षरः ॥ 130 ॥

प्रागाद्यष्टदलेष्वस्य मन्त्रमानुष्टुभं परम्।

चतुष्टयक्रमेणैव प्रत्येकस्मिन् दले न्यसेत् ॥ 131 ॥

बहिर्दशारचक्रस्य प्रागराद्येषु मन्त्रपम्।

सौदर्शननृसिंहस्य हनशब्दसमन्बितम् ॥ 132 ॥

विलिखेद्‌द्वन्द्वयोगेन, बाह्ये वायव्यमण्डले।

विलिखेद्वर्तुलाकारे वायव्यं बीजमुत्तमम् ॥ 133 ॥

वर्म चास्त्रसमेतं च विलिखेदन्तरान्तरा।

बाह्यस्थे कोणषट्‌के तु लिखेदाग्नेयमक्षरम् ॥ 134 ॥

कल्पयेत् प्रतिकोणं तु वह्निज्वालासमन्वितम्।

कोणेषु भूपुरस्यान्तः पार्थिवं बीजमुल्लिखेत् ॥ 135 ॥

अङ्कारोऽथ विदिग्भागे परितो भद्रपीठवत्।

कण्ठदेशं समाश्रित्य द्वौ द्वौ प्राच्यां दिशि क्रमात् ॥ 136 ॥

अन्योन्यमभिवीक्षन्तौ कल्पयेदुत्तमोत्तमे।

यन्त्रसन्धारणोद्युक्तौ व्यात्तास्यावुग्रलोचनौ ॥ 137 ॥

अनन्तगुलिकौ प्राच्यां, याम्यायां शङ्खवासुकी।

सतक्षको महापझः प्रतीच्यां उत्तरे तथा ॥ 138 ॥

कार्कोटकस्तथापझो, विशेषस्तत्र कथ्यते।

विभज्य कर्णिकाभूमेर्भूपुरान्तं विधान्तरे ॥ 139 ॥

नृसिंहयन्त्रं कुर्वीत, बाह्यतो यन्त्रविष्टरम्।

दिक्षु नारायणास्त्राणि तत्र कूर्चमयानि च ॥ 140 ॥

सितादिधातुजैर्वर्णैः कुङ्‌कुमाद्यैर्विमिश्रितैः।

विलिखेन्मुख्यमूर्त्यादि यथाशोभं मुखद्वये ॥ 141 ॥

सुदर्शननृसिंहाभ्यां वर्णशोभा समीरिता।

कर्णिका कनकप्रक्या, केसराण्यरुणानि तु ॥ 142 ॥

पाण्डुरक्तानि पत्राणि, भूपुराणि समन्ततः।

कनकाभानि कार्याणि, मूर्तीनां प्रागुदीरितम् ॥ 143 ॥

चक्रनाबिद्वयं कुर्याद्धेमपूर्वारुणप्रभम्।

शरदाकाशसंकाशान्यराणि, अरुणमन्तरम् ॥ 144 ॥

हेमकुन्दसितं कुर्यात् क्रमान्नेमित्रयं शुभम्।

पीतेन वा वलर्क्षेण लिखेन्मन्त्राक्षराणि वै ॥ 145 ॥

पझकेसरपत्रेषु भूपुरेषु समन्ततः।

षट्‌कोणान्तरबाह्येषु चक्रनाभ्यरनेमिषु ॥ 146 ॥

पृथक् कृतानि वर्णानि मान्त्राण्यन्तर्मुखानि च।

तारद्वयान्तरस्थानि बिन्दुयुक्तानि चान्ततः ॥ 147 ॥

लेख्यान्येतानि सर्वत्र, मुख्यप्रणवसंपुटम्।

प्राकारसमुपेतानि नमस्कारान्वितानि च ॥ 148 ॥

कुर्यान्नारायणास्त्राणि कूर्चानि हरिताणि च।

बद्धानि पझपाशेन ततो हयमुखानि च ॥ 149 ॥

भूर्जपत्रे विलिख्येत कुंकुमागरुजै रसैः।

हरिचन्दनकर्पूरगव्यपञ्चकसाधुभिः ॥ 150 ॥

सुवर्णसूच्या विधिवत् समाप्य गुलिकाकृतिम्।

सुवर्णपट्टेनावृत्य प्रतिष्ठाप्य विधानतः ॥ 151 ॥

रक्ष्याणामायुरारोग्यधनधान्यादिवृद्धये।

पुत्रपौत्रादिसन्तानविजयेष्टादिसिद्धये ॥ 152 ॥

धारयेच्छिरसा मन्त्री साधुसंरक्षणे रतः।

यन्त्रमेतत् समाख्यातं सुदर्शननृसिंहयोः ॥ 153 ॥

स्थापनं सर्वमूर्तीनां यथावत् प्रागुदीरितम्।

तथैवैतत् प्रतिष्ठाप्य त्रिकालं वैककालिकम् ॥ 154 ॥

पूज्यते यदि राजा च राष्ट्रं च सुखमेधते।

इति श्रीपाञ्चरात्रे पारमेश्वरसंहितायां क्रियाकाण्डे सुदर्शननृसिंहमहाचन्त्रस्वरूपकथनं नाम त्रयोविंशोध्यायः।

\*\*\*\*\*\*\*\*\*\*\*\*\*\*



॥ श्रीः ॥

चतुर्विंशोऽध्यायः

सनकः ---

मुने! सम्यक् समाख्यातं सुदर्शननृसिंहयोः।

पूर्वापरमुखं यन्त्रं नानामन्त्रार्णपूरितम् ॥ 1 ॥

मध्यमारभ्य मन्त्राणां साङ्गानां लक्षणं परम्।

न्यासार्थमर्चनार्थं च समाचक्ष्व यथाक्रमम् ॥ 2 ॥

शाण्डिल्यः ---

साधु पृष्टं त्वया प्राज्ञारहस्याम्नायलक्षितम्।

सनक! त्वं श्रृणुष्वात्र मन्त्रजातं यथास्थितम् ॥ 3 ॥

संकर्षणात् पुरा तुष्टाच्छंकरेण मयाऽपि च।

हिताय सर्वलोकानां यन्त्ररूपं गुणोत्तरम् ॥ 4 ॥

सुगुप्ते भूतले शुद्धे वर्णचक्रं परिस्तरेत्।

अकारादिक्षकारान्तं सर्वार्णमयरूपिणम् ॥ 5 ॥

स्वक्षनाभ्यरनेमीभिः प्रथिभिश्चाप्यलंकृतम्।

कारणं सर्वमन्त्राणां अक्षे प्रणवमालिखेत् ॥ 6 ॥

अकाराद्या विसर्गान्ताः स्वरा नाभ्यङ्गमाश्रिताः।

ककारादीनि भान्तानि तदराणां त्रिरष्टके ॥ 7 ॥

मादिहान्तानि नेमौ तु क्षार्णं प्रथिगणे स्थितम्।

शब्दब्रह्नमयं चक्रं पुरा वर्णगणं ततः ॥ 8 ॥

प्रणवाद्यैर्नमोन्तैश्च संज्ञाभिः क्रमशस्ततः।

विन्यस्य मातृकायन्त्रं स्वं देवं विधिवद्‌गुरुः ॥ 9 ॥

समभ्यर्च्यार्घ्यपुष्पाद्यैर्मातृकामन्त्रविग्रहम्।

ततः समुद्धरेन्मन्त्रान् सर्वाभिमतसिद्धिदान् ॥ 10 ॥

जेतुं शक्ताऽऽत्मनो यातु सृष्टिस्थितिलयोन्मुखी।

कियाशक्तिः समुद्दिष्टा संकल्पजननी पुरा ॥ 11 ॥

कालरूपमधिष्ठाय तयैतद्‌बृंहितं जगत्।

कालचक्रं जगज्जक्रं तस्मात् सौदर्शनं वपुः ॥ 12 ॥

तमधिष्ठाय सा शक्तिर्जीवभूता व्यवस्थिता।

विनाकृतं तया सर्वमसत्कल्पमिदं भवेत् ॥ 13 ॥

तस्मात् समुद्धरेच्छक्तिमग्नीषोमसमप्रभाम्।

अक्षाधारां तु वै नित्यामनाद्यन्तां च वैष्णवीम् ॥ 14 ॥

पूर्वं नेम्यन्तिमद्वन्द्वं तदाद्यं सानलद्वयम्।

नाभितुर्यान्तिमद्वाभ्यां पिण्डमेतदलंकृतम् ॥ 15 ॥

सौदर्शनमहाशक्तिः सर्वसिद्धिप्रदायिनी।

जीवभूता षडर्णस्य प्रकाशानन्दरूपिणी ॥ 16 ॥

हृदयाद्यङ्गसिध्यर्थं पिण्डमेतत् स्वरोज्झितम्।

दीर्घैराद्यैस्त्रिभिश्चान्त्यैर्भेदयेन्नेत्रपश्चिमम् ॥ 17 ॥

प्रणवादीनि चैतानि कुर्याद्वै हृदयादिभिः।

नमः स्वाहा वषड्‌ढुंफट्‌वौषड्‌भिर्जातिभिः सह ॥ 18 ॥

कमान्नियोजनीयानि विज्ञानादिगुणैः सह।

शक्तेः प्रकृतिरूपस्य षडर्णस्योद्‌धृतिं श्रृणु ॥ 19 ॥

पूर्ववत् समुपाहृत्य चान्तिमे द्वयमन्तिमम्।

तत्राष्टं सतृतीयं स्यात् सार्णं(यान्त्यं)सान्त्यंततोन्तिमम् ॥ 20 ॥

सपञ्चमस्वरं तच्च कुर्यान्नेभ्याद्यभूषितम्।

पश्चादेकादशारार्णयुक्तं तद्‌द्विगुणारगम् ॥ 21 ॥

अन्त्यार्णमविमुक्तं तु कुर्यात् पञ्चमषष्ठयोः।

अयं सौदर्शनो मन्त्रः षडर्णः समुदीरितः ॥ 22 ॥

तृतीयः पञ्चमः षष्ठः प्रत्येकं त्र्यक्षरः स्मृतः।

अन्येऽवर्णसमोपेता वर्णाः स्युर्द्व्यक्षरास्त्रयः ॥ 23 ॥

एष कालात्मनो विष्णोर्विश्वरूपस्य वाचकः।

सतारया च शक्त्यायमष्टार्णः परिकीर्तितः ॥ 24 ॥

क्षेत्रक्षेत्रज्ञयुक्त्या तु यथा प्रकृतिगः पुमान्।

स्थूलस6क्ष्मात्मको ध्येयस्तथा सौदर्शनो हरिः ॥ 25 ॥

दर्शनं परतत्वस्य स्यात्तदाख्यानदर्शनम्।

तन्निष्ठानामिदं नित्यमज्ञानतिमिरापहम् ॥ 26 ॥

छिनत्ति संशयं तेषां समु(दु)पायप्रवृत्तये।

रूपान्तरमिदं तस्य संशयच्छेदकारिणः ॥ 27 ॥

नूनं वर्णाश्रमाचारनिष्ठानामाननेन तु।

भिनत्ति दूषकान् जन्तून् स्वकविद्याप्रभावतः ॥ 28 ॥

लाञ्छितानामनेनाशु भक्तानां भावितात्मनाम्।

करस्थो विजयस्तु स्यादिह लोके परत्र च ॥ 29 ॥

किं पुनर्विषये यन्त्रे स्थापिते पूजिते सति।

मुने! मन्त्रप्रभावोऽयमेवमुक्तः परन्तप! ॥ 30 ॥

लक्षणं हृदयाद्यस्य मन्त्रस्यास्य क्रमाच्छृणु।

प्रागेव हृदयादीनां मन्त्रार्णानि यथाक्रमम् ॥ 31 ॥

विन्यसेद्बीजभूतानि तारान्ते बिन्दुना ततः।

आविसूनां क्रमादन्ते तथा सूर्याक्षरद्वयात् ॥ 32 ॥

महासुदर्शनज्वालापदयोरन्तिमेऽपि च।

चक्रायेति पदं षोढा शिरोन्तं योजयेत् क्रमात् ॥ 33 ॥

विज्ञानादिगुणौपेतैः तुर्यान्तैर्हृदयादिभिः।

नमः स्वाहादिजात्यन्तैः प्रागुक्तविधिना लिखेत् ॥ 34 ॥

ध्येयान्याकारवर्त्तीनि बोगस्थानेषु मूलवत्।

वर्णभूषणवस्त्रास्त्रभुजसंस्थानचेष्टितैः ॥ 35 ॥

वर्मास्त्रेज्ञेयमन्त्रस्य चरमार्णद्वयं स्मृतम्।

नमो नारायणायेति स्यादष्टार्णं सतारकम् ॥ 36 ॥

अस्य साङ्गान्युपाङ्गानि मन्त्रार्णैर्बिन्दुभुषितैः।

चरमार्णेन शेषाणि चरणान्तान्यपि क्रमात् ॥ 37 ॥

गुणैश्च हृदयाद्यैश्च तुर्याद्यैर्जातिभिस्सह।

स्वरूपं षोडशार्णस्य मन्त्रस्य प्रागुदीरितम् ॥ 38 ॥

हृदयादिपदान्तानि कल्पनीयानि पूर्ववत्।

तत्र द्वादशमं बीजं हुंफट्‌स्वाहान्त मुच्चरेत् ॥ 39 ॥

विभोर्वराहवक्त्रस्य मन्त्रमानुष्टुभं श्रृणु।

स्वराद्यं पञ्चमं वर्णमेकीभूतं समं पुरा ॥ 40 ॥

प्राग्वर्णमेवमुद्‌धृत्य जातिमाद्यां समाहरेत्।

अरान्तं तत् तृतीयं च तदन्ते नेमिपञ्चमम् ॥ 41 ॥

नाभ्येकादशमोपेतमरषोडशकं ततः।

वराहरूपाय पदं तदूर्ध्वं व्याहृतित्रयम् ॥ 42 ॥

पतये पदमन्तेऽस्य भूपतित्वमनन्तरम्।

मे देहीति ततः पश्चाद्दापयेति पदं ततः ॥ 43 ॥

शिरसा सह मन्त्रोऽयं द्वात्रिंशार्णः प्रकीर्तितः।

अङ्गानि कल्पयेदस्य विभक्तैः पञ्चधा पदैः ॥ 44 ॥

क्रमशः सप्तभिः षड्‌भिः सप्तभिश्चाथ सप्तभिः।

पञ्चभिर्वर्ण संभूतैः प्रणवाद्यैर्गुणोत्तरैः ॥ 45 ॥

हृदयाद्यस्त्रपर्यन्तैस्तुर्यान्तैर्जातिभिः सह।

अङ्गक्लृप्तिरियं प्रोक्ता मन्त्रस्यास्य सुलोचन! ॥ 46 ॥

शक्तिः स्वाहास्य भूर्बीजं परिज्ञेयं ततोपरि।

मन्त्रं नृसिहरूपस्य प्राक्‌सङ्‌ख्यार्णं समुच्चरेत् ॥ 47 ॥

पुरो दयाद्यं अग्रान्तं नाभ्यर्णान्ताद्यसंयुतम्।

कवीनां मध्यमं, पूर्वं रमायाः, संमतान्तरम् ॥ 48 ॥

स्वाहान्तं, विष्टराद्यं च, कृष्णान्तं चोरुपूर्वकम्।

नाभिपञ्चदशार्णेन संयुतं, तदनन्तरम् ॥ 49 ॥

पूजान्तं, लोर्घ्वकं वाद्यमनन्तान्तं सबिन्दुकम्।

सहस्राद्यं, अपूर्वान्तं, सर्वतोन्तमतः परम् ॥ 50 ॥

मुकुटाद्यं, मुखान्तं च, नेम्याद्यर्णसन्वितम्।

किन्नरान्तरमादाय ऋछयाद्यर्णोपरि स्थितम् ॥ 51 ॥

अस्यन्तं, बिन्दुसंयुक्तं, हरेराद्यं, समं, ततः।

गंभीरमध्यं धिषणमध्यमं कर्षणान्तिमम् ॥ 52 ॥

नाभ्यन्ताद्येन संयुक्तं, ततो भद्राद्यमेव च।

उन्निद्रान्तमनुस्वारं अमृताभ्यन्तरं, द्विधा ॥ 53 ॥

तयोरन्तेऽमृतान्तं स्यात् वायुं तस्योपरि स्थितम्।

ततोऽन्नान्त्यं रमान्तं च रम्यान्तं हं समुद्धरेत् ॥ 54 ॥

एवमानुष्टुभो मन्त्रः कीर्तितो नृहरेः परः।

पञ्चमं सस(त)कान्ताद्यं बीजमस्य प्रकीर्तितम् ॥ 55 ॥

शक्तिश्चैवं सविज्ञेयमिन्दुपूर्वं सबिन्दुकम्।

पादैश्चतुर्भिः, सर्वैश्च प्रणवाद्यैरनुक्रमात् ॥ 56 ॥

पञ्चाङ्गान्यस्य मन्त्रस्य हृदयादीनि कल्पयेत्।

पादान्ते योजयेदेताननन्तात्मन; उच्यते ॥ 57 ॥

ततः प्रियात्मने इति, ज्योतिरात्मने इत्यपि।

तुर्यो मायात्मने इति मन्त्रे चन्द्रात्मने पदम् ॥ 58 ॥

ज्ञानादिहृदयादीनि जात्यन्तानि यथापुरा।

पातालनृहरेर्मन्त्रश्चाष्टाष्टाक्षर उच्यते ॥ 59 ॥

क्रमात् स्वरान्तपूर्वाभ्यां युक्तं प्रथ्यर्णमुच्चरेत्।

अरद्विदशकं पश्चात् नेम्याद्यं प्रोतमोस्वरात् ॥ 60 ॥

अरान्तं च तृतीयं च तदन्ते नेमिपञ्चमम्।

नाभ्येकादशमोपेतमक्षरं षोडशारगम् ॥ 61 ॥

\[बिन्दुयुक्तं ततः शान्तहरेरेखाभिरन्वितम्।

कुशेशयान्तमग्नीति च तदन्ते नेत्र पूर्वकम् ॥ 62 ॥

त्रातुराद्यं यशाद्यं च साद्यं पर्वतमध्यमम्।

अष्टारभं समादाय नेमिपञ्चकसंस्थितम् ॥ 63 ॥

रविनेमिपदं पश्चाच्छान्ताद्यं यमलादिकम्।

द्विनवारं च सान्तं च द्वयमेतद्विधोच्चरन् ॥ 64 ॥

अरैकविंशं षष्ठं च द्विकमेतत्तथोच्चरन् ॥ 65 ॥

नेमितृतीयमक्षान्तं भवेतां पूर्ववद्‌द्विधा ॥ 66 ॥\]

क्रमेण भूषयेदेतमन्ते वर्मास्त्रशीर्षकैः ॥ 67 ॥

पातालनृहरेर्मन्त्रः चतुष्षष्ट्यर्णकः स्मृतः ॥ 68 ॥

बीजमाद्यक्षरं प्रोक्तं शक्तिः स्वाहा च सानुगा ॥ 69 ॥

अङ्गानि कल्पयेत् क्षार्णैः पूर्ववत् स्वरभूषितैः ॥ 70 ॥

अन्ते बिन्दुसमोपेतैः प्रणवाद्यैरनुक्रमात् ॥ 71 ॥

ज्ञानाद्यस्त्रावसानैश्च तुर्यान्तैर्हृदयादिभिः ॥ 72 ॥

पूर्ववत् समुपेतानि नमः स्वाहेति जातिभिः ॥ 73 ॥

नारसिंहमथाष्टार्णमन्त्रं सर्वार्थसिद्धिदम् ॥ 74 ॥

नमसः प्रणवाद्यस्य नरेत्यर्णमथान्तिमे।

सिंहायेति पदान्तोऽयं नृसिंहाष्टार्ण ईरितः ॥ 75 ॥

क्षौं बीजमस्य नाभ्यर्णस्तृतीयः शक्तिरुच्यते।

कल्पयेद्‌धृदयादीनि बीजेनैव यथा पुरा ॥ 76 ॥

क्रमशः केशवादीनां मन्त्राणां लक्षणं श्रृणु।

नवमं चाष्टमं नेमावराद्यं मातृकान्तिमम् ॥ 77 ॥

त्रिधैकैकं क्रमात् कृत्वा बीजद्वादशकं यथा।

पौनः पुन्येन सर्वेषां यलवान् योजयेदधः ॥ 78 ॥

नाभिषष्ठस्वरोर्ध्वस्थानङ्कयेद्विन्दुनोपरि।

तारादिहृदयान्तानि संज्ञाभिस्तुर्यया सह ॥ 79 ॥

केशवः प्रथमो वाच्यस्ततो नारायणः परः।

माधवश्चैव गोविन्दो विष्णुश्च मधुसूदनः ॥ 80 ॥

त्रिविक्रमो वामनाख्यः श्रीधरः पझलोचनः।

हृषीकेशः पझनाभो दामोदर इति श्रुतः ॥ 81 ॥

बीजैर्दीर्घस्वरोपैतैः प्राग्वदङ्गानि कल्पयेत्।

तेषां श्रियादिकान्तानां श्रृणु मन्त्राननुक्रमात् ॥ 82 ॥

मातृकान्तय्त्रयं क्षाद्यं चतुर्धा प्रस्तेरत् पुरा।

विष्वक्‌सुयोज्यान्यर्णानि त्वधोभागे यथाक्रमम् ॥ 83 ॥

अग्न्यम्बुपृथिवीवारिवर्ह्निभूज्वलना क्रमात्।

वारिद्वयं च सोमं च पार्थिवद्वितयं ततः ॥ 84 ॥

योजयेदनलं वर्णं षट्‌सप्ताष्टसु मूर्धनि।

अधोनवद्वादशयोः सर्वेषां चोर्ध्वतः पुनः ॥ 85 ॥

स्वरशक्त्या समेतेन नाभ्यन्ताद्येन भूषयेत्।

स्वरजात्यादियुक्तानि बीजानि हृदयादयः ॥ 86 ॥

बहिश्चक्रगदाशार्ङ्गखड्‌गाद्यैर्दिक्षु भेदिताः।

विष्णवो वासुदेवाद्या एतेषां वाचकान् श्रणु ॥ 87 ॥

आद्ये चान्ते स्वरे नाभौ समुद्‌धृत्य सतारके।

पूर्वे चक्रधरायेति संज्ञया विष्णवे नमः ॥ 88 ॥

अन्ये गदाधरायेति तृतीये शार्ङ्गधारिणे।

खङ्गधारिण इत्यन्ते चतुर्थस्य नियोजयेत् ॥ 89 ॥

द्विषट्‌कार्णेन चोद्दिष्टा विष्णऊनां वाचकाः पृथक्।

साङ्गान्युपाङ्गान्येतेषां मन्त्राद्यैः प्राग्वदाचरेत् ॥ 90 ॥

बीजानि यानि विष्णूनां विलोमेन स्वरान्तिमान्।

तान्युक्तानि हृषीकेशव्यूहानां समुदीरिताः ॥ 91 ॥

जनार्धनानां वक्ष्यन्ते मन्त्राः प्राच्यानलान्तरात्।

इकारादीनि चत्वारि चैकारादीन्यनुक्रमात् ॥ 92 ॥

कुर्यात् प्रणवपूर्वाणि तेषामन्ते यथा पुरा।

पूर्वं दण्डधरायेति सर्वेषां नमसा न्यसेत् ॥ 93 ॥

हृदादिचरणान्तानि मन्त्रार्णैस्तु यथा पुरा।

नृसिंहक्रोडयोर्मन्त्रस्ते प्रागेव प्रदर्शितः ॥ 94 ॥

अन्तस्थाश्च ततोष्टार्णो वर्णान्ते च स्वरा हलः।

सुप्रसिद्धाः समाख्यातास्त्वपराङ्गे निबोध तु ॥ 95 ॥

सुदर्शनषडर्णस्य प्राक्‌स्थमर्णचतुष्टयम्।

पुराहृत्य ततः पश्चात्तन्नेत्राद्ये चलान्तिमे ॥ 96 ॥

नेमिस्थं पञ्चमं व्रणं अरषोडशकोपरि।

नेमिनाभ्योस्तृतीये च वियोज्य तदनन्तरम् ॥ 97 ॥

नेम्याद्यं सानलं हान्तं नाभ्यन्ता त्तद्‌द्वयाङ्कितम्।

पिण्डमेतन्नृसिंहस्य विद्‌द्युद्वर्णसमन्वितम् ॥ 98 ॥

सिंहान्त्यं हृदयाद्यं च द्विधोद्‌धृत्य द्वयं ततः।

वर्मास्त्रे च शिरो जात्यायुक्तेयं द्विनवाक्षरम् ॥ 99 ॥

अस्यैव दशामो बीजं हनाद्यं शक्तिरुच्यते।

षडङ्गमस्य ताराद्यं हृदयाद्यं क्रमाच्छृणु ॥ 100 ॥

औंकाररहितं बीजं षोढा कृत्वा यथा पुरा।

स्वरैराद्यैर्विसर्गान्तैर्नपुंसकविवर्जितैः ॥ 101 ॥

योजयित्वा तदूर्ध्वे तु पदानि क्रमशो न्यसेत्।

चक्रराजपदं पूर्वे ज्वालाचक्रपदं ततः ॥ 102 ॥

जगच्चक्रपदं पश्चादसुरान्तकसंज्ञितम्।

पञ्चमं दीप्तचक्राख्यमन्ते माहासुदर्शनम् ॥ 103 ॥

चतुर्थ्यन्तं नियोज्यान्ते पश्चाज्ज्ञानादिभिस्तथा।

तुर्यान्तैर्हृदयाद्यैश्च स्वाहाद्याभिश्च चातिभिः ॥ 104 ॥

द्वादशार्णे नृसिंहस्य बीजं पूर्वं मुने! श्रृणु।

नेमिसप्तममादाय प्रागरार्णोपलक्षितम् ॥ 105 ॥

युक्तं स्वरान्त्यपूर्वाभ्यां कुर्याद्बीजं परं त्विदम्।

नतिप्रणवमद्यस्थमेकवीरं महाप्रभम् ॥ 106 ॥

सर्वेषां सिंहमन्त्राणां ध्यानभेदात्मनामिदम्।

जीवभूतं स्वरूपस्य वाचकं विद्धि कामदम् ॥ 107 ॥

मूर्तिमन्त्रान् श्रृणुष्वाथ द्वादशाक्षरमण्डितम्।

प्रणवं हार्दयीजातिः तुर्यान्तं भगवत्पदम् ॥ 108 ॥

नारसिंहाय दद्याद्वै पदं पञ्चाक्षरं ततः।

विश्वत्त्रातृनृसिंहस्य मन्त्रेयं द्वादशाक्षरः ॥ 109 ॥

तारान्तस्येद ..................दशाक्षरः।

वक्ष्यन्ते हृदयादीनि नेत्रान्तानि यथाक्रमम् ॥ 110 ॥

षोढास्य बीजं ताराद्यमाकारादिसमन्वितम्।

बिन्दुनाङ्कितमेतेषां योजनं प्राग्वदाचरेत् ॥ 111 ॥

अह्गोपाह्गमयी व्याप्तिः सवीजैर्द्वादशाक्षरैः।

सबिन्दुभिर्गुणाद्यैश्च कल्पयं वा नतिभिः सह ॥ 112 ॥

व्यापकोऽयं नृसिंहस्य मूर्तिभेदगतस्य च।

साङ्गो मन्त्रः समुद्दिष्टः सर्वाभिमतसिद्धिदः ॥ 113 ॥

अक्षमध्यगता वर्णा वर्णिताश्चक्रमध्यगाः।

संज्ञाः सबिन्दुप्राग्वर्णा नतिप्रणवमध्यगाः ॥ 114 ॥

तुर्यान्ताश्शक्तिसंघस्य जयाद्यस्य तु वाचकाः।

भीमोग्राभ्यां च भूताभ्यां तथा मन्त्रद्वयं भवेत् ॥ 115 ॥

विष्टरेऽभिनिविष्टानां मन्त्राणां लक्षणं श्रृणु।

साध्यनामस्वरूपं तु व्यापकं वक्ष्यते पुनः ॥ 116 ॥

तारान्ते बीजं शक्तिश्च दैवतं तस्य चेत्ततः।

शान्तिं पुष्टिं च वश्यं च विजयं चैवमादिकम् ॥ 117 ॥

द्वितीयान्तं समुच्चार्य कुरुवीप्सान्वितं ततः।

यंच्छ यच्छ पदान्तं वा, प्राकस्थितैः प्रणवान्तिमैः ॥ 118 ॥

अङ्कयेदवसाने च साध्यलक्षणमीरितम्।

द्विरष्टवर्णं नृहरेर्मन्त्रमानुष्टुभं परम् ॥ 119 ॥

पूर्वमेव समुद्दिष्ठं बाह्ये वायव्यमक्षरम्।

वर्मास्त्रजातियुक्तं च वाह्नं पार्थिवमक्षरम् ॥ 120 ॥

विस्तरेण पुरा प्रोक्तं तस्मान्नेह प्रतन्यते।

वक्ष्यते यन्त्र धर्तॄणां नागानां क्षाद्यमान्वितम् ॥ 121 ॥

बिन्दुस्वरान्वितं बीजं प्रणवाद्यं ततः परम्।

युक्तं प्रत्येकसंज्ञाभिस्तुर्यान्ताभिर्नमोऽन्तिमम् ॥ 122 ॥

इति शेषादिनागानां मन्त्रा सम्यगुदीरिताः।

शक्त्या सतारया यान्त्रैः सौदर्शनषडक्षरैः ॥ 123 ॥

एकैकं भेदयेद्वर्णमष्टार्णस्योर्ध्वतोऽप्यधः।

नारायणास्त्रमन्त्रोऽयं कल्पान्तहुतभुक्प्रभः ॥ 124 ॥

अभिधायाक्षरं पूर्वं चक्राद्यस्त्रगणस्य तु।

युक्तं वह्निविसर्गाभ्यां, बीजं वा, प्रणवान्वितम् ॥ 125 ॥

ततः संज्ञा चतुर्थ्यन्ता योजनीया फडन्तिमा।

चक्रादिषोडशास्त्राणामिति मन्त्राः प्रकीर्तिताः ॥ 126 ॥

ज्ञात्वैवं यन्त्रमाहात्म्यं योर्चयेद्विधिपूर्वकम्।

दिग्बन्ध, वह्णिप्राकार, गायत्र्या, वाहनादिकैः ॥ 127 ॥

यागोपकरणैर्मन्त्रैर्भोग, दान विवर्जितैः।

क्रमात् सर्वफलावाप्तिर्मन्त्रसिद्धिश्च जायते ॥ 128 ॥

दशदिग्बन्धमन्त्राणां वक्ष्यते लक्षणं पुरा।

ओं पूर्वं पुरुषायेति स्वाहान्तं तदनन्तरम् ॥ 129 ॥

अस्त्रेण बन्धयामीति, स्वाहान्तं च षडक्षरम्।

इति दिग्बन्धमन्त्रोऽयमीरितो दुष्टदोषहृत् ॥ 130 ॥

प्रणवं प्राक् समुद्‌धृत्य मनुं वाग्निजाययोः।

आयान्तं विन्यसेच्चक्रंअग्निप्राकारसंज्ञितम् ॥ 131 ॥

कीर्तितां चक्रगायत्रीं श्रृणु चक्रप्रसादनीम्।

जातिपूर्वं पुरस्कृत्य चक्रायेति समुद्धरेत् ॥ 132 ॥

द्वितीयं विष्णुगायत्र्या नृसूक्ताद्यक्षरत्रयम्।

तेत्राब्यां पदमादाय नेमिपूर्बान्तयोजितम् ॥ 133 ॥

धीमहीति तदन्ते नो विनिवेश्योऽनिवारितः।

गायत्र्यन्तं समुद्धार्य तदन्ते चतुरक्षरम् ॥ 134 ॥

सौदर्शनी समुद्दिष्ठा गायत्री तारकाक्षरा।

सतारका पुरा चेयं भवेदेकाक्षराधिका ॥ 135 ॥

तारद्वयं पुरोद्‌धृत्य परमं पदमुद्धरेत्।

धामेतिवस्थितं चाथ नेम्याद्यं द्विनवारकम् ॥ 136 ॥

द्विदशारगतं वर्णं नाभिपञ्चममूर्धनि।

ततस्तु गृहकाम्ययो इति पञ्चार्णमुद्धरेत् ॥ 137 ॥

युतं नेमिद्वितीयेन द्विनवारगतं ततः।

षोडशारगतं वर्णं द्वितीयस्वरसंयुतम् ॥ 138 ॥

नेमिपञ्चमवर्णं च षोडशारगतं पुनः।

नाभिद्वितीयसंभिन्नं नेम्यन्तं तारपश्चिमम् ॥ 139 ॥

तृतीयस्वरसंयुक्तं तृतीयं नेमिमण्डलात्।

नेम्यन्तमास्वरोपेतमरान्तं च स्वरान्तरम् ॥ 140 ॥

स्वरं तृतीयं संयोज्य, ततश्च द्विनवारगम्।

न्यूनविंशारगोर्ध्वं तद्‌द्विनवाक्षरमूर्धनि ॥ 141 ॥

स्वरं तृतीयं संयोज्य, ततश्च द्विनवारगम्!।

पुनर्मन्त्रशरीरेति प्रणवान्तं ततो नमः ॥ 142 ॥

पुनश्च नमसा युक्तो मन्त्र आवाहनोचितः।

प्रदाने सर्वभोगानां मन्त्रस्ते संप्रकाश्यते ॥ 143 ॥

प्रणवं पूर्वमुच्चार्य सर्वभोगैककारणम्।

नेम्यन्तं बिन्दुसंयुक्तं त्रिधेदं पदमप्यथ ॥ 144 ॥

गृहाणेति शिरोऽन्तोयं भोगदानस्य वाचकः।

आवाहने तथार्चायां विसर्जनविधौ तथा ॥ 145 ॥

प्रणवं पूर्वमुद्‌धृत्य संबोध्य भगवन्निति।

मन्त्रमूर्तेपदं दद्यात् स्वपदं च द्वितीयया ॥ 146 ॥

आसादय क्षमस्वेति प्रणवान्तं समुद्धरेत्।

परप्रयुक्तमन्त्राणां शक्तिह्रासनतत्परः ॥ 147 ॥

समस्तवीर्यमन्त्राढ्यं मुने! मन्त्रवरं श्रृणु।

प्रणवं पूर्वमुद्‌धृत्य प्रणवाद्यं सबिन्दुकम् ॥ 148 ॥

षडर्णस्यास्त्रमन्त्रप्राक्षडर्णं प्रणवोज्झितम्।

प्रोक्तस्यार्णद्वयं पूर्वं चक्रराजपदं ततः ॥ 149 ॥

सर्वशब्दं दहद्वन्दूपूर्वं दुष्टभयंकरम्।

चिन्तामूलं पदं पश्चाद्भिन्दि भिन्दीति वै ततः ॥ 150 ॥

द्विधा विदारय पदं (र ?) मन्त्रं ह्रासय ह्रासय।

भक्षयेति पदद्वन्द्वं भूतानीति ततः परम् ॥ 151 ॥

त्रासय त्रासयेत्यन्ते वर्मास्त्रे च शिरोन्तिमे।

एकसप्ततिमन्त्रोऽयं शक्तिह्रासाख्य ईरितः ॥ 152 ॥

मन्त्रमानुष्टुभं वक्ष्ये सर्वेषामभयप्रदम्।

भगवन्निति संबोध्य सर्वेति पदमुद्धरेत् ॥ 153 ॥

विजयेति पदं पश्चात् सहस्त्रारेति तत्परम्।

अपराजितेति शरणं पदं त्वामित्यनन्तरम् ॥ 154 ॥

प्रपन्नोऽस्मीति तत्पश्चाद्‌द्वितीयान्तश्चश्रीकरम्।

श्रीपदाद्यं ततः पश्चात् सुदर्शनमिति क्रमात् ॥ 155 ॥

प्रपत्तिरिति विख्याता सर्बपापक्षयंकरी।

वक्ष्ये नृसिह्यगायत्रीमपराङ्गस्य पूजने ॥ 156 ॥

वज्रेति द्व्यक्षरं पूर्वंश्रृङ्खलायेत्यतः परम्।

आयान्तं तीक्ष्णदंष्ट्रेति विझहेति पदं ततः ॥ 157 ॥

वज्रेति द्व्यक्षरस्यान्ते नखायेति च धीमहि।

आद्यं च चरमाद्यं च गायत्र्याः पदमुद्धरेत् ॥ 158 ॥

सिंहेति सविसर्गं च गायत्र्यन्तं ततो न्यसेत्।

आचरेदुक्तमन्त्राभ्यामावाहनविसर्जने ॥ 159 ॥

दिग्बन्धं च सहास्त्रेण प्रागुक्तेन समाचरेत्।

अन्येषामङ्गमन्त्राणां विनियोगो यथा पुरा ॥ 160 ॥

इति निगदितमेतन्मन्त्रजालं यथाव-

न्मुखयुगलसमेते यन्त्रराजे निविष्टम् ॥ 161 ॥

हृदिबहिरपि भोगैर्यानि योज्यानि तानि।

प्रकटयतु कदाचित् कष्टबुद्धेः परस्य ॥ 162 ॥

इति श्रीपाञ्चरात्रे पारमेश्वरसंहितायां क्रियाकाण्डे यन्त्रराजमन्त्रोद्धारविधानं नाम चतुर्विंशोऽध्यायः।

\*\*\*\*\*\*\*\*\*\*\*\*\*\*\*\*



॥ श्रीः ॥

पञ्चविंशोऽध्यायः

सनकः ---

भगवन्! सम्यगाख्यातं सुदर्शननृसिह्नयोः।

मन्त्ररूपं महायन्त्रं भजतामीप्सितप्रदम् ॥ 1 ॥

तस्माद्भजनरूपं च वद सानुग्रहोऽसि मे।

शाण्डिल्य :---

हिताय सर्वलोकानां यन्त्रमेतदुदाहृतमू ॥ 2 ॥

विधिना पूजितो येन सर्वं तेन समाप्यते।

मया ते श्रोतुकामाय वष्यते यजनक्रमः ॥ 3 ॥

प्राग्वत्स्नानादिकं कृत्वा प्रविश्य यजनालयम्।

प्रक्षाल्य पादावाचम्य सोत्तरीयः स्वलंकृतः ॥ 4 ॥

धृतोर्ध्वपुण्ड्रः कुसुमैः द्वार्‌सथानभ्यर्च्य पूर्ववत्।

कवाटोद्धाटनं कृत्वा प्रविश्याभ्यन्तरे विभुम् ॥ 5 ॥

प्रणिपत्य च गायत्र्या पाणिप्रक्षालनादिमम्।

अर्चायां विष्टरे यन्त्रे कृत्वा मार्गत्रयं' ततः ॥ 6 ॥

प्रासादं शोधयित्वाऽस्य पुरतः फलकादिके।

प्रोक्षिते चास्त्रमन्त्रेण संमुखं रुचिरासने ॥ 7 ॥

समासीनः स्वपार्श्वस्थ याज्ञीयं चाधिवासनम्।

करशुद्धिं स्थानशुद्धिं कृत्वाऽस्त्रेण यथापुरम् ॥ 8 ॥

पाणिभ्यामुक्तमन्त्रेण संयुक्तेनास्त्रमुद्रया।

पूजास्थानगदान् विघ्नान् बाह्यतोऽदृश्यविग्रहान् ॥ 9 ॥

विरेच्य बन्धनं कुर्यात् दिक्षु चैव विदिक्षु च।

कवचेनावकुण्ठ्याथ प्राणानायम्य पूर्ववत् ॥ 10 ॥

तत्वानि चोपसंहृत्य देहस्थान्यात्मना सह।

सर्वतत्वविनिर्मुक्तं विग्रहं केवलं ततः ॥ 11 ॥

शोधयेद्धारणाभिश्च शोषणाद्याभिरूर्ध्वतः।

तुर्याद्यन्ते पदे देवं सुदर्शनतनुं स्मरेत् ॥ 12 ॥

बलात्मनाऽस्य मरुता कवचेन तनुं स्वकाम्।

शोषयित्वा, दहेद्देहं दक्षांगुष्ठाद्य(देश)षतः ॥ 13 ॥

कल्पान्तपावकज्वाला सहस्रायुतदीधितिम्।

भावयित्वा शिखामन्त्रं तेन दग्धमनुस्मरेत् ॥ 14 ॥

दृन्मन्त्रं पूर्णचन्द्राभममृतासारवर्षिणम्।

वामांगुष्ठाग्रतो ध्यात्वा सेचितं तेन भावयेत् ॥ 15 ॥

विनियुक्तांस्ततो मन्त्रान् वर्माद्यां छोषणादिषु।

मन्त्रेश्वरे लयं यातानिति सञ्चिन्त्य भावयेत् ॥ 16 ॥

आनन्दामृतसंपूर्णशीतांशुशतसप्रभम्।

तत्प्रान्तैरमृतौघैश्च बृंहितां भावयेत्तनुम् ॥ 17 ॥

तस्मात्तत्वानि विन्यस्य संहृतानि यथाक्रमम्।

स्वात्मना तामधिष्ठाय मन्त्रन्यासं समाचरेत् ॥ 18 ॥

अकारादिक्षकारान्तमातृकां मन्त्रमातरम्।

विनय्सेत् करयोः पूर्वं विग्रहेचक्रमाल्लपन् ॥ 19 ॥

कृत्वैवं व्यापकन्यासमादित्यातपसप्रभः।

दक्षेतरक्रमेणैव शाखासु तलयोरपि ॥ 20 ॥

अंगुष्ठादिकनिष्ठान्तमेकैकस्यास्चतुश्चतुः।

एवं द्विविंशकं न्यस्य तलयोर्दशकं ततः ॥ 21 ॥

मध्ये च त्रि(दिक्) चतुष्के च पञ्चकं पञ्चकं तथा।

प्रणवद्वयमध्यस्थान्येवं न्यस्त्वा करद्वये ॥ 22 ॥

व्यापकन्यासपूर्वं तु स्वशरीरेऽपि विन्यसेत्।

मूर्ध्नः पादतलं यावत् पाणिब्यां तपनांशुवत् ॥ 23 ॥

व्यापयित्वा ततो न्यासं पृथगेव समाचरेत्।

केशान्ते वक्त्रवृत्ते च नेत्रयोः श्रवणद्वये ॥ 24 ॥

घ्राणरन्ध्रद्वये गण्डद्वये दक्षेतरक्रमात्।

उत्तराधरयोगेन दन्तयोस्तच्छदद्वये ॥ 25 ॥

मूर्ध्नि न्यसेत् स्वरानन्यान् सविसर्गाननन्तरम्।

कवर्गं दक्षिणे बाहौ सन्धिपञ्चगतं क्रमात् ॥ 26 ॥

वामे तथा चवर्गं च पादयोर्दक्षिणादितः।

सन्धिगौ टतवर्गौ च पूर्ववत्तुन्दपार्श्वयोः ॥ 27 ॥

पृष्ठे नाभौ च हृदये पवर्गं धातुसप्तके।

यादिसान्तानि वर्णानि हकारं हृदयान्तरे ॥ 28 ॥

क्षकारं हृदयाकाशे न्यस्त्वैवं मातृकां पुरा।

ततः शक्त्या पडर्णं तु न्यसेत् करशरीरगम् ॥ 29 ॥

करन्यासं पुराविद्धि तच्छृणुष्व मुनीश्वर!।

पुटीकृतेन ताराभ्यां मन्त्रेणैव शशक्तिना ॥ 30 ॥

नखान्तं मणिबन्धाद्यं प्राग्वत् पाणिद्वयं मृजेत्।

आद्यन्ते तारशक्त्याढ्चैः षड्भिर्वर्णैः सबिन्दुकैः ॥ 31 ॥

अङ्‌गुष्ठादिकनिष्ठान्तं न्यस्त्वा मध्यमपर्वसु।

विन्यसेत् करजाग्रेषु चरमं वर्णमेव च ॥ 32 ॥

एवमर्णानि विन्यस्य हृदयादीनि विन्यसेत्।

मूलाग्रपर्वस्वङ्गानि वर्णन्यासक्रमेण तु ॥ 33 ॥

पाणिभ्यामालभेद्देहमामूर्ध्नश्चरणावधि।

कृत्वैवं व्यापकन्यासमङ्गन्यासं समाचरेत् ॥ 34 ॥

मूर्ध्नि वक्त्रे च हृदये नाभौ गुह्ये च पादयोः।

सृष्टिन्यासो भवेदेष स्यादङ्गोपाङ्गवत् स्थितिः ॥ 35 ॥

पादयोर्गुह्यके नाभौ हृदि वक्त्रे च मूर्धनि।

पादादिश्च शिरोऽन्त्स्तु संहृतिन्यास उच्यते ॥ 36 ॥

हृदि मूर्ध्नि शिखायां तु स्कन्धयोः करमध्यतः।

नेत्रयोर्न्यसनीयानि स्वैर्मन्त्रैरुदितैः क्रमात् ॥ 37 ॥

हृदयादीनि विन्यस्य पश्चात् पाणितलद्वये।

विनय्सेदस्त्रसंघं च अष्टकं वा द्विरष्टकम् ॥ 38 ॥

किरीटं कौस्तुभं मालां श्रीवत्सं च यथापुरम्।

दक्षिणोत्तरयोरंसे इच्छाशक्तिं स्वपार्श्वयोः ॥ 39 ॥

ऊरुमूले मनस्तत्वं न्यस्त्वा मन्त्रमयं स्वकम्।

भावयेदहमित्यन्तः सुदर्शनवपुर्हरिः ॥ 40 ॥

गायत्र्या वर्तयेद्बाह्ये स्वात्मानं चक्रमुद्रया।

चक्रज्वालावलिं विप्र! परितो मंत्रवित्तमः ॥ 41 ॥

भावनाजनितं यागमाचरेदादिचोदितम्।

नियम्य करणग्रामं प्राग्वद् वै ज्ञानगोचरे ॥ 42 ॥

आसनं कल्पयेन्मान्त्रमामूलाद्‌हृदयावधि।

आधारशक्तेरारभ्य चिद्भावासनपश्चिमम् ॥ 43 ॥

पुरोक्तं बावयेदूर्ध्वे मन्त्रैश्वर्यं त्रिविष्टपम्।

साधारणमिदं ज्ञेयं सुदर्शननृसिंहयोः ॥ 44 ॥

पृष्ठभागेऽवतीर्णाभ्यां बहिर्वा हृदयाम्बरे।

विष्टरासनसह्कल्पकार्ये भावापनोपहृत् ॥ 45 ॥

हृत्पझकर्णिकोर्ध्वस्था शब्दब्रह्नमयी पुरा।

अक्षगर्भगतं नादं नदन्ती मन्त्रगर्भितम् ॥ 46 ॥

शक्तिः शान्तात्मनो विष्णोः साधकैश्च वशीकृता।

शब्दशक्तिः समुद्गीता विष्टरार्कखमध्यगा ॥ 47 ॥

वर्णत्वं समनुप्राप्ता सन्ततिर्नादरूपिणी।

अकारादिक्षकारान्तवर्णपारावसानतः ॥ 48 ॥

निस्तरङ्गे परे व्योम्नि कलनारहिते शुभे।

तुर्यातीते पदे देवः प्रकाशानन्दबृंहितः ॥ 49 ॥

सद्ब्रह्नवासुदेवाख्यः पूर्णषाड्‌गुण्यविग्रहः।

महाविभूतिसंपूर्णः सवशक्तिमयः प्रभुः ॥ 50 ॥

संशान्तपरमानन्दस्वरूपः सततोदितः।

शङ्खचक्राह्कितनुर्वरदाभयपाणिकः ॥ 51 ॥

सहस्रसूर्यसङ्काशः सहस्रेन्दुगभस्तिमान्।

स्वप्रकाशैः किरीटाद्यैः नूपुरान्तैरलंकृतः ॥ 52 ॥

श्रीवत्सकौस्तुभोपेतो वनमालाविराजितः।

पीतकौशेयबसनः प्रसन्नवदनेक्षणः ॥ 53 ॥

दन्तपंक्तिशशिज्योत्स्नाविद्योतितदिगन्तरः।

सेवितश्च श्रिया पुष्ट्या विशेषाब्यां समन्ततः ॥ 54 ॥

शङ्खचक्रादिदिव्यास्त्रैः सर्वतत्त्वात्मकैः सदा।

विज्ञानभावनाभाव्यो निराशीःकर्मकारिभिः ॥ 55 ॥

अभ्यासयोगसिद्ध्यर्थं बहिरन्तश्च नित्यशः।

बिम्बपीठादिक्लृप्तेषु वृत्तिस्थानेषु तेषु च ॥ 56 ॥

परव्यूहादिरूपेण पूजितः सर्वमृच्छति।

ततो नित्योदितस्तत्वात् प्रकाशाह्‌लादलक्षणात् ॥ 57 ॥

साधर्म्यलक्षणं प्राप्य भक्तानुग्रहकाम्यया।

क्रियाशक्तिमधिष्ठाय ज गदुद्धरणोद्यताम् ॥ 58 ॥

चिदंशं प्रादुरभवत् प्रकाशानन्दबृंहितम्।

दुर्दर्शनं प्रकाशेन साधुसन्तापकारिणाम् ॥ 59 ॥

आह्‌लादेन स्वभक्तानां सुदर्शनमितीरितम्।

षडध्वोर्ध्वगतो देवो भूत्वा कालानलात्मना ॥ 60 ॥

भक्तानां दुरितं हन्ति चिन्तितो नृहरिर्हरिः।

येन संपूजितावेतौ तेजसातीव निर्भरौ ॥ 61 ॥

स तेजस्वी च भू( पू )तात्मा सर्वत्र च सुखी भवेत्।

ज्ञात्वैवं मन्त्रसद्भावमारभेद्यजनक्रियाम् ॥ 62 ॥

परस्माद्भगवत्तत्वाच्चित्स्वरूपं परात्मकम्।

मनसा मन्त्रमुच्चार्य विष्टरोर्ध्वेऽवतार्य च ॥ 63 ॥

वाच्यवाचकभावेन द्विधा सौदर्शनं वपुः।

साकारो वाच्यरूपः स्यान्मन्त्ररूपस्तु वाचकः ॥ 64 ॥

प्रशस्तौ तावुभौ स्यातां परापरविभागतः।

वाच्यरूपं परं विद्यादपरं मन्त्रयन्त्रितम् ॥ 65 ॥

ज्ञात्वैवमुदयं कुर्यात् परसूक्ष्मादिभावनम्।

ज्योतीरूपं परं विद्यात् नादान्ताह्‌लादलक्षणम् ॥ 66 ॥

चिच्छक्तिलक्षणं सूक्ष्मं शिरःपाण्यादिगर्भितम्।

लिङ्गमात्रं प्रकाशाढ्चं भाविप्रसरधर्मि यत् ॥ 67 ॥

सः स्थूलो व्यक्तरूपः स्याद्वाच्यवाचकरूपयोः।

मन्त्राणां शब्दरूपाणां तिस्रोऽवस्थाः परादिकाः ॥ 68 ॥

पश्यन्त्याद्याः परिज्ञेयाः स्वं परं त्वपरं त्रिधा।

आद्यस्तत्रैव तारः स्याद्‌द्वितीयो बीजसंज्ञितः ॥ 69 ॥

तृतीयः पदमन्त्राद्यस्त्विति भाव्यो भवेन्नृभिः।

सान्निध्यं संमुखीभावः सन्निरोधोऽपि पूर्ववत् ॥ 70 ॥

मन्त्रन्यासादिकं कृत्वा लयभोगार्चनं तथा।

सकर्णिकेसरदलसंयुक्तेष्वम्बुजेष्वपि ॥ 71 ॥

भूपुरादिषु सर्वत्र मन्त्राणां लिङ्गरूपिणाम्।

मूर्तीनां केशवादीनां मन्त्राणामर्चनं ततः ॥ 72 ॥

प्रागुक्तैर्विधिवन्मन्त्रैर्भोगयागवदाचरेत्।

शिरोर्ध्वे देवदेवस्य भावयेदिन्दुमण्डलम् ॥ 73 ॥

तत्स्रुतैरमृतौघैश्च कुर्यादर्घ्यादिकल्पनम्।

षोडशैरुपचारैर्वा द्विगुणैर्वा चतुर्गुणैः ॥ 74 ॥

राजवत्प्रीणनं कृत्वा होमं कुर्यात्तथाविधम्।

नाभिचक्रकृते कुण्डे षट्‌कोणे गुणमेखले ॥ 75 ॥

निर्मथ्य भावनोद्भतामरणिं ज्ञानरज्जुना।

समुत्पाद्य च चिद्वह्निं सर्वसंस्कारसंस्कृतम् ॥ 76 ॥

सदैवोर्ध्वशिखं दीप्तं शुद्धं भगवदात्मकम्।

नाबिकुण्डगतं ज्ञात्वा तेजः शक्त्‌युपबृंहितम् ॥ 77 ॥

हृदब्जगगनोर्ध्वस्थं मूलमन्त्रं समुच्चरेत्।

प्लुतध्यानसमोपेतं सत्यान्तेऽस्मिन् लयं गते ॥ 78 ॥

निस्तरङ्गे परे प्राप्ते ब्रह्नस्थं पूर्णवारितैः।

ध्यानस्रुवेण चाहृत्य सन्धिमार्गेऽमृताध्वना ॥ 79 ॥

हृदयादवतीर्णस्य ज्वालाग्रावस्थितस्य च।

मन्त्रनाथस्य शिरसि वसुधारामिव क्षिपेत् ॥ 80 ॥

चिदग्निमेवं सन्तर्प्य ज्वालाग्रावस्थितं प्रभुम्।

हृदब्जकर्णिकान्तस्थं भूयो भाव्याहुतिक्रियाः ॥ 81 ॥

समाप्य विधिवत् पूजामपराङ्गे हरिं स्थितम्।

स्वमन्त्रेणार्चयित्वाऽथ होमान्तं भावनामृतैः ॥ 82 ॥

तदन्ते यन्त्ररूपस्य मुखद्वयगतस्य च।

पन्त्रसंघस्य पूर्णान्तं कृत्वा सन्तर्पणं ततः ॥ 83 ॥

विष्टरस्थं यजेद्बाह्ये त्वर्चारूपमुखद्वये।

मूर्तैरर्घ्यांदिभिर्भोगैर्विधिवत्समुपाहृतैः ॥ 84 ॥

प्राग्वदर्घ्यादिपात्राणां पूजनं स्थापनं तथा।

दैहविन्यस्तमन्त्राणां गर्भद्वारस्थपूजनम् ॥ 85 ॥

धातारं च विधातारं प्रचण्डं चण्डपूर्वकम्।

पूर्वपश्चिमयोर्बाह्यमण्टपद्वारयोः क्रमात् ॥ 86 ॥

जयं च विजयं चाथ सुभद्रं चाथ भद्रकम्।

सूर्याचन्द्रमसौ पूज्यौ दक्षेतरगवाक्षयोः ॥ 87 ॥

कृत्वैवं द्वारयागं तु प्रविश्याभ्यन्तरं ततः।

आधारशक्तेरारभ्य यन्त्रविष्टरपश्चिमम् ॥ 88 ॥

मन्त्रमासनमब्यर्च्य गणनाथादिकं तथा ।

प्रतिष्ठितस्य देवस्य कुर्यादावाहनं ततः ॥ 89 ॥

बिम्बहृत्कमलाकाशाच्चैतन्यममलं परम्।

प्रकाशानन्दरूपं च नित्योदितमनूपमम् ॥ 90 ॥

कर्णिकामध्यमाश्रित्य निविष्टमनुभावयेत्।

मूलमन्त्रं समुच्चार्य प्रबुद्धं भास्वरं ततः ॥ 91 ॥

मन्त्रन्यासं ततः कुर्याद्यथा देहे स्वके तथा।

स्थानेषु हृदयादीनि चक्राद्यस्त्रवराणि च ॥ 92 ॥

भूषणादीनि विन्यस्य मस्तकादेः समानि च।

रत्नराशिप्रकाशानि लयाख्येनार्चयेत्ततः ॥ 93 ॥

कर्णिकादिषु यन्त्रस्थान् भास्वद्रूपांस्तथैव च।

आसनाद्यैश्च सांस्पशैर्हृदयंगमपश्चिमैः ॥ 94 ॥

प्रीणयित्वा विधानेन मूर्तिसङ्‌घसमन्वितम्।

जप्त्वा मन्त्रं यथाशक्ति तन्निवेद्य यथा पुरा ॥ 95 ॥

पाश्चात्ययन्त्रमध्यस्थमेवं नरहरिं ततः।

साङ्गं सपरिवारं च सयन्त्रार्णं समर्चयेत् ॥ 96 ॥

इति सङ्‌क्षेपतः प्रोक्तं महायन्त्रार्चनं परम्।

प्रीणयेदग्निमध्यस्थं समिद्भिः प्रागुदीरितैः ॥ 97 ॥

अभीष्टफलसिध्यर्थं काम्यैरपि विशेषतः।

इति श्रीपाञ्चरात्रे पारमेश्वरसंहितायां क्रियाकाण्डे सौदर्शनमहायन्त्र बाह्याभ्यन्तरयागनिर्णयो नाम पञ्चविंशोऽध्यायः।

\*\*\*\*\*\*\*\*\*\*\*\*\*\*\*\*



॥ श्रीः ॥

षड्‌विंशोऽध्यायः

सनकः ---

पञ्चरात्रार्थतत्वज्ञ! भगवन्! भविनां प्रिय!।

मय्यनुग्रहबुद्धया त्वमग्निमध्यगतार्चनम् ॥ 1 ॥

यथाविधि समाचक्ष्व सर्वसिद्धिप्रसाधनम्।

शाण्डिल्य :---

मुनीन्द्र! सकलप्राज्ञ! सिद्धिमोक्षप्रदं शुभम् ॥ 2 ॥

कुण्डमध्यगतं यागं श्रृणु वक्ष्ये समाहितः।

होमार्थं मण्टपं कुर्याद्विततं वह्निदिग्गतम् ॥ 3 ॥

धूमर्निगमनोपेतं गवाक्षगणमण्डितम्।

तन्मध्ये वेदिका कार्या चतुरश्रा चतुष्करा ॥ 4 ॥

द्वादशाङ्‌गुलमानोच्चा प्रासादासनलक्षणा।

चक्राब्जलक्षणं कुण्डं तदूर्ध्वे कल्पयेच्छुभम् ॥ 5 ॥

मध्ये सूत्रत्रयं दद्यात् प्राक्‌प्रत्यग्दक्षिणोत्तरम्।

हस्तद्वयेन, तन्मध्ये चतुरश्रं प्रकल्प्य च ॥ 6 ॥

एकादशाङ्‌गुलायामं सूत्रं संस्थाप्य मध्यतः।

खातार्थं वृत्तमापाद्य बहिरावृतियोगतः ॥ 7 ॥

त्यजेदङ्‌गुलमोष्ठस्य, द्व्यङ्‌गुलं कर्णिकावनेः।

अङ्‌गुलं केसराणां च, द्व्यङ्‌गुलं पत्रसन्ततेः ॥ 8 ॥

तदग्रस्याङ्‌गुलं ज्ञेयं, नाभेरेकाङ्‌गुलोन्नतम्।

द्व्यङ्‌गुलं स्यादरक्षेत्रं नेमेरेकाह्‌गुलं भवेत् ॥ 9 ॥

द्व्यङ्‌गुलं मेखलायाः स्यादेवमावृतियोगतः।

मानमाखातपर्यन्तं मेखलान्तं हृदि स्थितम् ॥ 10 ॥

कृत्वाऽथ नेमिपर्यन्तं क्षेत्राणां वृत्ततां नयेत्।

मेखला सर्वबाह्यस्था स्यात्तुर्याश्रा यथा भवेत् ॥ 11 ॥

समेखलं द्विहस्तं तन्निर्माणमधुना श्रृणु।

खातार्थमन्तरावृत्तादन्तरं निखनेत् समम् ॥ 12 ॥

त्रिपादमर्धं पादं वा बाह्यतो दशनच्छदात्।

साधयेत् कर्णिकादीनि नेम्यन्तानि यथाक्रमम् ॥ 13 ॥

द्बादशांगुलमानोच्चा कार्या स्यात् कर्णिकान्तरा।

विस्तारसदृशोच्छ्राया बाह्यतः केसरान्विता ॥ 14 ॥

यथाभिमतसङ्ख्यानि पझपत्राणि साधयेत्।

पझसङ्ख्यासमं क्षेत्रं महापझसमन्ततः ॥ 15 ॥

केसरभ्रमकुण्डेन पत्राग्रभ्रमणावधि।

पक्षमध्यमसूत्राणि प्राक्प्रत्यग्दिक्षु पातयेत् ॥ 16 ॥

दलमध्यगसूत्रेण दलमध्योर्ध्वगामिना।

दलमध्यप्रसादार्थं लाञ्छयेदर्धचन्द्रवत् ॥ 17 ॥

चन्द्रश्रृङ्गं च मध्यं च पत्राग्रे सङ्गतानि च।

पक्षसूत्रेण पत्राग्रं जनयेत् कुलिशाग्रवत् ॥ 18 ॥

दलसङ्ख्यासमेतानि स्वक्षेत्राणि च साधयेत्।

विभज्य दलवत् क्षेत्रं सूत्राण्यास्फालयेत्तथा ॥ 19 ॥

अष्टधा वाऽथ षोढा वा कृत्वैकैकं क्रभेण तु।

सन्त्यज्य पार्श्वगौ भागौ बाह्यसूत्रस्य मध्यतः ॥ 20 ॥

स्थापिताभ्यां च सूत्राभ्यां गदाभ्‌यामग्रमध्यमात्।

मत्स्यवल्लाञ्छनं कुर्याद्यावन्मूलभ्रमावधि ॥ 21 ॥

प्रथयो नेमिभूमिष्ठाः कार्याश्चोर्ध्वेऽथवा बहिः।

संसाधयेदथामद्यादिष्टकाभिर्मृदा सह ॥ 22 ॥

मेखलावधिपर्यन्तं नीचान्यङ्गानि मीलयेत्।

विस्तारोच्छ्रायतुल्यानि समानि सुदृढानि च ॥ 23 ॥

कर्णिकाकेसरोर्ध्वस्था योनिः पिप्पलपत्रवत्।

जिह्वया संस्पृशन्त्योष्ठं कार्या योन्युपमाश्रिता ॥ 24 ॥

केसरावनिमाक्रम्य पृष्ठतोर्ध्वाङ्‌गुलेन तु।

पार्श्वयोर्मध्यसूत्रस्य बालचन्द्रद्वयोपमा ॥ 25 ॥

प्रोन्नता कर्णिकाबूमैः पृष्ठतश्चाङ्‌गुलेन तु।

आमूलादग्रपर्यन्तं क्रमान्निम्ना गजोष्ठवत् ॥ 26 ॥

कोणेषु चैवं कुण्डस्य कार्यं शङ्खचतुष्टयम्।

एवमेतत् समुद्दिष्टं बहुधा मानतो भवेत् ॥ 27 ॥

आद्बादशाङ्‌गुलान्मानादेकैकाङ्‌गुलवर्धनात्।

द्विचतुर्हस्तपर्यन्तमेकाशीत्यधिकं शतम् ॥ 28 ॥

एतेष्वेकतरं प्रोक्तमन्येषामेवमेव हि।

तत्साधनं विहा(धा?)य तत् अह्गव्यूहं प्रकल्प्य च ॥ 29 ॥

ततो यथोचितस्थाने होमद्रव्याणि विन्यसेत्।

संस्कृत्य विधिवत् कुण्डं वह्निमुत्पादितं तथा ॥ 30 ॥

संस्कृताज्यस्य विप्रुड्‌भिः संस्पृशेदिन्धनादिकम्।

सन्तर्पणं तथाग्नेश्च तस्मिन्मन्त्रासनादिकम् ॥ 31 ॥

यन्त्रविष्टरसंस्थानमन्तराहवनं तथा।

हृदयादवतारं च महायन्त्रस्य विष्टरे ॥ 32 ॥

समिद्भिश्चाथ नित्याभिः काम्यैश्च हवनं तथा।

स्विष्टकृद्धवनं चाथ प्रायश्चित्ताहुतिं त्वपि ॥ 33 ॥

पूर्णाहुतिं प्रधानं च यन्त्रस्थस्य विसर्जनम्।

हृदयस्थे प्रविश्याथ मण्टपं यजनास्पदम् ॥ 34 ॥

समर्पणं च होमस्य पितॄणां तर्पणं त्वपि।

बलिदानं च भूतानामिष्टशिष्टोदनस्य च ॥ 35 ॥

प्रदानं यज्ञशीलानां कारिणां भावितात्मनाम्।

अनुयागं च विधिवन्नैवेद्यप्राशनादिकम् ॥ 36 ॥

पूर्ववत् सकलं कुर्याद्भोगमोक्षप्रसिद्धये।

अनेन यन्त्रराजेन शान्तिकादिषु कर्मसु ॥ 37 ॥

ध्यानेन पूजितेनैव हुतेन जपितेन च।

समीहितानि पूर्यन्ते भक्तानां भावितात्मनाम् ॥ 38 ॥

एकरूपमिदं ध्यानं वर्णितं शान्तिकादिषु।

होमे स्वाहान्तिमो मन्त्रः स्वभावादधिकः सदा ॥ 39 ॥

शान्तिके पौष्टिके वौषट्‌पूर्णायामपि तादृशः।

आप्यायने वषट्‌प्रोक्तो हुमन्तो वश्यकर्मणि ॥ 40 ॥

फडन्तं क्षयविद्वेषप्रोत्सादनविधौ सदा।

हुमन्तं चारिविद्वेषे मोहने हुंफडन्तिमम् ॥ 41 ॥

स्तम्भने वषडन्तं सस्यान्नमोन्तो मोक्षकर्मणि।

अथो हिताय लोकानां राज्ञामपि विशेषतः ॥ 42 ॥

पृच्छते नारदायैतदहिर्बुध्न्येन विस्तरात्।

यथोपदिष्टं विधिवत्तथा तत्र निरीक्ष्य च ॥ 43 ॥

प्रयोक्तव्यं तु बहुधा, शान्तिकामी यथेच्छया।

कुर्यादेकमुखं यन्त्रं स्थाप्य संपूजयीत च ॥ 44 ॥

नैमित्तिकानि काम्यानि नित्यानि यजनानि वै।

विशेषेणैव कार्याणि विना स्वापं महोत्सवम् ॥ 45 ॥

न कर्मबिम्बानि तथा नित्यनैमित्तिकादिषु।

स्थितं यन्त्रं समाराध्यं स्थापितं मन्त्रवित्तमैः ॥ 46 ॥

दिव्याद्यायतनाड्गत्वे स्थापिते सति कुत्रचित्।

चलस्थिरविबागेन हविरन्तं समर्चयेत् ॥ 47 ॥

द्वादश्यादिषु कालेषु पुण्येषु विविधेष्वपि।

इति सम्यक् समुद्दिष्टं महायन्त्रार्चनं परम् ॥ 48 ॥

अदीक्षितानां विधिवदशिष्याणां दुरात्मनाम्।

गोपनीयं प्रयत्नेन त्वभक्तानां जनार्दने ॥ 49 ॥

भावभक्तिसमेतानां वाच्यवाचकयोर्गुरौ।

शास्त्रे ज्ञानक्रियोपेते सात्विके वेदसंमिते ॥ 50 ॥

आस्तिक्यं जायते येषां तेषामेतत् प्रकाशय।

इति श्रीपाञ्चरात्रे पारमेश्वरसंहितायां क्रियाकाण्‍डे सुदर्शनमहायर्न्त्राचने अग्रिकार्यविधिर्नाम षड्विंशोऽध्यायः ॥

\*\*\*\*\*\*\*\*\*\*\*\*\*\*\*\*



\]
