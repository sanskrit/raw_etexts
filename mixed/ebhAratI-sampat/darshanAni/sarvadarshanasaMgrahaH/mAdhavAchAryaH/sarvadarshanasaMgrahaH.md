+++
TITLE = "सर्वदर्शनसंग्रहः"
AUTHOR = "माधवाचार्यः"
PUBLISHER = "द एशियाटिक् सोसैटि"
"PUBLISH YEAR" = "1858"
DOMAIN = "दर्शनानि"
SUB-DOMAIN = "सर्वदर्शनसंग्रहः"
PAGES = "190"
LANGUAGE = "संस्कृतम्"
EDITOR = "ईश्वरचन्द्र विद्यासागरः"
"SERIAL NO." = "Ebharati-5734"
url = "https://www.ebharatisampat.in/readbook3.php?bookid=ODQ3NzQwNDU0MjQ0MDU1&pageno=MjI0MjQyNjk5NTk="
title = "सर्वदर्शनसंग्रहः"

+++
[[सर्वदर्शनसंग्रहः	Source: [EB](https://www.ebharatisampat.in/readbook3.php?bookid=ODQ3NzQwNDU0MjQ0MDU1&pageno=MjI0MjQyNjk5NTk=)]]

\[













[TABLE]



[TABLE]



**PREFACE.**

**![](../books_images/U-IMG-17352984591.jpg)**

 THE Sarvadarsanasangraha is a work by Mádhaváchárya, the well-known scholiast of the Vedas. It contains short notices ofall the systems of Indian Philosophy, and as such is very valuable.It is natural to suppose that every Indian Sanskrit scholar wouldhave possessed a copy of a treatise of so much importance.But it is somewhat singular that manuscripts of the work arevery rare, and that the great majority of the learned of thiscountry are probably not even aware of its existence. If notprinted now, the Sarvadarsanasangraha would, in all probability,share the common fate of many other valuable relics of Sanskrit learning. To preserve the work from destruction I proposed to the Asiatic Society of Bengal to edit the work for them ifthey would undertake to print it. My offer was kindly accepted,and the work, under their auspices, is printed and published.

 When I first undertook to edit the work, I was under theimpression that the task would be an easy one.There weretwo manuscripts in Calcutta, one in the Library of the SanskritCollege, and the other in that of the Asiatic Society. On first reading the book I thought that the former manuscript wassufficiently correct. But scrutinizing it with the care necessaryfor publication, I collated it with the copy in the Society'sLibrary and found that without the aid of more manuscripts,the readings in several passages in which the two manuscriptsdiffer, could not be reconciled. No other manuscripts werehowever procurable in Bengal; but by good fortune I procuredthree manuscripts from Benares. These were of essential serviceto me, and it was only after carefully collating them with thetexts in Calcutta that I have been able to edit the work.



 I feel it my duty here to express my great obligations to Mr. Edward Hall, late of the Benares College, through whose kindexertions the Benares manuscripts were received. Without histimely aid it would have been impossible for me to execute the task I had undertaken with the accuracy requisite. My obligations are also due to Professors Jayanáráyana Tarkapanchánana and Táránátha Tarkaváchaspati of the Sanskrit Collegefor the material assistance that they afforded to me in the undertaking.

*  Sanskrit College,*  
The 20th January, 1858.



**सर्व्वदर्शनसंग्रहः।  
————**

**नित्यज्ञानाश्रयं वन्दे निःश्रेयसनिधिं शिवम्।  
येनैव जातं मह्यादि तेनैवेदं सकर्तृकम्॥**

**पारं गतं सकलदर्शनसागराणा-  
[मात्मोचितार्थचरितार्थितसर्व्वलोकम्](# "आत्मोचिताचरितमर्थितसर्व्वलोकम्। पाठान्तरम्॥")।  
श्रीशार्ङ्गपाणितनयं निखिलागमज्ञं  
सर्व्वज्ञविष्णुगुरुमन्वहमाश्रयेऽहम्॥**

**श्रीमत्सायणदुग्धाब्धिकौस्तुभेन महौजसा।  
क्रियते माधवार्य्येण सर्व्वदर्शनसङ्ग्रहः॥**

**पूर्व्वेषामतिदुस्तराणि सुतरामालोड्यशास्त्राण्यसौ  
श्रीमत्सायणमाधवः प्रभुरुपन्यास्थत् सतां प्रीतये।**  
**दूरोत्सारितमत्सरेण मनसा शृण्वन्तु तत् सज्जना  
माल्यं कस्य विचित्रपुष्परचितं प्रीत्यै न सञ्जायते॥**

 अथ कथं परमेश्वरस्य निःश्रेयसप्रदत्वमभिधीयते बृहस्पतिमतानुसारिणा नास्तिकशिरोमणिना चार्व्वाकेण दूरोत्सारितत्वात् दुरुच्छेदं हि चार्व्वाकस्य चेष्टितम्। प्रायेण सर्व्वप्राणिनस्तावत् यावज्जीवं सुखं जीवेन्नास्ति मृत्योरगोचरः। भस्मो-



भूतस्य देहस्यपुनरागमनं कुत इति लोकगाथामनुरुन्धाना नीतिकामशास्त्रानुसारेणार्थकामावेव पुरुषार्थौमन्यमानाः पारलौकिकमर्थमपह्नुवानाश्चार्व्वाकमतमनुवर्त्तमाना एवानुभूयन्ते। अत एव तस्य चार्व्वाकमतस्य लोकायतमित्यन्वर्थमपरं नामधेयम्।

 तत्र पृथिव्यादीनि भूतानि चत्वारि तत्त्वानि तेभ्य एवदेहाकारपरिणतेभ्यः किण्वादिभ्यो मदशक्तिवत् चैतन्यमुपजायते तेषु विनष्टेषु सत्सु स्वयं विनश्यति। तदिह विज्ञानघनएवैतेभ्यो भूतेभ्यः समुत्थाय तान्येवानु विनश्यति न प्रेत्य संज्ञास्तीति। तत् चैतन्यविशिष्टदेह एवात्मा देहातिरिक्त आत्मनि प्रमाणाभावात् प्रत्यक्षैकप्रमाणवादितया अनुमानादेरनङ्गीकारेण प्रामाण्याभावात्।

 अङ्गनालिङ्गनादिजन्यं सुखमेव पुरुषार्थः। न चास्य दुःखसंभिन्नतया पुरुषार्थत्वमेव नास्तीति मन्तव्यम् अवर्जनीयतयाप्राप्तस्य दुःखस्यपरिहारेण सुखमात्रस्यैव भोक्तव्यत्वात्। तद्यथामत्स्यार्थी सशल्कान् मकण्टकान् मत्स्यानुपादत्ते स यावदादेयं तावदादाय निवर्त्तते। यथा वा धान्यार्थी सपलालानि धान्यान्याहरति स यावदादेयं तावदादाय निवर्त्तते। तस्माद्दुःखभयान्नानुकूलवेदनीयं सुखं त्यक्तुमुचितम्। न हि मृगाः सन्तीति शालयोनोप्यन्ते। न हि भिक्षुकाः सन्तीति स्थाल्यो नाधिश्रीयन्ते। यदि कश्चिद् भीरुर्दृष्टं सुखं त्यजेत् तर्हि स पशुऽवन्मूर्खेा भवेत्। तदुक्तम्



**त्याज्यं सुखं विषयसङ्गमजन्म पुंसां  
दुःखोपसृष्टमिति मूर्खविचारणैषा।  
व्रीहीन् जिहासति सितोत्तमतण्डुलाढ्यान्  
को नाम भोस्तुषकणोपहितान् हितार्थी॥**

 ननु पारलौकिकसुखाभावे बहुवित्तव्ययशरीरायाससाध्ये अग्निहोत्रादौविद्यावृद्धाः कथं प्रवर्त्तिव्यन्ते इति चेत् तदपि नप्रमाणकोटिं प्रवेष्टुमीष्टे अनृतव्याघातपुनरुक्तदोषैर्दूषिततया वैदिकम्मन्यैरेव धूर्त्तवकैः परस्परं कर्म्मकाण्डप्रामाण्यवादिभिर्ज्ञानकाण्डस्य ज्ञानकाण्डप्रामाण्यवादिभिः कर्म्मकाण्डस्य च प्रतिक्षिप्तत्वेन त्रय्या धूर्त्तप्रलापमात्रत्वेन अग्निहोत्रादेर्जीविकामात्रप्रयोजनत्वात्। तथाचाभाणकः

**अग्निहोत्रंत्रयो वेदास्त्रिदण्डं भस्मगुष्ठनम्।  
बुद्धिपौरुषहीनानां जीविकेति बृहस्पतिः॥**

 अत एव कण्टकादिजन्यं दुःखमेव नरकं लोकसिद्धो राजा परमेश्वरः देहोच्छेदो मोक्षः। देहात्मवादे च कृशोऽहं कृष्णोऽहमित्यादिसामानाधिकरण्योपपत्तिः। मम शरीरमिति व्यवहारो राहोः शिर इत्यादिवदौपचारिकः।

 तदेतत् सर्व्वं समग्राहि।

**अत्र चत्वारि भूतानि भूमिवार्य्यनलानिलाः।  
चतुर्भ्यः खलु भूतेभ्यश्चैतन्यमुपजायते।  
किलादिभ्यः समेतेभ्यो द्रव्येभ्यो मदशक्तिवत्॥  
अहं स्थूलः कृशोऽस्मीति सामानाधिकरण्यतः।**



**देहः स्वौम्यादियोगाच्च स एवात्मा न चापरः॥  
मम देहोऽयमित्युक्तिः सम्भवेदौपचारिकीति॥**

** **स्यादेतत् स्यादेवमनोरथोयद्यनुमानादेः प्रामाण्यंन स्यात् अस्ति च प्रामाण्यं कथमन्यथा धूमोपलम्मानन्तरं धूमध्वजेप्रेक्षावतां प्रवृत्तिरुपपद्येत। नद्यास्तीरे फलानि सन्तीति वचन अवणसमनन्तरं फलार्थिनां नदीतीरे प्रवृत्तिरिति। तदेतन्मनोराज्यविजृम्भणम्। व्याप्तिपक्षधर्म्मताशालि हि लिङ्गं गमकमभ्युपगतमनुमानप्रामाण्यवादिभिः। व्याप्तिश्चोभयविधोपाधिविधुरः सम्बन्धः स च सत्तया चक्षुरादिवन्नाङ्गभावं भजतेकिन्तु ज्ञाततथा। कः खलु ज्ञानोपायो भवेत्। न तावत् प्रत्यक्षं तच्च वाह्यमान्तरं वाभिमतम्। न प्रथमः तस्य सम्प्रयुक्तविषयज्ञानजनकत्वेन भवति प्रसरसम्भवेऽपि भूतभविष्यतोस्तदसम्भवेन सर्व्वोपसंहारवत्या व्याप्तेर्दुर्ज्ञानत्वात्। न च व्याप्तिज्ञानंसामान्यगोचरमिति मन्तव्यं व्यक्त्योरविनाभावाभावप्रसङ्गात्। नापि चरमः अन्तःकरणस्य वहिरिन्द्रियतन्त्रत्वेन वाह्येऽर्थे स्वातन्न्येण प्रवृत्त्यनुपपत्तेः। तदुक्तम् चक्षुराद्युक्तविषयं परतन्त्रंवहिर्मन इति। नाप्यनुमानं व्याप्तिज्ञानोपायः तत्र तत्राप्येवमिति अनवस्थादौस्थ्यप्रसङ्गात्। नापि शब्दस्तदुपायः काणाद मतानुसारेणानुमान एवान्तर्भावात् अनन्तर्भावे वा वृद्धव्यवहाररूपलिङ्गावगतिसापेक्षतया प्रागुक्रदूषणलङ्घनाजङ्घालत्वात् धूमधूमध्वजयोरविनाभावोऽस्तीति वचनमात्रेमन्वादिवद् विश्वासाभावाच्च। अनुपदिष्टाविनाभावस्य पुरुषस्यार्थन्तरदर्शने-



नार्थान्तरानुमित्यभावे स्वार्थानुमानकथायाः कथाशेषत्वप्रसङ्गाच्च। उपमानादिकन्तु दूरापास्तं तेषां संज्ञासंज्ञिसम्बन्धादि बोधकत्वेनानैापाधिकसम्बन्धबोधकत्वासम्भवात्। किञ्च उपाध्यभावोऽपि दुरवगमः उपाधीनां प्रत्यक्षत्वनियमासम्भवेन प्रत्यक्षाणामभावस्य प्रत्यक्षत्वेऽपि अप्रत्यक्षाणामभावस्याप्रत्यक्षतया अनुमानाद्यपेक्षायामुक्तदूषणानतिवृत्तेः। अपि च साधनाव्यापकत्वे सति साध्यममव्याप्तिरिति तल्लक्षणं कक्षीकर्त्तव्यम्। तदुतम् अव्याप्तसाधनो यः साध्यसमव्याप्तिरुच्यते स उपाधिरिति।शब्देऽनित्यत्वे साध्ये सकर्तृकत्वं घटत्वमश्रावणतां व्यावर्त्तयितुमुपात्तान्यत्र क्रमतो विशेषणानि त्रीणि तस्मादिदमनवद्यं [समासमेत्यादिनोक्तमाचार्य्यैश्चेति](# " समासमाविनाभावावेकत्र स्तो यदा तदा। समेन यदि नोव्याप्तस्तयोर्हीनोऽप्रयोजकः॥")। तत्रविध्यध्यवसायपूर्व्वकत्वान्निषेधाध्यवसायस्योपाधिज्ञाने जाते तदभावविशिष्टसम्बन्धरूपंव्याप्तिज्ञानं व्याप्तिज्ञानाधीनं चोपाधिज्ञानमिति परस्पराश्रयवज्रप्रहारदोषो वज्रलेपायते। तस्मादविनाभावस्य दुर्बोधतया नानुमानाद्यवकाशः। धूमादिज्ञानानन्तरमग्न्यादिज्ञाने प्रवृत्तिः प्रत्यक्षमूलतया भ्रान्त्यावा युज्यते। क्वचित् फलप्रतिलम्भस्तु मणिमन्त्रौषधादिवत् यादृच्छिकः।अतस्तत्साध्यमदृष्टादिकमपि नास्ति। नन्वदृष्टानिष्टौजगद्वैचित्र्यमाकस्मिकं स्यादिति चेत् न तद्भद्रं स्वभावादेव तदुपपत्तेः। तदुक्रम्



**अग्निरुष्णो जलं शीतं शीतस्पर्शस्तथानिलः।  
केनेदं चित्रितं तस्मात् स्वभावात्तद्व्यवस्थितिरिति॥**

 तदेतत् सर्व्वंबृहस्पतिनाप्युक्तम्।

**न स्वर्गोनापवर्गे वा नैवात्मा पारलौकिकः।  
नैव वर्णाश्रमादीनां क्रियाश्च फलदायिकाः॥**

**अग्निहोत्रंत्रयो वेदास्त्रिदण्डं भस्मगुण्ठनम्।  
बुद्धिपौरुषहीनानां जीविका धातृनिर्म्मिता॥**

**पशुश्चेन्निहतः स्वर्गं ज्योतिष्टोमे गमिष्यति।  
स्वपिता यजमानेन तत्र कस्मान्न हिंस्यते॥**

**मृतानामपि जन्तूनां श्राद्धं चेत्तृप्तिकारणम्।  
गच्छतामिह जन्तूनां व्यर्थं पाथेयकल्पनम्॥**

**स्वर्गस्थिता यदा तृप्तिं गच्छेयुस्तत्रदानतः।  
प्रासादस्योपरिस्थानामत्र कस्मान्न दीयते॥**

**यावज्जीवेत् सुखं जीवेदृणं कृत्वा घृतं पिबेत्।  
भस्मीभूतस्य देहस्य पुनरागमनं कुतः॥**

**यदि गच्छेत् परं लोकं देहादेव विनिर्गतः।  
कस्माद्भूयो न चायाति बन्धुस्नेहसमाकुलः॥**

**ततश्चजीवनोपायो ब्राह्मणैर्विहितस्त्विह।**  
**मृतानां प्रेतकार्य्याणि न त्वन्यद्विद्यते क्वचित्॥**

**त्रयोवेदस्य कर्त्तारो भण्डधूर्त्तनिशाचराः।  
जर्फरीतुर्फरीत्यादि पण्डितानां वक्षःस्मृतम्॥**

**अश्वस्यात्रहि शिश्नन्तु पत्नोग्राह्यंप्रकीर्त्तितम्।**



**भण्डैस्तद्वत् परञ्चैव ग्राह्यजातं प्रकीर्त्तितम्॥  
मांसानां खादनं तद्वन्निशाचरसमीरितमिति॥**

 तस्माद्वहूनां प्राणिनामनुग्रहार्थं चार्व्वाकमतमाश्रयणीयमिति रमणीयम्॥

**इति सायणमाधवीये सर्व्वदर्शनसङ्ग्रहे चार्व्वाकदर्शनम्॥**  
**\_\_\_\_\_\_\_\_\_\_\_\_\_\_\_**

 अत्र बौद्धैरभिधीयते यदभ्यधायि अविनाभावो दुर्बोध इति तदसाधीयः तादात्म्यतदुत्पत्तिभ्यामविनाभावस्य सुज्ञानत्वात्। तदुक्तम्

**कार्य्यकारणभावाद्वास्वभावाद्वानियामकात्।  
अविनाभावनियमो दर्शनान्तरदर्शनादिति॥**

** **अन्वयव्यतिरेकावविनाभावनिश्चायकावितिपक्षेसाध्यसाधनयोरव्यभिचारो दुरवधारणोभवेत् भूते भविष्यति वर्त्तमानेअनुपलभ्यमानेऽपि व्यभिचारशङ्काया अनिवारणात्। ननु तथाविधस्थले तावकेऽपि मते व्यभिचारशङ्का दुष्परिहरेति चेत् मैवं वोक्षःविनापि कारणं कार्य्यमुत्पद्यतामित्येवंविधायाः शङ्काया व्याघातावधिकतया निवृत्तत्वात्। तदेव ह्याशङ्क्येत यस्मिन्नाशङ्क्यमाने व्याघातादयो नावतरेयुः तदुक्तंव्याघातावधिराशङ्केति। तस्मात्तदुत्पत्तिनिश्चयेन अविनाभावो निश्चीयते तदुत्पत्तिनिश्चयश्च कार्य्यहेत्वोःप्रत्यक्षोपलम्भानुपलम्भ पञ्चकनिबन्धनः। कार्य्यस्योत्पत्तेः प्रागनुपलम्भः कारणोपलम्भे सत्युपलम्भः उपलब्धस्य पश्चात् कारणानुपलम्भादनुपलम्भ इति



पञ्चकारण्या धूमधूमध्वजयोः कार्य्यकारणभावो निश्चीयते। तथा तादात्म्यनिश्चयेनाप्यविनाभावो निश्चोयते यदि शिंशपा वृक्षत्वमतिपतेत् स्वात्मानमेव जह्मादिति विपक्षे बाधकप्रवृत्तेः अप्रवृत्ते तु बाधके भूयः सहभावोपलम्भेऽपि व्यभिचारशङ्कायाः को निवारयिता। शिंशपावृक्षयोश्च तादात्म्यनिश्चयो वृक्षोऽयं शिंशपेति सामानाधिकरण्यबलादुपपद्यते। न ह्यत्यन्ताभेदे तत् सम्भवति पर्य्यायत्वेन युगपदपि प्रयोगायोगात् नाप्यत्यन्तभेदे गवाश्वयोरनुपलम्भात्। तस्मात् कार्य्यात्मानौ कारणमात्मानमनुमापयत इति सिद्धम्।

 यदि कश्चित् प्रामाण्यमनुमानस्य नाङ्गीकुर्य्यात् तं प्रति ब्रूयात् अनुमानं प्रमाणं न भवतीत्येतावन्मात्रमुच्यते तत्र न किञ्चन साधनमुपन्यस्यते उपन्यस्यते वा। न प्रथमः एकाकिनी प्रतिज्ञा हि प्रतिज्ञातं न साधयेदिति न्यायात्। नापि चरमः अनुमानं प्रमाणं न भवतीति ब्रुवाणेन त्वया अशिरस्कवचनस्योपन्यासे मम माता बन्ध्येतिवद्ध्याघातापातात्। किञ्च प्रमाणतदाभासव्यवस्थापनं तत्समानजातीयत्वादिति वदता भवतैव स्वीकृतं स्वभावानुमानम्। परगताविप्रतिपत्तिस्तु वचनलिङ्गेनेति ब्रुवता कार्य्यलिङ्गकमनुमानम् अनुपलब्ध्वा कश्चिदर्थं प्रतिषेधयतानुपलब्धिलिङ्गकमनुमानम्। तथाचोक्तं तथागतैः।

**प्रमाणान्तरसामान्यस्थितिरन्यधियां गतेः।  
प्रमाणान्तरसद्भावः प्रतिषेधाच्च कस्यचिदिति॥**

पराक्रान्तञ्चात्र सूरिभिरिति ग्रन्थभूयस्त्वभयादुपरम्यते।



 ते च बौद्धाश्चतुर्विधया भावनया परमपुरुषार्थं कथयन्ति। ते च माध्यमिकयोगाचारसौत्रान्तिकवैभाषिकसंज्ञाभिः प्रसिद्धा बौद्धा यथाक्रमं सर्व्वशून्यत्व वाह्यशून्यत्व वाह्यार्थानुमेयत्व वाह्यार्थप्रत्यक्षत्ववादानातिष्ठन्ते। यद्यपि भगवान् बुद्ध एक एव बोधयिता तथापि बोद्धव्यानां बुद्धिभेदाच्चातुर्विध्यं यथा गतोऽस्तमर्क इत्युक्ते जारचौरानूचानादथः स्वेष्टानुसारेणाभिसरणपरस्वहरणसदाचरणादिसमयं बुध्यन्ते। सर्व्वं क्षणिकं क्षणिकं दुःखं दुःखं स्वलक्षणं स्वलक्षणं शून्यं शून्यमिति भावनाचतुष्टयमुपदिष्टं द्रष्टव्यम्। तत्र क्षणिकत्वं नीलादिक्षणानां सत्त्वेनानुमातव्यं यत् सत् तत् क्षणिकं यथा जलधरपटलं सन्तश्चामी भावा इति। न चायमसिद्धा हेतुः अर्थक्रियाकारित्वलक्षणस्य सत्त्वस्य नीखादिक्षणानां प्रत्यक्षासिद्धत्वात् व्यापकव्यावृत्त्या व्याप्यव्यावृत्तिन्यायेन व्यापकक्रमाक्रमव्यावृत्तावक्षणिकात् सत्त्वव्यावृत्तेः सिद्धत्वाच्च। तच्चार्थक्रियाकारित्वं क्रमाक्रमाभ्यां व्याप्तं न च क्रमाक्रमाभ्यामन्यः प्रकारः समस्ति परस्परविरोधे हि न प्रकारान्तरस्थितिः। नैकतापि विरुद्धानामुक्तिमात्रविरोधत इतिन्यायेन व्याघातस्योद्भटत्वात्। तौ च क्रमाक्रमौ स्थायिनः सकाशाह्यावर्त्तमानौ अर्थक्रियामपि व्यावर्त्तयन्तौ क्षणिकत्वपक्ष एव सत्त्वं व्यवस्थापयत इति सिद्धम्।

 नन्वक्षणिकस्यार्थक्रियाकारित्वं किं न स्यादिति चेत् तदयुक्तं विकल्पासहत्वात् तथा हि वर्त्तमानार्थक्रियाकरणकाले अतीतानागतयोः किमर्थक्रिययोः स्वायिनः सामर्थ्यमस्ति नो



वा। आद्ये तथोरनिराकरणप्रसङ्गः समर्थस्य क्षेपायोगात् यत् यदा यत्करणसमर्थं तत् तदा तत्करोत्येव यथा सामग्रोस्वकार्य्यं समर्थश्चायं भाव इति प्रसङ्गानुमानाच्च। द्वितीयेऽपिकदापि न कुर्य्यात् सामर्थ्यमात्रानुबन्धित्वादर्थक्रियाकारित्वस्य यत् यदा यन्न करोति तत् तदा तत्रासमर्थं यथा हि शिलाशकलमङ्कुरे न चैष वर्त्तमानार्थक्रियाकरणकाले वृत्तवर्त्तिव्यमाणे अर्थक्रिये करोतीति तद्विपर्य्ययाच्च। ननु क्रमवत्सहकारिलाभात् स्वायिनः अतीतानागतयोः क्रमेण क्रमणमुपपद्यतेइति चेत् तत्रेदं भवान् पृष्टो व्याचष्टां सहकारिणः किं भावस्वोपकुर्व्वन्ति न वा न चेत् नापेक्षणीयास्ते अकिञ्चित् कुर्व्वतांतेषां तादात्म्यायोगात्। उपकारकत्वपक्षे सोऽयमुपकारः किंभावाद्भिद्यते न वा भेदपक्षे आगन्तुकस्यैव तस्य कारणत्वं स्यात्न भावस्ताक्षणिकस्य आगन्तुकातिशयान्वयव्यतिरेकानुविधायित्वात् कार्य्यस्य। तदुक्तम्

**वर्षातपाभ्यां किं व्योन्नश्चर्म्मण्यस्ति तयोः फलम्।  
चर्म्मोपमश्चेत् सोऽनित्यः स्वतुल्यश्चेदमत्फल इति॥**

 अथ भावस्तैः सहकारिभिः सहैव कार्य्यं करोतीति स्वभाव इति चेत् अङ्ग तर्हि सहकारिणो न जह्यात् प्रत्युत पलायमानानपि गले पाशेन बद्ध्वा कृत्यं कार्य्यं कुर्य्यात् स्वभावस्यानपायात्। किञ्च सहकारिजन्योऽतिशयः किमतिशयान्तरमारभते न वा उभयथापि प्रागुक्तदूषणपाषाणवर्षणप्रसङ्गः। अतिशयान्तरारम्भपक्षे बहुमुखानवत्यादौस्यमपि स्यात् अतिशये



जनयितव्ये सहकार्य्यन्तरापेक्षायां तत्परम्परापात इत्येकानवस्थाऽऽस्थेयातथाहि सहकारिभिः सलिलपवनादिभिः पदार्थसार्थैराधीयमाने वीजस्यातिशये वीजमुत्पादकमभ्युपेयम् अपरथा तदभावेऽप्यतिशयः प्रादुर्भवेत् वीजञ्चातिशयमादधानं सहकारिसापेक्षमेवाधत्तेअन्यथा सर्व्वदोपकारापत्तौअङ्कुरस्यापि सदोदयः प्रसज्येत। तस्मादतिशयार्थमपेक्षमाणैःसहकारिभिरतिशयान्तरमाधेयं वीजे तस्मिन्नयुपकारे पूर्व्वन्यायेन सहकारिणापेक्षस्य वीजस्य जनकत्वे सहकारिसम्पाद्यवीजगतातिशयानवस्था प्रथमा व्यवस्थिता। अथोपकारः कार्य्यार्थमपेक्षमाणोऽपि वीजादिनिरपेक्षं कार्य्यं जनयति तत्सापेक्षावा। प्रथमे वीजादेरहेतुत्वमापतेत्। द्वितीये अपेक्ष्यमाणेन वीजादिनाउपकारे अतिशय आधेयः एवं तत्रतत्रापीति वीजादिजन्यातिशयनिष्ठातिशयपरम्परापात इति द्वितीयामवस्था स्थिरा भवेत्। एवमपेक्ष्यमाणेनोपकारेण वीजादौधर्म्मिण्युपकारान्तरमाधेयमित्युपकाराधेयवीजातिशयाश्रयातिशयपरम्परापात इति तृतीयानवस्था दुरवस्था स्यात्।अथ भावादभिन्नोऽतिशयःसहकारिभिराधीद्यत इत्यभ्युपगम्यते तर्हि प्राचीनो भावोऽनतिशयात्मा निवृत्तः अन्यश्चातिशयात्मा कुर्व्यद्रूपादिपद वेदनीया जायत इति फलितं ममापि मनोरथद्रुमेण।

 तस्मादक्षणिकस्यार्थक्रिया दुर्घटा नाप्यक्रमेण घटते विकल्पासहत्वात्। तथाहि युगपत्सकलकार्य्यकरणसमर्थः सभावस्तदुत्तरकालमनुवर्त्तते नवा। प्रथमे तत्कालवत् कालान्त-



रेऽपि तावत् कार्य्यकरणमापतेत्। द्वितीये स्थायित्ववृत्त्याशा मूषिकभक्षितवीजादावङ्कुरादिजननप्रार्थनामनुहरेत्। यत् विरुद्धधर्म्माध्यस्तंतन्नामा यथा शीतोष्णो। विरुद्धधर्म्माध्यस्तश्चायमिति जलधरे प्रतिबन्धसिद्धिः। न चायमसिद्धोहेतुः स्थायिनि कालभेदेन सामर्थ्यासामर्थ्ययोः प्रसङ्गतद्विपर्य्ययसिद्धत्वात्तत्रासामर्थ्यसाधकौ प्रसङ्गतद्विर्य्ययौ प्रागुक्तौ सामर्थ्यासाधकावभिधीयेते यद्यदा यज्जननाममर्थं तत्तदा तन्न करोति यथा शिलाशकलमङ्कुरम् असमर्थश्चायं वर्त्तमानार्थक्रियाकरणकाले अतीतानागतयोरर्थक्रिययोरिति प्रसङ्गः वद्यदा चत् करोति तत्तदा तत्र समर्थं यथा सामग्री स्वकार्य्ये करोति चायमतीतानागतकाले तत्कालवर्त्तिन्यावर्थक्रिये भाव इति प्रसङ्गव्यत्ययः विपर्व्ययः। तस्माद्विपक्षे क्रमयौगपद्यव्यावृत्त्या व्यापकानुपलम्भेनाधिगतव्यतिरेकव्याप्तिकं प्रसङ्गतद्विपर्य्ययबलात् गृहीतान्वयव्याप्तिकं सत्त्वं क्षणिकत्वपक्ष एव व्यवस्थास्यतीति सिद्धम्। तदुक्तंज्ञानश्रिया

**यत् सत्तत् क्षणिकं यथा जलधरः सन्तश्च भावा अमी  
सत्ताशक्तिरिहार्थकर्म्माणि मितेः सिद्धेषु सिद्धा न सा।  
नाप्येकैव विधान्यथा परकृतेनापि क्रियादिर्भवेत्  
द्वेधापि क्षणभङ्गसङ्गतिरतः साध्ये च विश्राम्यतीति।**

 न च कणभक्षाक्षचरणादिपक्षकक्षीकारेण सत्तासामान्ययोगित्वमेव सत्त्वमिति मन्तव्यं सामान्यविशेषसमवायानामसत्त्वप्रसङ्गात्। न च तत्र स्वरूपसत्तानिबन्धनः सद्व्यवहारः प्रयोजक-



गौरवापत्तेःअनुगतत्वाननुगतत्वविकल्पपराहतेश्च सर्षपमहीधगदिषु विलक्षणेषु क्षणेय्वनुगतस्याकारस्य मणिषु सूत्रवद्भूतकणेषु गुणवच्चाप्रतिभासनाच्च। किञ्च सामान्यं सर्व्वगतं स्वाश्रयसर्व्वगतं वा प्रथमे सर्व्ववस्तुसङ्करप्रसङ्गः अपसिद्धान्तापत्तिश्चयतः प्रोक्तंप्रशस्तपादेन स्वविषयसर्व्वगतमिति। किञ्च विद्यमाने घटे वर्त्तमानं सामान्यमन्यत्र जायमानेन सम्बध्यमानंतस्मादागच्छत् सम्बध्यते अनागच्छद्वाआद्ये द्रव्यत्वापत्तिः द्वितीये सम्बन्धानुपपत्तिः। किञ्च विनष्टे घटे सामान्यमवतिष्ठते विनश्यति स्थानान्तरं गच्छति वा प्रथमे निराधारत्वापत्तिःद्वितीये नित्यत्ववाचो युक्त्वयुक्तिः तृतीये द्रव्यत्वप्रसक्रिः इत्यादिदूषणग्रहग्रस्तत्वात् सामान्यमप्रामाणिकम्। तदुक्तम्

**अन्यत्र वर्त्तमानस्य ततोऽन्यस्थानजन्मनि।  
तस्मादचलतः स्थानाद्वृत्तिरित्यतियुक्तता॥**

**यत्रासौवर्त्तते भावस्तेन सम्बध्यते न तु।  
तद्देशिनञ्च व्याप्नोति किमप्येतन्महाद्भुतम्॥**

**न याति न च तत्रासीदस्ति पश्चान्नचांशवत्।  
जहाति पूर्व्वंनाधारमहो व्यसनसन्ततिरिति॥**

 अनुवृत्तप्रत्ययः किमालम्बन इति चेत् अङ्ग अन्यापोहालम्बन एवेति सन्तोष्टव्यमायुष्मतेति अलमतिप्रसङ्गेन।

 सर्व्वस्य संसारस्य दुःखात्मकत्वं सर्व्वतीर्थकरसम्मतम् अन्यथा तन्निविवृत्सूनां तेषां तन्निवृत्त्युपाये प्रवृत्त्यनुपपत्तेः। तस्मात् सर्व्वं दुःखं दुःखमिति भावनीयम्। ननु किंवदिति पृष्टे दृष्टान्तः



कथनीय इति चेन्मैवं स्वलक्षणानां क्षणानां क्षणिकतया सालक्षण्याभावात् नैतेन सदृशमपरमिति वक्तुमशक्यत्वात्। ततः स्वलक्षणं स्वलक्षणमिति भावनीयम् एवं शून्यं शून्यमित्यपि भावनीयं स्वप्ने जागरणे च न मया दृष्टमिदं रजतादीति विशिष्टनिषेधस्योपलम्भात्। यदि दृष्टं सत् तदा तद्विशिष्टस्य दर्शनस्येदन्ताया अधिष्ठानस्य च तस्मिन्नध्यस्तस्य रजतत्वादेस्तत्सम्बन्धस्य च समवायादेः सत्त्वं स्यात् न चैतदिष्टं कस्यचिद्वादिनः। न चार्द्धजरतीयमुचितं न हि कुक्कुव्याएको भागः पाकाय अपरो भागः प्रसवाय कल्प्यतामिति कल्प्यते। तस्मादध्यस्ताधिष्ठानतत्सम्बन्धदर्शनद्रष्टृणां मध्ये एकस्थानेकस्य वा असत्त्वे निषेधविषयत्वेन सर्व्वस्यासत्त्वंबलादापतेदिति भगवतोपदिष्टे माध्यमिकास्तावदुक्तमप्रज्ञा इत्थमचीकथन् भिक्षुपादप्रसारणन्यायेन क्षणङ्गाद्यभिधानमुखेन स्थायित्वानुकूलवेदनीयत्वानुगतसर्व्वसत्यत्वभ्रमव्यावर्त्तनेन सर्व्वशून्यतायामेव पर्य्यवसानम्। अतस्तत्त्वं सदसदुभयानुभवात्मकचतुष्कोणविनिर्म्मुक्तंशून्यमेव तथाहि यदि घटादेः सत्त्वंस्वभावस्तर्हि कारकव्यापारवैयर्थम्। असत्त्वं स्वभाव इति पक्षेप्राचीन एव दोषः प्रादुःस्यात्। यथोक्तम्

**न सतःकारणापेक्षा व्योमादेरिव युज्यते।  
कार्य्यस्वासम्भवी हेतुः स्वपुष्पादेरिवासत इति।**

 विरोधादितरौपक्षावनुपपन्नौतदुक्तंभगवता अलङ्कारावतारे

 बुद्ध्याविविच्यमानानां स्वभावो नावधार्य्यते।



**अतो निरभिलप्यास्तेनिःस्वभावाश्च दर्शिता इति।  
इदं वस्तुबलायातं यद्वदन्ति विपश्चितः।  
यथा यथार्थाश्चित्यन्ते विशीर्य्यन्ते तथा तथेति च।**

 न क्वचिदपि पक्षेव्यवतिष्ठत इत्यर्थः। दृष्टार्थव्यवहारश्चन स्वप्नव्यवहारवत् संवृत्या सङ्गच्छते। अत एवोक्तम्

**परिव्राट्कामुकशुनामेकस्यां प्रमदातनौ।  
कुणप्रः कामिनी भक्ष्य इति तिस्रो विकल्पना इति।**

 तदेवं भावनाचतुष्टयवशान्निखिलवासनानिवृत्तौ परनिर्व्वाणं शून्यरूपं सेत्स्यतीति वयं कृतार्थाः नास्माकमुपदेश्यं किञ्चिदस्तीति। शिष्यैस्तावद्द्योगश्चाचारश्चेति द्वयं करणीयम्। तत्राप्राप्तस्यार्थस्य प्राप्तये पर्य्यनुयोगो योगः गुरूतस्यार्थस्याङ्गीकरणमाचारः गुरूक्तस्याङ्गीकरणादुत्तमाः पर्य्यनुयोगस्याकरणादधमाश्च अतस्तेषां माध्यमिका इति प्रसिद्धिः। गुरूतभावनाचतुष्टयं वाह्यार्थस्य शून्यत्वं चाङ्गीकृत्यान्तरस्य शून्यत्वञ्चाङ्गीकृतं कथमिति पर्य्यनुयोगस्य करणात् केषाञ्चिद् योगाचारप्रथा। एषा हि तेषां परिभाषा स्वयं वेदनंतावदङ्गीकार्य्यम् अन्यथा जगदान्ध्यं प्रसज्येत। तत् कीर्त्तितं धर्म्मकीर्त्तिना।

**अप्रत्यक्षोपलम्भस्य नार्थदृष्टिः प्रसिध्यतीति।**

 वाह्यंग्राह्मं नोपपद्यत एव विकल्पानुपपत्तेः। अर्थोज्ञानग्राह्यो भावादुत्पन्नो भवति अनुत्पन्नो वा न पूर्व्वः उत्पन्नस्य स्थित्यभावात् नापरः अनुत्पन्नस्यासत्त्वात्। अथ मन्येथाः अतीत एवार्थो। ज्ञानग्राह्यःतज्जनकत्वादिति तदपि बालभाषितं वर्त्त-



मानतावभावविरोधात् इन्द्रियादेरपि ग्राह्यत्वप्रसङ्गाच्च। किञ्च ग्राह्यः किं परमाणुरूपाऽर्थः अवयविरूपो वा। न चरमः कृत्स्रैकदेशविकल्पादिना तन्निराकरणात्। न प्रथमः अतीन्द्रियत्वात् षट्केन युगपद्येगस्य बाधकत्वाच्च। यथोक्तम्

**षट्केन युगपद्योगात् परमाणोः षडंशता।  
तेषामप्येकदेशत्वे पिण्डः स्यादणुमाचक इति।**

 तस्मात् स्वव्यतिरिक्तग्राह्यविरहात्तदात्मिका बुद्धिः स्वयमेव स्वात्मरूपप्रकाशिका प्रकाशवदिति सिद्धम्। तदुक्तम्

**नान्योऽनुभाव्यो बुद्ध्यास्ति तस्या नानुभवोऽपरः।  
ग्राह्मग्राहकवैधुर्य्यात् स्वयं सैव प्रकाशते इति।**

 ग्राह्यग्राहकयोरभेदश्चानुमातव्यः यद्वेद्यते येन वेदनेन तत्ततो न भिद्यते यथा ज्ञानेनात्मा वेद्यन्ते तैश्चनीलादयः। भेदे हि सत्यधुना अनेनार्थस्य सम्बन्धित्वं न स्यात् तादात्म्यस्य नियमहेतोरभावात् तदुत्पत्तेरनियामकत्वात् यश्चायं ग्राह्यग्राहकसंवित्तीनां पृथगवभासः स एकस्मिंश्चन्द्रमसि द्वित्वावभास इव भ्रमः अत्राप्यनादिरविछिन्नप्रवाहाभेदवासनैव निमित्तम्। यथोक्तम्

**सहोपलम्भनियमादभेदो नीलतद्धियोः।  
भेदश्च भ्रान्तिविज्ञानैर्दृश्येतेन्दाविवाद्वय इति।  
अविभागोऽपि बुद्ध्यात्मा विपर्यासितदर्शनैः।  
ग्राह्यग्राहकसंवित्तिभेदवानिव लक्ष्यत इति च।**

 न च रसवीर्य्यविपाकादि समानमाशामोदकोपार्जितमा-



दकानां स्यादिति वेदितव्यं वस्तुतो वेद्यवेदकाकारविधुराया अपि बुद्धेर्व्यवहर्तृपरिज्ञानानुरोधेन विभिन्नग्राह्यग्राहकाकाररूपवत्तया तिमिराद्युपहताक्ष्णां केशोन्द्रनाडीज्ञानभेदवदनाद्युपल्पववासनासामर्थ्याद्व्यवस्थोपपत्तेः पर्य्यनुयोगायोगात्। यथोक्तम्

**अवेद्यवेदकाकारा यथा भ्रान्तैर्निरीक्ष्यते।  
विभक्तलक्षणग्राह्यग्राहकाकारविप्लवा॥**

**तथा कृतव्यवस्येयं केशादिज्ञानभेदवत्।  
यदा तदा न सञ्चोद्या ग्राह्मग्राहकलक्षणेति॥**

 तस्माद्बुद्धिरेबानादिवासनावशादनेकाकारावभासत इतिसिद्धम्। ततश्च प्रागुक्तभावनाप्रक्षयबलान्निलिषासनोच्छेदविगलितविविधविषयाकारोपप्लवविशुद्धविज्ञानोदयो महोदय इति।अन्ये तु मन्यन्ते यथोक्तं वाह्यंवस्तुजातं नास्तीति तदयुक्तं प्रमाणाभावात्। न च सहोपलम्भनियमः प्रमाणमिति वक्तव्यं वेद्यवेदकयोरभेदसाधकत्वेनाभिमतस्य तस्याप्रयोजकत्वेन सन्दिग्धविपक्षव्यावृत्तिकत्वात्। ननु भेदे सहोपलम्भनियमात्मकं साधनं न स्यादिति चेन्न ज्ञानस्यान्तर्मुखतया च भेदेन प्रतिभासमानतया एकदेशत्वैककालत्वलक्षणसहत्यनियमासम्भवाच्च नीलाद्यर्थस्य ज्ञानाकारले अहमिति प्रतिभावः स्यात् नत्विदमिति प्रतिपत्तिः प्रत्ययादव्यतिरेकात्। अथोच्यते ज्ञानस्वरूपोऽपि नीलाकारो भ्रान्त्या वहिर्वद्भेदेन प्रतिभासत इति न च तत्राहमुल्लेख इति। तथोक्तम्

**परिच्छेदान्तराद्योयंभागो वहिरिव स्वितः।**



**ज्ञानस्याभेदिनो भेदप्रतिभामोऽप्युपप्लव इति॥  
यदन्तर्ज्ञेयतत्त्वं तद्वहिर्वदवभासत इति च॥**

तदयुक्तं वाह्मार्थाभावे तदुत्पत्तिरहिततथा वहिर्वदित्युपमानोक्तेरयुक्तेः न हि वसुमित्रो बन्ध्यापुत्रवदवभासत इति प्रेक्षावानाचक्षीत भेदप्रतिभासस्य भ्रान्तत्त्वे अभेदप्रतिभासस्य प्रामाण्यं तत्प्रामाण्ये भेदप्रतिभासस्य भ्रान्तत्वमिति परस्पराश्रयप्रसङ्गाच्च अविसंवादान्नीलतादिकमेव संविदाना वाह्यमेवापाददते जगत्युपेक्षन्तेऽवान्तरमिति व्यवस्थादर्शनाच्च। एवञ्चायमभेदसाधको हेतुर्गोमयपायसोयन्यायवदाभासतां भजेत अतोवहिर्वदिति वदता वाह्यंग्राह्यमेवेति भावनीयमिति भवदीयएव वाणो भवन्तं प्रहरेत्।

 ननु ज्ञानाभिन्नकालस्यार्थस्य वाह्यत्वमनुपपन्नमिति चेत् तदनुपपन्नम् इन्द्रियसन्निकृष्टस्य विषयस्योत्पाद्येज्ञाने स्वाकारसमर्पकतया समर्पितेन चाकारेण तस्यार्थस्यानुमेयतापपत्तेः अतएव पर्य्यनुयोगपरिहारौ समग्राहिषाताम्।

**भिन्नकालं कथं ग्राह्यमिति चेत् ग्राह्यतां विदुः।  
हेतुत्वमेव च व्यक्तेर्ज्ञानाकारार्पणक्षममिति॥**

तथाच यथा पुड्या भोजनमनुमीयते यथा च भाषया देशः यथा वा सम्भ्रमेण स्नेहः तथा ज्ञानाकारेण ज्ञेयमनुमेयम्। तदुकम्

**अर्द्धेनघटयत्येनां न हि मुक्तार्द्धरूपताम्।  
तस्मात् प्रमेयाधिगतेः प्रमाणं मेयरूपतेति॥**



न हि वित्तिसत्तैव तद्वेदना युक्ता तस्याः सर्व्वत्राविशेषात् तान्तु सारूप्यमाविशत् सरूपयितुं घटयेदिति च। तथाच वाह्यार्थसद्भावे प्रयोगः ये यस्मिन् सत्यपि कादाचित्काः ते सर्व्वे तदतिरिक्तसापेक्षाः यथा अविवक्षत्यजिगमिषति मयि वचनगमनप्रतिभामा विवक्षुजिगमिषु पुरुषान्तरसन्तान सापेक्षाः तथाच विवादाध्यासिताः प्रवृत्तिप्रत्ययाः सत्यप्यालयविज्ञाने कदाचिदेव नीलाद्युल्लेखना इति। तत्रालयविज्ञानं नामाहमास्पदं विज्ञानं नीलाद्युल्लेखि च प्रवृत्तिविज्ञानम्। यथोक्तम्

**तत् स्यादालयविज्ञानं यद्भवेदहमास्पदम्।  
तत् स्यात् प्रवृत्तिविज्ञानं यन्नीलादिकमुल्लिखेदिति॥**

 तस्मादालयविज्ञानसन्तानातिरिक्तःकादाचित्कः प्रवृत्तिविज्ञानहेतुर्वाह्योऽर्थोग्राह्य एव न वासनापरिपाकप्रत्ययःकादाचित्कत्वात् कदाचिदुत्पाद इति वेदितव्यम्। विज्ञानवादिनये हि वामनानामेकसन्तानवर्त्तिनामालयविज्ञानानां तत्तत्प्रवृत्तिजननशक्तिःतस्याश्च स्वकार्य्योत्पादं प्रत्याभिमुख्यं परिपाकः तस्य च प्रत्ययः कारणं स्वसन्तानवर्त्तिपूर्व्वक्षणः कक्षीक्रियते सन्तानान्तरनिबन्धनत्वानङ्गीकारात्। ततश्च प्रवृत्तिज्ञानजननालयविज्ञानवर्त्तिवासनापरिपाकं प्रति सर्व्वेऽप्यालयविज्ञानवर्त्तिनः क्षणाः समर्थ एवेति वक्तव्यं न क्षेदेकोऽपि न समर्थः स्यादालयविज्ञानमन्तानवर्त्तित्वाविशेषात्। सर्व्वे समर्था इति पक्षेकार्य्यक्षेपानुपपत्तिः ततश्च कादाचित्कत्वनिर्व्वाहाय शब्दस्पर्शरूपरसगन्धविषयाः सुखादिविषयाःषडपि प्रत्यया-



श्चतुरः प्रत्ययान् प्रतीत्योत्पद्यन्ते इति चतुरेणानिच्छताप्यच्छमतिना स्वानुभवमनाच्छाद्य परिच्छेत्तव्यम्। ते चत्वारःप्रत्ययाः प्रसिद्धाः आलम्बनसमनन्तरसहकार्य्यधिपतिरूपाः तत्र ज्ञानपदवेदनीयस्य नीलाद्यवभासस्य चित्तस्य नीलालम्बनप्रत्यद्यात् नीलाकारता भवति समनन्तरप्रत्ययात् प्राचीमज्ञानाद्बोधरूपता सहकारिप्रत्ययादालोकाच्चक्षुषोऽधिपतिप्रत्यचाद्विषयग्रहणप्रतिनियमः विंदितस्य ज्ञानस्य रसादिसाधारण्स्यप्राप्तेर्नियामकं चक्षुरधिपतिर्भवितुमर्हति लोके नियामकस्याधिपतित्वोपलम्भात्। एवं चित्तचैत्यात्मकानां सुखादीनां चत्वारि कारणानि द्रष्टव्यानि एवं चित्तचैत्यात्मकस्कन्धः पञ्चविधः रूपविज्ञानवेदनासंज्ञसंस्कारसंज्ञकः। तत्ररूप्यन्तएभिर्विषया इति रूप्यन्त इति च व्युत्पत्त्या सविषयाणीन्द्रियाणि रूपस्कन्धः। अलयविज्ञानप्रवृत्तिविज्ञानप्रवाहो विज्ञानस्कन्धः। प्रागुक्तस्कन्धद्वयसम्बन्धजन्यः सुखदुःखादिप्रत्ययप्रवाह वेदनास्कन्धः। गौरित्यादिशब्दोल्लेखिसविज्ञानप्रवाहः संज्ञास्कन्धः। वेदनास्कन्धनिबन्धना रागद्वेषादयः क्लेशा उपक्लेशाशअच मदमानादयो धर्म्माधर्म्मौच संस्कारस्कन्धः।

 तदिदं सर्व्वंदुःखं दुःखायतनं दुःखसाधनञ्चेति भावयित्वा तन्निरोधोपायंतत्त्वज्ञानं सम्पादयेत्। अत एवोकं दुःखसमुदायनिरोधमार्गाश्चत्वारः अर्थस्य बुद्धाभिमतानि तत्त्वानि। तत्रदुःखं प्रसिद्धं समुदायो दुःखकारणं तद्द्विविधं प्रत्ययोपनिबन्धनोहेतूपनिबन्धनश्च। तत्रप्रत्ययोपनिबन्धनस्यसंग्राहकं



सूत्रम् इदं कार्य्यं येअन्ये हेतवः प्रत्ययन्ति गच्छन्ति तेषामयमानानां हेतूनां भावः प्रत्ययत्वं कारणसमवायः तस्मात्रस्य फलं न चेतनस्य कस्यचिदिति सूत्रार्थःयथा वीजहेतुरङ्कुरो धातूनां षलांसमवायाज्जायते। तत्रपृथिवीधातुरङ्कुरस्य काठिन्यं गन्धञ्च जनयति अब्धातुः स्नेहं रसञ्च जनयति तेजोधातूरूपमौष्ण्यश्च वायुधातुः स्पर्शनं चलनञ्च आकाशधातुरवकाशं शब्दञ्च चतुधातुर्ययायोगं पृथिव्यादिकम्। हेतूपनिबन्धनस्य च संग्राहकं सूत्रम् उत्पादाद्वातथागतानामनुत्पादाद्वास्थितैवैषां धर्म्माणां धर्म्मता धर्म्मस्थितिता धर्म्मनियामकता च प्रतीत्य समुत्पादानुलोमतेति। तथागतानां बुद्धानां मते धर्म्माणां कार्य्यकारणरूपाणां या धर्म्मता कार्य्यकारणभावरूपा एषोत्पादादनुत्पादाद्वास्थिता यस्मिन् सति यदुत्पद्यते तत्तस्य कारणस्य कार्य्यमिति धर्म्मतेत्यस्य विवरणंधर्म्मस्य कार्य्यस्य कारणानतिक्रमेण स्थितिः स्वार्थिकस्तल्प्रत्ययः धर्म्मस्य कारणस्य कार्य्यंप्रति नियामकता।नम्वयंकार्य्यकारणभावश्चेतनमन्तरेण न सम्भवतीति अत उक्तं कारणे सति तत्प्रतीत्य प्राप्य समुत्पादे अनुलोमता अनुसारिता या सैव धर्म्मता उत्पादादनुत्पादाद्वाधर्म्माणां स्थिता न चात्रकश्चिच्चेतनाऽधिष्ठातोपलभ्यत इति सुत्रार्थः। यथा प्रतीत्य समुत्पादस्य हेतूपनिषन्धः वीजादङ्कुरोऽङ्कुरात् काण्डं काण्डान्नालो नालाद्गर्भस्ततः शूकं ततः पुष्पं ततः फलंन चात्रवाह्ये समुदाये कारणं वीजादि कार्य्यमङ्कुरादि वा चेतीयते अहमङ्कुरं



निर्वर्त्तयामि अहं वीजेन निर्वर्त्तित इति। एवमाध्यात्मिकेष्वपि कारणद्वयमवगन्तव्यम्। पुरःस्थिते प्रमेयाब्धौग्रन्थविस्तरभीरुभिरुपरम्यते। तदुभवनिरोधः तदनन्तरं विमलज्ञानोदयो वा मुक्तिः तन्निरोधोपायो मार्गः स च तत्त्वज्ञानं तच्च प्राचीनभावनाबलाद्भवतीति परमं रहस्यं सूत्रस्यान्तं पृच्छतां कथितं भवन्तश्च सुत्रस्यान्तं पृष्टवन्तः सौत्रान्तिका भवन्त्विति भगवताभिहिततथा सौत्रान्तिकसंज्ञा सञ्जातेति। केचन बौद्धा वाह्येषु गन्धादिषु आन्तरेषु रूपादिस्कन्धेषु सत्स्वपि तत्रानास्यामुत्पादयितुं सर्व्वं शून्यमिति प्राथमिकान् विनेयानक्षीकथत् भगवान् द्वितीयांस्तु विज्ञानमात्रग्रहाविष्टान् विज्ञानमेवैकं सदिति तृतीयानुभयं सत्यमित्यास्थितान् विज्ञेयमनुमेयमिति सेयं विरुद्धा भाषेति वर्णयन्ता वैभाषिकाख्यया ख्याताः। एषा हि तेषां परिभाषा समुन्मिषति विज्ञेयानुमेयत्ववादे प्रात्यक्षिकस्य कस्यचिदप्यर्थस्याभावेन व्याप्तिसंवेदनस्थानाभावेनानुमानप्रवृत्यनुपपत्तेः सकललोकानुभवविरोधश्च। ततश्चार्थे द्विविधः ग्राह्योऽध्यवसेयश्च तत्र ग्रहणं निर्विकल्पकरूपं प्रमाणं कल्पनपोढत्वात् अध्यवसायः सविकल्पकरूपोऽप्रमाणं कल्पनाज्ञानत्वात्। तदुक्तम्

**कल्पनापोढमभ्रान्तं प्रत्यक्षं निर्विकल्पकम्।  
विकल्पो वस्तुनिर्भासादसंवादादुपप्लव इति॥**

**ग्राह्यं वस्तुप्रमाणं हि ग्रहणं यदितोऽन्यथा।  
न तद्वस्तु न तन्मानं शब्दलिङ्गेन्द्रियादिजमिति च॥**



ननु सविकल्पकस्याप्रामाण्ये कथं ततः प्रवृत्तस्यार्थप्राप्तिः संवादश्चोपपद्येयातामिति चेन्न तद्भद्रं मणिप्रभाविषयमणिविकल्पन्यायेन पारपम्पर्य्येणार्थप्रतिलम्भसम्भवेन तदुपपत्तेः। अवशिष्टं सौत्रान्तिकप्रस्तावे प्रपञ्चितमिति नेह प्रतन्यते। न च विनेयाशयानुरोधेनोपदेशभेदःसाम्प्रदायिको न भवतीति भणितव्यं यतो भणितं बोधचित्तविवरणे

**देशना लोकनाथानां सत्त्वाशयवशानुगाः।  
भिद्यन्ते बहुधा लोके उपायैर्बहूभिः किल॥**

**गम्भीरोत्तानभेदेन क्वचिच्चोभयलक्षणाः।  
भिन्ना हि देशना भिन्ना शून्यताऽद्वयलक्षणेति॥**

द्वादशाचतनपूजा श्रेयस्करोति बौद्धनये प्रसिद्धम्।

**अर्थानुपार्ज्यबहुशो द्वादशायतनानि वै।  
परितः पूजनीयानि किमन्यैरिह पूजितैः॥**

**ज्ञानेन्द्रियाणि पञ्चैव तथा कर्म्मेन्द्रियाणि च।  
मनो बुद्धिरिति प्रोक्तंद्वादशायतनं बुधैरिति॥**

विवेकविलासे बौद्धमतमित्थमभ्यधायि।

**बौद्धानां सुगतो देवो विश्वञ्च क्षणभङ्गुरम्।  
आर्य्यसत्त्वाख्यया तत्त्वचतुष्टयमिदं क्रमात्॥**

**दुःखमायतनञ्चैव ततः समुदयो मतः।  
मार्गश्चेत्यस्य च व्याख्या क्रमेण श्रूयतामतः॥**

**दुःखं संसारिणः स्कन्धास्ते च पञ्च प्रकीर्त्तिताः।  
विज्ञानं वेदना संज्ञा संस्कारो रूपमेव च॥**



**पञ्चेन्द्रियाणि शब्दाद्याविषयाः पञ्च मानसम्।  
धर्म्मायतनमेतानि द्वादशायतनानि तु॥**

**रागादीनां गणोऽयं स्यात् समुदेति नृणां हृदि।  
आत्मात्मीयस्वभावाख्यः स स्यात् समुदयः पुनः॥**

**क्षणिकाः सर्व्वसंस्कारा इति या वासनास्थिरा।  
स मार्ग इति विज्ञेयः स च मोक्षोऽभिधीयते॥**

**प्रत्यक्षमनुमानञ्च प्रमाणद्वितयं तथा।  
चतुःप्रस्थानिका बौद्धाः ख्याता वैभाषिकादयः॥**

**अर्थी ज्ञानान्वितो वैभाषिकेण बहु मन्यते।  
सौचान्तिकेन प्रत्यक्षग्राह्योऽर्थो न वहिर्मतः॥**

**आकारसहिता बुद्धिर्योगाचारस्य सम्मता।  
केवलां संविदं स्वस्थां मन्यन्ते मध्यमाः पुनः॥**

**रागादिज्ञानसन्तानवासमाच्छेदसम्भवा।  
चतुर्णामपि बौद्धानां मुक्तिरेषा प्रकीर्त्तिता॥**

**कृत्तिः कमण्डलुर्लौण्ड्यंचीरं पूर्व्वाह्नभाजनम्।  
सङ्घो रक्ताम्बरत्वञ्च शिश्रिये बौद्धभिक्षुभिरिति॥**

**इति सर्व्वदर्शनसङ्ग्रहे बौद्धदर्शनम्॥**  
**\_\_\_\_\_\_\_\_\_\_\_\_**

 तदित्यं मुक्तकच्छानां मतमसहमाना विवसनाः कथञ्चित् स्थायित्वमास्थाय क्षणिकत्वपक्षं प्रतिक्षिपन्ति। यद्यात्मा कश्चिन्नास्थीयेत स्थायी तथापीह लौकिकफलसाधनसम्पादनं विफलं भवेत्। न ह्येतत् सम्भविष्यति अन्यः करोत्यन्यो भुङ्क्त



इति। तस्माद्योऽहं प्राक् कर्म्माकरवं सोऽहं सम्प्रति तत्फलं भुञ्जे इति पूर्व्वापरकालानुयायिनः स्थायिनस्तस्य स्पष्टप्रमाणावसिततया पूर्व्वापरभागविकलकालकलावस्थितिलक्षणक्षणिकता परोक्षकैरर्हद्भिर्न परिग्रहार्हा। अथ मन्येथाः प्रमाणवत्त्वादायातः प्रवाहः केन वार्य्यत इति न्यायेन यत् सत् तत् क्षणिकमित्यादिना प्रमाणेन क्षणिकतायाः प्रमिततयातदनुसारेण समानसन्तानवर्त्तिनामेवप्राचीनः प्रत्ययः कर्म्मकर्त्ताउत्तरः प्रत्ययः फलभोक्ता। न चातिप्रसङ्गः कार्य्यकारणभावस्य नियामकत्वात्। यथा मधुररसभावितानामास्रवीजानां परिकर्षितायां भूमावुप्तानामङ्कुरकाण्डस्कन्धशाखापल्लवादिषु तद्द्वारा परम्परया फले माधुर्य्यनियमः यथा वा लाक्षारसावसिक्तानां कार्पासवीजादीनामङ्कुरादिपारम्पर्य्येण कार्पासादौरक्तिमनियमः। यथोक्तम्

**यस्मिन्नेव हि सन्ताने आहिता कर्म्मवासना।  
फलं तत्रैव बध्नाति कार्पासे रक्तता यथा॥**

**कुसुमे वीजपूरादेर्यल्लाक्षाद्यपसिच्यते।  
शक्तिराधीयते तत्र काचित्तां किं न पश्यमीति॥**

तदपि काशकुशावलम्बनकल्पं विकल्पासहत्वात्। जलधरादौ दृष्टान्ते क्षणिकत्वमनेन प्रमाणेन प्रमितं प्रमाणन्तरेण वा। नाद्यःभवदभिमतस्य क्षणिकत्वस्य क्वचिदप्यदृष्टचरत्वेन दृष्टान्तासिद्धावस्यानुमानस्यानुत्थानात्। न द्वितीयः तेनैव न्यायेनसर्व्वत्र क्षणिकत्वसिद्धौ सत्त्वानुमानवैफल्यापत्तेः अर्थक्रियाकारित्वं सत्त्वमित्यङ्गीकारे मिथ्यासर्पदंशादेरपि अर्थक्रियाकारित्वेन



सत्त्वापाताच्च। अतएवोक्तम् उत्पादव्ययध्रौव्ययुक्तंसदिति।अथोच्येत सामर्थ्यासामर्थ्यलक्षणविरुद्धधर्म्माध्यासात्तत्सिद्धिरिति तदसाधु स्यात् वादिनामनैकान्ततावादस्येष्टतया विरोधासिद्धेः। यदुक्तंकार्पासादिदृष्टान्त इति तदुक्तिमात्रं युक्तेरनुक्तेः तत्रापि निरन्वयनाशस्यानङ्गीकाराच्च। न च सन्तानिव्यतिरेकेण सन्तानः प्रमाणपदवीमुपारोढुमर्हति। तदुक्तम्

**सजातीयाः क्रमोत्पन्नाः प्रत्यासन्नाः परस्परम्।  
व्यक्तयस्तासु सन्तानः स चैक इति गोयत इति।**

न च कार्य्यकारणभावनियमोऽतिप्रसङ्गं भङ्कुमर्हति। तथा हि उपाध्यायबुद्ध्यनुभूतस्य शिव्यबुद्धिः स्मरेत् तदुपचितकर्म्मफलमनुभवेद्वातथा च कृतप्रणाशाकृताभ्यागमप्रसङ्गः। तदुक्तंसिद्धसेनवाक्यकारेण

**कृतप्रणाशाकृतकर्म्मभोगभवप्रमोक्षस्मृतिभङ्गदोषान्।  
उपेक्ष्य साक्षात्क्षणभङ्गमिच्छान्नहो महासाहसिकः परोऽसाविति॥**

 किञ्च क्षणिकत्वपक्षे ज्ञानकाले ज्ञेयस्यासत्त्वेन ज्ञेयकाले ज्ञानस्यासत्त्वेन च ग्राह्यग्राहकभावानुपपत्तौ सकललोकयात्रास्तमियात्। न च समसमयवर्त्तिता शङ्कनीया सव्येतरविषाणवत् कार्य्यकारणभावासम्भवेनाग्राह्मस्यालम्बनप्रत्ययानुपपत्तेः। अथ भिन्नकालस्यापि तस्याकारार्पकत्वेन ग्राह्यत्वं तदप्यपेशलं क्षणिकस्य ज्ञानस्याकारार्पकताश्रयताया दुर्वचत्वेन साकारज्ञानवादे प्रत्यादेशेन निराकारज्ञानवादेऽपि योग्यतावशेन प्रतिकर्म्मव्यवस्थायाः स्थितत्वात्। तथा हि प्रत्यक्षेण विषयाकाररहित-



मेव ज्ञानं प्रतिपुरुषमहमिकया घटादिज्ञानमनुभूयते न तुदर्पणादिवत् प्रतिबिम्बक्रान्तम्। विषयाकारधारितत्वेन चज्ञानस्यार्थे दूरनिकटादिव्यवहाराय जलाञ्जलिर्वितीर्य्येत। न चेदमिष्टापादनमेष्टव्यं दवीयान् महीधरो मेदीयान् दीर्घो बहुरितिव्यवहारस्य निराबाधं जागरूकत्वात्। नचाकाराधायकस्य तस्य दवीयस्त्वादिशालितया तथा व्यवहार इति कथनीयंदर्पणादौ तथानुपलम्भात्। किञ्चार्थादुपजायमानं ज्ञानं यथा तस्य नीलाकारतामनुकरोति तथा यदि जडतामपि तर्ह्यर्थवत् तदपि जडं स्यात्। तथाच वृद्धिमिष्टवतो मूलमपि ते नेष्टं स्यादिति महत्कष्टमापन्नम्। अथैतद्दोषपरिजिहीर्षया ज्ञानं जडतांनानुकरोतीति ब्रूषे हन्त तर्हि तस्याग्रहणं न स्यादित्येकमनुसन्धित्सतोऽपरं प्रच्यवत इति न्यायापातः। ननु मा भूत् जडताया ग्रहणं किं नञ्छिन्नं तदग्रहणेऽपि नीलाकारग्रहणे तयोर्भेदा नैकान्तो वा भवेत्। नीलाकारग्रहणे चागृहीता जडता कथंतस्यानुरूपं स्यात् अपरथा गृहीतस्य स्तम्भस्यागृहीतं त्रैलोक्यमपिरूपं भवेत्। तदेतत् प्रमेयजातं प्रतापचन्द्रप्रभृतिभिरर्हन्मतानुसारिभिः प्रमेयकमलमार्त्तण्डादौप्रबन्धे प्रपञ्चितमिति ग्रन्थभूयस्त्वभयान्नोपन्यस्तम्।

 तस्मात् पुरुषार्थाभिलाषुकैः पुरुषैः सौगती गतिर्नानुगन्तव्या अपित्वार्हत्येवार्हणीया।आर्हत्स्वरूपमहं चन्द्रसूरिभिराप्तनिश्चयालङ्कारे निरटङ्कि

**सर्व्वज्ञोजितरागादिदोषस्त्रैलोक्यपूजितः।**



**यथास्थितार्थवादी च देवोऽर्हन् परमेश्वर इति॥**

 ननुन कश्चित् पुरुषविशेषः सर्व्वज्ञपदवेदनीयः प्रमाणपद्धतिमध्यास्ते सद्भावग्राहकस्य प्रमाणपञ्चकस्य तत्रानुपलम्भात् तथाचोक्तं तौतातितैः

**सर्व्वज्ञो दृश्यते तावन्नेदानीमस्मदादिभिः।  
दृष्टो न चैकदेशोऽस्ति लिङ्गं वा योऽनुमापयेत्॥**

**न चागमविधिः कश्चिन्नित्यसर्व्वज्ञबोधकः।  
न च तत्रार्थवादानां तात्पर्य्यमपि कल्प्यते॥**

**न चान्यार्थप्रधानैस्तैस्तदस्तित्वं विधीयते।  
न चानुवदितुं शक्यः पूर्व्वमन्यैरबोधितः॥**

**अनादेरागमस्यार्थोन च सर्व्वज्ञ आदिमान्।  
कृत्रिमेण त्वसत्येन स कथं प्रतिपाद्यते॥**

**अथ तद्वचनेनैव सर्व्वज्ञोऽन्यैः प्रतीयते।  
प्रकल्प्येत कथं सिद्धिरन्योन्याश्रययोस्तयोः॥**

**सर्व्वज्ञोक्ततया वाक्यं सत्यं तेन तदस्तिता।  
कथं तदुभयं सिध्येत् सिद्धमूलान्तरादृते॥**

**असर्व्वज्ञप्रणीतात्तु वचनान्मूलवर्जितात्।  
सर्व्वज्ञमवगच्छन्तस्तद्वाक्योक्तंन जानते॥**

**सर्व्वज्ञसदृशं किञ्चिद्यदि पश्येम सम्प्रति।  
उपमानेन सर्व्वशं जानीयाम ततो वयम्॥**

**उपदेशोऽपि बुद्धस्य धर्म्माधर्म्मादिगोचरः।  
अन्यथा नोपपद्येत सार्व्वज्ञ्यंयदि नाभवदित्यादि॥**



 अत्रप्रतिविधीयते यदभ्यधायि सद्भावग्राहकस्य प्रमाणपञ्चकस्य तत्रानुपलम्भादिति तदयुक्तं तत्सद्भावादेकस्यानुमानादेः सद्भावात्। तथाहि कश्चिदात्मा सकलपदार्थसाक्षात्कारीतद्ग्रहणस्वभावत्वे सति प्रक्षीणप्रतिबन्धप्रत्ययत्वात् यत् यद्ग्रहणस्वभावत्वे सति प्रक्षीणप्रतिबन्धप्रत्ययं तत् तत्साक्षात्कारि यथा अपगततिमिरादिप्रतिबन्धं लोचनविज्ञानं रूपसाक्षात्कारि। तद्ग्रहणस्वभावत्वे सति प्रक्षीणप्रतिबन्धप्रत्ययश्च कश्चिदात्मा तस्मात् सकलपदार्थमाक्षात्कारीति। न तावदशेषार्थग्रहणस्वभावत्वमात्मनोऽसिद्धं चोदनाबलान्निखिलार्थज्ञानात् नात्पत्त्यन्यथानुपपत्त्या सर्व्वमनैकान्तात्मकं सत्त्वादिति व्याप्तिज्ञानोत्पत्तेश्च। चोदना हि भूतं भवन्तं भविष्यन्तं सूक्ष्मं व्यवहितं विप्रकृष्टमित्येवं जातीयकमर्थमवगमयतीत्येवं जातीयकैरध्वरमीमांसागुरुभिर्विधिप्रतिषेधविचारणानिबन्धनं सकलार्थविषयज्ञानं प्रतिपद्यमानैः सकलार्थग्रहणस्वभावकत्वमात्मनोऽभ्युपगतम्। न चाखिलार्थप्रतिबन्धकावरणप्रक्षयानुपपत्तिः सम्यग्दर्शनादित्रयलक्षणस्यावरणप्रक्षयहेतुभूतस्य सामग्रीविशेषस्य प्रतीतत्वात् अनया मुद्रयापि क्षुद्रोपद्रवा विद्राव्याः।

 नन्वावरणप्रक्षयवशादशेषविषयं विज्ञानं विशदं मुख्यप्रत्यक्षं प्रभवतीत्युक्तं तदयुक्तं तस्य सर्व्वज्ञस्यानादिमुक्तत्वेनावरणस्यैवासम्भवादिति चेत्तन्न अनादिमुक्तत्वस्यैवासिद्धेर्न सर्व्वज्ञोऽनादिमुक्तः मुक्तत्वादितरमुक्तवत् बद्धापेक्षया च मुक्तव्यपदेशः तद्रहिते चास्याप्यभावः स्यादाकाशवत्। नन्वनादेः क्षित्यादिकार्य्य-



परम्परायाः कर्तृत्वेन तत्सिद्धिः तथाहि क्षित्यादिकं सकर्तृकं कार्य्यत्वाद्वटवदिति तदप्यसमीचीनं कार्य्यत्वस्यैवासिद्धेः। न च सावयवत्वेन तत्साधनमित्यभिधातव्यं यस्मादिदं विकल्पजालमवतरति मावयवत्वं किमवयवसंयोगित्वं अवयवसमवायित्वं अवयवजन्यत्वं समवेतद्रव्यत्वं सावयवबुद्धिविषयत्वं वा। नप्रथमः आकाशादावनैकान्त्यात्। न द्वितीयः सामान्यादौव्यभिचारात्। न तृतीयः साध्याविशिष्टत्वात्। न चतुर्थः विकल्पयुगलार्गलग्रहगलत्वात् समवायसम्बन्धमात्रवद्द्रव्यत्वं समवेतद्रव्यत्वम् अन्यत्र समवेतद्रव्यत्वं वा विवक्षितं हेतूक्रियते। आद्ये गगनादौ व्यभिचारः तस्यापि गुणादिसमवायवत्त्वद्रव्यत्वयोः सम्भवात्। द्वितीये साध्याविशिष्टता अन्यशब्दार्थेषु समवायकारणभूतेष्ववयवेषु समवायस्य साधनीयत्वात्। अभ्युपगम्यैतदभाणि वस्तुतस्तु समवाय एव न समस्ति प्रमाणाभावात्। नापि पञ्चमः आत्मादिनानैकान्त्यात्तस्यसावयवबुद्धिविषयत्वेऽपि कार्य्यत्वाभावात्। न च निरवयवत्वेऽप्यस्य सावयवार्थसम्बन्धेन सावयवबुद्धिविषयत्वमैापचारिकमित्येष्टव्यं निरवयवत्वे व्यापित्वविरोधात् परमाणुवत्। किञ्च किमेकः कर्त्तासाध्यते किं वा स्वतन्त्रः प्रथमे प्रासादादौ व्यभिचारः स्थपत्यादीनां बहूनां पुरुषाणां तत्र कर्तृत्वोपलम्भादनेनैव सकलजगज्जननोत्पत्तावितरवैयर्थ्यञ्च। तदुक्तं वीतरागस्तुतौ

**कर्त्तास्ति नित्यो जगतः स चैकः  
स सर्व्वगःसन् स्ववशः स सत्यः।**



**इमाः कुहेयाः कुविडम्बनाः स्युस्  
तेषां न येषामनुशासकस्त्वमिति॥**

अन्यत्रापि।

**कर्त्तान तावदिह कोऽपि यथेच्छया वा  
दुष्टोऽन्यथा कटकृतावपि तत्प्रसङ्गः।  
कार्य्यं किमत्र भवतापि च तक्षकाद्यै-  
राहत्य च त्रिभुवनं पुरुषः करोतीति॥**

 तस्मात् प्रागुक्तकारणत्रितयबलादावरणप्रक्षये सार्व्वज्ञ्यं युक्तम्। न चास्योपदेष्ट्रन्तराभावात् सम्यग्दर्शनादित्रितयानुपपत्तिरिति भणनीयं पूर्व्वपर्व्वज्ञप्रणीतागमप्रभवत्वादमुख्याशेवार्थज्ञानस्य। नचान्योन्याश्रयतादिदोषः आगमसर्व्वज्ञपरम्पराया वीजाङ्कुरवदनादित्वाङ्गीकारादित्यलम्।

 रत्नत्रयपदवेदनीयतया प्रसिद्धं सम्यग्दर्शनादित्रितयमर्हत्प्रवचनसङ्ग्रहपरे परमागमसारे प्ररूपितं सम्यग्दर्शनज्ञानचारित्राणि मोक्षमार्ग इति। विवृतञ्च योगदेवेन येन रूपेण जीवाद्यर्थोव्यवस्थितस्तेन रूपेणार्हता प्रतिपादिते तत्त्वार्थे विपरीताभिनिवेशरहितत्वाद्यपरपर्य्यायं श्रद्धानं सम्यग्दर्शनं तथा च तत्त्वार्थसूत्रं तत्त्वार्थं श्रद्धानं सम्यग्दर्शनमिति।अन्यदपि

**रुचिर्जिनोक्ततत्त्वेषु सम्यक् श्रद्धानमुच्यते।  
जायते तन्निसर्गेण गुरोरधिगमेन वेति॥**

परोपदेशनिरपेक्षमात्मस्वरूपं निसर्गः व्याख्यानादिरूपपरोपदेशजनितं ज्ञानमधिगमः। येन स्वभावेन जीवादयः पदार्थाः



व्यवस्थिताः तेन स्वभावेन मोहसंशयरहितत्वेनावगमः सम्यग्ज्ञानम्। यथेाक्तम्

**यथावस्थिततत्त्वानां संक्षेपाद्विस्तरेण वा।  
योऽवबोधस्तमत्राहुः सम्यग्ज्ञानं मनीषिण इति॥**

तज्ज्ञानं पञ्चविधं मतिश्रुतावधिमनःपर्य्यायकेवलभेदेन। तदुक्तम् मतिश्रुतावधिमनःपर्य्यायकेवलानि ज्ञानमिति।अस्यार्थःज्ञानावरणक्षयोपशमे सति इन्द्रियमनसी पुरस्कृत्य व्यापृतः सन् ययार्थं मनुते सा मतिः। ज्ञानावरणक्षयोपशमे सति मतिजनितं स्पष्टं ज्ञानं श्रुतम्। असम्यग्दर्शनादिगुणजनितक्षयोपशमनिमित्तम् अवच्छिन्नविषयं ज्ञानमवधिः। ईर्ष्यान्तरायज्ञानावरणक्षयोपशमे सति परमनोगतस्यार्थस्त स्फुटं परिच्छेदकं ज्ञानं मनःपर्य्यायः। तपः क्रियाविशेषान् यदर्थं सेवन्ते तपस्विनस्तज्ज्ञानमन्यज्ञानासंस्पृष्टं केवलम्। तत्राद्यंपरोक्षं प्रत्यक्षमन्यत्। तदुक्रम्

**विज्ञानं स्वपराभासिप्रमाणं बाधवर्ज्जितम्।  
प्रत्यक्षञ्च परोक्षञ्च द्विधा मेयविनिश्चयादिति॥**

अन्तर्गणिकभेदस्तु सविस्तरस्तत्रैवागमेऽवगन्तव्यः। संसरणकर्म्मोच्छित्तावुद्यतस्य श्रद्दधानस्य ज्ञानवतः पापगमनकारणक्रियानिवृत्तिः सम्यक्चारित्रम्। तदेतत् सप्रपञ्चमुक्तमहता

**सर्व्वथावद्ययोगानां त्यागश्चारित्रमुच्यते।  
कीर्त्तितं तदहिंसादिव्रतभेदेन पञ्चधा।  
अहिंसासूनृतास्तेयब्रह्मचर्य्यापरिग्रहाः॥**



**न यत्प्रमादयोगेन जीवितव्यपरोपणम्।  
चराणां स्थावराणाञ्च तदहिंसाव्रतं मतम्॥**

**प्रियं पथ्यं वक्षस्तथ्यं सूनृतं व्रतमुच्यते।  
तत्तथ्यमपि नोतथ्यमप्रियञ्चाहितञ्च यत्॥**

**अनादानमदत्तस्यास्तेयव्रतमुदीरितम्।  
वाह्याः प्राणा नृणामर्थे हरता तं हता हि ते॥**

**दिव्यौदरिककामाणां कृतानुमतकारितैः।  
मनोवाक्कायतस्त्यागो ब्रह्माष्टादशधा मतम्॥**

**सर्व्वभावेषु मूर्च्छायास्त्यागः स्यादपरिग्रहः।  
यदसत्स्वपि जायेत मूर्च्छया चित्तविप्लवः॥**

**भावनाभिर्भावितानि पञ्चभिः पञ्चधा क्रमात्।  
महाव्रतानि लोकस्य साधयन्त्यव्ययं पदमिति॥**

भावनापञ्चकप्रपञ्चनञ्चप्ररूपितम्

**हास्यलोभभयक्रोधप्रत्याख्यानैर्निरन्तरम्।  
आलोच्य भाषणेनापि भावयेत् सूनृतं व्रतमित्यादिना॥**

एतानि सम्यग्दर्शनज्ञानचारित्राणि मिलितानि मोक्षकारणं म प्रत्येकं यथा रसायनज्ञानं श्रद्धानावरणानि सम्भूय रसायनफलं साधयन्ति न प्रत्येकम्।

 अत्र संक्षेपतस्तावज्जीवाजीवाख्येद्वेतत्त्वे स्तः तत्रबोधात्मको जीवः अबोधात्मकस्त्वजीवः। तदुक्तंपद्मनन्दिना

**चिदचिद्द्वेपरे तत्त्वे विवेकस्तद्विवेचनम्।  
उपादेयमुपादेयं हेयं हेयञ्चकुर्व्वतः॥**



**हेयं हि कर्तृरागादि तत् कार्य्यमविवेकिनः।  
उपादेयं परं ज्योतिरूपयोगैकलक्षणमिति॥**

सहजचिद्रूपपरिणतिं स्वीकुर्व्वाणे ज्ञानदर्शने उपयोगः स परस्परप्रदेशात्तु प्रदेशबन्धात् कर्म्मणैकोभूतस्यात्मनोऽन्यत्वप्रतिपत्तिकारणं लक्षणं भवति। सकलजीवसाधारणं चैतन्यमुपशमक्षयक्षयोपशमवशादौपशमिकशयात्मकक्षयौपशमिकभावेन कर्म्मोदयवशात् कलुषान्याकारेण च परिणतजीवपर्य्यायजीवविवक्षायां स्वरूपं भवति। यदवोचद्वाचकाचार्य्यः औपशमिकक्षायिकौ भावौ-मिश्रश्च जीवस्य सत्त्वमौदयिकपारिणामिकौ चेति। अनुदयप्राप्तिरूपे कर्म्मण उपशमे सति जीवस्योत्पद्यमानो भावः औपशमिकः यथा पङ्केकलुषतां कुर्व्वति कतकादिद्रव्यसम्बन्धादधः पतिते जलस्य स्वच्छता। कर्म्मणः क्षयोपशमे सति जायमानो भावः क्षायिकः यथा मोक्षः। उभयात्मा भावो मिश्रः यथा जलस्यार्द्धस्वच्छता। कर्म्मोदये सतिभवन् भाव औदयिकः। कर्म्मोपशमाद्यनपेक्षः सहजो भावश्चेतनत्वादिः पारिणामिकः। तदेतत् सत्त्वं यथासम्भवं भव्यस्याभव्यस्य वा जीवस्य तत्त्वं स्वरूपमिति सूत्रार्थः। तदुक्तम् स्वरूपसम्बोधने

**ज्ञानाद् भिन्नो नचाभिन्ना भिन्नाभिन्नः कथञ्चन।  
ज्ञानं पूर्व्वापरीभूतं सोऽयमात्मेति कीर्त्तित इति॥**

ननु भेदाभेदयोः परस्परपरिहारेणावस्थानादन्यतरस्यैव वास्तवत्वादुभयात्मकत्वमयुक्तमिति चेत्तदयुक्तं बाधे प्रमाणाभावात्



अनुपलम्भोहि बाधकं प्रमाणं न सोऽस्ति समस्तेषु वस्तुष्वनेकरसात्मकत्वस्य स्याद्वादिना मते सुप्रसिद्धत्वादित्यलम्।

 अपरे पुनर्जीवाजीवयोरपरं प्रपञ्चमाचक्षते जीवाकाशधर्म्माधर्म्मपुद्गलास्तिकायभेदात्। एतेषु पञ्चसु तत्त्वेषु कालत्रयसम्बन्धितया स्थितिव्यपदेशःअनेकप्रदेशत्वेन शरीरवत् कायव्यपदेशः। तत्र जीवा द्विविधाः संसारिणे मुक्ताश्च। भवाद् भवान्तरप्राप्तिमन्तः संसारिणः। ते च द्विविधाः समनस्का अमनस्काश्च तत्र संज्ञिनः समनस्काः शिक्षाक्रियालापग्रहणरूपा संज्ञा तद्विधुरास्त्वमनस्काः। ते चामनरका द्विविधाः त्रसस्थावरभेदात् तत्र द्वीन्द्रियादयः शङ्खगण्डोलकप्रभृतयश्चतुर्विधास्त्रसाः पृथिव्यप्तेजोवायुवनस्पतयः स्थावराः। तत्र मार्गगतधूलिः पृथिवी दृष्टकादिः पृथिवीकायःपृथिवीं कायत्वेन येनगृहीतास पृथिवीकायकः पृथिवींकायत्वेन यो ग्रहीष्यति स पृथिवीजीवः। एवमवादिष्वपि भेदचतुष्टयं योज्यम्। तत्र पृथिव्यादि कायत्वेन गृहीतवन्तो ग्रहीष्यन्तश्च स्थावरा गृह्यन्ते न पृथिव्यादिपृथिवीकायादयः तेषां जीवत्वात्। ते च स्थावराःस्पर्शनैकेन्द्रियाश्च भवान्तरप्राप्तिविधुरा मुक्ताः धर्म्माधर्म्माकाशास्तिकायास्ते एकत्वशालिनो निष्क्रियाश्च द्रव्यस्य देशान्तरप्राप्तिहेतुः। तत्र धर्म्माधर्म्मौ प्रसिद्धौआलोकेनाविच्छिन्ने नभसि लोकाकाशपदवेदनीये सर्व्वत्रावस्थितिगतिस्तित्युपग्रहो धर्म्माधर्म्मयोरुपकारः अतएव धर्म्मास्तिकायःप्रवृत्त्यनुमेयः अधर्म्मास्तिकायः स्थित्यनुमेयः।अन्यवस्तुप्रदेशमध्येऽन्यस्य वस्तुनः



प्रवेशोऽवगाहः तदाकाशकृत्यम्। स्पर्शरसवर्णवन्तः पुद्गलाः ते च द्विविधाः अणवः स्कन्धाश्च भोक्तुमशक्या अणवः द्व्यणुकादयः स्कन्धाः। तत्र द्व्यणुकादिस्कन्धभेदादण्वादिरुत्पद्यते अण्वादिसंघातात् द्व्यष्णुकादिरुत्पद्यते क्वचिद्भेदसंघाताभ्यां स्कन्धोत्पत्तिः अतएव पूरयन्ति गलन्तीति पुद्गलाः। कालस्यानेकप्रदेशत्वाभावेनाऽस्तिकायत्वाभावेऽपि द्रव्यत्वमस्ति तल्लक्षणयेोगात् तदुक्तं गुणपर्य्यायवद्द्रव्यमिति। द्रव्याश्रया निर्गुणा गुणाः यथा जीवस्यज्ञानत्वादिसामान्यरूपाःपुद्गलस्य रूपत्वादिसामान्यस्वभावाःधर्म्माधर्म्माकाशकायानां यथासम्भवं गतिस्थित्यवगाहहेतुत्वादिसामान्यानि गुणाः। तस्य द्रव्यस्योक्तरूपेण भवनमुत्पादः तद्भावः परिणामः पर्य्याय इति पर्य्यायाः यथा जीवस्य घटादिज्ञानसुखक्लेशादयःपुद्गलस्य मृत्पिण्डघटादयः धर्म्मादीनां गत्यादिविशेषाः अतएव षट् द्रव्याणीति प्रसिद्धिः।

 केचन सप्त तत्त्वानीति वर्णयन्ति तदाह जीवाजीवास्रवबन्धसंवरनिर्जरमोक्षालत्त्वानीति। तत्र जीवाजीवौनिरूपितौ आस्रवो निरूप्यते औदारिकादिकायादिचलनद्वारेणात्मनश्चलनं योगपदवेदनीयमास्रवः यथा सलिलावगाहिद्वारं नद्यालवणं कारणत्वादास्रवइति निगद्यते तथा योगप्रणाडिकया कर्मास्रवतीति स योग आस्रवः। यथा आर्द्रं वस्त्रंसमन्ताद्वातानीतं रेणुजातमुपादत्ते तथा कषायजलार्द्रआत्मा योगागीतं कर्म्म सर्व्वप्रदेशैर्गृह्नाति यथा वा निवृप्तायःपिच्छे जले क्षिप्ते अम्भः समन्ताद् गृहाति तथा कषायोष्णो जीवो योगानीतं



कर्म्मसमन्तादादत्ते। कषति हिनस्त्यात्मानं कुगतिप्रापणादिति कषायः क्रोधो मानो माया लोभश्चस द्विविधः शुभाशुभभेदात् तत्राहिंसादिः शुभः काययोगः सत्यमितहितभाषणादिः शुभोवाग्योगः। तदेतदास्रवभेदप्रभेदजातं कायवाङ्मनःकर्म्मयोगः स आस्रवः शुभः पुण्यस्य अशुभः पापस्येत्यादिना सूत्रसन्दर्भेण ससंरम्भमभाणि। अपरे त्वेवं मेनिरे आस्रवयति पुरुषं विषयेय्विन्द्रियप्रवृत्तिरास्रवः इन्द्रियद्वारा हि पौरुषं ज्योतिर्विषयान् स्पृशद्रूपादिज्ञानरूपेण परिणमत इति।

 मिथ्यादर्शनाविरतिप्रमादकषायवशाद्योगवशाच्चात्मा सूक्ष्मैकक्षेत्रावनाहिनामनन्तान्तप्रदेशानां पुद्गलानां कर्म्मबन्धयोग्यानामादानमुपश्लेषणं यत् करोति स बन्धः। तदुक्तं सकषायत्वाज्जीवः कर्म्मभावयोग्यान् पुद्गलानादत्ते स बन्ध इति। तत्र कषायग्रहणं सर्व्वबन्धहेतूपलक्षणार्थम्। बन्धहेतून् पपाठ वाचकाचार्य्यः मिथ्यादर्शनाविरतिप्रमादकषाया बन्धहेतव इति। मिथ्यादर्शनं द्विविधं मिथ्याकर्म्मोदयात् परोपदेशानपेक्षं तत्त्वाश्रद्धानं नैसर्गिकमेकम् अपरं परोपदेशजम्। पृथिव्यादिषट्कापादानकं षडिन्द्रियासंयमनञ्च अविरतिः। पञ्चसमितिगुप्तिम्वनुत्साहः प्रमादः। कषायः क्रोधादिः। तत्र कषायान्ताः स्थित्यनुभावबन्धहेतवः प्रकृतिप्रदेशबन्धहेतुर्योग इति विभागः। बन्धश्चतुर्विध इत्युक्तं प्रकृतिस्थित्यनुभावप्रदेशास्तु तद्विधय इति यथा निम्नगुडादेस्तिक्तत्वमधुरत्वादिस्वभावः



ज्ञानदर्शनावरणत्वमादित्यप्रभोच्छेदकाम्भोधरवत् प्रदीपप्रभातिरोधायककुम्भवच्च सदसद्वेदनीयस्य सुखदुःखोत्पादकत्वमसिधारामधुलेहनवद्दर्शनमोहनीयस्य तत्त्वार्थश्रद्धानकारित्वं दुर्जनसङ्गवच्चारित्रे मोहनीयस्यासंयमहेतुत्वं मद्यमदवदायुषो देहबन्धकर्तृत्वं जलवत् नाम्नोविचित्रनामकारित्वं चित्रिकवद्गोत्रस्योच्चनीक्षकारित्वं कुम्भकारवद्दानादीनां विघ्ननिदानत्वमन्तरायस्य स्वभावः कोशाध्यक्षवत्। सोऽयं प्रकृतिबन्धोऽष्टविधः द्रव्यकर्म्मावान्तरभेदमूलप्रकृतिवेदनीयः। तथावोचदुमास्वातिवाचकाचार्य्यः आद्योज्ञानदर्शनावरणवेदनीयमोहनीयायुर्नामगोत्रान्तराया इति तद्भेदच्च समगृहात् पञ्चनवाष्टाविंशतिचतुर्द्विचत्वारिंशद्द्विपञ्चदशभेदा यथाक्रममिति। एतच्च सर्व्वं विद्यानन्दादिभिर्विवृतमिति विस्तरभयान्नप्रस्तूयते। यथाअजागोमहिष्यादिक्षीराणामेतावन्तमनेहसंमाधुर्य्यस्वभावादप्रच्युतिस्थितिः तथा ज्ञानावरणादीनां मूलप्रकृतीनामादितस्तिसृणामन्तरायस्य च त्रिंशत्सागरोपमकोटिकोट्यःपरा स्थितिरित्याद्युक्तंकालदुर्द्धानवत् स्वीयस्वभावादप्रच्युतिस्थितिः। यथा अजागोमहिव्यादिक्षीराणां तीव्रमन्दादिभावेन स्वकार्य्यकारणे सामर्थ्यविशेषोऽनुभावः तथा कर्म्मपुद्गलानां स्वकार्य्यकरणे सामर्थ्यविशेषोऽनुभावः। कर्म्मभावपरिणतपुद्गलस्कन्धानामनन्तान्तप्रदेशानाम् आत्मप्रदेशानुप्रवेशः प्रदेशबन्धः। आस्रवनिरोधः संवरः येनात्मनि प्रविशत् कर्म्म प्रतिषिध्यते स गुप्ति समित्यादिः संवरः। संसारकारणाद्योगादात्मनोगोपनं गुप्तिः।



सा त्रिविधा कायवाङ्मनोनिग्रहभेदात्। प्राणिपीडापरिहारेण सम्यगयनं समितिः सा ईर्ष्यााभाषादिभेदात् पञ्चधा। प्रपञ्चितञ्च हेमचन्द्राचार्य्यैः

**लोकातिवाहिते मार्गे चुम्बिते भास्वदंशुभिः।  
जन्तुरक्षार्थमालोक्य गतिरीर्य्या मता सताम्॥**

**आपद्यतागतः सर्व्वजनीनं मितभाषणम्।  
प्रिया वाचंयमानां साभाषासमितिरुच्यते॥**

**द्विचत्वारिंशता भिक्षादोषैर्नित्यमदूषितम्।  
मुनिर्यदन्नमादत्ते सेषणासमितिर्मता॥**

**आसमादीनि संवीक्ष्यप्रतिलङ्घ्य च यत्नतः।  
गृहीयान्निक्षिपेद्ध्यायेत् सादानसमितिः स्मृता॥**

**कफमूत्रमलप्रायैर्निर्जन्तु जगतीतले।  
यत्नाद्यदुत्सृजेत् साधुः सोत्सर्गसमितिर्भवेत्॥**

अत एवास्रवः स्रोतमो द्वारं संवृणोतीति संवर इति निराहुः। तदुक्तमभियुक्तैः

**आस्रवो भवहेतुः स्यात् संवरो मोहकारणम्।  
इतीयमार्हती मुष्टिरन्यदस्याः प्रपञ्चनम्॥**

अर्जितस्य कर्म्मणस्तपः प्रभृतिभिर्निर्जरणं निर्जराख्यंतत्त्वं चिरकालप्रवृत्तकषायकलापं पुण्यं सुखदुःखे च देहेन जरयति नाशयति केशोल्लुञ्चनादिकं तप उच्यते। सा निर्जरा द्विविधा यथा कालोपक्रमिकभेदात् तत्र प्रथमा यस्मिन् काले यत् कर्म्मफलप्रदत्वेनाभिमतं तस्मिन्नेव काले फलदानाद्भवन्ती निर्जरा



कामादिपाकजेति च जेगीयते। यत् कर्म्म तपोबलात् स्वकामनयोदयावलिं प्रवेश्य प्रपद्यते तत् कर्म्म निर्जरा। यदाह

**संसारवीजभूतानां कर्म्मणां जरणादिह।  
निर्जरा संस्कृता द्वेधा सकामा कामनिर्जरा॥**

**स्मृता सकामा यमिनामकामा त्वन्यदेहिनामिति।**

 मिथ्यादर्शनादीनां बन्धहेतूनां निरोधः अभिनवकर्म्माभावात् निर्जराहेतुसन्निधानेनार्ज्जितस्य कर्म्मणो निरसनादात्यन्तिककर्म्ममोक्षणं मोक्षःबन्धहेतुभवहेतुनिर्जराभ्यां कृत्स्नकर्म्मविप्रमोक्षणं मोक्षइति तदनन्तरमूर्द्धं गच्छत्यालोकान्तात् यथा हस्तदण्डादिभ्रमिप्रेरितं कुलालचक्रमुपरतेऽपि तस्मिन् तद्वलादेवासंस्कारक्षयं भ्रमति तथा भवस्वेनात्मना अपवर्गप्राप्तये बहुशो यत् कृतं प्रणिधानं मुक्तस्य तदभावेऽपि पूर्व्वसंस्कारादालोकान्तं गमनमुपपद्यते यथा वा मृत्तिकालेपकृतमलावुद्रव्यं जलेऽधःपतति पुनरपेतमृत्तिकाबन्धमूर्द्धं गच्छति तथा कर्म्मरहित आत्मा असङ्गत्वादूर्द्धं गच्छति बन्धच्छेदादेरण्डवीजवच्चोर्द्धगतिस्वभावाच्चाग्निशिखावत्। अन्योन्यं प्रदेशानुप्रवेशे सत्यविभागेनावस्थानं बन्धः परस्यरप्राप्तिमात्रं सङ्गः। तदुक्तं पूर्व्वप्रयोगादसङ्गत्वाद्बन्धच्छेदात्तथा गतिपरिणामाच्चाविरुद्धं कुलालचक्रवद्व्यपगतलेपालावुवदेरण्डवीजवदग्निशिखावच्चेति। अत एव पठन्ति

**गत्वा गत्वा निवर्त्तन्ते चन्द्रसूर्य्यादयो ग्रहाः।  
अद्यापि न निवर्त्तन्ते त्वालोकाकाशमागता इति॥**



अन्ये तु गतसमस्तक्लेशतद्वासनस्यानावरणज्ञानस्य सुखैकतानस्यात्मन उपरिदेशावस्थानं मुक्तिरित्यास्थिषत। एवमुक्तानि सुखदुःखसाधनाभ्यां पुण्यपापाभ्यां सहितानि नव पदार्थान् केचनाङ्गीचक्रुः। तदुक्तं सिद्धान्ते जीवाजीवौ पुण्यपापयुतावास्रवः संवरो निर्जरणं बन्धो मोक्षश्च नव तत्त्वानीति। सङ्ग्रहे प्रवृत्ता वयमुपरताः स्म।

 अत्र सर्व्वत्र सप्तभङ्गिनयाख्यं न्यायमवतारयन्ति जैनाःस्थादस्ति स्यान्नास्ति स्यादस्ति च नास्ति च स्यादवक्तव्यः स्यादस्ति चावक्तव्यः स्यान्नास्ति चावक्तव्यः स्यादस्ति च नास्ति चावक्तव्य इति। तत्सर्व्वमनन्तवीर्य्यः प्रत्यपीपदत्

**तद्द्विधानविवक्षायां स्यादस्तीति गतिर्भवेत्।  
स्यान्नास्तीति प्रयोगः स्यात्तन्निषेधे विवक्षिते॥**

**क्रमेणोभयवाञ्छायां प्रयोगः समुदायभाक्।  
युगपत्तद्विवक्षायां स्यादवाच्यमशक्तितः॥**

**आद्यावाच्यविवक्षायां पञ्चमो भङ्ग इष्यते।**  
**अन्त्यावाच्यविवक्षायां षष्ठभङ्गसमुद्भवः॥**

**समुच्चयेन युक्तश्च सप्तमो भङ्ग उच्यत इति।**

स्याच्छब्दः खल्वयं निपातः तिङन्तप्रतिरूपकोऽनेकान्तद्योतकः। यथोक्तम्

**वाक्येष्वनेकान्तद्योतिगम्यं प्रति विशेषणम्।  
स्यान्निपातोऽर्थयोगित्वात्तिङन्तप्रतिरूपक इति॥**

यदि पुनरेकान्तद्योतकः स्याच्छब्दोऽयं स्यात्तदा स्यादस्तीति



वाक्ये स्यात्पदमनर्थकं स्यात् अनेकान्तद्योतकत्वे तु स्यादस्ति कथञ्चिदस्तीति स्यात्पदात् कथञ्चिदिति अयमर्थे लभ्यत इति नानर्थक्यम्। तदाह

**स्याद्वादः सर्व्वथैकान्तत्यागात् किं वृततद्विधेः।  
सप्तभङ्गिनयापेक्षा हेयादेयविशेषकृदिति॥**

** **यदि वस्त्वस्त्येकान्ततः सर्व्वथा सर्व्वदा सर्व्वत्र सर्व्वात्मनास्तीति न उपादित्साजिहासाभ्यां क्वचित् कदा केनचित् प्रवर्त्तेत निवत्तेत वा प्राप्तप्रापणीयत्वहेयहानानुपपत्तेश्च। अनेकान्तपक्षेतु कथञ्चित् क्वचित् केनचित् सत्त्वेन हानोपादाने प्रेक्षावतामुपपद्येते। किञ्च वस्तुनः सत्त्वं स्वभावः असत्त्वं वेत्यादि प्रष्टव्यं न तावदस्तित्वं वस्तुनः स्वभाव इति समस्ति घटोऽस्तीत्यनयोःपर्य्यायतया युगपत्प्रयोगायोगात् नास्तीति प्रयोगविरोधाच्च एवमन्यत्रापि योज्यम्। यथोक्तम्

**घटोऽस्तीति न वक्तव्यं सन्नेव हि यतो घटः।  
नास्तीत्यपि न वक्तव्यं विरोधात् सदसत्त्वयोरित्यादि॥**

** **तस्मादित्थं वक्तव्यंसदसत्सदसदनिर्व्वचनीयवादभेदेन प्रतिवादिनश्चतुर्विधाः पुनरष्यनिर्व्वचनीयमतेनामिश्रितानि सदसदादिमतानीति त्रिविधाः तान् प्रति किं वस्त्वस्तीत्यादिपर्य्यनुयेागे कथञ्चिदस्तीत्यादिप्रतिवचनसम्भवेन ते वादिनः सर्व्वे निर्विन्नाःसन्तः तूष्णीमासत इति सम्पूर्णार्थविनिश्चायिनः स्याद्वादमङ्गीकुर्व्वतस्तत्र तत्र विजय इति सर्व्वमुपपन्नम्। यदबोचदाचार्य्यःस्याद्वादमञ्जार्य्याम्



**अनेकान्तात्मकं वस्तु गोचरः सर्व्वसंविदाम्।  
एकदेशविशिष्टोऽर्थोन यस्य विषयो मतः॥**

**न्यायानामेकनिष्ठानां प्रवृत्तौश्रुतवर्त्मनि।  
सम्पूर्णार्थविनिश्चायि स्याद्वस्तु श्रुतमुच्यत इति॥**

**अन्योन्यपक्षप्रतिपक्षभावाद्यथापरे मत्सरिणः प्रवादाः।  
नयानशेषानविशेषमिच्छन्नपक्षपाती समयस्तथार्हत इति॥**

**जिनदत्तसूरिणा जैनं मतमित्यमुक्तम्।  
बलभोगोपभोगानामुभयोर्दानलाभयोः।**

**अन्तरायस्तथा निद्रा भीरज्ञानं जुगुप्सितम्।  
हिंसा रत्यरती रागद्वेषौरतिरतिस्मरः।**

**शोको मिथ्यात्वमेतेऽष्टादश दोषा नयस्य सः।  
जिनो देवो गुरुः सम्यक् तत्त्वज्ञानोपदेशकः।**

**ज्ञानदर्शनचारिचाण्यपवर्गस्य वर्त्तिनि।  
स्याद्वादस्य प्रमाणे द्वे प्रत्यक्षमनुमापि च।**

**नित्यानित्यात्मकं सर्व्वं नव तत्त्वानि सप्त वा।  
जीवाजीवौ पुण्यपापे चास्रवःसंवरोऽपि च।**

**बन्धो निर्जरणं मुक्तिरेषां व्याख्याधुनोच्यते।  
चेतनालक्षणोजीवः स्यादजीवस्तदन्यकः।**

**सत्कर्म्मपुद्गलाः पुष्यं पापं तस्य विपर्य्ययः।  
आस्रवःकर्म्मणां बन्धो निर्जरस्तद्वियोजनम्॥**

**अष्टकर्म्मक्षयान्मोक्षोऽथान्तर्भावश्चकैश्चन।  
पुण्यस्य संस्रवेपापस्यास्रवे क्रियते पुनः॥**



**लब्धानन्तचतुष्कस्य लोकागूढस्य चात्मनः।  
क्षीणाष्टकर्मणोमुक्तिर्निर्व्यावृत्तिर्जिनोदिता॥**

**सरजोहरणा भैक्षमुजो लुञ्चितमूर्द्धजाः।  
श्वेताम्बराः क्षमाशीलाः निःसङ्गाजैनसाधवः॥**

**लुञ्चिताः पिच्छिकाहस्ताः पाणिपात्रादिगम्बराः।  
ऊर्द्धाशिनो गृहे दातुर्द्वितीयाः स्युर्जिनर्षयः॥**

**भुङ्क्ते न केवलं न स्त्रीं मोक्षमेति दिगम्बरः।  
प्राहुरेषामयं भेदो महान् श्वेताम्बरैः सहेति॥**

**इति सर्व्वदर्शनसङ्ग्रहे आर्हतदर्शनम्॥**  
**\_\_\_\_\_\_\_\_\_\_\_\_**

 तदतदार्हतमतं प्रामाणिकगर्हणमर्हति न ह्येकस्मिन् वस्तुनि परमार्थे सति परमार्थसतां युगपत् सदसत्त्वादिधर्म्माणां समावेशः सम्भवति। न च सदसत्त्वयोः परस्परविरुद्धयोः समुच्चयासम्भवे विकल्पः किं न स्यादिति वदितव्यं क्रिया हि विकल्प्यते न वस्त्विति न्यायात्। न चानेकान्तं जगत्सर्व्वं हेरम्वनरसिंहवदिति दृष्टान्तावष्टम्भवशादेष्टव्यं एकस्मिन् देशे गजत्वं सिंहलं वा अपरस्मिन् नरत्वमिति देशभेदेन विरोधाभावेन तस्यैकस्मिन् देश एव सत्त्वासत्त्वादिना अनेकान्तत्वाभिधाने दृष्टान्तानुपपत्तेः। ननुद्रव्यात्मना सत्त्वं पर्य्यायात्मना तदभाव इत्युभयमप्युपपन्नमिति चेन्नैवं कालभेदेन हि कस्यचित् सत्त्वमसत्त्वञ्चस्वभाव इति न कश्चिद्दोषः। न चैकस्य ह्रस्वत्वदीर्घत्ववदनेकान्तत्वं जगतः



स्यादिति वाच्यं प्रतियोगिभेदेन विरोधाभावात्। तस्मात्प्रमाणाभावात् युगपत् सत्त्वासत्त्वे परस्परविरुद्धे नैकस्मिन्वस्तुनिवस्तुं युक्ते। एवमन्यासामपि भङ्गीनां भङ्गोऽवगन्तव्यः। किञ्च सर्व्वस्यास्य मूलभूतः सप्तभङ्गिनयः स्वयमेकान्तः अनेकान्तो वा आद्ये सर्व्वमनेकान्तमिति प्रतिज्ञाव्याघातः द्वितीये विवक्षितार्थसिद्धिः अनेकान्तत्वेनासाधकत्वात् तथा चेयमुभयतः पाशरज्जुः स्याद्वादिनः स्यात्। अपि च नवत्वसप्तत्वादिनिर्द्धारणस्य फलस्य तन्निर्द्धारयितुः प्रमातुश्चतत्करणस्य प्रमाणस्य प्रमेयस्य नवत्वादेरनियमे साधु समर्थितमात्मनस्तीर्थकरत्वं देवानां प्रियेणार्हतमतप्रवर्त्तकेन। तथा जीवस्य देहानुरूपपरिमाणत्वाङ्गीकारे योगबलादनेकपरिग्राहकयोगिजीवेषु प्रतिशरीरं जीवविच्छेदः प्रसज्येत मनुजशरीरपरिमाणो जीवा मतङ्गजदेहं कृत्स्नं प्रवेष्टुं न प्रभवेत्। किञ्च गजादिशरीरं परित्यज्य पिपीलिकाशरीरं विशतः प्राचीनशरीरसन्निवेशविनाशोऽपि प्राप्नुयात्। न च यथा प्रदीपप्रभाविशेषः प्रपाप्रासादाद्युदरवर्त्तिसङ्कोचविकाशवान् तथा जीवाऽपि मनुजमतङ्गजादिशरीरेषु स्यादित्येषितव्यं प्रदीपवदेव सविकारत्वेनामित्यत्वप्राप्तौ कृतप्रणाशाकृताभ्यागमप्रसङ्गात्। एवं प्रधानमल्लनिवर्हणन्यायेन जीवपदार्थदूषणाभिधानदिशान्यत्रापि दूषणमुत्प्रेक्षणीयम्। तस्मान्नित्यनिर्देषश्रुतिविरुद्धत्वादिदमुपादेयं न भवति। तदुक्तं भगवता व्यासेन नैकस्मिन्नसम्भवादिति रामानुजेन च जैनमतनिराकरणपरत्वेन तदिदं सूत्रं व्याकारि। एष हि तस्य



सिद्धान्तः चिदचिदीश्वरभेदेन भोक्तृभोग्यनियामकभेदेन व्यवस्थितास्त्रयः पदार्थ इति। तदुक्तम्

**ईश्वरश्चिदचिच्चेति पदार्थत्रितयं हरिः।  
ईश्वरश्चित इत्युक्तो जीवा दृश्यमचित् पुनरिति॥**

 अपरे पुनरशेषविशेषप्रत्यनीकं चिन्मात्रंब्रह्मैव परमार्थः तत्रनित्यशुऽद्धबुद्धमुक्तस्वभावमपि तत्त्वमस्यादिसामानाधिकरस्याधिगतजीवैक्यं बध्यते मुच्यते च। तदतिरिक्तनानाविधभोक्तृभोक्तव्यादिभेदप्रपञ्चः सर्व्वोऽपि तस्मिन्नविद्यया परिकल्पितः सदेव सौम्येदमग्र आसीदेकमेवाद्वितीयमित्यादिवचननिचयप्रामाण्यादिति ब्रुवालास्तरति शोकमात्मविदित्यादिश्रुतिशिरःशतवशेन निर्व्विशेषब्रह्मात्मैकत्वविद्यया अनाद्यविद्यानिवृत्तिमङ्गीकुर्व्वाणाः मृत्योः स मृत्युमाप्नोति य हह नानेव पश्यतीति भेदनिन्दाश्रवणेन पारमार्थिकं भेदं निराचचाणाः विवक्षाणमन्यास्तमिमं विभागं न सहन्ते। तत्रायं समाधिरभिधीयते भवेदेतदेवं यद्यविद्यायां प्रमाणं विद्येत न चैवमनादिभावरूपं ज्ञाननिवर्त्त्यमज्ञानमहमज्ञोमामन्यञ्चन जानामीति प्रत्यक्षप्रमाणसिद्धम्। तदुक्तम्

**अनादिभावरूपं यद्विज्ञानेन विलीयते।  
तदज्ञानमिति प्राज्ञा लक्षणं सम्प्रचक्षत इति॥**

न चैतत् ज्ञानाभावविषयमित्याशङ्कनीयं को हि कं ब्रूयात् प्रभाकरकरावलम्बी भट्टदत्तहस्तो वा नाद्यः

**स्वरूपपरूपाभ्यां नित्यं सदसदात्मके।**



**वस्तुनि ज्ञायते किञ्चित् कैश्चिद्रूपं कदाचनेति॥**

**भावान्तरमभावो हि कथाचित्तु व्यपेक्षया।  
भावान्तरमभावोऽन्यो न कश्चिदनिरूपणात्॥**

इति वदता भावव्यतिरिक्तस्याभावस्यानभ्युपगमात्। अभावस्यषष्ठप्रमाणगोचरत्वेन ज्ञानस्य नित्यानुमेयत्वेन च तदभावस्य प्रत्यक्षविषयत्वानुपपत्तेः। यदि पुनःप्रत्यक्षाभाववादी कश्चिदेवमाचक्षीत तं प्रत्याचक्षीत अहमज्ञ इत्यस्मिन्ननुभवे अहमित्यात्मनोऽभावधर्म्मितया ज्ञानस्य प्रतियोगितया चावगतिरस्ति न वा अस्ति चेद्विरोधादेव न ज्ञानाभावानुभवसम्भवः। न चेद्धर्म्मिप्रतियोगिज्ञानसापेक्षा ज्ञानाभावानुभवः सुतरां नसम्भवति तस्याज्ञानस्य भावरूपत्वेप्रागुक्तदूषणाभावादयमनुभवो भावरूपाज्ञानगोचर एवाभ्युपगन्तव्य इति। तदेतत् गगनरोमन्थायितं भावरूपस्याज्ञानस्य ज्ञानाभावसमानयोगक्षेमत्वात्। तथा हि विषयत्वेनाश्रयत्वेन च ज्ञानस्य व्यावर्त्तकतया प्रत्यगर्थः प्रतिपन्नोन वा प्रतिपन्नश्चेत् स्वरूपज्ञाननिवर्त्त्यं तदज्ञानमिति तस्मिन् प्रतिपन्ने कथङ्कारमवतिष्ठेत अप्रतिपन्नश्चेद्व्यावर्त्तकाश्रयविषयशून्यमज्ञानं कथमनुभूयेत। अथ विशदःस्वरूपावभास एवाज्ञानविरोधिना ज्ञानेनाभासित इति आश्रयविषयज्ञाने सत्यपि नाज्ञानानुभवविरोध इति हन्ततर्हि ज्ञानाभावेऽपि समानमेतत् अन्यत्राभिनिवेशात्। तस्मादुभयाभ्युपगतज्ञानाभाव एवाहमज्ञोमामन्यञ्च न जानामीत्यनुभवगोचर इत्यभ्युपगन्तव्यम्। अस्तु तर्ह्यनुमानं विवादा-



स्पदं प्रमाणज्ञानं स्वप्रागभावव्यतिरिक्तस्वविषयावरणस्वनिवर्त्त्यस्वदेशगतवस्त्वन्तरपूर्व्वकम् अप्रकाशितार्थप्रकाशकत्वात् अन्धकारे प्रथमोत्पन्नप्रदीपप्रभावदिति तदपि न क्षोदक्षमम् अज्ञानेऽप्यमभिमताज्ञानान्तरसाधने अपसिद्धान्तापातात् तदसाधने अनैकान्तिकत्वात् दृष्टान्तस्य साधनविकलत्वाच्च न हि प्रदीपप्रभाया अप्रकाशितार्थप्रकाशकत्वं सम्भवति ज्ञानस्यैव प्रकाशकत्वात् सत्यपि प्रदीपे ज्ञानेन विषयप्रकाशसम्भवात् प्रदीपप्रभायास्तु चक्षुरिन्द्रियस्य ज्ञानं समुत्पादयतो विरोधियन्तमसनिरसनद्वारेणोपकारकत्वमात्रमेवेत्यलमतिविस्तरेण।

 प्रतिप्रयोगश्च विवादाध्यासितमज्ञानं न ज्ञानमात्रब्रह्माश्रितं अज्ञानत्वाच्छुक्तिकाद्यज्ञानवदिति। ननु शुक्तिकाद्यज्ञानस्याश्रयस्य प्रत्यगर्थस्य ज्ञानमात्रस्वभावत्वमेवेति चेन्मैवं शङ्किष्ठाः अनुभूतिर्हि स्वसद्भावेनैव कस्यचिद्वस्तुनो व्यवहारानुगुणलापादकस्वभावा ज्ञानावगतिसङ्गतिविदाद्यपरनामा सकर्म्मकानुभवितुरात्मत्वं ज्ञानत्वमित्याश्रयणात्। ननु ज्ञानरूपस्यात्मनः कथं ज्ञानगुणकत्वमिति चेत्तदसारं यदा हि मणिद्युमणिप्रभृतितेजेाद्रव्यं प्रभावद्रूपेणावतिष्ठमानं प्रभारूपगुणाश्रयः। स्वाश्रयादन्यत्रापि वर्त्तमानत्वेन रूपत्वेन च प्रभा द्रव्यरूपापि तच्छेषत्वनिबन्धनगुणव्यवहारा एवमयमात्मा स्वप्रकाशचिद्रूप एवचैतन्यगुणः तथा च श्रुतिः सदा सैन्धवधनोऽनन्तरो वाह्यः कृत्स्नोरसघन एव एवं वा अरे अयमात्मानन्तरो वाह्यःकृत्स्नः प्रज्ञानघन एव अत्रायं पुरुषः स्वयं ज्योतिर्भवति न विज्ञातु-



र्विज्ञातेर्विपरिलोपो विद्यते अथ यो वेदेदं जिघ्राणेति स आत्मायोयं विज्ञानमयः प्राणेषु हद्यन्तर्ज्योतिः पुरुष एष हि द्रष्टा श्रोता रसयिता घ्राता मन्ता बोद्धा कर्त्ताविज्ञानात्मा पुरुष इत्यादिका श्रुतिरपि न चानृतेन हि प्रत्यूढा इति श्रुतिरपि विद्यापर्व्वप्रमाणमित्याश्रयितुं शक्यं ऋतेतरविषयो ह्यनृतशब्दः मृतशब्दश्च कर्म्मवचनः मृतं पिबन्ताविति वचनात् मृतं कर्म्मफलाभिसन्धिरहितं परमपुरुषाराधनयैव तत्प्राप्तिफलम्। अत्रतद्व्यतिरिक्तं सांसारिकाल्पफलं कर्म्मानृतं ब्रह्मप्राप्तिविरोधि य एतं ब्रह्मलोकं न विदन्ति अनृतेन हि प्रत्यूढा इति वचनात्। मायान्तु प्रकृतिं विद्यादित्यादौमायाशब्दोविचित्रार्थसर्गकत्रिगुणात्मकप्रकृत्यभिधायको नानिर्व्वचनीयाज्ञानवचनः।

**तेन मायासहस्रं तच्छवरस्याशुगामिना।  
बालस्य रक्षता देहमेकैकं श्येनसूदितम्॥**

इत्यादौविचित्रार्थसर्गसमर्थस्य पारमार्थिकस्यैवासुराद्यस्त्रविशेषस्यैव मायाशब्दाभिधेयत्वोपलम्भात् अतो न कदाचिदपि श्रुत्यानिर्व्वचनीयाज्ञानप्रतिपादनं नाप्यैक्योपदेशानुपपत्त्या तत्त्वंपदयोः सविशेषब्रह्माभिधेयत्वेन विरुद्धयोर्जीवपरयोः स्वरूपैक्यस्य प्रतिपत्तुमशक्यतया अर्थापत्तेरनुदयदोषदूषितत्वात्। तथा हि तत्पदं निरस्तसमस्तदोषमनवाधिकातिशयासङ्ख्येयकल्याणगुणास्पदं जगदुदयविभवलयलीलं ब्रह्म प्रतिपादयति तदैक्षत बहुस्यां प्रजायेयेत्यादिषु तस्यैव प्रकृतत्वात् समानाधिकरणं त्वंपदं वा चिद्विशिष्टं जीवशरीरं ब्रह्माचष्टे प्रकारद्वय-



विशिष्टैकवस्तुपरत्वात् सामानाधिकरण्यस्य। ननु सोऽयं देवदत्त इतिवत् तत्त्वमितिपदयोर्विरुद्धभागत्यागलक्षणयोर्निर्विशेषस्वरूपमात्मैक्यं सामानाधिकरण्यार्थः किं न स्यात् यथा सोऽयमित्यत्र तच्छब्देन देशान्तरकालान्तरसम्बन्धी पुरुषः प्रतीयते इदं शब्देन च सन्नितिदेशवर्त्तमानकालसम्बन्धी तयोःसामानाधिकरण्येनैक्यमवगम्यते तत्रैकस्य युगपद्विरुद्धदेशकालप्रतीतिर्न सम्भवतीति द्वयोरपि पदयोः स्वरूपपरत्वे स्वरूपस्य चैक्यं प्रतिपत्तुं शक्यमेवमत्रापि किञ्चिज्ज्ञात्वसर्व्वज्ञत्वादिविरुद्धांशप्रहाणेनाखण्डस्वरूपं लक्ष्यत इति चेत् विषमोऽयमुपन्यासः। दृष्टान्तेऽपि विरोधवैधुर्य्येण लक्षणागन्धासम्भवादेकस्य तावद् भूतवर्त्तमानकालद्वयसम्बन्धो न विरुद्धः। देशान्तरस्थितिर्भूता सन्निहितदेशस्थितिर्वर्त्तत इति देशभेदसम्बन्धविरोधश्च कालभेदेन परिहरणीयः। लक्षणापक्षेऽप्येकस्यैव पदस्य लक्षकत्वाश्रयणेन विरोधपरिहारे पदद्वयस्य लाक्षणिकत्वस्वीकारो न सङ्गच्छते। इतरथा एकस्य वस्तुनस्तत्तेदन्ताविशिष्टत्वावगाहनेन प्रत्यभिज्ञायाः प्रामाण्यानङ्गीकारे स्थायित्वासिद्धी क्षणभङ्गवादी बौद्धो विजयेत। एवमत्रापि जीवपरमात्मनोः शरीरात्मभावेन तादात्म्यं न विरुद्धमिति प्रतिपादितं जीवात्मा हि ब्रह्मणः शरीरतया प्रकारत्वात् ब्रह्मात्मकः य आत्मनि तिष्ठन्नत्मानोऽन्तरः य आत्मानं वेद यस्यात्मा शरीरम् इति श्रुत्यन्तरादत्यल्पमिदमुच्यते सर्व्वे शब्दाः परमात्मन एव वाचकाः। न च पर्य्यायत्वं द्वारभेदसम्भवात् तथाहि जीवस्य शरीरतया



प्रकारभूतानि देवमनुष्यादिसंस्थानानीव सर्व्वाणि वस्तूनीति ब्रह्मात्मकानि तानि सर्व्वाणि अतो

**देवो मनुष्यो यक्षोवा पिशाचोरगराक्षसाः।  
पक्षी वृक्षो लता काष्ठं शिला तृणं घटः पटः॥**

इत्यादयः सर्व्वे शब्दाः प्रकृतिप्रत्यययोगेनाभिधायकतया प्रसिद्धा लोके तद्वाच्यतथा प्रतीयमानतत्तत्संस्थानवद्वस्तुमुखेन तदभिमानिजीवतदन्तर्यामिपरमात्मपर्य्यन्तसंस्थानस्य वाचकाः। देवादिशब्दानां परमात्मपर्य्यन्तत्वमुक्तंतत्त्वमुक्तावल्यांचतुरन्तरे च

**जीवं देवादिशब्दोवदति तदपृथक् सिद्धभावाभिधानं  
निष्कर्षाकूतयुक्तोबहुरिह च दृढोलोकवेदप्रयोगः।  
आत्मासम्बन्धकाले स्थितिरनवगता देवमर्त्यादिमूर्त्ति  
र्जीवात्मानुप्रवेशाज्जगति विभुरपि व्याकरोम्नामरूपे**

इत्यनेन देवादिशब्दानां शरीरपर्य्यन्तत्वं प्रतिपाद्य संस्थानैक्याद्यभाव इत्यादिना शरीरलक्षणं दर्शयित्वा शब्दैस्तत्त्वस्वरूपप्रतिकृतिभिरित्यादिना विश्वेश्वरादपृथक् सिद्धत्वमुपपाद्यनिष्कर्षाकृतेत्यादिना पद्येन सर्व्वेषां शब्दानां परमात्मपर्य्यन्तत्वंप्रतिपादितं तत् सर्व्वं तत एवावधार्य्यम्। अयमेवार्थः समर्थितोवेदार्थसंग्रहे नामरूपश्रुतिव्याकरणसमये रामानुजेन।

 किञ्च सर्व्वप्रमाणस्य सविशेषविषयतया निर्विशेषवस्तुनि न किमपि प्रमाणं समस्ति निर्विकल्पकप्रत्यक्षेऽपि सविशेषमेव वस्तु प्रतीयते। अन्यथा सविकल्पके सोऽयमिति पूर्व्वप्रतिपन्नप्रकार-



विशिष्टप्रतोत्यनुपपत्तेः। किञ्च तत्त्वमस्यादिवाक्यं न प्रपञ्चस्य बाधकं भ्रान्तिमूलकत्वात् भ्रान्तिप्रयुक्तरज्जुसर्पवाक्यवत् नापि ब्रह्मात्मैक्यज्ञानं निवर्त्तकं तत्र प्रमाणाभावस्य प्रागेवोपपादनात्। न च प्रपञ्चस्य सत्यत्वप्रतिष्ठापनपक्षे एकविज्ञानेन सर्व्वविज्ञानप्रतिज्ञाव्याकोपः प्रकृतिपुरुषमहदहङ्कारतन्मात्रभूतेन्द्रियचतुर्द्दशभुवनात्मकब्रह्माण्ड तदन्तर्वर्त्तिदेवतिर्य्यङ्मनुष्यस्यावरादिसर्व्वप्रकारसंस्थानमंस्थितं कार्य्यमपि सर्व्वंब्रह्मैवेति कारणभूतब्रह्मात्मज्ञानादेव सर्व्वविज्ञानं भवतीत्येकविज्ञानेन सर्व्वविज्ञानस्योपपन्नतरत्वात्। अपि च ब्रह्मव्यतिरिक्तस्य सर्व्वस्य मिथ्यात्वे सर्व्वस्यासत्त्वादेवैकविज्ञानेन सर्व्वविज्ञानं बाध्येत नामरूपविभागानर्हसूक्ष्णदशावत् प्रकृतिपुरुषशरीरं ब्रह्मकारणावस्थं जगतस्तदापत्तिरेव प्रलयः नामरूपविभागविभक्तम्बुलचिदचिद्दस्तुशरीरं ब्रह्मकार्य्यावस्थं ब्रह्मणस्तथाविधस्थूलभावश्चसृष्टिरित्यभिधीयते। एवञ्च कार्य्यकारणयोरनन्यत्वमप्यारम्भणाधिकरणे प्रतिपादितमुपपन्नतरं भवति निर्गुणवादाश्चप्राकृतहेयगुणनिषेधविषयतया व्यवस्थिताः नानात्वनिषेधवादाश्च एकस्यैव ब्रह्मणः शरीरतया प्रकारभूतं सर्व्वं चेतनाचेतनात्मकं वस्त्विति सर्व्वस्यात्मतया सर्व्वप्रकारं ब्रह्मैवावस्थितमिति सर्व्वात्मकब्रह्मपृथग्भूतवस्तुसदभावनिषेधपरत्वाभ्युपगमेन प्रतिपादिताः। किमत्रतत्त्वं भेदः अभेदः उभयात्मकं वा सर्व्वं तत्त्वं तत्रसर्व्वशरीरतथा सर्व्वप्रकारं ब्रह्मैवावस्थितमित्यभेदोऽभ्युपेयते एकमेव ब्रह्म नानाभूतचिदचित्प्रकारन्नानात्वेनावस्थित-



मिति भेदाभेदौचिदचिदीश्वराणां स्वरुपस्वभाववैलक्षस्यादसंकराच्च भेदः। तत्र चिद्रूपाणां जीवात्मनामसंकुचितापरिच्छिन्ननिर्म्मलज्ञानरूपाणामनादिकर्म्मरूपाविद्यावेष्टितानां तत्तत् कर्म्मानुरूपज्ञानसङ्कोचविकाशौ भोग्यभूता चित् भोक्ता संसर्गः तदनुगुणसुखदुःखापभागद्वयवत् कृता भगवत्प्रतिपत्तिः भगवत्पदप्राप्तिरित्यादयःस्वभावाः। अचिद्वस्तूनान्तु भोग्यभूतानामचेतनत्वमपुरुषार्थत्वं विकारास्पदत्वमित्यादयः परस्येश्वरस्य भोक्तृभोग्ययोरुभयोरन्तर्यामिरूपेणावस्थानमपरिच्छेद्यज्ञानैश्वर्य्यवीर्य्यशक्तितेजः प्रभृत्यनवस्थितिकातिशयासंख्येयकख्याणगुणगणता स्वसंकल्पप्रवृत्तस्वेतरसमस्तचिदचिद्वस्तुजातता स्वाभिमतस्वानुरूपैकरूपदिव्यरूपनिरतिशयविविधानन्तभूषणतेत्यादयः।

**वेङ्कटनाथेन त्वित्थं निराटङ्कि पदार्थविभागः  
द्रव्याद्रव्यप्रभेदायितमुभयविधं तद्विधं तत्त्वमाहुः  
द्रव्यं द्वेधा विभक्तं जडमजडमिति प्राच्यमव्यक्तकालौ।**

**अन्यं प्रत्यक् पराक् च प्रथममुभयथा तत्र जीवेशभेदात्  
नित्या भूतिर्मतिश्चेत्यपरमिह जडामादिमां केचिदाहुः॥**

तत्र

**द्रव्यं नाना दशावत् प्रकृतिरिह गुणैः सत्त्वपूर्व्वैरुपेता  
कालोऽब्दाद्याकृतिः स्यादपुरवगतिमान् जीव ईशोऽन्य आत्मा।  
संप्रोक्तनित्यभूतिस्त्रिगुणसमधिका सत्त्वयुक्ता तथैव  
ज्ञातुर्ज्ञेयावभासा मतिरिति कथितं संग्रहाद्द्रव्यलक्ष्य॥**

इत्यादिना।



 तत्र चिच्छब्दवाच्या जीवात्मानः परमात्मनः सकाशाद्भिन्नाःनित्याश्च तथा च श्रुतिः द्वा सुपर्णा सयुजा सखायेत्यादिका। अत एवोक्तंनानात्मानो व्यवस्थात इति। तन्नित्यत्वमपि श्रुतिप्रसिद्धम्

**न जायते म्रियते वा विपश्चिन्नायं भूत्वा भविता वा न भूयः।  
अजो नित्यः शाश्वतोऽयं पुराणो न हन्यते हन्यमाने शरीरे इति॥**

अपरथा कृतप्राणाशाकृताभ्यागमप्रसङ्गः। अतएवोक्तंवीतरागजन्मादर्शनादिति। तदणुत्वमपि श्रुतिप्रसिद्धम्

**बालाग्रशतभागस्य शतधा कल्पितस्य च।  
भागो जीवः स विज्ञेयः स चानन्त्याय कल्पत इति॥**

 आराग्रमात्रः पुरुषोऽणुरात्मा चेतसा वेदितव्य इति च।

 अचिच्छब्दवाच्यं दृश्यं जडं जगत् त्रिविधं भोग्यभोगोपकरण भोगायतनभेदात्। तस्य जगतः कर्त्तोपादानं चेश्वरपदार्थःपुरुषोत्तमो वासुदेवादिपदवेदनीयः। तदप्युक्तम्

**वासुदेवः परं ब्रह्म कल्याणगुणसंयुतः।  
भुवनानामुपादानं कर्त्ताजीवनियामक इति॥**

स एव वासुदेवः परमकारुणिको भक्तवत्सलः परमपुरुषस्तदुपासकानुगुणतत्तत्फलप्रदानाय स्वलीलावशादर्चविभवव्यूहसूक्ष्मान्तर्यामिभेदेन पञ्चधावतिष्ठते। तत्रार्त्तानाम प्रतिमादयः। रामाद्यवतारो विभवः। व्यूहश्चतुर्व्विधः वासुदेव संकर्षणप्रद्युम्नानिरुद्धसंज्ञकः। सूक्ष्मंसंपूर्ण षड्गुणं वासुदेवाख्यं परं ब्रह्म।गुणा अपहतपाष्मत्वादयः सोऽपहतपाष्माविरजोविमृत्युर्विशो-



को विजिघत्सः सत्यकामः सत्यसंकल्प इति श्रुतेः। अन्तर्यामी सकलजीवनियामकः य आत्मनि तिष्ठन्नात्मानमन्तरोयमयतीति श्रुतेः। तत्रपूर्व्वपूर्व्वमूर्त्त्युपामनया पुरुषार्थपरिपन्थिदुरितनिचयक्षये सत्युत्तरोत्तरमूर्त्त्युपास्त्यधिकारः। तदुक्तम्

**वासुदेवः स्वभक्तेषु वात्सल्यात् तत्तदीहितम्।  
अधिकार्य्यानुगुण्येन प्रयच्छति फलं बहु॥**

**तदर्थं लीलया स्वीयाः पञ्च मूर्तीः करोति वै।  
प्रतिमादिकमर्च्चास्यादवतारास्तु वैभवाः।**

**संकर्षणोवासुदेवः प्रद्युम्नश्चानिरुद्धकः।  
व्यूहश्चतुर्विधा ज्ञेयः सूक्ष्मं संपूर्णषड्गुणम्।**

**तदेव वासुदेवाख्यं परं ब्रह्म निगद्यते।  
अन्तर्यामी जीवसंस्था जीवप्रेरक ईरितः।**

**य आत्मनीतिवेदान्तवाक्यजालैर्निरूपितः॥  
अर्चेपासनया क्षिप्ते कल्मषेऽधिकृता भवेत्।**

**विभवोपासने पश्चाद्व्यूहोपास्तौ ततः परम्।  
सूक्ष्मे तदनु शक्तः स्यादन्तर्यामिणमीक्षितुमिति॥**

तदुपासनञ्च पञ्चविधम् अभिगमनमुपादानमिज्या स्वाध्यायो योग इति श्रीपञ्चरात्रेऽभिहितम्। तत्राभिगमनं नाम देवतास्थानमार्गस्य संमार्जनोपलेपनादि। उपादानं गन्धपुष्पादिपूजासाधनसम्पादनम्। इज्या नाम देवतापूजनम्। स्वाध्यायो नाम अर्थानुसन्धानपूर्व्वको मन्त्रजपोवैष्णवसूक्तस्तोत्रपाठी नामसंकीर्त्तनं तत्त्वप्रतिपादकशास्त्राभ्यासश्च। योगो नाम देवता-



नुसन्धानम्। एवमुपासनाकर्म्मसमुच्चितेन विज्ञानेन द्रष्टृदर्शने नष्टे भगवद्भक्तस्य तन्निष्ठस्य भक्तवत्सलः परमकारुणिकः पुरुषोत्तमः स्वयाथात्म्यानुभवानुगुणनिरवधिकानन्तरूपं पुनरावृत्तिरहितं स्वपदं प्रयच्छति। तथाच स्मृतिः

**मामुपेत्य पुनर्जन्म दुःखालयमशाश्वतम्।  
नाप्नुवन्ति महात्मानः संसिद्धिं परमां गता इति॥**

**स्वभक्तं वासुदेवोऽपि संप्राप्यानन्दमक्षयम्।  
पुनरावृत्तिरहितं स्वीयं धाम प्रयच्छति॥**

 तदेतत् सर्व्वंहृदि निधाय महोपनिषन्मतावलम्बनेन भगवद्बोधायनाचार्य्यकृतां ब्रह्मसूत्रवृत्तिं विस्तीर्णामालक्ष्य रामानुजः शारीरिकमीमांसाभाष्यमकार्षीत्। तत्राथातो ब्रह्मजिज्ञासेति प्रथमसूत्रस्यायमर्थः अत्र अथशब्दः पूर्व्वप्रवृत्तकर्म्माधिगमनानन्तर्य्यार्थः तदुक्तंवृत्तिकारेण वृत्तात् कर्म्माधिगमादनन्तरं ब्रह्म विविदिषतीति अतःशब्दो हेत्वर्थः अधीतसाङ्गवेदस्याधिगततदर्थस्य विनश्वरफलात् कर्म्मणे विरक्तत्वाद्धेतोः स्थिरमोक्षाभिलाषुकस्य तदुपायभूतब्रह्मजिज्ञासा भवति ब्रह्मशब्देन स्वभावतो निरस्ततमस्तदोषानवधिकातिशयासंख्येयकल्याणगुणः पुरुषोत्तमोऽभिधीयते। एवञ्च कर्म्मज्ञानस्य तदनुष्ठानस्य च वैराग्योत्पादनद्वारा चिन्तकल्मषापनयनद्वारा च ब्रह्मज्ञानं प्रति साधनत्वेन तयाः कार्य्यकारणत्वेन पूर्वोत्तरमीमांसयोरेकशास्त्रत्वम्। अतएव वृत्तिकारा एकमेवेदं शास्तं जैमिनीयेन षोडशलक्षणेनेत्याहुः। कर्म्मफलस्य क्षयित्वं ब्रह्मज्ञानफलस्य



चाक्षयित्वं परीक्ष्य लोकान् कर्म्मचितान् ब्राह्मणोनिर्वेदमायान्नान्त्वकृतः कृतेनेत्यादिश्रुतिभिरनुमानार्थापत्त्युपवृंहिताभिः प्रत्यपादि। एकैकनिन्दया कर्म्मविशिष्टस्य ज्ञानस्य मोक्षसाधनत्त्वंदर्शयति श्रुतिः अन्धं तमः प्रविशन्ति चे विद्यामुपासते ततो भूयइव ते तमो य उ विद्यायांरताः विद्याञ्चाविद्याञ्च यस्तद्वेदोभयं सह अविद्यया मृत्युं तीर्त्वाविद्ययामृतमश्रुते इत्यादि। तदुक्तंपाञ्चरात्ररहस्ये

**स एव करुणासिन्धुर्भगवान् भक्तवत्सलः।  
उपासकानुरोधेन भजते मूर्त्तिपञ्चकम्॥**

**तदर्च्चाविभवध्यूहसूक्ष्मान्तर्यामिसंज्ञकम्।  
यदाश्रित्यैव चिद्द्वर्गस्तत्तज्ज्ञेयं प्रपद्यते॥**

**पूर्ध्वपूर्ध्वेदितोपास्तिविशेषक्षीणकल्मषः।  
उत्तरोत्तरमूर्त्ती नामुपास्त्यधिकृतो भवेत्॥**

**एवं ह्यहरहः श्रौतस्मार्त्तधर्म्मानुसारतः।  
उक्तोपासनया पुंसां वासुदेवः प्रसीदति॥**

**प्रसन्नात्मा हरिर्भक्त्या निदिध्यासनरूपया।  
अविद्यां कर्म्मसंघातरूपां सद्यो निवर्त्तयेत्॥**

**ततः स्वाभाविकाः पुंसां ते संसारतिरोहिताः।  
आविर्भवन्ति कल्याणाः सर्व्वज्ञत्वादयो गुणाः॥**

**एवं गुणाः समानाः स्युर्मुक्तानामीश्वरस्य च।  
सर्व्वकर्तृत्वमेवैकं तेभ्यो देवे विशिष्यते॥**

**मुक्तास्तु शेषिणि ब्रह्मण्यशेषे शेषरूपिणः।**



**सर्व्वानश्नुवते कामान् सह तेन विपश्चितेति॥**

 तस्मात्तापत्रयातुरैरमृतत्वाय पुरुषोत्तमादिपदवेदनीयं ब्रह्म जिज्ञासितव्यमित्युक्तंभवति। प्रकृतिप्रत्ययौ प्रत्ययार्थं प्राधान्येन सह ब्रूत इतः स नोऽन्यत्रेतिवचनबलादिच्छाया इव्यमाणप्रधानत्वादिव्यमाणं ज्ञानमिह विधेयं तच्च ध्यानोपासनादिशब्दवाच्यं वेदनं न तु वाक्यजन्यमापातज्ञानं पदसन्दर्भश्राविणोव्युत्पन्नस्य विधानमन्तरेणापि प्राप्तत्वात् आत्मा वा अरे द्रष्टव्यः श्रोतव्यो मन्तव्यो निदिध्यासितव्यः आत्मेत्येवोपासीत विज्ञाय प्रज्ञांकुर्व्वीत अनुविद्यं विजानातीत्यादिश्रुतिभ्यः। अत्र श्रोतव्य इत्यनुवादः अध्ययनविधिनासाङ्गस्य स्वाध्यायस्य ग्रहणे अधीतवेदस्य पुरुषस्य प्रयोजनवदर्थदर्शनात्तन्निर्णयाय स्वरमत एव श्रवणे प्रवर्त्तमानतया तस्य प्राप्तत्वात्। मन्तव्य इति चानुवादः श्रवणप्रतिष्ठार्थत्वेन मननस्यापि प्राप्तत्वादप्राप्ते शास्त्रमर्थवदिति न्यायात्। ध्यानञ्च तैलधारावदविच्छिन्नस्मृतिसन्तानरूपा ध्रुवा स्मृतिः स्मृतिप्रतिलम्भे सर्व्वग्रन्थीनां विप्रमोक्ष इति ध्रुवायाःस्मृतेरेव मोक्षोपायत्वश्रवणात्। सा च स्मृतिर्दर्शनमामाकारा

**भिद्यते हृदयग्रन्थिविद्यन्ते सर्व्वसंशयाः।  
क्षीयन्ते चास्य कर्म्माणि तस्मिन् दृष्टे परावरे॥**

इत्यनेनैकत्वात्। तथा च आत्मा वा अरे द्रष्टव्य इत्यनेनास्या दर्शनरूपता विधीयते। भवति च भावनाप्रकर्षात् स्मृतेर्दर्शनरूपत्वम्। वाक्यकारेणैतत् सर्व्वं प्रपञ्चितं वेदनमुपासनं स्यादि-



त्यादिना। तदेव ध्यानं विशिनष्टि श्रुतिः नायमात्मा प्रवचनेन लभ्यो न मेधया न बहुना श्रुतेन यमेवैष वृणुते तेन लभ्यस्तस्यैष आत्मा विवृणुते तनूं स्वामिति। प्रियतम एव हि वरणीयो भवति यथायं प्रियतममात्मानं प्राप्नोति तथा स्वयमेव भगवान् प्रियतम इति भगवतैवाभिहितम्

**तेषां सततयुक्तानां भजतां प्रीतिपूर्व्वकम्।  
ददामि बुद्धियोगं तं येन मामुपयान्ति ते इति ॥**

**पुरुषः स परः पार्थ भक्त्या लभ्यस्त्वनन्ययेति च।**

** **भक्तिस्तु निरतिशयानन्दप्रियानन्यप्रयोजनसकलेतरवैतृष्ण्यवज्ज्ञानविशेष एव तत्सिद्धिश्चविवेकादिभ्यो भवतीति वाक्यकारेणोक्तंतल्लब्धिर्विवेकविमाकाभ्यासक्रियाकल्याणानवसादानुद्धर्षेभ्यः सम्भवान्निर्वचनाच्चेति। तत्र विवेको नामादृष्टादन्नात् सत्त्वशुद्धिः अत्र निर्वचनम् आहारशुद्धेः सत्त्वशुद्धिः सत्त्वशुद्ध्या ध्रुवा स्मृतिरिति। विमोकः कामानभिष्वङ्गः शान्त उपासीतेति निर्वचनम्। पुनःपुनः संशीलनमभ्यासः निर्वचनञ्च स्मार्त्तमुदाहतं भाष्यकारेण सदा तद्भावभावित इति। श्रौतस्मार्त्तकर्म्मानुष्ठानं शक्तितः क्रिया क्रियावानेष ब्रह्मविदां वरिष्ठ इति निर्वचनम्। सत्यार्जवदयादानादीनि कल्याणानि सत्येन लभ्यत इत्यादिनिर्व्वचनम् दैन्यविपर्य्ययोऽनवसादः नायमात्मा बलहीनेन लभ्यत इति निर्वचनम्। तद्विपर्य्ययजा तुष्टिरनुद्धर्षः शान्तो दान्त इति निर्वचनम्। तदेवमेवंविधनियमविशेषममासादितपुरुषोत्तमप्रसादविध्वस्ततमःस्वान्तस्य अनन्यप्रयोज-



नानवरतनिरतिशयप्रियवदात्मप्रत्ययावभावतापन्नध्यानरूपया भक्त्वा पुरुषोत्तमपदं लभ्यत इति सिद्धम्। तदुक्तंयामुनेन उभयपरिकर्म्मितस्वान्तस्यैकान्तिकात्यन्तिकभक्तियोगलभ्य इति ज्ञानकर्म्मयोगसंस्कृतान्तःकरणस्येत्यर्थः।

 किं पुनर्ब्रह्म जिज्ञासितव्यमित्यपेक्षायां लक्षणमुक्तंजन्माद्यस्यइति। जम्मादीति सृष्टिस्थितिप्रक्षयं तद्गुणसंविज्ञानो बहुव्रीहिः अस्याचिन्त्यविविधरचनारच्यस्य नियतदेशकालभोगब्रह्मादिस्तम्बपर्य्यन्तक्षेत्रज्ञमिश्रस्यजगतः यतो यस्मात् सर्व्वेश्वरात् निखिलहेयप्रत्यनीकस्वरूपात् सत्यसंकल्पाद्यनवधिकातिशयासंख्येयकल्याणगुणात् सर्व्वज्ञात् सर्व्वशक्तेः पुंसः सृष्टिस्थितिप्रलयाःप्रवर्त्तन्त इति सूत्रार्थः।

 इत्थम्भूते ब्रह्मणि किं प्रमाणमिति जिज्ञासायां शास्त्रमेव प्रमाणमित्युक्तं शास्त्रयोनित्वादिति शास्त्रं योनिः कारणं प्रमाणं यस्य तच्छास्त्रयोनि तस्य भावस्तत्त्वं तस्माद्ब्रह्मज्ञानकारणात्मज्ञानकारणत्वात् शास्त्रस्य तद्योनित्वं ब्रह्मण इत्यर्थः। न च ब्रह्मणः प्रमाणान्तरगम्यत्वं शङ्कितुं शक्यमतीन्द्रियत्वेन प्रत्यक्षस्य तत्र प्रवृत्त्यनुपपत्तेःनापि महार्णवादिकं सकर्तृकं कार्य्यलात् घटवत् इत्यनुमानस्य पूतिकुष्माण्डायमानत्वात् तल्लक्षणं ब्रह्म यतो वा इमानि भूतानीत्यादिवाक्यं प्रतिपादयतीति स्वितम्।

 यद्यपि ब्रह्म प्रमाणान्तरगोचरतां नावतरति तथापि प्रवृत्तिनिवृन्तिपरत्वाभावे सिद्धरूपं ब्रह्म न शास्त्रं प्रतिपादयितुं प्रभवतीति एतत्पर्य्यनुयोगपरिहारायोक्तं तत्तुसमन्व-



यादिति। तुशब्दः प्रसक्ताशङ्काव्यावृत्त्यर्थः तच्छास्त्रप्रमाणकत्वं ब्रह्मणः सम्भवत्येव कुतः समन्वयात् परमपुरुषार्थभूतस्यैव ब्रह्मणोऽभिधेयतयान्वयादित्यर्थः। न च प्रवृत्तिनिवृत्योरन्यतरविरहिणः प्रयोजनशून्यत्वं स्वरूपपरेष्वपि पुत्रस्ते जातः नायं सर्प इत्यादिषु हर्षभयनिवृत्तिरूपप्रयोजनवत्त्वं दृष्टमेवेति न किञ्चिदनुपपन्नम्। दिङ्मात्रमत्र प्रदर्शितं विस्तरस्वाकरादेवावगन्तव्य इति विस्तरभीरुवोदास्यत इति सर्व्वमनाकुलम्।

**इति सर्व्वदर्शनसंग्रहे रामानुजदर्शनम्।  
\_\_\_\_\_\_\_\_\_\_\_\_**

 तदेतद्रामानुजमतं जीवाणुत्वदासत्ववेदापौरुषेयत्वसिद्धार्थबोधकत्वस्वतः प्रमाणत्वप्रमाणचित्वपाञ्चरात्रोपजीव्यत्वप्रपञ्चभेदसत्यत्वादिसाम्येऽपि परस्परविरुद्धभेदादिपक्षत्रयकक्षीकारेण क्षपणकपक्षनिक्षिप्तमित्युपेक्षमाणः स आत्मा तत्त्वमसीत्यादेर्वेदान्तवाक्यजातस्य भङ्ग्यन्तरेणार्थान्तरपरत्वमुपपाद्य ब्रह्ममीमांसाविवरणव्याजेनानन्दतीर्थः प्रस्थानान्तरमाखित। तन्मते हि द्विविधं तत्त्वं स्वतन्त्रास्वतन्त्रभेदात्। तदुक्तं तत्वविवेके

**स्वतन्त्रमस्वतन्त्रञ्च द्विविधं तत्त्वमिष्यते।  
स्वतन्त्रोभगवान् विष्णुर्निर्देषोऽशेषसद्गुणइति॥**

** **ननु सजातीयविजातीयस्वगतनानात्वशून्यं ब्रह्मतत्त्वमितिप्रतिपादकेषु वेदान्तेषु जागरूकेषु कथमशेषसद्गुणत्वं तस्यकथ्यत इति चेन्मैवं भेदप्रमापकबहुप्रमाणविरोधेन तेषां तत्र प्रामास्यानुपपत्तेः तथाहि प्रत्यक्षं तावदिदमस्माद्भिन्नमिति नील-



पीतादेर्भेदमध्यक्षयति। अथ मन्येथाः किं प्रत्यक्षं भेदमेवावगाहते किं वा धर्म्मिप्रतियोगिघटितम्। न प्रथमः धर्म्मिप्रतियोगिप्रतिपत्तिमन्तरेण तत्सापेक्षस्य भेदस्याशक्याध्यवसायत्वात्। द्वितीयोऽपि धर्म्मिप्रतियोगिग्रहणपुरःसरं भेदग्रहणमथवा युगपत् तत्सर्व्वग्रहणम्। नपूर्व्वः बुद्धेर्विरम्य व्यापाराभावात् अन्योन्याश्रयप्रसङ्गाच्च। नापि चरमः कार्य्यकारणबुद्ध्योर्थौगपद्याभावात् धर्म्मिप्रतीतिर्हि भेदप्रत्ययस्य कारणं सन्निहितेऽपि धर्म्मिणि व्यवहितप्रतियोगिज्ञानमन्तरेण भेदस्याज्ञातत्वेनान्वयव्यतिरेकाभ्यां कार्य्यकारणभावावगमात्। तस्मान्न भेदप्रत्यक्षं सुप्रसरमिति चेत् किं वस्तुस्वरूपभेदवादिनं प्रति इमानि दूषणान्युद्धुय्यते किं धर्म्मिभेदवादिनं प्रति। प्रथमे चोरापराधान्माण्डव्यनिग्रहन्यायापातः भवदभिधीयमानदूषणानां तदविषयत्वात्। ननु वस्तुस्वरूपस्यैव भेदत्वेप्रतियोगिसापेक्षत्वं न घटते घटवत् प्रतियोगिसापेक्ष एव सर्व्वत्र भेदः प्रथत इति चेन्न प्रथमं सर्व्वतोविलक्षणतया वस्तुस्वरूपे ज्ञायमाने प्रतियोग्यपेक्षयाविशिष्टव्यवहारोपपत्तेः तथाहि परिमाणघटितं वस्तुस्वरूपं प्रथममवगम्यते पश्चात् प्रतियोगिविशेषापेक्षया ह्रस्वंदीर्घमिति तदेव विशिष्य व्यवहारभाजनं भवति। तदुक्तंविष्णुतत्त्वनिर्णये न च विशेषणविशेष्यतया भेदसिद्धिः विशेषणविशेव्यभावश्च भेदापेक्षःधर्म्मिप्रतियोग्यपेक्षया भेदसिद्धिः भेदापेक्षञ्च धर्म्मिप्रतियोगित्वमित्यन्योन्याश्रयतया भेदस्यायुतिः पदार्थ स्वरूपत्वाद्भेदस्येत्यादिना। अत एव गवार्थिना गवयदर्शनान्न



प्रवर्त्तन्ते गोशब्दञ्च न स्मरन्ति। न च नीरक्षीरादौ स्वरूपे गृह्यमाणे भेदप्रतिभासोऽपि स्यादिति भणनीयं समानाभिहारादिप्रतिबन्धकबलाद्भेदभानव्यवहाराभावोपपत्तेः। तदुक्तम्

**अतिदूरात् सामीप्यादिन्द्रियघातान्मनोऽनवस्थानात्।  
सौक्ष्म्याद्व्यवधानादभिभवात् समानाभिहाराच्चेति॥**

अतिदूराद् गिरिशिखरवर्त्तितर्वादौअतिसामीप्याल्लोचनाञ्जनादौइन्द्रियघाताद्विद्युदादौ मनोऽनवस्थानात् कामाद्युपप्लुतमनस्कस्य स्फीतालोकवर्त्तिनि घटादौसौक्ष्म्यात् परमाण्वादौ व्यवधानात् कुद्ध्याद्यन्तर्हिते अभिभवात् दिवा प्रदीपप्रभादौ समानाभिहारात् नीरक्षीरादौयथावद्ग्रहणं नास्तीत्यर्थः। भवतु वा धर्म्मभेदवादस्तथापि न कश्चिद्दोषः धर्म्मिप्रतियोगिग्रहणे सति धर्म्मभेदभानसम्भवात्। न च धर्म्मभेदवादे तस्य तस्य भेदस्य भेदान्तरभेद्यत्वेनानवस्था दुरवस्था स्यादित्यास्थेयं भेदान्तरप्रसक्तौ मूलाभावात् भेदभेदिनौभिन्नाविति व्यवहारादर्शनात्। न चैकभेदबलेनान्यभेदानुमानं दृष्टान्तभेदाविघातेनात्थाने दोषाभावात्। सोऽयं पिण्याकयाचनार्थं गतस्य खारिकातैलदातृत्वाभ्युपगम इव। दृष्टान्तभेदविमर्द्देत्वनुत्थानमेव। नहि वरविघाताय कन्योद्वाहः। तस्मान्मूलक्षयाभावादनवस्था न दोषाय।अनुमानेनापि भेदोऽवसीयते परमेश्वरो जीवाद्भिन्नः तं प्रति सेव्यत्वात् यो यं प्रति सेव्यः स तस्माद्भिन्नःयथा भृत्याद्राजा नहि सुखं मे स्यात् दुःखं मे न मनागपि इति पुरुषार्थमर्थयमानाः पुरुषाः स्वपतिपदं काम-



यमानाः सत्कारभाजो भवेयुः प्रत्युत सर्व्वानर्थभाजनं भवन्ति। यः स्वस्यात्मनो हीनत्वं परस्य गुणोत्कर्षश्च कथयति स स्तुत्यः प्रीतः स्तावकस्य तस्याभीष्टं प्रयच्छति। तदाह

**घातयन्ति हि राजानो राजाहमिति वादिनः।  
ददत्यखिलमिष्टञ्च स्वगुणोत्कर्षवादिनामिति॥**

एवच्च परमेश्वराभेदतृष्णया विष्णोर्गुणोत्कर्षस्य मृगतृण्णिकासमत्वाभिधानं विपुलकदलीफललिस्तथा जिह्वाच्छेदनमनुहरतिएतादृशविष्णुविद्वेषणादन्धत्तमसप्रवेशप्रसङ्गात्। तदेतत् प्रतिपादितं मध्यमन्दिरेण महाभारततात्पर्य्यनिर्णये

**अनादिद्वेषिणे दैत्या विष्णोर्द्वेषो विवर्द्धितः।  
तमस्यन्धे पातयति दैत्यानन्धे विनिश्चयादिति॥**

 सा च सेवा अङ्कननामकरणभजनभेदात्रिविधा। तत्राङ्कनं नारायणायुधादीनां तद्रूपस्मरणासार्थमपेक्षितार्थसिद्ध्यर्थश्च। तथा च शाकल्यसंहितापरिशिष्टम्

**चक्रं बिभर्त्ति पुरुषोऽभितप्तंबलं देवानाममृतस्य विष्णोः।  
स वाति नाकं दुरितावधूय विशन्ति यद्यतथोवीतरागाः।**

**देवासोयेन विधृतेन बाहुना सुदर्शनेन प्रथाताखमायन्।  
येनाङ्किता मनवो लोकसृष्टिं वितन्वन्ति ब्राह्मणस्तद्वहति।**

**तद्विष्णोः परमं पदं येन गच्छन्ति लाञ्छिताः।  
उरुक्रमस्य चिङ्कैरङ्किता लोके सुभगा भवाम इति।**

 अतप्ततनुर्नतदामोअश्नुते श्रिताञ्च इद्वहन्तस्तत् समासतेति तैत्तिरीयकोपनिषच्च। स्यानविशेषश्चाग्नेवपुराणे दर्शितः



**दक्षिणे तु करे विप्रो बिभृयाद्वंसुदर्शनम्।  
सव्येन शङ्खं बिभृयादिति ब्रह्मविदेःविदुरिति॥**

अन्यत्र चक्रधारणे मन्त्रविशेषश्च दर्शितः

**सुदर्शन महाज्वाल कोटिसूर्य्यसमप्रभ।  
अज्ञानान्धस्य मे नित्यं विष्णोर्मार्गं प्रदर्शय॥**

**त्वं पुरा सागरोत्पन्नोविष्णुना विधृतः करे।  
नमितः सर्व्वदेवैश्च पाञ्चजन्य नमोऽस्तु ते इति॥**

नामकरणं पुत्रादीनां केशवादिनान्नाव्यवहारः सर्व्वदा तत्रामानुस्मरणार्थम्। भजनं दशविधं वाचा सत्यं हितं प्रियं स्वाध्यायः कायेन दानं परित्राणं परिरक्षणं मनसा दया स्पृहा श्रद्धा चेति। अचैकैकं निष्याद्य नारायणे समर्पणं भजनम्। तदुक्रम्

**अङ्कनं नामकरणं भजनं दशधा च तदिति।**

 एवं ज्ञेयत्वादिनापि भेदोऽनुमातव्यः तथा श्रुत्यापि भेदोऽवगन्तव्यः सत्यमेतमनुविश्वे मदन्तिरातिं देवस्य गृणतोमघोनः सत्यासो अस्य महिमागृणेशवोथज्ञेषु विप्रराज्ये सत्य आत्मा सत्यो जीवः सत्यं भिदा सत्यं भिदा मयि वारुण्यो मयि वारुष्योमयि वारुण्य इति मोक्षानन्दभेदप्रतिपादकश्रुतिभ्यः।

**इदं ज्ञानमुपाश्रित्य मम सामर्थ्यमागताः।  
सर्गेऽपि नोपजायन्ते प्रलये न व्यथन्ति च॥**

जगद्व्यापारवर्ज्जंप्रभुकरणासन्निहितत्वाच्चेत्यादिभ्यश्च। न च ब्रह्म वेद ब्रह्मैव भवतीति श्रुतिबलाज्जीवस्य पारमैश्वर्य्यंशक्यशङ्कं



सम्पूज्य ब्राह्मणं भक्त्या शूद्रोऽपि ब्राह्मणोभवेदिति वत् बृंहितो भवतीत्यर्थपरत्वात्। ननु

**प्रपञ्चो यदि वर्त्तेत निवर्त्तेत न संशयः।  
मायामात्रमिदं द्वैतमद्वैतं परमार्थतः॥**

इति वचनात् द्वैतस्य कल्पितत्वमवगम्यत इति चेत् सत्यं भावमनभिसन्धायाभिधानात् तथा हि यद्ययमुत्पद्येत तर्हि निवर्त्तेत न संशयः। तस्मादनादिरेवायं प्रकृष्टः पञ्चविधो भेदप्रपञ्चः। न चायमविद्यमानः मायामात्रत्त्वान्मायेति भगवदिच्छोच्यते।

**महामायेत्यविद्येति नियतिर्मोहिनीति च।  
प्रकृतिर्वासनेत्येव तवेच्छानन्त कथ्यते॥**

**प्रकृतिः प्रकृष्टकरणाद्वासना वासयेद्यतः।  
अ इत्युक्ते हरिस्तस्य मायाऽविद्येति संज्ञिता॥**

**मायेत्युक्ता प्रकृष्टत्वात् प्रकृष्टे हि मयाभिधा।  
विष्णोः प्रज्ञप्तिरेवैका शब्दैरेतैरुदीर्य्यते॥**

**प्रज्ञप्तिरूपोहि हरिः सा च स्वानन्दलक्षणा॥**

इत्यादिवचननिचयप्रामाण्यबलात् सैव प्रज्ञा मानत्राणकर्त्री च यस्य तन्मायामात्रं ततश्च परमेश्वरेण ज्ञातत्वाद्रक्षितत्वाच्च न द्वैतं भ्रान्तिकल्पितं न हीश्वरे सर्व्वस्य भ्रान्तिः सम्भवति विशेषादर्शननिबन्धनत्वाद्भ्रान्तेः तर्हि तद्व्यपदेशः कथमित्यत्रोत्तरं अद्वैतंपरमार्थत इति परमार्थत इति परमार्थापेक्षया तेन सर्व्वस्मादुत्तमस्य विष्णुतत्त्वस्य समाभ्यधिकशून्यत्वमुक्तं भवति। तथाच परमा श्रुतिः



**जीवेश्वरभिदा चैव जडेश्वरभिदा तथा।  
जीवभेदो मिथश्चैव जडजीवभिदा तथा॥**

**मिथश्च जडभेदा यः प्रपञ्चो भेदपञ्चकः।  
सोऽयं सत्योऽप्यनादिश्च सादिश्चेन्नाशमाप्नुयात्॥**

**न च नाशं प्रयात्येष न चासौभ्रान्तिकल्पितः।  
कल्पितश्चेन्निवर्त्तेत न चासौ विनिवर्त्तते॥**

**द्वैतं न विद्यत इति तस्मादज्ञानिनां मतम्।  
मतं हि ज्ञानिनामेतन्मितं त्रातं हि विष्णुना॥**

**तस्मान्मात्रमिति प्रोक्तंपरमो हरिरेव त्वित्यादि॥**

तस्माद्विष्णोः सर्व्वोत्कर्ष एव तात्पर्य्यंसर्व्वीगमानाम्। एतदेवाभिसन्धायाभिहितं भगवता

**द्वाविमौपुरुषौलोके क्षरश्चाक्षरं एव च।  
क्षरःसर्व्वाणि भूतानि कूटस्थोऽक्षर उच्यते॥**

**उत्तमः पुरुषस्त्वन्यः परमात्मेत्युदाहृतः।  
यो लोकत्रयमाविश्य बिभर्त्त्यव्यय ईश्वरः॥**

**यस्मात् क्षरमतीतोऽहमक्षरादपि चोत्तमः।  
अतोऽस्मि लोके वेदे च प्रथितः पुरुषोत्तमः॥**

**यो मामेवमसम्मूढो जानाति पुरुषेात्तमम्।  
स सर्व्वविद्भजति मां सर्व्वभावेन भारत॥**

**इति गुह्यतमं शास्त्रमिदमुक्तं मयानघ।  
एतद्बुद्धा बुद्धिमान् स्यात् कृतकृत्यश्च भारतेति॥**

महावराहेऽपि।



**मुख्यञ्च सर्व्ववेदानां तात्पर्य्यंश्रीपतौ परे।  
उत्कर्षे तु तदन्यत्रतात्पर्य्यंस्यादवान्तरमिति॥**

युक्तञ्च विष्णोः सर्व्वेात्कर्षे महातात्पर्य्यम्। मोक्षोहि सर्व्वपुरुषार्थोत्तमः धर्म्मार्थकामास्त्वनित्याः मोक्ष एव नित्यः तस्मान्नित्यं तदर्थाययतेत मतिमान्नर इति भाल्लवेयश्रुतेः। मोक्षश्चविष्णुप्रमादमन्तरेण न लभ्यते। यस्य प्रसादात् परमा यत् स्वरूपात् तस्मात् संसारान्मुच्यते नावरेसुरानाराधयन्तोऽसौ परमो विचिन्त्योमुमुक्षुभिः कर्म्मपाशादमुष्मादिति नारायणश्रुतेः।

**तस्मिन् प्रसन्ने किमिहास्यलभ्यं  
सर्व्वार्थकामैरलमल्पकास्ते।  
समाश्रिताद्ब्राह्मतरोरनन्तात्  
निःसंशयं मुक्तिफलंप्रयात**

इति विष्णुपुराणोक्तेश्च। प्रसादश्च गुणोत्कर्षज्ञानादेव नाभेदज्ञानादित्युक्तम्। न च तत्त्वमस्यादितादात्म्यव्याकोपःश्रुति तात्पर्य्यापरिज्ञानविजृम्भणात्।

**आह नित्यपरोक्षन्तु तच्छब्दो ह्यविशेषितः।  
त्वं शब्दश्वापरोक्षार्थं तयोरैक्यं कथं भवेत्॥**

**आदित्योयूप इतिवत् सादृश्यार्थातु सा श्रुतिरिति।**

तथाच परमा श्रुतिः

**जीवस्य परमैक्यञ्च बुद्धिसारूप्यमेव वा।  
एकस्थाननिवेशो वा व्यक्तिस्थानमपेक्ष्यवा ॥**

**न स्वरूपैकता तस्य मुक्तस्यापि विरूपतः।**



**स्वातत्र्यपूर्णतेऽल्पत्वपारतब्धे विरूपतेति॥**

अथवा तत्त्वमसीत्यत्रस एवात्मा स्वातव्यादिगुणोपेतत्वात् अतत्त्वमसि त्वं तन्न भवसि तद्रहितत्वादित्येकत्वमतिशयेन निराकृतम्। तदाह

**अतत्त्वमिति वा च्छेदस्तेनैक्यं सुनिराकृतमिति।**

तस्मात् दृष्टान्तनवकेऽपि स यथा शकुनिः सूत्रेण बद्ध इत्यादिना भेद एव दृष्टान्ताभिधानाय अयमभेदोपदेश इति तत्त्ववादरहस्यम्। तथाच महोपनिषत्

**यथा पक्षी च सुत्रञ्च नानावृक्षरसा यथा।  
यथा नद्यः समुद्राश्च शुद्धोदलवणे यथा॥**

**चोरापहार्य्यौच यथा यथा पुंविषयावपि।  
तथा जीवेश्वरौभिन्नौ सर्व्वदैव विलक्षणौ॥**

**तथापि सूक्ष्मरूपत्वान्न जीवात् परमो हरिः।  
भेदेन मन्ददृष्टीनां दृश्यते प्रेरकोऽपि सन्॥**

**वैलक्षण्यं तयोर्ज्ञात्वामुच्यते बध्यतेऽन्यथेति।  
ब्रह्मा शिवः सुराद्याश्च शरीरक्षरणात् क्षराः।  
लक्ष्मीरक्षरदेहत्वादक्षरातः परो हरिः॥**

**स्वातव्यशक्तिविज्ञानसुखाद्यैरखिलैर्गुणैः।  
निःसोमत्वेन ते सर्व्वे तद्वशाः सर्व्वदेवता इति॥**

**विष्णुं सर्व्वगुणैः पूर्वं ज्ञात्वा संसारवर्ज्जितः।  
निर्दुःखानन्दभुग्नित्यं तत्समीपे स मोदते॥**

**मुक्तानाञ्चाश्रयो विष्णुरधिकाधिपतिस्तथा।**



**तद्वशा एव ते सर्व्वे सर्व्वदैव स ईश्वर इति च॥**

एकविज्ञानेन सर्व्वविज्ञानञ्च प्रधानत्वकारणत्वादिना युज्यते न तु सर्व्वमिथ्यात्वेन। न हि सत्ताज्ञानेन मिथ्याज्ञानं सम्भवतियथा प्रधानपुरुषाणां ज्ञानाज्ञानाभ्यां ग्रामो ज्ञातः अज्ञात इत्येवमादिव्यपदेशो दृष्ट एव। यथा च कारणे पितरि ज्ञाते जानात्यस्य पुत्रमिति। अन्यथा सौम्यैकेन मृत्पिण्डेन सर्व्वं मृण्मयं विज्ञातमित्यत्र एकपिण्डशब्दौवृथा प्रसज्येयातां मृदा विज्ञातयेत्येतावतैव वाक्यस्य पूर्णत्वात्। न च वाचारम्भणं विकारो नामधेयं मृत्तिकेत्येव सत्यमित्येतत् कार्य्यस्य मिथ्यात्वमाचष्टे इत्येष्टव्यं वाचारम्भणं विकारो यस्य तत् अविकृतं नित्यं नामधेयं मृत्तिकेत्यादिकमित्येतद्वचनं सत्यमिति तथ्यस्य स्वीकारात्। अपरथा नामधेयमेवेति शब्दयोर्वैयर्थ्यंप्रसज्येत। अतो न कुत्रापि जगतो मिथ्यात्वमिद्भिः। किञ्च प्रपञ्चो मिथ्येत्यत्रमिथ्यात्वं तथ्यमतथ्यं वा। प्रथमे सत्याद्वैतभङ्गप्रसङ्गः चरमे प्रपञ्चचत्यत्वापातः। नन्वनित्यत्वं नित्यमनित्यं वा उभयथाप्यनुपपत्तिरित्याक्षेपवदयमपि नित्यममजातिभेदः स्यात्। तदुक्तं न्यायनिर्व्वाणवेधसा नित्यमनित्यभावादनित्ये नित्यत्वोपपत्तेर्नित्यसम इति। तार्किकरक्षायाञ्च

**धर्म्मस्य तदतद्रूपविकल्पानुपपत्तितः।  
धर्म्मिणस्तद्विशिष्टत्वभङ्गो नित्यसमो भवेदिति॥**

अस्याः संज्ञायाः उपलक्षणत्वमभिप्रेत्याभिहितं प्रबोधसिद्धौ अम्वर्थित्वान्तूपरञ्जकधर्म्मसमेति। तस्मादसदुत्तरमेतदिति चेत्



अशिक्षितत्रासनमेतत् दुष्टत्वमूलानिरूपणात्। तद्द्विविधं साधारणमसाधारणञ्च तत्राद्यं स्वव्याघातकं द्वितीयं त्रिविधं युक्ताङ्गहीनत्वमयुक्ताङ्गाधिकत्वमविषयवृत्तित्वञ्चेति। तत्र साधारणमसम्भावितमेव उक्तस्याक्षेपस्य स्वात्मव्यापनानुपलम्भात्। एवमसाधारणमपि घटस्य नास्तितायां नास्तितोक्तावस्तित्ववत् प्रकृतेऽप्युपपत्तेः। ननु प्रपञ्चस्य मिथ्यात्वमभ्युपेयते नामत्त्वमिति चेत्तदेतत् सोऽयं शिरश्छेदेऽपि शतं न ददाति विंशतिपञ्चकन्तु प्रयच्छतीति शाकटिकवृत्तान्तमनुहरेत् मिथ्यात्वासत्त्वयोः पर्य्यायत्वादित्यलमतिप्रपञ्चेन।

 तत्राथातो ब्रह्मजिज्ञासेति प्रथमसूत्रस्यायमर्थः तत्राथशब्दो मङ्गलार्थोऽधिकारानन्तर्य्यार्थश्च स्वीक्रियते। अतः शब्दो हेत्वर्थः तदुक्तंगारुडे

**अथातः शब्दपूर्व्वाणि सूत्राणि निखिलान्यपि।  
प्रारभेत नियत्यैव तत्किमत्र नियामकम्॥**

**कश्चार्थस्तु तथोर्विद्वान् कथमुत्तमता तयोः।  
एतदाख्याहि मे ब्रह्मन् यथा ज्ञास्यामि तत्त्वतः॥**

**एवमुक्तो नारदेन ब्रह्मा प्रोवाच सत्तमः।  
आनन्तर्य्याधिकारे च मङ्गलार्थे तथैव च॥**

**अथशब्दस्त्वतः शब्दो हेत्वर्थे समुदीरित इति।**

यतो नारायणप्रसादमन्तरेण न मोक्षो लभ्यते प्रसादश्च ज्ञानमन्तरेण अतोब्रह्मजिज्ञासा कर्त्तव्येति सिद्धम्। जिज्ञास्यब्रह्मणो



लक्षणमुक्तं जन्माद्यस्य यत इति। सृष्टिस्थित्यादि यतो भवति तद्ब्रह्मेति वाक्यार्थः। तथाच स्कान्दं वचः

**उत्पत्तिस्थितिसंहारा नियतिर्ज्ञानमावृतिः।  
बन्धमोक्षौ च पुरुषाद्यस्मात् स हरिरेकराडिति॥**

यतो वा इमानीत्यादिश्रुतिभ्यश्च। तत्र प्रमाणमप्युक्तं शास्त्रयोनित्वादिति। नावेदविन्मनुते तं बृहन्तं तन्त्वौपनिषद‌मित्यादिश्रुतिभ्यः तस्यानुमानिकत्वं निराक्रियते। न चानुमानस्य स्वातन्न्येण प्रामाण्यमस्ति। तदुक्तं कौर्म्मे

**श्रुतिसाहायरहितमनुमानं न कुत्रचित्।  
निश्चयात् साधयेदर्थं प्रमाणान्तरमेव च॥**

**श्रुतिस्मृतिसहायं यत् प्रमाणान्तरमुत्तमम्।  
प्रमाणपदवीं गच्छेनात्र कार्य्या विचारणेति॥**

शास्त्रस्वरूपमुक्तं स्कान्दे।

**ऋग्यजुःसामाथर्व्वा च भारतं पाञ्चरात्रकम्।  
मूलरामायणञ्चैव शास्त्रमित्यभिधीयते॥**

**यच्चानुकूलमेतस्य तच्च शास्त्रं प्रकीर्त्तितम्।  
अतोऽन्यो ग्रन्थविस्तारो नैव शास्त्रं कुवर्त्म तदिति॥**

तदनेनानन्यलभ्यः शास्त्रार्थ इति न्यायेन भेदस्य प्राप्तत्वेन तत्र न तात्पर्य्यं किन्त्वद्वैत एव वेदवाक्यानां तात्पर्य्यमिति अद्वैतप्रत्याशा प्रतिक्षिप्ता अनुमानादीश्वरस्य सिद्ध्याभावेन तद्भेदस्यापि ततः सिद्ध्यभावात्। तस्मान्न भेदानुवाद‌कत्वमिति तत्परत्वमवगम्यते। अत एवोक्तम्



**सदागमैकविज्ञेयं समतीतक्षराक्षरम्।  
नारायणं सदा वन्दे निर्दोषाशेषद्गुणमिति॥**

शास्त्रस्य तत्र प्रामाण्यमुपपादितं तत्तु समन्वयादिति समन्वय उपक्रमादिलिङ्गम् उक्तं वृहत्संहितायाम्

**उपक्रमोपसंहारावभ्यासोऽपूर्व्वता फलम्।  
अर्थवादोपपत्ती च लिङ्गं तात्पर्य्यनिर्णय इति॥**

एवं वेदान्ततात्पर्य्यवशात्तदेव ब्रह्म शास्त्रगम्यमित्युक्तं भवति। दिङ्मात्रमत्रप्रादर्शि शिष्टमानन्दतीर्थमाव्यव्यास्थानादौ द्रष्टव्यं ग्रन्थबहुत्वभियोपरम्यत इति। एतच्च रहस्यं पूर्णप्रज्ञेन मध्यमन्दिरेण वायोस्तृतीयावतारन्मन्येन निरूपितमिति।

**प्रथमस्तु हनूमान् स्यात् द्वितीयो भीम एव च।  
पूर्णप्रज्ञस्तृतीयश्च भगवत्कार्य्यसाधक इति॥**

एतदेवाभिप्रेत्य तत्र तत्र ग्रन्थसमाप्ताविदं पद्यं लिख्यते

**यस्य चीण्युदितानि वेदवचने दिव्यानि रूपाण्यलं  
ह्येतद्दर्शितमित्यमेतदखिलं वेदस्य गर्भे महः।**

**वायो रामवचोमतं प्रथमकं वृक्षो द्वितीयं वपु-  
र्मध्वोयस्तु तृतीयमेतदमुना ग्रन्थः कृतः केशवे॥**

एतत्पद्यार्थस्तु बलित्थातद्वपुलियाधि दर्शितं देवस्य भर्गः सहसो यतो जनीत्यादिश्रुतिपर्य्यालोचनयावगम्यत इति। तस्मात् सर्व्वस्य शास्त्रस्य विष्णुतत्त्वं सर्व्वोत्तममित्यत्र तात्पर्य्यमिति सर्व्वं निरवद्यम्॥

**इति सर्व्वदर्शनसङ्ग्रहे पूर्णप्रज्ञदर्शनम्।**



 तदेतद्वैष्णवमतं दासत्वादिपदवेदनीयं परतन्त्रदुःखावहत्वान्नदुःखान्तादीप्सितास्पदमित्यरोचयमानाः पारमैश्वर्य्यं कामयमानाः पराभिता मुक्ता न भवन्ति परतन्त्रत्वात् पारमैश्वर्य्यरहितत्वादस्मदादिवत् मुक्तात्मानश्च परमेश्वरगुणसम्बन्धिनः पुरुषत्वे सति समस्तदुःखवीजविधुरत्वात् परमेश्वरवदित्याद्यनुमानं प्रमाणं प्रतिपद्यमानाः केचन माहेश्वराः परमपुरुषार्थसाधनपञ्चार्थप्रपञ्चनपरं पाशुपतशास्त्रमाश्रयन्ते। तत्रेदमादिसूत्रम् अथातः पशुपतेः पाशुपतयोगविधिं व्याख्यास्याम इति। अस्यार्थः अत्राथशब्दः पूर्व्वप्रकृतापेक्षः। पूर्व्वप्रकृतश्चगुरुं प्रति शिष्यस्य प्रश्नः। गुरुस्वरूपं गणकारितायां निरूपितम्

**पञ्चकास्त्वष्ट विज्ञेया गणश्चैकचिकात्मकः।  
वेत्तानवगणस्यास्य संस्कर्त्तागुरुरुच्यत इति॥**

**लाभा मला उपायाश्च देशावस्थाविशुद्धयः।  
दीक्षाकारिबलान्यष्टौ पञ्चकास्त्रीणि वृत्तय इति॥**

तिस्रो वृत्तय इति प्रयोक्तव्ये त्रीणि वृत्तय इति छान्दसः प्रयोगः। तत्र विधीयमानमुपायफलं लाभः ज्ञानतपोदेवनित्यत्वस्थितिशुद्धिभेदात् पञ्चविधः। तदाह हरदत्ताचार्य्यःज्ञानं तपोऽथ नित्यत्वं स्थितिः शुद्धिञ्च पञ्चममिति। आत्माश्रितो दुष्टभावो मलः स मिथ्याज्ञानादिभेदात् पञ्चविधः। तदप्याह

**मिथ्याज्ञानमधर्म्मश्च सक्तिर्हेतुश्च्युतिस्तथा।  
पशुत्वमूखं पञ्चैते तन्त्रेहेया विविक्रित इति॥**

साधकस्य शुद्धिहेतुरुपायः वासचर्य्यादिभेदात्पञ्चविधः। तदप्याह



**वासचर्य्याजपो ध्यानं सदा रुद्रस्मृतिस्तथा।  
प्रतिपत्तिश्चलाभानामुपायाः पञ्च निश्चिता इति॥**

येनार्थानुसन्धानपूर्वकं ज्ञानतपोवृद्धी प्राप्नोति स देशो गुरुजनादिः। यदाह

**गुरुर्जनो गुहादेशःश्मशानं रुद्र एव चेति।**

आलाभप्राप्तेरेकतमादौ यदवस्थानं सावस्था व्यक्तादिविशेषेण विशिष्टा। तदुक्तम्

**व्यक्ताव्यक्ताजपादानं निष्ठा चैव हि पञ्चममिति।**

मिथ्याज्ञानादीनामत्यन्तव्यपोहो विशुद्धिः। सा प्रतियोगिभेदात् पञ्चविधा। तदुक्तम्

**अज्ञानस्याप्यसङ्गस्य हानिः सङ्गकरस्य च।  
च्युतिर्हानिः पशुत्वस्य शुद्धिः पञ्चविधा स्मृतेति॥**

दीक्षाकारिकञ्चकं चोक्तम्

**द्रव्यं कालः क्रिया मूर्त्तिर्गुरुश्चैव हि पञ्चम इति।**

बलपञ्चकञ्च

**गुरुभक्तिः प्रसादश्च मतेर्द्वन्द्वजयस्तथा।  
धर्म्मश्चैवाप्रमादश्च बलं पञ्चविधं स्मृतमिति॥**

पञ्चमललघूकरणार्थं मानामानविरोधिनोऽन्नार्जनोपाया वृत्तयः भैक्ष्योत्सृष्टयथालब्धाभिधा इति। शेषमशेषमाकर एवागन्तव्यम्।

 अत्राथशब्देन दुःखान्तस्य प्रतिपादनम् आध्यात्मिकादिदुःखव्यपोहप्रश्नार्थत्वात्तस्य पशुशब्देन कार्य्यस्य परतन्त्रवचन-



त्वात्तस्य पतिशब्देन कारणस्येश्वरः पतिरीशितेति जगत्कारणीभूवेश्वरवचनत्वात्तस्य। योगविधी तु प्रसिद्धौ। तत्र दुःखान्तो द्विविधःअनात्मकः सात्मकश्चेति तत्रानात्मकः सर्व्वदुःखानामत्यन्तोच्छेदरूपः सात्मकस्तु दृक्क्रियाशक्तिलक्षणमैश्वर्य्यम्। तत्र दृक्शक्तिरेकापि विषयभेदात् पञ्चविधोपक्षर्व्यते दर्शनं अवसं मननं विज्ञानं सर्व्वज्ञत्वञ्चेति। तत्र सूक्ष्मव्यवहितविप्रकृष्टाशेषचाक्षुषस्पर्शादिविषयं ज्ञानं दर्शनम्। अशेषशब्दविषयं सिद्धिज्ञानं श्रवणम्। समस्तचिन्ताविषयं सिद्धिज्ञानं मननम्। निरवशेषशास्त्रविषयं ग्रन्थतोऽर्थतश्च सिद्धिज्ञानं विज्ञानम्। उक्तानुक्ताशेषार्थेषु समासविस्तरविभागविशेषतश्चतत्त्वव्याप्तसदोदितसिद्धिज्ञानं सर्व्वज्ञत्वम् इत्येषा धीशक्तिः। क्रियाशक्तिरेकापि त्रिविधोपचर्व्यते मनोजवित्वं कामरूपित्वं विक्रमणधर्म्मित्वञ्चेति। तत्र निरतिशयशीघ्रकारित्वं मनोजवित्वं। कर्म्मादिनिरपेक्षस्य स्वेच्छथैवानन्तसलक्षणविलक्षणसरूपकरणाधिष्ठातृत्वं कामरूपित्वम्। उपसंहतकरणस्यापि निरतिशयैश्वर्य्यसम्बन्धित्वं विक्रमपधर्म्मित्वमित्येषा क्रियाशक्तिः। यदस्वतन्त्रं सर्व्वं कार्य्यं त्रिविधं विद्या कला पशुश्चेति। तत्र पशुनद्योविद्या सापिद्विविधा।बोधाबोधस्वभावभेदात् बोधस्वभावा विवेकाविवेकप्रकृतिभेदात् द्विविधा तत्रया विवेकप्रवृत्तिःप्रमाणमात्रव्यङ्ग्या चिन्तेत्युच्यते। चित्तेन हि सर्व्वःप्राणी वाह्यार्थात्मकप्रकाशानुगृहीतं सामान्येन विवेचितमविवेचितञ्चार्थं क्षेतयते इति। पश्वर्थधर्म्मधर्म्मिका पुनरबोधात्मिका विद्या स्वशास्त्रं



येनोच्यते चेतनपरतन्त्रत्वे सत्यचेतना कला सापि द्विविधा कार्व्याख्या कारणाख्या चेति। तत्र कार्य्यख्या दशविधा पृथिव्यादीनि पञ्च तत्त्वानि रूपादयः पञ्च गुणाश्चेति। कारणाख्यात्रयोदशविधा ज्ञानेन्द्रियपञ्चकं कर्म्मेन्द्रियपञ्चकम् अध्यवसायाभिमानसङ्कल्पाभिधवृत्तिभेदात् बुद्ध्यहङ्कारमनोलक्षणमन्तःकरणत्रयञ्चेति। पशुत्वसम्बन्धी पशुः सोऽपि द्विविधः साञ्जनो निरञ्जनश्चेति। तत्र साञ्जनः शरीरेन्द्रियसम्बन्धी निरञ्जनस्तुतद्रहितः। तत्प्रपञ्चस्तु पञ्चार्थभाष्यदीपिकादौद्रष्टव्यः। समस्तसृष्टिसंहारानुग्रहकारि कारणं तस्यैकस्यापि गुणकर्म्मभेदापेक्षया विभाग उक्तः पतिः साद्य इत्यादिना। तत्रपतित्वंनिरतिशयदृक्क्रियाशक्तिमत्त्वं तेनैश्वर्य्येण नित्यसम्बन्धिवम् आद्यत्वमनागन्तुकैश्वर्य्यसम्बन्धित्वम् इत्यादर्शकारादिभिस्तीर्थकरैर्निरूपितम्।

 चित्तद्वारेणात्मेश्वरसम्बन्धो योगः स च द्विविधः क्रियालक्षणः क्रियोपरमलक्षणश्चेति। तत्र जप्यध्यानादिरूपः क्रियालक्षणः क्रियोपरमलक्षणस्तु संविद्वत्यादिसंज्ञितः। धर्म्मार्थसाधकव्यापारो विधिः। स च द्विविधः प्रधानभूतो मुलभूतश्च तत्र प्रधानभूतः साक्षाद्धर्म्महेतुः चर्य्य्या। सा द्विविधा व्रतं द्वाराणि चेति। तत्रभस्मस्नानशय्योपहारजपप्रदक्षिणानि व्रतम्। तद्दुक्तम् भगवता नकुलीशेन भस्मना चिषवणं स्नाथीत भसुनि शयोतेति। अत्रोपचारो नियमः स च षडङ्गः। तदुक्तंसूत्रकारेण हस्तिगीतनृत्यहुडुक्कारनमस्कारजप्यषडङ्गोपहारेण उ-



पतिष्ठेतेति। तत्र हसितं नाम कण्ठोष्ठपुटविस्फुर्जनपुरःसरमहहहेत्यट्टहासः। गीतं गान्धर्व्वशास्त्रसमयानुसारेण महेश्वरसम्बन्धिगुणधर्म्मादिनिमित्तानां चिन्तनम्। नृत्यमपि नाय्यशास्त्रानुसारेण हस्तपादादीनामुत्क्षेपणादिकमङ्गप्रत्यङ्गोपाङ्गसहितं भावाभावसमेतञ्च प्रयोक्तव्यम्। हुडुक्कारो नाम जिह्वातालुसंयोगान्निष्पाद्यमानः पुण्यो वृषनादसदृशोनादः। हुडुगिति शब्दानुकारो वषडितिवत्। यत्र लौकिका भवन्ति तत्रैतत् सर्व्वं गूढं प्रयोक्तव्यम्। शिष्टं प्रसिद्धम्। द्वाराणि तु क्राथनस्यन्दनमन्दनशृङ्गारणावितत्करणावितद्भाषणानि। तत्रासुप्तस्यैव सुप्तलिङ्गवद्दर्शनं क्राथनम्। वाय्यभिभूतस्येव शरीरावयवानां स्पन्दनं कम्पनम्। उपहतपादेन्द्रियस्येव गमनं मन्दनम्। रूपयौवनसम्पन्नां कामिनीमवलोक्यात्मानं कामुकमिव यैर्विलासैः प्रदर्शयति तत् शृङ्गारणम्। कार्य्यकार्य्यविवेकविकलस्येव लोकनिन्दितकर्म्मकरणमवितत्करणम्। व्याहतापार्थकादिशब्दोच्चारणमवितद्भाषणमिति। गुणभूतस्तु चर्य्याअनुग्राहकोऽनुस्नानादिः भैक्षोच्छिष्टादिनिर्म्मिता योग्यताप्रत्ययनिवृत्त्यर्थः। तदप्युक्तं सूत्रकारेण अमुस्राननिर्म्माख्यलिङ्गधारीति॥ तत्रसमासो नाम धर्म्मिमात्राभिधानं तत्रप्रथमसूत्र एव कृतम्। पञ्चानां पदार्थानां प्रमाणतः पञ्चाभिधानं विस्तरः। स खलु राशीकरभाष्ये द्रष्टव्यः। एतेषां यथासम्भवं लक्षणतोऽसङ्करेणाभिधानं विभागः सतु विहितशास्त्रान्तरेभ्योऽमीषां गुणातिशयेन कथनं विशेषः। तथा हि अन्यत्र दुःखनिवृत्तिरेव दुःखान्तः



इह तु पारमैश्वर्य्यप्राप्तिश्च। अन्यचाभूत्वा भावि कार्य्यमिह तुनित्यं पश्वादि। अन्यत्र सापेक्षं कारणं इह तु निरपेक्षो भगवामेव। अन्यत्र कैवल्यादिफलको योगः इह तु पारमैश्वर्य्यदुःखान्तफलकः। अन्यत्र पुनरावृत्तिः स्वर्गादिःइह पुनरपुनरावृत्तिरूपः सामीप्यादिफलकः।

 ननुमहदेतदिन्द्रजालं यन्निरपेक्षं परमेश्वरकारणमिति तथात्वे कर्म्मवैफल्यं सर्व्वकार्य्याणां समसमयसमुत्पादश्चेति दोषद्वयं प्रादुःख्यात्। मैवं मन्येथाः व्यधिकरणत्वात्। यदि निरपेक्षस्य भगवतः कारणत्वं स्यात्तर्हि कर्म्मणोवैफल्ये किमायातम्। प्रयोजनाभाव इति चेत् कस्य प्रयोजनाभावः। कर्म्मवैफल्ये कारणं किं कर्म्मिणः किंवा भगवतः। नाद्यः ईश्वरेच्छानुगृहीतस्य कर्म्मणः सफलत्वोपपत्तेः तदनुगृहीतस्य ययातिप्रभृतिकर्म्मवत् कदाचित् निष्फलत्वसम्भवाच्च। न चैतावता कर्म्मस्वप्रवृतिः कर्षकादिवदुपपत्तेः। ईश्वरेच्छायत्तत्वाच्च पशूनां प्रवृत्तेः। नापि द्वितीयःपरमेश्वरस्य पर्य्यप्तकामत्वेन कर्म्मसाध्यप्रयोजनापेक्षाया अभावात्। यदुक्तंसमसमयसमुत्पाद इति तदप्ययुक्तम् अचिन्त्यशक्तिकस्य परमेश्वरस्येच्छानुविधायिन्या अव्याहतक्रियाशक्त्या कार्य्यकारित्वाभ्युपगमात्। तदुक्तं सम्प्रदायविद्भिः

**कर्म्मादिनिरपेक्षस्तुस्वेच्छाचारी यतो ह्ययम्।  
ततः कारणतः शास्त्रे सर्व्वकारणकारणमिति॥**

ननु दर्शनान्तरेऽपीश्वरज्ञानान्मोक्षोलभ्यत एवेति कुतोऽस्य विशेष इति चेन्नमैवं वादीःविकल्पानुपपत्तेः किमीश्वरविषय-



ज्ञानमात्रंनिर्व्वाणकारणं किं वा साक्षात्कारः अथवा यथावत्तत्त्वनिश्चयः। नाद्यः शास्त्रमन्तरेणापि प्राकृतजनवद्देवानामधिपो महादेव इति ज्ञानोत्पत्तिमात्रेण मोक्षसिद्धौशास्त्राभ्यासवैफल्यप्रसङ्गात्। नापि द्वितीयः अनेकमलप्रक्षयोपचितानां पिशितलोचनानां पशूनां परमेश्वरसाक्षात्कारानुपपत्तेः। तृतीयेऽस्मन्मतापातः पाशुपतशास्त्रमन्तरेण यथावत्तत्त्वनिश्चयानुपपत्तेः। तदुक्तमाचार्य्यैः

**ज्ञानमात्रे यथा शास्त्रं साक्षाद्दृष्टिस्तु दुर्लभा।  
पञ्चार्थादन्यतो नास्ति यथावत्तत्त्वनिश्चय इति॥**

 तस्मात् पुरुषार्थकामैः पुरुषधारेयैः पञ्चार्थप्रतिपादनपरं पाशुपतशास्त्रमाश्रयणीयम्॥

**इति सर्व्वदर्शनसङ्ग्रहे नकुलीशपाशुप्रतदर्शनम्॥**  
**\_\_\_\_\_\_\_\_\_\_\_\_**

 तमिमं परमेश्वरः कर्म्मादिनिरपेक्षः कारणमिति पक्षं वैषम्बनैर्घृण्यदोषदूषितत्वात् प्रतिक्षिपन्तः केचन माहेश्वराः ज्ञैवागमसिद्धान्ततत्त्वं यथावदीक्षमाणाः कर्म्मादिमापेक्षःपरमेश्वरः कारणमिति पक्षं कक्षीकुर्व्वाणाः पक्षान्तरमुपक्षिपन्ति पतिप शुपाशभेदात् त्रयः पदार्थ इति। तदुक्तंतन्त्रतत्त्वज्ञैः

**त्रिपदार्थं चतुष्पादं महातन्त्रं जगद्गुरुः।  
सूत्रेणैकेन संक्षिप्य प्राह विस्तरतः पुनरिति॥**

अस्यार्थः उक्तास्तयः पदार्थ यस्मिन् सन्ति तत्त्रिपदार्थं विद्या-



क्रियायोगचर्य्याख्याश्चत्वारः पादा यस्मिन् तच्चतुश्चरणं महातन्त्रमिति। तत्र पशूनामस्वतन्त्रत्वात् पाशानामचैतन्यात् तद्विलक्षणस्य पत्युःप्रथममुद्देशः। चेतनत्वसाधर्म्यात् पशूनां तदामन्तर्य्यम्।अवशिष्टानां पाशानामन्ते विनिवेश इति क्रमनियमः दीक्षायाःपरमपुरुषार्थहेतुत्वात्तस्याश्च पशुपाशेश्वरस्वरूपनिर्णयोपायभूतेन मन्त्रमन्त्रेश्वरादिमाहात्म्यनिश्चायकेन ज्ञानेन विना निष्पादयितुमशक्यत्वात् तदवबोधकस्य विद्यापादस्य प्राथम्यम्। अनेकविधसाङ्गदीक्षाविधिप्रदर्शकस्य क्रियापादस्य तदनन्तर्य्यम्। योगेन विना नाभिमतप्राप्तिरिति साङ्गयोगज्ञापकस्य योगपादस्य तदुत्तरत्वम्। विहिताचरणनिषिद्धवर्जनरूपां चर्य्यांविना योगोऽपि न निर्वहतीति तत्प्रतिपादकस्य चर्य्यापादस्य चरमत्वमिति विवेकः। तत्र पतिपदार्थः शिवोऽभिमतः। मुक्तात्मनां विश्वेश्वरादीनाञ्च यद्यपि शिवत्वमस्तितथापि परमेश्वरपारतन्न्यात् स्वातन्त्र्यंनास्ति। ततश्च तदनुकरणभुवनादीनां भावानां सन्निवेशविशिष्टत्वेन कार्य्यत्वमवगम्यते। तेन च कार्य्यत्वेनैषां बुद्धिमत्पूर्व्वकत्वमनुमीयत इत्यनुमानवशात् परमेश्वरप्रसिद्धिरुपपद्यते।

 ननु देहस्यैव तावत्कार्य्यत्वमसिद्धं न हि क्वचित् केनचित् कदाचित् देहः क्रियमाणो दृष्टचरः। सत्यं तथापि न केनचित् क्रियमाणत्वं देहस्य दृष्टमिति कर्तृदर्शनापह्नवोन युज्यते तस्यानुमेयत्वेनाप्युपपत्तेः। देहादिकं कार्य्यं भवितुमर्हति सन्निवेशविशिष्टत्वात् विनश्वरत्वाद्वाघटादिवत् तेन च कार्य्यत्वेन



बुद्धिमत्पूर्व्वकत्वमनुमातुं सुकरमेव। विमतं सकर्तृकं कार्य्यात्वात् घटवत् यदुक्तसाधनं तदुक्तसाध्यं न यदेवं न तदेवं यथात्मादि। परमेश्वरानुमानप्रामाण्यसाधनानुमानमन्यत्राकारीत्युपरम्यते।

**अज्ञोजन्तुरनीशोऽयमात्मनः सुखदुःखयोः।  
ईश्वरप्रेरितो गच्छेत् स्वर्गं वा श्वभ्रमेव वा॥**

इति न्यायेन प्राणिकृतकर्म्मानुपेक्षया परमेश्वरस्य कर्तृत्वोपपत्तेः। न च स्वातन्त्र्यविहतिरिति वाच्यं करणापेक्षया कर्तुः स्वातन्त्र्यविहतेरनुपलम्भात् कोषाध्यक्षापेक्षस्यराज्ञः प्रसादादिना दानवत्। यथोक्तं सिद्धगुरुभिः

**स्वतन्त्रस्याप्रयोज्यत्वं करणादिप्रयोक्तृता।  
कर्त्तुः स्वातन्त्र्यमेतद्धि न कर्म्माद्यनपेक्षतेति॥**

तथा च तप्तत्कर्म्माशयवशाद्भोगतत्साधनतदुपादानादिविशेषज्ञः कर्त्ताअनुमानादिसिद्ध इति सिद्धम्। तदिदमुक्तं तत्र भवद्भिर्वृहस्पतिभिः

**इह भाग्यभोगसाधनतदुपादानादि यो विजानाति।  
तमृते भूतन्नहीदं पुंस्कर्म्माशयविपाकज्ञमिति।**

अन्यत्रापि।

**विवादाध्यासितं सर्व्वंबुद्धिमत्कर्तृपूर्व्वकम्।  
कार्य्यत्वादावयोः सिद्धं कार्य्यं कुम्भादिकं यथेति॥**

सर्व्वात्मकत्वादेवास्य सर्व्वज्ञत्वं सिद्धम् अज्ञस्य करणासम्भवात्। उक्तञ्च श्रीमन्मृगेन्द्रैः

**सर्व्वज्ञः सर्व्वकर्तृत्वात् साधनाङ्गफलैः सह।**



**यो यज्जानाति कुरुते स तदेवेति सुस्थितमिति॥**

अस्तु तर्हि स्वतन्त्र ईश्वरः कर्त्तास तु तावदशरीरः घटादिकार्य्यस्य शरीरवता कुलालादिना क्रियमानत्वदर्शनात् शरीरवत्त्वे चास्मदादिवदीश्वरः क्लेशयुक्तोऽसर्व्वज्ञः परिमितशक्तिं प्राप्नुयादिति चेन्मैवं मंस्थाः अशरीरस्याप्यात्मनः स्वशरीरस्यन्दादौ कर्तृत्वदर्शनादभ्युपगम्यापि ब्रूमहे शरीरवत्त्वेऽपि भगवतोन प्रागुक्तदोषानुषङ्गः। परमेश्वरस्य हि मलकर्म्मादिपाशजालासम्भवेन प्राकृतं शरीरं न भवति किन्तु शाक्तंशक्तिरूपैरीशानादिभिः पञ्चभिर्मन्त्रैर्मस्तकादिकल्पनायामीशानमस्तकस्तत्पुरुषवक्तोघोरहृदयो वामदेवगुह्यः सद्योजातपादः ईश्वर इतिप्रसिद्ध्या यथाक्रमानुग्रहतिरोभावादानलक्षण स्थितिलक्षणोङ्गवलक्षण कृत्यपञ्चककारणं स्वेच्छानिर्म्मितंतच्छरीरं नचास्मत्शरीरसदृशम्। तदुक्तंश्रीमन्मृगेन्द्रे

**मलाद्यसम्भवाच्छक्तं वपुर्नैतादृशं प्रभोरिति।**

अन्यत्रापि

**तद्वपुःपञ्चभिर्मन्त्रैः पञ्चकृत्योपयोगिभिः।  
ईशतत्पुरुषाघेारवामाद्यैर्मस्तकादिमदिति॥**

 ननु पञ्चवक्त्रस्त्रिपञ्चदृगित्यादिना आगमेषु परमेश्वरस्य मुख्यत एव शरीरेन्द्रियादियोगः श्रूयत इति चेत् सत्यं निराकारे ध्यानपूजाचमम्भवेन भक्तानुग्रहकरणाय तत्तदाकारणहष्णाविरोधात्। तदुक्तं श्रीमत्पौष्करे

**साधकस्य तु रक्षार्थं तस्य रूपमिदं स्मृतमिति।**



अन्यात्रापि

**आकारवांस्त्वं नियमादुपास्यो  
नवस्त्वनाकारमुपैति बुद्धिरिति।**

कृत्यपञ्चकं च प्रपञ्चितं भोजराजेन

**पञ्चविधं तत्कृत्यं सृष्टिस्थितिसंहारतिरोभावः।  
तद्वदनुग्रहकरणं प्रोक्तंसततोदितस्यास्येति॥**

एतञ्चकृत्यपञ्चकं शुद्धाध्वविषये साक्षाच्छिवकर्तृकं कृच्छ्राध्वविषये त्वनन्तादिद्वारेणेति विवेकः। तदुक्तं श्रीमत्करणे शुद्धेऽध्वनि शिवः कर्त्ताप्रोक्तोऽनन्तोऽहिते प्रभोरिति।

एवञ्च शिवशब्देन शिवत्वयोगिनां मन्त्रेश्वरमहेश्वरमुक्तात्मशिवानां सवाचकानां शिवत्वप्राप्तिसाधनेन दीक्षादिनोपायकलापेन सह पतिपदार्थे संग्रहः कृत इति बोद्धव्यम्। तदित्थं पतिपदार्थो निरूपितः।

 सम्प्रति पशुपदार्थो निरूप्यते। अनणुक्षेत्रज्ञादिपदवेदनीयो जीवात्मा पशुः न तु चार्व्वाकादिवद्देहादिरूपः नान्यदृष्टं स्मरत्यन्य इति न्यायेन प्रतिसन्धाभानुपपत्तेः। नापि नैयायिकादिवत् प्रकाश्यः अनवस्थाप्रसङ्गात्। तदुक्तम्

**आत्मा यदि भवेन्मेयस्तस्य माता भवेत् पर इति।  
पर आत्मा तदानींस्यात् स परो यदि दृश्यत इति।**

न च जैनवदव्यापकः नापि बौद्धवत् क्षणिकः देशकालाभ्यामनवच्छिन्नत्वात्। तदयुक्तम्

**अनवच्छिन्नसद्भावं वस्तु यद्देशकालतः।**



**तन्नित्यं विभु चेच्छन्तीत्यात्मना विभुनित्यतेति॥**

नाप्यद्वैतवादिनामिवैकः भोगप्रतिनियमस्य पुरुषबहुत्वज्ञापकस्य सम्भवात्। नापि साङ्ख्यानामिवाकर्त्तापाशजालापोहने नित्यनिरतिशयदृक्क्रियारूपचैतन्यात्मकशिवत्वश्रवणात्। तदुक्तं श्रीमन्मृगेन्द्रे।

**पाशान्ते शिवताश्रुतेरिति।  
चैतन्यं दृक्क्रियारूपं तदस्यात्मनि सर्व्वदा।  
सर्व्वतश्च यतो मुक्तौश्रूयते सर्व्वतो मुखमिति॥**

तत्त्वप्रकाशोपि

**मुक्तात्मानोऽपि शिवाः किञ्चैते तत्प्रसादतो मुक्ताः।  
सोऽनादिमुक्त एको विज्ञेयः पञ्चमन्त्रतनुरिति।**

 पशुस्त्रिविधः विज्ञानाकल प्रलयाकलसकलभेदात्। तत्र प्रथमो विज्ञानयोगसन्न्यासैर्भोगेन वा कर्म्मक्षये सति कर्म्मक्षयार्थस्य कलादिभोगबन्धस्याभावात् केवलमलमात्रयुक्तो विज्ञानाकल इति व्यपदिश्यते। द्वितीयस्तु प्रलयेन कलादेरुपसंहारात् मलकर्म्मयुक्तः प्रलयाकलइति व्यवह्रियते। तृतीयस्तु मलमायाकर्म्मात्मकबन्धत्रयसहितः सकल इति संलप्यते। तत्र प्रथमो द्विप्रकारो भवति समाप्तकलुषासमाप्तकलुषभेदात्। तत्राद्यान् कालुष्यपरिपाकवतः पुरुषधौरेयान् अधिकारयोग्याननुगृह्मानन्तादिविद्येश्वराष्टपदं प्रापयति। तद्विद्येश्वराष्टकं निर्दिष्टं बहुदैवत्ये

**अनन्तश्चैव सूक्ष्मश्च तथैव च शिवोत्तमः।**



**एकनेत्रस्तथैवैकरुद्रञ्चापि त्रिमूर्त्तिकः।  
श्रीकण्ठश्चशिखण्डी च प्रोक्ता विद्येश्वरा इमे॥**

अन्त्यान् सप्तकोटिसङ्ख्यातान् मन्त्राननुग्रहकरणान् विधत्ते। तदुक्तं तत्त्वप्रकाशे

**पशवस्त्रिविधाः प्रोक्ता विज्ञानप्रलयकेवलौसकलः।  
मलयुक्तस्तत्राद्योमलकर्म्मयुतो द्वितीयः स्यात्।**

**मलमायाकर्म्मयुतः सकलस्तेषु द्विधा भवेदाद्यः।  
आद्यः समाप्तकलुषोऽसमाप्तकलुषोद्वितीयः स्यात्।**

**आद्याननुगृह्य शिवो विद्येशत्वे नियोजयत्यष्टौ।  
मन्त्रांश्च करोत्यपरान् ते चोक्ताःकोटयः सप्तेति।**

सोमशम्भुनाप्यभिहितं

**विज्ञानाकलनामैको द्वितीयः प्रलयाकलः।  
तृतीयः सकलःशास्त्रेऽनुग्राह्यस्त्रिविधो मतः।**

**तत्राद्योमलमात्रेण युक्तोऽन्ये मलकर्म्मभिः।  
कलादिभूमिपर्य्यन्ततत्त्वैस्तु सकलोयुत इति॥**

प्रलयाकलोऽपि द्विविधः पक्कपाशद्वयः तद्विलक्षणश्च तत्र प्रथमो मोक्षं प्राप्नोति द्वितीयस्तु पुर्य्यष्टकयुतः कर्म्मवशान्नानाविधजन्मभाग्भवति। तदप्युक्तं तत्त्वप्रकाशे

**प्रलयाकलेषु येषामपक्कमलकर्म्मणीव्रजन्त्येते।  
पुर्य्यष्टकदेहयुता योनिषु निखिलासु कर्म्मवशादिति।**

पुर्य्यष्टकमपि तत्रैव निर्दिष्टम्

**स्यात् पुर्य्यष्टकमन्तःकरणं धीःकर्म्म करणानीति।**



 विवृतं चाघोरशिवाचार्य्येण पुर्य्यष्टकं नाम प्रतिपुरुषं नियतः सर्गादारभ्य कल्पान्तं मोक्षान्तं वा स्थितः पृथिव्यादिकलापर्य्यन्तस्त्रिंशत्तत्वात्मकः सूक्ष्मो देहः। तथा चोक्तंतत्त्वसंग्रहे।

**वसुधाद्यस्तत्त्वगणः प्रतिपुन्नियतः कलान्तोऽयम्।  
पर्य्यटति कर्म्मवशाद्भुवनजदेहेष्वयञ्च सर्व्वेष्विति।**

तथा चायमर्थः समपद्यत अन्तःकरणशब्देन मनोबुद्ध्यहङ्कारचित्तवाचिना अन्यान्यपि पुंसो भोगक्रियायामन्तरङ्गाणि कलाकालनियतिविद्यारागप्रकृतिगुणाख्यानि सप्त तत्त्वानि उपलक्ष्यन्ते धीकर्म्मशब्देन ज्ञेयानि पञ्च भूतानि तत्करणानि च तन्मात्राणि विवक्ष्यन्ते करणशब्देन ज्ञानकर्म्मेन्द्रियदशकं संगृह्यते।

 ननु श्रीमत्कालोत्तरे शब्दः स्पर्शस्तथा रूपं रसो गन्धश्च पञ्चकम्। बुद्धिर्मनस्त्वहङ्कारः पुर्य्यष्टकमुदाहृतमिति श्रूयते तत्कथमन्यथा कथ्यते।अद्धा अतएव च तत्रभवता रामकण्ठेन तत् सूत्रं शक्तत्वपरतया व्याख्यायीत्यलमतिप्रपञ्चेन। तथापि कथं पुनरस्य पुर्य्यष्टकत्वं भूततन्मात्रबुद्धीन्द्रियकर्म्मेन्द्रियान्तः करणसंज्ञैः पञ्चभिर्वर्गैस्तत्करणेन प्रधानेन कलादिपञ्चककञ्चुकात्मना वर्गेण चारब्धत्वादित्यविरोधः। तत्र पुर्य्यष्टकयुतान् विशिष्टपुष्यसम्पन्नान् कांश्चिदनुगृह्य भुवनपतित्वमत्र महेश्वरोऽनन्तः प्रयच्छति। तदुक्तम्

 कांश्चिदनुगृह्य वितरति भुवनपतित्वं महेश्वरस्तेषामिति। सकलोऽपि द्विविधः पक्वकलुषापक्वकलुषभेदात्। तत्राद्यान्



परमेश्वरस्तत्परिपाकपरिपाठ्यातदनुगुणशक्तिपातेन मण्डल्याद्यष्टादशोत्तरशतं मन्त्रेश्वरपदं प्रापयति। तदुक्तम्

**शेषा भवन्ति सकलाः कलादियोगादहर्मुखे काले।  
शतमष्टादश तेषां कुरुते स्वयमेव मन्त्रेशान्॥**

**तत्राष्टौ मण्डलिनः क्रोधाद्यास्तत्समाश्चवीरेशः।  
श्रीकण्ठः शतरुद्राः शतमित्यष्टादशाभ्यधिकमिति॥**

तत्परिपाकाधिक्यनिरोधेन शक्त्युत्युपसंहारेण दीक्षाकरणेन मोक्षप्रदो भवत्याचार्य्यमूर्त्तिमास्थाय परमेश्वरः। तदयुक्तम्

**परिपक्वमलानेतानुत्सादनशक्तिपातेन।  
योजयति परे तत्त्वे सदीक्षयाचार्य्यमूर्त्तिस्य इति॥**

श्रीमन्मृगेन्द्रेऽपि

**पूर्व्वं व्यत्यासि तस्याणोःपाशजालमपोहतीति।**

व्याकृतञ्चनारायणकण्ठेन तत्सर्व्वंतत एवावधार्य्यम् अस्माभिस्तु विस्तरभिया न प्रस्तूयते। अपक्वकलुषान् बद्धानणून् भोगभाजो विधत्तेपरमेश्वरः कर्म्मवशात्। तदप्युक्तम्

**बद्धान् शेषानपरान् विनियुङ्क्ते भोगभुक्तये पुंसः।  
तत्कर्म्मणामनुगमादित्येवं कीर्त्तिताः पशव इति॥**

 अथ पाशपदार्थः कथ्यते। पाशश्चतुर्विधः मलकर्म्ममायारोधशक्तिभेदात्। ननु शैवागमेषु मुख्यं पतिपशुपाशा इति क्रमास्त्रितथम्। तत्रपतिः शिव उक्तः पशवो ह्यणवोऽर्थपञ्चकं पाशा इति पाशः पञ्चविधः कथ्यते तत्कथं चतुर्विध इति गण्यते। उच्यते। विन्दोर्मायात्मनः शिवतत्त्वपदवेदनीयस्य शिवपदप्रा-



प्तिलक्षणपरममुक्त्यपेक्षया पाशत्वेऽपि तद्योगस्य विद्येश्वरादिपदप्राप्तिहेतुत्वेनापरमुक्तित्वात् पाशत्वेनानुपादानमित्यविरोधः। अतएवोक्तं तत्त्वप्रकाशे

**पाशाश्चतुर्विधाः स्युरिति।**

श्रीमन्मृगेन्द्रेऽपि

**प्रावृतीशौ बलं कर्म्म मायाकार्य्यञ्चतुर्विधम्।  
पाशजालं समासेन धर्म्मनाम्नैव कीर्त्तिता इति॥**

अस्यार्थः प्रावृणोति प्रकर्षेणाच्छादयत्यात्मनोदृक्क्रिये इति प्रावृतिः॥ स्वाभाविक्यशुचिर्मलः स च ईष्ठे स्वातन्त्रेणेति ईशः। तदुक्तम्

**एको ह्यनेकशक्ति दृक्क्रिययोश्छेदको मलः पुंसः।  
तुषतण्डुलवत् ज्ञेयस्ताम्राश्रितकालिकावद्वेति॥**

बलं रोधशक्तिः अस्याः शिवशक्तेः पाशाधिष्ठानेन पुरुषतिरोधायकत्वादुपचारेण पाशत्वम्। तदुक्तम्

**तासामहं वरा शक्तिः सर्व्वनुग्राहिका शिवा।  
धर्म्मानुवर्त्तनादेव पाश इत्युपचर्य्यत इति॥**

क्रियते फलार्थिभिरिति कर्म्म धर्म्माधर्म्मात्मकं वीजाङ्कुरवत् प्रवाहरूपेणानादि। यथोक्तं श्रीमत्किरणे

**यथानादिर्मलस्तस्यकर्म्माल्पकमनादिकम्।  
यद्यनादिरसं सिद्धं वैचित्र्यं केन हेतुनेति॥**

मात्यस्यां शक्त्यात्मना प्रलये सर्व्वंजगत् सृष्टौव्यक्तिं यातीति माया। यथोक्तंश्रीमत्सोरभेये



**शक्तिरूपेण कार्य्याणि तल्लीनानि महाक्षये।  
विकृतौ व्यक्तिमायाति साकार्य्येण कलादिनेति॥**

यद्यप्यत्र बहु वक्तव्यमस्ति तथापि ग्रन्थभूयस्त्वभयादुपरम्यते।तदित्यं पतिपशुपाशपदार्थास्त्रयः प्रादर्शिषत।

**पतिविद्येतथाविद्यापशुः पाशश्च कारणम्।  
तन्निवृत्ताविति प्रोक्ताः पदार्थाःषट् समासतः **

इत्यादिना प्रकारान्तरं ज्ञानरत्नावल्यादौप्रसिद्धम्। सर्व्वंतत एवावगन्तव्यमिति सर्व्वंसमञ्जयम्॥

**इति सर्व्वदर्शनसङ्ग्रहे शैवदर्शनम्॥**  
**\_\_\_\_\_\_\_\_\_\_\_\_\_**

 अत्रापेक्षाविहीनानां जडानां कारणत्वं दुष्यतीत्यपरितुव्यन्ता मतान्तरमन्विष्यन्तः परमेश्वरेच्छावशादेव जगन्निर्म्माणं परिघुष्यन्तः स्वसंवेदनोपपत्त्यागमसिद्धप्रत्यगात्मतादात्म्येनानाविधमानमेयादिभेदाभेदशालि परमेश्वरोऽनन्यमुखप्रेक्षित्वलक्षणस्वातन्त्र्यभाक् स्वात्मदर्पणे भावात् प्रतिविम्बवभासयदिति भणन्तोवाह्याभ्यन्तरचर्य्याप्राणायामादिक्लेशप्रयासकलावैधुर्य्येण सर्व्वसुलभमभिनवं प्रत्यभिज्ञामात्रं परापरसिद्ध्युपायमभ्युपगच्छन्तः परे माहेश्वराः प्रत्यभिज्ञाशास्त्रमभ्यस्यन्ति। तस्येयप्तापि न्यरूपि परीक्षकैः

**सूत्रं वृत्तिर्विवृतिर्लघ्वोवृहत्तीत्युभे विमर्शिन्यौ।  
प्रकरण विवरण पञ्चकमिति शास्त्रं प्रत्यभिज्ञायाः॥**

तत्रेदं प्रथमं सूत्रम्



**कथञ्चिदासाद्य महेश्वरः स्या-  
द्दास्यं जनस्याप्युपकारमिच्छन्।  
समस्तसम्पत्समवाप्तिहेतुं  
तत्प्रत्यभिज्ञामुपपादयामीति॥**

कथञ्चिदिति परमेश्वराभिन्नगुरुचरणारविन्दयुगलसमाराधनेन परमेश्वरघटितेनैवेत्यर्थः आसाद्येति आ समन्तात् परिपूर्णतया सादयित्वास्वात्मोपभोग्यतां निरर्गलां गमयित्वा तदनेन विदितवेद्यत्वेन परार्थशास्त्रकरणेऽधिकारो दर्शितः अन्यथा प्रतारणमेव प्रयजेत् मायोत्तीर्णाअपि महामायाधिकृता विष्णुविरिञ्च्याद्यायदीयैश्वर्य्यलेशेनेश्वरीभूताः स भगवाननवच्छिन्नप्रकाशानन्दस्वातन्त्र्यपरमार्थोमहेश्वरः तस्य दास्वं दीयतेऽस्मै स्वामिना सर्व्वंयथाभिलषितमिति दासः परमेश्वरस्वरूपस्वातन्त्र्युपात्रमित्यर्थः। जनशब्देनाधिकारिविषयनियमाभावः प्रादर्शि यस्य यस्य हीदं स्वरूपकथनं तस्य तस्य महाफलं भवति प्रधानस्यैव परमार्थफललात्। तथोपदिष्टं शिवदृष्ठौ परमगुरुभिर्भगवत्सोमानन्दनाथपादैः

**एकवारं प्रमाणेन शास्त्राद्वा गुरुवाक्यतः।  
ज्ञाते शिवत्वे सर्व्वस्थे प्रतिपत्त्या दृढात्मना॥**

**करणेन नास्ति कृत्यं क्वापि भावनया सकृत्।  
ज्ञाते सुवर्णे करणं भावनां वा परित्यजेदिति॥**

अपिशब्देन स्वात्मनस्तदभिन्नतामाविष्कुर्व्वता पूर्णत्वेन स्वात्मनि परार्थसम्पत्त्यतिरिक्तप्रयोजनान्तरावकाशश्च पराकृतः। परार्थश्च



प्रयोजनं भवत्येव तल्लक्षणयोगात् न ह्ययं देवशापः स्वार्थ एव प्रयोजनं न परार्थइति। अतएवोक्तमक्षपादेन यमर्थमधिकृत्य प्रवर्त्तते तत्प्रयोजनमिति। उपशब्दः सामीप्यार्थःतेन जनस्य परमेश्वरसमीपताकरणमात्रं फलम् अतएवाहसमस्तेति परमेश्वरतालाभे हि सर्व्वाःसम्पदस्तन्निस्यन्दमय्यः सम्पन्ना एव रोहणाचललाभे रत्नसम्पद इव। एवं परमेश्वरतालाभे किमन्यत् प्रार्थनीयम्। तदुक्तमुत्पलाचार्य्यैः

**भक्तिलक्ष्मीसमृद्धानां किमन्यदुपयाचितम्।  
एनया वा दरिद्राणां किमन्यदुपयाचितमिति॥**

इत्थं षष्ठीसमासपक्षेप्रयोजनं निर्द्दिष्टम्। बहुब्रीहिपक्षेतूपायः समस्तस्य वाह्याभ्यन्तरस्य नित्यसुखादेर्या सम्पत्सिद्धिः तथात्वप्रकाशः तस्याः सम्यगवाप्तिर्यस्याः प्रत्यभिज्ञायाः हेतुःसा तथोक्ता। तस्य महेश्वरस्य प्रत्यभिज्ञा प्रतिमाभिमुख्येन ज्ञानम्। लोके हि स एवायं चैत्र इति प्रतिसन्धानेनाभिमुखीभूते वस्तुनि ज्ञानं प्रत्यभिज्ञेनि व्यवह्नियते इहापि प्रसिद्धपुराणसिद्धागमानुमानादिपरिज्ञातपरिपूर्णशक्तिके परमेश्वरेसति स्वात्मन्यभिमुखीभूतेतच्छक्तिप्रतिसन्धानेन ज्ञानमुदेति नूनं स एवेश्वरोऽहमिति। तामेतां प्रत्यभिज्ञामुपपादयामि उपपत्तिः सम्भवः सम्भवतीति तत्समर्थचरणेन प्रयोजनव्यापारेण सम्पादयामीत्यर्थः। यदीश्वरस्वभाव एवात्मा प्रकाशते तर्हि किमनेन प्रत्यभिज्ञाप्रदर्शनप्रयासेनेति चेत् तबायं समाधिः स्वप्रकाशतया सततमवभासमानेऽप्यात्मनि मायावशात् भागेन प्रका-



शने पूर्णतावभाससिद्धये दृक्क्रियात्मकशक्त्याविष्करणेन प्रत्यभिज्ञा प्रदर्श्यते। तथा च प्रयोगः अयमात्मा परमेश्वरो भवितुमर्हति ज्ञानक्रियाशक्तिमत्त्वात् या यावति ज्ञाता कर्त्ताच स तावतीश्वरः प्रसिद्धेश्वरवत् राजवद्वा।आत्मा च विश्वज्ञाता कर्त्ताच तस्मादीश्वरोऽयमिति अवयवपञ्चकस्याश्रयणं मायावादेन नैयायिकमतस्य कक्षीकारात्। तदुक्तमुदयाकरसूनुना

**कर्त्तरि ज्ञातरि स्वात्मन्यादिसिद्धे महेश्वरे।  
अजडात्मा निषेधंवा सिद्धिं वा विदधीत कः॥**

**किन्तु मोहवशादस्मिन् दृष्टेऽप्यनुपलक्षिते।  
शक्त्याविष्करणेनेयं प्रत्यभिज्ञोपदर्श्यते॥**

तथा हि।

**सर्व्वेषामिह भूतानां प्रतिष्ठा जीवदाश्रया।  
ज्ञानं क्रिया च भूतानां जीवतां जीवनं मतम्॥**

**तत्रज्ञानं स्वतः सिद्धं क्रिया काश्याश्रिता सती।  
परैरप्युपलक्ष्येत तयान्यज्ज्ञानमुच्यत इति॥**

**या चैषां प्रतिभा तत्तत्पदार्थक्रमरूपिता।  
अक्रमानन्दचिद्रूपः प्रमाता स महेश्वर इति च॥**

सोमानन्दनाथपादैरपि

**सदा शिवात्मना वेत्ति सदा वेत्ति मदात्मना इत्यादि।**

ज्ञानाधिकारपरिसमाप्तावपि

**तदैक्येन विना नास्ति संविदां लोकपद्धतिः।  
प्रकाशैक्यात्तदेकत्वं मातैकः स इति स्थितः॥**



**स एवार्थभृशत्वेन नियतेन महेश्वरः।  
विमर्श एव देवस्य शुद्धे ज्ञानक्रिये यत इति॥**

विवृतं चाभिनवगुप्तार्य्यैः। तमेव भान्तमनुभाति सर्व्वं तस्य भाषा सर्व्वमिदं विभातीति श्रुत्या च प्रकाशचिद्रूपमहिम्ना सर्व्वस्य भावजातस्य भासकत्वमभ्युपेयते ततश्चविषयप्रकाशस्य नीलप्रकाशः पीतप्रकाश इति विषयोपरागभेदाद्भेदः। वस्तुतस्तु देशकालाकारसङ्कोचवैकल्यादभेद एव स एव चैतन्यरूपः प्रकाशः प्रमातेत्युच्यते तथा च पठितं शिवसूत्रेषु चैतन्यमात्मेति। तस्य चिद्रूपत्वमनवच्छिन्नविमर्शत्वमनन्योन्मुखत्वमानन्दैकघनत्वं माहेश्वर्य्यमिति पर्य्ययः स एवा ह्ययं भावात्मा विमर्शः शुद्धे पारमार्थिक्यौ ज्ञानक्रिये तत्र प्रकाशरूपता ज्ञानं स्वतोजगन्निर्म्मातृत्वंक्रिया। तच्च निरूपितं क्रियाधिकारे

**एष चानन्दशक्तित्वादेवमाभासयत्यमून्।  
भावानिच्छावशादेषा क्रिया निर्म्मातृतास्य सेति॥**

उपसंहारेऽपि।

**इत्थं तथा घटपटाद्याकारजगदात्मना।  
तिष्ठासोरेवमिच्छैव हेतुकर्तृकृता क्रियेति॥**

**तस्मिन् सतीदमस्तीति कार्य्यकारणतापि या।  
साप्यपेक्षाविहीनानां जडानां नोपपद्यते**

इति न्यायेन यतो जडस्य न कारणता न वा अनीश्वरस्य चेतनस्यापि तस्मात्तेन तेन जगद्गतजन्मस्वित्यादिभावविकारतत्तद्भेदक्रियासहस्ररूपेण स्यातुमिच्छोःस्वतन्त्रस्य भगवतो महे-



श्वरस्येच्छैवोत्तरोत्तरमुच्छूनस्वभावा क्रिया विश्वकर्तृत्वंवोच्यत इति। इच्छामात्रेण जगन्निर्म्माणमित्यत्र दृष्टान्तोऽपि स्पष्टं निर्दिष्टः

**योगिनामपि मृद्वीजे विनैवेच्छावशेन यत्।  
घटादि जायते तत्तत् स्थिरस्वार्थक्रियाकरमिति॥**

यदि घटादिकं प्रति मृदाद्येव परमार्थतः कारणं स्यात्तर्हि कथं योगीच्छामात्रेण घटादिजन्म स्यात्। अथोच्येत अन्य एव मृद्वीजादिजन्या घटाङ्कुरादयो योगीच्छाजन्यास्त्वन्या एवेति तत्रापि बोध्यसे सामग्रीभेदात्तावत् कार्य्यभेद इति सर्व्वजनप्रसिद्धम्। ये तु वर्णयन्ति नोपादानं विना घटाद्युत्पत्तिरिति योगी त्विच्छया परमाणून् व्यापारयन् सङ्घटयतीति तेऽपि बोधनीयाः। यदि परिदृष्टकार्य्यकारणभावविपर्य्ययो न लभ्येत तर्हि घटे मृद्दण्डचक्रादि देहे स्त्रीपुरुषसंयोगादि सर्व्वमपेक्ष्येत तथा च योगीच्छासमनन्तरसञ्जातघटदेहादिसम्भवो दुःसमर्थ एव स्यात् चेतन एव तु तथा भाति भगवान् भूरिभगो महादेवा नियत्यनुवर्त्तनोल्लङ्घनघनतरस्वातन्त्र्यइति पक्षे न काचिदनुपपत्तिः। अतएवेाक्तंवसुगुप्ताचार्य्यैः

**निरुपादानसम्भारमभित्तावेव तन्वते।  
जगच्चित्रं नमस्तस्मै कलाश्लाघ्यय शूलिन इति॥**

ननु प्रत्यगात्मनः परमेश्वराभिन्नत्वे संसारसम्बन्धः कथं भवेदिति चेत्तत्रोक्तमागमाधिकारे

**एष प्रमाता मायान्धः संसारी कर्म्मबन्धनः**



**विद्यादिज्ञापितैश्वर्य्यश्चिद्वनो मुक्त उच्यत इति॥**

ननु प्रमयस्य प्रमात्रभिन्नत्वेवन्धमुक्तयोःप्रमेयं प्रति को विशेषः अत्राप्युत्तरमुक्तं तत्त्वार्थसंग्रहाधिकारे

**मेयं साधारणं मुक्तः स्वात्माभेदेन मन्यते।  
महेश्वरो यथावद्भः पुनरत्यन्तभेदवदिति॥**

नन्वात्मनः परमेश्वरत्वं स्वाभाविकं चेन्नार्थः प्रत्यभिज्ञाप्रार्थनया नहि वीजमप्रत्यभिज्ञातं सति सहकारिसाकल्ये अङ्कुरं नोत्पादयति तस्मात् कस्माद्वात्मप्रत्यभिज्ञाने निर्बन्ध इति चेदुच्यते। शृणु तावदिदं रहस्यं द्विविधा ह्यर्थक्रिया वाह्याङ्कुरादिका प्रमातृविश्रान्तिचमत्कारसारा प्रीत्यादिरूपा च तत्राद्या प्रत्यभिज्ञानं नापेक्षते द्वितीया तु तदपेक्षत एव। इहाप्यहमीश्वर इत्येवम्भूतचमत्कारसारा परापरसिद्धिलक्षणजीवात्मैकत्वशक्तिविभूतिरूपार्थक्रियेति स्वरूपप्रत्यभिज्ञानमपेक्षणीयम्। ननु प्रमातृविश्रान्तिसारार्थक्रिया प्रत्यभिज्ञानेन विना दृष्टा सती तस्मिन् दृष्टेति क्व दृष्टम्। अत्रोच्यते नायकगुणगणसंश्रवणप्रवृद्धानुरागा काचन कामिनी मदनविह्नला विरहक्लेशमसहमाना मदनलेखावलम्बनेन स्वावस्थानिवेदनानि विधत्ते तथा वेगात्तन्निकटमटत्यपि तस्मिन्नवलोकितेऽपि तदवलोकनं तदीयगुणपरामर्शाभावे जनसाधारणत्वं प्राप्ते हृदयङ्गमभावं न लभते। यदा तु मूर्त्तिवचनात्तदीयगुणपरामर्शं करोति तदा तत्क्षणमेव पूर्णभावमत्येति। एवं स्वात्मनि विश्वेश्वरात्मना भासमानेऽपि तन्निर्भासनं तदीयगुणपरामर्शविरहसमये पूर्वं भावं न सम्पादयति



यदा तु गुरुवचनादिना सर्व्वज्ञत्व सर्व्वकर्तृत्वादिलक्षणपरमेश्वरोत्कर्षपरामर्शोजायते तदा तत्क्षणमेव पूर्णत्मतालाभः। तदुक्तं चतुर्थे विमर्शे

**तैस्तैरप्युपयाचितैरुपगतस्तस्याः स्थितोऽप्यन्तिके  
कान्तोलोकसमान एवमपरिज्ञातो न रन्तुं यथा।  
लोकस्यैष तथानपेक्षितगुणः स्वात्मापि विश्वेश्वरो  
नैवायं निजवैभवाय तदियं तत्प्रत्यभिज्ञोदिता इति॥**

अभिनवगुप्तादिभिराचार्य्यैर्विहितप्रतानोऽपि अयमर्थः संग्रहमुपक्रममाणैरस्माभिर्विस्तरभिया न प्रतानित इति सर्व्वं शिवम्॥

**इति सर्व्वदर्शनसङ्ग्रहे प्रत्यभिज्ञादर्शनम्॥**  
**\_\_\_\_\_\_\_\_\_\_\_\_**

अपरे माहेश्वराः परमेश्वरतादात्म्यवादिनोऽपि पिण्डस्थैर्य्ये सर्व्वभिमता जीवन्मुक्तिः सेत्स्यतीत्यास्थाय पिण्डस्थैर्य्योपायं पारदादिपदवेदनीयं रसमेव सङ्गिरन्ते रसस्य पारदत्वं संसारपरपारप्रापणहेतुत्वेन। तदुक्तम्

**संसारस्य परं पारं दत्तेऽसौ पारदः स्मृत इति।**

रसार्णवेऽपि

**पारदो गदितो यस्मात् परार्थं साधकोत्तमैः।  
सुप्तोऽयं मत्समो देवि मम प्रत्यङ्गसम्भवः।  
मम देहरसोयस्माद्रमस्तेनायमुच्यते इति॥**

प्रकारान्तरेणापि जीवन्मुक्तियुक्तौ नेयं वाचोयुक्तिर्युतिमतीति



चेन्न षट्स्वपि दर्शनेषु देहपातानन्तरं मुक्तेरुक्ततया तत्र विश्वासानुपपत्त्या निर्विचिकित्सप्रवृत्तेरनुपपत्तेः। तदप्युक्तं तत्रैव

**षड्दर्शनेऽपि मुक्तिस्तु दर्शिता पिण्डपातने।  
करामलकवत्सापि प्रत्यक्षा नोपलभ्यते।  
तस्मात्तं रक्षयेत्पिण्डं रमैश्चैव रसायनैरिति॥**

गोविन्दभगवत्पादाचार्य्यैरपि

**इति धनशरीरभोगान्मत्वा नित्यान् सदैव यतनीयम्।  
मुक्तौसा च ज्ञानात् तच्चाभ्यासात् स च स्थिरे देहे इति।**

ननु विनश्वरतया दृश्यमानस्य देहस्य कथं नित्यत्वमवमीयत इति चेन्मैवं मंस्थाः षाट्कौशिकस्य शरीरस्यानित्यत्वेरमाभ्रकपदाभिलप्यहरगौरीसृष्टिजातस्य नित्यत्वोपपत्तेः। तथाच रसहृदये

**ये चात्यक्तशरीरा हरगौरीसृष्टिजान्तरं प्राप्ताः  
वन्द्यास्ते रससिद्धा मन्त्रगणः किङ्करोयेषामिति।**

तस्माज्जीवन्मुक्तिंसमीहमानेन योगिना प्रथमं दिव्यतनुर्विधेया हरगौरीसृष्टिसंयोगजनितत्वञ्च रसस्य हरजत्वेनाभ्रकस्य गौरीम्भवत्वेन तत्तदात्मकत्वमुक्तम्

**अभ्रकस्तव वीजन्तु मम वीजन्तु पारदः।  
अनयोर्मेलनं देवि मृत्युदारिद्र्यनाशनमिति॥**

अत्यल्पमिदमुच्यते देवदैत्यमुनिमानवादिषु बहवो रससामर्थ्याद्दिव्यं देहमाश्रित्य जीवन्मुक्तिमाश्रिताः श्रूयन्ते रसेश्वरसिद्धान्ते



**देवाः केचिन्महेशाद्या दैत्याः काव्यपुरःसराः।  
मुनयो बालखिल्याद्यानृपाः सोमेश्वरादयः।**

**गोविन्दभगवत्पादाचार्य्योगोविन्दनायकः।  
चर्वटिः कपिलो व्यालिः कापालिः कन्दलायनः।**

**एतेऽन्ये बहवः सिद्धा जीवन्मुक्ताश्चरन्ति हि।  
तनु रसमयीमाप्य तदात्मक कथाचणा इति॥**

अयमेवास्यार्थः परमेश्वरेण परमेश्वरीं प्रति प्रपञ्चितः

**कर्म्मयोगेन देवेशि प्राप्यते पिण्डधारणम्।  
रसश्च पवनश्चेति कर्म्मयोगो द्विधा स्मृतः॥**

**मूर्च्छितो हरति व्याधीन् मृता जीवयति स्वयम्।  
बद्धः खेचरतां कुर्य्याद्रसोवायुश्चभैरवीति॥**

मूर्च्छितस्वरूपमप्युक्तम्

**नानावर्णोभवेत् सूतो विहाय घनचापलम्।  
लक्षणं दृश्यते यस्य मूर्च्छितं तं वदन्ति हि॥**

**आर्द्रत्वञ्च घनत्वञ्च तेजो गौरवचापलम्।  
यस्यैतानि न दृश्यन्ते तं विद्यान् मृतसूतकमिति॥**

अन्यत्र बद्धखरूपमप्यभ्यधावि

**अक्षतश्च लघुद्रावो तेजस्वी निर्म्मलोगुरुः।  
स्फोटनं पुनरावृत्तौ बद्धसूतस्य लक्षणमिति॥**

ननु हरगौरीसृष्टिसिद्धौपिण्डस्थैर्य्यमास्थातुं पार्य्यते तत्सिद्धिरेव कथमिति चेन्न अष्टादशसंस्कारवशात्तदुपपत्तेः। तदुक्तमाचार्य्यैः



**तस्य हि साधनविधौ सुधियां प्रतिकर्म्मनिर्म्मलाःप्रथमम्।  
अष्टादश संस्कारा विज्ञातव्याः प्रयत्नेनेति।**

तेक्षसंस्कारा निरूपिताः

**स्वेदन मर्द्दन मूर्च्छन स्थापन पातन निरोधनियमाश्च।  
दीपन गगन ग्रासप्रमाणमथ जारणा पिधानम्॥**

**गर्भद्रुतिवाह्यद्रुतिक्षारणसरागसारणाश्चैव।  
क्रामणवेधौ भक्षणमष्टादशधेति रमकर्म्मेति॥**

तत्प्रपञ्चस्तु गोविन्दभगवत्पादाचार्य्य सर्व्वज्ञरामेश्वरभट्टारकप्रभृतिभिः प्राचीनैराचार्य्यैर्निरूपित इति ग्रन्थभूयस्त्वभयादुदास्यते।

न च रसशास्त्रंधातुवादार्थमेवेति मन्तव्यं देहवेधद्वारा मुक्तेरेव परमप्रयोजनत्वात्। तदुक्तं रसार्णवे

**लोहवेधस्त्वया देव यद्दत्तं परमीशितः।  
तं देहवेधमाचक्ष्व येन स्यात् खेचरी गतिः॥**

**यथा लोहे तथा देहे कर्त्तव्यः सूतकः सता।  
समानं कुरुते देवि प्रत्ययं देहलोहयोः।  
पूर्व्वं लोहे परीक्षेत पश्चाद्देहे प्रयोजयेदिति॥**

ननु सच्चिदानन्दात्मकपरतत्त्वस्फुरणादेव मुक्तिसिद्धौकिमनेन दिव्यदेहसम्पादनप्रयासेनेति चेत्तदेतदवार्त्तं वार्त्तशरीरालाभे तद्वार्त्ताया प्रयोगात्। तदुक्तं रसहृदये

**गलितानल्पविकल्पः सर्व्वाध्वविवक्षितश्चिदानन्दः।  
स्फुरितोऽप्यस्फुरिततनोः करोति किं जन्तुवर्गस्येति॥**



**यं जरया झर्झरितं काशश्वासादिदुःखविशदञ्च।  
योग्यं तं न समाधौ प्रतिहतबुद्धीन्द्रियप्रसरम्॥**

**बालः षोडशवर्षोविषयरसास्वादलम्पटः परतः।  
यातविवेको वृद्धा मर्त्यः कथमाप्नुयान्मुक्तिमिति॥**

ननु जीवत्वं नाम संसारित्वं तद्विपरीतत्वं मुक्तत्वं तथाच परस्परविरुद्धयोःकथमेकायतनत्वमुपपन्नं स्यादिति चेत्तदनुपपन्नं विकल्पानुपपत्तेः मुक्तिस्तावत् सर्व्वतीर्थंकरसम्मता सा किं ज्ञेयपदे निविशते न वा चरमे शशविषाणकल्पा स्यात् प्रथमे न जीवनं वर्जनीयमजीवतो ज्ञात्तृत्वानुपपत्तेः। तदुक्तं रमेश्वरसिङ्क्रान्ते

**रसाङ्कमेयमार्गीक्तोजीवमोक्षोऽस्त्यधोमनाः।  
प्रमाणान्तरवादेषु युक्तिभेदावलम्बिषु।**

**ज्ञानज्ञेयमिदं विद्धि सर्व्वमन्त्रेषु सम्मतम्।  
नाजीवन् ज्ञास्यति ज्ञेयं यदतोऽस्त्येव जीवनमिति॥**

न चेदमदृष्टचरमिति मन्तव्यं विष्णुस्वामिमतानुसारिभिः नृपञ्चास्यशरीरस्य नित्यत्वोपपादनात्। तदुक्तम् साकारसिद्धौ

**सच्चिन्नित्यनिजाचिन्त्यपूर्णानन्दैकविग्रहम्।  
नृपञ्चास्यमहं वन्दे श्रीविष्णुस्वामिसम्मतमिति॥**

नन्वेतत् सावयवं रूपवदवभासमानं नृकण्ठीरवाङ्गं सदिति न सङ्गच्छत इत्यादिनाक्षेपपुरःसरं सनकादिप्रत्यक्षं सहस्रशीर्षापुरुष इत्यादिश्रुति तमद्भुतं बालकमम्बुजेक्षणं चतुर्भुजं शङ्खगदाद्युदायुधमित्यादि पुराणलक्षणेन प्रमाणत्रयेण सिद्धं नृपञ्चाननाङ्गं कथमसत् स्यादिति। सदादीनि विशेषणानि गर्भश्रीका-



न्तमिश्रैः विष्णुखामिचरणपरिणतान्तः करणैः प्रतिपादितानि। तस्मादस्मदिष्टदेहनित्यत्वमत्यन्तादृष्टं न भवतीति पुरुषार्थकामुकैः पुरुषैरेष्टव्यम्। अत एवोक्तम्

**आयतनं विद्यानां मूलं धर्म्मार्थकाममोक्षाणाम्।  
श्रेयः परं किमन्यच्छरीरमजरामरं विहायैकमिति।**

अजरामरीकरणसमर्थश्च रसेन्द्र एव तदाह

**एकोऽसौरसराजः शरीरमजरामरं कुरुत इति।**

किं वर्ण्यते रसस्य माहात्म्यंदर्शनस्पर्शनादिनापि महत्फलं भवति। तदुक्तं रसार्लवे

**दर्शनात् स्पर्शनात्तस्य भक्षणात् स्मरणादपि।  
पूजनाद्रसदानाच्च दृश्यते षड्विधं फलम्॥**

**केदारादीनि लिङ्गानि पृथिव्यां यानि कानिचित्।  
तानि दृष्ट्वा तु यत्पुण्यं तत्पुष्यं रमदर्शनादित्यादिना॥**

अन्यत्रापि

**काश्यादिसर्व्वलिङ्गेभ्यो रसलिङ्गार्च्चनं शिवमिति।  
प्राप्यते येन तल्लिङ्गं भोगारोग्यामृतामरमिति।**

रसनिन्दायाः प्रत्यवायोऽपि दर्शितः

**प्रमादाद्रसनिन्दायाः श्रुतावेनं स्मरेत् सुधीः।  
द्राक् त्यजेन्निन्दकं नित्यं निन्दया पूरिताशुभमिति॥**

तस्मादस्मदुक्तया रीत्या दिव्यं देहं सम्पाद्ययोगाभ्यासवशात् परतत्त्वे दृष्टे पुरुषार्थप्राप्तिर्भवति। तदा

**भ्रूयुगमध्यगतं यत् शिखिविद्युत्सूर्य्यवज्जगद्भासि।**



**केषाञ्चित्पुण्यदृशामुन्मीलति चिन्मयं ज्योतिः।  
परमानन्दैकरसं परमं ज्योतिः स्वभावमविकल्पम्।**

**विगलितसकलक्लेशं ज्ञेयं शान्तं स्वसंवेद्यम्।  
तस्मिन्नाधाय मनः स्फुरदखिलं चिन्मयं जगत् पश्यन्।**

**उत्सन्नकर्म्मबन्धोब्रह्मत्वमिहैवचाप्नोतीति।**

श्रुतिश्च

**रसो वै सः रसं ह्योवायं लब्ध्वानन्दीभवतीति।**

तदित्थं भवेदन्यदुःखभरतरणोपायो रस एवेति सिद्धम्। तथाच रसस्य परब्रह्मणा साम्यमिति प्रतिपादकः श्लेाकः

**यः स्यात् प्रावरणाविमोचनधियां साध्यः प्रकृत्या पुनः  
सम्पन्नोसहते न दीव्यति परं वैश्वानरे जाग्रति।  
जातो यद्यपरं न वेदयति च स्वस्मात् स्वयं द्योतते  
यो ब्रह्मैव स दैन्यसंसृतिभयात् पायादसौपारद इति॥**

**इति सर्व्वदर्शनसंग्रहे रसेश्वरदर्शनम्॥  
\_\_\_\_\_\_\_\_\_\_\_**

 इह खलु निखिलप्रेक्षावन्निमर्गप्रतिकूलवेदनीयतया निखिलात्मसंवेदनसिद्धं दुःखं जिहासंस्तद्धानोपायं जिज्ञासुः परमेश्वरसाक्षात्कारमुपायमाकलयति

**यदा चर्म्मवदाकाशं वेष्टयन्तीह मानवाः।  
तदा शिवमविज्ञाय दुःखस्यान्ता भविष्यति।**

इत्यादिवचननिचयप्रामाण्यात्। परमेश्वरसाक्षात्कारश्च श्रवणमननभावनाभिर्भावनीयः। यदाह



**आगमेनानुमानेन ध्यानाभ्यासबलेन च।  
त्रिधा प्रकल्पयन् प्रज्ञां लभते योगमुत्तममिति।**

तत्र मननमनुमानाधीनं अनुमानञ्च व्याप्तिज्ञानाधीनं व्याप्तिज्ञानश्च पदार्थविवेकसापेक्षम्। अतः पदार्थषट्कम् अथातो धर्म्मंव्याख्यास्याम इत्यादिकायां दशलक्षण्यां कणभक्षेण भगवता व्यवास्थापि तत्राह्निकद्वयात्मके प्रथमेऽध्याये समवेताशेषपदार्थकथनमकारि। तत्रापि प्रथमाह्निके जातिमन्निरूपणं द्वितीयाह्निके जातिविशेषयोर्निरूपणम्।आह्निकद्वययुक्ते द्वितीयेध्याये द्रव्यनिरूपणं तत्रापि प्रथमाह्निके भूतविशेषणलक्षणं द्वितीयेदिक्कालप्रतिपादनम्। आह्निकद्वययुक्तेतृतीये आत्मान्तःकरणलक्षणं तत्राप्यात्मलक्षणं प्रथमे द्वितीये अन्तःकरणलक्षणम् आह्निकद्वययुक्ते चतुर्थे शरीरतदुपयोगिविवेचनं तत्रापि प्रथमे तदुपयोगिविवेचनं द्वितीये शरीरविवेचनम्।आह्निकद्वयवति पञ्चमे कर्म्मप्रतिपादनं तत्रापि प्रथमे शरीरसम्बन्धिकर्म्मचिन्तनं द्वितीये मानसकर्म्मचिन्तनम्।आह्निकद्वयशालिनि षष्ठे श्रोतधर्म्मनिरूपणं तत्रापि प्रथमे दानप्रतिग्रहधर्म्मविवेकः द्वितीये चातुराश्रम्योचितधर्म्मनिरूपणम्। तथाविधे सप्तमे गुणसमवायप्रतिपादनं तत्रापि प्रथमे बुद्धिनिरपेक्षगुणप्रतिपादनं द्वितीये तत्सापेक्षगुणप्रतिपादनं समवायप्रतिपादनञ्च।अष्टमे निर्विकल्पकसविकल्पकप्रत्यक्षप्रमाशचिन्तनम्। नवमे बुद्धिविशेषप्रतिपादनम्। दशमे अनुमानभेदप्रतिपादनम्। तत्र उद्देशो लक्षणं परीक्षा चेति त्रिविधास्य शास्त्रस्य प्रवृत्तिः। ननु विभागा-



पेक्षया चातुर्विध्ये वक्तव्ये कथं त्रैविध्यमुक्तमिति चेन्मैवं मंस्थाः विभागस्य विशेषोद्देश एवान्तर्भावात्। तत्र द्रव्यगुणकर्म्मसामान्यविशेषसमवाया भावा इति षडेव ते पदार्था इत्युद्देशः। किमत्र क्रमनियमे कारणम् उच्यते समस्तपदार्थायतनत्वेन प्रधानस्य द्रव्यस्य प्रथममुद्देशः अनन्तरं गुणत्वोपाधिना सकलद्रव्यवृत्तेर्गुणस्य तदनु सामान्यवत्त्वसाम्यात् कर्म्मणः पश्चात्तत्त्रितयाश्रितस्य सामान्यस्य तदनन्तरं समवायाधिकरणस्य विशेषस्य अन्ते अवशिष्टस्य समवायस्येति क्रमनियमः। ननु षडेव पदार्था इति कथं कथ्यते अभावस्यापि सद्भावादिति चेन्मैवं वोचःनञर्थनुल्लिखितधीविषयतया भावरूपतया षडेवेति विवक्षितत्वात् तथापि कथं षडेवेति नियम उपपद्यते विकल्पानुपपत्तेः तथाहि नियमव्यवच्छेद्यं प्रमितं न वा प्रमितत्वे कथं निषेधः अप्रमितत्वे कथन्तरांनहि कश्चित् प्रेक्षावान् मूषिकविषाणं प्रतिषेद्धुं यतते ततश्चानुपपत्तेर्नोनियम इति चेन्मैवं भाषिष्ठाः सप्तमतया प्रमिते अन्धकारादौ भावत्वस्य भावतया प्रमिते शक्तिसङ्ख्यादौ सप्तमत्वस्य च निषेधादिति कृतं विस्तरेण।

 तत्र द्रव्यादित्रितयस्य द्रव्यत्वादिर्जातिर्लक्षणम्। द्रव्यत्वं नाम गगणारविन्दसमवेतत्वे सति नित्यगन्धासमवेतम्। गुणत्वं नाम समवायिकारणासमवायिकारणभिन्नसमवेतसत्तासाक्षाद्व्याप्यजातिः। कर्म्मत्वं नाम नित्यसमवेतत्वसहितसत्तासाक्षाद्व्याप्यजातिः। सामान्यन्तु प्रध्वंसप्रतियोगित्वरहितमनेकसमवेतम्। विशेषो नामान्योन्याभावविरोधिसामान्यरहितः समवेतः।



समवायस्तु समवायरहितः सम्बन्ध इति वर्षा लक्षणानि व्यवस्थितानि।

 द्रव्यं नवविधं पृथिव्यप्तेजोवाय्वाकाशकालदिगात्ममनांक्षीति। तत्र पृथिव्यादिचतुष्टयस्य पृथिवीत्वादिजातिर्लक्षणम्। पृथिवीत्वंनाम पाकजरूपसमानाधिकरणद्रव्यत्वसाक्षाद्व्याप्यजातिः।अयं नाम सरित्सागरसमवेतत्वे सति सलिलसमवेतं सामान्यम्। तेजस्त्वंनाम चन्द्रचामीकरसमवेतत्वे सति ज्वलनसमवेतं सामान्यम्। वायुत्वं नाम त्वगिन्द्रियसमवेतद्रव्यत्वसाक्षाद्व्याप्यजातिः।आकाशकालदिशामेकैकत्वादपरजात्यभावे पारिभाषिक्यस्तिस्रः संज्ञा भवन्ति आकाशः कालो दिगिति। संयोगाजन्यजम्यविशेषगुणसमानाधिकरणविशेषाधिकरणमाकाशम्। विभुत्वे सति दिगसमवेतपरत्वासमवायिकारणाधिकरणः कालः। अकालत्वेसत्यविशेषगुणा महती दिक्।आत्ममनमोरात्मत्वमनस्त्वे। आत्मत्वं नाम अमूर्त्तसमवेतद्रव्यत्वापरजातिः। मनस्त्वं नाम द्रव्यसमवायिकारणत्वरहिताणुसमवेतद्रव्यत्वापरजातिः।रूपरसगन्धस्पर्शसङ्ख्यापरिमाणपृथक्कसंयोगविभागपरत्वापरत्वबुद्धिसुखदुःखेच्छाद्वेषप्रयत्नाश्च कण्ठोक्ताः सप्तदश चशब्दसमुचिताः गुरुत्वद्रवत्वस्नेहसंस्कारादृष्टशब्दाः सप्तैवेत्येवं चतुर्व्विंशतिर्गुणाः। तत्ररूपादिशब्दान्तानां रूपत्वादिजातिर्लक्षणम्। रूपत्वं नाम नीलसमवेतगुणत्वापरजातिः।अनया दिशा शिष्टानां लक्षणानि द्रष्टव्यानि। कर्म्मपञ्चविधम् उत्क्षेपणावक्षेपणाकुञ्चनप्रसारणगमनभेदात्। भ्रमणरेचनादीनां गमन



एवान्तर्भावः। उत्क्षेपणादीनामुत्क्षेपणत्वादिजातिर्लक्षणम्। तत्र उत्क्षेपणं नाम ऊर्द्धदेशसंयोगासमवायिकारणप्रमेयसमवेतकर्म्मत्वापरजातिः। एवमवक्षेपणादीनां लक्षणं कर्त्तव्यम्। सामान्यं द्विविधं परमपरञ्च परं सत्ता द्रव्यगुणसमवेता गुणकर्म्मसमवेता वा अपरं द्रव्यत्वादि तल्लक्षणंप्रागेवोक्तम्। विशेषाणामनन्तत्वात् समवायस्य चैकत्वाद्विभागोन सम्भवति तल्लक्षणञ्च प्रागेवावादि।

**द्वित्वे च पाकजोत्पत्तौ विभागे च विभागजे।  
यस्य न स्खलिता बुद्धिस्तं वै वैशेषिकं विदुरिति**

आभाणकस्य सद्भावात् द्वित्वाद्युत्पत्तिप्रकारः प्रदर्श्यते। तत्र प्रथममिन्द्रियार्थसन्निकर्षस्तस्मादेकत्वसामान्यज्ञानं ततोऽपेक्षाबुद्धिः ततो द्वित्वोत्पत्तिस्ततो द्वित्वसामान्यज्ञानं तस्माद्द्वित्वगुणज्ञानं ततः संस्कारः। तदाह

**आदाविन्द्रियसन्निकर्षघटनादेकत्वसामान्यधी-  
रेकत्वोभयगोचरा मतिरतो द्वित्वं ततो जायते।  
द्वित्वत्वप्रमितिस्ततोऽनु परतो द्वित्वप्रमानन्तरं  
द्वे द्रव्ये इति धरियं निगदिता द्वित्वोदयप्रक्रियेति॥**

द्वित्वादेरपेक्षाबुद्धिजन्यत्वे किं प्रमाणम् अत्राहुराचार्य्यः अपेक्षाबुद्धिर्द्धित्वादेरुत्पादिका भवितुमर्हति व्यञ्जकत्वानुपपत्तौ तेनानुविधीयमानत्वात् शब्दं प्रति संयोगवदिति। वयन्तु ब्रूमः द्वित्वादिकमेकत्वद्वयविषयानित्यबुद्धिव्यङ्ग्यं न भवति अनेकाश्रितगुणत्वात् पृथक्त्वादिवदिति।



 निवृत्तिक्रमोनिरूप्यते अपेक्षाबुद्धित एकत्वसामान्यज्ञानस्य द्वित्वोत्पत्तिसमकालं निवृत्तिः अपेक्षाबुद्धेर्द्वित्वसामान्यज्ञानात् द्वित्वगुणबुद्धिसमसमयं द्वित्वस्यापेक्षाबुद्धिनिवृत्तेर्द्रव्यबुद्धिसमकालं गुणबुद्धेः द्रव्यबुद्धितः संस्कारोत्पत्तिसमकालं द्रव्यबुद्धेस्तदनन्तरं संस्कारादिति। तथाच संग्रहश्लोकाः

**आदावपेक्षाबुद्ध्या हि नश्येदेकत्वजातिधीः।  
द्वित्वोदयसमं पश्चात् सा च तज्जातिबुद्धितः।**

**द्वित्वाख्यगुणधीकाले ततो द्वित्वं निवर्त्तते।  
अपेक्षाबुद्धिनाशेन द्रव्यधीजन्मकालतः।**

**गुणबुद्धिर्द्रव्यबुद्ध्या संस्कारोत्पत्तिकालतः।  
द्रव्यबुद्धिश्चसंस्कारादिति नाशक्रमो मत इति ॥**

बुद्धेर्बुद्ध्यन्तरविनाश्यत्वे संस्कारविनाश्यत्वे च प्रमाणं विवादाध्यासितानि ज्ञानानि उत्तरोत्तरकार्य्यविनाश्यानि क्षणिकविभुविशेषगुणत्वात् शब्दवत्। द्रव्यारम्भकसंयोगप्रतिद्वन्दिविभागजनककर्म्मममकालमेकत्वसामान्यचिन्तया आश्रयनिवृत्तेरेव द्वित्वनिवृत्तिः कर्म्मसमकालमपेक्षाबुद्धिचिन्तनादुभाभ्यामिति सङ्क्षेपः।

 अपेक्षाबुद्धिर्नाम विनाशकविनाशप्रतियोगिनी बुद्धिरिति बोद्धव्यम्।

 अथ द्व्यणुकनाशमारभ्य कतिभिः क्षलैः पुनरन्यद् द्व्यणुकमुत्पद्य रूपादिमद्भवतीति जिज्ञासायामुत्पत्तिप्रकारः कथ्यते। नोदनादिक्रमेण द्व्यणुकनाशः नष्टे द्व्यणुके परमाणावग्निसंयोगात्



श्यामादीनां निवृत्तिः निवृत्तेषु श्यामादिषु पुनरन्यस्मादग्निसंयोगाद्रक्तादीनामुत्पत्तिः उत्पन्नेषु रक्तादिषु अदृष्टवदात्मसंयोगात् परमाणो द्रव्यारम्भणाय क्रिया तथा पूर्व्वदेशाद्विभागः विभागेन पूर्व्वदेशसंयोगनिवृत्तिः तस्मिन्निवृत्ते परमाण्वन्तरेण संयोगोत्पत्तिः संयुक्ताभ्यां परमाणुभ्यां द्व्यणुकारम्भः आरम्भे द्व्यणुके कारणगुणादिभ्यः कार्य्यगुणादीनां रूपादीनामुत्पत्तिरिति यथाक्रमं नवक्षणाः। दशक्षणादिप्रकारान्तरं विस्तरभयान्नेह प्रतन्यते। इत्थं पीलुपाकप्रक्रिया। पिठरपाकप्रक्रिया तु नैयायिकधीसम्मता।

 विभागजविभागो द्विविधः कारणमात्रविभागजः कारणाकारणविभागजश्च। तत्र प्रथमः कथ्यते कार्य्यव्याप्ते कारणे कर्म्मोत्पन्नं यदावयवान्तराद्विभागं विधत्ते न तदाकाशादिदेशाहिभागः। यदा त्वाकाशादिदेशाद्विभागः न तदावयवान्तरादितिस्थितिनियमः कर्म्मणोगगणविभागाकर्तृत्वस्य द्रव्यारम्भकसंयोगविरोधिविभागारम्भकत्वेन धूमस्य धूमध्वजवर्गेणेव व्यभिचारानुपलम्भात् ततश्चावयवकर्म्म अवयवान्तरादेव विभागं करोति नाकाशादिदेशात् तस्माद्विभागाद्द्रव्यारम्भकसंयोगनिवृत्तिः ततः कारणाभावात् कार्य्याभाव इति न्यायादवयविनिवृत्तिः निवृत्तेऽवयविनि तत्कारणयोरवयवयोर्वर्त्तमानो विभागः कार्य्यविनाशविशिष्टं कालं स्वतन्त्रं वावयवमपेक्ष्य सक्रियस्यैवावयवस्य कार्य्यसंयुक्तादाकाशदेशाद्विभागमारभते न निष्क्रियस्य कारणाभावात्। द्वितीयस्तु हस्ते कर्म्मोत्पन्नमवयवा-



न्तराद्विभागं कुर्व्वत् आकाशादिदेशेभ्यो विभागानारभते ते कारणाकारणविभागाः कर्म्म यां दिशं प्रति कार्य्यारम्भाभिमुखं तामपेक्ष्य कार्य्याकार्य्यविभागमारभते यथा हस्ताकाशविभागाच्छरीराकाशविभागः न चासौ शरीरक्रियाकार्य्यस्तदा तस्य निष्क्रियत्वात् नापि हस्तक्रियाकार्य्यः व्यधिकरणस्य कर्म्मणो विभागकर्तृत्वानुपपत्तेः अतः पारिशेष्यात् कारणाकारणविभागस्य कारणत्वमङ्गीकरणीयम्।

 यदवादि अन्धकारादौ भावत्वं निषिध्यत इति तदसङ्गतं तत्र चतुर्द्धाविवादसम्भवात् तथाहि द्रव्यं तम इति भाट्टाः वेदान्तिनश्च भणन्तिआरोपितं नीलरूपमिति श्रीधराचार्य्याः आलोकज्ञानाभाव इति प्राभाकरैकदेशिनः आलोकाभाव इति नैयायिकादयः इति चेत्तत्र द्रव्यत्वपक्षेा न घटते विकल्पानुपपत्तेः द्रव्यं भवदन्धकारं द्रव्याद्यन्यतममन्यद्वा नाद्यः यत्रान्तर्भावोऽस्य तस्य यावन्तोगुणास्तावद्गुणकत्वप्रसङ्गात् नच तमसोद्रव्यवहिर्भाव इति साम्प्रतं निर्गुणस्य तस्य द्रव्यत्वासम्भवेन द्रव्यान्तरत्वस्य सुतरामसम्भवात्। ननु तमालश्यामलत्वेनोपलभ्यमानं तमः कथं निर्गुणं स्यादिति नीलं नभ इतिवत् भ्रान्तिरेवेत्यलंवृद्धवीवधया। अत एव नारोपितरूपं तमः अधिष्ठानप्रत्ययमन्तरेणारेरोपायोगात् वाह्यलोकसहकारिरहितस्य चक्षुषो रूपारोपे सामर्थ्यानुपलम्भाच्च। न चायमचाक्षुषः प्रत्ययः तदनुविधानस्यामन्यथासिद्धत्वात्। न च विधिप्रत्ययवेद्यत्वायोगो भावे इति साम्प्रतं प्रलयविनाशावधानादिषु



व्यभिचारात्। अत एव नालोकज्ञानाभावः अभावस्य प्रतियोगिग्राहकेन्द्रियग्राह्यत्वनियमेन मानसत्वप्रसङ्गात्। तस्मादालोकाभाव एव तमः न चाभावे भावधर्म्माध्यारोपो दुरुपपादः दुःखाभावे सुखत्वारोपस्य संयोगाभावे विभागत्वाभिमानस्व च दृष्टत्वात्। नचालोकाभावस्य घटाद्यभाववद्रूपवदभावत्वे नालोकसापेक्षचक्षुर्जन्यज्ञानविषयत्वं स्यादित्येषितव्यं यद्ग्रहे यदपेक्षं चक्षुस्तदभावग्रहेऽपि तदपेक्षत इति न्यायेनालोकग्रहे आलोकापेक्षाया अभावेन तदभावग्रहेऽपि तदपेक्षाया अभावात्। न चाधिकरणग्रहणावश्यम्भावः अभावप्रतीतावधिकरणग्रहणावश्यंभावानङ्गीकारादपरथा निवृत्तः कोलाहल इति शब्दप्रध्वंसप्रत्यक्षो न स्यादिति अप्रामाणिकं तव वचनं परम्। तत्सर्व्वमभिसन्धाय भगवान् कणादः प्रणिनाय सूत्रंद्रव्यगुणकर्म्मनिष्पत्तिवैधर्म्यादभावस्तम इति प्रत्ययवेद्यत्वेनापि निरूपितम्।

 अभावस्तु निषेधमुखप्रमाणगम्यः सप्तमो निरूप्यते। स चासमवायत्वे सत्यसमवायः संक्षेपतो द्विविधः संसर्गीभावान्योन्याभावभेदात् संसर्गाभावोऽपि त्रिविधः प्राक्प्रध्वंसात्यन्ताभावभेदात् तत्रानित्यो अनादितमः प्रागभावः उत्पत्तिमान् विनाशो प्रध्वंसः प्रतियोग्याश्रयोऽभावोऽत्यन्ताभावः अत्यन्ताभावव्यतिरिक्तत्वे सत्यनवधिरभावोन्योन्याभावः। नम्वन्योन्याभाव एवात्यन्ताभाव इति चेत् अहो राजमार्ग एव भ्रमः अन्योन्याभावो हि तादात्म्यप्रतियोगिकः प्रतिषेधः यथा घटः पटात्मा



न भवतीति संसर्गप्रतियोगिकः प्रतिषेधोऽत्यन्ताभावः यथा वायौ रूपसम्बन्धोनास्तीति। न चास्य पुरुषार्थौपयिकत्वंनास्तीत्याङ्कनीयं दुःखात्यन्तोच्छेदापरपर्य्याय निश्रेयमरूपत्वेन परमपुरुषार्थत्वात्॥

**इति सर्व्वदर्शनसंग्रहे औलुक्यदर्शनम्॥**  
**\_\_\_\_\_\_\_\_\_\_\_\_**

 तत्त्वज्ञानाद्दुःखात्यन्तोच्छेदलक्षणं निःश्रेयसम्भवतीति समानतन्त्रेऽपि प्रतिपादितं तदाह सूत्रकारः प्रमाणप्रमेयेत्यादि तत्त्वज्ञानान्निश्रेयसाधिगम इति। इदं न्यायशास्त्रस्यादिमं सूत्रं न्यायशास्त्रञ्च पञ्चाध्यायात्मकं तत्र प्रत्यध्यायस्याह्निकद्वयम्। तत्र प्रथमाध्यायस्य प्रथमाह्निके भगवता गोतमेन प्रामाणादिपदार्थ नवकलक्षणनिरूपणं विधाय द्वितीये वादादिसप्तपदार्थलक्षणनिरूपणं कृतम्।
द्वितीयस्य प्रथमे संशयपरीक्षणं प्रमाणचतुष्टया प्रामाण्यशङ्कानिराकरणञ्च द्वितीये अर्थापत्त्यादेरन्तर्भावनिरूपणम्। तृतीयस्य प्रथमे आत्मशरीरेन्द्रियार्थपरीक्षणं द्वितीये बुद्धिमनःपरीक्षणम्। चतुर्थस्य प्रथमे प्रवृत्तिदोषप्रेत्यभावफलदुःखापवर्गपरीक्षणं द्वितीये दोषनिमित्तकत्वनिरूपणं अवयव्यादिनिरूपणञ्च। पञ्चमस्य प्रथमे जातिभेदनिरूपणं द्वितीये निग्रहस्थानभेदनिरूपणम्।

 मानाधीना मेयसिद्धिरिति न्यायेन प्रमाणस्य प्रथममुद्देशे तदनुसारेण लक्षणस्य कथनीयतया प्रथमोद्दिष्टस्य प्रमाणस्य



प्रथमं लक्षणं कथ्यते। साधनाश्रया व्यतिरिक्तत्वे सति प्रमाव्याप्तं प्रमाणम् एवञ्च प्रतितन्त्रसिद्धान्तसिद्धं परमेश्वरप्रामाण्यं संगृहीतं भवति यदचकथत् सूत्रकारः मन्त्रायुर्व्वेदप्रामाण्यवच्च तत्प्रामाण्यमाप्तप्रामाण्यादिति। तथाच न्यायपारावारपारदृश्वा विश्वविख्यातकीर्त्तिरुदयनाचार्य्योऽपि कुसुमाञ्जलौचतुर्थे स्तवके

**मितिः सम्यक्परिच्छित्तिस्तद्वत्ता च प्रमातृता।  
तदयोगव्यवच्छेदः प्रामाण्यं गौतमे मते इति।**

**साक्षात्कारिणि नित्ययोगिनि परद्वारानपेक्षस्थितौ  
भूतार्थानुभवे निविष्टनिखिलप्रस्ताविवस्तुक्रमः।**

**लेशादृष्टिनिमित्तदुष्टिविगमप्रभ्रष्टशङ्कातुषः  
शङ्कान्मेषकलङ्किभिः किमपरैस्तम्भे प्रमाणं शिव इति॥**

तच्चतुर्व्विधं प्रत्यक्षानुमानोपमानशब्दभेदात्। प्रमेयं द्वादशप्रकारम् आत्मशरीरेन्द्रियार्थबुद्धिमनः प्रवृत्तिदोषप्रेत्यभावफलदुःखापवर्गभेदात्।अनवधारणात्मकं ज्ञानं संशयः सत्रिविधः साधारणधर्म्मासाधारणधर्म्मविप्रतिपत्तिलक्षणभेदात्। यमधिकृत्य प्रवर्त्तन्ते पुरुषास्तत्प्रयोजनं तद्द्द्विविधं दृष्टादृष्टभेदात्। व्याप्तिसंवेदनभूमिर्दृष्टान्तः स द्विविधः साधर्म्म्यवैधर्म्म्यभेदात्। प्रामाणिकत्वेनाभ्युपगतोऽर्थः सिद्धान्तः स चतुर्विधः सर्व्वतन्त्रप्रतितन्त्राधिकरणाभ्युपगमभेदात्। परार्थानुमानवाक्यैकदेशोऽवयवः स पञ्चविधः प्रतिज्ञाहेतूदाहरणोपनयनिगमनभेदात्। व्याप्यारोपे व्यापकारोपस्तर्कः स चैकादशविधः व्याघातात्माश्रयेतरेतराश्रयचक्रकाश्रयानवस्थाप्रतिवन्धिकल्पनालाघवकल्प-



नागौरवोत्सर्गापवादवैजात्यभेदात्। यथार्थंनुभवपर्य्याया प्रमितिर्निर्णयः स चतुर्विधः साक्षात्कृत्यनुमित्युपमितिशाब्दीभेदात्। तत्त्वनिर्णयफलः कथाविशेषो वादः। उभयसाधनवती विजिगीषुकथा जल्पः। स्वपक्षस्थापनाहीनः कथाविशेषोवितण्डा। कथा नाम वादिप्रतिवादिनोः पक्षप्रतिपक्षपरिग्रहः। असाधको हेतुत्वेनाभिमतो हेत्वाभासः स पञ्चविधः सव्यभिचारविरुद्धप्रकरणसमसाध्यसमातीतकालभेदात्। शब्दावृत्तिव्यत्ययेन प्रतिषेधहेतुञ्छलं तत्त्रिविधं अभिधानतात्पर्य्योपचारव्यत्ययवृत्तिभेदात्। स्वव्याघातकमुत्तरं जातिः सा चतुर्विंशतिविधा साधर्म्म्यवैधर्म्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणाहेत्वर्थापत्तिविशेषापत्त्युपलभ्यनुपलब्धिनित्यानित्यकार्य्यसमभेदात्। पराजयनिमित्तं निग्रहस्थानं तद्द्वाविंशतिप्रकारं प्रतिज्ञाहानिप्रतिज्ञान्तरप्रतिज्ञाविरोधप्रतिज्ञासन्न्यासहेत्वन्तरार्थान्तरनिरर्थकाविज्ञातार्थापार्थकाप्राप्तकालन्यूनाधिक पुनरुक्ताननुभाषणाज्ञानाप्रतिभाविक्षेपमतानुज्ञापर्य्यनुयोज्योपेक्षणनिरनुयोज्यानुयोगापसिद्धान्त हेत्वाभासभेदात्। अत्र सर्व्वान्तर्गणिकस्तु विशेषस्तत्र शास्त्रे विस्पष्टोऽपि विस्तरभिया न प्रस्तूयते।

 ननु प्रमाणादिपदार्थषोडशके प्रतिपाद्यमाने कथमिदं न्यायशास्त्रमिति व्यपदिश्यते सत्यं तथाप्यसाधारस्येन व्यपदेश भवन्तीति न्यायेन न्यायस्य परार्थानुमानापरपर्य्यायस्य सकलविद्यानुग्राहकतथा सर्व्वकर्म्मानुष्ठानसाधनतया प्रधानत्वेन तथा



व्यपदेशो युज्यते। तथाभाणि सर्व्वज्ञेन सोऽयं परमोन्यायः विप्रतिपन्नपुरुषप्रतिपादकत्वात् तथा प्रवृत्तिहेतुत्वाच्चेति। पक्षिलस्वामिना च सेयमान्वीक्षीको विद्या प्रमाणादिभिः पदार्थैःप्रविभज्यमाना

**प्रदीपः सर्व्वविद्यानामुपायः सर्व्वकर्म्मणाम्।  
आश्रयः सर्व्वधर्म्माणां विद्योद्देशे परीक्षितेति।**

ननु तत्त्वज्ञानान्निःश्रेयसम्भवतीत्युक्तं तत्र किं तत्त्वज्ञानादनन्तरमेव निःश्रेयसं सम्यद्यते नेत्युच्यते किन्तु तत्त्वज्ञानाद्दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तराभाव इति। तत्र मिथ्याज्ञानं नामानात्मनि देहादावात्मबुद्धिः तदनुकूलेषु रागः तत्प्रतिकूलेषु द्वेषः वस्तुतस्त्वात्मनः प्रतिकूलमनुकूलं वा न किञ्चित् समस्ति परस्परानुबन्धत्वाच्च रागादीनां मूढो रज्यति रक्तो मुह्यति मूढः कुप्यति कुपितो मुह्यतीति ततस्तेर्देषैः प्रेरितः प्राणी प्रतिषिद्धानि शरीरेण हिंसास्तेयादीन्याचरति वाचा अनृतादीनि मनसा परद्रोहादीनि सेयंपापरूपा प्रवृत्तिरधर्म्ममावहतीति। शरीरेण प्रशस्तानि दानपरपरिचाणादीनि वाचा हितसत्यादीनि मनसाअहिंसादीनि सेयं पुष्यरूपा प्रवृत्तिर्धर्म्मः। सेयमुभयी वृत्तिः ततः स्वानुरूपं प्रशस्तं निन्दितं वा जन्म पुनः शरीरादेः प्रादुर्भावः तस्मिन् सति प्रतिकृलवेदनीयतया वासनात्मकं दुखं भवति त इमे मिथ्याज्ञानादयो दुःखान्ता अविच्छेदेन प्रवर्त्तमानाः संसारशब्दार्थोघटोचक्रवन्निरवधिरनुवर्त्तते। यदा कश्चित् पुरु-



षधौरेयः पुराकृतसुकृतपरिपाकवशादाचार्य्योपदेशेन सर्व्वमिदं दुःखायतनं दुःखानुषक्तञ्च पश्यति तदा तत्सर्व्वंहेयत्वेनबुध्यते ततस्तन्निवर्त्तकमविद्यादि निवर्त्तयितुमिच्छति तन्निवृत्त्युपायश्च तत्त्वज्ञानमिति कस्यचिच्चतसृभिर्विद्याभिर्विभक्तं प्रमेयं भावयतः सम्यग्दर्शनपदवेदनीयतया तत्त्वज्ञानं जायते तत्त्वज्ञानान्मिथ्याज्ञानमपैति मिथ्याज्ञानापाये दोषाः अपयान्ति दोषापाये प्रवृत्तिरपैति प्रवृत्त्यपाये जन्मापैति जन्मापाये दुःखमत्यन्तं निवर्त्तते सात्यन्तिकी निवृत्तिरपवर्गः। निवृत्तेरात्यन्निकत्वं नाम निवर्त्त्यसजातीयस्य पुनस्तत्रानुत्पाद इति तथाच पारमर्षं सूत्रं दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तराभावादपवर्ग इति।

 ननु दुःखात्यन्तोच्छेदोऽपवर्ग इत्येतदद्यापि कफोणिगुडायितं वर्त्तते तत्कथं सिद्धवत्कृत्य व्यवह्रियत इति चेन्मैवं सर्व्वेषां मोक्षवादिनामपवर्गदशायामात्यन्तिकी दुःखनिवृत्तिरस्तीत्यस्यार्थस्य सर्व्वतन्त्रसिद्धान्तसिद्धतया घण्टापथत्वात् नह्मप्रवृत्तस्य दुःखं प्रत्यपद्यते इति कश्चित् प्रपद्यते तथा हि आत्मोच्छेदोमोक्ष इति माध्यमिकमते दुःखोच्छेदोऽस्तीत्येतावत्तावदविवादम्। अथ मन्येथाः शरीरादिवदात्मापि दुःखहेतुत्वादुच्छेद्यइति तत्र सङ्गच्छते विकल्पानुपपत्तेः किमात्मा ज्ञानसन्तानो विवक्षितः तदतिरिक्तो वा प्रथमे न विप्रतिपत्तिः कः खल्वनुकूलमाचरति प्रतिकूलमाचरेत् द्वितीये तस्य नित्यत्वे निवृत्तिरशक्यविधानैव प्रवृत्त्यनुपपत्तिश्चाधिकं दूषणं न खलु कश्चित्



प्रेक्षावानात्मनस्तु कामाय सर्व्वं प्रियं भवतीति सर्व्वतः प्रियतमस्यात्मनः समुच्छेदाय प्रयतते सर्व्वोहि प्राणी मुक्त इति व्यवहरति। ननु धर्म्मिनिवृत्तौनिर्म्मलज्ञानोदयो महोदय इति विज्ञानवादिवादे सामग्र्यभावः सामानाधिकरण्यानुपपत्तिश्च भावनाचतुष्टयं हि तस्य कारणमभीष्टं तत्रक्षणभङ्गपक्षेस्थिरैकाधारासम्भवात् लङ्घनाभ्यासादिवदनासादितप्रकर्षं न स्फुटमभिज्ञानमभिजनयितुं प्रभवति सोपप्लवस्य ज्ञानसन्तानस्य बद्धत्वेनिरुपप्लवस्य च मुक्तत्वे यो बद्धः स एव मुक्त इति सामानाधिकरण्यं न सङ्गच्छते। आवरणमुक्तिर्मुक्तिरिति जैनजनाभिमतोऽपि मार्गे न निर्गतो निरर्गलः अङ्ग भवान् पृष्टो व्याचष्टां किमावरणं धर्म्माधर्म्मभ्रान्तय इति चेत् दृष्टमेव। अथ देहमेवावरणं तथाच तन्निवृत्तौ पञ्जारान्मुक्तस्य शुकस्येवात्मनः सततोर्द्धगमनं मुक्तिरिति चेत्तदा वक्तव्यं किमयमात्मा मूर्त्तोऽमूर्त्तोवा। प्रथमे निरवयवः सावयवो वा निरवयवत्वे निरवयवो मूर्त्तः परमाणुरिति परमाणुलक्षणापत्त्या परमाणुधर्म्मवदात्मधर्म्माणामतीन्द्रियत्वं प्रसजेत्। सावयवत्वे यत्सावयवं तदनित्यमिति प्रतिबन्धबलेनानित्यत्वापत्तौकृतप्रणाशाकृताभ्यागमौ निष्प्रतिबन्धौप्रसरेताम्। अमूर्त्तत्वेगमनमनुपपन्नमेव चलनात्मिकायाः क्रियायाः मूर्त्तप्रतिबन्धात् पारतन्न्यं बन्धः स्वातन्न्यमोक्षइति चार्व्वकपक्षेऽपि स्वातव्यं दुःखनिवृत्तिश्चेदविवाद ऐश्वर्य्यंचेत्सातिशयतया सदृक्षतया च प्रेक्षावतां नाभिमतम्। प्रकृतिपुरुषान्यत्वख्यातौप्रकृत्युपरमे पुरुषस्य स्वरूपेणा-



वस्थानं मुक्तिरिति साङ्ख्याख्यातेऽपि पक्षेदुःखोच्छेदोऽभ्युपेयते विवेकज्ञानं पुरुषाश्रयं प्रकृत्याश्रयं वेति एतावदवशिष्यते तत्र पुरुषाश्रयमिति न श्लिष्यते पुरुषस्य कौटस्थ्यात् स्थाननिरोधापातान्नापि प्रकृत्याश्रयः अचेतनत्वात् तस्याः। किञ्च प्रकृतिः प्रवृत्तिस्वभावा निवृत्तिस्वभावा वा आद्ये अनिर्मोक्षः स्वभावस्यानपायात् द्वितीये सम्प्रति संसारोऽस्तमियात्। नित्यनिरतिशयसुखाभिव्यक्तिर्मुक्तिरिति भट्टसर्व्वज्ञाद्यभिमतेऽपि दुःखनिवृत्तिरभिमतैव परन्तु नित्यसुखं न प्रमाणपद्धतिमध्यास्ते। श्रुतिस्तत्र प्रमाणमिति चेन्न योग्यानुपलब्धिबाधिते तदनवकाशादवकाशे वा ग्रावप्लवेऽपि तथा भावप्रसङ्गात्। ननु सुखाभिव्यक्तिर्मुक्तिरिति पक्षं परित्यज्य दुःखनिवृतिरेव मुक्तिरिति स्वीकारः क्षीरं विहायारोचकग्रस्तस्य सौवीररुचिमनुभवतीति चेत्तदेतन्नाटकपक्षपतितं त्वद्वच द्रत्युपेक्ष्यते। सुखस्य सातिशयतया प्रत्यक्षतया बहुप्रत्यनीकाक्रान्ततया साधनप्रार्थनापरिक्लिष्टतया च दुःखाविनाभूतत्वेन विषानुषकमधुवत् दुःखपक्षनिक्षेपात्। नन्वेकमनुसन्धित्सतोऽपरं प्रच्यवते इति न्यायेन दुःखवत् सुखमित्युच्छिद्यत इति अकाम्योऽयं पक्ष इति चेन्मैवं मंस्थाः सुखसम्पादने दुःखसाधनबाहुल्यानुषङ्गनियमेन तप्तायःपिण्डे तपनीयबुद्ध्या प्रवर्त्तमानेन साम्यापातात् तथा हि न्यायोपार्ज्जितेषु विषयेषु कियन्तः सुखखद्योताःकियन्ति दुःखदुर्दिनानि अन्यायोपार्ज्जितेषु तु यद्भविष्यति तन्मनसापि चिन्तयितुं न शक्यमित्येतत् स्वानुभवमप्रच्छादयन्तः सन्तो विदां-



कुर्व्वन्तु विदांवरा भवन्तः। तस्मात् परिशेषात् परमेश्वरानुग्रहवशाच्छ्रवणादिक्रमेणात्मतत्त्वसाक्षात्कारवतः पुरुषधौरेयस्य दुःखनिवृत्तिरात्यन्तिकी निःश्रेयसमिति निरवद्यम्।

 नन्वीश्वरसद्भावे किं प्रमाणं प्रत्यक्षमनुमानमागमो वा न तावदत्र प्रत्यक्षं क्रमते रूपादिरहितत्वेनातीन्द्रियत्वात् नाप्यनुमानं तद्व्याप्तिलिङ्गाभावात् नागमः विकल्पासहत्वात् किं नित्योऽवगमयत्यनित्यो वा। आद्येअपसिद्धान्तापातः द्वितीये परस्पराश्रयापातः। उपमानादिकमशक्यशङ्कंनियतविषयत्वात्। तस्मादीश्वरः शशविषाणायते इति चेत्तदेतन्न चतुरचेतसां चेतसि चमत्कारमाविष्करोति। विवादास्पदं नगसागरादिकं सकर्तृकं कार्य्यत्वात् कुम्भवत्। न चायमसिद्धा हेतुः सावयवत्वेन तस्य सुसाधनत्वात्। ननु किमिदं सावयवत्वं अवयवसंयोगित्वं अवयवसमवायित्वं वा नाद्यः गगनादौ व्यभिचारात् न द्वितीयः तन्तुवादावनैकान्त्यात्। तस्मादनुपपन्नमिति चेन्मैवं वादीः समवेतद्रव्यत्वं सावयवत्वमिति निरुक्तेर्वतुं शक्यत्वात्। अवान्तरमहत्त्वेन वा कार्य्यत्वानुमानस्य सुकरत्वात्। नापि विरुद्धो हेतुः साध्यविपर्य्ययव्याप्तेरभावात् नाप्यनैकान्तिकः पक्षादन्यत्र वृत्तेरदर्शनात् नापि कालात्ययोपदिष्टः बाधकानुपलम्भात् नापि सत्प्रतिपक्षःप्रतिभटादर्शनात्। ननु नगादिकमकर्तृकं शरीराजन्यत्वात् गगणवदिति चेन्नैतत् परीक्षाक्षममीक्ष्यते नहि कठोरकष्ठीरवस्य कुरङ्गभावः प्रतिभटो भवति अजन्यत्वस्यैव समर्थतया शरीरविशेषणवैयर्थ्यात। तर्ह्यजन्यत्वमेव साधनमिति



चेन्नासिद्धेः नापि सोपाधिकत्वशङ्काकलङ्काङ्कुरः सम्भवो अनुकूलतर्कसम्भवात् यद्ययमकर्तृकः स्यात् कार्य्यमपि न स्यादिह जगति नास्त्येव तत्कार्य्यं नाम यत्कारकचक्रमवधीर्य्यात्मानमासादयेदित्येतदविवादम्। तच्च सर्व्वं कर्तृविशेषोपहितमर्य्यादं कर्तृत्वं चेतरकारकाप्रयोज्यत्वे सति सकलकारकप्रयोक्तृत्वलक्षणं ज्ञानचिकीर्षाप्रयत्नाधारत्वम्। एवञ्च कर्तृव्यावृत्तेस्तदुपहितसमस्तकारकव्यावृत्तावकारणककार्य्योत्पादप्रसङ्ग इति स्थूलः प्रमादः। तथा निरटङ्किशङ्करङ्करेण।

**अनुकूलेन तर्केण सनाथे सति साधने।  
साध्यव्यापकताभङ्गात् पक्षेनोपाधिसम्भव इति॥**

यदीश्वरः कर्त्ता स्यात्तर्हि शरीरी स्यादित्यादिप्रतिकूलतर्कजातं जागर्त्तीति चेदीश्वरसिद्ध्यसिद्धिभ्यां व्याघातात्। तदुदितमुदयनेन

**आगमादेः प्रमाणत्वेबाधनादनिषेधनम्।  
आभासत्वे तु सैव स्यादाश्रयासिद्धिरुद्धतेति॥**

न च विशेषविरोधः शक्यशङ्कः ज्ञातत्वाज्ञातत्वविकल्पपराहतः स्यात्।

 तदेतत् परमेश्वरस्य जगन्निर्म्माणे प्रवृत्तिः किमर्थ स्वार्था परार्था वा आद्येऽपीष्टप्राप्त्यर्था अनिष्टपरिहारार्थावा नाद्यः अवाप्तसकलकामस्य तदनुपपत्तेः अतएव न द्वितीयः। द्वितीये प्रवृत्त्यनुपपत्तिः कः खलु परार्थं प्रवर्त्तमानं प्रेक्षावानित्याचक्षीत। अथ करुणया प्रवृत्त्युपपत्तिरित्याचक्षीत कश्चित्तं प्रत्याचक्षीत तर्हि सर्व्वान् प्राणिनः सुखिन एव सृजेदीश्वरः न



दुःखशवलान् करुणाविरोधात् स्वार्थमनपेक्ष्य परदुःखप्रहाणेच्छा हि कारुण्यंतस्मादीश्वरस्य जगत्सर्जनं न युज्यते। तदुक्तं भट्टाचार्य्यैः

**प्रयोजनमनुद्दिश्य न मन्दा हि प्रवर्त्तते।  
जगच्चासृजतस्तस्य किं नाम न कृतं भवेदिति॥**

नास्तिकशिरोमणे तावदीर्य्याकषायिते चक्षुषी निमील्य परिभावयतु भवान् करुणया प्रवृत्तिरस्त्येव न च निसर्गतः सुखमथसर्गप्रसङ्गः सृज्यप्राणिकृतसुकृतदुष्कृतपरिपाकविशेषाद्वैषम्योपपत्तेः न च स्वातन्न्यभङ्गः शङ्कनीयः स्वाङ्गं स्वव्यवधायकं न भवतीति न्यायेन प्रत्युत तन्निर्वाहात् एक एव रुद्रो न द्वितीयाय तस्ये इत्यादिरागमस्तत्र प्रमाणम्। यच्चेवं तर्हि परस्पराश्रथबाधव्याधिं समाधस्त्वेति चेत् तस्यानुत्थानात् किमुत्पत्तौ परस्पराश्रयः शङ्क्यतेज्ञाप्तौवा। नाद्यः आगमम्येश्वराधीनोत्पत्तिकत्वेऽपि परमेश्वरस्य नित्यत्वेनोत्पत्तेरनुपपत्तेः नापि ज्ञाप्तौ परमेश्वरस्य आगमाधीनज्ञप्तिकत्वेऽपि तस्यान्यतोऽवगमात् नापि तदनित्यत्वज्ञप्तौआगमानित्यत्वस्य तीव्रादिधर्म्मोपेतत्वादिनासुगमत्वात्।


तस्मान्निर्वर्त्तकधर्म्मानुष्ठानवशादीश्वरप्रसादसिद्धावभिमतेष्टसिद्धिरिति सर्व्वमवदातम्॥

**इति सर्व्वदर्शनसंग्रहे अक्षपाददर्शनम्॥  
\_\_\_\_\_\_\_\_\_\_\_\_\_\_**



 ननुधर्म्मानुष्ठानवशादभिमतधर्म्मसिद्धिरिति जेगीयते भवता। तत्र धर्म्मः किंलक्षणकः किंप्रमाणक इति चेत् उच्यत श्रूयतामवधानेन अस्य प्रश्नस्य प्रतिवचनं प्राच्यां मीमांसायां प्रादर्शि जैमिनिना मुनिना। सा हि मीमांसा द्वादशलक्षणी तत्र प्रथमेऽध्याये विध्यर्थवादमन्त्रस्मृतिनामधेयार्थकस्य शब्दराशेः प्रामाण्यम्। द्वितीये कर्म्मभेदोपोद्वातप्रमाणापवादप्रयोगभेदरूपोऽर्थः। तृतीये श्रुतिलिङ्गवाक्यादिविरोधप्रतिपत्तिकर्म्मानारभ्याधीतबहुप्रधानोपकारकप्रयाजादियाजमानचिन्तनम्। चतुर्थे प्रधानप्रयोजकत्वाप्रधानप्रयोजकत्वजूहूपर्णतादिफलराजसूयगतजघन्याङ्गाक्षद्यूतादिचिन्ता। पञ्चमे श्रुत्यादिक्रम तद्विशेषवृद्ध्यवर्द्धनप्राबल्यदौर्बल्यचिन्ता। षष्ठे अधिकारितद्धर्म्मद्रव्यप्रतिनिध्यर्थलोपनप्रायश्चित्तसत्रदेयवह्निविचारः। सप्तमे प्रत्यक्षावचनातिदेशेषु नामलिङ्गातिदेशविचारः।अष्टमे स्पष्टास्यष्टप्रबललिङ्गातिदेशापवादविचारः। नवमे ऊहविचारारम्भ सामोहमन्त्रोहतत्प्रसङ्गागतविचारः। दशमे वाधहेतुद्वारलोपविस्तारबाधकारणकार्य्यैकत्वग्रहादिसामप्रकीर्णनञर्थविचारः। एकादशे तन्त्रोपोद्वाततन्त्रावापतन्त्रप्रपञ्चनावापप्रपञ्चनचिन्तनानि। द्वादशे प्रसङ्गतन्त्रनिर्णयसमुच्चयविकल्पविचारः।

 तत्राथातो धर्म्मजिज्ञासेति प्रथममधिकरणं पूर्व्वमीमांसारम्भोपपादनपरम्। अधिकरणञ्च पञ्चावयवमाचक्षते परीक्षकाः। ते च पञ्चावयवाः विषयसंशयपूर्व्वपक्षसिद्धान्तसङ्गतिरूपाः। तत्राचार्य्यमतानुसारेणाधिकणं निरूप्यते। स्वाध्यायोऽध्येतव्य



इत्येतद्वाक्यं विषयः। चोदनालक्षणोऽर्थे धर्म्माइत्यारभ्यान्वाहार्य्ये च दर्शनादित्येतदन्तं जैमिनीयं धर्म्मशास्त्रमनारभ्यमारभ्यं वेति सन्देहः। अध्ययनविधेरदृष्टार्थदृष्टार्थत्वाभ्यां तत्रानारभ्यमिति पूर्व्वः पक्षः। अध्ययनविधेरर्थावबोधलक्षणदृष्टफलकत्वानुपपत्तेरर्थावबोधार्थमध्ययनविधिरिति वदन् वादी प्रष्टव्यः किमत्यन्तमप्राप्तमध्ययनं विधीयते किं वा पाक्षिकमवघातवन्नियम्यत इति। न तावदाद्यः विवादपदं वेदाध्ययनमर्थावबोधहेतुः अध्ययनत्वाद्भारताध्ययनवदित्यनुमानेन विध्यनपेक्षतया प्राप्तत्वात्। अस्तु तर्हि द्वितीयः यथा नखविदलनादिना तण्डुलनिष्पत्तिसम्भवात् अवघातनिष्पन्नैरेव तण्डुलैःपिष्टपुरोडाशादिकरणे अवान्तरापूर्व्वद्वारा दर्शपूर्णमासौपरमापूर्व्वमुत्यादयतः नापरथा अतः अपूर्व्वमवघातस्य नियमहेतुः प्रकृते लिखितपाठजन्येनाध्ययनजन्येन वार्थावबोधेन क्रत्वमुष्ठानसिद्धेरध्ययनस्य नियमहेतुर्नास्त्येव तस्मादर्थावबोधहेतुविचारशास्तस्य वैधत्वं नास्तीति तर्हि श्रूयमाणस्य विधेः का गतिरिति चेत् स्वर्गफलकोऽक्षरग्रहणमात्रविधिरिति भवान् परितुष्यतु विश्वजिन्यायेनाश्रुतस्यापि स्वर्गस्य कल्पयितुं शक्यत्वात् यथा स स्वर्गः सर्व्वान् प्रत्यविशिष्टत्वादिति विश्वजित्यश्रुतमप्यधिकारिणं सम्पादयता तद्विशेषणं स्वर्गः फलं युक्त्वा निरणायि तद्वदध्ययनेऽप्यस्तु। तदुक्तम्

**विनापि विधिनादृष्टलाभान्न हि तदर्थता।  
कल्प्यस्तु विधिसामर्थ्यात् स्वर्गोविश्वजिदादिवदिति॥**



एवञ्च सति वेदमधीत्य स्नायादिति स्मृतिरनुगृहीता भवति। अत्रहि वेदाध्ययनसमावर्त्तनयोरव्यवधानमवगम्यते। तावके मते त्वधीतेऽपि वेदे धर्म्मविचाराय गुरुकुले वस्तव्यं तथा सत्यव्यवधानं बाध्येत तस्माद्विचारशास्त्रस्य वैधत्वाभावात् पाठमात्रेण स्वर्गसिद्धेः समावर्त्तनशास्त्राच्च धर्म्मविचारशास्त्रमनारम्भणीयमिति पूर्व्वपक्षसङ्क्षेपः। सिद्धान्तस्त्वन्यतः प्राप्तत्वादप्राप्तविधित्वं मास्तु नियमविधित्वपक्षस्तु वज्रहस्तेनापि नापहस्तयितुं पार्य्यते। तथा हि स्वाध्यायोऽध्येतव्य इति तथ्यप्रत्ययःप्रेरणापरपर्य्यायां पुरुषप्रवृत्तिरूपार्थभावनाभाव्यामभिधाभावनां प्रत्याययति सा ह्यर्थभावनासहितमनुबद्धं भाव्यमाकाङ्क्षति न तावत्समानपदोपात्तमध्ययनभाव्यं परिरभते। अध्ययनशब्दार्थस्य स्वाधीनोच्चारणक्षमत्वस्य वाङ्मनसव्यापारस्य क्लेशार्थकस्य भाव्यत्वासम्भवात्। नापि समानवाक्योपात्तःस्वाध्यायः स्वाध्यायशब्दार्थस्य वर्णराशेर्नित्यत्वेन विभुत्वेन चोत्यत्त्यादीनां चतुर्णां क्रियाफलानामसम्भवात्। तस्मात् सामर्थ्यप्राप्तोऽवबोधो भाव्यत्वेनावतिष्ठते। अर्थी समर्थोविद्वानधिक्रियत इति न्यायेन दर्शपूर्णमासादिविषयावबोधमवेक्षमाणाः तत्त्वबोधे स्वाध्यायं विनियुञ्जते। अध्ययनविधिश्च लिखितपाठादिव्यावृत्त्या अध्ययनसंस्कृतत्वं स्वाध्यायस्यावगमयति तथाच यथा दर्शपूर्णमासादिजन्यं परमापूर्व्वम् अवघातादिजन्यस्यावान्तरापूर्व्वस्य कल्पकं तथा समस्तक्रतुजन्यमपूर्व्वजातं क्रतुज्ञानसाधनाध्ययननियमजन्यमपूर्व्वंकल्पयिष्यति नियमादृष्टानिष्टौविधिश्रवण वैफल्यमापद्येत न च



विश्वजिन्न्यायेन फलकल्पनावकल्प्यते अर्थावबोधे दृष्टे फले सति फलान्तरकल्पनायाः अयोगात्। तदुक्तम्

**लभ्यमाने फले दृष्टे नादृष्टफलकल्पना।  
विधेस्तु नियमार्थत्वान्नानर्थक्यं भविष्यतीति॥**

ननु वेदमात्राध्यायिनोऽर्थावबोधानुदयेऽपि साङ्गवेदाध्यायिनः पुरुषस्यार्थावबोधसम्भवात् विचारशास्त्रस्य वैफल्यमिति चेत्तसमञ्जसं बोधमात्रसम्भवेऽपि निर्णयस्य विचाराधीनत्वात्।तद्यथा अक्ताः शर्करा उपदधातीत्यत्रघृतेनैव न तैलादिनेत्यर्थनिर्णयो व्याकरणेन निगमेन निरुक्तेन वा न लभ्यते विचारशास्त्रेण तु तेजो वै घृतमिति वाक्यशेषवशादर्थनिर्णयो लभ्यते। तस्माद्विचारशास्त्रस्य वैधत्वं सिद्धम्। न च वेदमधीत्य स्नायादिति शास्त्रं गुरुकुलनिवृत्तिपरं व्यवधानप्रतिबन्धकं बाध्येतेति मन्तव्यं स्नात्वा भुङ्क्ते इतिवत् पूर्व्वापरीभावसमानकर्तृकत्वमात्रप्रतिपत्त्या अध्ययनसमावर्त्तनयोर्नैरन्तर्य्याप्रतिपत्तेः। तस्माद्विधिसामर्थ्यादेवाधिकरणसहस्रात्मकं पूर्व्वमीमांसाशास्त्रमारम्भनीयम्। इदं चाधिकरणं शास्त्रेणोपोद्वातत्वेन सम्बध्यते। तदाह

**चिन्तां प्रकृतसिद्ध्यर्थामुपाद्घातं प्रचक्षत इति।**

इदमेवाधिकरणं गुरुमतमनुसृत्योपन्यस्यते। अष्टवर्षं ब्राह्मणमुपनयीत तमध्यापयीतेत्यत्राध्यापनं नियोगविषयः प्रतिभासते नियोगश्च नियोज्यमपेक्षते कश्चात्र नियोज्य इति चेदाचार्य्यककाम एव सम्माननेत्यादिना पाणिन्यनुशासनेनाचार्य्यके गम्य-



मानेनयतेर्धातोरात्मनेपदस्य विधानात् उपनयने यो नियोज्यः स एवाध्यापनेऽपि तयोरेकप्रयोगत्वात्। अतएवोक्तं मनुना मुनिना

**उपनीय तु यः शिष्यंवेदमध्यापयेद्द्विजः।  
साङ्गञ्चसरहस्यञ्च तमाचार्य्यंप्रचक्षत इति॥**

ततश्चाचार्य्यकर्तृकमध्यापनं माणवककर्तृकेणाध्ययनेन विना न सिद्ध्यतीत्यध्यापनविधिप्रयुक्त्यैवाध्ययनानुष्ठानं सेत्स्यति प्रयोज्य व्यापारमन्तरेण प्रयोजकव्यापारस्यानिर्वाहात्। तर्ह्यध्येतव्य इत्यस्य विधित्वं न सिद्ध्यतीति चेन्मासैत्सीत् का नो हानिः पृथगध्ययनविधेरभ्युपगमे प्रयोजनाभावाद्विधित्वस्य नित्यानुवादत्वेनाप्युपपत्तेः। तस्मादध्ययनविधिमुपजीव्य पूर्व्वमुपन्यस्तौ पूर्व्वोप्तरपक्षौ प्रकारान्तरेण प्रदर्शनीयौ विचारशास्त्रमवैधत्वेनानारम्यव्यमिति पूर्व्वपक्षःवैधत्वेनारब्धव्यमिति राद्धान्तः। तत्र वैधत्वं वदता वदितव्यं किमध्यापनविधिर्माणवकस्यार्थावबोधमपि प्रयुङ्क्ते किं का पाठमात्रं नाद्यः विनाप्यर्थावबोधेनाध्यापनसिद्धेः न द्वितीयः पाठमात्रे विचारस्यविषयप्रयोजनयोरसम्भवादापाततः प्रतिभातः सन्दिग्धोऽर्थो विचारत्रास्त्रविषयो भवति। तथा सति यत्रार्थावगतिरेव नास्ति तत्र सन्देहस्य का कथा विचारफलस्य निर्णयस्य प्रत्याशा दूरत एव। तथाच यदसन्दिग्धं प्रयोजनं तत्प्रेक्षावत्प्रतिपित्सागोचरः यथासमनस्केन्द्रियसन्निकृष्टः स्पष्टालोकमध्यमध्यासीनो घट इति न्यायेन विषयप्रयोजनयोरसम्भवेन विचारशास्त्रम-



नारभ्यमिति पूर्व्वः पक्षः अध्यापनविधिनार्थावबोधो मा प्रयोजि तथापि साङ्गवेदाध्यायिनो गृहीतपदपदार्थसङ्गतिकस्य पुरुषस्य पौरुषेयेष्विव प्रबन्धेषु आम्नायेऽप्यर्थावबोधः प्राप्नोत्येव। ननु यथा विषं भुङ्क्षेत्यत्रप्रतीयमानोऽप्यर्थोन विवक्षते मास्य गृहे भुङथा इति भोजनप्रतिषेधस्य मातृवाक्यविषयत्वात् तथाम्नायार्थस्याविवक्षायां विषयाद्यभावदोषःप्राचीनः प्रादुःस्यादिति चेन्मैतं वोक्षः दृष्टान्तदार्ष्टान्तिकयोर्वैषम्बसम्भवात् विषभोजनवाक्यस्याप्तप्रणीतत्वेन मुख्यार्थपरिग्रहे बाधः स्यादिति विवक्षा नाश्रीयते अपौरुषेये तु वेदे प्रतीयमानार्थः कुतो न विवक्ष्यते विवक्षिते च वेदार्थे यत्र यत्र पुरुषस्य सन्देहः स सर्व्वोऽपि विचारशास्त्रस्य विषयो भविष्यति तन्निर्णयश्चप्रयोजनं तस्मादध्यापनविधिप्रयुक्तेनाध्ययनेनावगम्यमानस्यार्थस्य विचारार्हत्वाद्विचारशास्त्रस्य वैधत्वेन विचारशास्त्रमारम्भणीयमिति राद्धान्तसंग्रहः।

 स्यादेतत् वेदस्य कथमपौरुषेयत्वमभिधीयते तत्प्रतिपादकप्रमाणाभावात् कथं मन्येथाः अपौरुषेयाः वेदाः सम्प्रदायाविच्छेदे सत्यस्मर्य्यमाणकर्तृकत्वादात्मवदिति तदेतन्मन्दं विशेषणासिद्धेः पौरुषेयवेदवादिभिः प्रलये सम्प्रदायविच्छेदस्य कक्षीकरणात्। किञ्च किमिदमस्मर्य्यमाणकर्तृकत्वं नाम अप्रतीयमानकर्तृकत्वमस्मरणगोचरकर्तृकत्वं वा न प्रथमः कल्पः परमेश्वरस्य कर्त्तुः प्रमितेरभ्युपगमात् न द्वितीयः विकल्पासहत्वात् तथाहि किमेकेनास्मरणमभिप्रेयते सर्व्वैर्वानाद्यः यो धर्म्मशीलो



जितमानरोष इत्यादिषु मुक्तकोक्तिषु व्यभिचारात् न द्वितीयः सर्व्वास्मरणस्य असर्व्वज्ञदुर्ज्ञानत्वात् पौरुषेयत्वे प्रमाणसम्भवाच्च वेदवाक्यानि पौरुषेयाणि वाक्यत्वात् कालिदासादिवाक्यवत् वेदवाक्यान्याप्तप्रणीतानि प्रमाणत्वेसति वाक्यत्वात् मन्वादिवाक्यवदिति। ननु

**वेदस्याध्ययनं सर्व्वं गुर्व्वध्ययनपूर्व्वकम्।  
वेदाध्ययनसामान्यादधुनाध्ययनं यथा**

इत्यनुमानं प्रतिसाधनं प्रगल्भत इति चेत्तदपि न प्रमाणकोटिं प्रवेष्टुमीष्टे

**भारताध्ययनं सर्व्वंगुर्व्वध्ययनपूर्व्वकम्।  
भारताध्ययनत्वेन साम्प्रताध्ययनं यथेति**

आभाससमानयोगक्षेमत्वात्। ननु तत्र व्यासः कर्त्तेति स्मर्य्यते

**को ह्यन्यः पुण्डरोकाक्षात् महाभारतकृद्भवेत्**

इत्यादाविति चेत्तदसारम्

**ऋचः सामानि जज्ञिरे।**  
**छन्दांसि जज्ञिरे तस्माच्चजुतस्मादजायत इति**

पुरुषसूक्ते वेदस्य स कर्तृकताप्रतिपादनात्। किञ्चानित्यः शब्दः सामान्यवत्त्वे सति अस्मदादिवाह्मेन्द्रियग्राह्यत्वाद्वटवत्। नन्विदमनुमानं सएवायं गकार इति प्रत्यभिज्ञाप्रमाणप्रतिहतमिति  
चेत् तदतिफल्गु लूनपुनर्जातकेशदलितकुन्दादाविव प्रत्यभिज्ञायाः सामान्यविषयत्वेन बाधकत्वाभावात्। नन्वशरीरस्य परमेश्वरस्य ताल्वादिस्थानाभावेन वर्णोच्चारणासम्भवात् कथं तत्-



प्रणीतत्वं वेदस्य स्यादिति चेन्न तद्भद्रं स्वभावतोऽशरीरस्यापि तस्य भक्तानुग्रहार्थं लीलाविग्रहग्रहणसम्भवात्। तस्माद्वेदस्यापौरुषेयत्यवाचोयुक्तिर्न युक्तेति चेत् तत्र समाधानमभिधीयते किमिदं पौरुषेयत्वं सिसाधयिषितं पुरुषादुत्पन्नत्वमात्रं यथा अस्मदादिभिरहरहरुच्चार्य्यमाणस्य वेदस्य प्रमाणान्तरेणार्थमुपलभ्य तत्प्रकाशनाय रचितत्वं वा यथा अस्मदादिभिरेव निबध्यमानस्य प्रबन्धस्य प्रथमे न विप्रतिपत्तिः चरमे किमनुमान बलात् तत्साधनमागमबलाद्वानाद्यः मालतीमाधवादिवाक्येषु सव्यभिचारत्वात्। अथ प्रमाणत्वेसतीति विशिष्यत इति चेत्तदपि न विपश्चितो मनसि वैशद्यमापद्यते प्रमाणान्तरागोचरार्थप्रतिपादकं हि वाक्यं वेदवाक्यं तत्प्रमाणान्तरगोचरार्थ प्रतिपादकमिति साध्यमाने मम माता बन्ध्येतिवत् व्याघाताप्रातात्। किञ्च परमेश्वरस्य लीलाविग्रहपरिग्रहाभ्युपगमेऽप्यतीन्द्रियार्थदर्शनं न सञ्जाघटीति देशकालस्वभावविप्रकृष्टार्थ ग्रहणोपायाभावात्। न च तच्चक्षुरादिकमेव तादृक्प्रतीति जननक्षममिति मन्तव्यं दृष्टानुसारेणैव कल्पनाया आश्रणीयत्वात्। तदुक्तं गुरुभिः सर्व्वज्ञनिराकरणवेलायाम्

**यत्राप्यतिशयो दृष्टः स स्वार्धानतिलङ्घनात्।  
दूरसूक्ष्मादिदृष्टौस्यान्न रूपे श्रोत्रवृत्तितेति॥**

अतएव नागमबलात्तत्साधनं तेन प्रोक्तमिति पाणिन्यनुशासने जाग्रत्यपि काठककालापतैत्तिरीयमित्यादिसमाख्या अध्ययनसम्प्रदायप्रवर्त्तकविषयत्वेनोपपद्यते तद्वदत्रापि सम्प्रदाय-



प्रवर्त्तकविषयत्वेनाप्युपपद्यते न चानुमानवलाच्छब्दस्यानित्यत्व सिद्धिः प्रत्यभिज्ञाविरोधात्। न चासत्यप्येकत्वेसामान्यनिवन्धनं तदिति साम्प्रतं सामान्यनिबन्धनत्वमस्य बलवद्बाधकोपनिपातादास्वीयते। क्वचिद्व्यभिचारदर्शनाद्वा तत्र क्वचिद्व्यभिक्षारदर्शने तदुत्प्रेक्षायामुक्तं स्वतः प्रामाण्यवादिभिः

**उत्प्रेक्षेत हि यो मोहादज्ञातमपि बाधनम्।  
स सर्व्वव्यवहारेषु संशयात्मा विनश्यतीति॥**

नन्विदं प्रत्यभिज्ञानं गत्वादिजातिविषयं न गादिव्यतिविषयं तासां प्रतिपुरुषं भेदोपलम्भादन्यथा सोमज्ञर्म्माधीते इति विभागो न स्यादिति चेत्तदपि शोभां न बिभर्त्ति गादिव्यक्तिभेदे प्रमाणाभावेन गत्वादिजातिविषयकल्पनायां प्रमाणाभावात्। यथा गत्वमजानत एकमेव भिन्नदेशपरिमाणसंस्थानव्यक्त्युपधानवशात् भिन्नदेशमिवाल्पमिव महदिव दीर्घमिव वामनमिव प्रथते तथा गव्यक्तिमजानत एकापि व्यञ्जकभेदात् तत्तद्धर्म्मानुबन्धिनी प्रतिभासते। एतेन विरुद्धधर्म्माध्यासात् भेदप्रतिभास इति प्रत्युक्रम्। तत्रकिं स्वाभाविको विरुद्धधर्म्माध्यासो भेदयाधकत्वेनाभिमतः प्रातीतिको वा प्रथमे असिद्धिःअपरथा स्वाभाविकभेदाभ्युपगम दश गकारानुचारयच्चैत्रइति प्रतिपत्तिः स्यात् नतु दशकृत्वो नकार इति। द्वितीये तु न स्वाभाविक भेदसिद्धिः न हि परोपाधिभेदेन स्वाभाविकमैक्यांविहन्यते। माभूत् नभसोऽपि कुम्भाद्युपाधिभेदात् स्वाभाविको भेदस्तत्र व्यावृतव्यवहारो नादविदानः। तदुक्तमाचार्य्यैः



**प्रयोजनन्तु यज्जातेस्तद्वर्णादेव लस्यते।  
व्यक्तिलभ्यन्तु नादेभ्य इति गत्वादिधीर्वृथेति॥**

**तथाच। प्रत्यभिज्ञा यदाशब्दे जागर्त्ति निरवग्रहा।  
अनित्यत्वानुमानानि सैव सर्व्वाणि बाधते॥**

एतेनेदमपास्तम्। यदवादि वागीश्वरेण मानमनोहरे अनित्यः शब्दः इन्द्रियविशेषगुह्यत्वाच्चक्षुरूपवदिति। शब्दद्रव्यत्ववादिनां प्रत्यक्षसिद्धेः ध्वन्यंशे सिद्धसाधनत्वाच्च अश्रावणत्वोपाधिबाधितत्याच्च। उदयनस्तु आश्रयाप्रत्यक्षत्वेऽप्यभावस्य प्रत्यक्षतां महता प्रबन्धेन प्रतिपादयन् निवृत्तः कोलाहलः उत्पन्नः शब्द इति व्यवहाराचरणे कारणं प्रत्यक्षं शब्दानित्यत्वे प्रमाणयति स्म।सोऽपि विरुद्धधर्म्मसंसर्गस्य औपाधिकत्वोपपादनन्यायेन दत्तरक्तवलिनेव तालः समापोहि। नित्यत्वे सर्व्वदोपलब्ध्यनुपलब्धिप्रसृङ्गो वो न्यायभूषणकारोक्तः सोऽपि ध्वनिसंस्कृतस्योपलम्भाभ्युपगमात् प्रतिक्षिप्तः। यत्तुयुगपदिन्द्रियसम्बन्धिलेन प्रतिनियतसंस्कारकसंस्कार्य्यभावानुमानं तदात्मन्यनैकान्तिकमसति कलकले ततश्चवेदस्यापौरुषेयतया निरस्तसमस्तशङ्काकलङ्काङ्कुरत्वेन स्वतः सिद्धं धर्म्मेप्रामाण्यमिति सुस्थितम्।

स्यादेतत्

**प्रमाणत्वाप्रमाणत्वे स्वतः साङ्ख्याः समाश्रिताः।  
नैयायिकास्ते परतः सौगताञ्चरमं स्वतः॥**

**प्रथमं परतः प्राहुःप्रामाण्यंवेदवादिनः।  
प्रमाणत्वं स्वतः प्राहुःपरतश्चाप्रमाणतामिति**



वादिविवाददर्शनात् कथंकारं स्वतः सिद्धं धर्म्मप्रामाण्यमिति सिद्धवत्कृत्य स्वीक्रियते। किञ्च किमिदं स्वतः प्रामााण्यं नाम किं स्वत एव प्रामाण्यस्य जन्म आहोस्वित् स्वाश्रयज्ञानजन्यत्वं किमुत स्वाश्रयज्ञानसामग्रीजन्यत्वमुताहो ज्ञानसामग्रीजन्यज्ञानविशेवाश्रितत्वं किंवा ज्ञानसामग्रीमात्रजन्यज्ञानविशेषाश्रितत्वम्। तत्राद्यःसावद्यःकार्य्यकारणभावस्य भेदसमानाधिकरणत्वेनैकस्मिन्नसम्भवात् नापि द्वितीयः गुणस्य सतो ज्ञानस्य प्रामाण्यं प्रति समवायिकारणतया द्रव्यत्वापातात् नापि तृतीयःप्रामास्यस्योपाधित्वेजातित्वेवा जन्मायोगात् स्मृतित्वानधिकरणस्यज्ञानस्य बाधात्यन्ताभावः प्रामाण्योपाधिः न च तस्योत्यत्तिसम्भवः अत्यन्ताभावस्य नित्यत्वाभ्युपगमादतएव न जातेरपि जनिर्युज्यते नापि चतुर्थः ज्ञानविशेषो ह्यप्रमा विशेषसामग्र्याञ्च सामान्यसामग्री अनुप्रविशति शिंशपासामग्र्यामिव वृक्षसामग्री अपरथा तस्याकस्मिकत्वम्प्रसजेत्तस्मात् परतस्त्वेन स्वीकृताप्रामाण्यं विज्ञानसामग्रीजन्याश्रितमित्यतिव्याप्तिरापद्येत। पञ्चमविकल्पं विकल्पयामः किं दोषाभावसहकृतज्ञानसामग्रीजन्यत्वमेव ज्ञानसामग्रीमात्रजन्यत्वं किं दोषाभावासहकृतज्ञानसामग्रीजन्यत्वं नाद्यः दोषाभावसहकृतज्ञानसामग्रीजन्यत्वमेव परतः प्रामाण्यमिति परतः प्रामाण्यवादिभिरुररीकरणात् नापि द्वितीयः दोषाभावसहकृतत्वेन सामय्यां सहकृतत्वे सिद्धे अनन्यथासिद्धान्वयव्यतिरेकसिद्धतया दोषाभावस्य कारणताया वज्रलेपायमानत्वात् अभावः कारणमेव न भव-



तीति चेत्तदा वक्तव्यम् अभावस्य कार्य्यत्वमस्ति न वा यदि नास्तितदा पटप्रध्वंसानुपपत्त्या नित्यताप्रसङ्गः अथास्ति किमपराद्धं कारणत्वेनेति सेयमुभयतःपाशा रज्जुः। तदुदितमुदयनेन

**भावो यथा तथाभावः कारणं कार्य्यवन्मत इति।**

तथाच प्रयोगः विमता प्रमा ज्ञानहेत्वतिरिक्तहेत्वधीना कार्य्यत्वे सति तद्विशेषत्वात् अप्रमावत् प्रामाण्यं परतो ज्ञायतेअनभ्यासदशायां सांशयिकत्वात् अप्रामाण्यवत् तस्मादुत्पत्तौ ज्ञप्तौच परतस्त्वे प्रमाणसम्भवात् स्वतः सिद्धं प्रामाण्यमित्येतत्पूतिकुष्माण्डायत इति चेत् तदेतदाकाशमुष्टिहननायते। विज्ञानसामग्रीजन्यत्वे सति तदतिरिक्तहेत्वजन्यत्वं प्रमायाः स्वस्त्वमिति निरुक्तिसम्भवात् अस्ति चात्रानुमानं विमता प्रमा विज्ञानसामग्रीजन्यत्वे सति तदतिरिक्तजन्या न भवति अप्रमात्वानधिकरणत्वात् घटादिवत् न चौदयनमनुमानं परतस्त्वसाधकमिति शङ्कनीयं प्रमा दोषव्यतिरिक्तज्ञानहेत्वतिरिक्तजन्या न भवति ज्ञानत्वादप्रमावदिति प्रतिसाधनग्रहग्रस्तत्वात् ज्ञानसामग्रीमात्रादेव प्रमोत्पत्तिसम्भवे तदतिरिक्रस्य गुणस्य दोषाभावस्य वा कारणत्वकल्पनायां कल्पनागौरवप्रसङ्गाच्च। ननुदोषस्याप्रमाहेतुत्वेन तदभावस्य प्रमां प्रति हेतुत्वं दुर्निवारमिति चेत् न दोषाभावस्याप्रमाप्रतिबन्धकत्वेनान्यथासिद्धत्वात्

**तस्माद्गुणेभ्यो दोषाणामभावस्तदभावतः।  
अप्रामाण्यद्वयासत्त्वं तेनोत्सर्गे नयोदित इति॥**

तथा प्रमाज्ञप्तिरपि ज्ञानज्ञापकसामग्रीत एव जायते। न च



संज्ञयानुदथप्रसङ्गो बाधक इति वक्तुं वक्तुंसत्यपि प्रतिभासपुष्कलकारणे प्रतिबन्धकदोषादिसमवधानात् तदुपपत्तेः। किञ्च तावकमनुमानं स्वतः प्रमाणंन वा आद्ये अनैकान्तिकता द्वितीये तस्यापि परतः प्रामाण्यमेवं तस्य तस्यापीत्यनवत्वादुरवस्था स्यात्। यदत्र कुसुमाञ्चलावुदयनेन झटिति प्रचुरप्रवृत्तेः प्रामाण्यनिश्चयाधीनत्वाभावमापादयता प्रण्यनादि प्रवृत्तिर्हीच्छामपेक्षते तत्प्राचुर्य्येचेच्छाप्राचुर्य्यम् इच्छा चेष्टसाधनताज्ञानं तच्चेष्टजातीयत्वलिङ्गानुभवं सोऽपीन्द्रियार्थसन्निकर्षं प्रामास्यग्रहणन्तु न क्वचिदुपयुज्यत इति तदपि तस्करस्य पुरस्तात् कक्षे सुवर्णमुपेत्य सर्व्वाङ्गोद्घाटनमिव प्रतिभाति अतः समीहितसाधनज्ञानमेव प्रमाणतथावगम्यमानमिच्छां जनयतीत्यत्रैव स्फुट एव प्रामण्यग्रहणस्योपयोगः। किञ्च क्वचिदपि चेन्निर्विचिकित्सा प्रवृत्तिः संशयादुपपद्येत तर्हि सर्व्वत्रतथाभावसम्भवात् प्रामाण्यनिश्चयोनिरर्थकः स्यात् अनिश्चितस्य सत्त्वमेव दुर्लभमिति प्रामाण्यं दत्तजलाञ्जलिकं भवेत् इत्यलमतिप्रपञ्चेन। यस्मादुक्तं

**तस्मात् सद्बोधकत्वेन प्राप्ता बुद्धेः प्रमाणता।  
अर्थान्यथात्वहेतृत्थदोषज्ञानादपोद्यत इति॥**

तस्माद्धर्म्मेस्वतः सिद्धप्रमाणभावे ज्योतिष्टोमेन स्वर्गकामो यजेतेत्यादिविध्यर्थवादमन्त्रनामधेयात्मके वेदे यजेतेत्यत्रतप्रत्ययः प्रकृत्यर्थोपरक्तां भावनामभिधत्तइति सिद्धे व्युत्पत्तिमभ्युपमच्छतामभिहितान्वयवादिनां भट्टाचार्य्याणां सिद्धान्तो याग-



विषयो नियोग इति कार्य्येव्युत्पत्तिमनुसरतामन्विताभिधानवादिनां प्रभाकरगुरूणां सिद्धान्त इति सर्व्वमवदातम्॥

**इति सर्व्वदर्शनसंग्रहे जैमिनिदर्शनम्॥  
\_\_\_\_\_\_\_\_\_\_**

 नन्वयं प्रकृतिभागः अयं प्रत्ययभाग इति प्रकृतिप्रत्ययविभागः कथमवगम्यत इति चेत् पीतपातञ्जलजलानामेतच्चोद्यं चमत्कारं न करोति व्याकरणशास्त्रस्य प्रकृतिप्रत्ययविभागपरतायाः प्रसिद्धत्वात् तथाहि पतञ्जलेर्भगवतो महाभाष्यकारस्य इदमादिमं वाक्यम् अथ शब्दानुशासनमिति। अस्यार्थः अथेत्ययंशब्दोऽधिकारार्थः प्रयुज्यते अधिकारःप्रस्तावः प्रारम्भ इति यावत् शब्दानुशासनशब्देन च पाणिनिप्रणीतं व्याकरणशास्त्रं विवक्ष्यते शब्दानुशासनमित्येतावत्यभिधीयमाने सन्देहः स्यात् किं शब्दानुशासनं प्रस्तूयते न वेति तथा मा प्रसाङ्क्षीदित्यथशब्दं प्रायुङ्क्त अथशब्दप्रयोगबलेनार्थान्तरव्युदासेन प्रस्तूयते इत्यस्यार्थस्याभिधीयमानत्वात् अनेन हि वैदिकाः शब्दाः शन्नोदेवीरभीष्टय इत्यादयः तदुपकारिणो लौकिकाःशब्दाः गौरश्वः पुरुषो हस्तो शकुनिरित्यादयच्चानुशिष्यन्ते व्युत्पाद्य संस्क्रियन्ते प्रकृतिप्रत्ययविभागवत्तया बोध्यन्त इत्यनुशासनशब्दशासनबलात् कर्म्मण्येषा षष्ठी विधातव्या तथाच कर्म्मणि चेति समासप्रतिषेधसम्भवात् शब्दानुशासनशब्दो न प्रमाणपथमवतरतीति। अत्रायं समाधिरभिधीयते यस्मिन् कृत्प्रत्यये कर्तृ-



कर्म्मणोरुभयोः प्राप्तिरस्ति तत्र कर्म्मण्येव षष्ठीविभक्तिर्भवति न कर्त्तरीति बहुव्रीहिविज्ञानबलान्नियम्यते। तद्यथा आश्चर्य्यो मवांदोहो शिक्षितेन गोपालकेनेति कर्त्तर्य्यपि षष्ठी भवतीति केचिद्ब्रुवते अतएवोक्तंकाशिकावृत्तौकेचिदविशेषेणैव विभाषामिच्छन्ति शब्दानामनुशासनमाचार्य्येणाचार्य्यस्य वेति शब्दानामनुशासनमित्यत्र तु शब्दानामनुशासनं नार्थानामित्येतावतो विवक्षितस्यार्थस्याचार्य्यस्य कर्त्तुरुपादानेन विनापि सुप्रतिपादत्वादाचार्य्योपादानमकिञ्चित्करं तस्मादुभयप्राप्तेरभावादुभयप्राप्तौ कर्म्मणीत्येषा षष्ठी न भवति किन्तु कर्तृकर्म्मणोः कृतीति कृद्योगेकर्त्तरि कर्म्मणि च षष्ठी विभक्तिर्भवतीति कृद्योगलक्षणा षष्ठी भविष्यति तथा चेष्मप्रब्रश्चनपलाशज्ञातनादिवत् समासोभविष्यति अथवा शेषलक्षणेयं षष्ठी तत्र किमपि चोद्यं नावतरत्येव। यद्येवं तर्हि शेषलक्षणायाः षष्ठ्याः सर्व्वत्रसुवचत्वात् षष्ठीसमासप्रतिषेधसूत्राणामानर्थक्यं प्राप्नुयादिति चेत् सत्यं तेषां स्वरचिन्तायामुपयोगो वाक्यपदीये प्रादर्शि। तदाह महोपाध्यायवर्द्धमानः

**लौकिकव्यवहारेषु यथेष्टं चेष्टतां जनः।  
वैदिकेषु तु मार्गेषु विशेषोक्तिः प्रवर्त्तताम्॥**

**इति पाणिनिसूत्राणामर्थमत्राभ्यधाद्यतः।  
जनिकर्त्तुरिति ब्रूते तत्प्रयोजक इत्यपीति॥**

तथाच शब्दानुशासनापरनामधेयं व्याकरणशास्त्रमारब्धंवेदितव्यमिति वाक्यार्थः सम्पद्यते। तस्यार्थस्य झटिति प्रतिपत्तये



अथ व्याकरणमित्येवाभिधीयतां अथ शब्दानुशासनमित्यधिकाक्षरं मुधाभिधीयत इति मैवं शब्दानुशासनमित्यन्वर्थसमाख्योपादाने तदीयवेदाङ्गत्वप्रतिपादकप्रयोजनाख्यानसिद्धेः अन्यथा प्रयोजनानभिधाने व्याकरणाध्ययने अध्येतॄणां प्रवृत्तिरेव न प्रसजेत्। ननु निष्कारणो धर्म्मःषडङ्गो वेदोऽध्येतव्य इति अध्येतव्यत्वविधानादेव प्रवृत्तिः सेत्स्यतीति चेन्मैवंतथाविधानेऽपि तदीयवेदाङ्गत्वप्रतिपादकप्रयोजनानभिधाने तेषां प्रवृत्तेरनुपपत्तेः। तथाहि पुरा किल वेदमधीत्याध्येतारस्त्वरितं वक्तारो भवन्ति।

 वेदाम्नोवैदिकाः शब्दाः सिद्धाः लोकाञ्च लौकिकाः।तस्मादनर्थकं व्याकरणमिति तस्माद्वेदाङ्गत्वं मन्यमानास्तदध्ययनेप्रवृत्तिमकार्षुः ततश्चेदानीन्तनानामपि तत्र प्रवृत्तिर्न सिद्ध्येत् सा मा प्रसाङ्क्षीदिति तदीयवेदाङ्गत्वप्रतिपादकं प्रयोजनमन्वाख्येयमेव। यद्यन्वाख्यातेऽपि प्रयोजने न प्रवर्त्तरन् तर्हि लौकिकाशब्दसंस्कारज्ञानरहितास्ते यज्ञे कर्म्मणि प्रत्यवायभाजो भवेयुः धर्म्माद्धीयेरन् अत एव याज्ञिकाः पठन्ति आहिताग्निरपशब्दं प्रयुज्य प्रायश्चित्तीयां सारस्वतीमिष्टिं निर्वपेदिति अतस्तदीयवेदाङ्गत्वप्रतिपादकप्रयोजनान्वाख्यानार्थमथशब्दानुशासनमित्येव कथ्यते नाथ व्याकरणमिति। भवति च व्याकरणशास्त्रस्य प्रयोजनं तस्य तदुद्देशेन प्रवृत्तेः तस्य प्रयोजनं यथा स्वर्गोद्देशेन प्रवृत्तस्य यागस्य स्वर्गः प्रयोजनं तस्मात् शब्दानुशिष्टिः संस्कारपदवेदनीया शब्दानुशासनस्य प्रयोजनम्। नन्वे



वमप्यभिमतं प्रयोजनं न लभ्यते तदुपायाभावादथ प्रतिपदपाठ एवाभ्युपाय इति मन्येथाः तर्हि स ह्यनभ्युपायः शब्दानांप्रतिपत्तौप्रतिपदपाठो भवेत्। शब्दापशब्दभेदेनानन्याच्छब्दानामेवं हि समान्नायते बृहस्पतिरिन्द्राय दिव्यं वर्षसहस्रं प्रतिपदपाठविहितानां शब्दानां शब्दपारायणं प्रोवाच नान्तं जगाम बृहस्पतिश्च प्रवक्ता इन्द्रोऽध्येता दिव्यं वर्षसहस्रमध्ययनकालः न च पारावाप्तिरभूत् किमुताद्य यश्चिरं जीवति अधीति बोधाचरणप्रचारणैश्चतुर्भिरुपायैर्विद्योपयुक्ता भवति तत्राध्ययनकालेनैव सर्व्वमायुरुपयुक्तं स्यात्तस्मादनभ्युपायः शब्दानां प्रतिपतौप्रतिपदपाठ इति प्रयोजनं न सिद्धोदिति चेन्मैवं शब्दप्रतिपत्तेः प्रतिपदपाठमाध्यत्वानङ्गीकारात् प्रकृत्यादिविभागकल्पनावत्सु लक्ष्येषु सामान्यविशेषरूपाणां लक्षणानां पर्ज्जन्यवत् सकृदेव प्रवृत्तौ बहूनां शब्दानामनुशासनोपलम्भाच्च तथाहि कर्म्मणीत्येकेन सामान्यरूपेण लक्षणेन कर्म्मोपपदाद्धातुमात्रादण्प्रत्यये कृते कुम्भकारः काण्डलाव इत्यादीनां बहूनां शब्दानामनुशासनमुपलभ्यते एवमाताऽनुपसर्गे इति पदपाठस्याशक्यत्वप्रतिपादनपरोऽर्थवादः नन्वन्येय्वप्यङ्गेषु सत्सु किमित्येतदेवाद्रियते। उच्यते प्रधानञ्च षट्स्वङ्गेषु व्याकरणम्। प्रधाने च कृतो यत्नः फलवान् भवति। तदुक्तम्

**आसन्नं ब्रह्मणस्तस्य तपसामुत्तमं तपः।  
प्रथमं छन्दसामङ्गमाहुर्व्याकरणं बुधा इति॥**

तस्मात् व्याकरणशास्त्रस्य शब्दानुशासनं भवति साक्षात् प्रयो-



जनं पारम्पर्य्येण तु वेदरक्षादीनि। अतएवोक्तंभगवता भाव्यकारेण रक्षोहागमलध्वसन्देहाः प्रयोजनमिति साधुशब्दप्रयोगवशादभ्युदयोऽपि भवति तथाच कथितं कात्यायनेन शास्त्रपूर्व्वके प्रयोगेऽभ्युदयस्तत्तुल्यं वेदशब्देनेति। अन्यैरप्युक्तम् एकः शब्दः सम्यक् ज्ञातः सुष्ठु प्रयुक्तः स्वर्गे लोके कामधुरभवतीति। तथा

**नाकमिष्टसुखं यान्ति सुयुक्तैर्वद्धवाग्रशैः।  
अथ पत्काषिणो यान्ति ये चीक्रमतभाषिणः॥**

** **नन्वचेतनस्य शब्दस्य कथमीदृशं सामर्थ्यमुपपद्यत इति चेन्मैवं मन्येथाः महता देवेन साम्यश्रवणात् तदाह श्रुतिः चत्वारिशृङ्गास्त्रयो अस्य पादा द्वे शीर्षे सप्तहस्तासो अस्य त्रिधा बद्धो बृषभो रोरवीति महो देवो मर्त्याःआविवेश। व्याचकार च भाष्यकारः चत्वारि शृङ्गाणि चत्वारि पदजातानि नामाख्यातोपसर्गनिपातास्त्रयो अस्य पादाः लडादिविषयाः त्रिधा भूतभविष्यद्वर्त्तमानकालाःद्वे शीर्षे द्वौ नित्यानित्यात्मानौनित्यः कार्य्यश्च व्यङ्ग्यव्यञ्जकभेदात् सप्तहस्तामा अस्य तिङा सह सप्तसुब्विभक्तयः त्रिधा बद्धः त्रिषु स्थानेषु उरसि कण्ठे शिरसि च बद्धःवृषभ इति प्रसिद्धवृषभत्वेन रूपणं क्रियते वर्षणाद्वर्षणञ्च ज्ञानपूर्व्वकानुष्ठानेन फलप्रदत्वं रोरवीति शब्दं करोति रौतिः शब्दकर्म्माइह शब्दशब्देन प्रपञ्चो विवक्षितः महो देवो मर्त्याः आविवेश महादेवः शब्दः मर्त्यमरणधर्म्माणो मनुष्यास्तानाविवेशेति महता देवेन परेण ब्रह्मणा साम्यमुक्तंस्यादिति जग-



न्निदानं स्फोटास्यो निरवयवो नित्यःशब्दो ब्रह्मैवेति। हरिणाभाणि ब्रह्मकाण्डे

**अनादिनिधनं ब्रह्म शब्दतत्त्वंयदक्षरम्।  
विवर्त्ततेऽर्थभावेन प्रक्रिया जगतो यत इति॥**

** **ननुनामाख्यातभेदेन पदद्वैविध्यप्रतीतेः कथं चातुर्व्विध्यमुक्तमिति चेन्मैवं प्रकारान्तरस्य प्रसिद्धत्वात्। तदुक्तंप्रकीर्णके

**द्विधा कैश्चित् पदं भिन्नं चतुर्द्धा पञ्चधापि वा।  
अपोद्धृत्यैव वाक्येभ्यः प्रकृतिप्रत्ययादिवदिति॥**

कर्म्मप्रवचनीयेन वैपञ्चमेन सह पदस्य पञ्चविधत्वमिति हेलाराजो व्याख्यातवान्। कर्म्मप्रवचनीयास्तु क्रियाविशेषोपजनितसम्बन्धावच्छेदहेतव इति सम्बन्धविशेषद्योतनद्वारेण क्रियाविशेषद्योतनादुपसर्गेष्वेवान्तर्भवंतीत्यभिसन्धाय पदचातुर्व्विध्यं भाव्यकारेणोक्तंयुक्तमिति विवेक्तव्यम्।

 ननुभवता स्फोटात्मा नित्यः शब्द इति निजागद्यते तन्नमृव्यामहे तत्र प्रमाणाभावादिति केचित् अत्रोच्यते प्रत्यक्षमेवात्र प्रमाणं गौरित्येकं पदमिति नानावर्णतिरिक्तैकपदावगतेः सर्व्वजनीनत्वान्नह्यसति बाधके पदानुभवः शक्योमिथ्येति वक्तुं पदार्थप्रतीत्यन्यथानुपपत्त्यापि स्फोटोऽभ्युपगन्तव्यः न च वर्णेभ्य एव तत्प्रत्ययः प्रादुर्भवतीति परीक्षाक्षमं विकल्पासहत्वात् किं समस्ता व्यस्ता वा अर्थप्रत्ययं जनयन्ति नाद्यः वर्णानां क्षणिकानां समूहासम्भवात् नान्त्यःव्यस्तवर्णेभ्योऽर्थप्रत्ययासम्भवात् न व्याससमासाभ्यागन्यः प्रकारः समस्तीति तस्माद्वर्णानांवाच-



कत्वानुपपत्तौ यद्बलादर्थप्रतिपत्तिः स स्फोट इति वर्णतिरिक्तो वर्णाभिव्यङ्ग्योऽर्थप्रत्यायको नित्यः शब्दः स्फोट इति तद्विदो वदन्ति। अतएव स्फुट्यते व्यज्यते वर्णैरिति स्फोटो वर्णाभिव्यङ्ग्यः स्फुटीभवत्यस्मादर्थ इति स्फोटोऽर्थप्रत्यायक इति स्फोटशब्दार्थमुभयथा निराहुः। तथात्तोक्तंभगवता पतञ्जलिना महाभाष्ये अथ गौरित्यत्र कः शब्दो येनोच्चरितेन सास्नालाङ्गुलककुदखुरविषाणानां सम्प्रत्ययो भवति स शब्द इत्युच्यते इति। विवृतञ्च कैयटेन वैयाकरणावर्णव्यतिरिक्तस्य पदस्य वाचकत्वमिच्छन्ति वर्णानां वाचकत्वे द्वितीयादिवर्णोच्चारणानर्थक्यप्रसङ्गादित्यादिना तद्व्यतिरिक्तः स्फोटो नादाभिव्यङ्ग्योवाचको विस्तरेण वाक्यपदीये व्यवस्थापित इत्यन्तेन प्रबन्धेन।

 ननु स्फोटस्याप्यर्थप्रत्यायकत्वं न घटते विकल्पासहत्वात् किमभिव्यक्तःस्फोटोऽर्थं प्रत्याययति अनभिव्यक्तो वा न चरमः सर्व्वदा अर्थप्रत्ययलक्षणकार्य्योत्पादप्रसङ्गात् स्फोटस्य नित्यत्वाभ्युपगमेन निरपेक्षस्य हेतोः सदा सत्त्वेन कार्य्यस्य विलम्बायोगात्। अथैतद्दोषपरिजिहीर्षया अभिव्यक्तःस्फोटोऽर्थं प्रत्याययतीति कक्षीक्रियते तथाभिव्यञ्जयन्तो वर्णाःकिं प्रत्येकमभिव्यञ्जयन्ति सम्भूय वा पक्षद्वयेऽपि वर्णानां वाचकत्वपक्षेभवता ये दोषा भाषितास्तएव स्फोटाभिव्यञ्जकत्वपक्षेव्यावर्त्तनीयाः। तदुक्तं भट्टाचार्य्यैर्मीमांसाश्लोकवार्त्तिके

**यस्यानवयवः स्फोटा व्यज्यते वर्णबुद्धिभिः।  
सोऽपि पर्य्यनुयोगेन नैकेनापि विमुच्यते इति॥**



विभक्त्यन्तेष्वेव वर्णेषु पाणिनिना ते विभक्त्यन्ताः पदमिति नौतमेन च पदसंज्ञायाविचितत्वात् सङ्केतग्रहणेनानुग्रहवशाद्वर्णेय्वेव पदबुद्धिर्भविष्यति तर्हिसर इत्येतस्मिन् पदे यावन्तो वर्णास्तावन्त एव रम इत्यत्रापि एवं वनं नवं नदीदीना रामोमारोराजा जारेत्यादिष्वर्थभेदप्रतीतिर्न स्यादिति चेन्न क्रमभेदेनभेदसम्भवात् तदुक्तंतौतानितैः।

**यावन्तो यादृशाये च यदर्थप्रतिपादने।  
वर्णाःप्रज्ञातसामर्थ्यास्ते तथैवावबोधका इति॥**

तस्माद्यश्चोभयोः समो दोषो न तेनैकश्चोद्योभवतीति न्यायात् वर्षानामेव वाचकत्वोपपत्तौनातिरिक्तस्फोटकल्पनाऽवकल्पते इति चेत् तदेतत् काशकुशावलम्बनकल्पनं विकल्पानुपपत्तेः किं वर्णमात्रे पदप्रत्ययावलम्बनं वर्णसमूहे वा नाद्यः परस्परविलक्षणवर्णमालायामभिन्नं निमित्तं पुष्येषु विना सूत्रंमालाप्रत्ययवदित्येकं पदमिति प्रतिपत्तेरनुपपत्तेःनापि द्वितीयः उच्चरितप्रध्वस्तानां वर्णानां समूहभावासम्भवात् तत्र हि समूह व्यपदेशः ये पदार्था एकस्मिन् प्रदेशे सहावस्थिततया बहवोऽनुभूयन्ते यथा एकस्मिन् प्रदेशे सहावस्थिततयानुभूयमानेषु धवखदिरपलाशादिषु समूहव्यपदेशः यथा वा गजनरतुरगादिषु न च ते वर्णास्तथानुभूयन्ते उत्पन्नप्रध्वस्तत्वात् अभिव्यक्तिपक्षेऽपि क्रमेणैवाभिव्यकौ समूहासम्भवात् नापि वर्णेषु काल्पनिकः समूहः कल्पनीयः परस्पराश्रयप्रसङ्गात् एकार्थप्रत्यायकत्वसिद्धौ तदुपाधिना वर्णेषु पदत्वप्रतीतिः तसिद्धावेकार्थ-



प्रत्यायकत्वसिद्धिरिति। तस्माद्वर्णानां वाचकत्वासम्भवात् स्फोटोऽभ्युपगन्तव्यः। ननु स्फोटवाचकतापक्षेऽपि प्रागुक्तविकल्पप्रसरेण घट्टकुटीप्रभातायितमिति चेत्तदेतन्मनोराज्यविजृम्भणं वैषम्यसम्भवात्। तथाहि अभिव्यञ्जकोऽपि प्रथमो ध्वनिः स्फोटमस्फुटमभिव्यनक्ति उत्तरोत्तराभिव्यञ्जकक्रमेण स्फुटं स्फुटतरं स्फुटतमं यथा स्वाध्यायःसकृत्पद्यमानो नावधार्य्यते अभ्यासेन तु स्फुटावसाथःयथा वा रत्नतत्त्वं प्रथमप्रतीतौ स्फुटं नचकास्ति चरमे चेतसि यथावदभिव्यज्यते नादैराहितवीजायामन्त्येन ध्वनिना सह। आवृत्तिपरिपाकायां बुद्धौशब्दोऽवधार्य्यत इति प्रामाणिकोक्तेः। तस्मादस्माच्छब्दादर्थं प्रतिपद्यामह इति व्यवहारवशाद्वर्णानां अर्थवाचकत्वानुपपत्तेः प्रथमे काण्डे तत्रभवद्भिर्भर्तृहरिभिरभिहितत्वात् निरवयवमर्थप्रत्यायकं शब्दतत्त्वं स्फोटाभावमभ्युपगन्तव्यमित्येतत् सर्व्वं। परमार्थसंविल्लक्षणसत्ताजातिरेव सर्व्वेषां शब्दानामर्थ इति प्रतिपादनपरे जातिसमुद्देशे प्रतिपादितम्। यदि सत्तैव सर्व्वेषां शब्दानामर्थस्तर्हि सर्व्वेषां शब्दानां पर्य्ययता स्यात् तथाच क्वचिदपि युगपत्चिचतुरपदप्रयोगायोग इति महच्चातुर्य्यमायुष्मतः। तदुक्तम्

**पर्य्यायाणां प्रयोगो हि यौगपद्येन नेष्यते।  
पय्यायेणैव ते यस्माद्वदन्त्यर्थं न संहता इति॥**

तस्मादयं पक्षोन क्षीदक्षमइति चेत् तदेतद्गगनरोमन्थकल्पं नीललोहितपीतापरञ्जकद्रव्यभेदेन स्फटिकमणेरिव सम्बन्धिभे-



दात् सत्तावास्तदात्मना भेदेन प्रतिपत्तिसिद्धौगोवत्तादिरूपगोत्वादिभेदनिबन्धनव्यवहारवैलक्षण्योपपत्तेः। तथाचाप्तवाक्यम्

**स्फटिकं विमलं द्रव्यं यथा युक्तं पृथक् पृथक्।  
नीललोहितपीताद्यैस्तद्वर्णमुपलभ्यत इति॥**

तथा हरिणाप्युक्तम्

**सम्बन्धिभेदात् सत्तैव भिद्यमाना गवादिषु।  
जातिरित्युच्यते तस्यां सर्व्वे शब्दा व्यवखिताः॥**

**तां प्रातिपदिकार्थञ्च धात्वर्थञ्च प्रचक्षते।  
सा सत्तासा महानात्मा तामाहुस्त्वतलादय इति॥**

आश्रयभूतैः सम्बन्धिभिर्भिद्यमाना कल्पितभेदा गवाश्वादिषु सत्तैव महासामान्यमेव जातिः गोत्वादिकमपरं सामान्यं परमार्थतस्ततो भिन्नं न भवति गोसत्तैव गोत्वं नापरमन्वयि प्रतिभासते एवमश्वसत्ताअश्वत्वमित्यादि वाच्यम्। एवञ्च तस्यामेव गवादिभिन्नायां सत्तायां जातौसर्व्वेगोशब्दादयो वाचकत्वेन व्यवस्थिता प्रातिपदिकार्थश्च सत्तेति प्रसिद्धम्। भाववचनो धातुरिति पक्षे भावः सत्तैवेति धात्वर्थः सत्ताभवत्येव क्रियावचनो धातुरिति पक्षेऽपि जातिमन्ये क्रियामाहुरनेकव्यक्तिवर्त्तिनीमिति जातिपदार्थनयानुसारेणानेकव्यक्तिक्रियासमुद्देशे क्रियाया जातिरूपत्वप्रतिपादनात् धात्वर्थः सत्ता भवत्येव तस्यभावस्त्वतलाविति भावार्थे त्वतलादीनां विधानात् सत्तावाचित्वं युक्तं सा च सत्ता उदयव्ययवैधुर्य्यन्नित्या सर्व्वस्य प्रपञ्चस्य तद्विवर्त्ततयादेशतः कालतो वस्तुतश्च परिच्छेदराहित्यात् सा सत्ता



महानात्मेति व्यपदिश्वत इति कारिकाद्वयार्थः। द्रव्यपदार्थसंविल्लक्षणं तत्त्वमेव सर्व्वशब्दार्थ इति सम्बन्धसमुद्देशेसमर्थितम्

**सत्यं वस्तु तदाकारैरसत्यैरवधार्यते।  
असत्योपाधिभिः शब्दैःसत्यमेवाभिधीयते॥**

**अध्रुवेण निमित्तेन देवदत्तगृहं यथा।  
गृहीतं गृहशब्देन शुद्धमेवाभिधीयते इति॥**

भाष्यकारेणापि सिद्धे शब्दार्थसम्बन्ध इत्येतद्वार्त्तिकव्याख्यानावसरे द्रव्यं हि नित्यमित्यनेन ग्रन्थेन अश्वत्थोपाध्यवच्छित्रं ब्रह्मतत्त्वं द्रव्यशब्दवाच्यं सर्व्वशब्दार्थं इति निरूपितम्। जातिशब्दार्थवाचिनो वाजप्यायनस्य मते गवादयः शब्दा भिन्नद्रव्यसमवेतजातिमभिदधति तस्यामवनाह्यमानायां तत्सम्बन्धात् द्रव्यमवगम्यते शुक्लादयः शब्दा गुणसमवेतां जातिमाचक्षते गुणे तत्सम्बन्धात् प्रत्ययः द्रव्यसम्बन्धिसम्बन्धात् संज्ञाशब्दानामुत्पत्तिप्रभृत्याविनाशात् शैशव्यकौमारयौवनाद्यवस्थादिभेदेऽपि स एवायमित्यभिप्रत्यचबलात् सिद्धा देवदन्तत्त्वादिजातिरभ्युपमन्तव्या क्रियास्वपि जातिरालक्ष्यते सैव धातुवाच्या पठतीत्यादावनुवृत्तप्रत्ययस्यप्रादुर्भावात्। द्रव्यपदार्थवादिव्याडिनये शब्दस्य व्यक्तिरेवाभिधेयतया प्रतिभासते जातिस्तूपलक्षणतयेति नानन्त्यादिदोषावकाशः। पाणिन्याचार्य्यस्योभयं सम्मतं यतो जातिपदार्थमभ्युपगम्य जात्याख्यायामेकस्मिन् बहुवचनमन्यतरस्यामित्यादिव्यवहारः द्रव्यपदार्थमङ्गीकृत्य सरूपाणामेकशेष एकविभक्तावित्यादिः व्याकरणस्य सर्व्वपार्षदत्वान्मतद्वयाभ्युपगमे न



कश्चिद्विरोधः। तस्मात् द्वयं सत्यं परं ब्रह्मतत्त्वं सर्व्वशब्दार्थ इति स्थितम्। तदुक्तम्

**तस्माच्छक्तिविभागेन सत्यः सर्व्वः सदात्मकः।  
एकोऽर्थः शब्दवाच्यत्वे बहुरूपः प्रकाशत इति॥**

सत्यस्वरूपमपि हरिणोक्तं सम्बन्धसमुद्देशे

**यत्र द्रष्टा च दृश्यञ्च दर्शनञ्चाविकल्पितम्।  
तस्यैवार्थस्य सत्यत्वमाहुस्त्रय्यन्तवेदिन इति॥**

द्रव्यसमुद्देशेऽपि।

**विकारोपगमे सत्यं सुवर्णं कुण्डले यथा।  
विकारापगमो यत्र तामाहुःप्रकृतिं परामिति॥**

अभ्युपगताद्वितीयत्वनिर्व्वाहाय वाच्यवाचकयोरविभागः प्रदर्शितः

**वाच्या सा सर्व्वशब्दानां शब्दाच्च न पृथक् ततः।  
अपृथक्तेऽपि सम्बन्धस्तयोर्नानात्मनोरिवेति॥**

तत्तदुपाधिपरिकल्पितभेदबहुलतथा व्यवहारस्याविद्यामात्रकल्पितत्वेन प्रतिनियताकारोपधीयमानरूपभेदं ब्रह्मतत्त्वं सर्व्वशब्दविषयः अभेदे च पारमार्थिके संवृतिवशाद्व्यवहारदशायांस्वप्नावस्थावदुच्चावचः प्रपञ्चो विवर्त्तत इति कारिकार्थः। तदाहुर्वेदान्तवादनिपुणाः।

**यथा स्वप्नप्रपञ्चोऽयं मयि मायाविजृम्भितः।  
एवं जाग्रत् प्रपञ्चोऽपि मयि मायाविजृम्भित इति।**

तदित्थं कूटस्थे परस्मिन् ब्रह्मणि सच्चिदानन्दरूपे प्रत्यग-



भिन्नेऽवगते अनाद्यविद्यानिवृत्तौ तादृग्ब्रह्मात्मनावस्थानलक्षणां निःश्रेयसं सेत्स्यतिशब्दब्रह्मणि निष्णातः परं ब्रह्माधिगच्छतीत्यभियुक्तोक्तेः। तथाच शब्दानुशासनशास्त्रस्य निःश्रेयससाधनत्वं सिद्धम्। तदुक्तम्

**तद्द्वारमपवर्गस्य वाङ्मलानां चिकित्सितम्।  
पवित्रं सर्व्वविद्यानामधिविद्यं प्रचक्षत इति॥**

तथा।

**इदमाद्यं पदस्थानं सिद्धिसोपानपर्व्वणाम्।  
इयं सा मोक्षमार्गाणामजिह्वा राजपद्धतिरिति॥**

तस्माद्व्याकरणशास्तं परमपुरुषार्थसाधनतयाध्येतव्यमिति सिद्धम्।

**इति सर्व्वदर्शनसंग्रहे पाणिनिदर्शनम्॥  
\_\_\_\_\_\_\_\_\_\_\_\_**

अथ सांखैराख्यातेपरिणामवादे परिपन्थिनि जागरूके कथंकारं विवर्त्तवाद आदरणीयोभवेदेष हि तेषामाघोषः। सङ्घेपेण हि साङ्ख्याशास्त्रे चतस्त्रो विधाः सम्भाव्यन्ते कश्चिदर्थः प्रकृतिरेव कश्चिद्विकृतिरेव कश्चिद्विकृतिः प्रकृतिश्च कश्चिदनुभय इति। तत्र केवला प्रकृतिः प्रधानपदेन वेदनीया मूलप्रकृतिःनासावन्यस्य कस्यचिद्विकृतिः। प्रकरोतीति प्रकृतिरिति व्युत्पत्त्यासत्त्वरजस्तमेागुणानां साम्यावस्थाया अभिधानात् तदुक्तंमूलप्रकृतिरविकृतिरिति। मूलञ्चासौप्रकृतिश्चमूलप्रकृतिःमहदादेः कार्य्यकलापस्यासौमूलं नत्वस्य प्रधानस्य मूलान्तरमस्तिअनवस्थापातात्। न च वीजाङ्कुरवदनवस्थादोषो न भवतीतिवाच्यं प्रमाणाभावादिति भावः। विकृतयश्च प्रकृतयश्च महदह-



ङ्कारतन्मात्राणि तदप्युक्तंमहदाद्याः प्रकृतिविकृतयः सप्तेति अस्यार्थः प्रकृतयच्च ताः विकृतयश्चेति प्रकृतिविकृतयः सप्त महदादीनि तत्त्वानि तत्रान्तःकरणादिपदवेदनीयं महतत्त्वमहङ्कारस्य प्रकृतिः मूलप्रकृतेस्तु विकृतिः एवमहङ्कारतत्त्वमभिमानापरनामधेयं महतो विकृतिः प्रकृतिश्चतदेवाहङ्कारतत्त्वं तामसं सत् पञ्चतन्मात्राणां सूक्ष्माभिधानां तदेव सात्त्विकंसत्प्रकृतिरेकादशेन्द्रियाणां बुद्धीन्द्रियाणां चक्षुः श्रोत्रघ्राणरसना त्वगाख्यानां कर्म्मेन्द्रियाणां वाक्पाणिपादपायूपस्थास्यानामुभयात्मकस्श्च मनसश्च रजसस्तुभयत्र क्रियोत्पादनद्वारेण कारणत्वमस्तीति न वैयर्य्यम्। तदुक्तमीश्वरकृष्णेन

**अभिमानोऽङ्कारस्तस्माद्द्विविधः प्रवर्त्तते वर्गः।  
एकादशकश्च गणस्तन्मात्रापञ्चकञ्चैव।**

**सात्त्विकमेकादशकं प्रवर्त्तते वैकृतादहङ्कारात्।  
भूतादेस्तन्मात्रः सतामसस्तैजसादुभयम्।**

**बुद्धीन्द्रियाणि चक्षुः श्रोत्रघ्राणरसनत्वगास्यानि।  
वाक्पादपाणिपाद्युपखानि कर्म्मेन्द्रियास्वाहुः।**

उभवात्मकमत्रमनः सङ्कल्पविकल्पात्मकमिन्द्रियञ्च साधर्म्यादिति।

 विवृतञ्च तत्त्वकौमुद्यामाचार्य्यवाचस्पतिभिः केवला विकृतिस्तु वियदादीनि पञ्च भूतानि एकादशेन्द्रियाणि च तदुक्तं षोडशकस्तु विकार इति षोडशसङ्ख्यावच्छिन्नो गणः षोडशको विकार एव न प्रकृतिरित्यर्थः यद्यपि पृथिव्यादयो गोघटा-



दीनां प्रकृतिस्तथापि न ते पृथिव्यादिभ्यस्तत्त्वान्तरमिति नप्रकृतिः तत्त्वान्तरोपादानत्वं चेह प्रकृतित्वमभिमतं गोघटादीनांस्थूलत्वेन्द्रियग्राह्यत्वयोः समानत्वेन तत्त्वान्तरत्वाभावः तत्रशब्दस्पर्शरूपरसगन्धतन्मात्रेभ्यः पूर्व्वपूर्व्वसूक्ष्मभूतसहितेभ्यः पञ्च भूतानि वियदादीनि क्रमेणैकद्वित्रिचतुःपञ्चगुणानि जायन्ते। इन्द्रियसृष्टिस्तुप्रागेवोक्ता। तदुक्तम्

**प्रकृतेर्महांस्ततोऽहङ्कारस्तस्माद्गणश्चषोडशकः।  
तस्मादपि षोडशकात् पञ्चभ्यः पञ्चभूतानीति।**

अनुभयात्मकः पुरुषः तदुक्तंन प्रकृतिर्न विकृतिः पुरुष इति।पुरुषस्तु कूटस्थनित्योऽपरिणामी न कस्यचित् प्रकृतिर्नापि विकृतिः कस्यचिदित्यर्थः। एतत्पञ्चविंशतितत्त्वसाधकत्वेन प्रमाणत्रयमभिमतं तदप्युक्तं

**दृष्टमनुमानमाप्तवचनञ्च सर्व्वप्रमाणसिद्धत्वात्।  
त्रिविधं प्रमाणमिष्टं प्रमेयसिद्धिः प्रमाणाद्धीति।**

इह कार्य्यकारणभावे चतुर्द्धा विप्रतिपत्तिः प्रसरति। असतःसज्जायत इति सौगताः सङ्गिरन्ते। नैयाधिकादयः सतोऽसज्जायत इति। वेदन्तिनः सतो विवर्त्तः कार्य्यजातं न वस्तु सदिति। सांख्याः पुनः सतः सज्जायत इति। तत्रासतः सज्जायत इति न प्रामाणिकः पक्षःअसतो निरुपाख्यस्य शशविषाणवत्कारणत्वानुपपत्तेः तुच्छातुच्छयोस्तादाक्यानुपपत्तेश्च। नापि सतोऽसज्जायते कारकव्यापारात् प्रागसतः शशविषाणवत्सत्तासम्बन्धलक्षणोत्पत्त्यनुपपत्तेः नहि नीलं निपुणतमेनापि



पीतं कर्त्तुं पार्य्यते। ननु सत्त्वासत्त्वे घटस्य धर्म्माविति चेत्तदचारु असति धर्म्मिणि तद्धर्म्म इति व्यपदेशानुपपत्त्या धर्म्मिणः सत्त्वापत्तेः। तस्मात् कारकव्यापारात् प्रागपि कार्य्यंसदेव मतश्चाभिव्यक्तिरुपपद्यते यथा पीडनेन तिलेषु तैलस्य दोहेन सौरभेयोषु पयसः।असतः करणे किमपि निदर्शनं न दृश्यते।किञ्च कार्य्येण कारणं सम्बद्धं तज्जनकम् असम्बद्धंवा प्रथमे कार्य्यस्य सत्त्वमायातं सतोरेव सम्बन्ध इति नियमात् चरमेसर्व्वं कार्य्यजातं सर्व्वस्माज्जायेत असम्बद्धत्वाविशेषात्। तदाख्यायि साङ्ख्याचार्य्यैः

**असत्त्वान्नास्ति सम्बन्धः कारणैः सत्त्वसङ्गिभिः।  
असम्बद्धस्य चोत्पत्तिमिच्छतो न व्यवस्थितिरिति।**

अथैवमनुष्ठेयासम्बद्धमपि तदेव जनयति यत्रयच्छक्तंशक्तिश्च कार्य्यदर्शनोन्नेयेति तन्न मङ्गच्छते तिलेषु तैलजननशक्तिरित्यत्र तैलस्यासत्त्वे सम्बद्धत्वासम्बद्धत्वविकल्पेन तच्छक्तिरिति निरूपणायोगात्। कार्य्यकारणयोरभेदाच्च कार्य्यस्य सत्त्वं कारणात्पृथक् न भवति पटस्तन्तुभ्यो न भिद्यते तद्भर्म्मात्वान्न यदेवं नतदेवं यथा गोरश्वः तद्धर्म्मश्चपटस्तस्मान्नार्थन्तरम्। तर्हिप्रत्येकं त एव प्रावरणकार्य्यं कुर्य्युरिति चेत् संस्थानभेदेनाविर्भूतपटभावानां प्रावरणार्थक्रियाकारित्वोपपत्तेः यथा हि कूर्म्मस्याङ्गानि कूर्म्मशरीरे निविशमानानि तिरोभवन्ति निःसरन्तिचाविर्भवन्ति एवं कारणस्य तन्त्वादेः पटादयो विशेषा निःसरन्त आविर्भवन्त उत्पद्यन्त इत्युच्यन्ते निविशमानास्तिरोभवन्तो



विनश्यन्तीत्युच्यन्ते न पुनरसतामुत्पत्तिः सतां वा विनाशः।यथोक्तं भगवद्गीतायाम्

**नासतो विद्यते भावो नाभावो विद्यते सत इति।**

ततश्च कार्य्यनुमानात् तत्प्रधानमिद्धिः। तदुक्तम्

**असदकरणादुपादानग्रहणात् सर्व्वसम्भवाभावात्।  
शक्तस्य शक्यकरणात् कारणभावाच्च सत्कार्य्यमिति।**

नापि सतोब्रह्मतत्त्वस्य विवर्त्तः प्रपञ्चः बाधानुपलम्भात् अधिष्ठानारोप्ययोश्चिज्जडयोः कलधौतरूप्यादिवत् सारूप्याभावेनारोपासम्भवाच्च तस्मात् सुखदुःखमोहात्मकस्य तथाविधकारणमवधारणीयं तथा च प्रयोगः विमतं भावजातं सुखदुःखमोहात्मककारणकं तदन्वितवात् यद्येनान्वीयते तत्तत्कारणकं यथा रुचकादिकं सुवर्णन्वितं सुवर्णकारणकं तथाचेदं तस्मात्तथेति। तत्र जगत्कारणे येयं सुखात्मकता तत् सत्त्वं यादुःखात्मकता तद्रजः या च मोहात्मकता तत्तम इति त्रिगुणात्मककारणसिद्धिः तथा हि प्रत्येकं भावास्त्रैगुण्यवन्तोऽनुभूयन्ते यथा मैत्रदारेषु सत्यवत्यां मैत्रस्य सुखमाविरस्ति तं प्रतिसत्त्वगुणप्रादुर्भावान्तरसपत्नीनां दुःखम्। ताः प्रति रजोगुणप्रादुर्भावात् तामलभमानस्य चैत्रस्य मोहो भवति तं प्रति तमोगुणसमुद्भवात् एवमन्यदपि घटादिकं लभ्यमानं सुखं करोतिपरैरपि ह्रियमाणं दुःखाकरोति उदासीनस्यापेक्षाविषयत्वेनापतिष्ठते उपेक्षाविषयत्वं नाम मोहः मुह वैचित्त्ये इत्यस्माद्धातोर्मेाहशब्दनिष्पत्तेः उपेक्षणीयेषु चित्तवृत्त्यनुदयात्। तस्मात्



सर्व्वंभावजातं सुखदुःखमोहात्मकं त्रिगुणप्रधानकारणकमवगम्यते। तथाच श्वेताश्वतरोपनिषदि श्रूयते

**अजामेकां लोहितशुक्लकृष्णां वह्नीःप्रजाजनयन्तीं सरूपाः।  
अजोह्येको जुषमाणोनुशेते जहात्येनां भुक्तभोगामजोन्य इति॥**

अत्र लोहितशुक्लकृष्णशब्दा रञ्जकत्वप्रकाशकत्वावरकत्वसाधर्म्म्यात् रजस्सत्त्वतमोगुणत्वप्रतिपादनपराः।

 नन्वचेतनं प्रधानं चेतनानधिष्ठितं महदादिकार्य्येन व्याप्रियतेअतः केनचिच्चेतमेनाधिष्ठात्रा भवितव्यं तथाच सर्व्वार्थदर्शी परमेश्वरः स्वीकर्त्तव्यः स्यादिति चेत् तदसङ्गतम् अक्षेतनस्यापि प्रधानस्य प्रयोजनवशेन प्रवृत्त्युपपत्तेः दृष्टञ्च अचेतनंचेतनानधिष्ठितं पुरुषार्थाय प्रवर्त्तमानं यथा वत्सविवृद्ध्यर्थमक्षेतनं क्षीरं प्रवर्त्तते यथा जलमचेतनं लोकोपकाराय प्रवर्त्ततेतथाच प्रकृतिरचेतनापि पुरुषविमोक्षाय प्रवर्त्स्यति। तदुक्तम्

**वत्सविवृद्धिनिमित्तं क्षीरस्य यथा प्रवृत्तिरज्ञस्य।  
पुरुषविमोक्षनिमित्तं तथा प्रवृत्तिः प्रधानस्येति॥**

** **वस्तु परमेश्वरः करुणया प्रवर्त्तक इति परमेश्वरास्तित्ववादिनां डिण्डिमः स प्रायेण गतः विकल्यानुपपत्तेः स किं सृष्टेःप्राक् प्रवर्त्तते सृश्युत्तरकालंवा आद्येशरीराद्यभावेन दुःखानुत्पन्तौ जीवानां दुःखप्रहाणेच्छानुपपत्तिः द्वितीयेपरस्यराश्रयप्रसङ्गः करुणया सृष्टिः सृष्ट्याच कारुण्यमिति। तस्मादक्षेतनस्वापि चेतमानधिष्ठितस्य प्रधानस्य महदादिरूपेण परिणामः पुरुषार्थप्रयुक्तः प्रधानपुरुषसंयोगनिमित्तः। यथा नि-



र्य्यापारस्याप्ययस्कान्तस्य सन्निधानेन लोहस्य व्यापारः तथानिर्व्यापारस्य पुरुषस्य सन्निधानेन प्रधानव्यापारो युज्यते प्रकृतिपुरुषसम्बन्धश्चपङ्ग्वन्धवत्परस्परापेक्षानिबन्धनः। प्रकृतिर्हिभोग्यतयाभोक्तारं पुरुषमपेक्षते पुरुषोऽपि भेदाग्रहाद्बुद्धिच्छायापत्त्वा तद्गतं दुःखत्रयं वारयमाणः कैवल्यमपेक्षते। तत्प्रकृतिपुरुषविवेकनिबन्धनं न च तदन्तरेण युक्तमिति कैवल्यार्थंपुरुषः प्रधानमपेक्षते। यथा खलु कौचित् पङ्ग्वन्धौपथि सार्थेन गच्छन्तौदैवकृतादुपप्लवात् परित्यक्तसार्थौ मन्दमन्दमितस्ततः परिभ्रमन्तो भयाकुलौदेववशात् संयोगमुपगच्छेतां तत्रचान्धेन पङ्गुः स्कन्धमारोपितः ततः पङ्गुदर्शितेन मार्गेणान्धः समीहितं स्थानं प्राप्नोति पङ्गुरपि स्कन्धाधिरूढः तथा परस्परापेक्षप्रधानपुरुषनिबन्धनः सर्गः। यथोक्तम्

**पुरुषस्य दर्शनार्थं कैवल्यार्थं तथा प्रधानस्व।  
पङ्ग्वन्धबदुभयोरपि सम्बन्धस्तत्कृतः सर्ग इति॥**

ननु पुरुषार्थनिबन्धनाभवतु प्रकृतेः प्रवृतिः निवृत्तिस्तु कथमुपपद्यत इति चेदुच्यते यथा भर्त्रादृष्टदोषा स्वैरिणी भर्त्तारं युनर्नोपैति यथा वा कृतप्रयोजना नर्त्तकीनिवर्त्तते तथा प्रकृतिरपि। यथोक्तम्

**रङ्गस्य दर्शयित्वा निवर्त्तते नर्त्तकी यथा नृत्यात्।  
पुरुषस्य तथात्मानं प्रकाश्य विनिवर्त्तते प्रकृतिरिति॥**

एतदर्थं निरीश्वरसाङ्ख्यशास्त्रप्रवर्त्तककपिलानुसारिणां मतमुपन्यस्तम्॥

**इति सर्व्वदर्शनसंग्रहे सांख्यदर्शनम्॥**



 साम्प्रतं सेश्वरसांख्यप्रवर्त्तकपतञ्जलिप्रभृतिमुनिमतमनुवर्त्तमानानां मतमुपन्यस्यते। तत्र सांख्यप्रवचनापरनामधेयं योगशास्त्रं पतञ्जलिप्रणीतं पादचतुष्टयात्मकम्। तत्र प्रथमे पादेअथ योगानुशासनमिति योगशास्त्रारम्भप्रतिज्ञांविधाय योगश्चित्तवृत्तिनिरोध इत्यादिना योगलक्षणमभिधाय समाधिं सप्रपञ्चं निरदिक्षत् भगवान् पतञ्जलिः। द्वितीये तपःस्वाध्यायेश्वरप्रणिधानानि क्रियायोग इत्यादिना व्युत्थितचित्तस्य क्रियायोगं यमादीनि पञ्च वहिरङ्गानि साधनानि। तृतीये देशबन्धश्चित्तस्य धारणेत्यादिना धारणाध्यानसमाधित्रयमन्ततरङ्गं संयमपदवाच्यं तत्रावान्तरफलं विभूतिजातम्। चतुर्थेजन्मौषधिमन्त्रतपः समाधिजाः सिद्धयइत्यादिना सिद्धिपञ्चक प्रपञ्चनपुरःसरं परमं प्रयोजनं कैवल्यम्। प्रधानादीनि पञ्चविंशतित्तत्त्वानि प्राचीनान्येव सम्मतानि षड्विंशिस्तु परमेश्वरः क्लेशकर्म्मविपाकाशयैरपरामृष्टः पुरुषः स्वेच्छया निर्म्माणकायमधिष्ठाय लौकिकवैदिकसम्प्रदायप्रवर्त्तकः संसाराङ्गारे तप्यमानानां प्राणभृतामनुग्राहकश्च।

 ननु पुष्करपलाशवन्निर्लेपस्य तस्य तापः कथमुपपद्यते येनपरमेश्वरोऽनुग्राहकतया कक्षीक्रियते इति चेदुच्यते तापकस्य रजसः सत्त्वमेव तप्यंबुद्ध्यात्मना परिणमते इति सत्त्वे परितप्यमाने तमोवशेन तदभेदावगाहिपुरुषोऽपि तप्यत इत्युच्यते। तदुक्तमाचार्य्यैः

सत्त्वं तप्यं बुद्धिभावेन वृत्तं भावा तेवा राजसास्तापकास्ते।



तप्याभेदग्राहिणीतामसी या वृत्तिस्तस्यां तप्य इत्युक्त आत्मेति। पतञ्जलिनाप्युक्तम्

 अपरिणामिनीहि भोक्तृशक्तिरप्रतिसंक्रमा च परिणामिन्यर्थे प्रतिसंक्रान्ते च तद्वृत्तिमनुभवतीति।

 भोक्तृशक्तिरिति चिच्छक्तिरुच्यते सा चात्मैव परिणामिन्यर्थेबुद्धितत्त्वे प्रतिसंक्रान्ते च प्रतिविम्बिते तद्वृत्तिमनुभवतीति बुद्धौ प्रतिविम्बिता सा चिच्छक्तिर्बुद्धिच्छायापत्त्या बुद्धिवृत्त्यनुकारवतीति भावः तथा शुद्धोऽपि पुरुषः प्रत्ययं बौद्धमनुपश्यति तमनुपश्यन्नतदात्मापि तदात्मक इव प्रतिभासत इति इत्थंतप्यमानस्य पुरुषस्यादरनैरन्तर्य्यदीर्घकालानुबन्धियमनियमाअष्टाङ्गयोगानुष्ठानेन परमेश्वरप्रणिधानेन च सत्त्वपुरुषान्यताख्यातावनुप्लवायां जातायामविद्यादयः पञ्चक्लेशाः समूलकाषं कषिता भवन्ति कुशलाकुशलाश्च कर्म्माशयाः समूलघातं हताभवन्ति ततश्च पुरुषस्य निर्लेपस्य कैवल्येनावस्थानं कैवल्यमिति सिद्धम्।

 तत्राथ योगानुशासनमिति प्रथमसूत्रेण प्रेक्षावत्प्रवृत्त्यङ्गंविषय प्रयोजनसम्बन्धाधिकारिरूपमनुबन्धचतुष्टयं प्रतिपाद्यते। अत्राथशब्दोऽधिकारार्थः स्वीक्रियते अथशब्दस्यानेकार्थत्वे संभवति कथमारम्भार्थत्वपक्षेपक्षपातः सम्भवेत्। अथशब्दस्य मङ्गलाद्यनेकार्थत्वं नामलिङ्गानुशासनेनानुशिष्टं मङ्गलानन्तरारम्भप्रश्नकार्त्स्नेष्वथोअथेति।अत्रप्रश्नकार्त्स्नयोरसंभवेऽपि आनन्तर्य्यमङ्गलपूर्व्वप्रकृतापेक्षारम्भलक्षणानाञ्चतुर्णामर्थानां सम्भवा-



दारम्भार्थत्वानुपपत्तिरितिन्मैवं मंस्थाः विकल्पासहत्वात् आनन्तर्य्यमथशब्दार्थ इतिपक्षे यतः कुतश्चिदानन्तर्य्यं पूर्व्ववृत्तिभावसाधारणात् कारणादानन्तर्य्यंवा। न प्रथमः नहि कश्चित् क्षणमपि जातु तिष्ठत्यकर्म्मकृदिति न्यायेन सर्व्वोजन्तुः किञ्चित्कृत्वा किञ्चित् करोत्येवेति तस्याभिधानमन्तरेणापि प्राप्ततयातदर्थाथशब्दप्रयोगवैयर्थ्यप्रसक्तेः। न चरमः शमाद्यनन्तरं योगस्यप्रवृत्तावपि तस्यानुशासनप्रवृत्त्यनुबन्धतया शब्दतः प्राधान्याभावात्। न च शब्दतः प्रधानभूतस्यानुशासनस्य शमाद्यानन्तर्य्यमंथशब्दार्थः किं नस्यादिति वदितव्यम् अनुशासनमिति हिशास्त्रमाहअनुशिष्यते व्याख्यायते लक्षणभेदोपायफलसहितोयोगो येन तदनुशासनमिति व्युत्पत्तेः अनुशासनस्य च तत्त्वज्ञान चिख्यापयिषानन्तरभावित्वेन शमदमाद्यानन्तर्य्यनियमाभावात् जिज्ञासाज्ज्ञानयोस्तु शमाद्यानन्तर्य्यमाम्नायते तस्माच्छान्तो दान्तउपरतस्तितिक्षुः श्रद्धावित्तः समाहितो भूत्वात्मन्येवात्मानं पश्येदित्यादिना। नापि तत्त्वज्ञानविख्यापचिषानन्तर्य्यमथशब्दार्थः तस्य सम्भवेऽपि श्रोतृप्रतिपत्तिप्रवृत्योरनुपयोगेनानभिधेयत्वात् तथापि निःश्रेयसहेतुतया योगानुशासनं प्रमितं न वा आद्ये तदभावेऽपि उपादेयत्वं भवेत् द्वितीये तदभावेऽपिहेथत्वंस्यात् प्रमितं चास्य निःश्रेयसनिदानत्वम् अध्यात्मयोगाधिगमेन चैवं मत्वाधीरो हर्षशोकौजहातीति श्रुतेः समाधावचला बुद्धिस्तदा योगमवास्यसीति स्मृतेश्च अतएव शिष्यप्रश्न तपञ्चरशरसायनापुपयागानन्तर्य्यंपराकृतम्। अथातो ब्रह्म



जिज्ञासेत्यत्रतु ब्रह्मजिज्ञासायाः अनधिकार्य्यात्वेनाधिकार्य्यार्थत्वं परित्यज्य साधनचतुष्टयसंपत्तिविशिष्टाधिकारिसमर्पणायशमदमादिवाक्यविहिताच्छमादेरानन्तर्य्यमथशब्दार्थ इति शङ्कराचार्य्यैर्निरटङ्कि। अथ मा नाम भूदानन्तर्य्यार्थोऽथशब्दः मङ्गलार्थः किं न स्यात् न स्यान्मङ्गलस्य वाक्यार्थे समन्वयाभावात्।अगर्हिताभीष्टावाप्तिर्मङ्गलम् अभीष्टं च सुखावाप्तिदुःखपरिहाररूपतयेष्टंयोगानुशासनस्य च सुखदुःखनिवृत्त्योरन्यतरत्वाभावान्न मङ्गलता। तथाच योगानुशासनं मङ्गलमिति न संपनीपद्यते मृदङ्गध्वनेरिवाथशब्दश्रवणस्य कार्य्यतया मङ्गलस्य वाच्यत्वलक्ष्यत्वयोरसंभवाच्च यथार्थिकार्थोवाक्यार्थे निविशतेतथा कार्य्यमपि निविशेत अपदार्थत्वाविशेषात् पदार्थे पदार्थएव हि वाक्यार्थे समन्वीयते अन्यथा शब्दप्रमाणकानां शाब्दी ह्याकाङ्क्षा शब्देनैव पूर्य्येति मुद्राभङ्गः कृतो भवेत्। ननु प्रारिप्सितप्रबन्धपरिममाप्तिपरिपन्थिप्रत्यूहव्यूहप्रशमनाय शिष्टाचारपरिपालनाय च शास्त्रारम्भे मङ्गलाचरणमनुष्ठेयम् मङ्गलादीनि मङ्गलमध्यानि मङ्गलान्तानि च शास्त्राणि प्रथन्ते आयुष्मत्पुरुषकाणि वीरपुरुषकाणि च भवन्तोत्यभियुक्तोक्तः। भवतिच मङ्गलार्थोऽथशब्दः। ॐकारश्चाथशब्दश्चद्ववेतौ ब्रह्मणःपुरा। कण्ठंभित्त्वा विनिर्यातौ तस्मान्माङ्गलिकावुभाविति स्मृतिसम्भवात् तथाच वृद्धिरादैजित्यादौ वृद्ध्यादिशब्दवदथशब्दोमङ्गलार्थः स्यादिति चेन्नमेवं भाषिष्ठाः। अर्थान्तराभिधानाय प्रयुक्तस्याथशब्दस्य वीणावेण्वादिध्वमिवच्छ्रवणे मङ्गलफलत्वोप-



पत्तेः। अथार्थान्तरारम्भवाक्यार्थधीफलकस्याथशब्दस्यकथमन्यफलकतेति चेन्न अन्यार्थं नीयमानोदकुम्भोपलम्भवत् तत्सम्भवात् न च स्मृतिव्याकोपः माङ्गलिकाविति मङ्गसप्रयोजकत्वविवक्षया प्रवृतेः। नापि पूर्व्वप्रकृतापेक्षोऽथशब्दः फलत आनन्तर्य्याव्यतिरेकेण प्रागुक्तदूषणामुवङ्गात् किमयमथशब्दोऽधिकारार्थः अथानन्तर्य्यार्थ इत्यादिविमर्शवाक्ये पक्षान्तरोपन्यासेतत्सम्भवेऽपि प्रकृते तदसम्भवाच्च। तस्मात् पारिशेष्यादधिकारपदवेदनीयप्रारम्भार्थेऽथशब्द इति विशेषोभाष्यते।अथैवज्योतिरथैव विश्वज्योतिरित्यत्राथशब्दः क्रतुविशेषप्रारम्भार्थःपरिगृहीतोयथा अथ शब्दानुशासनमित्यत्राथशब्दो व्याकरणशास्त्राधिकारार्थः। तदभाषि व्यासभाष्ये योगसूत्रविवरणपरे अथेत्ययमधिकारार्थः प्रयुज्यत इति तद्व्याचख्यौवाचस्पतिः। तस्मादयमथशब्दोऽधिकारद्योतको मङ्गलार्थश्चेति सिद्धमिति।तदित्थममुख्याथशब्दस्याधिकारार्थत्वपक्षेशास्त्रेण प्रस्तूयमानस्य योगस्योपवर्त्तनात् समस्तशास्त्रतात्पर्य्यव्याख्यानेन शास्तस्य सुखावबोधप्रवृत्तिरास्तामित्युपपन्नम्। ननु हिरण्यगर्भोयोगस्यवक्ता नान्यः पुरातन इति याज्ञवल्क्यस्मृतेः पतञ्जलिः कथंयोगस्य शासितेति चेदद्धा अतएव तत्र तत्र पुराणादौ विशिष्ययोगस्य विप्रकीर्णतया दुर्ग्राह्यार्थत्वं मन्यमानेन भगवता कृपासिन्धुना फणिपतिना सारं संजिघृक्षुषा अनुशासनमारब्धंन तुसाक्षाच्छासनम्। यदायमथशब्दोऽधिकारार्थः तदैवं वाक्यार्थःसम्पद्येत योगानुशासनं शास्त्रमधिकृतं वेदितव्यमिति तत्र शास्त्रे



व्युत्पाद्यमानतया योगः ससाधनः सफलो विषयः तद्व्युत्पादनमवान्तरफलं व्युत्पादितस्य योगस्य कैवल्यं परमप्रयोजनंशास्त्रयोगयोः प्रतिपाद्यप्रतिपादकभावलक्षणः सम्बन्धः योगस्य कैवल्यस्य च साध्यसाधनभावलक्षणः सम्बन्धः स च श्रुत्यादिप्रसिद्ध इति प्रागेवावादिषम्। मोक्षमपेक्षमाणाः श्रवणाधिकारिणइत्यर्थसिद्धम्। न चाथातो ब्रह्मजिज्ञासेत्यादावधिकारिणोऽर्थतः सिद्धिराशङ्कनीया तत्राथशब्देनानन्तर्य्याभिधाने प्रणाडिकया अधिकारिसमर्पणसिद्धावार्थिकत्वशङ्कानुदयात्।अतएवेाक्तं श्रुतिप्राप्ते प्रकरणादीनामनवकाश इति।अस्यार्थः यत्र हि श्रुत्या अर्थोन लभ्यते तत्रैव प्रकरणादयोऽर्थं समर्पयन्ति नेतरत्रयत्र तु शब्दादेवार्थस्योपलम्भः तत्र नेतरस्य सम्भवःशीघ्रबोधिन्या श्रुत्या बोधितेऽर्थे तद्विरुद्धार्थं प्रकरणादि समर्पयति अविरुद्धंवा न प्रथमः विरुद्धार्थबोधकस्य तस्य बाधितत्वात् न चरमः वैयर्थ्यात्तदाह श्रुतिलिङ्गवाक्यप्रकरणस्थानसमाख्यानां समवाये पारदौर्बल्यमर्थविप्रकर्षादिति।

**बाधिकैव श्रुतिर्नित्यं समाख्या बाध्यते सदा।  
मध्यमानान्तु बाध्यत्वं बाधकत्वमपेक्षयेति च॥**

तस्माद्विषयादिमत्त्वाद्ब्रह्मविचारकशास्त्रवद्योगानुशासनं शास्त्रमारम्भणीयमिति स्थितम्।

 ननु व्युत्पाद्यमानतया योग एवाच प्रस्तुतो न शास्त्रमितिचेत् सत्यं प्रतिपाद्यतया योगःप्राधान्येन प्रस्तुतः स च तद्विषयेण शास्त्रेण प्रतिपाद्यत इति तत्प्रतिपादने करणं शास्त्रंकर-



खनोचरश्च कर्तृव्यापारो न कर्म्मनोचरतामाचरति।यथा च्छेत्तुर्देवदत्तस्य व्यापारभूतमुञ्चमननिपातनादिकर्म्म करणभूतपरशुगोचरं न कर्म्मभूतवृक्षादिगोचरं तथाच वक्तुः पतञ्जलेःप्रवचनव्यापारापेक्षया योगविषयस्याधिकृतता करणस्य शास्त्रस्याभिधानव्यापारापेक्षया तु योगस्यैवेति विभागः ततञ्च योगशास्त्रस्यारम्भः सम्भावनां भजते अत्र चानुशासनोयो योगश्चित्तवृत्तिनिरोध इत्युच्यते। ननु युजिर्योग इति संयोनार्थतया परिपठितात् युजेर्निष्पन्नोयोगशब्दः संयोगवचनएव स्यान्न तु निरोधवचनः। अतएवोक्तं याज्ञवल्क्येन

**संयोगो योग इत्युक्तो जीवात्मपरमात्मनोरिति।**

तदेतद्वार्त्तंजीवपरयोः संयोगे कारणस्यान्यतरकर्म्मादेरसमवादजसंयोगस्यकणभक्षाक्षचरणादिभिः प्रतिलोपाञ्च। मीमांसकमतानुसारेण तदङ्गीकारेऽपि नित्यसिद्धस्य तस्यबाध्यत्वाभावेन शास्त्रवैफल्यापत्तेश्चधातूनामनेकार्थत्वेन युजेः समाध्वर्थत्वोपपत्तेश्च। तदुक्तम्

**निपाताश्चोपसर्गाश्चधातवश्चेति ते त्रयः।  
अनेकार्थाःस्मृताःसर्व्वेपाठस्तेषांनिदर्शनमिति॥**

अतएव केचन युजिं समाधावपि पठन्ति युज समाधाविति।नापि याज्ञवल्क्यवचनव्याकोपः तत्रस्तस्यापि योगशब्दस्य समाव्यर्थत्वात्।

**समाधिः समतावस्था जीवात्मपरमात्मनोः।  
ब्रह्मण्येव स्थितिर्यासा समाधिः प्रत्यगात्मन इति**



तेनैवोक्तत्वाच्च। तदुक्तंभगवता व्यासेन। योगः समाधिरिति। यद्येवमष्टाङ्गयेागे चरमस्याङ्गस्य समाधित्वमुक्तंपतञ्जलिना यमनियमासनप्राणायामप्रत्याहारध्यानधारणाममाधयोऽष्टाङ्गानियोगस्येति। न चाङ्ग्येवाङ्गतां गन्तुमुत्सहते उपकार्य्योपकारकभावस्य दर्शपूर्णमासप्रयाजादौ भिन्नायतनत्वेनात्यन्तभेदादतः समाधिरपि न योगशब्दार्थोयुज्यत इति चेत्तन्न युज्यते व्युत्पत्तिमात्राभिधित्सया तदेवार्थमात्रनिर्भासं स्वरूपशून्यमिवसमाधिरिति निरूपितचरमाङ्गवाचकेन समाधिशब्देनाङ्गिनोयोगस्याभेदविवक्षया व्यपदेशोपपत्तेः न च व्युत्पत्तिबलादेवसर्व्वत्र शब्दः प्रवर्त्तते तथात्वे गच्छतीति गौरिति व्युत्पत्तेः तिष्ठ‍न् गौर्न स्यात् गच्छतो देवदत्तस्य स्यात् प्रवृत्तिनिमित्तञ्च प्रागुक्रमेव चित्तवृत्तिनिरोध इति तदुक्तंयोगश्चित्तवृत्तिनिरोध इति। ननु वृत्तीनां निरोधश्चेद्योगोऽभिमतस्तासां ज्ञानत्वेनात्माश्रयतया तन्निरोधोऽपि प्रध्वंसपदवेदनीयस्तदाश्रयोभवेत् प्रागभावप्रध्वंसयोः प्रतियोगिसमानाश्रयत्वनियमात् ततश्चोपपन्नस्त्वयन्धर्म्मोविकरोति हि धर्म्मिणमिति न्यायेनात्मनःकौटस्थ्यं विहन्येतेति चेत्तदपि न घटते निरोधानां प्रमाणविपर्य्ययविकल्पनिद्रास्मृतिस्वरूपाणां वृत्तीनामन्तःकरणाद्यपरपर्य्ययचित्तधर्म्मत्वाङ्गीकारात् कूटस्थनित्या चिच्छक्तिरपरिणामिनी विज्ञानधर्म्माश्रयो भवितुं नार्हत्येव। नच चितिशक्ते रपरिणामिलमसिद्धमिति मन्तव्यं चितिशक्तिरपरिणामिनी सदा ज्ञातृत्वात् न यदेवं न तदेवं यथा चित्तादि इत्याद्यनुमान-



सम्भवात् तथा यद्यसौपुरुषः परिणामी स्यात्तदा परिणामस्य कादाचित्कत्वात्तासां चित्तवृत्तीनां सदाज्ञातृत्वं नोपपद्यत चिद्रूपस्य पुरुषस्य सदैवाधिष्ठातृत्वेनावस्थितस्य यदन्तरङ्गनिर्मलं सत्त्वं तस्यापि सदैव स्थितत्वात् येन येनार्थेनोपरक्तंभवति तस्यदृश्यस्य सदैव चिच्छायापत्त्या भानोपपत्त्या पुरुषस्य निःसङ्गत्वं सम्भवति ततश्चसिद्धं तस्य सदाज्ञातृत्वमिति न काचित् परिणामित्वाशङ्कावतरति। चित्तं पुनर्येन विषयेणोपरक्तंभवतिस विषयो ज्ञातः यदुपरक्तंन भवति तदज्ञातमिति वस्तुनोऽयस्कान्तमणिकल्पस्य ज्ञानाज्ञानकारणभूतोपरागानुपरागधर्म्मित्वादयः सधर्म्मकंचित्तं परिणामि इत्युच्यते। ननु चित्तस्येन्द्रियाणां चाहङ्कारिकाणां सर्व्वगतत्वात् सर्व्वविषयैरस्ति सदासम्बन्धः तथाच सर्व्वेषां सर्व्वदा सर्व्वत्रज्ञानं प्रसज्येत सर्व्वगतत्वेऽपि चित्तं यत्र शरीरे वृत्तिमत् तेन शरीरेण सह सम्बन्धो येषां विषयाणां तेय्येवास्य ज्ञानं भवति नेतरेष्वित्यतिप्रसङ्गाभावादम एवायस्कान्तमणिकल्पा विषयाः अयः सधर्म्मकं चित्तमिन्द्रियप्रणालिकयाभिसम्बध्योपरञ्जयन्ति। तस्माच्चित्तस्य धर्म्मा वृत्तयो नात्मनः तथाच श्रुतिः कामः सङ्कल्पो विचिकित्सा श्रद्धा अश्रद्धा धृतिरष्टतिरित्येतत्सर्व्वंमन एवेति। चिच्छक्तेरपरिणामित्वं पञ्चत्रियाचार्य्येराख्यायि अपरिणामिनी भोक्तृशक्तिरिति पतञ्जलिनापि सदाज्ञाताश्चित्तवृत्तयस्तत्प्रभोः पुरुषस्थापरिणामित्वादिति। चित्तपरिणामित्वेऽनुमानमुच्यते चित्तं परिणामि ज्ञाताज्ञातविषयत्वात् श्रोत्रादिवदिति। परिणामञ्च



त्रिविधः प्रसिद्धः धर्म्मलक्षणावस्थाभेदात् धर्म्मिणश्चित्तस्य नीलाद्यालोचनं धर्म्मपरिणामः यथा कनकम्य कटकमुकुटकेयूरादि धर्म्मस्य वर्त्तमानत्वादिर्लक्षणपरिणामः नीलाद्यालोचनस्य स्फुटत्वादिवस्थापरिणामः कनकादेस्तु नवपुराणत्वादिरवस्थापरिणामः। एवमन्यत्रापि यथासम्भवं परिणामत्रितयमूहनीयं तथाच प्रमाणादिवृत्तीनां चित्तधर्म्मत्वात्तन्निरोधोऽपितदाश्रय एवेति न किञ्चिदनुपपन्नम्।

 ननु वृत्तिनिरोधो योग इत्यङ्गीकारे सुषुप्त्यादौविक्षिप्तमूढादिचित्तवृत्तीनां निरोधसम्मवाद्योगत्वप्रसङ्गः नचैतद्युज्यते क्षिप्ताद्यवस्थासु क्लेशप्रहाणादेरसम्भवान्निःश्रेयसपरिपन्थित्वाच्च।तथा हि क्षिप्तं नाम तेषु तेषु विषयेषु क्षिप्यमाणमस्थिरं चित्तमुच्यते। तमःसमुद्रे मग्नं निद्रावृत्तिमञ्चित्तं मूढमिति गीयते। क्षिप्ताद्विशिष्टं चित्तंविक्षिप्तमिति गीयते। विशेषो नाम चञ्चलंहि मनः कृष्ण प्रमाथि बलवद्दृढमिति न्यायेनास्थिरस्यापि मनसः कादाचित्कसमुद्भूतविषयस्थैर्य्यसम्भवेन स्थैर्य्यम्। अस्थिरत्वञ्चस्वाभाविकं व्याध्याद्यमुभयजनितं वा। तदाह व्याधिख्यानसंशयप्रमादास्तस्याविरतिभ्रान्तिदर्शनालब्धभूमिकत्वानवस्थितत्वानि क्षित्तविक्षिपास्तेऽन्तराया इति। तत्रदोषत्रयवैषम्यनिमित्तो ज्वरादिर्व्याधिःचित्तस्याकर्म्मण्यत्वं स्त्यानं विरुद्धकोटिद्वयावमाहि ज्ञानं संशयः समाधिसाधनानाम भावनं प्रमादः शरीरवाक्चित्तगुरुत्वादप्रवृत्तिरालस्यं विषयाभिलाषोऽविरतिः अतस्मिंस्तद्बुद्धिर्भ्रान्तिदर्शनं कुतश्चिन्निमित्तात् समाधिभूमेर-



लाभोऽलब्धभूमिकत्वं लब्धायामपि तस्यां चित्तस्याप्रतिष्ठा अनवस्थितत्वमित्यर्थः। तस्मान्नवृत्तिनिरोधो योगपक्षनिक्षेपमर्हतिइति चेन्मैवं वोक्षःहेयभूतक्षिप्ताद्यवस्थात्रयेवृत्तिनिरोधस्य हेवत्वसम्भवेऽप्युपादेययोरेकाग्रनिरुद्धावस्थयोर्वृत्तिनिरोधस्य योगत्वसम्भवात् एकतानं चित्तमेकाग्रमुच्यते निरुद्धसकलवृत्तिकं संस्कारमात्रशेषं चित्तं निरुद्धमिति भष्यते।

 स च समाधिर्द्विविधः सम्प्रज्ञातासम्प्रज्ञातभेदात् तत्रैकाग्रचेतसि यःप्रमाणादिवृत्तीनां वाह्यविषयाणां निरोधः ससम्प्रज्ञातसमाधिः सम्यक् प्रज्ञायतेऽस्मिन् प्रकृतेर्विविक्ततया चित्तमिति व्युत्पत्तेः। स चतुर्विधः सवितर्कादिभेदात् समाधिर्नाम भावना सा च भाव्यस्य विषयान्तरपरिहारेण चेतसिपुनः पुनर्निवेशनं भाव्यञ्चद्विविधम् ईश्वरस्तत्त्वानि च तान्यपिद्विविधानि जडाजउभेदात् जडानि प्रकृतिमहदहङ्कारादीनिचतुर्विंशतिः अजडः पुरुषः। तत्र यदा पृथिव्यादीनि स्थूलानिविषयत्वेनादाय पूर्व्वापरानुसन्धानेन शब्दार्थोल्लेख्यसम्मेदेन च भावना प्रवर्त्तते स समाधिः सवितर्कः यदा तन्मात्रान्तःकरणलक्षणं सूक्ष्मंविषयमालम्ब्य देशाद्यवच्छेदेन भावना प्रवर्त्तते तदा सविचारः यदा रजस्तमोलेशानुविद्धं चित्तं भाव्यते तदा सुखप्रकाशम् यस्य सत्त्वस्योद्रेकात् सामन्दः यदा रजस्तमोलेज्ञानभिभूतं शुद्धं सत्त्वमालम्बनीकृत्य या प्रवर्त्तते भावना तदा तस्यां सत्त्वस्य न्यग्भावाच्चितिशक्तेरुद्रेकाच्च सत्त्वमात्रावशेषत्वेन सास्मितः समाधिः वितर्कविचारानन्दास्मितारूपानुगमात्



सम्प्रज्ञात इति सर्व्ववृत्तिनिरोधे त्वसम्प्रज्ञातः समाधिः। ननु सर्व्ववृत्तिनिरोधो योग इत्युक्त सम्प्रज्ञाने व्याप्तिर्न स्यात् तत्र सत्त्वप्रधानायाः सत्त्वपुरुषान्यताख्यातिलक्षणाया वृत्तेरनिरोधादिति चेत्तदेतद्वार्त्तं क्लेशकर्म्मविपाकाशयपरिपन्थिचित्तवृत्तिनिरोधो योग इत्यङ्गीकारात् क्लेशाः पुनः पञ्चधा प्रसिद्धाः अविद्यास्मितारागद्वेषाभिनिवेशाः।

 नन्वविद्येत्यत्र किमाश्रीयते पूर्व्वपदार्थप्राधान्यम् अमक्षिकं वर्त्तत इतिवत् उत्तरपदार्थप्राधान्यं वा राजपुरुष इतिवत् अन्यपदार्थप्राधान्यं वा अमक्षिको देश इतिवत् तत्र न पूर्व्वः पूर्व्वपदार्थप्रधानत्वे अविद्यायां प्रसज्यप्रतिषेधोपपत्तौ क्लेशादिकारकत्वानुपपत्तेः अविद्याशब्दस्य स्त्रीलिङ्गत्वाभावापत्तेश्चन द्वितीयः कस्यचिदभावेन विशिष्टाया विद्यायाः क्लेशादिपरिपन्थित्वेन तद्वीजत्वानुपपत्तेः न तृतीयः नञोऽस्त्वर्थानां बहुव्रीहिर्वाचोत्तरपदलोप इति वृत्तिकारवचनानुसारेण अविद्यमाना विद्या यस्याः सा अविद्या बुद्धिरिति समाधिसिद्धौ तस्या अविद्यायाः क्लेशादिवीजत्वानुपपत्तेः विवेकख्यातिपूर्व्वकसर्व्ववृत्तिसम्पन्नायास्तस्यास्तथात्वाप्रसङ्गाच्च उक्तञ्च अस्तितादीनां क्लेशानामविद्यानिदानत्वम्। अविद्या क्षेत्रत्वमुत्तरेषां प्रसुप्ततनुविच्छिन्नोदाराणामिति। तत्र प्रसुप्तत्वं प्रबोधसहकार्य्यभावेनानभिव्यक्तिः तनुत्वं प्रतिपक्षभावनया शिथिलीकरणं विच्छिन्नत्वं बलवता क्लेशेनाभिभवः उदारत्वंसहकारिन्निधिवशात् कार्य्यकारित्वम्। तदुक्तंवाचस्पतिमिश्रेण व्यासभाष्यव्याख्यायाम्



**प्रसुप्तास्तत्त्वलीनानां तनुदग्धाश्च योगिनाम्।  
विच्छिन्नोदाररूपाश्च क्लेशाविषयसङ्गिनामिति॥**

द्वन्दवत् स्वतन्त्रपदार्थद्वयानवगमादुभयपदार्थप्रधानत्वं नाशङ्कितम्। तस्मात् पक्षद्वयेऽपि क्लेशादिनिदानत्वमविद्यायाः प्रसिद्धं हीयेतेति चेत् तदपि नशोभनं विभाति पर्य्युदासशक्तिमाश्रित्याविद्याशब्देन विद्याविरुद्धस्य विपर्य्ययज्ञानस्याभिधानमिति वृद्धैरङ्गीकारात्। तदाह

**नामधात्वर्थयोगे तु नैव नञ् प्रतिषेधकः।  
वदत्यब्राह्मणाधर्म्मावन्यमात्रविरोधिमाविति।  
वृद्धप्रयोगनभ्याहि शब्दार्थाःसर्व्व एव नः।  
तेन यत्रप्रयुक्तो यो न तस्मादपनीयत इति॥**

वाचस्पतिमिश्रैरप्युक्तंलोकाधीनावधारणो हि शब्दार्थयोः सम्बन्धः लोके चोत्तरपदार्थप्रधानस्यापि नञ उत्तरपदाभिधेयोपमर्दकस्य तद्विरुद्धतथा तत्र तत्रोपलब्धेरिहापि तद्विरुद्धे प्रवृत्तिरिति। एतदेवाभिप्रेत्योक्तम् अनित्याशुचिदुःखानात्मसुनित्यशुचिसुखात्मख्यातिरविद्येति।अतस्मिंस्तद्बुद्धिर्विपर्य्ययः इत्युक्तं भवति तद्यथाअनित्ये घटादौनित्यत्वाभिमान अशुचौ कार्य्यादौशुचित्वप्रत्ययः।

**स्थानाद्वीजादवष्टान्निष्यन्दान्निधनादपि।  
कायमाधेयशौचत्वात् पण्डिता ह्यशुचिं विदुरिति॥**

परिणामतापसंस्कारैर्गुणवृत्तिनिरोधाच्च दुःखमेव सर्व्वं विवे-



किन इति न्यायेन दुःखे स्नक्चन्दनवनितादौ सुखत्वारोपः अनात्मनि देहादावात्मबुद्धिः। तदुक्तम्

**अनात्मनि च देहादावात्मबुद्धिस्तु देहिनाम्।  
अविद्या तत्कृतो बन्धस्तन्नाशे मोक्ष उच्यत इति॥**

एवमियमविद्या चतुष्यादा भवति। नन्वेतेष्वविद्याविशेषेषु किञ्चिदनुगतं सामान्यलक्षणं वर्णनीयम् अन्यथा विशेषस्यासिद्धेः। तथाचोक्तंभट्टाचार्य्यैः

**सामान्यलक्षणं त्यक्त्वाविशेषस्यैव लक्षणम्।  
न शक्यं केवलं वक्तुमतोऽप्यस्य न वाच्यतेति॥**

तदपि न वाच्यमतस्मिंस्तद्बुद्धिरिति सामान्यलक्षणाभिधानेन दत्तोत्तरत्वात्। सत्त्वपुरुषयोरहमस्मीत्येकताभिमानोऽस्मिता तदप्युक्तं दृक्दर्शनशक्त्योरेकात्मत्वाभिमानोऽस्मितेति। सुखाभिज्ञस्य सुखानुस्मृतिपूर्व्वकः सुखसाधनेषु तृष्णारूपो गर्द्धोरागः। दुःखज्ञस्य तदनुस्मृतिपुरस्मरन्तत्साधनेषु निन्दा द्वेषः तदुक्तं सुखानुशयो रागः दुःखानुशयी द्वेष इति। किमत्रानुशयिशब्दे ताच्छील्यार्थे णिनिरिनिर्वामत्वर्थीयोऽभिमतः नाद्यःसुप्यजातौणिनिस्ताच्छील्य इत्यत्र सुपीति वर्त्तमाने पुनस्सुव्ग्रहणस्य उपसर्गनिवृत्त्यर्थत्वेन सोपसर्गाद्धातोर्णिनेरनुत्पत्तेः यथाकथञ्चिदङ्गीकारेऽपि अचोञ्णितीति वृद्धिप्रमक्तावतिशाय्यादिदवदनुशायिपदस्य प्रयोगप्रसङ्गात् न द्वितीयः

 एकाक्षरात् कृतो जातेः सप्तम्याञ्च न तौस्मृताविति तत्प्रतिषेधादत्र चानुशयशब्दस्याजन्तत्वेन कृदन्तत्वात् तस्मादनु



शथिशब्दो दुरुपपाद इति चेत् नैतद्भद्रं भावानवबोधात् प्रायिकाभिप्रायमिदं वचनम्। अतएवोक्तं वृत्तिकारेण

**इतिकरणो विवक्षार्थः सर्व्वत्राभिसम्बध्यत इति।**

तेन क्वचिद्भवति कार्य्यो कार्य्यिकस्तण्डुलीतण्डुलिक इति तथाच कृदन्तात् जातेश्च प्रतिषेधस्य प्रायिकत्वम् अनुशयशब्दस्य कृदन्ततथा इनेरुपपत्तिरिति सिद्धं पूर्व्वजन्मानुभूतमरणदुःखानुभववासनाबलात् सर्व्वस्य प्राणभृन्मात्रस्या कृमरा च विदुषः सञ्जायमानः शरीरविषयादेर्मम वियोगो माभूदिति प्रत्यहंनिमित्तं विना प्रवर्त्तमानोभवरूपोऽभिनिवेशः पञ्चमः क्लेशः।मा च भूवं हि भूयासमिति प्रार्थनायाः प्रत्यात्ममनुभवसिद्भत्वात् तदाह स्वरसवाही विदुषोऽपि तथारूढोऽभिनिवेश इति। ते चाविद्यादयः पञ्च सांसारिकविविधदुःखोपहारहेतुत्वेन पुरुषं क्लिश्नन्तीति क्लेशाः प्रसिद्धाः।

 कर्म्माणि विहितप्रतिषिद्धरूपाणि ज्योतिष्टोमब्रह्महत्यादीनि विपाकाः कर्म्मफलानि जात्यायुर्भेागाः आफलविपाकाच्चित्तभूमौ शेरत इत्याशयाः धर्म्माधर्म्मसंस्काराः तत्परिपन्थिचित्तवृत्तिनिरोधो योगः निरोधो नाभावमात्रमभिमतं तस्य तुच्छलेन भावरूपसंस्कारजननक्षमत्वासम्भवात् किन्तु तदाश्रयो मधुमतीमधुप्रतीकाविशोकासंस्कारशेषताव्यपदेश्यः चित्तस्थावस्थाविशेषः निरुध्यन्तेऽस्मिन् प्रमाणाच्चाञ्चित्तवृत्तय इति व्युत्पत्तेरुपपत्तेः। अभ्यासवैराग्याभ्यां वृत्तिनिरोधः तत्र स्थितो यत्रोऽभ्यासः। प्रकाशप्रवृत्तिरूपवृत्तिरहितस्य चित्तस्य स्वरू-



पनिष्ठः परिणामविशेषः स्थितिः। तन्निमित्तीकृत्य यत्नः पुनः पुनस्तथात्वेन चेतसि निवेशनमभ्यासः। चर्म्मणि द्वीपिनं हन्तीतिवन्निमित्तार्थेयं सप्तमीत्युक्तंभवति। दृष्टानुश्रविकविषयवितृष्णस्य वशीकारसंज्ञा वैराग्यम्। ऐहिकपारत्रिकविषयादौ दोषदर्शनान्निरभिलाषस्य ममैते विषया वश्याःनाहमेतेषां वश्य इति विमर्शोवैराग्यमित्युक्तं भवति। समाधिपरिपन्थिक्लेशतनूकरणार्थं समाधिलाभार्थञ्चप्रथमं क्रियायोगविधानपरेण योगिना भवितव्यं क्रियायोगसम्पादने अभ्यासवैराग्ययोः सम्भवात्। तदुक्तंभगवता

**आरुरुक्षोर्मुनेर्योगं कर्म्म कारणमुच्यते।  
योगारूढस्य तस्यैव शमः कारणमुच्यते इति॥**

क्रियायोगश्चोपदिष्टः पतञ्जलिना तपः स्वाध्यायेश्वरप्रणिधानानि क्रियायोग इति। तपःस्वरूपं निरूपितं याज्ञवल्क्येन

**विधिनोक्तेन मार्गेण कृच्छ्रचान्द्रायणादिभिः।  
शरीरशोषणं प्राहुस्तपसां तप उत्तममिति॥**

प्रणवगायत्रीप्रभृतीनामध्ययनं स्वाध्याय इति। तेच मन्त्राद्विविधाः वैदिकास्तान्त्रिकाश्चवैदिकाश्चद्विविधाः प्रगीता अप्रगीताश्च। तत्रप्रगीताः सामानि अप्रगीताश्च द्विविधाः छन्दो बद्धास्तद्विलक्षणाश्च। तत्र प्रथमा ऋचः द्वितीया यजूंषि। तदुक्तंजैमिनिना तेषामृग् यत्रार्थवशेन पादव्यवस्था गीतिषु सामाख्या शेषे यजुःशब्द इति। तन्त्रेषु कामिककारणप्रपञ्चाद्या-



ममेषु ये येवर्णितास्तेतान्त्रिकाः। ते पुनर्मन्त्रास्त्रिविधाः स्त्रीपुन्नपुंसकभेदात्तदाह

**स्त्रीपुंनपुंसकत्वेन त्रिविधा मन्त्रजातयः।  
स्त्रीमन्त्रावह्निजायान्ताः नमोऽन्ताः स्युर्नपुंसकाः॥**

**शेषाः पुमांसस्ते शस्ताः सिद्धा वश्यादिकर्म्मणीति॥**

स्थापनादिसंस्काराभावेऽपि निरस्तसमस्तदोषत्वेन सिद्धिहेतुत्वात् सिद्धत्वम्। स च संस्कारो दशविधः कथितः शारदातिलके

**मन्त्राणांदशकथ्यन्ते संस्काराः सिद्धिदायिनः।  
निर्दोषतां प्रयान्त्याशु ते मन्त्राः साधु संस्कृताः॥**

**जननं जीवनञ्चैव ताडनं बोधनं तथा।  
अभिषेकोऽथ विमलीकरणाप्यायने पुनः।**

**तर्पणं दीपनं गुप्तिर्दशैता मन्त्रसंस्क्रियाः॥  
मन्त्राणां मातृकावर्णादुद्धारो जननं स्मृतम्।**

**प्रणवान्तरितान् कृत्वा मन्त्रवर्णान् जपेत् सुधीः।  
मन्त्रार्थसङ्ख्यया तद्धि जीवनं संप्रचक्षते॥**

**मन्त्रवर्णान् समालिख्यताडयेच्चन्दनाम्भसा।  
प्रत्येकं वायुवीजेन ताडनं तदुदाहृतम्॥**

**विलिख्य मन्त्रवर्णंस्तु प्रसूनैःकरवीरजैः।  
मन्त्राक्षरेण सङ्ख्यातैर्हन्यात्तद्बोधनं मतम्॥**

**स्वतन्त्रोक्तविधानेन मन्त्री मन्त्रार्णसङ्ख्यया।  
अश्वत्थपल्लवैर्मन्त्रमभिषिञ्चेद्विशुद्धये॥**

**सच्चिन्त्यमनसा मन्त्रं ज्योतिर्मन्त्रेण निर्दहेत्।**



**मन्त्रे मलत्रयं मन्त्री विमलीकरणं हि तत्॥  
तारव्योमाग्निमनुयुक् ज्योतिर्मन्त्रउदाहृतः॥**

**कुशोदकेन जप्तेन प्रत्यर्णंप्रोक्षणं मनोः।  
वारिवीजेन विधिवदेतदाप्यायनं मतं॥**

**मन्त्रेण वारिणा मन्त्रे तर्पणं तर्पणं स्मृतम्।  
तारमायारमायोगो मनोर्दोपनमुच्यते॥**

**जप्यमानस्य मन्त्रस्य गोपनं त्वप्रकाशनम्।  
संस्कारा दश मन्त्राणां सर्व्वतन्त्रेषु गोपिताः।  
यत्कृत्वा सम्प्रदायेन मन्त्री वाञ्छितमश्नुते॥**

**रुद्धकीलितविच्छिन्नसुप्तशप्तादयोऽपि च।  
मन्त्रदोषाः प्रणश्यन्ति संस्कारैरेभिरुत्तमैरिति।**

तदलमकाण्डताण्डवकल्पेन मन्त्रशास्त्ररहस्योद्घोषणेन।

 ईश्वरप्रणिधानं नामाभिहितानामनभिहितानाञ्च सर्व्वासां क्रियाणां परमेश्वरे परमगुरौफलानपेक्षया समर्पणम्। अत्रेदमुक्तम्

**कामतोऽकामतोवापि यत्करोमि शुभाशुभम्।  
तत्सर्व्वंत्वयि विन्यस्तं त्वत्प्रयुक्तः करोम्यहमिति॥**

क्रियाफलसन्न्यासोऽपि भक्तिविशेषापरपर्य्यायं प्रणिधानमेव फलाभिसन्धानेन कर्म्मकरणात्। तथाच गीयते गीतासुभगवता

**कर्म्मस्येवाधिकारस्ते मा फलेषु कदाचन।  
मा कर्म्मफलहेतुर्भूर्माते सङ्गोऽस्त्वकर्म्मणीति॥**



फलाभिसन्धेरुपघातकत्वमभिहितं भगवद्भिर्नीलकण्ठभारती श्रीचरणैः

**अपि प्रयत्नसम्पन्नं कामेनोपहतं तपः।  
न तुष्टये महेशस्य श्वलीढमिव पायसमिति॥**

सा च तपःस्वाध्यायेश्वरप्रणिधानात्मिका क्रिया योगसाधनत्वाद्योग इति। शुद्धसारोपलक्षणावृत्त्याश्रयणेन निरूप्यते यथायुर्घृतमिति। शुद्धसारोपलक्षणा नाम लक्षणाप्रभेदः। मुख्यार्थबाध तद्योगाभ्यामर्थान्तरप्रतिपादनं लक्षणा सा द्विविधा रूढिमूला प्रयोजनमूला च तदुक्तंकाव्यप्रकाशे

**मुख्यार्थबाधे तद्योगे रूढितोऽथ प्रयोजनात्।  
अन्योर्थोलक्ष्यते यत् सा लक्षणारोपिता क्रियेति॥**

तच्छब्देन लक्ष्यत इत्याख्याते गुणीभूतं प्रतिपादनमात्रंपरामृश्यते। सा लक्षणेति प्रतिनिर्दिश्यमानापेक्षया तच्छब्दस्य स्त्रीलिङ्गत्वोपपत्तिः। तदुक्तं कैयटैःनिर्द्दिश्यमानप्रतिनिर्द्दिश्यमानयोरैक्यमापादयन्ति सर्व्वनामानि पर्य्ययेण तत्तल्लिङ्गमुपाददत इति। तत्रकर्म्मणिकुशल इत्यादि रूढिलक्षणाया उदाहरणं कुशान् लातीति व्युत्पत्त्या दर्भादानकर्त्तरि यौगिकंकुशलपदं विवेचकत्वसारूप्यात् प्रवीणे प्रवर्त्तमानं अनादिवृद्धव्यवहारपरम्परानुपातित्वेनाभिधानवत् प्रयोजनमनपेक्ष्यप्रवर्त्तते। तदाह

**निरूढालक्षणाः काश्चित् सामर्थ्यादभिधानवदिति।**

यस्मात् रूढिलक्षणायाः प्रयोजनापेक्षानास्ति। यद्यपि प्रयुक्तः



शब्दः प्रथमे मुख्यार्थं प्रतिपादयति तेनार्थेनाथन्कारं लक्ष्यत इति अर्थधर्म्मीयं लक्षणा तथापि तत्प्रतिपादके शब्दे समारोपितः सन् शब्दव्यापार इति व्यपदिश्यते। एतदेवाभिप्रेत्योक्तं लक्षणारोपिता क्रियेति। प्रयोजनलक्षणा तु षड्विधा उपादानलक्षणा लक्षणलक्षणा गौणसारोपा गौणसाध्यवसाना शुद्धसारोपा शुद्धसाध्यवसाना चेति। कुन्ताः प्रविशन्ति मञ्चाः क्रोशन्ति गौर्वाहीकः गौरथंआयुधतं आयुरेवेदमिति यथाक्रममुदाहरणानि द्रष्टव्यानि। तदुक्तम्

**स्वसिद्धये पराक्षेपः परार्थं स्वसमर्पणम्।  
उपादानं लक्षणं चेत्युक्ता शुद्धैव सा द्विधा॥**

**सारोपान्या तु यत्रोक्तौविषयी विषयस्तथा।  
विषय्यन्तःकृतेऽन्यस्मिन् सा स्यात् साध्यवसानिका॥**

**भेदाविमौ च सादृश्यात् सम्बन्धान्तरतस्तथा।  
गौणैः शुद्धौच विज्ञेयौलक्षणा तेन षड्विधेति॥**

तदलंकाव्यमीमांसामर्मनिर्म्मन्थनेन।

 स च योगो यमादिभेदवशादष्टाङ्ग इति निर्दिष्टः। तत्र यमा अहिंसादयः। तदाह पतञ्जलिः अहिंसासत्यास्तेयब्रह्मचर्य्यापरिग्रहा यमा इति। नियमाः शौचादयः। तदप्याह शौचसन्तोषतपःस्वाध्यायेश्वरप्रणिधानानि नियमा इति। एते च यमनियमा विष्णुपुराणे दर्शिताः

**ब्रह्मचर्य्यमहिंसां च सत्यास्तेयापरिग्रहान्।  
सेवेत योगी निष्कामो योग्यतां स्वंमनो नयन्॥**



**स्वाध्यायशौचसन्तोषतपांसि नियमात्मवान्।  
कुर्व्वीत ब्रह्मणिपरं परस्मिन् प्रवणं मनः॥**

**एते यमाः सनियमाः पञ्च पञ्च प्रकीर्त्तिताः।  
विशिष्टफलदाः कामे निष्कामाणां विमुक्तिदा इति॥**

स्थिरसुखमासनं पद्मासनभद्रासनवीरासनस्वस्तिकासनदण्डकासन सोपाश्रयपर्य्यङ्कक्रौञ्चनिषदनोष्ट्रनिषदनसमसंस्थानभेदाद्दशविधम्

**पादाङ्गुष्ठौनिबध्नीयाद्धस्ताभ्यां व्युत्क्रमेण तु।  
ऊर्व्वोरुपरि विप्रेन्द्र कृत्वा पादतले उभे।  
पद्मासनं भवेदेतत् सर्व्वेषामभिपूजितम्।**

इत्यादिना याज्ञवल्क्यः पद्मासनादिस्वरूपं निरूपितवान् तत्सर्व्वंततएवावगन्तव्यम्। तस्मिन्नासनस्थैर्य्ये सति प्राणायामः प्रतिष्ठितोभवति। स च श्वासप्रश्वासयोर्गतिविच्छेदस्वरूपः तत्र श्वासो नाम वाह्यस्य वायोरन्तरानयनम्। प्रश्वासः पुनः कौष्ठस्य वहिर्निःसारणम्। तयोरुभयोरपि सञ्चरणाभावः प्राणायामः। ननु नेदं प्राणायामसामान्यलक्षणं तद्विशेषेषु रेचकपूरककुम्भकप्रकारेषु तदनुगतेरयोगादिति चेन्नैष दोषः सर्व्वत्रापि श्वासप्रश्वासगतिविच्छेदसम्भवात् तथा हि कौष्ठस्य वायोर्वहिर्निःसरणं रेचकः प्राणायामः प्रश्वासत्वेन प्रागुक्तः। वाह्यवाथोरन्तर्धारणं चरमः यः श्वासरूपः। अन्तस्तम्भवृत्तिः कुम्भकः यस्मिन् जलमिव कुम्भे निश्चलतथा प्राणाख्यो वायुरवस्थाप्यते। तत्र सर्व्वत्र श्वासप्रश्वासद्वयगतिविच्छेदोऽस्त्येवेति नास्ति शङ्कावकाशः। तदुक्तं



तस्मिन् सति श्वासप्रश्वासयोर्गतिविच्छेदः प्राणायाम इति। स च वायुः सूर्य्योदयमारभ्य सार्द्धघटिकाद्वयं घटीयन्त्रस्थितघटभ्रमणन्यायेन एकैकस्यां नाड्यां भवति एवं सत्यहर्निशं श्वासप्रश्वासयोः षट्शताधिकैकविंशतिसहस्राणि जायन्ते। अतएवोक्तं मन्त्रसमर्पणरहस्यवेदिभिरजपामन्त्रसमर्पणे

**षट्शतानि गणेशाय षट्सहस्रं स्वयम्भुवे।  
विष्णवे षट्सहस्रञ्च षट्सहस्रं पिनाकिने॥**

**सहस्रमेकं गुरवे सहस्रंपरमात्मने।  
सहस्रमात्मने चैवमर्पयामि कृतं जपमिति॥**

तथा नाडीसञ्चरणदशायां वायोः सञ्चरणे पृथिव्यादीनि तत्त्वानि वर्षविशेषवशात् पुरुषार्थाभिलाषुकैः पुरुषैरवगन्तव्यानि। तदुक्तमभियुक्तैः

**सार्द्धं घटीद्वयंनाडीरेकैकार्कोदयात् वहेत्।  
आरघट्टघटीभ्रान्तिन्यायो नाड्योःपुनः पुनः॥**

**शतानि तस्य जायन्ते निश्वासोच्छासयोर्नव।  
खखषट्कद्विकैः सङ्ख्याहोरात्रे सकले पुनः॥**

**षट्त्रिंशद्गुणवर्णानां या वेला भणनेभवेत्।  
सा वेला मरुतो नाड्यन्तरे सञ्चरतो भवेत्॥**

**प्रत्येकं पञ्च तत्त्वानि नाड्योश्च वहमानयोः।  
वहन्त्यहर्निशं तानि ज्ञातव्यानि यतात्मभिः॥**

**ऊर्द्धं वह्निरधस्तोयं तिरश्चीनः समीरणः।  
भूमिमर्द्धपुटे व्योम सर्व्वगं प्रवहेत् पुनः॥**



**वायोर्वङ्केरपां पृष्टव्याव्योन्नस्तत्त्वं वहेत् क्रमात्।  
वहन्त्योरुभयोर्नाड्योर्ज्ञातव्योऽयं यथाक्रमम्॥**

**पृथ्व्याःपलानि पञ्चाशच्चत्वारिंशत्तथाम्भसः।  
अग्नेस्त्रिंशत् पुनर्वयोर्विंशतिर्नभसोदश॥**

**प्रवाहकालसङ्ख्येयं हेतुर्विङ्कलयोरथ॥**

**पृथ्वी पञ्चगुणा तोयं चतुर्गुणमथानलः।  
त्रिगुणोदिगुणोवायुर्वियदेकगुणं भवेत्॥**

**गुणं प्रति दशपलान्युर्व्व्यां पञ्चाशदित्यतः।  
एकैकहानिस्तोयादेस्तथा पञ्च गुणाः क्षितेः।  
गन्धोरसश्च रूपञ्च स्पर्शःशब्दः क्रमादमी॥**

**तत्त्वाभ्यां भूजलाभ्यां स्यात् शान्तिकार्य्ये फलोन्नतिः।  
दीप्तास्थिराधिकाकृत्ये तेजोवाय्वम्बरेषु च॥**

**पृष्टव्यप्तेजोमरुद्व्येामतत्त्वानां चिङ्कमुच्यते।  
आद्येस्थैर्य्यं स्वचित्तस्य शैत्ये कामोद्भवो भवेत्॥**

**तृतीये कोपसन्तापौ चतुर्थे चञ्चलात्मता।  
पञ्चमे शून्यतैव स्यादथवा धर्म्मवासना॥**

**श्रुत्योरङ्गुष्ठकौमध्याङ्गुल्यौनासापुटद्वये।  
सृक्कणोःप्रान्त्यकोपान्त्याङ्गुली शेषे दृगन्तयोः॥**

**न्यस्यान्तर्भूपृथिव्यादितत्त्वज्ञानं भवेत् क्रमात्।  
पीतश्वेतारुणश्यामैर्विन्दुभिर्निरुपाधि स्वमित्यादिना॥**

यथावद्वायुतत्त्वमवगम्य तन्नियमने विधीयमाने विवेकज्ञानावरणकर्म्मक्षयो भवति। तपो न परं प्राणायामादिति।



**दह्यन्ते ध्मायमानानां धातूनां हि यथा मलाः।  
प्राणायामैस्तुदह्यन्ते तद्वदिन्द्रियपन्नमा इति च॥**

तदेवं यमादिभिः संस्कृतमनस्कस्य योगिनः संयमप्रत्याहारः कर्त्तव्यः चक्षुरादीनामिन्द्रियाणां प्रतिनियतरञ्जनीयकोपनीयमोहनीयप्रवणत्वप्रहाणेनाविकृतस्वरूपप्रवणचित्तानुकारः प्रत्याहारः इन्द्रियाणि विषयेभ्यः प्रतीपमाह्रियन्तेऽस्मिन्निति व्युत्पत्तेः। ननु तदा चित्तमभिनिविशते नेन्द्रियाणि तेषां वाह्यविषयत्वेन तत्रसामर्थ्याभावादतः कथं चित्तानुकारः अद्धा अतएव वस्तुतस्तस्यासम्भवमभिसन्धाय सादृश्यार्थमिवशब्दञ्चकार सूत्रकारः स्वविषयासम्प्रयोगे चित्तस्वरूपानुकार इवेन्द्रियाणांप्रत्याहार इति। यादृश्यञ्च चित्तानुकारनिमित्तं विषयासम्प्रयोगः यदा चित्तं निरुध्यते तदा चक्षुरादीनां निरोधे प्रयत्नान्तरं नापेक्षणीयं यथा मधुकरराजं मधुमक्षिका अनुवर्त्तन्ते तथेन्द्रियाणि चित्तमिति। तदुक्तं विष्णुपुराणे

**शब्दादिष्वनुरक्तानि निगृह्माक्षाणि योगवित्।  
कुर्य्याच्चित्तानुकारीणि प्रत्याहारपरायण इति॥**

**वश्यता परमा तेन ज्ञायतेऽतिचलात्मनः।  
इन्द्रियाणामवश्यैस्तैर्योगी योगस्य साधक इति॥**

नाभिचक्रहृदयपुण्डरीकनाड्यग्रादावाध्यात्मिके हिरण्यगर्भवासप्रजापतिप्रभृतिके वाह्येवा देशे चित्तस्य विषयान्तरपरिहारेण स्थिरीकरणं धारणा। तदाह देशबन्धश्चित्तस्य धारणेति। पौराणिकाश्च



**प्राणायामेन पवनं प्रत्याहारेण चेन्द्रियम्।  
वशीकृत्य ततः कुर्य्यच्चित्तस्थानं शुभाश्रवमिति॥**

तस्मिन् देशे ध्येयावलम्बनस्य प्रत्ययस्य विसदृशप्रत्ययप्रहाणेनप्रवाहोध्यानं तदुक्तंतत्र प्रत्ययैकतानता ध्यानमिति। अन्यैरप्युक्तं

**तद्रूपप्रत्ययैकाग्र्यासन्ततिश्चान्यनिस्पृहा।  
तङ्ख्यानं प्रथमैरङ्गैः षङ्मिर्निष्पाद्यते तथेति॥**

प्रसङ्गाच्चरममङ्गं प्रागेव प्रात्यपीपदामः।

 तदनेन योगाङ्गानुष्ठानेनादरनैरन्तर्य्यदीर्घकालसेवितेन समाधिप्रतिपक्षक्लेशप्रक्षयेऽभ्यासवैराग्यवशान्मधुमत्यादिसमाधिलाभो भवति।

 अथ किमेवमकस्मादस्मानतिविकटाभिरत्यन्ताप्रसिद्धाभिः कर्णाटगौडलाटभाषाभिर्भीषयते भवान् नहि वयं भवन्तं भीषयामहे किन्तु मधुमत्यादिपदार्थव्युत्पादमेन तोषयामः ततश्चाकुतोभयेन भवता श्रूयतामवधानेन। तत्र मधुमती नामाभ्यासवैराग्यादिवशादपास्तरजस्तमोलेशसुखप्रकाशमयसत्वभावनयाऽनवद्यवैशारद्यविद्योतनरूपऋतम्भरप्रज्ञाख्यासमाधिसिद्धिः। तदुक्तंऋतम्भरा तत्र प्रज्ञेति। ऋतं सत्यं विभर्त्ति कदाचिदपि न विपर्य्ययेणाच्छाद्यते तत्रस्थितौ दार्ढ्ये सति द्वितीयस्य योगिनः सा प्रज्ञा भवतीत्यर्थः। चत्वारः खलु योगिनःप्रसिद्धाः प्राथमकल्पिको मधुभूमिकः प्रज्ञाज्योतिरतिक्रान्तभावनीयश्चेति। तत्राभ्यासी प्रवृत्तिमात्रज्योतिः प्रथमः न त्वनेन परचित्तादिगोचरज्ञानरूपं वैज्योतिर्वशीकृतमित्युक्तं



भवति। स्मृतम्भरप्रज्ञो द्वितीयः भूतेन्द्रियजयी तृतीयः परवैराज्यसम्पन्नश्चतुर्थः। मनोजवित्वादयो मधुप्रतीकसिद्धयः तदुक्तं मनोजवित्वं विकरणाभावः प्रधानजयश्चेति। मनोजवित्वं नाम कायस्य मनोवदुत्तमो गतिलाभः विकरणाभावः कायनिरपेक्षाणामिन्द्रियाणामभिमतदेशकालविषयापेक्षवृत्तिलाभः प्रधानजयः प्रकृतिविकारेषु सर्व्वेषु वशित्वम्। एताञ्च सिद्धयः करणपञ्चकस्वरूपजयात् तृतीयस्य योगिनः प्रादुर्भवन्ति यथा मधुन एकदेशोऽपि स्वदते तथा प्रत्येकमेव ताः सिद्धयः स्वदन्त इति मधुप्रतीका सर्व्वभावाद्यधिष्ठातृत्वादिरूपादिरूपा विशो का सिद्धिः। तदाह सत्त्वपुरुषान्यताख्यातिमात्रप्रतिष्ठस्य सर्व्वभावाधिष्ठातृत्वं सर्व्वज्ञत्वं चेति। सर्व्वेषां व्यवसायाव्यवसायात्मकानां गुणपरिणामरूपाणां भावानां स्वामिवदाक्रमणं सर्व्वभावाधिष्ठातृत्वं तेषामेव शान्तोदिताव्यपदेश्यधर्म्मित्वेन स्थितानां विवेकज्ञानं सर्व्वज्ञातृत्वम्। तदुकं विशोका वा ज्योतिष्मतीति। सर्व्ववृत्तिप्रत्यस्तमये परं वैराग्यमाश्रितस्य जात्यादिवीजानां क्लेशानां निरोधसमर्थे निर्वीजः समाधिः असम्प्रज्ञातपदवेदनीयः संस्कारशेषताव्यपदेभ्यः चित्तस्यावस्थाविशेषः तदुक्तं विरामः प्रत्ययाभ्यासपूर्व्वः संस्कारशेषोऽन्य इति। एवञ्च सर्व्वतो विरज्यमानस्य तस्य पुरुषधौरेयस्य क्लेशवीजानि च निर्दग्धशालिवीजकल्पानि प्रसवसामर्थ्यविधुराणि मनसा सार्द्धं प्रत्यस्तं गच्छन्ति। तदेतेषु प्रलीनेषु निरुप्लवविवेकख्यातिपरि- पाकवशात् कार्य्यकारणात्मकानां प्रधाने लयः चितिशक्तिस्व-



रूपप्रतिष्ठा पुनर्बुद्धिसत्ताभिसम्बन्धविधुरा कैवल्यं लभते इति। सिद्धिद्वयोच मुक्तिरुक्तां पतञ्जलिना पुरुषार्थशून्यानां प्रतिप्रसवस्वरूपप्रतिष्ठा वा चितिशक्तिरिति। न चास्मिन् सत्यपि कस्मान्न जायते जन्तुरिति वदितव्यं कारणाभावात् कार्य्याभाव इति प्रमाणसिद्धार्थे नियोगानुयोगयोरयोगात् अपरथा कारणाभावेऽपि कार्य्यसम्भवे मणिवेधादयोऽन्धादिभ्यो भवेयुःतथा चानुपपन्नार्थतायामाभाणको लौकिक उपपन्नार्थो भवेत्। तथाच श्रुतिः अन्धो मणिमविन्दत् अविध्यत् तमनङ्गुलिरावयत् गृहीतवान् अग्रीवः प्रत्यमुञ्चत् पिनद्धवान् तमजिङ्कोवा असंञ्चत अभ्यपूजयत् स्तुतवानिति यावत्। एवञ्च चिकित्साशास्त्रं वद्योगशास्त्रं चतुर्व्यूहं यथा चिकित्साशास्त्रं रोगो रोगहेतुरारोग्यं भेषजमिति तथेदमपि संसारः संसारहेतुर्मोक्षो मोक्षोपाय इति। तत्र दुःखमयः संसारो हेयः प्रधानपुरुषयोः संयोगो हेयभोगहेतुः तस्यान्त्यन्तिकी निवृन्तिर्हानं तदुपायः सम्बम् दर्शनम्। एवमन्यदपि शास्त्रंयथासम्भवं चतुर्व्यूहमूनोयमिति सर्व्वमवदातम्॥

**इति** **सर्व्वदर्शनसंग्रहे** **पातञ्जलदर्शनम्॥**

 इतः परं सर्व्वदर्शनशिरोमणिभूतं शाङ्करदर्शनमन्यत्र लिखितमित्यत्रोपेक्षितमिति॥

**सम्पूर्णः।**

**\_\_\_\_\_\_\_\_\_\_**







![](include/loader.gif) **Please Wait....**





**End Of Book**











\]
