+++
TITLE = "गौरगोविन्दर्चनस्मरणपद्धति"
AUTHOR = "ध्यानचन्द्र-गोस्वामी"
DOMAIN = "भक्तिसम्प्रदायः"
SUB-DOMAIN = "भक्तिसम्प्रदायसम्बद्धपुस्तकानि"
LANGUAGE = "संस्कृतम्"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-2669"
url = "https://www.ebharatisampat.in/readbook3.php?bookid=ODEzNDIwMTc5MzEyNjUy&pageno=MjI0MjQyNjk5NTk="
title = "गौरगोविन्दर्चनस्मरणपद्धति"

+++
[[गौरगोविन्दर्चनस्मरणपद्धति	Source: [EB](https://www.ebharatisampat.in/readbook3.php?bookid=ODEzNDIwMTc5MzEyNjUy&pageno=MjI0MjQyNjk5NTk=)]]

\[

<div id="page-content" class="page-content" style="line-height: 20px">

<div class="row" style="display: block;">

<div class="col-lg-12" style="height:800px;">

<div id="style2" class="content app scrollbar" finder-content="" finder-scroll-offset="175" finder-wrapper="">

<div id="content" class="content" style="line-height: 40px;">



गौरगोविन्दर्चनस्मरणपद्धतिः

ध्यानचन्द्र गोस्वामी गौरगोविन्दर्चनस्मरणपद्धति  
श्रीपाद ध्यानचन्द्र गोस्वामी  
साधको ब्राह्ममुहूर्ते चोत्थाय निजेष्टनामानि स्मरेत्कीर्तयेद्वा  
स जयति विशुद्धविक्रमः  
कनकाभः कमलायतेक्षणः ।  
वरजानुलम्बिसद्भुजो  
बहुधा भक्तिरसाभिनर्तकः ॥१॥

श्रीरामेति जनार्दनेति जगतां नाथेति नारायणे\*  
त्यानन्देति दयापरेति कमलाकान्तेति कृष्णेति च ।  
श्रीमन्नाममहामृताब्धिलहरीकल्लोलमग्नं मुहुर्  
मुह्यन्तं गलद्अश्रुनेत्रं अवशं मां नाथ नित्यं कुरु । । २ । ।

श्रीकान्त कृष्ण करुणामय कञ्जनाभ  
कैवल्यवल्लभ मुकुन्द मुरान्तकेति ।  
नामावलीं विमलमौक्तिकहारलक्ष्मी  
लावण्यवञ्चनकरीं करवाणि कण्ठे । । ३ । ।

कृष्ण राम मुकुन्द वामन वासुदेव जगद्गुरो  
मत्स्य कच्छप नरसिंह वराह राघव पाहि मां ।  
देवदानवनारदादि मुनीन्द्रवन्द्य दयानिधे  
देवकीसुत देहि मे तव पादभक्तिं अचञ्चलां । । ४ । ।

हे गोपालक हे कृपाजलनिधे हे सिन्धुकन्यापते  
हे कंसान्तक हे गजेन्द्रकरुणापारीण हे माधव ।  
हे रामानुज हे जगत्त्रयगुरो हे पुण्डरीकाक्ष मां  
हे गोपीजननाथ पालय परं जानामि न त्वां विना । । ५ । ।

श्रीनारायण पुण्डरीकनयन श्रीराम सीतापते  
गोविन्दाच्युत नन्दनन्दन मुकुन्दानन्द दामोदर ।  
विष्णो राघव वासुदेव नृहरे देवेन्द्रचूडामणे  
संसारार्णवकर्णधारक हरे श्रीकृष्ण तुभ्यं नमः । । ६ । ।

भाण्डीरेण शिखण्डमण्डन वर श्रीखण्डलिप्ताङ्ग हे  
वृन्दारण्यपुरन्दर स्फुरद्अमन्देन्दीवर श्यामल ।  
कालिन्दीप्रिय नन्दनन्दन परानन्दारविन्देक्षण  
श्रीगोविन्द मुकुन्द सुन्दरतनो मां दीनं आनन्दय । । ७ । ।  
(Pअद्यावली ३३३८)

समुद्रमेखले देवि पर्वतस्तनमण्डले ।  
विष्णुपत्नि नमस्तुभ्यं पादस्पर्शं क्षमस्व मे । । ८ । ।

ततो बहिर्गत्वा मैत्रकृत्यादिविधिं कुर्यात्, दन्तधावनादिं आचरेत्, शुद्धऽसने पूर्वाभिमुखी उपविश्य निश्चलमनाः  
स्मरेत्श्रीमद्गौरचन्द्रं स्वर्धुन्या दक्षिणे तटे ।  
चिन्तामणिचित्तधाम्नि श्रीनवद्वीपनामके । । ९ । ।

स्वर्धुन्यां चारुतीरे स्फुरितं अतिबृहत्कुर्मपृष्ठाभगात्रं  
रम्यारामावृतं सन्मणिकनकमहासद्मषण्डैः परीतं ।  
नित्यं प्रत्यालयोद्यत्प्रणयभरलसत्कृष्णसंकीर्तनाट्यं  
श्रीवृन्दाटव्यभिन्नं त्रिजगदनुपमं श्रीनवद्वीपं ईडे । । १० । ।

फुल्लच्छ्रीमद्द्रुमवल्लीतल्लजलसत्तीरा तरङ्गावली  
रम्या मन्दमरुम्मरालजलजश्रेणिषु भृङ्गास्पदं ।  
सद्रत्नाचितदिव्यतीर्थनिवहा श्रीगौरपादाम्बुज  
धूलिधूसरिताङ्गभावनिचिता गङ्गास्ति सम्पावनी । । ११ । ।

तस्यास्तीरसुरम्यहेमसुरसामध्ये लसच्छ्रीनव  
द्वीपो भाति सुमङ्गलो मधुरिपोरानन्दवन्यो महान् ।  
नानापुष्पफलाढ्यवृक्षलतिकारम्यो महत्सेवितो  
नानावर्णविहङ्गमालिनिनदैर्हृत्कर्णहारी हि यः । । १२ । ।

काण्डं मारकतं प्रभूतविटपीशाखा सुवर्णात्मिका  
पत्रालिः कुरुविन्दकोमलमयी प्रावालिकाः कोरकाः ।  
पुष्पाणां निकरः सुहीरकमयो वैदूर्यकीया फल  
श्रेणी यस्य स कोऽपि शाखिनिकरो यत्रातिमात्रोज्ज्वलः । । १३ । ।

तन्मध्ये द्विजभव्यलोकनिकरागारालिरम्याङ्गनम्  
आरामोपवनालिविलसद्वेदीविहारास्पदं ।  
सद्भक्तिप्रभया विराजितमहाभक्तालिनित्योत्सवं  
प्रत्यागारं अघारिमूर्तिसुमहद्भातीह यत्पत्तनं । । १४ । ।

एवंभूते श्रीनवद्वीपमध्ये मनसि निवासं कृत्वा तत्र श्रीगुरुदेवस्य शय्योत्थानमुखप्रक्षालनदन्तधावनादिक्रमेण यथायोग्यं सेवां कुर्यात्सेवानन्तरं ध्यायेत्यथा यामले  
तत्र श्रीगुरुध्यानम्  
कृपामरन्दान्वितपादपङ्कजं  
श्वेताम्बरं गौररुचिं सनातनं ।  
शन्दं सुमाल्याभरणं गुणालयं  
स्मरामि सद्भक्तं अहं गुरुं हरिं । । १५ । ।

श्रीगुरुपरमगुरुपरात्परगुरुपरमेष्ठिगुरूणां अनुगामित्वेन श्रीमन्महाप्रभोर्मन्दिरं गच्छेथ् ।  
तत्र तद्आज्ञया श्रीनवद्वीपचन्द्रस्य शय्योत्थानं सुवासितजलेन श्रीमुखप्रक्षालनादिक्रमेण सेवां कुर्याथ् ।  
तत्र श्रीमन्महाप्रभोर्ध्यानं यथा ऊर्द्ध्वाम्नाये  
द्विभुजं स्वर्णरुचिरं वराभयकरं तथा ।  
प्रेमालिङ्गनसम्बद्धं गृणन्तं हरिनामकं । । १६ । ।

अनन्तरं श्रीवृन्दावनं ध्यायेत्  
वृन्दावनं दिव्यलतापरीतं  
लताश्च पुष्पस्फुरिताग्रभाजः ।  
पुष्पाण्यपि स्फीतमधुव्रतानि  
मधुव्रताश्श्रुतिहारिगीताः । । १७ । ।

मध्ये वृन्दावने रम्ये पञ्चाशत्कुञ्जमण्डिते ।  
कल्पवृक्षनिकुञ्जे तु दिव्यरत्नमये गृहे । । १८ । ।

तत्र सिद्धदेहेन श्रीराधाकृष्णयोर्निशान्तलीलां स्मरेद्यथा  
निशावसाने श्रीराधाकृष्णौ श्रीवृन्दानियुक्तरसमयपरमविदग्धशुकशारिवृन्दपद्यपठनजनितप्रबोधावपि गाढोपगूहनसुखभङ्गादसहिष्णुतया क्षणं  
अवकाश्यमानजागरौ तत्तत्पद्यप्रपठितनिशावसानसातङ्कौ पुष्पमयानन्दतल्पोत्थितौ  
स्वस्वकुञ्जात्तत्कालागतश्रीमल्ललिताविशाखादिप्रियसखीवृन्दसनर्मवाग्विलासेन सान्तरानन्दौ कक्खट्य्उदितजटिलाश्रवणात्सशङ्कौ सङ्गत्यागभयम्  
असहमानौ तौ भीत्योत्कण्ठाकुलौ स्वस्वगृहं गच्छतः ।  
एवं क्रमेण श्रीगौरचन्द्रस्य श्रीराधाकृष्णयोर्लीलां स्मरेथ् ।  
निशान्तलीलास्मरणानन्तरं गुर्व्आदीन्दण्डवत्प्रणमेत्यथा  
अज्ञानतिमिरान्धस्य ज्ञानाञ्जनशलाकया ।  
चक्षुरुन्मीलितं येन तस्मै श्रीगुरवे नमः । । १९ । ।

इति मन्त्रं पठित्वा श्रीगुरुं दण्डवत्प्रशम्य एवं परमगुरुपरात्परगुरुपरमेष्ठिगुरुगोस्वामिचरणान्क्रमेण दण्डवत्प्रणमेथ् ।  
ततः श्रीगौरचन्द्रं प्रणमेत्  
विश्वम्भराय गौराय चैतन्याय महात्मने ।  
शचीपुत्राय मित्राय लक्ष्मीशाय नमो नमः । । २० । ।

नित्यानन्दं अहं वन्दे कर्णे लम्बितमौक्तिकं ।  
चैतन्याग्रजरूपेण पवित्रीकृतभूतलं । । २१ । ।

निस्तारिताशेषजनं दयालुं  
प्रेमामृताब्धौ परिमग्नचित्तं ।  
चैतन्यचन्द्रादृतं अर्चितं तम्  
अद्वैतचन्द्रं शिरसा नमामि । । २२ । ।

गदाधर नमस्तुभ्यं यस्य गौराङ्गो जीवनं ।  
नमस्ते श्रीश्रीनिवासपण्डित प्रेमविग्रह । । २३ । ।

एवं क्रमेण गौरभक्तगणान्दण्डवत्प्रणमेथ् ।

श्रीनवद्वीपधाम्ने नमः ।  
श्रीगङ्गायै नमः ।  
श्रीसङ्कीर्तनाय नमः ।  
श्रीगौडमण्डलाय नमः ।  
कन्दर्पकोटिरम्याय स्फुरद्इन्दीवरत्विषे ।  
जगन्मोहनलीलाय नमो गोपेन्द्रसूनवे । । २४ । ।

तप्तकाञ्चनगौराङ्गि राधे वृन्दावनेश्वरि ।  
वृषभानुसुते देवि प्रणमामि हरिप्रिये । । २५ । ।

श्रीराधिकाप्राणसमां कनीयसीं  
विशाखिकाशिक्षितसौख्यसौष्ठवां ।  
लीलामृतेनोच्छलिताङ्गमाधुरीं  
अनङ्गपुर्वां प्रणमामि मञ्जरीं । । २६ । ।

ललितादिपरमप्रेष्ठसखीवृन्देभ्यो नमः ।  
कुसुमिकादिसखीवृन्देभ्यो नमः ।  
कस्तूर्यादिनित्यसखीवृन्देभ्यो नमः ।  
शशिमुख्यादिप्राणसखीवृन्देभ्यो नमः ।  
कुरङ्गाक्ष्यादिप्रियसखीवृन्देभ्यो नमः ।  
श्रीरूपादिमञ्जरीभ्यो नमः ।  
श्रीदामादिसखिवृन्देभ्यो नमः ।  
सर्वगोपगोपीभ्यो नमः ।  
व्रजवासिभ्यो नमः ।  
श्रीवृन्दाविपिनेभ्यो नमः ।  
श्रीरासमण्डलाय नमः ।  
श्रीयमुनायै नमः ।  
श्रीराधाकुण्डश्यामकुण्डाभ्यां नमः ।  
श्रीगोवर्धनाय नमः ।  
श्रीद्वादशविपिनेभ्यो नमः ।  
श्रीव्रजमण्डलाय नमः ।  
श्रीमथुरामण्डलाय नमः ।  
सर्वावतारेभ्यो नमः ।  
अनन्तकोटिवैष्णवेभ्यो नमः ।  
वाञ्छाकल्पतरुभ्यश्च कृपासिन्धुभ्य एव च ।  
पतितानां पावनेभ्यो वैष्णवेभ्यो नमो नमः । । २७ । ।

अथ स्नानं आचरेत्यथानद्यादौ प्रवाहाभिमुखे तडागादिषु पूर्वाभिमुखी तीर्थानि आह्वयेद्यथा  
गङ्गे च यमुने चैव गोदावरि सरस्वति ।  
नर्मदे सिन्धो कावेरि जलेऽस्मिन्सन्निधिं कुरु । । २८ । ।

महापापभङ्गे दयालो नु गङ्गे  
महेशोत्तमाङ्गे लसच्चित्तरङ्गे ।  
द्रवब्रह्मधामाच्युताङ्घ्र्यब्जजे मा   
पुनीहीनकन्ये प्रवाहोर्मिधन्ये । । २९ । ।

विष्णोर्नाभ्य्अम्बुमध्याद्वरकमलं अभूत्तस्य नालीसुमेरोर्  
मध्ये निःस्यन्दमाना त्वं असि भगवति ब्रह्मलोकात्प्रसूता ।  
खाद्भ्रष्टा रुद्रमूर्ध्नि प्रणिपतितजला गां गतासीति गङ्गा  
कस्त्वां यो नाभिवन्देन्मधुमथनहरब्रह्मसम्पर्कपूतां । । ३० । ।

गङ्गा गङ्गेति यो ब्रूयाथ्योजनानां शतैरपि ।  
मुच्यते सर्वपापेभ्यो विष्णुलोकं स गच्छति । । ३१ । ।

चिदानन्दभानोः सदा नन्दसूनोः  
परप्रेमपात्री द्रवब्रह्मगात्री ।  
अघानां लवित्री जगत्क्षेमधात्री  
पवित्रीक्रियान्नो वपुर्मित्रपुत्री । । ३२ । ।

राधिकासमसौभाग्य सर्वतीर्थप्रवन्दित ।  
प्रसीद राधिकाकुण्ड स्नामि ते सलिले शुभे । । ३३ । ।

ततः शुक्लवस्त्रे परिधाय श्रीहरिमन्दिरधारणं कृत्वा श्रीहरिनामाक्षरं अङ्कयेद्गात्रे

ललाटे केशवं ध्यायेन् नारायणं अथोदरे ।  
वक्षःस्थले माधवं तु गोविन्दं कण्ठकूपके । । ३४ । ।

विष्णुं च दक्षिणे कुक्षौ बाहौ च मधुसूदनं ।  
त्रिविक्रमं कन्धरे तु वामनं वामपार्श्वके । । ३५ । ।

श्रीधरं वामबाहौ तु हृषीकेशं च कन्धरे ।  
पृष्ठे तु पद्मनाभं च कट्यां दामोदरं न्यसेथ् ।  
तत्प्रक्षालनतोयं तु वासुदेवेति मूर्धनि । । ३६ । ।

पूर्ववत्स्थिरासने स्थिरचित्तः तत्रादौ श्रीनवद्वीपमध्ये श्रीरत्नमन्दिरे रत्नसिंहासनोपरि भक्तवृन्दपरिसेवितं श्रीश्रीकृष्णचैतन्यदेवं गुर्वादिक्रमेण ध्यात्वा पूजयेथ् ।  
तत्रादौ श्रीजगन्नाथमिश्रस्य मन्दिरं ध्यायेथ् ।  
यथा चैतन्यार्चनचन्द्रिकायाम्  
श्रीजगन्नाथमिश्रस्य मन्दिराङ्गनं उत्तमैः ।  
नानारत्नमणियुक्तैर्विचित्रमन्दिरपुरं । । ३७ । ।

तन्मध्ये रविकान्तिनिन्दिकनकप्राकारसतोरशं  
श्रीनारायणगेहं अग्रविलसत्संकीर्तनप्राङ्गणं ।  
लक्ष्म्य्अन्तःपुरपाकभोगशयनश्रीचन्द्रशालं पुरं  
यद्गौराङ्गहरेर्विभाति सुखदं स्वानन्दसंवृहितं । । ३८ । ।

तन्मध्ये नवचूडरत्नकलसं व्रजेन्द्ररत्नान्तरा\*  
मुक्तादामविचित्रहेमपटलं सद्भक्तिरत्नाचितं ।  
वेदद्वारसद्अष्टमृष्टमणिरुट्शोभाकवाटान्वितं  
सच्चन्द्रातपपद्मरागविधुरत्नालम्बियन्मन्दिरं । । ३९ । ।

तन्मध्ये मणिचित्रहेमरचिते मन्त्रार्णयन्त्रान्विते  
षट्कोणान्तरकर्णिकारशिखरश्रीकेशरैः सन्निभे ।  
कूर्माकारमहिष्ठयोगमहसि श्रीयोगपीठाम्बुजे  
राकेशावलिसूर्यलक्षविमले यद्भाति सिंहासनं । । ४० । ।

पार्श्वाधःपद्मपटिघटितहरिमणिस्तम्भवैदूर्यपृष्ठं  
चित्रछादावलम्बिप्रवरमणिमहामौक्तिकं कान्तिजालं ।  
तूलान्तश्चीनचेलासनम्उडुपमृदुप्रान्तपृष्ठोपधानं  
स्वर्णान्तश्चित्रमन्त्रं वसुहरिचरणध्यानगम्याष्टकोशं । । ४१ । ।

तन्मध्ये श्रीगौरचन्द्रं वामे श्रीलगदाधरं ।  
तद्दक्षिणेऽवधूतेन्द्रं श्रीलाद्वैतं ततः स्मरेथ् । । ४२ । ।

तद्दक्षिणे श्रीनिवासं स्मरेत्श्रीपण्डितोत्तमं ।  
स्मरेत्श्रीभक्तवृन्दं च चतुर्दिक्षु सुवेष्टितं । । ४३ । ।

श्रीमद्गौरभक्तवृन्दे स्वीयस्वीयगणान्विते ।  
रूपस्वरूपप्रमुखे स्वगणस्थान्गुरून्स्मरेथ् । । ४४ । ।

तत्रादौ श्रीगुरुस्मरणं यथा सनत्कुमारसंहितायाम्  
शशाङ्कायुतसंकाशं वराभयलसत्करं ।  
शुक्लाम्बरधरं दिव्यशुक्लमाल्यानुलेपनं । । ४५ । ।

प्रसन्नवदनं शान्तं भजनानन्दनिर्वृतं ।  
दिव्यरूपधरं ध्यायेद्वरदं कमलेक्षणं । । ४६ । ।

रूपपूर्वगुरुगणान्उगतं सेवनोत्सुकं ।  
एवं रूपं गुरुं ध्यायेन्मनसा साधकः शुचिः । । ४७ । ।

तत्समीपे सेवोत्सुकं आत्मानं भावयेद्यथा  
दिव्यश्रीहरिमन्दिराढ्यतिलकं कण्ठं सुमालान्वितं  
वक्षः श्रीहरिनामवर्णसुभगं श्रीखण्डलिप्तं पुनः ।  
शुद्धं शुभ्रनवाम्बरं विमलतां नित्यं वहन्तीं तनुं  
ध्यायेच्छ्रीगुरुपादपद्मनिकटे सेवोत्सुकां चात्मनः । । ४८ । ।

श्रीमन्मौक्तिकदामबद्धचिकुरं सुस्मेरचन्द्राननं  
श्रीखण्डागुरुचारुचित्रवसनं स्रग्दिव्यभूषाञ्चितं ।  
नृत्यावेशरसानुमोदमधुरं कन्दर्पवेशोज्ज्वलं  
चैतन्यं कनकद्युतिं निजजनैः संसेव्य्मानं भजे । । ४९ । ।

कञ्जारेन्द्रविनिन्दिसुन्दरगतिं श्रीपादं इन्दीवर\*  
श्रेणीश्यामसद्अम्बरं तनुरुचा सान्ध्येन्दुसंमर्दकं ।  
प्रेमोद्घूर्णसुकञ्जखञ्जनमदाजिन्नेत्रहास्याननं  
नित्यानन्दं अहं स्मरामि सततं भूषोज्ज्वलाङ्गश्रियं । । ५० । ।

सद्भक्तालिनिषेविताङ्घ्रिकमलं कुन्देन्दुशुक्लाम्बरं  
शुद्धस्वर्णरुचिं सुबाहुयुगलं स्मेराननं सुन्दरं ।  
श्रीचैतन्यदृशं वराभयकरं प्रेमाङ्गभूषाञ्चित\*  
मद्वैतं सततं स्मरामि परमानन्दैककन्दं प्रभुं । । ५१ । ।

कारुण्यैकमरन्दपद्मचरणं चैतन्यचन्द्रद्युतिं  
ताम्बूलार्पणभङ्गिदक्षिणकरं श्वेताम्बरं सद्वरं ।  
प्रेमानन्दतनुं सुधास्मितमुखं श्रीगौरचन्द्रेक्षणं  
ध्यायेच्छ्रीलगदाधरं द्विजवरं माधुर्यभूषोज्ज्वलं । । ५२ । ।

श्रिचैतन्यपदारविन्दमधुपाः सत्प्रेमभूषोज्ज्वलाः  
शुद्धस्वर्णरुचो दृग्अम्बुपुलकस्वेदैः सद्अङ्गश्रियः ।  
सेवोपायनपाणयः स्मितमुखाः शुक्लाम्बराः सद्वराः  
श्रीवासादिमहाशयान्सुखमयान्ध्यायेम तान्पार्षदान् । । ५३ । ।

इति स्मरणानन्तरं श्रीगुरोराज्ञया श्रीमन्महाप्रभुं षोडशोपचारादिभिः तन्मूलमन्त्रेणैव पूजयेथ् ।  
श्रीमन्महाप्रभुमन्त्रोद्धारो यथा ऊर्द्ध्वाम्नाये श्रीव्यासं प्रति श्रीनारदवाक्यं (३.१४१६)

अहो गूढतमः प्रश्नो भवता परिकीर्तितः ।  
मन्त्रं वक्ष्यामि ते ब्रह्मन्महापुण्यप्रदं शुभं । । ५४ । ।

क्लीं गौराय नम इति सर्वलोकेषु पूजितः ।  
मायारमानङ्गबीजैः वाग्बीजेन च पूजितः ।  
षडक्षरः कीर्तितोऽयं मन्त्रराजः सुरद्रुमः । । ५५ । ।

मन्त्रो यथाक्लिं गौराय नमः; ह्रीं, श्रीं, क्लीं, ऐं गौराय नमः ।  
एतत्पाद्यम्, एतदर्घ्यम्, एतदाचमनीयम्, एष गन्धः, एतत्पुष्पम्, एष धूपः, एष दीपः, एतन्नैवेद्यम्, एतत्पानीयजलम्, इदं आचमनीयम्, एतत्ताम्बूलम्, एतद्गन्धमाल्यम्, एष पुष्पाञ्जलिरित्यादि ।  
एवं श्रीनित्यानन्दप्रभुं पूजयेत्, श्रीमन्नित्यानन्दप्रभोर्मन्त्रोद्धारो यथा (ब्रह्माण्डपुराणे धरणीशेषसम्वादे)

इति नामाष्टशतकं मन्त्रं निवेदितं शृणु ।  
मया त्वयि पुरा प्रोक्तं कामबीजेति संज्ञकं । । ५६ । ।

वह्निबीजेन पूतान्ते चादौ देव नमस्तथा ।  
जाह्नवीपदं तत्रैव वल्लभाय ततः परं ।  
इति मन्त्रो द्वादशार्णः सर्वत्रैव मनोहरः । । ५७ । ।

मन्त्रो यथाक्लिं देवजाह्नवीवल्लभाय स्वाहा ।  
इति मन्त्रेणैव पूजयेथ् ।  
एवं श्रीअद्वैतप्रभुं पूजयेथ् ।  
अथ श्रीअद्वैतप्रभोर्मन्त्रोद्धारो यथा पाद्मे  
अहो गूढतमः प्रश्नो नारद मुनिसत्तम ।  
न प्रकाश्यस्त्वया ह्येतद्गुह्याद्गुह्यतरं महथ् । । ५८ । ।

कामबीजसमायुक्ता अद्वैतवह्निनायिका ।  
ङेऽन्ता वै ऋषिवर्णोऽयं मन्त्रः सर्वातिदुर्लभः । । ५९ । ।

मन्त्रो यथाक्लीं अद्वैताय स्वाहा ।  
तद्अनन्तरं श्रीमन्महाप्रभोः शेषनिर्माल्येन श्रीगदाधरपण्डितं पूजयेत्तन्मन्त्रेणैव, श्रीगदाधरपण्डितमन्त्रो यथाश्रीं गदाधराय स्वाहा
।  
अथ तथैव श्रीश्रीवासादिभक्तान्गुरुवर्गादीन्महाप्रभुनिर्माल्यप्रसादेन पूजयेत्, स्वस्वनामचतुर्थ्यन्तेन श्रीगुरुदेवं तु तन्मूलमन्त्रेणैव पूजयेथ् ।  
श्रीगुरुमन्त्रोद्धरो यथा बृहद्ब्रह्माण्डपुराणे सूतशौनकसम्वादे  
श्रीं गुं इत्येव भगवद्गुरवे वह्निवल्लभा ।  
दशार्णमन्त्रराजश्च सर्वकार्येषु रक्षिता । । ६० । ।

मन्त्रो यथाश्रीं गुं भगवद्गुरवे स्वाहा ।  
ततोऽवशेषनिर्माल्यादिकं गृह्णीयात्; स्थानान्तरे च संस्थाप्य प्रभुपादपद्मे पुष्पाञ्जलिं दत्त्वा आरात्रिकं कुर्याथ् ।  
तद्अन्तरं चामरव्यजनादिकं कृत्वा श्रीगुरुपार्श्वे तिष्ठन्ध्यानानुक्रमेण निरीक्षणं कृत्वा ततो बहिःपूजयेथ् ।  
बहिःपूजां कृत्वानन्तरं स्वस्वगायत्रीमन्त्रान्जपेत्क्रमात्  
तत्रादौ श्रीगुरुगायत्री यथा पाद्मेश्रीं गुरुदेवाय विद्महे गौरप्रियाय धीमहि तन्नो गुरुः प्रचोदयाथ् ।  
प्रथमं मन्त्रगुरोः पूजा पश्चाच्चैव ममार्चनं ।  
कुर्वन्सिद्धिं अवाप्नोति ह्यन्यथा निष्फलं भवेथ् । । ६१ । ।

ध्यानादौ श्रीगुरोर्मूर्तिं पूजादौ च गुरोः पूजां ।  
जपादौ च गुरोर्मन्त्रं ह्यन्यथा निष्फलं भवेथ् । । ६२ । ।

ततो जपलक्षणं यथा (श्रीहरिभक्तिविलासः १७.१४३, १२९)

न कम्पयेच्छिरो ग्रीवां दन्तान्नैव प्रकाशयेथ् ।  
मनःसंहरणं शौचं मौनं मन्त्रार्थचिन्तनं । । ६३ । ।

मनोमध्ये स्थितो मन्त्रो मन्त्रमध्ये स्थितं मनः ।  
मनोमन्त्रं समायुक्तं एतद्धि जपलक्षणं । । ६४ । ।

अथ जपाङ्गुल्यादिनियमः (श्रीहरिभक्तिविलासः १७.११६१२०)

तत्राङ्गुलिजपं कुर्वन्साङ्गुष्ठाङ्गुलिभिर्जपेथ् ।  
अङ्गुष्ठेन विना कर्म कृतस्तदफलं भवेथ् । । ६५ । ।

कनिष्ठानामिका मध्या चतुर्थी तर्जनी मता ।  
तिस्रोऽङ्गुल्यस्त्रिपर्वा स्युर्मध्यमा चैकपर्विका । । ६६ । ।

पर्वद्वयं मध्यमाया जपकाले विवर्जयेथ् ।  
एवं मेरुं विजानीयाद्ब्रह्मणा दूषितं स्वयं । । ६७ । ।

आरभ्यानामिकामध्यात्प्रदक्षिणं अनुक्रमाथ् ।  
तर्जनीमूलपर्यन्तं क्रमाद्दशसु पर्वसु । । ६८ । ।

अङ्गुलिर्न वियुञ्जीत किञ्चित्सङ्कोचयेत्तलं ।  
अङ्गुलीनां वियोगे तु छिद्रेषु स्रवते जपः । । ६९ । ।

मध्यमा चैकपर्विका इत्युक्तेः केचित्मध्यमामध्यपर्व गृह्णन्ति तन्न ।  
अथ जपक्रमो यथा  
प्रथमं गुरुदेवस्य मन्त्रगायत्रीं संस्मरेथ् ।  
ततः श्रीगौरचन्द्रस्य गायत्र्युच्चारणं तथा । । ७० । ।

श्रीलावधूतेन्द्राद्वैतमन्त्रगायत्रीं संस्मरेथ् ।  
ततः श्रीगदाधरस्य श्रीवासपण्डितस्य च । । ७१ । ।

श्रीगुरुदेवस्य मन्त्रो यथाश्रीं गुं भगवद्गुरवे स्वाहा ।  
अथ गायत्रीश्रीं गुरुदेवाय विद्महे, गौरप्रियाय धीमहि, तन्नो गुरुः प्रचोदयाथ् ।  
इति श्रीगुरुगायत्रीस्मरणानन्तरं गुरुवर्गान्स्मरेत्; स्मरणक्रमो यथा  
श्रीगुरुपरमगुरुरित्यादिक्रमेण स्वस्वप्रणाल्य्अनुसारेण स्वस्वपरिवारेश्वरपरमपरमेष्ठिगुरुपर्यन्तं ध्यानं कृत्वा स्वीयस्वीयनामानि चतुर्थ्यन्तं कृत्वा जपानन्तरं श्रीश्रीचैतन्यमहाप्रभोर्मन्त्रं गायत्रीं च स्मरेथ् ।  
मन्त्रो यथा क्लीं गौराय स्वाहा ।  
गायत्री यथा क्लीं चैतन्याय विद्महे विश्वम्भराय धीमहि तन्नो गौरः प्रचोदयाथ् ।  
मन्त्रो यथा क्लीं देवजाह्नवीवल्लभाय स्वाहा ।  
गायत्री यथा क्लीं नित्यानन्दाय विद्महे सङ्कर्षणाय धीमहि तन्नो बलः प्रचोदयाथ् ।  
मन्त्रो यथा क्लीं अद्वैताय स्वाहा ।  
गायत्री यथा क्लीं अद्वैताय विद्महे महाविष्णवे धीमहि तन्नो अद्वैतः प्रचोदयाथ् ।  
मन्त्रो यथा श्रीं गदाधराय स्वाहा ।  
गायत्री यथा गां गदाधराय विद्महे पण्डिताख्याय धीमहि तन्नो गदाधरः प्रचोदयाथ् ।  
मन्त्रो यथा श्रीं श्रीवासाय स्वाहा ।  
गायत्री यथा श्रीं श्रीवासाय विद्महे नारदाख्याय धीमहि तन्नो भक्तः प्रचोदयाथ् ।  
श्री श्री गौरगदाधर मन्त्रो यथा क्लीं श्रीं गौरगदाधराय स्वाहा ।  
अनन्तरं स्तवप्रणामादि कृत्वा श्रीगौरचन्द्राष्टकालीयसूत्रानुसरेण स्मरेत्  
गौरस्य शयनोत्थानात्पुनस्तच्छयनावधि ।  
नानोपकरणैः कुर्यात्सेवनं तत्र साधकः । । ७२ । ।

श्रीनवद्वीपचन्द्रस्य चरितामृतं अद्भुतं ।  
चिन्त्यतां चिन्त्यतां नित्यं मानससेवनोत्सुकः । । ७३ । ।

निशान्ते गौरचन्द्रस्य शयनं च निजालये ।  
प्रातःकाले कृतोत्थानं स्नानं तद्भोजनादिकं । । ७४ । ।

पूर्वाह्नसमये भक्तमन्दिरे परमोत्सुकं ।  
मध्याह्ने परमाश्चर्यकेलिं सुरसरित्तटे । । ७५ । ।

अपराह्ने नवद्वीपभ्रमणं भूरिकौतुकं ।  
सायाह्ने गमनं चारुशोभनं निजमन्दिरे । । ७६ । ।

प्रदोषे प्रियवर्गाढ्यं श्रीवासभवने तथा ।  
निशायां स्मरेदानन्दं श्रीमत्संकीर्तनोत्सवं । । ७७ । ।

एवं श्रीचैतन्यदेवं निषेव्य सिद्धदेहेन श्रीकृष्णसेवाङ्गं विदध्याथ् ।  
अत्र कारिका  
तच्चिन्तनादिसमये कुर्यात्तदनुसारतः ।  
चिन्तनं तु तयोस्तत्र वसन्गुरुगणान्वितः । । ७८ । ।

पुनश्चाक्षुषलीलेऽस्मिन्सिद्धदेहेन साधकः ।  
मनसा मानसीं सेवां अष्टकालोचितां व्रजेथ् । । ७९ । ।

साधकः सिद्धदेहेन कुर्यात्कृष्णप्रियागृहे ।  
गुरुरूपप्रियापार्श्वे ललितादि सखीगणे । । ८० । ।

निवासं यावटे नित्यं गुरुरूपासखीयुतः ।  
श्रीयावटपुरे श्रीमद्वृषभानुपुरेऽपि च । । ८१ । ।

नन्दीश्वरपुरे राधाकृष्णकुण्डतटद्वये ।  
श्रीमद्वृन्दावने रम्ये श्रीमद्वृन्दावनेशयोः । । ८२ । ।

प्रातराद्यष्टसमये सेवनं तु क्रमेण च ।  
नानोपकरणैर्दिव्यैर्भक्ष्यभोज्यादिभिः सदा ।  
चामरव्यजनाद्यैश्च पादसंवाहनादिभिः । । ८३ । ।

किशोरी गोपवनिता सर्वालङ्कारभूषिता ।  
पृथुतुङ्गकुचद्वन्द्वा चतुःषष्टिगुणान्विता । । ८४ । ।

निगूढभावा गोविन्दे मदनानन्दमोहिनी ।  
नानारसकलालापशालिनी दिव्यरूपिनी । । ८५ । ।

सङ्गीतरससंजातभावोल्लासभरान्विता ।  
दिवानिशं मनोमध्ये द्वयोः प्रेमाभराकुला । । ८६ । ।

सर्वलक्षनसम्पन्ना भावहावादिभूषिता ।  
गुरुप्रसादजननी गुरुरूपाप्रियानुगा ।  
गान्धर्विकास्वयूथस्था ललितादिगणान्विता । । ८७ । ।

स्वयूथेश्वर्य्अनुगता यावटग्रामवासिनी ।  
चिन्तनीयाकृतिः सा च कामरूपानुगामिनी । । ८८ । ।

चिद्आनन्दरसमयी द्रुतहेमसमप्रभा ।  
सुचीननीलवसना नानालङ्कारभूषिता । । ८९ । ।

श्रीराधाकृष्णयोः पार्श्ववर्तिनी नवयौवना ।  
गुरुदत्तस्य नाम्नोऽस्या माता वर्गाद्यमञ्जरी ।  
पिता वर्गतृतीयाख्यो वर्गान्ताह्वयकः पतिः । । ९० । ।

निवासो यावटे तस्या दक्षिणा मृद्विका हि सा ।  
श्रीराधावस्त्रसेवाढ्या नानालङ्कारभूषिता । । ९१ । ।

अस्यैव सिद्धदेहस्य साधनानि यथाक्रमं ।  
एकादशप्रसिद्धानि लक्ष्यन्तेऽतिमनोहरं । । ९२ । ।

नाम रूपं वयो वेशः सम्बन्धो यूथ एव च ।  
आज्ञा सेवा पराकाष्ठा पाल्यदासी निवासकः । । ९३ । ।

एतेषां विशेषलक्षणान्युच्यन्ते  
श्रीरूपमञ्जरीत्यादिनामाख्यानानुरूपतः ।  
चिन्तनीयं यथायोग्यं स्वनाम व्रजसुभ्रुवां । । ९४ । ।

रूपं यूथेश्वरीरूपं भावनीयं प्रयत्नतः ।  
त्रैलोक्यमोहनं कामोद्दीपनं गोपिकापतेः । । ९५ । ।

वयो नानाविधं तत्र यत्तु त्रिदशवत्सरं ।  
माधुर्याद्भुतकैशोरं विख्यातं व्रजसुभ्रुवां । । ९६ । ।

वेशो नीलपटाद्यैश्च विचित्रालङ्कृतैस्तथा ।  
स्वस्य देहानुरूपेण स्वभावरससुन्दरः । । ९७ । ।

सेव्यसेवकसम्बन्धः स्वमनोवृत्तिभेदतः ।  
प्राणात्ययेऽपि सम्बन्धं न कदा परिवर्तयेथ् । । ९८ । ।

यथा यूथेश्वरीयूथः सदा तिष्ठति तद्वशे ।  
तथैव सर्वथा तिष्ठेद्भूत्वा तद्वशवर्तिनी । । ९९ । ।

यूथेश्वर्याः शिरस्याज्ञामादाय हरिराधयोः ।  
यथोचितां च शुश्रूषां कुर्यादानन्दसंयुता । । १०० । ।

चामरव्यजनादीनां सर्वाज्ञाप्रतिपालनं ।  
इति सेवा परिज्ञेया यथामति विभागशः । । १०१ । ।

श्रीराधाकृष्णयोर्यद्वद्रूपमञ्जरिकादयः ।  
प्राप्त नित्यसखीत्वं च तथा स्यां इति भावयेथ् । । १०२ । ।

पाल्यदासी च सा प्रोक्ता परिपाल्या प्रियंवदा ।  
स्वमनोवृत्तिरूपेण या नित्यपरिचारिका । । १०३ । ।

निवासो व्रजमध्ये तु राधाकृष्णस्थली मता ।  
वंशीवटश्च श्रीनन्दीश्वरश्चाप्यतिकौतुकः । । १०४ । ।

अनङ्गमञ्जरी प्रोक्ता विलासमञ्जरी तथा ।  
अशोकमञ्जरी चेति रसमञ्जरिका तथा । । १०५ । ।

रसालमञ्जरी नाम्ना तथा कमलमञ्जरी ।  
करुणामञ्जरी ख्याता विख्याता गुणमञ्जरी । । १०६ । ।

एवं सर्वाश्च विख्याताः स्वस्वनामाक्षरैः पराः ।  
मञ्जर्यो बहुशः रूपगुणशीलवयोऽन्विताः । । १०७ । ।

नामरूपादि तत्सर्वं गुरुदत्तं च भावयेथ् ।  
तत्र तत्र स्थिता नित्यं भजेत्श्रीराधिकाहरी । । १०८ । ।

भावयन्साधको नित्यं स्थित्वा कृष्णप्रियागृहे ।  
तदाज्ञापालको भूत्वा कालेष्वष्टसु सेवते । । १०९ । ।

सखीनां सङ्गिनीरूपां आत्मानं भावनामयीं ।  
आज्ञासेवापराकाष्ठाकृपालङ्कारभूषितां ।  
ततश्च मञ्जरीरूपान्गुर्वादीनपि संस्मरेथ् । । ११० । ।

अथ प्रातःपूर्वाह्नलीलां स्मृत्वा मध्याह्ने सङ्गमितौ राधाकृष्णौ परस्परसङ्गजनितनानासात्त्विकविकारभूषितौ ललितादिप्रियसखीवृन्दसनर्मवाग्विलासेन जनितपरमानन्दौ नानारसविलासचिह्नौ सम्मग्नमानसौ विहितारण्यलीलौ वृन्दारण्ये सुमहीरुहमूले योगपीठोपरि उपविष्टौ एवम्भूतौ राधाकृष्णौ संस्मरेथ् ।  
प्रथमं षड्दलं पद्मं तद्बहिर्वसुपत्रकं ।  
तद्बहिर्दशपत्रं च दशोपदलसंयुतं । । १११ । ।

श्रीमद्राधाकृष्णलीलारसपूरितविग्रहं ।  
तत्तद्इच्छावशेनैवोन्मीलितं भाति मुद्रितं । । ११२ । ।

प्राकारास्तद्बहिस्तत्र दिक्षु द्वारचतुष्टयं ।  
चतुष्कोणाश्च षड्दल्यां षट्पद्य्अष्टादशाक्षरी । । ११३ । ।

यथा ब्रह्मसंहितायां  
सहस्रपत्रं कमलं गोकुलाख्यं महत्पदं ।  
तत्कर्णिकारं तद्धाम तद्अनन्तांशसम्भवं । । ११४ । ।

कर्णिकारं महद्यन्त्रं षट्कोशं वज्रकीलकं ।  
षड्अङ्गं षट्पदीस्थानं प्रकृत्या पुरुषेण च । । ११५ । ।

प्रेमानन्दमहानन्दरसेनावस्थितं हि यथ् ।  
ज्योतीरूपेण मनुना कामबीजेन सङ्गतं । । ११६ । ।

तत्किञ्जल्कं तद्अंशानां तत्पत्राणि श्रियां अपि । । ११७ । ।  
एवम्भूत योगपीठे श्रीश्रीराधाकृष्णौ स्मरेथ् ।

अथ श्रीकृष्णचन्द्रस्य वयोवेशादयोऽखिलाः ।  
रसशास्त्रानुसारेण निरूप्यन्ते यथामति । । ११८ । ।

(भक्तिरसामृतसिन्धु २.१.३०८, ९)  
वयः क्ॐआरपौगण्डकैशोरं इति तत्त्रिधा । । ११९ । ।

क्ॐआरं पञ्चमाब्दान्तं पौगण्डं दशमावधि ।  
आषोडशाच्च कैशोरं यौवनं स्यात्ततः परं । । १२० । ।

आद्यमध्यान्तभेदेन क्ॐआरादीनि च त्रिधा ।  
अष्टमासाधिकं वर्षं भागत्वेन च कीर्तितं । । १२१ । ।

तद्यथाआद्यक्ॐआरं अष्टमासाधिकं एकवर्षं एवं मध्यक्ॐआरम्, एवं च शेषक्ॐआरम्; एवं पञ्चमवर्षपर्यन्तं क्ॐआरं ज्ञेयं ।  
आद्यपौगण्डं अष्टमासाधिकं एकवर्षम्; एवं मध्यपौगण्डम्; एवं च शेषपौगण्डम्; एवं च क्रमेण षष्ठवर्षं आरभ्य दशवर्षपर्यन्तं पौगण्डं ज्ञेयं ।  
आद्यकैशोरं सार्धदिनद्वयोत्तरैकादशमासाधिकं एकवर्षम्; एवं मध्यकैशोरम्; एवं शेषकैशोरम्; क्रमेणैकादशवर्षं आरभ्य पञ्चदशवर्षनवमाससार्धसप्तदिनपर्यन्तं कैशोरं ज्ञेयं ।  
अथ श्रीकृष्णस्य व्रजलीलातत्र श्रीकृष्णस्य व्रजलीला पञ्चदिनोत्तरषड्मासाधिकदशवर्षीया ज्ञेया (१०६५) अथ च (भ्P३.२.२६)  
एकादशसमास्तत्र गूढार्चिः सबलोऽवसथ् । । १२२ । ।

महाराजकुमारतया भोगातिशयेन समृद्ध्या वर्षमासदिनानां सार्धतया सार्धसप्तदिनोत्तरनवमासाधिकपञ्चदशवर्षपरिमितं श्रीकृष्णस्य वयो ज्ञेयं (१५९७ १ ।२) ।  
अत्रैव शेषकैशोरे षोडशहायने सदा ।  
व्रजे विहारं कुरुते श्रीमन्नन्दस्य नन्दनः । । १२३ । ।

वंशीपाणिः पीतवासा इन्द्रनीलमणिद्युतिः ।  
कण्ठे कौस्तुभशोभाढ्यो मयूरदलभूषणः । । १२४ । ।

गुञ्जाहारलसद्वक्षा रत्नहारविराजितः ।  
वनमालाधरो निष्क शोभोल्लसितकण्ठकः । । १२५ । ।

वामभागस्थितस्वर्णरेखाराजद्उरःस्थलः ।  
वैजयन्तीलसद्वक्षा गजमौक्तिकनासिकः । । १२६ । ।

कर्णयोर्मकराकारकुण्डलाभ्यां विराजितः ।  
रत्नकङ्कनयुग्घस्तः कौङ्कुमं तिलकं दधथ् । । १२७ । ।

किङ्किणीयुक्तकटिको रत्ननूपुरयुक्पदः ।  
मालतीमल्लिके जातियूथी केतकीचम्पके । । १२८ । ।

नागकेशर इत्यादि पुष्पमालास्वलङ्कृतः ।  
इति वेशधरः श्रीमान्ध्येयः श्रीनन्दनन्दनः । । १२९ । ।

शृङ्गं वामोदरपरिसरे तुन्दबन्धान्तरस्थं  
दक्षे तद्वन्निहितमुरलीं रत्नचित्रां दधानः ।  
वामेनासौ सरललगुणं पाणिना पीतवर्णं  
लीलाम्भोजं कमलनयनः कम्पयन्दक्षिणेन । । १३० । ।

अस्यैव कृष्णचन्द्रस्य मन्त्राः सन्ति त्रयोऽमलाः ।  
सिद्धाः कृष्णस्य सत्प्रेमभक्तिसिद्धिकरा मताः । । १३१ । ।

तत्रादौ मन्त्रोद्धारो यथा सनत्कुमारसंहितायाम्  
हरेकृष्णौ द्विरावृत्तौ  
कृष्ण तादृक्तथा हरे ।  
हरे राम तथा राम  
तथा तादृग्घरे मनुः । । १३२ । ।

हरे कृष्ण हरे कृष्ण कृष्ण कृष्ण हरे हरे ।  
हरे राम हरे राम राम राम हरे हरे । । १३३ । ।

अस्य ध्यानं यथा तत्रैव  
ध्यायेद्वृन्दावने रम्ये  
गोपगोभिरलङ्कृते ।  
कदम्बपादपच्छाये  
यमुनाजलशीतले । । १३४ । ।

राधया सहितं कृष्णं  
वंशीवादनतत्परं ।  
त्रिभङ्गललितं देवं  
भक्तानुग्रहकारकं । । १३५ । ।

विशेषतो दशार्णोऽयं  
जपमात्रेण सिद्धिदः ।  
पञ्चाङ्गान्यस्य मन्त्रस्य  
विज्ञेयानि मनीषिभिः । । १३६ । ।

इति गौतमीयतन्त्रवाक्यात्रागमार्गे दशाक्षरगोपालमन्त्रस्य प्रसिद्धिः; तद्उद्धारो लिख्यते, स यथा गौतमीयतन्त्रे  
खान्ताक्षरं समुद्धृत्य  
त्रयोदशस्वरान्वितं ।  
पार्णं तुर्यस्वरयुतं  
छान्तं धान्तं तथा द्वयं । । १३७ । ।

अमृतार्णं मांसयुग्मं  
मुखवृत्तेन संयुतं ।  
भार्शं तु मुखवृत्ताढ्यं  
पवनार्णं तथैव च । । १३८ । ।

बीजशक्तिसमायुक्तो  
मन्त्रोऽयं समुदाहृतः ।  
गुप्तबीजस्वभावत्वाद्  
दशार्णः खलु कथ्यते । । १३९ । ।

ब्रह्मार्णं तुर्यसंयुक्तं  
मांसद्वयसमन्वितं ।  
नादबिन्दुसमायुक्तं  
जगद्बीजं उदाहृतं । । १४० । ।

शुक्रार्णं अमृतार्णेन  
मुखवृत्तेन संयुतं ।  
गगनं मुखवृत्तेन  
प्रोक्ता शक्तिः परात्परा । । १४१ । ।

दशाक्षरो मन्त्रो, यथा क्लीं गोपीजनवल्लभाय स्वाहा ।  
अष्टादशाक्षरो मन्त्रो, यथा क्लीं कृष्णाय गोविन्दाय गोपीजनवल्लभाय स्वाहा ।  
फुल्लेन्दीवरकान्तिं इन्दुवदनं बर्हावतंसप्रियं  
श्रीवत्साङ्कं उदारकौस्तुभधरं पीताम्बरं सुन्दरं ।  
गोपीनां नयनोत्पलार्चिततनुं गोगोपसङ्घावृतं  
गोविन्दं कलवेणुवादनपरं दिव्याङ्गभूषं भजे । । १४२ । ।

अथ कामगायत्रीमन्त्रोद्धारो यथा स्वायम्भुवागमे  
क्लीं ततः कामदेवाय विद्महे च पदं ततः ।  
ततश्च पुष्पबाणाय धीमहीति पदं ततः । । १४३ । ।

ततस्तन्नोऽनङ्ग इति ततश्चैव प्रचोदयाथ् ।  
एषा वै कामगायत्री चतुर्विंशाक्षरी माता । । १४४ । ।

कामगायत्री, यथा क्लीं कामदेवाय विद्महे पुष्पबाणाय धीमहि तन्नोऽनङ्गः प्रचोदयाथ् ।  
क्रीडासक्तो मदनवशगो राधयालिङ्गिताङ्गः  
सभ्रूभङ्गः स्मितसुवदनो मुग्धनेपथ्यशोभः ।  
वृन्दारण्ये प्रतिनवलतासद्मसु प्रेमपूर्णः  
पूर्णानन्दो जयति मुरलीं वादयानो मुकुन्दः । । १४५ । ।

यथा बृहद्गौतमीयतन्त्रे  
देवी कृष्णमयि प्रोक्ता राधिका परदेवता ।  
सर्वलक्ष्मीमयी सर्वकान्तिः सम्मोहिनी परा । । १४६ । ।

ऋक्परिशिष्टे च  
राधया माधवो देवो  
माधवेनैव राधिका  
विभ्राजन्ते जनेष्वा । । १४७ । ।

मात्स्ये च  
वाराणस्यां विशालाक्षी विमला पुरुषोत्तमे ।  
रुक्मिणी द्वारवत्यां तु राधा वृन्दावने वने । । १४८ । ।

पाद्मे च (ऊण्४.५)  
यथा राधा प्रिया विष्णोस्तस्याः कुण्डं प्रियं तथा ।  
सर्वगोपीषु सैवैका विष्णोरत्यन्तवल्लभा । । १४९ । ।

(ऊण्४.३४, ६७)  
महाभावस्वरूपेयं गुणैरतिवरीयसी ।  
गोपालोत्तरतापन्यां यद्गान्धर्वेति विश्रुता । । १५० । ।

ह्लादिनी या महाशक्तिः सर्वशक्तिवरीयसी ।  
तत्सारभावरूपेयं इति तन्त्रे प्रतिष्ठिता । । १५१ । ।

सुष्ठुकान्तस्वरूपेयं सर्वदा वार्षभानवी ।  
धृतषोडशशृङ्गारा द्वादशाभरणान्विता । । १५२ । ।

तत्र सुष्ठुकान्तस्वरूपा, यथा श्रीकृष्णवाक्यं (ऊण्४.८)  
कचास्तव सुकुञ्चिता मुखं अधीरदीर्घेक्षणं  
कठोरकुचभाग्उरः क्रशिमशालि मध्यस्थलं ।  
नते शिरसि दोर्लते करजरत्नरम्यौ करौ  
विधूनयति राधिके त्रिजगदेष रुपोत्सवः । । १५३ । ।

धृतषोडशशृङ्गारा यथा (ऊण्४.९)  
स्नाता नासाग्रजाग्रन्मणिरसितपटा सूत्रिणी बद्धवेणी  
सोत्तंसा चर्चिताङ्गी कुसुमितचिकुर स्रग्विणी पद्महस्ता ।  
ताम्बूलास्योरुबिन्दुस्तवकितचिबुका कज्जलाक्षी सुचित्रा  
राधालक्तोज्ज्वलाङ्घ्रिः स्फुरिति तिलकिनी षोडशाकल्पिनीयं । । १५४ । ।

द्वादशाभरणाश्रिता यथा (ऊण्४.१०)  
दिव्यश्चूडामणीन्द्रः पुरटविरचिताः कुण्डलद्वन्द्वकाञ्चि\*  
निष्काश्चक्रीशलाकायुगवलयघटाः कण्ठभूषोर्मिकाश्च ।  
हारास्तारानुकार भुजकटकतुलाकोटयो रत्नक्प्ता\*  
स्तुङ्गा पादाङ्गुरीयच्छविरिति रविभिर्भूषणैर्भाति राधा । । १५५ । ।

मध्ये वयसि कैशोर एव तस्याः स्थितिः ।  
पूर्ववद्दिवसगणनया विंशतिदिनोत्तरपञ्चमासाधिकनववर्षपरिमितं मध्यकैशोरं वयः (९५२०); राजकुमारीत्वाद्भोगातिशयेन समृद्ध्या वर्षमासदिनानां सार्धतया पञ्चदशदिनोत्तरमासद्वयाधिकचतुर्दशवर्ष परिमितं वयोऽस्याः ज्ञेयं (१४२१५)
।  
अस्या मदीयताभावो मधुस्नेहस्तथैव च ।  
मञ्जिष्ठाख्यो भवेद्रागः समर्था केवला रतिः । । १५६ । ।

कन्दर्पकौतुकं कुञ्जं गृहं अस्यास्तु यावटे ।  
मातास्याः कीर्तिदा प्रोक्ता वृषभानुः पिता स्मृतः । । १५७ । ।

अभिमन्युः पतिस्तस्या दुर्मुखो देवरः स्मृतः ।  
जटिलाख्या स्मृता श्वश्रूर्ननन्दा कुटिला मता । । १५८ । ।

यथा स्युर्नायकावस्था निखिला एव माधवे ।  
तथैव नायिकावस्था राधायां प्रायशो मताः । । १५९ । ।

(ऊण्४.५०५४)  
तस्या वृन्दावनेश्वर्याः सख्यः पञ्चविधा मताः ।  
सख्यश्च नित्यसख्यश्च प्राणसख्यश्च काश्चन ।  
प्रियसख्यश्च परमप्रेष्ठसख्यश्च विश्रुताः । । १६० । ।

सख्यः कुसुमिकाविन्ध्याधनिष्ठाद्याः प्रकीर्तिताः ।  
नित्यसख्यश्च कस्तूरीमणिमञ्जरिकादयः । । १६१ । ।

प्राणसख्यः शशिमुखीवासन्तीलासिकादयः ।  
गता वृन्दावनेश्वर्याः प्रायेणेमाः स्वरूपतां । । १६२ । ।

प्रियसख्यः कुरङ्गाक्षी सुमध्या मदनालसा ।  
कमला माधुरी मञ्जुकेशी कन्दर्पसुन्दरी ।  
माधवी मालती कामलता शशिकलादयः । । १६३ । ।

परमप्रेष्ठसख्यस्तु ललिता सविशाखिका ।  
सचित्रा चम्पकलता तुङ्गविद्येन्दुलेखिका ।  
रङ्गदेवी सुदेवी चेत्यष्टौ सर्वगणाग्रिमाः । । १६४ । ।

(ऊण्३.६१)  
यूथाधिपात्वेऽप्यौचित्यं दधाना ललितादयः ।  
स्वेष्टराधादिभावस्य लोभात्सख्यरुचिं दधुः । । १६५ । ।

मदीयताभावलक्षणं यथा  
शृङ्गाररससर्वस्वः कृष्णः प्रियतमो मम ।  
इति यः प्रौढनिर्बन्धो भावः स स्यान्मदीयता । । १६६ । ।

उदाहरणं यथा

शिखिपिञ्छलसन्मुखाम्बुजो  
मुरलीवान्मम जीवनेश्वरः ।  
क्व गतोऽत्र विहाय मां इतो  
वद नारायण सर्ववित्तम । । १६७ । ।

भुजचतुष्टयं क्वापि नर्मणा दर्शयन्नपि ।  
वृन्दावनेश्वरीप्रेम्णा द्विभुजः क्रियते हरिः । । १६८ । ।

यथा (ऊण्५.७)

रासारम्भविधौ निलीय वसता कुञ्जे मृगाक्षीगणै\*  
र्दृष्टं गोपयितुं समुद्धुरधिया या सुष्ठु संदर्शिता ।  
राधायाः प्रणयस्य हन्त महिमा यस्य श्रिया रक्षितुं  
सा शक्या प्रभविष्णुनापि हरिणा नासीच्चतुर्बाहुता । । १६९ । ।

मधुस्नेहलक्षणं यथा (ऊण्१४.९३९४)

मदीयतातिशयभाक्  
प्रिये स्नेहो भवेन्मधु ।  
स्वयं प्रकटमाधुर्यो  
नानारससमाहृतिः । । १७० । ।

मत्ततोष्मधरः स्नेहो  
मधुसाम्यान्मधूच्यते । । १७१ । ।

उदाहरणं यथा (ऊण्१४.९५)

राधा स्नेहमयेन हन्त रचिता माधुर्यसारेण सा  
सौधीव प्रतिमा घनाप्युरुगुणैर्भावोष्मणा विद्रुता ।  
यन्नामन्यपि धामनि श्रवणयोर्याति प्रसङ्गेन मे  
सान्द्रानन्दमयी भवत्यनुपमा सद्यो जगद्विस्मृति । । १७२ । ।

माञ्जिष्ठरागलक्षणं यथा (ऊण्१४.१३९)

अहार्योऽनन्यसापेक्षो  
यः कान्त्या वर्द्धते सदा ।  
भवेन्माञ्जिष्ठरागोऽसौ  
राधामाधवयोर्यथा । । १७३ । ।

उदाहरणं यथा (ऊण्१४.१४१)

धत्ते द्रागनुपाधि जन्म विधिना केनापि नाकम्पते  
सूतेऽत्याहितसञ्चयैरपि रसं ते चेन्मिथो वर्त्मने ।  
ऋद्धिं सञ्चिनुते चमत्कृतिकरोद्दामप्रमोदोत्तरां  
राधामाधवयोरयं निरुपमः प्रेमानुबन्धोत्सवः । । १७४ । ।

समर्थारतेर्लक्षणं यथा (ऊण्१४.५२५३)

कञ्चिद्विशेषं आयान्त्या सम्भोगेच्छा ययाभितः ।  
रत्या तादात्म्यं आपन्ना सा समर्थेति भण्यते । । १७५ । ।

स्वस्वरूपात्तदीयाद्वा जाता यत्किञ्चिदन्वयाथ् ।  
समर्था सर्वविस्मारिगन्धा सान्द्रतमा मता । । १७६ । ।

उदाहरणं यथा (ऊण्१४.५४, ५५, ५७)  
   
प्रेक्ष्याशेषे जगति मधुरां स्वां वधूं शङ्कया ते  
तस्याः पार्श्वे गुरुभिरभितस्त्वत्प्रसङ्गो न्यवारि ।  
श्रुत्वा दूरे तदपि भवतः सा तुलाकोटिनादं  
हा कृष्णेत्यश्रुतचरं अपि व्याहरन्त्युन्मदासीथ् । । १७७ । ।

सर्वाद्भुतविलासोर्मिचमत्कारकरश्रियः ।  
सम्भोगेच्छाविशेषोऽस्या रतेर्जातु न भिद्यते ।  
इत्यस्यां कृष्णसौख्यार्थं एव केवलं उद्यमः । । १७८ । ।

इयं एव रतिः प्रौढा महाभावदशां व्रजेथ् ।  
या मृग्या स्याद्विमुक्तानां भक्तानां च वरीयसां । । १७९ । ।

यथा श्रीदशमे (१०.४७.५८)

एताः परं तनुभृतो भुवि गोपवध्वो  
गोविन्द एव निखिलात्मनि रूढभावाः ।  
वाञ्छन्ति यद्भवभियो मुनयो वयं च  
किं ब्रह्मजन्मभिरनन्तकथारसस्य । । १८० । ।

श्रीराधामन्त्रोद्धारो यथा गौरीतन्त्रे  
श्रीनादबिन्दुसंयुक्ता तथाग्निर्मुखवृत्तयुक् ।  
चतुर्थी वह्निजायान्ता राधिकाष्टाक्षरो मनुः । । १८१ । ।  
  
मन्त्रो यथा श्रीं रां राधिकायै स्वाहा ।  
गायत्री यथा श्रीराधिकायै विद्महे, प्रेमरूपायै धीमहि, तन्नो राधा प्रचोदयाथ् ।  
अस्या ध्यानं यथा तत्रैव  
स्मेरां श्रीकुङ्कुमाभां स्फुरद्अरुणपटप्रान्तक्प्तावगुण्ठां  
रम्यां वेशेन वेणीकृतचिकुरशिखालम्बिपद्मां किशोरीं ।  
तर्ज्जन्य्अङ्गुष्ठयुक्त्या हरिमुखकमले युञ्जतीं नागवल्ली\*  
पर्णं कर्णायताक्षीं त्रिजगति मधुरां राधिकां अर्चयामि । । १८२ । ।

तप्तहेमप्रभां नीलकुन्तलबद्धमल्लिकां ।  
शरच्चन्द्रमुखीं नृत्यचकोरीचञ्चलेक्षणां । । १८३ । ।

बिम्बाधरस्मितज्योत्स्नां जगज्जीवनदायिकां ।  
चारुरत्नस्तनालम्बिमुक्तादामविभूषणां । । १८४ । ।

नितम्बनीलवसनां किङ्किणीजालमण्डितां ।  
नानारत्नादिनिर्माणरत्ननूपुरधारिणीं । । १८५ । ।

सर्वलावण्यमुग्धाङ्गीं सर्वावयवसुन्दरीं ।  
कृष्णपार्श्वस्थितां नित्यं कृष्णप्रेमैकविग्रहां ।  
आनन्दरससम्मग्नां किशोरीं आश्रये वने । । १८६ । ।

सौरीं रक्ताम्बरां रम्यां सुनेत्रां सुस्मिताननां ।  
श्यामां श्यामाखिलाभीष्टां राधिकां आश्रये वने । । १८७ । ।

विना राधाप्रसादेन कृष्णप्राप्तिर्न जायते ।  
ततः श्रीराधिकाकृष्णौ स्मरणीयौ सुसंयुतौ । । १८८ । ।

यथा भविष्योत्तरे

प्रेमभक्तौ यदि श्रद्धा मत्प्रसादं यदीच्छसि ।  
तदा नारद भावेन राधायाराधको भव । । १८९ । ।

तथा च नारदीये

सत्यं सत्यं पुनः सत्यं सत्यं एव पुनः पुनः ।  
विना राधाप्रसादेन मत्प्रसादो न विद्यते । । १९० । ।

श्रीराधिकायाः कारुण्यात्तत्सखीसंगतिं इयाथ् ।  
तत्सखीनां च कृपया योषिद्अङ्गं अवाप्नुयाथ् । । १९१ । ।

अनङ्गसुखदाख्योऽस्ति कुञ्जस्तस्योत्तरे दले ।  
विज्ञेयोऽयं तडिद्वर्णो नानापुष्पद्रुमावृतः । । १९२ । ।

ललितानन्ददो नित्यं उत्तरे कुञ्जराजकः ।  
गोरोचनाभा ललिता तत्र तिष्ठति नित्यशः । । १९३ । ।

मयूरपिञ्छसदृशवसना कृष्णवल्लभा ।  
खण्डिताभावं आपन्ना रतियुक्ता हरौ सदा । । १९४ । ।

चन्द्रताम्बूलसेवाढ्या दिव्याभरणमण्डिता ।  
सप्तविंशत्य्अहो युक्ताष्टमासमनुहायना (१४८२७) । । १९५ । ।

अस्या वयःप्रमाणं यत्पिता माता विशोककः ।  
शारदा च पतिर्यस्या भैरवाख्यो मतो बुधैः । । १९६ । ।

स्वरूपदामोदरतां प्राप्ता गौररसे त्वियं ।  
इयं तु वामप्रखरा गृहं अस्यास्तु यावटे । । १९७ । ।

खण्डितालक्षणं, यथा (ऊण्५.८५८६)

उल्लङ्घ्य समयं यस्याः प्रेयानन्योपभोगवान् ।  
भोगलक्ष्माङ्कितः प्रातरागच्छेत्सा हि खण्डिता ।  
एषा तु रोषनिःश्वासतूष्णींभावादिभाग्भवेथ् । । १९८ । ।

यावैर्धूमलितं शिरो भुजतटीं ताटङ्कमुद्राङ्कितां  
संक्रान्तस्तनकुङ्कुमोज्ज्वलमुरो मालां परिम्लापितां ।  
घूर्णाकुड्मलिते दृशौ व्रजपतेर्दृष्ट्वा प्रगे श्यामला  
चित्ते रुद्रगुणं मुखे तु सुमुखी भेजे मुनीनां व्रतं । । १९९ । ।

वामप्रखरालक्षणं यथा (ऊण्६.२५)

सौभाग्यादेरिहाधिक्यादधिका साम्यतः समा ।  
लघुत्वाल्लघुरित्युक्तास्त्रिधा गोकुलसुभ्रुवः । । २०० । ।

प्रत्येकं प्रखरा मध्या मृद्वी चेति पुनस्त्रिधा । । २०१ । ।  
प्रगल्भवाक्या प्रखरा ख्याता दुर्लङ्घ्यभाषिता ।

तदूनत्वे भवेन्मृद्वी मध्या तत्साम्यं आगता । । २०२ । ।

तत्र लघुप्रखरा (ऊण्८.३१)  
सा लघुप्रखरा द्वेधा भवेद्वामाथ दक्षिणा । । २०३ । ।

तत्र वामा (ऊण्८.३२)  
मानग्रहे सदोद्युक्ता तच्छैथिल्ये च कोपना ।  
अभेद्या नायके प्रायः क्रूरा वामेति कीर्त्यते । । २०४ । ।

(ऊण्८.३७)  
यूथेऽत्र वामप्रखरा ललिताद्याः प्रकीर्तिताः । । २०५ । ।

वामप्रखरोदाहरणं, यथा (ऊण्८.३६)  
अमूर्व्रजमृगेक्षणाश्चतुर्अशीतिलक्षाधिकाः  
प्रतिस्वं इति कीर्तितं सवयसा तवैवामुना ।  
इहापि भुवि विश्रुता प्रियसखी महार्घ्येत्यसौ  
कथं तदपि साहसी शठ! जिघृक्षुरेनां असि । । २०६ । ।

अस्या यूथो, यथा (श्रीकृष्णगणोद्देशदीपिका १.२४२)  
रत्नरेखा (प्रभा) रतिकला सुभद्रा चन्द्र (भद्र) रेखिका ।  
सुमुखी च धनिष्ठा च कलहंसी कलापिनी । । २०७ । ।

अस्या मन्त्रोद्धारो, यथा सम्मोहनतन्त्रे  
लक्ष्मी लीला च ललिता ङे ततो वह्निनायिका ।  
एषोऽष्टार्णो महामन्त्रो ललितायास्तु रागदः । । २०८ । ।  
   
मन्त्रो यथाश्रीं लां ललितायै स्वाहा ।  
अस्या ध्यानं, यथा तत्रैव  
गोरोचनाद्युतिविडम्बितनूं सुवेशीं  
मयूरपिञ्छवसनां शुभभूषणाढ्यां ।  
ताम्बूलसेवनरतां व्रजराजसूनोः  
श्रीराधिकाप्रियसखीं ललितां स्मरामि । । २०९ । ।

ईशानदल आनन्दनामकं कुञ्जं अस्ति हि ।  
मेघवर्णं श्रीविशाखा यत्रास्ते कृष्णवल्लभा । । २१० । ।

स्वाधीनभर्तृकाभावं आपन्ना हि हरौ सदा ।  
वस्त्रालङ्कारसेवाढ्या गौराङ्गी तारकाम्बरा । । २११ । ।

पक्षाहर्युग्युग्ममाससंयुक्तमनुहायना (१४२१५) ।  
अस्या वयः पिता माता पावनो दक्षिणा क्रमाथ् । । २१२ । ।

पतिर्यस्या बाहुकाख्योऽप्यसौ गौररसे पुनः ।  
रायरामानन्दतया विख्याताभूत्कलौ युगे । । २१३ । ।

इयं त्वधिकमध्या हि गृहं अस्यास्तु यावटे । । २१४ । ।

स्वाधीनभर्तृकालक्षणं (ऊण्५.९१)

स्वायत्तासन्नदयिता भवेत्स्वाधीनभर्तृका ।  
सलिलारण्यविक्रीडाकुसुमावचयादिकृथ् । । २१५ । ।

उदाहरणं यथा (ऊण्५.९२)

मुदा कुर्वन्पत्राङ्कुरं अनुपमं पीनकुचयोः  
श्रुतिद्वन्द्वे गन्धाहृतमधुपं इन्दीवरयुग्मं ।  
सखेलं धम्मिल्लोपरि च कमलं कोमलं असौ  
निरावाधां राधां रमयति चिरं केशिदमनः । । २१६ । ।  
   
(ऊण्८.१९)  
अत्र यूथे विशाखाद्या भवन्त्यधिकमध्यमाः । । २१७ । ।

अधिकमध्योदाहरणं यथा (ऊण्८.१७)

दामार्प्यतां प्रियसखीप्रहितां त्वयैव  
दामोदरे कुसुमं अत्र मयावचेयं ।  
नाहं भ्रमाच्चतुरिके सखि सूचनीया  
कृष्णः कदर्थयति मां अधिकं यदेषः । । २१८ । ।

अस्या यूथो यथा (कृष्णगणोद्देशदीपिका १.२४३)

मालती माधवी चन्द्ररेखा चापि शुभानना ।  
कुञ्जरी हरिणी चैव सुरभिश्चपलापि च । । २१९ । ।

अस्या मन्त्रोद्धारो, यथा बृहद्गौतमीये

वाग्भवः स्ॐ ततो ङेऽन्ता विशाखा वह्निजायिका ।  
अष्टाक्षरो विशाखाया मन्त्रोऽयं प्रेमवृद्धिदः । । २२० । ।

मन्त्रो यथा ऐं स्ॐ विशाखायै स्वाहा ।  
अस्या ध्यानं, यथा तत्रैव  
सच्चम्पकावलिविडम्बितनुं सुशीलां  
ताराम्बरां विविधभूषणशोभमानां ।  
श्रीनन्दनन्दनपुरो वसनादिभूषा\*  
दाने रतां सुकुतुकां च भजे विशाखां । । २२१ । ।

चित्रं पूर्वदले कुञ्जं पद्मकिञ्जल्कनामकं ।  
श्रीचित्रा स्वामिनी तत्र वर्तते कृष्णवल्लभा । । २२२ । ।

अभिसारिकात्वं आपन्ना हरौ रतिसमन्विता ।  
लवङ्गमालासेवाढ्या काश्मीरवर्णसंयुता । । २२३ । ।

काचतुल्याम्बरा चासौ सदा चित्रगुणान्विता ।  
अस्याश्चैव वयोमानं मनुसंख्यादिनान्वितं । । २२४ । ।

ऋषिमासाधिकं शक्रहायनं चेति विश्रुतं (१४७१४) । । २२५ । ।  
चतुरोऽस्याः पिता प्रोक्तो जनन्यस्याश्च चर्च्चिका ।

पतिः पीठरकश्चास्या असौ गौररसे पुनः । । २२६ । ।  
गोविन्दानन्दतां प्राप्ता चतुर्थयुगमध्यके ।

इयं त्वधिकमृद्वी च गृहं अस्यास्तु यावटे । । २२७ । ।

अभिसारिकालक्षणं यथा (ऊण्५.७१७२)  
याभिसारयते कान्तं स्वयं वाभिसरत्यपि ।  
सा ज्योत्स्नी तामसी यानयोग्यवेषाभिसारिका । । २२८ । ।

लज्जया स्वाङ्गलीनेव निःशब्दाखिलमण्डना ।  
कृतावगुष्ठा स्निग्धैकसखीयुक्ता प्रियं व्रजेथ् । । २२९ । ।

उदाहरणं यथा तत्र (१) ज्योत्स्न्य्अभिसारिकायाः (ऊण्५.७४)  
इन्दुस्तुन्दिलमण्डलं प्रणयते वृन्दावने चन्द्रिकां  
सान्द्रां सुन्दरि नन्दनो व्रजपतेस्त्वद्वीथिं उद्वीक्षते ।  
त्वं चन्द्राञ्चितचन्दनेन खचिता क्ष्ॐएण चालङ्कृता  
किं वर्त्मन्यरविन्दचारुचरणद्वन्द्वं न सन्धित्ससि । । २३० । ।

(२) तामस्य्अभिसारिकायाः (Vइं ४.२२, ऊण्५.७५)  
तिमिरमसिभिः संवीताङ्ग्यः कदम्बवनान्तरे  
सखि बकरिपुं पुण्यात्मानः सरन्त्यभिसारिकाः ।  
तव तु परितो विद्युद्वर्णास्तनुद्युतिसूचयो  
हरि हरि घनध्वान्तान्येताः स्ववैरिणि भिन्दते । । २३१ । ।

(ऊण्८.२१)  
अधिका मृदवश्चात्र चित्रा मधुरिकादयः । । २३२ । ।

अधिकमृद्व्य्उदाहरणं, यथा (ऊण्८.२०)  
दरापि न दृग्अर्पिता सखि शिखण्डचूडे मया  
प्रसीद बत मा कृथा मयि वृथा पुरोभागितां ।  
नटन्मकरकुण्डलं सपदि चण्डि लीलागतिं  
तनोत्ययं अदूरतः किं इह संविधेयं मया । । २३३ । ।

अस्या यूथो यथा (श्रीकृष्णगणोद्देशदीपिका १.२४५)  
रसालिका तिलकिनी शौरसेनी सुगन्धिका ।  
वामनी वामनयना नागरी नागवल्लिका । । २३४ । ।

अस्या मन्त्रोद्धारो, यथा स्कान्दे  
लक्ष्मीश्चित्रा चतुर्थ्यन्ता वह्निजाया षडक्षरः ।  
मन्त्रोऽयं चित्रिकानाम्न्याः कृष्णसख्या उदीरितः । । २३५ । ।  
   
मन्त्रो यथाश्रीं चित्रायै स्वाहा ।  
अस्या ध्यानं, यथा तत्रैव  
काश्मीरवर्णां सहितां विचित्र\*  
गुणैः स्मिताशोभिमुखीं च चित्रां ।  
काचाम्बरां कृष्णपुरो लवङ्ग\*  
मालाप्रदाने नितरां स्मरामि । । २३६ । ।

आग्नेयपत्रे पूर्णेन्दुकुञ्जस्वर्णाभवर्णके ।  
श्रीइन्दुलेखा वसत्यत्र हरितालसमाङ्गिका । । २३७ । ।

दाडिम्बकुसुमोद्भासिवसना कृष्णवल्लभा ।  
प्रोषितभर्तृकाभावं आपन्ना रतियुग्घरौ । । २३८ । ।

अमृताशनसेवाढ्या यासौ नन्दात्मजस्य वै ।  
वयोमानं भवेत्तस्याः सर्वशास्त्रेषु सम्मतं । । २३९ । ।

सार्धदिग्वासरैर्युक्ता द्विमासमनुहायना (१४२१० १ ।२) ।  
असौ तु वामप्रखरा हरेश्चामरसेविनी । । २४० । ।

गृहं अस्यास्तु यावटे पिता सागरसंज्ञकः । । २४१ । ।  
अस्या माता भवेद्वेला पतिरस्यास्तु दुर्बलः ।

वसुरामानन्दतया ख्याता गौररसे ह्यसौ । । २४२ । ।  
प्रोषितभर्तृकालक्षणं यथा (ऊण्५.८९)

दूरदेशं गते कान्ते भवेत्प्रोषितभर्तृका ।  
प्रियसंकीर्तनं दैन्यं अस्यास्तानवजागरौ ।  
मालिन्यं अनवस्थानं जाड्यचिन्तादयो मताः । । २४३ । ।

उदाहरणं यथा (ऊण्५.९०)

विलासी स्वच्छन्दं वसति मथुरायां मधुरिपु\*  
र्वसन्तः सन्तापं प्रथयति समन्तादनुपदं ।  
दुराशेयं वैरिण्यहह मद्अभीष्टोद्यमविधौ  
विधत्ते प्रत्यूहं किं इह भविता हन्त शरणं । । २४४ । ।

वामप्रखरालक्षणोदाहरणे तूक्ते; अस्या यूथो यथा श्रीकृष्णगणोद्देशदीपिकायां (१.२४७)  
तुङ्गभद्रा चित्रलेखा सुरङ्गी रङ्गवाटिका ।  
मङ्गला सुविचित्राङ्गी मोदिनी मदनापि च । । २४५ । ।

अस्या मन्त्रोद्धारो यथा ईशानसंहितायाम्  
वाग्भवश्चेन्दुलेखा च चतुर्थी वह्निजायिका ।  
मन्त्रः स्याच्चेन्दुलेखाया अष्टार्णः समुदीरितः । । २४६ । ।

मन्त्रो यथाऐं इन्दुलेखायै स्वाहा ।  
अस्या ध्यानं यथा तत्रैव  
हरितालसमानदेहकान्तिं  
विकसद्दारिमपुष्पशोभिवस्त्रां ।  
अमृतं ददतीं मुकुन्दवक्त्रे  
भज आलीं अहं इन्दुलेखिकाख्यां । । २४७ । ।

दक्षिणेऽस्मिन्दले कामलतानामास्ति कुञ्जकं ।  
अत्यन्तसुखदं तप्तजाम्बूनदसमप्रभं । । २४८ । ।

श्रीचम्पकलता तिष्ठत्यमुष्मिन्कृष्णवल्लभा ।  
असौ वासकसज्जात्वं आपन्ना रतियुग्घरौ । । २४९ । ।

वाममध्या चम्पकाभा चातकाभशुभाम्बरा ।  
तत्सेवा रत्नमालाया दानं चामरचालनं । । २५० । ।

सार्धत्रयोदशदिनमासद्वयसमन्विताः ।  
मनुसंख्याहायनाश्च वयोमानं भवेत्पुनः (१४२१३ १ ।२) । । २५१ । ।

मातास्या वाटिका ख्याता पिता चारामसंज्ञकः ।  
अस्याश्च भर्ता चण्डाख्यस्तथा गौररसे ह्यसौ ।  
शिवानन्दतया ख्यातिं आगता हि कलौ युगे । । २५२ । ।

वासकसज्जालक्षणं यथा (ऊण्५.७६७७)  
स्ववासकवशात्कान्ते समेष्यति निजं वपुः ।  
सज्जीकरोति गेहं च या सा वासकसज्जिका । । २५३ । ।

चेष्टास्याः स्मरसंक्रीडासङ्कल्पवर्त्मवीक्षणं ।  
सखीविनोदवार्त्ता च मुहुर्दूतिक्षणादयः । । २५४ । ।


उदाहरणं यथा (ऊण्५.७८)  
रतिक्रीडाकुञ्जं कुसुमशयनीयोज्ज्वलरुचिं  
वपुः सालङ्कारं निजं अपि विलोक्य स्मितमुखी ।  
मुहुर्ध्यायं ध्यायं किं अपि हरिणा सङ्गमविधिं  
समृद्ध्यन्ति राधा मदनमदमाद्यन्मतिरभूथ् । । २५५ । ।

वामप्रखरालक्षणोदाहरणे तूक्ते; अस्या यूथो यथा (कृष्णगणोद्देशे १.२४४)  
कुरङ्गाक्षी सुरचिता मण्डली मणिमण्डना ।  
चण्डिका चन्द्रलतिका कन्दुकाक्षी सुमन्दिरा । । २५६ । ।

अस्या मन्त्रोद्धारो यथा गारुडे  
आदौ च चम्पकलता ङेऽन्ता वैश्वानरप्रिया ।  
मन्त्रोऽयं चम्पकलताप्रेमदो वसुवर्णकः । । २५७ । ।

मन्त्रो यथाचम्पकलतायै स्वाहा ।  
अस्या ध्यानं यथा तत्रैव  
चम्पकावलिसमानकान्तिकां  
चातकाभवसनां सुभूषणां ।  
रत्नमाल्ययुतचामरोद्यतां  
चारुचम्पकलतां सदा भजे । । २५८ । ।

रक्षोदले श्यामवर्णे कुञ्जे श्रीरङ्गदेविका ।  
सुखदाख्ये निवसति नित्यं श्रीहरिवल्लभा । । २५९ । ।

पद्मकिञ्जल्कवर्णाभा जबापुष्पनिभाम्बरा ।  
उत्कण्ठिताभावयुक्ता श्रीकृष्णे रतिभाक्सदा । । २६० । ।

असौ चन्दनसेवाढ्या वाममध्या भवेत्पुनः ।  
गृहं अस्या यावटे तु वयोमानं भवेत्पुनः । । २६१ । ।

सार्धवेददिनैर्युक्तं द्विमासं मनुहायनं (१४२४ १ ।२) ।  
माता श्रीकरुणा प्रोक्ता पिता श्रीरङ्गसागरः । । २६२ । ।

पतिर्वक्रेक्षणः प्रोक्तो ह्यसौ गौररसे पुनः ।  
गोविन्दानन्दघोषाख्यां आपन्ना हि कलौ युगे । । २६३ । ।

उत्कण्ठितालक्षणं यथा (ऊण्५.७९८०)  
अनागसि प्रियतमे चिरयत्युत्सुका तु या ।  
विरहोत्कण्ठिता भाववेदिभिः सा समीरिता । । २६४ । ।

अस्यास्तु चेष्टा हृत्तापो वेपथुर्हेतुतर्कणं ।  
अरतिर्वाष्पमोक्षण्च स्वावस्थाकथनादयः । । २६५ । ।

उदाहरणं यथा (ऊण्५.८१)

सखि किं अभवद्बद्धो राधाकटाक्षगुणैरयं  
समरं अथवा किं प्रारब्धं सुरारिभिरुद्धुरैः ।  
अहह बहुलाष्टम्यां प्राचीमुखेऽप्युदिते विधौ  
विधुमुखि! न यन्मां सस्मार व्रजेश्वरनन्दनः । । २६६ । ।

वाममध्यालक्षणोदाहरणे तूक्ते; अस्या यूथो यथा (श्रीकृष्णगणोद्देशे १.२४८)  
कलकण्ठी शशिकला कमला प्रेममञ्जरी ।  
माधवी मधुरा कामलता कन्दर्पसुन्दरी । । २६७ । ।

अस्या मन्त्रोद्धारो यथा किशोरीतन्त्रे  
लक्ष्मीरग्निरङ्गदेवी ङेऽन्ता वह्निप्रिया ततः ।  
रङ्गदेव्यास्तु मन्त्रोऽयं अष्टार्णो रागभक्तिदः । । २६८ । ।

मन्त्रो यथाश्रीं रां रङ्गदेव्यै स्वाहा ।  
अस्या ध्यानं च तत्रैव  
राजीवकिञ्जल्कसमानवर्णां  
जबाप्रसूनोपमवासस्आढ्यां ।  
श्रीखण्डसेवासहितां व्रजेन्द्र  
सूनोर्भजे रासगरङ्गदेवीं । । २६९ । ।

कुञ्जोऽस्ति पश्चिमे दलेऽरुणवर्णः सुशोभनः ।  
तुङ्गविद्यानन्ददो नाम्नेति विख्यातिं आगतः । । २७० । ।

नित्यं तिष्ठति तत्रैव तुङ्गविद्या समुत्सुका ।  
विप्रलब्धात्वं आपन्ना श्रीकृष्णे रतियुक्सदा । । २७१ । ।

चन्द्रचन्दनभूयिष्ठकुङ्कुमद्युतिशालिनी ।  
पाण्डुमण्डनवस्त्रेयं दक्षिणप्रखरोदिता । । २७२ । ।

मेधायां पौष्कराजाता पतिरस्यास्तु बालिशः ।  
नृत्यगीतादिसेवाढ्या गृहं अस्यास्तु यावटे । । २७३ । ।

द्वाविंशतिदिनैर्युक्ता द्विमासमनुहायनाः (१४२२२) । । २७४ । ।

अस्या वयःप्रमाणं स्यादसौ गौररसे पुनः ।  
वक्रेश्वर इति ख्यातिं आपन्ना हि कलौ युगे । । २७५ । ।

विप्रलब्धालक्षणं यथा (ऊण्५.८३८४)

कृत्वा सङ्केतं अप्राप्ते दैवाज्जीवितवल्लभे ।  
व्यथमानान्तरा प्रोक्ता विप्रलब्धा मनीषिभिः ।  
निर्वेदचिन्ताखेदाश्रुमूर्छानिःश्वसितादिभाक् । । २७६ । ।

उदाहरणं यथा

विन्दति स्म दिवं इन्दुरिन्दिरा\*  
नायकेन सखि वञ्छिता वयं ।  
कुर्महे किं इह शाधि सादरं  
द्रागिति क्लममगान्मृगेक्षणा । । २७७ । ।

दक्षिणालक्षणं यथा (ऊण्८.३८, ४२)

असहा माननिर्बन्धे नायके युक्तवादिनी ।  
सामभिस्तेन भेद्या च दक्षिणा परिकीर्तिता । । २७८ । ।

तुङ्गविद्यादिका चात्र दक्षिणप्रखरा भवेथ् । । २७९ । ।

उदाहरणं यथा (श्रीगीतगोविन्दे ९.१०)  
स्निग्धे यत्परुषासि यत्प्रणमति स्तब्धासि यद्रागिणि  
द्वेषं यासि यदुन्मुखे विमुखतां यातासि तस्मिन्प्रिये ।  
तद्युक्तं विपरीतकारिणि! तव श्रीखण्डचर्चा विषं  
शीतांशुस्तपनो हिमं हुतवहः क्रीडामुदो यातनाः । । २८० । ।

अस्या यूथो यथा (श्रीकृष्णगणोद्देशे १.२४६)

मञ्जुमेधा सुमधुरा सुमध्या मधुरेक्षणा ।  
तनूमध्या मधुस्यन्दा गुणचूडा वराङ्गदा । । २८१ । ।

अस्या मन्त्रोद्धारो यथा किशोरीतन्त्रे  
लक्ष्मीपूर्वा तुङ्गविद्या चतुर्थी हुतभुक्प्रिया ।  
मन्त्रोऽयं तुङ्गविद्याया वसुवर्णः समीरितः । । २८२ । ।

मन्त्रो यथाश्रीं तुङ्गविद्यायै स्वाहा ।  
अस्या ध्यानं, यथा तत्रैव  
चन्द्राढ्यैरपि चन्दनैः सुललितां श्रीकुङ्कुमाभद्युतिं  
सद्रत्नान्वितभूषणाञ्चिततनुं शोणाम्बरोल्लासितां ।  
सद्गीतावलिसंयुतां बहुगुणां डम्फस्य शब्देन वै  
नृत्यन्तीं पुरतो हरे रसवतीं श्रीतुङ्गविद्यां भजे । । २८३ । ।

वायव्यदलके कुञ्जं आस्ते हरितवर्णकं ।  
वसन्तसुखदं अत्र सुदेवी वर्तते सदा । । २८४ । ।

कलहान्तरिताभावं आपन्ना रतियुग्घरौ ।  
पद्मकिञ्जल्करुचिरा जबापुष्पनिभाम्बरा । । २८५ । ।  
अ  
सौ च जलसेवाढ्या वामा प्रखरिका मता ।  
वेदवासरसंयुक्तद्विमासमनुहायना (१४२४) । । २८६ । ।

अस्या वयःपरिमाणं यावटे तु निकेतनं ।  
मातास्याः करुणा प्रोक्ता जनको रङ्गसागरः । । २८७ । ।

भ्रात्रा वक्रेक्षणस्येयं परिणीता कनीयसा ।  
श्रीवासुदेवघोषाख्यां आप्ता गौररसे त्वसौ । । २८८ । ।

कलहान्तरितालक्षणं यथा (ऊण्५.८७)  
या सखीनां पुरः पादपतितं वल्लभं रुषा ।  
निरस्य पश्चात्तपति कलहान्तरिता हि सा ।  
अस्याः प्रलापसन्तापग्लानिनिःश्वसितादयः । । २८९ । ।

उदाहरणं यथा (ऊण्५.८८)

स्रजः क्षिप्ता दूरे स्वयं उपहृताः केशिरिपुणा  
प्रियवाचस्तस्य श्रुतिपरिसरान्तेऽपि न कृताः ।  
नमन्नेष क्षौनीविलुठितशिखं प्रैक्षि न मया  
मनस्तेनेदं मे स्फुटति पुटपाकार्पितं इव । । २९० । ।

वामप्रखरालक्षणोदाहरणे तूक्ते; अस्या यूथो यथा (श्रीकृष्णगणोद्देशे १.२४९)  
कावेरी चारुकवरी सुकेशी मञ्जुकेशिका ।  
हारहिरा हारकण्ठी हारवल्ली मनोहरा । । २९१ । ।

अस्या मन्त्रोद्धारो यथा रुद्रयामले  
द्वे वाग्भवे रमा ङेऽन्ता सुदेवी दहनप्रिया ।  
उक्तः सुदेव्या मन्त्रोऽयं अष्टार्णः प्रेमभक्तिदः । । २९२ । ।

मन्त्रो यथाऐं स्ॐ श्रीं सुदेव्यै स्वाहा ।  
अस्या ध्यानं यथा तत्रैव  
अम्भोजकेशरसमानरुचिं सुशीलां  
रक्ताम्बरां रुचिरहासविराजिवक्त्रां ।  
श्रीनन्दनन्दनपुरो जलसेवनाढ्यां  
सद्भूषणावलियुतां च भजे सुदेवीं । । २९३ । ।

कुञ्जोऽस्ति रूपोल्लासाख्यो ललिताकुञ्जकोत्तरे ।  
सदा तिष्ठति तत्रैव सुशोभा रूपमञ्जरी । । २९४ । ।

प्रियनर्मसखीमुख्या सुन्दरी रूपमञ्जरी ।  
गोरोचनासमाङ्गश्रीः केकिपत्रांशुकप्रिया । । २९५ । ।

सार्धत्रिदशवर्षासौ (१३६) वाममध्यात्वं आश्रिता ।  
रङ्गणमालिका चेति प्रवदन्ति मनीषिणः । । २९६ । ।

इयं लवङ्गमञ्जर्या एकेनाह्ना कनीयसी ।  
कलौ गौररसे रूपगोस्वामित्वं समागता । । २९७ । ।

अस्या मन्त्रोद्धारो यथा किशोरीतन्त्रे  
श्रीबीजेन समायुक्ता ङेऽन्ता वै रूपमञ्जरी ।  
अयं अष्टाक्षरो रूपमञ्जर्या मन्त्र ईरितः । । २९८ । ।

मन्त्रो यथाश्रीं रूपमञ्जर्यै स्वाहा ।  
अस्या ध्यानं यथा तत्रैव  
गोरोचनानिन्दिनिजाङ्गकान्तिं  
मायूरपिञ्छाभसुचीनवस्त्रां ।  
श्रीराधिकापादसरोजदासीं  
रूपाख्यकां मञ्जरिकां भजेऽहं । । २९९ । ।

रत्यम्बुजाख्यः कुञ्जोऽस्ति इन्दुलेखाकुञ्जदक्षिणे ।  
तत्रैव तिष्ठति सदा सुरूपा रतिमञ्जरी । । ३०० । ।

तारावलीदुकूलेयं तडित्तुल्यतनुच्छविः ।  
दक्षिणा मृद्वीका ख्याता तुलसीति वदन्ति यां । । ३०१ । ।

अस्या वयो द्विमासाढ्यहायनास्तु त्रयोदश (१३२) ।

इयं श्रीरघुनाथाख्यां प्राप्ता गौररसे कलौ । । ३०२ । ।

अस्या मन्त्रोद्धारो यथा किशोरीतन्त्रे  
नादबिन्दुयुतो वह्निर्मुखवृत्तसमन्वितः ।  
स्वाहान्ता मञ्जरी ङेऽन्ता रतिमञ्जरिकामनुः । । ३०३ । ।

मन्त्रो यथारां रतिमञ्जर्यै स्वाहा  
अस्या ध्यानं यथा तत्रैव  
तारालिवासोयुगलं वसानां  
तडित्समानस्वतनुच्छविं च ।  
श्रीराधिकाया निकटे वसन्तीं  
भजे सुरूपां रतिमञ्जरीं तां । । ३०४ । ।

कुञ्जस्य तुङ्गविद्यायाः कुञ्जः पूर्वत्र वर्तते ।  
लवङ्गसुखदो नाम्ना सुदृशां सुमनोहरः । । ३०५ । ।

लवङ्गमञ्जरी तत्र मुदा तिष्ठति सर्वदा ।  
सा तु रूपाख्यमञ्जर्या एकेनाह्ना वरीयसी । । ३०६ । ।

उद्यद्विद्युत्समानश्रीस्तारावलीपटावृता ।  
श्रीकृष्णानन्ददा नित्यं दक्षिणा मृद्विका मता । । ३०७ । ।

वय एकदिनं सार्धहायनास्तु त्रयोदश (१३६१) ।  
श्रीसनातननामासौ ख्याता गौररसे कलौ । । ३०८ । ।

अस्या मन्त्रोद्धारो यथा किशोरीतन्त्रे  
श्रीलीलाभ्यां समायुक्ता  
ङेऽन्ता लवङ्गमञ्जरी ।  
स्वाहा लवङ्गमञ्जर्या  
मन्त्रोऽयं दशवर्णकः । । ३०९ । ।

मन्त्रो यथाश्रीं लां लवङ्गमञ्जर्यै स्वाहा  
अस्या ध्यानं यथा तत्रैव  
चपलाद्युतिनिन्दिकान्तिकां  
शुभतारावलिशोभिताम्बरां ।  
व्रजराजसुतप्रमोदिनीं  
प्रभजे तां च लवङ्गमञ्जरीं । । ३१० । ।

रसानन्दप्रदो नाम्ना चित्राकुञ्जस्य पश्चिमे ।  
कुञ्जोऽस्ति तत्र वसति सर्वदा रसमञ्जरी । । ३११ । ।

श्रीरूपमञ्जरीसम्यग्जिवातु सा प्रकीर्तिता ।  
हंसपक्षदुकूलेयं फुल्लचम्पककान्तिभाक् । । ३१२ । ।

लवङ्गमञ्जरीतुल्या प्रायेण गुणसम्पदा ।  
अतीव प्रियतां प्राप्ता श्रीरूपमञ्जरीश्रिता । । ३१३ । ।

सन्धानचतुरा सेयं दौत्ये कौशलं आगता ।  
त्रयोदशशरद्युक्ता (१३) दक्षिणा मृद्विका मता । । ३१४ । ।

सा कलौ रघुनाथाख्यायुक्तभट्टत्वं आगता । । ३१५ । ।

अस्या मन्त्रोद्धारो यथा किशोरीतन्त्रे  
मुखवृत्तयुतो वह्निनादबिन्दुसमन्वितः ।  
स्वाहान्तसम्प्रदानान्तो मन्त्रो वै रसमञ्जरी । । ३१६ । ।

मन्त्रो यथारां रसमञ्जर्यै स्वाहा ।  
अस्या ध्यानं यथा तत्रैव  
हंसपक्षरुचिरेण वाससा  
संयुतां विकचचम्पकद्युतिं ।  
चारुरूपगुणसम्पदान्वितां  
सर्वदापि रसमञ्जरीं भजे । । ३१७ । ।

ऐशान्ये चम्पकलताकुञ्जात्कुञ्जोऽस्ति शोभनः ।  
गुणानन्दप्रदो नाम्ना तत्रास्ते गुणमञ्जरी । । ३१८ । ।

रूपमञ्जरिकासौख्याभिलाषा सा प्रकीर्तिता ।  
जबाराजिदुकूलेयं तडित्प्रकरकान्तिभाक् । । ३१९ । ।

कनिष्ठेयं भवेत्तस्यास्तुलस्यास्तु त्रिभिर्दिनैः ।  
श्रीकृष्णामोददाक्षिण्यं आश्रिता प्रखरोदिता । । ३२० । ।

वयोऽस्या एकमासाढ्या हायनास्तु त्रयोदश ।  
सप्तविंशतिभिर्युक्तं दिनैश्च समुदीरितं (१३१२७) । । ३२१ । ।

गोपालभट्टनामासौ ख्याता गौररसे कलौ । । ३२२ । ।

अस्या मन्त्रोद्धारो यथा किशोरीतन्त्रे  
गणेशो मुखवृत्ताढ्यो नादबिन्दुसमन्वितः ।  
ङेऽन्ता वह्निप्रियान्ता च मन्त्रो वै गुणमञ्जरी । । ३२३ । ।

मन्त्रो यथागां गुणमञ्जर्यै स्वाहा  
अस्या ध्यानं यथा तत्रैव

जबानिभदुकूलाढ्यां तडिद्आलितनुच्छविं ।  
कृष्णामोदकृतापेक्षां भजेऽहं गुणमञ्जरीं । । ३२४ । ।

लीलानन्दप्रदो नाम्ना सुदेव्याः कुञ्जकोत्तरे ।  
तत्रैव तिष्ठति सदा मञ्जुलाली सुमञ्जरी । । ३२५ । ।

रूपमञ्जरिकासख्यप्राया सा गुणसम्पदा ।  
जबाराजिदुकूलेयं तप्तहेमतनुच्छविः । । ३२६ । ।

लीलामञ्जरी नामास्या वाममध्यात्वं आश्रिता ।  
वयःसप्ताहयुक्तासौ सार्धत्रिदशहायना (१३६७) । । ३२७ । ।

कलौ गौररसे लोकनाथगोस्वामितां गता । । ३२८ । ।

अस्या मन्त्रोद्धारो यथा किशोरीतन्त्रे  
लक्ष्मीयुक्ता मञ्जुलाली मञ्जरी वह्निजायिका ।  
चतुर्थ्यन्ता भवेन्मन्त्रो दशार्णः खलु कथ्यते । । ३२९ । ।

मन्त्रो यथाश्रीं मञ्जुलालीमञ्जर्यै स्वाहा  
अस्या ध्यानं यथा तत्रैव  
प्रतप्तहेमाङ्गरुचिं मनोज्ञां  
शोणाम्बरां चारुसुभूषणाढ्यां ।  
श्रीराधिकापादसरोजदासीं  
तां मञ्जुलालीं नियतं भजामि । । ३३० । ।

वैशाखकुञ्जादाग्नेये कुञ्जोऽस्ति सुमनोहरः  
विलासानन्ददो नाम्नात्रास्ते विलासमञ्जरी । । ३३१ । ।

विलासमञ्जरी रूपमञ्जरीसख्यं आश्रिता ।  
स्वकान्त्या सदृशीं चक्रे या दिव्यां स्वर्णकेतकीं । । ३३२ । ।

चञ्चरीकदुकूलेयं वामा मृद्वीत्वं आश्रिता  
कनिष्ठा रसमञ्जर्याश्चतुर्भिर्दिवसैरियं (१२११२६) । । ३३३ । ।

जीवगोस्वामितां प्राप्ता कलौ गौररसे त्वसौ । । ३३४ । ।

अस्या मन्त्रोद्धारो यथा किशोरीतन्त्रे  
श्रिया प्रचेतसा चैव नादबिन्द्वास्यवृत्तगा ।  
विलासमञ्जरी ङेऽन्ता स्वाहान्तो मनुरीरितः । । ३३५ । ।

मन्त्रो यथाश्रीं वां विलासमञ्जर्यै स्वाहा  
अस्या ध्यानं यथा तत्रैव  
स्वर्णकेतकविनिन्दिकायकां  
निन्दितभ्रमरकान्तिकाम्बरां ।  
कृष्णपादकमलोपसेवनीम्  
अर्चयामि सुविलासमञ्जरीं । । ३३६ । ।

नैरृते श्रीरङ्गदेवीकुञ्जात्कुञ्जोऽस्ति पश्चिमः ।  
कौस्तूर्यानन्ददो नाम्ना तत्रास्ते कौस्तूरीमञ्जरी । । ३३७ । ।

काचतुल्याम्बरा चासौ शुद्धहेमाङ्गकान्तिभाक् ।  
वयस्त्रिदशवर्षासौ वामा मृद्वीत्वं आश्रिता । । ३३८ । ।

श्रीकृष्णकविराजाख्यां प्राप्ता गौररसे कलौ । । ३३९ । ।

अस्या मन्त्रोद्धारो यथा किशोरीतन्त्रे  
श्रीबीजेन समायुक्ता ङेऽन्ता कौस्तूरीमञ्जरी ।  
स्वाहान्त इति वै प्रोक्तो नवार्णमन्त्र उच्यते । । ३४० । ।

मन्त्रो यथा श्रीं कस्तूरीमञ्जर्यै स्वाहा ।  
अस्या ध्यानं यथा तत्रैव  
विशुद्धहेमाब्जकलेवराभां  
काचद्युतिचारुमनोज्ञचेलां ।  
श्रीराधिकाया निकटे वसन्तीं  
भजाम्यहं कौस्तूरीमञ्जरिकां । । ३४१ । ।

अथ वृन्दावनाधीशौ पद्मकेशरमध्यगौ ।  
कोटिकन्दर्पलावण्यौ ध्यायेत्प्रियसखीवृतौ । । ३४२ । ।

उक्तवेशवयोरूपसंयुतौ सुमनोहरौ ।  
संस्मरेत्सिद्धदेहेन साधकः साधनैर्युतः । । ३४३ । ।

तत्रादौ मञ्जरीरूपान्गुर्वादीन्तु स्वीयान्स्वीयान्प्रणाल्य्अनुसारेण संस्मरेत्श्रीगुरुपरमगुरुक्रमेणेति ततः श्रीराधिकां ध्यायेथ् ।  
ततः श्रीनन्दनन्दनं ।  
अथ युगलमन्त्रोद्धारो यथा सनत्कुमारसंहितायाम्  
गोपीजनवल्लभेति चरणानिति च क्रमाथ् ।  
शरणं च प्रपद्ये च तत एतत्पदद्वयं । । ३४४ । ।

पदत्रयात्मको मन्त्रः षोडशार्ण उदाहृतः ।  
नमो गोपीजनेत्युक्त्वा वल्लभाभ्यां वदेत्ततः ।  
पदद्वयात्मको मन्त्रो दशार्णः खलु कथ्यते । । ३४५ । ।

मन्त्रो यथागां गोपीजनवल्लभचरणान्शरणं प्रपद्ये,  
नमो गोपीजनवल्लभाभ्यां ।  
अस्य ध्यानं यथा तत्रैव  
अथ ध्यानं प्रवक्ष्यामि मन्त्रस्यास्य द्विजोत्तम ।  
पीताम्बरं घनश्यामं द्विभुजं वनमालिनं । । ३४६ । ।

बर्हिबर्हकृतापीशं शशिकोटिनिभाननं ।  
घूर्णायमाननयनं कर्णिकारावतंसिनं । । ३४७ । ।

अभितश्चन्दनेनाथ मध्ये कुङ्कुमबिन्दुना ।  
विचित्रतिलकं भाले विभृतं मण्डलाकृतिं । । ३४८ । ।

तरुणादित्यसङ्काशकुण्डलाभ्यां विराजितं ।  
घर्माम्बुकणिकाराजद्दर्पणाभकपोलकं । । ३४९ । ।

प्रियामुखे कृतापाङ्गलीलया चोन्नतभ्रुवं ।  
अग्रभागलसन्मुक्तास्फुरद्उच्चसुनासिकं । । ३५० । ।

दशनज्योत्स्नया राजत्पक्वबिम्बफलाधरं ।  
केयूराङ्गदसद्रत्नमुद्रिकादिलसत्करं । । ३५१ । ।

विभृतं मुरलीं वामे पाणौ पद्मं तथोत्तरे ।  
काञ्चीदामस्फुरन्मध्यं नूपुराभ्यां लसत्पदं । । ३५२ । ।

रतिकेलिरसावेशचपलं चपलेक्षणं ।  
हसन्तं प्रियया सार्धं हासयन्तं च तां मुहुः । । ३५३ । ।

इत्थं कल्पतरोर्मूले रत्नसिंहासनोपरि ।  
वृन्दारण्ये स्मरेत्कृष्णं संस्थितं प्रियया सह । । ३५४ । ।

वामपार्श्वे स्थितां तस्य राधिकां च स्मरेत्ततः ।  
सुचीननीलवसनां द्रुतहेमसमप्रभां । । ३५५ । ।

पटाञ्चलेनावृताङ्गां सस्मिताननपङ्कजां ।  
कान्तवक्त्रे न्यस्तनृत्यच्चकोरीं चञ्चलेक्षणां । । ३५६ । ।

अङ्गुष्ठतर्ज्जनीभ्यां च निजप्रियमुखाम्बुजे ।  
अर्पयन्तीं नागवल्लीं पूगचूर्णसमन्वितां । । ३५७ । ।

मुक्ताहारस्फुरच्चारुपीनोन्नतपयोधरां ।  
क्षीणमध्यां पृथुश्रोणिं किङ्किणीजालमण्डितां । । ३५८ । ।

रत्नताडङ्कमञ्जीररत्नपादाङ्गुलीयकां ।  
लावण्यसारमुग्धाङ्गीं सर्वावयवसुन्दरीं । । ३५९ । ।

आनन्दरससम्मग्नां प्रसन्नां नवयौवनं ।  
सख्यश्च तस्या विप्रेन्द्र तत्समानवयोगुणाः ।  
तत्सेवनपरा भाव्याश्चामरव्यजनादिभिः । । ३६० । ।

अथ च  
दीव्यद्वृन्दारण्यकल्पद्रुमाधः  
श्रीमद्रत्नागारसिंहासनस्थौ ।  
श्रीमद्राधाश्रीलगोविन्ददेवौ  
प्रेष्ठालीभिः सेव्यमानौ स्मरामि । । ३६१ । ।

स्मरेदेवं क्रमेणैव सिद्धदेहेन साधकः ।  
ससाधनेन पद्मस्य व्रजेशौ केशरस्थितौ । । ३६२ । ।






</div>

<div id="alert" class="alert alert-danger text-center" style="display: none;">

![](include/loader.gif) **Please Wait....**

</div>

<div id="complete" class="alert alert-success text-center" style="display: block;">

**End Of Book**

</div>

</div>

</div>

</div>

</div>

\]
