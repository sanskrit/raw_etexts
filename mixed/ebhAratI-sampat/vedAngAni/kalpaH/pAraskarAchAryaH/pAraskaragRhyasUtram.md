+++
title = "पारस्करगृह्यसूत्रम्"
author = "पारस्कराचार्यः"
publisher = "जयकृष्णदासहरिदासः"
"publish year" = "1920"
domain = "वेदाङ्गानि"
sub-domain = "कल्पः"
pages = "82"
language = "संस्कृतम्"
editor = "मुकुन्द-पन्तः"
printer = "जयकृष्णदास-हरिदासगुप्तः"
"serial no." = "Ebharati-7431"
source_url = "https://www.ebharatisampat.in/readbook3.php?bookid=Mjg4NzM0NzcwODQzMzE3&pageno=MjI0MjQyNjk5NTk="

+++
[[पारस्करगृह्यसूत्रम्	Source: [EB](https://www.ebharatisampat.in/readbook3.php?bookid=Mjg4NzM0NzcwODQzMzE3&pageno=MjI0MjQyNjk5NTk=)]]

\[

[TABLE]

.

[TABLE]

.

**   सपरिशिष्टपारस्करगृह्यसूत्रस्थ-**  
**   विषयाणामनुक्रमणिका।**  
![](../books_images/U-IMG-1702704390654-removebg-preview.png)

**प्रथमं काण्डम्।**

|         |                                        |
|:-------:|----------------------------------------|
| **सं०** | **विषयाः|**                            |
|    १    | कुशकण्डिका                            |
|    २    | आवमथ्याधानविधिः                        |
|    ३    | अर्घविधिः (मधुपर्कः)                   |
|    ४    | विवाहप्रकरणम्                          |
|    ५    | औपासनहोमः                              |
|    ६    | प्रथमवधुप्रवेशे प्रायश्चित्तम्         |
|    ७    | चतुर्थीकर्म                            |
|    ८    | पक्षादिकर्म( दर्शपूर्णमासस्थालीपाकः) |
|    ९    | गर्भाधानम्                            |
|   १०    | गर्भस्याधारणे नस्तविधिः                |
|   ११    | पुंसवनम्                               |
|   १२    | सीमन्तोन्नयनम्                         |
|   १३    | सोष्यन्तीकर्म ( सुखप्रसवार्थं कर्म)   |
|   १४    | मेधाजननायुष्यकरणं (जातकर्म )          |
|   १५    | यमलजननशान्तिः                          |
|   १६    | मूलशान्तिः                             |
|   १७    | नामकरणम्                              |
|   १८    | निष्क्रमणम्                           |

|                  |                                               |     |     |
|:-----------------|-----------------------------------------------|-----|-----|
| १९               | सूर्यावेक्षणम्                                |     |     |
| २०               | प्रोष्यागतस्य कर्म                            |     |     |
| २१               | अन्नप्राशनम्                                  |     |     |
| द्वितीयं काण्डं| |                                               |     |     |
| २२               | चूडाकरणम्                                     |     |     |
| २३               | केशान्तम्                                     |     |     |
| २४               | कर्णवेधः                                      |     |     |
| २५               | उपनयनम्                                       |     |     |
| २६               | समिदाधानम्                                    |     |     |
| २७               | भिक्षाचरणं दण्डाजिनादिधारणं ब्रह्मचर्यव्रतानि |     |     |
| २८               | समावर्तनकालः                                  |     |     |
| २९               | उपनयनकालमर्यादा                               |     |     |
| ३०               | पतितसावित्रिकाः                               |     |     |
| ३१               | समावर्तनम्                                    |     |     |
| ३२               | स्नातकव्रतानि                                 |     |     |
| ३३               | स्नातकस्य स्नानदिनात् त्रिरात्रव्रतम्         |     |     |
| ३४               | पञ्चमहायज्ञाः                                 |     |     |
| ३५               | उपाकर्म                                       |     |     |
| ३६               | अनध्यायाः                                     |     |     |
| ३७               | उतसर्गविधिः                                   |     |     |

|                    |                                                  |     |     |
|--------------------|--------------------------------------------------|-----|-----|
| ३८                 | लाङ्गलयोजनम्                                     |     |     |
| ३९                 | श्रवणाकर्म                                       |     |     |
| ४०                 | इन्द्रयज्ञः                                      |     |     |
| ४१                 | पृषातकाः( आश्वयुजीकर्म)                          |     |     |
| ४२                 | सीतायज्ञः                                        |     |     |
| **तृतीयं काण्डम्** |                                                  |     |     |
| ४३                 | नवान्नप्राशनम्                                   |     |     |
| ४४                 | आग्रहायणीकर्म                                    |     |     |
| ४५                 | अष्टकाः                                          |     |     |
| ४६                 | शालाकर्म (वास्तुशान्तिः)                         |     |     |
| ४७                 | वापी-कूप-तडागा-ऽऽराम-देवतायतनानां प्रतिष्ठाविधिः |     |     |
| ४८                 | मणिकावधानम्                                      |     |     |
| ४९                 | शीर्षरोगभेषजम्                                   |     |     |
| ५०                 | उतूलपरिमेहः                                      |     |     |
| ५१                 | शूलगवः                                           |     |     |
| ५२                 | वृषोत्सर्गः                                      |     |     |
| ५३                 | उदककर्म( आशौचादि)                                |     |     |
| ५४                 | शाखापशुविधिः                                     |     |     |
| ५५                 | अवकीर्णिप्रायश्चित्तम्                           |     |     |
| ५६                 | सभाप्रवेशः                                       |     |     |
| ५७                 | रथारोहणम्                                        |     |     |
| ५८                 | हस्त्याद्यारोहणम्                                |     |     |
| ५९                 | अन्यत्र तदतिदेशः                                 |     |     |
| ६०                 | सिगवधूतस्यात्माभिमन्त्रम्                        |     |     |

|                    |                                            |     |     |
|--------------------|--------------------------------------------|-----|-----|
| ६१                 | वाश्यमानशिवाभिमन्त्रणम्                    |     |     |
| ६२                 | वाश्यमानशकुन्यभिमन्त्रणम्                  |     |     |
| ६३                 | लक्षण्यवृक्षाभिमन्त्रणम्                   |     |     |
| ६४                 | प्रतिग्रहसामान्यविधिः                      |     |     |
| ६५                 | ओदनप्रतिग्रहविधिः                          |     |     |
| ६६                 | मन्थप्रतिग्रहविधिः                         |     |     |
| ६७                 | प्रत्यहमध्ययनानन्तरं कर्तव्योऽनिराकरणविधिः |     |     |
| **परिशिष्टकाण्डे** |                                            |     |     |
| ६८                 | आपरपक्षिकश्राद्धम् (महालयः)                |     |     |
| ६९                 | एकोद्दिष्टम्                               |     |     |
| ७०                 | सपिण्डीकरणम्                               |     |     |
| ७१                 | आभ्युदयिकश्राद्धम्                         |     |     |
| ७२                 | हविर्विशेषेण तृप्तिविशेषः                  |     |     |
| ७३                 | अक्षयतृप्तिः                               |     |     |
| ७४                 | काम्यश्राद्धानि                            |     |     |
| ७५                 | शौचविधिः                                   |     |     |
| ७६                 | आचमनविधिः                                  |     |     |
| ७७                 | स्नानविधिः                                 |     |     |
| ७८                 | सन्ध्योपासनम्                              |     |     |
| ७९                 | ब्रह्मज्ञविधिः                             |     |     |
| ८०                 | तर्पणविधिः                                 |     |     |
| ८१                 | भोजनविधिः                                  |     |     |

   **इति सपरिशिष्टपारस्कगृह्यसूत्रस्थविषयाणामनुक्रमणिका**

.

**श्रीगणेशाय नमः॥**

**पारस्करगृह्यसूत्रम्।**

 अथातो गृह्यस्थालीपाकानां कर्म। परिसमुह्योपलिप्योल्लिख्योद्धृत्याभ्युक्ष्याग्निमुपसमाधाय दक्षिणतोब्रह्मासनमास्तीर्य प्रणीय परिस्तीर्यार्थवदासाद्य पवित्रेकृत्वा प्रोक्षणीः संस्कृत्यार्थवत्प्रोक्ष्य निरूप्याऽऽज्यमधिश्रित्य पर्यग्निकुर्यात्। स्नुवं प्रतप्य संमृज्याभ्युक्ष्य पुनः प्रतप्प निदध्यात्। आज्यमुद्वास्योत्पूयावेक्ष्य प्रोक्षणीश्च पूर्ववदुपयमानान्कुशानादाय समिधोऽम्याऽभ्यधायपर्युक्ष्य जुहुयात्। एष एवं विधिर्यत्र क्वचिद्धोमः॥१॥

 आवसथ्याधानं दारकाले, दायाद्यकाल एकेषाम्। वैश्यस्य बहुपशोर्गृहादग्निमाहृत्य चातुष्प्राश्यपचनवत्सर्वम्। अरणिप्रदानमेके; पञ्च महायज्ञा इति श्रुतेः।अग्न्याधेयदेवताभ्यः स्थालीपाकꣳश्रपयित्वाऽऽज्यभागाविष्ट्वाऽऽज्याहुतीर्जुहोति- ‘त्वन्नो अग्ने’ ‘सत्वन्नो अग्ने’ ‘इमंमेवरुण’ ‘तत्वायामि’ ‘येतेशतम्' 'अयाश्चाग्ने' 'उदुत्तमं' ’भवतन्न' इत्यष्टौ पुरस्तात्। एवमुपरिष्टात्स्थालीपाकस्याग्न्याधेयदेवताभ्यो हुत्वा जुहोति, स्विष्टकृते च। 'अयास्यग्नेवषट्कृतं’ ‘यत्कर्मणात्यरीरिचं' 'देवा गातु विदः' इति। बर्हिर्हुत्वा प्राश्नानि। ततोब्राह्मणभोजनम्॥२॥

  षडर्ध्या भवन्त्याचार्य ऋत्विग्वैवाह्यो राजा प्रियः स्नातक इति। प्रतिसंवत्सरानर्हयेयुः। यक्ष्यमाणास्त्वंत्विजः। आसनमाहार्याऽऽह साधु भवानास्तामर्चयिष्यामो भवन्तमिति आहरन्ति विष्टरं पाद्यं = पादार्थमुदकमर्घमाचमनीयं मधुपर्कं दधि मधु घृतमपिहितं काꣳस्ये काꣳस्येन। अन्यस्त्रिस्त्रिः प्राह विष्टरादीनि विष्टरं प्रतिगृह्णाति। 'वर्ष्मोऽस्मि समानानामुद्यतामिव सूर्यः। इमं तमभितिष्ठामि योमा कश्चाभिदासति' इत्येनमभ्युपविशति। पादयोरन्यं विष्टरआसीनाय। सव्यं पादंप्रक्षाल्य दक्षिणं प्रक्षालयति, ब्राह्मणश्चेद्दक्षिणं पूथमम्, -विराजो दोहोऽसि विराजो दोहमशीय मयि पाद्यायै विराजो दोह' इति। अर्घं प्रतिगृह्णाति 'आपःस्थ युष्माभिः सर्वान्कामानवाप्नवानि' इति। निनयन्नभिमन्त्रयते– 'समुद्रं वः प्रहिणोमि स्वांयोनिमभिगच्छत। अरिष्टास्माकं वीरा मापरासेचि मत्पयः' इति। आचामति- 'आमागन्यशसा सꣳसृज वर्चसा॥ तं माकुरु प्रियं प्रजानामधिपतिं पशूनामरिष्टिं तनूनाम्’ इति। ‘मित्रस्य त्वा' इति मधुपर्कं प्रतीक्षते। 'देवस्यत्वा' इति प्रतिगृह्णाति। सव्ये पाणौ कृत्वा दक्षिणस्याऽनामिकया त्रिः प्रयौति— 'नमः श्यावास्यायान्नशने यत्त आविद्धं तत्ते निष्कृन्तामि' इति। अनामिकाङ्गुष्ठेन च विर्निरूक्षयति। तस्यत्रिः प्राश्नाति— 'यन्मधुनो मधव्यं परमंरूपमन्नाद्यम्। तेनाहं मधुनो मधव्येन परमेण रूपेणान्नाद्येन परमो मधव्योऽन्नादोऽसानि' इति। मधुमतीभिर्वा प्रत्यृचम्। पुत्रायान्तेवासिने वोत्तरत आसीनायोच्छिष्टं दद्यात्, सर्वं वा प्राश्नीयात्। प्राग्वाऽसंचरे निनयेत्। आचम्य प्राणान्संमृशति—'वाङ् म आस्ये नसोः प्राणोऽक्ष्णोश्चक्षुः कर्णयोः श्रोत्रं बाह्वोर्बलमूर्वोरोजोऽरिष्टानि मेऽङ्गानि तनूस्तन्वा मे सह' इति। 'आचान्तोदकाय शासमादाय गौरिति त्रिः प्राह प्रत्याह-'माता रुद्राणां दुहिता वसूनाꣳ स्वसादित्यानाममृतस्य नाभिः। प्र नु वीचं चिकितुषे जनाय मागामनागामदितिं वधिष्ट॥ मम चामुष्य च पाप्मानंहनोमि' इति यद्यालभेत। अथ यद्युत्सिस्रक्षेन्मम चामुष्य च पाप्मा इतॐ मुत्सृजत तृणान्न्यत्त्विति ब्रूयात्। नत्वेवामाꣳसोऽर्धःस्यात्। अधियज्ञमधिविवाहं कुरुतेत्येव ब्रूयात्। यद्यप्यसकृत्संवत्सरस्य सोमेन यजेत कृतार्ध्या एवैनं याजयेयुर्नाकृतार्ध्या इति श्रुतेः॥३॥

     चत्वारः पाकयज्ञा हुतो ऽहुतः प्रहुतः प्राशित इति। पञ्चसु बहिः शालायां विवाहे चूडाकरण उपनयने केशान्ते सीमन्तोन्नयन इति। उपलिप्त उद्धतावोक्षितेऽग्निमुपसमाधाय। निर्मन्थ्यमेके विवाहे। उदगयन आपूर्यमाणपक्षे पुण्याहे कुमार्यांःपाणिं गृह्णीयात्। त्रिषु त्रिषूत्तरादिषु स्वातौ मृगशिरसि रोहिण्यां वा। तिस्रो ब्राह्मणस्य वर्णानुपूर्व्येण। द्वे राजन्यस्य \। एका वैश्यस्य। सर्वेषाꣳशूद्रामध्येके मन्त्रवर्जम्। अथैनां वासः परिधापयति— 'जराङ्गच्छ परिधत्स्व वासो भवाकृष्टीनामभिशस्तिपावा। शतश्च जीवःशरदः सुवर्चा रयिञ्चपुत्राननु संव्य यस्वायुष्मतीदं परिधत्स्व वासः' इति। अथोत्तरीयम् —'या अकृन्तन्न वयं या अतन्वत॥ याश्चदेवीस्तन्तूनभितो ततन्थ। तास्त्वा देवीर्जरसे संव्ययस्वायुष्मतीदं परिधत्स्व वासः' इति। अथैनौ समञ्जयति “समञ्जतु विश्वेदेवाः समापो हृदयानि नौ॥ सम्मात-रिश्वासंधातासमुदेष्ट्री दधातु नौ’
'इति। पित्रा प्रत्तामादाय गृहीत्वा निष्क्रामति — 'यदैषि मनसा दूरं दिशोऽनुपत्रमानो वा। हिरण्यपर्णो वैकर्णः स वा मन्मनसां करोत्वित्यसौ’ इति। अथैनौ समीक्षयति— 'अघोरचक्षुरपतिघ्न्येधि शिवा पशुभ्यःसुमनाःसुवर्चाः। वीरसूर्देवकामा स्योना शन्नो भव द्विपदे शञ्चतुष्पदे॥ सोमः प्रथमोविविदे गन्धर्वो विविद उत्तरः॥ तृतीयोऽग्निष्टे पतिस्तुरीयस्ते मनुष्यजाः॥ सोमो ऽददद्गन्धर्वाय गन्धर्वोऽदददग्नये॥ रयिञ्चपुत्रांश्चादादग्निर्मह्यमथो इमाम्॥ सा नः पूषा शिवतमामैरय सा न ऊरू उशती विहर॥ यस्यामुशन्तः प्रहराम शेपं यस्यामु कामा बहवो निविष्ट्या' इति॥४॥

 प्रदक्षिणमग्निं पर्यार्णायैके। पश्चादग्नेस्तेजनीं कटं वा दक्षिणपादेन प्रहृत्योपविशति। अन्वारब्ध आघारावाज्यभागौ महाव्याहृतयः सर्वप्रायश्चित्तं प्राजापत्यꣳस्विष्टकृच्च। एतन्नित्यꣳ सर्वत्र \। प्राङ्महाव्याहृतिभ्यः स्विष्टकृदन्यच्चेदाज्याद्धविः। सर्वप्रायश्चित्तंप्राजापत्यान्तरमेतदावापस्थानं विवाहे। राष्ट्रभृतइच्छञ्जयाभ्यातानाश्च जानन्। येन कर्मणेर्छेदिति वचनात्। 'चित्तं च चित्तिश्चाकूतं चाकूतिश्च विज्ञातं च विज्ञातिश्च मनश्च शक्वरीश्चदर्शश्चपौर्णमासं च बृहच्च रथन्तरं च प्रजापतिर्जयानिन्द्राय वृष्णे प्रायच्छदुग्रः पृतना जयेषु॥ तस्मै विशः समनमन्त सर्वाः स उग्रः स इ हव्यो बभूव स्वाहा' इति। 'अग्निर्भूतानामधिपतिः स माऽवत्विन्द्रौज्येष्ठानां यमः पृथिव्या वायुरन्तरिक्षस्य सूर्यो दिवश्चन्द्रमा नक्षत्राणा बृहस्पतिर्ब्रह्मणो मित्रः सत्यानां वरुणोपाꣳ समुद्रः स्रोत्यानामन्नꣳ साम्राज्यानामधिपति तन्माऽवतु। सोम ओषधीनाꣳ सविता प्रसवानाꣳ रुद्रः पशूनां त्वष्टा रूपाणां विष्णुः पर्वतानां मरुतो गणानामधिपतयस्ते मावन्तु पितरः पितामहाः परेवरे ततास्ततामहाः॥ इहमात्रन्त्वस्मिन्ब्रह्मण्यस्मिन् क्षत्रे ऽस्यामाशिष्यस्या पुरोधायामस्मिन् कर्मण्यस्यां देवहूत्याꣳ स्वाहा' इति सर्वत्रानुषजति।अग्निरैतु प्रथमो देवतानाꣳ सोऽस्यै प्रजां मुञ्चतु मृत्युपाशात्॥ तदयꣳ राजा वरुणोऽनुमन्यतां यथेयꣳ स्त्री पौत्रमघन्नरोदात्स्वाहा॥ इमामग्निस्त्रायतामार्हपत्यः प्रजामस्यै नयतु दीर्घमायुः॥ अशून्यो-पस्था जीवतामस्तु माता पौत्रमानन्दमभिविबुध्यतामियꣳ स्वाहा॥ स्वस्तिनो अग्ने दिवआ पृथिव्या विश्वानिधेह्ययथा यजत्र॥ यदस्यां महि दिवि जातं प्रशस्तं तदस्मासु द्रविणं धेहि चित्रꣳ स्वाहा॥ सु गन्नुपन्थाम्प्रदिशन्नऽ एहि ज्योतिष्मध्ये ह्यजरन्नऽ आयुः॥ अपैतु मृत्यु रमृतन्न आगाद्वैवस्वतो नो ऽअभयं कृणोतु स्वाहेति। परं मृत्यविति चैके प्राशनान्ते॥५॥

    कुमार्या भ्राता शमीपलाशमिश्राँल्लाजानञ्जलिनाञ्जलावावपति। तां जुहोति सꣳहतेन तिष्ठत्यर्यमणं देवं कन्याऽ अग्निमयक्षत॥ स नो अर्यमा देवः प्रेतो मुञ्चतुमा पतेः स्वाहा॥ इ्यन्नार्युपब्रूते लाजानावपन्तिका "आयुष्मानस्तु मे पतिरेधन्तां ज्ञातयो मम स्वाहा॥ इमांल्लाजानावपाम्यग्नौ समृद्धिकरणं तव॥ मम तुभ्य च संवननं तदग्निरनुमन्यतामियꣳ स्वाहा” इति। अथास्यै दक्षिणꣳ हस्तं गृह्णाति साङ्गुष्ठं — 'गृभ्णामि ते सौभगत्वाय हस्तं मया पत्या जरदष्टिर्यथा सः॥ भगोऽअर्यमा सविता पुरन्धिर्मह्यं त्वा ऽदुर्गार्हपत्याय देवाः॥ अमोहमस्मि सा त्वꣳ सा त्वमस्यमोऽअहम्॥ सामाहमस्मि ऋक्त्वं द्यौस्हं पृथिवी त्वम्॥ तावेहि विवहावहै सह रेतो दधावहै।प्रजां प्रजनयावहै पुत्रान्विन्द्यावहै बहून्। ते सन्तु जरदष्टयः संप्रियौ रोचिष्णू सुमनस्यमाना पश्येम शरदः शतं जीवेम शरदः शतँ श्रृणुयाम शरदः शतम्' इति॥६॥

  अथैनामश्मानमारोहयत्युत्तरतोऽग्नेर्दक्षिणपादेन '—आरोहेममश्मानमश्मेव त्वꣳस्थिरा भव॥ अभितिष्ठ पृतन्यतोवबाधस्वपृतनायत' इति। अथ गाथां गायति— 'सरस्वतिप्रेदमेवसुभगे वाजिनीवति॥ यां त्वा विश्वस्य भूतस्य प्रजायामस्याग्रतः॥ यस्यां भूतꣳ समभवद्यस्यां विश्वमिदं जगत्॥ तामद्य गाथां गास्यामि यास्त्रीणामुत्तमं यशः' इति। अथ परिक्रामतः—‘तुभ्यमग्ने पर्यवहन्सूर्यांवहतुनासह॥ पुनः पतिभ्यो जायां दाग्ने प्रजया सह' इति। एवं द्विरपरं लाजादि। चतुर्थꣳशूर्पकुष्ठया सर्वांल्लाजानावपति भगाय स्वाहेति। त्रिः परिणीतां प्राजापत्यꣳ हुत्वा॥७॥

  अथैनमुादीचीꣳ सप्तपदानि प्रक्रामयति— 'एकमिषे द्वेऊर्जे त्रीणि रायस्पोषाय चत्वारि मायोभवाय पञ्च पशुभ्यः षडृतुभ्यः सखे सप्तपदा भव सा मामनुव्रता भव। विष्णुस्त्वानयतु' इति सर्वत्रानुषजति। निष्क्रमणप्रभृत्युदकुम्भꣳ स्कन्धे कृत्वा दक्षिणतोऽग्मेवग्यतः स्थितो भवति। उत्तरत एकेषाम्॥

   तत एनां मूर्धन्यभिषिञ्चति-'आपः शिवाः शिवतमाः शान्ताः शान्ततमास्तास्ते कृण्वन्तु भेषजम्' इति, आपोहिष्ठेति च तिसृभिः। अथैनाꣳ सूर्यमुदीक्षयति–तञ्चक्षुरिति। अथास्यै दक्षिणाꣳ समधिहृदयमालभते— 'मम व्रते ते हृदयं दधामि मम चित्तमनुचित्तं ते अस्तु॥ मम वाचमेकमनाजुषस्वप्रजापतिष्ट्वा नियुनक्तु मह्यम्' इति। अथैनामभिमन्त्रयते – 'सुमङ्गलीरियं वधूरिमाꣳ समेत पश्यत॥ सौभाग्यमस्यै दत्वा याथाऽस्तं विपरेतन' इति। तां दृढपुरुषउन्मथ्य प्राग्वोदग्वानुगुप्तागार आनडुहे रोहिते चर्मण्युपतवेशयति — 'इह गावो निषीदन्त्यिहाश्वा इह पूरुषाः॥इहो सहस्रदक्षिणो यज्ञ इह पूषा निषीदन्त्विति। ग्रामवचनं च कुर्युर्विवाहश्मशानयोर्ग्रामं प्राविशतादिति वचनात्। तस्मात्तयोर्ग्रामप्रमाणमिति श्रुतेः। आचार्याय वरं ददाति। गौर्ब्राह्मणस्य वरः। ग्रामो राजन्यस्य। अश्वो वैश्यस्य। अधिरथꣳशतं दुहितृमते \। अस्तमिते ध्रुवं दर्शयति 'ध्रुवमसि ध्रुवं त्वा पश्यामि ध्रुवैधि पो[^1]ष्येमयि मह्यं त्वादात्॥ बृहस्पतिर्म[^2]या पत्या प्रजावती सञ्जीवशरदः शतम्' इति। सा यदि न पश्येत्पश्यामीत्येवं ब्रूयात्। त्रिरात्रमक्षारालवणाशिनौ स्यातामधः शयीयाताꣳसंवत्सरन्न मिथुनमुपेयातां द्वादशरात्रꣳषड्रात्रं त्रिरात्रमन्ततः॥८॥

[^1]: "ष्याइतिभाष्ये"

[^2]: "तिः । अत्रावसानंभाष्ये."

  उपयमनप्रभृत्यौपासनस्य परिचरणम् \।
अस्तमितानुदितयोर्दघ्नातण्डुलैरक्षतैर्वा 'अग्नये स्वाहा, प्रजापतये स्वाहा' इति सायम्। सूर्याय स्वाहा, प्रजापतये स्वाहा' इति प्रातः। पुमाꣳ सौ मित्रावरुणौ पुमाꣳसावश्विनावुभौ॥ पुमानिन्द्रश्च सूर्यश्च पुमाꣳ संवर्ततां मयि पुनः स्वाहेति पूर्वागर्भकामा॥ ९॥

  राज्ञोऽक्षभेदे नद्धविमोक्षे यानविपर्यासेऽन्यस्यां वा व्यापत्तौ स्त्रियाश्चोद्वहने तमेवाग्निमुपसमाधायाज्यꣳसंस्कृत्येहुरतिरिति जुहोति नानामन्त्राभ्याम्। अन्यद्यानमुपकल्प्य तत्रोपवेशयेद्राजानꣳस्त्रियं वा प्रतिक्षत्र इति यज्ञान्तेनात्वाहार्षमिति चैतया। धुर्यौदक्षिणा। प्रायश्चित्तिः। ततो ब्राह्मणभोजनम्॥१०॥

चतुर्थ्यामपररात्रे ऽभ्यन्तरतोऽग्निमुपसमाधाय दक्षिणतो ब्रह्माणमुपवेश्योत्तरत उदपात्रं प्रतिष्ठाप्य स्थालीपाकꣳश्रपयित्वाज्यभागाविष्ट्वाज्याहुतीर्जुहोति। अग्ने प्रायश्चित्तेत्वं देवानां प्रायश्चित्तिरसि ब्राह्मणस्त्वा नाथकाम उपधावामि यास्यै पतिघ्नी तनूस्तामस्यै नाशय स्वाहा॥वायो प्रायश्चित्ते त्वं देवानां प्रायश्चित्तिरसि ब्राह्मणरस्त्वा नाथकाम उपधावामि यास्यै प्रजाघ्नी तनूस्तामस्यै नाशय स्वाहा॥ वायो प्रायश्चित्ते त्वं देवानां प्रायश्चित्तिरसि ब्राह्मणस्त्वा नाथकाम उपधावामि यास्यै पशुघ्नी तनूस्तामस्मै नाशय स्वाहा॥ चन्द्र प्रायश्चित्तं त्वं देवानां प्रायश्चित्तिरसि ब्राह्मणस्त्वा नाथकाम उपधावामि यास्यै गृहघ्नीतनूस्तामस्यै नाशय स्वाहा॥ गन्धर्व प्रायश्चित्ते त्वं देवानां प्रायश्चित्तिरसि ब्राह्मणस्त्वा नाथकाम उपधावामि यास्यै यशोघ्नी तनूस्तामस्यै नाशय स्वाहेति। स्थालीपाकस्य जुहोति प्रजापतये स्वाहेति। हुत्वाहुत्वैतासामाहुतीनामुदपात्रे सꣳस्रवान्समवनीयतत एनां मूर्द्धन्यभिषिञ्चति — “या ते पशुघ्नी प्रजाघ्नी पशुघ्नी गृहघ्नी यशोघ्नी निन्दिता तनूर्जारघ्नीं तत एनां करोमि सा जीर्यत्वं मया सहासौ" इति। अथैनाꣳ स्थालीपाकं प्राशयति— “प्राणैस्ते प्राणान्संदधाम्यस्थिभिरस्थीनि माꣳसैर्माꣳसानि त्वचा त्वचम्” इति। तस्मादेवंविच्छ्रोत्रियस्य दारेण नोपहासमिच्छेदुत ह्येवंवित्परो भवति। तामुदुह्य यर्थतुप्रवेशनम् \। यथाकामी वा “काममाविजनितोः सम्भवाम" इति वचनात्। अथास्यै दक्षिणाꣳसमधिहृदयमालभते – “यत्ते सुसीमे हृदयं दिवि चन्द्रमसि श्रितम्॥ वेदाहं तन्मां तद्विद्यात्पश्येम शरदः शतं जीवेम शरदः शतꣳ श्रृणुयाम शरदः शतम्"इति। एवमत ऊर्ध्वम्॥११॥

 पक्षादिषु स्थालीपाकꣳश्रपयित्वा दर्शपूर्णमासदेवताभ्यो हुत्वा जुहोति ब्रह्मणे प्रजापतये विश्वेभ्यो देवेभ्यो द्यावापृथिवीभ्यामिति। विश्वभ्यो देवेभ्यो बलिहरणं भूतगृह्येभ्य आकाशाय च। वैश्वदेवस्याग्नौ जुहोति - ‘अग्नये स्वाहा, प्रजापतये स्वाहा, विश्वेभ्यो देवेभ्यः स्वाहा, ऽग्नये स्विष्टकृते स्वाहा इति। प्राशनान्ते बाह्यतः स्त्रीबलिꣳ हरति - 'नमः स्त्रियै नमः पुꣳसेवयसेऽवययसे नमः शुक्लाय कृष्णदन्ताय पापीनां पतये नमो ये मे प्रजामुपलीभयन्ति ग्रामे वसन्त उत वारण्ये तेभ्यो नमोऽस्तु बलिमेभ्यो हरामि स्वस्ति मेऽस्तु प्रजां मे ददतु' इति। शेषमद्भिः प्रप्लाव्य ततो ब्राह्मणभोजनम्॥१२॥

    अथर्तुमतीं जायामधिगच्छेत्पिण्डपितृयज्ञेन यजेत मध्यमपिण्डं पत्नी प्राश्नाति पुत्रकामा, तत एतामाहुतिंजुहोति। आधत्त पितर इत्यलंकारमवजिघ्रति। आयन्तुन इति जपति। एवमथर्त्तुमतीजायाहृदयमालभ्य पूर्ववत् सव्येन पाणिनोपस्थमभिसृशति भग प्रणेतरिति प्रागुतेदानीमिति रेतोमूत्रमिति संधत्ते गायत्रेणेति प्रतिमन्त्र मन्थयति पुत्रकामोऽभिगच्छेन्नित्यम्॥१३॥

   अथ गर्भाधानꣳस्त्रियाः पुष्पचत्याश्चतुरहादूर्ध्वꣳ स्नात्वा विरजायास्तस्मिन्नेव दिवा "आदित्यं गर्भम्" इत्यादित्यमवेक्षते[^3] गृहे वा स्नापयित्वा तामभिगच्छेदिति श्रुतेस्तस्मिन्प्रजायाः सम्भवकाले निशायां कुर्याद्यदि दिवा मैथुनं व्रजेक्लीबा अल्पवीर्या अल्पायुषाश्च प्रसूयते तस्मादेतद्वर्जयेत्प्रजाकामो हि श्रुतिस्मृतिविरोधाभ्यां, दक्षिणेन पाणिना ऊरू प्रसार्थ प्रजास्थानमभिमृशति पूषा भगꣳसविता मे ददातु रुद्रः कल्पयति ललामꣳ विष्णुर्योनिंकल्पयतु त्वष्टा रूपाणि पिꣳशतु॥आसिञ्चतु प्रजापतिर्द्धातागर्भंदधातु ते॥ गर्भंधेहि सिनीवालि गर्भंधेहि पृथुष्टुके। गर्भंते अश्विनौ देवावाधत्तां पुष्करस्रजाविति। सꣳसृजेथास्तेजो वैश्वानरो दद्याद्ब्रह्माणमामन्त्रयते ब्रह्मा गर्भंदधात्विति। प्राङ्मुख उदङ्मुखो वोपत्रिष्टो मन्थेद्रेतोमूत्रमिति चैके स्रावणं कुर्यात्॥१४॥

[^3]: "घेक्षत इति पाठः ।"

  सा यदि गर्भं न दधीत सिꣳह्या श्वेतपुष्प्याउपोष्यपुष्पेण मूलमुत्थाप्य चतुर्थेऽहनि स्नातायां निशायामुदपेषं पिष्ट्वादक्षिणस्यां नासिकायामासिञ्चति–'इयमोषधीवायमाणा सहमाना सरस्वती। अस्या अहं बृहत्याः पुत्रः पितुरिव नाम जग्रभम्' इति॥ १५॥

 अथ पुꣳसवनम्। पुरा स्यन्दतइति मासे द्वितीये तृतीये वा। यदहः पुꣳसा नक्षत्रेण चन्द्रमा युज्येत त दहरुपवास्याप्लाव्याऽहते वाससी परिधाप्य न्यग्रोधावरोहाञ्छुङ्गांश्च निशायामुदपेषं पिष्ट्वा पूर्ववदासेचनꣳहिरण्यगर्भोऽद्भ्यः संभृत इत्येताभ्याम्। कुशकण्टकꣳसोमाꣳशुं चैके। कूर्मपित्तं चोपस्थे कृत्वा स यदि कामयेत वीर्यवान्स्यादिति विकृत्यैनमभिमन्त्रयते सुपर्णोऽसीति प्राग्विष्णुक्रमेभ्यः॥१६॥

     अथ सीमन्तोन्नयनम्॥ पुꣳसवनवत्प्रथमगर्भेमासे षष्ठेऽष्टमे वा। तिलमुद्गमिश्रꣳ स्थालीपाकꣳश्रपयित्वा प्रजातपतेर्हुत्वापश्चादग्नेर्भद्रपीठ उपविष्टायां युग्मेन सटालुग्रप्सेनौदुम्बरेण त्रिभिश्च दर्भपिञ्जुलैस्त्रेण्या शलल्या वीरतरशङ्कनापूर्णपात्रेण च सीमन्तमूर्ध्वंविनयति भूर्भुवः स्वरिति, प्रति महाव्याहृतिभिर्वा। त्रि-वृतमाबध्नाति–“अयमूर्ज्जावतो वृक्ष उर्जीव फलिनी भव" इति। अथाह वीणागाथिनौ राजानꣳ संगायेतां यो वाप्यन्यो वीरतर इति। नियुक्तामप्येके गाथामुपादोहरन्ति। सोम एत्र नो राजेमा मानुषीः प्रजाः॥ अविमुक्त चक्र आसीरंस्तीरे तुभ्यमसाविति यां नदीमुपातवसिता भवति तस्या नाम गृह्णाति। ततो ब्राह्मणभोजनम्॥१७॥

  सोष्यन्तीमद्भिरभ्युक्षति। एजतु दशमास्य इति प्राग्यस्यैत इति। अथावरावपतनम्। अवैतु पृश्निशैवलꣳ शुने जराय्वत्तवे। नैवमाꣳसेन पीवरीं न कस्मिंश्च नायतनमवजरायुपद्यतामिति। जातस्य कुमारस्याच्छिन्नायां नाड्यां मेधाजननायुष्ये करोति। अनामिकया सुवर्णान्तर्हितया मधुघृते प्राशयति घृतं वाभूस्त्वयि दधामि भुवस्त्वयि दधामि स्वस्त्वयि दधामि भूर्भुवः स्वः सर्वंत्वयि दधामीति। अथास्पायुष्यं करोति। नाभ्यां दक्षिणे वा कर्णे जपति। अग्निरायुष्मान्स वनस्पतिभिरायुष्मांस्तेन त्वाऽऽयुषा युष्मन्तं करोमि। सोम आयुष्मान्स ओषधीभिरायुष्मांस्तेन त्वाऽऽयुषाऽऽयुष्मन्तं करोमि। ब्रह्मायुष्मत्तद्ब्राह्मणैरायुष्मत्तेन त्वाऽऽयुषाऽऽयुष्मन्तं करोमि। देवा आयुष्मन्तस्तेऽमृतेनायुष्मन्तस्तेन त्वाऽऽयुषाऽऽयुष्मन्तं करोमि। ऋषय आयुष्मन्तस्ते व्रतैरायुष्मन्तस्तेन त्वाऽऽयुषाऽऽयुष्मतं करोमि। पितर आयुष्मन्तस्ते स्वधाभिरायुष्मन्तस्तेन त्वाऽऽयुषाऽऽयुष्मन्तं करोमि। यज्ञ आयुष्मान्स दक्षिणाभिरायुष्मांस्तेन त्वाऽऽयुषाऽऽयुष्मन्तं करोमि। समुद्र आयुष्मान्त्स स्रवन्तीभिरायुष्मांस्तेन त्वाऽऽयुषऽऽयुष्मन्तं करोमीति \।
त्रिस्त्रिस्त्यायुषमिति च। स यदि कामयेत सर्वमायुरियादिति वात्सप्रेणैनमभिमृशेत्। दिवस्परीत्येतस्यानुवाकस्योत्तमामृचं परिशिनष्टि। प्रतिदिशं पञ्च ब्राह्मणानवस्थाप्य ब्रूयादिममनुप्राणितेति। पूर्वो ब्रूयात्प्राणेति। व्यानेतिदक्षिणः। अपानेत्यपरः। उदानेत्युत्तरः। समानेति पञ्चम उपरिष्टादवेक्षमाणो ब्रूयात्। स्वयं वा कुर्यादनुपरिक्राममविद्यमानेषु। स यस्मिन्देशे जातो भवति तमभिमन्त्रयते वेद ते भूमिहृदयं दिवि चन्द्रमसि श्रितम्॥ वेदाहंतन्मां तद्विद्यात्पश्येम शरदः शतं जीवेम शरदःशतꣳश्रृणुयाम शरदः शतमिति। अथैनमभिमृशत्यश्मा भवपरशुर्भव हिरण्यमस्रुतं भव॥ आत्मा वै पुत्रनामासि स जीव शरदः शतमिति। अथास्य मातरमभिमन्त्रयत इडासि मैत्रावरुणी वीरे वीरमजीजनथाः॥ सा त्वं वीरवती भव यास्मान्वीरवतोऽकरदिति। अथास्य दक्षिणꣳस्तनं प्रक्षाल्य प्रयच्छतीमꣳस्तनमिति यस्तेस्तन इत्युत्तरमेताभ्याम् \। उदपात्रꣳ शिरस्तो निदधात्यापो देवेषु जाग्रथ यथा देवेषु जाग्रथ॥ एवमस्याꣳ सूतिकायाꣳपुत्रिकायां जाग्रथेति। द्वारदेशे सूतिकाग्निमुपसमाधायोत्थानात्सन्धिवेलयोः फलीकरणमिश्रान् सर्षपानग्नावावपति-“शण्डामर्का उपवीरः शौण्डिकेय उलूखलः॥ मलिम्लुचो द्रोणासश्च्यवनो नश्यतादितः स्वाहा॥ आलिखन्ननिमिषः किं वदन्त उपश्रुतिर्हर्यक्षः कुम्भीशत्रुः पात्रपाणिनृमणिर्हन्त्रीमुखः सर्षपारुणश्च्यवनो नश्यतादितः स्वाहा” इति। यदि कुमार उपद्रवेज्जालेन प्रच्छाद्योत्तरीयेण वा पिताङ्क आधाय जपति– “कूर्कुरःसुकूर्करःकुर्कुरो बालबन्धनः॥ चेच्चेच्छुनकसृज नमस्ते अस्तु सीसरो लपेतापह्वर तत्सत्यम्॥ यत्ते देवा वरमददुः स त्वं कुमारमेववा वृणीथाः॥ चेच्चेच्छुनक सृज नमस्ते अस्तु सीसरो लपेतापह्वर तत्सत्यम्॥ यत्ते सरमामाता सीसरः पिता श्यामशबलौ भ्रातरौ॥ चेच्चेच्छुनक सृज नमस्ते अस्तु सीसरो लपेतापह्वर' इति। अभिमृशति— “न नामयति न रुदति न हृष्यति न ग्लायति यत्र वयं वदामो यत्र चाभिमृशामसि ” इति॥१८॥

  “अथातो यमलजनने प्रायश्चित्तं व्याख्यास्यामः। यस्य भार्या गौर्दासी महिषी वडवा वा विकृतं प्रसवेत् प्रायश्चिती भवेत्पूर्णे दशाहे चतुर्णांक्षीरवृक्षाणां काषायमुपसꣳहरेत् प्लक्षवटौदुम्वराश्वत्थशमीदेवदारुगौरसर्षपास्तेषामयो-हिरण्यदूर्वाङ्कुराम्रपल्लवैरष्टौ कलशान्प्रपूर्य सर्वौषधीनां च दम्पती स्नापयित्वा “आपोहिष्ठा” इति तिसृभिः “कया नश्चित्र” इति द्वाभ्यां पञ्चैन्द्रेणपञ्चवारुणेन “इदमा पःप्रवहते” इति “अपाघम्” इति स्नापयित्वाऽलं-कृत्य तौ दर्भेषूपवेश्य तत्र मारुतꣳस्थालीपाकꣳश्रपयित्वाज्यभागाविष्ट्वाऽऽज्याहुतीर्जुहोति पूर्वोक्तैःस्नपनमन्त्रैः स्थालीपाकस्य जुहोति — अग्नये स्वाहा, सोमाय स्वाहा, पवमानाय स्वाहा, पावकाय स्वाहा, मरुताय स्वाहा, मारुताय स्वाहा' मरुद्भ्यः स्वाहा, यमाय स्वाहा, अन्तकाय स्वाहा, मृत्यवे स्वाहा, ब्रह्मणे स्वाहा, अग्नये स्विष्टकृते स्वाहा' इति। एतदेव गृहोत्पातेषूलूककपोतगृध्रश्येनो वा गृहं प्रविशेत्स्तम्भः प्ररोहेद्वल्मीकं मधुजालं वा भवेदुदकुम्भप्रज्वलनासनशयनयानभङ्गेषु गृहगोधिकाकृकलासशरीरसर्पण इति। एवं छत्रध्वजविनाशे सार्पे नैर्ऋतेगण्डयोगष्वन्येष्वप्युत्पातेषु भूकम्पोल्कापातकाकसर्प-सङ्गमप्रेक्षणादिष्वेतदेव प्रायश्चित्तं ग्रहशान्त्युक्तेन विधिना कृत्वाचार्याय वरं दत्त्वा ब्राह्मणान् भोजयित्वा स्वस्ति वाच्याशिषः प्रतिगृह्य शान्तिर्भवति शान्तिर्भवति॥ १९॥

   अथ यमलचरुं मारुतं व्याख्यास्यामः।यस्य च यमलौ पुत्रौदारिका वा प्रजायेत। पूर्णे दशाहे चतुर्णां क्षीरवृक्षाणां काषायमाहृत्याश्वत्थप्लक्षन्यग्रोधौदुम्बराश्वत्वारोऽविधवाः स्नापयति। ब्रह्मचारिणो वा शुक्लवाससऐन्द्रीं दिशमुदीचीं वा मङ्गलं पूर्ववद्गायन्त्यो यमलिनीꣳ स्नापयन्त्याचार्यः स्नापयति। वसोः पवित्रेण शतधारेण चाष्टभिः कलशैः स्नात्वा प्रतिरथं जपेत्—"इदमापः प्रवहत” इति। तौ स्नापितौ वरं प्रयच्छत्यानडुहमातृभ्यश्च हिरण्यंवस्त्रमेवपरीतोषणम्। “वाजे वाजे वत" इति जपत्याघारं मारुतं चरुं जुहोति—मरुताय स्वाहा, मारुताय स्वाहा,मरुद्भ्यो विष्णवे प्रजापतये विश्वेभ्यो देवेभ्योऽग्नये स्विष्टकृते स्वाहा इति। प्राशनान्ते शेषं चरुं गृहीत्वाऽश्वत्थं प्रदक्षिणीकृत्योपविशेत्तदेव तन्त्रꣳ समाप्य ततो ब्राह्मणभोजनम्॥२०॥अथातो मूलविधिं व्याख्यास्यामः। मूलांशे प्रथमे पितुर्नेष्टो द्वितीये मातुस्तृतीये धनधान्यस्य चतुर्थे कुलशोकावहः स्वयं पुण्यभागी स्यान्मूलनक्षत्रे मूलविधानं कुर्यात्सर्वोषध्या सर्वगन्धैश्च संयुक्तं तत्रोदकुम्भं कृत्वा सवस्त्रगन्धपुष्परत्नसहितं श्वेतसिद्धार्थकुसुमायुक्तं कुर्यात्तस्मिन् रुद्रं जपित्वाप्रतिरथꣳ राक्षोघ्नं सूक्तं द्वितीयोदकुम्भं कृत्वा चतुःप्रस्रवणसंयुक्तं तस्मिन्नुपरिष्टान्मूलानि धारयेद्वंशपावे कृत्वा वस्त्रे बद्ध्वातस्मिन्प्रधानानि मूलानि वक्ष्यामि। हिरण्मयमूलꣳ सप्तवान्यानि। प्रथमा काश्मर्या सहदेव्यपराजिता बाला पाठा शङ्खपुष्प्यधोपुष्पी मधुयष्टिका चक्राङ्किता मयूरशिखा काकजङ्गा कुमारीद्वयं जीवन्त्यपामार्गभृङ्गराजलक्ष्मणासुलक्ष्मणाजातीव्याघ्रपत्रश्चक्रमर्दकसिद्धेश्वरोऽश्वत्थोदुम्बर-पलाशप्लक्षवटार्कदूर्वारोहितकशमीशतावरीत्येवमादि मूलं पूरयित्वा तस्मिन्निषिद्धानि मूलानि वक्ष्यामि। बैल्वधव- निम्बकदम्बराजवृक्षोक्ष-शालप्रयालुदधिकपित्थकोविदारश्लेष्मातकबिभीतकशाल्मलिररलुसर्वकण्टकीवर्जम्। तत्राभिषेकं कुर्यात्पितुःशिशोर्जनन्या “देवस्य त्वा” इत्यौदुम्बर्यासन्दीमुदगग्रामास्तृणाति। तत्रासीनान्सम्पातेनैकेनाभिषिञ्चति। शिरसो-ऽध्यनुलोमꣳ शिरो मे श्रीर्यश इति यथालिङ्गमङ्गानि संमृशति। स्नात्वा तदूर्ध्वं नैर्ऋतं पायसꣳ श्रपयित्वा काश्मर्यमयꣳ स्रुकस्रुवं प्रतप्य संमृज्यान्वारब्ध आघारावाज्यभागौ हुत्वा “सुन्वन्तम्” इति चतस्रः स्थालीपाकेन जुहुयात्पञ्चदशाज्याहुतीश्चतुर्गृहीतेन जुहोति– “कृणुष्वपाज" इति पञ्च “मानस्तोक" इति द्वे "या ते रुद्र शिवा तनूः” इति षट् “अग्नीरक्षाꣳसि सेधति शुक्रज्योतिरमर्त्यः॥ शुचिः पावक ईड्य" इति “त्वन्नः सोम विश्वतो रक्षाराजन्नघायतो नरिष्ये त्वावतः सखा" इति स्विष्टकृदादिप्राशनान्ते कृष्णा गौः कृष्णाश्चतिला हेममयमूलꣳसप्तधान्यसंयुक्तमाचार्याय वरं दद्यात्कृष्णोऽनड्वान्ब्रह्मणे दद्यान्नक्षत्रसूचकेभ्यो वासो दद्यादन्येभ्यो ब्राह्मणेभ्यः सुवर्णं दद्यात्कृसगन्नपायसेन ब्राह्मणान्भोजयेत्सार्पदैवते गण्डजातानामेष एवविधिः कात्यायनेनोक्तः कात्यायनेनोक्तः॥२१॥

   दशम्यामुत्थाप्य ब्राह्मणान्भोजयित्वा पिता नाम करोति द्व्यक्षरं चतुरक्षरं वा घोषवदाद्यन्तरन्तस्थं दीर्घाभिनिष्ठानं कृतं कुर्यान्न तद्धितम्। अयुजाक्षरमाकारान्तरꣳ स्त्रियै तद्धितम्। शर्म ब्राह्मणस्य वर्म क्षत्रियस्य गुप्तेति वैश्यस्य \। चतुर्थे मासि निष्क्रमणिका।सूर्यमुदीक्षयति “तच्चक्षुः" इति॥ २२॥प्रोष्यैत्य गृहानुपतिष्ठते पूर्ववत्। पुत्रंदृष्ट्वा जपति–"अङ्गादङ्गात्सम्भवसि हृदयादधिजायसे॥ आत्मा वै पुत्रनामासि स जीव शरदः शतम्" इति। अथास्य मूर्द्धानमवजिघ्रति— “प्रजापतेष्ट्वाहिङ्कारेणावाजघ्रामि सहस्रायुषाऽसौ जीव शरदःशतम्" इति, “गवां त्वा हिङ्कारेण" इति च त्रिर्दक्षिणेऽस्य कर्णे जपति। “अस्मे प्रयन्धि मघवन्नृजीषिन्निन्द्र रायो विश्ववारस्य भूरेः॥ अस्मे शतꣳ शरदो जीवसे धा अस्मे वीराञ्छश्वत इन्द्र शिप्रिन्" इति। "इन्द्रश्रेष्ठानि द्रविणानि धेहि चित्तिं दक्षस्य सुभगत्वमस्मे॥ पोषꣳरयीणामरिष्टिं तनूनाꣳ स्वाद्मानं वाचः सुदिनं त्वमह्नाम्” इति। स्त्रियै तु मूर्द्धानमेवावजिघ्रति तूष्णीम्॥२३॥

   षष्ठे मासेऽन्नप्राशनम्। स्थालीपाकꣳश्रपयित्वाऽऽज्यभागाविष्ट्वाऽऽज्याहुतीर्जुहोति— “देवीं वाचमजनयन्त देवास्तां विश्वरूपाः पशवो वदन्ति॥ सा नो मन्द्रेषमूर्जं दुहाना धेनुर्वागस्मानुपसुष्ठतैतु स्वाहा' इति। "वाजो नो अद्यौ” इति च। द्वितीयां स्थालीपाकस्य जुहोति'–प्राणेनान्नमशीय स्वाहाऽपानेन गन्धानशीय स्वाहा चक्षुषारूपाण्यशीय स्वाहा श्रोत्रेण यशोऽशीय स्वाहा ' इति। प्राशनान्ते सर्वान्रसान्सर्वमन्नमेकत उद्धृत्याथैनं प्राशयेत् तूष्णीꣳहन्तेति वा। “हन्तकारं मनुष्याः” इति श्रुतेः। भारद्वाज्या माꣳसेन वाक्प्रसारिकामस्य, कपिञ्जलमाꣳसेनान्नाद्यकामस्य, मत्स्यैर्जवनकामस्य, कृकषाया आयुःकामस्य, आट्या ब्रह्मवर्चसकामस्य, सर्वैः सर्वकामस्य अन्नपर्याय वा ततो ब्राह्मणभोजनमन्नपर्याय वा ततो ब्राह्मणभोजनम्॥२४॥

**इति गृह्यसूत्रे प्रथमकाण्डं समाप्तम्॥ १॥**

  सांवत्सरिकस्य चूडाकरणम्॥ तृतीये वा प्रतिहते षोडशवर्षस्य केशान्तः। यथामङ्गलं वा सर्वेषाम्। ब्राह्मणान्भोजयित्वा माता कुमारमादायाप्लाव्याहते वाससी परिधाप्याङ्क आधाय पश्चादग्नेरुपविशति। अन्वारब्ध आज्याहुतीर्हुत्वा प्राशनान्ते शीतास्वप्सूष्ण आसिञ्चति "उष्णेन वा य उदकेनेह्यदिते केशान्वप' इति "केशश्मश्रु'' इति च केशान्ते। अथात्र नवनीतपिण्डं घृतपिण्डं दध्नो वा प्रास्पति। तत आदाय दक्षिणं गोदानमुन्दति 'सवित्राप्रसूता दैव्या आप उन्दन्तु ते तनूं दीर्घायुत्वाय वर्चसे' इति। त्रेण्या शलल्या विनीय त्रीणि कुशतरुणान्यन्तर्दधाति ओषध" इति। शिवो नामेति लोहक्षुरमादाय निवर्तयामीति प्रवपति— येनावपत्सविता क्षुरेण सोमस्य राज्ञो वरुणस्य विद्वान्॥ तेन ब्रह्माणो वपतेदमस्यायुष्पं जरदष्टिर्यथा सत्” इति। सकेशानि प्रच्छिद्यानडुहे गोमयपिण्डे प्रास्यत्युत्तरतो ध्रीयमाणे। एवं द्विरपरं तूष्णीम् इतरयोश्चोन्दनादि। अथ पश्चात् त्र्यायुषमिति। अथोत्तरतो येन भूरिश्वरा दिवं ज्योक्चपक्षाद्धिसूर्यम्॥ तेन ते वपामि ब्रह्मणा जीवातवेजीवनाय सुश्लोक्याय स्वस्तये” इति त्रिः क्षुरेण शिरः प्रदक्षिणं परिहरति। समुखं केशान्ते “यत्क्षुरेण मज्जयता सुपेशसा वप्त्वा वावपति केशांश्छिन्धि शिरो मास्यायुः प्रमोषीः। ‘मुखम्’इति च केशान्ते ताभिरद्भिः शिरः समुद्य नापिताय क्षुरं प्रयच्छति— “अक्षण्वंपरिवप" इति। यथामङ्गलं केशशेषकरणम्। अनुगुप्तमेतꣳ सकेशं गोमयपिण्डं निधाय गोष्ठे पल्वल उदकान्ते वाऽऽचार्याय वरं ददाति गां केशान्ते संवत्सरं ब्रह्मचर्यमवपनं च केशान्ते द्वादशरात्रꣳ षड्रात्रं त्रिरात्रमन्ततः॥१॥

  अथ कर्णवेधः। वर्षे तृतीये पञ्चमे वा पुष्पेन्दुचित्राहरिरेवतीषु पूर्वाह्ने कुमारस्य मधुरं दत्वा प्राङ्मुखायोपविष्टाय दक्षिणं कर्णमभिमन्त्रयते—"भद्रं कर्णेभिः" इति, सव्यं 'वक्ष्यन्तीवेत्'' इति च। अथ भिन्द्यात्ततो ब्राह्मणभोजनम्॥ २॥

 अष्टवर्षंब्राह्मणमुपनयेद्गर्भाष्टमे वा, एकादशवर्षꣳराजन्यं, द्वादशवर्षं वैश्यं यथामङ्गलं वा सर्वेषाम्। ब्राह्मणान्भोजयेत्तं च पर्युप्तशिरसमलङ्कृतमानयन्ति \। पश्चादग्नेरवस्थाप्य "ब्रह्मचर्यमागाम्” इति वाचयति "ब्रह्मचार्यसनि'' इति च। अथैनं वासः परिधापयति—येनेन्द्राय बृहस्पतिर्वासः पर्यदधादमृतम्॥ तेन त्वा परिदधाम्यायुष दीर्घायुत्वाय बलाय वर्चसे "इति। मेखलां बध्नीते— "इयं दुरुक्तं परिबाधमाना वर्णं पवित्रं पुनती म आगात्॥ प्राणापानाभ्यां बलमादधाना स्वसा देवी सुभगा मेखलेयम्' इति। “युवा सुवासाः परिवीत आगात्स उ श्रेयान्भवति जायमानः॥ तं धीरासः कवय उन्नयन्ति स्वाध्यो मनसा देवयन्तः” इति वा। तुष्णीं वाऽत्र यज्ञोपवीतपरिधानम्—“यज्ञोपवीतं परमं पवित्रंप्रजापतेर्यत्सहजं पुरस्तात्॥
आयुष्यमग्र्यं प्रतिमुञ्च शुभ्रं यज्ञोपवीतं बलमस्तु तेजः”॥ “यज्ञोपतवीतमसि यज्ञस्य त्वा यज्ञोपवीतेनोपनह्यामि” इति। अथाजिनं प्रयच्छति — "मित्रस्य चक्षुर्द्धरुणं बलीयस्तेजो यशस्वि स्थविरꣳसमिद्धम्॥ अनाहनस्यं वसनं जरिष्णुः परीदं वाज्यजिनं दधेहम्' इति, तुष्णीं वा। दण्डं प्रयच्छतितं प्रतिगृह्णाति— “यो मे दण्डः परापतद्वैहाय सोऽधिभूम्याम्॥ तमहं पुनरादद आयुषे ब्रह्मणे ब्रह्मवर्चसाय” इति। “दीक्षावदेके दीर्घसत्रमुपैति" इति वचनात्।अथास्याद्भिरञ्जलिनाऽञ्जलिंपूरयति"आपोहिष्ठा " इति तिसृभिः, अथैनꣳ सूर्यमुदीक्षयति “तच्चक्षुः" इति, अथास्प दक्षिण,ꣲमधिहृदयमालभ— "मम व्रते ते हृदयं दधामि, मम चित्तमनुचित्तं ते अस्तु॥ मम वाचमेकमना जुषस्व, बृहस्पतिष्ट्वा नियुनक्तु मह्यम्' इति। अथास्य दक्षिणꣳहस्तं गृहीत्वाऽऽह—'को नामासि' इति ?, असावहं भोः३ इति प्रत्याह। अथैनमाह — 'कस्य ब्रह्मचार्यसि' इति ?, भवत इत्युच्यमान इन्द्रस्य ब्रह्मचार्यस्पग्निराचार्यस्तवाहमाचार्यस्तवासाविति। अथैनं भूतेभ्यः परिददाति "प्रजापतये त्वापरिददामि देवाय त्वा सवित्रेपरिददाम्यद्भ्यस्त्वौषधीभ्यः परिददामि द्यावापृथिवीभ्यांत्वापरिददामि विश्वभ्यस्त्वा देवेभ्यः परिददामि सर्वेभ्यस्त्वा भूतेभ्यः परिददाम्यरिष्टयै” इति॥ ३॥

   प्रदक्षिणमग्निं परीत्योपविशति अन्वारब्ध आज्याहुतीर्हुत्वा प्राशनान्तेऽथैनꣳसꣳशास्ति ब्रह्मचार्यस्य पोशान कर्म कुरु मा दिवा सुषुप्थावाचं यच्छ समिधमाधेह्यपोशानेति। अथास्मै सावित्रीमन्याहोत्तरतोऽग्नेः प्रत्यङ्मुखायोपविष्टायोपसन्नाय समीक्षमाणाय समीक्षिताय दक्षिणतस्तिष्ठत आसीनाय वैकेपच्छोऽर्द्धचशःसर्वाञ्च तृतीयेन सहानुवर्त्तयन् संवत्सरेषण्मास्ये चतुर्विꣳशत्यहेद्वादशाहे षडहेत्र्यहे वा सद्यस्त्ववगायत्रीं ब्राह्मणायानुब्रूयात् –“आग्नेयो वै ब्राह्मणः" इति श्रुतेः त्रिष्टुभꣳराजन्यस्य, जगतीं वैश्यस्य सर्वेषां वा गायत्रीम्॥४॥

    अत्र समिदाधानम्। पाणिनाग्निंपरिसेमूहति — "अग्ने सुश्रवः सुश्रवसं मा कुरु॥ यथा त्वमग्ने सुश्रवः सुश्रवा अस्येवं माꣳसुश्रवः सौश्रवसं कुरु॥ यथा त्वमग्ने देवानां यज्ञस्य निधिपाअस्येवमहं मनुष्याणां वेदस्य निधिपो भूयासम् इति। प्रदक्षिणमग्निं पर्युक्ष्योत्तिष्ठन्समिधमादधाति— "अग्नये समिधमाहार्षंबृहते जातवेदसे। यथा त्वमग्ने समिधा समिध्यस एवमहमायुषा मेधया वर्च्चसाप्रजयापशुभिर्ब्रह्मवर्चसेन समिन्धे जीवपुत्रो ममाचार्यो मेधाव्यहमसान्यनिकरिष्णुर्यशस्वीतेजस्वीब्रह्मवर्चस्यन्नादो भूयासꣳ स्वाहा” इति। एवं द्वितीया, तथा तृतीयाम्। एषा त इति वा समुच्चयो वा। पूर्ववत्परिसमूहनपर्युक्षणे। पाणी प्रतप्य मुखंविमृष्टे—तनूपा अग्नेऽसि तन्वं मे पाह्यायुर्दा अग्नेऽस्पायुर्मे देहि व्वर्चोदाअग्नेऽसि व्वर्चा मे देहि॥ अग्ने यन्मे तन्वा ऊनं तन्म आपृण॥ मेधां मे देवः सविता आदधातु मेधांमें देवी सरस्वती आदधातु मेधामश्विनौ देवावाधत्तां पुष्करस्रजाविति अङ्गान्यालभ्य जपति— “अङ्गानि च म आप्यायता वाक्प्राणचक्षुः श्रोत्रंयशो बलम्" इति। त्र्यायुषाणि करोति भस्मना ललाटे ग्रीवायां दक्षिणेꣳसे हृदि च त्र्यायुषमिति प्रतिमन्त्रम्॥५॥

   अत्रभिक्षाचर्यचरणम्॥ भवत्पूर्वांब्राह्मणोभिक्षेत। भवन्मध्याꣳराजन्यो भवदन्त्यां वैश्यः तिस्रो-ऽप्रत्याख्यायिन्यः। षड् द्वादशापरिमिता वा। मातरं प्रथमामेके। आचार्याय भैक्षं निवेदयित्वा वाग्यतोऽहःशेषं तिष्ठेदित्येके। अहिꣲसन्नरण्यात्समिधमाहृत्य तस्मिन्नग्नौपूर्ववदाधाय वाचं विसृजते। अधः शाय्यक्षारालवणाशी स्यात्। दण्डधारणमग्निपरिचरणम् गुरुशुश्रुषाभिक्षाचर्या मधुमाꣳसमज्जनोपर्यासनस्त्रीगमनानृतादत्तादानानि वर्जयेत्। अष्टाचत्वारिꣳशद्वर्षाणि वेदब्रह्मचर्यं चरेत्दश, द्वादश वा प्रतिवेदम्। यावदग्रहणं वा। वासाꣳसि शाणक्षौमाविकानि ऐणेयमजिनमुत्तरीयं ब्राह्मणस्य। रौरवꣳ राजन्यस्य आजं गव्यं वावैश्यस्य सर्वेषां वा गव्यमसति प्रधानत्वात्। मौञ्जी रशना ब्राह्मणस्य धनुर्ज्या राजन्यस्य मौर्वीवैश्यस्य। मुञ्जाभावे कुशाश्मन्तकबल्वजानाम्। पालाशो ब्राह्मणस्य दण्डः, बैल्वीराजन्यस्य, औदुम्बरो वैश्यस्य। केशसम्मितो ब्राह्मणस्य दण्डो, ललाटसंमितः क्षत्रियस्य, घ्राणसम्मितो वैश्यस्य सर्वे वा सर्वेषाम्। आचार्येणाहूत उत्थाय प्रतिशणुयात्। शयानं चेदासीन आसीनं चेत्तिꣲस्तिष्ठन्तं चेदभिक्रामन्नभिक्रामन्तं चेदभिधावन्। स एवं वर्तमानोऽमुत्राद्य वसत्यमुत्राद्य वसतीति तस्य स्नातकस्य कीर्तिर्भवति। त्रयः स्नातका भवन्ति विद्यास्नातको व्रतस्नातको विद्याव्रतस्नातक इति। समाप्य वेदमसमाप्य व्रतं यः समावर्तते सविद्यास्नातकः। समाप्य व्रतमसमाप्य वेदं यः समावर्तते स व्रतस्नातकः उभयꣳ समाप्य यः समावर्तते स विद्याव्रतस्नातक इति। आषोडशाद्वर्षााद्ब्राह्मणस्य नातीतः कालो भवति आद्वाविꣳशाद्राजन्यस्य आचतुर्वि‍ꣳशाद्वैश्यस्य अत ऊर्ध्वं पतितसावित्रीका भवन्ति नैनानुपयेर्नाध्यापयेयुर्न याजयेयुर्न चैभिर्व्यवहरेयुः कालातिक्रमे नियतवत्। त्रिपुरुषं पतितसावित्रीकाणामपत्येऽसंस्कारो नाध्यापनं च तेषाꣳसंस्कारेप्सुर्व्रात्यस्तोमेनेष्ट्वा कामसधीयी रन्व्यवहार्या भवन्तीतिवचनात्॥६॥

   अथोपनीतो ब्राह्मणस्त्रिशिखः शिखी जटिलो मुण्डो वाक्षारालवणाशी स्मात्सावित्रꣳषड्रात्रं त्रिरात्रꣳ सद्यः कालं वा चरेत्तदेव व्रतमुदीक्ष्य दण्डमपोनिधाय मेखलां यज्ञोपवीतं चाप्स्वन्तरिति प्रत्यृचं नमो वरुणायेति त्रिमधुरं दत्वा ततोऽस्याग्नेयं प्रथमं वेदव्रतमा दिशेद्ब्राह्मणक्षत्रियविशां पञ्च सांवत्सरिकाणि वेदव्रतानि भवन्ति आग्नेयꣳ शुक्रियमौपनिषदꣳ शौलभह्शुगोदानमिति। पञ्च सांवत्सरिकाणि वेदव्रतानि चरित्वा स्नात्वोपव्रतं चरेत् त्रिष्ववगुण्ठन शुक्रियादिषु शुक्रियꣳ शुक्राभिः श्रावयेदौपनिषदमौपनिषद्भिः शौलभꣳ शौलभिनीभिरथ वा विद्यमान आब्रह्मन्नुदीरतामानोभद्रा आशुःशिशान इमानुकमिति च वेदशिरसाऽवगुण्ठयेद वगुण्ठनीं त्रिवलिं पञ्चवलिं वा नाभिदेशात्प्रच्छाद्य वाग्यतोऽरण्येऽधः शयीत ग्रामे गोष्ठे देवतायतने वा व्युष्टायामवगुण्ठनीमरण्ये विसृजेददृश्रमस्योदुत्यं चित्रं देवानामित्युदितेऽर्के जपति, वर्षति द्यौः शान्तिरिति शान्तिं करोति शान्तिभाजनं गुरवे दद्यात्। एवमेवावगुण्ठनीं च गोदाने गोमिथुनं तस्माद्गोदानमिति तस्माद्गोदानमिति॥७॥

    वेदꣳसमाप्य स्नायात्। ब्रह्मचर्यं वाऽष्टाचत्वारिꣳशके। द्वादशकेऽप्येके। गुरुणानुज्ञातो विधिर्विधेयस्तर्कश्च वेदः षडङ्गमेके न कल्पमात्रे कामं तु याज्ञिकस्यउपसंगृह्य गुरुꣳसमिधोऽभ्याधाय परिरश्रितस्योत्तरतः कुशेषु प्रागग्रेषु पुरस्तात्स्थित्वाऽष्टानामुदकुम्भानाम् येऽप्स्वन्तरग्नयः प्रविष्टा गोह्य उपगोह्यो मयूषो मनोहास्खलो विरुजस्तनूदूषुरिन्द्रिय हा तान्विजहामि यो रोचनस्तमिह गृह्णामीत्येकस्मादपो गृहीत्वा तेनाभिषिञ्चते। तेन मामभिषिञ्चामि श्रियै यशसे ब्रह्मणे ब्रह्मवर्चसायेति। येनश्रियमकृणुतां येनावमृशताꣳ सुराम। येनाक्ष्यावभ्यषिञ्चतां यद्वांतदश्विना यश इति आपोहिष्ठेति च प्रत्यृचम् त्रिभिस्तूष्णीमितरैः। उदुत्तममिति मेखलामुन्मुच्य दण्डं निधाय वासोऽन्यत्परिधायाऽऽदित्यमुपतिष्ठते — उद्यन्भ्राजभृष्णुरिन्द्रो मरुद्भिरस्थात्प्रातर्यावभिरस्थाद्वशसनिरसि दशसनिंमा कुर्वाविदन्मागमय। उद्यन्भ्राजभृष्णुरिन्द्रो मरुद्भिरस्थाद्दिवा यावभिरस्थाच्छतसानिरसि शतसनिंमा कुर्वाविदन्मा गमय। उद्यन्भ्राजभृष्णुरिन्द्रो मरुद्भिरस्थात्सायं यावभिरस्थात्सहस्रसनिरसि सहस्रसनिं मा कुर्वाविदन्मागमयेति दधितिलान्वाप्राश्य जटालोमनखानि सꣳहत्यौदुम्बरेण दन्तान्धावेत — "अन्नाद्याय व्यूहध्वꣳसोमो राजायमागमत॥ स मे मुखं प्रमार्क्ष्यते यशसाच भगेन च" इति। उत्साद्य पुनः स्नात्वाऽनुलेपनं नासिकयोर्मुखस्य चोपगृह्णीते — "प्राणापानौ मे तर्पय चक्षुर्मे तर्पय श्रोत्रं मे तर्पय इति पितरः। शुन्धध्यमिति पाण्योरवनेजनं दक्षिणानिषिच्यानुलिप्यजपेत्– "सुचक्षा अहमक्षीभ्यां भूयासꣳसवर्चामुखेन॥ सुश्रुत्कर्णाभ्यां भूयासम्” इति। अहतं वासो धौतं वाऽमौत्रेणाच्छादयीत - "परिधास्यै यशोधास्यै दीर्घायुत्वाय जरदष्टिरस्मि॥ शतञ्च जीवामि शरदः पुरूची रायस्पोषमभिसंव्ययिष्ये” इति अथोत्तरीयम्—“यशसा मा द्यावापृथिवी यशसेन्द्राबृहस्पती॥ यशो भगश्र मा विदद्यशां। मा प्रतिपद्यताम्’’इति। एकं चेत् पूर्वस्योत्तरवर्गेण प्रच्छादयीत "सुमनसः प्रतिगृह्णानि या आहरज्जमदग्निः श्रद्धायै कामायेन्द्रियाय ता अहं प्रतिगृह्णामि यशसा च भगेनच” इति। अथावबध्नीते-“यद्यशोऽप्ससरसामिन्द्रश्चकारविपुलं पृथु॥ तेन संग्रथिताः सुमनस आबध्नामि यशोमयि” इति। उष्णीषेण शिरो वेष्टयते-“युवा सुवासाः” इति। "अलंकरणमसि भूयोलंकरणं भूयात्' इति कर्णवेष्टकौ। वृत्रस्येत्यङ्क्तेक्षिणी। रोचिष्णुरसीत्यात्यानमादर्शे प्रेक्षते छत्रं प्रतिगृह्णाति बृहस्पतेश्छेदिरसिपाप्मनो मामन्तर्द्धेहि तेजसो यशसो मामन्तर्द्धेहीतिप्रतिष्ठेस्थो विश्वतो मापातमित्युपानहौ प्रतिमुञ्चते। “विश्वाभ्यो मा नाष्ट्राभ्यस्परिपाहि सर्वतः” इति वैणवं दण्डमादत्ते। दन्तप्रक्षालनादीनि नित्यमपि वासश्छत्रोपानहश्चापूर्वाणि चेन्मन्त्रः॥८॥

   स्नातस्य यमान्वक्ष्यामः॥ कामादितरःनृत्यगीतवादित्राणि न कुर्यान्न च गच्छेत्। “कामं तु गीतं गायति वैवगीते वा रमते” इतिश्रुतेर्ह्यपरम् क्षेमे नक्तं ग्रामान्तरं न गच्छेन्न च धावेत् उदपानावेक्षणवृक्षारोहणफलप्रपतनसन्धिसर्पणविवृतस्नानविषमलङ्घनशुक्तवदनसन्ध्यादित्यातवेक्ष-णभैक्षणानि न कुर्यान्न ह वै स्नात्वा भिक्षेतापह वै अस्नात्वा भिक्षाञ्जयतीतश्रुतेः। वर्षात्यप्रावृतो व्रजेदयं मे वज्रः पाप्मानपहनदिति अप्स्वात्मानं नावेक्षेत अजातलोम्नीं विपुꣳसीꣳ षण्ढं च नोपहसेत्। न च गच्छेद्गर्भिणीं विजन्येतिब्रूयात्। सकुलमिति नकुलम्, भगालमिति कपालम्, मणिधनुरितीन्द्रधनुः गां धयन्तींपरस्मै नाचक्षीतउर्वरायामनन्तर्हितायां भूमावुत्सपैस्तिष्ठन्न मूत्रपुरीषे कुर्यात् स्वयं प्रशीर्णेन काष्ठेन गुदंप्रमृब्जीत। विकृतं वासो नाच्छादयीत। दृढव्रतो वधत्रःस्यात्सर्वत आत्मानं गोपायेत् सर्वेषां मित्रमिवशुक्रियमध्येप्यमाणः॥९॥

   तिस्रो णन्रीर्व्रतंजरेत्अमाꣳसाश्यमृन्मयपोया।स्त्रीशूद्रशवकृष्णशकुनिशुनां चादर्शनमसंभाषणं च तैः। शवशूद्रसूतकान्नानि च नाद्यात् मूत्रपुरीषे ष्ठीवनं चातपे न कुर्यात्सूर्याच्चात्मानं नान्तर्दधीत। तप्तेनोदकार्थान्कुर्वीत अवज्योय रात्रौ भोजनꣳ सत्यवदनमेव वा। दीक्षितोऽप्यातपादीनि कुर्यात्प्रवर्ग्यवांश्चेत्॥ १०॥

  अथातः पञ्चमहायज्ञाः॥ वैश्वदेवादन्नात्पर्युक्ष्य स्वाहाकारैर्जुहुयाद्ब्रह्मणे प्रजापतये गृह्याभ्यः कश्यपायानुमतयइति। भूतगृह्येभ्यो मणिके त्रीन्पर्जन्यायाद्भ्यः पृथिव्यै धात्रेविधात्रे च द्वार्ययोः प्रतिदिशं वायवेदिशां च मध्ये त्रीन्ब्रह्मणेऽन्तरिक्षायण सूर्याय विश्वेभ्यो देवेभ्यो विश्वेभ्यश्च भूतेभ्यस्तेषामुत्तरतः। उषसे भूतानां च पतये परम्। पितृभ्यः स्वधा नम इति दक्षिणतः पात्रं निर्णिज्योत्तरापरस्यां दिशि निनयेद्यक्ष्मै तत्तइति उदधृत्याग्रं ब्राह्मणायावनेज्य दद्याद्धन्त त इति यथार्हंभिक्षुकानतिथींश्च
सम्भजेरन्। बालज्येष्ठा गृह्या यथार्हमश्नीयुः। पश्चाद् गृहपतिः पत्नी च पूर्वो वा गृहपतिः। तस्मादु स्वादिष्टं गृहपतिः पूर्वोऽतिथिभ्योऽश्नीयादिति श्रुतेः। अहरहः स्वाहा कुर्यादन्नाभावे केनचिदाकाष्ठाद्देवेभ्यः पितृभ्यो मनुष्येभ्यश्चोदपात्रात्॥ ११॥

   "अथातो धर्मजिज्ञासा। केशान्तादूर्ध्वमपत्नीक उत्सन्नाग्निरनग्निको वा प्रवासी ब्रह्मचारी चान्वग्निरिति ग्रामाग्निमाहत्य पृष्ठोदिवीत्यधिष्ठाप्य त्रिभिश्च सावित्रैः प्रज्वाल्य ताꣳ सवितुस्तत्सवितुर्विश्वानि देव सवितरिति पूर्ववदक्षतैर्हुत्वा पाकं पचेत्तत्र वैश्वदेवं ब्रह्मणे प्रजापतये गृह्याभ्यः कश्यपायानुमतये विश्वेभ्यो देवेभ्योऽग्नये स्विष्टकृत इत्युपस्पृश्यपूर्ववद्बलिकर्मैवं
कृते न वृथापाको भवति॥ न वृथापाकं पचेन्न वृथा पाकमश्नीयादत्र पिण्डपितृयज्ञः पश्चादग्रहणानिकुर्यात्॥१२॥

 अथातोऽध्यायोपाकर्म औषधीना प्रादुर्भावे श्रवणेन श्रावण्यां पौर्णमास्याꣳ श्रावणस्य पञ्चमीꣳ हस्तेन वा आज्यभागाविष्ट्वाज्याहुतीर्जुहोति। पृथिव्या अग्नय इत्यृग्वेदे अन्तरिक्षाय वायव इति यजुर्वेदे दिवे सूर्यायेति सामवेेदे दिग्भ्यश्चन्द्रमस इत्यथर्ववेदे ब्रह्मणेच्छन्दोभ्यश्चेति सर्वत्र प्रजापतये देवेभ्य ऋषिभ्यः श्रद्धायै मेधायै सदसस्पतयेऽनुमतय इति च। एतदेव व्रतादेशनविसर्गेषु। सदसस्पतिमित्यक्षतधानास्त्रिः सर्वेऽनुपठेयुः। हुत्वा हुत्वौदुम्बर्यस्तिस्रस्तिस्रः समिध आदिध्युरार्द्राः सपलाशा घृताक्ताः सावित्र्या। ब्रह्मचारिणश्च पूर्वकल्पेन शन्नो भवन्त्वित्यक्षतधाना अखादन्तः प्राश्नीयुः। दधिक्राव्ण इति दधि भक्षयेयुः। स यावन्तं गणमिच्छेत्तावतस्तिलानाकर्षफलकेन जुहुयात्सावित्र्या शुक्रज्योतिरित्यनुवाकेन वा प्राशनान्ते प्रत्यङ्मुखेभ्य उपविष्टेभ्य ॐकारमुक्त्वा विश्व सावित्रीमध्यायादीन्प्रब्रूयात्। ऋषिमुखानि बह्वृचानाम्। पर्वाणि छन्दोगानाम्। सूक्तान्यथर्वणानाम्। सर्वे जपति सह नोऽस्तु सह नोऽवतु सह न इदं वीर्यवदस्तु ब्रह्म इन्द्रस्तद्वद येन यथा न विद्विषामह इति। त्रिरात्रं नाधीयीरन्। लोमनखानामनिकृन्तनम्। एके प्रागुत्सर्गात्॥१३॥

 वातेऽमावास्यायाꣳ सर्वानध्यायः॥ श्राद्धाशने चोल्कावꣳस्फूर्ज्जदभूमिचलनाग्न्युत्पातेष्वृतुसन्धिषु चाऽकालम् उत्सृष्टेष्वभ्रदर्शने सर्वरूपे च त्रिरात्रंत्रिसन्ध्यं वा भुक्त्वार्द्रपाणिरुदके निशायाꣳसन्धिवेलयोरन्तः शवे ग्रामेऽन्तर्दिवाकीर्त्ये। धावतोऽभिशस्तपतितद्दर्शनाश्वर्याभ्युदयेषु च तत्कालम् \। नीहारे वादित्रशब्द आर्त्तस्वनेग्रामान्ते स्मशानेऽश्वगर्दभोलूकशृगालसामशब्देषु शिष्टाचरिते च तत्कालम्। गुरौ प्रेतेऽपोभ्यवेयाद्दशरात्र चोपरमेत्। स तानूनप्त्रिणि सब्रह्मचारिणि च त्रिरात्रम् एकरात्रमसब्रह्मचारिणि अर्द्धषष्ठान्मासानधीत्योत्सृजेयुः अर्द्धसप्तमासान्वा। अथेमामृचं जपन्ति- “उभाकवीयुवा। यो नो धर्मः परापतत्॥ परिसख्यस्य धर्मिणो विसख्यानि विसृजामहे" इति। विरात्रꣳ सहोष्य विप्रतिष्ठेरन्॥१४॥

     पौषस्य रोहिण्यांमध्यमायां वाऽष्टकायामध्यायानुत्सृजेरन्। उदकान्तं गत्वाद्भिर्देवाꣳ छन्दꣳसि वेदानृषीन्पुराणाचार्यान् गन्धर्वानितराचार्यान्संवत्सरं च सावयवंपितॄनाचार्यान्स्वांश्च तर्पयेयुः। सावित्रीं चतुरनुदृत्यविरताः स्म इति प्रब्रुयुः। क्षपणं प्रवचनं चपूर्ववत्॥ १५॥

  पुण्याहे लाङ्गलयोजनं ज्येष्ठया वेन्द्रदैवत्यम् इन्द्रं पर्जन्यमश्विनौमरुत उदला काश्यपꣳ स्वातिकारीꣳ सीतामनुमतिं च दध्नातण्डुलैर्गन्धैरक्षतैरिष्ट्वाऽनडुहो मधुघृतेप्राशयेत्। सीरायुञ्जन्तीति योजयेत्। शुनꣳसुफाला इति कृषेत् फालं वा लभेत।नवाऽग्न्युपदेशाद्वपनो निषङ्गाच्च अग्न्यमभिषिच्याकृष्टं तदाकृषेयुःस्थालीपाकस्य पूर्ववद्देवता यजेदुभयोर्व्रीहियतयोःप्रवपन्सीतायज्ञे च ततो ब्राह्मणभोजनम्॥ १६॥

      अथातः श्रवणाकर्म श्रावण्यां पौर्णमास्याम्। स्थालीपाकꣳश्रपयित्वाऽक्षतधानाश्चैककपालं पुरोडाशंधानानां भूयसीः पिष्ट्वाऽऽज्यभागाविष्टाऽऽज्याहुतीर्जुहोति—अपश्वेतपदाजहि पूर्वेण चापरेण च॥ सप्त च वारुणीरिमाः प्रजाः सर्वाश्च राजबान्धवैः स्वाहा॥ न वै श्वेतस्याध्याचारेऽहिर्ददर्श कञ्चन। श्वेताय वैदर्व्याय नमः स्वाहेति। स्थालीपाकस्य जुहोति विष्णवे श्रवणाय श्रावण्यै पौर्णमास्यै वर्षाभ्यश्चेति। धानावन्तमिति धानानाम्। घृताक्तान्सक्तून्सर्पेभ्यो जुहोति आग्नेयपाण्डुपार्थिवानाꣳ सर्पाणामधिपतये स्वाहा श्वेतवायवान्तरिक्षाणाꣳसर्पाणामधिपतये स्वाहाऽभिभूः सौर्यदिव्यानाꣳसर्पाणामधिपतये स्वाहेति। सर्वहुतमेककपालं ध्रुवाय भौमाय स्वाहेति। प्राशनान्ते सक्तूनामेकदेशꣳ न्युप्योपनिष्क्रम्यबहिःशालायां स्थण्डिलमुपलिप्योल्कायां ध्रियमाणायां माऽन्तरा गमतेत्युक्त्वा वाग्यतः सर्पानवनेजयति आग्नेयपाण्डुपार्थिवानाꣳ सर्पाणामधिपतेऽवनेनिक्ष्व श्वेतवायवान्तरिक्षाणाꣳसर्पाणामधिपतेऽवनेनिक्ष्वाभिभूः सौर्यदिव्यां- नाꣳसर्पाणामधिपतेऽवनेनिक्ष्वेति। यथाऽवनिक्तं दर्व्योपघातꣳ सक्तून्सर्पेभ्यो बलिꣳहरति आग्नेयपाण्डुपार्थिवानाꣳसर्पाणामधिपत एषते बलिः श्वेतवायवान्तरिक्षाणाꣳसर्पाणामधिपत एषते बलिरभिभूः सौर्यदिव्यानाꣳ सर्पाणामधिपत एष ते बलिरिति। अवनेज्य पूर्ववत्कङ्कतैः प्रलिखति आग्नेयपाण्डुपार्थिवानाꣳ सर्पाणामधिपते प्रलिखस्व श्वेतवायवान्तरिक्षाणाꣳसर्पाणामधिपते प्रलिखस्वाभिभूः सौर्यदिव्यानाꣳसर्पाणामधिपते प्रलिखस्वेति अञ्जनानुलेपनꣳसजश्चाञ्जस्वानुलिम्पस्व स्रजोऽपिनह्यस्वेति। सक्तुशेषꣳ स्थण्डिले न्युप्योदपात्रेणोपनिनीयोपतिष्ठते। नमोऽस्तु सर्पेभ्य इति तिसृभिः। स यावत्कामयेत न सर्पा अभ्युपेयुरिति तावत्सन्ततयोदधारया निवेशनं त्रिःपरिषिञ्चन्परीयादपश्वेतपदा जहीतिद्वाभ्याम्। दुर्वीं शूर्पं प्रक्षाल्य प्रतप्य प्रयच्छति। द्वारदेशे मार्जयन्त आपोहिष्ठेति तिसृभिः अनुगुप्तमेतꣳ सक्तुशेषं निधाय ततोऽस्तमितेऽस्तमितेऽग्निं परिचर्य दर्व्योपघातꣳ सक्तून्सर्पेभ्यो बलिꣳ हरेदाग्रहायण्यः तꣳ हरन्तं नान्तरेण गच्छेयुः। दर्व्याचमनं प्रक्षाल्य निदधाति धानाः प्राश्नन्ति सꣳयूताः ताः ततो ब्राह्मणभोजनम्॥ १७॥

 प्रौष्ठपद्यामिन्द्रयज्ञः। पायसमैन्द्रꣳ श्रपयित्वाऽपूपांश्चापूपैस्तीर्त्वाज्यभागाविष्ट्वाज्याहुतीर्जुहोतीन्द्रायेन्द्राण्याजायैकपदेऽहिर्बुध्न्याय प्रौष्ठपदाभ्यश्चेति। स्थालीपाकस्य जुहोतीन्द्राय स्वाहेति। प्राशनान्ते मरुद्भ्यो बलिꣳ हरत्यहुतादो मरुत इति श्रुतेः। आश्वत्थेषु पलाशेषु मरुतोऽश्वत्थे तस्थुरितिवचनात्। छुक्र ज्योतिरिति प्रतिमन्त्रम्। विमुखेन च मनसा नामान्येषामेतानीति श्रुतेः इति इन्द्रं दैवीरिति जपति। ततो ब्राह्मणभोजनम्॥१८॥

       आश्वयुज्यां पृषातकाः॥ पायसमैन्द्रꣳ श्रपयित्वा दधिमधुघृतमिश्रं जुहोतीन्द्रायेन्द्राण्या अश्विभ्यामाश्वयुज्यै
पौर्णमास्यै शरदे चेति। प्राशनान्ते दधिपृषातकमञ्जलिना जुहोत्यूनं मे पूर्यतां पूर्णं मे मा व्यगात्स्वाहेति। दधिमधुघृतमिश्रममात्या अवेक्षन्तआयात्विन्द्र इत्यनुवाकेन मातृभिर्वत्सान्सꣳसृज्य ताꣳरात्रिमाग्रहायणीं च ततो ब्राह्मणभोजनम्॥ १९॥

    अथ सीतायज्ञः व्रीहियवानां यत्र यत्र यजेत तन्मयꣳस्थालीपाकꣳश्रपयेत्। कामादीजानोऽन्यत्रापि
व्रीहियवयोरेवान्यतरꣳस्थालीपाकꣳश्रपयेत्। पूर्वचोदितत्वात्सन्देहः असम्भवाद्विनिवृत्तिः। क्षेत्रस्य पुरस्तादुत्तरतो व शुचौ देशे कुष्टे फलानुपरोधेन। ग्रामे बोभयसम्प्रयोगादविरोधात्। यत्र श्रपयिष्यन्नुपलिप्त उद्धतावोक्षितेऽग्निमुपसमाधाय तन्मिश्रैर्दर्भैस्तीर्त्वाज्यभागाविष्ट्वाज्याहुतीर्जुहोति। पृथिवी द्यौः प्रदिशो दिशो यस्मै द्युभिरावृताः॥ तमिहेन्द्रमुपह्वये शिवा नः सन्तु हेतयः स्वाहा। यन्मे किञ्चिदुपेप्सितमस्मिन्कर्मणि वृत्रहन्।तन्म सर्वꣳ समृध्यता जीवतः शरदः शतꣳस्वाहा। संपत्तिर्भूतिर्भूमिर्वृष्टिर्ज्यैष्ठ्यꣳश्रीःप्रजामिहावतु  स्वाहा॥ यस्याभावे वैदिकलौकिकानां भूतिर्भवति कर्मणाम्। इन्द्रपत्नीमुपह्वयेसीताꣳ सा मे त्वन्नपायिनी भूयात्कर्माणि कर्मणि स्वाहा। अश्वावती गोमती सूनृतावती बिभर्त्ति या प्राणभृतो अतन्द्रिता। खलमालिनीमुर्वरामस्मिन्कर्मण्युपह्वये ध्रुवाꣳसा मे त्वन्नपायिनी भूयात्स्वाहेति। स्थालीपाकस्य जुहोति सीतायै यजायैचमायै भूत्या इति। मन्तवत्प्रदानमेकेषाम्। स्वाहाकारप्रदाना इति श्रुतेर्विनिवृत्तिः। स्तरणशेषकुशेषु सीतागोप्तृभ्यो बलिꣳहरति पुरस्ताद्येआसते सुधन्वानो निषङ्गिणः। ते त्वा पुरस्ताद् गोपायन्त्वप्रमत्ता अनपायिनो नम एषां करोम्यहं बलिमेभ्यो हरामीममिति। अथ
दक्षिणतोऽनिमिषा वर्मिण आसते। ते त्वा दक्षिणतो गोपायन्त्वप्रमत्ता अनपायिनो नम एषां करोम्यहं बलिमेभ्यो हरामीममिति। अथ पश्चादाभुवः प्रभुवो भूतिर्भूमिः पार्ष्णिः शुनङ्कुरिः॥ ते त्वा पश्चाद्गोपायन्त्वप्रमत्ता अनपायिनो नम एषां करोम्यहं बलिमेभ्यो हरामीममिति। अथोत्तरतो भीमा वायुः समाजवे॥ तेत्वोत्तरतः क्षेत्रे खले गृहे ऽध्वनि गोपायन्त्वप्रमत्ता अनपायिनो नम एषां करोम्यहं बलिमेभ्योहरामीममिति। प्रकृतादन्यस्मादाज्यशेषेण च पूर्ववद्बलिकर्म। स्त्रियश्चोपयजेरन्नाचरितत्वात्। सꣳस्थिते कर्मणि ब्राह्मणान्भोजयेत् सꣳस्थिते कर्मणि ब्राह्मणान्भोजयेत्॥२०॥

इतिगृह्यसूत्रे द्वितीयकाण्डंसमाप्तम्॥

   अनाहिताग्नेर्नवप्राशनम् नवꣳ स्थालीपाकꣳश्रपयित्वाज्यभागाविष्वाज्याहुतीर्जुहोति–शतायुधाय शतवीर्याय शतोतये अभिमातिषाहे॥ शतं यो नः शरदोऽजीजा॥ निन्द्रो नेषदति दुरितानि विश्वा स्वाहा॥ ये चत्वारः पथयो देवयाना अन्तरा द्यावापृथिवी वियन्ति॥ तेषां योज्यानिमजीजिमावहात् तस्मै नो देवाः परिधत्तेह सर्वे स्वाहेति॥ स्थालीपाकस्याग्रयणदेवताभ्यो हुत्वा जुहोति स्विष्टकृते च स्विष्टमग्ने अभितत्पृणीहि विश्वांश्च देवः पृतना अविष्यत्॥ सुगन्नु पन्थां प्रदिशं न एहि ज्योतिष्मध्येह्यजरन्न आयुःस्वाहति। अथ प्राश्नाति। अग्निःप्रथमः प्राश्नातु स हि वेद यथा हविः॥ शिवा अस्मभ्यमोषधीः कृणोतु विश्वचर्षणिः। भद्रान्नः श्रेयः समनैष्टदेवास्त्वया वशेन समशीमहि त्वा। स नो मयोऽभूः पितो आविशस्वशन्तोकाय तन्वैस्योन इति। अन्नपतीययावा अथ यवानामेतमुत्यंमधुना संयुतम्। यवꣳसरस्वत्या अधिवनाय चकृषुः \। इन्द्र आसीत्सीरपतिः शतऋतुःकीनाशा आसन्मरुतः सुदानव इति ततो ब्राह्मणभोजनम्॥१॥

   मार्गशीर्ष्याम्पौर्णमास्यामाग्रहायणीकर्म। स्थालीपाकꣳश्रपयित्वा श्रवणवदाज्याहुतीर्हुत्वापराजुहोति या जनाः प्रतिनन्दन्ति रात्रीं धेनुमिवायतीम्॥ संवत्सरस्य या पत्नीः सा नो अस्तु सुमङ्गलीःस्वाहा॥ संवत्सरस्य प्रतिमा या ताꣳरात्रिमुपास्महे॥ प्रजाꣳसुवीर्यां कृत्वा दीर्घमायुर्व्यश्नवैस्वाहा॥ संवत्सराय परिवत्सरायेदावत्सरायेद्वत्सराय वत्सराय कृणुते बृहन्नमः॥ तेषां वयꣳ सुमतौ यज्ञियानां ज्योग्जीता अहता स्यामः स्वाहा॥ ग्रीष्मो हेमन्त उत नो वसन्तः शिवा वर्षा अभया शरन्नः। तेषामृतूनाꣳ शतशारदानां निवात एषामभये वसेम स्वाहेति। स्थालीपाकस्य जुहोति— सोमाय मृगशिरसे मार्गशीष्यै पौर्णमास्यै हेमन्तायचेति। प्राशनान्ते सक्तु शेषꣳशूर्पे न्युप्योपनिष्क्रमणप्रभृत्यामार्जनात्। मार्जनान्ते उत्सृष्टोबलिरित्याह। पश्चादग्नेः स्रस्तरमास्तीर्याहतं च वास आप्लुता अहतवाससः प्रत्यवरोहन्ति दक्षिणतः स्वामी जायोत्तरा यथा कनिष्ठमुत्तरतः। दक्षिणतो ब्रह्माणमुवेश्योत्तरत उदपात्रꣳ शमीशाखासीतालोष्टश्मिनो निधायाग्निमीक्षमाणो जपति। अयमग्निर्वीरतमोऽयं भगवत्तमः सहस्रसातमः॥ सुवीर्योऽयꣳ श्रेष्ठो दधातु नाविति। पश्चादग्नेः प्राञ्चमञ्जलिं करोति। दैवीं नावमिति तिसृभिः स्रस्तरमारोहन्ति। ब्रह्माणमामन्त्रयते ब्रह्मन्प्रत्यवरोहामेति। ब्रह्मानुज्ञाताःप्रत्यवरोह्रन्त्यायुः कीर्तिर्यशो बलमन्नाद्यं प्रजामिति। उपेताजपन्ति सुहेमन्तः सुवसन्तः सुग्रीष्मः प्रतिघीयतान्नः॥ शिवा नो वर्षाः सन्तु शरदः सन्तु नः शिवा इति। स्योना पृथिवि नो भवेति दक्षिणपार्श्वेप्राक्शिरसः संविशन्ति। उपोत्तिष्ठन्त्युदायुषा स्वायुषाोत्पर्जन्यस्य वृष्ट्या पृथिव्याः सप्तधामभिरिति। एवं द्विरपरं ब्रह्मानुज्ञाताः अधः शयीरंश्चतुरोमासान्यथेष्टं वा॥२॥

 ऊर्ध्वमाग्रहण्यास्तिस्रोष्टका। ऐन्द्री वैश्वदेवी प्राजापत्या पित्र्येति। अपूपमाꣳसशाकैर्यथासंख्यम्। प्रथमाष्टका पक्षाष्टम्याम्। स्थालीपाकꣳश्रपयित्वाज्यभागाविष्ट्वाज्याहुतीर्जुहोति। त्रिꣳशत्स्वसार उपयन्ति निष्कृतिꣳसमानं केतुं प्रतिमुञ्चमानाः। ऋतुंस्तन्वते कवयः प्रजानतीमध्ये छन्दसः परियन्ति भास्वतीः स्वाहा॥ ज्योतिष्मती प्रतिमुञ्चते नभो रात्री देवी सूर्यस्य व्रतानि \। विपश्यन्ति पशवो जायमाना नानारूपा मातुरस्या उपस्थे स्वाहा। एकाष्टका तपसा तप्यमाना जजान गर्भमहिमानमिन्द्रम्। तेन दस्यून्व्यसहन्ते देवा हन्तासुराणामभवच्छचीभिः स्वाहा। अनानुजामनुजां मामकर्तसत्यं वदन्त्यन्विच्छ एतत्। भूयासमस्य सुमतौ यथायूयमन्यात्रो अन्यामति मा प्रयुक्तः स्वाहा। अभून्मम सुमतौ विश्ववेदा आष्ट प्रतिष्ठामविदद्धि गाधम्। भूयासमस्य सुमतौ यथा यूयमन्यावो अन्यामति मा प्रयुक्तः स्वाहा।पञ्च व्युष्टीरनु पञ्च दोहा गां पञ्च नाम्नीमृतवोऽनुपञ्च \। पञ्च दिशः पञ्चपशेन क्लृप्ताः समानमूध्नीरधिलोकमेकꣳस्वाहा। ऋतस्य गर्भः प्रथमा व्युषिष्यपामेका महिमानं बिभर्ति।सूर्यस्यैका चरति निष्कृतेषु धर्मस्यैकासवितैकान्नियच्छतु स्वाहा। या प्रथमा व्यौच्छत्सा धेनुरभवद्यमे। सा नः पयस्वती धुक्षोत्तरामुत्तराꣳसमाꣳस्वाहा। शुक्रऋषभा नभसा ज्योतिषागाद्विश्वरूपा शबली अग्निकेतुः॥ समानमर्थꣳ स्वपस्यमाना बिभ्रती जरामजर उषआगाःस्वाहा॥ ऋतूनां पत्नी प्रथमेयमागादह्नां नेत्री जनित्रीप्रजानाम्॥ एका सती बहुधोषो व्यौच्छत्सा जीर्णा त्वं जरयसि सर्वमन्यत् स्वाहेति। स्थालीपाकस्य जुहोति। शान्ता पृथिवी शिवमन्तरिक्षꣳ शन्नो द्यौरभयं कृणोतु॥ शं नो दिशः प्रदिश आदिशोनोऽहोरात्रे कृणुतं दीर्घमायुर्व्यश्नवै स्वाहा॥ आपो मरीचीः परिपान्तु सर्वतो धाता समुद्रो अपहन्तु पापम्॥ भूतं भविष्यदकृतद्विश्वमस्तु मे ब्रह्माभिगुप्तः सुरक्षितः स्याꣳस्वाहा॥ विश्वे आदित्या वसवश्च देवता रुद्रा गोप्तारो मरुतश्च सन्तु॥ ऊर्जंप्रजाममृतं दीर्घमायुः प्रजापतिर्मयि परमेष्ठी दुधातु नःस्वाहेति। अष्टकायै स्वाहेति। मध्यमा गवातस्यै वपां जुहोति वह वपां जातवेदः पितृभ्य इति। श्वोऽन्वष्टकासु सर्वासां पार्श्वसक्थिसव्याभ्यां परिवृते पिण्डपितृयज्ञवत्। स्त्रीभ्यश्चोपसेचनं चकर्षूषु सुरया तर्पणेन चाञ्जनानुलेपनꣳ सजश्च। आचार्यान्तेवासिभ्यश्चानपत्येभ्य इच्छन् मध्या
वर्षे च तुरीया शाकाष्टका॥ ३॥

 अथातः शालाकर्म। पुण्याहे शालां कारयेत्तस्याअवटमभिजुहोत्यच्युताय भौमाय स्वाहेति। स्तम्भमुच्छ्रयतीमामुच्छ्रयामि भुवनस्य नाभिं वसोर्धारां प्रतरणींवसूनाम्॥ इहैव ध्रुवान्निमिनोमि शालां क्षेमे तिष्ठतु घृतमुच्छ्रमाणा। अश्वावती गोमती सूनृतावत्युच्छ्रयस्वमहते सौभगाय॥ आत्वा शिशुराक्रन्दत्वा गावो धेनवो वाश्यमानाः॥ आत्वाकुमारस्तरुण आवत्सोजगदैः सह॥ आत्वा परिस्रुतःकुम्भ आदध्नकलशैरुप।क्षेमस्य पत्नी बृहती सुवासा रयिंनो धेहि सुभगे सुवीर्यम्॥अश्वावद्गोमदूर्जस्वत्पर्णं वनस्पतेरिव॥ अभिनः पूर्यताꣳरारिदमनुश्रेयो वसान इति चतुरः प्रपद्यते। अभ्यन्तरतोग्निमुपसमाधाय दक्षिणतो ब्रह्माणमुपवेश्योत्तरत उदपात्रं प्रतिष्ठाप्य स्थालीपाकꣳश्रपयित्व निष्क्रम्य द्वारसमीपे स्थित्वा ब्रह्माणमामन्त्रयते ब्रह्मन् प्रविशामीति। ब्रह्मानुज्ञातः प्रविशत्यृचम्प्रपद्ये शिवं प्रपद्य इति आज्यꣳ
संस्कृत्येहरतिरित्याज्याहुतीर्हुत्वापरा जुहोति। वास्तोष्पते प्रतिजानीह्यस्मान्त्स्वावेशो अनमीवोभवानः॥ यत्त्वेमहे प्प्रति तन्नो जुषस्वशन्नो भव द्विपदे शञ्चतुष्पदेस्वाहा॥ वास्तोष्पते प्रतरणो न एधि गयस्फानो गोभिरश्वैभिरिन्दो॥अजरासस्ते सख्ये स्याम पितेव पुत्रान्प्रति तन्नो जुषस्वशन्नो भव द्विपदे शं चतुपदे स्वाहा॥ वास्तोष्पते। शग्मयासꣳसदा ते सक्षीमहि रण्वयागातुमत्या॥पाहि क्षेम उत योगे वरन्नो यूयम्पात स्वस्तिभिः सदा नः स्वाहा॥ अमी वहा वास्तोष्पते विश्वारूपाण्याविशन्॥ सखा सुशेव एधि नः स्वाहेति। स्थालीपाकस्प जुहोति। अग्निमिन्द्रं बृहस्पतिं विश्वांश्वदेवानुपह्वये। सरस्वतीं च वाजीं च वास्तुमे दत्तवाजिनः स्वाहा। सर्पदेवजनान् सर्वान्हिमवन्तꣳ सुदर्शनम्। वसूंश्च रुद्रानादित्यानीशानं जगदैः सह॥ एतान्सर्वान्प्रपद्येऽहं वास्तु मे दत्त वाजिनः स्वाहा॥ पूर्वाह्वमपराह्णञ्चोभौ मध्यं दिना सह प्रदोषमर्द्धरात्रं च व्युष्टां देवी महापथाम्॥ एतान्सर्वान्प्रपद्येऽहं वास्तु मे दत्त वाजिनः स्वाहा॥ कर्तारं च विकर्तारं विश्वकर्माणमोषधींश्च वनस्पतीन्॥ एतान्सर्वान्प्रपद्येऽहं वास्तु मे दत्तवाजिनः स्वाहा॥ धातारं च विधातारं निधीनां च पतिꣳ सह॥ एतान्सर्वान्प्रपद्ये हं वास्तु मे दत्त वाजिनः स्वाहा॥ स्योनꣳ शिवमिदं वास्तु दत्तं ब्रह्मप्रजापती॥ सर्वाश्च देवताः स्वाहेति प्राशनान्ते काꣳस्ये सम्भार नोप्यौदुम्बरपालाशानि ससुराणि शाड्वलंगोमयं दधि मधु घृतं कुशान्यवांश्वासनोपस्थानेषु प्रोक्षेत्पूर्वे सन्धावाभिमृशति-श्रीश्च त्वा यशश्च पूर्वे सन्धौ गोपायेतामिति। दक्षिणे सन्धावभिमृशति-यज्ञश्च त्वा दक्षिणा च दक्षिणे सन्धौ गोपायेतामिति। पश्चिमे सन्धावभिमृशति अन्नं च त्वा ब्राह्मणाश्च पश्चिमे सन्धौ गोपायेतामिति। उत्तरे सन्धावभिमृशति-ऊ उर्क्क त्वा सूनृता चोत्तरे सन्धौ गोपायेतामिति। निष्क्रम्य दिश उपतिष्ठते-केता च मा सुकेता च पुरस्तद्गोपायेतामित्यग्निर्वैकेतादित्यः सुकेता तौप्रपद्ये ताभ्यां नमोऽस्तु तौ मा पुरस्ताद्गोपायेतामिति। अथ दक्षिणतो गोपायमानं च मा रक्षमाणा च दक्षिणतो गोपायेतामित्यहर्वै गोपायमानꣳ रात्री रक्षमाणा ते प्रपद्ये ताभ्यां नमोऽस्तु ते मा दक्षिणतो गोपायेतामिति। अथ पश्चाद्दीदिविश्व मा जागृविंश्च पश्चाद्गोपयेतामित्यन्नं दीदिविः प्राणो जागृविस्तौ प्रपद्ये ताभ्यां नमोऽस्तु पश्चाद्गोपायेतामिति। अथोत्तर तो
स्वप्नश्च मानवद्राणश्चोत्तरतो गोपायेतामिति चन्द्रमा वा अस्वप्नो वायुरनवद्राणस्तौ प्रपद्ये ताभ्यां नमोऽस्तु तौमोत्तरतो गोपायेतामिति॥ निष्ठितां प्रपद्यते धर्मस्थूणाराजꣳ श्रीस्तूपमहोरात्रे द्वारफलके॥ इन्द्रस्य गृहा वसुमन्तो वरूथिनस्तानहं प्रपद्ये सह प्रजया पशुभिः सह॥ यन्मे किञ्चिदस्त्युपहूतः सर्वगणः सखायः साधुसम्मतः॥ तां त्वा शालेऽरिष्टवीरा गृहान्नः सन्तु सर्वतइति ततो ब्राह्मणभोजनम्॥ ४॥

   “अथातो वापीकूपतडागारामदेवतायतनपुष्करिण्याम्प्रतिष्ठापनं व्याख्यास्यामः। तत्रोदगयन आपूर्य्यमाणपक्षे पुण्याहे तिथिवारकरणे नक्षत्रे च गुणान्विते तत्र वारुणं यवमयं चरुꣳश्रपयित्वाज्यभागाविष्ट्वाऽऽज्याहुतीर्जुहोति-त्वन्नो अग्ने सत्वन्नो अग्न इमं मे वरुण तत्त्वायामि ये ते शतमयाश्चाग्न उदुत्तममुरुꣳहि राजा वरुणस्योत्तम्भनमग्नेरनीकमिति दशर्च्चꣳहुत्वास्थालीपाकस्य जुहोति–अग्नये स्वाहा सोमाय स्वाहा वरुणाय स्वाहा यज्ञाय स्वाहोग्राय स्वाहा भीमाय स्वाहा शतक्रतवे स्वाहा व्युष्टयैस्वाहा स्वर्गाय स्वाहेति। यथोक्तꣳ स्विष्टकृत्प्राशनान्ते जलचराणि क्षिप्त्वाऽलंकृत्य गां तारयित्वा पुरुषसूक्तं जपन्नाचार्याय वरं दत्वा कर्णवेष्टकौवासाꣳ सिधेनुर्दक्षिणा, ततो ब्राह्मणभोजनम्॥५॥”

   अथातो मणिकावधानम्। उत्तरपूर्वस्यां दिशि यूपवदवटं खात्वा कुशानास्तीर्याक्षतानरिष्टकान्सुमनसः कपर्दकांश्चान्यानि चाभिमङ्गलानि तस्मिन् मिनोति– "मणिकꣳ समुद्रोऽसि ” इति। अप आसिञ्चति – "आपो रेवतीः क्षयथा हि वस्वःक्रतुं च भद्रं बिभृथामृतं च॥ रायश्च स्थ स्वपत्यस्य पत्नी सरस्वती तद्गृणते वयोधात्"इति, आपोहिष्ठेति च तिसृभिः। ततो ब्राह्मणभोजनम्॥ ६॥

   अथातः शीर्षरोगभेषजम्। पाणी प्रक्षाल्य भ्रुवौ विमार्ष्टि–चक्षुर्भ्याꣳश्रोत्राभ्यां गोदानाच्छुबुकादधि॥ यक्ष्मꣳ
शीर्षण्यꣳ रराटाद्विवृहामीममिति। अर्द्धञ्चेदवभेदकविरूपाक्ष श्वेतपक्ष महायशः॥ अथो चित्रपक्षशिरो माऽस्याभिताप्सीदिति, क्षेम्यो ह्येव भवति॥७॥

   उतूलपरिमेहः। स्वपतो जीवविषाणे स्वं मूत्रमासिच्यापसलवि त्रिः परिषिञ्चन्परीयात्। परि त्वा गिरेरहं परिमातुः परिस्वसुः॥ परिपित्रोश्च भ्रात्रोश्च सख्येभ्यो विसृजाम्यहम्॥ उतूल परिमीढोऽसि परिमीढः क्वगमिष्यसीति। स यदि भ्रम्याद्द्दावाग्निमुपसमाधाय घृताक्तानि कुशेण्ड्वानि जुहुयात्। परि त्वा ह्वल नो ह्वल निर्वृत्तेन्द्रवीरुधः॥ इन्द्रपाशेन सित्वा मह्यं मुक्त्वाथान्यमानयेदिति क्षेभ्यो ह्येव भवति॥ ८॥

   शूलगवः। स्वर्ग्यः पशव्यः पुत्र्यो धन्यो यशस्य आयुष्यः। औपासनमरण्यꣳ हृत्वा वितानꣳ साधयित्वा रौद्रं पशुमालभेत साण्डम्। गौर्वाशब्दात्। वपाꣳश्रपयित्वा स्थालीपाकमवदानानि च रुद्राय वपामन्तरिक्षाय वसाꣳस्थालीपाकमिश्राण्यवदानानि जुहोत्यग्नये रुद्राय शर्वाय पशुपतय उग्रायाशनये भवाय महादेवायेशानायेति च वनस्पतिः स्विष्टकृदन्ते दिग्व्याघारणम्। व्याघारणान्ते पत्नीःसंयाजयन्तीन्द्राण्यैरुद्राण्यै शर्वाण्यै भवान्या अग्निं गृहपतिमिति। लोहितं पालाशेषु कूर्चेषु रुद्राय सेनाभ्यो बलिꣳ हरति यास्ते पुरतात्सेनास्ताभ्य एष बलिस्ताभ्यस्ते नमो यास्ते दक्षिणतः सेनास्ताभ्य एष बलिस्ताभ्यस्ते नमो यास्ते पश्चात्सेनास्ताभ्य एष बलिस्ताभ्यस्ते नमो यास्त रुद्रोत्तरतः सेनास्ताभ्य एष बलिस्ताभ्यस्ते नमो यास्ते रुद्रोपारिष्टासनास्ताभ्य एष बलिस्ताभ्यस्ते नमो यास्ते रुद्राधस्तात्सेनास्ताभ्यएष बलिस्ताभ्यस्ते नम इति। ऊवध्यं लोहितलिप्तमग्नौप्रास्यत्यधोवा निखनति। अनुवातं पशुमवस्थाप्य रुद्रैरुपतिष्ठते प्रथमोत्तमाभ्यां वाऽनुवाकाभ्याम्। नैतस्य पशोर्ग्रामꣳ इति। एतेनैव गोयज्ञो व्याख्यातः। पायसेनानर्थलुप्तः तस्य तुल्यवया गौदक्षिणा॥ ९॥

 अथ वृषोत्सर्गो गोयज्ञेन व्याख्यातः। कार्तिक्यां पौर्णमास्याꣳरेवत्यां वाऽऽश्वयुजस्य मध्येगवाꣳसुसमिद्धमग्निं कृत्वाऽऽज्यꣳसंस्कृत्यहरतिरिति षट् जुहोति प्रतिमन्त्रम् पूषा गा अन्वेतु नः पूषा रक्षत्वर्वतः॥ पूषा वाजꣳसनोतु नः स्वाहेति पौष्णस्य जुहोति। रुद्राञ्जापित्वैकवर्णं द्विवर्णं वायोर्वा यूथं छादयति यं वायूथं छादयेद्रोहितो वैव स्यात्सर्वाङ्गैरुपेतो जीववत्सायाः पयस्विन्याः पुत्रो यूथे च रूपस्वित्तमः स्यात्तमलंकृत्य यूथे मुख्याश्चतस्रोवत्सतर्यस्तावालंकृत्यैतं युवानं पतिं वो ददामि तेन क्रीडन्तीश्च रथप्रियेण॥ मा नः साप्तजनुषाऽसुभगा रायस्पोषेण समिषा मदेमेत्येतयैवोत्सृजेरन्। नभ्यस्थमभिमन्त्रयते मयोभूरित्यनुवाकशेषेण वामे चक्रं दक्षिणे त्रिशूलꣳ सर्वासां पयसि पायसꣳ श्रपयित्वा ब्राह्मणान्भोजयेत्। पशुमप्येके कुर्वन्ति तस्य शूलगवेन कल्पो व्याख्यातः॥१०॥

  अथोदककर्म अद्विवर्षे प्रेते मातापित्रोराशौचम्। शौचमेवेतरेषामेकरात्रं त्रिरात्रं वा शरीरमदग्ध्वा निखनन्ति अन्तः सूतके चेदोत्थानादाशौचꣳ सूतकवत्। नात्रोदककर्म। द्विवर्षप्रभृति प्रेतमाश्मशानात्सर्वेऽनुगच्छेयुः यमगाथां गायन्तो यमसूक्तं च जपन्त इत्येके। यद्युपेतो भुमिजोषणादि समानमाहिताग्नेरोदकान्तस्य गमनात् शालाग्निना दहन्त्येनमाहितश्चेत्। तुष्णीं ग्रामाग्निनेतरम्। संयुक्तं मैथुनं वोदकं याचेरन्नुदकं करिष्यामह इति कुरुध्वं मा चैवं पुनरित्यशतवर्षे प्रेते कुरुध्वमेवेतरास्मिन् सर्वे ज्ञातयोऽपोभ्यवयन्त्यासप्तमात्पुरुषाद्दशमाद्वासमानग्रामवासे यावत्सम्बन्धमनुस्मरेयुः। एकवस्त्राः प्राचीनावीतिनः सव्यस्यानामिकयापनोद्यापनः शोशुचदघमिति दक्षिणामुखा निमज्जन्ति प्रेतायोदकꣳ सकृत्प्रसिञ्चन्त्यञ्जलिनाऽसावेतत्त उदकमिति उत्तीर्णाञ्छुचौदेशे शाड्वलवत्युपविष्टांस्तत्रैनानपवदेयुः। अनवेक्षमाणा ग्राममायान्ति रीतीभूताः कनिष्ठपूर्वाः। निवेशनद्वारे पिचुमन्दपत्राणि विदश्याचम्योदकमग्निंगोमयं गौरसर्षपांस्तैलमालभ्याऽऽश्मानमाक्रम्य प्रविशन्ति त्रिरात्रं ब्रह्मचारिणोऽधः शायिनो न किञ्चन कर्म कुर्युर्न प्रकुर्वीरन् कीत्वा लब्ध्वा वा दिवैवान्नमश्नीयुरमाꣳसम्प्रेताय पिण्डं दत्वाऽवनेजनदानप्रत्यवनेजनेषु नामग्राहम्। मृन्मये ताꣳ रात्रीꣳक्षीरोदके विहायसि निदध्युः प्रेतात्र स्नाहीति त्रिरात्रꣳ। शावमाशौचम्, दशरात्रमित्येके। न स्वाध्यायमधीयीरन् नित्यानि निवर्तेरन्वैतानवर्जम् शालाग्नौ चैके। अन्य ऽएतानि कुर्युः। प्रेतस्पर्शिनो ग्रामं न प्रविशेयुरानक्षत्रदर्शनात्। रात्रौ चेदादित्यस्य प्रवेशनादि समानमितरैः। पक्षं द्वौ वाऽऽशौचम्। आचार्ये चैवम्। मातामहयोश्च स्त्रीणां चाप्रत्तानाम्। प्रत्तानामितरे कुर्वीरन्। ताश्च तेषाम्।प्रोषितश्चेत्प्रेयाच्छ्रवणप्रभृति कृतोदकाः कालशेषमासीरन्। अतीतश्चैकरात्रंत्रिरात्रं वा। अथ कामोदकान्यृत्विक्श्वशुरसखिसम्बन्धिमातुलभागिनेयानाम्। प्रत्तानां चैकादश्यामयुग्मान्ब्राह्मणान्भोजयित्वा माꣳसवत्। प्रेतायोद्दिश्य गामप्येकेघ्नन्ति पिण्डकरणे प्रथमः पितॄणां प्रेतः स्यात्पुत्रवांश्चेत्। निवर्तेत चतुर्थः संवत्सरं पृथगेके। न्यायस्तु न चतुर्थः पिण्डो भवतीति श्रुतेः अहरहरन्नमस्मै ब्राह्मणायोदकुम्भं च दद्यात्। पिण्डमप्येके निपृणन्ति॥११॥

  पशुश्चेदाप्लाव्यागामग्रेणाग्नीन्परीत्य पलाशशाखान्निहन्ति परिव्ययणोपाकरणनियोजनप्रोक्षणान्यावृता कुर्याद्यच्चान्यत्। परिपशव्ये हुत्वा तूष्णीमपराः पञ्च वपोद्धरणं चाभिघारयेद्देवताञ्चादिशेत्। उपाकरणनियोजनप्रोक्षणेषु स्थालीपाके चैवम्। वपाꣳहुत्वाऽवदानान्यवद्यति सर्वाणि त्रीणि पञ्च वा स्थालीपाकमिश्राण्यवदानानि जुहोति पश्वङ्गं दक्षिणा यद्देवते तद्देवतं यजेत्तस्मै च भागं कुर्यात्तं च ब्रूयादिममनुप्रापयेति नद्यन्तरे नावं कारयेन्नवा॥१२॥ 

  अथातोऽवकीर्णिप्रायश्चित्तम्। अमावास्याया चतुष्पथे गर्दभं पशुमालभते निर्ऋतिं पाकयज्ञेन यजेत। अप्स्ववदानहोमः भूमौ पशुपुरोडाशश्रपणम्।तां छविं परिदधीत ! ऊर्ध्वबालामित्येके। सम्वत्सरं भिक्षाचर्यं चरेत्स्वकर्म परिकीर्तयन्। अथापरमाज्याहुतीर्जुहोति। कामावकीर्णोऽस्म्यवकीर्णोऽस्मि कामकामाय स्वाहा कामाभिद्रुग्धोऽस्म्यभिद्रुग्धोऽस्मि कामकामाय स्वाहेति। अथोपतिष्ठते सम्मा सिञ्चन्तु मरुतः समिन्द्रः संबृहस्पतिः। सं मा यमग्निः सिञ्चतु प्रजया च धनेन चेति एतदेव प्रायश्चित्तम्॥ १३॥

  अथातः सभाप्रवेशनम्। सभामभ्येति सभाङ्गिरसि नादिर्नामासि त्विषिर्नामासि तस्यैते नम इति। अथ प्रविशति सभा च मा समितिश्चोभेप्रजापतेर्दुहितरौ सचेतसौ॥ यो मा न विद्यादुपमासतिष्ठेत्सचेतनो भवतु शंसथे जन इति पर्षदमेत्य जपेदाभिभूरहमागम विराडप्रतिवाश्याः॥ अस्याः पर्षद ईशानः सहसा सुदुष्टरो जन इति। स यदि मन्येत क्रुद्धोऽयमिति तमभिमन्त्रयते या तु एषा रराट्या तनूर्मन्योः क्रोधस्य नाशनी॥ तां देवा ब्रह्मचारिणो विनयन्तु सुमेधसः॥ द्यौरहं पृथिवी चाहं तौ ते क्रोधं नयामसि गर्भमश्वतुर्य्यसहासाविति। अथ यदि मन्येत द्रुग्धोऽयमिति तमभिमन्त्रयते तान्ते वाचमास्य आदत्ते हृदय आदधे यत्र यत्र निहिता वाक्तां ततस्तत आददे यदहं ब्रवीमि तत्सत्यमधरोमत्तांद्यस्वेति। एतदेव वशीकरणम्॥१४॥

   अथातो रथारोहणम्। युङ्क्तेति रथं संप्रेष्य युक्त इति प्रोक्ते साविराडित्येत्य चक्रे अभिभृशति रथन्तरमसीति दक्षिणम्। बृहदसीत्युत्तरम्। वामदेव्यमसीति कूचरीम्ꣳहस्तेनोपस्थमभिमृशति। अङ्कौन्यङ्कावभितो रथं यौध्वान्तं वाताग्रमनुसञ्चरन्तम्। दूरेहेतिरिन्द्रियवान्पतति ते नोग्नयः पप्रयः पारयन्त्विति नमो माणिचरायेति दक्षिणं धुर्यंप्राजति। गवां मध्ये स्थापयत्यप्राप्य देवताः प्रत्यवरोहेत्संप्रति ब्राह्मणान्मध्ये गा अभिकम्प पितॄन्। न स्त्री ब्रह्मचारिणौ सारथी स्याताम्। मुहूर्तमतीयाय जपेदिहरतिरिहरमध्वम्। एके मास्त्विह रतिरिति च। स यदि दुर्बलो रथःस्यात्तमास्थाय जपेदयं वामश्विना रथो मा दुर्गे मास्तरोरिषदिति। तस्य न काचनार्तिर्न्न रिष्टिर्भवति या त्वाऽध्वानं विमुच्य रथं यवसोदके दापयेदेष उह वाहनस्यापह्नव इति श्रुतेः॥१५॥

 अथातो हस्त्यारोहणम्। एत्य हस्तिनमभिमृशति हस्तियशसमसि हस्तिवर्चसमसीति। अथारोहतन्द्रिस्य त्वा वज्रेणाभितिष्ठामि स्वस्ति मा सम्पारयेति। एतेनैवाश्वारोहणं व्याख्यातम्। उष्ट्रमारोक्ष्यन्नभिमन्त्रयते त्वाष्ट्रोऽसि त्वष्टृदैवत्यः स्वस्ति मा सम्पारयेति। रासभमारोक्ष्यन्नभिमन्त्रयते शूद्रोऽसि शूद्रजन्माग्नेयो वै द्विरेताः स्वस्ति मा सम्पारयेति। नदीमुत्तरिष्यन्नभिमन्त्रयते नमो रुद्रायाप्सुषदे स्वस्ति मा सम्पारयेति। नावमारोक्ष्यन्नभिमन्त्रयते सुनावमिति। उत्तरिष्यन्नभिमन्त्रयते सुत्रामाणमिति। वनमभिमन्त्रयते नमो रुद्राय वनसदे स्वस्ति मा सम्पारयेति। गिरिमभिमन्त्रयते नमो रुद्राय गिरिषदे स्वस्ति मा सम्पारयेति। चतुष्पथमभिमन्त्रयते नमो रुद्राय पथिषदे स्वस्ति मा सम्पारयेति। श्मशानमभिमन्त्रयते नमो रुद्राय पितृषदे स्वस्ति मा सम्पारयेति। गोष्ठमाभिमन्त्रयते नमो रुद्राय शकृत्पिण्डसदे स्वस्ति मा सम्पारयेति। यत्र चान्यत्रापि नमो रुद्रायेत्येव ब्रूयाद्रुद्रो ह्येवेदꣳ
सर्वमितिश्रुतेः। सिचाऽवधूतोऽभिमन्त्रयते सिगसि न वज्रोऽसि नमस्ते अस्तु मा माहिꣳसीरिति। स्तनयित्नुमभिमन्त्रयते शिवा नो वर्षाः सन्तु शिवा नः सन्तु हेतयः। शिवा नस्ताः सन्तु यास्त्वꣳसृजसि वृत्रहन्निति। शिवा वाश्यमानामभिमन्त्रयते शिवो नामेति। शकुनिं वाश्यमानमभिमन्त्रयते हिरण्यपर्णशकुने देवानां प्रहितंगम॥ यमदूत नमस्ते अस्तु किन्त्वाकार्क्कारिणोऽब्रवीदिति। क्षेम्यो ह्येव भवति। लक्षण्यं वृक्षमभिमन्त्रयते मा त्वाऽशनिर्मा परशुर्म्मा वातो मा राजप्रेषितो दण्डः॥ अङ्कुरास्ते प्ररोहन्तु निवाते त्वाऽभिवर्षतु। अग्निष्टेमूलम्माहिꣳ सीत्स्वस्ति तेऽस्तु वनस्पते स्वस्ति मेऽस्तु वनस्पत इति। स यदि किंचिल्लभेत तत्प्रतिगृह्णाति द्यौस्त्वा ददातु पृथिवी त्वा प्रतिगृह्णात्विति। अथ यद्योदनं लभेत् तत्प्रतिगृह्णाति द्यौस्त्वा ददातु पृथिवी त्वा प्रतिगृह्णात्विति। तस्य द्विःप्राश्नाति ब्रह्मा त्वा ऽश्नातु ब्रह्मा त्वा प्राश्नात्विति। अथ यदि मन्थं लभेत् तम्प्रतिगृह्णाति द्यौस्त्वा ददातु पृथिवी त्वा प्रतिगृह्णात्विति। तस्य त्रिः प्राश्नाति ब्रह्मा त्वा ऽश्नातु ब्रह्मा त्वा प्राश्नातु ब्रह्मा त्वा पिबत्विति। अथातोऽधीत्याधीत्यानिराकरणम। प्रतीकम्मे विचक्षणं जिह्वा मे मधु यद्वचः॥ कर्णाभ्या भूरि शुश्रुवेमा त्वꣳहार्षीच्छ्रुतम्मयि॥ ब्रह्मणः प्रवचनमसि ब्रह्मणः प्रतिष्ठानमसि ब्रह्मकोशोऽसि। सनिरसि शान्तिरस्यनिराकरणमसि ब्रह्मकोशम्मे विश॥ वाचा त्वा पिदधामि वाचा त्वा पिदधामीति तिष्ठ प्रतिष्ठ स्वरकरणकण्ट्यौरसदन्त्यौष्ठ्यग्रहणधारणोच्चारणशक्तिर्मयि भवतु आप्यायन्तु मेङ्गानि वाक्प्राणश्चक्षुः श्रोत्रं यशो बलम्॥ यन्मे श्रुतमधीतं तन्मे मनसि तिष्ठतु तिष्ठतु॥१६॥

इति श्रीपारस्काराचार्यविरचिते गृह्यसूत्रे तृतीयकाण्डः समाप्तः॥३॥

  अथ श्राद्धसूत्रम्॥ का०प० सूत्रे— अपरपक्षे श्राद्धं कुर्वीतोर्द्धंवा चतुर्थ्या यदहः सम्पद्येत तदहर्ब्रह्मणानामन्त्र्य पूर्वेद्युर्वा स्नातकानेके यतीन्गृहस्थान साधून् वा श्रोत्रियान् वृद्धाननवद्यान्स्वकर्मस्थानभावेऽपि शिष्यान् स्वाचारान्द्विर्ग्नशुक्लविक्लिध श्यावदन्तविद्धप्रजननव्याधितव्यङ्गिश्वित्रिकुष्ठिकुनखिवर्ज्यमानिन्द्येनामन्त्रितो नापक्रा-मेदामन्त्रितो वान्यदन्नं न प्रतिगृह्णीयात्स्नाताञ्छुचीनाचान्तान्प्राङ्मुखानुपवेश्य दैवे युग्मानयुग्मान्यथाशक्ति पित्र्यएकैकस्योदङ्मुखान्द्वौ वा दैवे त्रीन् पित्र्य एकैकमुभयत्र वा मातामहानामप्येवं तन्त्रं वा वैश्वदेविकम् श्रद्धान्वितः श्राद्धं कुर्वीत शाकेनापि नापरपक्षमतिक्रामे- न्मासि मासि वोशनमिति श्रुतेस्तदहः शुचिरक्रोधनो ऽत्वरितोऽप्रमत्तः सत्यवादी स्यादध्वमैथुनश्रमस्वाध्यायान्वर्जयेदावाहनादि वाग्यत उपस्पर्शनादामन्त्रिताश्चैवम्॥१॥

  दैवपूर्वꣳश्राद्धं पिण्डपितृयज्ञवदुपचारः पित्र्ये द्विगुणास्तु दर्भाःपवित्रपाणिर्दद्यादासीनः सर्वत्र प्रश्नेषु पङ्क्तिमूर्धन्यं पृच्छति सर्वान्वासनेषु दर्भानास्तीर्य विश्वान्देवानावाहयिष्य इति पृच्छत्यावाहयेत्यनुज्ञातो विश्वेदेवास आगतेत्यनयाऽऽवाह्यावकीर्य विश्वेदेवाः शृणुतेममिति जपित्वा पितॄनावाहयिष्य इति पृच्छत्यावाहयेत्यनुज्ञात उशन्तस्त्वेत्यनयाऽऽवाह्यावकीर्याऽऽन्तु न इति जपित्वा यज्ञियवृक्षचमसेषु पवित्रान्तर्हितेष्वेकैकस्मिन्नप आसिञ्चति शन्नोदेवीरित्येकैकस्मिन्नेव तिलानावपति तिलोऽसिसोमदैवत्यो गोसवे देवनिर्मितः। प्रत्नमद्भिः प्रत्तः स्वधया पितॄꣲलोकान्प्रीणाहि नः स्वाहेतिसौवर्णराजतौदुम्बरखड्गमणिमयानां पात्राणामन्यतमेषु यानि वा विद्यन्ते पत्रपुटेषु वैकैकस्यैकैकेन ददाति सपवित्रेषु हस्तेषु या दिव्या आपः पयसा सम्वभूवुर्या अन्तरिक्षा उत पार्थिवीर्याः॥ हिरण्यवर्णा यज्ञियास्तान आपः शिवाः शिवतमाः सꣳस्योनाःसुहवा भवन्त्वित्यसावेष तेऽर्घ इति प्रथमे पात्रे सꣳस्रावान्समवनीय पितृभ्यः स्थानमसीति न्युब्जं पात्रंनिदधात्यत्र गन्धपुष्पधूपदीपवाससां च प्रदानम्॥२॥

  उद्धृत्य घृताक्तमन्नंपृच्छति–अग्नौकरिष्य इतिकुरुष्वेत्यनुज्ञातः पिण्डपितृयज्ञवद्धुत्वाहुतशेषं दत्वा पात्रमालभ्य जपति पृथिवी ते पात्रं द्यौरपिधानं ब्राह्मणस्य मुखे अमृते अमृतं जुहोमि स्वाहेति वैष्णव्यर्च्चायजुषा वाऽङ्गुष्ठमन्नेऽवगाह्यापहता इति तिलान्प्रकीर्योष्णꣳ स्विष्टमन्नं दद्याच्छक्त्या वाश्नत्सु जपेत् व्याहृतिपूर्वांगायत्रीꣳसप्रणवाꣳसकृत्त्रिर्वाराक्षोघ्नीः पित्र्यमन्त्रान्पुरुषसूक्तमप्रतिरथमन्यानि च पवित्राणि तृप्तान् ज्ञात्वाऽन्नं प्रकीर्य सकृत्सकृदपो दत्वा पूर्ववद्गायत्रीं जपित्वा मधुमतीर्मधुमध्विति च तृप्ताः स्थेति पृच्छति तृप्तास्मइत्यनुज्ञातः शेषमन्नमनुज्ञाप्य सर्वशेषमन्नमेकतोध्दृत्योच्छिष्टसमीपे दर्भेषु त्रीस्त्रीन्पिण्डानवनेज्य दद्यादाचान्तेष्वित्येक आचान्तेषु उदकं पुष्पाण्यक्षतानक्षय्योदकं च दद्यादघोराः पितरः सन्तु सन्त्वित्युक्ते गोत्रंनो वर्धतां वर्धतामित्युके दातारो नोऽभिवर्धन्तां वेदाः सन्ततिरेव च॥ श्रद्धा च नो मा व्यगमद्बहु देयं च नोस्त्वित्याशिषः प्रतिगृह्य स्वधा वाचनीयान्सपवित्रान्कुशनास्तीर्य स्वधां वाचयिष्य इति पृच्छति वाच्यतामित्यनुज्ञातः पितृभ्यः पितामहेभ्यः प्रपितामहेभ्यो मातामहेभ्यः प्रमातामहेभ्यो वृद्धप्रमातामहेभ्यश्च स्वधोच्यतामित्यस्तु स्वधेत्युच्यमाने स्वधावाचनीयेष्वपो निषिञ्चत्यूर्जमित्युत्तानं पात्रंकृत्वा यथाशक्ति दक्षिणां दद्याद्ब्राह्मणभ्योविश्वेदेवाः प्रीयन्तामिति दैवे वाचयित्वा वाजेवाजेवतेति विसृज्याऽऽमावाजस्येत्यनुव्रज्य प्रदक्षिणीकृत्य नमस्कृत्योपविशेत्॥ ३॥

   अथैकोद्दिष्टम्–एकोर्घएकं पवित्रमेकःपिण्डो नावाहनं नाग्नौकरणं नात्र विश्वेदेवाः स्वदितमिति तृप्तिप्रश्नः सुस्वदितमितीतरे ब्रूयुरुपतिष्ठतामित्यक्षय्यस्थानेऽभिरम्यतामिति विसर्गोऽभिरताः स्म इतीतरे॥ ४॥

   ततः संवत्सरे पूर्णे त्रिपक्षे द्वादशाहे वा यदहर्वावृद्धिरापद्येतचत्वारि पात्राणि सतिलगन्धोदकानि पूरयित्वा त्रीणि पितॄणामेके प्रेतस्य। प्रेतपालं पितृपात्रेष्वासिञ्चति ये समाना इति द्वाभ्याम् एतेनैव पिण्डो व्याख्यात अत ऊर्ध्वꣳसंवत्सरे संवत्सरे प्रेतायान्नं दद्याद्यस्मिन्नहनि प्रेतः स्यात्॥ ५॥

    आभ्युदयिके प्रदक्षिणार्थमुपचारःपूर्वाह्णे पित्र्यमन्त्रवर्ज्यंजप ऋजवोदर्भा यवैस्तिलार्थाः सम्पन्नमिति तृप्तिप्रश्नः सुसम्पन्नमितीतरे ब्रूयुर्दधिबदराक्षतमिश्राःपिण्डा नान्दीमुखान्पितॄनावाहयिष्य इति पृच्छत्यावाहयेत्यनुज्ञातो नान्दीमुखाः पितरः प्रीयन्तामित्यक्षय्यस्थाने नान्दीमुखान्पितॄन्वाचयिष्य इति पृच्छति वाच्यतामित्यनुज्ञातो नान्दीसुखाः पितरः पितामहाः प्रपि तामहाः मातामहाः प्रमातामहा वृद्धप्रमातामहाश्च प्रीयन्तामिति न स्वधां प्रयुञ्जीत युग्मानाशयेदत्र॥६॥

  अथ तृप्तिर्ग्राम्याभिरोषधीभिर्मासं तृप्तिस्तदभाव आरण्याभिर्मूलफलैरोषधीभिर्वासहान्नेनोत्तरास्तर्पयन्ति
छागोस्रमेषानालभ्यक्रीत्वा लब्ध्वा वा न स्वयं मृतानाहृत्य पचेन्मासद्वयं तु मत्स्यैर्मासत्रयं तु हारिणेन चतुर औरभ्रेण पञ्च शाकुनेन षट् छागेन सप्त कौर्मेणाष्टौ वाराहेण नव मेषमाꣳसेन दश माहिषेणैकादश पार्षतेन संवत्सरं तु गव्येन पयसापायसेन वा वार्ध्रीणसमाꣳसेन द्वादशवर्षाणि॥७॥

  अथाक्षय्यतृप्तिः खङ्गमाꣳसं कालशाकं लोहच्छागमाꣳसं महाशल्को वर्षासु मघाश्राद्धꣳहस्तिच्छायायां च मन्त्राध्यायिनः पूताः शाखाध्यायी षडङ्गविज्ज्येष्ठसामगो गायत्रीसारमात्रोऽपि पञ्चाग्निः स्नातकस्त्रिणाचिकेतास्त्रिमधुस्त्रिपर्णी द्रोणपाठको ब्राह्मोढापुत्रश्चेति पङ्क्तिपावनो वागीश्वरो याज्ञिकश्च नियोज्या अभावेऽप्येकं वेदविदं पङ्क्तिमूर्द्धनि नियुञ्ज्या- दासहस्रात्पङ्क्तिंपुनातीति वचनात्॥८॥

   अथ काम्यानि भवन्ति स्त्रियोऽप्रतिरूपाः प्रतिपदि द्वितीयायाꣳस्त्रीजन्म श्वास्तृतीयायां चतुर्थांक्षुद्रपशवः पुत्राः पञ्चम्याꣳद्युतर्द्धिः षष्ठ्या कृषिःसप्तम्यां वाणिज्यमष्टम्यामेकशफं नवम्यांदशम्यां गावःपरिचारका एकादश्यां धनधान्यꣳ हिरण्यं तु द्वादश्यां कुप्यं ज्ञातिश्रेष्ठ्यं च त्रयोदश्यांयुवानस्तत्र म्रियन्ते शस्त्रहतस्य चतुर्दश्याममावास्यायाꣳ सर्वमित्यमावास्यायाꣳसर्व्वमिति॥९॥

इति कात्यायनोक्तः नवकण्डिकासूत्रः श्राद्धकल्पः समाप्तः॥

![](../books_images/U-IMG-1710919121Untitled-removebg-preview(1).png)

.

**अथ परिशिष्टशौचसूत्रम्।**

    अथातः शौचविधिं व्याख्यास्यामो दूरङ्गत्वा दूरतरङ्गत्वा यज्ञोपवीतर्ठंशिरसि दक्षिणकर्णे वा धृत्वा तृणमन्तर्धानङ्कृत्वोपविश्याहनीत्युत्तरतो, निशायान्दक्षिणत, उभयोः सन्ध्ययोरुदङ्मुखो नाग्नौन गोसमीपे नाप्सु, नागे वृक्षमूले चतुष्पथे गवाङ्गोष्ठे देवब्राह्मणसन्निधौ, दहनभूमिं भस्माच्छन्नं देशं फालकृष्टभुमिञ्च वर्जयित्वा मूत्रपुरीषे कुर्यात्। ततः शिश्नं गृहीत्वोत्थायद्भिः शौचं गन्धलेपहरं विदध्यात् लिङ्गे देया सकृन्मृद्वै त्रिवारं गुदे दशधा वामपाणावुभयोः सप्तवारं मृत्तिकां दद्यात्। करयोः पादयोः सकृत्सकृदेव मृत्तिका देयोति शौचङ्गृहस्थानां, द्विगुणं ब्रह्मचारिणां, त्रिगुणं वनस्थानां, चतुर्गुणं यतीनामिति॥ यद्दिवाविहितं शौचं तदर्धं निशायाम्भवति मार्गे चेत्तदर्धमार्त्तश्चेद्यथाशक्ति कुर्यात्॥१॥  

  प्रक्षालितपाणिपादः शुचौ देश उपविश्य नित्यं बद्धशिखी यज्ञोपवीती प्रागुदङ्मुखो वा भूत्वा जान्वोर्मध्ये करौ कृत्वाऽशूद्रानीतोदकैर्द्विजातयो यथाक्रमं हृत्कण्ठतालुगैराचामन्ति। न तद्भिन्नोष्ठेन न विरलाङ्गुलिभिर्न तिष्ठन्नैव हसन्नापि फेनबुदबुदयुतम्। ब्रह्मतीर्थेन त्रिः पिबेद्द्विः परिमृजेत्। ब्राह्मणस्य दक्षिणहस्ते पञ्चतीर्थानि भवन्ति अङ्गुष्ठमूले ब्रह्मतीर्थं कनिष्ठिकाङ्गलिमूले प्रजापतितीर्थं तर्जन्यङ्गुष्ठमध्यमूले पितृतीर्थमङ्गुल्पग्रे देवतीर्थं मध्येऽग्नितीर्थमित्येतानि तीर्थानि भवन्ति॥२॥

   प्रथमं यत्पिबति तेन ऋग्वेदं प्रीणाति, द्वितीयं यत्पिबति तेन यजुर्वेदं प्रीणाति, तृतीयं यत्पिबति तेन सामवेदं प्रीणाति, चतुर्थं यदि पिबेत्तेनाथर्ववेदेतिहासपुराणानि प्रीणाति, यदङ्गुलिभ्यः स्रवति तेन नागयक्षकुबेराः सर्वे वेदाः प्रीणन्ति, यत्पादाभ्युक्षणं पितरस्तेन प्रीणन्ति,यन्मुखमुपस्पृशत्यग्निस्तेन प्रीणाति, यन्नासिके उपस्पृशति वायुस्तेन प्रीणाति, यत् चक्षुरुपस्पृशति सूर्यस्तेन प्रीणाति, यच्छोत्रमुपस्पृशति दिशस्तेन प्रीणान्ति, यन्नाभिमुपस्पृशति ब्रह्मा तेन प्रीणाति, यदधृदयमुपस्पृशति, तेन परमात्मा प्रीणाति, यच्छिर उपस्पृशति रुद्रस्तेन प्रीणाति, यद्बाहू उपस्पृशति विष्णुस्तेन प्रीणाति, मध्यमानामिकयामुखं तर्जन्यङ्गुष्ठेन नासिकां मध्यमाङ्गुष्ठेन चक्षुषो अनामिकाङ्गुष्ठेन श्रोत्रं कनिष्ठिकाङ्गुष्ठेन नाभिं हस्तेन हृदयं सर्वाङ्गुलिभिः शिर इत्यसौ सर्वदेवमयो ब्राह्मणो देहिनामित्याह इत्येवं शौचविधिं कृत्वा ब्रह्मलोके महीयते ब्रह्मलोके महीयते इत्याह भगवान् कात्यायनः॥

**अथ स्नानसूत्रम्।**

  अथातो नित्यस्नानं नद्यादौ मृद्गोमयकुशतिलसु मनस आहृत्योदकान्तं गत्वा शुचौ देशे स्थाप्य प्रक्षाल्य पाणिपादं कुशोपग्रहो बद्धशिखी यज्ञोपवीत्याचम्योरुर्ठंहीति तोयमामन्त्र्यावर्तयेद्येतेशतमिति, सुमित्रियान, इत्यपोऽञ्जलिनाऽऽदाय दुर्मित्रिया इति द्वेष्यं प्रति निषिञ्चेत्कटिं बस्त्यूरू जङ्घे चरणौ करौ मृदा त्रिस्त्रिः प्रक्षाल्याचम्य नमस्योदकमालभेदङ्गानि मृदेदं विष्णुरिति, सुर्याभिमुखोनिमज्जेदापोअस्मानिति स्नास्वोदिदाभ्य इत्युन्मज्ज्य निमज्ज्योन्मज्ज्याचम्य गोमयेन विलिम्पेन्मानस्तोक इति, ततोऽभिषिञ्चेदिमम्मे वरुणेति चतसृभिर्माप उदुत्तमं मुञ्चन्त्ववभृथेत्यन्ते चैतन्नि मज्ज्योन्मज्ज्याचम्य दर्भेःपावयेदापो हिष्ठेति तिसृभिरिदमापोहविष्मतीर्द्देवीराप इति द्वाभ्यामपोदेवा द्रुपदादिव शन्नोदेवीरपांरसमपोदेवीः पुनन्तुमेति नवभिश्चित्पतिर्म्मेत्योङ्कारेण व्याहृतिभिर्गायत्र्या चादावन्ते चान्तर्जलेऽघमर्षणं त्रिरावर्त्तयेद् द्रुपदादिवाऽऽयङ्गौरिति वा तृचं प्राणायामं वा सशिरसमोमिति वा विष्णोर्वा स्मरणम्॥१॥

   उत्तीर्य धौते वाससी परिधाय मृदोरू करौ प्रक्षाल्याचम्य त्रिरायम्यासून् पुष्पाण्यम्बुमिश्राण्यूर्ध्वं क्षिप्त्वोर्ध्वबाहुः सूर्यमुदीक्षन्नुद्वयमुदुत्यंचित्रं तच्चक्षुरिति गायत्र्या च यथाशक्ति बिभ्राडित्यनुवाकपुरुषसूक्तशिवसंकल्पमण्डलब्राह्मणैरित्युपस्थाय प्रदक्षिणीकृत्य नमस्कृत्योपविशेद् दर्भेषु दर्भपाणिःस्वाध्यायं च यथाशक्त्यादावारभ्य वेदम्॥२॥

  ततस्तर्पयेद्ब्रह्माणं पूर्वं विष्णुर्ठंरुद्रं प्रजापतिं देवांच्छन्दासि वेदानृषीन् पुराणाचार्यान् गन्धर्वानितराचार्यान्त्संवत्सरञ्च सावयवं देवीरप्सरसो देवानुगान्नागान् सागरान्पर्वतान्सरितो मनुष्यान् यक्षान् रक्षांसिपिशाचान्सुपर्णान् भूतानि पशून् वन-स्पतीनोषधीर्भूतग्रामश्चतुर्विधस्तृप्यतामिति ॐकारपूर्वम्। ततो निवीती मनुष्यान्–सनकञ्च सनन्दनं तृतीयञ्च सनातनम्। कपिलमासुरिञ्चैव वोढुं पञ्चशिखन्तथा। ततोऽपसव्यं तिलमिश्रं कव्यवाढनलर्ठं सोमं यममर्यमणमग्निष्वात्तान् सोमपो बर्हिषदो यमांश्चैकै\। यमाय धर्मराजाय मृत्यवे चान्तकाय च। वैवस्वताय कालाय सर्वभूतक्षयाय च। औदुम्बराय दध्नाय नीलाय परमेष्ठिने। वृकोदराय चित्राय चित्रगुप्ताय वै नम इति एकैकस्य तिलैर्मिश्रांस्त्रींस्त्रीन्दद्याजलाञ्जलीन्। यावज्जीवकृतं पापं तत्क्षणादेव नश्यति, जीवत्पितृकोऽप्येतानन्याँश्वेतर उदीरतामङ्गिरस आयन्तुन उर्ज्जंवहन्ती पितृभ्यो येचेह मधुव्वाता इति तृचञ्जयन् प्रसिञ्चेत् तृप्यध्वमिति त्रिर्नमोव इत्युक्त्वा मातामहानाञ्चैवं गुरुशिष्पर्त्विग्ज्ञातिबान्धवान्, अतर्पिता देहाद्रुधिरं पिबन्ति वासो निष्पीड्याचम्य ब्राह्मवैष्णवरौद्रसावित्रमैत्रवारुणैस्तल्लिङ्गैरर्चयेददृहश्रर्ठंहर्ठंस इत्युपस्थाय प्रदक्षिणीकृत्य दिशश्चदेवताश्च नमस्कृत्योपविश्य ब्रह्माग्निपृथिव्योषधिवाग्वाचस्पतिविष्णुमहद्भ्योऽपातये वरुणाय नम इति सर्वत्र संवर्चसेति मुखं विमृष्टे देवागतिविद इति विसर्जपेदेष स्नानविधिरेष स्नानविधिः॥३॥

**अथ भोजनसूत्रम्।**

**वन्दे श्रीदक्षिणामूर्तिं सच्चिदानन्दविग्रहम्॥  
सर्वार्थानाम्प्रदातारं शिवादेहार्धधारिणम्॥१॥**

  अथातः श्रुतिस्मृतीरनुसृत्य भोजनविधिं व्याख्यास्यामः॥ आचान्तो घृतोत्तरीयवस्त्रो धृतश्रीखण्डगन्धपुण्ड्रो भोजनशालामागत्य गोमयेनोपलिप्य शुचौ देशे विहितपीठाधिष्ठितो नित्यम्प्राङ्मुखो न दक्षिणामुखो न प्रत्यङ्मुखो न विदिङ्मुखः। श्रीकामश्चेत्प्रत्यङ्मुखः, सत्यकामश्चेदुदङ्मुखो, यशस्कामश्चेद्वक्षिणामुखो जीवन्मातृकवर्जं हस्तपादारयेषु पञ्चस्वार्द्रोनीवारचूर्णैर्गोमृदा भस्मनोदकेन वा मण्डलङ्कुर्यात्। चतुष्कोणं ब्राह्मणस्य त्रिकोणं क्षत्रियस्य मण्डलाकृति वैश्यस्याभ्युक्षणर्ठं शूद्रस्य। यथा चक्रायुधो विष्णुस्त्रैलोक्यं परिरक्षति। एवम्मण्डलभस्मैतत्सर्वभूतानि रक्षत्विति तत्र भूमौ निहितपात्रेऽन्ने परिविष्टे पितुन्नस्तोषमित्यन्नर्ठं स्तुत्वा मानस्तोके नमोवः किरिकेभ्यो नमः शम्भवायेत्यभिमन्त्र्य प्रोक्षयेत्, सत्यन्त्वर्त्तेन परिषिञ्चामीति प्रातर्ऋतन्त्वा सत्येन परिषिञ्चामीति सायम्। तेजोऽसि शुक्रमस्यमृतमसीति यजुषाऽन्नमभिमृश्याग्निरस्मीत्यात्मानमग्निन्ध्यात्वा भूपतये भूवनपतये भूतानाम्पतय इति चित्रगुप्ताय सर्वेभ्यो भूतेभ्यो नम इति दिवा प्रणवादिकैः स्वाहानमोन्तैर्मन्त्रैः प्रतिमन्त्रं बलीन्हरेत्, अन्तश्चरसि भूतेषु गुहायां विश्वतोमुखः॥ त्वंब्रह्मस्त्वं यज्ञस्त्वं वषट्कारस्त्वमोङ्कारस्त्वं विष्णोः परमम्पदम्। अमृतोपस्तरणमसि स्वाहेति विष्णुमन्त्रमभिध्यायन्नाचम्यान्नममृतं ध्यायन् मौनी हस्तचापल्यादिरहितो मुखे पञ्च प्राणाहुतीर्जुहोति॥२॥

    प्राणाय स्वाहा ऽपानाय स्वाहा व्यानाय स्वाहा समानाय स्वाहोदानाय स्वाहेति क्रमं याज्ञवल्क्योऽमन्यत, उदानाय स्वाहेति शौनकबौधायनौ, याज्ञवल्क्योदितक्रमो वाजसनेयिनाम्। दन्तैर्नोपस्पृशेत् जिव्हया ग्रसेदङ्गुष्ठप्रदेशिनीमध्यमाभिः प्रथमामङ्गुष्ठमध्यमानामिकाभिर्द्वितीयामङ्गुष्ठानामिकाकनिष्ठिकाभिस्तृतीयां कनिष्ठिकातर्जन्यङ्गुष्ठैश्चतुर्थी![](../books_images/U-IMG-1702703373Untitled117.png) सर्वाभिरङ्गुलीभिः साङ्गुष्ठाभिः पञ्चमीम्। अङ्गुष्ठानामिकाग्राह्यान्नेनैता आहूतय इति हारीतव्याख्यातारः। सर्वाभिरेता इति बौधायनः। मौनन्त्यक्त्वा प्राग्द्रवरूपमश्नीयान्मध्ये कठिनमन्ते पुनर्द्रवाशीस्यान्मधुरम्पूर्वं लवणाम्लौ मध्ये कटुतिक्तादिकान् पश्चाद्यथासुखम्भुञ्जीत भुञ्जानो वामहस्तेनान्नन्न स्पृशेन्न पादौ न शिरो न बस्ति न परभोजनर्ठंस्पृशेदेवं यथारुचि भुक्त्वा भुक्तशेषमन्नमादाय मद्भुक्तोच्छिष्टशेषं ये भुञ्जते पितरोऽधमाः। तेषामन्नं मया दत्तमक्षय्यमुपतिष्ठतु इति पितृतीर्थेन दत्वाऽमृतापिधानमसि स्वाहेति हस्तगृहीतानामपामर्धं पीत्वाऽर्धम्भूमौ निक्षिपेत् – रौरवेपूयनिलये पद्मार्बुदानिवासिनाम्। अर्थिना![](../books_images/U-IMG-1702703373Untitled117.png)सर्वभूतानामक्षय्यमुपतिष्ठत्विति, तस्माद्देशादपसृत्य गण्डू-षशलाकादिभिस्तर्जनीवर्जमास्यर्ठंशोधयेत॥२॥

   न भार्यादर्शनेऽश्नीयान्न भार्यया सह न सन्ध्ययोर्न मध्यान्हे नार्धरात्रे नायज्ञोपवीती नार्द्रवासा नैकवासा न शयानो न ताम्रभाजने न भिन्नेन राजतसौवर्णशङ्खस्फाटिककांस्यभाजनवर्जं न लौहे न मृन्मये न संधिसर्ठंस्थिते न भुवि न पाणौ न सर्वभोजी स्यात् किञ्जिद्भोज्यंपरित्यजेदन्यत्र घृतपायसदधिसक्तुपललमधुभ्यः, साध्वाचान्तो दक्षिणपादाङ्गुष्ठे पाणिं निःस्रावयेदङ्गुष्ठमात्रः पुरुषो अङ्गुष्ठञ्च समाश्रितः। ईशः सर्वस्य जगतः प्रभुः प्रीणातु विश्वभुगिति श्वात्राः पीता इति नाभिमालभेत, अमृता इत्यतः प्रागगस्त्यं वैनतेयञ्च शनिञ्च वडवानलम्॥ आहारपरिणामार्थं स्मरेद्भीमञ्च पञ्चममित्युदरमालभ्य “शर्यातिञ्च सुकन्याञ्च च्यवनं शक्रमश्विनौ। भोजनान्ते स्मरेन्नित्यं तस्य चक्षुर्न हीयत इति स्मृत्वा मुखशुद्धिं कुर्यान्नमो भगवते वाजसनेयाय याज्ञवल्क्याय नमोभगवते वाजसनेयाय याज्ञवल्क्याय॥३॥

**इति श्रीकात्यायनोक्तभोजनसूत्रं समाप्तम्।**

**![](../books_images/U-IMG-1702705262321-removebg-preview.png)**

\]

