+++
TITLE = "श्रीमार्कण्डेयपुराणम्"
AUTHOR = "वेदव्यासमहर्षिः"
DOMAIN = "पुराणानि"
SUB-DOMAIN = "पुराणसम्बद्धपुस्तकानि"
"BOOKS CONTRIBUTOR" = "राष्ट्रियसंस्कृतविश्वविद्यालयः, तिरुपतिः"
"SERIAL NO." = "Ebharati-2739"
url = "https://www.ebharatisampat.in/read_chapter.php?bookid=ODU4Mzk5NzA3MzM5MjYy"
title = "श्रीमार्कण्डेयपुराणम्"

+++
[[श्रीमार्कण्डेयपुराणम्	Source: [EB](https://www.ebharatisampat.in/read_chapter.php?bookid=ODU4Mzk5NzA3MzM5MjYy)]]

\[

श्रीमन्महर्षिवेदव्यासप्रणीतं  
श्रीमार्कण्डेयपुराणम्


प्रथमो ऽध्यायः  
आरम्भमङ्गलम्  
यद्योगिभिर्भवभयार्तिविनाशयोग्यम्  
आसाद्य वन्दितमतीव विवक्तचित्तैः /  
तद्वः पुनातु हरिपादसरोजयुग्मम्  
अविर्भवत्क्रमविलङ्घितभूर्भुवः स्वः // Mअर्क्P_Mअन्ग्.१ //  
पायात् स वः सकलकल्मषभेददक्षः  
क्षीरोदकुक्षिफणिभोगनिविष्टमूर्तिः /  
श्वासावधूतसलिलोत्कणिकाकरालः  
सिन्धुः प्रनृत्यमिव यस्य करोति सङ्गात् // Mअर्क्P_Mअन्ग्.२ //  
नारायणं समस्कृत्य नरं चैव नरोत्तमम् /  
देवीं सरस्वतीं व्यासं ततो जयमुदीरयेत् // Mअर्क्P_Mअन्ग्.३ //


तपः स्वाध्यायनिरतं मार्कण्डेयं महामुनिम् /  
व्यासशिष्यो महातेजा जैमिनिः पर्यपृच्छत // Mअर्क्P_१.१ //  
भगवन् भारताख्यानं व्यासेनोक्तं महात्मना /  
पूर्णमस्तमलैः शुभ्रैर्नानाशास्त्रसमुच्चयैः // Mअर्क्P_१.२ //  
जातिशुद्धिसमायुक्तं साधुशब्दोपशोभितम् /  
पूर्वपक्षोक्तिसिद्धान्तपरिनिष्ठासमन्वितम् // Mअर्क्P_१.३ //  
त्रिदशानां यथा विष्णुर्द्विपदां ब्राह्मणो यथा /  
भूषणानाञ्च सर्वेषां यथा चूडामणिर्वरः // Mअर्क्P_१.४ //  
यथायुधानां कुलिशमिन्द्रियाणां यथा मनः /  
तथेह सर्वशास्त्रणां महाभारतमुत्तमम् // Mअर्क्P_१.५ //  
अत्रार्थश्चैव धर्मश्च कामो मोक्षश्च वर्ण्यते /  
परस्परानुबन्धाश्च सानुबन्धाश्च ते पृथक् // Mअर्क्P_१.६ //  
धर्मशास्त्रमिदं श्रेष्ठमर्थशास्त्रमिदं परम् /  
कामशास्त्रमिदं चाग्र्यं मोक्षशास्त्रं तथोत्तमम् // Mअर्क्P_१.७ //  
चतुराश्रमधर्माणामाचारस्थितिसाधनम् /  
प्रोक्तमेतन्महाभाग वेदव्यासेन धीमता // Mअर्क्P_१.८ //  
तथा तात कृतं ह्येतद् व्यासेनोदारकर्मणा /  
यथा व्याप्तं महाशास्त्रं विरोधैर्नाभिभूयते // Mअर्क्P_१.९ //  
व्यासवाक्यजलौघेन कुतर्कतरुहारिणा /  
वेदशैलावतीर्णेन नीरजस्का मही कृता // Mअर्क्P_१.१० //  
कलशब्दमहाहंसं माख्यानपराम्बुजम् /  
कथाविस्तीर्णसलिलं कार्ष्ण वेदमहाह्रदम् // Mअर्क्P_१.११ //  
तदिदं भारताख्यानं बह्विर्थं श्रुतिविस्तरम् /  
तत्त्वतो ज्ञातुकामो ऽहं भगवंस्त्वामुपस्थितः // Mअर्क्P_१.१२ //  
कस्मान्मानुषतां प्राप्तो निर्गुणो ऽपि जनार्दनः /  
वासुदेवो जगत्सूति-स्थिति-संयमकारणम् // Mअर्क्P_१.१३ //  
कस्माच्च पाण्डुपुत्त्राणामेका सा द्रुपदात्मजा /  
पञ्चानां महीषी कृष्णा ह्यत्र नः संशयो महान् // Mअर्क्P_१.१४ //  
भेषजं ब्रह्महत्याया बलदेवो महाबलः /

तीर्थयात्राप्रसङ्गेन कस्माच्चक्रे हलायुधः // Mअर्क्P_१.१५ //  
कथञ्च द्रौपदेयास्ते ऽकृतदारा महारथाः /  
पाण्डुनाथा महात्मानो वधमापुरनाथवत् // Mअर्क्P_१.१६ //  
एतत्सर्वं विस्तरशो ममाख्यातुमिहार्हसि /  
भवन्तो मूढबुद्धीनामवबोधकराः सदा // Mअर्क्P_१.१७ //  
इति तस्य वचः श्रुत्वा मार्कण्डेयो माहमुनिः /  
दशाष्टदोषरहितो वक्तुं समुपचक्रमे // Mअर्क्P_१.१८ //

मार्कण्डेय उवाच

क्रियाकालो ऽयमस्माकं समप्राप्तो मुनिसत्तम /  
विस्तरे चापि वक्तव्ये नैष कालः प्रशस्यते // Mअर्क्P_१.१९ //  
ये तु वक्ष्यन्ति वक्ष्ये ऽद्य तानहं जैमिने तव /  
तथा च नष्टसन्देहं त्वां करिष्यन्ति पक्षिणः // Mअर्क्P_१.२० //  
पिङ्गाक्षश्च विबोधश्च सुपुत्त्रः सुमुखस्तथा /

द्रोणपुत्राः खगश्रेष्ठास्तत्त्वज्ञाः शास्त्रचिन्तकाः // Mअर्क्P_१.२१ //  
वेदशास्त्रार्थविज्ञाने येषामव्याहता मतिः /  
विन्ध्यकन्दरमध्यस्थास्तानुपास्य च पृच्छ च // Mअर्क्P_१.२२ //  
एवमुक्तस्तदा तेन मार्कण्डेयेन धीमता /  
प्रत्युवाचर्षिशार्दूलो विस्मयोत्फुल्ललोचनः // Mअर्क्P_१.२३ //

जैमिनिरुवाच

अत्यद्भुतमिदं ब्रह्मन् खगवागिव मानुषी /  
यत् पक्षिणस्ते विज्ञानमापुरत्यन्तदुर्लभम् // Mअर्क्P_१.२४ //  
तिर्यग्योन्यां यदि भवस्तेषां ज्ञानं कुतो ऽभवत् /  
कथञ्च द्रोणतनयाः प्रोच्यन्ते ते पतत्रिणः // Mअर्क्P_१.२५ //  
कश्च द्रोणः प्रविख्यातो यस्य पुत्रचतुष्टयम् /  
जातं गुणवतां तेषां धर्मज्ञानं महात्मनाम् // Mअर्क्P_१.२६ //

मार्कण्डेय उवाच

शृणुष्वावहितो भूत्वा यद्वृत्तं नन्दने पुरा /  
शक्रस्याप्यसरसां चैव नारदस्य च सङ्गमे // Mअर्क्P_१.२७ //  
नारदो नन्दने ऽपश्यत् पुंश्चलीगणमध्यगम् /  
शक्रं सुराधिराजानं तन्मुखासक्तलोचनम् // Mअर्क्P_१.२८ //  
स तेनर्षिवरिष्ठेन दृष्टमात्रः शचीपतिः /  
समुत्तस्थौ स्वकं चास्मै ददावासनमादरात् // Mअर्क्P_१.२९ //  
तं दृष्ट्वा बलवृत्रघ्नमुत्थितं त्रिदशाङ्गनाः /  
प्रणेमुस्ताश्च देवर्षि विनयावनताः स्थिताः // Mअर्क्P_१.३० //  
ताभिरभ्यर्चितः सो ऽथ उपविष्टे शतक्रतौ /  
यथार्हं कृतसम्भाषः कथाश्चक्रे मनोरमाः // Mअर्क्P_१.३१ //

शक्र उवाच


ततः कथान्तरे शक्रस्तमुवाच महामुनिम् /  
देह्याज्ञां नृत्यतामासां तव याभिमतेति वै // Mअर्क्P_१.३२ //  
रम्भा वा कर्कशा वाथ उर्वश्यथ तिलोत्तमा /  
घृताची मेनका वापि यत्र वा भवतो रुचिः // Mअर्क्P_१.३३ //  
एतच्छ्रुत्वा द्विजश्रेष्ठो वचो शक्रस्य नारदः /  
विचिन्त्याप्सरसः प्राह विनयावनताः स्थिताः // Mअर्क्P_१.३४ //  
युष्माकमिह सर्वासां रूपौदार्यगुणाधिकम् /  
आत्मानं मन्यते या तु सा नृत्यतु ममाग्रतः // Mअर्क्P_१.३५ //  
गुणरूपविहीनायाः सिद्धिर्नाट्यस्य नास्ति वै /  
चार्वधिष्ठानवन्नृत्यं नृत्यमन्यद्विडम्बनम् // Mअर्क्P_१.३६ //  
तद्वाक्यसमकालं च एकैकास्ता नतास्ततः /  
अहं गुणाधिका न त्वं न त्वं चान्याब्रवीदिदम् // Mअर्क्P_१.३७ //

मार्कण्डेय उवाच


तासां संभ्रममालोक्य भगवान् पाकशासनः /  
पृच्छ्यतां मुनिरित्याह वक्ता यां वो गुणाधिकाम् // Mअर्क्P_१.३८ //  
शक्रच्छन्दानुयाताभिः पृष्टस्ताभिः सनारदः /  
प्रोवाच यत् तदा वाक्यं जैमिने तन्निबोध मे // Mअर्क्P_१.३९ //  
तपस्यन्तं नगेन्द्रस्थं या वः क्षोभयते बलात् /  
दुर्वाससं मुनिश्रेष्ठं तां वो मन्ये गुणाधिकाम् // Mअर्क्P_१.४० //

मार्कण्डेय उवाच

तस्य तद्वचनं श्रुत्वा सर्वा वेपतकन्धराः /  
अशक्यमेतदस्माकमिति ताश्चक्रिरे कथाः // Mअर्क्P_१.४१ //  
तत्राप्सरा वपुर्नाम मुनिक्षोभणगर्विता /  
प्रत्युवाचाद्य यास्यामि यत्रासौ संस्थितो मुनिः // Mअर्क्P_१.४२ //  
अद्य तं देहयन्तारं प्रयुक्तेन्द्रियवाजिनम् /  
स्मरशस्त्रगलद्रश्मिं करिष्यामि कुसारथिम् // Mअर्क्P_१.४३ //  
ब्रह्मा जनार्दनो वापि यदि वा नीललोहितः /  
तमप्यद्य करिष्यामि कामबाणक्षतान्तरम् // Mअर्क्P_१.४४ //  
इत्युक्त्वा प्रजगामाथ प्रालेयाद्रिं वपुस्तदा /  
मुनेस्तपः प्रभावेण प्रशान्तश्वापदाश्रमम् // Mअर्क्P_१.४५ //  
स पुंस्कोकिलमाधुर्या यत्रास्ते स महामुनिः /  
क्रोशमात्रं स्थिता तस्मादगायत वराप्सराः // Mअर्क्P_१.४६ //  
तद्गीतध्वनिमाकर्ण्य मुनिर्विस्मितमानसः /  
जगाम तत्र यत्रास्ते सा बाला रुचिरानना // Mअर्क्P_१.४७ //  
तां दृष्ट्वा चारुसर्वाङ्गीं मुनिः संस्तभ्य मानसम् /  
क्षोभणायागतां ज्ञात्वा कोपामर्षसन्वितः // Mअर्क्P_१.४८ //  
उवाचेदं ततो वाक्यं महर्षिस्तां महातपाः // Mअर्क्P_१.४९ //  
यस्माद्दुः खार्जितस्येह तपसो विध्नकारणात् /  
आगतासि मदोन्मत्ते मम दुः खाय खेचरि // Mअर्क्P_१.५० //  
तस्मात् सुपर्णगोत्रे त्वं मत्क्रोधकलुषीकृता /  
जन्म प्राप्स्यसि दुष्प्रज्ञे यावद्वर्षाणि षोडश // Mअर्क्P_१.५१ //  
निजरूपं परित्यज्य पक्षिणीरूपधारिणी /  
चत्वारस्ते च तनया जनिष्यन्ते ऽधमाप्सराः // Mअर्क्P_१.५२ //  
अप्राप्य तेषु च प्रीतिं शस्त्रपूता पुनर्दिवि /  
वासमाप्स्यसि वक्तव्यं नोत्तरं ते कथञ्चन // Mअर्क्P_१.५३ //  
इति वचनमसह्यं कोपसंरक्तदृष्टिश्  
चलकलबलयां तां मानिनीं श्रावयित्वा /  
तरलतरतरङ्गां गां परित्यज्य विप्रः  
प्रथितगुणगणौघां संप्रयाताः खगङ्गाम् // Mअर्क्P_१.५४ //

इति श्रीमार्कण्डेयपुराणे वपुशापो नाम प्रथमो ऽध्यायः





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्वितीयोऽध्यायः

मार्कण्डेय उवाच

अरिष्टनेमिपुत्रो ऽभूद् गरुडो नाम पक्षिराट् /  
गरुडस्याभवत् पुत्रः सम्पातिरिति विश्रुतः // Mअर्क्P_२.१ //  
तस्याप्यासीत् सुतः शूरः सुपार्श्वो वायुविक्रमः /  
सुपार्श्वतनयः कुन्तिः कुन्तिपुत्रः प्रलोलुपः // Mअर्क्P_२.२ //  
तस्यापि तनयावास्तां कङ्कः कन्धर एव च // Mअर्क्P_२.३ //  
कङ्कः कैलासशिखरे विद्युद्रूपेति विश्रुतम् /  
ददर्शाम्बुजपत्राक्षं राक्षसं धनदानुगम् // Mअर्क्P_२.४ //  
आपानासक्तममलस्त्रग्दामाम्बरधारिणम् /  
भार्यासहायमासीनं शिलापट्टे ऽमले शुभे // Mअर्क्P_२.५ //  
तद्दृष्टमात्रं कङ्केन रक्षः क्रोधसमन्वितम् /  
प्रोवाच कस्मादायातस्त्वमितो ह्यण्डजाधम // Mअर्क्P_२.६ //  
स्त्रीसन्निकर्षे तिष्ठन्तं कस्मान्मामुपसर्पसि /  
नैष धर्मः सुबुद्धीनां मिथोनिष्पाद्यवस्तुषु // Mअर्क्P_२.७ //

कङ्क उवाच

साधारणो ऽयं शैलेन्द्रो यथा तव तथा मम /  
अन्येषां चैव जन्तूनां ममता भवतो ऽत्र का // Mअर्क्P_२.८ //

मार्कण्डेय उवाच

ब्रुवाणमित्थं खड्गेन कङ्कं चिन्छेद राक्षसः /  
क्षरत्क्षतजबीभत्सं विस्फुरन्तमचेतनम् // Mअर्क्P_२.९ //  
कङ्कं विनिहतं श्रुत्वा कन्धरः क्रोधमूर्च्छितः /  
विद्युद्रूपवधायाशु मनश्चक्रे ऽण्डजेश्वरः // Mअर्क्P_२.१० //  
स गत्वा शैलशिखरं कङ्को यत्र हतः स्थितः /  
तस्य संकलनं चक्रे भ्रातुर्ज्येष्ठस्य खेचरः /  
कोपामर्षविवृताक्षो नागेन्द्र इव निः श्वसन् // Mअर्क्P_२.११ //  
जगामाथ स यत्रास्ते भ्रातृहा तस्य राक्षसः /  
पक्षवातेन महता चालयन् भूधरान् वरान् // Mअर्क्P_२.१२ //  
वेगात् पयोदजालानि विक्षिपन् क्षतजेक्षणः /  
क्षणात् क्षयितशत्रुः स पक्षाभ्यां क्रान्तभूधरः // Mअर्क्P_२.१३ //  
पानासक्तमतिं तत्र तं ददर्श निशाचरम् /  
आताम्रवक्त्रनयनं हेमपर्यङ्कमाश्रितम् // Mअर्क्P_२.१४ //  
स्त्रग्दामापूरितशिखं हरिचन्दनभूषितम् /  
केतकीगर्भपत्राभैर्दन्तैर्घोरतराननम् // Mअर्क्P_२.१५ //  
वामोरुमाश्रितां चास्य ददर्शायतलोचनाम् /  
पत्नीं मदनिकां नाम पुंस्कोकिलकलस्वनाम् // Mअर्क्P_२.१६ //  
ततो रोषपरीतात्मा कन्धरः कन्दरस्थितम् /  
तमुवाच सुदुष्टात्मन्नेहि युध्यस्व वै मया // Mअर्क्P_२.१७ //  
यस्माज्जेष्ठो मम भ्राता विश्रब्धो घाततस्त्वया /  
तस्मात्त्वां मदसंसक्तं नयिष्ये यमसादनम् // Mअर्क्P_२.१८ //  
विश्वस्तघातिनां लोका ये च स्त्रीबालघातिनाम् /  
यास्यसे निरयान् सर्वांस्तांस्त्वमद्य मया हतः // Mअर्क्P_२.१९ //

मार्कण्डेय उवाच

इत्येवं पतगेन्द्रेण प्रोक्तं स्त्रीसन्निधौ तदा /  
रक्षः क्रोधसमाविष्टं प्रत्यभाषत पक्षिणम् // Mअर्क्P_२.२० //  
यदि ते निहतो भ्राता पौरुषं तद्धि दर्शितम् /  
त्वामप्यद्य हनिष्ये ऽहं खड्गेनानेन खेचर // Mअर्क्P_२.२१ //  
तिष्ठ क्षणं नात्र जीवन् पतगाधम यास्यसि /  
इत्युक्त्वाञ्जनपुञ्जाभं विमलं खड्गमाददे // Mअर्क्P_२.२२ //  
ततः पतगराजस्य यक्षाधिपभटस्य च /  
बभूव युद्धमतुलं यथा गरुड-शक्रयोः // Mअर्क्P_२.२३ //  
ततः स राक्षसः क्रोधात् खड्गमाविध्य वेगवत् /  
चिक्षेप पतगेन्द्राय निर्वाणाङ्गारवर्चसम् // Mअर्क्P_२.२४ //  
पतगेन्द्रश्च तं खड्गङ्किञ्चिदुत्प्लुत्य भूतलात् /  
वक्त्रेण जग्राह तदा गरुडः पन्नगं यथा // Mअर्क्P_२.२५ //  
वक्त्रपादतलैर्भङ्क्त्वा चक्रे क्षोभमथातुलम् /  
तस्मिन् भग्ने ततः खड्गे बाहुयुद्धमवर्तत // Mअर्क्P_२.२६ //  
ततः पतगराजेन वक्षस्याक्रम्य राक्षसः /  
हस्त-पाद-करैराशु शिरसा च वियोजितः // Mअर्क्P_२.२७ //  
तस्मिन् विनिहते सा स्त्री खगं शरणमभ्यगात् /  
किञ्चित् संजातसंत्रासा प्राह भार्या भवामि ते // Mअर्क्P_२.२८ //  
तामादाय खगश्रेष्ठः स्वकं गृहमगात् पुनः /  
गत्वा स निष्कृतिं भ्रातुर्विद्युद्रुपनिपातनात् // Mअर्क्P_२.२९ //  
कन्धरस्य च सा वेश्म प्राप्येच्छारूपधारिणी /  
मेनकातनया सुभ्रूः सौपर्णं रूपमाददे // Mअर्क्P_२.३० //  
तस्यां स जनयामास तार्क्ष्ॐ नाम सुतां तदा /  
मुनिशापाग्निविप्लुष्टां वपुमप्सरसां वराम् /  
तस्या नाम तदा चक्रे तार्क्षोमिति विहङ्गमः // Mअर्क्P_२.३१ //  
मन्दपालसुताश्चासंश्चत्वारो ऽमितबुद्धयः /  
जरितारिप्रभृतयो द्रोणान्ता द्विजसत्तमाः // Mअर्क्P_२.३२ //  
तेषां जघन्यो धर्मात्मा वेदवेदाङ्गपारगः /  
उपयेमे स तां तार्क्ष्ॐ कन्धरानुमते शुभाम् // Mअर्क्P_२.३३ //  
कस्यचित्त्वथ कालस्य तार्क्षो गर्भमवाप ह /  
सप्तपक्षाहिते गर्भे कुरुक्षेत्रं जगाम सा // Mअर्क्P_२.३४ //  
कुरु-पाण्डवयोर्युद्धे वर्तमाने सुदारुणे /  
भावित्वाच्चैव कार्यस्य रणमध्ये विवेश सा // Mअर्क्P_२.३५ //  
तत्रापश्यत् तदा युद्धं भगदत्तकिरीटिनोः /  
निरन्तरं शरैरासीदाकाशं शलभैरिव // Mअर्क्P_२.३६ //  
पार्थकोदण्डनिर्मुक्तमासन्नमतिवेगवत् /  
तस्या भल्लमहिश्यामं त्वचं चिच्छेद जाठरीम् // Mअर्क्P_२.३७ //  
भिन्ने कोष्ठे शसाङ्काभं भूमावण्डचतुष्टयम् /  
आयुषः सावशेषत्वात् तूलराशाविवापतत् // Mअर्क्P_२.३८ //  
तत्पातसमकालं च सुप्रतीकाद्गजोत्तमात् /  
पपात महती घष्टा बाणसंछिन्नबन्धना // Mअर्क्P_२.३९ //  
समं समन्तात् प्राप्ता तु निर्भिन्नधरणीतला /  
छादयन्ती खगाण्डानि स्थितानि पिशितोपरि // Mअर्क्P_२.४० //  
हते च तस्मिन् नृपतौ भगदत्ते नरेश्वरे /  
बहून्यहान्यभूद्युद्धं कुरुपाण्डवसैन्ययोः // Mअर्क्P_२.४१ //  
वृत्ते युद्धे धर्मपुत्रे गते शान्तनवान्तिकम् /  
भीष्मस्य गदतो ऽशेषान् श्रोतुं धर्मान् महात्मनः // Mअर्क्P_२.४२ //  
घष्टागतानि तिष्ठन्ति यत्राण्डानि द्विजोत्तम /  
आजगाम तमुद्देशं शमीको नाम संयमी // Mअर्क्P_२.४३ //  
स तत्र शब्दमशृणोच्चिचीकुचीति वाशताम् /  
बाल्यादस्फुटवाक्यानां विज्ञाने ऽपि परे सति // Mअर्क्P_२.४४ //  
अथर्षिः शिष्यसहितो घष्टामुत्पाट्य विस्मितः /  
अमातृपितृपक्षाणि शिशुकानि ददर्श ह // Mअर्क्P_२.४५ //  
तानि तत्र तथा भूमौ शमीको भगवान् मुनिः /  
दृष्ट्वा स विस्मयाविष्टः प्रोवाचानुगतान् द्विजान् // Mअर्क्P_२.४६ //  
सम्यगुक्तं द्विजाग्य्रेण शुक्रेणोशनसा स्वयम् /  
पलायनपरं दृष्ट्वा दैत्यसैन्यं सुरार्दितम् // Mअर्क्P_२.४७ //  
न गन्तव्यं निवर्तध्वं कस्माद् व्रजथ कातराः /  
उत्सृज्य शौर्ययशसी क्व गता न मरिष्यथ // Mअर्क्P_२.४८ //  
नश्यतो युध्यतो वापि तावद्भवति जीवितम् /  
यावद्धातासृजत् पूर्वं न यावन्मनसेप्सितम् // Mअर्क्P_२.४९ //  
एके म्रियन्ते स्वगृहे पलायन्तो ऽपरे जनाः /  
भुञ्जन्तो ऽन्नं तथैवापः पिबन्तो निधनं गताः // Mअर्क्P_२.५० //  
विलासिनस्तथैवान्ये कामयाना निरामयाः /  
अविक्षताङ्गाः शस्त्रैश्च प्रेतराजवशङ्गताः // Mअर्क्P_२.५१ //  
अन्ये तपस्यभिरता नीताः प्रेतनृपानुगैः /  
योगाभ्यासे रताश्चान्ये नैव प्रापुरमृत्युताम् // Mअर्क्P_२.५२ //  
शम्बराय पुरा क्षिप्तं वज्रं कुलिशपाणिना /  
हृदये ऽभिहतस्तेन तथापि न मृतो ऽसुरः // Mअर्क्P_२.५३ //  
तेनैव खलु वज्रेण तेनैनेन्द्रेण दानवाः /  
प्राप्ते काले हता दैत्यास्तत्क्षणान्निधनं गताः // Mअर्क्P_२.५४ //  
विदित्वैवं न सन्त्रासः कर्तव्यो विनिवर्तते /  
ततो निवृत्तास्ते दैत्यास्त्यक्त्वा मरणजं भयम् // Mअर्क्P_२.५५ //  
इति शुक्रवचः सत्यं कृतमेभिः खगोत्तमैः /  
ये युद्धे ऽपि न सम्प्राप्ताः पञ्चत्वमतिमानुषे // Mअर्क्P_२.५६ //  
क्वाणाडानां पतनं विप्राः क्व घण्टापतनं समम् /  
क्व च मांस-वसा-रक्तैर्भूमेरास्तरणक्रियाः // Mअर्क्P_२.५७ //  
के ऽप्येते सर्वथा विप्रा नैते सामान्यपक्षिणः /  
दैवानुकूलता लोके महाभाग्यप्रदर्शिनी // Mअर्क्P_२.५८ //  
एवमुक्त्वा स तान् वीक्ष्य पुनर्वचनमब्रवीत् /  
निवर्तताश्रमं यात गृहीत्वा पक्षिबालकान् // Mअर्क्P_२.५९ //  
मार्जाराखुभयं यत्र नैषामण्डजजन्मनाम् /  
श्येनतो नकुलाद्वापि स्थाप्यन्तां तत्र पक्षिणः // Mअर्क्P_२.६० //  
द्विजाः किं वातियत्नेन मार्यन्ते कर्मभिः स्वकैः /  
रक्ष्यन्ते चाखिला जीवा यथैते पक्षिबालकाः // Mअर्क्P_२.६१ //  
तथापि यत्नः कर्तव्यो नरैः सर्वेषु कर्मसु /  
कुर्वन् पुरुषकारन्तु वाच्यतां याति नो सताम् // Mअर्क्P_२.६२ //  
इति मुनिवरचोदितास्ततस्ते  
मुनितनयाः परिगृह्य पक्षिणस्तान् /  
तरुविटपसमाश्रितालिसङ्घं  
ययुरथ तापसरम्यमाश्रमं स्वम् // Mअर्क्P_२.६३ //  
स चापि वन्यं मनसाभिकामितं  
प्रगृह्य मूलं कुसुमं फलं कुशान् /  
चकार चक्रायुध-रुद्र-वेधसां  
सुरेन्द्र-वैवस्वतः जातवेदसाम् // Mअर्क्P_२.६४ //  
अपाम्पतेर्गोष्पतिवित्तरक्षिणोः  
समीरणस्यापि तथा द्विजोत्तमाः /  
धातुर्विधातुस्त्वथ वैश्वदेविकाः  
श्रुतिप्रयुक्ता विवधास्तु सत्क्रियाः // Mअर्क्P_२.६५ //

इति श्रीमार्कण्डेयपुराणे चटकोत्पत्तिर्नाम द्वितीयो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





तृतीयोऽध्यायः

मार्कण्डेय उवाच

अहन्यहनि विप्रेन्द्र स तेषां मुनिसत्तमः /  
चकाराहारपयसा तथा गुप्त्या च पोषणम् // Mअर्क्P_३.१ //  
मासमात्रेण जग्मुस्ते भानोः स्यन्दनवर्त्मनि /  
कौतूहलविलोलाक्षैर्दृष्टा मुनिकुमारकैः // Mअर्क्P_३.२ //  
दृष्ट्वा महीं सनगरां साम्भोनिधिसरिद्वराम् /  
रथचक्रप्रमाणां ते पुनराश्रममागताः // Mअर्क्P_३.३ //  
श्रमक्लान्तान्तरात्मानो महात्मानो वियोनिजाः /  
ज्ञानञ्च प्रकटीभूतं तत्र तेषां प्रभावतः // Mअर्क्P_३.४ //  
ऋषेः शिष्यानुकम्पार्थं वदतो धर्मनिश्चयम् /  
कृत्वा प्रदक्षिणं सर्वे चरणावभ्यवादयन् // Mअर्क्P_३.५ //  
ऊचुश्च मरणाद्घोरान्मोक्षिताः स्मस्त्वया मुने /  
आवास-भक्ष्य-पयसां त्वं नो दाता पिता गुरुः // Mअर्क्P_३.६ //  
गर्भस्थानां मृता माता पित्रा नैवापि पालिताः /  
त्वया नो जीवितं दत्तं शिशवो येन रक्षिताः // Mअर्क्P_३.७ //  
क्षितावक्षततेजास्त्वं कृमीणामिव शुष्यताम् /  
गजघण्टां समुत्पाट्य कृतवान् दुः खरेचनम् // Mअर्क्P_३.८ //  
कथं वर्धेयुरबलाः खस्थान् द्रक्ष्याम्यहं कदा /  
कदा भूमेर्द्रुमं प्राप्तान् द्रक्ष्ये वृक्षान्तरं गतान् // Mअर्क्P_३.९ //  
कदा मे सहजा कान्तिः पांशुना नाशमेष्यति /  
एषां पक्षानिलोत्थेन मत्समीपविचारिणाम् // Mअर्क्P_३.१० //  
इति चिन्तयता तात भवता प्रतिपालिताः /  
ते साम्प्रतं प्रवृद्धाः स्मः प्रबुद्धाः करवाम किम् // Mअर्क्P_३.११ //  
इत्यृषिर्वचनं तेषां श्रुत्वा संस्कारवत् स्फुटम् /  
शिष्यैः परिवृतः सर्वैः सह पुत्रेण शृङ्गिणा // Mअर्क्P_३.१२ //  
कौतूहलपरो भूत्वा रोमाञ्चपटसंवृतः /  
उवाच तत्त्वतो ब्रूत प्रवृत्तेः कारणं गिरः // Mअर्क्P_३.१३ //  
कस्य शापादियं प्राप्ता भवद्भिर्विक्रिया परा /  
रूपस्य वचसश्चैव तन्मे वक्तुमीहार्हथ // Mअर्क्P_३.१४ //

पक्षिण ऊचुः

विपुलस्वानिति ख्यातः प्रागासीन्मुनिसत्तमः /  
तस्य पुत्रद्वयं जज्ञे सुकृषस्तुम्बुरुस्तथा // Mअर्क्P_३.१५ //  
सुकृषस्य वयं पुत्राश्चत्वारः संयतात्मनः /  
तस्यर्षेर्विनयाचारभक्तिनम्राः सदैव हि // Mअर्क्P_३.१६ //  
तपश्चरणसक्तस्य शास्यमानेन्द्रियस्य च /  
यथाभिमतमस्माभिस्तदा तस्योपपादितम् // Mअर्क्P_३.१७ //  
समित्पुष्पादिकं सर्वं यच्चैवाभ्यवहारिकम् /  
एवं तत्राथ वसतां तस्यास्माकञ्च कानने // Mअर्क्P_३.१८ //  
आजगाम महावर्ष्मा भग्नपक्षो जरान्वितः /  
आताम्रनेत्रः स्त्रस्तात्मा पक्षी भूत्वा सुरेश्वरः // Mअर्क्P_३.१९ //  
सत्य-शौच-क्षमाचारमतीवोदारमानसम् /  
जिज्ञासुस्तमृषिश्रेष्ठमस्मच्छापभवाय च // Mअर्क्P_३.२० //

पक्ष्युवाच  
द्विजेन्द्र मां क्षुधाविष्टं परित्रातुमिहार्हसि /  
भक्षणार्थो महाभाग गतिर्भव ममातुला // Mअर्क्P_३.२१ //  
विन्ध्यस्य शिखरे तिष्ठन् पत्रिपत्रेरितेन वै /  
पतितो ऽस्मि महाभाग श्वसनेनातिरंहसा // Mअर्क्P_३.२२ //  
सो ऽहं मोहसमाविष्टो भूमौ सप्ताहमस्मृतिः /  
स्थितस्तत्राष्टमेनाह्ना चेतनां प्राप्तवानहम् // Mअर्क्P_३.२३ //  
प्राप्तचेताः क्षुधाविष्टो भवन्तं शरणं गतः /  
भक्ष्यार्थो विगतानन्दो दूयमानेन चेतसा // Mअर्क्P_३.२४ //  
तत् कुरुष्वामलमते मत्त्राणायाचलां मतिम् /  
प्रयच्छ भक्ष्यं विप्रर्षे प्राणयात्राक्षमं मम // Mअर्क्P_३.२५ //  
स एवमुक्तः प्रोवाच तमिन्द्रं पक्षिरूपिणम् /  
प्राणसन्धारणार्थाय दास्ये भक्ष्यं तवेप्सितम् // Mअर्क्P_३.२६ //  
इत्युक्त्वा पुनरप्येनमपृच्छत् स द्विजोत्तमः /  
आहारः कस्तवार्थाय उपकल्प्यो भवेन्मया /  
स चाह नरमांसेन तृप्तिर्भवति मे परा // Mअर्क्P_३.२७ //

ऋषिरुवाच

कौमारं ते व्यतिक्रान्तमतीतं यौवनञ्च ते /  
वयसः परिणामस्ते वर्तते नूनमण्डज // Mअर्क्P_३.२८ //  
यस्मिन् नराणां सर्वेषामशेषेच्छा निवर्तते /  
स कस्माद् वृद्धभावे ऽपि सुनृशंसात्मको भवान् // Mअर्क्P_३.२९ //  
क्व मानुषस्य पिशितं क्व वयश्चरमं तव /  
सर्वथा दुष्टभावानां प्रशमो नोपपद्यते // Mअर्क्P_३.३० //  
अथवा किं मयैतेन प्रोक्तेनास्ति प्रयोजनम् /  
प्रतिश्रुत्य सदा देयमिति नो भावितं मनः // Mअर्क्P_३.३१ //  
इत्युक्त्वा तं स विप्रेन्द्रस्तथेति कृतनिश्चयः /  
शीघ्रमस्मान् समाहूय गुणतो ऽनुप्रशस्य च // Mअर्क्P_३.३२ //  
उवाच क्षुब्धहृदयो मुनिर्वाक्यं सुनिष्ठुरम् /  
विनयावनतान् सर्वान् भक्तियुक्तान् कृताञ्जलीन् // Mअर्क्P_३.३३ //  
कृतात्मानो द्विजश्रेष्ठा ऋणैर्युक्ता मया सह /  
जातं श्रेष्ठमपत्यं वो यूयं मम यथा द्विजाः // Mअर्क्P_३.३४ //  
गुरुः पूज्यो यदि मतो भवतां परमः पिता /  
ततः कुरुत मे वाक्यं निर्व्यलीकेन चेतसा // Mअर्क्P_३.३५ //  
तद्वाक्यसमकालञ्च प्रोक्तमस्माभिरादृतैः /  
यद्वक्ष्यति भवांस्तद्वै कृतमेवावधार्यताम् // Mअर्क्P_३.३६ //

ऋषिरुवाच  
मामेष शरणं प्राप्तो विहगः क्षुत्तृषान्वितः /  
युष्मन्मांसेन येनास्य क्षणं तृप्तिर्भवेत वै // Mअर्क्P_३.३७ //  
तृष्णाक्षयञ्च रक्तेन तथा शीघ्नं विधीयताम् /  
ततो वयं प्रव्यथिताः प्रकम्पोद्भूतसाध्वसाः /  
कष्टं कष्टमिति प्रोच्य नैतत् कुर्मेति चाब्रुवन् // Mअर्क्P_३.३८ //  
कथं परशरीरस्य हेतोर्देहं स्वकं बुधः /  
विनाशयेद् घातयेद्वा यथा ह्यात्मा तथा सुतः // Mअर्क्P_३.३९ //  
पितृ-देव-मनुष्याणां यान्युक्तानि ऋणानि वै /  
तान्यपाकुरुते पुत्रो न शरीरप्रदः सुतः // Mअर्क्P_३.४० //  
तस्मान्नैतत् करिष्यामो नी चीर्णं यत् पुरातनैः /  
जीवन् भद्राण्यवाप्नोति जीवन् पुण्यं करोति च // Mअर्क्P_३.४१ //  
मृतस्य देहनाशश्च धर्माद्युपरतिस्तथा /  
आत्मानं सर्वतो रक्ष्यमाहुर्धर्मविदो जनाः // Mअर्क्P_३.४२ //  
इत्थं श्रुत्वा वचो ऽस्माकं मुनिः क्रोधादिव ज्वलन् /  
प्रोवाच पुनरप्यस्मान् निर्दहन्निव लोचनैः // Mअर्क्P_३.४३ //  
प्रतिज्ञातं वचो मह्यं यस्मान्नैतत् करिष्यथ /  
तस्मान्मच्छापनिर्दग्धास्तिर्यग्योनौ प्रयास्यथ // Mअर्क्P_३.४४ //  
एवमुक्त्वा तदा सो ऽस्मास्तं विहङ्गमथाब्रवीत् /  
अन्त्येष्टिमात्मनः कृत्वा शास्त्रतश्चौर्ध्वदेहिकम् // Mअर्क्P_३.४५ //  
भक्षयस्व सुविश्रब्धौ मामत्र द्विजसत्तम /  
आहारीकृतमेतत् ते मया देहमिहात्मनः // Mअर्क्P_३.४६ //  
एतावदेव विप्रस्य ब्राह्मणत्वं प्रचक्ष्यते /  
यावत् पतगजात्यग्रय स्वसत्यपरिपालनम् // Mअर्क्P_३.४७ //  
न यज्ञैर्दक्षिणावद्भिस्तत् पुण्यं प्राप्यते महत् /  
कर्मणान्येन वा विप्रैर्यत् सत्यपरिपालनात् // Mअर्क्P_३.४८ //  
इत्यृषेर्वचनं श्रुत्वा सो ऽन्तर्विस्मयनिर्भरः /  
प्रत्युवाच मुनिं शक्रः पक्षिरूपधरस्तदा // Mअर्क्P_३.४९ //  
योगमास्थाय विप्रेन्द्र त्यजेदं स्वं कलेवरम् /  
जीवज्जन्तुं हि विप्रेन्द्र न भक्षामि कदाचन // Mअर्क्P_३.५० //  
तस्मैतद्वचनं श्रुत्वा योगयुक्तो ऽभवन्मुनिः /  
तं तस्य निश्चयं ज्ञात्वा शक्रो ऽप्याह स्वदेहभृत् // Mअर्क्P_३.५१ //  
भो भो विप्रेन्द्र बुध्यस्व बुद्ध्या बोध्यं बुधात्मक /  
जिज्ञासार्थं मयायं ते अपराधः कृतो ऽनघ // Mअर्क्P_३.५२ //  
तत् क्षमस्वामलमते का चेच्छा क्रियतां तव /  
पालनात् सत्यवाक्यस्य प्रीतिर्मे परमा त्वयि // Mअर्क्P_३.५३ //  
अद्यप्रभृति ते ज्ञानमैन्द्रं प्रादुर्भविष्यति /  
तपस्यथ तथा धर्मे न ते विघ्नो भविष्यति // Mअर्क्P_३.५४ //  
इत्युक्त्वा तु गते शक्रे पिता कोपसमन्वितः /  
प्रणम्य शिरसास्माभिरिदमुक्तो महामुनिः // Mअर्क्P_३.५५ //  
बिभ्यतां मरणात् तात त्वमस्माकं महामते /  
क्षन्तुमर्हसि दीनानां जीवितप्रियता हि नः // Mअर्क्P_३.५६ //  
त्वगस्थिमांससङ्घाते पूयशोणितपूरिते /  
कर्तव्या न रतिर्यत्र तत्रास्माकमियं रतिः // Mअर्क्P_३.५७ //  
श्रूयतां च महाभाग यथा लोको विमुह्यति /  
कामक्रोधादिभिर्देषैरवशः प्रबलारिभिः // Mअर्क्P_३.५८ //  
प्रज्ञाप्राकारसंयुक्तमस्थिस्थूणं परं महत् /  
चर्मभित्तिमहारोधं मांसशोणितलेपनम् // Mअर्क्P_३.५९ //  
नवद्वारं महायामं सर्वतः स्नायुवेष्टितम् /  
नृपश्च पुरुषस्तत्र चेतनावानवस्थितः // Mअर्क्P_३.६० //  
मन्त्रिणौ तस्य बुद्धिश्च मनश्चैव विरोधिनौ /  
यतेते वैरनाशाय तावुभावितरेतरम् // Mअर्क्P_३.६१ //  
नृपस्य तस्य चत्वारो नाशमिच्छन्ति विद्विषः /  
कामः क्रोधस्तथा लोभो मोहश्चान्यस्तथा रिपुः // Mअर्क्P_३.६२ //  
यदा तु स नृपस्तानि द्वाराण्यावृत्य तिष्ठति /  
सदा सुस्थबलश्चैव निरातङ्कश्च जायते // Mअर्क्P_३.६३ //  
जातानुरागो भवति शत्रुभिर्नाभिभूयते // Mअर्क्P_३.६४ //  
यदा तु सर्वद्वाराणि विवृतानि स मुञ्चति /  
रागो नाम तदा शत्रुर्नेत्रादिद्वारमृच्छति // Mअर्क्P_३.६५ //  
सर्वव्यापी महायामः पञ्चद्वारप्रवेशनः /  
तस्यानुमार्गं विशति तद्वै घोरं रिपुत्रयम् // Mअर्क्P_३.६६ //  
प्रविश्याथ स वै तत्र द्वारैरिन्द्रियसंज्ञकैः /  
रागः शंश्लेषमायाति मनसा च सहेतरैः // Mअर्क्P_३.६७ //  
इन्द्रियाणि मनश्चैव वशे कृत्वा दुरासदः /  
द्वाराणि च वशे कृत्वा प्राकारं नाशयत्यथ // Mअर्क्P_३.६८ //  
मनस्तस्याश्रितं दृष्ट्वा बुद्धिर्नश्यति तत्क्षणात् /  
अमात्यरहितस्तत्र पौरवर्गोज्झितस्तथा // Mअर्क्P_३.६९ //  
रिपुभिर्लब्धविवरः स नृपो नाशमृच्छति /  
एवं रागस्तथा मोहो लोभः क्रोधस्तथैव च // Mअर्क्P_३.७० //  
प्रवर्तन्ते दुरात्मानो मनुष्यस्मृतिनाशकाः /  
रागात्तु क्रोधः प्रभवति क्रोधाल्लोभो ऽभिजायते // Mअर्क्P_३.७१ //  
लोभाद्भवति संमोहः संमोहात् स्मृतिविभ्रमः /  
स्मृतिभ्रंशाद् बुद्धिनाशो बुद्धिनाशात् प्रणश्यति // Mअर्क्P_३.७२ //  
एवं प्रणष्टबुद्धीनां रागलोभानुवर्तिनाम् /  
जीविते च सलोभानां प्रसादं कुरु सत्तम // Mअर्क्P_३.७३ //  
यो ऽयं शापो भगवता दत्तः स न भवेत् तथा /  
न तामसीं गतिं कष्टां व्रजेम मुनिसत्तम // Mअर्क्P_३.७४ //  
यन्मयोक्तं न तन्मिथ्या भविष्यति कदाचन /  
न मे वागनृतं प्राह यावदद्येति पुत्रकाः // Mअर्क्P_३.७५ //  
दैवमत्र परं मन्ये धिक् पौरुषमनर्थकम् /  
अकार्यं कारितो येन बलादहमचिन्तितम् // Mअर्क्P_३.७६ //  
यस्माच्च युष्माभिरहं प्रणिपत्य प्रसादितः /  
तस्मात् तिर्यक्त्वमापन्नाः परं ज्ञानमवाप्स्यथ // Mअर्क्P_३.७७ //  
ज्ञानदर्शितमार्गाश्च निर्धूतक्लेशकल्मषाः /  
मत्प्रसादादसन्दिग्धाः परां सिद्धिमवाप्स्यथ // Mअर्क्P_३.७८ //  
एवं शप्ताः स्म भगवन् पित्रा दैववशात् पुरा /  
ततः कालेन महता योन्यन्तरमुपागताः // Mअर्क्P_३.७९ //  
जाताश्च रणमध्ये वै भवता परिपालिताः /  
वयमित्थं द्विजश्रेष्ठ खगत्वं समुपागताः /  
नास्त्यसाविह संसारे यो न दिष्टेन बाध्यते // Mअर्क्P_३.८० //

मार्कण्डेय उवाच

इति तेषां वचः श्रुत्वा शमीको भगवान् मुनिः /  
प्रत्युवाच महाभागः समीपस्थायिनो द्विजान् // Mअर्क्P_३.८१ //  
पूर्वमेव मया प्रोक्तं भवतां सन्निधाविदम् /  
सामान्यपक्षिणो नैते के ऽप्येते द्विजसत्तमाः /  
ये युद्धे ऽपि न सम्प्राप्ताः पञ्चत्वमतिमानुषे // Mअर्क्P_३.८२ //  
ततः प्रीतिमता तेन ते ऽनुज्ञाता महात्मना /  
जग्मुः शिखरिणां श्रेष्टं विन्ध्यं द्रुमलतायुतम् // Mअर्क्P_३.८३ //  
यावदद्य स्थितास्तस्मिन्नचले धर्मपक्षिणः /  
तपः स्वाध्यायनिरताः समाधौ कृतनिश्चयाः // Mअर्क्P_३.८४ //  
इति मुनिवरलब्धसत्क्रियास्ते  
मुनितनया विहगत्वमभ्युपेताः /  
गिरिवरगहने ऽतिपुण्यतोये  
यतमनसो निवसन्ति विन्ध्यपृष्ठे // Mअर्क्P_३.८५ //

इति श्रीमार्कण्डेयपुराणे विन्ध्यप्राप्तिर्नाम तृतीयो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चतुर्थोऽध्यायः

मार्कण्डेय उवाच

एवं ते द्रोणतनयाः पक्षिणो ज्ञानिनो ऽभवन् /  
वसन्ति ह्यचले विन्ध्ये तानुपास्व च पृच्छ च // Mअर्क्P_४.१ //  
इत्यृषेर्वचनं श्रुत्वा मार्कण्डेयस्य जैमिनिः /  
जगाम विन्ध्यशिखरं यत्र ते धर्मपक्षिणः // Mअर्क्P_४.२ //  
तन्नगासन्नभूतश्च शुश्राठ पठतां ध्वनिम् /  
श्रुत्वा च विस्मयाविष्टश्चिन्तयामास जैमिनिः // Mअर्क्P_४.३ //  
स्थानसौष्ठवसम्पन्नं जितश्वासमविश्रमम् /  
विस्पष्टमपदोषञ्च पठ्यते द्विजसत्तमैः // Mअर्क्P_४.४ //  
वियोनिमपि सम्प्राप्तानेतान् मुनिकुमारकान् /  
चित्रमेतदहं मन्ये न जहाति सरस्वती // Mअर्क्P_४.५ //  
बन्धुवर्गस्तथा मित्रं यच्चेष्टमपरं गृहे /  
त्यक्त्वा गच्छति तत्सर्वं न जहाति सरस्वती // Mअर्क्P_४.६ //  
इति सञ्चिन्तयन्नेव विवेश गिरिकन्दरम् /  
प्रविश्य च ददर्शासौ शिलापट्टगातान् द्विजान् // Mअर्क्P_४.७ //  
पठतस्तान् समालोक्य मुखदोषविवर्जितान् /  
सो ऽथ शोकेन हर्षेण सर्वानेवाभ्यभाषत // Mअर्क्P_४.८ //  
स्वस्त्यस्तु वो द्विजश्रेष्ठा जैमिनिं मां निबोधत /  
व्यासशिष्यमनुप्राप्तं भवतां दर्शनोत्सुकम् // Mअर्क्P_४.९ //  
मन्युर्न खलु कर्तव्यो यत् पित्रातीव मन्युना /  
शप्ताः खगत्वमापन्नाः सर्वथा दिष्टमेव तत् // Mअर्क्P_४.१० //  
स्फीतद्रव्ये कुले केचिज्जाताः किल मनस्विनः /  
द्रव्यनाशे द्विजेन्द्रास्ते शबरेण सुसान्त्विताः // Mअर्क्P_४.११ //  
दत्त्वा याचन्ति पुरुषा हत्वा वध्यन्ति चापरे /  
पातयित्वा च पात्यन्ते त एव तपसः क्षयात् // Mअर्क्P_४.१२ //  
एतद्दृष्टं सुबहुशो विपरीतं तथा मया /  
भावाभावसमुच्छेदैरजस्त्रं व्याकुलं जगत् // Mअर्क्P_४.१३ //  
इति सञ्चिन्त्य मनसा न शोकं कर्तुमर्हथ /  
ज्ञानस्य फलमेतावच्छोकहर्षैरधृष्यता // Mअर्क्P_४.१४ //  
ततस्ते जैमिनिं सर्वे पाद्यार्घ्याभ्यामपूजयन् /  
अनामयञ्च पप्रच्छुः प्रणिपत्य महामुनिम् // Mअर्क्P_४.१५ //  
अथोचुः खगमाः सर्वे व्यासशिष्यं तपोनिधिम् /  
सुखोपविष्टं विश्रान्तं पक्षानिलहतक्लमम् // Mअर्क्P_४.१६ //

पक्षिण ऊचुः

अद्य नः सफलं जन्म जीवितञ्च सुजीवितम् /  
यत् पश्यामः सुरैर्वन्द्यं तव पादाम्बुजद्वयम् // Mअर्क्P_४.१७ //  
पितृकोपाग्निरुद्भूतो यो नो देहेषु वर्तते /  
सो ऽद्य शान्तिं गतो विप्र युष्मद्दर्शनवारिणा // Mअर्क्P_४.१८ //  
कच्चित् ते कुशलं ब्रह्मन्नाश्रमे मृगपक्षिषु /  
वृक्षेष्वथ लता-गुल्म-त्वक्सार-तृणजातिषु // Mअर्क्P_४.१९ //  
अथवा नैतदुक्तं हि सम्यगस्माभिरादृतैः /  
भवता सङ्गमो येषां तेषामकुशलं कुतः // Mअर्क्P_४.२० //  
प्रसादञ्च कुरुष्वात्र ब्रूह्यागमनकारणम् /  
देवानामिव संसर्गो भवतो ऽभ्युदयो महान् /  
केनास्मद्भाग्यगुरुण आनीतो दृष्टिगोचरम् // Mअर्क्P_४.२१ //

जैमिनिरुवाच

श्रूयतां द्विजशार्दूलाः कारणं येन कन्दरम् /  
विन्ध्यस्येहागतो रम्यं रेवावारिकणोक्षितम् /  
सन्देहान् भारते शास्त्रे तान् प्रष्टुं गतवानहम् // Mअर्क्P_४.२२ //  
मार्कण्डेयं महात्मानं पूर्वं भृगुकुलोद्वहम् /  
तमहं पृष्टवान् प्राप्य सन्देहान् भरतं प्रति // Mअर्क्P_४.२३ //  
स च पृष्टो मया प्राह सन्ति विन्ध्ये महाचले /  
द्रोणपुत्रा महात्मानस्ते वक्ष्मन्त्यर्थविस्तरम् // Mअर्क्P_४.२४ //  
तद्वाक्ययोदितश्चेममागतो ऽहं महागिरिम् /  
तच्छृणुध्वमशेषेण श्रुत्वा व्याख्यातुमर्हथ // Mअर्क्P_४.२५ //


पक्षिण ऊचुः

विषये सति वक्ष्यामो निर्विशङ्कः शृणुष्व तत् /  
कथं तन्न वदिष्यामो यदस्मद्बुद्धिगोचरम् // Mअर्क्P_४.२६ //  
चतुर्ष्वपि हि वेदेषु धर्मशास्त्रेषु चैव हि /  
समस्तेषु तथाङ्गेषु यच्चान्यद्वेदसंमितम् // Mअर्क्P_४.२७ //  
एतेषु गोचरो ऽस्माकं बुद्धेर्ब्राह्मणसत्तम /  
प्रतिज्ञान्तु समारोढुं तथापि नहि शक्नुमः // Mअर्क्P_४.२८ //  
तस्माद्वदस्व विश्रब्धं सन्दिग्धं यद्वि भारते /  
वक्ष्यामस्तव धर्मज्ञ न चेन्मोहो भविष्यति // Mअर्क्P_४.२९ //

जैमिनिरुवाच

सन्दिग्धानीह वस्तूनि भारतं प्रति यानि मे /  
शृणुध्वममलास्तानि श्रुत्वा व्याख्यातुमर्हथ // Mअर्क्P_४.३० //  
कस्मान्मानुषतां प्राप्तो निर्गुणो ऽपि जनार्दनः /  
वासुदेवो ऽखिलाधारः सर्वकारणकारणम् // Mअर्क्P_४.३१ //  
कस्माच्च पाण्डुपुत्राणामेका सा द्रुपदात्मजा /  
पञ्चानां महिषी कृष्णा सुमाहनत्र संशयः // Mअर्क्P_४.३२ //  
भेषजं ब्रह्महत्याया बलदेवो महाबलः /  
तीर्थयात्राप्रसङ्गेन कस्माच्चक्रे हलायुधः // Mअर्क्P_४.३३ //  
कथं च द्रौपदेयास्ते ऽकृतदारा महारथाः /  
पाण्डुनाथा महात्मानो वधमापुरनाथवत् // Mअर्क्P_४.३४ //  
एतत् सर्वं कथ्यतां मे सन्दिग्धं भारतं प्रति /  
कृतार्थोहं सुखं येन गच्छेयं निजमाश्रमम् // Mअर्क्P_४.३५ //

पक्षिण ऊचुः

नमस्कृत्य सुरेशाय विष्णवे प्रभविष्णवे /  
पुरुषायाप्रमेयाय शाश्वतायाव्ययाय च // Mअर्क्P_४.३६ //  
चतुर्व्यूहात्मने तस्मै त्रिगुणायागुणाय च /  
वरिष्ठाय गरिष्ठाय वरेष्यायामृताय च // Mअर्क्P_४.३७ //  
यस्मादणुतरं नास्ति यस्मान्नास्ति बृहत्तरम् /  
येन विश्वमिदं व्याप्तमजेन जगदादिना // Mअर्क्P_४.३८ //  
आविर्भाव-तिरोभाव-दृष्टादृष्ट-विलक्षणम् /  
वदन्ति यद् सृष्टमिदं तथैवान्ते च संहृतम् // Mअर्क्P_४.३९ //  
ब्रह्मणे चादिदेवाय नमस्कृत्य समाधिना /  
ऋक्सामान्युद्गिरन् वक्त्रैर्यः पुनाति जगत्त्रयम् // Mअर्क्P_४.४० //  
प्रणिपत्य तथेशानमेकबाणविनिर्जितैः /  
यस्यासुरगणैर्यज्ञा विलुप्यन्ते न यज्विनाम् // Mअर्क्P_४.४१ //  
प्रवक्ष्यामो मतं कृत्स्नं व्यासस्याद्भुतकर्मणः /  
येन भारतमुद्दिश्य धर्माद्याः प्रकटीकृताः // Mअर्क्P_४.४२ //  
आपो नारा इति प्रोक्ता मुनिभिस्तत्त्वदर्शिभिः /  
अयनं तस्य ताः पूर्वं तेन नारायणः स्मृतः // Mअर्क्P_४.४३ //  
स देवो भगवान् सर्वं व्याप्य नारायणो विभुः /  
चतुर्धा संस्थितो ब्रह्मन् सगुणो निर्गुणस्तथा // Mअर्क्P_४.४४ //  
एका मूर्तिरनिर्देश्या शुक्लां पश्यन्ति तां बुधाः /  
ज्वालामालोपरुद्धाङ्गी निष्ठा सा योगिनां परा // Mअर्क्P_४.४५ //  
दूरस्था चान्तिकस्था च विज्ञेया सा गुणातिगा /  
वासुदेवाभिधानासौ निर्ममत्वेन दृश्यते // Mअर्क्P_४.४६ //  
रूपवर्णादयस्तस्या न भावाः कल्पनामयाः /  
अस्त्येव सा सदा शुद्धा सुप्रतिष्ठैकरूपिणी // Mअर्क्P_४.४७ //  
द्वितीया पृथिवीं मूद्र्घ्ना शेषाख्या धारयत्यधः /  
तामसी सा समाख्याता तिर्यक्त्वं समुपाश्रिता // Mअर्क्P_४.४८ //  
तृतीया कर्म कुरुते प्रजापालनतत्परा /  
सत्त्वोद्रिक्ता तु सा ज्ञेया धर्मसंस्थानकारिणी // Mअर्क्P_४.४९ //  
चतुर्थो जलमध्यस्था शेते पन्नगतल्पगा /  
रजस्तस्या गुणः सर्गं सा करोति सदैव हि // Mअर्क्P_४.५० //  
या तृतीया हरेर्मूर्तिः प्रजापालनतत्परा /  
सा तु धर्मव्यवस्थानं करोति नियतं भुवि // Mअर्क्P_४.५१ //  
प्रोद्धूतानसुरान् हन्ति धर्मविच्छित्तिकारिणः /  
पाति देवान् सतश्चान्यान् धर्मरक्षापरायणान् // Mअर्क्P_४.५२ //  
यदा यदा हि धर्मस्य ग्लानिर्भवति जैमिने /  
अभ्युत्थानमधर्मस्य तदात्मानं सृजत्यसौ // Mअर्क्P_४.५३ //  
भूत्वा पुरा वराहेण तुण्डेनापो निरस्य च /  
एकया दंष्ट्रयोत्खाता नलिनीव वसुन्धरा // Mअर्क्P_४.५४ //  
कृत्वा नृसिंहरूपञ्च हिरण्यकशिपुर्हतः /  
विप्रचित्तिमुखाश्चान्ये दानवा विनिपातिताः // Mअर्क्P_४.५५ //  
वामनादींस्तथैवान्यान् न संख्यातुमिहोत्सहे /  
अवताराश्च तस्येह माथुरः साम्प्रतं त्वयम् // Mअर्क्P_४.५६ //  
इति सा सात्त्विकी मूर्तिरवतारान् करोति वै /  
प्रद्युम्नेति च सा ख्याता रक्षाकर्मण्यवस्थिता // Mअर्क्P_४.५७ //  
देवत्वे ऽथ मनुष्यत्वे तिर्यग्योनौ च संस्थिता /  
गृह्णाति तत्स्वभावं च वासुदेवेच्छया सदा // Mअर्क्P_४.५८ //  
इत्येतत् ते समाख्यातं कृतकृत्यो ऽपि यत्प्रभुः /  
मानुषत्वं गतो विष्णुः शृणुष्वास्योत्तरं पुनः // Mअर्क्P_४.५९ //

इति श्रीमार्कण्डेयपुराणे चतुर्व्यूहावतारो नाम चतुर्थोऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चमोऽध्यायः

पक्षिण ऊचुः

त्वष्टृपुत्रे हते पूर्वं ब्रह्मन्निन्द्रस्य तेजसः /  
ब्रह्महत्याभिभूतस्य परा हानिरजायत // Mअर्क्P_५.१ //  
तद्धमं प्रविवेशाथ शाक्रतेजो ऽपचारतः /  
निस्तेजाश्चाभवच्छक्रो धर्मे तेजसि निर्गते // Mअर्क्P_५.२ //  
ततः पुत्रं हतं श्रुत्वा त्वष्टा क्रुद्धः प्रजापतिः /  
अवलुञ्च्य जटामेकामिदं वचनमब्रवीत् // Mअर्क्P_५.३ //  
अद्य पश्यन्तु मे वीर्यं त्रयो लोकाः सदेवताः /  
स च पश्यतु दुर्बुद्धिर्ब्रह्महा पाकशासनः // Mअर्क्P_५.४ //  
स्वकर्माभिरतो येन मत्सुतो विनपातितः /  
इत्युक्त्वा कोपरक्ताक्षो जटामग्नौ जुहाव ताम् // Mअर्क्P_५.५ //  
ततो वृत्रः समुत्तस्थौ ज्वालामाली महासुरः /  
महाकायो महादंष्ट्रो भिन्नाञ्जनचयप्रभः // Mअर्क्P_५.६ //  
इन्द्रशत्रुरमेयात्मा त्वष्टृतेजोपबृंहितः /  
अहन्यहनि सो ऽवर्धदिषुपातं महाबलः // Mअर्क्P_५.७ //  
वधाय चात्मनो दृष्ट्वा वृत्रं शक्रो महासुरम् /  
प्रेषयामास सप्तर्षोन् सन्धिमिच्छन् भयातुरः // Mअर्क्P_५.८ //  
सख्यञ्चक्रुस्ततस्तस्य वृत्रेण समयांस्तथा /  
ऋषयः प्रीतमनसः सर्वभूतहिते रताः // Mअर्क्P_५.९ //  
समयस्थितिमुल्लङ्घ्य यदा शक्रेण घातितः /  
वृत्रो हत्याभिभूतस्य तदा बलमशीर्यत // Mअर्क्P_५.१० //  
तच्छक्रदेहविभ्रष्टं बलं मारुतमाविशत् /  
सर्वव्यापिनमव्यक्तं बलस्यैवाधिदैवतम् // Mअर्क्P_५.११ //  
अहल्याञ्च यदा शक्रो गौतमं रूपमास्थितः /  
धर्षयामास देवेन्द्रस्तदा रूपमहीयत // Mअर्क्P_५.१२ //  
अङ्गप्रत्यङ्गलावण्यं यदतीव मनोरम् /  
विहाय दुष्टं देवेन्द्रं नासत्यावगमत् ततः // Mअर्क्P_५.१३ //  
धर्मेण तेजसा त्यक्तं बलहीनमरूपिणम् /  
ज्ञात्वा सुरेशं दैतेयास्तज्जये चक्रुरुद्यमम् // Mअर्क्P_५.१४ //  
राज्ञामुद्रिक्तवीर्याणां देवेन्द्रं विजिगीषवः /  
कुलेष्वतिबला दैत्या अजायन्त महामुने // Mअर्क्P_५.१५ //  
कस्यचित्त्वथ कालस्य धरणी भारपीडिता /  
जगाम मेरुशिखरं सदो यत्र दिवौकसाम् // Mअर्क्P_५.१६ //  
तेषां सा कथयामास भूरिभारावपीडिता /  
दनुजात्मजदैत्योत्थं खेदकारणमात्मनः // Mअर्क्P_५.१७ //  
एते भवद्भिरसुरा निहताः पृथुलौजसः /  
ते सर्वे मानुषे लोके जाता गेहेषु भूभृताम् // Mअर्क्P_५.१८ //  
अक्षौहिण्यो हि बहुलास्तद्भारार्ता व्रजाम्यधः /  
तथा कुरुध्वं त्रिदशा यथा शान्तिर्भवेन्मम // Mअर्क्P_५.१९ //

पक्षिण ऊचुः

तेजोभागैस्ततो देवा अवतेरुर्दिवो महीम् /  
प्रजानामुपकारार्थं भूभारहरणाय च // Mअर्क्P_५.२० //  
यदिन्द्रदेहजं तेजस्तन्मुमोच स्वयं वृषः /  
कुन्त्या जातो महातेजास्ततो राजा युधिष्ठिरः // Mअर्क्P_५.२१ //  
बलं मुमोच पवनस्ततो भीमो व्यजायत /  
शक्रवीर्यार्धतश्चैव जज्ञे पार्थो धनञ्जयः // Mअर्क्P_५.२२ //  
उत्पन्नौ यमजौ माद्रयां शक्ररूपौ महाद्युती /  
पञ्चधा भगवानित्थमवतीर्णः शतक्रतुः // Mअर्क्P_५.२३ //  
तस्योत्पन्ना महाभागा पत्नी कृष्णा हुताशनात् // Mअर्क्P_५.२४ //  
शक्रस्यैकस्य सा पत्नी कृष्णा नान्यस्य कस्यचित् /  
योगीश्वराः शरीराणि कुर्वन्ति बहुलान्यपि // Mअर्क्P_५.२५ //  
पञ्चानामेकपत्नीत्वमित्येतत् कथितं तव /  
श्रूयतां बलदेवो ऽपि यथा यातः सरस्वतीम् // Mअर्क्P_५.२६ //

इति श्रीमार्कण्डेयपुराणे इन्द्रविक्रियानाम पञ्चमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




षष्ठो ऽध्यायः

पक्षिण ऊचुः

रामः पार्थे परां प्रीतिं ज्ञात्वा कृष्णस्य लाङ्गली /  
चिन्तयामास बहुधा किं कृतं सुकृतं भवेत् // Mअर्क्P_६.१ //  
कृष्णेन हि विना नाहं यास्ये दुर्योधनान्तिकम् /  
पाण्डवान् वा समाश्रित्य कथं दुर्योधनं नृपम् // Mअर्क्P_६.२ //  
जामातरं तथा शिष्यं घातयिष्ये नरेश्वरम् /  
तस्मान्न पार्थं यास्यामि नापि दुर्योधनं नृपम् // Mअर्क्P_६.३ //  
तीर्थेष्वाप्लावयिष्यामि तावदात्मानमात्मना /  
कुरूणां पाण्डवानां च यावदन्ताय कल्पते // Mअर्क्P_६.४ //  
इत्यामन्त्र्य हृषीकेशं पार्थ-दुर्योधनावपि /  
जगाम द्वारकां शौरिः स्वसैन्युपरिवारितः // Mअर्क्P_६.५ //  
गत्वा द्वारवतीं रामो हृष्टपुष्टजनाकुलाम् /  
श्वो गन्तव्येषु तीर्थेषु पपौ पानं हलायुधः // Mअर्क्P_६.६ //  
पीतपानो जगामाथ रैवतोद्यानमृद्धिमत् /  
हस्ते गृहीत्वा समदां रेवतीमप्सरोपमाम् // Mअर्क्P_६.७ //  
स्त्रीकदम्बकमध्यस्थो ययौ मत्तः पदा स्खलन् /  
ददर्शच वनं वीरो रमणीयमनुत्तमम् // Mअर्क्P_६.८ //  
सर्वर्तुफलपुष्पाढ्यं शाखामृगगणाकुलम् /  
पुण्यं पद्मवनोपेतं सपल्वलमहावनम् // Mअर्क्P_६.९ //  
स शृण्वन् प्रीतिजननान् बहून् मदकलान् शुभान् /  
श्रोत्ररम्यान् सुमधुरान् शब्दान् खगमुखेरितान् // Mअर्क्P_६.१० //  
सर्वर्तुफलभाराढ्यान् सर्वर्तुकुसुमोज्ज्वलान् /  
अपश्यत् पादपांस्तत्र विहगैरनुनादितान् // Mअर्क्P_६.११ //  
आम्रानाम्रातकान् भव्यान् नारिकेलान् सतिन्दुकान् /  
आविल्वकांस्तथा जीरान् दाडिमान् बीजपूरकान् // Mअर्क्P_६.१२ //  
पनसान् लकुचान् मोचान् नीपांश्चातिमनोहरान् /  
पारावतांश्च कङ्कोलान् नलिनानम्लवेतसान् // Mअर्क्P_६.१३ //  
भल्लातकानामलकांस्तिन्दुकांश्च महाफलान् /  
इङ्गुदान् करमर्दांश्च हरीतक-विभीतकान् // Mअर्क्P_६.१४ //  
एतानन्यांश्च स तरून् ददर्श यदुनन्दनः /  
तथैवाशोक-पुन्नाग-केतकी-बकुलानथ // Mअर्क्P_६.१५ //  
चम्पकान् सप्तपर्णांश्च कर्णिकारान् समालतीन् /  
पारिजातान् कोविदारान् मन्दारान् बदरांस्तथा // Mअर्क्P_६.१६ //  
पाटलान् पुष्पितान् रम्यान् देवदारुद्रुमांस्तथा /  
सालांस्तालांस्तमालांश्च किंशौकान् वञ्जुलान् वरान् // Mअर्क्P_६.१७ //  
चकोरैः शातपत्रैश्च भृङ्गराजैस्तथा शुकैः /  
कोकिलैः कलविङ्कैश्च हारीतैर्जोवजीवकैः // Mअर्क्P_६.१८ //  
प्रियपुत्रैश्चातकैश्च तथान्यैर्विविधैः खगैः /  
श्रोत्ररम्यं सुमधुरं कूजद्भिश्चाप्यधिष्ठितम् // Mअर्क्P_६.१९ //  
सरांसि च मनोज्ञानि प्रसन्नसलिलानि च /  
कुमुदैः पुण्डरीकैश्च तथा नीलोत्पलैः शुभैः // Mअर्क्P_६.२० //  
कह्लारैः कमलैश्चापि आचितानि समन्ततः /  
कादम्बैश्चक्रवाकैश्च तथैव जलकुक्कुटैः // Mअर्क्P_६.२१ //  
कारण्डवैः प्लवैर्हंसैः कूर्मैर्मद्गुभिरेव च /  
एभिश्चान्यैश्च कीर्णानि समन्ताज्जलचारिभिः // Mअर्क्P_६.२२ //  
क्रमेणेत्थं वनं शौरिर्वोक्षमाणो मनोरमम् /  
जगामानुगतः स्त्रीभिर्लतागृहमनुत्तमम् // Mअर्क्P_६.२३ //  
स ददर्श द्विजांस्तत्र वेदवेदाङ्गपारगान् /  
कौशिकान् भार्गवांश्चैव भारद्वाजान् सगौतमान् // Mअर्क्P_६.२४ //  
विविधेषु च सम्भूतान् वंशेषु द्विजसत्तमान् /  
कथाश्रवणबद्धोत्कानुपविष्टान् महत्सु च // Mअर्क्P_६.२५ //  
कृष्णाजिनोत्तरीयेषु कुशेषु च वृषीषु च /  
सूतञ्च तेषां मध्यस्थं कथयानं कथाः शुभाः // Mअर्क्P_६.२६ //  
पौराणिकीः सुरर्षोणामाद्यानां चरिताश्रयाः /  
दृष्ट्वा रामं द्विजाः सर्वे मधुपानारुणेक्षणम् // Mअर्क्P_६.२७ //  
मत्तो ऽयमिति मन्वानाः समुत्तस्थुस्त्वरान्विताः /  
पूजयन्तो हलधरमृते तं सूतवंशजम् // Mअर्क्P_६.२८ //  
ततः क्रोधसमाविष्टो हली सूतं महाबलः /  
निजघान विवृत्ताक्षः क्षोभिताशेषदानवः // Mअर्क्P_६.२९ //  
अध्यास्याति पदं ब्राह्मं तस्मिन् सूते निपातिते /  
निष्क्रान्तास्ते द्विजाः सर्वे वनात् कृष्णाजिनाम्बराः // Mअर्क्P_६.३० //  
अवधूतं तथात्मानं मन्यमानो हलायुधः /  
चिन्तयामास सुमहन्मया पापमिदं कृतम् // Mअर्क्P_६.३१ //  
ब्राह्मं स्थानं गतो ह्येष यद् सूतो विनिपातितः /  
तथा हीमे द्विजाः सर्वे मामवेक्ष्य विनिर्गताः // Mअर्क्P_६.३२ //  
शरीरस्य च मे गन्धो लोहस्येवासुखावहः /  
आत्मानञ्चावगच्छामि ब्रह्मघ्नमिव कुत्सितम् // Mअर्क्P_६.३३ //  
धिगमर्षं तथा मद्यमतिमानमभीरुताम् /  
यैराविष्टेन सुमहन्मया पापमिदं कृतम् // Mअर्क्P_६.३४ //  
तत्क्षयार्थं चरिष्यामि व्रतं द्वादशवार्षिकम् /  
स्वकर्मख्यापनं कुर्वंन् प्रयश्चित्तमनुत्तमम् // Mअर्क्P_६.३५ //  
अथ येयं समारब्धा तीर्थयात्रा मयाधुना /  
एतामेव प्रयास्यामि प्रतिलोमां सरस्वतीम् // Mअर्क्P_६.३६ //  
अतो जगाम रामो ऽसौ प्रतिलोमां सरस्वतीम् /  
ततः परं शृणुष्वेमं पाण्डवेयकथाश्रयम् // Mअर्क्P_६.३७ //

इतिश्री मार्कण्डेयपुराणे बलदेवब्रह्महत्यानाम षष्ठोध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




सप्तमोऽध्यायः

धर्मपक्षिण ऊचुः

हरिश्चन्द्रेति राजर्षिरासीत् त्रेतायुगे पुरा /  
धर्मात्मा पृथिवीपालः प्रोल्लसत्कीर्तिरुत्तमः // Mअर्क्P_७.१ //  
न दुर्भिक्षं न च व्याधिर्नाकालमरणं नृणाम् /  
नाधर्मरुचयः पौरास्तस्मिन् शासति पार्थिवे // Mअर्क्P_७.२ //  
बभूवुर्न तथोन्मत्ता धन-वीर्य-तपोमदैः /  
नाजायन्त स्त्रियश्चैव काश्चिदप्राप्तयौवनाः // Mअर्क्P_७.३ //  
स कदाचिन्महाबाहुररण्ये ऽनुसरन् मृगम् /  
शुश्राव शब्दमसकृत् त्रायस्वेति च योषिताम् // Mअर्क्P_७.४ //  
स विहाय मृगं राजा मा भैषीरित्यभाषत /  
मयि शासति दुर्मेधाः को ऽयमन्यायवृत्तिमान् // Mअर्क्P_७.५ //  
तत्क्रन्दितानुसारी च सर्वारम्भविघातकृत् /  
एकस्मिन्नन्तरे रौद्रो विघ्नराट् समचिन्तयत् // Mअर्क्P_७.६ //  
विश्वामित्रो ऽयमतुलं तप आस्थाय वीर्यवान् /  
प्रागसिद्धाभवादीनां विद्याः साध्यति व्रती // Mअर्क्P_७.७ //  
साध्यमानाः क्षमामौनचित्तसंयमिनामुना /  
ता वै भयार्ताः क्रन्दन्ति कथं कार्यमिदं मया // Mअर्क्P_७.८ //  
तेजस्वी कौशिकश्वेष्ठो वयमस्य सुदुर्बलाः /  
क्रोशन्त्येतास्तथा भीता दुष्पारं प्रतिभाति मे // Mअर्क्P_७.९ //  
अथवायं नृपः प्राप्तो मा भैरिति वदन् मुहुः /  
इममेव प्रविश्याशु साधयिष्ये यथेप्सितम् // Mअर्क्P_७.१० //  
इति संचिन्त्य रौद्रेण विघ्नराजेन वै ततः /  
तेनाविष्टो नृपः कोपादिदं वचनमब्रवीत् // Mअर्क्P_७.११ //  
को ऽयं बघ्नाति वस्त्रान्ते पावकं पापकृन्नरः /  
बलोष्णतेजसा दीप्ते मयि पत्यावुपस्थिते // Mअर्क्P_७.१२ //  
सो ऽद्य मत्कार्मुकाक्षेप-विदीपितदिगन्तरैः /  
शरैर्विभिन्नसर्वाङ्गो दीर्घनिद्रां प्रवेक्ष्यति // Mअर्क्P_७.१३ //  
विश्वामित्रस्ततः क्रुद्धः श्रुत्वा तन्नृपतेर्वचः /  
क्रुद्धे चर्षिवरे तस्मिन् नेशुर्विद्याः क्षणेन ताः // Mअर्क्P_७.१४ //  
स चापि राजा तं दृष्ट्वा विश्वामित्रं तपोनिधिम् /  
भीतः प्रावेपतात्यर्थं सहसाश्वत्थपर्णवत् // Mअर्क्P_७.१५ //  
स दुरात्मन्निति यदा मुनिस्तिष्ठेति चाब्रवीत् /  
ततः स राजा विनयात् प्रणिपत्याभ्यभाषत // Mअर्क्P_७.१६ //  
भगवन्नेष धर्मो मे नापराधो मम प्रभो /  
न क्रोद्धुमर्हसि मुने निजधर्मरतस्य मे // Mअर्क्P_७.१७ //  
दातव्यं रक्षितव्यं च धर्मज्ञेन महीक्षिता /  
चापं चोद्यम्य योद्धव्यं धर्मशास्त्रानुसारतः // Mअर्क्P_७.१८ //

विश्वामित्र उवाच

दातव्यं कस्य के रक्ष्याः कैर्योद्धव्यं च ते नृप /  
क्षिप्रमेतत् समाचक्ष्व यद्यधर्मभयं तव // Mअर्क्P_७.१९ //

हरिश्चन्द्र उवाच

दातव्यं विप्रमुख्येभ्यो ये चान्ये कृशवृत्तयः /  
रक्ष्या भीताः सदा युद्धं कर्तव्यं परिपन्थिभिः // Mअर्क्P_७.२० //

विश्वामित्र उवाच

यदि राजा भवान् सम्यग्राजधर्ममवेक्षते /  
निर्वेष्टुकामो विप्रो ऽहं दीयतामिष्टदक्षिणा // Mअर्क्P_७.२१ //

पक्षिण ऊचुः

एतद्राजा वचः श्रुत्वा प्रहृष्टेनान्तरात्मना /  
पुनर्जातमिवात्मानं मेने प्राह च कौशिकम् // Mअर्क्P_७.२२ //  
उच्यतां भगवन् यत्ते दातव्यमविशङ्कितम् /  
दत्तमित्येव तद्विद्धि यद्यपि स्यात् सुदुर्लभम् // Mअर्क्P_७.२३ //  
हिरण्यं वा सुवर्णं वा पुत्रः पत्नी कलेवरम् /  
प्राणा राज्यं पुरं लक्ष्मीर्यदभिप्रेतमात्मनः // Mअर्क्P_७.२४ //

विश्वामित्र उवाच

राजन् प्रतिगृहीतो ऽयं यस्ते दत्तः प्रतिग्रहः /  
प्रयच्छ प्रथमं तावद् दक्षिणां राजसूयिकीम् // Mअर्क्P_७.२५ //

राजोवाच

ब्रह्मंस्तामपि दास्यामि दक्षिणां भवतो ह्यहम् /  
व्रियतां द्विजशार्दूल यस्तवेष्टः प्रतिग्रहः // Mअर्क्P_७.२६ //

विश्वामित्र उवाच

ससागरां धरामेतां सभूभृद्ग्रामपत्तनाम् /  
राज्यं च सकलं वीर रथाश्व-गजसङ्कुलम् // Mअर्क्P_७.२७ //  
कोष्ठागारं च कोषं च यच्चान्यद्विद्यते तव /  
विना भार्यां च पुत्रं च शरीरं च तवानघ // Mअर्क्P_७.२८ //  
धर्मं च सर्वधर्मज्ञ यो यान्तमनुगच्छति /  
बहुना वा किमुक्तेन सर्वमेतत् प्रदीयताम् // Mअर्क्P_७.२९ //

पक्षिण ऊचुः

प्रहृष्टेनैव मनसा सो ऽविकारमुखो नृपः /  
तस्यर्षेर्वचनं श्रुत्वा तथेत्याह कृताञ्जलिः // Mअर्क्P_७.३० //

विश्वामित्र उवाच

सर्वस्वं यदि मे दत्तं राज्यमुर्वो बलं धनम् /  
प्रभुत्वं कस्य राजर्षे राज्यस्थे तापसे मयि // Mअर्क्P_७.३१ //

हरिश्चन्द्र उवाच

यस्मिन्नपि मया काले ब्राह्मन् दत्ता वसुन्धरा /  
तस्मिन्नपि भवान् स्वामी किमुताद्य महीपतिः // Mअर्क्P_७.३२ //

विश्वामित्र उवाच

यदि राजंस्त्वया दत्ता मम सर्वा वसुन्धरा /  
यत्र मे विषये स्वाम्यं तस्मान्निष्क्रान्तुमर्हसि // Mअर्क्P_७.३३ //  
श्रोणीसूत्रादिसकलं मुक्त्वा भूषणसंग्रहम् /  
तरुवल्कलमाबध्य सह पत्न्या सुतेन च // Mअर्क्P_७.३४ //

पक्षिण ऊचुः

तथेति चोक्त्वा कृत्वा च राजा गन्तुं प्रचक्रमे /  
स्वपत्न्या शैव्यया सार्धं बालकेनात्मजेन च // Mअर्क्P_७.३५ //  
व्रजतः स ततो रुद्ध्वा पन्थानं प्राह तं नृपम् /  
क्व यास्यसीत्यदत्त्वा मे दक्षिणां राजसूयिकीम् // Mअर्क्P_७.३६ //

हरिश्चन्द्र उवाच

भगवन् राज्यमेतत् ते दत्तं निहतकण्टकम् /  
अवशिष्टमिदं ब्रह्मन्नद्य देहत्रयं मम // Mअर्क्P_७.३७ //

विश्वामित्र उवाच

तथापि खलु दातव्या त्वया मे यज्ञदक्षिणा /  
विशेषतो ब्राह्मणानं हन्त्यदत्तं प्रतिश्रुतम् // Mअर्क्P_७.३८ //  
यावत् तोषो राजसूये ब्राह्मणानां तभवेन्नृप /  
तावदेव तु दातव्या दक्षिणा राजसूयिकी // Mअर्क्P_७.३९ //  
प्रतिश्रुत्य च दातव्यं योद्धव्यं चाततायिभिः /  
रक्षितव्यास्तथा चार्तास्त्वयैव प्राक् प्रतिश्रुतम् // Mअर्क्P_७.४० //

हरिश्चन्द्र उवाच

भगवन् साम्प्रतं नास्ति दास्ये कालक्रमेण ते /  
प्रसादं कुरु विप्रर्षे सद्भावमनुचिन्त्य च // Mअर्क्P_७.४१ //

विश्वामित्र उवाच

किम्प्रमाणो मया कालः प्रतीक्ष्यस्ते जनाधिप /  
शीघ्रमाचक्ष्व शापाग्निरन्यथा त्वां प्रधक्ष्यति // Mअर्क्P_७.४२ //

हरिचन्द्र उवाच

मासेन तव विप्रर्षे प्रदास्ये दक्षिणाधनम् /  
साम्प्रतं नास्ति मे वित्तमनुज्ञां दातुमर्हसि // Mअर्क्P_७.४३ //

विश्वामित्र उवाच

गच्छ गच्छ नृपश्रेष्ठ स्वधर्ममनुपालय /  
शिवश्च ते ऽध्वा भवतु मा सन्तु परिपन्थिनः // Mअर्क्P_७.४४ //

पक्षिण ऊचुः

अनुज्ञातश्च गच्छेति जगाम वसुधाधिपः /  
पद्भ्यामनुचिता गन्तुमन्वगच्छत तं प्रिया // Mअर्क्P_७.४५ //  
तं सभार्यं नृपश्रेष्ठं निर्यान्तं ससुतं पुरात् /  
दृष्ट्वा प्रचुक्रुशुः पौरा राज्ञश्चैवानुयायिनः // Mअर्क्P_७.४६ //  
हानाथ किं जहास्यस्मान् नित्यार्तिपरिपीडितान् /  
त्वं धर्मतत्परो राजन् पौरानुग्रहकृत् तथा // Mअर्क्P_७.४७ //  
नयास्मानपि राजर्षे यदि धर्ममवेक्षसे /  
मुहूर्तं तिष्ठ राजेन्द्र भवतो मुखपङ्कजम् // Mअर्क्P_७.४८ //  
पिबामो नेत्रभ्रमरैः कदा द्रक्ष्यामहे पुनः /  
यस्य प्रयातस्य पुरो यान्ति पृष्ठे च पार्थिवाः // Mअर्क्P_७.४९ //  
तस्यानुयाति भार्येयं गृहीत्वा बालकं सुतम् /  
यस्य भृत्याः प्रयातस्य यान्तयग्रे कुञ्जचरस्थिताः // Mअर्क्P_७.५० //  
स एष पद्भ्यां राजेन्द्रो हरिश्चन्द्रो ऽद्य गच्छति /  
हा राजन् सुकुमारं ते सुभ्रु सुत्वचमुन्नसम् // Mअर्क्P_७.५१ //  
पथि पांशुपरिक्लिष्टं मुखं कीदृग्भविष्यति /  
तिष्ठ तिष्ठ नृपश्रेष्ठ स्वधर्ममनुपालय // Mअर्क्P_७.५२ //  
आनृशंस्यं परो धर्मः क्षत्रियाणां विशेषतः /  
किं दारैः किं सुतैर्नाथ धनैर्धान्यैरथापि वा // Mअर्क्P_७.५३ //  
सर्वमेतत् परित्यज्य छायाभूता वयं तव /  
हानाथ हा महाराज हा स्वामिन् किं जहासि नः // Mअर्क्P_७.५४ //  
यत्र त्वं तत्र हि वयं तत् सुखं यत्र वै भवान् /  
नगरं तद्भवान् यत्र स स्वर्गो यत्र नो नृपः // Mअर्क्P_७.५५ //  
इति पौरवचः श्रुत्वा राजा शोकपरिप्लुतः /  
अतिष्ठत् स तदा मार्गे तेषामेवानुकम्पया // Mअर्क्P_७.५६ //  
विश्वामित्रो ऽपि तं दृष्ट्वा पौरवाक्याकुलीकृतम् /  
रोषमर्षविवृत्ताक्षः समागम्य वचो ऽब्रवीत् // Mअर्क्P_७.५७ //  
धिक् त्वां दुष्टसमाचारमनृतं जिह्मभाषणम् /  
मम राज्यं च दत्वा यः पुनः प्राक्रष्टुमिच्छसि // Mअर्क्P_७.५८ //  
इत्युक्तः परुषं तेन गच्छामीति सवेपथुः /  
ब्रुवन्नेवं ययौ शीघ्रमाकर्षन् दयितां करे // Mअर्क्P_७.५९ //  
कर्षतस्तां ततो भार्यां सुकुमारीं श्रमातुराम् /  
सहसा दण्डकाष्ठेन ताडयामास कौशिकः // Mअर्क्P_७.६० //  
तां तथा ताडितां दृष्ट्वा हरिश्चन्द्रो महीपतिः /  
गच्छामीत्याह दुः खार्तो नान्यत् किञ्चिदुदाहरत् // Mअर्क्P_७.६१ //  
अथ विश्वे तदा देवाः पञ्च प्राहुः कृपालवः /  
विश्वामित्रः सुपापो ऽयं लोकान् कान् समवाप्स्यति // Mअर्क्P_७.६२ //  
येनायां यज्वनां श्रेष्ठः स्वराज्यादवरोपितः /  
कस्य वा श्रद्धया पूतं सुतं सोमं महाध्वरे /  
पीत्वा वयं प्रयास्यामो मुदं मन्त्रपुरः सरम् // Mअर्क्P_७.६३ //

पक्षिण ऊचुः

इति तेषां वचः श्रुत्वा कौशिको ऽतिरुषान्वितः /  
शशाप तान् मनुष्यत्वं सर्वे यूयमवाप्स्यथ // Mअर्क्P_७.६४ //  
प्रसादितश्च तैः प्राह पुनरेव महामुनिः.  
मानुषत्वे ऽपि भवतां भवित्री नैव सन्ततिः // Mअर्क्P_७.६५ //  
न दारसंग्रहश्चैव भविता न च मत्सरः /  
कामक्रोधविनिर्मुक्ता भविष्यथ सुराः पुनः // Mअर्क्P_७.६६ //  
ततो ऽवतेरुरंशैः स्वैर्देवास्ते कुरुवेश्मनि /  
द्रौपदीगर्भसम्भूताः पञ्च वै पाण्डुनन्दनाः // Mअर्क्P_७.६७ //  
एतस्मात् कारणात् पञ्च पाण्डवेया महारथाः /  
न दारसंग्रहं प्राप्ताः शापात् तस्य महामुनेः // Mअर्क्P_७.६८ //  
एतत्ते सर्वमाख्यातं पाण्डवेयकथाश्रयम् /  
प्रश्नं चतुष्टयं गीतं किमन्यच्छ्रोतुमिच्छसि // Mअर्क्P_७.६९ //

इति श्रीमार्कण्डेयपुराणे द्रौपदेयोत्पत्तिर्नाम सप्तमो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





अष्टमोऽध्यायः

जैमिनिरुवाच

भवद्भिरिदमाख्यातं यथाप्रश्नमनुक्रमात् /  
महत् कौतूहलं मे ऽस्ति हरिश्चन्द्र कथां प्रति // Mअर्क्P_८.१ //  
अहो महात्मना तेन प्राप्तं कृच्छ्रमनुत्तमम् /  
कच्चित् सुखमनुप्राप्तं तादृगेव द्विजोत्तमाः // Mअर्क्P_८.२ //

पक्षिण ऊचुः

विश्वामित्रवचः श्रुत्वा स राजा प्रययौ शनैः /  
शैव्ययानुगतो दुः खी भार्यया बलापुत्रया // Mअर्क्P_८.३ //  
स गत्वा वसुधापालो दिव्यां वाराणसीं पुरीम् /  
नैषा मनुष्यभोग्येति शूलपाणेः परिग्रहः // Mअर्क्P_८.४ //  
जगाम पद्भ्यां दुः खार्तः सह पत्न्यानुकूलया /  
पुरीप्रवेशे ददृशे विश्वामित्रमुपस्थितम् // Mअर्क्P_८.५ //  
तं दृष्ट्वा समनुप्राप्तं विनयावनतो ऽभवत् /  
प्राह चैवाञ्जलिं कृत्वा हरिश्चन्द्रो महामुनिम् // Mअर्क्P_८.६ //  
इमे प्राणाः सुतश्चायमियं पत्नी मुने ! मम /  
येन ते कृत्यमस्त्याशु तद्गृहाणार्घ्यमुत्तमम् // Mअर्क्P_८.७ //  
यद्वान्यत् कार्यमस्माभिस्तदनुज्ञातुमर्हसि // Mअर्क्P_८.८ //

विश्वामित्र उवाच

पूर्णः स मासो राजर्षे दीयतां मम दक्षिणा /  
राजसूयनिमित्तं हि स्मर्यते स्ववचो यदि // Mअर्क्P_८.९ //

हरिश्चन्द्र उवाच

ब्राह्मन्नद्यैव सम्पूर्णो मासो ऽम्लानतपोधन /  
तिष्ठत्येतद् दनार्धं यत्तत् प्रतीक्षस्व माचिरम् // Mअर्क्P_८.१० //

विश्वामित्र उवाच

एवमस्तु महाराज आगमिष्याम्यहं पुनः /  
शापं तव प्रदास्यामि न चेदद्य प्रदास्यसि // Mअर्क्P_८.११ //

पक्षिण ऊचुः

इत्युक्त्वा प्रययौ विप्रो राजा चाचिन्तयत् तदा /  
कथमस्मै प्रदास्यामि दक्षिणा या प्रतिश्रुता // Mअर्क्P_८.१२ //  
कुतः पुष्टानि मित्राणि कुतोर्ऽथः साम्प्रतं मम /  
प्रतिग्रहः प्रदुष्टो मे नाहं यायामधः कथम् // Mअर्क्P_८.१३ //  
किमु प्राणान् विमुञ्चामि कां दिशं याम्यकिञ्चनः /  
यदि नाशं गमिष्यामि अप्रदाय प्रतिश्रुतम् // Mअर्क्P_८.१४ //  
ब्रह्मस्वहृत्कृमिः पापो भविष्याम्यधमाधमः /  
अथवा प्रेष्यतां यास्ये वरमेवात्मविक्रयः // Mअर्क्P_८.१५ //

पक्षिण ऊचुः

राजानं व्याकुलं दीनं चिन्तयानमधोमुखम् /  
प्रत्युवाच तदा पत्नी बाष्पगद्गदया गिरा // Mअर्क्P_८.१६ //  
त्यज चिन्तां महारजा स्वसत्यमनुपालय /  
श्मशानवद् वर्जनीयो नरः सत्यबहिष्कृतः // Mअर्क्P_८.१७ //  
नातः परतरं धर्मं वदन्ति पुरुषस्य तु /  
यादृशं पुरुषव्याघ्र स्वसत्यपरिपालनम् // Mअर्क्P_८.१८ //  
अग्निहोत्रमधीतं वा दानाद्याश्चाखिलाः क्रियाः /  
भजन्ते तस्य वैफल्यं यस्य वाक्यमकारणम् // Mअर्क्P_८.१९ //  
सत्यमत्यन्तमुदितं धर्मशास्त्रेषु धीमताम् /  
तारणायानृतं तद्वत् पातनायाकृतात्मनाम् // Mअर्क्P_८.२० //  
सप्ताश्वमेधानाहृत्य राजसूयं च पार्थिवः /  
कृतिर्नाम च्युतः स्वर्गादसत्यवचनात् सकृत् // Mअर्क्P_८.२१ //  
राजन् जातमपत्यं मे इत्युक्त्वा प्ररुरोद ह /  
बाष्पाम्बुप्लुतनेत्रान्तामुवाचेदं महीपतिः // Mअर्क्P_८.२२ //

हरिश्चन्द्र उवाच

विमुञ्च भद्रे सन्तापमयं तिष्ठति बालकः /  
उच्यतां वक्तुकामासि यद्वा त्वं गजगामिनि // Mअर्क्P_८.२३ //

पत्न्युवाच

राजन् जातमपत्यं मे सतां पुत्रफलाः स्त्रियः /  
स मां प्रदाय वित्तेन देहि विप्राय दक्षिणाम् // Mअर्क्P_८.२४ //

पक्षिण ऊचुः

एतद्वाक्यमुपश्रुत्य ययौ मोहं महीपतिः /  
प्रतिलभ्य च संज्ञां स विललापातिदुः खितः // Mअर्क्P_८.२५ //  
महद्दुः खमिदं भद्रे यत् त्वमेवं ब्रवीषि माम् /  
किं तव स्मितसंलापा मम पापस्य विस्मृताः // Mअर्क्P_८.२६ //  
हा हा कथं त्वया शक्यं वक्तुमेतत् शुचिस्मिते /  
दुर्वाच्यमेतद्वचनं कर्तुं शक्नोम्यहं कथम् // Mअर्क्P_८.२७ //  
इत्युक्त्वा स नरश्रेष्ठो धिग्धिगित्यसकृद् ब्रुवन् /  
निपपात महीपृष्ठे मूर्च्छयाभिपरिप्लुतः // Mअर्क्P_८.२८ //  
शयानं भुवि तं दृष्ट्वा हरिश्चन्द्रं महीपतिम् /  
उवाचेदं सकरुणं राजपत्नी सुदुः खिता // Mअर्क्P_८.२९ //

पत्न्युवाच

हा महारजा कस्येदमपध्यानमुपस्थितम् /  
यत् त्वं निपतितो भूमौ राङ्कवास्तरणोचितः // Mअर्क्P_८.३० //  
येन कोट्यग्रगोवित्तं विप्राणामपवर्जितम् /  
स एष पृथिवीनाथो भूमौ स्वपिति मे पतिः // Mअर्क्P_८.३१ //  
हा कष्टं किं तवानेन कृतं देव ! महीक्षिता /  
यदिन्द्रोपेन्द्रतुल्यो ऽयं नीतः प्रस्वापनीं दशाम् // Mअर्क्P_८.३२ //  
इत्युक्त्वा सापि सुश्रोणी मूर्च्छिता निपपात ह /  
भर्तृदुः खमहाभारेणासह्येन निपीडिता // Mअर्क्P_८.३३ //  
तौ तथा पतितौ भूमावनाथौ पितरौ शिशुः /  
दृष्ट्वात्यन्तं क्षुधाविष्टः प्राह वाक्यं सुदुः खितः // Mअर्क्P_८.३४ //  
तात तात ! ददस्वान्नमम्बाम्ब ! भोजनं दद /  
क्षुन्मे बलवती जाता जिह्वाग्रं शुष्यते तथा // Mअर्क्P_८.३५ //

पक्षिण ऊचुः

एतस्मिन्नन्तरे प्राप्तो विश्वामित्रो महातपाः /  
दृष्ट्वा तु तं हरिश्चन्द्रं पतितं भुवि मूर्च्छितम् // Mअर्क्P_८.३६ //  
स वारिणा समभ्युक्ष्य राजानमिदमब्रवीत् /  
उत्तिष्ठोतिष्ठ राजेन्द्र तां ददस्वेष्टदक्षिणाम् // Mअर्क्P_८.३७ //  
ऋणं धारयतो दुः खमहन्यहनि वर्धन्ते /  
आप्याय्यमानः स तदा हिमशीतेन वारिणा // Mअर्क्P_८.३८ //  
अवाप्य चेतनां राजा विश्वामित्रमवेक्ष्य च /  
पुनर्मोहं समापेदे स च क्रोधं ययौ मुनिः // Mअर्क्P_८.३९ //  
स समाश्वास्य राजानं वाक्यमाह द्विजोत्तमः /  
दीयतां दक्षिणा सा मे यदि धर्ममवेक्षसे // Mअर्क्P_८.४० //  
सत्येनार्कः प्रतपति सत्ये तिष्ठति मेदिनी /  
सत्यं चोक्तं परो धर्मः स्वर्गः सत्ये प्रतिष्ठितः // Mअर्क्P_८.४१ //  
अश्वमेधसहस्रं च सत्यं च तुलया धृतम् /  
अश्वमेधसहस्राद्धि सत्यमेव विशिष्यते // Mअर्क्P_८.४२ //  
अथवा किं ममैतेन साम्ना प्रोक्तेन कारणम् /  
अनार्त्ये पापसङ्कल्पे क्रूरे चानृतवादिनि // Mअर्क्P_८.४३ //  
त्वयि राज्ञि प्रभवति सद्भावः श्रूयतामयम् /  
अद्य मे दक्षिणां राजन् न दास्यति भवान् यदि // Mअर्क्P_८.४४ //  
अस्ताचलं प्रयातेर्ऽके शप्स्यामि त्वां ततो ध्रुवम् /  
इत्युक्त्वा स ययौ विप्रो राजा चासीद्भयातुरः // Mअर्क्P_८.४५ //  
कान्दिग्भूतो ऽधमो निः स्वो नृशंसधनिनार्दितः /  
भार्यास्य भूयः प्राहेदं क्रियतां वचनं मम // Mअर्क्P_८.४६ //  
मा शापानलनिर्दग्धः पञ्चत्वमुपयास्यसि /  
स तथा चोद्यमानस्तु राजा पत्न्या पुनः पुनः // Mअर्क्P_८.४७ //  
प्राह भद्रे करोम्येष विक्रयं तव निर्घृणः /  
नृशंसैरपि यद् कर्तुं न शक्यं तत् करोम्यहम् / ४८/  
यदि मे शक्यते वाणी वक्तुमीदृक् सुदुर्वचः /  
एवमुक्त्वा ततो भार्यां गत्वा नागरमातुरः /  
बाष्पापिहितकण्ठाक्षस्ततो वचनमब्रवीत् // Mअर्क्P_८.४९ //

राजोवाच

भो भो नागरिकाः सर्वे शृणुध्वं वचनं मम /  
किं मां पृच्छथ कस्त्वं भो नृशंसो ऽहममानुषः // Mअर्क्P_८.५० //  
राक्षसो वातिकठिनस्ततः पापतरो ऽपि वा /  
विक्रेतुं दयितां प्राप्तो यो न प्राणांस्त्यजाम्यहम् // Mअर्क्P_८.५१ //  
यदि वः कस्यचित् कार्यं दास्या प्राणेष्टया मम /  
स ब्रीवीतु त्वरायुक्तो यावत् सन्धारयाम्यहम् // Mअर्क्P_८.५२ //

पक्षिण ऊचुः

अथ वृद्धो द्विजः कश्चिदागत्याह नराधिपम् /  
समर्पयस्व मे दासीमहं क्रेता धनप्रदः // Mअर्क्P_८.५३ //  
अस्ति मे वित्तमस्तोकं सुकुमारी च मे प्रिया /  
गृहकर्म न शक्नोति कर्तुमस्मात् प्रयच्छ मे // Mअर्क्P_८.५४ //  
कर्मण्यता-वयो-रूप-शीलानां तव योषितः /  
अनुरूपमिदं वित्तं गृहाणार्पय मे ऽबलाम् // Mअर्क्P_८.५५ //  
एवमुक्तस्य विप्रेण हरिश्चन्द्रस्य भूपतेः /  
व्यदीर्यत मनो दुः खान्न चैनं किञ्चिदब्रवीत् // Mअर्क्P_८.५६ //  
ततः स विप्रो नृपतेर्वल्कलान्ते दृढं धनम् /  
बद्ध्वा केशेष्वथादाय नृपपत्नीमकर्षयत् // Mअर्क्P_८.५७ //  
रुरोद रोहिताश्वो ऽपि दृष्ट्वा कृष्टां तु मातरम् /  
हस्तेन वस्त्रमाकर्षन् काकपक्षधरः शिशुः // Mअर्क्P_८.५८ //

राजपत्न्युवाच

मुञ्चार्य मुञ्च तावन्मां यावत्पश्याम्यहं शिशुम् /  
दुर्लभं दर्शनं तात पुनरस्य भविष्यति // Mअर्क्P_८.५९ //  
पश्यैहि वत्स मामेवं मातरं दास्यतां गताम् /  
मां मा स्प्रार्क्षो राजपुत्र ! अस्पृश्याहं तवाधुना // Mअर्क्P_८.६० //  
ततः स बालः सहसा दृष्ट्वा कृष्टां तु मातरम् /  
समभ्यधावदम्बेति रुदन् सास्त्राविलेक्षणः // Mअर्क्P_८.६१ //  
तमागतं द्विजः क्रोधाद्वालमभ्याहनत् पदा /  
वदंस्तथापि सो ऽम्बेति नैवामुञ्चत मातरम् // Mअर्क्P_८.६२ //

राजपत्न्युवाच  
प्रसादं कुरु में नाथ क्रीणीष्वेमं च बालकम् /  
क्रीतापि नाहं भवतो विनैनं कार्यसाधिका // Mअर्क्P_८.६३ //  
इत्थं ममाल्पभाग्यायाः प्रसादसुमुखो भव /  
मां संयोजय बालेन वत्सेनेव पयस्विनीम् // Mअर्क्P_८.६४ //

ब्राह्मण उवाच

गृह्यतां वित्तमेतत् ते दीयतां बालको मम /  
स्त्रीपुंसोर्धर्मशास्त्रज्ञैः कृतमेव हि वेतनम् /  
शतं सहस्रं लक्षं च कोटिमूल्यं तथा परैः // Mअर्क्P_८.६५ //

पक्षिण ऊचुः

तथैव तस्य तद्वित्तं बद्ध्वोत्तरपटे ततः /  
प्रगृह्य बालकं मात्रा सहैकस्थमबन्धयत् // Mअर्क्P_८.६६ //  
नीयमानौ तु तौ दृष्ट्वा भार्या-पुत्रौ स पार्थिवः /  
विललाप सुदुः खार्तो निः श्वस्योष्णं पुनः पुनः // Mअर्क्P_८.६७ //  
यां न वायुर्न चादित्यो नेन्दुर्न च पृथग्जनः /  
दृष्टवन्तः पुरा पत्नीं सेयं दासीत्वमागता // Mअर्क्P_८.६८ //  
सूर्यवंशप्रसूतो ऽयं सुकुमारकराङ्गुलिः /  
सम्प्राप्तो विक्रयं बालो धिङ्मामस्तु सुदुर्मतिम् // Mअर्क्P_८.६९ //  
हा प्रिये ! हा शिशो ! नत्स ! ममानार्यस्य दुर्नयैः /  
दैवाधीनां दशां प्राप्तो न मृतो ऽस्मि तथापि धिक् // Mअर्क्P_८.७० //

पक्षिण ऊचुः

एवं विलपतो राज्ञः स विप्रो ऽन्तरधीयत /  
वृक्षगेहादिभिस्तुङ्गैस्तावादाय त्वरान्वितः // Mअर्क्P_८.७१ //  
विश्वामित्रस्ततः प्राप्तो नृपं वित्तमयाचत /  
तस्मै समर्पयामास हरिश्चन्द्रो ऽपि तद्धनम् // Mअर्क्P_८.७२ //  
तद्वित्तं स्तोकमालोक्य दारविक्रयसम्भवम् /  
शोकाभिभूतं राजानं कुपितः कौशिको ऽब्रवीत् // Mअर्क्P_८.७३ //  
क्षत्रबन्धो ! ममेमां त्वं सदृशीं यज्ञदक्षिणाम् /  
मन्यसे यदि तत् क्षिप्रं पश्य त्वं मे बलं परम् // Mअर्क्P_८.७४ //  
तपसो ऽत्र सुतप्तस्य ब्राह्मण्यस्यामलस्य च /  
मत्प्रभावस्य चोग्रस्य शुद्धस्याध्ययनस्य च // Mअर्क्P_८.७५ //  
अन्यां दास्यामि भगवन् ! कालः कश्चित्प्रतीक्ष्यताम् /  
साम्प्रतं नास्ति विक्रीता पत्नी पुत्रश्च बालकः // Mअर्क्P_८.७६ //

विश्वामित्र उवाच

चतुर्भागः स्थितो यो ऽयं दिवसस्य नराधिप /  
एष एव प्रतीक्ष्यो मे वक्तव्यं नोत्तरं त्वया // Mअर्क्P_८.७७ //  
पक्षिण ऊचुः

तमेवमुक्त्वा राजेन्द्रं निष्ठुरं निर्घृणं वचः /  
तदादाय धनं तूर्णं कुपितः कौशिको ययौ // Mअर्क्P_८.७८ //  
विश्वामित्रे गते राजा भयशोकाब्धिमध्यगः /  
सर्वाकारं विनिश्चित्य प्रोवाचोच्चैरधोमुखः // Mअर्क्P_८.७९ //  
वित्तक्रीतेन यो ह्यर्थो मया प्रेष्येण मानवः /  
स ब्रवीतु त्वरायुक्तो यावत् तपति भास्करः // Mअर्क्P_८.८० //  
अथाजगाम त्वरितो धर्मश्चण्डालरूपधृक् /  
दुर्गन्धो विकृतो रूक्षः श्मश्रुलो दन्तुरो घृणी // Mअर्क्P_८.८१ //  
कृष्णो लम्बोदरः पिङ्गरूक्षाक्षः परुषाक्षरः /  
गृहीतपक्षिपुञ्जश्च शवमाल्यैरलङ्कृतः // Mअर्क्P_८.८२ //  
कपालहस्तो दीर्घास्यो भैरवो ऽतिवदन् मुहुः /  
श्वगणाभिवृतो घोरो यष्टिहस्तो निराकृतिः // Mअर्क्P_८.८३ //

चण्डाल उवाच

अहमर्थो त्वया शीघ्रं कथयस्वात्मवेतनम् /  
स्तोकेन बहुना वापि येन वै लभ्यते भवान् // Mअर्क्P_८.८४ //

पक्षिण ऊचुः

तं तादृशमथालक्ष्य क्रूरदृष्टिं सुनिष्ठुरम् /  
वदन्तमतिदुः शीलं कस्त्वमित्याह पार्थिवः // Mअर्क्P_८.८५ //

चण्डाल उवाच

चण्डालो ऽहमिहाख्यातः प्रवीरेति पुरोत्तमे /  
विख्यातो वध्यवधको मृतकम्बलहारकः // Mअर्क्P_८.८६ //

हरिश्चन्द्र उवाच

नाहं चण्डालदासत्वमिच्छेयं सुविगर्हितम् /  
वरं सापाग्निना दग्धो न चण्डालवशं गतः // Mअर्क्P_८.८७ //

पक्षिण ऊचुः

तस्यैवं वदतः प्राप्तो विश्वामित्रस्तपोनिधिः /  
कोपामर्षविवृताक्षः प्राह चेदं नराधैपम् // Mअर्क्P_८.८८ //

विश्वामित्र उवाच

चण्डालो ऽयमनल्पं ते दातुं वित्तमुपस्थितः /  
कस्मान्न दीयते मह्यमशेषा यज्ञदक्षिणा // Mअर्क्P_८.८९ //

हरिश्चन्द्र उवाच

भगवन् ! सूर्यवंशोत्थमात्मानं वेद्मे कौशिक /  
कथं चण्डालदासत्वं गमिष्ये वित्तकामुकः // Mअर्क्P_८.९० //

विश्वामित्र उवाच

यदि चण्डालवित्तं त्वमात्मविक्रयजं मम /  
न प्रदास्यसि कालेन शाप्स्यामि त्वामसंशयम् // Mअर्क्P_८.९१ //

पक्षिण ऊचुः

हरिश्चन्द्रस्ततो राजा चिन्तावस्थितजीवितः /  
प्रसीदेति वदन् पादावृषेर्जग्राह विह्वलः // Mअर्क्P_८.९२ //  
दासो ऽस्म्यार्तो ऽस्मि भीतो ऽस्मि त्वद्भक्तश्च विशेषतः /  
कुरु प्रसादं विप्रर्षे कष्टश्चण्डालसङ्करः // Mअर्क्P_८.९३ //  
भवेयं वित्तशेषेण सर्वकर्मकरो वशः /  
तवैव मुनिशार्दूल ! प्रेष्यश्चित्तानुवर्तकः // Mअर्क्P_८.९४ //

विश्वामित्र उवाच

यदि प्रेष्यो मम भवान् चण्डालाय ततो मया /  
दासभावमनुप्राप्तो दत्तो वित्तार्बुदेन वै // Mअर्क्P_८.९५ //

पक्षिण ऊचुः

एकमुक्ते तदा तेन श्वपाको हृष्टमानसः /  
विश्वामित्राय तद्द्रव्यं दत्त्वा बद्ध्वा नरेश्वरम् // Mअर्क्P_८.९६ //  
दण्डप्रहारसम्भ्रान्तमतीव व्याकुलेन्द्रियम् /  
इष्टबन्धुवियोगार्तमनयन्निजपत्तनम् // Mअर्क्P_८.९७ //  
हरिश्चन्द्रस्ततो राजा वसंश्चण्डालपत्तने /  
प्रातर्मध्याह्नसमये सायञ्चैतदगायत // Mअर्क्P_८.९८ //  
बाला दीनमुखी दृष्ट्वा बालं दीनमुखं पुरः /  
मां स्मरत्यसुखाविष्टा मोचयिष्यति नौ नृपः // Mअर्क्P_८.९९ //  
उपात्तवित्तो विप्राय दत्त्वा वित्तमतो ऽधिकम् /  
न सा मां मृगशावाक्षी वेत्ति पापतरं कृतम् // Mअर्क्P_८.१०० //  
राज्यनाशः सुहृत्त्यागो भर्यातनयविक्रयः /  
प्राप्ता चण्डालता चेयमहो दुः खपरम्परा // Mअर्क्P_८.१०१ //  
एवं स निवसन् नित्यं सस्मार दयितं सुतम् /  
आर्याञ्चात्मसमाविष्टां हृतसर्वस्व आतुरः // Mअर्क्P_८.१०२ //  
कस्यचित्त्वथ कालस्य मृतचेलापहारकः /  
हरिश्चन्द्रो ऽभवद्राजा श्मशाने तद्वशानुगः // Mअर्क्P_८.१०३ //  
चण्डालेनानुशिष्टश्व मृतचेलापहारिणा /  
शवागमनमन्विच्छन्निह तिष्ठ दिवानिशम् // Mअर्क्P_८.१०४ //  
इदं राज्ञे ऽपि देयञ्च षड्भागन्तु शवं प्रति /  
त्रयस्तु मम भागाः स्युर्द्वो भागौ तव वेतनम् // Mअर्क्P_८.१०५ //  
इति प्रतिसमादिष्टो जगाम शवमन्दिरम् /  
दिशन्तु दक्षिणां यत्र वाराणस्यां स्थितं तदा // Mअर्क्P_८.१०६ //  
श्मशानं घोरसंनादं शिवाशतसमाकुलम् /  
शवमौलिसमाकीर्णं दुर्गन्धं बहुधूमकम् // Mअर्क्P_८.१०७ //  
पिशाच-भूत-वेताल-डाकिनी-यक्षसङ्कुलम् /  
गृध्रगोमायुसङ्कीर्णं श्ववृन्दपरिवारितम् // Mअर्क्P_८.१०८ //  
अस्थिसंघातसङ्कीर्णं महादुर्गन्धसंकुलम् /  
नानामृतसुहृन्नाद-रौद्रकोलाहलायुतम् // Mअर्क्P_८.१०९ //  
हा पुत्र ! मित्र ! हा बन्धो ! भ्रातर्वत्स ! प्रियाद्य मे /  
हा पते ! भगिनि ! मातर्हा मातुल ! पितामह // Mअर्क्P_८.११० //  
मातामह ! पितः ! क्व गतो ऽस्येहि बान्धव /  
इत्येवं वदतां यत्र ध्वनिः संश्रुयते महान् // Mअर्क्P_८.१११ //  
ज्वलन्मांस-वसा-मेदच्छमच्छमितसंकुलम् // Mअर्क्P_८.११२ //  
अर्धदग्धाः शवाः श्यामा विकसद्दन्तपङ्क्तयः /  
हसन्तीवाग्निमध्यस्थाः कायस्येयं दशा त्विति // Mअर्क्P_८.११३ //  
अग्नेश्चटचटाशब्दो वयसामस्थिपङ्क्तिषु /  
बान्धवाक्रान्दशब्दश्च पुक्कसेषु प्रहर्षजः // Mअर्क्P_८.११४ //  
गायतां भूत-वेताल-पिशाचगणः रक्षसाम् /  
श्रूयते सुमहान् घोरः कल्पान्त इव निः स्वनः // Mअर्क्P_८.११५ //  
महामहिषकारीष-गोशकृद्राशिसङ्कुलम् /  
तदुत्थभस्मकूटैश्च वृतं सास्थिभिरुन्नतैः // Mअर्क्P_८.११६ //  
नानोपहारस्त्रग्दीप-काकविक्षेपकालिकम् /  
अनेकशब्दबहुलं श्मशानं नरकायते // Mअर्क्P_८.११७ //  
सवह्निगर्भैरशिवैः शिवारुतैर्  
निनादितं भीषणरावगह्वरम् /  
भयं भयस्याप्युपसञ्जनैर्भृशं  
श्मशानमाक्रन्दविरावदारुणम् // Mअर्क्P_८.११८ //  
स राजा तत्र सम्प्राप्तो दुः खितः शोचनोद्यतः /  
हा भृत्या मन्त्रिणो विप्राः तद्राज्यं विधे गतम् // Mअर्क्P_८.११९ //  
हा शैव्ये पुत्र हा बाल मां त्यक्त्वा मन्दभाग्यकम् /  
विश्वामित्रस्य दोषेण गताः कुत्रापि ते मम // Mअर्क्P_८.१२० //  
इत्येवं चिन्तयंस्तत्र चण्डालोक्तं पुनः पुनः /  
मलिनो रूक्षसर्वाङ्गः केशवान् गन्धवान् ध्वजी // Mअर्क्P_८.१२१ //  
लकुटी कालकल्पश्च धावंश्चापि ततस्ततः /  
अस्मिन् शव इदं मूल्यं प्राप्तं प्राप्स्यामि चाप्युत // Mअर्क्P_८.१२२ //  
इदं मम इदं राज्ञे मुख्यचण्डालके त्विदम् /  
इति धावन् दिशो राजा जीवन् योन्यन्तरं गतः // Mअर्क्P_८.१२३ //  
जीर्णकर्पण्टसुग्रन्थि-कृतकन्थापरिग्रहः  
चिताभस्मरजोलिप्त-मुखबाहूदराङिघ्रकः // Mअर्क्P_८.१२४ //  
नानामेदो-वसा-मज्जा लिप्तपाण्यङ्गुलिः श्वसन् /  
नानाशवोदनकृता-हारतृप्तिपरायणः // Mअर्क्P_८.१२५ //  
तदीयमाल्यसंश्लेषकृतमस्तकमण्डनः /  
न रात्रौ न दिवा शेते हा हेति प्रवदन् मुहुः // Mअर्क्P_८.१२६ //  
एवं द्वादशमासास्तु नीताः शतसमोपमाः /  
स कदाचिन्नृपश्रेष्ठः श्रान्तो बन्धुवियोगवान् // Mअर्क्P_८.१२७ //  
निद्राभिभूतो रूक्षाङ्गो निश्चेष्टः सुप्त एव च /  
तत्रापि शयनीये स दृष्टवानद्भुतं हमत् // Mअर्क्P_८.१२८ //  
श्मशानाभ्यासयोगेन दैवस्य बलवत्तया /  
अन्यदेहेन दत्त्वा तु गुरवे गुरुदक्षिणाम् // Mअर्क्P_८.१२९ //  
तदा द्वादश वर्षाणि दुः खदानात्तु निष्कृतिः /  
आत्मानं स ददर्शाथ पुक्कसीगर्भसम्भवम् // Mअर्क्P_८.१३० //  
तत्रस्थश्चाप्यसौ राजा सो ऽचिन्तयदिदं तदा /  
इतो निष्क्रान्तमात्रो हि दानधर्मं करोम्यहम् // Mअर्क्P_८.१३१ //  
अनन्तरं स जातस्तु तदा पुक्कसबालकः /  
श्मशानमृतसंस्कार-करणेषु सदोद्यतः // Mअर्क्P_८.१३२ //  
प्राप्ते तु सप्तमे वर्षे श्मशाने ऽथ मृतो द्विजः /  
आनीतो बन्धुभिर्दृष्टस्तेन तत्राधनो गुणी // Mअर्क्P_८.१३३ //  
मूल्यार्थिना तु तेनापि परिभूतास्तु ब्राह्मणाः /  
ऊचुस्ते ब्राह्मणास्तत्र विश्वामित्रस्य चेष्टितम् // Mअर्क्P_८.१३४ //  
पापिष्ठमशुभं कर्म कुरु त्वं पापकारक /  
हरिश्चन्द्रः पुरा राजा विश्वामित्रेण पुक्कसः // Mअर्क्P_८.१३५ //  
कृतः पुण्यविनाशेन ब्राह्मणस्वापनाशनात् /  
यदा न क्षमते तेषां तैः स शप्तो रुषा तदा // Mअर्क्P_८.१३६ //  
गच्छ त्वं नरकं घोरमधुनैव नराधम /  
इत्युक्तमात्रे वचने स्वप्नस्थः स नृपस्तदा // Mअर्क्P_८.१३७ //  
अपश्यद्यमदूतान् वै पाशहस्तान् भयावहान् /  
तैः संगृहीतमात्मानं नीयमानं तदा बलात् // Mअर्क्P_८.१३८ //  
पश्यति स्म भृशं खिन्नो हा मातः पितरद्य मे /  
एवंवादी स नरके तैलद्रोण्यां निपातितः // Mअर्क्P_८.१३९ //  
क्रकचैः पाट्यमानस्तु क्षुरधाराभिरप्यधः /  
अन्धे तमसि दुः खार्तः पूयशोणितभोजनः // Mअर्क्P_८.१४० //  
सप्तवर्षं मृतात्मानं पुक्कसत्वे ददर्श ह /  
दिनं दिनन्तु नरके दह्यते पच्यते ऽन्यतः // Mअर्क्P_८.१४१ //  
खिद्यते क्षोभ्यते ऽन्यत्र मार्यते पाट्यते ऽन्यतः /  
क्षार्यते दीप्यते ऽन्यत्र शीतवाताहतो ऽन्यतः // Mअर्क्P_८.१४२ //  
एवं दिनं वर्षशत-प्रमाणं नरके ऽभवत् /  
तथा वर्षशतं तत्र श्रीवितं नरके भटैः // Mअर्क्P_८.१४३ //  
ततो निपातितो भूमौ विष्ठाशी श्वा व्यजायत /  
वान्ताशी शीतदग्धश्च मासमात्रे मृतो ऽपि सः // Mअर्क्P_८.१४४ //  
अथापश्यत् खरं देहं हस्तिनं वानरं पशुम् /  
छागं विडालं कङ्कञ्च गामविं पक्षिणं कृमिम् // Mअर्क्P_८.१४५ //  
मत्स्यं कूर्मं वराहञ्च श्वाविधं कुक्कुटं शुकम् /  
शारिकां स्थावरांश्चैव सर्पमन्यांश्व देहिनः // Mअर्क्P_८.१४६ //  
दिवसे दिवसे जन्म प्राणिनः प्राणिनस्तदा /  
अपश्यद् दुः खसन्तप्तो दिनं वर्षशतं तथा // Mअर्क्P_८.१४७ //  
एवं वर्षशतं पूर्णं गतं तत्र कुयोनिषु /  
अपश्यच्च कदाचित् स राजा तत् स्वकुलोद्भवम् // Mअर्क्P_८.१४८ //  
तत्र स्थितस्य तस्यापि राज्यं द्यूतेन हारितम् /  
भार्या हृता च पुत्रश्च स चैकाकी वनं गतः // Mअर्क्P_८.१४९ //  
तत्रापश्यत स सिंहं वै व्यादितास्यं भयावहम् /  
बिभक्षयिषुमायातं शरभेण समन्वितम् // Mअर्क्P_८.१५० //  
पुनश्च भक्षितः सो ऽपि भार्यां शोचितुमुद्यतः /  
हा शैव्ये ! क्व गतास्यद्य मामिहापास्य दुः खितम् // Mअर्क्P_८.१५१ //  
अपश्यत् पुनरेवापि भार्यां स्वं सहपुत्रकाम् /  
त्रायस्व त्वं हरिश्चन्द्र किं द्यूतेन तव प्रभो // Mअर्क्P_८.१५२ //  
पुत्रस्ते शोच्यतां प्राप्तो भर्यंया शैव्यया सह /  
स नापश्यत् पुनरपि धावमानः पुनः पुनः // Mअर्क्P_८.१५३ //  
अथापश्यत् पुनरपि स्वर्गस्थः स नराधिपः /  
नीयते मुक्तकेशी सा दीना विवसना बलात् // Mअर्क्P_८.१५४ //  
हाहावाक्यं प्रमुञ्चन्ती त्रायस्वेत्यसकृत्स्वना /  
अथापश्यत् पुनस्तत्र धर्मराजस्य शासनात् // Mअर्क्P_८.१५५ //  
आक्रान्दन्त्यन्तरीक्षस्था आगच्छेह नराधिप /  
विश्वामित्रेण विज्ञप्तो यमो राजंस्तवार्थतः // Mअर्क्P_८.१५६ //  
इत्युक्त्वा सर्पपाशैस्तु नीयते बलवद्विभुः /  
श्राद्धदेवेन कथितं विश्वामित्रस्य चेष्टितम् // Mअर्क्P_८.१५७ //  
तत्रापि तस्य विकृतिर्नाधर्मोत्था व्यवर्धत /  
एताः सर्वा दशास्तस्य याः स्वप्ने सम्प्रदर्शिताः // Mअर्क्P_८.१५८ //  
सर्वास्तास्तेन सम्भुक्ता यावद्वर्षाणि द्वादश /  
अतीते द्वादशे वर्ष नीयमानो भटैर्बलात् // Mअर्क्P_८.१५९ //  
यमं सो ऽपश्यदाकारादुवाच च नराधिपम् /  
विश्वामित्रस्य कोपो ऽयं दुर्निवार्यो महात्मनः // Mअर्क्P_८.१६० //  
पुत्रस्य ते मृत्युमपि प्रदास्यति स कौशिकः /  
गच्छ त्वं मानुषं लोकं दुः खशेषञ्च भुङ्क्ष्व वै /  
गतस्य तत्र राजेन्द्र श्रेयस्तव भविष्यति // Mअर्क्P_८.१६१ //  
व्यतीते द्वादशे वर्षे दुः खस्यान्ते नराधिपः /  
अन्तरीक्षाच्च पतितो यमदूतैः प्रणोदितः // Mअर्क्P_८.१६२ //  
पतितो यमलोकाच्च विबुद्धो भयसम्भ्रमात् /  
अहो कष्टमिति ध्यात्वा क्षते क्षारावसेवनम् // Mअर्क्P_८.१६३ //  
स्वप्ने दुः खं महद्दृष्टं यस्यान्तो नोपलभ्यते /  
स्वप्ने दृष्टं मया यत्तु किं नु मे द्वादशाः समाः // Mअर्क्P_८.१६४ //  
गतेत्यपृच्छत् तत्रस्थान् पुक्कसांस्तु स सम्भ्रमात् /  
नेत्युचुः केचित् तत्रस्था एवमेवापरे ऽब्रुवन् // Mअर्क्P_८.१६५ //  
श्रुत्वा दुः खी तदा राजा देवान् शरणमीयिवान् /  
स्वस्ति कुर्वन्तु मे देवाः शैव्याया बालकस्य च // Mअर्क्P_८.१६६ //  
नमो धर्माय महते नमः कृष्णाय वेधसे /  
परावराय शुद्धाय पुराणायाव्ययाय च // Mअर्क्P_८.१६७ //  
नमो बृहस्पते तुभ्यं नमस्ते वासवाय च /  
एवमुक्त्वा स राजा तु युक्तः पुक्कसकर्मणि // Mअर्क्P_८.१६८ //  
शवानां मूल्यकरणे पुनर्नष्टस्मृतिर्यथा /  
मलिनो जटिलः कृष्णो लकुटी विह्वलो नृपः // Mअर्क्P_८.१६९ //  
नैव पुत्रो न भार्या तु तस्य वै स्मृतिगोचरे /  
नष्टोत्साहो राज्यनाशात् श्मशाने निवसंस्तदा // Mअर्क्P_८.१७० //  
अथाजगाम स्वसुतं मृतमादाय लापिनी /  
भार्या तस्य नरेन्द्रस्य सर्पदष्टं हि बालकम् // Mअर्क्P_८.१७१ //  
हा वत्स ! हा पुत्र ! शिशो ! इत्येवं वदती मुहुः /  
कृशा विवर्णा विमनाः पांशुध्वस्तशिरोरुहा // Mअर्क्P_८.१७२ //

राजपत्न्युवाच

हा राजन्नद्य बालं त्वं पश्य सोमं महीतले /  
रममाणं पुरा दृष्टं दुष्टाहिना मृतम् // Mअर्क्P_८.१७३ //  
तस्या विलापशब्दं तमाकर्ण्य स नराधिपः /  
जगाम त्वरितो ऽत्रेति भविता मृतकम्बलः // Mअर्क्P_८.१७४ //  
स तां रोरुदतीं भार्यां नाभ्यजानात्तु पार्थिवः /  
चिरप्रवाससन्तप्तां पुनर्जातामिवाबलाम् // Mअर्क्P_८.१७५ //  
सापि तं चारुकेशान्तं पुरा दृष्ट्वा जटालकम् /  
नाभ्यजानान्नृपसुता शुष्कवृक्षोपमं नृपम् // Mअर्क्P_८.१७६ //  
सो ऽपि कृष्णपटे बालं दृष्ट्वाशीविषपीडितम् /  
नरेन्द्रलक्षणोपेतं चिन्तामाप नरेश्वरः // Mअर्क्P_८.१७७ //  
अहो कष्टं नरेन्द्रस्य कस्याप्येष कुले शिशुः /  
जातो नीतः कृतान्तेन कामप्याशां दुरात्मना // Mअर्क्P_८.१७८ //  
एवं दृष्ट्वा हि मे बालं मातुरुत्सङ्गशायिनम् /  
स्मृतिमभ्यागतो बालो रोहिताश्वो ऽब्जलोचनः // Mअर्क्P_८.१७९ //  
सो ऽप्येतामेव मे वत्सो वयो ऽवस्थामुपागतः /  
नीतो यदि न घोरेण कृतान्तेनात्मनो वशम् // Mअर्क्P_८.१८० //

राजपत्न्युवाच

हा वत्स ! कस्य पापस्य अपध्यानादिदं महत् /  
दुः खमापतितं घोरं यस्यान्तो नोपलभ्यते // Mअर्क्P_८.१८१ //  
हा नाथ ! राजन् ! भवता मामनाश्वास्य दुः खिताम् /  
क्वापि सन्तिष्ठता स्थाने विश्रब्धं स्थीयते कथम् // Mअर्क्P_८.१८२ //  
राज्यनाशः सुहृत्त्यागो भार्यातनयविक्रयः /  
हरिश्चन्द्रस्य राजर्षेः किं विधे ! न कृतं त्वया // Mअर्क्P_८.१८३ //  
इति तस्या वचः श्रुत्वा राजा स्वस्थानतश्च्युतः /  
प्रत्यभिज्ञाय दयितां पुत्रञ्च निधनं गतम् // Mअर्क्P_८.१८४ //  
कष्टं शैव्येयमेषा हि स बालो ऽयमितीरयन् /  
रुरोद दुः खसन्तप्तो मूर्च्छामभिजगाम च // Mअर्क्P_८.१८५ //  
सा च तं प्रत्यभिज्ञाय तामवस्थामुपागतम् /  
मूर्च्छिता निपपातार्ता निश्चेष्टा धरणीतले // Mअर्क्P_८.१८६ //  
चेतः सम्प्राप्य राजेन्द्रो राजपत्नी च तै समम् /  
विलेपतुः सुसन्तप्तौ शोकभारावपीडितौ // Mअर्क्P_८.१८७ //

राजोवाच

हा वत्स ! सुकुमारं ते स्वक्षिभ्रूनासिकालकम् /  
पश्यतो मे मुखं दीनं हृदयं किं न दीर्यते // Mअर्क्P_८.१८८ //  
तात ! तातेति मधुरं ब्रुवाणं स्वयमागतम् /  
उपगुह्य वदिष्ये कं वत्स ! वत्सेति सौहृदात् // Mअर्क्P_८.१८९ //  
कस्य जानुप्रणीतेन पिङ्गेन क्षितिरेणुना /  
ममोत्तरीयमुत्सङ्गं तथाङ्गं मलमेष्यति // Mअर्क्P_८.१९० //  
अङ्गप्रत्यङ्गसम्भूतो मनोहृदयनन्दनः /  
मया कुपित्रा हा वत्स ! विक्रीतो येन वस्तुवत् // Mअर्क्P_८.१९१ //  
हृत्वा राज्यमशेषं मे ससाधनधनं महत् /  
दैवाहिना नृशंसेन दष्टो मे तनयस्ततः // Mअर्क्P_८.१९२ //  
अहं दैवाहिदष्टस्य पुत्रस्याननपङ्कजम् /  
निरीक्षन्नपि घोरेण विषेणान्धीकृतो ऽधुना // Mअर्क्P_८.१९३ //  
एकमुक्त्तवा तमादाय बालकं बाष्पगद्गदः /  
परिष्वज्य च निश्चेष्टो मूर्च्छया निपपात ह // Mअर्क्P_८.१९४ //

राजपत्न्युवाच

अयं स पुरुषव्याघ्रः स्वरेणैवोपलक्ष्यते /  
विद्वज्जनमनश्चन्द्रो हरिश्चन्द्रो न संशयः // Mअर्क्P_८.१९५ //  
तथास्य नासिका तुङ्गा अग्रतो ऽधोमुखं गता /  
दन्ताश्च मुकुलप्रख्याः ख्यातकीर्तेर्महात्मनः // Mअर्क्P_८.१९६ //  
श्मशानमागतः कस्मादद्यैष स नरेश्वरः /  
अपहाय पुत्रशोकं सापश्यत् पतितं पतिम् // Mअर्क्P_८.१९७ //  
प्रकृष्टा विस्मिता दीना भर्तृपुत्राधिपीडिता /  
वीक्षन्ती सा ततो ऽपश्यद् भर्तृदण्डं जुगुप्सितम् // Mअर्क्P_८.१९८ //  
श्वपाकार्हमतो मोहं जगामायतलोचना /  
प्राप्य चेतश्च शनकैः सगद्गदमभाषत // Mअर्क्P_८.१९९ //  
धिक् त्वां दैवातिकरुणां निर्मर्यादं जुगुप्सितम् /  
येनायममरप्रख्यो नीतो राजा श्वपाकताम् // Mअर्क्P_८.२०० //  
राज्यनाशं सुहृत्त्यागं भार्या-तनयविक्रयम् /  
प्रापयित्वापि नो कुक्तश्चण्डालो ऽयं कृतो नृपः // Mअर्क्P_८.२०१ //  
हा राजन् ! जातसन्तापामित्थं मां धरणीतलात् /  
उत्थाप्य नाद्य पर्यङ्कमारोहेति किमुच्यते // Mअर्क्P_८.२०२ //  
नाद्य पश्यामि ते छत्रं भृङ्गारमथवा पुनः /  
चामरं व्यजनञ्चापि को ऽयं विधिविपर्ययः // Mअर्क्P_८.२०३ //  
यस्याग्रे व्रजतः पूर्वं राजानो भृत्यतां गताः /  
स्वोत्तरीयैरकुर्वन्त नीरजस्कं महीतलम् // Mअर्क्P_८.२०४ //  
सो ऽयं कपालसंलग्न-घटीघटनिरन्तरे /  
मृतनिर्माल्यसूत्रान्तर्गूग्केशे सुदारुणे // Mअर्क्P_८.२०५ //  
वसानिस्यन्दसंशुष्क-महीपुटकमण्डिते /  
भस्माङ्गारार्धदग्धास्थि-मज्जासङ्घट्टभीषणे // Mअर्क्P_८.२०६ //  
गृध्र-गोमायुनादार्तनष्टक्षुद्रविहङ्गमे /  
चिताधूमाततिरुचा नीलीकृतदिगन्तरे // Mअर्क्P_८.२०७ //  
कुणपास्वादनमुदा सम्प्रहृष्टनिशाचरे /  
चरत्यमेध्ये राजेन्द्रः श्मशाने दुः खपीडितः // Mअर्क्P_८.२०८ //  
एवमुक्त्वा समाश्लिष्य कण्ठं राज्ञो नृपात्मजा /  
कष्टशोकशताधारा विललापार्तया गिरा // Mअर्क्P_८.२०९ //

राजपत्न्युवाच

राजन् ! स्वप्नो ऽथ तथ्यं वा यदेतन्मन्यते भवान् /  
तत् कथ्यतां महाभाग मनो वै मुह्यते मम // Mअर्क्P_८.२१० //  
यद्येतदेवं धर्मज्ञ नास्ति धर्मे सहायता /  
तथैव विप्रदेवादिपूजने पालने भुवः // Mअर्क्P_८.२११ //  
नास्ति धर्मः कुतः सत्यमार्जवं चानृशंसता /  
यत्र त्वं धर्मपरमः स्वराज्यादवरोपितः // Mअर्क्P_८.२१२ //  
इति तस्या वचः श्रुत्वा निश्वस्योष्णं सगद्गदम् /  
कथयामास तन्वङ्ग्या यथा प्राप्ता श्वपाकता // Mअर्क्P_८.२१३ //  
रुदित्वा सापि सुचिरं निश्वस्योष्णञ्च दुः खिता /  
स्वपुत्रमरणं भीरुर्यथावृत्तं न्यवेदयत् // Mअर्क्P_८.२१४ //

राजोवाच

प्रिये ! न रोचये दीर्घं कालं क्लेशमुपासितुम् /  
नात्मायत्तश्च तन्वङ्गि पश्य मे मन्दभाग्यताम् // Mअर्क्P_८.२१५ //  
चण्डालेनाननुज्ञातः प्रवेक्ष्ये ज्वलनं यदि /  
चण्डालदासतां यास्ये पुनरप्यन्यजन्मनि // Mअर्क्P_८.२१६ //  
नरके च तपिष्यामि कोटकः कृमिभोजनः /  
वैतरण्यां महापूय-वसासृक्-स्नायुपिच्छिले // Mअर्क्P_८.२१७ //  
असिपत्रवने प्राप्य छेदं प्राप्स्यामि दारुणम् /  
तापं प्राप्स्यामि वा प्राप्य महारौरवरौरवौ // Mअर्क्P_८.२१८ //  
मग्नस्य दुः खजलधौ पारः प्राणवियोजनम् /  
एको ऽपि बालको यो ऽयमासीद्वंशकरः सुतः // Mअर्क्P_८.२१९ //  
मम दैवाम्बुवेगेन मग्नः सो ऽपि बलीयसा /  
कथं प्राणान् विमुञ्चामि परायत्तो ऽस्मि दुर्गतः // Mअर्क्P_८.२२० //  
अथवा नार्तिना क्लिष्टो नरः पापमवेक्षते /  
तिर्यक्त्वे नास्ति तद्दुः शं नासिपत्रवने तथा // Mअर्क्P_८.२२१ //  
वैतरण्याङ्कुतस्तादृग् यादृशं पुत्रविप्लवे /  
सो ऽहं सुतशिरीरेण दीप्यमाने हुताशने // Mअर्क्P_८.२२२ //  
निपतिष्यामि तन्वङ्गि क्षन्तव्यं कुकृतं मम /  
अनुज्ञाता च गच्छ त्वं विप्रवेश्म सुछिस्मिते // Mअर्क्P_८.२२३ //  
मम वाक्यञ्च तन्वङ्गि निबोधादृतमानसा /  
यदि दत्तं यदि हुतं गुरवो यदि तोषिताः // Mअर्क्P_८.२२४ //  
परत्र सङ्गमो भूयात् पुत्रेण सह च त्वया /  
इह लोके कुतस्त्वेतद् भविष्यति ममेङ्गितम् // Mअर्क्P_८.२२५ //  
त्वया सह मम श्रेयो गमनं पुत्रमार्गणे /  
यन्मया हसता किञ्चिद्रहस्ये वा शुचिस्मिते // Mअर्क्P_८.२२६ //  
अश्लीलमुक्तं तत् सर्वं क्षन्तव्यं मम याचतः /  
राजपत्नीति गर्वेण नावज्ञेयः स ते द्विजः /  
सर्वयत्नेन ते तोष्यः स्वामिदैवतवच्छुभे // Mअर्क्P_८.२२७ //

राजपत्न्युवाच

अहमप्यत्र राजर्षे दीप्यमाने हुताशने /  
दुः खभारासहाद्यैव सह यास्यामि वै त्वया // Mअर्क्P_८.२२८ //

पक्षिण ऊचुः

ततः कृत्वा चितां राजा आरोप्य तनयं स्वकम् /  
भार्यया सहितश्चासौ बद्धाञ्जलिपुटस्तदा // Mअर्क्P_८.२२९ //  
चिन्तयन् परमात्मानमीशं नारायणं हरिम् /  
हृत्कोटरगुहासीनं वासुदेवं सुरेश्वरम् /  
अनादिनिधनं ब्रह्म कृष्णं पीताम्बरं शुभम् // Mअर्क्P_८.२३० //  
तस्य चिन्तयमानस्य सर्वे देवाः सवासवाः /  
धर्मं प्रमुखतः कृत्वा समाजग्मुस्त्वरान्विताः // Mअर्क्P_८.२३१ //  
आगत्य सर्वे प्रोचुस्ते भो भो राजन् ! शृणु प्रभो /  
अयं पितामहः साक्षाद्धर्मश्च भगवान् स्वयम् // Mअर्क्P_८.२३२ //  
साध्याश्च विश्वे मरुतो लोकपालाः सवाहनाः /  
नागाः सिद्धाः सगन्धर्वा रुद्राश्चैव तथाश्विनौ // Mअर्क्P_८.२३३ //  
एते चान्ये च बहवो विश्वामित्रस्तथैव च /  
विश्वत्रयेण यो मित्रं कर्तुं न शकितः पुरा // Mअर्क्P_८.२३४ //  
विश्वामित्रस्तु ते मैत्रीमिष्टञ्चाहर्तुमिच्छति /  
आरुरोह ततः प्राप्तो धर्मः शक्रो ऽथ गाधिजः // Mअर्क्P_८.२३५ //

धर्मि उवाच

मा राजन् ! साहसं कार्षोर्धर्मो ऽहं त्वामुपागतः /  
तितिक्षा-दम-सत्याद्यैः स्वगुणैः परितोषितः // Mअर्क्P_८.२३६ //

इन्द्र उवाच

हरिश्चन्द्र माहभाग ! प्राप्तः शक्रो ऽस्मिते ऽन्तिकम् /  
त्वया सभार्यपुत्रेण जिता लोकाः सनातनाः // Mअर्क्P_८.२३७ //  
आरोह त्रिदिवं राजन् ! भार्यापुत्रसमन्वितः /  
सुदुष्प्राप्तं नरैरन्यैर्जितमात्मीयकर्मभिः // Mअर्क्P_८.२३८ //

पक्षिण ऊचुः

ततो ऽमृतमयं वर्षमपमृत्युविनाशनम् /  
इन्द्रः प्रासृजदाकाशाच्चितास्थानगतः प्रभुः // Mअर्क्P_८.२३९ //  
पुष्पवर्षञ्च सुमहद्देवदुन्दुभिनिस्वनम् /  
ततस्ततो वर्तमाने समाजे देवसंकुले // Mअर्क्P_८.२४० //  
समुत्तस्थौ ततः पुत्रो राज्ञस्तस्य महात्मनः /  
सुकुमारतनुः सुस्थः प्रसन्नेन्द्रियमानसः // Mअर्क्P_८.२४१ //  
ततो राजा हरिश्चन्द्रः परिष्वज्य सुतं क्षणात् /  
सभार्यः स श्रिया युक्तो दिव्यमाल्याम्बरान्वितः // Mअर्क्P_८.२४२ //  
सुस्थः सम्पूर्णहृदयो मुदा परमया युतः /  
बभूव तत्क्षणादिन्द्रो भूयश्चैनमभाषत // Mअर्क्P_८.२४३ //  
सभार्यस्त्वं सपुत्रश्च प्राप्स्यसे सद्गतिं पराम् /  
समारोह माहभाग निजानां कर्मणां फलैः // Mअर्क्P_८.२४४ //

हरिश्चन्द्र उवाच

देवराजाननुज्ञातः स्वामिना श्वपचेन वै /  
अगत्वा निष्कृतिं तस्य नारोक्ष्ये ऽहं सुरालयम् // Mअर्क्P_८.२४५ //

धर्म उवाच

तवैनं भाविनं क्लेशमवगम्यात्ममायया /  
आत्मा श्वपाकतां नीतो दर्शितं तच्च चापलम् // Mअर्क्P_८.२४६ //

इन्द्र उवाच  
प्रार्थ्यते यत् परं स्थानं समस्तैर्मनुजैर्भुवि /  
तदारोह हरिश्चन्द्र स्थानं पुण्यकृतां नृणाम् // Mअर्क्P_८.२४७ //

हरिश्चन्द्र उवाच

देवाराज ! नमस्तुभ्यं वाक्यञ्चैतन्निबोध मे /  
प्रसादसुमुखं यत् त्वां ब्रवीमि प्रश्रयान्वितः // Mअर्क्P_८.२४८ //  
मच्छोकमग्नमनसः कोशलानगरे जनाः /  
तिष्ठन्ति तानपोह्याद्य कथं यास्याम्यहं दिवम् // Mअर्क्P_८.२४९ //  
ब्रह्महत्या गुरोर्घातो गोवधः स्त्रीवधस्तथा /  
तुल्यमेभिर्महापापं भक्तत्यागे ऽप्युदाहृतम् // Mअर्क्P_८.२५० //  
भजन्तं भक्तमत्याज्यमदुष्टं त्यजतः सुखम् /  
नेह नामुत्र पश्यामि तस्माच्छक्र ! दिवं व्रज // Mअर्क्P_८.२५१ //  
यदि ते सहिताः स्वर्गं मया यान्ति सुरेश्वर /  
ततो ऽहमपि यास्यामि नरकं वापि तैः सह // Mअर्क्P_८.२५२ //

इन्द्र उवाच

बहूनि पुण्यपापानि तेषां भिन्नानि वै पृथक् /  
कथं सङ्घातभोग्यं त्वं भूयः स्वर्गमवाप्स्यसि // Mअर्क्P_८.२५३ //

हरिश्चन्द्र उवाच

शक्र भुङ्क्ते नृपो राज्यं प्रभावेण कुटुम्बिनाम् /  
यजते च महायज्ञैः कर्म पौर्तं करोति च // Mअर्क्P_८.२५४ //  
तच्च तेषां प्रभावेण मया सर्वमनुष्ठितम् /  
उपकर्तॄन् न सन्त्यक्ष्ये तानहं स्वर्गलिप्सया // Mअर्क्P_८.२५५ //  
तस्माद्यन्मम देवेश किञ्चिदस्ति सुचेष्टितम् /  
दत्तमिष्टमथो जप्तं सामान्यं तैस्तदस्तु नः // Mअर्क्P_८.२५६ //  
बहुकालोपभोग्यं हि फलं यन्मम कर्मणः /  
तदस्तु दिनमप्येकं तैः समं त्वत्प्रसादतः // Mअर्क्P_८.२५७ //

पक्षिण ऊचुः

एवं भविष्यतीत्युक्त्वा शक्रस्त्रिभुवनेश्वरः /  
प्रसन्नचेता धर्मश्च विश्वामित्रश्च गाधिजः // Mअर्क्P_८.२५८ //  
विमानकोटिसम्बद्धं स्वर्गलोकान्महीतलम् /  
गत्वायोध्याजनं प्राह दिवमारुह्यतामिति // Mअर्क्P_८.२५९ //  
तदिन्द्रस्य वचः श्रुत्वा प्रीत्या तस्य च भूपतेः /  
आनीय रोहिताश्चञ्च विश्वामित्रो महातपाः // Mअर्क्P_८.२६० //  
अयोध्याख्ये पुरे रम्ये सो ऽभ्यसिञ्चन्नृपात्मजम् /  
देवैश्च मुनिभिः सिद्धैरभिषिच्य नराधिपम् // Mअर्क्P_८.२६१ //  
राज्ञा सह तदा सर्वे हृष्टपुष्टसुहृज्जनाः /  
सपुत्रभृत्यदारास्ते दिवमारुरुहुर्जनाः // Mअर्क्P_८.२६२ //  
पदे पदे विमानात् ते विमानमगमन् नराः /  
तदा सम्भूतहर्षो ऽसौ हरिश्चन्द्रश्च पार्थिवः // Mअर्क्P_८.२६३ //  
सम्प्राप्य भूतिमतुलां विमानैः स महीपतिः /  
आसाञ्चक्रे पुराकारे वप्रप्राकारसंवृते // Mअर्क्P_८.२६४ //  
ततस्तस्यर्धिमालोक्य श्लोकं तत्रोशना जगौ /  
दैत्याचार्यो महाभागः सर्वशास्त्रार्थतत्त्ववित् // Mअर्क्P_८.२६५ //

शुक्र उवाच

हरिश्चन्द्रसमो राजा न भूतो न भविष्यति /  
यः शृणोति स्वदुः खार्तः स सुखं महदाप्नुयात् // Mअर्क्P_८.२६६ //  
स्वर्गार्थोप्राप्नुयात् स्वर्गं पुत्रार्थो पुत्रमाप्नुयात् /  
भार्यार्थो प्राप्नुयाद्भार्यां राज्यार्थो राज्यमाप्नुयात् // Mअर्क्P_८.२६७ //  
अहो तितिक्षामाहात्म्यमहो दानफलं महत् /  
यदागतो हरिश्चन्द्रः पुरीञ्चेन्द्रत्वमाप्तवान् // Mअर्क्P_८.२६८ //

पक्षिण ऊचुः

एतत् ते सर्वमाख्यातं हरिश्चन्द्रविचेष्टितम् /  
अतः परं कथाशेषः श्रूयतां मुनिसत्तम // Mअर्क्P_८.२६९ //  
विपाको राजसूयस्य पृथिवीक्षयकारणम् /  
तद्विपाकनिमित्तञ्च युद्धमाडिबकं महत् // Mअर्क्P_८.२७० //

इति श्रीमार्कण्डेयपुराणे हरिश्चन्द्रोपाख्यानं नामाष्टमो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





नवमोऽध्यायः

पक्षिण ऊचुः  
राज्यच्युते हरिश्चन्द्रे गते च त्रिदशालयम् /  
निश्चक्राम महातेजा जलवासात् पुरोहितः // Mअर्क्P_९.१ //  
वशिष्ठो द्वादशाब्दान्ते गङ्गापर्युषितो मुनिः /  
शुश्राव च समस्तन्तु विश्वामित्रविचेष्चितम् // Mअर्क्P_९.२ //  
हरिश्चन्द्रस्य नाशञ्च राज्ञश्चोदारकर्मणः /  
चण्डालसम्प्रयोगञ्च भार्यातनयविक्रयम् // Mअर्क्P_९.३ //  
स श्रुत्वा सुमाहभागः प्रीतिमानवनीपतौ /  
चकार कोपं तेजस्वी विश्वामित्रमृषिं प्रति // Mअर्क्P_९.४ //

वशिष्ठ उवाच

मम पुत्रशतं तेन विश्वामित्रेण घातितम् /  
तत्रापि नाभवत् क्रोधस्तादृशो यादृशो ऽद्य मे // Mअर्क्P_९.५ //  
श्रुत्वा नराधिपमिमं स्वराज्यादवरीपितम् /  
महात्मानं महाभागं देवब्राह्मणपूजकम् // Mअर्क्P_९.६ //  
यस्मात् स सत्यवाक् शान्तः शत्रावपि विमत्सरः /  
अनागाश्चैव धर्मात्मा अप्रमत्तो मदाश्रयः // Mअर्क्P_९.७ //  
सपत्नीभृत्यपुत्रस्तु प्रापितो ऽन्त्यां दशां नृपः /  
स राज्याच्च्यावितो ऽनेन बहुशश्च खिलीकृतः // Mअर्क्P_९.८ //  
तस्माद् दुरात्मा ब्रह्मद्विट् प्राज्ञानामवरोपितः /  
मच्छापोपहतो मूढः स बकत्वमवाप्स्यति // Mअर्क्P_९.९ //

पक्षिण ऊचुः

श्रुत्वा शापं महातेजा विश्वामित्रो ऽपि कौशिकः /  
त्वमप्याडिर्भवस्तेवति प्रतिशापमयच्छत // Mअर्क्P_९.१० //  
अन्यो ऽन्यशापात् तौ प्राप्तौ तिर्यक्त्वं परमद्युती /  
वशिष्ठः स महातेजा विश्वामित्रश्च कौशिकः // Mअर्क्P_९.११ //  
अन्यजातिसमायोगं गतावप्यमितौजसौ /  
युयुधाते ऽतिसंरब्धौ महाबलपराक्रमौ // Mअर्क्P_९.१२ //  
योजनानां सहस्रे द्वे प्रमाणेनाडिरुच्छ्रितः /  
यन्नवत्यधिकं ब्रह्मन् ! सहस्रत्रितयं बकः // Mअर्क्P_९.१३ //  
तौ तु पक्षप्रहाराभ्यामन्योन्यस्योरुविक्रमौ /  
प्रहरन्तौ भयं तीव्रं प्रजानाञ्चक्रतुस्तदा // Mअर्क्P_९.१४ //  
विधूय पक्षाणि बको रक्तोद्वृत्ताक्षिराहनत् /  
आडिं सो ऽप्युन्नतग्रीवो बकं पद्भ्यामताडयत् // Mअर्क्P_९.१५ //  
तयोः पक्षानिलापास्ताः प्रपेतुर्गिरयो भुवि /  
गिरिप्रपाताभिहता चकम्पे च वसुन्धरा // Mअर्क्P_९.१६ //  
क्ष्मा कम्पमाना जलधीनुद्वृत्ताम्बूंश्चकार च /  
ननाम चैकपार्श्वेन पातालगमनोन्मुखी // Mअर्क्P_९.१७ //  
केचिदिगरिनिपातेन केचिदम्भोधिवारिणा /  
केचिन्महीसञ्चलनात् प्रययुः प्राणिनः क्षयम् // Mअर्क्P_९.१८ //  
इति सर्वं परित्रस्तं हाहाभूतमचेतनम् /  
जगदासीत् सुसम्भ्रान्तं पर्यस्तक्षितिमण्डलम् // Mअर्क्P_९.१९ //  
हा वत्स ! हा कान्त ! शिशो ! प्रयाह्येषो ऽस्मि संस्थितः /  
हा प्रिये ! कान्त ! शैलो ऽयं पतत्याशु पलायताम् // Mअर्क्P_९.२० //  
इत्याकुलीकृते लोके संत्रासविमुखे तदा /  
सुरैः परिवृतः सर्वैराजगाम पितामहः // Mअर्क्P_९.२१ //  
प्रत्युवाच च विश्वेशास्तावुभावतिकोपितौ /  
युद्धं वा विरमत्वेतल्लोकाः स्वास्थ्यं व्रजन्तु च // Mअर्क्P_९.२२ //  
शृण्वन्तावपि तौ वाक्यं ब्रह्मणो ऽव्यक्तजन्मनः /  
कोपामर्षसमाविष्टो युयुधाते न तस्थतुः // Mअर्क्P_९.२३ //  
ततः पितामहो देवस्तं दृष्ट्वा लोकसंक्षयम् /  
तयोश्च हितमन्विच्छन् तिर्यग्भावमपानुदत् // Mअर्क्P_९.२४ //  
ततस्तौ पूर्वदेहस्थौ प्राह देवः प्रजापतिः /  
व्युदस्ते तामसे भावे वशिष्ठ०-कौशिकर्षभौ // Mअर्क्P_९.२५ //  
जहि वत्स वशिष्ठ त्वं त्वञ्च कौशिक सत्तम /  
तामसं भावमाश्रित्य ईदृग्युद्धं चिकीर्षितम् // Mअर्क्P_९.२६ //  
राजसूयविपाको ऽयं हरिश्चन्द्रस्य भूपतेः /  
युवयोर्विग्रहश्चायं पृथिवीक्षयकारकः // Mअर्क्P_९.२७ //  
न चापि कौशिकश्रेष्ठस्तस्य राज्ञो ऽपरध्यते /  
स्वर्गप्राप्तिकरो ब्रह्मन्नपकारपदे स्थितः // Mअर्क्P_९.२८ //  
तपो विघ्नस्य कर्तारौ कामक्रोधवशं गतौ /  
परित्यजत भद्रं वो ब्रह्म हि प्रचुरं बलम् // Mअर्क्P_९.२९ //  
एवमुक्तौ ततस्तेन लज्जितौ तावुभावपि /  
क्षमयामासतुः प्रीत्या परिष्वज्य परस्परम् // Mअर्क्P_९.३० //  
ततः सुरैर्वन्द्यमानो ब्रह्मा लोकं निजं ययौ /  
वशिष्ठो ऽप्यात्मनः स्थानं कौशिको ऽपि स्वामाश्रयम् // Mअर्क्P_९.३१ //  
एतदाडिबकं युद्धं हरिश्चन्द्रकथां तथा /  
कथयिष्यन्ति ये मर्त्याः सम्यक् श्रोष्यन्ति चैव ये // Mअर्क्P_९.३२ //  
तेषां पापापनोदन्तु श्रुतं ह्येव करिष्यति /  
न चैव विघ्नकार्याणि भविष्यन्ति कदाचन // Mअर्क्P_९.३३ //

इति श्रीमार्कण्डेयपुराणे आडि-बकयुद्धवर्णनं नाम नवमो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




दशमोऽध्यायः

जैमिनिरुवाच

संशयं द्विजशार्दूलाः प्रब्रूत मम पृच्छतः /  
आविर्भाव-तिरोभावौ भूतानां यत्र संस्थितौ // Mअर्क्P_१०.१ //  
कथं सञ्जायते जन्तुः कथं वा सविवर्धते /  
कथं वोदरमध्यस्थस्तिष्ठत्यङ्गनिपीडितः // Mअर्क्P_१०.२ //  
निष्क्रान्तिमुदरात् प्राप्य कथं वा वृद्धिमृच्छति /  
उत्क्रान्तिकाले च कथञ्चिद्भावेन वियुज्यते // Mअर्क्P_१०.३ //  
कृत्स्नो मृतस्तथाश्नाति उभे सुकृत-दुष्कृते /  
कथं ते च तथा तस्य फलं सम्पादयन्त्युत // Mअर्क्P_१०.४ //  
कथं न जीर्यते तत्र पिण्डीकृत इवाशये /  
स्त्रीकोष्ठे यत्र जीर्यन्ते भुक्तानि सुगुरूण्यपि /  
भक्ष्याणि यत्र नो जन्तुर्जोर्यते कथमल्पकः // Mअर्क्P_१०.५ //  
एतन्मे ब्रूत सकलं सन्देहोक्तिविवर्जितम् /  
तदेतत् परम गुह्यं यत्र मुह्यन्ति जन्तवः // Mअर्क्P_१०.६ //

पक्षिण ऊचुः

प्रश्नभारो ऽयमतुलस्त्वयास्मासु निवेशितः /  
दुर्भाव्यः सर्वभूतानां भावाभावसमाश्रितः // Mअर्क्P_१०.७ //  
तं शृणुष्व महाभाग यथा प्राह पितुः पुरा /  
पुत्रः परमधर्मात्मा सुमतिर्नाम नामतः // Mअर्क्P_१०.८ //  
ब्राह्मणो भार्गवः कश्चित् सुतमाह महामतिः /  
कृतोपनयनं शान्तं सुमतिं जडरूपिणम् // Mअर्क्P_१०.९ //  
वेदानधीष्व सुमते ! यथानुक्रममादितः /  
गुरुशुश्रूषणे व्यग्रो भैक्षान्नकृतभोजनः // Mअर्क्P_१०.१० //  
ततो गार्हस्थ्यमास्थाय चेष्ट्वा यज्ञाननुत्तमान् /  
इष्टमुत्पादयापत्यमाश्रयेथा वनं ततः // Mअर्क्P_१०.११ //  
वनस्थश्च ततो वत्स परिव्राड् निष्परिग्रहः /  
एवमाप्स्यसि तद्ब्रह्म यत्र गत्वा न शोचसि // Mअर्क्P_१०.१२ //

पक्षिण ऊचुः

इत्येवमुक्तो बहुशो जडत्वान्नाह किञ्चन /  
पितापि तं सुबहुशः प्राह प्रीत्या पुनः पुनः // Mअर्क्P_१०.१३ //  
इति पित्रा सुतस्नेहात् प्रलोभि मधुराक्षरम् /  
स चोद्यमानो बहुशः प्रहस्येदमथाब्रवीत् // Mअर्क्P_१०.१४ //  
तातैतद्बहुशो ऽभ्यस्तं यत् त्वयाद्योपदिश्यते /  
तथैवान्यानि शास्त्राणि शिल्पानि विविधानि च // Mअर्क्P_१०.१५ //  
जन्मनामयुतं साग्रं मम स्मृतिपथं गतम् /  
निर्वेदाः परितोषाश्च क्षयवृद्ध्युदये गताः // Mअर्क्P_१०.१६ //  
शत्रुमित्रकलत्राणां वियोगाः सङ्गमास्तथा /  
मातरो विवधा दृष्टाः पितरो विवधास्तथा // Mअर्क्P_१०.१७ //  
अनुभूतानि सौख्यनि दुः खानि च सहस्रशः /  
बान्धवा बहवः प्राप्ताः पितरश्च पृथग्विधाः // Mअर्क्P_१०.१८ //  
विण्मूत्रपिच्छिले स्त्रीणां तथा कोष्ठे मयोषितम् /  
पीडाश्च सुभृशं प्राप्ता रोगाणाञ्च सहस्रशः // Mअर्क्P_१०.१९ //  
गर्भदुः खान्यनेकानि बालत्वे यौवने तथा /  
वृद्धतायां तथाप्तानि तानि सर्वाणि संस्मरे // Mअर्क्P_१०.२० //  
ब्राह्मण-क्षत्रिय-विशां शूद्राणाञ्चापि योनिषु /  
पुनश्च पुशुकीटानां मृगाणामथ पक्षिणाम् // Mअर्क्P_१०.२१ //  
तथैव राजभृत्यानां राज्ञाञ्चाहवशालिनाम् /  
समुत्पन्नो ऽस्मि गेहेषु तथैव तव वेश्मनि // Mअर्क्P_१०.२२ //  
भृत्यतां दासताञ्चैव गतो ऽस्मि बहुशो नृणाम् /  
स्वामित्वमीश्वरत्वं च दरिद्रत्वं तथा गतः // Mअर्क्P_१०.२३ //  
हतं मया हतश्चान्यैर्हतं मे घातितं तथा /  
दत्तं ममान्यैरन्येभ्यो मया दत्तमनेकशाः // Mअर्क्P_१०.२४ //  
पितृ-मातृ-सुहृद्-भ्रातृ-कलत्रादिकृतेन च /  
तुष्टो ऽसकृत् तथा दैन्यमश्रुधौताननो गतः // Mअर्क्P_१०.२५ //  
एवं संसारचक्रे ऽस्मिन् भ्रमता तात सङ्कटे /  
ज्ञानमेतन्मया प्राप्तं मोक्षसम्प्राप्तिकारकम् // Mअर्क्P_१०.२६ //  
विज्ञाते यत्र सर्वो ऽयमृग्यजुः सामसंज्ञितः /  
क्रियाकलापो विगुणो न सम्यक् प्रतिभाति मे // Mअर्क्P_१०.२७ //  
तस्मादुत्पन्नबोधस्य वेदैः किं मे प्रयोजनम् /  
गुरुविज्ञानतृप्तस्य निरीहस्य सदात्मनः // Mअर्क्P_१०.२८ //  
षट् प्रकारक्रिया-दुःख-सुख-हर्ष-रसैश्च यत् /  
गुणैश्च वर्जितं ब्रह्म तत् प्राप्स्यामि परं पदम् // Mअर्क्P_१०.२९ //  
रस-हर्ष-भयोद्वेग-क्रोधामर्ष-जरातुराम् /  
विज्ञातां स्वमृगग्राहिसंघपाशशताकुलम् // Mअर्क्P_१०.३० //  
तस्माद्यास्याम्यहं तात त्यक्त्वेमां दुः खसन्ततिम् /  
त्रयीधर्ममधर्माढ्यं किं पापफलसन्निभम् // Mअर्क्P_१०.३१ //  
पक्षिण ऊचुः

तस्य तद्वचनं श्रुत्वा हर्षविस्मयगद्गदम् /  
पिता प्राह महाभागः स्वसुतं हृष्टमानसः // Mअर्क्P_१०.३२ //

पितोवाच

किमेतद्वदसे वत्स कुतस्ते ज्ञानसम्भवः /  
केन ते जडता पूर्वमिदानीञ्च प्रबुद्धता // Mअर्क्P_१०.३३ //  
किन्नु शापविकारो ऽयं मुनिदेवकृतस्तव /  
यत्ते ज्ञानं तिरोभूतमाविर्भावमुपागतम् // Mअर्क्P_१०.३४ //

पुत्र उवाच

शृणु तात ! यथा वृत्तं ममेदं सुख-दुःखदम् /  
यश्चाहमासमन्यस्मिन् जन्मन्यस्मत्परन्तु यत् // Mअर्क्P_१०.३५ //  
अहमासं पुरा विप्रो न्यस्तात्मा परमात्मनि /  
आत्मविद्याविचारेषु परां निष्ठामुपागतः // Mअर्क्P_१०.३६ //  
सततं योगयुक्तस्य सतताभ्याससङ्गमात् /  
सत्संयोगात् स्वस्वभावाद्विचारविधिशोधनात् // Mअर्क्P_१०.३७ //  
तस्मिन्नवे परा प्रीतिर्ममासीद् युञ्जतः सदा /  
आचार्यताञ्च सम्प्राप्तः शिष्यसन्देहहृत्तमः // Mअर्क्P_१०.३८ //  
ततः कालेन महता ऐकान्तिकमुपगतः /  
अज्ञानाकृष्टसद्भावो विपन्नश्च प्रमादतः // Mअर्क्P_१०.३९ //  
उत्क्रान्तिकालादारभ्य स्मृतिलोपो न मे ऽभवत् /  
यावदब्दं गतं चैव जन्मनां स्मृतिमागतम् // Mअर्क्P_१०.४० //  
पूर्वाभ्यासेन तेनैव सो ऽहं तात ! जितेन्द्रियः /  
यतिष्यामि तथा कर्तुं न भविष्ये यथा पुनः // Mअर्क्P_१०.४१ //  
ज्ञानदानफलं ह्येतद्यज्जातिस्मरणं मम /  
न ह्येतत् प्राप्यते तात त्रयीधर्माश्रितैर्नरैः // Mअर्क्P_१०.४२ //  
सो ऽहं पूर्वाश्रमादेव निष्ठाधर्ममुपाश्रितः /  
एकान्तित्वमुपागम्य यतिष्याम्यात्ममोक्षणे // Mअर्क्P_१०.४३ //  
तद्ब्रूहि त्वं महाभाग ! यत् ते संशयिकं हृदि /  
एतावतापि ते प्रीतिमुत्पाद्यानृण्यमाप्नुयाम् // Mअर्क्P_१०.४४ //

पक्षिण ऊचुः

पिता प्राह ततः पुत्रं श्रद्दधत् तस्य तद्वचः /  
भवता यद्वयं पृष्टाः संसारग्रहणाश्रयम् // Mअर्क्P_१०.४५ //

पुत्र उवाच

शृणु तात ! यथा तत्त्वमनुभूतं मयासकृत् /  
संसारचक्रमजरं स्थितिर्यस्य न विद्यते // Mअर्क्P_१०.४६ //  
सो ऽहं वदामि ते सर्वं तवैवानुज्ञया पितः /  
उत्क्रान्तिकालादारभ्य यथा नान्यो वदिष्यति // Mअर्क्P_१०.४७ //  
ऊष्मा प्रकुपितः काये तीव्रवायुसमीरितः /  
भिनत्ति मर्मस्थानानि दीप्यमानो निरिन्धनः // Mअर्क्P_१०.४८ //  
उदानो नाम पवनस्ततश्चोर्ध्वं प्रवर्तते /  
भुक्तानामम्बुभक्ष्याणामधोगतिनिरोधकृत् // Mअर्क्P_१०.४९ //  
ततो येनाम्बुदानानि कृतान्यन्नरसास्तथा /  
दत्ताः स तस्य आह्लादमापदि प्रतिपद्यते // Mअर्क्P_१०.५० //  
अन्नानि येन दत्तानि श्रद्धापूतेन चेतसा /  
सो ऽपि तृप्तिमवाप्नोति विनाप्यन्नेन वै तदा // Mअर्क्P_१०.५१ //  
येनानृतानि नोक्तानि प्रीतिभेदः कृतो न च /  
आस्तिकः श्रद्दधानश्च स सुखं मृत्युमृच्छति // Mअर्क्P_१०.५२ //  
देवब्राह्मणपूजायां ये रता नानसूयवः /  
शुक्ला वदान्या ह्रीमन्तस्ते नराः सुखमृत्यवः // Mअर्क्P_१०.५३ //  
यो न कामान्न संरम्भान्न द्वेषाद्धर्ममुत्सृजेत् /  
यथोक्तकारी सोम्यश्च स सुखं मृत्युमृच्छति // Mअर्क्P_१०.५४ //  
अवारिदायिनो दाहं क्षुधाञ्चानन्नदायिनः /  
प्राप्नुवन्ति नराः काले तस्मिन् मृत्यावुपस्थिते // Mअर्क्P_१०.५५ //  
शीतं जयन्तीन्धनदास्तापं चन्दनदायिनः /  
प्राणघ्नीं वेदनां कष्टां ये चानुद्वेगकारिणः // Mअर्क्P_१०.५६ //  
मोहाज्ञानप्रदातारः प्राप्नुवन्ति महद्भयम् /  
वेदनाभिरुदग्राभिः प्रपीड्यन्ते ऽधमा नराः // Mअर्क्P_१०.५७ //  
कूटसाक्षी मृषावादी यश्चासदनुशास्ति वै /  
ते मोहमृत्यवः सर्वे तथा वेदविनिन्दकाः // Mअर्क्P_१०.५८ //  
विभीषणाः पूतिगन्धाः कूटमुद्गरपाणयः /  
आगच्छन्ति दुरात्मानो यमस्य पुरुषास्तदा // Mअर्क्P_१०.५९ //  
प्राप्तेषु दृक्पथं तेषु जायते तस्य वेपथुः /  
क्रान्दत्यविरतं सो ऽथ भ्रातृ-मातृसुतानथ // Mअर्क्P_१०.६० //  
सास्य वागस्फुटा तात एकवर्णा विभाव्यते /  
दृष्टिश्च भ्राम्यते त्रासाच्छ्वासाच्छुष्यत्यथाननम् // Mअर्क्P_१०.६१ //  
ऊर्ध्वश्वासान्वितः सो ऽथ दृष्टिभङ्गसमन्वितः /  
ततः स वेदनाविष्टस्तच्छरीरं विमुञ्चति // Mअर्क्P_१०.६२ //  
वाय्वग्रसारी तद्रूपं देहमन्यत् प्रपद्यते /  
तत्कर्मजं यातनार्थं न मातृ-पितृसम्भवम् /  
तत्प्रमाणवयो ऽवस्था-संस्थानैः प्राग्भवं यथा // Mअर्क्P_१०.६३ //  
ततो दूतो यमस्याशु पाशैर्बध्नाति दारुणैः /  
दण्डप्रहारसम्भ्रान्तं कर्षते दक्षिणां दिशम् // Mअर्क्P_१०.६४ //  
कुश-कण्टक-वलमीक-शङ्कु-पाषाणकर्कशे /  
तथा प्रदीप्तज्वलने क्वचिच्छृभ्रशतोत्कटे // Mअर्क्P_१०.६५ //  
प्रदीप्तादित्यतप्ते च दह्यमाने तदंशुभिः /  
कृष्यते यमदूतैश्चाशिवसन्नादभीषणैः // Mअर्क्P_१०.६६ //  
विकृष्यमाणस्तैर्घोरैर्भक्ष्यमाणः शिवाशतैः /  
प्रयाति दारुणे मार्गे पापकर्मा यमक्षयम् // Mअर्क्P_१०.६७ //  
छत्रोपानत्प्रदातारो ये च वस्त्रप्रदा नराः /  
ये यान्ति मनुजा मार्गं तं सुखेन तथान्नदाः // Mअर्क्P_१०.६८ //  
एवं क्लेशाननुभवन्नवशः पापपीडितः /  
नीयते द्वादशाहेन धर्मराजपुरं नरः // Mअर्क्P_१०.६९ //  
कलेवरे दह्यमाने महान्तं दाहमृच्छति /  
ताड्यमाने तथैवार्ति छिद्यमाने च दारुणाम् // Mअर्क्P_१०.७० //  
क्लिद्यमाने चिरतरं जन्तुर्दुःखमवाप्नुते /  
स्वेन कर्मविपाकेन देहान्तरगतो ऽपि सन् // Mअर्क्P_१०.७१ //  
तत्र यद्वान्धवास्तोयं प्रयच्छन्ति तिलैः सह /  
यच्च पिण्डं प्रयच्छन्ति नीयमानस्तदश्नुते // Mअर्क्P_१०.७२ //  
तैलाभ्यङ्गो बान्धवानामङ्गसंवाहनञ्च यत् /  
तेन चाप्याय्यते जन्तुर्यच्चाश्नन्ति सबान्धवाः // Mअर्क्P_१०.७३ //  
भूमौ स्वपद्भिर्नात्यन्तं क्लेशमाप्नोति बान्धवैः /  
दानं ददद्भिश्च तथा जन्तुराप्याय्यते मृतः // Mअर्क्P_१०.७४ //  
नीयमानः स्वकं गेहं द्वादशाहं स पश्यति /  
उपभुङ्क्ते तथा दत्तं तोयपिण्डादिकं भुवि // Mअर्क्P_१०.७५ //  
द्वादशाहात् परं घोरमायसं भीषणाकृतिम् /  
याम्यं पश्यत्यथो जन्तुः कृष्यमाणः पुरं ततः // Mअर्क्P_१०.७६ //  
गतमात्रो ऽतिरक्ताक्षं भिन्नाञ्जनचयप्रभम् /  
मृत्युकालान्तकादीनां मध्ये पश्यति वै यमम् // Mअर्क्P_१०.७७ //  
दंष्ट्राकरालवदनं भ्रकुटीदारुणाकृतिम् /  
विरूपैर्भोषणैर्वक्त्रैर्वृतं व्याधिशतैः प्रभुम् // Mअर्क्P_१०.७८ //  
दण्डासक्तं महाबाहुं पाशहस्तं सुभैरवम् /  
तन्निर्दिष्टां ततो याति गतिं जन्तुः शुभाशुभाम् // Mअर्क्P_१०.७९ //  
रौरवे कूटसाक्षी तु याति यश्चानृतो नरः /  
तस्य स्वरूपं गदतो रौरवस्य निशामय // Mअर्क्P_१०.८० //  
योजनानां सहस्रे द्वे रौरवो हि प्रमाणतः /  
जानुमात्रप्रमाणश्च ततः श्वभ्रः सुदुस्तरः // Mअर्क्P_१०.८१ //  
तत्राङ्गारचयोपेतं कृतञ्च धरणीसमम् /  
जाज्वल्यमानस्तीव्रेण तापिताङ्गारभूमिना // Mअर्क्P_१०.८२ //  
तन्मध्ये पापकर्माणं विमुञ्चन्ति यमानुगाः /  
स दह्यमानस्तीव्रेण वह्निना तत्र धावति // Mअर्क्P_१०.८३ //  
पदे पदे च पादो ऽस्य शीर्यते जीर्यते पुनः /  
अहोरात्रेणोद्धरणं पादन्यासं च गच्छति // Mअर्क्P_१०.८४ //  
एवं सहस्रमुत्तीर्णो योजनानां विमुच्यते /  
ततो ऽन्यं पापशुद्ध्यर्थं तादृङ्निरयमृच्छति // Mअर्क्P_१०.८५ //  
ततः सर्वेषु निस्तीर्णः पापी तिर्यकत्वमश्नुते /  
कृमि-कीट-पतङ्गेषु श्वापदे मशकादिषु // Mअर्क्P_१०.८६ //  
गत्वा गजद्रुमाद्येषु गोष्वश्वेषु तथैव च /  
अन्यासु चैव पापासु दुः खदासु च योनिषु // Mअर्क्P_१०.८७ //  
मानुषं प्राप्य कुब्जो वा कुत्सितो वामनो ऽपि वा /  
चण्डालपुक्कसाद्यासु नरो योनिषु जायते // Mअर्क्P_१०.८८ //  
अवशिष्टेन पापेन पुण्येन च समन्वितः /  
ततश्चारोहणीं जातिं शूद्र-वैश्य-नृपादिकाम् // Mअर्क्P_१०.८९ //  
विप्रदेवेन्द्रतां चापि कदाचिदवरोहणीम् /  
एवन्तु पापकर्माणे नरकेषु पतन्त्यधः // Mअर्क्P_१०.९० //  
यथा पुण्यकृतो यान्ति तन्मे निगतदः शृणु /  
ते यमेन विनिर्दिष्टां यान्ति पुण्यां गतिं नराः // Mअर्क्P_१०.९१ //  
प्रगीतगन्धर्वगणाः प्रवृत्ताप्सरसाङ्गणाः /  
हारनूपुरमादुर्य-शोभितान्युत्तमानि च // Mअर्क्P_१०.९२ //  
प्रयान्त्याशु विमानानि नानादिव्यस्त्रगुज्ज्वलाः /  
तस्माच्च प्रच्युता राज्ञामन्येषां च महात्मनाम् // Mअर्क्P_१०.९३ //  
जायन्ते च कुले तत्र सद्वृत्तपरिपालकाः /  
भोगान् सम्प्राप्नुवन्त्युग्रांस्ततो यान्त्यूर्ध्वमन्यथा // Mअर्क्P_१०.९४ //  
अवरोहणीं च सम्प्राप्य पूर्ववद्यान्ति मानवाः /  
एतत् ते सर्वमाख्यातं यथा जन्तुर्विपद्यते /  
अतः शृणुष्व विप्रर्षे यथा गर्भं प्रपद्यते // Mअर्क्P_१०.९५ //

इति श्रीमार्कण्डेयपुराणे पितापुत्रसंवादो नाम दशमो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





एकादशोऽध्यायः  
पुत्र उवाच

निषेकं मानवं स्त्रीणां बीजं प्राप्तं रजस्यथ /  
विमुक्तमात्रो नरकात् स्वर्गाद्वापि प्रपद्यते // Mअर्क्P_११.१ //  
तेनाभिभूतं तत् स्थैर्यं याति बीजद्वयं पितः /  
कललत्वं बुद्बुदत्वं ततः पेषित्वमेव च // Mअर्क्P_११.२ //  
पेष्यां यथाणुबीजं स्यादह्कुरस्तद्वदुच्यते /  
अङ्गानां च तथोत्पत्तिः पञ्चानामनुभागशः // Mअर्क्P_११.३ //  
उपाङ्गान्यङ्गुली-नेत्र-नासास्य-श्रवणानि च /  
प्ररोहं यान्ति चाङ्गेभ्यस्तद्वत् तेभ्यो नखादिकम् // Mअर्क्P_११.४ //  
त्वचि रोमाणि जायन्ते केशाश्चैव ततः परम् /  
समं समृद्धिमायाति तेनैवोद्भवकोषकम् // Mअर्क्P_११.५ //  
नारिकेलफलं यद्वत् सकोषं वृद्धिमृच्छति /  
तद्वत् प्रयात्यसौ वृद्धिं सकोषो ऽधोमुखः स्थितः // Mअर्क्P_११.६ //  
तले तु जानु-पार्श्वाभ्यां करौ न्यस्य स वर्धते /  
अङ्गुष्ठो चोपरि न्यस्तौ जान्वोरग्रे तथाङ्गुली // Mअर्क्P_११.७ //  
जानुपृष्ठे तथा नेत्रे जानुमध्ये च नासिका /  
स्फिचौ पार्ष्णिद्वयस्थे च बाहुजङ्घे बहिः स्थिते // Mअर्क्P_११.८ //  
एवं वृद्धिं क्रमाद्याति जन्तुः स्त्रीगर्भसंस्थितः /  
अन्यसत्त्वोदरे जन्तोर्यथा रूपं तथा स्थितिः // Mअर्क्P_११.९ //  
काठिन्यमग्निना याति भुक्तपीतेन जीवति /  
पुण्यापुण्याश्रयमयी स्थितिर्जन्तोस्तथोदरे // Mअर्क्P_११.१० //  
नाडी चाप्यायनी नाम नाभ्यां तस्य निबध्यते /  
स्त्रीणां तथान्त्रसुषिरे सा निबद्धोपजायते // Mअर्क्P_११.११ //  
क्रामन्ति भुक्तपीतानि स्त्रीणां गर्भोदरे यथा /  
तैराप्यायितदेहो ऽसौ जन्तुर्वृद्धिमुपैति वै // Mअर्क्P_११.१२ //  
स्मृतीस्तस्य प्रयान्त्यस्य बह्व्यः संसारभूमयः /  
ततो निर्वेदमायाति पीड्यमान इतस्ततः // Mअर्क्P_११.१३ //  
पुनर्नैवं करिष्यामि मुक्तमात्र इहोदरात् /  
तथा तथा यतिष्यामि गर्भं नाप्स्याम्यहं यथा // Mअर्क्P_११.१४ //  
इति चिन्तयते स्मृत्वा जन्मदुः खशतानि वै /  
यानि पूर्वानुभूतानि दैवभूतानि यानि वै // Mअर्क्P_११.१५ //  
ततः कालक्रमाज्जन्तुः परिवर्तत्यधोमुखः /  
नवमे दशमे वापि मासि सज्जयते यतः // Mअर्क्P_११.१६ //  
निष्क्रम्यमाणो वातेन प्राजापत्येन पीड्यते /  
निष्क्राम्यते च विलपन् हृदि दुः खनिपीडितः // Mअर्क्P_११.१७ //  
निष्क्रान्तश्चोदरान्मूर्च्छामसह्यां प्रतिपद्यते /  
प्राप्नोति चेतनां चासौ वायुस्पर्शसमन्वितः // Mअर्क्P_११.१८ //  
ततस्तं वैष्णवी माया समास्कन्दति मोहिनी /  
तया विमोहितात्मासौ ज्ञानभ्रंशमवाप्नुते // Mअर्क्P_११.१९ //  
भ्रष्टज्ञानो बालभावं ततो जन्तुः प्रपद्यते /  
ततः कौमारकावस्थां यौवनं वृद्धतामपि // Mअर्क्P_११.२० //  
पुनश्च मरणं तद्वज्जन्म चाप्नोति मानवः /  
ततः संसारचक्रे ऽस्मिन् भ्राम्यते घटियन्त्रवत् // Mअर्क्P_११.२१ //  
कदाचित् स्वर्गमाप्नोति कदाचिन्निरयं नरः /  
नरकं चैव स्वर्गं च कदाचिच्च मृतो ऽश्नुते // Mअर्क्P_११.२२ //  
कदाचिदत्रैव पुनर्जातः स्वं कर्म सो ऽश्नुते /  
कदाचिद्भुक्तकर्मा च मृतः स्वल्पेन गच्छति // Mअर्क्P_११.२३ //  
कदाचिदल्पैश्च ततो जायते ऽत्र शुभाशुभैः /  
स्वर्लोके नरके चैव भुक्तप्रायो द्विजोत्तम // Mअर्क्P_११.२४ //  
नरकेषु महद्दुः खमेतद् यत् स्वर्गवासिनः /  
दृश्यन्ते तात मोदन्ते पात्यमानाश्च नारकाः // Mअर्क्P_११.२५ //  
स्वर्गे ऽपि दुः खमतुलं यदारोहणकालतः /  
प्रभृत्यहं पतिष्यामीत्येतन्मनसि वर्तते // Mअर्क्P_११.२६ //  
नारकांश्चैव संप्रेक्ष्य महद्दुः खमवाप्यते /  
एतां गतिमहं गन्तेत्यहर्निशमनिर्वृतः // Mअर्क्P_११.२७ //  
गर्भवासे महद्दुः खं जायमानस्य योनितः /  
जातस्य बलाभावे च वृद्धत्वे दुः खमेव च // Mअर्क्P_११.२८ //  
कामेर्ष्या-क्रोधसम्बन्धं यौवने चातिदुः सहम् /  
दुः खप्राया वृद्धता च मरणे दुः खमुत्तमम् // Mअर्क्P_११.२९ //  
कृष्णमाणस्य याम्यैश्च नरकेषु च पात्यतः /  
पुनश्च गर्भो जन्माथ मरणं नरकस्तथा // Mअर्क्P_११.३० //  
एवं संसारचक्रे ऽस्मिन् जन्तवो घटियन्त्रवत् /  
भ्राम्यन्ते प्राकृतैर्बन्धैर्बद्ध्वा बाध्यन्ति चासकृत् // Mअर्क्P_११.३१ //  
नास्ति तात ! सुखं किञ्चिदत्र दुः खशताकुले /  
तस्मान्मोक्षाय यतता कथं सेव्या मया त्रयी // Mअर्क्P_११.३२ //

इति श्रीमार्कण्डेयपुराणेठपित्रापुत्रसंवादोऽ नाम एकादशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्वादशोऽध्यायः

पितोवाच  
साधु वत्स ! त्वयाख्यातं संसारगहनं परम् /  
ज्ञानप्रदानसम्भूतं समाश्रित्य महाफलम् // Mअर्क्P_१२.१ //  
तत्र ते नरकाः सर्वे यथा वै रौरवस्तथा /  
वर्णितास्तान् समाचक्ष्व विस्तरेण महामते // Mअर्क्P_१२.२ //

पुत्र उवाच

रौरवस्ते समाख्यातः प्रथमं नरको मया /  
महारौरवसंज्ञं तु शृणुष्व नरकं पितः // Mअर्क्P_१२.३ //  
योजनानां सहस्राणि सप्त पञ्च समन्ततः /  
तत्र ताम्रमयी भूमिरधस्तस्य हुताशनः // Mअर्क्P_१२.४ //  
तत्तापतप्ता सर्वाशा प्रोद्यदिन्दुसमप्रभा /  
विभात्यतिमहारौद्रा दर्शनस्पर्शनादिषु // Mअर्क्P_१२.५ //  
तस्यां बद्धः कराभ्याञ्च पद्भ्याञ्चैव यमानुगैः /  
मुच्यते पापकृन्मध्ये लुठमानः स गच्छति // Mअर्क्P_१२.६ //  
काकैर्वकैर्वृकोलूकैर्वृश्चिकैर्मशकैस्तथा /  
भक्ष्यमाणस्तथा गृध्रैर्द्रुतं मार्गे विकृष्यते // Mअर्क्P_१२.७ //  
दह्यमानः पितर्मातर्भ्रातस्तातेति चाकुलः /  
वदत्यसकृदुद्विग्नो न शान्तिमधिगच्छति // Mअर्क्P_१२.८ //  
एवं तस्मान्नरैमर्मोक्षो ह्यतिक्रान्तैरवाप्यते /  
वर्षायुतायुतैः पापं यैः कृतं दुष्टबुद्धिभिः // Mअर्क्P_१२.९ //  
तथान्यस्तु तमो नाम सो ऽतिशीतः स्वभावतः /  
महारौरववद् दीर्घस्तथा स तमसा वृतः // Mअर्क्P_१२.१० //  
शीतार्तास्तत्र धावन्तो नरास्तमसि दारुणे /  
परस्परं समासाद्य परिरभ्याश्रयन्ति च // Mअर्क्P_१२.११ //  
दन्तास्तेषाञ्च भज्यन्ते शीतार्तिपरिकम्पिताः /  
क्षुत्तृष्णाप्रबलास्तत्र तथैवान्ये ऽप्युपद्रवाः // Mअर्क्P_१२.१२ //  
हिमखण्डवहो वायुर्भिनत्त्यस्थीनि दारुणः /  
मज्जासृग्गलितं तस्मादश्नुवन्ति क्षुधान्विताः // Mअर्क्P_१२.१३ //  
लेलिह्यमाना भ्राम्यन्ते परस्परसमागमे /  
एवं तत्रापि सुमहान् क्लेशस्तमसि मानवैः // Mअर्क्P_१२.१४ //  
प्राप्यते ब्राह्मणश्रेष्ठ यावद्दुष्कृतसंक्षयः /  
निकृन्तन इति ख्यातस्ततो ऽन्यो नरकोत्तमः // Mअर्क्P_१२.१५ //  
तस्मिन् कुलालचक्राणि भ्राम्यन्त्यविरतं पितः /  
तेष्वारोप्य निकृत्यन्ते कालसूत्रेण मानवाः // Mअर्क्P_१२.१६ //  
यमानुगाङ्गुलिस्थेन आपादतलमस्तकम् /  
न चैषां जीवितभ्रंशो जायते द्विजसत्तम // Mअर्क्P_१२.१७ //  
छिन्नानि तेषां शतशः खण्डान्यैक्यं व्रजन्ति च /  
एवं वर्षसहस्राणि छिद्यन्ते पापकर्मिणः // Mअर्क्P_१२.१८ //  
तावद् यावदशेषं वै तत्पापं हि क्षयं गतम् /  
अप्रतिष्ठञ्च नरकं शृणुष्व गदतो मम // Mअर्क्P_१२.१९ //  
अत्रस्थैर्नारकैर्दुः खमसह्यमनुभूयते /  
तान्येव यत्र चक्राणि घटीयन्त्राणि चान्यतः // Mअर्क्P_१२.२० //  
दुः खस्य हेतुभूतानि पापकर्मकृतां नृणाम् /  
चक्रेष्वारोपिताः केचिद् भ्राम्यन्ते तत्र मानवाः // Mअर्क्P_१२.२१ //  
यावद्वर्षसहस्राणि न तेषां स्थितिरन्तरा /  
घटीयन्त्रेषु चैवान्यो बद्धस्तोये यथा घटी // Mअर्क्P_१२.२२ //  
भ्राम्यन्ते मानवा रक्तमुदिगरन्तः पुनः पुनः /  
अस्त्रैर्मुखविनिष्क्रान्तैः नेत्रैरश्रुविलम्बिभिः // Mअर्क्P_१२.२३ //  
दुः खानि ते प्राप्नुवन्ति यान्यसह्यानि जन्तुभिः /  
असिपत्रवनं नाम नरकं शृणु चापरम् // Mअर्क्P_१२.२४ //  
योजनानां सहस्रं यो ज्वलदग्न्यास्तृतावनिः /  
तप्ताः सूर्यकरैश्चण्डैर्यत्रातीव सुदारुणैः // Mअर्क्P_१२.२५ //  
प्रपतन्ति सदा तत्र प्राणिनो नरकौकसः /  
तन्मध्ये च वनं रम्यं स्निग्धपत्रं विभाव्यते // Mअर्क्P_१२.२६ //  
पत्राणि तत्र खङ्गानां फलानि द्विजसत्तमम् /  
श्वानश्च तत्र सबलाः स्वनन्त्ययुतशोभिताः // Mअर्क्P_१२.२७ //  
महावक्त्रा महादंष्ट्रा व्याघ्रा इव भयानकाः /  
ततस्तद्वनमालोक्य शिशिरच्छायमग्रतः // Mअर्क्P_१२.२८ //  
प्रयान्ति प्राणिनस्तत्र तीव्रतृट्परिपीडिताः /  
हा मातर्हा तात ! इति क्रान्दन्तो ऽतीव दुः खिता // Mअर्क्P_१२.२९ //  
दह्यमानाङ्घ्रयुगला धरणीस्थेन वह्निना /  
तेषां गतानां तत्रासिपत्रपाती समीरणः // Mअर्क्P_१२.३० //  
प्रवाति तेन पात्यन्ते तेषां खड्गान्यथोपरि /  
ततः पतन्ति ते भूमौ ज्वलत्पवकसञ्चये // Mअर्क्P_१२.३१ //  
लेलिह्यमाने चान्यत्र व्याप्ताशेषमहीतले /  
सारमेयास्ततः शीघ्रं शातयन्ति शरीरतः // Mअर्क्P_१२.३२ //  
तेषामङ्गानि रुदतामनेकान्यतिभीषणाः /  
असिपत्रवनं तात ! मयैतत् कीर्तितं तव // Mअर्क्P_१२.३३ //  
अतः परं भीमतरं तप्तकुम्भं निबोध मे /  
समन्ततस्तप्तकुम्भा वह्निज्वालासमावृताः // Mअर्क्P_१२.३४ //  
ज्वलदग्निचयोद्वृत्ततैलायश्चूर्णपूरिताः /  
तेषु दुष्कृतकर्माणो याम्यैः क्षिप्ता ह्यधोमुखाः // Mअर्क्P_१२.३५ //  
क्वाथ्यन्ते विस्फुटद्गात्र-गलन्मज्जजलाविलाः /  
स्फुरत्कपालनेत्रास्थिच्छिद्यमाना विभीषणैः // Mअर्क्P_१२.३६ //  
गृध्रैरुत्पाट्य मुच्यन्ते पुनस्तेष्वेव वेगितैः /  
पुनः सिमसिमायन्ते तैलेनैक्यं व्रजन्ति च // Mअर्क्P_१२.३७ //  
द्रवीभूतैः शिरोगात्र-स्नायु-मांस-त्वगस्थिभिः /  
ततो याम्यैर्नरैराशु दर्व्या घट्टनघट्टिताः // Mअर्क्P_१२.३८ //  
कृतावर्ते महातैले मथ्यन्ते पापकर्मिणः /  
एष ते विस्तरेणोक्तस्तप्तकुम्भो मया पितः // Mअर्क्P_१२.३९ //

इति श्रीमार्कण्डेयपुराणे पिताः पुत्रसंवादे महारौरवादिनरकाख्यानं नाम द्वादशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




त्रयोदशोऽध्यायः

पुत्र उवाच

अहं वैश्यकुले जातो जन्मन्यस्मात्तु सप्तमे /  
समतीते गवां रोधं निपाने कृतवान् पुरा // Mअर्क्P_१३.१ //  
विपाकात् कर्मणस्तस्य नरकं भृशदारुणम् /  
सम्प्राप्तो ऽग्निशिखाघोरमयोमुखखगाकुलम् // Mअर्क्P_१३.२ //  
यन्त्रपीडनगात्रासृक्-प्रवाहोद्भूतकर्दमम् /  
विशस्यमानदुष्कर्मि-तन्निपातरवाकुलम् // Mअर्क्P_१३.३ //  
पात्यमानस्य मे तत्र साग्रं वर्षशतं गतम् /  
महातापार्तितप्तस्य तृष्णादाहान्वितस्य च // Mअर्क्P_१३.४ //  
तत्राह्लादकरः सद्यः पवनः सुखशीतलः /  
करम्भ-बालुकाकुम्भ-मध्यस्थो मे समागतः // Mअर्क्P_१३.५ //  
तत्सम्पर्कादशेषाणां नाभवद्यातना नृणाम् /  
मम चापि यथा स्वर्गे स्वर्गिणां निर्वृतिः परा // Mअर्क्P_१३.६ //  
किमेतदिति चाह्लाद-विस्तारस्तिमितेक्षणैः /  
दृष्टमस्माभिरासन्नं नररत्नमनत्तमम् // Mअर्क्P_१३.७ //  
याम्यश्च पुरुषो घोरो दण्डहस्तो ऽशनिप्रभः /  
पुरतो दर्शयन् मार्गमिति एहीति वगथ // Mअर्क्P_१३.८ //  
पुरुषः स तदा दृष्ट्वा यातनाशतसंकुलम् /  
नरकं प्राह तं याम्यं किङ्करं कृपयान्वितः // Mअर्क्P_१३.९ //

पुरुष उवाच

भो याम्यपुरुषाचक्ष्व किं मया दुष्कृतं कृतम् /  
येनेदं यातनाभीम् प्राप्तो ऽस्मि नरकं परम् // Mअर्क्P_१३.१० //  
विपश्चिदिति विख्यातो जनकानामहं कुले /  
जातो विदेहविषये सम्यङ्मनुजपालकः // Mअर्क्P_१३.११ //  
यज्ञैर्मयेष्टं बहुभिर्धर्मतः पालिता मही /  
नोत्सृष्टश्चैव संग्रामो नातिथिर्विमुखो गतः // Mअर्क्P_१३.१२ //  
पितृ-देवर्षि-भृत्याश्च न चापचरिता मया /  
कृता स्पृहा च न मया परस्त्रीविभवादिषु // Mअर्क्P_१३.१३ //  
पर्वकालेषु पितरस्तिथिकालेषु देवताः /  
पुरुषं स्वयमायान्ति निपानमिव धेनवः // Mअर्क्P_१३.१४ //  
यतस्ते विमुखा यान्ति निश्वस्य गृहमेधिनः /  
तस्मादिष्टश्च पूर्तश्च धमौ द्वावपि नश्यतः // Mअर्क्P_१३.१५ //  
पितृनिश्वासविध्वस्तं सप्तजन्मार्जितं शुभम् /  
त्रिजन्मप्रभवं दैवो निश्वासो हन्त्यसंशयम् // Mअर्क्P_१३.१६ //  
तस्माद् दैवे च पित्र्ये च नित्यमेवोद्यतो ऽभवम् /  
सो ऽहं कथमिमं प्राप्तो नरङ्क भृशदारुणम् // Mअर्क्P_१३.१७ //

इति श्रीमार्कण्डेयपुराणे पिता-पुत्रसंवादो नाम त्रयोदशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





चतुर्दशोऽध्यायः

पुत्र उवाच

इति पृष्टस्तदा तेन शृण्वतां नो महात्मना /  
उवाच पुरुषो याम्यो घोरो ऽपि प्रसृतं वचः // Mअर्क्P_१४.१ //

यमकिङ्कर उवाच

महाराज ! यथात्थ त्वं तथैतन्नात्र संशयः /  
किन्तु स्वल्पं कृतं पापं भवता स्मारयामि तत् // Mअर्क्P_१४.२ //  
वैदर्भो तव या पत्नी पीवरी नाम नामतः /  
ऋतुमत्या ऋतुर्वन्ध्यस्त्वया तस्याः कृतः पुरा // Mअर्क्P_१४.३ //  
शुशोभनायां कैकेय्यामासक्तेन ततो भवान् /  
ऋतुव्यतिक्रमात् प्राप्तो नरकं घोरमीदृशम् // Mअर्क्P_१४.४ //  
होमकाले यथा वह्निराज्यपातमवेक्षते /  
ऋतौ प्रजापतिस्तद्वद् बीजपातमवेक्षते // Mअर्क्P_१४.५ //  
यस्तमुल्लङ्घ्य धर्मात्मा कामेष्वासक्तिमान् भवेत् /  
स तु पित्र्यादृणात् पापमवाप्य नरकं पतेत् // Mअर्क्P_१४.६ //  
एतावदेव ते पापं नान्यत् किञ्चन विद्यते /  
तदेहि गच्छ पुण्यानामुपभोगाय पार्थिव // Mअर्क्P_१४.७ //

राजोवाच

यास्यामि देवानुचर यत्र त्वं मां नयिष्यसि /  
किञ्चित् पृच्छामि तन्मे त्वं यथावद्वक्तुमर्हसि // Mअर्क्P_१४.८ //  
वज्रतुण्डास्त्वमी काकाः पुंसां नयनहारिणः /  
पुनः पुनश्च नेत्राणि तद्वदेषां भवन्ति हि // Mअर्क्P_१४.९ //  
किं कर्म कृतवन्तश्च कथयैतज्जुगुप्सितम् /  
हरन्त्येषां तथा जिह्वां जायमानां पुनर्नवाम् // Mअर्क्P_१४.१० //  
परपत्रेण पाट्यन्ते कस्मादेते ऽतिदुः खिताः /  
करम्भवालुकास्वेते पच्यन्ते तैलगोचराः // Mअर्क्P_१४.११ //  
अयोमुखैः खगैश्चैते कृष्यन्ते किंविधा वद /  
विश्र्लिष्टदेहबन्धार्ति-महारावविराविणः // Mअर्क्P_१४.१२ //  
अयश्चञ्चुनिपातेन सर्वाङ्गक्षतदुः खिताः /  
किमेते ऽनिष्टकर्तारस्तुद्यन्ते ऽहर्निशं नराः // Mअर्क्P_१४.१३ //  
एताश्चान्याश्च दृश्यन्ते यातनाः पापकर्मिणाम् /  
येन कर्मविपाकेण तन्ममाशेषतो वद // Mअर्क्P_१४.१४ //

यमकिङ्कर उवाच

यन्मां पृच्छसि भूपाल ! पापकर्मफलोदयम् /  
तत् ते ऽहं सम्प्रवक्ष्यामि संक्षेपेण यथातथम् // Mअर्क्P_१४.१५ //  
पुण्यापुण्ये हि पुरुषः पर्यायेण समश्नते /  
भुञ्जतश्च क्षयं याति पापं पुण्यमथापि वा // Mअर्क्P_१४.१६ //  
न तु भोगादृते पुण्यं किञ्चिद्वा कर्म मानवम् /  
पापकं वा पुनात्याशु क्षयो भोगात् प्रजायते // Mअर्क्P_१४.१७ //  
परित्यजति भोगाच्च पुण्यापुण्ये निबोध मे /  
दुर्भिक्षादेव दुर्भिक्षं क्लेशात् क्लेशं भयाद्भयम् // Mअर्क्P_१४.१८ //  
मृतेभ्यः प्रमृता यान्ति दरिद्राः पापकर्मिणः /  
गतिं नानाविधां यान्ति जन्तवः कर्मबन्धनात् // Mअर्क्P_१४.१९ //  
उत्सवादुत्सवं यान्ति स्वर्गात् स्वर्गं सुखात् सुखम् /  
श्रद्धधानाश्च शान्ताश्च धनदाः शुभकारिणः // Mअर्क्P_१४.२० //  
व्यालकुञ्जरदुर्गाणि सर्पचौरभयानि तु /  
हताः पापेन गच्छन्ति पापिनः किमतः परम् // Mअर्क्P_१४.२१ //  
अनेकशतसाहस्त्र-जन्मसंचयसञ्चितम् /  
पुण्यापुण्यं नृणां तद्वत् सुखदुः खाङ्कुरोद्भवम् // Mअर्क्P_१४.२३ //  
यथा बीजं हि भूपाल ! पयांसि समवेक्षते /  
पुण्यापुण्ये तथा कालदेशान्यकर्मकारकम् // Mअर्क्P_१४.२४ //  
स्वल्पं पापं कृतं पुंसा देशकालोपपादितम् /  
पादन्यासकृतं दुः खं कण्टकोत्थं प्रयच्छति // Mअर्क्P_१४.२५ //  
तत् प्रभूततरं स्थूलं शूलकीलकसम्भवम् /  
दुः खं यच्छति तद्वच्च शिरोरोगादि दुः सहम् // Mअर्क्P_१४.२६ //  
अपथ्याशनशीतोष्ण-श्रमतापादिकारकम् /  
तथान्यो ऽन्यमपेक्षन्ते पापानि फलसङ्गमे // Mअर्क्P_१४.२७ //  
एवं महान्ति पापानि दीर्घरोगादिविक्रियाम् /  
तद्वच्छस्त्राग्निकृच्छ्रार्ति-बन्धनादिफलाय वै // Mअर्क्P_१४.२८ //  
स्वल्पं पुण्यं शुभं गन्धं हेलया सम्प्रयच्छिति /  
स्पर्श वाप्यथवा शब्दं रसं रूपमथापि वा // Mअर्क्P_१४.२९ //  
चिराद् गुरुतरं तद्वन्महान्तमपि कालजम् /  
एवञ्च सुखदुः खानि पुण्यापुण्योद्भवानि वै // Mअर्क्P_१४.३० //  
भुञ्जानो ऽनेकसंसार-सम्भवानीह तिष्ठति /  
जाति देशावरुद्धानि ज्ञानाज्ञानफलानि च // Mअर्क्P_१४.३१ //  
तिष्णन्ति तत्र युक्तानि लिङ्गमात्रेण चात्मनि /  
वपुषा मनसा वाचा न कदाचित् क्वचिन्नरः // Mअर्क्P_१४.३२ //  
अकुर्वन् पापकं कर्म पुण्यं वाप्यवतिष्ठते /  
यद् यत् प्राप्नोति पुरुषो दुः खं सुखमथापि वा // Mअर्क्P_१४.३३ //  
प्रभूतमथवा स्वल्पं विक्रियाकारि चेतसः /  
तावता तस्य पुण्यं वा पापं वाप्यथ चेतरत् // Mअर्क्P_१४.३४ //  
उपभोगात् क्षयं याति भुज्यमानमिवाशनम् /  
एवमेते महापापं यातनाभिरहर्निशम् // Mअर्क्P_१४.३५ //  
क्षपयन्ति नरा घोरं नरकान्तर्विवर्तिनः /  
तथैव राजन् ! पुण्यानि स्वर्गलोके ऽमरैः सह // Mअर्क्P_१४.३६ //  
गन्धर्वसिद्धाप्सरसां गीताद्यैरुपभुञ्जते /  
देवत्वे मानुषत्वे च तिर्यक्त्वे च शुभाशुभम् // Mअर्क्P_१४.३७ //  
पुण्यपापोद्भवं भुङ्क्ते सुखदुः खोपलक्षणम् /  
यद् त्वं पृच्छसि मां राजन् ! यातनाः पापकर्मिणाम् /  
केन केनेति पापेन तत् ते वक्ष्याम्यशेषतः // Mअर्क्P_१४.३८ //  
दुष्टेन चक्षुषा दृष्टाः परदारा नराधमैः /  
मानसेन च दुष्टेन परद्रव्यञ्च सस्पृहैः // Mअर्क्P_१४.३९ //  
वज्रतुण्डाः खगास्तेषां हरन्त्येते विलोचने /  
पुनः पुनश्च सम्भूतिरक्ष्णोरेषां भवत्यथ // Mअर्क्P_१४.४० //  
यावतो ऽक्षिनिमेषांस्तु पापमेभिर्नृभिः कृतम् /  
तावद्वर्षसहस्राणि नेत्रात्ति प्राप्नुवन्त्युत // Mअर्क्P_१४.४१ //  
असच्छास्त्रोपदेशास्तु यैर्दत्ता यैश्च मन्त्रिताः /  
सम्यग्दृष्टेर्विनाशाय रिपूणामपि मानवैः // Mअर्क्P_१४.४२ //  
यैः शास्त्रमन्यथा प्रोक्तं यैरसद्वागुदाहृता /  
वेददेवद्विजातीनां गुरोर्निन्दा च यैः कृता // Mअर्क्P_१४.४३ //  
हरन्ति तेषां जिह्वाश्च जायमानाः पुनः पुनः /  
तावतो वत्सरानेते वज्रतुण्डाः सदारुणाः // Mअर्क्P_१४.४४ //  
मित्रभेदं तथा पित्रा पुत्रस्य स्वजनस्य च /  
याज्योपाध्याययोर्मात्रा सुतस्य सहचारिणः // Mअर्क्P_१४.४५ //  
भार्यापत्योश्च ये केचिद् भेदं चक्रुर्नराधमाः /  
त हमे पश्य पाट्यन्ते करपत्रेण पार्थिव // Mअर्क्P_१४.४६ //  
परोपतापका ये च ये चाह्लादनिषेधकाः /  
तालवृन्तानिलस्थान-चन्दनोशीरहारिणः // Mअर्क्P_१४.४७ //  
प्राणान्तिकं ददुस्तापमदुष्टानाञ्च ये ऽधमाः /  
करम्भवालुकासंस्थास्त इमे पापभागिनः // Mअर्क्P_१४.४८ //  
भुङ्क्ते श्राद्धन्तु यो ऽन्यस्य नरो ऽन्येन निमन्त्रितः /  
दैवे वाप्यथवा पित्र्ये स द्विधा कृष्यते खगैः // Mअर्क्P_१४.४९ //  
मर्माणि यस्तु साधूनामसद्वाग्भिर्निकृन्तति /  
तमिमे तुदमानास्तु खगास्तिष्ठन्त्यवारिता // Mअर्क्P_१४.५० //  
यः करोति च पैशुन्यमन्यवागन्यथामतिः /  
पाट्यते हि द्विधा जिह्वा तस्येत्थं निशितैः क्षुरैः // Mअर्क्P_१४.५१ //  
माता-पित्रोर्गुरूणाञ्च ये ऽवज्ञां चक्रुरुद्धताः /  
त इमे पूयविण्मूत्र-गर्ते मज्जन्त्यधोमुखाः // Mअर्क्P_१४.५२ //  
देवतातिथिभूतेषु भृत्येष्वभ्यागतेषु च /  
अभुक्तवत्सु ये ऽश्नन्ति तद्वत् पित्रग्निपक्षिषु // Mअर्क्P_१४.५३ //  
दुष्टास्ते पूयनिर्यास-भुजः सूचीमुखास्तु ते /  
जायन्ते गिरिवर्ष्माणः पश्यैते यादृशा नराः // Mअर्क्P_१४.५४ //  
एकपङ्क्त्या तु ये विप्रमथवेतरवर्णजम् /  
विषमं बोजयन्तीह विड्भुजस्त इमे यथा // Mअर्क्P_१४.५५ //  
एकसार्थप्रयातं ये निः स्वमर्थार्थिनं नरम् /  
अपास्य स्वान्नमश्नन्ति त इमे श्लेष्मभोजिनः // Mअर्क्P_१४.५६ //  
गोबाह्मणाग्नयः स्पृष्टा यैरुच्छिष्टैर्नरेश्वर /  
तेषामेते ऽग्निकुम्भेषु लेलिह्यन्त्याहिताः कराः // Mअर्क्P_१४.५७ //  
सूर्येन्दुतारका दृष्टा यैरुच्छिष्टैस्तु कामतः /  
तेषां याम्यैर्नरैर्नेत्रे न्यस्तो वह्निः समेध्यते // Mअर्क्P_१४.५८ //  
गावो ऽग्निर्जननी विप्रोज्येष्ठभ्राता पिता स्वसा /  
जामयो गुरवो वृद्धा यैः स्पृष्टास्तु पदा नृभिः // Mअर्क्P_१४.५९ //  
बद्धाङ्घ्रयस्ते निगडैलौहैरग्निप्रतापितैः /  
अङ्गारराशिमध्यस्थास्तिष्ठन्त्याजानुदाहिनः // Mअर्क्P_१४.६० //  
पायसं कृशरं छागो देवान्नानि च यानि वै /  
भुक्तानि यैरसंस्कृत्य तेषां नेत्राणि पापिनाम् // Mअर्क्P_१४.६१ //  
निपातितानां भूपृष्ठे उद्वृत्ताक्षि निरीक्षताम् /  
सन्दंशैः पश्य कृष्यन्ते नरैर्याम्यैर्मुखात् ततः // Mअर्क्P_१४.६२ //  
गुरु-देव-द्विजातीनां वेदानाञ्च नराधमैः /  
निन्दा निशामिता यैश्च पापानामभिनन्दताम् // Mअर्क्P_१४.६३ //  
तेषामयोमयान् कीलानग्निवर्षान् पुनः पुनः /  
कर्णेषु प्रेरयन्त्येते याम्या विलपतामपि // Mअर्क्P_१४.६४ //  
यैः प्रपा-देवविप्रौको-देवालयसभाः शुभाः /  
भङ्क्त्वा विध्वंसमानीताः क्रोधलोभानुवर्तिभिः // Mअर्क्P_१४.६५ //  
तेषामेतैः शितैः शस्त्रैर्मुहुर्विलपतां त्वचः /  
पृथक् कुर्वन्ति वै याम्याः शरीरादतिदारुणाः // Mअर्क्P_१४.६६ //  
गोब्राह्मणार्कमार्गेषु ये ऽवमेहन्ति मानवाः /  
तेषामेतानि कृष्यन्ते गुदेनान्त्राणि वायसैः // Mअर्क्P_१४.६७ //  
दत्त्वा कन्यां च एकस्मै द्वितीयाय प्रयच्छति /  
स त्वेवं नैकधाच्छिन्नः क्षारनद्यां प्रवाह्यते // Mअर्क्P_१४.६८ //  
स्वपोषणपरो यस्तु परित्यजति मानवः /  
पुत्र-भृत्य-कलत्रादि-बन्धुवर्गमकिञ्चिनम् // Mअर्क्P_१४.६९ //  
दुर्भिक्षे सम्भ्रमे वापि सो ऽप्येवं यमकिङ्करैः /  
उत्कृत्य दत्तानि मुखे स्वमांसान्यश्नुते क्षुधा // Mअर्क्P_१४.७० //  
शरणागतान् यस्त्यजति लोभाद् वृत्त्युपजीविनः /  
सो ऽप्येवं यन्त्रपीडाभिः पीड्यते यमकिङ्करैः // Mअर्क्P_१४.७१ //  
सुकृतं ये प्रयच्छन्ति यावज्जन्म कृतं नराः /  
ते पिष्यन्ते शिलापेषैर्यथैते पापकर्मिणः // Mअर्क्P_१४.७२ //  
न्यासापहारिणो बद्धाः सर्वगात्रेषु बन्धनैः /  
कृमिवृश्चिककाकोलैर्भुज्यन्ते ऽहर्निशं नराः // Mअर्क्P_१४.७३ //  
क्षुत्क्षामास्तृट्पतज्जिह्वा-तालवो वेदनातुराः /  
दिवामैथुनिनः पापाः परदारभुजश्च ये // Mअर्क्P_१४.७४ //  
तथैव कण्टकैर्देर्घैरायसैः पश्य शाल्मलिम् /  
आरोपिता विभिन्नाङ्गाः प्रभूतासृक्स्त्रवाविलाः // Mअर्क्P_१४.७५ //  
मूषायामपि पश्यैतान् नाश्यमानान् यमानुगैः /  
पुरुषैः पुरुषाव्याघ्र ! परदारावमर्षिणः // Mअर्क्P_१४.७६ //  
उपाद्यायमधः कृत्वा स्तब्धो यो ऽध्ययनं नरः /  
गृह्णाति शिल्पमथवा सो ऽप्येवं शिरसा शिलाम् // Mअर्क्P_१४.७७ //  
बिभ्रत् क्लेशमवाप्नोति जनमार्गे ऽतिपीडितः /  
क्षुत्क्षामो ऽहर्निशं भारपीडाव्यथितमस्तकः // Mअर्क्P_१४.७८ //  
मूत्र-श्लेष्म-पूरीषाणि यैरुत्सृष्टानि वारिणि /  
त इमे श्लेष्मविण्मूत्र-दुर्गन्धं नरकं गताः // Mअर्क्P_१४.७९ //  
परस्परञ्च मांसानि भक्ष्यन्ति क्षुधान्विताः /  
भुक्तं नातिथ्यविधिना पूर्वमेभैः परस्परम् // Mअर्क्P_१४.८० //  
अपविद्धास्तु यैर्वेदा वहनयश्चाहिताग्निभिः /  
त इमे शालशृङ्गाग्रात् पात्यन्ते ऽधः पुनः पुनः // Mअर्क्P_१४.८१ //  
पुनर्भूपतयो जीर्णा यावज्जीवन्ति ये नराः /  
इमे कृमित्वमापन्ना भक्ष्यन्ते ऽत्र पिपीलिकैः // Mअर्क्P_१४.८२ //  
पतितप्रतिग्रहादानाद्यजनान्नित्यसेवनात् /  
पाषाणमध्यकीटत्वं नरः सततमश्नुते // Mअर्क्P_१४.८३ //  
पश्यतो भृत्यवर्गस्य मित्राणामतिथेस्तथा /  
एको मिष्टान्नभुग् भुङ्क्ते ज्वलदङ्गारसञ्चयम् // Mअर्क्P_१४.८४ //  
वृकैर्भयङ्करैः पृष्ठं नित्यमस्योपभुज्यते /  
पृष्ठमांसं नृपैतेन यतो लोकस्य भक्षितम् // Mअर्क्P_१४.८५ //  
अन्धो ऽथ बधिरो मूको भ्राम्यते ऽयं क्षुधातुरः /  
अकृतज्ञो ऽधमः पुंसामुपकारेषु वर्तताम् // Mअर्क्P_१४.८६ //  
अयं कृतघ्रो मित्राणामपकारी सुदुर्मतिः /  
तत्पकुम्भे निपतति ततो यास्यति पेषणम् // Mअर्क्P_१४.८७ //  
करम्भवालुकां तस्मात् ततो यन्त्रानपीडनम् /  
असिपत्रवनं तस्मात् करपत्रेण पाटनम् // Mअर्क्P_१४.८८ //  
कालसूत्रे तथा छेदमनेकाश्चैव यातनाः /  
प्राप्य निष्कृतिमेतस्मान्न वेद्मि कथमेष्यति // Mअर्क्P_१४.८९ //  
श्राद्धसङ्गतिनो विप्राः समुत्पत्य परस्परम् /  
दुष्टा हि निः सृतं फेनं सर्वाङ्गेभ्यः पिबन्ति वै // Mअर्क्P_१४.९० //  
सुवर्णस्तेयी विप्रघ्रः सुरापी गुरुतल्पगः /  
अधश्चोर्ध्वञ्च दीप्ताग्नौ दह्यमानाः समन्ततः // Mअर्क्P_१४.९१ //  
तिष्ठन्त्यब्दसहस्राणि सुबहूनि ततः पुनः /  
जायन्ते मानवाः कुष्ठ-क्षयरोगादिचिह्नताः // Mअर्क्P_१४.९२ //  
मृताः पुनश्च नरकं पुनर्जाताश्च तादृशम् /  
व्याधिमृच्छन्ति कल्पान्तपरिमाणं नराधिप // Mअर्क्P_१४.९३ //  
गोघ्रो न्यूरतरं याति नरके ऽथ त्रिजन्मनि /  
तथोपपातकानाञ्च सर्वेषामिति निश्चयः // Mअर्क्P_१४.९४ //  
नरकप्रच्युता यानि यैर्यैर्विहितपातकैः /  
प्रयान्ति योनिजातानि तन्मे निगदतः शृणु // Mअर्क्P_१४.९५ //

इति श्रीमार्कण्डेयपुराणे जडोपाख्याने यमकिङ्करसंवादो नाम चतुर्दशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चदशोऽध्यायः

यमकिङ्कर उवाच

पतितात् प्रतिगृह्यार्थं खरयोनिं व्रजेद् द्विजः /  
नरकात् प्रतिमुक्तस्तु कृमिः पतितयाजकः // Mअर्क्P_१५.१ //  
उपाध्यायव्यलीकन्तु कृत्वा श्वा भवति द्विजः /  
तज्जायां मनसावाञ्छन् तद्द्रव्यञ्चाप्यसंशयम् // Mअर्क्P_१५.२ //  
गर्दभो जायते जन्तुः पित्रोश्चाप्यवमानकः /  
मातापितरावाक्रुश्य शारिका सम्प्रजायते // Mअर्क्P_१५.३ //  
भ्रातुः पत्न्यवमन्ता च कपोतत्वं प्रपद्यते /  
तामेव पीडयित्वा तु कच्छपत्वं प्रपद्यते // Mअर्क्P_१५.४ //  
भर्तृपिण्डमुपाश्नन् यस्तदिष्टं न निषेवते /  
सो ऽपि मोहसमापन्नो जायते वानरो मृतः // Mअर्क्P_१५.५ //  
न्यासापहर्ता नरकाद्विमुक्तो जायते कृमिः /  
असूयकश्च नरकान्मुक्तो भवति राक्षसः // Mअर्क्P_१५.६ //  
विश्वासहन्ता च नरो मीनयोनौ प्रजायते /  
धान्यं यवांस्तिलान् माषान् कुलत्थान् सर्षपांश्चणान् // Mअर्क्P_१५.७ //  
कलायान कलमान् मुद्गान् गोधूमानतसीस्तथा /  
शस्यान्यन्यानि वा हृत्वा मोहाज्जन्तुरचेतनः // Mअर्क्P_१५.८ //  
सञ्जायते महावक्त्रो मूषिको बभ्रुसन्निभः /  
परदाराभिमर्षात्तु वृको घोरो ऽभिजायते // Mअर्क्P_१५.९ //  
श्वा शृगालो वको गृध्रो व्याडः कङ्कस्तथा क्रमात् /  
भ्रातृभार्याञ्च दुर्बुद्धिर्यो धर्षयति पापकृत् // Mअर्क्P_१५.१० //  
पुंस्कोकिलत्वमाप्नोति स चापि नरकाच्च्युतः /  
सखिभार्यां गुरोर्भार्यां राजभार्याञ्च पापकृत् // Mअर्क्P_१५.११ //  
प्रधर्षयित्वा कामात्मा शूकरो जायते नरः /  
यज्ञ-दान-विवाहानां विघ्रकर्ता भवेत् कृमिः // Mअर्क्P_१५.१२ //  
पुनर्दात् च कन्यायाः कृमिरेवोपजायते /  
देवता-पितृ-विप्राणामदत्वा यो ऽन्नमश्नुते // Mअर्क्P_१५.१३ //  
प्रमुक्तो नरकात् सो ऽपि वायसः सम्प्रजायते /  
ज्येष्ठं पितृसमं वापि भ्रातरं यो ऽवमन्यते // Mअर्क्P_१५.१४ //  
नरकात् सो ऽपि विभ्रष्टः क्रौञ्चयोनौ प्रजायते /  
शूद्रश्च ब्राह्मणरिं गत्वा कृमियोनौ प्रजायते // Mअर्क्P_१५.१५ //  
तस्यामपत्यमुत्पाद्य काष्ठान्तः कीटको भवेत् /  
शूकरः कृमिको मद्गुश्चण्डालश्च प्रजायते // Mअर्क्P_१५.१६ //  
अकृतज्ञो ऽधमः पुंसां विमुक्तो नरकान्नरः /  
कृतघ्रः कृमिकः कीटः पतङ्गो वृश्चिकस्तथा // Mअर्क्P_१५.१७ //  
मत्स्यस्तु वायसः कूर्मः पुक्कसो जायते ततः /  
अशस्त्रं पुरुषं हत्वा नरः सञ्जायते खरः // Mअर्क्P_१५.१८ //  
कृमिः स्त्रीवधकर्ता च बालहन्ता च जायते /  
भोजनं चोरयित्वा तु मक्षिका जायते नरः // Mअर्क्P_१५.१९ //  
तत्राप्यस्ति विशेषो वै भोजनस्य शृणुष्व तत् /  
ह्त्वान्नन्तु स मार्जारो जायते नरकाच्च्युतः // Mअर्क्P_१५.२० //  
तिलपिण्याकसंमिश्रमन्नं हृत्वा तु मूषिकः /  
घृतं हृत्वा च नकुलः काको मद्गुरजामिषम् // Mअर्क्P_१५.२१ //  
मत्स्यमांसापहृत् काकः श्येनो मार्गामिषापहृत् /  
वीचीकाकस्त्वपहृते लवणे दधनि कृमिः // Mअर्क्P_१५.२२ //  
चोरयित्वा पयश्चापि बलाका सम्प्रजायते /  
यस्तु चोरयते तैलं तैलपायी स जायते // Mअर्क्P_१५.२३ //  
मधु हृत्वा नरो दंशः पूपं हृत्वा पिपीलिकः /  
चोरयित्वा तु निष्पावान् जायते गृहगोलकः // Mअर्क्P_१५.२४ //  
आसवं चोरयित्वा तु तित्तिरित्वमवाप्नुयात् /  
अयो हृत्वा तु पापात्मा वायसः सम्प्रजायते // Mअर्क्P_१५.२५ //  
हृते कांस्ये च हारीतः कपोतो रुप्यभाजने /  
हृत्वा तु काञ्चनं भाण्डं कृमियोनौ प्रजायते // Mअर्क्P_१५.२६ //  
पत्रोर्णं चोरयित्वा तु क्रकरत्वञ्च गच्छति /  
कोषकारश्च कौषेये हृते वस्त्रे ऽभिजायते // Mअर्क्P_१५.२७ //  
दुकूले शार्ङ्गकः पापो हृते चैवांशुके शुकः /  
तथैवाजाविकं हृत्वा वस्त्रं क्षौमं च जायते // Mअर्क्P_१५.२८ //  
कार्पासिके हृते क्रौञ्चो वाल्कहर्ता बकस्तथा /  
मयूरो वर्णकान् हृत्वा शाकपत्रं च जायते // Mअर्क्P_१५.२९ //  
जीवज्जीवकतां याति रक्तवस्त्रापहृन्नरः /  
छुच्छुन्दरिः शुभान् गन्धान् वासो हृत्वा शशो भवेत् // Mअर्क्P_१५.३० //  
षण्ढः फलापहरणात् काष्ठस्य घुणकीटकः /  
पुष्पापहृद् दरिद्रश्च पङ्गुर्यानापहृन्नरः // Mअर्क्P_१५.३१ //  
शाकहर्ता च हारीतस्तोयहर्ता च चातकः /  
भूहर्ता नरकान् गत्वा रौरवादीन् सुदारुणान् // Mअर्क्P_१५.३२ //  
तृण-गुल्म-लता-वल्लि-त्वक्सारतरुतां क्रमात् /  
प्राप्य क्षीणाल्पपापस्तु नरो भवति वै ततः // Mअर्क्P_१५.३३ //  
कृमिः कीटः पतङ्गो ऽथ पक्षी तोय चरो मृगः /  
गोत्वं प्राप्य च चण्डाल-पुक्कसादि जुगुप्सितम् // Mअर्क्P_१५.३४ //  
पङ्ग्वन्धो वधिरः कुष्ठी यक्ष्मणा च प्रपीडितः /  
मुखरोगाक्षिरोगैश्च गुदरोगैश्च बाध्यते // Mअर्क्P_१५.३५ //  
अपस्मारी च भवति शूद्रत्वं च स गच्छति /  
एष एव क्रमो दृष्टो गोसुवर्णापहारिणाम् // Mअर्क्P_१५.३६ //  
विद्यापहारिणश्चोग्रा निष्क्रयभ्रंशिनो गुरोः /  
जायामन्यस्य पुरुषः पारख्यां प्रतिपादयन् // Mअर्क्P_१५.३७ //  
प्राप्नोति षण्ढतां मूढो यातनाभ्यः परिच्युतः /  
यः करोति नरो होममसमिद्धे विभावसौ // Mअर्क्P_१५.३८ //  
सो ऽजिर्णव्याधिदुः खार्तो मन्दाग्निः संप्रजायते /  
परनिन्दा कृतघ्रत्वं परमर्मावघट्टनम् // Mअर्क्P_१५.३९ //  
नैष्ठुर्यं निर्घृणत्वञ्च परदारोपसेवनम् /  
परस्वहरणाशौचं देवतानाञ्च कुत्सनम् // Mअर्क्P_१५.४० //  
निकृत्या कञ्चनं नृणां कार्पण्यं च नृणां वधः /  
यानि च प्रतिषिद्धानि तत्प्रवृत्तिश्च सन्तता // Mअर्क्P_१५.४१ //  
उपलक्ष्याणि जानीयान्मुक्तानां नरकादनु /  
दया भूतेषु संवादः परलोकप्रतिक्रिया // Mअर्क्P_१५.४२ //  
सत्यं भूतहितार्थोक्तिर्वेदप्रामाण्यदर्शनम् /  
गुरु-देवर्षि-सिद्धर्षिपूजनं साधुसङ्गमः // Mअर्क्P_१५.४३ //  
सत्क्रियाभायसनं मैत्रीमिति बुध्यते पण्डितः /  
अन्यानि चैव सद्धर्मङ्क्रियाभूतानि यानि च // Mअर्क्P_१५.४४ //  
स्वर्गच्युतानां लिङ्गानि पुरुषाणामपापिनाम् /  
एतदुद्देशतो राजन् भवतः कथितं मया // Mअर्क्P_१५.४५ //  
स्वकर्मफलभोक्तॄणां पुण्यानां पापिनां तथा /  
तदेह्यन्यत्र गच्छामो दृष्टं सर्वं त्वयाधुना /  
त्वया दृष्टो हि नरकस्तदेह्यन्यत्र गम्यताम् // Mअर्क्P_१५.४६ //

पुत्र उवाच

ततस्तमग्रतः कृत्वा स राजा गन्तुमुद्यतः /  
ततश्च सर्वैरुत्क्रुष्टं यातनास्थायिभिर्नृभिः // Mअर्क्P_१५.४७ //  
प्रसादं कुरु भूपेति तिष्ठ तावन्मुहूर्तकम् /  
त्वदङ्गसङ्गी पवनो मनो ह्लादयते हि नः // Mअर्क्P_१५.४८ //  
परितापञ्च गात्रेभ्यः पीडाबाधाश्च कृत्स्नशः /  
अपहन्ति नरव्याघ्र यदां कुर महीपते // Mअर्क्P_१५.४९ //  
एतच्छ्रुत्वा वचस्तेषां तं याम्यपुरुषं नृपः /  
पप्रच्छ कथमेतेषामाह्लादो मयि तिष्ठति // Mअर्क्P_१५.५० //  
किं मया कर्म तत् पुण्यं मर्त्यलोके महत् कृतम् /  
आह्लाददायिनी व्युष्टिर्येनेयं तदुदीरय // Mअर्क्P_१५.५१ //

यमपुरुष उवाच

पितृदेवातिथिप्रैष्य-शिष्टेनान्नेन ते तनुः /  
पुष्टिमभ्यागता यस्मात् तद्गतं च मनो यतः // Mअर्क्P_१५.५२ //  
ततस्त्वद्गात्रसंसर्गो पवनो ह्लाददायकः /  
पापकर्मकृतो राजन् यातना न प्रबाधते // Mअर्क्P_१५.५३ //  
अश्वमेधादयो यज्ञास्त्वयेष्टा विधिवद्यतः /  
ततस्त्वद्दर्शनाद्याम्या यन्त्रशस्त्राग्निवायसाः // Mअर्क्P_१५.५४ //  
पीडन-च्छेद-दाहादि-महादुः खस्य हेतवः /  
मृदुत्वमागता राजन् तेजसापहतास्तव // Mअर्क्P_१५.५५ //

राजोवाच

न स्वर्गे ब्रह्मलोके वा तत् सुखं प्राप्यते नरैः /  
यदार्तजन्तुनिर्वाण-दानोत्थमिति मे मतिः // Mअर्क्P_१५.५६ //  
यदि मत्सन्निधावेतान् यातना न प्रबाधते /  
ततो भद्रमुखात्राहं स्थास्ये स्थाणुरिवाचलः // Mअर्क्P_१५.५७ //

यमपुरुष उवाच

एहि राजन् प्रगच्छामो निजपुण्यसमर्जितान् /  
भुङ्क्ष्व भोगानपास्येह यातनाः पापकर्मणाम् // Mअर्क्P_१५.५८ //

राजोवाच

तस्मान्न तावद्यास्यामि यावदेते सुदुः खिताः /  
मत्सन्निधानात् सुखिनो भवन्ति नरकौकसः // Mअर्क्P_१५.५९ //  
धिक् तस्य जीवनं पुंसः शरणार्थिनमातुरम् /  
यो नार्तमनुगृह्णाति वैरिपक्षमपि ध्रुवम् // Mअर्क्P_१५.६० //  
यज्ञ-दान-तपांसीह परत्र च न भूतये /  
भवन्ति तस्य यस्यार्त-परित्राणे न मानसम् // Mअर्क्P_१५.६१ //  
नरस्य यस्य कठिनं मनो बालातुरादिषु /  
वृद्धेषु च न तं मन्ये मानुषं राक्षसो हि सः // Mअर्क्P_१५.६२ //  
एतेषां सन्निकर्षात् तु यद्यग्निपरितापजम् /  
तथोग्रगन्धजं वापि दुः खं नरकसम्भवम् // Mअर्क्P_१५.६३ //  
क्षुत्पिपासाभवं दुः खं यच्च मूर्च्छाप्रदं महत् /  
एतेषां त्राणदानन्तु मन्ये स्वर्गसुखात् परम् // Mअर्क्P_१५.६४ //  
प्राप्स्यन्त्यार्ता यदि सुखं बहवो दुः खिते मयि /  
किन्नु प्राप्तं मया न स्यात् तस्मात् त्वं व्रज माचिरम् // Mअर्क्P_१५.६५ //

यमपुरुष उवाच

एष धर्मश्च शक्रश्च त्वां नेतुं समुपागतौ /  
अवश्यमस्माद् गन्तव्यं तस्मात् पार्थिव ! गम्यताम् // Mअर्क्P_१५.६६ //

धर्म उवाच

नयामि त्वामहं स्वर्गं त्वया सम्यगुपासितः /  
विमानमेतदारुह्य मा विलम्बस्व गम्यताम् // Mअर्क्P_१५.६७ //

राजोवाच

नरके मानवा धर्म पीड्यन्ते ऽत्र सहस्रशः /  
त्राहीति चार्ताः क्रन्दन्ति मामतो न व्रजाम्यहम् // Mअर्क्P_१५.६८ //

इन्द्र उवाच

कर्मणा नरकप्राप्तिरेतेषां पापकर्मिणाम् /  
स्वर्गस्त्वयापि गन्तव्यो नृप ! पुण्येन कर्मणा // Mअर्क्P_१५.६९ //

राजोवाच

यदि जानासि धर्म ! त्वं त्वं वा शक्र ! शचीपते /  
मम यावत् प्रमाणन्तु शुभं तद्वक्तुमर्हथः // Mअर्क्P_१५.७० //

धर्म उवाच

अब्बिन्दवो यथाम्भोधौ यथा वा दिवि तारकाः /  
यथा वा वर्षता धारा गड्गायां सिकता यथा // Mअर्क्P_१५.७१ //  
असंख्येया महाराज यथा बिन्द्वादयो ह्यपाम् /  
तथा तवापि पुण्यस्य संख्या नैवोपपद्यते // Mअर्क्P_१५.७२ //  
अनुकम्पामिमामद्य नारकेष्विह कुर्वतः /  
तदेव शतसाहस्त्रं संख्यामुपगतं तव // Mअर्क्P_१५.७३ //  
तद् गच्छ त्वं नृपश्रेष्ठ तद्भाक्तुममरालयम् /  
एते ऽपि पापं नरके क्षपयन्तु स्वकर्मजम् // Mअर्क्P_१५.७४ //

राजोवाच

कथं स्पृहां करिष्यन्ति मत्सम्पर्केषु मानवाः /  
यदि सत्सन्निधावेषामुकत्कर्षो नोपजायते // Mअर्क्P_१५.७५ //  
तस्माद्यत् सुकृतं किञ्चिन्ममास्ति त्रिदशाधिप /  
तेन मुच्यन्तु नरकात् पापिनो यातनां गताः // Mअर्क्P_१५.७६ //

इन्द्र उवाच

एवमूर्ध्वतरं स्थानं त्वयावाप्तं महीपते /  
एतांश्च नरकात् पश्य विमुक्तान् पापकारिणः // Mअर्क्P_१५.७७ //

पुत्र उवाच

ततो ऽपतत् पुष्पवृष्टिस्तस्योपरि महीपतेः /  
विमानञ्चाधिरोप्यैनं स्वर्लोकमनयद्धरिः // Mअर्क्P_१५.७८ //  
अहञ्चान्ये च ये तत्र यातनाभ्यः परिच्युताः /  
स्वकर्मफलनिर्दिष्टं ततो जात्यन्तरं गताः // Mअर्क्P_१५.७९ //  
एवमेते समाख्याता नरका द्विजसत्तम /  
येन येन च पापेन यां यां योनिमुपैति वै // Mअर्क्P_१५.८० //  
तत् तत् सर्वं समाख्यातं यथा दृष्टं मया पुरा /  
पुरानुभवजं ज्ञानमवाप्यावितथं तव /  
अतः परं महाभाग किमन्यत् कथयामि ते // Mअर्क्P_१५.८१ //

इति श्रीमार्कण्डेयपुराणे पितापुत्रसंवादो नाम पञ्चदशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





षोडशोऽध्यायः

पितावाच

कथितं मे त्वया वत्स संसारस्य व्यवस्थितम् /  
स्वरूपमतिहेयस्य घटीयन्त्रवदव्ययम् // Mअर्क्P_१६.१ //  
तदेवमेतदखिलं मयावगतमीदृशम् /  
किं मया वद कर्तव्यमेवस्मिन् व्यवस्थिते // Mअर्क्P_१६.२ //  
पुत्र उवाच

यदि मद्वचनं तात श्रद्दधास्यविशङ्कितः /  
तत् परित्यज्य गार्हस्थ्यं वानप्रस्थपरो भव // Mअर्क्P_१६.३ //  
तमनुष्ठाय विधिवद् विहायाग्निपरिग्रहम् /  
आत्मन्यात्मानमाधया निर्द्वन्द्वो निष्परिग्रहः // Mअर्क्P_१६.४ //  
एकान्तराशी वश्यात्मा भव भिक्षुरतन्द्रितः /  
तत्र योगापरो भूत्वा बाह्यस्पर्शविवर्जितः // Mअर्क्P_१६.५ //  
ततः प्राप्स्यति तं योगं दुः शसंयोगभेषजम् /  
मुक्तिहेतुमनौपम्यमनाख्येयमसङ्गिनम् /  
यत्संयोगान्न ते योगो भूयो भूतैर्भविष्यति // Mअर्क्P_१६.६ //

पितावाच

वत्स योगं ममाचक्ष्व मुक्तिहेतुमतः परम् /  
येन भूतैः पुनर्भूतो नेदृगः खमवाप्नुयाम् // Mअर्क्P_१६.७ //  
यत्रासक्तिपरस्यात्मा मम संसारबन्धनैः /  
नैति योगमयोगो ऽपि तं योगमधुना वद // Mअर्क्P_१६.८ //  
संसारादित्यतापार्ति-विप्लुष्यद्देहमानसम् /  
ब्रह्मज्ञानाम्बुशीतेन सिञ्च मां वाक्यवारिणा // Mअर्क्P_१६.९ //  
अविद्याकृष्णसर्पेण दष्टं तद्विषपीडितम् /  
स्ववाक्यामृतपानेन मां जीवय पुनर्मृतम् // Mअर्क्P_१६.१० //  
पुत्र-दार-गृह-क्षेत्र-ममत्वनिगजडार्दितम् /  
मां मोचयेष्टसद्भाव-विज्ञानोद्घाटनैस्त्वरन् // Mअर्क्P_१६.११ //

पुत्र उवाच

शृणु तात ! यथा योगो दत्तात्रेयेण धीमता /  
अलर्काय पुरा प्रोक्तः सम्यक् पृष्टेन विस्तरात् // Mअर्क्P_१६.१२ //

पितोवाच

दत्तात्रेयः सुतः कस्य कथं वा योगमुक्तवान् /  
कश्चालर्को महाभागो यो यौगं परिपृष्टवान् // Mअर्क्P_१६.१३ //

पुत्र उवाच

कौशिको ब्राह्मणः कश्चित् प्रतिष्ठाने ऽभवत् पुरे /  
सो ऽन्यजन्मकृतैः पापैः कुष्ठरोगातुरो ऽभवत् // Mअर्क्P_१६.१४ //  
तं तथा व्याधितं भार्या पतिं देवमिवार्च्चयत् /  
पादाभ्यङ्गाङ्गसंवाह-स्त्रानाच्छादनभोजनैः // Mअर्क्P_१६.१५ //  
श्लेष्म-मूत्र-पुरीषासृक्-प्रवाहक्षालनेन च /  
रहश्चैवोपचारेण प्रियसम्भाषणेन च // Mअर्क्P_१६.१६ //  
स तया पूज्यमानो ऽपि सदातीव विनीतया /  
अतीव तीव्रकोपत्वान्निर्भर्त्सयति निष्ठुरः // Mअर्क्P_१६.१७ //  
तथापि प्रणता भार्या तममन्यत दैवतम् /  
तं तथाप्यतिबीभत्सं सर्वश्रेष्ठममन्यत // Mअर्क्P_१६.१८ //  
अचङ्क्रमणशोलो ऽपि स कदाचिद् द्विजोत्तमः /  
प्राह भार्यां नयस्वेति त्वं मां तस्या निवेशनम् // Mअर्क्P_१६.१९ //  
या सा वेश्या मया दृष्टा राजमार्गे गृहोषिता /  
तां मां प्रापय धर्मज्ञे ! सैव मे हृदि वर्तते // Mअर्क्P_१६.२० //  
दृष्टा सूर्योदये बाला रात्रिश्चेयमुपागता /  
दर्शनानन्तरं सा मे हृदयान्नापसर्पति // Mअर्क्P_१६.२१ //  
यदि सा चारुसर्वाङ्गी पीनश्रोणिपयोधरा /  
नोपगूहति तन्वङ्गी तन्मां द्रक्ष्यसि वै मृतम् // Mअर्क्P_१६.२२ //  
वामः कामो मनुष्याणां बहुभिः प्रार्थ्यते च सा /  
ममाशक्तिश्च गमने सङ्कुलं प्रतिभाति मे // Mअर्क्P_१६.२३ //  
तत् तदा वचनं श्रुत्वा भर्तुः कामातुरस्य सा /  
तत्पत्नी सत्कुलोत्पन्ना महाभागा पतिव्रता // Mअर्क्P_१६.२४ //  
गाग्ं परिकरं बद्ध्वा शुल्कमादाय चाधिकम् /  
स्कन्धे भर्तारमादाय जगाम मृदुगामिनी // Mअर्क्P_१६.२५ //  
निशि मेघास्तृते व्योम्नि चलद्विद्युत्प्रदर्शिते /  
राजमार्गे प्रियं भर्तुश्चिकीर्षन्ती द्विजाङ्गना // Mअर्क्P_१६.२६ //  
पथि शूले तथा प्रोतमचौरं यौरशङ्कया /  
माण्डव्यमतिदुः खार्तमन्धकारे ऽथ स द्विजः // Mअर्क्P_१६.२७ //  
पत्नीस्कन्धे समारूढश्चालयामास कौशिकः /  
पादावमर्षणात् क्रुद्धो माण्डव्यस्तमुवाच ह // Mअर्क्P_१६.२८ //  
येनाहमेवमत्यर्थं दुः खितश्चालितः पदा /  
दशां कष्टामनुप्राप्तः स पापात्मा नराधमः // Mअर्क्P_१६.२९ //  
सूर्योदये ऽवशः प्राणैर्विमोक्ष्यति न संशयः /  
भास्करालोकनादेव स विनाशमवाप्स्यति // Mअर्क्P_१६.३० //  
तस्य भार्याततः श्रुत्वा तं शापमतिदारुणम् /  
प्रोवाच व्यथिता सूर्यो नैवोदयमुपैष्यति // Mअर्क्P_१६.३१ //  
ततः सूर्योदयाभावादभवत् सन्तता निशा /  
बहून्यहः प्रमाणानि ततो देवा भयं ययुः // Mअर्क्P_१६.३२ //  
निः स्वाध्यायवषट्कार-स्वधास्वाहाविवर्जितम् /  
कथं नु खल्विदं सर्वं न गच्छेत् संक्षयं जगत् // Mअर्क्P_१६.३३ //  
अहोरात्रव्यवस्थाया विना मासर्तुसंक्षयः /  
तत्संक्षयान्न त्वयने ज्ञायेते दक्षिणोत्तरे // Mअर्क्P_१६.३४ //  
विना चायनविज्ञानात् कालः संवत्सरः कुतः /  
संवत्सरं विना नान्यत् कालज्ञानं प्रवर्तते // Mअर्क्P_१६.३५ //  
पतिव्रताया वचसा नोद्गच्छति दिवाकरः /  
सूर्योदयं विना नैव स्त्रानदानादिकाः क्रियाः // Mअर्क्P_१६.३६ //  
नाग्नेर्विहरणञ्चैव क्रात्वभावश्च लक्ष्यते /  
नैवाप्ययनमस्माकं विना होमेन जायते // Mअर्क्P_१६.३७ //  
वयमाप्यायिता मर्त्यैर्यज्ञभागैर्यथोचितैः /  
वृष्ट्या ताननुगृह्णीमो मर्त्यान् शस्यादिसिद्धये // Mअर्क्P_१६.३८ //  
निष्पादितास्वोषधीषु मर्त्या यज्ञैर्यजन्ति नः /  
तेषां वयं प्रयच्छामः कामान् यज्ञादिपूजिताः // Mअर्क्P_१६.३९ //  
अधो हि वर्षाम वयं मर्त्याश्चोर्ध्वप्रवर्षिणः /  
तोयवर्षेण हि वयं हविर्वर्षेण मानवाः // Mअर्क्P_१६.४० //  
ये नास्माकं प्रयच्छन्ति नित्यनैमित्तकीः क्रियाः /  
क्रतुभागं दुरात्मानः स्वयञ्चाश्नन्ति लोलुपाः // Mअर्क्P_१६.४१ //  
विनाशाय वयं तेषां तोयसूर्याग्निमारुतान् /  
क्षितिञ्च सन्दूषयामः पापानामपकारिणाम् // Mअर्क्P_१६.४२ //  
दुष्टतोयादिभोगेन तेषां दुष्कृतकर्मिणाम् /  
उपसर्गाः प्रवर्तन्ते मरणाय सुदारुणाः // Mअर्क्P_१६.४३ //  
ये त्वस्मान् प्रीणयित्वा तु भुञ्जते शेषमात्मना /  
तेषां पुण्यान् वयं योकान् विदधाम महात्मनाम् // Mअर्क्P_१६.४४ //  
तन्नास्ति सर्वमेवैतद्विनैषां व्युष्टिसंस्थैतम् /  
कथं नु दिनसर्गः स्यादन्यो ऽन्यमवदन् सुराः // Mअर्क्P_१६.४५ //  
तेषामेव समेतानां यज्ञव्युच्छित्तिशङ्किनाम् /  
देवानां वचनं श्रुत्वा प्राह देवः प्रजापतिः // Mअर्क्P_१६.४६ //  
तेजः परं तेजसैव तपसा च तपस्तथा /  
प्रशाम्यते ऽमरास्तस्माच्छृणुध्वं वचनं मम // Mअर्क्P_१६.४७ //  
पतिव्रताया माहात्म्यान्नोद्गच्छति दिवाकरः /  
तस्य चानुदयाद्धानिर्मर्त्यानां भवतां तथा // Mअर्क्P_१६.४८ //  
तस्मात् पतिव्रतामत्रेरनुभूयां तपस्विनीम् /  
प्रसादयत वै पत्नीं भानोरुदयकाम्यया // Mअर्क्P_१६.४९ //

पुत्र उवाच

तैः सा प्रसादिता गत्वा प्रोहेष्टं व्रियतामिति /  
अयाचन्त दिनं देवा भवत्विति यथा पुरा // Mअर्क्P_१६.५० //  
अनसूयोवाच


पतिव्रताया माहात्म्यं न हीयेत कथन्त्विति /  
संमान्य तस्मात् तां साध्वीमहः स्त्रक्ष्याम्यहं सुराः // Mअर्क्P_१६.५१ //  
यथा पुनरहोरात्र-संस्थानमुपजायते /  
यथा च तस्याः स्वपतिर्न साध्व्या नाशमेष्यति // Mअर्क्P_१६.५२ //

पुत्र उवाच

एवमुक्त्वा सुरांस्तस्या गत्वा सा मन्दिरं शुभा /  
उवाच कुशलं पृष्टा धर्मं भर्तुस्तथात्मनः // Mअर्क्P_१६.५३ //

अनसूयोवाच

कच्चिन्नन्दसि कल्याणि स्वभर्तुर्मुखदर्शनात् /  
कच्चिच्चाखिलदेवेभ्यो मन्यसे ऽभ्यधिकं पतिम् // Mअर्क्P_१६.५४ //  
भर्तृशुश्रूषणादेव मया प्राप्तं महत् फलम् /  
सर्वकामफलावाप्त्या प्रत्यूहाः परिवर्तिताः // Mअर्क्P_१६.५५ //  
पञ्चर्णानि मनुष्येण साध्वि ! देयानि सर्वदा /  
तथात्मवर्णधर्मेण कर्तव्यो धनसंचयः // Mअर्क्P_१६.५६ //  
प्राप्तश्चार्थस्ततः पात्रे विनियोज्यो विधानतः /  
सत्यार्जव-तपो-दानैर्दयायुक्तो भवेत् सदा // Mअर्क्P_१६.५७ //  
क्रियाश्च शास्त्रनिर्दिष्टा रागद्वेषविवर्जिताः /  
कर्तव्या अन्वहं श्रद्धा-पुरस्कारेण शक्तितः // Mअर्क्P_१६.५८ //  
स्वजातिविहितानेव लोकानाप्नोति मानवः /  
क्लेशेन महता साध्वि ! प्राजापत्यादिकान् क्रमात् // Mअर्क्P_१६.५९ //  
स्त्रियस्त्वेवं समस्तस्य नरैर्दुः खार्जितस्य वै /  
पुण्यस्यार्धापहारिण्यः पतिशुश्रूषयैव हि // Mअर्क्P_१६.६० //  
नास्ति स्त्रीणां पृथग्यज्ञो न श्राद्धं नाप्युपोषितम् /  
भर्तृशुश्रूषयैवैतान् लोकानिष्टान् व्रजन्ति हि // Mअर्क्P_१६.६१ //  
तस्मात् साध्वि ! महाभागे ! पतिशुश्रूषणं प्रति /  
त्वया मतिः सदा कार्या यतो भर्ता परा गतिः // Mअर्क्P_१६.६२ //  
यद्देवेभ्यो यच्च पित्रागतेभ्यः  
कुर्याद्भर्ताभ्यर्च्चनं सत्क्रियातः /  
तस्याप्यर्धं केवलानन्यचित्ता  
नारी भुङ्क्ते भर्तृशुश्रूषयैव // Mअर्क्P_१६.६३ //

पुत्र उवाच

तस्यास्तद्वचनं श्रुत्वा प्रतिपूज्य तथादरात् /  
प्रत्युवाचात्रिपत्नीं तामनसूयामिदं वचः // Mअर्क्P_१६.६४ //  
धन्यास्म्यनुगृहीतास्मि देवैश्चाप्यवलोकिता /  
यन्मे प्रकृतिकल्याणि ! श्रद्धां वर्धयसे पुनः // Mअर्क्P_१६.६५ //  
जानाम्येतन्न नारीणां काचित् पतिसमा गतिः /  
तत्प्रीतिश्चोपकाराय इह लोके परत्र च // Mअर्क्P_१६.६६ //  
पतिप्रसादादिह च प्रेत्य चैव यशस्विनि /  
नारी सुखमवाप्नोति नार्या भर्ता हि देवता // Mअर्क्P_१६.६७ //  
सा त्वं ब्रूहि महाभागे ! प्राप्ताया मम मन्दिरम् /  
आर्याया यन्मया कार्यं तथार्येणापि वा शुभे // Mअर्क्P_१६.६८ //

अनसूयोवाच

एते देवाः सहेन्द्रेण मामुपागम्य दुः खिताः /  
त्वद्वाख्यापास्तसत्कर्मदिननक्तनिरूपणाः // Mअर्क्P_१६.६९ //  
याचन्ते ऽहर्निशासंस्थां यथावदविखण्डिताम् /  
अहं तदर्थमायाता शृणु चैतद्वचो मम // Mअर्क्P_१६.७० //  
दिनाभावात् समस्तानामभावो यागकर्मणाम् /  
तदभावात् सुराः पुष्टिं नोपयान्ति तपस्विनि // Mअर्क्P_१६.७१ //  
अह्नश्चैव समुच्छेदादुच्छेदः सर्वकर्मणाम् /  
तदुच्छेदादनावृष्ट्या जगदुच्छेदमेष्यति // Mअर्क्P_१६.७२ //  
तत् त्वमिच्छसि चेदेतत् जगदुद्धर्तुमापदः /  
प्रसीद साध्वि ! लोकानां पूर्ववद्धर्ततां रविः // Mअर्क्P_१६.७३ //

ब्राह्मण्युवाच

माण्डव्येन महाभागे ! शप्तो भर्ता ममेश्वरः /  
सूर्योदये विनाशं त्वं प्राप्स्यसीत्यतिमन्युना // Mअर्क्P_१६.७४ //

अनसूयोवाच

यदि वा रोचते भद्रे ! ततस्त्वद्वचनादहम् /  
करोमि पूर्ववद्देहं भर्तारञ्च नवं तव // Mअर्क्P_१६.७५ //  
मया हि सर्वथा स्त्रीणां माहात्म्यं वरवर्णिनि /  
पतिव्रतानामाराध्यमिति संमानयामि ते // Mअर्क्P_१६.७६ //

पुत्र उवाच

तथेत्युक्ते तया सूर्यमाजुहाव तपस्विनी /  
अनसूयार्घ्यमुद्यम्य दशरात्रे तदा निशि // Mअर्क्P_१६.७७ //  
ततो विवस्वान् भगवान् फुल्लपद्मारुणाकृतिः /  
शैलराजानमुदयमारुरोहोरुमण्डलः // Mअर्क्P_१६.७८ //  
समनन्तरमेवास्या भर्ता प्राणैर्व्ययुज्यत /  
पपत च महीपृष्ठे पतन्तं जगृहे च सा // Mअर्क्P_१६.७९ //

अनसूयोवाच

न विषादस्त्वया भद्रे ! कर्तव्यः पश्य मे बलम् /  
पतिशुश्रूषयावाप्तं तपसः किं चिरेण ते // Mअर्क्P_१६.८० //  
यथा भर्तृसमं नान्यमपश्यं पुरुषं क्वचित् /  
रूपतः शीलतो बुद्ध्या वाङ्माधुर्ंय्यादिभूषणैः // Mअर्क्P_१६.८१ //  
तेन सत्येन विप्रो ऽयं व्याधिमुक्तः पुनर्युवा /  
प्राप्नोतु जीवितं भार्यासहायः शरदां शतम् // Mअर्क्P_१६.८२ //  
यथा भर्तृसमं नान्यमहं पश्यामि दैवतम् /  
तेन सत्येन विप्रो ऽयं पुनर्जोवत्वनामयः // Mअर्क्P_१६.८३ //  
कर्मणा मनसा वाचा भर्तुराराधनं प्रति /  
यथा ममोद्यमो नित्यं तथायं जीवतां द्विजः // Mअर्क्P_१६.८४ //

पुत्र उवाच

ततो विप्रः समुत्तस्थौ व्याधिमुक्तः पुनर्युवा /  
स्वभाभिर्भासयन् वेश्म वृन्दारक इवाजरः // Mअर्क्P_१६.८५ //  
ततो ऽपतत् पुष्पवृष्टिर्देववाद्यादिनिस्वनः /  
लेभिरे च मुदं देवा अनसूयामथाब्रुवन् // Mअर्क्P_१६.८६ //

देवा ऊचुः

वरं वृणीष्व कल्याणि देवकार्यं महत् कृतम् /  
त्वया यस्मात् ततो देवा वरदास्ते तपस्विनि // Mअर्क्P_१६.८७ //

अनसूयोवाच

यदि देवाः प्रसन्ना मे पितामहपुरोगमाः /  
वरदा वरयोग्या च यद्यहं भवतां मता // Mअर्क्P_१६.८८ //  
तद्यान्तु मम पुत्रत्वं ब्रह्म-विष्णु-महेश्वराः /  
योगञ्च प्राप्नुयां भर्तृसहिता क्लेशमुक्तये // Mअर्क्P_१६.८९ //  
एवमस्त्विति तां देवा ब्रह्म-विष्णु-शिवादयः /  
प्रोक्त्वा जग्मुर्यथान्यायमनुमान्य तपस्विनीम् // Mअर्क्P_१६.९० //

इति श्रीमार्कण्डेयपुराणे पितापुत्रसंवादे अनसूयावरप्राप्तिर्नाम षोडशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्तदशो ऽध्यायः

पुत्र उवाच

ततः काले बहुतिथे द्वितीयो ब्रह्मणः सुतः /  
स्वभार्यां भगवानत्रिरनसूयामपश्यत // Mअर्क्P_१७.१ //  
ऋतुस्नातां सुचार्वङ्गीं लोभनीयोत्तमाकृतिम् /  
सकामो मनसा भेजे स मुनिस्तामनिन्दिताम् // Mअर्क्P_१७.२ //  
तस्याभिध्यायतस्तान्तु विकारो यो ऽन्वजायत /  
तमेवोवाह पवनस्तिरश्चोर्ध्वञ्च वेगवान् // Mअर्क्P_१७.३ //  
ब्रह्मरूपञ्च शुक्लाभं पतमानं समन्ततः /  
सोमरूपं रजोपेतं दिशस्तं जगृहुर्दश // Mअर्क्P_१७.४ //  
स सोमो मानसो जज्ञे तस्यामत्रेः प्रजापतेः /  
पुत्रः समस्तसत्त्वानामायुराधार एव च // Mअर्क्P_१७.५ //  
तुष्टेन विष्णुना जज्ञे दत्तात्रेयो महात्मना /  
स्वशरीरात् समुत्पाद्य सत्त्वोद्रिक्तो द्विजात्तमः // Mअर्क्P_१७.६ //  
दत्तात्रेय इति ख्यातः सो ऽनसूयास्तनं पपौ /  
विष्णुरेवावतीर्णो ऽसौ द्वितीयो ऽत्रेः सुतो ऽभवत् // Mअर्क्P_१७.७ //  
सप्ताहात् प्रच्युतो मातुरुदरात् कुपितो यतः /  
हैहयेन्द्रमुपावृत्तमपराध्यन्तमुद्धतम् // Mअर्क्P_१७.८ //  
दृष्ट्वात्रौ कुपितः सद्यो दग्धुकामः स हैहयम् /  
गर्भवासमहायास-दुः खामर्षसमन्वितः // Mअर्क्P_१७.९ //  
दुर्वासास्तमसोद्रिक्तो रुद्रांशः समजायत /  
इति पुत्रत्रयं तस्या जज्ञे ब्रह्मेशवैष्णवम् // Mअर्क्P_१७.१० //  
सोमो ब्रह्मभवद्विष्णुर्दत्तात्रेयो व्यजायत /  
दुर्वासाः शङ्करो जज्ञे वरदानाद्दिवौकसाम् // Mअर्क्P_१७.११ //  
सोमः स्वरश्मिभैः शीतैर्वोरुधौषधिमानवान् /  
आप्याययन् सदा स्वर्गे वर्तते स प्रजापतिः // Mअर्क्P_१७.१२ //  
दत्तात्रेयः प्रजां पाति दुष्टदैत्यनिबर्हणात् /  
शिष्टानुग्रहकृच्चेति ज्ञेयश्चांशः स वैष्णवः // Mअर्क्P_१७.१३ //  
निर्दहत्यवमन्तारं दुर्वासा भगवानजः /  
रौद्रं समाश्रित्य वपुर्दृङ्मनोवाग्भिरुद्धतः // Mअर्क्P_१७.१४ //  
सोमत्वं भगवानत्रैः पुनश्चक्रे प्रजापतिः /  
दत्तात्रेयो ऽपि विषयान् योगास्थो बुभुजे हरिः // Mअर्क्P_१७.१५ //  
दुर्वासाः पितरं हित्वा मातरञ्चोत्तम व्रतम् /  
उन्मत्ताख्यं समाश्रित्य परिबभ्राम मेदिनीम् // Mअर्क्P_१७.१६ //  
मुनिपुत्रवृतो योगी दत्तात्रेयो ऽप्यसङ्गिताम् /  
अभीप्स्यमानः सरसि निममज्ज चिरं प्रभुः // Mअर्क्P_१७.१७ //  
तथापि तं महात्मानमतीव प्रियदर्शनम् /  
तत्यजुर्न कुमारास्ते सरसस्तीरमाश्रिताः // Mअर्क्P_१७.१८ //  
दिव्ये वर्षशते पूर्णे यदा ते न त्यजन्ति तम् /  
तत्प्रीत्या सरसस्तीरं सर्वे मुनिकुमारकाः // Mअर्क्P_१७.१९ //  
ततो दिव्याम्बरधरां चारुपीननितम्बिनीम् /  
नारीमादाय कल्याणीमुत्तितार जलान्मुनिः // Mअर्क्P_१७.२० //  
स्त्रीसन्निकर्षाद्यद्येते परित्यक्ष्यन्ति मामिति /  
मुनिपुत्रास्ततो ऽसङ्गी स्थास्यामीति विचिन्तयन् // Mअर्क्P_१७.२१ //  
तथापि तं मुनिसुता न त्यजन्ति यदा मुनिम् /  
ततः सह तया नार्या मद्यपानमथापिबत् // Mअर्क्P_१७.२२ //  
सुरापानरतं ते न सभार्यं तत्यजुस्ततः /  
गीतवाद्यादिवनिता-भोगसंसर्गदूषितम् // Mअर्क्P_१७.२३ //  
मन्यमाना महात्मानं पीतासव-सविक्रियम् /  
नावाप दोषं योगीशो वारुणीं स पिबन्नपि // Mअर्क्P_१७.२४ //  
अन्तावसायिवेश्मान्तर्मातरिश्वा वसन्निव /  
सुरां पिबन् सपत्नीकस्तपस्तेपे स योगवित् /  
योगीश्वारश्चिन्त्यमानो योगिभिर्मुक्तिकाङ्क्षिभिः // Mअर्क्P_१७.२५ //

इति श्रीमार्कण्डेपुराणे पितापुत्रसंवादे दत्तात्रेयोत्पत्तिर्नाम सप्तदशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टादशोऽध्यायः

पुत्र उवाच  
कस्यचित्त्वथ कालस्य कृतवीर्यात्मजोर्ऽजुनः /  
कृतवीर्ये दिवं याते मन्त्रिभिः सपुरोहितैः // Mअर्क्P_१८.१ //  
पौरैश्चात्माभिषेकार्थं समाहूतो ऽब्रवीदिदम् /  
नाहं राज्यं करिष्यामि मन्त्रिणो नरकोत्तरम् // Mअर्क्P_१८.२ //  
यदर्थं गृह्यते शुल्कं तदनिष्पादयन् वृथा /  
पण्यानां द्वादशं भागं भूपालाय वणिग्जनः // Mअर्क्P_१८.३ //  
दत्त्वार्थरक्षिभिर्मार्गे रक्षितो याति दस्युतः /  
गोपाश्च घृततक्रादेः षड्भागञ्च कृषीबलाः // Mअर्क्P_१८.४ //  
दत्त्वान्यद्भूभुजे दद्युर्यदि भागं ततो ऽधिकम् /  
पण्यादीनामशेषाणां वणिजो गृह्णतस्ततः // Mअर्क्P_१८.५ //  
इष्टापूर्तविनाशाय तद्राज्ञश्चौरधर्मिणः /  
यद्यन्यैः पाल्यते लोकस्तद्वृत्तयन्तरसंश्रितैः // Mअर्क्P_१८.६ //  
गृह्णतो बलिषड्भागं नृपतेर्नरको ध्रुवम् /  
निरूपितमिदं राज्ञः पूर्वै रक्षणवेतनम् // Mअर्क्P_१८.७ //  
अरक्षंश्चौरतश्चौर्यं तदेनो नृपतेर्भवेत् /  
तस्माद्यदि तपस्तप्त्वा प्राप्तो योगित्वमीप्सितम् // Mअर्क्P_१८.८ //  
भुवः पालनसामर्थ्य-युक्त एको महीपतिः /  
पृथिव्यां शस्त्रधृङ्मान्यस्त्वहमेवर्धिसंयुतः /  
ततो भविष्ये नात्मानं करिष्ये पापभागिनम् // Mअर्क्P_१८.९ //

पुत्र उवाच

तस्य तन्निश्चयं ज्ञात्वा मन्त्रिमध्यस्थितो ऽब्रवीत् /  
गर्गो नाम महाबुद्धिर्मुनिश्रेष्ठो वयो ऽतिगः // Mअर्क्P_१८.१० //  
यद्येवं कर्तुकामस्त्वं राज्यं सम्यक् प्रशासितुम् /  
ततो शृणुष्व मे वाक्यं कुरुष्व च नृपात्मज // Mअर्क्P_१८.११ //  
दत्तात्रेयं महाभागं सह्यद्रोणीकृताश्रयम् /  
तमाराधय भूपाल ! पाति यो भुवनत्रयम् // Mअर्क्P_१८.१२ //  
योगयुक्तं महाभागं सर्वत्र समदर्शिनम् /  
विष्णोरंशं जगद्धातुरवतीर्णं महीतले // Mअर्क्P_१८.१३ //  
यमाराध्य सहस्राक्षः प्राप्तवान् पदमात्मनः /  
हृतं दुरात्मभिर्दैत्यैर्जघान च दितेः सुतान् // Mअर्क्P_१८.१४ //

अर्जुन उवाच

कथमाराधितो देवैर्दत्तात्रेयः प्रतापवान् /  
कथञ्चापहृतं दैत्यैरिन्द्रत्वं प्राप वासवः // Mअर्क्P_१८.१५ //

गर्ग उवाच

देवानां दानवानाञ्च युद्धमासीत् सुदारुणम् /  
दैत्यानामीश्वरो जम्भो देवानाञ्च शचीपतिः // Mअर्क्P_१८.१६ //

तेषाञ्च युध्यमानानां दिव्यः संवत्सरो गतः /  
ततो देवाः पराभूता दैत्या विजयिनो ऽभवन् // Mअर्क्P_१८.१७ //  
विप्रचित्तिमुखैर्देवा दानवैस्ते पराजिताः /  
पलायनकृतोत्साहा निरुत्साहा द्विषज्जये // Mअर्क्P_१८.१८ //  
बृहस्पतिमुपागम्य दैत्यसैन्यवधेप्सवः /  
अमन्त्रयन्त सहिता बालखिल्यैस्तथर्षिभिः // Mअर्क्P_१८.१९ //

बृहस्पतिरुवाच

दत्तात्रेयं महात्मानमत्रेः पुत्रं तपोधनम् /  
विकृताचरणं भक्त्या सन्तोषयितुमर्हथ // Mअर्क्P_१८.२० //  
स वो दैत्यविनाशाय वरदो दास्यते वरम् /  
ततो हनिष्यथ सुरा सहिता दैत्यदानवान् // Mअर्क्P_१८.२१ //

गर्ग उवाच

इत्युक्तास्ते तदा जग्मुर्दत्तात्रेयाश्रमं सुराः /  
ददृशुश्च महात्मानं तं ते लक्ष्म्या समन्वितम् // Mअर्क्P_१८.२२ //  
उद्गीयमानं गन्धर्वैः सुरापानरतं मुनिम् /  
ते तस्य गत्वा प्रणतिमवदन् साध्यसाधनम् // Mअर्क्P_१८.२३ //  
चक्रुः स्तवञ्चोपजह्रुर्भक्ष्यभोज्यस्त्रगादिकम् /  
तिष्ठन्तमनुतिष्ठन्ति यान्तं यान्ति दिवौकसः // Mअर्क्P_१८.२४ //  
आराधयामासुरधः स्थितास्तिष्ठन्तमासने /  
स प्राह प्रणतान् देवान् दत्तात्रेयः किमिष्यते /  
मत्तो भवद्भिर्येनेयं शुश्रूषा क्रियते मम // Mअर्क्P_१८.२५ //

देवा ऊचुः

दानवैर्मुनिशार्दूल ! जम्भाद्यैर्भूर्भुवादिकम् /  
हृतं तैलोक्यमाक्रम्य क्रतुभागाश्च कृत्स्नशः // Mअर्क्P_१८.२६ //  
तद्वधे कुरु बुद्धिं त्वं परित्राणाय नो ऽनघ /  
त्वत्प्रसादादभीप्सामः पुनः प्राप्तं त्रिविष्टपम् // Mअर्क्P_१८.२७ //

दत्तात्रेय उवाच

मद्यासक्तो ऽहमुच्छिष्टो न चैवाहं जितेन्द्रियः /

कथमिच्छथ मत्तो ऽपि देवाः शत्रुपराभवम् // Mअर्क्P_१८.२८ //

देवा ऊचुः

अनघस्त्वं जगन्नाथ न लेपस्तव विद्यते /  
विद्याक्षालनशुद्धान्तर्निविष्टज्ञानदीधिते ! // Mअर्क्P_१८.२९ //

दत्तात्रेय उवाच

सत्यमेतत् सुरा विद्या ममास्ति समदर्शिनः /  
अस्यास्तु योषितः सङ्गादहमुच्छिष्टतां गतः // Mअर्क्P_१८.३० //  
स्त्रीसम्भोगो हि दोषाय सातत्येनोपसेवितः /  
एवमुक्तास्ततो देवाः पुनर्वचनमब्रुवन् // Mअर्क्P_१८.३१ //

देवा ऊचुः

अनघेयं द्विजश्रेष्ठ जगन्माता न दुष्यते /  
यथांशुमाला सूर्यस्य द्विज-चाण्डालसङ्गिनी // Mअर्क्P_१८.३२ //

गर्ग उवाच

एवमुक्तस्ततो देवैर्दत्तात्रेयो ऽब्रवीदिदम् /  
प्रहस्य त्रिदशान् सर्वान् यद्येतद्भवतां मतम् // Mअर्क्P_१८.३३ //  
तदाहूयासुरान् सर्वान् युद्धाय सुरसत्तमाः /  
इहानयत मद्दृष्टिगोचरं मा विलम्बतः // Mअर्क्P_१८.३४ //  
मद्दृष्टिपातहुतभुक्-प्रक्षीणबलतेजसः /  
येन नाशमशेषास्ते प्रयान्ति मम दर्शनात् // Mअर्क्P_१८.३५ //

गर्ग उवाच

तस्य तद्वचनं श्रुत्वा देवैर्दैत्या महाबलाः /  
आहवाय समाहूता जग्मुर्देवगणान् रुषा // Mअर्क्P_१८.३६ //  
ते हन्यमाना दैतेयैर्देवा शीघ्रं भयातुराः /  
दत्तात्रेयाश्रमं जग्मुः समेताः शरणार्थिनः // Mअर्क्P_१८.३७ //  
तमेव विविशुर्दैत्याः कालयन्तो दिवौकसः /  
ददृशुश्च महात्मानं दत्तात्रेयं महाबलम् // Mअर्क्P_१८.३८ //  
वामपार्श्वस्थितामिष्टामशेषजगतां शुभाम् /  
भार्याञ्चास्य सुचार्वङ्गीं लक्ष्मीमिन्दुनिभाननाम् // Mअर्क्P_१८.३९ //  
नीलोत्पलाभनयनां पीनश्रोणिपयोधराम् /  
गदन्तीं मधुरां भाषां सर्वैर्योषिद्गुणैर्युताम् // Mअर्क्P_१८.४० //  
ते तां दृष्ट्वाग्रतो दैत्याः साभिलाषा मनोभवम् /  
न शेसुरुद्धतं धैर्यान्मनसा वोढुमातुराः // Mअर्क्P_१८.४१ //  
त्यक्त्वा देवान् स्त्रियं तां तु हर्तुकामा हतौजसः /  
तेन पापेन मुह्यन्तः संशक्तास्ते ततो ऽब्रुवन् // Mअर्क्P_१८.४२ //  
स्त्रोरत्नमेतत् त्रैलोक्ये सारं नो यदि वै भवेत् /  
कृतकृत्यास्ततः सर्व इति नो भावितं मनः // Mअर्क्P_१८.४३ //  
तस्मात् सर्वे समुत्क्षिप्य शिविकायां सुरार्दनाः /  
आरोप्य स्वमधिष्ठानं नयाम इति निश्चिताः // Mअर्क्P_१८.४४ //

गर्ग उवाच

सानुरागास्ततस्ते तु प्रोक्ताश्चेत्त्थं परस्परम् /  
तस्य तां योषितं साध्वीं समुत्क्षिप्य स्मरार्दिताः // Mअर्क्P_१८.४५ //  
शिविकायां समारोप्य सहिता दैत्यदानवाः /  
शिरः सु शिविकां कृत्वा स्वस्थानाभिमुखं ययुः // Mअर्क्P_१८.४६ //  
दत्तात्रेयस्ततो देवान् विहस्येदमथाब्रवीत् /  
दिष्ट्या वर्धथ दैत्यानामेषा लक्ष्मीः शिरोगता /  
सप्त सथानान्यतिक्रान्ता नवमन्यमुपैष्यति // Mअर्क्P_१८.४७ //

देवा ऊचुः

कथयस्व जगन्नाथ ! केषु स्थानेष्वस्थिता /  
पुरुषस्य फलं किं वा प्रयच्छत्यथ नश्यति // Mअर्क्P_१८.४८ //

दत्तात्रेय उवाच  
नृणां पदे स्थिता लक्ष्मीर्निलयं सम्प्रयच्छति /  
सक्थ्न्योश्च संस्थिता वस्त्रं तथा नानाविधं वसु // Mअर्क्P_१८.४९ //  
कलात्रञ्च गुह्यसंस्था क्रोडस्थापत्यदायिनी /  
मनोरथान् पूरयति पुरुषाणां हृदि स्थिता // Mअर्क्P_१८.५० //  
लक्ष्मीर्लक्ष्मीवतां श्रेष्ठा कण्ठस्था कण्ठभूषणम् /  
अभीष्टबन्धुदारैश्च तथाश्लेषं प्रवासिभिः // Mअर्क्P_१८.५१ //  
सृष्टानुवाक्यलावण्यमाज्ञामवितथां तथा /  
मुखसंस्था कवित्वञ्च यच्छत्युदधिसम्भवा // Mअर्क्P_१८.५२ //  
शिरोगता सन्त्यजति ततो ऽन्यं याति चाश्रयम् /  
सेयं शिरोगता चैतान् परित्यक्ष्यति साम्प्रतम् // Mअर्क्P_१८.५३ //  
प्रगृह्यास्त्राणि बध्यन्तां तस्मादेते सुरारयः /  
न भेतव्यं भृशञ्चैते मया निस्तेजसः कृताः /  
परदारावमर्षाच्च दग्धपुण्या हतौजसः // Mअर्क्P_१८.५४ //  
ततस्ते विविधैरस्त्रैर्वध्यमानाः सुरारयः /  
मूध्नि लक्ष्म्या समाक्रान्ता विनेशुरिति नः श्रुतम् // Mअर्क्P_१८.५५ //  
लक्ष्मीश्चीत्पत्य सम्प्राप्ता दत्तात्रेयं महामुनिम् /  
स्तूयमाना सुरैः सर्वैर्दैत्यनाशान्मुदान्वितैः // Mअर्क्P_१८.५६ //  
प्रणिपत्य ततो देवा दत्तात्रेयं मनीषिणम् /  
नाकपृष्ठमनुप्राप्ता यथापूर्वं गतज्वराः // Mअर्क्P_१८.५७ //  
तथा त्वमपि रोजेन्द्र ! यदीच्छसि यथेप्सितम् /  
प्राप्तुमैश्वर्यमतुलं तूर्णमाराधयस्व ताम् // Mअर्क्P_१८.५८ //

इति श्रीमार्कण्डेयपुराणेठगर्गवाक्यम्ऽ नामाष्टादशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकोनविंशोऽध्यायः

पुत्र उवाच

इत्यृषेर्वचनं श्रुत्वा कार्तवीर्यो नरेश्वरः /  
दत्तात्रेयाश्रमं गत्त्वा तं भक्त्या समपूजयत् // Mअर्क्P_१९.१ //  
पादसंवाहनाद्येन मध्वाद्याहरणेन च /  
स्त्रक्चन्दनादिगन्धाम्बु-फलाद्यनयनेन च // Mअर्क्P_१९.२ //  
तथान्नसाधनैस्तस्य उच्छिष्टापोहनेन च /  
परितुष्टो मुनिर्भूतं तमुवाच तथैव सः // Mअर्क्P_१९.३ //  
यथैवोक्ताः पुरा देवा मद्यभोगादिकुत्सनम् /  
स्त्री चेयं मम पार्श्वस्थेत्येतद्भोगाच्च कुत्सितम् // Mअर्क्P_१९.४ //  
सदैवाहं न मामेवमुपरोद्धुं त्वमर्हसि /  
अशक्तमुपकाराय शक्तमाराधयस्व भोः // Mअर्क्P_१९.५ //

जड उवाच  
तेनैवमुक्तो मुनिना स्मृत्वा गर्गवचश्च तत् /  
प्रत्युवाच प्रणम्यैनं सार्तवीर्यार्जुनस्तदा // Mअर्क्P_१९.६ //

अर्जुन उवाच

किं मां मोहयसे देव ! स्वां मायां समुपाश्रितः /  
अनघस्त्वं तथैवेयं देवी सर्वभवारणिः // Mअर्क्P_१९.७ //  
इत्युक्तः प्रीतिमान् देवस्ततस्तं प्रत्युवाच ह /  
कार्तवीर्यं महाभागं वशीकृतमहीतलम् // Mअर्क्P_१९.८ //  
वरं वृणीष्व गुह्यं मे यत् त्वया समुदीरितम् /  
तेन तुष्टिः परा जाता त्वय्यद्य मम पार्थिव // Mअर्क्P_१९.९ //  
ये च मां पूजयिष्यन्ति गन्धमाल्यादिभिर्नराः /  
मांसमद्योपहारैश्च मिष्टान्नैश्चाज्यसंयुतैः // Mअर्क्P_१९.१० //  
लक्ष्मीसमेतं गीतैश्च ब्राह्मणानां तथार्च्चनैः /  
वाद्यैर्मनोरमैर्वोणा-वेणु-शङ्कादिभिस्तथा // Mअर्क्P_१९.११ //  
तेषामहं परां तुष्टिं पुत्रदारधनादिकम् /  
प्रदास्याम्यवघातञ्च हनिष्याम्यवमन्यताम् // Mअर्क्P_१९.१२ //  
स त्वं वरय भद्रं ते वरं यन्मसेप्सितम् /  
प्रसादसुमुखस्ते ऽहं गुह्यनामप्रकीर्तनात् // Mअर्क्P_१९.१३ //

कार्तवीर्य उवाच

यदि देव प्रसन्नस्त्वं तत् प्रयच्छर्धिमुत्तमाम् /  
यया प्रजाः पालये ऽहं न चाधर्ममवाप्नुयाम् // Mअर्क्P_१९.१४ //  
परानुसरणे ज्ञानमप्रतिद्वन्द्वतां रणे /  
सहस्रमाप्तुमिच्छामि बाहूनां लघुतागुणम् // Mअर्क्P_१९.१५ //  
असङ्गा गतयः सन्तु शैलाकाशाम्बु-भूमिषु /  
पातालेषु च सर्वेषु वधश्चाप्यधिकान्नरात् // Mअर्क्P_१९.१६ //  
तथोन्मार्गप्रवृत्तस्य चास्तु सन्मार्गदेशकः /  
सन्तु मे ऽतिथयः श्लाघ्या वित्तदाने तथाक्षये // Mअर्क्P_१९.१७ //  
अनष्टद्रव्यता राष्ट्रे ममानुस्मरणेन च /  
त्वयि भक्तिर्ममैवास्तु नित्यमव्यभिचारिणी // Mअर्क्P_१९.१८ //

दत्तात्रेय उवाच

यत्र ते कीर्तिताः सर्वे तान् वरान् समवाप्स्यसि /  
मत्प्रसादाच्च भविता चक्रवर्तो त्वमीश्वरः // Mअर्क्P_१९.१९ //

जड उवाच

प्रणिपत्य ततस्तस्मै दत्तात्रेयाय सो ऽर्जुनः /  
आनाय्य प्रकृतीः सम्यगभिषेकमगृह्णत // Mअर्क्P_१९.२० //  
आघोषयामास तदा स्थितो राज्ये स हैहयः /  
दत्तात्रेयात् परामृद्धिमवाप्यातिबलान्वितः // Mअर्क्P_१९.२१ //  
अद्यप्रभृति यः शस्त्रं मामृते ऽन्यो ग्रहीष्यति /  
हन्तव्यः स मया दस्युः परिहंसारतो ऽपि वा // Mअर्क्P_१९.२२ //  
इत्याज्ञप्तेन तद्राष्ट्रे कश्चिदायुधधृङ्नरः /  
तमृते पुरुषव्याघ्रं बभूवोरुपराक्रमः // Mअर्क्P_१९.२३ //  
स एव ग्रामपालो ऽभूत् पशुपालः स एव च /  
क्षेत्रपालः स एवासीद् द्विजातीनाञ्च रक्षिता // Mअर्क्P_१९.२४ //  
तपस्विनां पालयिता सार्थपालस्तु सो ऽभवत् /  
द्स्यु-व्यालाग्रि-शस्त्रादि-भयेष्वब्धौ निमज्जताम् // Mअर्क्P_१९.२५ //  
अन्यासु चैव मग्रानामापत्सु परवीरहा /  
स एव संस्मृतः सद्यः समुद्धर्ताभवन्नृणाम् // Mअर्क्P_१९.२६ //  
अनष्टद्रव्यता चासीत् तस्मिन् शासति पार्थिवे /  
तेनेष्टं बहुभिर्यज्ञैः समाप्तवरदक्षिणैः // Mअर्क्P_१९.२७ //  
तेनैव च तपस्तप्तं संग्रामेष्वभिचेष्टितम् /  
तस्यार्धिमतिमानञ्च दृष्ट्वा प्राहाङ्गिरा मुनिः // Mअर्क्P_१९.२८ //  
न नूनं कार्तवीर्यस्य गतिं यास्यन्ति पार्थिवाः /  
यज्ञैर्दानैस्तपोभिर्वा संग्रामे चातिचेष्चितैः // Mअर्क्P_१९.२९ //  
दत्तात्रेयाद्दिन् यस्मिन् स प्रापर्धि नरेश्वरः /  
तस्मिंस्तस्मिन् दिने यागं दत्तात्रेयस्य सो ऽकरोत् // Mअर्क्P_१९.३० //  
तत्रैव च प्रजाः सर्वास्तस्मिन्नहनि भूपतेः /  
तस्यर्धि परमां दृष्ट्वा यागं चक्रुः समाधिना // Mअर्क्P_१९.३१ //  
इत्येतत् तस्य माहात्म्यं दत्तात्रेयस्य धीमतः /  
विष्णोश्चराचरगुरोरनन्तस्य महात्मनः // Mअर्क्P_१९.३२ //  
प्रादुर्भावाः पुराणेषु कथ्यन्ते शार्ड्गधन्विनः /  
अनन्तस्याप्रमेयस्य शङ्ख-चक्र-गदाभृतः // Mअर्क्P_१९.३३ //  
एतस्य परमं रूपं यश्चिन्तयति मानवः /  
स सुखी स च संसारात् समुत्तीर्णो ऽचिराद्भवेत् // Mअर्क्P_१९.३४ //  
सदैव वैष्णवानाञ्च भक्त्याहं सुलभो ऽस्मि भोः /  
इत्येवं यस्य वै वाचस्तं कथं नाश्रयेज्जनः // Mअर्क्P_१९.३५ //  
अधर्मस्य विनाशाय धर्माचारार्थमेव च /  
अनादिनिधनो देवः करोति स्थिति-पालनम् // Mअर्क्P_१९.३६ //  
तथैव जन्म चाख्यातमलर्कं कथयामि ते /  
तथा च योगः कथितो दत्तात्रेयेण तस्य वै /  
पितृभक्तस्य राजर्षेरलर्कस्य महात्मनः // Mअर्क्P_१९.३७ //

इति श्रीमार्कण्डेयपुराणे दत्तात्रेयीये ऊनविंशो ऽध्यायः  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




विंशोऽध्यायः

जड उवाच

प्राग्बभूव महावीर्यः शत्रुजिन्नाम पार्थिवः /  
तुतोष यस्य यज्ञेषु सोमावाप्त्या पुरन्दरः // Mअर्क्P_२०.१ //  
तस्यात्मजो महावीर्यो बभूवारिविदारणः /  
बुद्धि-विक्रम-लावण्यैर्गुरुशक्राश्विभिः समः // Mअर्क्P_२०.२ //  
स समानवयो-बुद्धि-सत्त्व-विक्रम-चेष्टितैः /  
नृपपुत्रो नृपसुतैर्नित्यमास्ते समावृतः // Mअर्क्P_२०.३ //  
कदाचिच्छास्त्रसम्भार-विवेककृतनिश्चयः /  
कदाचित् काव्यसंलाप-गीत-नाटकसम्भवैः // Mअर्क्P_२०.४ //  
तथैवाक्षविनोदैश्च शस्त्रास्त्रविनयेषु च /  
योग्यानि युद्धनागाश्व-स्यन्दनाभ्यासतत्परः // Mअर्क्P_२०.५ //  
रेमे नरेन्द्रपुत्रो ऽसौ नरेन्द्रतनयैः सह /  
यथैव हि दिवा तद्वद्रात्रवपि मुदा युतः // Mअर्क्P_२०.६ //  
तेषां तु क्रीडतां तत्र द्विज-भूप-विशां सुताः /  
समानवयसः प्रीत्या रन्तुमायान्त्यनेकशः // Mअर्क्P_२०.७ //  
कस्यचित्त्वथ कालस्य नागलोकान्महीतलम् /  
कुमारावागतौ नागौ पुत्रावश्वतरस्य तु // Mअर्क्P_२०.८ //  
ब्रह्मरूपप्रतिच्छन्नौ तरुणौ प्रियदर्शनौ /  
तौ तैर्नृपसुतैः सार्धं तथैवान्यैर्द्विजन्मभिः // Mअर्क्P_२०.९ //  
विनोदैर्विविधैस्तत्र तस्थतुः प्रीतिसंयुतौ /  
सर्व च ते नृपसुतास्ते च ब्रह्मविशां सुताः // Mअर्क्P_२०.१० //  
नागराजात्मजौ तौ च स्त्रानसंवाहनादिकम् /  
वस्त्रगन्धानुसयुक्तां चक्रुर्भागभुजिक्रियाम् // Mअर्क्P_२०.११ //  
अहन्यहन्यनुप्राप्ते तौ च नागकुमारकौ /  
आजग्मतुर्मुदा युक्तौ प्रीत्या सूनोर्महीपतेः // Mअर्क्P_२०.१२ //  
स च ताभ्यां नृपसुतः परं निर्वाणमाप्तवान् /  
विनोदैर्विविधैर्हास्य-संलापादिभिरेव च // Mअर्क्P_२०.१३ //  
विना ताभ्यां न बुभुजे न सस्त्रौ न पपौ मधु /  
न रराम न जग्राह शास्त्राण्यात्मगुणर्धये // Mअर्क्P_२०.१४ //  
रसातले च तौ रात्रिं विना तेन महात्मना /  
निश्वासपरमौ नीत्वा जग्मतुस्तं दिने दिने // Mअर्क्P_२०.१५ //  
मर्त्यलोके परा प्रीतिर्भवतोः केन पुत्रकौ /  
सहेति पप्रच्छ पिता तावुभौ नागदारकौ // Mअर्क्P_२०.१६ //  
दृष्टयोरत्र पाताले बहूनि दिवसानि मे /  
दिवा रजन्यामेवोभौ पश्यामि प्रियदर्शनौ // Mअर्क्P_२०.१७ //

जड उवाच

इति पित्रा स्वयं पृष्टौ प्रणिपत्य कृताञ्जली /  
प्रत्यूचतुर्महाभागावुरगाधिपतेः सुतौ // Mअर्क्P_२०.१८ //

पुत्रावूचतुः

पुत्रः शत्रुजितस्तात नाम्ना ख्यात ऋतध्वजः /  
रूपवानार्जवोपेतः शूरो मानी प्रियंवदः // Mअर्क्P_२०.१९ //  
अनापृष्टकथो वाग्ग्मी विद्वान् मैत्रो गुणाकरः /  
मान्यमानयिता धीमान् ह्रीमान् विनयभूषणः // Mअर्क्P_२०.२० //  
तस्योपचारसम्प्रीति-सम्बोगापहृतं मनः /  
नागलोके भुवर्लोके न रतिं विन्दते पितः // Mअर्क्P_२०.२१ //  
तद्वियोगेन नस्तात ! न पातालञ्च शीतलम् /  
परितापाय तत्सङ्गादाह्लादाय रविर्दिवा // Mअर्क्P_२०.२२ //

पितोवाच

पुत्रः पुण्यवतो धन्यः स यस्यैवं भविद्विधैः /  
परोक्षस्यापि गुणिभैः क्रियते गुणकीर्तनम् // Mअर्क्P_२०.२३ //  
सन्ति शास्त्रविदो ऽशीलाः सन्ति मूर्खाः सुशीलिनः /  
शास्त्रशीले समं मन्ये पुत्रौ धन्यतरन्तु तम् // Mअर्क्P_२०.२४ //  
तस्य मित्रगुणान् मित्राण्यमित्राश्च पराक्रमम् /  
कथयन्ति सदा सत्सु पुत्रवांस्तेन वै पिता // Mअर्क्P_२०.२५ //  
तस्योपकारिणः कच्चिद् भवद्भ्यामभिवाञ्छितम् /  
किञ्चिन्निष्पादितं वत्सौ परितोषाय चेतसः // Mअर्क्P_२०.२६ //  
स धन्यो जीवितं तस्य तस्य जन्म सुजन्मनः /  
यस्यार्थिनो न विमुखा मित्रार्थो न च दुर्बलः // Mअर्क्P_२०.२७ //  
मद्गृहे यद् सुवर्णादि रत्नं वाहनमासनम् /  
यच्चान्यत् प्रीतये तस्य तद्देयमविशङ्कया // Mअर्क्P_२०.२८ //  
धिक् तस्य जीवितं पुंसो मित्राणामुपकारिणाम् /  
प्रतिरूपमकुर्वन् यो जीवामीत्यवगच्छति // Mअर्क्P_२०.२९ //  
उपकारं सुहृद्वर्गे यो ऽपकारञ्च शत्रुषु /  
नृमेघो वर्षति प्राज्ञास्तस्येच्छन्ति सदोन्नतिम् // Mअर्क्P_२०.३० //

पुत्रावूचतुः

किं तस्य कृतकृत्यस्य कर्तुं शक्येत केनचित् /  
यस्य सर्वार्थिनो गेहे सर्वकामैः सदार्च्चिताः // Mअर्क्P_२०.३१ //  
यानि रत्नानि तद्गेहे पाताले तानि नः कुतः /  
वाहनासनयानानि भूषणान्यम्बराणि च // Mअर्क्P_२०.३२ //  
विज्ञानं तत्र यच्चास्ति तदन्यत्र न विद्यते /  
प्राज्ञानामप्यसौ तात सर्वसन्देहहृत्तमः // Mअर्क्P_२०.३३ //  
एकं तस्यास्ति कर्तव्यमसाध्यं तच्च नौ मतम् /  
हिरण्यगर्भ-गोविन्द-शर्वादीनीश्वरादृते // Mअर्क्P_२०.३४ //

पितोवाच

पथापि श्रोतुमिच्छामि तस्य यद् कार्यमुत्तमम् /  
असाध्यमथवा साध्यं किं वासाध्यं विपश्चिताम् // Mअर्क्P_२०.३५ //  
देवत्वममरेशत्वं तत्पूज्यत्वञ्च मानवाः /  
प्रयान्ति वाञ्छितं वान्यद् दृढं ये व्यवसायिनः // Mअर्क्P_२०.३६ //  
नाविज्ञातं न चागम्यं नाप्राप्यं दिवि चेह वा /  
उद्यतानां मनुष्याणां यतचित्तेन्द्रियात्मनाम् // Mअर्क्P_२०.३७ //  
योजनानां सहस्राणि व्रजन् याति पितीलिकः /  
अगच्छन् वैनतेयो ऽपि पादमेकं न गच्छति // Mअर्क्P_२०.३८ //  
क्व भूतलं क्व च ध्रौव्यं स्थानं यत् प्राप्तवान् ध्रुवः /  
उत्तानपादनृपतेः पुत्रः सन् भूमिगोचरः // Mअर्क्P_२०.३९ //  
तत् कथ्यतां महाभाग कार्यवान् येन पुत्रकौ /  
स भूपालसुतः साधुर्येनानृण्यं भवेत वाम् // Mअर्क्P_२०.४० //

पुत्रावूचतुः

तेनाख्यातमिदं तात पूर्ववृतं महात्मना /  
कौमारके यथा तस्य वृतं सद्वृत्तशालिनः // Mअर्क्P_२०.४१ //  
तन्तु शत्रुजितं तात पूर्वं कश्चिदिद्वजोत्तमः /  
गालवो ऽभ्यागमद्धीमान् गृहीत्वा तुरगोत्तमम् // Mअर्क्P_२०.४२ //  
प्रत्युवाच च राजानं समुपेत्याश्रमं मम /  
को ऽपि दैत्याधमो राजन् विध्वंसयति पापकृत् // Mअर्क्P_२०.४३ //  
तत्तद्रूपं समास्थाय सिंहेभ-वनचारिणाम् /  
अन्येषाञ्चाल्पकायानामहर्निशमकारणात् // Mअर्क्P_२०.४४ //  
समाधिध्यानयुक्तस्य मौनव्रतरतस्य च /  
तथा करोति विघ्रानि यथा चलति मे मनः // Mअर्क्P_२०.४५ //  
दग्धं कोपाग्निना सद्यः समर्थस्त्वं वयं न तु /  
दुः खार्जितस्य तपसो व्ययमिच्छामि पार्थिव // Mअर्क्P_२०.४६ //  
एकदा तु मया राजन्नतिनिर्विण्णचेतसा /  
तत् क्लेशितेन निश्वासो निरीक्ष्यासुरमुज्झितः // Mअर्क्P_२०.४७ //  
ततो ऽम्बरतलात् सद्यः पतितो ऽयं तुरङ्गमः /  
वाक् चाशरीरिणी प्राह नरनाथ शृणुष्व ताम् // Mअर्क्P_२०.४८ //  
अश्रान्तः सकलं भूमेर्वलयं तुरगोत्तमः /  
समर्थः क्रान्तुमर्केण तवायं प्रतिपादितः // Mअर्क्P_२०.४९ //  
पातालाम्बरतोयेषु न चास्य विहता गतिः /  
समस्तदिक्षु व्रजतो न भङ्गः पर्वतेष्वपि // Mअर्क्P_२०.५० //  
यतो भूवलयं सर्वमश्रान्तो ऽयं चरिष्यति /  
अतः कुवलयो नाम्ना ख्यातिं लोके प्रयास्यति // Mअर्क्P_२०.५१ //  
क्लिश्यत्यहर्निशं पापो यश्च त्वां दानवाधमः /  
तमप्येनं समारुह्य द्विजश्रेष्ठ हनिष्यति // Mअर्क्P_२०.५२ //  
शत्रुजिन्नाम भूपालस्तस्य पुत्र ऋतध्वजः /  
प्राप्यैतदश्वरत्नञ्च ख्यातिमेतेन यास्यति // Mअर्क्P_२०.५३ //  
सो ऽहं त्वां समनुप्राप्तस्तपसो विघ्रकारिणम् /  
तं निवारय भूपाल भागभाङ्नृपतिर्यतः // Mअर्क्P_२०.५४ //  
तदेतश्वरत्नं ते मया भूप निवेदितम् /  
पुत्रमाज्ञापय तथा यथा धर्मो न लुप्यते // Mअर्क्P_२०.५५ //  
स तस्य वचनाद्राजा तं वै पुत्रमृतध्वजम् /  
तमश्वरत्नमारोप्य कृतकौतुकमङ्गलम् // Mअर्क्P_२०.५६ //  
अप्रेषयत धर्मात्मा गालवेन समं तदा /  
स्वमाश्रमपदं सो ऽपि तमादाय ययौ मुनिः // Mअर्क्P_२०.५७ //

इति श्रीमार्कण्डेयपुराणे पिता-पुत्रसंवादेठकुवलयाश्वीयोऽ नाम विंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकविंशोऽध्यायः

पितोवाच

गालवेन समं गत्वा नृपपुत्रेण तेन यत् /  
कृतं तत् कथ्यतां पुत्रौ विचित्रा युवयोः कथा // Mअर्क्P_२१.१ //

पुत्रावूचतुः

स गालवाश्रमे रम्ये तिष्ठन् भूपालनन्दनः /  
सर्वविघ्रोपशमनं चकार ब्रह्मवादिनाम् // Mअर्क्P_२१.२ //  
वीरं कुवलयाश्वं तं वसन्तं गालवाश्रमे /  
मदावलेपोपहतो नाजानाद्दानवाधमः // Mअर्क्P_२१.३ //  
ततस्तं गालवं विप्रं सन्ध्योपासनतत्परम् /  
शौकरं रूपमास्थाय प्रधर्षयितुमागतम् // Mअर्क्P_२१.४ //  
मुनिशिष्यैरथोत्क्रुष्टे शीघ्रमारुह्य तं हयम् /  
अन्वधावद्वराहं तं नृपपुत्रः शरासनी // Mअर्क्P_२१.५ //  
आजघान च बाणेन चन्द्रार्धाकारवर्चसा /  
आकृष्य बलवच्चापं चारुचित्रोपशोभितम् // Mअर्क्P_२१.६ //  
नाराचाभिहतः शीघ्रमात्मत्राणपरो मृगः /  
गिरिपादपसम्बाधां सो ऽन्वक्रामन्महाटवीम् // Mअर्क्P_२१.७ //  
तमन्वधावद्वेगेन तुरगो ऽसौ मनोजवः /  
चोदितो राजपुत्रेण पितुरादेशकारिणा // Mअर्क्P_२१.८ //  
अतिक्रम्याथ वेगेन योजनानि सहस्रशः /  
धरण्यां विवृते गर्ते निपपात लघुक्रमः // Mअर्क्P_२१.९ //  
तस्यानन्तरमेवाशु सो ऽप्यश्वी नृपतेः सुतः /  
निपपात महागर्ते तिमिरौघसमावृते // Mअर्क्P_२१.१० //  
ततो नादृश्यत मृगः स तस्मिन् राजसूनुना /  
प्रकाशञ्च स पातालमपश्यत् तत्र नापि नम् // Mअर्क्P_२१.११ //  
ततो ऽपश्यत् स सौवर्ण-प्रासादशतसंकुलम् /  
पुरन्दरपुरप्रख्यं पुरं प्राकारशोभितम् // Mअर्क्P_२१.१२ //  
तत् प्रविश्य स नापश्यत् तत्र कञ्चिन्नरं पुरे /  
भ्रमता च ततो दृष्टा तत्र योषित् त्वरान्विता // Mअर्क्P_२१.१३ //  
सा पृष्टा तेन तन्वङ्गी प्रस्थिता केन कस्य वा /  
नोवाच किञ्चित् प्रासादमारुरोह च भामिनी // Mअर्क्P_२१.१४ //  
सो ऽप्यश्वमेकतो बद्ध्वा तामेवानुससार वै /  
विस्मयोत्फुल्लनयनो निः शङ्को नृपतेः सुतः // Mअर्क्P_२१.१५ //  
ततो ऽपश्यत् सुविस्तीर्णे पर्यङ्के सर्वकाञ्चने /  
निषण्णां कन्यकामेकां कामयुक्तां रतीमिव // Mअर्क्P_२१.१६ //  
विस्पष्टेन्दुमुखीं सुभ्रूं पीनश्रोणिपयोधराम् /  
बिम्बाधरोष्ठीं नन्वङ्गीं नीलोत्पलविलोचनाम् // Mअर्क्P_२१.१७ //  
रक्ततुङ्गनखीं श्यामां मृद्वीं ताम्रकराङ्घ्रिकाम् /  
करभोरुं सुदशनां नीलसूक्ष्मस्थिरालकाम् // Mअर्क्P_२१.१८ //  
तां दृष्ट्वा चारुसर्वाङ्गीमनङ्गाङ्गलतामिव /  
सो ऽमन्यत् पार्थिवसुतस्तां रसातलदेवताम् // Mअर्क्P_२१.१९ //  
सा च दृष्ट्वैव तं बाला नीलकुञ्चितमूर्धजम् /  
पीनोरुस्कन्धबाहुं तममंस्त मदनं शुभा // Mअर्क्P_२१.२० //  
उत्तस्थौ च महाभागा चित्तक्षोभमवाप्य सा /  
लज्जाविस्मयदैन्यानां सद्यस्तन्वी वशं गता // Mअर्क्P_२१.२१ //  
को ऽयं देवो नु यक्षो वा गन्धर्वो वोरगो ऽपि वा /  
विद्याधरो वा सम्प्राप्तः कृतपुण्यरतिर्नरः // Mअर्क्P_२१.२२ //  
एवं विचिन्त्य वहुधा निश्वस्य च महीतले /  
उपविश्य ततो भेजे सा मूर्च्छां मदिरक्षणा // Mअर्क्P_२१.२३ //  
सो ऽपि कामशराघातमवाप्य नृपतेः सुतः /  
तां समाश्वासयामास न भेतव्यमिति ब्रुवन् // Mअर्क्P_२१.२४ //  
सा च स्त्री या तदा दृष्टा पूर्वं तेन महात्मना /  
तालवृन्तमुपादाय पर्यवीजयदाकुला // Mअर्क्P_२१.२५ //  
समाश्वास्य तदा पृष्टा तेन संमोहकारणम् /  
किञ्चिल्लज्जान्विता बाला तस्याः सख्युर्न्यवेदयत् // Mअर्क्P_२१.२६ //  
सा चास्मै कथयामास नृपपुत्राय विस्तरात् /  
मोहस्य कारणं सर्वं तद्दर्शनसमुद्भवम् /  
यथा तया समाख्यातं तद्वृत्तान्तञ्च भामिनी // Mअर्क्P_२१.२७ //

स्त्र्युवाच

विश्वावसुरिति ख्यातो दिवि गन्धर्वराट् प्रभो /  
तस्येयमात्मजा सुभ्रूर्नाम्नरा ख्याता मदालसा // Mअर्क्P_२१.२८ //  
वज्रकेतोः सुतश्चोग्रो दानवो ऽरिविदारणः /  
पातालकेतुर्विख्यातः पातालान्तरसंश्रयः // Mअर्क्P_२१.२९ //  
तेनेयमुद्यानगता कृत्वा मायां तमोमयीम् /  
अपहृत्य मयां हीना बाला नीता दुरात्मना // Mअर्क्P_२१.३० //  
आगामिन्यां त्रयोदश्यामुद्वक्ष्यति किलासुरः /  
स तु नार्हति चार्वङ्गीं शूद्रो वेदश्रुतीमिव // Mअर्क्P_२१.३१ //  
अतीते च दिने बालामात्मव्यापदनोद्यताम् /  
सुरभिः प्राह नायं त्वं प्राप्स्यते दानवाधमः // Mअर्क्P_२१.३२ //  
मर्त्यलोकमनुप्राप्तं य एनं छेत्स्यते शरैः /  
सते भर्ता महाभागे अचिरेण भविष्यति // Mअर्क्P_२१.३३ //  
अहं चास्याः सखी नाम्नरा कुण्डलेति मनस्विनी /  
सुता विन्ध्यवतः पत्नी वीरपुष्करमालिनः // Mअर्क्P_२१.३४ //  
हते भर्तरि शुम्भेन तीर्थात् तीर्थमनुव्रता /  
चरामि दिव्यया गत्या परलोकार्थमुद्यता // Mअर्क्P_२१.३५ //  
पातालकेतुर्दुष्टात्मा वाराहं वपुरास्थितः /  
केनापि विद्धो बाणेन मुनीनां त्राणकारणात् // Mअर्क्P_२१.३६ //  
तञ्चाहं तत्त्वतो ऽन्विष्य त्वरिता समुपागता /  
सत्यमेव स केनापि ताडितो दानवाधमः // Mअर्क्P_२१.३७ //  
इयञ्च मूर्च्छामगमत् कारणं यत् शृणुष्व तत् /  
त्वयि प्रीतिमती बाला दर्शनादेव मानद // Mअर्क्P_२१.३८ //  
देवपुत्रोपमे चारु-वाक्यादिगुणशालिनि /  
भर्या चान्यस्य विहिता येन विद्धः स दानवः // Mअर्क्P_२१.३९ //  
एतस्मात् कारणान्मोहं महान्तमियमागता /  
यावज्जीवं च तन्वङ्गी दुः खमेवोपभोक्ष्यते // Mअर्क्P_२१.४० //  
त्वय्यस्या हृदयं रागि भर्ता चान्यो भविष्यति /  
यावज्जीवमतो दुः खं सुरभ्या नान्यथा वचः // Mअर्क्P_२१.४१ //  
अहं त्वस्याः प्रभी प्रीत्या दुः खितात्र समागता /  
यतो विशेषो नैवास्ति स्वसखी-निजदेहयोः // Mअर्क्P_२१.४२ //  
यद्येषाभिमतं वीरं पतिमाप्नोति शोभना /  
ततस्तपस्त्वहं कुर्यां निर्व्यलीकेन चेतसा // Mअर्क्P_२१.४३ //  
त्वन्तु को वा किमर्थं वा सम्प्राप्तो ऽत्र महामते /  
देवो दैत्यो नु गन्धर्वः पन्नगः किन्नरो ऽपि वा // Mअर्क्P_२१.४४ //  
न ह्यत्र मानुषगतिर्न चेदृङ्मानुषं वपुः /  
तत्त्वमाख्याहि कथितं यथैवावितथं मया // Mअर्क्P_२१.४५ //

कुवलयाश्व उवाच

यन्मां पृच्छसि धर्मज्ञे कस्त्वं किं वा समागतः /  
तच्छृणुष्वामलप्रज्ञे कथयाम्यादितस्तव // Mअर्क्P_२१.४६ //  
राज्ञः शत्रुजितः पुत्रः पित्रा सम्प्रेषितः शुभे /  
मुनिरक्षणमुद्दिश्य गालवाश्रममागतः // Mअर्क्P_२१.४७ //  
कुर्वतो मम रक्षाञ्च मुनीनां धर्मचारिणाम् /  
विघ्नार्थमागतः कोषऽपि शौकरं रूपमास्थितः // Mअर्क्P_२१.४८ //  
मया स विद्धो बाणेन चन्द्रार्धाकारवर्च्चसा /  
अपक्रान्तो ऽतिवेगेन तमस्म्यनुगतो हयी // Mअर्क्P_२१.४९ //  
पपात सहसा गर्ते सक्रीडो ऽश्वश्च मामकः /  
सो ऽहमश्वं समारूढस्तमस्येकः परिभ्रमन् // Mअर्क्P_२१.५० //  
प्रकाशमासादितवान् दृष्टा च भवती मया /  
पृष्टया च न मे किञ्चिद्भवत्या दत्तमुत्तरम् // Mअर्क्P_२१.५१ //  
त्वाञ्चैवानुप्रविष्टो ऽहमिमं प्रासादमुत्तमम् /  
इत्येतत् कथितं सत्यं न देवो ऽहं न दानवः // Mअर्क्P_२१.५२ //  
न पन्नगो न गन्धर्वः किन्नरो वा शुचिस्मिते /  
समस्ता पूज्यपक्षो वै देवाद्या मम कुण्डले /  
मनुष्यो ऽस्मि विशङ्का ते न कर्तव्यात्र कर्हिचित् // Mअर्क्P_२१.५३ //

पुत्रावूचतुः

ततः प्रहृष्टा सा कन्या सखीवदनमुत्तमम् /  
लज्जाजडं वीक्षमाणा किञ्चिन्नोवाच भामिनी // Mअर्क्P_२१.५४ //  
सा सखी पुनरप्येनां प्रहृष्टा प्रत्युवाच ह /  
यथावत् कथितं तेन सुरभ्या वचनानुगे // Mअर्क्P_२१.५५ //

कुण्डलोवाच

वीर सत्यमसन्दिग्धं भवताभिहितं वचः /  
नान्यत्र हृदयन्त्वस्या दृष्ट्वा स्थैर्यं प्रयास्यति // Mअर्क्P_२१.५६ //  
चन्द्रमेवाधिका कान्तिः समुपैति रविं प्रभा /  
भूतिर्धन्यं धृतिर्धोरं क्षान्तिरभ्येति चोत्तमम् // Mअर्क्P_२१.५७ //  
त्वयैव विद्धो ऽसन्दिग्धं स पापो दानवाधमः /  
सुरभिः सा गवां माता कथं मिथ्या वदिष्यति // Mअर्क्P_२१.५८ //  
तद्धन्येयं सभाग्या च त्वत्सम्बन्धं समेत्य वै /  
कुरुष्व वीर यत् कार्यं विधिनैव समाहितम् // Mअर्क्P_२१.५९ //

पुत्रावूचतुः

परवानहमित्याह राजपुत्रः सतां पितुः /  
सा च तं चिन्तयामास तुम्बुरुं तत्कुले गुरुम् // Mअर्क्P_२१.६० //  
स चापि तत्क्षणात् प्राप्तः प्रगृहीतसमित्कुशः /  
मदालसायाः सम्प्रीत्या कुण्डलागौरवेण च // Mअर्क्P_२१.६१ //  
प्रज्वाल्य पावकं हुत्वा मन्त्रवित् कृतमङ्गलाम् /  
वैवाहिकविधिं कन्यां प्रतिपाद्य यथागतम् // Mअर्क्P_२१.६२ //  
जगाम तपसे धीमान् स्वाश्रमपदं तदा /  
सा चाह तां सखीं बालां कृतार्थास्मि वरानने // Mअर्क्P_२१.६३ //  
संयुक्ताममुना दृष्ट्वा त्वामहं रूपशालिनीम् /  
तमस्तप्स्ये ऽहमतुलं निर्व्यलीकेन चेतसा // Mअर्क्P_२१.६४ //  
तीर्थाम्बुधूतपापा च भवित्री नेदृशी यथा /  
तञ्चाह राजपुत्रं सा प्रश्रयावनता तदा /  
गन्तुकामा निजसखी-स्नेहविक्लवभाषिणी // Mअर्क्P_२१.६५ //

कुण्डलोवाच

पुंभिरप्यमितप्रज्ञ नोपदेशो भवद्विधे /  
दातव्यः किमुत स्त्रीभिरतो नोपदिशामि ते // Mअर्क्P_२१.६६ //  
किन्त्वस्यास्तनुमध्यायाः स्नेहाकृष्टेन चेतसा /  
त्वया विश्रम्भिता चास्मि स्मारयाम्यरिसूदन // Mअर्क्P_२१.६७ //  
भर्तव्या रक्षितव्या च भार्या हि पतिना सदा /  
धर्मार्थकामसंसिद्ध्यै भार्या भर्तृसहायिनी // Mअर्क्P_२१.६८ //  
यदा भार्या च भर्ता च परस्परवशानुगौ /  
तदा धर्मार्थकामानां त्रयाणामपि सङ्गतम् // Mअर्क्P_२१.६९ //  
कथं भार्यामृते धर्ममर्थं वा पुरुषः प्रभो /  
प्राप्नोति काममथवा तस्यां त्रितयमाहितम् // Mअर्क्P_२१.७० //  
तथैव भर्तारमृते भार्या धर्मादिसाधने /  
न समर्था त्रिवर्गो ऽयं दाम्पत्यं समुपाश्रितः // Mअर्क्P_२१.७१ //  
देवाता-पितृ-भृत्यानामतिथीनाञ्च पूजनम् /  
न पुंभिः शक्यते कर्तुमृते भार्यां नृपात्मज // Mअर्क्P_२१.७२ //  
प्राप्तो ऽपि चार्थो मनुजैरानीतो ऽपी निजं गृहम् /  
क्षयमेति विना भार्यां कुभार्यासंश्रये ऽपि वा // Mअर्क्P_२१.७३ //  
कामस्तु तस्य नैवास्ति प्रत्यक्षेणोपलक्ष्यते /  
दम्पत्योः सहधर्मेण त्रयीधर्ममवाप्नुयात् // Mअर्क्P_२१.७४ //  
पितॄन् पुत्रैस्तथैवान्न-साधनैरतिथीन् नरः /  
पूजाभिरमरांस्तद्वत् साध्वीं भार्यां नरो ऽवति // Mअर्क्P_२१.७५ //  
स्त्रियाश्चापि विना भर्त्रा धर्मकामार्थसन्ततिः /  
नैव तस्मात् त्रिवर्गो ऽयं दाम्पत्यमधिगच्छति // Mअर्क्P_२१.७६ //  
एतन्मयोक्तं युवयोर्गच्छामि च यथेप्सितम् /  
वर्ध त्वमनया सार्धं धन-पुत्र-सुखायुषा // Mअर्क्P_२१.७७ //

पुत्रावूचतुः

इत्युक्त्वा सा परिष्वज्य स्वसखीं तं नमस्य च /  
जगाम दिव्यया गत्या यथाभिप्रेतमात्मनः // Mअर्क्P_२१.७८ //  
सो ऽपि शत्रुजितः पुत्रस्तामारोप्य तुरङ्गमम् /  
निर्गन्तुकामः पातालाद्विज्ञातो दनुसम्भवैः // Mअर्क्P_२१.७९ //  
ततस्तैः सहसोत्क्रुष्टं ह्रियते ह्रियते ऽति वै /  
कन्यारत्नं यदानीतं दिवः पातालकेतुना // Mअर्क्P_२१.८० //  
ततः परिघ-निस्त्रिंश-गदा-शूल-शरायुधम् /  
दानवानां बलं प्राप्तं सह पातालकेतुना // Mअर्क्P_२१.८१ //  
तिष्ठ तिष्ठेति जल्पन्तस्ते तदा दानवोत्तमाः /  
शरवर्षैस्तथा शूलैर्ववर्षुर्नृपनन्दनम् // Mअर्क्P_२१.८२ //  
स च शत्रुजितः पुत्रस्तदस्त्राण्यतिवीर्यवान् /  
चिच्छेद शरजालेन प्रहसन्निव लीलया // Mअर्क्P_२१.८३ //  
क्षणेन पातालतलमसिखक्त्यृष्टिशायकैः /  
छिन्नैः सञ्छन्नमभवदृतध्वजशरोत्करैः // Mअर्क्P_२१.८४ //  
ततो ऽस्त्रं त्वाष्ट्रमादाय चिक्षेप प्रति दानवान् /  
तेन ते दानवाः सर्वे सह पातालकेतुना // Mअर्क्P_२१.८५ //  
ज्वालामालातितीव्रेण स्फुटदस्थिचयाः कृताः /  
निर्दग्धाः कापिलं तेजः समासाद्येव सागराः // Mअर्क्P_२१.८६ //  
ततः स राजपुत्रो ऽश्वी निहत्यासुरसत्तमान् /  
स्त्रीरत्नेन समं तेन समागच्छत् पितुः पुरम् // Mअर्क्P_२१.८७ //  
प्रणिपत्य च तत् सर्वं स तु पित्रे न्यवेदयत् /  
पातालगमनञ्चैव कुण्डलायाश्च दर्शनम् // Mअर्क्P_२१.८८ //  
तद्वन्मदालसाप्राप्तिं दानवैश्चापि सङ्गरम् /  
वधञ्च तेषामस्त्रेण पुनरागमनं तथा // Mअर्क्P_२१.८९ //  
इति श्रुत्वा पिता तस्य चरितं चारुचेतसः /  
प्रीतिमानभवच्चेदं परिष्वज्याह चात्मजम् // Mअर्क्P_२१.९० //  
सत्पात्रेण त्वया पुत्र तारितो ऽहं महात्मना /  
भयेभ्यो मुनयस्त्राता येन सद्धर्मचारिणः // Mअर्क्P_२१.९१ //  
मत्पूर्वैः ख्यातिमानीतं मया विस्तारितं पुनः /  
पराक्रमवता वीर त्वया तद्वहुलीकृतम् // Mअर्क्P_२१.९२ //  
यदुपात्तं यशः पित्रा धनं वीर्यमथापि वा /  
तन्न हापयते यस्तु स नरो मध्यमः स्मृतः // Mअर्क्P_२१.९३ //  
तद्वीर्यादधिकं यस्तु पुनरन्यत् स्वशक्तितः /  
निष्पादयति तं प्राज्ञाः प्रवदन्ति नरोत्तमम् // Mअर्क्P_२१.९४ //  
यः पिता समुपात्तानि धनवीर्ययशांसि वै /  
न्यूनतां नयति प्राज्ञास्तमाहुः पुरुषाधमम् // Mअर्क्P_२१.९५ //  
तन्मया ब्राह्मणत्राणं कृतमासीद्यथा त्वया /  
पातालगमनं यच्च यच्चासुरविनाशनम् // Mअर्क्P_२१.९६ //  
एतदप्यधिकं वत्स तेन त्वं पुरुषोत्तमः /  
तद्धन्यो ऽस्म्य बाल त्वमहमेव गुणाधिकम् // Mअर्क्P_२१.९७ //  
त्वां पुत्रमीदृशं प्राप्य श्लाघ्यः पुण्यवतामपि /  
न स पुत्रकृतां प्रीतिं मन्ये प्राप्नोति मानवः // Mअर्क्P_२१.९८ //  
पुत्रेण नातिशयितो यः प्रज्ञादानविक्रमैः /  
धिग्जन्म तस्य यः पित्रा लोके विज्ञायते नरः // Mअर्क्P_२१.९९ //  
यः पुत्रात् ख्यातिमभ्येति तस्य जन्म सुजन्मनः /  
आत्मना ज्ञायते धन्यो मध्यः पितृपितामहैः // Mअर्क्P_२१.१०० //  
मातृपक्षेण मात्रा च ख्यातिमेति नराधमः /  
तत् पुत्र धनवीर्यैस्त्वं विवर्धस्व सुखेन च // Mअर्क्P_२१.१०१ //  
घन्धर्वतनया चेयं मा त्वया वै वियुज्यताम् /  
इति पित्रा बहुविधं प्रियमुक्तः पुनः पुनः // Mअर्क्P_२१.१०२ //  
परिष्वज्य स्वमावासं सभार्यः स विसर्जितः /  
स तया भार्याया सार्धं रेमे तत्र पितुः पुरे // Mअर्क्P_२१.१०३ //  
अन्येषु च तथोद्यान-वन-पर्वतसानुषु /  
श्वश्रू-श्वसुरयोः पादौ प्रणिपत्य च सा शुभा /  
प्रातः प्रातस्ततस्तेन सह रेमे सुमध्यमा // Mअर्क्P_२१.१०४ //

इति श्रीमार्कण्डेयपुराणे कुवलयाश्वीये मदालसापरिणयनं नामैकविंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





द्वाविंशोऽध्यायः

पुत्रावूचतुः

ततः काले वहुतिथे गते राजा पुनः सुतम् /  
प्राह गच्छाशु विप्राणां त्राणाय चर मेदिनीम् // Mअर्क्P_२२.१ //  
अश्वमेनं समारुह्य प्रातः प्रातर्दिने दिने /  
अबाधा द्विजमुख्यानामन्वेष्टव्या सदैव हि // Mअर्क्P_२२.२ //  
दुर्वृत्ताः सन्ति शतशो दानवाः पापयोनयः /  
तेभ्यो न स्याद्यथा बाधा मुनीनां त्वं तथा कुरु // Mअर्क्P_२२.३ //  
स यथोक्तस्ततः पित्रा तथा चक्रे नृपात्मजः /  
परिक्रम्य महीं सर्वां ववन्दे चरणौ पितुः // Mअर्क्P_२२.४ //  
अहन्यहन्यनुप्राप्ते पूर्वाह्ने नृपनन्दनः /  
ततश्च शेषं दिवसं तया रेमे सुमध्यया // Mअर्क्P_२२.५ //  
एकदा तु चारन् सो ऽथ ददर्श यमुनातटे /  
पातालकेतोरनुजं तालकेतुं कृताश्रमम् // Mअर्क्P_२२.६ //  
मायावी दानवः सो ऽथ मुनिरूपं समास्थितः /  
स प्राह राजपुत्रं तं पूर्ववैरमनुस्मरन् // Mअर्क्P_२२.७ //  
राजपुत्र ब्रीवीमि त्वां तत् कुरुष्व यदीच्छसि /  
न च ते प्रार्थनाभङ्गः कार्यः सत्यप्रतिश्रव // Mअर्क्P_२२.८ //  
यक्ष्ये यज्ञेन धर्माय कर्तव्याश्च तथेष्टयः /  
चितयस्तत्र कर्तव्या नास्ति मे दक्षैणा यतः // Mअर्क्P_२२.९ //  
अतः प्रयच्छ मे वीर हिरण्यार्थं स्वभूषणम् /  
यदेतत् कण्ठलग्नं ते रक्ष चेमं माश्रमम् // Mअर्क्P_२२.१० //  
यावदन्तर्जले देवं वरुणं यादसां पतिम् /  
वैदिकैर्वारुणैर्मन्त्रैः प्रजानां पुष्टिहेतुकैः // Mअर्क्P_२२.११ //  
अभिष्टूय त्वरायुक्तः समभ्येमीति वादिनम् /  
तं प्रणम्य ततः प्रादात् स तस्मै कण्ठभूषणम् // Mअर्क्P_२२.१२ //  
प्राह यैनं भवान् यातु निर्व्यलीकेन चेतसा /  
स्थास्यामि तावदत्रैव तवाश्रमसमीपतः // Mअर्क्P_२२.१३ //  
तवादेशान्महाभाग यावदागमनं तव /  
न ते ऽत्र कश्चिदाबाधां करिष्यति मयि स्थिते /  
विश्रब्धश्चात्वरन् ब्रह्मन् कुरुष्व त्वं मनोगतम् // Mअर्क्P_२२.१४ //

पुत्रावूचतुः

एकमुक्तस्ततस्तेन स ममज्ज नदीजले /  
ररक्ष सो ऽपि तस्यैव मायाविहितमाश्रमम् // Mअर्क्P_२२.१५ //  
गत्वा जलाशयात् तस्मात् तालकेतुश्च तत्परम् /  
मदालसायाः प्रत्यक्षमन्येषाञ्चैतदुक्तवान् // Mअर्क्P_२२.१६ //

तालकेतुरुवाच

वीरः कुवलयाश्वो ऽसौ ममाश्रमसमीपतः /  
केनापि दुष्टदैत्येन कुर्वन् रक्षां तपस्विनाम् // Mअर्क्P_२२.१७ //  
युध्यमानो यथाशक्ति निघ्नन् ब्रह्मद्विषो युधि /  
मायामाश्रित्य पापेन भिन्नः शूलेन वक्षसी // Mअर्क्P_२२.१८ //  
म्रियमाणेन तेनेदं दत्तं मे कण्ठभूषणम् /  
प्रापितश्चाग्निसंयोगं स वने शूद्रतापसैः // Mअर्क्P_२२.१९ //  
कृतार्तह्रेषाशब्दो वै त्रस्तः साश्रुविलोचनः /  
नीतः सो ऽश्वश्च तेनैव दानवेन दुरात्मना // Mअर्क्P_२२.२० //  
एतन्मया नृशंसेन दृष्टं दुष्कृतकारिणा /  
यदत्रानन्तरं कृत्यं क्रियतां तदकालिकम् // Mअर्क्P_२२.२१ //  
हृदयाश्वासनञ्चैतद् गृह्यतां कण्ठभूषणम् /  
नास्माकं हि सुवर्णेन कृत्यमस्ति तपस्विनाम् // Mअर्क्P_२२.२२ //

पुत्रावूचतुः

इत्युक्त्वोत्सृज्य दत्भूमौ स जगाम यथागतम् /  
निपपात जनः सो ऽथ शोकार्तो मूर्च्छयाऽतुरः // Mअर्क्P_२२.२३ //  
तत्क्षणात् चेतनां प्राप्य सर्वास्ता नृपयोषितः /  
राजपत्न्यश्च राजा च विलेपुरतिदुः खिताः // Mअर्क्P_२२.२४ //  
मदालसा तु द् दृष्ट्वा तदीयं कण्ठभूषणम् /  
तत्याजाशु प्रियान् प्राणान् श्रुत्वा च निहन्त पतिम् // Mअर्क्P_२२.२५ //  
ततस्तथा महाक्रन्दः पौराणां भवनेष्वभूत् /  
यथैव तस्य नृपतेः स्वगेहे समवर्तत // Mअर्क्P_२२.२६ //  
राजा च तां मृतां दृष्ट्वा विना भर्त्रा मदालसाम् /  
प्रत्युवाच जनं सर्वं विमृश्य सुस्थमानसः // Mअर्क्P_२२.२७ //  
न रोदितव्यं पश्यामि भवतामात्मनस्तथा /  
सर्वेषामेव संचिन्त्य सम्बन्धानामनित्यताम् // Mअर्क्P_२२.२८ //  
किन्नु शोचामि तनयं किन्नु शोचाम्यहं स्नुषाम् /  
विमृश्य कृतकृत्यत्वाम्नम्ये ऽशोच्यावुभावपि // Mअर्क्P_२२.२९ //  
मच्छ्रु श्रुपुर्मद्वचनाद्द्विजरक्षणतत्परः /  
प्राप्तो मे यः सुतो मृत्युं कथं शोच्यः स धीमताम् // Mअर्क्P_२२.३० //  
अवश्यं याति यद्देहं तद्द्विजानां कृते यदि /  
मम पुत्रेण संत्यक्तं नन्वभ्युदयकारि तत् // Mअर्क्P_२२.३१ //  
इयञ्च सत्कुलोत्पन्ना भर्तर्येवमनुव्रतां /  
कथन्नु शोच्या नारीणां भर्तुरन्यन्न दैवतम् // Mअर्क्P_२२.३२ //  
अस्माकं बान्धवानाञ्च तथान्येषां दयावताम् /  
शोच्या ह्येषा भवेदेवं यदि भर्त्रा वियोगिनी // Mअर्क्P_२२.३३ //  
या तु भर्तुर्वधं श्रुत्वा तत्क्षणादेव भामिनी /  
भर्तारमनुयातेयं न शोच्यातो विपश्चिताम् // Mअर्क्P_२२.३४ //  
ताः शोच्या या वियोगिन्यो न शोच्या या मृताः सह /  
भर्त्रा वियोगस्त्वनया नानुभूतः कृतज्ञया // Mअर्क्P_२२.३५ //  
दातारं सर्वसौख्यानामिह चामुत्र चोभयोः /  
लोकयोः का हि भर्तारं नारी मन्येत मानुषम् // Mअर्क्P_२२.३६ //  
नासौ शोच्यो न चैवेयं नाहं तज्जननी न च /  
त्यजता ब्राह्मणार्थाय प्राणान् सर्वे स्म तारिताः // Mअर्क्P_२२.३७ //  
विप्राणं मम धर्मस्य गतः स हि महामतिः /  
आनृण्यमर्धभुक्तस्य त्यागाद् देहस्य मे सुतः // Mअर्क्P_२२.३८ //  
मातुः सतीत्वं मद्वंशवैमल्यं शौर्यमात्मनः /  
संग्रामे संत्यजन् प्राणान् नात्यजद् द्विजरक्षणम् // Mअर्क्P_२२.३९ //

पुत्रावूचतुः

ततः कुवलयाश्वस्य माता भर्तुरनन्तरम् /  
श्रुत्वा पुत्रवधं तादृक् प्राह दृष्ट्वा तु तं पतिम् // Mअर्क्P_२२.४० //

मातोवाच  
न मे मात्रा न मे स्वस्त्रा प्राप्ता प्रीतिर्नृपेदृशी /  
श्रुत्वा मुनिपरित्राणे हतं पुत्रं यथा मया // Mअर्क्P_२२.४१ //  
शोचतां बान्धवानां ये निः श्वसन्तो ऽतिदुः खिताः /  
म्रियन्ते व्याधिना क्लिष्टास्तेषां माता वृथाप्रजा // Mअर्क्P_२२.४२ //  
संग्रामे युध्यमाना ये ऽभीता गोद्विजरक्षणे /  
क्षुण्णाः शस्त्रैर्विपद्यन्ते त एव भुवि मानवाः // Mअर्क्P_२२.४३ //  
अर्थिनां मित्रवर्गस्य विद्विषाञ्च पराङ्मुखः /  
यो न याति पिता तेन पुत्री माता च वीरसूः // Mअर्क्P_२२.४४ //  
गर्भक्लेशः स्त्रियो मन्ये साफल्यं भजते तदा /  
यदारिविजयी वा स्यात् संग्रामे वा हतः सुतः // Mअर्क्P_२२.४५ //

पुत्रावूचतुः

ततः स राजा संस्कारं पुत्रपत्नीमलम्भयत् /  
निर्गम्य च बहिः स्नातो ददौ पुत्राय चोदकम् // Mअर्क्P_२२.४६ //  
तालकेतुश्च निर्गम्य तथैव यमुनाजलात् /  
राजपुत्रमुवाचेदं प्रणयान्मधुरं वचः // Mअर्क्P_२२.४७ //  
गच्छ भूपालपुत्र ! त्वं कृतार्थो ऽहं कृतस्त्वया /  
कार्यं चिराभिलषितं त्वय्यत्राविचले स्थिते // Mअर्क्P_२२.४८ //  
वारुणं यज्ञकार्यञ्च जलेशस्य महात्मनः /  
तन्मया साधितं सर्वं यन्ममासीदभीप्सितम् // Mअर्क्P_२२.४९ //  
प्रणिपत्य स तं प्रायाद्राजपुत्रः पुरं पितुः /  
समारुह्य तमेवाश्वं सुपर्णानिलविक्रमम् // Mअर्क्P_२२.५० //

इति श्रीमार्कण्डेयपुराणे कुवलयाश्वीये मदालसावियोगो नाम द्वाविंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




त्रयोविंशोऽध्यायः

पुत्रावूचतुः

स राजपुत्रः संप्राप्य वेगादात्मपुरं ततः /  
पित्रोर्ववन्दिषुः पादौ दिदृक्षुश्च मदालसाम् // Mअर्क्P_२३.१ //  
ददर्श जनमुद्विग्नमप्रहृष्टमुखं पुरः /  
पुनश्च विस्मिताकारं प्रहृष्टवदनं ततः // Mअर्क्P_२३.२ //  
अन्यमुत्फुल्लनयनं दिष्ट्या दिष्ट्येतिवादिनम् /  
परिष्वजन्तमन्योन्यमतिकौतूहलान्वितम् // Mअर्क्P_२३.३ //  
चिरं जीवोरुकल्याण ! हतास्ते परिपन्थिनः /  
पित्रोः प्रह्लादय मनस्तथास्माकमकण्टकम् // Mअर्क्P_२३.४ //

पुत्रावूचतुः

इत्येवं वादिभिः पौरैः पुरः पृष्ठे च संवृतः /  
तत्क्षणप्रभवानन्दः प्रविवेश पितुर्गृहम् // Mअर्क्P_२३.५ //  
पिता च तं परिष्वज्य माता चान्ये च बान्धवाः /  
चिरं जीवेति कल्याणीर्ददुस्तस्मै तदाशिषः // Mअर्क्P_२३.६ //  
प्रणिपत्य ततः सो ऽथ किमेतदिति विस्मितः /  
पप्रच्छ पितरं तात ! सो ऽस्मै सम्यक् तदुक्तवान् // Mअर्क्P_२३.७ //  
स भार्यां तां मृतां श्रुत्वा हृदयेष्टां मदालसाम् /  
पितरौ च पुरो दृष्ट्वा लज्जाशोकाब्धिमध्यगः // Mअर्क्P_२३.८ //  
चिन्तयामास सा बाला मां श्रुत्वा निधनं गतम् /  
तत्याज जीवितं साध्वी धिङ्मां निष्ठुरमानसम् // Mअर्क्P_२३.९ //  
नृशंसो ऽहमनार्यो ऽहं विना तां मृगलोचनाम् /  
मत्कृते निधनं प्राप्तां यज्जीवाम्यतिनिर्घृणः // Mअर्क्P_२३.१० //  
पुनः स चिन्तयामास परिसंस्तभ्य मानसम् /  
मोहोद्गममपास्याशु निः श्वस्योच्छवस्य चातरः // Mअर्क्P_२३.११ //  
मृतेति सा मन्नमित्तं त्यजामि यदि जीवितम् /  
किं मयोपकृतं तस्याः श्लाघ्यमेतत्तु योषिताम् // Mअर्क्P_२३.१२ //  
यदि रोदिमि वा दीनो हा प्रियेति ! वदन्मुहुः /  
तथाप्यश्लाघ्यमेतन्नो वयं हि पुरुषाः किल // Mअर्क्P_२३.१३ //  
अथ शोकजडो दीनो स्त्रजा हीनो मलान्वितः /

विपक्षस्य भविष्यामि ततः परिभवास्पदम् // Mअर्क्P_२३.१४ //  
मयारिशातनं कार्यं राज्ञः शुश्रुषणं पितुः /  
जीवितं तस्य चायत्तं सन्त्याज्यं तत्कथं मया // Mअर्क्P_२३.१५ //  
किन्त्वत्र मन्ये कर्तव्यस्त्यागो भागस्य योषितः /  
स चापि नोपकाराय तन्वङ्ग्याः किन्तु सर्वथा // Mअर्क्P_२३.१६ //  
मया नृशंस्यं कर्तव्यं नोपकार्यपकारि च /  
या मदर्थे ऽत्यजत् प्राणांस्तदर्थे ऽल्पमिदं मम // Mअर्क्P_२३.१७ //

पुत्रावूचतुः

इति कृत्वा मतिं सो ऽथ निष्पाद्योदकदानिकम् /  
क्रियाश्चानन्तरं कृत्वा प्रत्युवाच ऋतध्वजः // Mअर्क्P_२३.१८ //

ऋतध्वज उवाच


यदि सा मम तन्वङ्गी न स्याद्भार्या मदालसा /  
अस्मिन् जन्मनि नान्या मे भवित्री सहचारिणी // Mअर्क्P_२३.१९ //  
तामृते मृगशावाक्षीं गन्धर्वतनयामहम् /  
न भोक्ष्ये योषितं काञ्चिदिति सत्यं मयोदितम् // Mअर्क्P_२३.२० //  
सद्धर्मचारिणीं पत्नीं तां मुक्त्वा गजगामिनीम्,/  
काञ्चिन्नाङ्गीकरिष्यामीत्येतत् सत्यं मयोदितम् // Mअर्क्P_२३.२१ //

पुत्रावूचतुः

परित्यज्य च स्त्रीभोगान् तात ! सर्वंस्तया विना /  
क्रीडन्नास्ते समं तुल्यैर्वयस्यैः शीलसम्पदा // Mअर्क्P_२३.२२ //  
एतत्तस्य परं कार्यं तात ! तत् केन शक्यते /  
कर्तुमत्यर्थदुष्प्राप्यमीश्वरैः किमुतेतरैः // Mअर्क्P_२३.२३ //


जड उवाच

इति वाक्यं तयोः श्रुत्वा विमर्शमगमत्पिता /  
विमृश्य चाह तौ पुत्रौ नागराट् प्रहसन्निव // Mअर्क्P_२३.२४ //

नागराडश्वतर उवाच

यद्यशक्यमिति ज्ञात्वा न करिष्यन्ति मानवाः /  
कर्मण्युद्यममुद्योगहान्या हानिस्ततः परम् // Mअर्क्P_२३.२५ //  
आरभेत नरः कर्म स्वपौरुषमहापयन् /  
निष्पत्तिः कर्मणो दैवे पौरुषे च व्यवसथिता // Mअर्क्P_२३.२६ //  
तस्मादहं तथा यत्नं करिष्ये पुत्रकावितः /  
तपश्चर्यां समास्थाय यथैतत् साध्यते ऽचिरात् // Mअर्क्P_२३.२७ //

जड उवाच

एवमुक्त्वा स नागेन्द्रः प्लक्षावतरणं गिरेः /  
तीर्थं हिमवतो गत्वा तपस्तेपे सुदुश्चरम् // Mअर्क्P_२३.२८ //  
तुष्टाव गीर्भिश्च ततस्तत्र देवीं सरस्वतीम् /  
तन्मना नियताहारो भूत्वा त्रिषवणाप्लुतः // Mअर्क्P_२३.२९ //

अश्वतर उवाच

जगद्धात्रीमहं देवीमारिराधयिषुः शुभाम् /  
स्तोष्ये प्रणम्य शिरसा ब्रह्मयोनिं सरस्वतीम् // Mअर्क्P_२३.३० //  
सदसद्देवि ! सय् किञ्चिन्मोक्षवच्चार्थवत् पदम् /  
तत्सर्वं त्वय्यसंयोगं योगवद्देवि ! संस्थितम् // Mअर्क्P_२३.३१ //  
त्वमक्षरं परं देवि ! यत्र सर्वं प्रतिष्ठितम् /  
अक्षरं परमं देवि ! संस्थितं परमाणुवत् // Mअर्क्P_२३.३२ //  
अक्षरं परमं ब्रह्म विश्वञ्चैतत् क्षरात्मकम् /  
दारुण्यवस्थितो वह्निर्भौमाश्च परमाणवः // Mअर्क्P_२३.३३ //  
तथा त्वयि स्थितं ब्रह्म जगच्चेदमशेषतः /  
ओङ्काराक्षरसंस्थानं यत्तु देवि ! स्थिरास्थिरम् // Mअर्क्P_२३.३४ //  
तत्र मात्रात्रयं सर्वमस्ति यद्देवि नास्ति च /  
त्रयो लोकास्त्रयो वेदास्त्रैविद्यं पावकत्रयम् // Mअर्क्P_२३.३५ //  
त्रीणि ज्योतींषि वर्णाश्च त्रयो धर्मागमास्तथा /  
त्रयो गुणास्त्रयः शब्दस्त्रयो वेदास्तथाश्रमाः // Mअर्क्P_२३.३६ //  
त्रयः कालास्तथावस्थाः पितरो ऽहर्निशादयः /  
एतन्मात्रात्रयं देवि ! तव रूपं सरस्वति // Mअर्क्P_२३.३७ //  
विभिन्नदर्शिनामाद्या ब्रह्मणो हि सनातनाः /

सोमसंस्था हविः संस्थाः पाकसंस्थाश्च सप्त याः // Mअर्क्P_२३.३८ //  
तास्त्वदुच्चारणाद्देवि ! क्रियन्ते ब्रह्मवादिभिः /  
अनिर्देश्यं तथा चान्यदर्धमात्रान्वितं परम् // Mअर्क्P_२३.३९ //  
अविकार्यक्षयं दिव्यं परिणामविवर्जितम् /  
तवैतत्परमं रूपं यन्न शक्यं मयोदितुम् // Mअर्क्P_२३.४० //  
न चास्ये न च तज्जिह्वा ताम्रोष्ठादिभिरुच्यते /  
इन्द्रो ऽपि वसवो ब्रह्मा चन्द्राकौ ज्योतिरेव च // Mअर्क्P_२३.४१ //  
विश्वावासं विश्वरूपं विश्वेशं परमेश्वरम् /  
सांख्यवेदान्तवादोक्तं बहुशाखास्थिरीकृतम् // Mअर्क्P_२३.४२ //  
अनादिमध्यनिधनं सदसन्न सदेव यत् /  
एकन्त्वनेकं नाप्येकं भवभेदसमाश्रैतम् // Mअर्क्P_२३.४३ //  
अनाख्यं षड्गुणाख्यञ्च वर्गाख्यं त्रिगुणाश्रयम् /  
नानाशक्तिमतामेकं शक्तिवैभविकं परम् // Mअर्क्P_२३.४४ //  
सुखासुखं महासौख्यरूपं त्वयि विभाव्यते /

एवं देवि ! त्वया व्याप्तं सकलं निष्कलञ्च यत् /  
अद्वैतावस्थितं ब्रह्म यच्च द्वैते व्यवस्थितम् // Mअर्क्P_२३.४५ //  
येर्ऽथा नित्या ये विनश्यन्ति चान्ये  
ये वा स्थूला ये च सूक्ष्मातिसूक्ष्माः /  
ये वा भूमौ ये ऽन्तरीक्षे ऽन्यतो वा  
तेषां तेषां त्वत्त एवोपलब्धिः // Mअर्क्P_२३.४६ //  
यच्चामूर्तं यच्च मूर्तं समस्तं  
यद्वा भूतेष्वेकमेकञ्च किञ्चित् /  
यद्दिव्यस्ति क्ष्मातले खे ऽन्यतो वा  
त्वत्सम्बद्धं त्वत्स्वरैर्व्यञ्जनैश्च // Mअर्क्P_२३.४७ //

जड उवाच

एवं स्तुता तदा देवी विष्णोर्जिह्वा सरस्वती /  
प्रत्युवाच महात्मानं नागमश्वतरं ततः // Mअर्क्P_२३.४८ //

सरस्वत्युवाच

वरं ते कम्बलभ्रातः प्रयच्छाम्युरगाधिप ! /  
तदुच्यतां प्रदास्यामि यत्ते मनसि वर्तते // Mअर्क्P_२३.४९ //

अश्वतर उवाच

सहायं देहि देवि ! त्वं पूर्वं कम्बलमेव मे /  
समस्तस्वरसम्बन्धमुभयोः संप्रयच्छ च // Mअर्क्P_२३.५० //

सरस्वत्युवाच

सप्त स्वरा ग्रामरागाः सप्त पन्नगसत्तम ! /  
कीतकानि च सप्तैव तावतीश्चापि मूर्च्छनाः // Mअर्क्P_२३.५१ //  
तालाश्चैकोनपञ्चाशत्तथा ग्रामत्रयञ्च यत् /  
एतत्सर्वं भवान् गाता कम्बलश्च तथानघ ! // Mअर्क्P_२३.५२ //  
ज्ञास्यसे मत्प्रसादेन भुजगेन्द्रापरं तथा /  
चतुर्विधं पदं तालं त्रिः प्रकारं लयत्रयम् // Mअर्क्P_२३.५३ //  
यदित्रयं तथाऽतोद्यं मया दत्तं चतुर्विधम् /  
एतद्भवान् मत्प्रसादात् पन्नगेन्द्रापरञ्च यत् // Mअर्क्P_२३.५४ //  
अस्यान्तर्गतमायत्तं स्वरव्यञ्जनसंमितम् /  
तदशेषं मया दत्तं भवतः कम्बलस्य च // Mअर्क्P_२३.५५ //  
तथा नान्यस्य भूर्लोके पाताले चापि पन्नग /  
प्रणेतारौ भवन्तौ च सर्वस्यास्य भविष्यतः /  
पाताले देवलोके च भूर्लोके चैव पन्नगौ // Mअर्क्P_२३.५६ //

जड उवाच

इत्युक्त्वा सा तदा देवी सर्वजिह्वा सरस्वती /  
जगामादर्शनं सद्यो नागस्य कमलेक्षणा // Mअर्क्P_२३.५७ //  
तयोश्च तद्यथावृत्तं भ्रात्रोः सर्वमजायत /  
विज्ञानमुभयोरग्र्यं पदतालस्वरादिकम् // Mअर्क्P_२३.५८ //  
ततः कैलासशैलेन्द्र-शिखरस्थितमीश्वरम् /  
गीतकैः स्प्तभिर्नागौ तन्त्रीलयसमन्वितौ // Mअर्क्P_२३.५९ //  
आरिराधयिषू देवमनङ्गाङ्गहरं हरम् /  
प्रचक्रतुः परं यत्नमुभौ संहतवाक्कलौ // Mअर्क्P_२३.६० //  
प्रातर्निशायां मध्याह्ने सन्ध्ययोश्चापि तत्परौ /  
तयोः कालेन महता स्तूयमानो वृषध्वजः // Mअर्क्P_२३.६१ //  
तुतोष गीतकैस्तौ च प्राहेशो गृह्यतां वरः /  
ततः प्रणम्याश्वतरः कम्बलेन समं तदा // Mअर्क्P_२३.६२ //  
व्यज्ञापयन्महादेवं शितिकण्ठमुमापतिम् /  
यदि नौ भगवान् प्रीतो देवदेवस्त्रिलोचनः // Mअर्क्P_२३.६३ //  
ततो यथाभिलषितं वरमेनं प्रयच्छ नौ /  
मृता कुवलयाश्वस्य पत्नी देव ! मदालसा // Mअर्क्P_२३.६४ //  
तेनैव वयसा सद्यो दुहितृत्वं प्रयातु मे /  
जातिस्मरा यथा पूर्वं तद्वत्कान्तिसमन्विता /  
योगिनी योगमाता च मद्गेहे जायतां भव // Mअर्क्P_२३.६५ //


महादेव उवाच

यथोक्तं पन्नगश्रेष्ठ ! सर्वेमेतद्भविष्यति /  
मत्प्रसादादसन्दिग्धं श्रुणु चेदं भुजङ्गम // Mअर्क्P_२३.६६ //  
श्राद्धे तु समनुप्राप्ते मध्यमं पिण्डमात्मना /  
भक्षयेथाः फणिश्रेष्ठ ! शुचिः प्रयतमानसः // Mअर्क्P_२३.६७ //  
भक्षिते तु ततस्तस्मिन् भवतो मध्यमात् फणात् /  
समुत्पत्स्यति कल्याणी तथारूपा यथामृता // Mअर्क्P_२३.६८ //  
कामञ्चेममभिध्याय कुरु त्वं पितृतर्पणम् /  
तत्क्षणादेव सा सुभ्रूः श्वसतो मध्यमात् फणात् // Mअर्क्P_२३.६९ //  
समुत्पत्स्यति कल्याणी तथारूपा यथामृता /  
एतच्छ्रुत्वा ततस्तौ तु प्रणिपत्य महेश्वरम् // Mअर्क्P_२३.७० //  
रसातलं पुनः प्राप्तौ परितोषसमन्वितौ /

तथा च कृतवान् श्राद्धं स नागः कम्बलानुजः // Mअर्क्P_२३.७१ //  
पिण्डञ्च मध्यमं तद्वद्यथावदुपभुक्तवान् /  
तञ्चापि ध्यायः कामं ततः सा तनुमध्यमा // Mअर्क्P_२३.७२ //  
जज्ञे निश्वसतः सद्यस्तद्रूपा मध्यमात् फणात् /  
न चापि कथयामास कंस्यचित् स भुजङ्गमः // Mअर्क्P_२३.७३ //  
अन्तर्गृहे तां सुदतीं स्त्रीभिर्गुप्तामधारयत् /  
तौ चानुदिनमागम्य पुत्रौ नागपतेः सुखम् // Mअर्क्P_२३.७४ //  
ऋतध्वजेन सहितौ चिक्रीडाते ऽमराविव /  
एकदा तु सुतौ प्राह नागराजौ मुदान्वितः // Mअर्क्P_२३.७५ //  
यन्मया पूर्वमुक्तन्तु क्रियते किं न तत्तथा /  
स राजपुत्रो युवयोरुपकारी ममान्तिकम् // Mअर्क्P_२३.७६ //  
कस्मान्नानीयते वत्सावुपकाराय मानदः /  
एवमुक्तौ ततस्तेन पित्रा स्नेहवता तु तौ // Mअर्क्P_२३.७७ //  
गत्वा तस्य पुरं सख्यू रेमाते तेन धीमता /  
ततः कुवलयाश्वं तौ कृत्वा किञ्चित्कथान्तरम् // Mअर्क्P_२३.७८ //  
अब्रूतां प्रणयोपेतं स्वगेहगमनं प्रति /  
तावाह नृपपुत्रो ऽसौ नन्विदं भवतोर्गृहम् // Mअर्क्P_२३.७९ //  
धनवाहनवस्त्रादि यन्मदीयं तदेव वाम् /  
यत्तु वां वाञ्छितं दातुं धनं रत्नमथापि वा // Mअर्क्P_२३.८० //  
तद्दोयतां द्विजसुतौ यदि वां प्रणयो मयि /  
एतावताहं दैवेन वञ्चितो ऽस्मि दुरात्मना // Mअर्क्P_२३.८१ //  
यद्भवद्भ्यां ममत्वं नो मदीये क्रियते गृहे /  
यदि वां मत्प्रियं कार्यमनुग्राह्यो ऽस्मि वां यदि // Mअर्क्P_२३.८२ //  
तद्धने मम गेहे च ममत्वमनुकल्प्यताम् /

युवयोर्यन्मदीयं तन्मामकं युवयोः स्वकम् // Mअर्क्P_२३.८३ //  
एतत् सत्यं विजानीतं युवां प्राणा बहिश्चराः /  
पुनर्नैवं विभिन्नार्थं वक्तव्यं द्विजसत्तमौ // Mअर्क्P_२३.८४ //  
मत्प्रसादपरौ प्रीत्या शापितौ हृदयेन मे /  
ततः स्नेहार्द्रवदनौ तावुभौ नागनन्दनौ // Mअर्क्P_२३.८५ //  
ऊचतुर्नृपतेः पुत्रं किञ्चित् प्रणयकोपितौ /  
ऋतध्वज ! न सन्देहो यथैवाह भवानिदम् // Mअर्क्P_२३.८६ //  
तथैव चास्मन्मनसि नात्र चिन्त्यमतो ऽन्यथा /  
किन्त्वावयोः स्वयं पित्रा प्रोक्तमेतन्महात्मना // Mअर्क्P_२३.८७ //  
द्रष्टुं कुवलयाश्वं तमिच्छामीति पुनः पुनः /  
ततः कुवलयाश्वो ऽसौ समुत्थाय वरासनात् /  
यथाह तातेति वदन् प्रणाममकरोद्भुवि // Mअर्क्P_२३.८८ //

कुवलयाश्व उवाच


धन्यो ऽहमतिपुण्यो ऽहं को ऽन्यो ऽस्ति सदृशो मया /  
यत्तातो मामभिद्रष्टुं करोति प्रवणं मनः // Mअर्क्P_२३.८९ //  
तदुत्तिष्ठत गच्छामस्ताताज्ञां क्षणमप्यहम् /  
नातिक्रान्तुमिहेच्छामि पदेभ्यां तस्य शपाम्यहम् // Mअर्क्P_२३.९० //

जड उवाच

एवमुक्त्वा ययौ सो ऽथ सह ताभ्यां नृपात्मजः /  
प्राप्तश्च गोमतीं पुण्यां निर्गम्य नगराद्वहिः // Mअर्क्P_२३.९१ //  
तन्मध्येन ययुस्ते वे नागेन्द्रनृपनन्दनाः /  
मेने च राजपुत्रो ऽसौ पारे तस्यास्तयोर्गृहम् // Mअर्क्P_२३.९२ //  
ततश्चाकृष्य पातालं ताभ्यां नीतो नृपात्मजः /  
पाताले ददृशे चोभौ स पन्नगकुमारकौ // Mअर्क्P_२३.९३ //  
फणामणिकृतोद्योतौ व्यक्तस्वस्तिकलक्षणौ /  
विलोक्य तौ सुरूपाङ्गौ विस्मयोत्फुल्ललोचनः // Mअर्क्P_२३.९४ //  
विहस्य चाब्रवीत् प्रेम्णा साधु भो द्विजसत्तमौ /  
कथयामासतुस्तौ च पितरं पन्नगेश्वरम् // Mअर्क्P_२३.९५ //  
शान्तमश्वतरं नाम माननीयं दिवौकसाम् /  
रमणीयं ततो ऽपस्यत् पातालं स नृपात्मजः // Mअर्क्P_२३.९६ //  
कुमारैस्तरुणैर्वृद्धैरुरगैरुपशोभितम् /  
तथैव नागकन्याभिः क्रीडन्तीभिरितस्ततः // Mअर्क्P_२३.९७ //  
चारुकुण्डलहाराभिस्ताराभिर्गगनं यथा /  
गीतशब्दैस्तथान्यत्र वीणावेणुस्वनानुगैः // Mअर्क्P_२३.९८ //  
मृदङ्गपणवातोद्यं हारिवेश्मशताकुलम् /  
वीक्षमाणः स पातालं ययौ शत्रुजितः सुतः // Mअर्क्P_२३.९९ //  
सह ताभ्यामभीष्टाभ्यां पन्नगाभ्यामरिन्दमः /  
ततः प्रविश्य ते सर्वे नागराजनिवेशनम् // Mअर्क्P_२३.१०० //  
ददृशुस्ते महात्मानमुरगाधिपतिं स्थितम् /  
दिव्यमाल्याम्बरधरं मणिकुण्डलभूषणम् // Mअर्क्P_२३.१०१ //

स्वच्छमुक्ताफललताहारिहारोपशोभितम् /  
केयूरिणं महाभागमासने सर्वकाञ्चने // Mअर्क्P_२३.१०२ //  
मणिविद्रुमवैदूर्य-जालान्तरितरूपके /  
स ताभ्यां दर्शितस्तस्य तातो ऽस्माकमसाविति // Mअर्क्P_२३.१०३ //  
वीरः कुवलयाश्वो ऽयं पित्रे चासौ निवेदितः /  
ततो ननाम चरणौ नागेन्द्रस्य ऋतध्वजः // Mअर्क्P_२३.१०४ //  
तमुत्थाप्य बलाद्गाढं नागेन्द्रः परीषस्वजे /  
मूर्ध्नि चैनमुपाघ्राय चिरं जीवेत्युवाच सः // Mअर्क्P_२३.१०५ //  
निहतामित्रवर्गश्च पित्रोः सुश्रूषणं कुरु /  
वत्स ! धन्यस्य कथ्यन्ते परोक्षस्यापि ते गुणाः // Mअर्क्P_२३.१०६ //

भवतो मम पुत्राभ्यामसामान्या निवेदिताः /  
त्वमेवानेन वर्धेथा मनोवाक्कायचेष्टितैः // Mअर्क्P_२३.१०७ //  
जीवितं गुणिनः श्लाघ्यं जीवन्नेव मृतो ऽगुणः /  
गुणवान् निर्वृतिं पित्रोः शत्रुणां हृदयज्वरम् // Mअर्क्P_२३.१०८ //  
करोत्यात्महितं कुर्वन् विश्वासञ्च महाजने /  
देवताः पितरो विप्रा मित्रार्थिविकलादयः // Mअर्क्P_२३.१०९ //  
बान्धवाश्च तथेच्छन्ति जीवितं गुणिनश्चिरम् /  
परिवादनिवृत्तानां दुर्गतेषु दयावताम् /  
गुणिनां सफलं जन्म संश्रितानां विपद्गतैः // Mअर्क्P_२३.११० //

जड उवाच

एवमुक्त्वा स तं वीरं पुत्राविदमथाब्रवीत् /  
पूजां कुवलयाश्वस्य कर्तुकामो भुजङ्गमः // Mअर्क्P_२३.१११ //

स्नानादिकक्रमं कृत्वा सर्वमेव यथाक्रमम् /  
मधुपानादिसम्भोगमाहारञ्च यथेप्सितम् // Mअर्क्P_२३.११२ //  
ततः कुवलयाश्वेन हृदयोत्सवभूतया /  
कथया स्वल्पकं कालं स्थास्यामो हृष्टचेतसः // Mअर्क्P_२३.११३ //  
अनुमेन च तन्मौनो वचः शत्रुजितः सुतः /  
तथा चकार नृपतिः पन्नगानामुदारधीः // Mअर्क्P_२३.११४ //  
समेत्य तैरात्मजभूपनन्दनैर्  
महोरगाणामधिपः स सत्यवाक् /  
मुदान्वितो ऽन्नानि मधूनि चात्मवान्  
यथोपयोगं बुभुजे स भोगभुक् // Mअर्क्P_२३.११५ //

इति श्रीमार्कण्डेयपुराणे मदालसोपाख्याने कुवलयाश्वपातालगमनं नाम त्रयोविंसो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





चतुर्विशोऽध्यायः

जड उवाच

कृताहारं महात्मनामधिपं पवनाशिनाम् /  
उपासाञ्चक्रिरे पुत्रौ भूपालतनयस्तथा // Mअर्क्P_२४.१ //  
कथाभिरनुरूपाभिः स महात्मा भुजङ्गमः /  
प्रीतिं सञ्जनयामास पुत्रसख्युरुवाच च // Mअर्क्P_२४.२ //  
तव भद्र ! सुखं ब्रूहि गेहमभ्यागतस्य यत् /  
कर्तव्यमुत्सृजाशङ्कां पितरीव सुतो मयि // Mअर्क्P_२४.३ //  
रजतं वा सुवर्णं वा वस्त्रं वाहनमासनम् /  
यद्वाभिमतमत्यर्थं दुर्लभं तद्वृणुष्व माम् // Mअर्क्P_२४.४ //

कुवलयाश्व उवाच

तव प्रसादाद्भगवन् ! सुवर्णादि गृहे मम /  
पितुरस्ति ममाद्यापिन किञ्चित् कार्यमीदृशम् // Mअर्क्P_२४.५ //  
ताते वर्षसहस्राणि शासतीमां वसुन्धराम् /  
तथैव त्वयि पातालं न मे याञ्चोन्मुकं मनः // Mअर्क्P_२४.६ //  
ते स्वर्ग्याश्च सुपुण्याश्च येषां पितरि जीवति /  
तृणकोटिसमं वित्तं तारुण्याद्वित्तकोटिषु // Mअर्क्P_२४.७ //  
मित्राणि तुल्यशिष्टानि तद्वद्देहमनामयम् /  
जनिता ध्रियते वित्तं यौवनं किन्नु नास्ति मे // Mअर्क्P_२४.८ //  
असत्यर्थे नृणां याञ्चाप्रवणं जायते मनः /  
सत्यशेषे कथं याञ्चां मम जिह्वा करिष्यति // Mअर्क्P_२४.९ //  
यैर्न चिन्त्यं धनं किञ्चिन्मम गेहे ऽस्ति नास्ति वा /  
पितृबाहुतरुच्छायां संश्रिताः सुखिनो हि ते // Mअर्क्P_२४.१० //  
ये तु बाल्यात् प्रभृत्येव विना पित्रा कुटुम्बिनः /  
ते सुखास्वादविभ्रंशान्मन्ये धात्रैव वञ्चिताः // Mअर्क्P_२४.११ //  
तद्वयं त्वत्प्रसादेन धनरत्नादिसञ्चयान् /  
पितृमुक्तान् प्रयच्छामः कामतो नित्यमर्थिनाम् // Mअर्क्P_२४.१२ //  
तत् सर्वमिह संप्राप्तं यदङ्घ्रियुगलं तव /  
मच्चूडामणिना स्पृष्टं यच्चाङ्गस्पर्शमाप्तवान् // Mअर्क्P_२४.१३ //

जड उवाच  
इत्येवं प्रसृतं वाक्यमुक्तः पन्नगसत्तमः /  
प्राह राजसुतं प्रीत्या पुत्रयोरुपकारिणम् // Mअर्क्P_२४.१४ //

नाग उवाच

यदि रत्नसुवर्णादि मत्तो ऽवाप्तुं न ते मनः /  
यदन्यन्मनसः प्रीत्यै तद्ब्रूहि त्वं ददाम्यहम् // Mअर्क्P_२४.१५ //

कुवलयाश्व उवाच

भगवंस्त्वत्प्रसादेन प्रार्थितस्य गृहे मम /  
सर्वमस्ति विशेषेण सम्प्राप्तं तव दर्शनात् // Mअर्क्P_२४.१६ //  
कृतकृत्यो ऽस्मि चैतेन सफलं जीवितञ्च मे /  
यदङ्गसंश्लेषमितस्तव देवस्य मानुषः // Mअर्क्P_२४.१७ //  
ममोत्तमाङ्गे त्वत्पादरजसा यदिहास्पदम् /  
कृतं तेनैव न प्राप्तं किं मया पन्नगेश्वर // Mअर्क्P_२४.१८ //  
यदि त्ववश्यं दातव्यो वरो मम यथेप्सितः /  
तत्पुण्यकर्मसंस्कारो हृदयान्मा व्यपैतु मे // Mअर्क्P_२४.१९ //  
सुवर्णमणिरत्नादि वाहनं गृहमासनम् /  
स्त्रियो ऽन्नपानं पुत्राश्च चारुमाल्यानुलेपन् // Mअर्क्P_२४.२० //  
एते च विविधाः कामा गीतवाद्यादिकञ्च यत् /  
सर्वमेतन्मम मतं फलं पुण्यवनस्पतेः // Mअर्क्P_२४.२१ //  
तस्मान्नरेण तन्मुलः कार्यो यत्नः कृतात्मना /  
कर्तव्यः पुण्यसक्तानां न किञ्चिद्भुवि दुर्लभम् // Mअर्क्P_२४.२२ //

अश्वतर उवाच

एवं भविष्यति प्राज्ञ ! तव धर्माश्रिता मतिः /  
सत्यञ्चैतत् फलं सर्वं धर्मस्योक्तं यथा त्वया // Mअर्क्P_२४.२३ //  
तथाप्यवश्यं मद्गेहमागतेन त्वयाधुना /  
ग्राह्यं यन्मानुषे लोके दुष्प्राप्तं भवतो मतम् // Mअर्क्P_२४.२४ //

जड उवाच

तस्यैतद्वचनं श्रुत्वा स तदा नृपनन्दनः /  
मुकावलोकनञ्चक्रे पन्नगेश्वरपुत्रयोः // Mअर्क्P_२४.२५ //  
ततस्तौ प्रणिपत्योभौ राजपुत्रस्य यन्मतम् /  
तत् पितुः सकलं वीरौ कथयामासतुः स्फुटम् // Mअर्क्P_२४.२६ //  
पुत्रापूचतुः

ततो ऽस्य पत्नी दयिता श्रुत्वेमं विनिपातितम् /  
अत्यजद्दयितान् प्राणान् विप्रलब्धा दुरात्मना // Mअर्क्P_२४.२७ //  
केनापि कृतवैरेण दानवेन कुबुद्धिना /  
गन्धर्वराजस्य सुता नाम्ना ख्याता मदालसा // Mअर्क्P_२४.२८ //  
कुतज्ञो ऽयं ततस्तात ! प्रतिज्ञां कृतवानिमाम् /  
नान्या भार्या भवित्रीति वर्जयित्वा मदालसाम् // Mअर्क्P_२४.२९ //  
द्रष्टुं तां चारुसर्वाङ्गीमयं वीर ! ऋतध्वजः /  
तात ! वाञ्छति यद्येतत् क्रियते तत् कृतं भवेत् // Mअर्क्P_२४.३० //

अश्वतर उवाच

भूतैर्वियोगिनो योगस्तादृशैरेव तादृशः /  
कथमेतद्विना स्वप्नं मायां वा शम्बरोदिताम् // Mअर्क्P_२४.३१ //

जड उवाच

प्रणिपत्य भुजङ्गेशं पुत्रः शत्रुजितस्ततः /  
प्रत्युवाच महात्मानं प्रेमलज्जासमन्वितः // Mअर्क्P_२४.३२ //  
मायामयीमप्यधुना मम तात ! मदालसाम् /  
यदि दर्शयते मन्ये परं कृतमनुग्रहम् // Mअर्क्P_२४.३३ //

अश्वतर उवाच

तस्मात् पश्येह वत्स ! त्वं मायाञ्चेद् द्रष्टुमिच्छसि /  
अनुग्राह्यो भवान् गेहं बालो ऽप्यभ्यागतो गुरुः // Mअर्क्P_२४.३४ //

जड उवाच

आनयामास नागेन्द्रो गृहगुप्तां मदालसाम् /  
तेषां संमोहनार्थाय ज्जल्प च ततः स्फुटम् // Mअर्क्P_२४.३५ //  
दर्शयामास च तदा राजपुत्राय तां शुभाम् /  
सेयं न वेति ते भार्या राजपुत्र ! मदालसा // Mअर्क्P_२४.३६ //

जड उवाच

स दृष्ट्वा तां तदा तन्वीं तत्क्षणात् विगतत्रपः /  
प्रियेति तामभिमुखं ययौ वाचमुदीरयन् /  
निवारयामास च तं नागः सो ऽश्वतरस्त्वरन् // Mअर्क्P_२४.३७ //

अश्वतर उवाच

मायेयं पुत्र ! मा स्प्राक्षीः प्रागेव कथितं तव /  
अन्तर्धानमुपैत्याशु माया संस्पर्शनादिभिः // Mअर्क्P_२४.३८ //  
ततः पपात मेदिन्यां स तु मूर्च्छापरिप्लुतः /  
हा प्रियेति वदन् सो ऽथ चिन्तयामास भामिनीम् // Mअर्क्P_२४.३९ //  
अहो स्नेहो ऽस्य नृपतेर्ममोपर्यचलं मनः /  
येनायं पातनो ऽरीणां विना शस्त्रेण पातितः // Mअर्क्P_२४.४० //  
मायेति दर्शिता तेन मिथ्या मायेति यत्स्फुटम् /  
वाय्वम्बुतेजसां भुमेराकाशस्य च चेष्टया // Mअर्क्P_२४.४१ //

जड उवाच

ततः कुवलयाश्वं तं समाश्वास्य भुजङ्गमः /  
कथयामास तत् सर्वं मृतसञ्जीवनादिकम् // Mअर्क्P_२४.४२ //  
ततः प्रहृष्टः प्रतिलभ्य कान्तां  
प्रणम्य नागं निजगाम सो ऽथ /  
सुशोभमानः स्वपुरं तमश्वम्  
आरुह्य संचिन्तितमभ्युपतेम् // Mअर्क्P_२४.४३ //

इति श्रीमार्कण्डेयपुराणे मदालसाप्राप्तिर्नाम चतुर्विशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चविंशोऽध्यायः

जड उवाच

आगम्य स्वपुरं सो ऽथ पित्रोः सर्वमशेषतः /  
कथयामास तन्वङ्गी यथा प्राप्ता पुनर्मृता // Mअर्क्P_२५.१ //  
ननाम सा च चरणौ श्वश्रूश्वशुरयोः शुभा /  
स्वजनञ्च यथापूर्वं वन्दनाश्लेषणादिभिः // Mअर्क्P_२५.२ //  
पूजयामास तन्वङ्गी यथान्यायं यथावयः /  
ततो महोत्सवो जज्ञे पौराणां तत्र वै पुरे // Mअर्क्P_२५.३ //  
ऋतध्वजश्च सुचिरं तया रेमे सुमध्यया /  
निर्झरेषु च शैलानां निम्नगापुलिनेषु च // Mअर्क्P_२५.४ //  
काननेषु च रम्येषु तथैवोपवनेषु च /  
पुण्यक्षयं वाञ्छमाना सापि कामोपबोगतः // Mअर्क्P_२५.५ //  
सह तेनातिकान्तेन रेमे रम्यासु भूमिषु /  
ततः कालेन महता शत्रुजित् स नराधिपः // Mअर्क्P_२५.६ //  
सम्यक् प्रशास्य वसुधां कालधर्ममुपेयिवान् /  
ततः पौरा महात्मानं पुत्रं तस्य ऋतध्वजम् // Mअर्क्P_२५.७ //  
अभ्यषिञ्चन्त राजानमुदाराचारचेष्टितम् /  
सम्यक् पालयतस्तस्य प्रजाः पुत्रानिवौरसान् // Mअर्क्P_२५.८ //  
मदालसायाः सञ्जज्ञे पुत्रः प्रथमजस्ततः /  
तस्य चक्रे पिता नाम विक्रान्त इति धीमतः // Mअर्क्P_२५.९ //  
तुतुषुस्तेन वै भृत्या जहास च मदालसा /  
सा वै मदालसा पुत्रं बालमुत्तानशायिनम् /  
उल्लापनच्छलेनाह रुदमानमविस्वरम् // Mअर्क्P_२५.१० //  
शुद्धो ऽसि रे तात ! न ते ऽस्ति नाम  
कृतं हि ते कल्पनयाधुनैव /  
पञ्चात्मकं देहमिदं तवैतन्  
नैवास्य त्वं रोदिषि कस्य हेतोः // Mअर्क्P_२५.११ //  
न वा भवान् रोदिति वै स्वजन्मा  
शब्दो ऽयमासाद्य महीशशूनुम् /  
विकल्प्यमाना विविधा गुणास्ते  
ऽगुणाश्च भौताः सकलेन्द्रियेषु // Mअर्क्P_२५.१२ //  
भूतानि भूतैः परिदुर्बलानि  
वृद्धिं समायान्ति यथेह पुंसः /  
अन्नाम्बुपानादिभिरेव कस्य  
न ते ऽस्ति वृद्धिर्न च ते ऽस्ति हानिः // Mअर्क्P_२५.१३ //  
त्वं कञ्चुके शीर्यमाणे निजे ऽस्मिंस्  
तस्मिंश्च देहे मूढतां मा व्रजेथाः /  
शुभाशुभैः कर्मभिर्देहमेतन्  
मदादिमूढैः सञ्चुकस्ते ऽपिनद्धः // Mअर्क्P_२५.१४ //  
तातेति किञ्चित्तनयेति किञ्चिद्  
अम्बेति किञ्चिद्दयितेति किञ्चित् /  
ममेति किञ्चिन्न ममेति किञ्चित्  
त्वं भूतसङ्घं बहुमानयेथाः // Mअर्क्P_२५.१५ //  
दुः खानि दुः खोपगमाय भोगान्  
सुखाय जानाति विमूढचेताः /  
तान्येव दुः खानि पुनः सुखानि  
जानात्यविद्वान सुविमूढयेताः // Mअर्क्P_२५.१६ //  
हासो ऽस्थिसन्दर्शनमक्षियुग्मम्  
अत्युज्ज्वलं तर्जनमङ्गनायाः /  
कुचादिपीनं पिशितं घनं तत्  
स्थानं रतेः किं नरकं न योषित् // Mअर्क्P_२५.१७ //  
यानं क्षितौ यानगतञ्च देहं  
देहे ऽपि चान्यः पुरुषो निविष्टः /  
ममत्वबुद्धिर्न तथा यथा स्वे  
देहे ऽतिमात्रं बत मूढतैषा // Mअर्क्P_२५.१८ //

इति श्रीमार्कण्डेयपुराणे मदालसोपाख्याने पञ्चविंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




षड्विंशोऽध्यायः

जड उवाच

वर्धमानं सुतं सा तु राजपत्नी दिने दिने /  
तमुल्लापादिना बोधमनयन्निर्ममात्मकम् // Mअर्क्P_२६.१ //  
यथायथं बलं लेभे यथा लेभे मतिं पितुः /  
तथा तथात्मबोधञ्च सो ऽवापन्मातृभाषितैः // Mअर्क्P_२६.२ //  
इत्थं तया स तनयो जन्मप्रभृति बोधितः /  
चकार न मतिं प्राज्ञो गार्हस्थ्यं प्रति निर्ममः // Mअर्क्P_२६.३ //  
द्वितीयो ऽस्याः सुतो जज्ञे तस्य नामाकरोत्पिता /  
सुबाहुरयमित्युक्ते सा जाहस मदालसा // Mअर्क्P_२६.४ //  
तमप्येवं यथापूर्वं बालमुल्लापनादिना /  
प्राह बाल्यात् स च प्राप तथा बोधं माहमतिः // Mअर्क्P_२६.५ //  
तृतीयं तनयं जातं स राजा शत्रुमर्दनम् /  
यदाह तेन सा सुभ्रुर्जहासातिचिरं पुनः // Mअर्क्P_२६.६ //  
तथैव सो ऽपि तन्वङ्ग्या बालत्वादवबोधितः /  
क्रियाश्चकार निष्कामो न किञ्चिदुपकारकम् // Mअर्क्P_२६.७ //  
चतुर्थस्य सुतस्याथ चिकीर्षुर्नाम भूमिपः /  
ददर्श तां शुभाचारामीषद्धासां मदालसाम् /  
तामाह राजा हसतीं किञ्चित् कौतूहलान्वितः // Mअर्क्P_२६.८ //  
राजोवाच

क्रियमाणे ऽसकृन्नाम्नि कथ्यतां हास्यकारणम् /  
विक्रान्तश्च सुबाहुश्च तथान्यः शत्रुमर्दनः // Mअर्क्P_२६.९ //  
शोभनानीति नामानि मया मन्ये कृतानि वै /  
योग्यानि क्षत्रबन्धूनां शौर्याटोपयुतानि च // Mअर्क्P_२६.१० //  
असन्त्येतानि चेद्भद्रे ! यदि ते मनसि स्थितम् /  
तदस्य क्रियतां नाम चतुर्थस्य सुतस्य मे // Mअर्क्P_२६.११ //

मदालसौवाच

मयाज्ञा भवतः कार्या महाराज ! यथात्थ माम् /  
तथा नाम करिष्यामि चतुर्थस्य सुतस्य ते // Mअर्क्P_२६.१२ //  
अलर्क इति धर्मज्ञः ख्यातिं लोके प्रयास्यति /  
कनीयानेष ते पुत्रो मतिमांश्च भविष्यति // Mअर्क्P_२६.१३ //  
तच्छ्रुत्वा नाम पुत्रस्य कृतं मात्रा महीपतिः /  
अलर्क इत्यसम्बद्धं प्रहस्येदमथाब्रवीत् // Mअर्क्P_२६.१४ //

राजोवाच

भवत्या यदिदं नाम मत्पुत्रस्य कृतं शुभे /  
किमीदृशमसम्बद्धमर्थः को ऽस्य मदालसे // Mअर्क्P_२६.१५ //

मदालसोवाच

कल्पनेयं महाराज ! कृता सा व्यावहारिको /  
त्वत्कृतानां तथा नाम्नां शृणु भूप ! निरर्थताम् // Mअर्क्P_२६.१६ //  
वदन्ति पुरुषाः प्राज्ञा व्यापिनं पुरुषं यतः /  
क्रान्तिश्च गतिरुद्दिष्टा देशाद्देशान्तरन्तु या // Mअर्क्P_२६.१७ //  
सर्वगो न प्रयातीति व्यापी देहेश्वरो यतः /  
ततो विक्रान्तसंज्ञेयं मता मम निरर्थिका // Mअर्क्P_२६.१८ //  
सुबाहुरिति या संज्ञा कृतान्यस्य सुतस्य ते /  
निरर्था साप्यमूर्तत्वात् पुरुषस्य महीपते // Mअर्क्P_२६.१९ //  
पुत्रस्य यद् कृतं नाम तृतीयस्यारिमर्दनः /  
मन्ये तदप्यसम्बद्धं शृणु चाप्यत्र कारणम् // Mअर्क्P_२६.२० //  
एक एव शरीरेषु सर्वेषु पुरुषो यदा /  
तदास्य राजन् ! क शत्रुः को वा मित्रमिहेष्यते // Mअर्क्P_२६.२१ //  
भूतैर्भूतानि मृद्यन्ते अमूर्तो मृद्यते कथम् /  
क्रोधादीनां पृथग्भावात् कल्पनेयं निरर्थिका // Mअर्क्P_२६.२२ //  
यदि संव्यवहारार्थमसन्नाम प्रकल्प्यते /  
नाम्नि कस्मादलर्काख्ये नैरर्थ्यं भवतो मतम् // Mअर्क्P_२६.२३ //

जड उवाच

एवमुक्तस्तया साधु महीष्या स महीपतिः /  
तथेत्याह महाबुद्धिर्दयितां तथ्यवादिनीम् // Mअर्क्P_२६.२४ //  
तञ्चापि सा सुतं सुभ्रूर्यथा पूर्वसुतांस्तथा /  
प्रोवाच बोधजननं तामुवाच स पार्थिवः // Mअर्क्P_२६.२५ //  
करोषि किमिदं मूढे ! ममाभावाय सन्ततेः /  
दुष्टावबोधदानेन यथापूर्वं सुतेषु मे // Mअर्क्P_२६.२६ //  
यदि ते मत्प्रियं कार्यं यदि ग्राह्यं वचो मम /  
तदेनं तनयं मार्गे प्रवृत्तेः सन्नियोजय // Mअर्क्P_२६.२७ //  
कर्ममार्गः समुच्छेदं नैवं देवि ! गमिष्यति /  
पितृपिण्डनिवृत्तिश्च नैवं साध्वि ! भविष्यति // Mअर्क्P_२६.२८ //  
पितरो देवलोकस्थास्तथा तिर्यक्त्वमागताः /  
तद्वन्मनुष्यतां याता भूतवर्गे च संस्थिताः // Mअर्क्P_२६.२९ //  
सपुण्यानसपुण्यांश्च क्षुत्क्षामान् तृट्परिप्लुतान् /  
पिण्डोदकप्रदानेन नरः कर्मण्यवस्थितः // Mअर्क्P_२६.३० //  
सदाप्यायते सुभ्रु ! तद्वद्देवातिथोनपि /  
देवैर्मनुष्यैः पितृभिः प्रेतैर्भूतैः सगुह्यकैः // Mअर्क्P_२६.३१ //  
वयोभिः कृमिकीटैश्च नर एवोपजीव्यते /  
तस्मात् तन्वड्गि ! पुत्रं यत्कार्यं क्षत्रयोनिभिः // Mअर्क्P_२६.३२ //  
ऐहिकामुष्मिकफलं तत् सम्यक् प्रतिपादय // Mअर्क्P_२६.३३ //

जड उवाच

तेनैवमुक्ता सा भर्त्रा वरनारी मदालसा /  
अलर्कं नाम तनयमुवाचोल्लापवादिनी // Mअर्क्P_२६.३४ //  
पुत्र वर्धस्व मद्भर्तुर्मनो नन्दय कर्मभिः /  
मित्राणामुपकाराय दुर्हृदां नाशनाय च // Mअर्क्P_२६.३५ //  
धन्यो ऽसि रे यो वसुधामशत्रुर्  
एकश्चिरं पालयितासि पुत्र /  
तत्पालनादस्तु सुखोपभोगो  
धर्मात् फलं प्राप्स्यसि चामरत्वम् // Mअर्क्P_२६.३६ //  
धरामरान् पर्वसु तर्पयेथाः  
समीहितं बन्धुषु पूरयेथाः /  
हितं परस्मै हृदि चिन्तयेथाः  
मनः परस्त्रीषु निवर्तयेथाः // Mअर्क्P_२६.३७ //  
यज्ञौरनेकैर्विबुधानजस्त्रम्  
अर्थैर्द्विजान् प्रीणय संश्रितांश्च /  
स्त्रियश्च कामैरतुलैश्चिराय  
युद्धैश्चारींस्तोषयितासि वीर // Mअर्क्P_२६.३८ //  
बालो मनो नन्दय बान्धवानां  
गुरोस्तथाज्ञानकरणैः कुमारः /  
स्त्रीणां युवा सत्कुलभूषणानां  
वृद्धो वने वत्स ! वनेचराणाम् // Mअर्क्P_२६.३९ //  
राज्यं कुर्वन् सुहृदो नन्दयेथाः  
साधून् रक्षंस्तात ! यज्ञैर्यजेथाः /  
दुष्टान्निघ्रन् वैरिणश्चाजिमध्ये  
गोविप्रार्थे वत्स ! मृत्युं व्रजेथाः // Mअर्क्P_२६.४० //

इति श्रीमार्कण्डेयपुराणे पुत्रानुशासनं नाम षड्विंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्तविंशोऽध्यायः

जड उवाच

एवमुल्लाप्यमानस्तु स तु मात्रा दिने दिने /  
ववृधे वयसा बालो बुद्ध्या चालर्कसंज्ञितः // Mअर्क्P_२७.१ //  
स कौमारकमासाद्य ऋतध्वजसुतस्ततः /  
कृतोपनयनः प्राज्ञः प्रणिपत्याह मातरम् // Mअर्क्P_२७.२ //  
मया यदत्र कर्तव्यमैहिकामुष्मिकाय वै /  
सुखाय वद तत् सर्वं प्रश्रयावनतस्य मे // Mअर्क्P_२७.३ //

मदालसोवाच

वत्स ! राज्ये ऽभिषिक्तेन प्रजारञ्जनमादितः /  
कर्तव्यमविरोधेन स्वधर्मस्य महीभृता // Mअर्क्P_२७.४ //  
व्यसनानि परित्यज्य सप्त मूलहराणि वै /  
आत्मा रिपुभ्यः संरक्ष्यो बहिर्मन्त्रविनिर्गमात् // Mअर्क्P_२७.५ //  
अष्टधा नाशमाप्नोति सुचक्रात् स्यन्दनाद्यथा /  
तथा राजाप्यसन्दिग्धं बहिर्मन्त्रविनिर्गमात् // Mअर्क्P_२७.६ //  
दुष्टादुष्टांश्च जानीयादमात्यानरिदोषतः /  
चरैश्चरास्तथा शत्रोरन्वेष्टव्याः प्रयत्नतः // Mअर्क्P_२७.७ //  
विश्वासो न तु कर्तव्यो राज्ञा मित्राप्तबन्धुषु /  
कार्ययोगादमित्रे ऽपि विश्वसीत नराधिपः // Mअर्क्P_२७.८ //  
स्थानवृद्धिक्षयज्ञेन षाड्गुण्यगुणितात्माना /  
भवितव्यं नरेन्द्रेण न कामवशवर्तिना // Mअर्क्P_२७.९ //  
प्रागात्मा मन्त्रिणश्चैव ततो भृत्या महीभृता /  
जेयाश्चानन्तरं पौरा विरुध्येत ततो ऽरिभिः // Mअर्क्P_२७.१० //  
यस्त्वेतानविजित्यैव वैरिणो विजिगीषते /  
सो ऽजितात्मा जितामात्यः शत्रुवर्गेण बाध्यते // Mअर्क्P_२७.११ //  
तस्मात् कामादयः पूर्वं जेयाः पुत्र ! महीभुजा /  
तज्जये हि जयो ऽवश्यं राजा नश्यति तैर्जितः // Mअर्क्P_२७.१२ //  
कामः क्रोधश्च लोभश्च मदो मानस्तथैव च /  
हर्षश्च शत्रवो ह्येते विनाशाय महीभृताम् // Mअर्क्P_२७.१३ //  
कामप्रसक्तमात्मानं स्मृत्वा पाण्डुं निपातितम् /  
निवर्तयेत्तथा क्रोधादनुह्रादं हतात्मजम् // Mअर्क्P_२७.१४ //  
हतमैलं तथा लोभान्मदाद्वेनं द्विजैर्हतम् /  
मानादनायुषापुत्रं बलिं हर्षात् पुरञ्जयम् // Mअर्क्P_२७.१५ //  
एभिर्जितैर्जितं सर्वं मरुत्तेन महात्मना /  
स्मृत्वा विवर्जयेदेतान् दोषान् स्वीयान्महीपतिः // Mअर्क्P_२७.१६ //  
काककोकिलभृङ्गाणां मृगव्यालशिखण्डिनाम् /  
हंसकुक्कुटलोहानां शिक्षेत चरित नृपः // Mअर्क्P_२७.१७ //  
कीटकस्य क्रियां कुर्यात् विपक्षे मनुजेश्वरः /  
चेष्टां पिपीलिकानाञ्च काले भूपः प्रदर्शयेत् // Mअर्क्P_२७.१८ //  
ज्ञेयाग्निविस्फुलिङ्गानां बीजचेष्टा च शाल्मलेः /  
चन्द्रसूर्यस्वरूपेण नीत्यर्थे पृथिवीक्षिता // Mअर्क्P_२७.१९ //  
बन्धकीपद्मशरभशूलिकागुर्विणीस्तनात् /  
प्रज्ञा नृपेण चादेया तथा गोपालयोषितः // Mअर्क्P_२७.२० //  
शक्रार्कयमसोमानां तद्वद्वायोर्महीपतिः /  
रूपाणि पञ्च कुर्वोत महीपालनकर्मणि // Mअर्क्P_२७.२१ //  
यथेन्द्रश्चतुरो मासान् तोयोत्सर्गेण भूगतम् /  
आप्याययेत्तथा लोकं परिहारैर्महीपतिः // Mअर्क्P_२७.२२ //  
मासानष्टौ यथा सूर्यस्तोयं हरति रश्मिभिः /  
सूक्ष्मेणैवाभ्युपायेन तथा शुल्कादिकं नृपः // Mअर्क्P_२७.२३ //  
यथा यमः प्रियद्वेष्ये प्राप्तकाले नियच्छति /  
तथा प्रियाप्रिये राजा दुष्टादुष्टे समो भवेत् // Mअर्क्P_२७.२४ //  
पूर्णेन्दुमालोक्य यथा प्रीतिमान् जायते नरः /  
एवं यत्र प्रजाः सर्वा निर्वत्तास्तच्छशिव्रतम् // Mअर्क्P_२७.२५ //  
मारुतः सर्वभूतेषु निगूढश्चरते यथा /  
एवं नृपश्चरेच्चारैः पौरामात्यादिबन्धुषु // Mअर्क्P_२७.२६ //  
न लोभाद्वा न कामाद्वा नार्थाद्वा यस्य मानसम् /  
यथान्यैः कृष्यते वत्स ! स राजा स्वर्गमृच्छति // Mअर्क्P_२७.२७ //  
उत्पथग्राहिणो मूढान् स्वधर्माच्चलतो नरान् /  
यः करोति निजे धर्मे स राजा स्वर्गमृच्छति // Mअर्क्P_२७.२८ //  
वर्णधर्मा न सीदन्ति यस्य राज्ये तथाश्रमाः /  
वत्स ! तस्य सुखं प्रेत्य परत्रेह च शाश्वतम् // Mअर्क्P_२७.२९ //  
एतद्राज्ञः परं कृत्यं तथैतत् सिद्धिकारकम् /  
स्वधर्मस्थापनं नृणां चाल्यन्ते ये कुबुद्धिभिः // Mअर्क्P_२७.३० //  
पालनेनैव भूतानां कृतकृत्यो महीपतिः /  
सम्यक् पालयिता भागं धर्मस्याप्नोति यत्नतः // Mअर्क्P_२७.३१ //

इति श्रीमार्कण्डेयपुराणे पितापुत्रसंवादे आत्मविवेको नाम सप्तविंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टाविंशोऽध्यायः

जड उवाच

तन्मातुर्वचनं श्रुत्वा सो ऽलर्को मातरं पुनः /  
पप्रच्छ वर्णधर्मांश्च धर्मा ये चाश्रमेषु च // Mअर्क्P_२८.१ //

अलर्क उवाच

कथितो ऽयं महाभागे ! राज्यतन्त्राश्रितस्त्वया /  
धर्मं तमहमिच्छामि श्रोतुं वर्णाश्रमात्मकम् // Mअर्क्P_२८.२ //

मदालसोवाच

दानमध्ययनं यज्ञो ब्राह्मणस्य त्रिधा मतः /  
नान्यश्चतुर्थो धर्मो ऽस्ति धर्मस्तस्यापदं विना // Mअर्क्P_२८.३ //  
याजनाध्यापने शुद्धे तथा पूतप्रतिग्रहः /  
एषा सम्यक् समाख्यता त्रिविधा चास्य जीविका // Mअर्क्P_२८.४ //  
दानमध्ययनं यज्ञः क्षत्रियस्याप्ययं त्रिधा /  
धर्मः प्रोक्तः क्षिते रक्षा शस्त्राजीवञ्च जीविका // Mअर्क्P_२८.५ //  
दानमध्ययनं यज्ञो वैश्यस्यापि त्रिधैव सः /  
वाणिज्यं पाशुपाल्यञ्च कृषिश्चैवास्य जीविका // Mअर्क्P_२८.६ //  
दानं यज्ञो ऽथ शुश्रूषा द्विजातीनां त्रिधा मया /  
व्याख्यातः शूद्रधर्मो ऽपि जीविका कारुकर्म च // Mअर्क्P_२८.७ //  
तद्वद् द्विजातिशुश्रूषा पोषणं क्रयविक्रयौ /  
वर्णधर्मास्त्विमे प्रोक्ताः श्रूयन्तां चाश्रमाश्रयाः // Mअर्क्P_२८.८ //  
स्ववर्णधर्मात् संसिद्धिं नरः प्राप्नोति न च्युतः /  
प्रयाति नरकं प्रेत्य प्रतिषिद्धनिषेवणात् // Mअर्क्P_२८.९ //  
यावत्तु नोपनयनं क्रियते वै द्विजन्मनः /  
कामचेष्टोक्तिभक्ष्यश्च तावद् भवति पुत्रक // Mअर्क्P_२८.१० //  
कृतोपनयनः सम्यग् ब्रह्मचारी गुरुर्गृहे /  
वसेत्तत्र च धर्मो ऽस्य कथ्यते तं निबोध मे // Mअर्क्P_२८.११ //  
स्वाध्यायो ऽथाग्रिशुश्रूषा स्नानं भिक्षाटनं तथा /  
गुरोर्निवेद्य तच्चान्नमनुज्ञातेन सर्वदा // Mअर्क्P_२८.१२ //  
गुरोः कर्मणि सोद्योगः सम्यक् प्रीत्युपपादनम् /  
तेनाहूतः पठेच्चैव तत्परो नान्यमानसः // Mअर्क्P_२८.१३ //  
एकं द्वौ सकलान् वापि वेदान् प्राप्य गुरोर्मुखात् /  
अनुज्ञातो ऽथ वन्दित्वा दक्षिणां गुरवे ततः // Mअर्क्P_२८.१४ //  
गार्हस्थ्याश्रमकामस्तु गृहस्थाश्रममावसेत् /  
वानप्रस्थाश्रमं वापि चतुर्थं चेच्छयात्मनः // Mअर्क्P_२८.१५ //  
तत्रैव वा गुरोर्गेहे द्विजो निष्ठामवाप्नुयात् /  
गुरोरभावे तत्पुत्रे तच्छिष्ये तत्सुतं विना // Mअर्क्P_२८.१६ //  
शुश्रूषुर्निरभिमानो ब्रह्मचार्याश्रमं वसेत् /  
उपावृत्तस्ततस्तस्मात् गृहस्थाश्रमकाम्यया // Mअर्क्P_२८.१७ //  
ततो ऽसमानर्षिकुलां तुल्यां भार्यामरोगिणीम् /  
उद्वहेन्न्यायतो ऽव्यङ्गां गृहस्थाश्रमकारणात् // Mअर्क्P_२८.१८ //  
स्वकर्मणा धनं लब्ध्वा पितृदेवातिथींस्तथा /  
सम्यक् सम्प्रीणयन् भक्त्या पोषयेच्चाश्रितांस्तथा // Mअर्क्P_२८.१९ //  
भृत्यात्मजान् जामयो ऽथ दीनान्धपतितानपि /  
यथाशक्त्यान्नदानेन वयांसि पशवस्तथा // Mअर्क्P_२८.२० //  
एष धर्मो गृहस्थस्य ऋतावभिगमस्तथा /  
पञ्चयज्ञविधानन्तु यथाशक्त्या न हापयेत् // Mअर्क्P_२८.२१ //  
पितृदेवातिथिज्ञातिभुक्तशेषं स्वयं नरः /  
भुञ्जीत च समं भृत्यैर्यथाविभवमादृतः // Mअर्क्P_२८.२२ //  
एष तूद्देशतः प्रोक्तो गृहस्थस्याश्रमो मया /  
वानप्रस्थस्य धर्मं ते कथयाम्यवधार्यताम् // Mअर्क्P_२८.२३ //

अपत्यसन्ततिं दृष्ट्वा प्राज्ञो चानतिम् /  
वानप्रस्थाश्रमं गच्छेदात्मनः शुद्धिकारणात् // Mअर्क्P_२८.२४ //  
तत्रारण्योपभोगश्च तपोभिश्चानुकर्षणम् /  
भूमौ शय्या ब्रह्मचर्यं पितृदेवातिथिक्रिया // Mअर्क्P_२८.२५ //  
होमस्त्रिषवणस्त्रानं जटावल्कलधारणम् /  
योगाभ्यासः सदा चैव वन्यस्नेहनिषेवणम् // Mअर्क्P_२८.२६ //  
इत्येष पापशुद्ध्यर्थमात्मनश्चोपकारकः /  
वानप्रस्थाश्रमस्तस्माद् भिक्षोस्तु चरमो ऽपरः // Mअर्क्P_२८.२७ //  
चतुर्थस्य स्वरूपं तु श्रुयतामाश्रमस्य मे /  
यः स्वधर्मो ऽस्य धर्मज्ञैः प्रोक्तस्तात ! महात्मभिः // Mअर्क्P_२८.२८ //  
सर्वसङ्गपरित्यागो ब्रह्मचर्यमकोपिता /  
यतेन्द्रियत्वमावासे नैकस्मिन् वसतिश्चिरम् // Mअर्क्P_२८.२९ //  
अनारम्भस्तथाहारो भैक्षान्नेनैककालिना /  
आत्मज्ञानावबोधेच्छा तथा चात्मावलोकनम् // Mअर्क्P_२८.३० //  
चतुर्थे त्वाश्रमे धर्मो मयायं ते निवेदितः /  
सामान्यमन्यवर्णानामाश्रमाणाञ्च मे शृणु // Mअर्क्P_२८.३१ //  
सत्यं शौचमहिंसा च अनसूया तथा क्षमा /  
आनृशंस्यमकार्पण्यं सन्तोषश्चाष्टमो गुणः // Mअर्क्P_२८.३२ //  
एते संक्षेपतः प्रोक्ता धर्मा वर्णाश्रमेषु ते /  
एतेषु च स्वधर्मेषु स्वेषु तिष्ठेत् समन्ततः // Mअर्क्P_२८.३३ //  
यश्चोल्लङ्घ्य स्वकं धर्मं स्ववर्णाश्रमसंज्ञितम् /  
नरो ऽन्यथा प्रवर्तेत स दण्ड्यो भूभृतो भवेत् // Mअर्क्P_२८.३४ //  
ये च स्वधर्मसन्त्यागात् पापं कुर्वन्ति मानवाः /  
उपेक्षतस्तान् नृपतेरिष्टापूर्तं प्रणश्यति // Mअर्क्P_२८.३५ //  
तस्माद्राज्ञा प्रयत्नेन सर्वे वर्णाः स्वधर्मतः /  
प्रवर्तन्तो ऽन्यथा दण्ड्याः स्थाप्याश्चैव स्वकर्मसु // Mअर्क्P_२८.३६ //

इति श्रीमार्कण्डेयपुराणे पुत्रानुशासने मदालसावाक्यं नामाष्टाविंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




\#१

ऊनत्रिंशोऽध्यायः

अलर्क उवाच

यत् कार्यं पुरुषाणाञ्च गार्हस्थ्यमनुवर्तताम् /  
बन्धश्च स्यादकरणे क्रियाया यस्य चोच्छ्रितिः // Mअर्क्P_२९.१ //  
उपकाराय यन्नृणां यच्च वर्ज्यं गृहे सता /  
यथा च क्रियते तन्मे यथावत् पृच्छतो वद // Mअर्क्P_२९.२ //


मदालसोवाच

वत्स ! गार्हस्थ्यमादाय नरः सर्वमिदं जगत् /  
पुष्णाति तेन लोकांश्च स जयत्यभिवाञ्छितान् // Mअर्क्P_२९.३ //  
पितरो मुनयो देवा भूतानि मनुजास्तथा /  
कृमिकीटपतङ्गाश्च वयांसि पशवो ऽसुराः // Mअर्क्P_२९.४ //  
गृहस्थमुपजीवन्ति ततस्तृप्तिं प्रयान्ति च /  
मुखं चास्य निरीक्षन्ते अपि नो दास्यतीति वै // Mअर्क्P_२९.५ //  
सर्वस्याधारभूतेयं वत्स ! धेनुस्त्रयीमयी /  
यस्यां प्रतिष्ठितं विश्वं विश्वहेतुश्च या मता // Mअर्क्P_२९.६ //  
ऋक्पृष्ठासौ यजुर्मध्या सामवक्त्रशिरोधरा /  
इष्टापूर्तविषाणा च साधुसूक्ततनूरुहा // Mअर्क्P_२९.७ //  
शान्तिपुष्टिशकृन्मूत्रा वर्णपादप्रतिष्ठिता /  
आजीव्यमाना जगतां साक्षया नापचीयते // Mअर्क्P_२९.८ //  
स्वाहाकारस्वधाकारौ वषट्कारश्च पुत्रक ! /  
हन्तकारस्तथा चान्यस्तस्याःस्तनचतुष्टयम् // Mअर्क्P_२९.९ //  
स्वाहाकारं स्तनं देवाः पितरश्च स्वधामयम् /  
मुनयश्च वषट्कारं देवभूतसुरेतराः // Mअर्क्P_२९.१० //  
हन्तकारं मनुष्याश्च पिबन्ति सततं स्तनम् /  
एवमाप्याययत्येषा वत्स ! धेनुस्त्रयीमयी // Mअर्क्P_२९.११ //  
तेषामुच्छेदकर्ता च यो नरो ऽत्यन्तपापकृत् /  
स तमस्यान्धतामिस्त्रे तामिस्त्रे च निमज्जति // Mअर्क्P_२९.१२ //  
यश्चेमां मानवो धेनुं स्वैर्वत्सैरमरादिभिः /  
पाययत्युचिते काले स स्वर्गायोपपद्यते // Mअर्क्P_२९.१३ //  
तस्मात् पुत्र ! मनुष्येण देवर्षिपितृमानवाः /  
भूतानि चानुदिवसं पोष्याणि स्वतनुर्यथा // Mअर्क्P_२९.१४ //  
तस्मात् स्त्रातः शुचिर्भूत्वा देवर्षिपितृतर्पणम् /  
प्रजापतेस्तथैवादिभः काले कुर्यात् समाहितः // Mअर्क्P_२९.१५ //  
सुमनोगन्धपुष्पैश्च देवानभ्यर्च्य मानवः /  
ततो ऽग्नेस्तर्पणं कुर्याद्देयाश्च बलयस्तथा // Mअर्क्P_२९.१६ //  
ब्रह्मणे गृहमध्ये तु विश्वेदेवेभ्य एव च /  
धन्वन्तरिं समुद्दिश्य प्रागुदीच्यां बलिं क्षिपेत् // Mअर्क्P_२९.१७ //

प्राच्यां शक्राय याम्यायां यमाय बलिमाहरेत् /  
प्रतीच्यां वरुणायाथ सोमायोत्तरतो बलिम् // Mअर्क्P_२९.१८ //  
दद्याद्धात्रे विधात्रे बलिं द्वारे गृहस्य तु /  
अर्यम्णे ऽथ बहिर्दद्याद् गृहेभ्यश्च समन्ततः // Mअर्क्P_२९.१९ //  
नक्तञ्चरेभ्यो भूतेभ्यो बलिमाकाशतो हरेत् /  
पितॄणां निर्वपेच्चैव दक्षिणाभिमुखस्थितः // Mअर्क्P_२९.२० //  
गृहस्थस्तत्परो भूत्वा सुसमाहितमानसः /  
ततस्तोयमुपादाय तेष्वेवाचमनाय वै // Mअर्क्P_२९.२१ //  
स्थानेषु निक्षिपेत् प्राज्ञस्तास्ता उद्दिश्य देवताः /  
एवं गृहबलिं कृत्वा गृहे हृहपतिः शुचिः // Mअर्क्P_२९.२२ //  
आप्यायनाय भूतानां कुर्यादुत्सर्गमादरात् /  
श्वभ्यश्च श्वपचेभ्यश्च वयोभ्यश्चावपेद् भुवि // Mअर्क्P_२९.२३ //  
वैश्वदेवं हि नामैतत् सायं प्रातरुदाहृतम् /

आचम्य च ततः कुर्यात् प्राज्ञो द्वारावलोकनम् // Mअर्क्P_२९.२४ //  
मुहूर्तस्याष्टमं भागमुदीक्ष्यो ऽप्यतिथिर्भवेत् /  
अतिथिं तत्र सम्प्राप्तमन्नाद्येनोदकेन च // Mअर्क्P_२९.२५ //  
सम्पूजयेद्यथाशक्ति गन्धपुष्पादिभिस्तथा /  
न मित्रमतिथिं कुर्यान्नैकग्रामनिवासिनम् // Mअर्क्P_२९.२६ //  
अज्ञातकुलनामानं तत्कालसमुपस्थितम् /  
बुभुक्षुमागतं श्रान्तं याचमानमकिञ्चनम् // Mअर्क्P_२९.२७ //  
ब्राह्मणं प्राहुरतिथिं स पूज्यः शक्तितो बुधैः /  
न पृच्छेद् गोत्रचरणं स्वाध्यायञ्चापि पण्डितः // Mअर्क्P_२९.२८ //  
शोभनाशोभनाकारं तं मन्येत प्रजापतिम् /  
अनित्यं हि स्थितो यस्मात् तस्मादतिथिरुच्यते // Mअर्क्P_२९.२९ //  
तस्मिंस्तृप्ते नृयज्ञोत्थादृणान्मुच्येद् गृहाश्रमी /  
तस्माद् अदत्त्वा यो भुङ्क्ते स्वयं किल्विषभुङ्नरः // Mअर्क्P_२९.३० //  
स पापं केवलं भुङ्क्ते पुरीषञ्चान्यजन्मनि /  
अतिथिर्यस्य भग्नाशो गृहात् प्रतिनिवर्तते // Mअर्क्P_२९.३१ //  
स दत्त्वा दुष्कृतं तस्मै पुण्यमादाय गच्छति /  
अप्यम्बुशाकदानेन यद्वाप्यश्नाति स स्वयम् // Mअर्क्P_२९.३२ //  
पूजयेत् तु नरः शक्त्या तेनैवातिथिमादरात् /  
कुर्याच्चाहरहः श्राद्धमन्नाद्येनोदकेन च // Mअर्क्P_२९.३३ //  
पितॄनुद्दिश्य विप्रांश्च भोजयेद्विप्रमेव वा /  
अन्नस्याग्रं तदुद्धृत्य ब्राह्मणायोपपादयेत् // Mअर्क्P_२९.३४ //  
भिक्षाञ्च याचतां दद्यात् परिव्राड्ब्रह्मचारिणाम् /  
ग्रासप्रमाणा भिक्षा स्यादग्रं ग्रासचतुष्टयम् // Mअर्क्P_२९.३५ //  
अग्रं चतुर्गुणं प्राहुर्हन्तकारं द्विजोत्तमाः /  
भोजनं हन्तकारं वा अग्रं भिक्षामथापि वा // Mअर्क्P_२९.३६ //  
अदत्त्वा तु न भोक्तव्यं यथाविभवमात्मनः /  
पूजयित्वातिथीनिष्टान् ज्ञातीन् बन्धूंस्तथार्थिनः // Mअर्क्P_२९.३७ //  
विकलान् बालवृद्धांश्च भोजयेच्चातुरांस्तथा /  
वाञ्छते क्षुत्परीतात्मा यच्चान्यो ऽन्नमकिञ्चनः // Mअर्क्P_२९.३८ //  
कुटुम्बिना भोजनीयः समर्थे विभवे सति /  
श्रीमन्तं ज्ञातिमासाद्य यो ज्ञातिरवसीदति // Mअर्क्P_२९.३९ //  
सीदता यद् कृतं तेन तत् पापं स समश्नुते /  
सायं चैव विधिः कार्यः सूर्योढं तत्र चातिथिम् // Mअर्क्P_२९.४० //  
पूजयीत यथाशक्ति शयनासनभोजनैः /  
एवमुद्दवहतस्तात ! गार्हस्थ्यं भारमाहितम् // Mअर्क्P_२९.४१ //

स्कन्धे विधाता देवाश्च पितरश्च महर्षयः /  
श्रेयो ऽभिवर्षिणः सर्वे तथैवातिथिबान्धवाः // Mअर्क्P_२९.४२ //  
पशुपक्षिगणास्तृप्ता ये चान्ये सूक्ष्मकीटकाः /  
गाथाश्चात्र महाभाग ! स्वयमत्रिरगायत // Mअर्क्P_२९.४३ //  
ता शृणुष्व महाभाग ! गृहस्थाश्रमसंस्थिताः /  
देवान् पितॄंश्चातिथींश्च तद्वत् सम्पूज्य बान्धवान् // Mअर्क्P_२९.४४ //  
जामयश्च गुरुञ्चैव गृहस्थो विभवे सति /  
श्वभ्यश्च श्वपचेभ्यश्च वयोभ्यश्चावपेद् भुवि // Mअर्क्P_२९.४५ //  
वैश्वदेवं हि नामैतत् कुर्यात् सायं तथा दिने /  
मांसमन्नं तथा शाकं गृहे यच्चोपसाधितम् /  
न च तत् स्वयमश्नीयाद्विधिवद्यन्न निर्वपेत् // Mअर्क्P_२९.४६ //

इति श्रीमार्कण्डेयपुराणे मदालसोपदेशो नामोनत्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




त्रिंशोऽध्यायः

मदालसोवाच

नित्यं नैमित्तकञ्चैव नित्यनैमित्तिकं तथा /  
गृहस्थस्य तु यत् कर्म तन्निशामय पुत्रक ! // Mअर्क्P_३०.१ //  
पञ्चयज्ञाश्रितं नित्यं यदेतत् कथितं तव /  
नैमित्तिकं तथैवान्यत् पुत्रजन्मक्रियादिकम् // Mअर्क्P_३०.२ //  
नित्यनैमित्तिकं ज्ञेयं पर्वश्राद्धादि पण्डितैः /  
तत्र नैमित्तिकं वक्ष्ये श्राद्धमभ्युदयं तव // Mअर्क्P_३०.३ //  
पुत्रजन्मनि यत्कार्यं जातकर्मसमं नरैः /  
विवाहादौ च कर्तव्यं सर्वं सम्यक् क्रिमोदितम् // Mअर्क्P_३०.४ //  
पितरश्चात्र सम्पूज्याः ख्याता नान्दीमुखास्तु ये /  
पिण्डांश्च दधिसंमिश्रान् दद्याद् यवसमन्वितान् // Mअर्क्P_३०.५ //  
उदङ्मुखः प्राङ्मुखो वा यजमानः समाहितः /  
वैश्वदेवविहीनं तत् केचिदिच्छन्ति मानवाः // Mअर्क्P_३०.६ //  
युग्माश्चात्र द्विजाः कार्यास्ते च पूज्याः प्रदक्षिणम् /

एतन्नैमित्तिकं वृद्धौ तथान्यच्चौर्ध्वदेहिकम् // Mअर्क्P_३०.७ //  
मृताहनि च कर्तव्यमेकोद्दिष्टं शृणुष्व तत् /  
दैवहीनं तथा कार्यं तथैवैकपवित्रकम् // Mअर्क्P_३०.८ //  
आवाहनं न कर्तव्यमग्नौकरणवर्जितम् /  
प्रेतस्य पिण्डमेकञ्च दद्यादुच्छिष्टसन्निधौ // Mअर्क्P_३०.९ //  
तिलोदकं चापसव्यं तन्नामस्मरणान्वितम् /  
अक्षय्यममुकस्येति स्थाने विप्रविसर्जने // Mअर्क्P_३०.१० //  
अभिरण्यतामिति ब्रूयाद् ब्रूयुस्ते ऽभिरताः स्म ह /  
प्रतिमासं भवेदेतत् कार्यमा वत्सरं नरैः // Mअर्क्P_३०.११ //  
अथ संवत्सरे पूर्णे यदा वा क्रियते नरैः /  
सपिण्डीकरणं कार्यं तस्यापि विधिरुच्यते // Mअर्क्P_३०.१२ //  
तच्चापि दैवरहितमेकार्घ्यैकपवित्रकम् /  
नैवाग्नौकरणं तत्र तच्चावाहनवर्जितम् // Mअर्क्P_३०.१३ //  
अपसव्यञ्च तत्रापि भोजयेदयुजो द्विजान् /  
विशेषस्तत्र चान्यो ऽस्ति प्रतिमासं क्रियाधिकः // Mअर्क्P_३०.१४ //  
तं कथ्यमानमेकाग्रो वदन्त्या मे निशामय /  
तिलगन्धोदकैर्युक्तं तत्र पात्रचतुष्टयम् // Mअर्क्P_३०.१५ //  
कुर्यात् पितॄणां त्रितयमेकं प्रेतस्य पुत्रक /  
पात्रत्रये प्रेतपात्रमर्घ्यञ्चैव प्रसेचयेत् // Mअर्क्P_३०.१६ //  
ये समाना इति जपन् पूर्ववच्छेषमाचरेत् /  
स्त्रीणामप्येवमेवैतदेकीद्दिष्टमुदाहृतम् // Mअर्क्P_३०.१७ //  
सपिण्डीकरणं तासां पुत्राभावे न विद्यते /  
प्रतिसंवत्सरं कार्यमेकोद्दिष्टं नरैः स्त्रियाः // Mअर्क्P_३०.१८ //  
मृताहनि यथान्यायं नृणां यद्वदिहोदितम् /  
पुत्राभावे सपिण्डास्तु तदभावे सहोदकाः // Mअर्क्P_३०.१९ //  
मातुः सपिण्डा ये च स्युर्ये च मातुः सहोदकाः /  
कुर्युरेनं विधिं सम्यगपुत्रस्य सुतासुतः // Mअर्क्P_३०.२० //  
कुर्युर्मातामहायैवं पुत्रिकास्तनयास्तथा /  
द्व्यामुष्यायणसंज्ञास्तु मातामहपितामहान् // Mअर्क्P_३०.२१ //  
पूजयेयुर्यथान्यायं श्राद्धैर्नैमित्तिकैरपि /  
सर्वाभावे स्त्रियः कुर्युः स्वभर्तॄणाममन्त्रकम् // Mअर्क्P_३०.२२ //  
तदभावे च नृपतिः कारयेत् स्वकुटुम्बिना /  
तज्जातीयैर्नरैः सम्याग् दाहाद्याः सकलाः क्रियाः // Mअर्क्P_३०.२३ //  
सर्वेषामेव वर्णानां बान्धवो नृपतिर्यतः /  
एतास्ते कथिता वत्स ! नित्यनैमित्तकास्तथा // Mअर्क्P_३०.२४ //  
क्रियां श्राद्धाश्रयामन्यां नित्यनैमित्तिकीं शृणु /  
दर्शस्तत्र निमित्तं वै कालश्चन्द्रक्षयात्मकः /  
नित्यातां नियतः कालस्तस्याः संसूचयत्यथ // Mअर्क्P_३०.२५ //

इति श्रीमार्कण्डेयपुराणे अलर्कानुशासने नैमित्तिकादिश्राद्धकल्पो नाम त्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकत्रिंशोऽध्यायः

मदालसोवाच

सपिण्डीकरणादूर्ध्वं पितुर्यः प्रपितामहः /  
स तु लेपभुजो याति प्रलुप्तः पितृपिण्डतः // Mअर्क्P_३१.१ //  
तेषामन्यश्चतुर्थो यः पुत्रलेपभुजान्नभुक् /  
सो ऽपि सम्बन्धतो हीनमुपभोगं प्रपद्यते // Mअर्क्P_३१.२ //  
पिता पितामहश्चैव तथैव प्रपितामहः /  
पिण्डसम्बन्धिनो ह्येते विज्ञेयाः पुरुषास्त्रयः // Mअर्क्P_३१.३ //  
तेपसम्बन्धिनश्चान्ये पितामहपितामहात् /  
प्रभृत्युक्तास्त्रयस्तेषां यजमानश्च सप्तमः // Mअर्क्P_३१.४ //  
इत्येष मु नभिः प्रोक्तः सम्बन्धः साप्तपौरुषः /  
यजमानात् प्रभृत्यूर्ध्वमनुलेपभुजस्तथा // Mअर्क्P_३१.५ //  
ततो ऽन्ये पूर्वजाः सर्वे ये चान्ये नरकौकसः /  
ये च तिर्यक्त्वमापन्ना ये च भूतादिसंस्थिताः // Mअर्क्P_३१.६ //  
तान् सर्वान् यजमानो वै श्राद्धं कुर्वन् यथाविधि /  
समाप्याययते वत्स ! येन येन शृणुष्व तत् // Mअर्क्P_३१.७ //  
अन्नप्रकिरणं यत् तु मनुष्यैः क्रियते भुवि /  
तेन तृत्पिमुपायान्ति ये पिशाचत्वमागताः // Mअर्क्P_३१.८ //  
यदम्बु स्त्रानवस्त्रोत्थं भूमौ पतति पुत्रक ! /  
तेन ये तरुतां प्राप्तास्तेषां तृप्तिः प्रजायते // Mअर्क्P_३१.९ //  
यास्तु गात्राम्बुकणिकाः पतन्ति धरणीतले /  
ताभिराप्यायनं तेषां ये देवत्वं कुले गताः // Mअर्क्P_३१.१० //  
उद्धृतेष्वथ पिण्डेषु याश्चान्नकणिका भुवि /  
ताभिराप्यायनं प्राप्ता ये तिर्यकत्वं कुले गताः // Mअर्क्P_३१.११ //  
ये वादग्धाः कुले बालाः क्रियायोग्या ह्यसंस्कृताः /  
विपन्नास्ते ऽन्नविकिर-संमार्जनजलाशिनः // Mअर्क्P_३१.१२ //  
भुक्त्वा चाचामतां यच्च जलं यच्चाङ्घ्रिसेचने /  
ब्राह्मणानां तथैवान्ये तेन तृप्तिं प्रयान्ति वै // Mअर्क्P_३१.१३ //  
एवं यो यजमानस्य यश्च तेषां द्विजन्मनाम् /  
कश्चिज्जलान्नविक्षेपः शुचिरुच्छिष्ट एव वा // Mअर्क्P_३१.१४ //  
तेनान्ये तत्कुले तत्र तत्तद्योन्यन्तरं गताः /  
प्रयान्त्याप्यायनं वत्स ! सम्यक् श्राद्धक्रियावताम् // Mअर्क्P_३१.१५ //  
अन्यायोपार्जितैरर्थैर्यच्छ्राद्धं क्रियते नरैः /  
तृप्यन्ते तेन चाण्डालपुक्कसाद्यासु योनिषु // Mअर्क्P_३१.१६ //  
एवमाप्यायनं वत्स ! बहूनामिह बान्धवैः /  
श्राद्धं कुर्वदिभरन्नाम्बुबिन्दुक्षेपेण जायते // Mअर्क्P_३१.१७ //  
तस्माच्छ्राद्धं नरो भक्त्या शाकैरपि यथाविधि /  
कुर्वोत कुर्वतः श्राद्धं कुले कश्चिन्न सीदति // Mअर्क्P_३१.१८ //  
तस्य कालानहं वक्ष्ये नित्यनैमित्तिकात्मकान् /  
विधिना येन च नरैः क्रियते तन्निबोध मे // Mअर्क्P_३१.१९ //  
कार्यं श्राद्धममावास्यां मासि मास्युडुपक्षये /  
तथाष्टकास्वप्यवश्यमिच्छाकालं निबोध मे // Mअर्क्P_३१.२० //  
विशिष्टब्राह्मणप्राप्तौ सूर्येन्दुग्रहणे ऽयने /  
विषुवे रविसंक्रान्तौ व्यतिपाते च पुत्रक // Mअर्क्P_३१.२१ //  
श्राद्धार्हद्रव्यसम्प्राप्तौ तथा दुःस्वप्नदर्शने /  
जन्मर्क्षग्रहपीडासु श्राद्धं कुर्वोत चेच्छया // Mअर्क्P_३१.२२ //  
विशिष्टः श्रोत्रियो योगी वेदविज्ज्येष्ठसामगः /  
त्रिणाचिकेतस्त्रिमधुस्त्रिसुपर्णः षडङ्गवित् // Mअर्क्P_३१.२३ //  
दौहित्रऋत्विग्जामातृस्वस्त्रीयाः श्वशुरस्तथा /  
पञ्चाग्निकर्मनिष्ठश्च तपोनिष्ठो ऽथ मातुलः // Mअर्क्P_३१.२४ //  
मातापितृपराश्चैव शिष्यसम्बन्धिबान्धवाः /  
एते द्विजोत्तमाः श्राद्धे समस्ताः केतनक्षमाः // Mअर्क्P_३१.२५ //  
अवकीर्णो तथा रोगी न्यूने चाङ्गे तथाधिके /  
पौनर्भवस्तथा काणः कुण्डो गोलो ऽथ पुत्रक // Mअर्क्P_३१.२६ //  
मित्रध्रुक् कुनखी क्लीबः श्यावदन्तो निराकृतिः /  
अबिशस्तस्तु तातेन पिशुनः सोमविक्रयी // Mअर्क्P_३१.२७ //  
कन्यादूषयिता वैद्यो गुरुपित्रोस्तथोज्झकः /  
भृतकाध्यापको ऽमित्रः परपूर्वापतिस्तथा // Mअर्क्P_३१.२८ //  
वेदोज्झो ऽथाग्निसन्त्यागी वृषलीपतिदूषितः /  
तथान्ये च विकर्मस्था वर्ज्याः पित्र्येषु वै द्विजाः // Mअर्क्P_३१.२९ //  
निमन्त्रयेत पूर्वेद्युः पूर्वोक्तान् द्विजसत्तमान् /  
दैवे नियोगे पित्र्ये च तांस्तथैवोपकल्पयेत् // Mअर्क्P_३१.३० //  
तैश्च संयतिभिर्भाव्यं यश्च श्राद्धं करिष्यति /  
श्राद्धं दत्त्वा च भुक्त्वा च मैथुनं यो ऽनुगच्छति // Mअर्क्P_३१.३१ //  
पितरस्तु तयोर्मासं तस्मिन रेतसि शेरते /  
गत्वा च योषितं श्राद्धे यो भुङ्क्ते यश्च गच्छति // Mअर्क्P_३१.३२ //  
रेतोमूत्रकृताहारास्तन्मासं पितरस्तयोः /  
तस्मात्तु प्रथमं कार्यं प्राज्ञेनोपनिमन्त्रणम् // Mअर्क्P_३१.३३ //  
अप्राप्तौ तद्दिने चापि वर्ज्या योषित्प्रसङ्गिनः /  
भिक्षार्थमागतान् वापि काले संयमिनो यतीन् // Mअर्क्P_३१.३४ //  
भोजयेत् प्रणिपाताद्यैः प्रासाद्य यतमानसः /  
यथैव शुक्लपक्षाद्वै पितॄणामसितः प्रियः // Mअर्क्P_३१.३५ //  
तथापराह्नः पूर्वाह्नात् पितॄणामतिरित्यते /  
संपूज्य स्वागतेनैतानभ्युपेतान् गृहे द्विजान् // Mअर्क्P_३१.३६ //  
पवित्रपाणिराचान्तानासनेषूपवेशयेत् /  
पितॄणामयुजः कामं युग्मान् दैवे द्विजोत्तमान् // Mअर्क्P_३१.३७ //  
एकैकं वा पितॄणाञ्च देवानाञ्च स्वशक्तितः /  
तथा मातामहानाञ्च तुल्यं वा वैश्वदेविकम् // Mअर्क्P_३१.३८ //  
पृथक् तयोस्तथा चान्ये केचिदिच्छन्ति मानवाः /  
प्राङ्मुखान्दैवसङ्कल्पान् पैत्र्यान् कुर्यादुदङ्मुखान् // Mअर्क्P_३१.३९ //  
तथैव मातामहानां विधिरुक्तो मनीषिभिः /  
विष्टरार्थे कुशान् दत्त्वा पूज्य चार्घ्यादिना बुधः // Mअर्क्P_३१.४० //  
पवित्रकादि वै दत्त्वा तेभ्यो ऽनुज्ञामवाप्य च /  
कुर्यादावाहनं प्राज्ञो देवानां मन्त्रतो द्विजः // Mअर्क्P_३१.४१ //  
यवाम्भोभिस्तथा चार्घ्यं दत्त्वा वै वैश्वदेविकम् /  
गन्धमाल्याम्बुधूपञ्च दत्त्वा सम्यक् सदिपकम् // Mअर्क्P_३१.४२ //  
अपसव्यं पितॄणाञ्च सर्वमेवोपकल्पयेत् /  
दर्भांश्च द्विगुणान् दत्त्वा तेभ्यो ऽनुज्ञामवाप्य च // Mअर्क्P_३१.४३ //  
मन्त्रपूर्वं पितॄणाञ्च कुर्यादावाहनं बुधः /  
अपसव्यं तथा चार्घ्यं यवार्थञ्च तथा तिलैः // Mअर्क्P_३१.४४ //  
निष्पादयेन्महाभाग ! पितॄणं प्रीणने रतः /  
अग्नौ कार्यमनुज्ञातः कुरुष्वेति ततो द्विजैः // Mअर्क्P_३१.४५ //  
जुहुयाद्व्यञ्जनक्षारवर्ज्यमन्नं यथाविधि /  
अग्नये कव्यवाहाय स्वहेति प्रथमाहुतिः // Mअर्क्P_३१.४६ //  
सोमाय वै पितृमते स्वाहेत्यन्या तथा भवेत् /  
यमाय प्रेतपतये स्वाहेति त्रितयाहुतिः // Mअर्क्P_३१.४७ //  
हुतावशिष्टं दद्याच्च भाजनेषु द्विजन्मनाम् /  
भाजनालम्भनं कृत्वा दद्याच्चान्नं यथाविधि // Mअर्क्P_३१.४८ //  
यथा सुखं जुषध्वं भो इति वाच्यमनिष्ठुरम् /  
भुञ्जीरंश्च ततस्ते ऽपि तच्चित्ता मौनिनः सुखम् // Mअर्क्P_३१.४९ //  
यद्यदिष्टचतमं तेषां तत्तदन्नमसत्वरम् /  
अक्रुध्यंश्च नरो दद्यात् सम्भवेन प्रलोभयन् // Mअर्क्P_३१.५० //  
रक्षोघ्रांश्च जपेन्मन्त्रांस्तिलैश्च विकिरेन्महीम् /  
सिद्धार्थकैश्च रक्षार्थं श्राद्धं हि प्रचुरच्छलम् // Mअर्क्P_३१.५१ //  
पृष्टैस्तृप्तैश्च तृप्ताः स्थ तृप्ताः स्म इति वादिभिः /  
अनुज्ञातो नरस्त्वन्नं प्रकिरेत् भुवि सर्वतः // Mअर्क्P_३१.५२ //  
तद्वदाचमनार्थाय दद्यादापः सकृत् सकृत् /  
अनुज्ञाञ्च ततः प्राप्य यतवाक्कायमानसः // Mअर्क्P_३१.५३ //  
सतिलेन ततो ऽन्नेन पिण्डान् सव्येन पुत्रक ! /  
पितनुद्दिश्य दर्भेषु दद्यादुच्छिष्टसन्निधौ // Mअर्क्P_३१.५४ //  
पितृतीर्थेन तोयञ्च दद्यात्तेभ्यः समाहितः /  
पितॄनिद्दिश्य यद्भक्त्या यजमानो नृपात्मज // Mअर्क्P_३१.५५ //  
तद्वन्मातामहानाञ्च दत्त्वा पिण्डान् यथाविधि /  
गन्धमाल्यादिसंयुक्तं दद्यादाचमनं ततः // Mअर्क्P_३१.५६ //  
दत्त्वा च तक्षिणां शक्त्या सुस्वधास्त्विति तान् वदेत् /  
तैश्च तुष्टैस्तथेत्युक्त्वा वाचयेद्वैश्वदेविकान् // Mअर्क्P_३१.५७ //  
प्रीयन्तामिति भद्रं वो विश्वेदेवा इतीरयेन् /  
तथेति चोक्ते तैर्विप्रैः प्रार्थनीयास्तदाशिषः // Mअर्क्P_३१.५८ //  
विसर्जयेत् प्रियाण्युक्त्वा प्रणिपत्य च भक्तितः /  
आद्वारमनुगच्छेच्चागच्छेच्चानुप्रमोदितः // Mअर्क्P_३१.५९ //  
ततो नित्यक्रियां कुर्याद् भोजयेच्च तथातिथीन् /  
नित्यक्रियां पितॄणाञ्च केचिदिच्छन्ति सत्तमाः // Mअर्क्P_३१.६० //  
न पितॄणान्तथैवान्ये शेषं पूर्ववदाचरेत् /  
पृथक् पाकेन नेत्यन्ये केचित् पूर्वञ्च पूर्ववत् // Mअर्क्P_३१.६१ //  
ततस्तदन्नं भुञ्जीत सह भृत्यादिभिर्नरः /  
एवं कुर्वोत धर्मज्ञः श्राद्धं पित्र्यं समाहितः // Mअर्क्P_३१.६२ //  
यथा वा द्विजमुख्यानां परितोषो ऽभिजायते /  
त्रीणि श्राद्धे पवित्राणि दौहित्रं कुतपस्तिलाः // Mअर्क्P_३१.६३ //  
वर्ज्यानि चाहुर्विप्रेन्द्र ! कोपो ऽध्वगमनं त्वरा /  
राजतञ्च तथा पात्रं शस्तं श्राद्धेषु पुत्रक ! // Mअर्क्P_३१.६४ //  
रजतस्य तथा कार्यं दर्शनं दानमेव वा /  
राजते हि स्वधा दुग्धा पितृभिः श्रूयते मही /  
तस्मात् पितॄणां रजतमभीष्टं प्रीतिवर्धनम् // Mअर्क्P_३१.६५ //

इति श्रीमार्कण्डेयपुराणे ऽलर्कानुशासने पार्वणश्राद्धकल्पोनाम एकत्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्वात्रिंशोऽध्यायः

मदालसोवाच

अतः परं शृणुष्वेमं पुत्र ! भक्त्या यदाहृतम् /  
पितॄणां प्रीतये यद्वा वर्ज्यं वा प्रीतिकारकम् // Mअर्क्P_३२.१ //  
मासं पितॄणां तृप्तिश्च हविष्यान्नेन जायते /  
मासद्वयं मत्स्यमांसैस्तृप्तिं यान्ति पितामहाः // Mअर्क्P_३२.२ //  
त्रीन् मासान् हारिणां मांसं विज्ञेयं पितृतृप्तये /  
चतुर्मासांस्तु पुष्णाति शशस्य पिशितं पितॄन् // Mअर्क्P_३२.३ //  
शाकुनं पञ्च वै मासान् षण्मासान् शूकरामिषम् /  
छागलं सप्त वै मासानैणेयञ्चाष्टमासिकीम् // Mअर्क्P_३२.४ //  
करोति तृप्तिं नव वै रुरोर्मांसं न संशयः /  
गवयस्यामिषं तृप्तिं करोति दशमासिकीम् // Mअर्क्P_३२.५ //  
तथैकादशमासंस्तु औरभ्रं पितृतृप्तिदम् /  
संवत्सरं तथा गव्यं पयः पायसमेव वा // Mअर्क्P_३२.६ //  
वाध्रीणसामिषं लौहं कालशाकन्तथा मधु /  
दौहित्रामिषमन्यच्च यच्चान्यत् स्वकुलोद्भवैः // Mअर्क्P_३२.७ //  
अनन्तां वै प्रयच्छन्ति तृप्तिं गौरीसुतस्तथा /  
पितॄणां नात्र सन्देहो गायाश्राद्धञ्च पुत्रक // Mअर्क्P_३२.८ //  
श्यामाकराजश्यामाकौ तद्वच्चैव प्रसातिकाः /  
नीवाराः पौष्कलाश्चैव धान्यानां पितृतृप्तये // Mअर्क्P_३२.९ //  
यवव्रीहिसगोधूमतिला मुद्गाः ससर्षपाः /  
प्रियङ्गवः कोविदारा निष्पावाश्चातिशोभनाः // Mअर्क्P_३२.१० //  
वर्ज्या मर्कटकाः श्राद्धे राजमाषास्तथाणवः /  
विप्राषिका मसूराश्च श्राद्धकर्मणि गर्हिताः // Mअर्क्P_३२.११ //  
लशुनं गृञ्जनञ्चैव पलाण्डं,पिण्डमूलकम् /  
करम्भं यानि चान्यानि हीनानि रसवर्णतः // Mअर्क्P_३२.१२ //  
गान्धारिकामलाबूनि लवणान्यूषराणि च /  
आरक्ता ये च निर्यासाः प्रत्यक्षलवणानि च // Mअर्क्P_३२.१३ //  
वर्ज्यान्येतानि वै श्राद्धे यच्च वाचा न शस्यते /  
यच्चोत्कोचादिना प्राप्तं पतिताद्यदुपार्जितम् // Mअर्क्P_३२.१४ //  
अन्यायकन्याशुल्कोत्थं द्रव्यञ्चात्र विगर्हितम् /  
दुर्गन्धि फेनिलञ्चाम्बु तथैवाल्पतरोदकम् // Mअर्क्P_३२.१५ //  
न लभेद्यत्र गौस्तृप्तिं नक्तं यच्चाप्युपाहृतम् /  
यन्न सर्वापचोत्सृष्टं यच्चाभोज्यं निपानजम् // Mअर्क्P_३२.१६ //  
तद्वर्ज्यं सलिलं तात ! सदैव पितृकर्मणि /  
मार्गमाविकमौष्ट्रञ्च सर्वमैकशफञ्च यत् // Mअर्क्P_३२.१७ //  
माहिषञ्चामरञ्चैव धेन्वा गोश्चाप्यनिर्दशम् /  
पित्रर्थं मे प्रयच्छस्वेत्युक्त्वा यच्चाप्युपाहृतम् // Mअर्क्P_३२.१८ //  
वर्जनीयं सदा सदिभस्तत्पयः श्राद्धकर्मणि /  
वर्ज्या जन्तुमती रूक्षा क्षितिः प्लुष्टा तथाग्निना // Mअर्क्P_३२.१९ //  
अनिष्टदुष्टशब्दोग्रदुर्गन्धा चात्र कर्मणि /  
कुलापमानकाः श्राद्धे व्यायुज्य कुलहिंसकाः // Mअर्क्P_३२.२० //  
नग्नाः पातकिनश्चैव हन्युर्दृष्ट्या पितृक्रियाम् /  
अपुमानपविद्धश्च कुक्कुटो ग्रामशूकरः // Mअर्क्P_३२.२१ //  
श्वा चैव हन्ति श्राद्धानि यातुधानाश्च दर्शनात् /  
तस्मात् सुसंवृतो दद्यात्तिलैश्चावकिरन्महीम् // Mअर्क्P_३२.२२ //  
एवं रक्षा भवेच्छ्राद्धे कृता तातोभयोरपि /  
शावसूतकसंस्पृष्टं दीर्घरोगिभिरेव च // Mअर्क्P_३२.२३ //  
पतितैर्मलिनैश्चैव न पुष्णाति पितामहान् /  
वर्जनीयं तथा श्राद्धे तथोदक्याश्च दर्शनम् // Mअर्क्P_३२.२४ //  
मुण्डशौण्डसमाभ्यासो यजमानेन यादरात् /  
केशकीटावपन्नञ्च तथाश्वभिरवेक्षितम् // Mअर्क्P_३२.२५ //  
पूति पर्युषितञ्चैव वार्ताक्यभिषवांस्तथा /  
वर्जनीयानि वै श्राद्धे यच्च वस्त्रानिलाहतम् // Mअर्क्P_३२.२६ //  
श्रद्धया परया दत्तं पितॄणां नामगोत्रतः /  
यदाहारास्तु ते जातास्तदाहारत्वमेति तत् // Mअर्क्P_३२.२७ //  
तस्मात् श्रद्धावता पात्रे यच्छस्तं पितृकर्मणि /  
यथावच्चैव दातव्यं पितॄणां तृप्तिमिच्छता // Mअर्क्P_३२.२८ //  
योगिनश्च सदा श्राद्धे भोजनीया विपश्चिता /  
योगाधारा हि पिररस्तस्मात् तान् पूजयेत् सदा // Mअर्क्P_३२.२९ //  
ब्राह्मणानां सहस्रेभ्यो योगी त्वग्राशनी यदि /  
यजमानञ्च भोक्तॄंश्च नौरिवाम्भसि तारयेत् // Mअर्क्P_३२.३० //  
पितृगाथास्तथवात्र गीयन्ते ब्रह्मवादिभिः /  
या गीताः पितृभिः पूर्वमैलस्यासीन्महीपतेः // Mअर्क्P_३२.३१ //  
कदा नः सन्ततावग्र्यः कस्यचिद् भविता सुतः /  
यो योगिभुक्तशोषान्नो भुवि पिण्डं प्रदास्यति // Mअर्क्P_३२.३२ //  
गयायामथवा पिण्डं खड्गमांसं महाहविः /  
कालशाकं तिलाढ्यं वा कृसरं मासतृप्तये // Mअर्क्P_३२.३३ //  
वैश्वदेवञ्च सौम्यञ्च खड्गमांसं परं हविः /  
विषाणवर्ज्यखड्गाप्त्या आसूर्यञ्चाश्नुवामहे // Mअर्क्P_३२.३४ //  
दद्यात् श्राद्धं त्रयोदश्यां मघासु च यथाविधि /  
मधुसर्पिः समायुक्तं पायसं दक्षिणायने // Mअर्क्P_३२.३५ //  
तस्मात् सम्पूजयेत् भक्त्या स्वपितॄन् पुत्र मानवः /  
कामानभीप्सन् सकलान् पापाच्चात्मविमोचनम् // Mअर्क्P_३२.३६ //  
वसून् रुद्रांस्तथादित्यान्नक्षत्रग्रहतारकाः /  
प्रीणयन्ति मनुष्याणां पितरः श्राद्धतर्पिताः // Mअर्क्P_३२.३७ //  
आयुः प्रज्ञां धनं विद्यां स्वर्गं मोक्षं सुखानि च /  
प्रयच्छन्ति तथा राज्यं पितरः श्राद्धतर्पिताः // Mअर्क्P_३२.३८ //  
एतत् ते पुत्र ! कथितं श्राद्धकर्म यथोदितम् /  
काम्यानां श्रूयतां वत्स ! श्राद्धानां तिथिकीर्तनम् // Mअर्क्P_३२.३९ //

इति श्रीमार्कण्डेयपुराणे श्राद्धकल्पो नाम द्वात्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





त्रयस्त्रिंशोऽध्यायः

मदालसोवाच

प्रतिपद्धनलाभाय द्वितीया द्विपदप्रदा /  
वरार्थिनी तृतीया तु चतुर्थो शत्रुनाशिनी // Mअर्क्P_३३.१ //  
श्रियं प्राप्रोति पञ्चम्यां षष्ठ्यां पूज्यो भवेन्नरः /  
गणाधिपत्यं सप्तम्यामष्टम्यां वृद्धिमुत्तमाम् // Mअर्क्P_३३.२ //  
स्त्रियो नवम्यां प्राप्रोति दशम्यां पूर्णकामताम् /  
वेदांस्तथाप्नुयात् सर्वानेकादश्यां क्रियापरः // Mअर्क्P_३३.३ //  
द्वादश्यां जयलाभञ्च प्राप्रोति पितृपूजकः /  
प्रजां मेधां पशुं वृद्धिं स्वतन्त्र्यं पुष्टमुत्तमाम् // Mअर्क्P_३३.४ //  
दीर्घमायुरथैश्वर्यं कुर्वाणस्तु त्रयोदशीम् /  
अवाप्रोति न सन्देहः श्राद्धं श्रद्धापरो नरः // Mअर्क्P_३३.५ //  
यथासम्भावितान्नेन श्राद्धसम्पत्समन्वितः /  
युवानः पितरो यस्य मृताः शस्त्रेण वा हताः // Mअर्क्P_३३.६ //  
तेन कार्यं चतुर्दश्यां तेषां प्रीतिमभीप्सता /  
श्राद्धं कुर्वन्नमावास्यां यत्नेन पुरुषः शुचिः // Mअर्क्P_३३.७ //  
सर्वान् कामानवाप्रोति स्वर्गञ्चानन्तमश्नुते /  
कुत्तिकासु पितॄनर्च्य स्वर्गमाप्रोति मानवः // Mअर्क्P_३३.८ //  
अपत्यकामो रोहिण्यां सौम्ये चौजस्वितां लभेत् /  
शौर्यमार्द्रासु चाप्रोति क्षेत्रादि च पुनर्वसौ // Mअर्क्P_३३.९ //  
पुष्टिं पुष्ये सदाभ्यर्च्य आश्लेषासु वरान् सुतान् /  
मघासु स्वजनश्रैष्ठ्यं सौभाग्यं फाल्गुनीषु च // Mअर्क्P_३३.१० //  
प्रदानशीलो भवति सापत्यश्चोत्तरासु च /  
प्रयाति श्रेष्ठतां सत्यं हस्ते श्राद्धप्रदो नरः // Mअर्क्P_३३.११ //  
रूपयुक्तश्च चित्रासु तथापत्यान्यवाप्नुयात् /  
वाणिज्यलाभदा स्वातिर्विशाखा पुत्रकामदा // Mअर्क्P_३३.१२ //  
कुर्वन्तश्चानुराधासु लभन्ते चक्रावर्तिताम् /  
आधिपत्यञ्च ज्येष्ठासु मूले चारोग्यमुत्तमम् // Mअर्क्P_३३.१३ //  
आषाढासु यशः प्राप्तिरुत्तरासु विशोकता /  
श्रवणे च शुभान् लोकान् धनिष्ठासु धनं महत् // Mअर्क्P_३३.१४ //  
वेदवित्त्वमभिजिति भिषक्सिद्धन्तु वारुणे /  
अजाविकं प्रौष्ठपदे विन्देद् गास्तु तथोत्तरे // Mअर्क्P_३३.१५ //  
रेवतीषु तथा कुप्यमश्विनीषु तुरङ्गमान् /  
श्राद्धं कुर्वंस्तथाप्रोति भरणीष्वायुरुत्तमम् /  
तस्मात् काम्यानि कुर्वोत ऋक्षेष्वेतेषु तत्त्ववित् // Mअर्क्P_३३.१६ //

इति श्रीमार्कण्डेयपुराणे काम्यश्राद्धफलकथनं नाम त्रयस्त्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चतुस्त्रिंशोऽध्यायः

मदालसोवाच

एवं पुत्र ! गृहस्थेन देवताः पितरस्तथा /  
संपूज्या हव्यकव्याभ्यामन्नेनातिथिबान्धवाः // Mअर्क्P_३४.१ //  
भूतानि भृत्याः सकलाः पशुपक्षिपिपीलिकाः /  
भिक्षवो याचमानाश्च ये चान्ये वसता गृहे // Mअर्क्P_३४.२ //  
सदाचारवता तात ! साधुना गृहमेधिना /  
पापं भुङ्क्ते समुल्लङ्घ्य नित्यनैमित्तिकीः क्रियाः // Mअर्क्P_३४.३ //

अलर्क उवाच

कथितं मे त्वया मातर्नित्य नैमित्तिकञ्च यत् /  
नित्यनैमित्तिकञ्चैव त्रिविधं कर्म पौरुषम् // Mअर्क्P_३४.४ //  
सदाचारमहं श्रोतुमिच्छामि कुलनन्दिनि /  
यत् कुर्वन् सुखमाप्रोति परत्रेह च मानवः // Mअर्क्P_३४.५ //

मदालसोवाच

गृहस्थेन सदा कार्यमाचारपरिपालनम् /  
न ह्याचारविहीनस्य सुखमत्र परत्र वा // Mअर्क्P_३४.६ //  
यज्ञदानतपांसीह पुरुषस्य च भूतये /  
भवन्ति यः सदाचारं समुल्लङ्घ्य प्रवर्तते // Mअर्क्P_३४.७ //  
दुराचारो हि पुरुषो नेहायुर्विन्दते महत् /  
कार्यो यत्नः सदाचारे आचारो हन्त्यलक्षणम् // Mअर्क्P_३४.८ //  
तस्य स्वरूपं वक्ष्यामि सदाचारस्य पुत्रक /  
तन्ममैकमनाः श्रुत्वा तथैव परिपालय // Mअर्क्P_३४.९ //  
त्रिवर्गसाधने यत्नः कर्तव्यो गृहमेधिना /  
तत्संसिद्धो गृहस्थस्य सिद्धिरत्र परत्र च // Mअर्क्P_३४.१० //  
पादेनार्थस्य पारत्र्यं कुर्यात् सञ्चयमात्मवान् /  
अर्धेन चात्मभरणन्नित्यनैमित्तिकान्वितम् // Mअर्क्P_३४.११ //  
पादञ्चात्मार्थमायस्य मूलभूतं विवर्धयेत् /  
एवमाचरतः पुत्र ! अर्थः साफल्यमर्हति // Mअर्क्P_३४.१२ //  
तद्वत् पापनिषेधार्थं धर्मः कार्यो विपश्चिता /  
परत्रार्थं तथैवान्यः काम्यो ऽत्रैव फलप्रदः // Mअर्क्P_३४.१३ //  
प्रत्यवायभयात् काम्यस्तथान्यश्चाविरोधवान् /

द्विधा कामो ऽपि गदितस्त्रिवर्गस्याविरोधतः // Mअर्क्P_३४.१४ //  
परम्परानुबन्धांश्च धर्मादींस्तान् शृणुष्व मे // Mअर्क्P_३४.१५ //  
धर्मो धर्मानुबन्धार्थो धर्मो नात्मार्थबाधकः /  
उभाभ्याञ्च द्विधा कामस्तेन तौ च द्विधा पुनः // Mअर्क्P_३४.१६ //  
बाह्मे मुहूर्ते बुध्येत धर्मार्थौ चापि चिन्तयेत् /  
समुत्थाय तथाचम्य प्राङ्मुखो नियतः शुचिः // Mअर्क्P_३४.१७ //  
पूर्वां सन्ध्यां सनक्षत्रां पश्चिमां सदिवाकराम् /  
उपासीत यथान्यायं नैनां जह्यादनापदि // Mअर्क्P_३४.१८ //  
असत्प्रलापमनृतं वाक्पारुष्यञ्च वर्जयेत् /  
असच्छास्त्रमसद्वादमसत्सेवाञ्च पुत्रक ! // Mअर्क्P_३४.१९ //  
सायं प्रापतस्तथा होमं कुर्वोत नियतात्मवान् /  
नोदयास्तमने बिम्बमुदीक्षेत विवस्वतः // Mअर्क्P_३४.२० //  
केशप्रसाधनादर्शदर्शनं दन्तधावनम् /  
पूर्वाह्न एव कार्याणि देवतानाञ्च तर्पणम् // Mअर्क्P_३४.२१ //  
ग्रामावसथतीर्थानां क्षेत्राणाञ्चैव वर्त्मनि /  
विण्मूत्रं नानुतिष्ठेत न कृष्टे न च गोव्रजे // Mअर्क्P_३४.२२ //  
नग्नां परस्त्रियं नेक्षेन्न पश्येदात्मनः सकृत् /  
उदक्या दर्शनां स्पर्शो वर्ज्यं सम्भाषणन्तथा // Mअर्क्P_३४.२३ //  
नाप्सु मूत्रं पुरीषं वा मैथुनं वा समाचरेत् /  
नाधितिष्ठेच्छकृन्मूत्रकेशभस्मकपालिकाः // Mअर्क्P_३४.२४ //  
तुषाङ्गारास्थिशीर्णानि रज्जुवस्त्रादिकानि च /  
नाधितिष्ठेत्तथा प्राज्ञः पथि चैवन्तथा भुवि // Mअर्क्P_३४.२५ //  
पितृदेवमनुष्याणां भूतानाञ्च तथार्च्चनम् /  
कृत्वा विभवतः पश्चाद् गृहस्थो भोक्तुमर्हति // Mअर्क्P_३४.२६ //  
प्राङ्मुखोदङ्मुखो वापि स्वाचान्तो वाग्यतः शुचिः /  
भुञ्जीतान्नञ्च तच्चित्तो ह्यन्तर्जानुः सदा नरः // Mअर्क्P_३४.२७ //  
उपगातादृते दोषं नान्यस्योदीरयेद् बुधः /  
प्रत्यक्षलवणं वर्ज्यमन्नमत्युष्णमेव च // Mअर्क्P_३४.२८ //  
न गच्छन्न च तिष्ठन् वै विण्मूत्रोत्सर्गमात्मवान् /  
कुर्वोत नैव चाचामन् यत् किञ्चिदपि भक्षयेत् // Mअर्क्P_३४.२९ //  
उच्छिष्टो नालपेत् किञ्चित् स्वाध्यायञ्च विवर्जयेत् /  
गां ब्राह्मणं तथा चाग्निं स्वमूर्धानञ्च न स्पृशेत् // Mअर्क्P_३४.३० //  
न च पश्येद्रविं नेन्दुं न नक्षत्राणि कामतः /  
भिन्नासनं तथा शय्यां भाजनञ्च विवर्जयेत् // Mअर्क्P_३४.३१ //  
गुरूणामासनं देयमभ्युत्थानादिसत्कृतम् /  
अनुकूलं तथालापमभिवादनपूर्वकम् // Mअर्क्P_३४.३२ //  
तथानुगमनं कुर्यात् प्रतिकूलं न संजयेत् /  
नैकवस्त्रश्च भुञ्जीत न कुर्याद्देवतार्चनम् // Mअर्क्P_३४.३३ //  
न वाहयेद् द्विजान्नाग्नौ मेहं कुर्वोत् बुद्धिमान् /  
स्नायीत न नरो नग्नो न शयीत कदाचन // Mअर्क्P_३४.३४ //  
न पाणिभ्यामुभाभ्याञ्च कण्डूयेत शिरस्तथा /  
न चाभीक्ष्णं शिरः स्त्रानं कार्यं निष्कारणं नरैः // Mअर्क्P_३४.३५ //  
शिरः स्त्रातश्च तैलेन नाङ्गं किञ्चिदपि स्पृशेत् /  
अनध्यायेषु सर्वेषु स्वाध्यायञ्च विवर्जयेत् // Mअर्क्P_३४.३६ //  
ब्राह्मणानिलगोसूर्यान् न मेहेत कदाचन /  
उदङ्मुखो दिवा रात्रावुत्सर्गं दक्षिणामुखः // Mअर्क्P_३४.३७ //

आबाधाषु यथाकामं कुर्यान्मूत्रपुरीषयोः /  
दुष्कृतं न गुरोर्ब्रूयात् क्रुद्धं चैनं प्रसादयेत् // Mअर्क्P_३४.३८ //  
परिवादं न शृणुयादन्येषामपि कुर्वताम् /  
पन्था देयो ब्राह्मणानां राज्ञो दुः खातुरस्य च // Mअर्क्P_३४.३९ //  
विद्याधिकस्य गुर्विण्या भारार्तस्य यवीयसः /  
मूकान्धबधिराणाञ्च मत्तस्योन्मत्तकस्य च // Mअर्क्P_३४.४० //  
पुंश्चल्याः कृतवैरस्य बालस्य पतितस्य च /  
देवालकं चैत्यतरुं तथैव च चतुष्पथम् // Mअर्क्P_३४.४१ //  
विद्याधिकं गुरुं देवं बुधः कुर्यात् प्रदक्षिणम् /  
उपानद्वस्त्रमाल्यादि धृतमन्यैर्न धारयेत् // Mअर्क्P_३४.४२ //  
उपवीतमलङ्कारं करकञ्चैव वर्जयेत् /  
चतुर्दश्यान्तथाष्टम्यां पञ्चदश्याञ्च पर्वसु // Mअर्क्P_३४.४३ //  
तैलाभ्यङ्गं तथा भोगं योषितश्च विवर्जयेत् /  
न क्षिप्तपादजङ्घश्च प्राज्ञस्तिष्ठेत् कदाचन // Mअर्क्P_३४.४४ //  
न चापि विक्षिपेत् पादौ पादं पादेन नाक्रमेत् /  
मर्माभिघातमाक्रोशं पैशुन्यञ्च विवर्जयेत् // Mअर्क्P_३४.४५ //  
दम्भाभिमानतीक्ष्णानि न कुर्वोत विचक्षणः /  
मूर्खोन्मत्तव्यसनिनो विरूपान्मायिनस्तथा // Mअर्क्P_३४.४६ //  
न्यूनाङ्गांश्चाधिकाङ्गांश्च नोपहासैर्विदूषयेत् /  
परस्य दण्डं नोद्यच्छेच्छिक्षार्थं पुत्रशिष्ययोः // Mअर्क्P_३४.४७ //  
तद्वन्नोपविशेत् प्राज्ञः पादेनाक्रम्य चासनम् /  
संयावं कृषरं मांसं नात्मार्थमुपसाधयेत् // Mअर्क्P_३४.४८ //  
सायं प्रातश्च भोक्तव्यं कृत्वा चातिथिपूजनम् /  
प्राङ्मुखोदङ्मुको वापि वाग्यतो दन्तधावनम् // Mअर्क्P_३४.४९ //  
कुर्वोत सततं वत्स ! वर्जयेद्वर्ज्यवीरुधः /  
नोदक्शिराः स्वपेज्जातु न चप्रत्यक्शिरा नरः // Mअर्क्P_३४.५० //  
शिरस्यगस्त्यमास्थाय शयीताथ पुरन्दरम् /  
न तु गन्धवतीष्वप्सु स्नायीत न तथा निशि // Mअर्क्P_३४.५१ //  
उपरागे परं स्नानमृते दिनमुदाहृतम् /  
अपमृज्यान्न चास्नातो गात्राण्यम्बरपाणिभिः // Mअर्क्P_३४.५२ //  
न चापि धूनयेत् केशान् वाससी न च धूनयेत् /  
नानुलेपनमादद्यादस्नातः कर्हिचिद् बुधः // Mअर्क्P_३४.५३ //  
न चापि रक्तवासाः स्याच्चित्रासितधरो ऽपि वा /  
न च कुर्याद्विपर्यासं वाससोर्नापि भूषणे // Mअर्क्P_३४.५४ //  
वर्ज्यञ्च विदशं वस्त्रमत्यन्तोपहतञ्च यत् /  
केशकीटावपन्नञ्च क्षुण्णं श्वभिरवेक्षितम् // Mअर्क्P_३४.५५ //  
अवलीढावपन्नञ्च सारोद्धरणदूषितम् /  
पृष्ठमांसं वृथामांसं वर्ज्यमांसञ्च पुत्रक ! // Mअर्क्P_३४.५६ //  
न भक्षयीत सततं प्रत्यक्षलवणानि च /  
वर्ज्यं चिरोषितं पुत्र ! भक्तं पर्युषितञ्च यत् // Mअर्क्P_३४.५७ //  
पिष्टशाकेक्षुपयसां विकारान्नृपनन्दन! /  
तथा मांसविकारांश्च ते च वर्ज्याश्चिरोषिताः // Mअर्क्P_३४.५८ //  
उदयास्तमने भानोः शयनञ्च विवर्जयेत् /

नास्नातो नैव संविष्टो न चैवान्यमना नरः // Mअर्क्P_३४.५९ //  
न चैव शयने नोर्व्यामुपविष्टो न शब्दवत् /  
न चैकवस्त्रो न वदन् प्रेक्षतामप्रदाय च // Mअर्क्P_३४.६० //  
भुञ्जीत पुरुषः स्नातः सायं प्रातर्यथाविधि /  
परदारा न गन्तव्याः पुरुषेण विपश्चिता // Mअर्क्P_३४.६१ //  
इष्टापूर्तायुषां हन्त्री परदारगतिर्नृणाम् /  
न हीदृशमनायुष्यं लोके किञ्चन विद्यते // Mअर्क्P_३४.६२ //  
यादृशं पुरुषस्येह परदाराभिमर्षणम् /  
देवार्चनाग्निकार्याण तथा गुर्वभिवादनम् // Mअर्क्P_३४.६३ //  
कुर्वोत सम्यगाचम्य तद्वदन्नभुजिक्रियाम् /  
अफेनाभिरगन्धाभिरद्भरच्छाभिरादरात् // Mअर्क्P_३४.६४ //  
आचामेत् पुत्र ! पुण्याभिः प्राङ्मुखोदङ्मुखो ऽपि वा /  
अन्तर्जलादावसथाद्वल्मीकान्मूषिकस्थलात् // Mअर्क्P_३४.६५ //  
कृतशौचावशिष्टाश्च वर्जयेत् पञ्च वै मृदः /  
प्रक्षाल्य हस्तौ पादौ च समभ्युक्ष्य समाहितः // Mअर्क्P_३४.६६ //  
अन्तर्जानुस्तथाऽचामेत् त्रिश्चतुर्वा पिबेदपः /  
परिमृज्य द्विरास्यान्तं खानि मूर्धानमेव च // Mअर्क्P_३४.६७ //  
सम्यगाचम्य तोयेन क्रियां कुर्वोत वै शुचिः /  
देवतानामृषीणाञ्च पितॄणाञ्चैव यत्नतः // Mअर्क्P_३४.६८ //  
समाहितमना भूत्वा कुर्वोत सततं नरः /  
क्षुत्त्वा निष्ठीव्य वासश्च परिधायाचमेद् बुधः // Mअर्क्P_३४.६९ //  
क्षुते ऽवलीढे वान्ते च तथा निष्ठीवनादिषु /  
कुर्यादाचमनं स्पर्शं गोपृष्ठस्यार्कदर्शनम् // Mअर्क्P_३४.७० //  
कुर्वोतालम्बनं चापि दक्षिणश्रवणस्य वै /  
यथाविभवतो ह्येतत् पूर्वाभावे ततः परम् // Mअर्क्P_३४.७१ //  
अविद्यमाने पूर्वोक्ते उत्तरप्राप्तिरिष्यते /  
न कुर्याद् दन्तसङ्घर्षं नात्मनो देहताडनम् // Mअर्क्P_३४.७२ //  
स्वप्नाध्ययनभोज्यानि सन्ध्ययोश्च विवर्जयेत् /  
सन्ध्यायां मैथुनञ्चापि तथा प्रस्थानमेव च // Mअर्क्P_३४.७३ //  
पूर्वाह्ने तात ! देवानां मनुष्याणाञ्च मध्यमे /  
भक्त्या तथापराह्ने च कुर्वोत पितृपूजनम् // Mअर्क्P_३४.७४ //  
शिरः स्नातश्च कुर्वोत दैवं पैत्र्यमथापि वा /  
प्राङ्मुखोदङ्मुखो वापि श्मश्रुकर्म च कारयेत् // Mअर्क्P_३४.७५ //  
व्यङ्गिनीं वर्जयेत् कन्यां कुलजामपि रोगिणीम् /  
विकृतां पिङ्गलाञ्चैव वाचाटां सर्वदूषिताम् // Mअर्क्P_३४.७६ //  
अव्यङ्गीं सौम्यनासाञ्च स्रवलक्षणलक्षिताम् /  
तादृशीमुद्वहेत् कन्यां श्रेयः कामो नरः सदा // Mअर्क्P_३४.७७ //  
उद्वहेत् पितृमात्रोश्च सप्तमीं पञ्चमीन्तथा /  
रक्षेद्दारान् त्यजेदीर्ष्यां दिवा च स्वप्नमैथुने // Mअर्क्P_३४.७८ //  
परोपतापकं कर्म जन्तुपीडाञ्च वर्जयेत् /  
उदक्या सर्ववर्णानां वर्ज्या रात्रिचतुष्टयम् // Mअर्क्P_३४.७९ //  
स्त्रीजन्मपरिहारार्थं पञ्चमीमपि वर्जयेत् /  
ततः षष्ठ्यां व्रजेद्रात्र्यां श्रेष्ठा युगमासु पुत्रक // Mअर्क्P_३४.८० //  
युग्मासु पुत्रा जायन्ते स्त्रियो ऽयुग्मासु रात्रिषु /  
तस्माद्युग्मासु पुत्रार्थो संविशेत सदा नरः // Mअर्क्P_३४.८१ //  
विधर्मिणो ऽह्नि पूर्वाख्ये सन्ध्याकाले च षण्डकाः /  
क्षुरकर्मणि वान्ते च स्त्रीसम्भोगे च पुत्रक // Mअर्क्P_३४.८२ //  
स्नायीत चेलवान् प्राज्ञः कटभूमिमुपेत्य च /  
देववेदद्विजातीनां साधुसत्यमहात्मनाम् // Mअर्क्P_३४.८३ //  
गुरोः पतिव्रतानाञ्च तया यज्वितपस्विनाम् /  
परिवादं न कुर्वोत परिहासञ्च पुत्रक // Mअर्क्P_३४.८४ //  
कुर्वतामविनीतानां न श्रोतव्यं कथञ्चन /  
नोत्कृष्टशय्यासनयोर्नापकृष्टस्य चारुहेत् // Mअर्क्P_३४.८५ //  
न चामङ्गल्यवेशः स्यान्न चामङ्गल्यवाग्भवेत् /  
धवलाम्भरसंवीतः सितपुष्पविभूषितः // Mअर्क्P_३४.८६ //  
नोद्धूतोन्मत्तमूढैश्च नाविनीतैश्च पण्डितः /

गच्छेन्मैत्रीं न चाशीलैर्न च चौर्यादिदूषितैः // Mअर्क्P_३४.८७ //  
न चातिव्ययशीलैश्च न लुब्धैर्नापि वैरिभिः /  
न बन्धकीभिर्न न्यूनैर्बन्धकीपतिभिस्तथा // Mअर्क्P_३४.८८ //  
सार्धं न बलिभिः कुर्यान्न च न्यूनैर्न निन्दितैः /  
न सर्वशङ्किभिर्नित्यं न च दैवपरैर्नरैः // Mअर्क्P_३४.८९ //  
कुर्वोत साधुभिर्मैत्रीं सदाचारावलम्बिभिः /  
प्राज्ञैरपिशुनैः शक्तैः कर्मण्युद्योगभागिभिः // Mअर्क्P_३४.९० //  
सुहृद्दीक्षितभूपालस्नातकश्वशुरैः सह /  
ऋत्विगादीन् षडर्घार्हानर्चयेच्च गृहागतान् // Mअर्क्P_३४.९१ //  
यथाविभवतः पुत्र ! द्विजान् संवत्सरोषितान् /  
अर्चयेन्मधुपर्केण यथाकालमतन्द्रितः // Mअर्क्P_३४.९२ //  
तिष्ठेच्च शासने तेषां श्रेयस्कामो द्विजोत्तमः /  
न च तान् विवदेद्वीमानाक्रुष्टश्चापि तैः सदा // Mअर्क्P_३४.९३ //  
सम्यग्गृहार्चनं कृत्वा यथास्थानमनुक्रमात् /  
संपूजयेत्ततो वह्निं दद्याच्चैवाहुतीः क्रमात् // Mअर्क्P_३४.९४ //  
प्रथमां ब्रह्मणे दद्यात् प्रजानांपतये ततः /  
तृतीयाञ्चैव गुह्येभ्यः कश्यपाय तथापराम् // Mअर्क्P_३४.९५ //  
ततो ऽनुमतये दत्त्वा दद्याद् गृहबलिन्ततः /  
पूर्वाख्यातं मया यत्ते नित्यकर्मक्रियाविधौ // Mअर्क्P_३४.९६ //  
वैश्वदेवन्ततः कुर्याद्धलयस्तत्र मे शृणु /  
यथास्थानविभागन्तु देवानुद्दिश्य वै पृथके // Mअर्क्P_३४.९७ //  
पर्जन्याय धरित्रीणां दद्याच्च माणके त्रयम् /  
वायवे च प्रतिदिशं दिग्भ्यः प्राच्यादितः क्रमात् // Mअर्क्P_३४.९८ //  
ब्रह्मणे चान्तरीक्षाय सूर्याय च यथाक्रमम /  
विश्वेभ्यश्चैव देवेभ्यो विश्वबूतभ्य एव च // Mअर्क्P_३४.९९ //  
उषसे भूतपतये दद्याच्चोत्तरतस्ततः /  
स्वधा नम इतीत्युक्त्वा पितृभ्यश्चापि दक्षिणे // Mअर्क्P_३४.१०० //  
कृत्वापसव्यं वायव्यां यक्ष्मैतत्तेति भाजनात् /  
अन्नावशेषमिच्छन् वै तोयं दद्याद्यथाविधि // Mअर्क्P_३४.१०१ //  
ततो ऽन्नाग्रं समुद्धृत्य हन्तकारोपकल्पनम् /  
यथाविधि यथान्यायं ब्राह्मणायोपपादयेत् // Mअर्क्P_३४.१०२ //  
कुर्यात् कर्माणि तीर्थेन स्वेन स्वेन यथाविधि /  
देवादीनान्तथा कुर्याद् ब्राह्मेणाचमनक्रियाम् // Mअर्क्P_३४.१०३ //  
अङ्गुष्ठोत्तरतो रेखा पाणेर्या दक्षिणस्य तु /  
एतद् ब्राह्ममिति ख्यातं तीर्थमाचमनाय वै // Mअर्क्P_३४.१०४ //  
तर्जन्यङ्गुष्ठयोरन्तः पैत्र्यं तीर्थमुदाहृतम् /  
पितॄणां तेन तोयादि दद्यान्नान्दीमुखादृते // Mअर्क्P_३४.१०५ //  
अङ्गुल्यग्रे तथा दैवं तेन दिव्यक्रियाविधिः /  
तीर्थ कनिष्ठिकामूले कायं तेन प्रजापतेः // Mअर्क्P_३४.१०६ //  
एवमेभिः सदा तीर्थैर्देवानां पितृभिः सह /  
सदा कार्याणि कुर्वोत नान्यतीर्थेन कर्हिचित् // Mअर्क्P_३४.१०७ //  
ब्राह्मेणाचमनं शस्तं पित्र्यं पैत्र्येण सर्वदा /

देवतीर्थेन देवानां प्राजापत्यं निजेन च // Mअर्क्P_३४.१०८ //  
नान्दीमुखानां कुर्वोत प्राज्ञः पिण्डोदकक्रियाम् /  
प्राजापत्येन तीर्थेन यच्च किञ्चित् प्रजापतेः // Mअर्क्P_३४.१०९ //  
युगपज्जलमग्निञ्च बिभृयान्न विचक्षणः /  
गुरुदेवान् प्रति तथा न च पादौ प्रसारयेत् // Mअर्क्P_३४.११० //  
नाचक्षीत धयन्तीं गां जलं नाञ्जलिना पिबेत् /  
शौचकालेषु सर्वेषु गुरुष्वल्पेषु वा पुनः // Mअर्क्P_३४.१११ //  
न विलम्बेत शौचार्थं न मुखेनानलं धमेत् /  
तत्र पुत्र ! न वस्तव्यं यत्र नास्ति चतुष्टयम् // Mअर्क्P_३४.११२ //  
ऋणप्रदाता वैद्यश्च श्रोत्रियः सजला नदी /  
जितामित्रो नृपो यत्र बलवान् धर्मतत्परः // Mअर्क्P_३४.११३ //  
तत्र नित्यं वसेत् प्राज्ञः कुतः कुनृपतौ सुखम् /  
यत्राप्रधृष्यो नृपतिर्यत्र शस्यवती मही // Mअर्क्P_३४.११४ //  
पौराः सुसंयता यत्र सततं न्यायवर्तिनः /  
यत्रामत्सरिणो लोकास्तत्र वासः सुखोदयः // Mअर्क्P_३४.११५ //  
यस्मिन् कृषीबला राष्ट्रे प्रायशो नातिभोगिनः /  
यत्रौषधन्यशेषाणि वसेत्तत्र विचक्षणः // Mअर्क्P_३४.११६ //  
तत्र पुत्र न ! वस्तव्यं यत्रैतत् त्रितयं सदा /  
जिगीषुः पूर्ववैरश्च जनश्च सततोत्सवः // Mअर्क्P_३४.११७ //  
वसेन्नित्यं सुशीलेषु सहवासिषु पण्डितः /  
इत्येतत् कथितं पुत्र ! मया ते हितकाम्यया // Mअर्क्P_३४.११८ //

इति श्रीमार्कण्डेयपुराणे अलर्कानुशासने सदाचारकथनं नाम चतुस्त्रिं शो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चत्रिंशोऽध्यायः

मदालसोवाच

अतः परं शृणुष्व त्वं वर्ज्यावर्ज्यप्रतिक्रियाम् /  
भोज्यमन्नं पर्युषितं स्नेहाक्तं चिरसंभृतम् // Mअर्क्P_३५.१ //  
अस्नेहाश्चापि गोधूमयवगोरसविक्रियाः /

शशकः कच्छपो गोधा श्वावित् खड्गो ऽथ पुत्रक // Mअर्क्P_३५.२ //  
भक्ष्या ह्येते तथा वर्ज्यौ ग्रामशूकरकुक्कुटौ /  
पितृदेवादिशेषश्च श्राद्धे ब्राह्मणकाम्यया // Mअर्क्P_३५.३ //  
प्रोक्षितञ्चौषधार्थञ्च खादन्मांसं न दुष्यति /  
शङ्खाश्मस्वर्णरूप्याणां रज्जूनामथ वाससाम् // Mअर्क्P_३५.४ //  
शाकमूलफलानाञ्च तथा विदलचर्मणाम् /  
मणिवज्रप्रवालानान्तथा मुक्ताफलस्य च // Mअर्क्P_३५.५ //  
गात्राणाञ्च मनुष्याणामम्बुना शौचमिष्यते /  
यथायसानां तोयेन ग्राव्णः सङ्घर्षणेन च // Mअर्क्P_३५.६ //  
सस्त्रेहानाञ्च भाण्डानां शुद्धिरुष्णेन वारिणा /  
शूर्पधान्याजिनानाञ्च मुषलोलूखलस्य च // Mअर्क्P_३५.७ //  
संहतानाञ्च वस्त्राणां प्रोक्षणात् सञ्चयस्य च /  
वल्कलानामशेषाणामम्बुमृच्छौचमिष्यते // Mअर्क्P_३५.८ //  
तृणकाष्ठौषधीनाञ्च प्रोक्षणात् शुद्धिरिष्यते /  
आविकानां समस्तानां केशानाञ्चापि मेध्यता // Mअर्क्P_३५.९ //  
सिद्धार्थकानां कल्केन तिलकल्केन वा पुनः /  
साम्बुना तात ! भवति उपघातवतां सदा // Mअर्क्P_३५.१० //  
तथा कार्पासिकानाञ्च विशुद्धिर्जलभस्मना /  
दारुदन्तास्थिशृङ्गाणां तक्षणाच्छुद्धिरिष्यते // Mअर्क्P_३५.११ //  
पुनः पाकेन भाण्डानां पार्थिवानाञ्च मेध्यता /  
शुचिर्भैक्षं कारुहस्तः पण्यं योषिन्मुखं तथा // Mअर्क्P_३५.१२ //  
रथ्यागतमविज्ञातं दासवर्गादिनाहृतम् /  
वाक्रप्रशास्तं चिरातीतमनेकान्तरितं लघु // Mअर्क्P_३५.१३ //  
अतिप्रभूतं बालञ्च वृद्धातुरविचेष्टितम् /  
कर्मान्ताङ्गाराशालाश्च स्तनन्धयसुताः स्त्रियः // Mअर्क्P_३५.१४ //  
शुचिन्यश्च तथैवापः स्त्रन्त्यो ऽगन्धबुद्बुदाः /  
भूमिर्विशुध्यते कालाद्दाहमार्जनगोक्रमैः // Mअर्क्P_३५.१५ //  
लेपादुल्लेखनात् सेकाद्वेश्मसंमार्जनार्चनात् /  
केशकीटावपन्ने च गोघ्राते मक्षिकान्विते // Mअर्क्P_३५.१६ //  
मृदम्बुभस्मना तात ! प्रोक्षितव्यं विशुद्धये /  
औदुम्बराणामम्लेन क्षारेण त्रपुसीसयोः // Mअर्क्P_३५.१७ //  
भस्माम्बुभिश्च कांस्यानां शुद्धिः प्लावाद् द्रवस्य च /  
अमेध्याक्तस्य मृत्तोयैर्गन्धापहरणेन च // Mअर्क्P_३५.१८ //  
अन्येषाञ्चैव तद्द्रव्यैर्वर्णगन्धापहारतः /  
शुचि गोतृप्तिकृत्तोयं प्रकृतिस्थं महीगतम् // Mअर्क्P_३५.१९ //  
तथा मांसञ्च चण्डालक्राव्यादादिनिपातितम् /  
रथ्यागतञ्च चेलादि तात ! वातात् शुचि स्मृतम् // Mअर्क्P_३५.२० //  
रजो ऽग्निरश्वो गौश्छाया रश्मयः पवनो मही /  
विप्रुषो मक्षिकाद्याश्च दुष्टसङ्गाददोषिणः // Mअर्क्P_३५.२१ //  
अजाश्वौ मुखतो मेध्यौ न गोर्वत्सस्य चाननम् /  
मातुः प्रस्त्रवणं मेध्यं शकुनिः फलपातने // Mअर्क्P_३५.२२ //  
आसनं शयनं यानं नावः पथि तृणानि च /  
सोमसूर्यांशुपवनैः शुध्यन्ते तानि पण्यवत् // Mअर्क्P_३५.२३ //  
रथ्यावसर्पण-स्त्रान-क्षुत्पान-म्लानकर्मसु /  
आचामेत यथान्यायं वासो विपरिधाय च // Mअर्क्P_३५.२४ //  
स्पृष्टानामप्यसंसर्गैर्विरथ्याकर्दमाम्भसाम् /  
पक्वेष्टरचितानाञ्च मेध्यता वायुसङ्गमात् // Mअर्क्P_३५.२५ //  
प्रभूतोपहतादन्नादग्रमुद्धृत्य सन्त्यजेत् /  
शेषस्य प्रोक्षणं कुर्यादाचम्यादिभस्तथा मृदा // Mअर्क्P_३५.२६ //  
उपवासस्त्रिरात्रन्तु दुष्टभक्ताशिनो भवेत् /  
अज्ञाते ज्ञानपूर्वन्तु तद्दोषोपशमेन तु // Mअर्क्P_३५.२७ //  
उदक्याश्वशृगालादीन् सूतिकान्त्यावसायिनः /  
स्पृष्ट्वा स्नायीत शौचार्थं तथैव मृतहारिणः // Mअर्क्P_३५.२८ //  
नारं स्पृष्ट्वास्थि सस्त्रेहं स्त्रातः शुध्यति मानवः /  
आचम्यैव तु निः स्त्रेहं गामालभ्यार्कमीक्ष्य वा // Mअर्क्P_३५.२९ //  
न लङ्घयेत् तथैवासृक्ष्ठीवनोद्वर्तनानि च /  
नोद्यानादौ विकालेषु प्राज्ञस्तिष्ठेत् कदाचन // Mअर्क्P_३५.३० //  
न चालपेज्जनद्विष्टां वीरहीनान्तथा स्त्रियम् /  
गृहादुच्छिष्टविण्मूत्रपादाम्भांसि क्षिपेद्वहिः // Mअर्क्P_३५.३१ //  
पञ्च पिण्डाननुधृत्य न स्त्रायात् परवारिणि /  
स्त्रायीत देवखातेषु गङ्गा-ह्रदृसरित्सु च // Mअर्क्P_३५.३२ //  
देवता-पितृ-सच्छास्त्र-यज्ञ-मन्त्रादिनिन्दकैः /  
कृत्वा तु स्पर्शनालापं शुध्येतार्कावलोकनात् // Mअर्क्P_३५.३३ //  
अवलोक्य तथोदक्यामन्त्यजं पतितं शवम् /  
विधर्मि-सूतिका-षण्ड-विवस्त्रान्त्यावसायिनः // Mअर्क्P_३५.३४ //  
सूतनिर्यातकांश्चैव परदाररताश्च ये /  
एतदेव हि कर्तव्यं प्राज्ञैः शोधनमात्मनः // Mअर्क्P_३५.३५ //  
अभोज्यं सूतिका-षण्ड-मार्जाराखुश्वकुक्कुटान् /  
पतिताविद्धचण्डाल-मृतहारांश्च धर्मवित् // Mअर्क्P_३५.३६ //  
संस्पृश्य शुध्यते स्त्रानादुदक्या ग्रामशूकरौ /  
तद्वच्च सूतिकाशौचदूषितौ पुरुषावपि // Mअर्क्P_३५.३७ //  
यस्य चानुदिनं हानिर्गृहे नित्यस्य कर्मणः /  
यश्च ब्राह्मणसन्त्यक्तः किल्विषी स नराधमः // Mअर्क्P_३५.३८ //  
नित्यस्य कर्मणो हानिं न कुर्वोत कदाचन /  
तस्य त्वकरणे बन्धः केवलं मृतजन्मसु // Mअर्क्P_३५.३९ //  
दशाहं ब्राह्मणस्तिष्ठेद्दानहोमादिवर्जितः /  
क्षत्रियो द्वादशाहञ्च वैश्यो मासार्धमेव च // Mअर्क्P_३५.४० //  
शूद्रस्तु मासमासीत निजकर्मविवर्जितः /  
ततः परं निजं कर्म कुर्युः सर्वे यथोदितम् // Mअर्क्P_३५.४१ //  
प्रोताय सलिलं देयं बहिर्दग्ध्वा तु गोत्रिकैः /  
प्रथमे ऽह्नि चतुर्थे च सप्तमे नवमे तथा // Mअर्क्P_३५.४२ //  
भस्मास्थिचयनं कार्यं चतुर्थे गोत्रिकैर्दिने /  
उर्ध्वं संचयनात् तेषामङ्गस्पर्शो विधीयते // Mअर्क्P_३५.४३ //  
सोदकैस्तु क्रियाः सर्वाः कार्याः संचयनात्परम् /  
स्पर्श एव सपिण्डानां मृताहनि तथोभयोः // Mअर्क्P_३५.४४ //  
अन्वेकमृक्षमाशस्त्र-तोयोद्बन्धन-वह्निषु /  
विषप्रपातादिमृते प्रायोनाशकयोरपि // Mअर्क्P_३५.४५ //  
बाले देशान्तरस्थे च तथा प्रव्रजिते मृते /  
सद्यः शौचमथान्यैश्च त्र्यहमुक्तमशौचकम् // Mअर्क्P_३५.४६ //  
सपिण्डानां सपिण्डस्तु मृते ऽन्यस्मिन्मृतो यदि /  
पूर्वाशौचसमाख्यातैः कार्यास्त्वत्र दिनैः क्रियाः // Mअर्क्P_३५.४७ //  
एष एव विधिर्दृष्टो जन्मन्यपि हि सूतके /  
सपिण्डानां सपिण्डेषु यथावत्सोदकेषु च // Mअर्क्P_३५.४८ //  
जाते पुत्रे पितुः स्त्रानं सचेलन्तु विधीयते /  
तत्रापि यदि चान्यस्मिन् जाते जायेत चापरः // Mअर्क्P_३५.४९ //  
तत्रापि शुद्धिरुद्दिष्टा पूर्वजन्मवतो दिनैः /  
दशद्वादशमासार्ध-माससंख्यैर्दिनैर्गतैः // Mअर्क्P_३५.५० //  
स्वाः स्वाः कर्मक्रियाः कुर्युः सर्वे वर्णा यथाविधि /  
प्रेतमुद्दिश्य कर्तव्यमेकोद्दिष्टं ततः परम् // Mअर्क्P_३५.५१ //  
दाननि चैव देयानि ब्राह्मणेभ्यो मनीषिभिः /  
यद्यदिष्टतमं लोके यच्चापि ययितं गृहे // Mअर्क्P_३५.५२ //  
तत्तद् गुणवते देयं तदेवाक्षयमिच्छता /  
पूर्णैस्तु दिवसैः स्पृष्ट्वा सलिलं वाहनायुधम् // Mअर्क्P_३५.५३ //  
प्रतोददण्डौ च तथा सम्यग्वर्णाः कृतक्रियाः /  
स्ववर्णधर्मनिर्दिष्टमुपादानं तथा क्रियाः // Mअर्क्P_३५.५४ //  
कुर्युः समस्ताः शुचिनः परत्रेह च भूतिदाः /  
अध्येतव्या त्रयी नित्यं भवितव्यं विपश्चिता // Mअर्क्P_३५.५५ //  
धर्मतो धनमाहार्यं यष्टव्यञ्चापि यत्नतः /  
यच्चापि कुर्वतो नात्मा जुगुप्सामेति पुत्रक ! // Mअर्क्P_३५.५६ //  
तत्कर्तव्यमशङ्केन यन्न गोप्यं महाजने /  
एवमाचरतो वत्स ! पुरुषस्य गृहे सतः /  
धर्मार्थकामसंप्राप्त्या परत्रेह च शोभनम् // Mअर्क्P_३५.५७ //

इति श्रीमार्कण्डेयपुराणे ऽलर्कानुशासने वर्ज्यावर्ज्यनामा पञ्चत्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





षट्त्रिंशोऽध्यायः

जड उवाच

स एवमनुशिष्टः सन् मात्रा संप्राप्य यौवनम् /  
ऋतध्वजसुतश्चक्रे सम्यग्दारपरिग्रहम् // Mअर्क्P_३६.१ //  
पुत्रांश्चोत्पादयामास यज्ञैश्चाप्ययजद्विभुः /  
पितुश्च सर्वकालेषु चकाराज्ञानुपालनम् // Mअर्क्P_३६.२ //  
ततः कालेन महता संप्राप्य चरमं वयः /  
चक्रे ऽभिषेकं पुत्रस्य तस्य रज्ये ऋतध्वजः // Mअर्क्P_३६.३ //  
भार्यया सह धर्मात्मा यियासुस्तपसे वनम् /  
अवतीर्णो महारक्षो महाभागो महीपतिः // Mअर्क्P_३६.४ //  
मदालसा च तनयं प्राहेदं पश्चिमं वच /  
कामोपभोगसंसर्गप्रहाणाय सुतस्य वै // Mअर्क्P_३६.५ //

मदालसोवाच

यदा दुः खमसह्यं ते प्रियबन्धुवियोगजम् /  
शत्रुबाधोद्भवं वापि वित्तनाशात्मसम्भवम् // Mअर्क्P_३६.६ //  
भवेत्तत् कुर्वतो राज्यं गृहधर्मावलम्बिनः /  
दुः खायतनभूतो हि ममत्वालम्बनो गृही // Mअर्क्P_३६.७ //  
तदास्मात् पुत्र ! निष्कृष्य मद्दत्तादङ्गुलीयकात् /  
वाच्यं ते शासनं पट्टे सूक्ष्माक्षरनिवेशितम् // Mअर्क्P_३६.८ //

जड उवाच

इत्युक्त्वा प्रददौ तस्मै सौवर्णं साङ्गुलीयकम् /  
आशिषश्चापि या योग्याः परुषस्य गृहे सतः // Mअर्क्P_३६.९ //  
ततः कुबलयाश्वो ऽसौ सा च देवी मदालसा /  
पुत्राय दत्त्वा तद्राज्यं तपसे काननं गतौ // Mअर्क्P_३६.१० //


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




सप्तत्रिंशोऽध्यायः


जड उवाच

सो ऽप्यलर्को यथान्यायं पुत्रवन्मुदिताः प्रजाः /  
पालयामास धर्मात्मा स्वे स्वे कर्मण्यवस्थिताः // Mअर्क्P_३७.१ //  
दुष्टैषु दण्डं शिष्टेषु सम्यक् च परिपालनम् /  
कुर्वन् परां मुदं लेभे इयाज च महामखैः // Mअर्क्P_३७.२ //  
अजायन्त सुताश्चास्य महाबलपराक्रमाः /  
धर्मात्मानो माहत्मानो विमार्गपरिपन्थिनः // Mअर्क्P_३७.३ //  
चकार सोर्ऽथं धर्मेण धर्ममर्थेन वा पुनः /  
तयोश्चैवाविरोधेन बुभुजे विषयानपि // Mअर्क्P_३७.४ //  
एवं बहूनि वर्षाणि तस्य पालयतो महीम् /  
धर्मार्थकामसक्तस्य जग्मुरेकमहर्यथा // Mअर्क्P_३७.५ //  
वैराग्यं नास्य सञ्जज्ञे भुञ्जतो विषयान् प्रियान् /  
न चाप्यलमभूत्तस्य धर्मार्थोपार्जनं प्रति // Mअर्क्P_३७.६ //  
तं तथा भोगसंसर्ग-प्रमत्तमजितेन्द्रियम् /

सुबाहुर्नाम शुश्राव भ्राता तस्य वनेचरः // Mअर्क्P_३७.७ //  
तं बुबोधयिषुः सो ऽथ चिरं ध्यात्वा महीपतिः /  
तद्वैरिसंश्रयं तस्य श्रेयो ऽमन्यत भूपतेः // Mअर्क्P_३७.८ //  
ततः स काशिभूपालमुदीर्णबलवाहनम् /  
स्वराज्यं प्राप्तुमागच्छद् बहुशः शरणं कृती // Mअर्क्P_३७.९ //  
सो ऽपि चक्रे बलोद्योगमलर्कं प्रति पार्थिवः /  
दूतञ्च प्रेषयामास राज्यमस्मै प्रदीयताम् // Mअर्क्P_३७.१० //  
सो ऽपि नैच्छत्तदा दातुमाज्ञापूर्वं स्वधर्मवित् /

प्रत्युवाच च तं दूतमलर्कः काशिभूभृतः // Mअर्क्P_३७.११ //

मामेवाभ्येत्य हार्देन याचतां राज्यमग्रजः /  
नाक्रान्त्या संप्रदास्यामि भयेनाल्पामपि क्षितिम् // Mअर्क्P_३७.१२ //  
सुबाहुरपि नो याञ्चां चकार मतिमांस्तदा /  
न धर्मः क्षत्रियस्येति याञ्चा वीर्यधनो हि सः // Mअर्क्P_३७.१३ //  
ततः समस्तसैन्येन काशीशः परिवारितः /  
आक्रान्तुमभ्यगाद्राष्ट्रमलर्कस्य महीपतेः // Mअर्क्P_३७.१४ //  
अनन्तरैश्च संश्लेषमभ्येत्य तदनन्तरम् /  
तेषामन्यतमैर्भृत्यैः समाक्रम्यानयद्वशम् // Mअर्क्P_३७.१५ //  
अपीडयंश्च सामान्तांस्तस्य राष्ट्रोपरोधनैः /  
तथा दुर्गानुपालांश्च चक्रे चाटविकान् वशे // Mअर्क्P_३७.१६ //  
कांश्चिच्चोपप्रदानेन कांश्चिद् भेदेन पार्थिवान् /  
साम्नैवान्यान् वशं निन्ये निभृतास्तस्य ये ऽभवन् // Mअर्क्P_३७.१७ //


ततः सो ऽल्पबलो राजा परचक्रावपीजितः /  
कोषक्षयमवापोच्चैः पुरञ्चारुध्यतारिणा // Mअर्क्P_३७.१८ //  
इत्थं सम्पीड्यमानस्तु क्षीणकोषो दिने दिने /  
विषादमागात्परमं व्याकुलत्वञ्च चेतसः // Mअर्क्P_३७.१९ //  
आर्ति स परमां प्राप्य तत् सस्माराङ्गुलीयकम् /  
यदुद्दिश्य पुरा प्राह माता तस्य मदालसा // Mअर्क्P_३७.२० //

ततः स्त्रातः शुचिर्भूत्वा वाचयित्वा द्विजोत्तमान् /  
निष्कृष्य शासनं तस्माद्ददृशे प्रस्फुटाक्षरम् // Mअर्क्P_३७.२१ //  
तत्रैव लिखितं मात्रा वाचयामास पार्थिवः /  
प्रकाशपुलकाङ्गो ऽसौ प्रहर्षोत्फुल्ललोचनः // Mअर्क्P_३७.२२ //  
सङ्गः सर्वात्मना त्याज्यः स चेत्त्यक्तुं न शक्यते /  
स सदिभः सह कर्तव्यः सतां सङ्गो हि भेषजम् // Mअर्क्P_३७.२३ //  
कामः सर्वात्मना हेयो हातुञ्चेच्छक्यते न सः /  
मुमुक्षां प्रति तत्कार्यं सैव तस्यापि भेषजम् // Mअर्क्P_३७.२४ //  
वाचयित्वा तु बहुशो नृणां श्रेयः कथं त्विति /  
मुमुक्षयेति निश्चित्य सा च तत्सङ्गतो यतः // Mअर्क्P_३७.२५ //  
ततः स साधुसम्पर्कं चिन्तयन् पृथिवीपतिः /  
दत्तात्रेयं महाभागमगच्छत् परमार्तिमान् // Mअर्क्P_३७.२६ //  
तं समेत्य महात्मानमकल्पषमसङ्गिनम् /  
प्रणिपत्याभिसम्पूज्य यथान्यायमभाषत // Mअर्क्P_३७.२७ //  
ब्रह्मन् ! कुरु प्रसादं मे शरणं शरणार्थिनाम् /  
दुः खापहारं कुरु मे दुः खार्तस्यातिकामिनः // Mअर्क्P_३७.२८ //  
दुः खापहारमद्यैव करोमि तव पार्थिव ! /  
सत्यं ब्रूहि किमर्थं ते दुः खं तत् पृथिवीपते // Mअर्क्P_३७.२९ //

जड उवाच

इत्युक्तश्चिन्तयामास स राजा तेन धीमता /  
त्रिविधस्यापि दुः खस्य स्थानमात्मानमेव च // Mअर्क्P_३७.३० //  
स विमृष्य चिरं राजा पुनः पुनरुदारधीः /  
आत्मानमात्मना धीरः प्रहस्येदमथाब्रावीत् // Mअर्क्P_३७.३१ //  
नाहमुर्वो न सलिलं न ज्योतिरनिलो न च /  
नाकाशं किन्तु शारीरं समेत्य सुखमिष्यते // Mअर्क्P_३७.३२ //  
न्यूनातिरिक्ततां याति पञ्चके ऽस्मिन् सुखासुखम् /  
यदि स्यान्म किन्न स्यादन्यस्थे ऽपि हि तन्मयि // Mअर्क्P_३७.३३ //  
नित्यप्रभूतसद्भावे न्यूनाधिक्यान्नतोन्नते /

तथा च ममतात्यक्ते विशेषो नोपलभ्यते // Mअर्क्P_३७.३४ //  
तन्मात्रावस्थिते सूक्ष्मे तृतीयांशे च पश्यतः /  
तथैव भूतसद्भावं शरीरं किं सुखासुखम् // Mअर्क्P_३७.३५ //  
मनस्यवस्थितं दुःखं सुखं वा मानसञ्च यत् /  
यतस्ततो न मे दुः खं सुखं वा नह्यहं मनः // Mअर्क्P_३७.३६ //  
नाहङ्कारो न च मनो बुद्धिर्नाहं यतस्ततः /  
अन्तः करणजं दुः खं पारख्यं मम तत्कथम् // Mअर्क्P_३७.३७ //  
नाहं शरीरं न मनो यतो ऽहं  
पृथक् शरीरान्मनसस्तथाहम् /  
तत् सन्तु चेतस्यथवापि देहे  
सुखानि दुः खानि च किं ममात्र // Mअर्क्P_३७.३८ //  
राज्यस्य वाञ्छां सुरुते ऽग्रजो ऽस्य  
देहस्य चेत् पञ्चमयः स राशिः /  
गुणप्रवृत्त्या मम किन्नु तत्र  
तत्स्थः स चाहञ्च शरीरतो ऽन्यः // Mअर्क्P_३७.३९ //  
न यस्य हस्तादिकमप्यशेषं  
मांसं न चास्थीनि खिराविभागः /  
कस्तस्य नागाश्वरथादिकोषैः  
स्वल्पो ऽपि सम्बन्ध इहास्ति पुंसः // Mअर्क्P_३७.४० //  
तस्मान्न मे ऽरिर्न च मे ऽस्ति दुः खं  
न मे सुखं नापि पुरं न कोषम् /  
न चाश्वनागादि बलं न तस्य  
नान्यस्य वा कस्यचिद्वा ममास्ति // Mअर्क्P_३७.४१ //  
यथा घटीकुम्भकमण्डलुस्थम्  
आकाशमेकं बहुधा हि दृष्टम् /  
तथा सुबाहुः स च काशिपो ऽहं  
मल्ये च देहेषु शरीरभेदैः // Mअर्क्P_३७.४२ //

इति श्रीमार्कण्डेयपुराणे पितापुत्रसंवादे आत्मविवेको नाम सप्तत्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टत्रिंशोऽध्यायः

जड उवाच

दत्तात्रेयं ततो विप्रं प्रणिपत्य स पार्थिवः /  
प्रत्युवाच महात्मानं प्रश्रयावनतो वचः // Mअर्क्P_३८.१ //  
सम्यक् प्रपश्यतो ब्रह्मन् ! मम दुः खं न किञ्चन /  
असम्यग्दर्शिना मग्नाः सर्वदैवासुखार्णवे // Mअर्क्P_३८.२ //  
यस्मिन् यस्मिन्ममासक्ता बुद्धिः पुंसः प्रजायते /  
ततस्ततः समादाय दुः खान्येव प्रयच्छति // Mअर्क्P_३८.३ //  
मार्जारभक्षिते दुः खं यादृशं गृहकुक्कुटे /  
न तादृङ्ममताशून्ये कलविङ्के ऽथ मूषिके // Mअर्क्P_३८.४ //  
सो ऽहं न दुः खी न सुखी यतो ऽहं प्रकृतेः परः /  
यो भूताभिभवो भूतैः सुखदुः खात्मको हि सः // Mअर्क्P_३८.५ //

दत्तात्रेय उवाच

एवमेतन्नरव्याघ्र ! यथैतद्व्याहृतं त्वया /  
ममेति मूलं दुः कस्य न ममेति च निर्वृतेः // Mअर्क्P_३८.६ //  
मत्प्रश्नादेव ते ज्ञानमुत्पन्नमिदमुत्तमम् /  
ममेति प्रत्ययो येन क्षिप्तः शाल्मलितूलवत् // Mअर्क्P_३८.७ //  
अहमित्यङ्कुरोत्पन्नो ममेति स्कन्धवान् महान् /  
गृहक्षेत्रोच्चशाखश्च पुत्रदारादिपल्लवः // Mअर्क्P_३८.८ //  
धनधान्यमहापत्रो नैककालप्रवर्धितः /  
पुण्यापुण्याग्रपुष्पश्च सुखदुः खमहाफलः // Mअर्क्P_३८.९ //  
तत्र मुक्तिपथव्यापि मूढसम्पर्कसेचनः /  
विधित्साभृङ्गमालाढ्यो कृत्यज्ञानमहातरुः // Mअर्क्P_३८.१० //  
संसाराध्वपरिश्रान्ता ये तच्छायां समाश्रिताः /  
भ्रान्तिज्ञानसुखाधीनास्तेषामात्यन्तिकं कुतः // Mअर्क्P_३८.११ //  
यैस्तु सत्सङ्गपाषाणशितेन ममतातरुः /  
छिन्नो विद्याकुठारेण ते गतास्तेन वर्त्मना // Mअर्क्P_३८.१२ //  
प्राप्य ब्रह्मवनं शीतं नीरजस्कमकण्टकम् /  
प्राप्नुवन्ति परां प्राज्ञा निर्वृतिं वृत्तिवर्जिताः // Mअर्क्P_३८.१३ //  
भूतेन्द्रियमयं स्थूलं न त्वं राजन्न चाप्यहम् /  
न तन्मात्रमयावावां नैवान्तः करणात्मकौ // Mअर्क्P_३८.१४ //  
कं वा पश्यामि राजेन्द्र ! प्रधानमिदमावयोः /  
यतः परो हि क्षेत्रज्ञः सङ्घातो हि गुणात्मकः // Mअर्क्P_३८.१५ //  
मशकोडुम्बरेषीकामुञ्जमत्स्याम्भसां यथा /  
एकत्वे ऽपि पृथग्भावस्तथा क्षेत्रात्मनोर्नृप ! // Mअर्क्P_३८.१६ //

अलर्क उवाच

भगवंस्त्वत्प्रसादेन ममाविर्भूतमुत्तमम् /  
ज्ञानं प्रधानचिच्छक्ति-विवेककरमीदृशम् // Mअर्क्P_३८.१७ //  
किन्त्वत्र विषयाक्रान्ते स्थैर्यवत्त्वं न चेतसि /  
न चापि वेद्मि मुच्येयं कथं प्रकृतिबन्धनात् // Mअर्क्P_३८.१८ //  
कथं न भूयां भूयश्च कथं निर्गुणतामियाम् /  
कथञ्च ब्रह्मणैकत्वं व्रजेयं शाश्वतेन वै // Mअर्क्P_३८.१९ //  
तन्मे योगन्तथा ब्रह्मन् ! प्रणतायाभियाचते /  
सम्यग् ब्रूहि महाप्राज्ञ ! सत्सङ्गो ह्युपकृन्नृणाम् // Mअर्क्P_३८.२० //

इति श्रीमार्कण्डेयपुराणे पितापुत्रसंवादे प्रश्नाध्यायो नामाष्टत्रिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



नवत्रिंशोऽध्यायः

युञ्जतश्च सदा योगं यादृग्विहितमासनम् // Mअर्क्P_३९.२७ //  
पद्ममर्धासनञ्चापि तथा स्वस्तिकमासनम् /  
आस्थाय योगं युञ्जीत कृत्वा च प्रणवं हृदि // Mअर्क्P_३९.२८ //  
समः समासनो भूत्वा संहृत्य चरणावुभौ /  
संवृतास्यस्तथैवोरू सम्यग्विष्टभ्य चाग्रतः // Mअर्क्P_३९.२९ //  
पार्ष्णिभ्यां लिङ्गवृषणावस्पृशन् प्रयतः स्थितः /  
किञ्चिदुन्नामितशिरा दन्तैर्दन्तान्न संस्पृशेत् // Mअर्क्P_३९.३० //  
सम्पश्यन् नासिकाग्रं स्वं दिशश्चानवलोकयन् /  
रजसा तमसो वृत्तिं सत्त्वेन रजसस्तथा // Mअर्क्P_३९.३१ //  
सञ्छाद्य निर्मले सत्त्वे स्थितो युञ्जीत योगवित् /  
इन्द्रियाणीन्द्रियार्थेभ्यः प्राणादीन्मन एव च // Mअर्क्P_३९.३२ //  
निगृह्य समवायेन प्रत्याहारमुपक्रमेत् /  
यस्तु प्रत्याहरेत्कामान सर्वाङ्गानीव कच्छपः // Mअर्क्P_३९.३३ //  
सदात्मरतिरेकस्थः वश्यत्यात्मानमात्मनि /  
स बाह्याभ्यन्तरं शौचं निष्पाद्याकण्ठनाभितः // Mअर्क्P_३९.३४ //  
पूरयित्वा बुधो देहं प्रत्याहारमुपक्रमेत् /  
प्राणायामा दश द्वौ च धारणा साभिधीयते // Mअर्क्P_३९.३५ //  
द्वे धारणे स्मृते योगे योगिभिस्तत्त्वदृष्टिभिः /  
तथा वै योगयुक्तस्य योगिनो नियतात्मनः // Mअर्क्P_३९.३६ //  
सर्वे दोषाः प्रणश्यन्ति स्वस्थश्चैवोपजायते /  
वीक्षते च परं ब्रह्म प्राकृतांश्च गुणान् पृथक् // Mअर्क्P_३९.३७ //  
व्योमादिपरमाणूंश्च तथात्मानमकल्मषम् /  
इत्थं योगी यताहारः प्राणायामपरायणः // Mअर्क्P_३९.३८ //  
जितां जितां शनैर्भूमिमारोहेत यथा गृहम् /  
दोषान् व्याधींस्तथा मोहमाक्रान्ता भूरनिर्जिता // Mअर्क्P_३९.३९ //  
विवर्धयति नारोहेत्तस्माद् भूमिमनिर्जिताम् /  
प्राणानामुपसंरोधात् प्राणायाम इति स्मृतः // Mअर्क्P_३९.४० //  
धारणेत्युच्यते चेयं धार्यते यन्मनो यथा /  
शब्दादिभ्यः प्रवृत्तानि यदक्षाणि यतात्मभिः // Mअर्क्P_३९.४१ //  
प्रत्याह्रियन्ते योगेन प्रत्याहारस्ततः स्मृतः /  
उपायश्चात्र कथितो योगिभिः परमर्षिभिः // Mअर्क्P_३९.४२ //  
येन व्याध्यादयो दोषा न जायन्ते हि योगिनः /  
यथा तोयार्थिनस्तोयं यन्त्रनालादिभिः शनैः // Mअर्क्P_३९.४३ //  
आपिबेयुस्तथा वायुं पिबेद्योगी जितश्रमः /  
प्राङ्नाभ्यां हृदये चात्र तृतीये च तथोरसि // Mअर्क्P_३९.४४ //  
कण्ठे मुखे नासिकाग्रे नेत्रभ्रूमध्यमूर्धसु /  
किञ्च तस्मात्परस्मिंश्च धारणा परमा स्मृता // Mअर्क्P_३९.४५ //  
दशैता धारणा प्राप्य प्राप्रोत्यक्षरसाम्यताम् /  
नाध्मातः क्षुधितः श्रान्तो न च व्याकुलचेतनः // Mअर्क्P_३९.४६ //  
युञ्जीत योगं राजेन्द्र ! योगी सिद्ध्यर्थमादृतः /  
नातिशीते न चोष्णे वै न द्वन्द्वे नानिलात्मके // Mअर्क्P_३९.४७ //  
कालेष्वेतेषु युञ्जीत न योगं ध्यानतत्परः /  
सशब्दाग्निजालभ्यासे जीर्णगोष्ठे चतुष्पथे // Mअर्क्P_३९.४८ //  
शुष्कपर्णचये नद्यां श्मशाने ससरीसृपे /  
सभये कूपतीरे वा चैत्यवल्मीकसञ्चये // Mअर्क्P_३९.४९ //  
देशेष्वेतेषु तत्त्वज्ञो योगाभ्यासं विवर्जयेत् /  
सत्त्वस्यानुपपत्तौ च देशकालं विवर्जयेत् // Mअर्क्P_३९.५० //  
नासतो दर्शनं योगे तस्मात्तत्परिवर्जयेत् /  
देशानेताननादृत्य मूढत्वाद्यो युनक्ति वै // Mअर्क्P_३९.५१ //  
विघ्राय तस्य वै दोषा जायन्ते तन्निबोध मे /  
बाधिर्यं जडता लोपः स्मृतेर्मूकत्वमन्धता // Mअर्क्P_३९.५२ //  
ज्वरश्च जायते सद्यस्तत्तदज्ञानयोगिनः /  
प्रमादाद्योगिनो दोषा यद्येते स्युश्चिकित्सितम् // Mअर्क्P_३९.५३ //  
तेषां नाशाय कर्तव्यं योगिनां तन्निबोध मे /  
स्त्रिग्धां यवागूमत्युष्णां भुक्त्वा तत्रैव धारयेत् // Mअर्क्P_३९.५४ //  
वात-गुल्मप्रशान्त्यर्थमुदावर्ते तथोदरे /

यवागूं वापि पवनं वायुग्रन्थिं प्रतिक्षिपेत् // Mअर्क्P_३९.५५ //  
तद्वत्कम्पे महाशैलं स्थिरं मनसि धारयेत् /  
विघाते वचसो वाचं बाधिर्ये श्रवणेन्द्रियम् // Mअर्क्P_३९.५६ //  
यथैवाम्रफलं ध्यायेत् तृष्णार्तो रसनेन्द्रिये /  
यस्मिन् यस्मिन् रुजा देहे तस्मिंस्तदुपकारिणीम् // Mअर्क्P_३९.५७ //  
धारयेद्धारणामुष्णे शीतां शीते च दाहिनीम् /  
कीलं शिरसि संस्थाप्य काष्ठं काष्ठेन ताडयेत् // Mअर्क्P_३९.५८ //  
लुप्तस्मृतेः स्मृतिः सद्यो योगिनस्तेन जायते /  
द्यावापृथिव्यौ वाय्वग्री व्यापिनावपि धारयेत् // Mअर्क्P_३९.५९ //  
अमानुषात् सत्त्वजाद्वा बाधास्त्वेताश्चिकित्सिताः /  
अमानुषं सत्त्वमन्तर्योगिनं प्रविशेद्यदि // Mअर्क्P_३९.६० //  
वाय्वग्रीधारणेनैनं देहसंस्थं विनिर्दहेत् /  
एवं सर्वात्मना रक्षा कार्या योगविदा नृप ! // Mअर्क्P_३९.६१ //  
धर्मार्थकाममोक्षाणां शरीरं साधनं यतः /  
प्रवृत्तिलक्षणाख्यानाद्योगिनो विस्मयात्तथा /  
विज्ञानं विलयं याति तस्माद् गोप्याः प्रवृत्तयः // Mअर्क्P_३९.६२ //  
आलोल्यमारोग्यमनिष्ठुरत्वं  
गन्धः शुभो मूत्रपुरीषमल्पम् /  
कान्तिः प्रसादः स्वरसौम्यता च  
योगप्रवृत्तेः प्रथमं हि चिह्नम् // Mअर्क्P_३९.६३ //  
अनुरागी जनो याति परोक्षे गुणकीर्तनम् /  
न बभ्यति च सत्त्वानि सिद्धेर्लक्षणमुत्तमम् // Mअर्क्P_३९.६४ //  
शीतोष्णादिभिरत्युग्रैर्यस्य बाधा न विद्यते /  
न भीतिमेति चान्येभ्यस्तस्य सिद्धिरुपस्थिता // Mअर्क्P_३९.६५ //

इति श्रीमार्कण्डेयपुराणे जडोपाख्याने योगाध्यायो नामैकोनचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चत्वारिंशोऽध्यायः

दत्तात्रेय उवाच

उपसर्गाः प्रवर्तन्ते दृष्टे ह्यात्मनि योगिनः /  
ये तांस्ते संप्रवक्ष्यामि समासेन निबोध मे // Mअर्क्P_४०.१ //  
काम्याः क्रियास्तथा कामान् मानुषानभिवाञ्छति /  
स्त्रियो दानफलं विद्यां मायां कुप्यं धनं दिवम् // Mअर्क्P_४०.२ //  
देवत्वममरेशत्वं रसायनचयाः क्रियाः /  
मरुत्प्रपतनं यज्ञं जलग्न्यावेशनन्तथा // Mअर्क्P_४०.३ //  
श्राद्धानां सर्वदानानां फलानि नियमांस्तथा /  
तथोपवासात् पूर्ताच्च देवताभ्यर्च्चनादपि // Mअर्क्P_४०.४ //  
तेभ्यस्तेभ्यश्च कर्मभ्य उपसृष्टो ऽभिवाञ्छति /  
चित्तमित्थं वर्तमानं यत्नाद्योगी निवर्तयेत् // Mअर्क्P_४०.५ //  
ब्रह्मसङ्गिमनः कुर्वन्नुपसर्गात् प्रमुच्यते /  
उपसर्गैर्जितैरेभिरुपसर्गास्ततः पुनः // Mअर्क्P_४०.६ //  
योगिनः संप्रवर्तन्ते सात्त्वराजसतामसाः /  
प्रातिभिः श्रावणो दैवो भ्रमावत्तौ तथापरौ // Mअर्क्P_४०.७ //  
पञ्चैते योगिनां योगविघ्राय कटुकोदयाः /  
वेदार्थाः काव्यशास्त्रार्था विद्याशिल्पान्यशेषतः // Mअर्क्P_४०.८ //  
प्रतिभान्ति यदस्येति प्रातिभः स तु योगिनः /  
शब्दार्थानाखिलान् वेत्ति शब्दं गृह्णाति चैव यत् // Mअर्क्P_४०.९ //  
योजनानां सहस्रेभ्यः श्रावणः सो ऽभिधीयते /  
ममन्ताद्वीक्षते चाष्टौ स यदा देवतोपमः // Mअर्क्P_४०.१० //  
उपसर्गन्तमप्याहुर्दैवमुन्मत्तवद् बुधाः /  
भ्राम्यते यन्निरालम्बं मनो दोषेण योगिनः // Mअर्क्P_४०.११ //  
समस्ताचारविभ्रांशाद् भ्रमः स परिकीर्तितः /  
आवर्त इव तोयस्य ज्ञानावर्तो यदाकुलः // Mअर्क्P_४०.१२ //  
नाशयेच्चित्तमावर्त उपसर्गः स उच्यते /  
एतैर्नाशितयोगास्तु सकला देवयोनयः // Mअर्क्P_४०.१३ //  
उपसर्गैर्महाघोरैरावर्तन्ते पुनः पुनः /  
प्रावृत्य कम्बलं शुक्लं योगी तस्मान्मनोमयम् // Mअर्क्P_४०.१४ //  
चिन्तयेत् परमं ब्रह्म कृत्वा तत्प्रवणं मनः /  
योगयुक्तः सदा योगी लघ्वाहारो जितेन्द्रियः // Mअर्क्P_४०.१५ //  
सूक्ष्मास्तु धारणाः सप्त भूराद्या मूर्घ्नि धारयेत् /  
धरित्रीं धारयेद्योगी तत् सौक्ष्म्यं प्रतिपद्यते // Mअर्क्P_४०.१६ //  
आत्मानं मन्यते चोर्व्ॐ तद्गन्धञ्च जहाति सः /  
यथैवाप्सु रसं सूक्ष्मं तद्वद्रूपञ्च तेजसि // Mअर्क्P_४०.१७ //  
स्पर्शं वायो तथा तद्वद्विभ्रतस्तस्य धारणाम् /  
व्योम्रः सूक्ष्मां प्रवृत्तिञ्च शब्दं तद्वज्जहाति सः // Mअर्क्P_४०.१८ //  
मनसा सर्वभूतानां मनस्याविशते यदा /  
मानसीं धारणां बिभ्रन्मनः सूक्ष्मञ्च जायते // Mअर्क्P_४०.१९ //  
तद्वद् बुद्धिमशेषाणां सत्त्वानामेत्य योगवित् /  
परित्यजति सम्प्राप्य बुद्धिसौक्ष्म्यमनुत्तमम् // Mअर्क्P_४०.२० //  
परित्यजति सूक्ष्माणि सप्त त्वेतानि योगवित् /  
सम्यग्विज्ञाय यो ऽलर्क ! तस्यावृत्तिर्न विद्यते // Mअर्क्P_४०.२१ //  
एतासां धारणानान्तु सप्तानां सौक्ष्म्यमात्मवान् /  
दृष्ट्वा दृष्ट्वा ततः सिद्धिं त्यक्त्वा त्यक्त्वा परां व्रजेत् // Mअर्क्P_४०.२२ //  
यस्मिन् यस्मिंश्च कुरुते भूते रागं महीपते /  
तस्मिंस्तस्मिन् समासक्तिं संप्राप्य स विनश्यति // Mअर्क्P_४०.२३ //  
तस्माद्विदित्वा सूक्ष्माणि संसक्तानि परस्परम् /  
परित्यजति यो देही स परं प्राप्नुयात् पदम् // Mअर्क्P_४०.२४ //  
एतान्येव तु सन्धाय सप्त सूक्ष्माणि पार्थिव ! /  
भूतादीनां विरागो ऽत्र सद्भावज्ञस्य मुक्तये // Mअर्क्P_४०.२५ //  
गन्धादिषु समासक्तिं सम्प्राप्य स विनश्यति /  
पुनरावर्तते भूप ! स ब्रह्मापरमानुषम् // Mअर्क्P_४०.२६ //  
सप्तैता धारणा योगी समतीत्य यदिच्छति /  
तस्मिंस्तस्मिंल्लयं सूक्ष्मे भूते याति नरेश्वर ! // Mअर्क्P_४०.२७ //  
देवानामसुराणां वा गन्धर्वोरगरक्षसाम् /  
देहेषु लयमायाति सङ्गं नाप्रोति च क्वचित् // Mअर्क्P_४०.२८ //  
अणिमा लघिमा चैव महिमा प्राप्तिरेव च /  
प्राकाम्यं च तथेशित्वं वशित्वञ्च तथापरम् // Mअर्क्P_४०.२९ //  
यत्रकामावसायित्वं गुणानेतांस्तथैश्वरान् /  
प्राप्नोत्यष्टौ नरव्याघ्र ! परं निर्वाणसूचकान् // Mअर्क्P_४०.३० //  
सूक्ष्मात् सूक्ष्मतमो ऽणीयान् शीघ्रत्वं लघिमा गुणः /  
महिमाशेषपूज्यत्वात् प्राप्तिर्नाप्राप्यमस्य यत् // Mअर्क्P_४०.३१ //  
प्राकाम्यमस्य व्यापित्वादीशित्वञ्चेश्वरो यतः /  
वखित्वाद्वशिमा नाम योगिनः सप्तमो गुणः // Mअर्क्P_४०.३२ //  
यत्रेच्छास्थानमप्युक्तं यत्रकामावसायिता /  
ऐश्वर्यकारणैरेभिर्योगिनः प्रोक्तमष्टधा // Mअर्क्P_४०.३३ //  
मुक्तिसंसूचकं भूप ! परं निर्वाणमात्मनः /  
ततो न जायते नैव वर्धते न विनश्यति // Mअर्क्P_४०.३४ //  
नापि क्षयमवाप्रोति परिणामं न गच्छति /  
छेदं क्लेदं तथा दाहं शोषं भूरादितो न च // Mअर्क्P_४०.३५ //  
भूतवर्गादवाप्नोति शब्दाद्यैः ह्रियते न च /  
न चास्य सन्ति शब्दाद्यास्तद्भोक्ता तैर्न युज्यते // Mअर्क्P_४०.३६ //  
यथाहि कनकं खण्डमपद्रव्यवदग्निना /  
दग्धदोषं द्वितीयेन खण्डेनैक्यं व्रजेन्नृप // Mअर्क्P_४०.३७ //  
न विशेषमवाप्रोति तद्वद्योगाग्निना यतिः /  
निर्दग्धदोषस्तेनैक्यं प्रयाति ब्रह्मणा सह // Mअर्क्P_४०.३८ //  
यथाग्निरग्नौ संक्षिप्तः समानत्वमनुव्रजेत् /  
तदाख्यस्तन्मयो भूतो न गृह्येत विशेषतः // Mअर्क्P_४०.३९ //  
परेण ब्रह्मणा तद्वत् प्राप्यैक्यं दग्धकिल्विषः /  
योगी याति पृथग्भावं न कदाचिन्महीपते ! // Mअर्क्P_४०.४० //  
यथा जलं जलेनैक्यं निक्षिप्तमुपगच्छति /  
तथात्मा साम्यमभ्येति योगिनः परमात्मनि // Mअर्क्P_४०.४१ //

इति श्रीमार्कण्डेयपुराणे योगसिद्धिर्नाम चत्वारिंशो ऽध्यायः

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकचत्वारिशो ऽध्यायः

अलर्क उवाच

भगवन् ! योगिनश्चर्यां श्रोतुमिच्छामि तत्त्वतः /  
ब्रह्मवर्त्मन्यनुसरन् यथा योगी न सीदति // Mअर्क्P_४१.१ //

दत्तात्रेय उवाच

मानापमानौ यावेतौ प्रत्युद्वेगकरौ नृणाम् /  
तावेव विपरीतार्थौ योगिनः सिद्धिकारकौ // Mअर्क्P_४१.२ //  
मानापमानौ यावेतौ तावेवाहुर्विषामृते /  
अपमानो ऽमृतं तत्र मानस्तु विषमं विषम् // Mअर्क्P_४१.३ //  
चक्षुः पूतं न्यसेत्पादं वस्त्रपूतं जलं पिबेत् /  
सत्यपूतां वदेद्वाणीं बुद्धिपूतञ्च चिन्तयेत् // Mअर्क्P_४१.४ //  
आतिथ्यश्राद्धयज्ञेषु देवयात्रोत्सवेषु च /  
महाजनञ्च सिद्ध्यर्थं न गच्छेद्योगवित् क्वचित् // Mअर्क्P_४१.५ //  
व्यस्ते विधूमे व्यङ्गारे सर्वस्मिन् भुक्तवज्जने /  
अटेत योगविद् भैक्ष्यं न तु त्रिष्वेव नित्यशः // Mअर्क्P_४१.६ //  
यथैवमवमन्यन्ते जनाः परिभवन्ति च /  
तथा युक्तश्चरेद्योगी सतां वर्त्म न दूषयन् // Mअर्क्P_४१.७ //  
भैक्ष्यञ्चरेद् गृहस्थेषु यायावरगृहेषु च /  
श्रेष्ठा तु प्रथमा चेति वृत्तिरस्योपदिश्यते // Mअर्क्P_४१.८ //  
अथ नित्यं गृहस्थेषु शालीनेषु चरेद्यतिः /  
श्रद्दधानेषु दान्तेषु श्रोत्रियेषु महात्मसु // Mअर्क्P_४१.९ //  
अत ऊर्ध्वं पुश्चापि अदुष्टापतितेषु च /  
भैक्ष्यचर्या विवर्णेषु जघन्या वृत्तिरिष्यते // Mअर्क्P_४१.१० //  
भैक्ष्यं यवागूं तक्रं वा पयो यावकमेव वा /  
फलं मूलं प्रियङ्गुं वा कणपिण्याकसक्तवः // Mअर्क्P_४१.११ //  
इत्येते च शुभाहारा योगिनः सिद्धिकारकाः /  
तत् प्रयुञ्ज्यान्मुनिर्भक्त्या परमेण समाधिना // Mअर्क्P_४१.१२ //  
अपः पूर्वं सकृत् प्राश्य तूष्णीं भूत्वा समाहितः /  
प्राणायेति ततस्तस्य प्रथमा ह्याहुतिः स्मृता // Mअर्क्P_४१.१३ //  
अपानाय द्वितीया तु समानायते चापरा /  
उदानाय चतुर्थो स्याद्व्यानायेति च पञ्चमी // Mअर्क्P_४१.१४ //  
प्राणायामैः पृथक् कृत्वा शेषं भुञ्जीत कामतः /  
अपः पुनः सकृत् प्रश्य आचम्य हृदयं स्पृशेत् // Mअर्क्P_४१.१५ //  
अस्तेयं ब्रह्मचर्यञ्च त्यागो ऽलोभस्तथैव च /  
व्रतानि पञ्च भिक्षूणामहिंसापरमाणि वै // Mअर्क्P_४१.१६ //  
अक्रोधो गुरुशुश्रूषा शौचमाहारलाघवम् /  
नित्यस्वाध्याय इत्येते नियमाः पञ्च कीर्तिताः // Mअर्क्P_४१.१७ //  
सारभूतमुपासीत ज्ञानं यत्कार्यसाधकम् /  
ज्ञानानां बहुता येयं योगविघ्रकरा हि सा // Mअर्क्P_४१.१८ //  
इदं ज्ञेयमिदं ज्ञेयमिति यस्तृषितश्चरेत् /  
अपि कल्पसहस्रेषु नैव ज्ञेयमवाप्नुयात् // Mअर्क्P_४१.१९ //  
त्यक्तसङ्गो जितक्रोधो लघ्वाहारो जितेन्द्रियः /

पिधाय बुद्ध्या द्वाराणि मनो ध्याने निवेशयेत् // Mअर्क्P_४१.२० //  
शून्येष्वेवावकाशेषु गुहासु च वनेषु च /  
नित्ययुक्तः सदा योगी ध्यानं सम्यगुपक्रमेत् // Mअर्क्P_४१.२१ //  
वाग्दण्डः कर्मदण्डश्च मनोदण्डश्च ते त्रयः /  
यस्यैते नियता दण्डाः स त्रिदण्डी महायतिः // Mअर्क्P_४१.२२ //  
सर्वमात्ममयं यस्य सदसज्जगदीदृशम् /  
गुणागुणमयन्तस्य कः प्रियः को नृपाप्रियः // Mअर्क्P_४१.२३ //  
विसुद्धबुद्धिः समलोष्टकाञ्चनः  
समस्तभूतेषु च तत्समाहितः /  
स्थानं परं शाश्वतमव्ययञ्च  
परं हि मत्वा न पुनः प्रजायते // Mअर्क्P_४१.२४ //  
वेदाच्छ्रेष्ठाः सर्वयज्ञक्रियाश्च  
यज्ञाज्जप्यं ज्ञानमार्गश्च जप्यात् /  
ज्ञानाद्ध्यानं सङ्गरागव्यपेतं  
तस्मिन् प्राप्ते शाश्वतस्योपलब्धिः // Mअर्क्P_४१.२५ //  
समाहितो ब्रह्मपरो ऽप्रमादी  
सुचिस्तथैकान्तरतिर्यतेन्द्रियः /  
समाप्नुयाद्योगमिमं महात्मा  
विमुक्तिमाप्रोति ततः स्वयोगतः // Mअर्क्P_४१.२६ //

इति श्रीमार्कण्डेयपुराणे योगिचर्यानामैकचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्विचत्वारिंशोऽध्यायः

दत्तात्रेय उवाच

एवं यो वर्तते योगी सम्यग्योगव्यवस्थितः /  
न स व्यावर्तितुं शक्यो जन्मान्तरशतैरपि // Mअर्क्P_४२.१ //  
दृष्ट्वा च परमात्मानं प्रत्यक्षं विश्वरूपिणम् /  
विश्वपादशिरोग्रीवं विश्वेशं विश्वभावनम् // Mअर्क्P_४२.२ //  
तत्प्राप्तये महत्पुण्यमोमित्येकाक्षरं जपेत् /  
तदेवाध्ययनं तस्य स्वरूपं शृण्वतः परम् // Mअर्क्P_४२.३ //  
अकारश्च तथोकारो मकारश्चाक्षरत्रयम् /  
एता एव त्रयो मात्राः सात्त्वराजसतामसाः // Mअर्क्P_४२.४ //  
निर्गुणा योगिगम्यान्या चार्धमात्रोर्ध्वसंस्थिता /  
गान्धारीति च विज्ञेया गान्धारस्वरसंश्रया // Mअर्क्P_४२.५ //  
पिपीलिकागतिस्पर्शा प्रयुक्ता मूर्ध्नि लक्ष्यते /  
यथा प्रयुक्त ओङ्गारः प्रतिनिर्याति मूर्धनि // Mअर्क्P_४२.६ //  
तथोङ्कारमयो योगी त्वक्षरे त्वक्षरो भवेत् /  
प्राणो धनुः शरो ह्यात्मा ब्रह्म वेध्यमनुत्तमम् // Mअर्क्P_४२.७ //  
अप्रमत्तेन वेद्धव्यं शरवत्तन्मयो भवेत् /  
ओमित्येतत् त्रयो वेदास्त्रयो लोकास्त्रयो ऽग्नयः // Mअर्क्P_४२.८ //  
विष्णुर्-ब्रह्मा-हरश्चैव ऋक्सामानि यजूंषि च /  
मात्राः सार्धाश्च तिस्त्रश्च विज्ञेयाः परमार्थतः // Mअर्क्P_४२.९ //  
तत्र युक्तस्तु यो योगी स तल्लयमवाप्नुयात् /  
अकारस्त्वथ भूर्लोक उकारश्चोच्यते भुवः // Mअर्क्P_४२.१० //  
सव्यञ्जनो मकारश्च स्वर्लोकः परिकल्प्यते /  
व्यक्ता तु प्रथमा मात्रा द्वितीयाव्यक्तसंज्ञिता // Mअर्क्P_४२.११ //  
मात्रा तृतीया चिच्छक्तिरर्धमात्रा परं पदम् /  
अनेनैव क्रमेणैता विज्ञेया योगभूमयः // Mअर्क्P_४२.१२ //  
ओमित्युच्चारणात् सर्वं गृहीतं सदसद् भवेत् /  
ह्रस्वा तु प्रथमा मात्रा द्वितीया दैर्घ्यसंयुता // Mअर्क्P_४२.१३ //  
तृतीया च प्लुतार्धाख्या वचसः सा न गोचरा /  
इत्येतदक्षरं ब्रह्म परमोङ्कारसंज्ञितम् // Mअर्क्P_४२.१४ //  
यस्तु वेद नरः सम्यक् तथा ध्यायति वा पुनः /  
संसारचक्रमुत्सृज्य त्यक्तत्रिविधबन्धनः // Mअर्क्P_४२.१५ //  
प्राप्रोति ब्रह्मणि लयं परमे परमात्मनि /  
अक्षीणकर्मबन्धश्च ज्ञात्वा मृत्युमरिष्टतः // Mअर्क्P_४२.१६ //  
उत्क्रान्तिकाले संस्मृत्य पुनर्योगित्वमृच्छति /  
तस्मादसिद्धयोगेन सिद्धयोगेन वा पुनः /  
ज्ञेयन्यरिष्टानि सदा येनोत्क्रान्तौ न सीदति // Mअर्क्P_४२.१७ //

इति श्रीमार्कणाडेयपुराणे योगधर्मे ओङ्कारध्यायो नाम द्विचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





त्रिचत्वारिंशोऽध्यायः

दत्तात्रेय उवाच

अरिष्टानि महाराज ! शृणु वक्ष्यामि तानि ते /  
येषामालोकनान्मृत्युं निजं जानाति योगवित् // Mअर्क्P_४३.१ //  
देवमार्गं ध्रुवं शुक्रं सोमच्छायामरुन्धतीम् /  
यो न पश्येन्न जीवेत् स नरः संवत्सरात् परम् // Mअर्क्P_४३.२ //  
अरश्मिबिम्बं सूर्यस्य वह्निं चैवांशुमालिनम् /  
दृष्ट्वै कादशमासात् तु नरो नोर्धन्तु जीवति // Mअर्क्P_४३.३ //  
वान्ते मूत्रपूरीषे च यः स्वर्णं रजतं तथा /  
प्रत्यक्षं कुरुते स्वप्ने जीवेत् स दशमासिकम् // Mअर्क्P_४३.४ //  
दृष्ट्वा प्रेतपिशाचादीन् गन्धर्वनगराणि च /  
सुवर्णवर्णान् वृक्षांश्च नव मासान् स जीवति // Mअर्क्P_४३.५ //  
स्थूलः कृशः कृशः स्थूलो यो ऽकस्मादेव जायते /  
प्रकृतेश्च निवर्तेत तस्यायुश्चाष्टमासिकम् // Mअर्क्P_४३.६ //  
खण्डं यस्य पदं पार्ष्णयां पादस्याग्रे च वा भवेत् /  
पांशुकर्दमयोर्मध्ये सप्त मासान् स जीवति // Mअर्क्P_४३.७ //  
गृध्रः कपोतः काकालो वायसो वापि मूर्धनि /  
क्रव्यादो वा खगो नीलः षण्मासायुः प्रदर्शकः // Mअर्क्P_४३.८ //  
हन्यते काकपङ्क्तीभिः पांशुवर्षेण वा नरः /  
स्वां च्छायामन्यथा दृष्ट्वा चतुः पञ्च स जीवति // Mअर्क्P_४३.९ //  
अनभ्रे विद्युतं दृष्ट्वा दक्षिणां दिशमाश्रिताम् /  
रात्राविन्द्रधनुश्चापि जीवितं द्वित्रिमासिकम् // Mअर्क्P_४३.१० //  
घृते तैले तथादर्शे तोये वा नात्मनस्तनुम् /  
यः पश्येदशिरस्कां वा मासादूर्ध्वं न जीवति // Mअर्क्P_४३.११ //  
यस्य वस्तसमो गन्धो गात्रे शवसमो ऽपि वा /  
तस्यार्धमासिकं ज्ञेयं योगिनो नृप ! जीवितम् // Mअर्क्P_४३.१२ //  
यस्य वै स्त्रमात्रस्य हृत्पादमवशुष्यते /  
पिबतश्च जलं शोषो दशाहं सो ऽपि जीवति // Mअर्क्P_४३.१३ //  
सम्भिन्नो मारुतो यस्य मर्मस्थानानि कृन्तति /  
हृष्यते नाम्बुसंस्पर्शात् तस्य मृत्युरुपस्थितः // Mअर्क्P_४३.१४ //  
ऋक्षवानरयानस्थो गायन् यो दक्षिणां दिशम् /  
स्वप्ने प्रयाति तस्यापि न मृत्युः कालमिच्छति // Mअर्क्P_४३.१५ //  
रक्तकृष्णाम्बरधरा गायन्ती हसती च यम् /  
दक्षिणाशान्नयेन्नारी स्वप्ने सो ऽपि न जीवति // Mअर्क्P_४३.१६ //  
नग्नं क्षपणकं स्वप्ने हसमानं महाबलम् /  
एकं संवीक्ष्य वल्गन्तं विद्यान्मृत्युमुपस्थितम् // Mअर्क्P_४३.१७ //  
आमस्तकतलाद्यस्तु निमग्नं पङ्कसागरे /  
स्वप्ने पश्यत्यथात्मानं स सद्यो म्रियते नरः // Mअर्क्P_४३.१८ //  
केशाङ्गारांस्तथा भस्म भुजङ्गान्निर्जलां नदीम् /  
दृष्ट्वा स्वप्ने दशाहात्तु मृत्युरेकादशे दिने // Mअर्क्P_४३.१९ //  
करालैर्विकटैः कृष्णैः पुरुषैरुद्यतायुधैः /  
पाषाणैस्ताडितः स्वप्ने सद्यो मृत्युं लभेन्नरः // Mअर्क्P_४३.२० //  
सूर्योदये यस्य शिवा क्रोशन्ती याति संमुखम् /  
विपरीतं परीतं वा स सद्यो मृत्युमृच्छति // Mअर्क्P_४३.२१ //  
यस्य वै भुक्तमात्रस्य हृदयं बाधते क्षुधा /  
जायते दन्तघर्षश्च स गतायुर्न संशयम् // Mअर्क्P_४३.२२ //  
दीपगन्धं न यो वेत्ति त्रस्यत्यह्नि तथा निशि /  
नात्मानं परनेत्रस्थं वीक्षते न स जीवति // Mअर्क्P_४३.२३ //  
शक्रायुधं चार्धरात्रे दिवा ग्रहगणन्तथा /  
दृष्ट्वा मन्येत संक्षीणमात्मजीवितमात्मवित् // Mअर्क्P_४३.२४ //  
नासिका वक्रतामेति कर्णयोर्नमनोन्नती /  
नेत्रञ्च वामं स्त्रवति यस्य तस्यायुरुद्गतम् // Mअर्क्P_४३.२५ //  
आरक्ततामेति मुखं जिह्वा वा श्यामतां यदा /  
तदा प्राज्ञो विजानीयान्मृत्युमासन्नमात्मनः // Mअर्क्P_४३.२६ //  
उष्ट्र-रासभयानेन यः स्वप्ने दक्षिणां दिशम् /  
प्रयाति तञ्च जानीयात् सद्योमृत्युं न संशयः // Mअर्क्P_४३.२७ //  
पिधाय कर्णौ निर्घोषं न शृणोत्यात्मसम्भवम् /  
नश्यते चक्षुषोर्ज्योतिर्यस्य सो ऽपि न जीवति // Mअर्क्P_४३.२८ //  
पततो यस्य वै गर्ते स्वप्ने द्वारं पिधीयते /  
न चोत्तिष्ठति यः श्वभ्रात्तदन्तं तस्य जीवितम् // Mअर्क्P_४३.२९ //  
ऊर्ध्वा च दृष्टिर्न च संप्रतिष्ठा  
रक्ता पुनः संपरिवर्तमाना /  
मुखस्य चोष्मा शुषिरञ्च नाभेः  
शंसन्ति पुंसामपरं शरीरम् // Mअर्क्P_४३.३० //  
स्वप्ने ऽग्निं प्रविशेद्यस्तु न च निष्क्रमते पुनः /  
जलप्रवेशादपि वा तदन्तं तस्य जीवितम् // Mअर्क्P_४३.३१ //  
यश्चाभिहन्यते दुष्टैर्भूतै रात्रावथो दिवा /  
स मृत्युं सप्तरात्र्यन्ते नरः प्राप्रोत्यसंशयम् // Mअर्क्P_४३.३२ //  
स्ववस्त्रममलं शुक्लं रक्तं पश्यत्यथासितम् /  
यः पुमान् मृत्युमासन्नं तस्यापि हि विनिर्दिशेत् // Mअर्क्P_४३.३३ //  
स्वभाववैपरीत्यन्तु प्रकृतेश्च विपर्ययः /  
कथयन्ति मनुष्याणां सदासन्नौ यमान्तकौ // Mअर्क्P_४३.३४ //  
येषां विनीतः सततं ये ऽस्य पूज्यतमा मताः /  
तानेव चावजानाति तानेव च विनिन्दति // Mअर्क्P_४३.३५ //  
देवान्नार्चयते वृद्धान् गुरून् विप्रांश्च निन्दति /  
मातापित्रोर्न सत्कारं जामातॄणां करोति च // Mअर्क्P_४३.३६ //  
योगिनां ज्ञानविदुषामन्येषाञ्च महात्मनाम् /  
प्राप्ते तु काले पुरुषस्तद्विज्ञेयं विचक्षणैः // Mअर्क्P_४३.३७ //  
योगिनां सततं यत्नादरिष्टान्यवनीपते /  
संवत्सरान्ते तज्ज्ञेयं फलदानि दिवानिशम् // Mअर्क्P_४३.३८ //  
विलोक्या विशदा चैषां फलपङ्क्तिः सुभीषणा /  
विज्ञाय कार्यो मनसि स च कालो नरेश्वर // Mअर्क्P_४३.३९ //  
ज्ञात्व कालञ्च तं सम्यगभयस्थानमाश्रितः /  
युञ्जीत योगी कालो ऽसौ यथा नास्याफलो भवेत् // Mअर्क्P_४३.४० //  
दृष्ट्वारिष्टं तथा योगी त्यक्त्वा मरणजं भयम् /  
तत्स्वभावं तदालोक्य काले यावत्युपागतम् // Mअर्क्P_४३.४१ //  
तस्य भागे तथैवाह्नो योगं युञ्जीत योगवित् /  
पूर्वाह्ने चापराह्ने च मध्याह्ने चापि तद्दिने // Mअर्क्P_४३.४२ //  
यत्र वा रजनीभागे तदरिष्टं निरीक्षितम् /  
तत्रैव तावद्युञ्जीत यावत् प्राप्तं हि तद्दिनम् // Mअर्क्P_४३.४३ //  
ततस्त्यक्त्वा भयं सर्वं जित्वा तं कालमात्मवान् /  
तत्रैवावसथे स्थित्वा यत्र वा स्थैर्यमात्मनः // Mअर्क्P_४३.४४ //  
युञ्जीत योगं निर्जित्य त्रीन् गुणान् परमात्मनि /  
तन्मयश्चात्मना भूत्वा चिद्वृत्तिमपि सन्त्यजेत् // Mअर्क्P_४३.४५ //  
ततः परमनिर्वाणमतीन्द्रियमगोचरम् /  
यद्बुद्धेर्यन्न चाख्यातुं शक्यते तत् समश्नुते // Mअर्क्P_४३.४६ //  
एतत् सर्वं समाख्यातं तवालर्क ! यथार्थवत् /  
प्राप्स्यसे येन तद्ब्रह्म संक्षेपात्तन्निबोध मे // Mअर्क्P_४३.४७ //  
शशाङ्करश्मिसंयोगाच्छन्द्रकान्तमणिः पयः /  
समुत्सृजति नायुक्तः सोपमा योगिनः स्मृता // Mअर्क्P_४३.४८ //  
यच्चार्करश्मिसंयोगादर्ककान्तो हुताशनम् /  
आविष्करोति नैकः सन्नुपमा सापि योगिनः // Mअर्क्P_४३.४९ //  
पिपीलिकाखु-नकुल-गृहगोधा-कपिञ्जलाः /  
वसन्ति स्वामिवद् गेहे ध्वस्ते यान्ति ततो ऽन्यतः // Mअर्क्P_४३.५० //  
दुः खन्तु स्वामिनो ध्वंसे तस्य तेषां न किञ्चन /  
वेश्मनो यत्र राजेन्द्र ! सोपमा योगसिद्धये // Mअर्क्P_४३.५१ //  
मृद्वाहिकाल्पदेहापि मुखाग्रेणाप्यणीयसा /  
करोति मृद्भारचयमुपदेशः स योगिनः // Mअर्क्P_४३.५२ //  
पशुपक्षिमनुष्याद्यैः पत्रपुष्पफलान्वितम् /  
वृक्षं विलुप्यमानन्तु दृष्ट्वा सिध्यन्ति योगिनः // Mअर्क्P_४३.५३ //  
रुरुशावविषाणाग्रमालक्ष्य तिलकाकृतिम् /  
सह तेन विवर्धन्तं योगी सिद्धिमवाप्नुयात् // Mअर्क्P_४३.५४ //  
द्रवपूर्णमुपादाय पात्रमारोहतो भुवः /  
तुङ्गमार्गं विलोक्योच्चैर्विज्ञातं किं न योगिना // Mअर्क्P_४३.५५ //  
सर्वस्वे जीवनायालं निखाते पुरुषस्य या /  
चेष्टा तां तत्त्वतो ज्ञात्वा योगिनः कृतकृत्यता // Mअर्क्P_४३.५६ //  
तद्गृहं यत्र वसतिः तद्भोज्यं येन जीवति /  
येन सम्पद्यते चार्थस्तत्सुखं ममतात्र का // Mअर्क्P_४३.५७ //  
अभ्यर्थितो ऽपि तैः कार्यं करोति करणैर्यथा /  
तथा बुध्यादिभिर्योगी पारक्यैः साधयेत्परम् // Mअर्क्P_४३.५८ //

जड उवाच

ततः प्रणम्यात्रिपुत्रमलर्कः स महीपतिः /  
प्रश्रयावनतो वाक्यमुवाचातिमुदान्वितः // Mअर्क्P_४३.५९ //

अलर्क उवाच

दिष्ट्यादेवैरिदं ब्रह्मन् ! पराभिभवसम्भवम् /  
उपपादितमत्युग्रं प्राणसन्देहदं भयम् // Mअर्क्P_४३.६० //  
दिष्ट्या काशिपतेर्भूरि-बलसम्पत्पराक्रमः /  
यदुच्छेदादिहायातः स युष्मत्सङ्गदो मम // Mअर्क्P_४३.६१ //  
दिष्ट्या मन्दबलश्चाहं दिष्ट्या भृत्याश्च मे हताः /  
दिष्ट्या कोषः क्षयं योतो दिष्ट्याहं भीतिमागतः // Mअर्क्P_४३.६२ //  
दिष्ट्या त्वत्पादयुगलं मम स्मृतिपथं गतम् /  
दिष्ट्या त्वदुक्तयः सर्वा मम चेतसि संस्थितः // Mअर्क्P_४३.६३ //  
दिष्ट्या ज्ञानं ममोत्पन्नं भवतश्च समागमात् /  
भवता चैव कारुण्यं दिष्ट्या ब्रह्मन् ! कृतं मम // Mअर्क्P_४३.६४ //  
अनर्थो ऽप्यर्थतां याति पुरुषस्य शुभोदये /  
यथेदमुपकाराय व्यसनं सङ्गमात्तव // Mअर्क्P_४३.६५ //  
सुबाहुरुपकारी मे स च काशिपतिः प्रभो /  
ययोः कृते ऽहं संप्राप्तो योगीश ! भवतो ऽन्तिकम् // Mअर्क्P_४३.६६ //  
सो ऽहन्तव प्रसादाग्नि-निर्दग्धाज्ञानकिल्विषः /  
तथा यतिष्ये येनेदृङ् न भूयां दुः खभाजनम् // Mअर्क्P_४३.६७ //  
परित्यजिष्ये गार्हस्थ्यमार्तिपादपकाननम् /  
त्वत्तो ऽनुज्ञां समासाद्य ज्ञानदातुर्महात्मनः // Mअर्क्P_४३.६८ //

दत्तात्रेय उवाच

गच्छ राजेन्द्र ! भद्रं ते यथा ते कथितं मया /  
निर्ममो निरहङ्कारस्तथा चर विमुक्तये // Mअर्क्P_४३.६९ //

जड उवाच

एवमुक्तः प्रणम्यैनमाजगाम त्वरान्वितः /  
यत्र काशिपतिर्भ्राता सुबाहुश्चास्य सो ऽग्रजः // Mअर्क्P_४३.७० //  
समुत्पत्य महाबहुं सो ऽलर्कः काशिभूपतिम् /  
सुबाहोरग्रतो वीरमुवाच प्रहसन्निव // Mअर्क्P_४३.७१ //  
राज्यकामुक काशीश ! भुज्यतां राज्यमूर्जितम् /  
तथा च रोचते तद्वत् सुबाहोः संप्रयच्छ वा // Mअर्क्P_४३.७२ //

काशिराज उवाच

किमलर्क ! परित्यक्तं राज्यं ते संयुगं विना /  
क्षत्रियस्य न धर्मो ऽयं भवांश्च क्षत्रधर्मवित् // Mअर्क्P_४३.७३ //  
निर्जितामात्यवर्गस्तु त्यक्त्वा मरणजं भयम् /  
सन्दधीत शरं राजा लक्ष्यमुद्दिश्य वैरिणम् // Mअर्क्P_४३.७४ //  
तं जित्वा नृपतिर्भोगान् यथाभिलषितान् वरान् /  
भुञ्जीत परमं सिद्ध्यै यजेत च महामखैः // Mअर्क्P_४३.७५ //

अलर्क उवाच

एवमीदृशकं वीर ! ममाप्यासीन्मनः पुरा /  
साम्प्रतं विपरीतार्थं शृणु चाप्यत्र कारणम् // Mअर्क्P_४३.७६ //  
यथायं भौतिकः सङ्घस्तथान्तः करणं नृणाम् /  
गुणास्तु सकलास्तद्वदशेषेष्वेव जन्तुषु // Mअर्क्P_४३.७७ //  
चिच्छक्तिरेक एवायं यदा नान्यो ऽस्ति कश्चन /  
तदा का नृपते ज्ञानान्मित्रारिप्रभुभृत्यता // Mअर्क्P_४३.७८ //  
तन्मया दुः खमासाद्य त्वद्भयोद्भवमुत्तमम् /  
दत्तात्रेयप्रसादेन ज्ञानं प्राप्तं नरेश्वर // Mअर्क्P_४३.७९ //  
निर्जितेन्द्रियवर्गस्तु त्यक्त्वा सङ्गमशेषतः /  
मनो ब्रह्मणि सन्धाय तज्जये परमो जयः // Mअर्क्P_४३.८० //  
संसाध्यमन्यत्तत्सिद्ध्यै यतः किञ्चिन्न विद्यते /  
इन्द्रियाणि च संयम्य ततः सिद्धिं नियच्छति // Mअर्क्P_४३.८१ //  
सो ऽहं न ते ऽरिर्न ममासि शत्रुः  
सुबाहुरेषो न ममापकारी /  
दृष्टं मया सर्वमिदं यथात्मा  
अन्विष्यतां भूप ! रिपुस्त्वयान्यः // Mअर्क्P_४३.८२ //  
इत्थं स तेनाभिहितो नरेन्द्रो  
हृष्टः समुत्थाय ततः सुबाहुः /  
दिष्ट्येति तं भ्रातरमाभिनन्द्य  
काशीश्वरं वाक्यमिदं बभाषे // Mअर्क्P_४३.८३ //

इति श्रीमार्कण्डेयपुराणे अरिष्टकथनं नाम त्रिचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चतुश्चत्वारिंशोऽध्यायः

सुबाहुरुवाच

यदर्थं नृपशार्दूल ! त्वामहं शरणं गतः /  
तन्मया सकलं प्राप्तं यास्यामि त्वं सुखी भव // Mअर्क्P_४४.१ //

काखिराज उवाच

किं निमित्तं भवान् प्राप्तो निष्पन्नोर्ऽथश्च कस्तव /  
सुबाहो ! तन्ममाचक्ष्व परं कौतूहलं हि मे // Mअर्क्P_४४.२ //  
समाक्रान्तमलर्केण पितृपैतामहं महत् /  
राज्यं देहीति निर्जित्य त्वयाहमभिचोदितः // Mअर्क्P_४४.३ //  
ततो मया समाक्रम्य राज्यमस्यानुजस्य ते /  
एतत्ते बलमानीतं तद्भुङ्क्ष्वस्वकुलोचितम् // Mअर्क्P_४४.४ //

सुबाहुरुवाच

काशिराज ! निबोध त्वं यदर्थमयमुद्यमः /  
कृतो मया भवांश्चैव कारितो ऽत्यन्तमुद्यमम् // Mअर्क्P_४४.५ //  
भ्राता ममायं ग्राम्येषु सक्तो भोगेषु तत्त्ववित् /  
विमूढौ बोधवन्तौ च भ्रातरावग्रजौ मम // Mअर्क्P_४४.६ //  
तयोर्मम च यन्मात्रा बाल्ये स्तन्यं यथा मुखे /  
तथावबोधो विन्यस्तः कर्णयोरवनीपते // Mअर्क्P_४४.७ //  
तयोर्मम च विज्ञेयाः पदार्था ये मता नृभिः /  
प्राकाश्यं मनसो नीतास्ते मात्रा नास्य पार्थिव // Mअर्क्P_४४.८ //  
यथैकमर्थे यातानामेकस्मिन्नवसीदति /  
दुः खं भवति साधूनां ततास्माकं महीपते // Mअर्क्P_४४.९ //  
गार्हस्थ्यमोहमापन्ने सीदत्यस्मिन्नरेश्वर /  
सम्बन्धिन्यस्य देहस्य बिभ्रति भ्रातृकल्पनाम् // Mअर्क्P_४४.१० //  
ततो मया विनिश्चित्य दुः खाद्वैराग्यभावना /  
भविष्यतीत्यस्य भवानित्युद्योगाय संश्रितः // Mअर्क्P_४४.११ //  
तदस्य दुः खाद्वैराग्यं संबोधादवनीपते /  
समुद्भूतं कृतं कार्यं भद्रं ते ऽस्तु व्रजाम्यहम् // Mअर्क्P_४४.१२ //  
उष्ट्वा मदालसागर्भे पीत्वा सत्सास्तथा स्तनम् /  
नान्यनारीसुतैर्यातं वर्त्म यात्विति पार्थिव // Mअर्क्P_४४.१३ //  
विचार्य तन्मया सर्वं युष्मत्संश्रयपूर्वकम् /  
कृतं तच्चापि निष्पन्नं प्रयास्ये सिद्धये पुनः // Mअर्क्P_४४.१४ //  
उपेक्ष्यते सीदमानः स्वजनो बान्धवः सुहृत् /  
यैर्नरेन्द्र ! न तान् मन्ये सेन्द्रिया विकला हि ते // Mअर्क्P_४४.१५ //  
सुहृदि स्वजने बन्धौ समर्थे यो ऽवसीदति /  
धर्मार्थकाममोक्षेभ्यो वाच्यास्ते तत्र न त्वसौ // Mअर्क्P_४४.१६ //  
एतत् त्वत्सङ्गमाद् भूप ! मया कार्यं महत् कृतम् /  
स्वस्ति ते ऽस्तु गमिष्यामि ज्ञानभाग्भव सत्तम // Mअर्क्P_४४.१७ //

काशिराज उवाच

उपकारस्त्वया साधोरलर्कस्य कृतो महान् /  
ममोपकाराय कथं न करोषि स्वमानसम् // Mअर्क्P_४४.१८ //  
फलदायी सतां सदिभः सङ्गमो नाफलो यतः /  
तस्मात्तवत्संश्रयाद्युक्ता मया प्राप्ता समुन्नतिः // Mअर्क्P_४४.१९ //

सुबाहुरुवाच

धर्मार्थकाममोक्षाख्यं पुरुषार्थचतुष्टयम् /  
तत्र धर्मार्थकामास्ते सकला हीयते ऽपरः // Mअर्क्P_४४.२० //  
तत्ते संक्षेपतो वक्ष्ये तदिहैकमनाः शृणु /  
श्रुत्वा च सम्यगालोच्य यतेथाः श्रेयसे नृप // Mअर्क्P_४४.२१ //  
ममेतिप्रत्ययो भूप ! न कार्यो ऽहमिति त्वया /  
सम्यगालोच्य धर्मो हि धर्माभावे निराश्रयः // Mअर्क्P_४४.२२ //  
कस्याहमिति संज्ञेयमित्यालोच्य त्वयात्मना /  
बाह्यन्तर्गतमालोच्यमालोच्यापररात्रिषु // Mअर्क्P_४४.२३ //  
अव्यक्तादिविशेषन्तमविकारमचेतनम् /  
व्यक्ताव्यक्तं त्वया ज्ञेयं ज्ञाता कश्चाहमित्युत // Mअर्क्P_४४.२४ //  
एतस्मिन्नेव विज्ञाने विज्ञातमखिलं त्वया /  
अनात्मन्यात्मविज्ञानमखे खमिति मूढता // Mअर्क्P_४४.२५ //  
सो ऽहं सर्वगतो भूप ! लोकसंव्यवहारतः /  
मयेदमुच्यते सर्वं त्वया पृष्टो व्रजाम्यहम् // Mअर्क्P_४४.२६ //  
एवमुक्त्वा ययौ धीमान् ! सुबाहुः काशिभूमिपम् /  
काशिराजो ऽपि संपूज्य सो ऽलर्कं स्वपुरं ययौ // Mअर्क्P_४४.२७ //  
अलर्को ऽपि सुतं ज्येष्ठमभिषिच्य नराधिपम् /  
वनं जगाम सन्त्यक्तसर्वसङ्गः स्वसिद्धये // Mअर्क्P_४४.२८ //  
ततः कालेन महाता निर्द्वन्द्वो निष्परिग्रहः /  
प्राप्य योगर्धिमतुलां परं निर्वाणमाप्तवान् // Mअर्क्P_४४.२९ //  
पश्यन् जगदिदं सर्वं सदेवासुरमानुषम् /  
पाशैर्गुणमयैर्बद्धं बध्यमानञ्च नित्यशः // Mअर्क्P_४४.३० //  
पुत्रादिभ्रातृपुत्रादि-स्वपारक्यादिभावितैः /  
आकृष्यमाणं करणैर्दुःखार्तं भिन्नदर्शनम् // Mअर्क्P_४४.३१ //  
अज्ञानपङ्कगर्भस्थमनुद्धारं महामतिः /  
आत्मानञ्च समुत्तीर्णं गाथामेतामगायत // Mअर्क्P_४४.३२ //  
अहो कष्टं यदस्माभैः पूर्वं राज्यमनुष्ठितम् /  
इति पश्चान्मया ज्ञातं योगान्नास्ति परं सुखम् // Mअर्क्P_४४.३३ //

जड उवाच

तातैनं त्वं समातिष्ठ मुक्तये योगमुत्तमम् /  
प्राप्स्यसे येन तद् ब्रह्म यत्र गत्वा न शोचसि // Mअर्क्P_४४.३४ //  
ततो ऽहमपि यास्यामि किं यज्ञैः किं जपेन मे /  
कृतकृत्यस्य करणं ब्रह्मभावाय कल्पते // Mअर्क्P_४४.३५ //  
त्वत्तो ऽनुज्ञामवाप्याहं निर्द्वन्द्वो निष्परिग्रहः /  
प्रयतिष्ये तथा मुक्तौ यथा यास्यामि निर्वृतिम् // Mअर्क्P_४४.३६ //

पक्षिण ऊचुः

एवमुक्त्वा स पितरं प्राप्यानुज्ञां ततश्च सः /  
ब्रह्मन् ! जगाम मेधावी परित्यक्तपरिग्रहः // Mअर्क्P_४४.३७ //  
सो ऽपि तस्य पिता तद्वत् क्रमेण सुमहामतिः /  
वानप्रस्थं समास्थाय चतुर्थाश्रममभ्यगात् // Mअर्क्P_४४.३८ //  
तत्रात्मजं समासाद्य हित्वा बन्धं गुणादिकम् /  
प्राप सिद्धिं परां प्राज्ञस्तत्कालोपात्तसंमतिः // Mअर्क्P_४४.३९ //  
एतत्ते कथितं ब्रह्मन् ! यत्पृष्टा भवता वयम् /  
सुविस्तरं यथावच्च किमन्यच्छ्रोतुमिच्छसि // Mअर्क्P_४४.४० //

इति श्रीमार्कण्डेयपुराणे पितापुत्रसंवादे जडोपाख्यानं नाम चतुश्चत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चचत्वारिंशोऽध्यायः

जैमिनिरुवाच

सम्यगेतन्ममाख्यातं भवदिभर्द्विजसत्तमाः /  
प्रवृत्तं च निवृत्तं च द्विविधं कर्म वैदिकम् // Mअर्क्P_४५.१ //  
अहो पितृप्रसादेन भवतां ज्ञानमीदृशम् /  
येन तिर्यक्त्वमप्येतत् प्राप्य मोहस्तिरस्कृतः // Mअर्क्P_४५.२ //  
धन्या भवन्तः संसिद्ध्यै प्रागवस्थास्थितं यतः /  
भवतां विषयोद्भूतैर्न मोहैश्चाल्यते मनः // Mअर्क्P_४५.३ //  
दिष्ट्या भगवता तेन मार्कण्डेयेन धीमता /  
भवन्तो वै समाख्याताः सर्वसन्देहहृत्तमाः // Mअर्क्P_४५.४ //  
संसारे ऽस्मिन् मनुष्याणां भ्रमतामतिसङ्कटे /  
भवद्विधैः समं सङ्गो जायते नातपस्विनाम् // Mअर्क्P_४५.५ //  
यद्यहं सङ्गमासाद्य भवदिभर्ज्ञानदृष्टिभिः /  
न स्यां कृतार्थस्तन्नूनं न मे ऽन्यत्र कृतार्थता // Mअर्क्P_४५.६ //  
प्रवृते च निवृत्ते च भवतां ज्ञानकर्मणि /  
मतिमस्तमलां मन्ये यथा नान्यस्य कस्यचित् // Mअर्क्P_४५.७ //  
यदि त्वनुग्रहवती मयी बुद्धिर्द्विजोत्तमाः /  
भवतां तत्समाख्यातुमर्हतेदमशेषतः // Mअर्क्P_४५.८ //  
कथमेतत्समुद्भूतं जगत् स्थावरजङ्गमम् /  
कथञ्च प्रलयङ्काले पुनर्यास्यति सत्तमाः // Mअर्क्P_४५.९ //  
कथञ्च वंशाः देवर्षि-पितृभूतादिसम्भवाः /  
मन्वन्तराणि च कथं वंशानुचरितञ्च यत् // Mअर्क्P_४५.१० //  
यावत्यः सृष्टयश्चैव यावन्तः प्रलयास्तथा /  
यथा कल्पविभागश्च या च मन्वन्तरस्थितिः // Mअर्क्P_४५.११ //  
यथा च क्षितिसंस्थानं यत् प्रमाणञ्च वै भुवः /  
यथास्थिति समुद्राद्रि-निम्नगाः काननानि च // Mअर्क्P_४५.१२ //  
भूर्लोकादिस्वर्लोकानां गणः पातालसंश्रयः /  
गतिस्तथार्कसोमादि-ग्रहर्क्षज्योतिषामपि // Mअर्क्P_४५.१३ //  
श्रोतुमिच्छाम्यहं सर्वमेतदाहूतसंप्लवम् /  
उपसंहृते च यच्छेषं जगत्यस्मिन् भविष्यति // Mअर्क्P_४५.१४ //

पक्षिण ऊचुः

प्रश्नभारो ऽयमतुलो यस्त्वया मुनिसत्तम /  
पृष्टस्तं ते प्रवक्ष्यामस्तत् शृणुष्वेह जैमिने // Mअर्क्P_४५.१५ //  
मार्कण्डेयेन कथितं पुरा क्रौष्टुकये यथा /  
द्विजपुत्राय शान्ताय व्रतस्त्राताय धीमते // Mअर्क्P_४५.१६ //  
मार्कण्डेयं महात्मानमुपासीनं द्विजोत्तमैः /  
क्रौष्टुकिः परिपप्रच्छ यदेतत् पृष्टवान् प्रभो // Mअर्क्P_४५.१७ //  
तस्य चाकथयत् प्रीत्या यन्मुनिर्भृगुनन्दनः /  
तत्ते प्रकथयिष्यामः शृणु त्वं द्विजसत्तम // Mअर्क्P_४५.१८ //  
प्रणिपत्य जगन्नाथं पद्मयोनिं पितामहम् /  
जगद्योनिं स्थितं सृष्टौ स्थितौ विष्णुस्वरूपिणम् /  
प्रलये चान्तकर्तारं रौद्रं रुद्रस्वरूपिणम् // Mअर्क्P_४५.१९ //

मार्कण्डेय उवाच

उत्पन्नमात्रस्य पुरा ब्रह्मणो ऽव्यक्तजन्मनः /  
पुराणमेतद्वेदाश्च मुखेभ्यो ऽनुविनिः सृताः // Mअर्क्P_४५.२० //  
पुराणसंहिताश्चक्रुर्बहुलाः परमर्षयः /  
वेदानां प्रविभागश्च कृतस्तैस्तु सहस्रशः // Mअर्क्P_४५.२१ //  
धर्मज्ञानञ्च वैराग्यमैश्वर्यञ्च महात्मनः /  
तस्योपदेशेन विना न हि सिद्धं चतुष्टयम् // Mअर्क्P_४५.२२ //  
वेदान् सप्तर्षयस्तस्माज्जगृहुस्तस्य मानसाः /  
पुराणं जगृहुश्चाद्या मुनयस्तस्य मानसाः // Mअर्क्P_४५.२३ //  
भृगोः सकाशाच्च्यवनस्तेनोक्तञ्च द्विजन्मनाम् /  
ऋषिभिश्चापि दक्षाय प्रोक्तमेतन्महात्मभिः // Mअर्क्P_४५.२४ //  
दक्षेण चापि कथितमिदमासीत्तदा मम /  
तत्तुभ्यं कथयाम्यद्य कलिकल्मषनाशनम् // Mअर्क्P_४५.२५ //  
सर्वमेतन्महाभग ! श्रूयतां मे समाधिना /  
यथाश्रुतं मया पूर्वं दक्षस्य गदतो मुने // Mअर्क्P_४५.२६ //  
प्रणिपत्य जगद्योनिमजमव्ययमाश्रयम् /  
चराचरस्य जगतोधातारं परमं पदम् // Mअर्क्P_४५.२७ //  
ब्रह्माणमादिपुरुषमुत्पत्ति-स्थिति-संयमे /  
यत्कारणमनौपम्यं यत्र सर्वं प्रतिष्ठितम् // Mअर्क्P_४५.२८ //  
तस्मै हिरण्यगर्भाय लोकतन्त्राय धीमते /  
प्रणम्य सम्यग्वक्ष्यामि भूतवर्गमनुत्तमम् // Mअर्क्P_४५.२९ //  
महदाद्यं विशेषान्तं सवैरुप्यं सलक्षणम् /  
प्रमाणैः पञ्चभिर्गम्यं स्त्रोतोभिः षड्भिरन्वितम् // Mअर्क्P_४५.३० //  
पुरुषाधिष्ठितं नित्यमनित्यमिव च स्थितम् /  
तच्छ्रूयतां महाभाग ! परमेण समाधिना // Mअर्क्P_४५.३१ //  
प्रधानं कारणं यत्तदव्यक्ताख्यं महर्षयः /  
यदाहुः प्रकृतिं सूक्ष्मां नित्यां सदसदात्मिकाम् // Mअर्क्P_४५.३२ //  
ध्रुवमक्षय्यमजरममेयं नान्यसंश्रयम् /  
गन्धरूपरसैर्हेनं शब्दस्पर्शविवर्जितम् // Mअर्क्P_४५.३३ //  
अनाद्यन्तं जगद्योनि त्रिगुणप्रभवाप्ययम् /  
असाम्प्रतमविज्ञेयं ब्रह्माग्रे समवर्तत // Mअर्क्P_४५.३४ //  
प्रलयस्यानु तेनेदं व्याप्तमासीदशेषतः /  
गुणसाम्यात्ततस्तस्मात् क्षेत्रज्ञाधिष्ठितान्मुने // Mअर्क्P_४५.३५ //  
गुणभावात् सृज्यमानात् सर्गकाले ततः पुनः /  
प्रधानं तत्त्वमुद्भूतं महान्तं तत् समावृणोत् // Mअर्क्P_४५.३६ //  
यथा बीजं त्वचा तद्वदव्यक्तेनावृतो महान् /  
सात्त्विको राजसश्चैव तामसश्च त्रिधोदितः // Mअर्क्P_४५.३७ //  
ततस्तस्मादहङ्कारस्त्रिविधो वै व्यजायत /  
वैकारिकस्तैजसश्च भूतादिश्च सतामसः // Mअर्क्P_४५.३८ //  
महता चावृतः सो ऽपि यथाव्यरक्तेन वै महान् /  
भूतादिस्तु विकुर्वाणः शब्दतन्मात्रकन्ततः // Mअर्क्P_४५.३९ //  
ससर्ज शब्दतन्मात्रादाकाशं शब्दलक्षणम् /  
आकाशं शब्दमात्रन्तु भूतादिश्चावृणोत्ततः // Mअर्क्P_४५.४० //  
स्पर्शतन्मात्रमेवेह जायते नात्र संशयः /  
बलवान् जायते वायुस्तस्य स्पर्शगुणो मतः // Mअर्क्P_४५.४१ //  
वायुश्चापि विकुर्वाणो रुपमात्रं ससर्ज ह /  
ज्योतिरुत्पद्यते वायोस्तद्रूपगुणमुच्यते // Mअर्क्P_४५.४२ //  
स्पर्शमात्रस्तु वै वायूरूपमात्रं समावृणोत् /  
ज्योतिश्चापि विकुर्वाणं रसमात्रं ससर्ज ह // Mअर्क्P_४५.४३ //  
सम्भवन्ति ततो ह्यापश्चासन् वै ता रसात्मिकाः /  
रसमात्रन्तु ताह्यापो रूपमात्रं समावृणोत् // Mअर्क्P_४५.४४ //  
आपश्चापि विकुर्वत्यो गन्धमात्रं ससर्जिरे /  
सङ्घातो जायते तस्मात्तस्य गन्धो गुणो मतः // Mअर्क्P_४५.४५ //  
तस्मिंस्तस्मिंस्तु तन्मात्रं तेन तन्मात्रता स्मृता /  
अविशेषवाचकत्वादविशेषास्ततश्च ते // Mअर्क्P_४५.४६ //  
न शान्ता नापि घोरास्ते न मूढाश्चाविशेषतः /  
भूततन्मात्रसर्गो ऽयमहङ्कारात्तु तामसात् // Mअर्क्P_४५.४७ //  
वैकारिकादहङ्कारात् सत्त्वोद्रिक्तात्तु सात्त्विकात् /  
वैकारिकः स सर्गस्तु युगपत् सम्प्रवर्तते // Mअर्क्P_४५.४८ //  
बुद्धीन्द्रियाणि पञ्चैव पञ्च कर्मेन्द्रियाणि च /  
तैजसानीन्द्रियाण्याहुर्देवा वैकारिका दश // Mअर्क्P_४५.४९ //  
एकादशं मनस्तत्र देवा वैकारिकाः स्मृताः /  
श्रोतं त्वक्चक्षुषी जिह्वा नासिका चैव पञ्चमी // Mअर्क्P_४५.५० //  
शब्दादीनामवाप्त्यर्थं बुद्धियुक्तानि वक्ष्यते /  
पादौ पायुरुपस्थश्च हस्तौ वाक् पञ्चमी भवेत् // Mअर्क्P_४५.५१ //  
गतिर्विसर्गो ह्यानन्दः शिल्पं वाक्यञ्च कर्म तत् /  
आकाशं शब्दमात्रन्तु स्पर्शमात्रं समाविशत् // Mअर्क्P_४५.५२ //  
द्विगुणो जायते वायुस्तस्य स्पर्शो गुणो मतः /  
रूपन्तथैवाविशतः शब्दस्पर्शगुणावुभौ // Mअर्क्P_४५.५३ //  
द्विगुणस्तु ततश्चाग्निः स शब्दस्पर्शरूपवान् /  
शब्दः स्पर्शश्च रूपञ्च रसमात्रं समाविशत् // Mअर्क्P_४५.५४ //  
तस्माच्चतुर्गुणा ह्यापो विज्ञेयास्ता रसात्मिकाः /  
शब्दः स्पर्शश्च रूपञ्च रसो गन्धं समाविशत् // Mअर्क्P_४५.५५ //  
संहता गन्धमात्रेण आवृण्वंस्ते महीमिमाम् /  
तस्मात् पञ्चगुणा भूमिः स्थूला भूतेषु दृश्यते // Mअर्क्P_४५.५६ //  
शान्ता घोराश्च मूढाश्च विशेषास्तेन ते स्मृताः /  
परस्परानुप्रवेशाद्धारयन्ति परस्परम् // Mअर्क्P_४५.५७ //  
भूमेरन्तस्त्विदं सर्वं लोकालोकं घनावृतम् /  
विशेषाश्चेन्द्रियग्राह्या नियतत्वाच्च ते स्मृताः // Mअर्क्P_४५.५८ //  
गुणं पूर्वस्य पूर्वस्य प्राप्नुवन्त्युत्तरोत्तरम् /  
नानावीर्याः पृथग्भूताः सप्तैते संहतिं विना // Mअर्क्P_४५.५९ //  
नाशक्नुवन् प्रजाः स्त्रष्टुमसमागम्य कृत्स्नशः /  
समेत्यान्योन्यसंयोगमन्योन्याश्रयिणश्च ते // Mअर्क्P_४५.६० //  
एकसङ्घातचिह्नाश्च संप्राप्यैक्यमशेषतः /  
पुरुषाधिष्ठितत्वाच्च अव्यक्तानुग्रहेण च // Mअर्क्P_४५.६१ //  
महदाद्या विशेषान्ता ह्यण्डमुत्पादयन्ति ते /  
जलबुद्बुदवत्तत्र क्रमाद्वै वृद्धिमागतम् // Mअर्क्P_४५.६२ //  
भूतेभ्यो ऽण्डं महाबुद्धे ! वृहत्तदुदकेशयम् /  
प्राकृते ऽण्डे विवृद्धः सन् क्षेत्रज्ञो ब्रह्मसंज्ञितः // Mअर्क्P_४५.६३ //  
स वै शरीरी प्रथमः स वै पुरुष उच्यते /  
आदिकर्ता च भूतानां ब्रह्माग्रे समवर्तत // Mअर्क्P_४५.६४ //  
तेन सर्वमिदं व्याप्तं त्रैलोक्यं सचराचरम् /  
मेरुस्तस्यानुसम्भूतो जरायुश्चापि पर्वताः // Mअर्क्P_४५.६५ //  
समुदा गर्भसलिलं तस्याण्डस्य महात्मनः /  
तस्मिन्नण्डे जगत् सर्वं सदेवासुरमानुषम् // Mअर्क्P_४५.६६ //  
दीपाद्यद्रिसमुद्राश्च राज्योतिर्लोकसंग्रहः /  
जलानिलानलाकाशैस्ततो भूतादिना बहिः // Mअर्क्P_४५.६७ //  
वृतमण्डं दशगुणैरेकेकैकत्वेन तैः पुनः /  
महता तत्प्रमाणेन सहैवानेन वेष्टितः // Mअर्क्P_४५.६८ //  
महांस्तैः सहितः सर्वैरव्यक्तेन समावृतः /  
एभिरावरणैरण्डं सप्तभैः प्राकृतैर्वृतम् // Mअर्क्P_४५.६९ //  
अन्योन्यमावृत्य च ता अष्टौ प्रकृतयः स्थिताः /  
एषा सा प्रकृतिर्नित्या यदन्तः पुरुषश्च सः // Mअर्क्P_४५.७० //  
ब्रह्माख्यः कथितो यस्ते समासात् श्रू यतां पुनः /  
यथा मग्नो जले कश्चिदुन्मज्जन् जलसम्भवः // Mअर्क्P_४५.७१ //  
जलञ्च क्षिपति ब्रह्मा स तथा प्रकृतिर्विभु /  
अव्यक्तं क्षेत्रमुदिष्टं ब्रह्मा क्षेत्रज्ञ उच्यते // Mअर्क्P_४५.७२ //  
एतत्समस्तं जानीयात् क्षेत्रक्षेत्रज्ञलक्षणम् /  
इत्येष प्राकृतः सर्गः क्षेत्रज्ञाधिष्ठितस्तु सः /  
अबुद्धिपूर्वः प्रथमः प्रादुर्भूतस्तडिद्यथा // Mअर्क्P_४५.७३ //

इति श्रीमार्कण्डेयपुराणे ब्रह्मोत्पतिर्नाम पञ्चचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




श्रीमन्महर्षिवेदव्यासप्रणीतं

श्रीमार्कण्डेयपुराणम् /

(द्वितीयो भागः )


षट्चत्वारिंशोऽध्यायः

क्रौष्टुकिरुवाच  
भगवंस्त्वण्डसम्भूतिर्यथावत् कथिता मम /  
ब्रह्माण्डे ब्रह्मणो जन्म तथा चोक्तं महात्मनः // Mअर्क्P_४६.१ //  
एतदिच्छाम्यहं श्रोतुं त्वत्तो भृगुकुलोद्भव /  
यदान सृष्टिर्भूतानामस्ति किन्नु न चास्ति वा /  
काले वै प्रलयस्यान्ते सर्वस्मिन्नुपसंहृते // Mअर्क्P_४६.२ //

मार्कण्डेय उवाच

यदा तु प्रकृतौ याति लयं विश्वमिदं जगत् /  
तदोच्यते प्राकृतो ऽयं विद्वद्भिः प्रतिसञ्चरः // Mअर्क्P_४६.३ //  
स्वात्मन्यवस्थितेव्यक्ते विकारे प्रतिसंहृते /  
प्रकृतिः पुरुषश्चैव साधर्म्येणावतिष्ठतः // Mअर्क्P_४६.४ //  
तदा तमश्च सत्त्वञ्च समत्वेन व्यवस्थितौ /  
अनुद्रिक्तावनूनौ च तत्प्रोतौ च परस्परम् // Mअर्क्P_४६.५ //  
तिलेषु वा यथा तैलं घृतं पयसि वा स्थितम् /  
तथा तमसि सत्त्वे च रजो ऽप्यनुसृतं स्थितम् // Mअर्क्P_४६.६ //  
उत्पत्तिर्ब्रह्मणो यावदायुषो द्विपरार्धिकम् /  
तावद्दिनं परेशस्य तत्समा संयमे निशा // Mअर्क्P_४६.७ //  
अहर्मुखे प्रबुद्धस्तु जगदादिरनादिमान् /  
सर्वहेतुरचिन्त्यात्मा परः को ऽप्यपरक्रियः // Mअर्क्P_४६.८ //  
प्रकृतिं पुरुषञ्चैव प्राविश्याशु जगत्पतिः /  
क्षोभयामास योगेन परेण परमेश्वरः // Mअर्क्P_४६.९ //  
यथा मदो नवस्त्रीणां यथा वा माधवानिलः /  
अनुप्रविष्टः क्षोभाय तथासौ योगमूर्तिमान् // Mअर्क्P_४६.१० //  
प्रधाने क्षोभ्यमाने तु स देवो ब्रह्मसंज्ञितः /  
समुत्पन्नो ऽण्डकोषस्थो यथा ते कथितं मया // Mअर्क्P_४६.११ //  
स एव क्षोभकः पूर्वं स क्षोभ्यः प्रकृतेः पतिः /  
स सङ्कोचविकाशाभ्यां प्रधानत्वे ऽपि च स्थितः // Mअर्क्P_४६.१२ //  
अत्पन्नः स जगद्योनिरगुणो ऽपि रजोगुणम् /  
भुञ्जन् प्रवर्तते सर्गे ब्रह्मत्वं समुपाश्रितः // Mअर्क्P_४६.१३ //  
ब्रह्मत्वे स प्रजाः सृष्ट्वा ततः सत्त्वातिरेकवान् /  
विष्णुत्वमेत्य धर्मेण कुरुते परिपालनम् // Mअर्क्P_४६.१४ //  
ततस्तमोगुणोद्रिक्तो रुद्रत्वे चाखिलं जगत् /  
उपसंहृत्य वै शेते त्रैलोक्यं त्रिगुणो ऽगुणः // Mअर्क्P_४६.१५ //  
यथा प्राग्व्यापकः क्षेत्री पालको लावकस्तथा /  
यथा स संज्ञामायाति ब्रह्मविष्ण्वीशकारिणीम् // Mअर्क्P_४६.१६ //  
ब्रह्मत्वे सृजते लोकान् रुद्रत्वे संहरत्यपि /

विष्णुत्वे चाप्युदासीनस्तिस्त्रो ऽवस्थाः स्वयम्भुवः // Mअर्क्P_४६.१७ //  
रजो ब्रह्मा तमो रुद्रो विष्णुः सत्त्वं जगत्पतिः /  
एत एव त्रयो देवा एत एव त्रयो गुणाः // Mअर्क्P_४६.१८ //  
अन्योन्यमिथुना ह्येते अन्योन्याश्रयिणस्तथा /  
क्षणं वियोगो नह्येषां न त्यजन्ति परस्परम् // Mअर्क्P_४६.१९ //  
एवं ब्रह्मा जगत्पूर्वो देवदेवश्चतुर्मुखः /  
रजोगुणं समाश्रित्य स्त्रष्ट्टत्वे स व्यवस्थितः // Mअर्क्P_४६.२० //  
हिरण्यगर्भो देवादिरनादिरुपचारतः /  
भूपद्मकर्णिकासंस्थो ब्रह्माग्रे समजायत // Mअर्क्P_४६.२१ //  
तस्य वर्षशतं त्वेकं परमायुर्महात्मनः /  
ब्रह्म्येणैव हि मानेन तस्य संख्यां निबोध मे // Mअर्क्P_४६.२२ //  
निमेषैर्दशभिः काष्ठा तथा पञ्चभिरुच्यते /  
कलास्त्रिंशच्च वै काष्ठा मुहूर्तं त्रिंशत्ताः कलाः // Mअर्क्P_४६.२३ //  
अहोरात्रं मुहूर्तानां नृणां त्रिंशत्तु वै स्मृतम् /  
अहोरात्रैश्च त्रिंशद्भिः पक्षौ द्वौ मास उच्यते // Mअर्क्P_४६.२४ //  
तैः षड्भिरयनं वर्षं द्वे ऽयने दक्षिणोत्तरे /  
तद्देवानामहोरात्रं दिनं तत्रोत्तरायणम् // Mअर्क्P_४६.२५ //  
दिव्यैर्वर्षसहस्रैस्तु कृतत्रेतादिसंज्ञितम् /  
चतुर्युगं द्वादशभिस्तद्विभागं शृणुष्व मे // Mअर्क्P_४६.२६ //  
चत्वारि तु सहस्राणि वर्षाणां कृतमुच्यते /  
शतानि सन्ध्या चत्वारि सन्ध्यांशश्च तथाविधः // Mअर्क्P_४६.२७ //  
त्रेता त्रीणि सहस्राणि दिव्याब्दानां शतत्रयम् /  
तत्सन्ध्या तत्समा चैव सन्ध्यांशश्च तथाविधः // Mअर्क्P_४६.२८ //  
द्वापरं द्वे सहस्रे तु वर्षाणां द्वे शते तथा /  
तस्य सन्ध्या समाख्याता द्वे शताब्दे तदंशकः // Mअर्क्P_४६.२९ //  
कलिः सहस्रं दिव्यानामब्दानां द्विजसत्तम /  
सन्ध्या सन्ध्यांशकश्चैव शतकौ समुदाहृतौ // Mअर्क्P_४६.३० //  
एषा द्वाधशसाहस्त्री युगाख्या कविभिः कृता /  
एतत् सहस्रगुणितमो ब्राह्म्यमुदाहृतम् // Mअर्क्P_४६.३१ //  
ब्रह्मणो दिवसे ब्रह्मन् मनवः स्युश्चतुर्दश /  
भवन्ति भागशस्तेषां सहस्रं तद्विभज्यते // Mअर्क्P_४६.३२ //  
देवाः सप्तर्षयः सेन्द्रा मनुस्तत्सूनवो नृपाः /  
मनुना सह सृज्यन्ते संह्रियन्ते च पूर्ववत् // Mअर्क्P_४६.३३ //  
चतुर्युगानां संख्याता साधिका ह्ये कसप्ततिः /  
मन्वन्तरं तस्य संख्यां मानुषाब्दैर्निबोध मे // Mअर्क्P_४६.३४ //  
त्रिंशत्कोट्यस्तु संपूर्णाः संख्याताः संख्यया द्विज /  
सत्पषष्टिस्तथान्यानि नियुतानि च संख्यया // Mअर्क्P_४६.३५ //  
विंशतिश्च सहस्राणि कालो ऽयं साधिकं विना /  
एतन्मन्वन्तरं प्रोक्तं दिव्यैर्वर्षैर्निबोध मे // Mअर्क्P_४६.३६ //  
अष्टौ वर्षसहस्राणि दिव्यया संख्यया युतम् /  
द्विपञ्चाशत्तथान्यानि सहस्राण्यधिकानि तु // Mअर्क्P_४६.३७ //  
चतुर्दशगुणो ह्येष कालो ब्रह्म्यमहः स्मृतम् /  
तस्यान्ते प्रलयः प्रोक्तो ब्रह्मन् नैमित्तिको बुधैः // Mअर्क्P_४६.३८ //  
भूर्लोको ऽथ भुवर्लोकः स्वर्लोकश्च विनाशिनः /  
तथा विनाशमायान्ति महर्लोकश्च तिष्ठति // Mअर्क्P_४६.३९ //  
तद्वासिनो ऽपि तापेन जनलोकं प्रयान्ति वै /  
एकार्णवे च त्रैलोक्ये ब्रह्मा स्वपिति वै निशि // Mअर्क्P_४६.४० //  
तत्प्रमाणैव सा रात्रिस्तदन्ते सृज्यते पुनः /  
एवन्तु ब्रह्मणो वर्षमेकं वर्षशतन्तु तत् // Mअर्क्P_४६.४१ //  
शतं हि तस्य वर्षाणां परमित्यभिधीयते /  
पञ्चाशद्भिस्तथा वर्षैः परार्धमिति कीर्त्यते // Mअर्क्P_४६.४२ //  
एवमस्य परार्धन्तु व्यतीतं द्विजसत्तम /  
यस्यान्ते ऽभून्महाकल्पः पाद्म इत्यभिविश्रुतः // Mअर्क्P_४६.४३ //  
द्वितीयस्य परार्धस्य वर्तमानस्य वै द्विज /  
वाराह इति कल्पो ऽयं प्रथमः परिकल्पितः // Mअर्क्P_४६.४४ //

इति श्रीमार्कण्डेयपुराणे ब्रह्मायुप्रमाणो नाम षट्टत्वारिंशो ऽध्यायः






\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्तचत्वारिशो ऽध्यायः ४७

क्रौष्टुकिरुवाच

यथा ससर्ज वै ब्रह्मा भगवानादिकृत् प्रजाः /  
प्रजापतिः पतिर्देवस्तन्मे विस्तरतो वद // Mअर्क्P_४७.१ //

मार्कण्डेय उवाच

कथयाम्येष ते ब्रह्मन् ससर्ज भगवान् यथा /  
लोककृच्छाश्वतः कृत्स्नं जगत् स्थावरजङ्गमम् // Mअर्क्P_४७.२ //  
पद्मावसाने प्रलये निशासुत्पोत्थितः प्रभुः /  
सत्त्वोद्रिक्तस्तदा ब्रह्मा शून्यं लोकमवैक्षत // Mअर्क्P_४७.३ //  
इमञ्चोदाहरन्त्यत्र श्लोकं नारायणं प्रति /  
ब्रह्मस्वरूपिणं देवं जगतः प्रभवाप्ययम् // Mअर्क्P_४७.४ //  
आपो नारा वै तनव इत्यपां नाम शुश्रुम /  
तासु शेते स यस्माच्च तेन नारायणः स्मृतः // Mअर्क्P_४७.५ //  
विबुद्धः सलिले तस्मिन् विज्ञायान्तर्गतां महीम् /  
अनुमानात् समुद्धारं कर्तुकामस्तदा क्षिते // Mअर्क्P_४७.६ //  
अकरोत् स तनूरन्याः कल्पादिषु यथा पुरा /  
मत्स्यकूर्मादिकास्तद्वद्वाराहं वपुरास्थितः // Mअर्क्P_४७.७ //  
वेदयज्ञमयं दिव्यं वेदयज्ञमयो विभुः /  
रूपं कृत्वा विवेशाप्सु सर्वगः सर्वसम्भवः // Mअर्क्P_४७.८ //  
समुद्धृकत्य च पातालान्मुमोच सलिले भुवम् /  
जनलोकस्थितैः सिद्धैश्चिन्त्यमानो जगत्पतिः // Mअर्क्P_४७.९ //  
तस्योपरि जलौघस्य महती नैरिव स्थिता /  
विततत्वात्तु देहस्य न मही याति संप्लवम् // Mअर्क्P_४७.१० //  
ततः क्षितिं समीकृत्य पृथिव्यां सो ऽसृजद् गिरीन् /  
प्राक् सर्गे दह्यमाने तु तदा संवर्तकाग्निना // Mअर्क्P_४७.११ //  
तेनाग्निना विशीर्णास्ते पर्वता भुवि सर्वशः /  
शैला एकार्णवे मग्ना वायुनापस्तु संहताः // Mअर्क्P_४७.१२ //  
निषक्ता यत्र यत्रासंस्तत्र तत्राचलाभवन् /  
भूविभागन्ततः कृत्वा सप्तद्वीपोपशोभितम् // Mअर्क्P_४७.१३ //  
भूराद्यांश्चतुरो लोकान् पूर्वंवत् समकल्पयत् /  
सृष्टिञ्चिन्तयतस्तस्य कल्पादिषु यथा पुरा // Mअर्क्P_४७.१४ //  
अबुद्धिपूर्वकस्तस्मात् प्रादुर्भूतस्तमोमयः /  
तमो मोहो महामोहस्तामिस्त्रो ह्यन्धसंज्ञितः // Mअर्क्P_४७.१५ //  
अविद्या पञ्चपर्वैषा प्रादुर्भूता महात्मनः /  
पञ्चधावस्थितः सर्गो ध्यायतो ऽप्रतिबोधवान् // Mअर्क्P_४७.१६ //  
बहिरन्तश्चाप्रकाशः संवृतात्मा नगात्मकः /  
मुख्या नगा यतश्चोक्ता मुख्यसर्गस्ततस्त्वयम् // Mअर्क्P_४७.१७ //  
तं दृष्ट्वासाधकं सर्गममन्यदपरं पुनः /  
तस्याभिध्यायतः सर्गं तिर्यक्स्त्रोतो ह्यवर्तत // Mअर्क्P_४७.१८ //  
यस्मात्तिर्यक्प्रवृत्तिः सा तिर्यक्स्त्रोतस्ततः स्मृतः /  
पश्वादयस्ते विख्यातास्तमः प्रायो ह्यवेदिनः // Mअर्क्P_४७.१९ //  
अत्पथग्राहिनश्चैव ते ऽज्ञाने ज्ञानमानिनः /

अहङ्कृता अहंमाना अष्टाविशशद्विधात्मकाः // Mअर्क्P_४७.२० //  
अन्तः प्रकाशास्ते सर्वे आवृतास्तु परस्परम् /  
तमप्यसाधकं मत्वा ध्यायतो ऽन्यस्ततो ऽभवत् // Mअर्क्P_४७.२१ //  
ऊर्ध्वस्त्रोतस्तृतीयस्तु सात्त्विकः समवर्तत /  
ते सुखप्रीतिबहुला बहिरन्तस्त्वनावृताः // Mअर्क्P_४७.२२ //  
प्रकाशा बहिरन्तश्च ऊर्ध्वस्त्रोतः समुद्भवाः /  
तुष्टात्मकस्तृतीयस्तु देवसर्गो हि स स्मृतः // Mअर्क्P_४७.२३ //  
तस्मिन् सर्गे ऽभवत् प्रीतिर्निष्पन्ने ब्रह्मणस्तदा /  
ततो ऽन्यं स तदा दध्यौ साधकं सर्गमुत्तमम् // Mअर्क्P_४७.२४ //  
तथाभिध्यायतस्तस्य सत्याभिध्यायिनस्ततः /  
प्रादुर्बभौ तदाव्यक्तादर्वाक्स्त्रोतस्तु साधकः // Mअर्क्P_४७.२५ //  
यस्मादर्वाग् व्यवर्तन्त ततोर्ऽवाक्स्त्रोतसस्तु ते /  
ते च प्रकाशबहुलास्तमोद्रिक्ता रजो ऽधिकाः // Mअर्क्P_४७.२६ //  
तस्मात् ते दुः खबहुला भूयोभूयश्च कारिणः /  
प्रकाशा बहिरन्तश्च मनुष्याः साधकाश्च ते // Mअर्क्P_४७.२७ //  
पञ्चमो ऽनुग्रहः सर्गः स चतुर्धा व्यवस्थितः /  
विपर्ययेण सिद्ध्या च शान्त्या तुष्ट्या तथैव च // Mअर्क्P_४७.२८ //  
निर्वृत्तं वर्तमानञ्च तेर्ऽथं जानन्ति वै पुनः /  
भूतादिकानां भूतानां षष्ठः सर्ग स उच्यते // Mअर्क्P_४७.२९ //  
ते परिग्राहिणः सर्वे संविभागरतास्तथा /  
चोदनाश्चाप्यशीलाश्च ज्ञेया भूतादिकाश्च ते // Mअर्क्P_४७.३० //  
प्रथमो महतः सर्गो विज्ञेयो ब्रह्मणस्तु सः /  
तन्मात्राणां द्वितीयस्तु भूतसर्गः स उच्यते // Mअर्क्P_४७.३१ //  
वैकारिकस्तृतीयस्तु सर्गश्चैन्द्रियकः स्मृतः /  
इत्येष प्राकृतः सर्गः संभूतो बुद्धैपूर्वकः // Mअर्क्P_४७.३२ //  
मुख्यः सर्गश्चतुर्थस्तु मुख्या वै स्थावराः स्मृताः /  
तिर्यक्स्त्रोतस्तु यः प्रोक्तस्तिर्यग्योन्यः स पञ्चमः // Mअर्क्P_४७.३३ //  
तथोर्ध्वस्त्रोतसां षष्ठो देवसर्गस्तु स स्मृतः /  
ततोर्ऽवाक्स्त्रोतसां सर्गः सप्तमः स तु मानुषः // Mअर्क्P_४७.३४ //  
अष्टमो ऽनुग्रहः सर्गः सात्त्विकस्तामसश्च सः /  
पञ्चैते वैकृताः सर्गाः प्राकृतास्तु त्रयः स्मृताः // Mअर्क्P_४७.३५ //  
प्राकृतो वैकृतश्चैव कौमारो नवमः स्मृतः /  
इत्येते वै समाख्याता नव सर्गाः प्रजापतेः // Mअर्क्P_४७.३६ //

इति श्री मार्कण्डेयपुराणे प्राकृतवैकृतसर्गो नाम सप्तचात्वारिंशो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टचत्वारिंशोऽध्यायः- ४८

क्रौष्टुकिरुवाच

समासात् कथिता सृष्टिः सम्यग् भगवता मम /  
देवादीनां भवं ब्रह्मन् विस्तरात्तु ब्रवीहि मे // Mअर्क्P_४८.१ //

मार्कण्डेय उवाच

कुशलाकुशलैर्ब्रह्मन् ! भाविता पूर्वकमर्मभिः /  
ख्याता तथा ह्यनिर्मुक्ताः प्रलये ह्यु पसंहृताः // Mअर्क्P_४८.२ //  
देवाद्याः स्थावरान्ताश्च प्रजा ब्रह्मंश्चतुर्विधाः /  
ब्रह्मणः कुर्वतः सृष्टिं जज्ञिरे मानसास्तदा // Mअर्क्P_४८.३ //  
ततो देवासुरान् पितॄन् मानुषांश्च चतुष्टयम् /  
सिसृक्षुरम्भांस्येतानि स्वमात्मानमयूयुजत् // Mअर्क्P_४८.४ //  
युक्तात्मनस्तमोमात्रा उद्रिक्ताभूत् प्रजापतेः /  
सिसृक्षोर्जघनात् पूर्वमसुरा जज्ञिरे ततः // Mअर्क्P_४८.५ //  
उत्ससर्ज ततस्तान्तु तमोमात्रात्मिकां तनुम् /  
सापविद्धा तनुस्तेन सद्यो रात्रिरजायत // Mअर्क्P_४८.६ //  
अन्यां तनुमुपादाय सिसृक्षुः प्रीतिमाप सः /  
सत्त्वोद्रेकास्ततो देवा मुखतस्तस्य जज्ञिरे // Mअर्क्P_४८.७ //  
उत्ससर्ज च भूतेशस्तनुं तामप्यसौ विभुः /  
सा चापविद्धा दिवसं सत्त्वप्रायमजायत् // Mअर्क्P_४८.८ //  
सत्त्वमात्रात्मिकामेव ततो ऽन्यां जगृहे तनुम् /  
पितृवन्मन्यमानस्य पितरस्तस्य जज्ञिरे // Mअर्क्P_४८.९ //  
सृष्ट्वा पितॄनुत्ससर्ज तनुं तामपि स प्रभुः /  
सा चोत्सृष्टाभवत् सन्ध्या दिवननक्तान्तरस्थिता // Mअर्क्P_४८.१० //  
रजोमात्रात्मिकामन्यां तनुं भेजे ऽथ स प्रभुः /  
ततो मनुष्याः सम्भूता रजोमात्रासमुद्भवाः // Mअर्क्P_४८.११ //  
सृष्ट्वा मनुष्यान् स विभुरुत्ससर्ज तनुं ततः /  
ज्योत्स्ना समभवत् सा च नक्तान्ते ऽहर्मुखे च या // Mअर्क्P_४८.१२ //  
इत्येतास्तनवस्तस्य देवदेवस्य धीमतः /  
ख्याता रात्र्यहनी चैव सन्ध्या ज्योत्स्ना च वै द्विज // Mअर्क्P_४८.१३ //  
ज्योत्स्तना सन्ध्या तथैवाह---सत्त्वमात्रात्मकं त्रयम् /  
तमोमात्रात्मिका रात्रिः सा वै तस्मात् त्रियामिका // Mअर्क्P_४८.१४ //  
तस्माद् देवा दिवा रात्रावसुरास्तु बलान्विताः /  
ज्योत्स्नागमे च मनुजाः सन्ध्यायां पितरस्तथा // Mअर्क्P_४८.१५ //  
भवन्ति बलिनो ऽधृष्या विपक्षाणां न संशयः /  
तद्विपर्ययमासाद्य प्रयान्ति च विपर्ययम् // Mअर्क्P_४८.१६ //  
ज्योत्स्नो रात्र्यहनी सन्ध्या चत्वार्येतानि वै प्रभोः /  
ब्रह्मणस्तु शरीराणि त्रिगुणोपश्रितानि तु // Mअर्क्P_४८.१७ //  
चत्वार्येतान्यथोत्पाद्य तनुमन्यां प्रजापतिः /  
रजस्तमोमयीं रात्रौ जगृहे क्षुत्तृडन्वितः // Mअर्क्P_४८.१८ //  
तदन्धकारे क्षुत्क्षामानसृजद् भगवानजः /  
विरूपान् श्मश्रुलानत्तुमारब्धास्ते च तां तनुम् // Mअर्क्P_४८.१९ //  
रक्षाम इति तेभ्यो ऽन्ये य ऊचुस्ते तु राक्षसाः /  
खादाम इति ये चोचुस्ते यक्षा यक्षणात् द्विज // Mअर्क्P_४८.२० //  
तान् दृष्ट्वा ह्यप्रियेणास्य केशाः शीर्यन्त वेधसः /  
समारोहणहीनाश्च शिरसो ब्रह्मणस्तु ते // Mअर्क्P_४८.२१ //  
सर्पणात्ते ऽभवन् सर्पा हीनत्वादहयः स्मृताः /  
सर्पान् दृष्ट्वा ततः क्रोधात् क्रोधात्मानो विनिर्ममे // Mअर्क्P_४८.२२ //  
वर्णेन कपिलेनोग्रास्ते भूताः पिशिताशनाः /  
ध्यायतो गां ततस्तस्य गन्धर्वा जज्ञिरे सुताः // Mअर्क्P_४८.२३ //  
जज्ञिरे पिबतो वाचं गन्धर्वास्तेन ते स्मृताः /  
अष्टास्वेतासु सृष्टासु देवयोनिषु स प्रभुः // Mअर्क्P_४८.२४ //  
ततः स्वदेहतो ऽन्यानि वयांसि पशवो ऽसृजत् /  
मुखतो ऽजाः ससर्जाथ वक्षसश्चावयो ऽसृजत् // Mअर्क्P_४८.२५ //  
गावश्चैवोदराद् ब्रह्मा पार्श्वाभ्याञ्च विनिर्ममे /  
पद्भ्याञ्चाश्वान् स मातङ्गान् रासबान् शशकान् मृगान् // Mअर्क्P_४८.२६ //  
उष्ट्रानश्वतरांश्चैव नानारूपाश्च जातयः /  
ओषध्यः फलमूलिन्यो रोमभ्यस्तस्य जज्ञिरे // Mअर्क्P_४८.२७ //  
एवं पश्वोषधीः सृष्ट्वा ह्ययजच्चाध्वरे विभुः /  
तस्मादादौ तु कल्पस्य त्रेतायुगमुखे तदा // Mअर्क्P_४८.२८ //  
गौरजः पुरुषो मेषो अश्वाश्वतरगर्दभाः /  
एतान् ग्राम्यान् पशूनाहुरारण्यांश्च निबोध मे // Mअर्क्P_४८.२९ //  
श्वापदं द्विखुरं हस्ती वानराः पक्षिपञ्चमाः /  
औदकाः पशवः षष्ठाः सप्तमास्तु सरीसृपाः // Mअर्क्P_४८.३० //  
गायत्रीञ्च ऋचञ्चैव त्रिवृत् सोमं रथन्तरम् /  
अग्निष्टोमञ्च यज्ञानां निर्ममे प्रथमान्मुखात् // Mअर्क्P_४८.३१ //  
यजूंषि त्रैष्टुभं धन्दः स्तोमं पञ्चदशन्तथा /  
बृहत् साम तथोकथञ्च दक्षिणादसृजन्मुखात् // Mअर्क्P_४८.३२ //  
सामानि जगतीच्छन्दः स्तोमं पञ्चदशन्तथा /  
वैरूपमतिरात्रञ्च निर्ममे पश्चिमान्मुखात् // Mअर्क्P_४८.३३ //  
एकविशमथर्वाणमाप्तोर्यामाणमेव च /  
अनुष्टुभं सवैराजमुत्तरादसृजन्मुखात् // Mअर्क्P_४८.३४ //  
विद्युतो ऽशनिमेघाश्च रोहितेन्द्रधनूंषि च /  
वयांसि च ससर्जादौ कल्पस्य भगवान् विभुः // Mअर्क्P_४८.३५ //  
उच्चावचानि भूतानि गात्रेभ्यस्तलस्य जज्ञिरे /  
सृष्ट्वा चतुष्टयं पूर्वं देवासुरपितॄन् प्रजाः // Mअर्क्P_४८.३६ //  
ततो ऽसृजत् स भूतानि स्थावराणि चराणि च /  
यक्षान् पिशाचान् गन्धर्वांस्तथैवाप्सरसाङ्गणान् // Mअर्क्P_४८.३७ //  
नरकिन्नररक्षांसि वयः पशुमृगोरगान् /  
अव्ययञ्च व्ययञ्चैव यदिदं स्थाणुजङ्गमम् // Mअर्क्P_४८.३८ //  
तेषां ये यानि कर्माणि प्राक् सृष्टेः प्रतिपेदिरे /  
तान्येव प्रतिपद्यन्ते सृज्यमानाः पुनः पुनः // Mअर्क्P_४८.३९ //  
हिंस्त्राहिंस्त्रे मृदुक्रूरे धर्माधर्मावृतानृते /  
तद्भाविताः प्रपद्यन्ते तस्मात्तत्तस्य रोचते // Mअर्क्P_४८.४० //  
इन्द्रियार्थेषु भूतेषु शरीरेषु च स प्रभुः /  
नानात्वं विनियोगञ्च धातैव व्यदधात् स्वयम् // Mअर्क्P_४८.४१ //  
नाम रूपञ्च भूतानां कृत्यानाञ्च प्रपञ्चनम् /  
वेदशब्देभ्य एवादौ देवादीनाञ्चकार सः // Mअर्क्P_४८.४२ //  
ऋषीणां नामधेयानि याश्च देवेषु सृष्टयः /  
शर्वर्यन्ते प्रसूतानामन्येषाञ्च ददाति सः // Mअर्क्P_४८.४३ //  
यथर्तावृतुलिङ्गानि नानारूपाणि पर्यये /  
दृश्यन्ते तानि तान्येव तथा भावा युगादिषु // Mअर्क्P_४८.४४ //  
एवंविधाः सृष्टयस्तु ब्रह्मणो ऽव्यक्तजन्मनः /  
शर्वर्यन्ते प्रबुद्धस्य कल्पे कल्पे भवन्ति वै // Mअर्क्P_४८.४५ //

इति श्रीमार्कण्डेयपुराणे सृष्टिप्रकारणनामाष्टचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




ऊनपञ्चाशोऽध्यायः- ४९

क्रौष्टुकिरुवाच

अर्वाक्स्त्रोतस्तु कथितो भवता यस्तु मानुषः /  
ब्रह्मन् ! विस्तरतो ब्रूहि ब्रह्मा समसृजद्यथा // Mअर्क्P_४९.१ //  
यथा च वर्णानसृजद्यद् गुणाश्च महामते /  
यच्च येषां स्मृतं कर्म विप्रादीनां वदस्व तत् // Mअर्क्P_४९.२ //

मार्कण्डेय उवाच

ब्रह्मणः सृजतः पूर्वं सत्याभिध्यायिनस्तथा /  
मिथुनानां सहस्रन्तु मुखात् सो ऽथासृजन्मुने // Mअर्क्P_४९.३ //  
जातास्ते ह्यु पपद्यन्ते सत्त्वोद्रिक्ताः स्वतेजसः /  
सहस्रमन्यद्वक्षस्तो मिथुनानां ससर्ज ह // Mअर्क्P_४९.४ //  
ते सर्वे रजसोद्रिक्ताः शुष्मिणश्चाप्यमर्षिणः /  
ससर्जान्यते सहस्रन्तु द्वन्द्वानामूरुतः पुनः // Mअर्क्P_४९.५ //  
रजस्तमोभ्यामुद्रिक्ता ईहाशीलास्तु ते स्मृताः /  
पद्भ्यां सहस्रमन्यच्च मिथुनानां ससर्ज ह // Mअर्क्P_४९.६ //  
उद्रिक्तास्तमसा सर्वे निः श्रीका ह्यल्पचेतसः /  
ततः संहर्षमाणास्ते द्वन्द्वोत्पन्नास्तु प्राणिनः // Mअर्क्P_४९.७ //  
अन्योन्यहृर्च्छ्याविष्टा मैथुनायोपचक्रमुः /  
ततः प्रभृति कल्पे ऽस्मिन् मिथुनानां हि सम्भवः // Mअर्क्P_४९.८ //  
मासि मास्यार्तवं यत् तु न तदासीत्तु योषिताम् /  
तस्मात्तदा न सुषुवुः सेवितैरपि मैथुनैः // Mअर्क्P_४९.९ //  
आयुषो ऽन्ते प्रसूयन्ते मिथुनान्येव ताः सकृत् /  
ततः प्रभृति कल्पे ऽस्मिन् मिथुनानां हि सम्भवः // Mअर्क्P_४९.१० //  
ध्यानेन मनसा तासां प्रजानां जायते सकृत् /  
शब्दादिर्विषयः शुद्धः प्रत्येकं पञ्चलक्षणः // Mअर्क्P_४९.११ //  
इत्येषा मानुषी सृष्टिर्या पूर्वं वै प्रजापतेः /  
तस्यान्ववायसम्भूता यैरिदं पूरितं जगत् // Mअर्क्P_४९.१२ //  
सरित्सरः समुद्रांश्च सेवन्ते पर्वतानपि /  
तास्तदा ह्यल्पशीतोष्णा युगे तस्मिंश्चरन्ति वै // Mअर्क्P_४९.१३ //  
तृप्तिं स्वाभाविकीं प्राप्ता विषयेषु महामते /  
न तासां प्रतिघातो ऽस्ति न द्वेषो नापि मत्सरः // Mअर्क्P_४९.१४ //  
पर्वतोदधिसेविन्यो ह्यनिकेतास्तु सर्वशः /  
ता वै निष्कामचारिण्यो नित्यं मुदितमानसाः // Mअर्क्P_४९.१५ //  
पिशाचोरगरक्षांसि तथा मत्सरिणो जनाः /  
पशवः पक्षिणश्चैव नक्रा मत्स्याः सरीसृपाः // Mअर्क्P_४९.१६ //  
अवारका ह्यण्डजा वा ते ह्यधर्मप्रसूतयः /  
न मूलफलपुष्पाणि नार्तवा वत्सराणि च // Mअर्क्P_४९.१७ //  
सर्वकालसुखः कालो नात्यर्थं घर्मशीतता /  
कालेन गच्छता तेषां चित्रा सिद्धिरजायत // Mअर्क्P_४९.१८ //  
ततश्च तेषां पूर्वाह्ने मध्याह्ने च वितृप्तता /  
पुनस्तथेच्छतां तृप्तिरनायासेन साभवत् // Mअर्क्P_४९.१९ //  
इच्छताञ्च तथायासो मनसः समजायत /  
अपां सौक्ष्म्यं ततस्तासां सिद्धिर्नानारसोल्लसा // Mअर्क्P_४९.२० //  
समजायत चैवान्या सर्वकामप्रदायिनी /  
असंस्कार्यैः शरीरैश्च प्रजास्ताः स्थिरयौवनाः // Mअर्क्P_४९.२१ //  
तासां विना तु संकल्पं जायन्ते मिथुनाः प्रजाः /  
समं जन्म च रूपञ्च म्रियन्ते चैव ताः समम् // Mअर्क्P_४९.२२ //  
अनिच्छाद्वेषसंयुक्ता वर्तन्ते तु परस्परम् /  
तुल्यरूपायुषः सर्वा अधमोत्तमतां विना // Mअर्क्P_४९.२३ //  
तत्वारि तु सहस्राणि वर्षाणां मानुषाणि तु /  
आयुः प्रमाणं जीवन्ति न च क्लेशाद्विपत्तयः // Mअर्क्P_४९.२४ //  
क्वचित् क्वचित् पुनः साभूत् क्षितिर्भाग्येन सर्वशः /  
कालेन गच्छता नाशमुपयान्ति यथा प्रजाः // Mअर्क्P_४९.२५ //  
तथा ताः क्रमशो नाशं जग्मुः सर्वत्र सिद्धयः /  
तासु सर्वासु नष्टासु नभसः प्रच्युता नराः // Mअर्क्P_४९.२६ //  
प्रायशः कल्पवृक्षास्ते संभूता गृहसंज्ञिताः /  
सर्वे प्रत्युपभोगाश्च तासं तेभ्यः प्रजायते // Mअर्क्P_४९.२७ //  
वर्तयन्ति स्म तेभ्यस्तास्त्रेतायुगमुखे तदा /  
ततः कालेन वै रागस्तासामाकस्मिको ऽभवत् // Mअर्क्P_४९.२८ //  
मासि मास्यार्तवोत्पत्त्या गर्भोत्पत्तिः पुनः पुनः /  
रागोत्पत्त्या ततस्तासां वृक्षास्ते गृहसंज्ञिताः // Mअर्क्P_४९.२९ //  
ब्रह्मन्नन्वपरेषान्तु पेतुः शाखा महीरुहाम् /  
वस्त्राणि च प्रसूयन्ते फलेष्वाभरणानि च // Mअर्क्P_४९.३० //  
तेष्वेव जायते तेषां गन्धवर्णरसान्वितम् /  
अमाक्षिकं माहवीर्यं पुटके पुटके मधु // Mअर्क्P_४९.३१ //  
तेन वा वर्तयन्ति स्म मुखे त्रेयायुगस्य वै /  
ततः कालान्तरेणैव पुनर्लोभान्वितास्तु ताः // Mअर्क्P_४९.३२ //  
वृक्षांस्ताः पर्यगृह्णन्त ममत्वाविष्टचेतसः /  
नेशुस्तेनापचारेण ते ऽपि तासां महीरुहाः // Mअर्क्P_४९.३३ //  
ततो द्वन्द्वान्यजायन्ते शीतोष्णक्षुन्मुखानि वै /  
तास्तद्द्वन्द्वोपघातार्थं चक्रुः पूर्वं पुराणि तु // Mअर्क्P_४९.३४ //  
मरुधन्वषु दुर्गेषु पर्वतेषु दरीषु च /  
संश्रयन्ति च दुर्गाणि वार्क्षं पार्वतमौदकम् // Mअर्क्P_४९.३५ //  
कृत्रिमञ्च तथा दुर्गं मित्वा मित्वात्मनो/ङ्गुलैः /  
मानार्थानि प्रमाणानि तास्तु पूर्वं प्रचक्रिरे // Mअर्क्P_४९.३६ //  
परमाणुः परं सूक्ष्मं त्रषरेणुर्महीरजः /  
बालाग्रञ्चैव लिक्षां च यूकां चाथ यवोदरम् // Mअर्क्P_४९.३७ //  
क्रमादष्टगुणान्याहुर्यवानष्टौ तथाङ्गुलम् /  
षडङ्गुलं पदं तच्च वितस्तिर्द्विगुणं स्मृतम् // Mअर्क्P_४९.३८ //  
द्वे वितस्ती तथा हस्तो ब्राह्म्यतीर्थादिवेष्टनः /  
चतुर्हस्तं धनुर्दण्डो नाडिकार्युगमेव च // Mअर्क्P_४९.३९ //  
धनुषां द्वे सहस्रे तु गव्यूतिस्तच्चतुर्गुणम् /  
प्रोक्तञ्च योजवनं प्राज्ञैः संख्यानार्थमिदं परम् // Mअर्क्P_४९.४० //  
चतुर्णामथ दुर्गाणां स्वसमुत्थानि त्रीणि तु /  
चतुर्थं कृत्रिमं दुर्गं ते चक्रुर्यत्नतस्तु वै // Mअर्क्P_४९.४१ //  
पुरञ्च खेटकञ्चैव तद्वद् द्रोणीमुखं द्विज /  
शाखानगरकञ्चापि तथा कर्वटकं द्रमी // Mअर्क्P_४९.४२ //  
ग्रामं सघोषविन्यासं तेषु चावसथान् पृथक् /  
सोत्सेधवप्रकारञ्च सर्वतः परिखावृतम् // Mअर्क्P_४९.४३ //  
योजनार्धार्धविष्कम्भमष्टभागायतं पुरम् /  
प्रागुदक्प्रवणं शस्तं शुद्धवंशबहिर्गमम् // Mअर्क्P_४९.४४ //  
तदर्धेन तथा खेटं तत्पादेन च कर्वटम् /  
न्यूनं द्रोणीमुखं तस्मादन्तभागेन चोच्यते // Mअर्क्P_४९.४५ //  
प्राकारपरिखाहीनां पुरं खर्वटमुच्यते /  
शाखानगरकञ्चान्यन्मन्त्रिसामन्तभुक्तिमत् // Mअर्क्P_४९.४६ //  
तथा शूद्रजनप्रायाः स्वसमृद्धिकृषीबलाः /  
क्षेत्रोपभोग्यभूमध्ये वसतिर्ग्रामसंज्ञिता // Mअर्क्P_४९.४७ //  
अन्यस्मान्नगरादेर्या कार्यमुद्दिश्य मानवैः /  
क्रियते वसतिः सा वै विज्ञेया वसतिर्नरैः // Mअर्क्P_४९.४८ //  
दुष्टप्रायो विना क्षेत्रैः परभूमिचरो बली /  
ग्राम एव द्रमीसंज्ञो राजवल्लभसंश्रयः // Mअर्क्P_४९.४९ //  
शकटारूढभाण्डैश्च गोपालैर्विपणं विना /  
गोसमूहैस्तथा घोषो यत्रेच्छाभूमिकेतनः // Mअर्क्P_४९.५० //  
त एवं नगरादींस्तु कृत्वा वासार्थमात्मनः /  
निकेतनानि द्वन्द्वानां चक्रुरावसथाय वै // Mअर्क्P_४९.५१ //  
गृहाकारा यथा पूर्वं तेषामासन्नहीरुहाः /  
तथा संस्मृत्य तत्सर्वं चक्रुर्वेश्मानि ताः प्रजाः // Mअर्क्P_४९.५२ //  
वृक्षस्यैवङ्गताः शाखास्तथैवञ्चापरी गताः /  
नताश्चैवोन्नताश्चैव तद्वच्छाखाः प्रचक्रिरे // Mअर्क्P_४९.५३ //  
याः शाखाः कल्पवृक्षाणां पूर्वमासन् द्विजोत्तम /  
ता एव शाखा गेहानां शालात्वं तेन तासु तत् // Mअर्क्P_४९.५४ //  
कृत्वा द्वन्द्वोपघातन्ते वार्तोपायमचिन्तयन् /  
नष्टेषु मधुना सार्धं कल्पवृक्षेष्वशेषतः // Mअर्क्P_४९.५५ //  
विषादव्याकुलास्ता वै प्रजास्तृष्णाक्षुधार्दिताः /  
ततः प्रादुर्बभौ तासां सिद्धिस्त्रेतामुखे तदा // Mअर्क्P_४९.५६ //  
वार्तास्वसाधिता ह्यन्या वृष्टिस्तासां निकामतः /  
तासां वृष्ट्युदकानीह यानि निम्नगतानि वै // Mअर्क्P_४९.५७ //  
वृष्ट्यावरुद्धैरभवत् स्त्रोतः खातानि निम्नगाः /  
ये पुरस्तादपां स्तोका आपन्नाः पृथिवीतले // Mअर्क्P_४९.५८ //  
ततो भूमेश्च संयोगादोषध्यस्तास्तदा भवन् /  
अफालकृष्टाश्चानुप्ता ग्राम्यारण्याश्चतुर्दश // Mअर्क्P_४९.५९ //  
ऋतुपुष्पफलाश्चैव वृक्षा गुल्माश्च जज्ञिरे /  
प्रादुर्भावस्तु त्रेतायामाद्यो ऽयमौषधस्य तु // Mअर्क्P_४९.६० //  
तेनौषधेन वर्तन्ते प्रजास्त्रेतायुगे मुने /  
रागलोभौ समासाद्य प्रजाश्चाकस्मिकौ तदा // Mअर्क्P_४९.६१ //  
ततस्ताः पर्यग्वह्णन्त नदीक्षेत्राणि पर्वतान् /  
वृक्षगुल्मौषधीश्चैवमात्मन्यायाद्यथाबलम् // Mअर्क्P_४९.६२ //  
तेन दोषेण ता नेशुरौषध्यो मिषतां द्विज /  
अग्रसद् भूर्युगपत्तास्तदौषध्यो महामते // Mअर्क्P_४९.६३ //  
पुनस्तासु प्रणष्टासु विभ्रान्तास्ताः पुनः प्रजाः /  
ब्रह्माणं शरणं जग्मुः क्षुधार्ताः परमेष्ठिनम् // Mअर्क्P_४९.६४ //  
स चापि तत्त्वतो ज्ञात्वा तदा ग्रस्तां वसुन्धराम् /  
वत्सं कृत्वा सुमेरुन्तु दुदोह भगवान् विभुः // Mअर्क्P_४९.६५ //  
दुग्धेयं गौस्तदा तेन शस्यानि पृथिवीतले /  
जज्ञिरे तानि बीजानि ग्राम्यारण्यास्तु ताः पुनः // Mअर्क्P_४९.६६ //  
ओषध्यः फलपाकान्ता गणाः सप्तदशा स्मृताः /  
व्रीहयश्च यवाश्चैव गोधूमा अणवस्तिलाः // Mअर्क्P_४९.६७ //  
प्रियङ्गवो ह्युदाराश्च कोरदूषाः सचीनकाः /  
माषा मुद्गा मसूराश्च निष्पावाः सकुलत्थकाः // Mअर्क्P_४९.६८ //  
आढकाश्चणकाश्चैव गणाः सप्तदश स्मृताः /  
इत्येता ओषधीनान्तु ग्राम्याणां जातयः पुरा // Mअर्क्P_४९.६९ //  
ओषध्यो जज्ञियाश्चैव ग्राम्यारण्याश्चतुर्दश /  
व्रीहयश्च यवाश्चैव गोधूमा अणवस्तिलाः // Mअर्क्P_४९.७० //  
प्रियङ्गुसप्तमा ह्येते अष्टमास्तु कुलत्थकाः /  
श्यामाकास्त्वथ नीवारा यत्तिला सगवेधुकाः // Mअर्क्P_४९.७१ //  
कुरुविन्दा मर्कटकास्तथा वेणुयवाश्च ये /  
ग्राम्यारण्याः स्मृता ह्येता ओषध्यश्च चतुर्दश // Mअर्क्P_४९.७२ //  
यदा प्रसृष्टा ओषध्यो न प्ररोहन्ति ताः पुनः /  
ततः स तासां वृद्ध्यर्थं वार्तोपायञ्चकार ह // Mअर्क्P_४९.७३ //  
ब्रह्मा स्वयम्भूर्भगवान् हस्तसिद्धिञ्च कर्मजाम् /  
ततः प्रभृत्यथौषध्यः कृष्टपच्यास्तु जज्ञिरे // Mअर्क्P_४९.७४ //  
संसिद्धायान्तु वार्तायां ततस्तासां स्वयं प्रभुः /  
मर्यादां स्थापयामास यथान्यायं यथागुणम् // Mअर्क्P_४९.७५ //  
वर्णानामाश्रमाणाञ्च धर्मान् धर्मभृतांवर /  
लोकानां सर्ववर्णानां सम्यग्धर्मार्थपालिनाम् // Mअर्क्P_४९.७६ //  
प्राजापत्यं ब्राह्मणानां स्मृतं स्थानं क्रियावताम् /  
स्थानमैन्द्रं क्षत्रियाणां संग्रामेष्वपलायिनाम् // Mअर्क्P_४९.७७ //  
वैश्यानां मारुतं स्थानं स्वधर्ममनुवर्तताम् /  
गान्धर्वं शूद्रजातीनां परिचर्यानुवर्तताम् // Mअर्क्P_४९.७८ //  
अष्टाशीतिसहस्राणामृषीणामूर्ध्वरेतसाम् /  
स्मृतं तेषान्तु यत् स्थानं तदेव गुरुवासिनाम् // Mअर्क्P_४९.७९ //  
सप्तर्षोणान्तु यत् स्थानं स्मृतं तद्वै वनौकसाम् /  
प्राजापत्यं गृहस्थानां न्यासिनां ब्रह्मणः क्षयम् /  
योगिनाममृतं स्थानमिति वै स्थानकल्पना // Mअर्क्P_४९.८० //

इति श्रीमार्कण्डेयपुराणे सृष्टिप्रकरणे एकोनपञ्चाशदध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चाशोऽध्यायः- ५०

मार्कण्डेय उवाच

ततो ऽभिद्यायतस्तस्य जज्ञिरे मानसीः प्रजाः /  
तच्छरीरसमुत्पन्नैः कार्यैस्तैः कारणैः सह // Mअर्क्P_५०.१ //  
क्षेत्रज्ञाः समवर्तन्त गात्रेब्यस्तस्य धीमतः /  
ते सर्वे समवर्तन्त ये मया प्रगुदाहृताः // Mअर्क्P_५०.२ //  
देवाद्याः स्थावरान्ताश्च त्रैगुण्यविषयाः स्मृताः /  
एवंभूतानि सृष्टानि स्थावराणि चराणि च // Mअर्क्P_५०.३ //  
यदास्य ताः प्रजाः सर्वा न व्यवर्धन्त धीमतः /  
अथान्यान्मानसान् पुत्रानु सदृशानात्मनो ऽसृजत् // Mअर्क्P_५०.४ //  
भृगुं पुलस्त्यं पुलहं क्रतुमङ्गिरसन्तथा /  
मरीचिं दक्षमत्रिञ्च वसिष्टञ्चैव मानसम् // Mअर्क्P_५०.५ //  
नव ब्रह्माण इत्येते पुराणे निश्चयङ्गताः /  
ततो ऽसृजत् पुनर्ब्रह्मा रुद्रं क्रोधात्मसम्भवम् // Mअर्क्P_५०.६ //  
सङ्कल्पञ्चैव धर्मञ्च पूर्वेषामपि पूर्वजम् /  
सनन्दनादयो ये च पूर्वं सृष्टाः स्वयंभुवा // Mअर्क्P_५०.७ //  
न ते लोकेषु सज्जन्तो निरपेक्षाः समाहिताः /  
सर्वे ते ऽनागतज्ञाना वीतरागा विमत्सराः // Mअर्क्P_५०.८ //  
तेष्वेवं निरपेक्षेषु लोकसृष्टौ महात्मनः /  
ब्रह्मणो ऽबून्महाक्रोधस्तत्रोत्पन्नोर्ऽकसन्निभः // Mअर्क्P_५०.९ //  
अर्धनारीनरवपुः पुरुषो ऽतिशरीरवान् /  
विभजात्मानमित्युक्त्वा स तदान्तर्दधे ततः // Mअर्क्P_५०.१० //  
स चोक्तो वै पृथक् स्त्रीत्वं पुरुषत्वं तथाकरोत् /  
बिभेद पुरुषत्वञ्च दशधा चैकधा तु सः // Mअर्क्P_५०.११ //  
सौम्यासौम्यैस्तथा शान्तैः पुंस्त्वं स्त्रीत्वञ्च स प्रभुः /  
बिभेद बहुधा देवः पुरुषैरसितैः सितैः // Mअर्क्P_५०.१२ //  
ततो ब्रह्मात्मसम्भूतं पूर्वं स्वायम्भुवं प्रभुः /  
आत्मनः सदृशं कृत्वा प्रजापालो मनुं द्विज // Mअर्क्P_५०.१३ //  
शतरूपाञ्च तां नारीं तपोनिर्धूतकल्मषाम् /  
स्वायम्भुवो मनुर्देवः पत्नीत्वे जगृहे विभुः // Mअर्क्P_५०.१४ //  
तस्माच्च पुरुषात् पुत्रौ शतरूपा व्यजायत /  
प्रियव्रतोत्तानपादौ प्रख्यातावात्मकर्मभिः // Mअर्क्P_५०.१५ //  
कन्ये द्वे च तथा ऋद्धिं प्रसूतिञ्च ततः पिता /  
ददौ पुर्सूतिं दक्षाय तथा ऋद्धिं रुचेः पुरा // Mअर्क्P_५०.१६ //  
प्रजापतिः स जग्राह तयोर्यज्ञः सदक्षिणः /  
पुत्रो जज्ञे महाभाग ! दम्पतीमिथुनं ततः // Mअर्क्P_५०.१७ //  
यज्ञस्य दक्षिणायान्तु पुत्रा द्वादश जज्ञिरे /  
यामा इति समाख्याता देवाः स्वायम्भुवो ऽन्तरे // Mअर्क्P_५०.१८ //  
तस्य पुत्रास्तु यज्ञस्य दक्षिणायां सभास्वराः /  
प्रसूत्याञ्च तथा दक्षश्चतस्त्रो विंशतिस्तथा // Mअर्क्P_५०.१९ //  
ससर्ज कन्यास्तासाञ्च सम्यङ्नामानि मे शृणु /  
श्रद्धा लक्ष्मीर्धृतिस्तुष्टिः पुष्टिर्मेधा क्रिया तथा // Mअर्क्P_५०.२० //  
बुद्धिर्लज्जा वपुः शान्तिः सिद्धिः कीर्तिस्त्रयोदशी /  
पत्न्यर्थे प्रतिजग्राह धर्मो दाक्षायणीः प्रभुः // Mअर्क्P_५०.२१ //  
ताभ्यः शिष्टा यवीयस्य एकादश सुलोचनाः /  
ख्यातिः सत्यथ सम्भूतिः स्मृतिः प्रीतिस्तथा क्षमा // Mअर्क्P_५०.२२ //  
सन्ततिश्चानसूया च ऊर्जा स्वाहा स्वधा तथा /  
भृगुर्भवो मरीचिश्च तथा चैवाङ्गिरा मुनिः // Mअर्क्P_५०.२३ //  
पुलस्त्यः पुलहश्चैव क्रतुश्च ऋषयस्तथा /  
वसिष्ठो ऽत्रिस्तथा वह्निः पितरश्च यथाक्रमम् // Mअर्क्P_५०.२४ //  
ख्यात्याद्या जगृहुः कन्या मुनयो मुनिसत्तमाः /  
श्रद्धा कामं श्रीश्च दर्पं नियमं धृतिरात्मजम् // Mअर्क्P_५०.२५ //  
सन्तोषञ्च तथा तुष्टिर्लोभं पुष्टिरजायत /  
मेधा श्रुतं क्रिया दण्डं नयं विनयमेव च // Mअर्क्P_५०.२६ //  
बोधं बुद्धिस्तथा लज्जा विनयं वपुरात्मजम् /  
व्यवसायं प्रजज्ञे वै क्षेमं शान्तिरसूयत // Mअर्क्P_५०.२७ //  
सुखं सिद्धिर्यशः कीर्तिरित्येते धर्मयोनयः /  
कामादतिमुदं हर्षं धर्मपौत्रमसूयत // Mअर्क्P_५०.२८ //  
हिंसा भार्या त्वधर्मस्य तस्यां जज्ञे तथानृतम् /  
कन्या च निरृतिस्तस्यां सुतौ द्वौ नरकं भयम् // Mअर्क्P_५०.२९ //  
माया च वेदना चैव मिथुनं द्वयमेतयोः /  
तयोर्जज्ञे ऽथ वै माया मृत्युं भूतापहारिणम् // Mअर्क्P_५०.३० //  
वेदनात्मसुतञ्चापि दुःखं जज्ञे ऽथ रौरवात् /  
मृत्योर्व्याधि-जरा-शोक-तृष्णा-क्रोधाश्च जज्ञिरे // Mअर्क्P_५०.३१ //  
दुः खोद्भवाः स्मृता ह्येते सर्वे वाधर्मलक्षणाः /  
नैषां भार्यास्ति पुत्रो वा सर्वे ते ह्यूर्ध्वरेतसः // Mअर्क्P_५०. ३२ //  
निरृतिश्च तथा चान्या मृत्योर्भार्याभवन्मुने /  
अलक्ष्मीर्नाम तस्याञ्च मृत्योः पुत्राश्चतुर्दश // Mअर्क्P_५०.३३ //  
अलक्ष्मीपुत्रका ह्येते मृत्योरादेशकारिणः /  
विनाशकालेषु नरान् भजन्त्येते शृणुष्व तान् // Mअर्क्P_५०.३४ //  
इन्द्रियेषु दशस्वेते तथा मनसि च स्थिताः /  
स्वे स्वे नरं स्त्रियं वापि विषये योजयन्ति हि // Mअर्क्P_५०.३५ //  
अथेन्द्रियाणि चाक्रम्य रागक्रोधादिभिर्नरान् /  
योजयन्ति यथा हानिं यान्त्यधर्मादिभिर्द्विज // Mअर्क्P_५०.३६ //  
अहङ्कारगतश्चान्यस्तथान्यो बुद्धिसंस्थितः /  
विनाशाय नराः स्त्रीणां यतन्ते महोसंश्रिताः // Mअर्क्P_५०.३७ //  
तथैवान्यो गृहे पुंसां दुः सहो नाम विश्रुतः /  
क्षुत्क्षामो ऽधोमुखो नग्रश्चीरी काकसमस्वनः // Mअर्क्P_५०.३८ //  
स सर्वान् खादितुं सृष्टो ब्रह्मणा तमसो निधिः /  
दंष्ट्राकरालमत्यर्थं विवृतास्यं सुभैरवम् // Mअर्क्P_५०.३९ //  
तमत्तुकाममाहेदं ब्रह्मा लोकपितामहः /  
सर्वब्रह्ममयः शुद्धः कारणं जगतो ऽव्ययः // Mअर्क्P_५०.४० //

ब्रह्मोवाच

नात्तव्यन्ते जगदिदं जहि कोपं शमं व्रज /  
त्यजैनान्तामसी वृत्तिमपास्य रजसः कलाम् // Mअर्क्P_५०.४१ //

दुः सह उवाच

क्षुत्क्षामो ऽस्मि जगन्नाथ ! पिपासुश्चापि दुर्बलः /  
कथं तृप्तिमियान्नाथ ! भवेयं बलवान् कथम् /  
कश्चाश्रयो ममाक्याहि वर्तेयं यत्र निर्वृतः // Mअर्क्P_५०.४२ //

ब्रह्मोवाच

तवाश्रयो गृहं पुंसां जनश्चाधार्मिको बलम् /  
पुष्टिं नित्यक्रियाहान्या भवान् वत्स ! गमिष्यति // Mअर्क्P_५०.४३ //  
वृथास्फोटाश्च ते वस्त्रमाहारञ्च ददामि ते /  
क्षतं कीटावपन्नञ्च तथा श्वबिरवेक्षितम् // Mअर्क्P_५०.४४ //  
भग्नभाणागतन्तद्वन्मुखवातोपशामितम् /  
उच्छिष्टापक्वमास्विन्नमवलीढमसंस्कृतम् // Mअर्क्P_५०.४५ //  
भग्नासनस्थितैर्भुक्तमासन्नागतमेव च /  
विदिङ्मुखं सन्ध्ययोश्च नृत्यवाद्यस्वनाकुलम् // Mअर्क्P_५०.४६ //  
उदक्योपहतं भुक्तमुदक्या दृष्टमेव च /  
यच्चोपघातवत् किञ्चिद् भक्ष्यं पेयमथापि वा // Mअर्क्P_५०.४७ //  
एतानि तव पुष्ट्यर्थमन्यच्चापि ददामि ते /  
अश्रद्धया हुतं दत्तमस्नातैर्यदवज्ञया // Mअर्क्P_५०.४८ //  
यन्नाम्बुपूर्वकं क्षिप्तमनर्थोकृतमेव च /  
त्यक्तुमाविष्कृतं यत् तु दत्तं चैवातिविस्मयात् // Mअर्क्P_५०.४९ //  
दुष्टं क्रुद्धार्तदत्तञ्च यक्ष तद्भागि तत् फलम् /  
यच्च पौनर्भवः किञ्चित् करोत्यामुष्मिकं क्रमम् // Mअर्क्P_५०.५० //  
यच्च पौनर्भवा योषित् तद्यक्ष ! तव तृप्तये /  
कन्याशुल्कोपधानाय समुपास्ते धनक्रियाः // Mअर्क्P_५०.५१ //  
तथैव यक्ष ! पुष्ट्यर्थमसच्छास्त्रक्रियाश्च याः /  
यच्चार्थनिर्वृतं किञ्चिदधीतं यन्न सत्यतः // Mअर्क्P_५०.५२ //  
तत सर्वं तव कालांश्च ददामि तव सिद्धये /  
गुर्विण्यभिगमे सन्ध्यानित्यकार्यव्यतिक्रमे // Mअर्क्P_५०.५३ //  
असच्छास्त्रक्रियालापदूषितेषु च दुः सह /  
तवाभिभवसामर्थ्यं भविष्यति सदा नृषु // Mअर्क्P_५०.५४ //  
पङ्क्तिभेदे वृथापाके पाकभेदे तथा क्रिया /  
नित्यञ्च गेहकलहे भविता वसतिस्तव // Mअर्क्P_५०.५५ //  
अपोष्यमाणे च तथा भृत्ये गोवाहनादिके /  
असन्ध्याभ्युक्षितागारे काले त्वत्तो भयं नृणाम् // Mअर्क्P_५०.५६ //  
नक्षत्रग्रहपीडासु त्रिविधोत्पातदर्शने /  
अशान्तिकपरान् यक्ष ! नरानभिभविष्यसि // Mअर्क्P_५०.५७ //  
वृथोपवासिनो मर्त्या द्यूतस्त्रीषु सदा रताः /  
त्वद्भाषणोपकर्तारो वैडालव्रतिकाश्च ये // Mअर्क्P_५०.५८ //  
अब्रह्मचारिणाधीतमिज्या चाविदुषा कृता /  
तपोवने ग्राम्यभुजां तथैवानिर्वजितात्मनाम् // Mअर्क्P_५०.५९ //  
ब्राह्मण-क्षत्रिय-विशां शूद्राणाञ्च स्वकर्मतः /  
परिच्युतानां या चेष्टा परलोकार्थमीप्सताम् // Mअर्क्P_५०.६० //  
तस्याश्च यत् फलं सर्वं तत् ते यक्ष ! भविष्यति /  
अन्यच्च ते प्रयच्छामि पुष्ट्यर्थं सन्निबोध तत् // Mअर्क्P_५०.६१ //  
भवतो वैश्वदेवान्ते नामोच्चारणपूर्वकम् /  
एतत् तवेति दास्यन्ति भवतो बलिमूर्जितम् // Mअर्क्P_५०.६२ //  
यः संस्कृताशी विधिवच्छुचिरन्तस्तथा बहिः /  
अलोलुपो जितस्त्रीकस्तद्गेहमपवर्जय // Mअर्क्P_५०.६३ //  
पूज्यन्ते हव्यकव्याभ्यां देवताः पितरस्तथा /  
यामयो ऽतिथयश्चापि तद्गेहं यक्ष ! वर्जय // Mअर्क्P_५०.६४ //  
यत्र मैत्री गृहे बालवृद्धयोषिन्नरेषु च /  
तथा स्वजनवर्गेषु गृहं तच्चापि वर्जय // Mअर्क्P_५०.६५ //  
योषितो ऽबिरता यत्र न वहिर्गमनोत्सुकाः /  
लज्जान्विताः सदा गेहं यक्ष ! तत् परिवर्जय // Mअर्क्P_५०.६६ //  
वयः सम्बन्धयोग्यानि शयनान्यशनानि च /  
यत्र गेहे त्वया यक्ष ! तद्वर्ज्यं वचनान्मम // Mअर्क्P_५०.६७ //  
यत्र कारुणिका नित्यं साधुकर्मण्यवस्थिताः /  
सामान्योपस्करैर्युक्तास्त्यजेथा यक्ष ! तद्गृहम् // Mअर्क्P_५०.६८ //  
यत्रासनस्थास्तिष्ठत्सु गुरु-वृद्ध-द्विजातिषु /  
न तिष्ठन्ति गृहं तच्च वर्ज्यं यक्ष ! त्वया सदा // Mअर्क्P_५०.६९ //  
तरुगुल्मादिभिर्धारं न विद्धं यस्य वेश्मनः /  
मर्मभेदो ऽथवा पुंसस्तच्छ्रेयो भवनं न ते // Mअर्क्P_५०.७० //  
देवतापितृभृत्त्यानामतिथीनाञ्च वर्तनम् /  
य्सायवशिष्टेनान्नेन पुंसस्तस्य गृहं त्यज // Mअर्क्P_५०. ७१ //  
सत्यवाक्यान् क्षमाशीलानहिंस्त्रान्नानुतापिनः /  
पुरुषानीदृशान् यक्ष ! त्यजेथाश्चानसूयकान् // Mअर्क्P_५०.७२ //  
भर्तृशुश्रूषणे युक्तामसत्स्त्रीसङ्गवर्जिताम् /  
कुटुम्बभर्तृशेषान्नपुष्टाञ्च त्यज योषितम् // Mअर्क्P_५०.७३ //  
यजनाध्ययनाभ्यासदानासक्तमतिं सदा /  
याजनाध्यापनादानकृतवृत्तिं द्विजं त्यज // Mअर्क्P_५०.७४ //  
दानाध्ययनयज्ञेषु सदोद्युक्तञ्च दुः सह /  
क्षत्रियं त्यज सच्छुल्कशस्त्राजीवात्तवेतनम् // Mअर्क्P_५०.७५ //  
त्रिभिः पूर्वगुणैर्युक्तं पाशुपाल्य-वणिज्ययोः /  
कृषेश्चावाप्तवृत्तिञ्च त्यज वैश्यमकल्मषम् // Mअर्क्P_५०.७६ //  
दानेझ्या-द्विजशुश्रूषा-तत्परं यक्ष ! सन्त्यज /  
शूद्रञ्च ब्राह्मणादीनांशुश्रूषावृत्तिपोषकम् // Mअर्क्P_५०.७७ //  
श्रुतिस्मृत्यविरोधेन कृतवृत्तिर्गृहे गृही /  
यत्र तत्र च तत्पत्नि तस्यैवानुगतात्मिका // Mअर्क्P_५०.७८ //  
यत्र पुत्रो गुरोः पूजां देवानाञ्च तथा पितुः /  
पत्नी च भर्तुः कुरुते तत्रालक्ष्मीभयं कुतः // Mअर्क्P_५०.७९ //  
सदानुलिप्तं सन्ध्यासु गृहमम्बुसमुक्षितम् /  
कृतपुष्पबलिं यक्ष ! न त्वं शक्नोषि वीक्षितुम् // Mअर्क्P_५०.८० //  
भास्करादृष्टशय्यानि नित्याग्निसलिलानि च /  
सूर्यावलोकदीपानि लक्ष्म्या गेहानि भाजनम् // Mअर्क्P_५०.८१ //  
यत्रोक्षा चन्दनं वीणा आदर्शो मधुसर्पिषी /  
विषाज्यताम्रपात्राणि तद्गृहं न तवाश्रयः // Mअर्क्P_५०.८२ //  
यत्र कष्टकिनो वृक्षा यत्र निष्पाववल्लरी /  
भार्या पुनर्भूर्वल्मीकस्तद्यक्ष ! तव मन्दिरम् // Mअर्क्P_५०.८३ //  
यस्मिन् गृहे नराः पञ्च स्त्रीत्रयं तावतीश्च गाः /  
अन्धकारेन्धनाग्निश्च तद्गृहं वसतिस्तव // Mअर्क्P_५०.८४ //  
एकच्छागं द्विवालेयं त्रिगवं पञ्चमाहिषम् /  
षडश्वं सप्तमातङ्गं गृहं यक्षाशु शोषय // Mअर्क्P_५०.८५ //  
कुद्दालदात्रपिटकं तद्वत् स्थाल्यादिभाजनम् /  
यत्र तत्रैव क्षिप्तानि तव दद्युः प्रतिश्रयम् // Mअर्क्P_५०.८६ //  
मुसलोलूखले स्त्रीणामास्या तद्वदुदुम्बरे /  
अवस्करे मन्त्रणञ्च यक्षैतदुपकृत् तव // Mअर्क्P_५०.८७ //  
लङ्घ्यन्ते यत्र धान्यानि पक्वापक्वानि वेश्मनि /  
तद्वच्छास्त्राणि तत्र त्वं यथेष्टं चर दुः सह // Mअर्क्P_५०.८८ //  
स्थालीपिधाने यत्राग्निर्दत्तो दर्वोफलेन वा /  
गृहे तत्र दुरिष्टानामशेषाणां समाश्रयः // Mअर्क्P_५०.८९ //  
मानुषास्थि गृहे यत्र दिवारात्रं मृतस्थितिः /  
तत्र यक्ष ! तवावासस्तथान्येषाञ्च रक्षसाम् // Mअर्क्P_५०.९० //  
अदत्त्वा भुञ्जते ये वै बन्धोः पिण्डं तथोदकम् /  
सपिण्डान् सोदकांश्चैव तत्काले तान् नरान् भज // Mअर्क्P_५०.९१ //  
यत्र पद्मपहापद्मौ सुरभिर्मोकाशिनी /  
वृषभैरावतौ यत्र कल्प्यन्ते तद्गृहं त्यज // Mअर्क्P_५०.९२ //  
अशस्त्रा देवता यत्र सशस्त्राश्चाहवं विना /  
कल्प्यन्ते मनुजैरर्च्यास्तत् परित्यज मन्दिरम् // Mअर्क्P_५०.९३ //  
पौरजानपदैर्यत्र प्राक्प्रसिद्धमहोत्सवाः /  
क्रियन्ते पूर्ववद् गेहे न त्वं तत्र गृहे चर // Mअर्क्P_५०.९४ //  
शूर्पवातघटाम्भोभिः स्त्रानं वस्त्राम्बुविप्रुषैः /  
नखाग्रसलिलैश्चैव तान् याहि हतलक्षणान् // Mअर्क्P_५०.९५ //  
देशाचारान् समयान् ज्ञातिधर्मं  
जपं होपं मङ्गलं देवतेष्टिम् /  
सम्यक्शौचं विधिवल्लोकवादान्  
पुंसस्त्वया कुर्वतो मास्तु सङ्गः // Mअर्क्P_५०.९६ //

मार्कण्डेय उवाच  
इत्युक्त्वा दुः सहं ब्रह्मा तत्रैवान्तरधीयत /  
चकार शासनं सो ऽपि तथा पङ्कजजन्मनः // Mअर्क्P_५०.९७ //

इति श्रीमार्कण्डेयपुराणे यक्षानुशासनो नाम पञ्चाशोऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकपञ्चाशोऽध्यायः- ५१

मार्कण्डेय उवाच

दुः सहस्याभवद्भार्या निर्माष्टिर्नाम नामतः /  
जाता कलेस्तु भार्यायामृतौ चाण्डालदर्शनात् // Mअर्क्P_५१.१ //  
तयोरपत्यान्यभवने जगद्व्यापीनि षोडश /  
अष्टौ कुमाराः कन्याश्च तथाष्टावतिभीषणाः // Mअर्क्P_५१.२ //  
तन्ताकृष्टिस्तथोक्तिश्च परिवर्तस्तथापरः /  
अङ्गध्रुक् शकुनिश्चैव गण्डप्रान्तरतिस्तथा // Mअर्क्P_५१.३ //  
गर्भहा सस्यहा चान्यः कुमारास्तनयास्तयोः /  
कन्याश्चान्यास्तथैवाष्टौ तासां नामानि मे शृणु // Mअर्क्P_५१.४ //  
नियोजिका वै प्रथमा तथैवान्या विरोधिनी /  
स्वयंहारकरी चैव भ्रामणी ऋतुहारिका // Mअर्क्P_५१.५ //  
स्मृतिबीजहरे चान्ये तयोः कन्ये ऽतिदारुणे /  
विद्वेषण्यष्टमी नाम कन्या लोकभयावहा // Mअर्क्P_५१.६ //  
एतासां कर्म वक्ष्यामि दोषप्रशमनञ्च यत् /  
अष्टानाञ्च कुमाराणां श्रुयतां द्विजसत्तम // Mअर्क्P_५१.७ //  
दन्ताकृष्टिः प्रसुप्तानां बालानां दशनस्थितः /  
करोति दन्तसंघर्षं चिकीर्षुर्दुः सहागमम् // Mअर्क्P_५१.८ //  
तस्योपशमनं कार्यं सुप्तस्य सितसर्षपैः /  
शयनस्योपरि क्षिप्तैर्मानुषैर्दशनोपरि // Mअर्क्P_५१.९ //  
सुवार्च्चलौषधीस्नानात्तथा सच्छास्त्रकीर्तनात् /  
उष्ट्रकण्टकखड्गास्थि-क्षौमवस्त्रविधारणात् // Mअर्क्P_५१.१० //  
तिष्ठत्यन्यकुमारस्तु तथास्त्त्वित्यसकृद् ब्रुवन् /  
शुभाशुभे नृणां युङ्क्ते तथोक्तिस्तच्च नान्यथा // Mअर्क्P_५१.११ //  
तस्माददुष्टं मङ्गल्यं वक्तव्यं पण्डितैः सदा /  
दुष्टे श्रुते तथैवोक्ते कीर्तनीयो जनार्दनः // Mअर्क्P_५१.१२ //  
चराचरगुरुर्ब्रह्मा या यस्य कुलदेवता /  
अन्यगर्भे परान् गर्भान् सदैव परिवर्तयन् // Mअर्क्P_५१.१३ //  
रतिमाप्नोति वाक्यञ्च विवक्षोरन्यदेव यत् /  
परिवर्तकसंज्ञो ऽयं तस्यापि सितसर्षपैः // Mअर्क्P_५१.१४ //  
रक्षोघ्नमन्त्रजप्यैश्च रक्षां कुर्वोत तत्त्ववित् /  
अन्यश्चानिलवन्नृणामङ्गेषु स्फुरणोदितम् // Mअर्क्P_५१.१५ //  
शुभाशुभं समाचष्टे कुशैस्तस्याङ्गताडनम् /  
काकादिपक्षिसंस्थो ऽन्यः श्वादेरङ्गगतो ऽपि वा // Mअर्क्P_५१.१६ //  
शुभाशुभञ्च शकुनिः कुमारो ऽन्यो ब्रवीति वै /  
तत्रापि दुष्टे व्याक्षेपः प्रारम्भत्याग एव च // Mअर्क्P_५१.१७ //  
शुभे द्रुततरं कार्यमिति प्राह प्रजापतिः /  
गण्डान्तेषु स्थितश्चान्यो मुहूर्तार्धं द्विजोत्तम // Mअर्क्P_५१.१८ //  
सर्वारम्भान् कुमारो ऽत्ति शस्ताताञ्चानसूयताम् /  
विप्रोक्त्या देवतास्तुत्या मूलोत्खातेन च द्विज // Mअर्क्P_५१.१९ //  
गोमूत्रसर्षपस्त्रानैस्तदृक्षग्रहपूजनैः /  
पुनश्च धर्मोपनिषत्करणैः शास्त्रदर्शनैः // Mअर्क्P_५१.२० //  
अनज्ञया जन्मनश्च प्रशमं याति गण्डवान् /  
गर्भे स्त्रीणां तथान्यस्तु फलनाशी सुदारुणः // Mअर्क्P_५१.२१ //  
तस्य रक्षा सदा कार्या नित्यं शौचनिषेवणात् /  
प्रसिद्धमन्त्रलिखनाच्छस्तमाल्यादिधारणात् // Mअर्क्P_५१.२२ //  
विशुद्धगेहावसथादनायासाच्च वै द्विज /  
तथैव सस्यहा चान्यः सस्यर्धिमुपहन्ति यः // Mअर्क्P_५१.२३ //  
तस्यापि रक्षां कुर्वोत जीर्णोपानद्विधारणात् /  
तथापसव्यगमनाच्छाण्डालस्य प्रवेशनात् // Mअर्क्P_५१.२४ //  
बहिर्बलिप्रदानाच्च सोमाम्बुपरिकीर्तनात् /  
परदारपहद्रव्यहरणादिषु मानवान् // Mअर्क्P_५१.२५ //  
नियोजयति चैवान्यान् कन्या सा च नियोजिका /  
तस्याः पवित्रपठनात् क्रोधलोभादिवर्जनात् // Mअर्क्P_५१.२६ //  
नियोजयति मामिष्टविरोधाच्च विवर्जनम् /  
आक्रुष्टो ऽन्येन मन्येत ताडितो वा नियोजिका // Mअर्क्P_५१.२७ //  
नियोजयत्येनमिति न गच्छेत्तद्वशं बुधः /  
परदारादिसंसर्गे चित्तमात्मानमेव च // Mअर्क्P_५१.२८ //  
नियोजयत्यत्र सा मामिति प्राज्ञो विचिन्तयेत् /  
विरोधं कुरुते चान्या दम्पत्योः प्रीयमाणयोः // Mअर्क्P_५१.२९ //  
बन्धूनां सुहृदां पित्रोः पुत्रैः सावर्णिकैश्च या /  
विरोधिनी सा तद्रक्षां कुर्वोत बलिकर्मणा // Mअर्क्P_५१.३० //  
तथातिवादसहनाच्छास्त्राचारनिषेवणात् /  
धान्यं खलाद् गृहाद् गोभ्यः पयः सर्पिस्तथापरा // Mअर्क्P_५१.३१ //  
समृद्धिमृद्धिमद्द्रव्यादपहिन्ति च कन्यका /  
सा स्वयंहारिकेत्युक्ता सदान्तर्धानतत्परा // Mअर्क्P_५१.३२ //  
महानसादर्धसिद्धमन्नागारस्थितं तथा /  
परिविश्यमाणञ्च सदा सार्धं भुङ्क्ते च भुञ्जता // Mअर्क्P_५१.३३ //  
उच्छेषणं मनुष्याणां हरत्यन्नञ्च दुर्हरा /  
कर्मान्तागारशालाभ्यः सिद्धर्धि हरति द्विज // Mअर्क्P_५१.३४ //  
गोस्त्रीस्तनेभ्यश्च पयः क्षीरहारी सदैव सा /  
दध्नो घृतं तिलात्तैलं सुरागारात्तथा सुराम् // Mअर्क्P_५१.३५ //  
रागं कुसुम्भकादीनां कार्पासात् सूत्रमेव च /  
सा स्वयंहारिका नाम हरत्यविरतं द्विज // Mअर्क्P_५१.३६ //  
कुर्याच्छिखण्डिनोर्द्वन्द्वं रक्षार्थं कुत्रिमां स्त्रियम् /  
रक्षाश्चैव गृहे लेख्या वर्ज्याचो च्छिष्टता तथा // Mअर्क्P_५१.३७ //  
होमाग्निदेवताधूपभस्मना च परिष्क्रिया /  
कार्या क्षीरादिभाण्डानामेवं तद्रक्षणं स्मृतम् // Mअर्क्P_५१.३८ //  
उद्वेगं जनयत्यन्या एकस्थाननिवासिनः /  
पुरुषस्य तु या प्रोक्ता भ्रामणी सा तु कन्यका // Mअर्क्P_५१.३९ //  
तस्याथ रक्षां कुर्वोत विक्षिप्तैः सितसर्षपैः /  
आसने शयने चोर्व्यां यत्रास्ते स तु मानवः // Mअर्क्P_५१.४० //  
चिन्तयेच्च नरः पापा मामेषा दुष्टचेतना /  
भ्रामयत्यसकृज्जप्यं भुवः सूक्तं समाधिना // Mअर्क्P_५१.४१ //  
स्त्रीणां पुष्पं हरत्यन्या प्रवृत्तं सा तु कन्यका /  
तथाप्रवृत्तं सा ज्ञेया दौः सहा ऋतहारिका // Mअर्क्P_५१.४२ //  
कुर्वोत तीर्थदेवौकश्चैत्यपर्वतसानुषु /  
नदीसङ्गमखातेषु स्त्रपनं तत्प्रशान्यते // Mअर्क्P_५१.४३ //  
मन्त्रवित् कृततत्त्वज्ञः पर्वसूषसि च द्विज /  
चिकित्साज्ञश्च वै वैद्यः संप्रयुक्तैर्वरौषधैः // Mअर्क्P_५१.४४ //  
स्मृतिञ्चापहरत्यन्या स्त्रीणां सा स्मृतिहारिका /  
विविक्तदेशसेवित्वात्तस्याश्चोपशमो भवेत् // Mअर्क्P_५१.४५ //  
बीजापहारिणी चान्या स्त्रीपुंसोरतिभीषणा /  
मेध्यान्नभोजनैः स्नानैस्तस्याश्चोपशमो भवेत // Mअर्क्P_५१.४६ //  
अष्टमी द्वेषणी नाम कन्या लोकभयावहा /  
या करोति जनद्विष्टं नरं नारीमथापि वा // Mअर्क्P_५१.४७ //  
मधुक्षीरघृताक्तांस्तु शान्त्यर्थं होमयेत्तिलान् /  
कुर्वोत मित्रविन्दाञ्च तथेष्टिन्तत् प्रशान्यते // Mअर्क्P_५१.४८ //  
एतेषान्तु कुमाराणां कन्यानां द्विजसत्तम /  
अष्टत्रिंशदपत्यानि तेषां नामानि मे शृणु // Mअर्क्P_५१.४९ //  
दन्ताकृष्टेरभूत् कन्या विजल्पा कलहा तथा /  
अवज्ञानृतदुष्टोक्तिर्विजल्पा तत्प्रशान्तये // Mअर्क्P_५१.५० //  
तामेव चिन्तयेत् प्राज्ञः प्रयतश्च गृही भवेत् /  
कलहा कलहं गेहे करोत्यविरतं नृणाम् // Mअर्क्P_५१.५१ //  
कुटुम्बनाशहेतुः सा तत्प्रशान्तिं निशामय /  
दूर्वाङ्कुरान्मधुघृतक्षीराक्तान् बलिकर्मणि // Mअर्क्P_५१.५२ //  
विक्षिपेज्जुहुयाच्चैवानलं मित्रञ्च कीर्तयेत् /  
भूतानां मातृभिः सार्धं बालकानान्तु शान्तये // Mअर्क्P_५१.५३ //  
विद्यानां तपसाञ्चैव संयमस्य यमस्य च /  
कृष्यां वाणिज्यलाभे च शान्तिं कुर्वन्तु मे सदा // Mअर्क्P_५१.५४ //  
पूजिताश्च यथान्यायं तुष्टिं गच्छन्तु सर्वशः /  
कुष्माण्डा यातुधानाश्च ये चान्ये गणसंज्ञिताः // Mअर्क्P_५१.५५ //  
महादेवप्रसादेन महेश्वरमतेन च /  
सर्व एते नृणां नित्यं तुष्टिमाशु व्रजन्तु ते // Mअर्क्P_५१.५६ //  
तुष्टाः सर्वं निरस्यन्तु दुष्कृतं दुरनुष्ठितम् /  
महापताकजं सर्वं यच्चान्यद्विघ्नकारणम् // Mअर्क्P_५१.५७ //  
तेषामेव प्रसादेन विघ्ना नश्यन्तु सर्वशः /  
उद्वाहेषु च सर्वेषु वृद्धिकर्मंसु चैव हि // Mअर्क्P_५१.५८ //  
पुण्यानुष्ठानयोगेषु गुरुदेवार्चनेषु च /  
जपयज्ञविधानेषु यात्रासु च चतुर्दश // Mअर्क्P_५१.५९ //  
शरीरारोग्यभोग्येषु सुखदानधनेषु च /  
वृद्धबालातुरेष्वेव शान्तिं कुर्वन्तु मे सदा // Mअर्क्P_५१.६० //  
सोमाम्बुपौ तथाम्भोधिः सविता चानिलानलौ /  
तथोक्तेः कालजिह्वो ऽभूत् पुत्रस्तालनिकेतनः // Mअर्क्P_५१.६१ //  
स येषां रसनासंस्थास्तानसाधून् विबाधते /  
परिवर्तसुतौ द्वौ तु विरूपविकृतौ द्विज // Mअर्क्P_५१.६२ //  
तौ तु वृक्षाग्रपरिखाप्राकाराम्भोधिसंश्रयौ /  
गुर्विण्याः परिवर्तन्तौ कुरुतः पादपाणिषु // Mअर्क्P_५१.६३ //  
क्रौष्टुके परिवर्तःस्यात् गर्भस्यान्योदरात्ततः /  
न वृक्षं चैव नैवाद्रिं न प्राकारं महोदधिम् // Mअर्क्P_५१.६४ //  
परिखां वा समाक्रामेदबला गर्भधारिणी /  
अङ्गध्रुक् तनयं लेभे पिशुनं नाम नामतः // Mअर्क्P_५१.६५ //  
सो ऽस्थिमज्जागतः पुंसां बलमत्त्यजितात्मनाम् /  
श्येन-काक-कपोतांश्च गृध्रोलूकैश्च वै सुतान् // Mअर्क्P_५१.६६ //  
अवाप शकुनिः पञ्च जगृहुस्तान् सुरासुराः /  
श्येनं जग्राह मृत्युश्च काकं कालो गृहीतवान् // Mअर्क्P_५१.६७ //  
उलूकं निरृतिश्चैव जग्राहातिभयावहम् /  
गृध्रं व्याधिस्तदीशो ऽथ कपोतं च स्वयं यमः // Mअर्क्P_५१.६८ //  
एतेषामेव चैवोक्ता भूताः पापोपपादने /  
तस्माच्छ्येनादयो यस्य निलीयेयुः शिरस्यथ // Mअर्क्P_५१.६९ //  
तेनात्मरक्षणायालं शान्तिं कुर्याद्विजोत्तम /  
गेहे प्रसूतिरेतेषां तद्वन्नीडनिवेशनम् // Mअर्क्P_५१.७० //  
नरस्तं वर्जयेद् गेहं कपोताक्रान्तमस्तकम् /  
श्येनः कपोतो गृध्रश्च काकोलूकौ गृहे द्विज // Mअर्क्P_५१.७१ //  
प्रविष्टः कथयेदन्तं वसतां तत्र वेश्मनि /  
ईदृक् परित्यजेद् गेहं शान्तिं कुर्याच्च पण्डितः // Mअर्क्P_५१.७२ //  
स्वप्ने ऽपि हि कपोतस्य दर्शनं न प्रशस्यते /  
षडपत्यानि कथ्यन्ते गण्डप्रान्तरतेस्तथा // Mअर्क्P_५१.७३ //  
स्त्रीणां रजस्यवस्थानं तेषां कालांश्च मे शृणु /  
चत्वार्यहानि पूर्वाणि तथैवान्यत् त्रयोदश // Mअर्क्P_५१.७४ //  
एकादश तथैवान्यदपत्यं तस्य वै दिने /  
अन्यद्दिनाभिगमने श्राद्धदाने तथापरे // Mअर्क्P_५१.७५ //  
पर्वस्वथान्यत् तस्मात्तु वर्ज्यान्येतानि पण्डितैः /  
गर्भहन्तुः सुतो निघ्नो मोहनी चापि कन्यका // Mअर्क्P_५१.७६ //  
प्रविश्य गर्भमत्त्येको भुक्त्वा मोहयते ऽपरा /  
जायन्ते मोहनात्तस्याः सर्पमण्डूककच्छपाः // Mअर्क्P_५१.७७ //  
सरीसृपाणि चान्यानि पुरीषमथवा पुनः /  
षण्मासान् गुर्विणीं मांसमश्नुवानामसंयताम् // Mअर्क्P_५१.७८ //  
वृक्षच्छायाश्रयां रात्रावथवा त्रिचतुष्पथे /  
श्मशानकटभूमिष्ठामुत्तरीयविवर्जिताम् // Mअर्क्P_५१.७९ //  
रुदमानां निशीथे ऽथ आविशेत्तामसौ स्त्रियम् /  
शस्यहन्तुस्तथैवैकः क्षुद्रको नाम नामतः // Mअर्क्P_५१.८० //  
शस्यर्धिं स सदा हन्ति लब्ध्वा रन्ध्रं शृणुष्व तत् /  
अमङ्गल्यदिनारम्भे अतृप्तो वपते च यः // Mअर्क्P_५१.८१ //  
क्षेत्रेष्वनुप्रवेशं वै करोत्यन्तोपसङ्गिषु /  
तस्मात् कल्पः सुप्रशस्ते दिने ऽभ्यर्च्य निशाकरम् // Mअर्क्P_५१.८२ //  
कुर्यादारम्भमुप्तिञ्च हृष्टस्तुष्टः सहायवान् /  
नियोजिकेति या कन्या दुः सहस्य मयोदिता // Mअर्क्P_५१. ८३ //  
जातं प्रचोदिकासंज्ञं तस्याः कन्याचतुष्टयम् /  
मत्तोन्मत्तप्रमत्तास्तु नरान् नारीस्तु ताः सदा // Mअर्क्P_५१.८४ //  
समाविशन्ति नाशाय चोदयन्तीह दारुणम् /  
अधर्मं धर्मरूपेण कामञ्चाकामरूपिणम् // Mअर्क्P_५१.८५ //  
अनर्थञ्चार्थरूपेण मोक्षञ्चामोक्षरूपिणम् /  
दुर्विनीता विना शौचं दर्शयन्ति पृथङ्नरान् // Mअर्क्P_५१.८६ //  
भ्रश्यन्त्याभिः प्रविष्टाभिः पुरुषार्थात् पृथङ्नराः /  
तासां प्रवेशश्च गृहे संध्यारक्ते ह्यथाम्बरे // Mअर्क्P_५१.८७ //  
धाताविधात्रोश्च बलिर्यत्र काले न दीयते /  
भुञ्जतां पिबतां वापि सङ्गिभिर्जलविप्रुषैः // Mअर्क्P_५१.८८ //  
नवनारीषु संक्रान्तिस्तासामाश्वभिजायते /  
विरोधिन्यास्त्रयः पुत्राश्चोदको ग्राहकस्तथा // Mअर्क्P_५१.८९ //  
तमः प्रच्छादकश्चान्यस्तत्स्वरूपं शृणुष्व मे /  
प्रदीपदैलसंसर्गदूषिते लङ्घिते खले // Mअर्क्P_५१.९० //  
मुषलोलूखले यत्र पादुके वासने स्त्रियः /  
शूर्पदात्रादिकं यत्र पदाकृष्य तथासनम् // Mअर्क्P_५१.९१ //  
यत्रोपलिप्तञ्चानर्च्य विहारः क्रियते गृहे/  
दर्वोमुखेन यत्राग्निराहृतो ऽन्यत्र नीयते // Mअर्क्P_५१.९२ //  
विरोधिनीसुतास्तत्र विजृम्भन्ते प्रचोदिताः /  
एको जिह्वागतः पुंसां स्त्रीणाञ्चालीकसत्यवान् // Mअर्क्P_५१.९३ //  
चोदको नाम स प्रोक्तः पैशुन्यं कुरुते गृहे /  
अवधानगतश्चान्यः श्रवणस्थो ऽतिदुर्मतिः // Mअर्क्P_५१.९४ //  
करोति ग्रहणन्तेषां वचसां ग्राहकस्तु सः /  
आक्रम्यान्यो मनो नॄणां तमसाच्छाद्य दुर्मतिः // Mअर्क्P_५१.९५ //  
क्रोधं जनयते यस्तु तमः प्रच्छादकस्तु सः /  
स्वयंहार्यास्तु चौर्येण जनितन्तनयत्रयम् // Mअर्क्P_५१.९६ //  
सर्वहार्यर्धहारी च वीर्यहारी तथैव च /  
अनाचान्तगृहेष्वेते मन्दाचारगृहेषु च // Mअर्क्P_५१.९७ //  
अप्रक्षालितपादेषु प्रविशत्सु महानसम् /  
खलेषु गोष्ठेषु च वै द्रोहो येषु गृहेषु वै // Mअर्क्P_५१.९८ //  
तेषु सर्वे यथान्यायं विहरन्ति रमन्ति च /  
भ्रामण्यास्तनयस्त्वेकः काकजङ्घ इति स्मृतः // Mअर्क्P_५१.९९ //  
तेनाविष्टो रतिं सर्वो नैव प्राप्नोति वै पुरे /  
भुञ्जन् यो गायते मैत्रे गायते हसते च यः // Mअर्क्P_५१.१०० //  
सन्ध्यामैथुनिनञ्चैव नरमाविशति द्विज /  
कन्यात्रयं प्रसूता सा या कन्या ऋतुहारिणी // Mअर्क्P_५१.१०१ //  
एका कुचहरा कन्या अन्या व्यञ्जनहारिका /  
तृतीया तु समाख्याता कन्यका जातहारिणी // Mअर्क्P_५१.१०२ //  
यस्या न क्रियते सर्वः सम्यग् वैवाहिको विधिः /  
कालातीतो ऽथवा तस्या हरत्येका कुचद्वयम् // Mअर्क्P_५१.१०३ //  
सम्यक् श्राद्धमदत्त्वा च तथानर्च्य च मातरम् /  
विवाहितायाः कन्याया हरति व्यञ्जनं तथा // Mअर्क्P_५१.१०४ //  
अग्न्यम्बुशून्ये च तथा विधूपे सूतिकागृहे /  
अदीपशस्त्रमुसले भूतिसर्षपवर्जिते // Mअर्क्P_५१.१०५ //  
अनुप्रविश्य सा जातमपहृत्यात्मसम्भवम् /  
क्षणप्रसविनी बालं तत्रैवोत्सृजते द्विज // Mअर्क्P_५१.१०६ //  
सा जातहारिणी नाम सुघोरा पिशिताशना /  
तस्मात् संरक्षणं कार्यं यत्नतः सूतिकागृहे // Mअर्क्P_५१.१०७ //  
स्मृतिञ्चाप्रयतानाञ्च शून्यागारनिषेवणात् /  
अपहन्ति सुतस्तस्याः प्रचण्डो नाम नामतः // Mअर्क्P_५१.१०८ //  
पौत्रेभ्यस्तस्य संभूता लीकाः शतसहस्रशः /  
चण्डालयोनयश्चाष्टौ दण्डपाशातिभीषणाः // Mअर्क्P_५१.१०९ //  
क्षुधाविष्टास्ततो लीकास्ताश्च चण्डालयोनयः /  
अभ्यधावन्त चान्योन्यमत्तुकामाः परस्परम् // Mअर्क्P_५१.११० //  
प्रचण्डो वारियित्वा तु तास्ताश्चण्डालयोनयः /  
समये स्थापयामास यादृशे तादृशं शृणु // Mअर्क्P_५१.१११ //  
अद्यप्रभृति लीकानामावासं यो हि दास्यति /  
दण्डं तस्याहमतुलं पातयिष्ये न संशयः // Mअर्क्P_५१.११२ //  
चण्डालयोन्यो ऽवसथे लीका या प्रसविष्यति /  
तस्याश्च सन्तिः पूर्वा सा च सद्यो नशिष्यति // Mअर्क्P_५१.११३ //  
प्रसूते कन्यके द्वे तु स्त्रीपुंसोर्बोजहारिणी /  
वातरूपामरूपाञ्च तस्याः प्रहरणन्तु ते // Mअर्क्P_५१.११४ //  
वातरूपा निषेकान्ते सा यस्मै क्षिपते सुतम् /  
स पुमान् वातशुक्रत्वं प्रयाति वनितापि वा // Mअर्क्P_५१.११५ //  
तथैव गच्छतः सद्यो निर्बोजत्वमरूपया /  
अस्नाताशी नरो यो वै तथैव पिशिताशनः // Mअर्क्P_५१.११६ //  
विद्वेषिणी तु या कन्या भृकुटीकुटिलानना /  
तस्या द्वौ तनयौ पुंसामपकारप्रकाशकौ // Mअर्क्P_५१.११७ //  
निर्बोजत्वं नरो याति नारी वा शौचवर्जिता /  
पैशुन्याभिरतं लोलमसज्जननिषेवणम् // Mअर्क्P_५१.११८ //  
पुरुषद्वेषिणञ्चैतौ नारमाक्रम्य तिष्ठतः /  
मात्रा भ्रात्रा तथा मित्रैरभीष्टैः स्वजनैः परैः // Mअर्क्P_५१.११९ //  
विद्विष्टो नाशमायाति पुरुषो धर्मतोर्ऽथतः /  
एकस्तु स्वगुणांल्लोके प्रकाशयति पापकृत् // Mअर्क्P_५१.१२० //  
द्वितीयस्तु गुणान् मैत्रीं लोकस्थामपकर्षति /  
इत्येते दौः सहाः सर्वे यक्ष्मणः सन्ततावथ /  
पापाचाराः समाख्याता यैर्व्याप्तमखिलं जगत् // Mअर्क्P_५१.१२१ //

इति श्रीमार्कण्डेयपुराणे दुः सहोत्पतिसमापनं नामैकपञ्चाशौऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्विपञ्चाशोऽध्यायः- ५२

मार्कण्डेय उवाच

इत्येष तामसः सर्गो ब्रह्मणो ऽव्यक्तजन्मनः /  
रुद्रसर्गं प्रवक्ष्यामि तन्मे निगदतः शृणु // Mअर्क्P_५२.१ //  
तनयाश्च तथैवाष्टौ पत्न्यः पुत्राश्च ते तथा /  
कल्पादावात्मनस्तुल्यं सुतं प्रध्यायतः प्रभोः // Mअर्क्P_५२.२ //  
प्रादुरासीदथाङ्के ऽस्य कुमारो नीललोहितः /  
रुरोद सुस्वरं सो ऽथ द्रवंश्च द्विजसत्तम // Mअर्क्P_५२.३ //  
किं रोदिषीति तं ब्रह्मा रुदन्तं प्रत्युवाच ह /  
नाम देहीति तं सो ऽथ प्रत्युवाच जगत्पतिम् // Mअर्क्P_५२.४ //  
रुद्रस्त्वं देव ! नाम्नासि मा रोदीर्धैर्यमावह /  
एवमुक्तस्ततः सो ऽथ सप्तकृत्वो रुरोद ह // Mअर्क्P_५२.५ //  
ततो ऽन्यानि ददौ तस्मै सप्त नामानि वै प्रभुः /  
स्थानानि चैषामष्टानां पत्नीः पुत्रांश्च वै द्विज // Mअर्क्P_५२.६ //  
भवं शर्वं तथेशानं तथा पशुपतिं प्रभुः /  
भीममुग्रं महादेवमुवाच स पितामहः // Mअर्क्P_५२.७ //  
चक्रे नामान्यथैतानि स्थानान्येषाञ्चकार ह /  
सूर्यो जलं मही वह्निर्वायुराकाशमेव च // Mअर्क्P_५२.८ //  
दीक्षितो ब्राह्मणः सोम इत्येतास्तनवः क्रमात् /  
सुवर्चला तथैवोमा विकेशी चापरा स्वधा // Mअर्क्P_५२.९ //  
स्वाहा दिशस्तथा दीक्षा रोहिणी च यथाक्रमम् /  
सूर्यादीनां द्विजश्रेष्ठ ! रुद्राद्यैर्नामभिः सह // Mअर्क्P_५२.१० //  
शनैश्चरस्तथा शुक्रो लोहिताङ्गो मनोजवः /  
स्कन्दः सर्गो ऽथ सन्तानो बुधश्चानुक्रमात् सुतः // Mअर्क्P_५२.११ //  
एवम्प्रकारो रुद्रो ऽसौ सतीं भार्यामविन्दत /  
दक्षकोपाच्च तत्याज सा सती स्वं कलेवरम् // Mअर्क्P_५२.१२ //  
हिमवद्दुहिता साभून्मेनायां द्विजसत्तम /  
तस्या भ्राता तु मैनाकः सखाम्भोधेरनुत्तमः // Mअर्क्P_५२.१३ //  
उपयेमे पुनश्चैनामनन्यां भगवान् भवः /  
देवौ धाताविधातारौ भृगोः ख्यातिरसूयत // Mअर्क्P_५२.१४ //  
श्रियञ्च देवदेवस्य पत्नी नारायणास्य या /  
आयातिर्नियतिश्चैव मेरोः कन्ये महात्मनः // Mअर्क्P_५२.१५ //  
धाताविधात्रोस्ते भार्ये तयोर्जातौ सुतावुभौ /  
प्राणश्चैव मृकण्डुश्च पिता मम महायशाः // Mअर्क्P_५२.१६ //  
मनस्विन्यामहं तस्मात् पुत्रो वेदशिरा मम /  
धूम्रवत्यां समभवत् प्राणस्यापि निबोध मे // Mअर्क्P_५२.१७ //  
प्राणस्य द्युतिमान् पुत्र उत्पन्नस्तस्य चात्मजः /  
अजराश्च तयोः पुत्राः पौत्राश्च बहवो ऽभवन् // Mअर्क्P_५२.१८ //  
पत्नी मरीचेः सम्भूतिः पौर्णमासमसूयत /  
विरजाः पर्वतश्चैव तस्य पुत्रौ महात्मनः // Mअर्क्P_५२.१९ //  
तयोः पुत्रांस्तु वक्ष्ये ऽहं वंशसंकीर्तने द्विज /  
स्मृतिश्चाङ्गिरसः पत्नी प्रसूता कन्यकास्तथा // Mअर्क्P_५२.२० //  
सिनीवाली कुहूश्चैव राका भानुमती तथा /  
अनसूया तथैवात्रेर्जज्ञे पुत्रानकल्पषान् // Mअर्क्P_५२.२१ //  
सोमं दुर्वाससञ्चैव दत्तात्रेयञ्च योगिनम् /  
प्रीत्यां पुलस्त्यभार्यायां दत्तो ऽन्यस्तत्सुतो ऽभवत् // Mअर्क्P_५२.२२ //  
पूर्वजन्मनि सो ऽगस्त्यः स्मृतः स्वायम्भुवे ऽन्तरे /  
कर्दमश्चार्ववीरश्च सहिष्णुश्च सुतत्रयम् // Mअर्क्P_५२.२३ //  
क्षमा तु सुषुवे भार्या पुलहस्य प्रजापतेः /  
क्रतोस्तु सन्नतिर्भार्या बालखिल्यानसूयत // Mअर्क्P_५२.२४ //  
षष्टिर्यानि सहस्राणि ऋषीणामूर्ध्वरेतसाम् /  
ऊर्जायान्तु वसिष्ठस्य सप्ताजायन्त वै सुताः // Mअर्क्P_५२.२५ //  
रजोगात्रोर्ध्वबाहुश्च सबलश्चानघस्तथा /  
सुतपाः शुक्ल इत्येते सर्वे सप्तर्षयः स्मृताः // Mअर्क्P_५२.२६ //  
यो ऽसावग्निरभीमानी ब्रह्मणस्तनयो ऽग्रजः /  
तस्मात् स्वाहा सुतान् लेभे त्रीनुदारौजसो द्विज // Mअर्क्P_५२.२७ //  
पावकं पवमानञ्च शुचिञ्चापि जलाशिनम् /  
तेषान्तु सन्तातावन्ये चत्वारिंशच्च पञ्च च // Mअर्क्P_५२.२८ //  
कथ्यन्ते बहुशश्चैते पिता पुत्रत्रयञ्च यत् /  
एवमेकोनपञ्चाशद् दुर्जयाः परिकीर्तिताः // Mअर्क्P_५२.२९ //  
पितरो ब्रह्मणा सृष्टा ये व्याख्याता मया तव /  
अग्निष्वात्ता बर्हिषदो ऽनग्नयः साग्नयश्च ये // Mअर्क्P_५२.३० //  
तेभ्यः स्वधा सुते जज्ञे मेनां वै धारिणीं तथा /  
ते उभे ब्रह्मवादिन्यौ योगिन्यौ चाप्युभे द्विज // Mअर्क्P_५२.३१ //  
उत्तमज्ञानसंपन्ने सर्वैः समुदिते गुणैः /  
इत्येषा दक्षकन्यानां कथितापत्यसंततिः /  
श्रद्धावान् संस्मरन्नित्यं प्रजावानभिजायते // Mअर्क्P_५२.३२ //

इति श्रीमार्कण्डेयपुराणे रुद्रसर्गाभिधानो नाम द्विपञ्चाशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





त्रिपञ्चाशोऽध्यायः- ५३

क्रौष्टुकिरुवाच

स्वायम्भुवं त्वयाख्यातमेतन्मन्वन्तरञ्च यत् /  
तदहं भगवन् ! सम्यक् श्रोतुमिच्छामि कथ्यताम् // Mअर्क्P_५३.१ //  
मन्वन्तरप्रमाणञ्च देवा देवर्षयस्तथा /  
ये च क्षितीशा भगवन् ! देवेन्द्रश्चैव यस्तथा // Mअर्क्P_५३.२ //

मार्कण्डेय उवाच

मन्वन्तराणां संख्याता साधिका ह्येकसप्ततिः /  
मानुषेण प्रमाणेन शृणु मन्वन्तरञ्च मे // Mअर्क्P_५३.३ //  
त्रिंशत्कोट्यस्तु संख्याताः सहस्राणि च विंशतिः /  
सप्तषष्टिस्तथान्यानि नियुतानि च संख्यया // Mअर्क्P_५३.४ //  
मन्वन्तरप्रमाणञ्च इत्येतत् साधिकं विना /  
अष्टौ शतसहस्राणि दिव्यया संख्यया स्मृतम् // Mअर्क्P_५३.५ //  
द्विपञ्चाशत्तथान्यानि सहस्राण्यधिकानि च /  
स्वायम्भुवो मनुः पूर्वं मनुः स्वारोचिषस्तथा // Mअर्क्P_५३.६ //  
औत्तमस्तामसश्चैव रैवतश्चाक्षुषस्तथा /  
षडेते मनवो ऽतीतास्तथा वैवस्वतो ऽधुना // Mअर्क्P_५३.७ //  
सावर्णिः पञ्च रौच्याश्च भौत्याश्चागामिनस्त्वमी /  
एतेषां विस्तरं भूयो मन्वन्तरपरिग्रहे // Mअर्क्P_५३.८ //  
वक्ष्ये देवानृषींश्चैव यक्षेन्द्राः पितरश्च ये /  
उत्पत्तिं संग्रहं ब्रह्मन् ! श्रूयतामस्य सन्ततिः // Mअर्क्P_५३.९ //  
यच्च तेषामभूत् क्षेत्रं तत्पुत्राणां महात्मनाम् /  
मनोः स्वायम्भुवस्यासन् दश पुत्रास्तु तत्समाः // Mअर्क्P_५३.१० //  
यैरियं पृथिवी सर्वा सप्तद्वीपा सपर्वता /  
ससमुद्राकरवती प्रतिवर्षं निवेशिता // Mअर्क्P_५३.११ //  
ससमुद्राकरवती प्रतिवर्षं त्रेतायुगे तथा /  
प्रियव्रतस्य पुत्रैस्तैः पौत्रैः स्वायम्भुवस्य च // Mअर्क्P_५३.१२ //  
प्रियव्रतात् प्रजावत्यां वीरात् कन्या व्यजायत /  
कन्या सा तु महाभागा कर्दमस्य प्रजापते // Mअर्क्P_५३.१३ //  
कन्ये द्वे दश पुत्रांश्च सम्राट्कुक्षी च ते उभे /  
तयोर्वै भ्रातरः शूराः प्रजापतिसमा दश // Mअर्क्P_५३.१४ //  
आग्नीध्रो मेधातिथिश्च वपुष्मांश्च तथापरः /  
ज्योतिष्मान्द्युतिमान् भव्यः सवनः सप्त एव ते // Mअर्क्P_५३.१५ //  
प्रियव्रतो ऽभ्यषिञ्चत्तान् सप्त सप्तसु पार्थिवान् /  
द्वीपेषु तेन धर्मेण द्वीपांश्चैव निबोध मे // Mअर्क्P_५३.१६ //  
जम्बुद्वीपे तथाग्नीध्रं राजानं कृतवान् पिता /  
प्लक्षद्वीपेश्वरश्चापि तेन मेधातिथिः कृतः // Mअर्क्P_५३.१७ //  
शाल्मलेस्तु वपुष्मन्तं ज्योतिष्मन्तं कुशाह्वये /  
क्रौञ्चद्वीपे द्युतिमन्तं भव्यं शाकाह्वयेश्वरम् // Mअर्क्P_५३.१८ //  
पुष्कराधिपतिञ्चापि सवनं कृतवान् सुतम् /  
महावीतो धातकिश्च पुष्कराधिपतेः सुतौ // Mअर्क्P_५३.१९ //  
द्विधा कृत्वा तयोर्वर्षं पुष्करे संन्यवेशयत् /  
भव्यस्य पुत्राः सप्तासन्नामतस्तान्निबोध मे // Mअर्क्P_५३.२० //  
जलदश्च कुमारश्च सुकुमारो मनीवकः /  
कुशोत्तरो ऽथ मेधावी सप्तमस्तु महाद्रुमः // Mअर्क्P_५३.२१ //  
तन्नामकानि वर्षाणि शाकद्वीपे चकार सः /  
तथा द्युतिमतः सप्त पुत्रास्तांश्च निबोध मे // Mअर्क्P_५३.२२ //  
कुशलो मनुगश्चोष्णः प्राकरश्चार्थकारकः /  
मुनिश्च दुन्दुभिश्चैव सप्तमः परिकीर्तितः // Mअर्क्P_५३.२३ //  
तेषां स्वनामधेयानि क्रौञ्चद्वीपे तथाभवन् /  
ज्योतिष्मतः कुशद्वीपे पुत्रनामाङ्कितानि वै // Mअर्क्P_५३.२४ //  
तत्रापि सप्त वर्षापि तेषां नामानि मे शृणु /  
उद्भिदं वैष्णवञ्चैव सुरथं लम्बनं तथा // Mअर्क्P_५३.२५ //  
धृतिमत् प्राकरञ्चैव कापिलं चापि सप्तमम् /  
वपुष्मतः सुताः सप्त शाल्मलेशस्य चाभवन् // Mअर्क्P_५३.२६ //  
श्वेतश्च हरितश्चैव जीमूतो रोहितस्तथा /  
वैद्युतो मानसश्चैव केतुमान् सप्तमस्तथा // Mअर्क्P_५३.२७ //  
तथैव शाल्मलेस्तेषां समनामानि सप्त वै /  
सप्त मेधातिथेः पुत्राः प्लक्षद्वीपेश्वरस्य वै // Mअर्क्P_५३.२८ //  
येषां नामाङ्गितैर्वर्षैः प्लक्षद्वीपस्तु सप्तधा /  
पूर्वं शाकभवं वर्षं शिशिरन्तु सुखोदयम् // Mअर्क्P_५३.२९ //  
आनन्दञ्च शिवञ्चैव क्षेमकञ्च ध्रुवन्तथा /  
प्लक्षद्वीपादिभूतेषु शाकद्वीपान्तिमेषु वै // Mअर्क्P_५३.३० //  
ज्ञेयः पञ्चसु धर्मश्च वर्णाश्रमविभागजः /  
नित्यः स्वाभाविकश्चैव अहिंसाविधिवर्धितः // Mअर्क्P_५३.३१ //  
पञ्चस्वेतेषु वर्षेषु सर्वसाधारणः स्मृतः /  
अग्नीध्राय पिता पूर्वं जम्बुद्वीपं ददौ द्विज // Mअर्क्P_५३.३२ //  
तस्य पुत्रा बभूवुर्हि प्रजापतिसमा नव /  
ज्येष्ठो नाबिरिति ख्यातस्तस्य किंपुरुषो ऽनुजः // Mअर्क्P_५३.३३ //  
हरिवर्षस्तृतीयस्तु चतुर्थो ऽभूदिलावृतः /  
वश्यश्च पञ्चमः पुत्रो हिरण्यः षष्ठ उच्यते // Mअर्क्P_५३.३४ //  
कुरुस्तु सप्तमस्तेषां भद्राश्वश्चाष्टमः स्मृतः /  
नवमः केतुमालश्च तन्नाम्ना वर्षसंस्थितिः // Mअर्क्P_५३.३५ //  
यानि किपुरुषाद्यानि वर्जयित्वा हिमाह्वयम् /  
तेषां स्वबावतः सिद्धिः सुखप्राया ह्यत्नतः // Mअर्क्P_५३.३६ //  
विपर्ययो न तेष्वस्ति जरामृत्युभयं न च /  
धर्माधर्मौ न तेष्वास्तां नोत्तमाधममध्यमाः // Mअर्क्P_५३.३७ //  
न वै चतुर्युगावस्था नार्तवा ऋतवो न च /  
आग्नीध्रसूनोर्नाभेस्तु ऋषभो ऽभूत् सुतो द्विज // Mअर्क्P_५३.३८ //  
ऋषभाद्भरतो जज्ञे वीरः पुत्रशताद्वरः /  
सो ऽभिषिच्यर्षभः पुत्रं महाप्रव्राज्यमास्थितः // Mअर्क्P_५३.३९ //  
तपस्तेपे महाभागः पुलहाश्रमसंश्रयः /  
हिमाह्विं दक्षिणं वर्षं भरताय पिता ददौ // Mअर्क्P_५३.४० //  
तस्मात् तु भारतं वर्षं तस्य नान्मा महात्मनः /  
भतस्याप्यभूत् पुत्रः सुमतिर्नाम धार्मिकः // Mअर्क्P_५३.४१ //  
तस्मिन् राज्यं समावेश्य भरतो ऽपि वनं ययौ /  
एतेषां पुत्रपौत्रैस्तु सप्तद्वीपा वसुन्धरा // Mअर्क्P_५३.४२ //  
प्रियव्रतस्य पुत्रैस्तु भुक्त्वा स्वायम्भुवे ऽन्तरे /  
एष स्वायम्भुवः सर्गः कथितस्ते द्विजोत्तम // Mअर्क्P_५३.४३ //  
पूर्वमन्वन्तरे सम्यक् किमन्यत् कथयामि ते // Mअर्क्P_५३.४४ //

इति श्रीमार्कण्डेयपुराणेठमन्वन्तरकथनंऽ नाम त्रिपञ्चाशो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





चतुःपञ्चाशोऽध्यायः- ५४

क्रौष्टुकिरुवाच

कतिद्वीपाः समुद्रा वा पर्वता वा कति द्विज /  
कियन्ति चैव वर्षाणि तेषां नद्यश्च का मुने // Mअर्क्P_५४.१ //  
महाभूतप्रमाणञ्च लोकालोकन्तथैव च /  
पर्यासं परिमाणञ्च गतिञ्चन्द्रार्कयोरपि // Mअर्क्P_५४.२ //  
एतत् प्रब्रूहि मे सर्वं विस्तरेण महामुने // Mअर्क्P_५४.३ //

मार्कण्डेय उवाच

शतार्धकोटिविस्तारा पृथिवी कृत्स्त्रशो द्विज /  
तस्या हि स्थानमखिलं कथयामि शृणुष्व तत् // Mअर्क्P_५४.४ //  
ये ते द्वीपा मया प्रोक्ता जम्बुद्वीपादयो द्विज /  
पुष्करान्ता महाभाग ! शृण्वेषां विस्तरं पुनः // Mअर्क्P_५४.५ //  
द्वीपात् तु द्विगुणो द्वीपो जम्बुः प्लक्षो ऽथ शाल्मलः /  
कुशः क्रौञ्चस्तथा शाकः पुष्करद्वीप एव च // Mअर्क्P_५४.६ //  
लवणेक्षु-सुरा-सर्पिर्दधि-दुग्धःजलाब्धिभिः /  
द्विगुणैर्द्विगुणैर्वृद्ध्या सर्वतः परिवेष्टिताः // Mअर्क्P_५४.७ //  
जम्बुद्वीपस्य संस्थानं प्रवक्ष्ये ऽहं निबोध मे /  
लक्षमेकं योजनानां वृत्तौ विस्तारदैर्घ्यतः // Mअर्क्P_५४.८ //  
हिमवान् हेमकूटश्च ऋषभो मेरुरेव च /  
नीलः श्वेतस्तथा शृङ्गी सप्तास्मिन् वर्षपर्वताः // Mअर्क्P_५४.९ //  
द्वौ लक्षयोजनायामौ मध्ये तत्र महाचलौ /  
तयोर्दक्षिणतो यौ तु यौ तथोत्तरतो गिरी // Mअर्क्P_५४.१० //  
दशभिर्दशभिर्न्यूनैः सहस्रैस्तैः परस्परम् /  
द्विसाहस्त्रोच्छ्रयाः सर्वे तावद्विस्तारिणश्च ते // Mअर्क्P_५४.११ //  
समुद्रान्तः प्रविष्टाश्च षडस्मिन् वर्षपर्वताः /  
दक्षिणोत्तरतो निम्ना मध्ये तुङ्गायता क्षितिः // Mअर्क्P_५४.१२ //  
वेद्यर्धे दक्षिमे त्रीणि त्रीणि वर्षाणि चोत्तरे /  
इलावृतं तयोर्मध्ये चन्द्रार्धाकारवत् स्थितम् // Mअर्क्P_५४.१३ //  
ततः पूर्वेण भद्राश्वं केतुमालञ्च पश्चिमे /  
इलावृतस्य मध्ये तु मेरुः कनकपर्वतः // Mअर्क्P_५४.१४ //  
चतुरशीतिसाहस्त्रस्तस्योच्छ्रायो महागिरेः /  
प्रविष्टः षोडशाधस्ताद्विस्तीर्णः षोडशैव तु // Mअर्क्P_५४.१५ //  
शरावसंस्थितत्वाच्च द्वात्रिंशन्मूर्ध्नि विस्तृतः /  
शुक्लः पीतो ऽसितो रक्तः प्राच्यादिषु यथाक्रमम् // Mअर्क्P_५४.१६ //  
विप्रो वैश्यस्तथा शूद्रः क्षत्रियश्च स्ववर्णतः /  
तस्योपरि तथैवाष्टौ पुर्यो दिक्षु यथाक्रमम् // Mअर्क्P_५४.१७ //  
इन्द्रादिलोकपालानां तन्मध्ये ब्रह्मणः सभा /  
योजनानां सहस्राणि चतुर्दश समुच्छ्रिता // Mअर्क्P_५४.१८ //  
अयुतोच्छ्रायास्तस्याधस्तथा विषकम्भवर्वताः /  
प्राच्यादिषु क्रमेणैव मन्दरो गन्धमादनः // Mअर्क्P_५४.१९ //  
विपुलश्च सुपार्श्वश्च केतुपादपशोभिताः /  
कदम्बो मन्दरे केतुर्जम्बुव गन्धमादने // Mअर्क्P_५४.२० //  
विपुले च तथाश्वत्थः सुपार्श्वे च वटो महान् /  
एकादशशतायामा योजनानामिमे नगाः // Mअर्क्P_५४.२१ //  
जठरो देवकूटश्च पूर्वस्यां दिशि पर्वतौ /  
आनीलनिषधौ प्राप्तौ परस्परनिरन्तरौ // Mअर्क्P_५४.२२ //  
निषधः पारियात्रश्च मेरोः पार्श्वे तु पश्चिमे /  
यथा पूर्वौ तथा चैतावानीलनिषधायतौ // Mअर्क्P_५४.२३ //  
कैलासो हिमवांश्चैव दक्षिणेन महाचलौ /  
पूर्वपश्चायतावेतावर्णवान्तर्व्यवस्थितौ // Mअर्क्P_५४.२४ //  
शृङ्गवान् जारुधिश्चैव तथैवोत्तरपर्वतौ /  
यतैव दक्षिणे तद्वदर्णप्वान्तर्व्यवस्थितौ // Mअर्क्P_५४.२५ //  
मर्यादापर्वता ह्येते कथ्यन्ते ऽष्टौ द्विजोत्तम /  
हिमवद्धेमकूटादिपर्वतानां परस्परम् // Mअर्क्P_५४.२६ //  
नवयोजनसाहस्त्रं प्रागुदग्दक्षिणोत्तरम् /  
मेरोरिलावृते तद्वदन्तरे वै चतुर्दिशम् // Mअर्क्P_५४.२७ //  
फलानि यानि वै जम्ब्वाः गन्धमादनपर्वते /  
गजदेहप्रमाणानि पतन्ति गिरिमूर्धनि // Mअर्क्P_५४.२८ //  
तेषां स्त्रावात् प्रभवति ख्याता जम्बूनदीति वै /  
यत्र जाम्बूनदं नाम कनकं सम्प्रजायते // Mअर्क्P_५४.२९ //  
सा परिक्रम्य वै मेरुं जम्बूमूलं पुनर्नदी /  
विशति द्विजशार्दूल ! पीयमाना जनैश्च तैः // Mअर्क्P_५४.३० //  
भद्राश्वे ऽश्वशिरा विष्णुर्भारते कूर्मसंस्थितिः /  
वराहः केतुमाले च मत्स्यरूपस्तथोत्तरे // Mअर्क्P_५४.३१ //  
तेषु नक्षत्रविन्यासाद्विषयाः समवस्थिताः /  
चतुर्ष्वपि द्विजश्रेष्ठ ! ग्रहाभिभवपाठकाः // Mअर्क्P_५४.३२ //

इति श्रीमार्कण्डेयपुराणे भुवनकोशठजम्बूद्वीपवर्णनंऽ नाम चतुः पञ्चाशो ऽध्याय



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चपञ्चाशोऽध्यायः- ५५


मार्कण्डेय उवाच

शैलेषु मन्दाराद्येषु चतुर्ष्वपि द्विजोत्तम /  
वाननि यानि चत्वारि सरांसि च निबोध मे // Mअर्क्P_५५.१ //  
पूर्वं चैत्ररथं नाम दक्षिणे नन्दनं वनम् /  
वैभ्राजं पश्चिमे शैले सावित्रं चोत्तराचले // Mअर्क्P_५५.२ //  
अरुणोदं सरः पूर्वं मानसं दक्षिणे तथा /  
शीतोदं पश्चिमे मेरोर्महाभद्रं तथोत्तरे // Mअर्क्P_५५.३ //  
शीतार्तश्चक्रमुञ्जश्च कुलीरो ऽथ सुकङ्कवान् /  
मणिशैलो ऽथ वृषवान् महानीलो भवाचलः // Mअर्क्P_५५.४ //  
सूबिन्दुर्मन्दरो वेणुस्तामसो निषधस्तथा /  
देवशैलश्च पूर्वेण मन्दरस्य महाचलः // Mअर्क्P_५५.५ //  
त्रिकटशिखराद्रिश्च कलिङ्गो ऽथ पतङ्गकः /  
रुचकः सानुमांश्चाद्रिस्ताम्रको ऽथ विशाखवान् // Mअर्क्P_५५.६ //  
श्वेतोदरः समूलश्च वसुधारश्च रत्नवान् /  
एकशृङ्गो महाशैलो राजशालः पिपाठकः // Mअर्क्P_५५.७ //  
पञ्चशैलो ऽथ कैलासो हिमवांश्चाचलोत्तमः /  
इत्येते दक्षिणे पार्श्वे मेरोः प्रोक्ता महाचलाः // Mअर्क्P_५५.८ //  
सुरक्षः शिशिराक्षश्च वैदुर्यः कपिलस्तथा /  
पिञ्जरो ऽथ महाभद्रः सुरसः पिङ्गलो मधुः // Mअर्क्P_५५.९ //  
अञ्जनः कुक्कुटः कृष्णः पाण्डरश्चालोत्तमः /  
सहस्रशिखरश्चाद्रिः पारियात्रः सशृङ्गवान् // Mअर्क्P_५५.१० //  
पश्चिमेन तथा मेरोर्विस्कम्भात् पश्चिमाद्वहिः /  
एते ऽचलाः समाख्याताः शृणुष्वन्यांस्तथोत्तरान् // Mअर्क्P_५५.११ //  
शङ्खकूटो ऽथ वृषभो हंसनाभस्तथाचलः /  
कपिलेन्द्रस्तथा शैलः सानुमान् नील एव च // Mअर्क्P_५५.१२ //  
स्वर्णशृङ्गी शातशृङ्गी पुष्पको मेघपर्वतः /  
विरजाक्षो वराहाद्रिर्मयूरो जारुधिस्तथा // Mअर्क्P_५५.१३ //  
इत्येते कथिता ब्रह्मन् ! मेरोरुत्तरतो नगाः /  
एतेषां पर्वतानान्तु द्रौण्यो ऽतीव मनोहराः // Mअर्क्P_५५.१४ //  
वनैरमलपानीयैः सरोभिरुपशोभिताः /  
तासु पुण्यकृतां जन्म मनुष्याणां द्विजोत्तम // Mअर्क्P_५५.१५ //  
एते भौमा द्विजश्रेष्ठ ! स्वर्गाः स्वर्गगुणाधिकाः /  
न तासु पुण्यपापानामपूर्वाणामुपार्जनम् // Mअर्क्P_५५.१६ //  
पुण्योपभोगा एवोक्ता देवानामपि तास्वपि /  
शीतान्ताद्येषु चैतषु शैलेषु द्विजसत्तम // Mअर्क्P_५५.१७ //  
विद्याधराणां यक्षाणां किन्नरोरगरक्षसाम् /  
देवानाञ्च महावासा गन्धर्वाणां च शोभनाः // Mअर्क्P_५५.१८ //  
महापुण्या मनोज्ञैश्च सदैवोपवनैर्युताः /  
सरांसि च मनोज्ञानि सर्वर्तुसुखदो ऽनिलः // Mअर्क्P_५५.१९ //  
न चैतेषु मनुष्याणां वैमनस्यानि कुत्रचित् /  
तदेवं पार्थिवं पद्मं चतुष्पत्रं मयोदितम् // Mअर्क्P_५५.२० //  
भद्राश्चभारताद्यानि पत्राण्यस्य चतुर्दिशम् /  
भारतं नाम यद्वर्षं दक्षिणेन मयोदितम् // Mअर्क्P_५५.२१ //  
तत् कर्मभूमिर्नान्यत्र संप्राप्तिः पुण्यपापयोः /  
एतत् प्रधानं विज्ञेयं यत्र सर्वं प्रतिष्ठितम् // Mअर्क्P_५५.२२ //  
तस्मात् स्वर्गापवर्गौ च मानुष्यनारकावपि /  
तिर्यक्त्वमथवाप्यन्यत् नरः प्राप्नोति वै द्विज // Mअर्क्P_५५.२३ //

इति श्रीमार्कण्डेयपुराणे भुवनकोशे पञ्चपञ्चाशो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्तचत्वारिशोऽध्यायः ४७

क्रौष्टुकिरुवाच

यथा ससर्ज वै ब्रह्मा भगवानादिकृत् प्रजाः /  
प्रजापतिः पतिर्देवस्तन्मे विस्तरतो वद // Mअर्क्P_४७.१ //

मार्कण्डेय उवाच

कथयाम्येष ते ब्रह्मन् ससर्ज भगवान् यथा /  
लोककृच्छाश्वतः कृत्स्नं जगत् स्थावरजङ्गमम् // Mअर्क्P_४७.२ //  
पद्मावसाने प्रलये निशासुत्पोत्थितः प्रभुः /  
सत्त्वोद्रिक्तस्तदा ब्रह्मा शून्यं लोकमवैक्षत // Mअर्क्P_४७.३ //  
इमञ्चोदाहरन्त्यत्र श्लोकं नारायणं प्रति /  
ब्रह्मस्वरूपिणं देवं जगतः प्रभवाप्ययम् // Mअर्क्P_४७.४ //  
आपो नारा वै तनव इत्यपां नाम शुश्रुम /  
तासु शेते स यस्माच्च तेन नारायणः स्मृतः // Mअर्क्P_४७.५ //  
विबुद्धः सलिले तस्मिन् विज्ञायान्तर्गतां महीम् /  
अनुमानात् समुद्धारं कर्तुकामस्तदा क्षिते // Mअर्क्P_४७.६ //  
अकरोत् स तनूरन्याः कल्पादिषु यथा पुरा /  
मत्स्यकूर्मादिकास्तद्वद्वाराहं वपुरास्थितः // Mअर्क्P_४७.७ //  
वेदयज्ञमयं दिव्यं वेदयज्ञमयो विभुः /  
रूपं कृत्वा विवेशाप्सु सर्वगः सर्वसम्भवः // Mअर्क्P_४७.८ //  
समुद्धृकत्य च पातालान्मुमोच सलिले भुवम् /  
जनलोकस्थितैः सिद्धैश्चिन्त्यमानो जगत्पतिः // Mअर्क्P_४७.९ //  
तस्योपरि जलौघस्य महती नैरिव स्थिता /  
विततत्वात्तु देहस्य न मही याति संप्लवम् // Mअर्क्P_४७.१० //  
ततः क्षितिं समीकृत्य पृथिव्यां सो ऽसृजद् गिरीन् /  
प्राक् सर्गे दह्यमाने तु तदा संवर्तकाग्निना // Mअर्क्P_४७.११ //  
तेनाग्निना विशीर्णास्ते पर्वता भुवि सर्वशः /  
शैला एकार्णवे मग्ना वायुनापस्तु संहताः // Mअर्क्P_४७.१२ //  
निषक्ता यत्र यत्रासंस्तत्र तत्राचलाभवन् /  
भूविभागन्ततः कृत्वा सप्तद्वीपोपशोभितम् // Mअर्क्P_४७.१३ //  
भूराद्यांश्चतुरो लोकान् पूर्वंवत् समकल्पयत् /  
सृष्टिञ्चिन्तयतस्तस्य कल्पादिषु यथा पुरा // Mअर्क्P_४७.१४ //  
अबुद्धिपूर्वकस्तस्मात् प्रादुर्भूतस्तमोमयः /  
तमो मोहो महामोहस्तामिस्त्रो ह्यन्धसंज्ञितः // Mअर्क्P_४७.१५ //  
अविद्या पञ्चपर्वैषा प्रादुर्भूता महात्मनः /  
पञ्चधावस्थितः सर्गो ध्यायतो ऽप्रतिबोधवान् // Mअर्क्P_४७.१६ //  
बहिरन्तश्चाप्रकाशः संवृतात्मा नगात्मकः /  
मुख्या नगा यतश्चोक्ता मुख्यसर्गस्ततस्त्वयम् // Mअर्क्P_४७.१७ //  
तं दृष्ट्वासाधकं सर्गममन्यदपरं पुनः /  
तस्याभिध्यायतः सर्गं तिर्यक्स्त्रोतो ह्यवर्तत // Mअर्क्P_४७.१८ //  
यस्मात्तिर्यक्प्रवृत्तिः सा तिर्यक्स्त्रोतस्ततः स्मृतः /  
पश्वादयस्ते विख्यातास्तमः प्रायो ह्यवेदिनः // Mअर्क्P_४७.१९ //  
अत्पथग्राहिनश्चैव ते ऽज्ञाने ज्ञानमानिनः /

अहङ्कृता अहंमाना अष्टाविशशद्विधात्मकाः // Mअर्क्P_४७.२० //  
अन्तः प्रकाशास्ते सर्वे आवृतास्तु परस्परम् /  
तमप्यसाधकं मत्वा ध्यायतो ऽन्यस्ततो ऽभवत् // Mअर्क्P_४७.२१ //  
ऊर्ध्वस्त्रोतस्तृतीयस्तु सात्त्विकः समवर्तत /  
ते सुखप्रीतिबहुला बहिरन्तस्त्वनावृताः // Mअर्क्P_४७.२२ //  
प्रकाशा बहिरन्तश्च ऊर्ध्वस्त्रोतः समुद्भवाः /  
तुष्टात्मकस्तृतीयस्तु देवसर्गो हि स स्मृतः // Mअर्क्P_४७.२३ //  
तस्मिन् सर्गे ऽभवत् प्रीतिर्निष्पन्ने ब्रह्मणस्तदा /  
ततो ऽन्यं स तदा दध्यौ साधकं सर्गमुत्तमम् // Mअर्क्P_४७.२४ //  
तथाभिध्यायतस्तस्य सत्याभिध्यायिनस्ततः /  
प्रादुर्बभौ तदाव्यक्तादर्वाक्स्त्रोतस्तु साधकः // Mअर्क्P_४७.२५ //  
यस्मादर्वाग् व्यवर्तन्त ततोर्ऽवाक्स्त्रोतसस्तु ते /  
ते च प्रकाशबहुलास्तमोद्रिक्ता रजो ऽधिकाः // Mअर्क्P_४७.२६ //  
तस्मात् ते दुः खबहुला भूयोभूयश्च कारिणः /  
प्रकाशा बहिरन्तश्च मनुष्याः साधकाश्च ते // Mअर्क्P_४७.२७ //  
पञ्चमो ऽनुग्रहः सर्गः स चतुर्धा व्यवस्थितः /  
विपर्ययेण सिद्ध्या च शान्त्या तुष्ट्या तथैव च // Mअर्क्P_४७.२८ //  
निर्वृत्तं वर्तमानञ्च तेर्ऽथं जानन्ति वै पुनः /  
भूतादिकानां भूतानां षष्ठः सर्ग स उच्यते // Mअर्क्P_४७.२९ //  
ते परिग्राहिणः सर्वे संविभागरतास्तथा /  
चोदनाश्चाप्यशीलाश्च ज्ञेया भूतादिकाश्च ते // Mअर्क्P_४७.३० //  
प्रथमो महतः सर्गो विज्ञेयो ब्रह्मणस्तु सः /  
तन्मात्राणां द्वितीयस्तु भूतसर्गः स उच्यते // Mअर्क्P_४७.३१ //  
वैकारिकस्तृतीयस्तु सर्गश्चैन्द्रियकः स्मृतः /  
इत्येष प्राकृतः सर्गः संभूतो बुद्धैपूर्वकः // Mअर्क्P_४७.३२ //  
मुख्यः सर्गश्चतुर्थस्तु मुख्या वै स्थावराः स्मृताः /  
तिर्यक्स्त्रोतस्तु यः प्रोक्तस्तिर्यग्योन्यः स पञ्चमः // Mअर्क्P_४७.३३ //  
तथोर्ध्वस्त्रोतसां षष्ठो देवसर्गस्तु स स्मृतः /  
ततोर्ऽवाक्स्त्रोतसां सर्गः सप्तमः स तु मानुषः // Mअर्क्P_४७.३४ //  
अष्टमो ऽनुग्रहः सर्गः सात्त्विकस्तामसश्च सः /  
पञ्चैते वैकृताः सर्गाः प्राकृतास्तु त्रयः स्मृताः // Mअर्क्P_४७.३५ //  
प्राकृतो वैकृतश्चैव कौमारो नवमः स्मृतः /  
इत्येते वै समाख्याता नव सर्गाः प्रजापतेः // Mअर्क्P_४७.३६ //

इति श्री मार्कण्डेयपुराणे प्राकृतवैकृतसर्गो नाम सप्तचात्वारिंशो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टचत्वारिंशोऽध्यायः- ४८

क्रौष्टुकिरुवाच

समासात् कथिता सृष्टिः सम्यग् भगवता मम /  
देवादीनां भवं ब्रह्मन् विस्तरात्तु ब्रवीहि मे // Mअर्क्P_४८.१ //

मार्कण्डेय उवाच

कुशलाकुशलैर्ब्रह्मन् ! भाविता पूर्वकमर्मभिः /  
ख्याता तथा ह्यनिर्मुक्ताः प्रलये ह्यु पसंहृताः // Mअर्क्P_४८.२ //  
देवाद्याः स्थावरान्ताश्च प्रजा ब्रह्मंश्चतुर्विधाः /  
ब्रह्मणः कुर्वतः सृष्टिं जज्ञिरे मानसास्तदा // Mअर्क्P_४८.३ //  
ततो देवासुरान् पितॄन् मानुषांश्च चतुष्टयम् /  
सिसृक्षुरम्भांस्येतानि स्वमात्मानमयूयुजत् // Mअर्क्P_४८.४ //  
युक्तात्मनस्तमोमात्रा उद्रिक्ताभूत् प्रजापतेः /  
सिसृक्षोर्जघनात् पूर्वमसुरा जज्ञिरे ततः // Mअर्क्P_४८.५ //  
उत्ससर्ज ततस्तान्तु तमोमात्रात्मिकां तनुम् /  
सापविद्धा तनुस्तेन सद्यो रात्रिरजायत // Mअर्क्P_४८.६ //  
अन्यां तनुमुपादाय सिसृक्षुः प्रीतिमाप सः /  
सत्त्वोद्रेकास्ततो देवा मुखतस्तस्य जज्ञिरे // Mअर्क्P_४८.७ //  
उत्ससर्ज च भूतेशस्तनुं तामप्यसौ विभुः /  
सा चापविद्धा दिवसं सत्त्वप्रायमजायत् // Mअर्क्P_४८.८ //  
सत्त्वमात्रात्मिकामेव ततो ऽन्यां जगृहे तनुम् /  
पितृवन्मन्यमानस्य पितरस्तस्य जज्ञिरे // Mअर्क्P_४८.९ //  
सृष्ट्वा पितॄनुत्ससर्ज तनुं तामपि स प्रभुः /  
सा चोत्सृष्टाभवत् सन्ध्या दिवननक्तान्तरस्थिता // Mअर्क्P_४८.१० //  
रजोमात्रात्मिकामन्यां तनुं भेजे ऽथ स प्रभुः /  
ततो मनुष्याः सम्भूता रजोमात्रासमुद्भवाः // Mअर्क्P_४८.११ //  
सृष्ट्वा मनुष्यान् स विभुरुत्ससर्ज तनुं ततः /  
ज्योत्स्ना समभवत् सा च नक्तान्ते ऽहर्मुखे च या // Mअर्क्P_४८.१२ //  
इत्येतास्तनवस्तस्य देवदेवस्य धीमतः /  
ख्याता रात्र्यहनी चैव सन्ध्या ज्योत्स्ना च वै द्विज // Mअर्क्P_४८.१३ //  
ज्योत्स्तना सन्ध्या तथैवाह---सत्त्वमात्रात्मकं त्रयम् /  
तमोमात्रात्मिका रात्रिः सा वै तस्मात् त्रियामिका // Mअर्क्P_४८.१४ //  
तस्माद् देवा दिवा रात्रावसुरास्तु बलान्विताः /  
ज्योत्स्नागमे च मनुजाः सन्ध्यायां पितरस्तथा // Mअर्क्P_४८.१५ //  
भवन्ति बलिनो ऽधृष्या विपक्षाणां न संशयः /  
तद्विपर्ययमासाद्य प्रयान्ति च विपर्ययम् // Mअर्क्P_४८.१६ //  
ज्योत्स्नो रात्र्यहनी सन्ध्या चत्वार्येतानि वै प्रभोः /  
ब्रह्मणस्तु शरीराणि त्रिगुणोपश्रितानि तु // Mअर्क्P_४८.१७ //  
चत्वार्येतान्यथोत्पाद्य तनुमन्यां प्रजापतिः /  
रजस्तमोमयीं रात्रौ जगृहे क्षुत्तृडन्वितः // Mअर्क्P_४८.१८ //  
तदन्धकारे क्षुत्क्षामानसृजद् भगवानजः /  
विरूपान् श्मश्रुलानत्तुमारब्धास्ते च तां तनुम् // Mअर्क्P_४८.१९ //  
रक्षाम इति तेभ्यो ऽन्ये य ऊचुस्ते तु राक्षसाः /  
खादाम इति ये चोचुस्ते यक्षा यक्षणात् द्विज // Mअर्क्P_४८.२० //  
तान् दृष्ट्वा ह्यप्रियेणास्य केशाः शीर्यन्त वेधसः /  
समारोहणहीनाश्च शिरसो ब्रह्मणस्तु ते // Mअर्क्P_४८.२१ //  
सर्पणात्ते ऽभवन् सर्पा हीनत्वादहयः स्मृताः /  
सर्पान् दृष्ट्वा ततः क्रोधात् क्रोधात्मानो विनिर्ममे // Mअर्क्P_४८.२२ //  
वर्णेन कपिलेनोग्रास्ते भूताः पिशिताशनाः /  
ध्यायतो गां ततस्तस्य गन्धर्वा जज्ञिरे सुताः // Mअर्क्P_४८.२३ //  
जज्ञिरे पिबतो वाचं गन्धर्वास्तेन ते स्मृताः /  
अष्टास्वेतासु सृष्टासु देवयोनिषु स प्रभुः // Mअर्क्P_४८.२४ //  
ततः स्वदेहतो ऽन्यानि वयांसि पशवो ऽसृजत् /  
मुखतो ऽजाः ससर्जाथ वक्षसश्चावयो ऽसृजत् // Mअर्क्P_४८.२५ //  
गावश्चैवोदराद् ब्रह्मा पार्श्वाभ्याञ्च विनिर्ममे /  
पद्भ्याञ्चाश्वान् स मातङ्गान् रासबान् शशकान् मृगान् // Mअर्क्P_४८.२६ //  
उष्ट्रानश्वतरांश्चैव नानारूपाश्च जातयः /  
ओषध्यः फलमूलिन्यो रोमभ्यस्तस्य जज्ञिरे // Mअर्क्P_४८.२७ //  
एवं पश्वोषधीः सृष्ट्वा ह्ययजच्चाध्वरे विभुः /  
तस्मादादौ तु कल्पस्य त्रेतायुगमुखे तदा // Mअर्क्P_४८.२८ //  
गौरजः पुरुषो मेषो अश्वाश्वतरगर्दभाः /  
एतान् ग्राम्यान् पशूनाहुरारण्यांश्च निबोध मे // Mअर्क्P_४८.२९ //  
श्वापदं द्विखुरं हस्ती वानराः पक्षिपञ्चमाः /  
औदकाः पशवः षष्ठाः सप्तमास्तु सरीसृपाः // Mअर्क्P_४८.३० //  
गायत्रीञ्च ऋचञ्चैव त्रिवृत् सोमं रथन्तरम् /  
अग्निष्टोमञ्च यज्ञानां निर्ममे प्रथमान्मुखात् // Mअर्क्P_४८.३१ //  
यजूंषि त्रैष्टुभं धन्दः स्तोमं पञ्चदशन्तथा /  
बृहत् साम तथोकथञ्च दक्षिणादसृजन्मुखात् // Mअर्क्P_४८.३२ //  
सामानि जगतीच्छन्दः स्तोमं पञ्चदशन्तथा /  
वैरूपमतिरात्रञ्च निर्ममे पश्चिमान्मुखात् // Mअर्क्P_४८.३३ //  
एकविशमथर्वाणमाप्तोर्यामाणमेव च /  
अनुष्टुभं सवैराजमुत्तरादसृजन्मुखात् // Mअर्क्P_४८.३४ //  
विद्युतो ऽशनिमेघाश्च रोहितेन्द्रधनूंषि च /  
वयांसि च ससर्जादौ कल्पस्य भगवान् विभुः // Mअर्क्P_४८.३५ //  
उच्चावचानि भूतानि गात्रेभ्यस्तलस्य जज्ञिरे /  
सृष्ट्वा चतुष्टयं पूर्वं देवासुरपितॄन् प्रजाः // Mअर्क्P_४८.३६ //  
ततो ऽसृजत् स भूतानि स्थावराणि चराणि च /  
यक्षान् पिशाचान् गन्धर्वांस्तथैवाप्सरसाङ्गणान् // Mअर्क्P_४८.३७ //  
नरकिन्नररक्षांसि वयः पशुमृगोरगान् /  
अव्ययञ्च व्ययञ्चैव यदिदं स्थाणुजङ्गमम् // Mअर्क्P_४८.३८ //  
तेषां ये यानि कर्माणि प्राक् सृष्टेः प्रतिपेदिरे /  
तान्येव प्रतिपद्यन्ते सृज्यमानाः पुनः पुनः // Mअर्क्P_४८.३९ //  
हिंस्त्राहिंस्त्रे मृदुक्रूरे धर्माधर्मावृतानृते /  
तद्भाविताः प्रपद्यन्ते तस्मात्तत्तस्य रोचते // Mअर्क्P_४८.४० //  
इन्द्रियार्थेषु भूतेषु शरीरेषु च स प्रभुः /  
नानात्वं विनियोगञ्च धातैव व्यदधात् स्वयम् // Mअर्क्P_४८.४१ //  
नाम रूपञ्च भूतानां कृत्यानाञ्च प्रपञ्चनम् /  
वेदशब्देभ्य एवादौ देवादीनाञ्चकार सः // Mअर्क्P_४८.४२ //  
ऋषीणां नामधेयानि याश्च देवेषु सृष्टयः /  
शर्वर्यन्ते प्रसूतानामन्येषाञ्च ददाति सः // Mअर्क्P_४८.४३ //  
यथर्तावृतुलिङ्गानि नानारूपाणि पर्यये /  
दृश्यन्ते तानि तान्येव तथा भावा युगादिषु // Mअर्क्P_४८.४४ //  
एवंविधाः सृष्टयस्तु ब्रह्मणो ऽव्यक्तजन्मनः /  
शर्वर्यन्ते प्रबुद्धस्य कल्पे कल्पे भवन्ति वै // Mअर्क्P_४८.४५ //

इति श्रीमार्कण्डेयपुराणे सृष्टिप्रकारणनामाष्टचत्वारिंशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





ऊनपञ्चाशोऽध्यायः- ४९

क्रौष्टुकिरुवाच

अर्वाक्स्त्रोतस्तु कथितो भवता यस्तु मानुषः /  
ब्रह्मन् ! विस्तरतो ब्रूहि ब्रह्मा समसृजद्यथा // Mअर्क्P_४९.१ //  
यथा च वर्णानसृजद्यद् गुणाश्च महामते /  
यच्च येषां स्मृतं कर्म विप्रादीनां वदस्व तत् // Mअर्क्P_४९.२ //

मार्कण्डेय उवाच

ब्रह्मणः सृजतः पूर्वं सत्याभिध्यायिनस्तथा /  
मिथुनानां सहस्रन्तु मुखात् सो ऽथासृजन्मुने // Mअर्क्P_४९.३ //  
जातास्ते ह्यु पपद्यन्ते सत्त्वोद्रिक्ताः स्वतेजसः /  
सहस्रमन्यद्वक्षस्तो मिथुनानां ससर्ज ह // Mअर्क्P_४९.४ //  
ते सर्वे रजसोद्रिक्ताः शुष्मिणश्चाप्यमर्षिणः /  
ससर्जान्यते सहस्रन्तु द्वन्द्वानामूरुतः पुनः // Mअर्क्P_४९.५ //  
रजस्तमोभ्यामुद्रिक्ता ईहाशीलास्तु ते स्मृताः /  
पद्भ्यां सहस्रमन्यच्च मिथुनानां ससर्ज ह // Mअर्क्P_४९.६ //  
उद्रिक्तास्तमसा सर्वे निः श्रीका ह्यल्पचेतसः /  
ततः संहर्षमाणास्ते द्वन्द्वोत्पन्नास्तु प्राणिनः // Mअर्क्P_४९.७ //  
अन्योन्यहृर्च्छ्याविष्टा मैथुनायोपचक्रमुः /  
ततः प्रभृति कल्पे ऽस्मिन् मिथुनानां हि सम्भवः // Mअर्क्P_४९.८ //  
मासि मास्यार्तवं यत् तु न तदासीत्तु योषिताम् /  
तस्मात्तदा न सुषुवुः सेवितैरपि मैथुनैः // Mअर्क्P_४९.९ //  
आयुषो ऽन्ते प्रसूयन्ते मिथुनान्येव ताः सकृत् /  
ततः प्रभृति कल्पे ऽस्मिन् मिथुनानां हि सम्भवः // Mअर्क्P_४९.१० //  
ध्यानेन मनसा तासां प्रजानां जायते सकृत् /  
शब्दादिर्विषयः शुद्धः प्रत्येकं पञ्चलक्षणः // Mअर्क्P_४९.११ //  
इत्येषा मानुषी सृष्टिर्या पूर्वं वै प्रजापतेः /  
तस्यान्ववायसम्भूता यैरिदं पूरितं जगत् // Mअर्क्P_४९.१२ //  
सरित्सरः समुद्रांश्च सेवन्ते पर्वतानपि /  
तास्तदा ह्यल्पशीतोष्णा युगे तस्मिंश्चरन्ति वै // Mअर्क्P_४९.१३ //  
तृप्तिं स्वाभाविकीं प्राप्ता विषयेषु महामते /  
न तासां प्रतिघातो ऽस्ति न द्वेषो नापि मत्सरः // Mअर्क्P_४९.१४ //  
पर्वतोदधिसेविन्यो ह्यनिकेतास्तु सर्वशः /  
ता वै निष्कामचारिण्यो नित्यं मुदितमानसाः // Mअर्क्P_४९.१५ //  
पिशाचोरगरक्षांसि तथा मत्सरिणो जनाः /  
पशवः पक्षिणश्चैव नक्रा मत्स्याः सरीसृपाः // Mअर्क्P_४९.१६ //  
अवारका ह्यण्डजा वा ते ह्यधर्मप्रसूतयः /  
न मूलफलपुष्पाणि नार्तवा वत्सराणि च // Mअर्क्P_४९.१७ //  
सर्वकालसुखः कालो नात्यर्थं घर्मशीतता /  
कालेन गच्छता तेषां चित्रा सिद्धिरजायत // Mअर्क्P_४९.१८ //  
ततश्च तेषां पूर्वाह्ने मध्याह्ने च वितृप्तता /  
पुनस्तथेच्छतां तृप्तिरनायासेन साभवत् // Mअर्क्P_४९.१९ //  
इच्छताञ्च तथायासो मनसः समजायत /  
अपां सौक्ष्म्यं ततस्तासां सिद्धिर्नानारसोल्लसा // Mअर्क्P_४९.२० //  
समजायत चैवान्या सर्वकामप्रदायिनी /  
असंस्कार्यैः शरीरैश्च प्रजास्ताः स्थिरयौवनाः // Mअर्क्P_४९.२१ //  
तासां विना तु संकल्पं जायन्ते मिथुनाः प्रजाः /  
समं जन्म च रूपञ्च म्रियन्ते चैव ताः समम् // Mअर्क्P_४९.२२ //  
अनिच्छाद्वेषसंयुक्ता वर्तन्ते तु परस्परम् /  
तुल्यरूपायुषः सर्वा अधमोत्तमतां विना // Mअर्क्P_४९.२३ //  
तत्वारि तु सहस्राणि वर्षाणां मानुषाणि तु /  
आयुः प्रमाणं जीवन्ति न च क्लेशाद्विपत्तयः // Mअर्क्P_४९.२४ //  
क्वचित् क्वचित् पुनः साभूत् क्षितिर्भाग्येन सर्वशः /  
कालेन गच्छता नाशमुपयान्ति यथा प्रजाः // Mअर्क्P_४९.२५ //  
तथा ताः क्रमशो नाशं जग्मुः सर्वत्र सिद्धयः /  
तासु सर्वासु नष्टासु नभसः प्रच्युता नराः // Mअर्क्P_४९.२६ //  
प्रायशः कल्पवृक्षास्ते संभूता गृहसंज्ञिताः /  
सर्वे प्रत्युपभोगाश्च तासं तेभ्यः प्रजायते // Mअर्क्P_४९.२७ //  
वर्तयन्ति स्म तेभ्यस्तास्त्रेतायुगमुखे तदा /  
ततः कालेन वै रागस्तासामाकस्मिको ऽभवत् // Mअर्क्P_४९.२८ //  
मासि मास्यार्तवोत्पत्त्या गर्भोत्पत्तिः पुनः पुनः /  
रागोत्पत्त्या ततस्तासां वृक्षास्ते गृहसंज्ञिताः // Mअर्क्P_४९.२९ //  
ब्रह्मन्नन्वपरेषान्तु पेतुः शाखा महीरुहाम् /  
वस्त्राणि च प्रसूयन्ते फलेष्वाभरणानि च // Mअर्क्P_४९.३० //  
तेष्वेव जायते तेषां गन्धवर्णरसान्वितम् /  
अमाक्षिकं माहवीर्यं पुटके पुटके मधु // Mअर्क्P_४९.३१ //  
तेन वा वर्तयन्ति स्म मुखे त्रेयायुगस्य वै /  
ततः कालान्तरेणैव पुनर्लोभान्वितास्तु ताः // Mअर्क्P_४९.३२ //  
वृक्षांस्ताः पर्यगृह्णन्त ममत्वाविष्टचेतसः /  
नेशुस्तेनापचारेण ते ऽपि तासां महीरुहाः // Mअर्क्P_४९.३३ //  
ततो द्वन्द्वान्यजायन्ते शीतोष्णक्षुन्मुखानि वै /  
तास्तद्द्वन्द्वोपघातार्थं चक्रुः पूर्वं पुराणि तु // Mअर्क्P_४९.३४ //  
मरुधन्वषु दुर्गेषु पर्वतेषु दरीषु च /  
संश्रयन्ति च दुर्गाणि वार्क्षं पार्वतमौदकम् // Mअर्क्P_४९.३५ //  
कृत्रिमञ्च तथा दुर्गं मित्वा मित्वात्मनो/ङ्गुलैः /  
मानार्थानि प्रमाणानि तास्तु पूर्वं प्रचक्रिरे // Mअर्क्P_४९.३६ //  
परमाणुः परं सूक्ष्मं त्रषरेणुर्महीरजः /  
बालाग्रञ्चैव लिक्षां च यूकां चाथ यवोदरम् // Mअर्क्P_४९.३७ //  
क्रमादष्टगुणान्याहुर्यवानष्टौ तथाङ्गुलम् /  
षडङ्गुलं पदं तच्च वितस्तिर्द्विगुणं स्मृतम् // Mअर्क्P_४९.३८ //  
द्वे वितस्ती तथा हस्तो ब्राह्म्यतीर्थादिवेष्टनः /  
चतुर्हस्तं धनुर्दण्डो नाडिकार्युगमेव च // Mअर्क्P_४९.३९ //  
धनुषां द्वे सहस्रे तु गव्यूतिस्तच्चतुर्गुणम् /  
प्रोक्तञ्च योजवनं प्राज्ञैः संख्यानार्थमिदं परम् // Mअर्क्P_४९.४० //  
चतुर्णामथ दुर्गाणां स्वसमुत्थानि त्रीणि तु /  
चतुर्थं कृत्रिमं दुर्गं ते चक्रुर्यत्नतस्तु वै // Mअर्क्P_४९.४१ //  
पुरञ्च खेटकञ्चैव तद्वद् द्रोणीमुखं द्विज /  
शाखानगरकञ्चापि तथा कर्वटकं द्रमी // Mअर्क्P_४९.४२ //  
ग्रामं सघोषविन्यासं तेषु चावसथान् पृथक् /  
सोत्सेधवप्रकारञ्च सर्वतः परिखावृतम् // Mअर्क्P_४९.४३ //  
योजनार्धार्धविष्कम्भमष्टभागायतं पुरम् /  
प्रागुदक्प्रवणं शस्तं शुद्धवंशबहिर्गमम् // Mअर्क्P_४९.४४ //  
तदर्धेन तथा खेटं तत्पादेन च कर्वटम् /  
न्यूनं द्रोणीमुखं तस्मादन्तभागेन चोच्यते // Mअर्क्P_४९.४५ //  
प्राकारपरिखाहीनां पुरं खर्वटमुच्यते /  
शाखानगरकञ्चान्यन्मन्त्रिसामन्तभुक्तिमत् // Mअर्क्P_४९.४६ //  
तथा शूद्रजनप्रायाः स्वसमृद्धिकृषीबलाः /  
क्षेत्रोपभोग्यभूमध्ये वसतिर्ग्रामसंज्ञिता // Mअर्क्P_४९.४७ //  
अन्यस्मान्नगरादेर्या कार्यमुद्दिश्य मानवैः /  
क्रियते वसतिः सा वै विज्ञेया वसतिर्नरैः // Mअर्क्P_४९.४८ //  
दुष्टप्रायो विना क्षेत्रैः परभूमिचरो बली /  
ग्राम एव द्रमीसंज्ञो राजवल्लभसंश्रयः // Mअर्क्P_४९.४९ //  
शकटारूढभाण्डैश्च गोपालैर्विपणं विना /  
गोसमूहैस्तथा घोषो यत्रेच्छाभूमिकेतनः // Mअर्क्P_४९.५० //  
त एवं नगरादींस्तु कृत्वा वासार्थमात्मनः /  
निकेतनानि द्वन्द्वानां चक्रुरावसथाय वै // Mअर्क्P_४९.५१ //  
गृहाकारा यथा पूर्वं तेषामासन्नहीरुहाः /  
तथा संस्मृत्य तत्सर्वं चक्रुर्वेश्मानि ताः प्रजाः // Mअर्क्P_४९.५२ //  
वृक्षस्यैवङ्गताः शाखास्तथैवञ्चापरी गताः /  
नताश्चैवोन्नताश्चैव तद्वच्छाखाः प्रचक्रिरे // Mअर्क्P_४९.५३ //  
याः शाखाः कल्पवृक्षाणां पूर्वमासन् द्विजोत्तम /  
ता एव शाखा गेहानां शालात्वं तेन तासु तत् // Mअर्क्P_४९.५४ //  
कृत्वा द्वन्द्वोपघातन्ते वार्तोपायमचिन्तयन् /  
नष्टेषु मधुना सार्धं कल्पवृक्षेष्वशेषतः // Mअर्क्P_४९.५५ //  
विषादव्याकुलास्ता वै प्रजास्तृष्णाक्षुधार्दिताः /  
ततः प्रादुर्बभौ तासां सिद्धिस्त्रेतामुखे तदा // Mअर्क्P_४९.५६ //  
वार्तास्वसाधिता ह्यन्या वृष्टिस्तासां निकामतः /  
तासां वृष्ट्युदकानीह यानि निम्नगतानि वै // Mअर्क्P_४९.५७ //  
वृष्ट्यावरुद्धैरभवत् स्त्रोतः खातानि निम्नगाः /  
ये पुरस्तादपां स्तोका आपन्नाः पृथिवीतले // Mअर्क्P_४९.५८ //  
ततो भूमेश्च संयोगादोषध्यस्तास्तदा भवन् /  
अफालकृष्टाश्चानुप्ता ग्राम्यारण्याश्चतुर्दश // Mअर्क्P_४९.५९ //  
ऋतुपुष्पफलाश्चैव वृक्षा गुल्माश्च जज्ञिरे /  
प्रादुर्भावस्तु त्रेतायामाद्यो ऽयमौषधस्य तु // Mअर्क्P_४९.६० //  
तेनौषधेन वर्तन्ते प्रजास्त्रेतायुगे मुने /  
रागलोभौ समासाद्य प्रजाश्चाकस्मिकौ तदा // Mअर्क्P_४९.६१ //  
ततस्ताः पर्यग्वह्णन्त नदीक्षेत्राणि पर्वतान् /  
वृक्षगुल्मौषधीश्चैवमात्मन्यायाद्यथाबलम् // Mअर्क्P_४९.६२ //  
तेन दोषेण ता नेशुरौषध्यो मिषतां द्विज /  
अग्रसद् भूर्युगपत्तास्तदौषध्यो महामते // Mअर्क्P_४९.६३ //  
पुनस्तासु प्रणष्टासु विभ्रान्तास्ताः पुनः प्रजाः /  
ब्रह्माणं शरणं जग्मुः क्षुधार्ताः परमेष्ठिनम् // Mअर्क्P_४९.६४ //  
स चापि तत्त्वतो ज्ञात्वा तदा ग्रस्तां वसुन्धराम् /  
वत्सं कृत्वा सुमेरुन्तु दुदोह भगवान् विभुः // Mअर्क्P_४९.६५ //  
दुग्धेयं गौस्तदा तेन शस्यानि पृथिवीतले /  
जज्ञिरे तानि बीजानि ग्राम्यारण्यास्तु ताः पुनः // Mअर्क्P_४९.६६ //  
ओषध्यः फलपाकान्ता गणाः सप्तदशा स्मृताः /  
व्रीहयश्च यवाश्चैव गोधूमा अणवस्तिलाः // Mअर्क्P_४९.६७ //  
प्रियङ्गवो ह्युदाराश्च कोरदूषाः सचीनकाः /  
माषा मुद्गा मसूराश्च निष्पावाः सकुलत्थकाः // Mअर्क्P_४९.६८ //  
आढकाश्चणकाश्चैव गणाः सप्तदश स्मृताः /  
इत्येता ओषधीनान्तु ग्राम्याणां जातयः पुरा // Mअर्क्P_४९.६९ //  
ओषध्यो जज्ञियाश्चैव ग्राम्यारण्याश्चतुर्दश /  
व्रीहयश्च यवाश्चैव गोधूमा अणवस्तिलाः // Mअर्क्P_४९.७० //  
प्रियङ्गुसप्तमा ह्येते अष्टमास्तु कुलत्थकाः /  
श्यामाकास्त्वथ नीवारा यत्तिला सगवेधुकाः // Mअर्क्P_४९.७१ //  
कुरुविन्दा मर्कटकास्तथा वेणुयवाश्च ये /  
ग्राम्यारण्याः स्मृता ह्येता ओषध्यश्च चतुर्दश // Mअर्क्P_४९.७२ //  
यदा प्रसृष्टा ओषध्यो न प्ररोहन्ति ताः पुनः /  
ततः स तासां वृद्ध्यर्थं वार्तोपायञ्चकार ह // Mअर्क्P_४९.७३ //  
ब्रह्मा स्वयम्भूर्भगवान् हस्तसिद्धिञ्च कर्मजाम् /  
ततः प्रभृत्यथौषध्यः कृष्टपच्यास्तु जज्ञिरे // Mअर्क्P_४९.७४ //  
संसिद्धायान्तु वार्तायां ततस्तासां स्वयं प्रभुः /  
मर्यादां स्थापयामास यथान्यायं यथागुणम् // Mअर्क्P_४९.७५ //  
वर्णानामाश्रमाणाञ्च धर्मान् धर्मभृतांवर /  
लोकानां सर्ववर्णानां सम्यग्धर्मार्थपालिनाम् // Mअर्क्P_४९.७६ //  
प्राजापत्यं ब्राह्मणानां स्मृतं स्थानं क्रियावताम् /  
स्थानमैन्द्रं क्षत्रियाणां संग्रामेष्वपलायिनाम् // Mअर्क्P_४९.७७ //  
वैश्यानां मारुतं स्थानं स्वधर्ममनुवर्तताम् /  
गान्धर्वं शूद्रजातीनां परिचर्यानुवर्तताम् // Mअर्क्P_४९.७८ //  
अष्टाशीतिसहस्राणामृषीणामूर्ध्वरेतसाम् /  
स्मृतं तेषान्तु यत् स्थानं तदेव गुरुवासिनाम् // Mअर्क्P_४९.७९ //  
सप्तर्षोणान्तु यत् स्थानं स्मृतं तद्वै वनौकसाम् /  
प्राजापत्यं गृहस्थानां न्यासिनां ब्रह्मणः क्षयम् /  
योगिनाममृतं स्थानमिति वै स्थानकल्पना // Mअर्क्P_४९.८० //

इति श्रीमार्कण्डेयपुराणे सृष्टिप्रकरणे एकोनपञ्चाशदध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चाशोऽध्यायः - ५०

मार्कण्डेय उवाच

ततो ऽभिद्यायतस्तस्य जज्ञिरे मानसीः प्रजाः /  
तच्छरीरसमुत्पन्नैः कार्यैस्तैः कारणैः सह // Mअर्क्P_५०.१ //  
क्षेत्रज्ञाः समवर्तन्त गात्रेब्यस्तस्य धीमतः /  
ते सर्वे समवर्तन्त ये मया प्रगुदाहृताः // Mअर्क्P_५०.२ //  
देवाद्याः स्थावरान्ताश्च त्रैगुण्यविषयाः स्मृताः /  
एवंभूतानि सृष्टानि स्थावराणि चराणि च // Mअर्क्P_५०.३ //  
यदास्य ताः प्रजाः सर्वा न व्यवर्धन्त धीमतः /  
अथान्यान्मानसान् पुत्रानु सदृशानात्मनो ऽसृजत् // Mअर्क्P_५०.४ //  
भृगुं पुलस्त्यं पुलहं क्रतुमङ्गिरसन्तथा /  
मरीचिं दक्षमत्रिञ्च वसिष्टञ्चैव मानसम् // Mअर्क्P_५०.५ //  
नव ब्रह्माण इत्येते पुराणे निश्चयङ्गताः /  
ततो ऽसृजत् पुनर्ब्रह्मा रुद्रं क्रोधात्मसम्भवम् // Mअर्क्P_५०.६ //  
सङ्कल्पञ्चैव धर्मञ्च पूर्वेषामपि पूर्वजम् /  
सनन्दनादयो ये च पूर्वं सृष्टाः स्वयंभुवा // Mअर्क्P_५०.७ //  
न ते लोकेषु सज्जन्तो निरपेक्षाः समाहिताः /  
सर्वे ते ऽनागतज्ञाना वीतरागा विमत्सराः // Mअर्क्P_५०.८ //  
तेष्वेवं निरपेक्षेषु लोकसृष्टौ महात्मनः /  
ब्रह्मणो ऽबून्महाक्रोधस्तत्रोत्पन्नोर्ऽकसन्निभः // Mअर्क्P_५०.९ //  
अर्धनारीनरवपुः पुरुषो ऽतिशरीरवान् /  
विभजात्मानमित्युक्त्वा स तदान्तर्दधे ततः // Mअर्क्P_५०.१० //  
स चोक्तो वै पृथक् स्त्रीत्वं पुरुषत्वं तथाकरोत् /  
बिभेद पुरुषत्वञ्च दशधा चैकधा तु सः // Mअर्क्P_५०.११ //  
सौम्यासौम्यैस्तथा शान्तैः पुंस्त्वं स्त्रीत्वञ्च स प्रभुः /  
बिभेद बहुधा देवः पुरुषैरसितैः सितैः // Mअर्क्P_५०.१२ //  
ततो ब्रह्मात्मसम्भूतं पूर्वं स्वायम्भुवं प्रभुः /  
आत्मनः सदृशं कृत्वा प्रजापालो मनुं द्विज // Mअर्क्P_५०.१३ //  
शतरूपाञ्च तां नारीं तपोनिर्धूतकल्मषाम् /  
स्वायम्भुवो मनुर्देवः पत्नीत्वे जगृहे विभुः // Mअर्क्P_५०.१४ //  
तस्माच्च पुरुषात् पुत्रौ शतरूपा व्यजायत /  
प्रियव्रतोत्तानपादौ प्रख्यातावात्मकर्मभिः // Mअर्क्P_५०.१५ //  
कन्ये द्वे च तथा ऋद्धिं प्रसूतिञ्च ततः पिता /  
ददौ पुर्सूतिं दक्षाय तथा ऋद्धिं रुचेः पुरा // Mअर्क्P_५०.१६ //  
प्रजापतिः स जग्राह तयोर्यज्ञः सदक्षिणः /  
पुत्रो जज्ञे महाभाग ! दम्पतीमिथुनं ततः // Mअर्क्P_५०.१७ //  
यज्ञस्य दक्षिणायान्तु पुत्रा द्वादश जज्ञिरे /  
यामा इति समाख्याता देवाः स्वायम्भुवो ऽन्तरे // Mअर्क्P_५०.१८ //  
तस्य पुत्रास्तु यज्ञस्य दक्षिणायां सभास्वराः /  
प्रसूत्याञ्च तथा दक्षश्चतस्त्रो विंशतिस्तथा // Mअर्क्P_५०.१९ //  
ससर्ज कन्यास्तासाञ्च सम्यङ्नामानि मे शृणु /  
श्रद्धा लक्ष्मीर्धृतिस्तुष्टिः पुष्टिर्मेधा क्रिया तथा // Mअर्क्P_५०.२० //  
बुद्धिर्लज्जा वपुः शान्तिः सिद्धिः कीर्तिस्त्रयोदशी /  
पत्न्यर्थे प्रतिजग्राह धर्मो दाक्षायणीः प्रभुः // Mअर्क्P_५०.२१ //  
ताभ्यः शिष्टा यवीयस्य एकादश सुलोचनाः /  
ख्यातिः सत्यथ सम्भूतिः स्मृतिः प्रीतिस्तथा क्षमा // Mअर्क्P_५०.२२ //  
सन्ततिश्चानसूया च ऊर्जा स्वाहा स्वधा तथा /  
भृगुर्भवो मरीचिश्च तथा चैवाङ्गिरा मुनिः // Mअर्क्P_५०.२३ //  
पुलस्त्यः पुलहश्चैव क्रतुश्च ऋषयस्तथा /  
वसिष्ठो ऽत्रिस्तथा वह्निः पितरश्च यथाक्रमम् // Mअर्क्P_५०.२४ //  
ख्यात्याद्या जगृहुः कन्या मुनयो मुनिसत्तमाः /  
श्रद्धा कामं श्रीश्च दर्पं नियमं धृतिरात्मजम् // Mअर्क्P_५०.२५ //  
सन्तोषञ्च तथा तुष्टिर्लोभं पुष्टिरजायत /  
मेधा श्रुतं क्रिया दण्डं नयं विनयमेव च // Mअर्क्P_५०.२६ //  
बोधं बुद्धिस्तथा लज्जा विनयं वपुरात्मजम् /  
व्यवसायं प्रजज्ञे वै क्षेमं शान्तिरसूयत // Mअर्क्P_५०.२७ //  
सुखं सिद्धिर्यशः कीर्तिरित्येते धर्मयोनयः /  
कामादतिमुदं हर्षं धर्मपौत्रमसूयत // Mअर्क्P_५०.२८ //  
हिंसा भार्या त्वधर्मस्य तस्यां जज्ञे तथानृतम् /  
कन्या च निरृतिस्तस्यां सुतौ द्वौ नरकं भयम् // Mअर्क्P_५०.२९ //  
माया च वेदना चैव मिथुनं द्वयमेतयोः /  
तयोर्जज्ञे ऽथ वै माया मृत्युं भूतापहारिणम् // Mअर्क्P_५०.३० //  
वेदनात्मसुतञ्चापि दुःखं जज्ञे ऽथ रौरवात् /  
मृत्योर्व्याधि-जरा-शोक-तृष्णा-क्रोधाश्च जज्ञिरे // Mअर्क्P_५०.३१ //  
दुः खोद्भवाः स्मृता ह्येते सर्वे वाधर्मलक्षणाः /  
नैषां भार्यास्ति पुत्रो वा सर्वे ते ह्यूर्ध्वरेतसः // Mअर्क्P_५०. ३२ //  
निरृतिश्च तथा चान्या मृत्योर्भार्याभवन्मुने /  
अलक्ष्मीर्नाम तस्याञ्च मृत्योः पुत्राश्चतुर्दश // Mअर्क्P_५०.३३ //  
अलक्ष्मीपुत्रका ह्येते मृत्योरादेशकारिणः /  
विनाशकालेषु नरान् भजन्त्येते शृणुष्व तान् // Mअर्क्P_५०.३४ //  
इन्द्रियेषु दशस्वेते तथा मनसि च स्थिताः /  
स्वे स्वे नरं स्त्रियं वापि विषये योजयन्ति हि // Mअर्क्P_५०.३५ //  
अथेन्द्रियाणि चाक्रम्य रागक्रोधादिभिर्नरान् /  
योजयन्ति यथा हानिं यान्त्यधर्मादिभिर्द्विज // Mअर्क्P_५०.३६ //  
अहङ्कारगतश्चान्यस्तथान्यो बुद्धिसंस्थितः /  
विनाशाय नराः स्त्रीणां यतन्ते महोसंश्रिताः // Mअर्क्P_५०.३७ //  
तथैवान्यो गृहे पुंसां दुः सहो नाम विश्रुतः /  
क्षुत्क्षामो ऽधोमुखो नग्रश्चीरी काकसमस्वनः // Mअर्क्P_५०.३८ //  
स सर्वान् खादितुं सृष्टो ब्रह्मणा तमसो निधिः /  
दंष्ट्राकरालमत्यर्थं विवृतास्यं सुभैरवम् // Mअर्क्P_५०.३९ //  
तमत्तुकाममाहेदं ब्रह्मा लोकपितामहः /  
सर्वब्रह्ममयः शुद्धः कारणं जगतो ऽव्ययः // Mअर्क्P_५०.४० //

ब्रह्मोवाच

नात्तव्यन्ते जगदिदं जहि कोपं शमं व्रज /  
त्यजैनान्तामसी वृत्तिमपास्य रजसः कलाम् // Mअर्क्P_५०.४१ //

दुः सह उवाच

क्षुत्क्षामो ऽस्मि जगन्नाथ ! पिपासुश्चापि दुर्बलः /  
कथं तृप्तिमियान्नाथ ! भवेयं बलवान् कथम् /  
कश्चाश्रयो ममाक्याहि वर्तेयं यत्र निर्वृतः // Mअर्क्P_५०.४२ //

ब्रह्मोवाच

तवाश्रयो गृहं पुंसां जनश्चाधार्मिको बलम् /  
पुष्टिं नित्यक्रियाहान्या भवान् वत्स ! गमिष्यति // Mअर्क्P_५०.४३ //  
वृथास्फोटाश्च ते वस्त्रमाहारञ्च ददामि ते /  
क्षतं कीटावपन्नञ्च तथा श्वबिरवेक्षितम् // Mअर्क्P_५०.४४ //  
भग्नभाणागतन्तद्वन्मुखवातोपशामितम् /  
उच्छिष्टापक्वमास्विन्नमवलीढमसंस्कृतम् // Mअर्क्P_५०.४५ //  
भग्नासनस्थितैर्भुक्तमासन्नागतमेव च /  
विदिङ्मुखं सन्ध्ययोश्च नृत्यवाद्यस्वनाकुलम् // Mअर्क्P_५०.४६ //  
उदक्योपहतं भुक्तमुदक्या दृष्टमेव च /  
यच्चोपघातवत् किञ्चिद् भक्ष्यं पेयमथापि वा // Mअर्क्P_५०.४७ //  
एतानि तव पुष्ट्यर्थमन्यच्चापि ददामि ते /  
अश्रद्धया हुतं दत्तमस्नातैर्यदवज्ञया // Mअर्क्P_५०.४८ //  
यन्नाम्बुपूर्वकं क्षिप्तमनर्थोकृतमेव च /  
त्यक्तुमाविष्कृतं यत् तु दत्तं चैवातिविस्मयात् // Mअर्क्P_५०.४९ //  
दुष्टं क्रुद्धार्तदत्तञ्च यक्ष तद्भागि तत् फलम् /  
यच्च पौनर्भवः किञ्चित् करोत्यामुष्मिकं क्रमम् // Mअर्क्P_५०.५० //  
यच्च पौनर्भवा योषित् तद्यक्ष ! तव तृप्तये /  
कन्याशुल्कोपधानाय समुपास्ते धनक्रियाः // Mअर्क्P_५०.५१ //  
तथैव यक्ष ! पुष्ट्यर्थमसच्छास्त्रक्रियाश्च याः /  
यच्चार्थनिर्वृतं किञ्चिदधीतं यन्न सत्यतः // Mअर्क्P_५०.५२ //  
तत सर्वं तव कालांश्च ददामि तव सिद्धये /  
गुर्विण्यभिगमे सन्ध्यानित्यकार्यव्यतिक्रमे // Mअर्क्P_५०.५३ //  
असच्छास्त्रक्रियालापदूषितेषु च दुः सह /  
तवाभिभवसामर्थ्यं भविष्यति सदा नृषु // Mअर्क्P_५०.५४ //  
पङ्क्तिभेदे वृथापाके पाकभेदे तथा क्रिया /  
नित्यञ्च गेहकलहे भविता वसतिस्तव // Mअर्क्P_५०.५५ //  
अपोष्यमाणे च तथा भृत्ये गोवाहनादिके /  
असन्ध्याभ्युक्षितागारे काले त्वत्तो भयं नृणाम् // Mअर्क्P_५०.५६ //  
नक्षत्रग्रहपीडासु त्रिविधोत्पातदर्शने /  
अशान्तिकपरान् यक्ष ! नरानभिभविष्यसि // Mअर्क्P_५०.५७ //  
वृथोपवासिनो मर्त्या द्यूतस्त्रीषु सदा रताः /  
त्वद्भाषणोपकर्तारो वैडालव्रतिकाश्च ये // Mअर्क्P_५०.५८ //  
अब्रह्मचारिणाधीतमिज्या चाविदुषा कृता /  
तपोवने ग्राम्यभुजां तथैवानिर्वजितात्मनाम् // Mअर्क्P_५०.५९ //  
ब्राह्मण-क्षत्रिय-विशां शूद्राणाञ्च स्वकर्मतः /  
परिच्युतानां या चेष्टा परलोकार्थमीप्सताम् // Mअर्क्P_५०.६० //  
तस्याश्च यत् फलं सर्वं तत् ते यक्ष ! भविष्यति /  
अन्यच्च ते प्रयच्छामि पुष्ट्यर्थं सन्निबोध तत् // Mअर्क्P_५०.६१ //  
भवतो वैश्वदेवान्ते नामोच्चारणपूर्वकम् /  
एतत् तवेति दास्यन्ति भवतो बलिमूर्जितम् // Mअर्क्P_५०.६२ //  
यः संस्कृताशी विधिवच्छुचिरन्तस्तथा बहिः /  
अलोलुपो जितस्त्रीकस्तद्गेहमपवर्जय // Mअर्क्P_५०.६३ //  
पूज्यन्ते हव्यकव्याभ्यां देवताः पितरस्तथा /  
यामयो ऽतिथयश्चापि तद्गेहं यक्ष ! वर्जय // Mअर्क्P_५०.६४ //  
यत्र मैत्री गृहे बालवृद्धयोषिन्नरेषु च /  
तथा स्वजनवर्गेषु गृहं तच्चापि वर्जय // Mअर्क्P_५०.६५ //  
योषितो ऽबिरता यत्र न वहिर्गमनोत्सुकाः /  
लज्जान्विताः सदा गेहं यक्ष ! तत् परिवर्जय // Mअर्क्P_५०.६६ //  
वयः सम्बन्धयोग्यानि शयनान्यशनानि च /  
यत्र गेहे त्वया यक्ष ! तद्वर्ज्यं वचनान्मम // Mअर्क्P_५०.६७ //  
यत्र कारुणिका नित्यं साधुकर्मण्यवस्थिताः /  
सामान्योपस्करैर्युक्तास्त्यजेथा यक्ष ! तद्गृहम् // Mअर्क्P_५०.६८ //  
यत्रासनस्थास्तिष्ठत्सु गुरु-वृद्ध-द्विजातिषु /  
न तिष्ठन्ति गृहं तच्च वर्ज्यं यक्ष ! त्वया सदा // Mअर्क्P_५०.६९ //  
तरुगुल्मादिभिर्धारं न विद्धं यस्य वेश्मनः /  
मर्मभेदो ऽथवा पुंसस्तच्छ्रेयो भवनं न ते // Mअर्क्P_५०.७० //  
देवतापितृभृत्त्यानामतिथीनाञ्च वर्तनम् /  
य्सायवशिष्टेनान्नेन पुंसस्तस्य गृहं त्यज // Mअर्क्P_५०. ७१ //  
सत्यवाक्यान् क्षमाशीलानहिंस्त्रान्नानुतापिनः /  
पुरुषानीदृशान् यक्ष ! त्यजेथाश्चानसूयकान् // Mअर्क्P_५०.७२ //  
भर्तृशुश्रूषणे युक्तामसत्स्त्रीसङ्गवर्जिताम् /  
कुटुम्बभर्तृशेषान्नपुष्टाञ्च त्यज योषितम् // Mअर्क्P_५०.७३ //  
यजनाध्ययनाभ्यासदानासक्तमतिं सदा /  
याजनाध्यापनादानकृतवृत्तिं द्विजं त्यज // Mअर्क्P_५०.७४ //  
दानाध्ययनयज्ञेषु सदोद्युक्तञ्च दुः सह /  
क्षत्रियं त्यज सच्छुल्कशस्त्राजीवात्तवेतनम् // Mअर्क्P_५०.७५ //  
त्रिभिः पूर्वगुणैर्युक्तं पाशुपाल्य-वणिज्ययोः /  
कृषेश्चावाप्तवृत्तिञ्च त्यज वैश्यमकल्मषम् // Mअर्क्P_५०.७६ //  
दानेझ्या-द्विजशुश्रूषा-तत्परं यक्ष ! सन्त्यज /  
शूद्रञ्च ब्राह्मणादीनांशुश्रूषावृत्तिपोषकम् // Mअर्क्P_५०.७७ //  
श्रुतिस्मृत्यविरोधेन कृतवृत्तिर्गृहे गृही /  
यत्र तत्र च तत्पत्नि तस्यैवानुगतात्मिका // Mअर्क्P_५०.७८ //  
यत्र पुत्रो गुरोः पूजां देवानाञ्च तथा पितुः /  
पत्नी च भर्तुः कुरुते तत्रालक्ष्मीभयं कुतः // Mअर्क्P_५०.७९ //  
सदानुलिप्तं सन्ध्यासु गृहमम्बुसमुक्षितम् /  
कृतपुष्पबलिं यक्ष ! न त्वं शक्नोषि वीक्षितुम् // Mअर्क्P_५०.८० //  
भास्करादृष्टशय्यानि नित्याग्निसलिलानि च /  
सूर्यावलोकदीपानि लक्ष्म्या गेहानि भाजनम् // Mअर्क्P_५०.८१ //  
यत्रोक्षा चन्दनं वीणा आदर्शो मधुसर्पिषी /  
विषाज्यताम्रपात्राणि तद्गृहं न तवाश्रयः // Mअर्क्P_५०.८२ //  
यत्र कष्टकिनो वृक्षा यत्र निष्पाववल्लरी /  
भार्या पुनर्भूर्वल्मीकस्तद्यक्ष ! तव मन्दिरम् // Mअर्क्P_५०.८३ //  
यस्मिन् गृहे नराः पञ्च स्त्रीत्रयं तावतीश्च गाः /  
अन्धकारेन्धनाग्निश्च तद्गृहं वसतिस्तव // Mअर्क्P_५०.८४ //  
एकच्छागं द्विवालेयं त्रिगवं पञ्चमाहिषम् /  
षडश्वं सप्तमातङ्गं गृहं यक्षाशु शोषय // Mअर्क्P_५०.८५ //  
कुद्दालदात्रपिटकं तद्वत् स्थाल्यादिभाजनम् /  
यत्र तत्रैव क्षिप्तानि तव दद्युः प्रतिश्रयम् // Mअर्क्P_५०.८६ //  
मुसलोलूखले स्त्रीणामास्या तद्वदुदुम्बरे /  
अवस्करे मन्त्रणञ्च यक्षैतदुपकृत् तव // Mअर्क्P_५०.८७ //  
लङ्घ्यन्ते यत्र धान्यानि पक्वापक्वानि वेश्मनि /  
तद्वच्छास्त्राणि तत्र त्वं यथेष्टं चर दुः सह // Mअर्क्P_५०.८८ //  
स्थालीपिधाने यत्राग्निर्दत्तो दर्वोफलेन वा /  
गृहे तत्र दुरिष्टानामशेषाणां समाश्रयः // Mअर्क्P_५०.८९ //  
मानुषास्थि गृहे यत्र दिवारात्रं मृतस्थितिः /  
तत्र यक्ष ! तवावासस्तथान्येषाञ्च रक्षसाम् // Mअर्क्P_५०.९० //  
अदत्त्वा भुञ्जते ये वै बन्धोः पिण्डं तथोदकम् /  
सपिण्डान् सोदकांश्चैव तत्काले तान् नरान् भज // Mअर्क्P_५०.९१ //  
यत्र पद्मपहापद्मौ सुरभिर्मोकाशिनी /  
वृषभैरावतौ यत्र कल्प्यन्ते तद्गृहं त्यज // Mअर्क्P_५०.९२ //  
अशस्त्रा देवता यत्र सशस्त्राश्चाहवं विना /  
कल्प्यन्ते मनुजैरर्च्यास्तत् परित्यज मन्दिरम् // Mअर्क्P_५०.९३ //  
पौरजानपदैर्यत्र प्राक्प्रसिद्धमहोत्सवाः /  
क्रियन्ते पूर्ववद् गेहे न त्वं तत्र गृहे चर // Mअर्क्P_५०.९४ //  
शूर्पवातघटाम्भोभिः स्त्रानं वस्त्राम्बुविप्रुषैः /  
नखाग्रसलिलैश्चैव तान् याहि हतलक्षणान् // Mअर्क्P_५०.९५ //  
देशाचारान् समयान् ज्ञातिधर्मं  
जपं होपं मङ्गलं देवतेष्टिम् /  
सम्यक्शौचं विधिवल्लोकवादान्  
पुंसस्त्वया कुर्वतो मास्तु सङ्गः // Mअर्क्P_५०.९६ //

मार्कण्डेय उवाच  
इत्युक्त्वा दुः सहं ब्रह्मा तत्रैवान्तरधीयत /  
चकार शासनं सो ऽपि तथा पङ्कजजन्मनः // Mअर्क्P_५०.९७ //

इति श्रीमार्कण्डेयपुराणे यक्षानुशासनो नाम पञ्चाशो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकपञ्चाशोऽध्यायः- ५१

मार्कण्डेय उवाच

दुः सहस्याभवद्भार्या निर्माष्टिर्नाम नामतः /  
जाता कलेस्तु भार्यायामृतौ चाण्डालदर्शनात् // Mअर्क्P_५१.१ //  
तयोरपत्यान्यभवने जगद्व्यापीनि षोडश /  
अष्टौ कुमाराः कन्याश्च तथाष्टावतिभीषणाः // Mअर्क्P_५१.२ //  
तन्ताकृष्टिस्तथोक्तिश्च परिवर्तस्तथापरः /  
अङ्गध्रुक् शकुनिश्चैव गण्डप्रान्तरतिस्तथा // Mअर्क्P_५१.३ //  
गर्भहा सस्यहा चान्यः कुमारास्तनयास्तयोः /  
कन्याश्चान्यास्तथैवाष्टौ तासां नामानि मे शृणु // Mअर्क्P_५१.४ //  
नियोजिका वै प्रथमा तथैवान्या विरोधिनी /  
स्वयंहारकरी चैव भ्रामणी ऋतुहारिका // Mअर्क्P_५१.५ //  
स्मृतिबीजहरे चान्ये तयोः कन्ये ऽतिदारुणे /  
विद्वेषण्यष्टमी नाम कन्या लोकभयावहा // Mअर्क्P_५१.६ //  
एतासां कर्म वक्ष्यामि दोषप्रशमनञ्च यत् /  
अष्टानाञ्च कुमाराणां श्रुयतां द्विजसत्तम // Mअर्क्P_५१.७ //  
दन्ताकृष्टिः प्रसुप्तानां बालानां दशनस्थितः /  
करोति दन्तसंघर्षं चिकीर्षुर्दुः सहागमम् // Mअर्क्P_५१.८ //  
तस्योपशमनं कार्यं सुप्तस्य सितसर्षपैः /  
शयनस्योपरि क्षिप्तैर्मानुषैर्दशनोपरि // Mअर्क्P_५१.९ //  
सुवार्च्चलौषधीस्नानात्तथा सच्छास्त्रकीर्तनात् /  
उष्ट्रकण्टकखड्गास्थि-क्षौमवस्त्रविधारणात् // Mअर्क्P_५१.१० //  
तिष्ठत्यन्यकुमारस्तु तथास्त्त्वित्यसकृद् ब्रुवन् /  
शुभाशुभे नृणां युङ्क्ते तथोक्तिस्तच्च नान्यथा // Mअर्क्P_५१.११ //  
तस्माददुष्टं मङ्गल्यं वक्तव्यं पण्डितैः सदा /  
दुष्टे श्रुते तथैवोक्ते कीर्तनीयो जनार्दनः // Mअर्क्P_५१.१२ //  
चराचरगुरुर्ब्रह्मा या यस्य कुलदेवता /  
अन्यगर्भे परान् गर्भान् सदैव परिवर्तयन् // Mअर्क्P_५१.१३ //  
रतिमाप्नोति वाक्यञ्च विवक्षोरन्यदेव यत् /  
परिवर्तकसंज्ञो ऽयं तस्यापि सितसर्षपैः // Mअर्क्P_५१.१४ //  
रक्षोघ्नमन्त्रजप्यैश्च रक्षां कुर्वोत तत्त्ववित् /  
अन्यश्चानिलवन्नृणामङ्गेषु स्फुरणोदितम् // Mअर्क्P_५१.१५ //  
शुभाशुभं समाचष्टे कुशैस्तस्याङ्गताडनम् /  
काकादिपक्षिसंस्थो ऽन्यः श्वादेरङ्गगतो ऽपि वा // Mअर्क्P_५१.१६ //  
शुभाशुभञ्च शकुनिः कुमारो ऽन्यो ब्रवीति वै /  
तत्रापि दुष्टे व्याक्षेपः प्रारम्भत्याग एव च // Mअर्क्P_५१.१७ //  
शुभे द्रुततरं कार्यमिति प्राह प्रजापतिः /  
गण्डान्तेषु स्थितश्चान्यो मुहूर्तार्धं द्विजोत्तम // Mअर्क्P_५१.१८ //  
सर्वारम्भान् कुमारो ऽत्ति शस्ताताञ्चानसूयताम् /  
विप्रोक्त्या देवतास्तुत्या मूलोत्खातेन च द्विज // Mअर्क्P_५१.१९ //  
गोमूत्रसर्षपस्त्रानैस्तदृक्षग्रहपूजनैः /  
पुनश्च धर्मोपनिषत्करणैः शास्त्रदर्शनैः // Mअर्क्P_५१.२० //  
अनज्ञया जन्मनश्च प्रशमं याति गण्डवान् /  
गर्भे स्त्रीणां तथान्यस्तु फलनाशी सुदारुणः // Mअर्क्P_५१.२१ //  
तस्य रक्षा सदा कार्या नित्यं शौचनिषेवणात् /  
प्रसिद्धमन्त्रलिखनाच्छस्तमाल्यादिधारणात् // Mअर्क्P_५१.२२ //  
विशुद्धगेहावसथादनायासाच्च वै द्विज /  
तथैव सस्यहा चान्यः सस्यर्धिमुपहन्ति यः // Mअर्क्P_५१.२३ //  
तस्यापि रक्षां कुर्वोत जीर्णोपानद्विधारणात् /  
तथापसव्यगमनाच्छाण्डालस्य प्रवेशनात् // Mअर्क्P_५१.२४ //  
बहिर्बलिप्रदानाच्च सोमाम्बुपरिकीर्तनात् /  
परदारपहद्रव्यहरणादिषु मानवान् // Mअर्क्P_५१.२५ //  
नियोजयति चैवान्यान् कन्या सा च नियोजिका /  
तस्याः पवित्रपठनात् क्रोधलोभादिवर्जनात् // Mअर्क्P_५१.२६ //  
नियोजयति मामिष्टविरोधाच्च विवर्जनम् /  
आक्रुष्टो ऽन्येन मन्येत ताडितो वा नियोजिका // Mअर्क्P_५१.२७ //  
नियोजयत्येनमिति न गच्छेत्तद्वशं बुधः /  
परदारादिसंसर्गे चित्तमात्मानमेव च // Mअर्क्P_५१.२८ //  
नियोजयत्यत्र सा मामिति प्राज्ञो विचिन्तयेत् /  
विरोधं कुरुते चान्या दम्पत्योः प्रीयमाणयोः // Mअर्क्P_५१.२९ //  
बन्धूनां सुहृदां पित्रोः पुत्रैः सावर्णिकैश्च या /  
विरोधिनी सा तद्रक्षां कुर्वोत बलिकर्मणा // Mअर्क्P_५१.३० //  
तथातिवादसहनाच्छास्त्राचारनिषेवणात् /  
धान्यं खलाद् गृहाद् गोभ्यः पयः सर्पिस्तथापरा // Mअर्क्P_५१.३१ //  
समृद्धिमृद्धिमद्द्रव्यादपहिन्ति च कन्यका /  
सा स्वयंहारिकेत्युक्ता सदान्तर्धानतत्परा // Mअर्क्P_५१.३२ //  
महानसादर्धसिद्धमन्नागारस्थितं तथा /  
परिविश्यमाणञ्च सदा सार्धं भुङ्क्ते च भुञ्जता // Mअर्क्P_५१.३३ //  
उच्छेषणं मनुष्याणां हरत्यन्नञ्च दुर्हरा /  
कर्मान्तागारशालाभ्यः सिद्धर्धि हरति द्विज // Mअर्क्P_५१.३४ //  
गोस्त्रीस्तनेभ्यश्च पयः क्षीरहारी सदैव सा /  
दध्नो घृतं तिलात्तैलं सुरागारात्तथा सुराम् // Mअर्क्P_५१.३५ //  
रागं कुसुम्भकादीनां कार्पासात् सूत्रमेव च /  
सा स्वयंहारिका नाम हरत्यविरतं द्विज // Mअर्क्P_५१.३६ //  
कुर्याच्छिखण्डिनोर्द्वन्द्वं रक्षार्थं कुत्रिमां स्त्रियम् /  
रक्षाश्चैव गृहे लेख्या वर्ज्याचो च्छिष्टता तथा // Mअर्क्P_५१.३७ //  
होमाग्निदेवताधूपभस्मना च परिष्क्रिया /  
कार्या क्षीरादिभाण्डानामेवं तद्रक्षणं स्मृतम् // Mअर्क्P_५१.३८ //  
उद्वेगं जनयत्यन्या एकस्थाननिवासिनः /  
पुरुषस्य तु या प्रोक्ता भ्रामणी सा तु कन्यका // Mअर्क्P_५१.३९ //  
तस्याथ रक्षां कुर्वोत विक्षिप्तैः सितसर्षपैः /  
आसने शयने चोर्व्यां यत्रास्ते स तु मानवः // Mअर्क्P_५१.४० //  
चिन्तयेच्च नरः पापा मामेषा दुष्टचेतना /  
भ्रामयत्यसकृज्जप्यं भुवः सूक्तं समाधिना // Mअर्क्P_५१.४१ //  
स्त्रीणां पुष्पं हरत्यन्या प्रवृत्तं सा तु कन्यका /  
तथाप्रवृत्तं सा ज्ञेया दौः सहा ऋतहारिका // Mअर्क्P_५१.४२ //  
कुर्वोत तीर्थदेवौकश्चैत्यपर्वतसानुषु /  
नदीसङ्गमखातेषु स्त्रपनं तत्प्रशान्यते // Mअर्क्P_५१.४३ //  
मन्त्रवित् कृततत्त्वज्ञः पर्वसूषसि च द्विज /  
चिकित्साज्ञश्च वै वैद्यः संप्रयुक्तैर्वरौषधैः // Mअर्क्P_५१.४४ //  
स्मृतिञ्चापहरत्यन्या स्त्रीणां सा स्मृतिहारिका /  
विविक्तदेशसेवित्वात्तस्याश्चोपशमो भवेत् // Mअर्क्P_५१.४५ //  
बीजापहारिणी चान्या स्त्रीपुंसोरतिभीषणा /  
मेध्यान्नभोजनैः स्नानैस्तस्याश्चोपशमो भवेत // Mअर्क्P_५१.४६ //  
अष्टमी द्वेषणी नाम कन्या लोकभयावहा /  
या करोति जनद्विष्टं नरं नारीमथापि वा // Mअर्क्P_५१.४७ //  
मधुक्षीरघृताक्तांस्तु शान्त्यर्थं होमयेत्तिलान् /  
कुर्वोत मित्रविन्दाञ्च तथेष्टिन्तत् प्रशान्यते // Mअर्क्P_५१.४८ //  
एतेषान्तु कुमाराणां कन्यानां द्विजसत्तम /  
अष्टत्रिंशदपत्यानि तेषां नामानि मे शृणु // Mअर्क्P_५१.४९ //  
दन्ताकृष्टेरभूत् कन्या विजल्पा कलहा तथा /  
अवज्ञानृतदुष्टोक्तिर्विजल्पा तत्प्रशान्तये // Mअर्क्P_५१.५० //  
तामेव चिन्तयेत् प्राज्ञः प्रयतश्च गृही भवेत् /  
कलहा कलहं गेहे करोत्यविरतं नृणाम् // Mअर्क्P_५१.५१ //  
कुटुम्बनाशहेतुः सा तत्प्रशान्तिं निशामय /  
दूर्वाङ्कुरान्मधुघृतक्षीराक्तान् बलिकर्मणि // Mअर्क्P_५१.५२ //  
विक्षिपेज्जुहुयाच्चैवानलं मित्रञ्च कीर्तयेत् /  
भूतानां मातृभिः सार्धं बालकानान्तु शान्तये // Mअर्क्P_५१.५३ //  
विद्यानां तपसाञ्चैव संयमस्य यमस्य च /  
कृष्यां वाणिज्यलाभे च शान्तिं कुर्वन्तु मे सदा // Mअर्क्P_५१.५४ //  
पूजिताश्च यथान्यायं तुष्टिं गच्छन्तु सर्वशः /  
कुष्माण्डा यातुधानाश्च ये चान्ये गणसंज्ञिताः // Mअर्क्P_५१.५५ //  
महादेवप्रसादेन महेश्वरमतेन च /  
सर्व एते नृणां नित्यं तुष्टिमाशु व्रजन्तु ते // Mअर्क्P_५१.५६ //  
तुष्टाः सर्वं निरस्यन्तु दुष्कृतं दुरनुष्ठितम् /  
महापताकजं सर्वं यच्चान्यद्विघ्नकारणम् // Mअर्क्P_५१.५७ //  
तेषामेव प्रसादेन विघ्ना नश्यन्तु सर्वशः /  
उद्वाहेषु च सर्वेषु वृद्धिकर्मंसु चैव हि // Mअर्क्P_५१.५८ //  
पुण्यानुष्ठानयोगेषु गुरुदेवार्चनेषु च /  
जपयज्ञविधानेषु यात्रासु च चतुर्दश // Mअर्क्P_५१.५९ //  
शरीरारोग्यभोग्येषु सुखदानधनेषु च /  
वृद्धबालातुरेष्वेव शान्तिं कुर्वन्तु मे सदा // Mअर्क्P_५१.६० //  
सोमाम्बुपौ तथाम्भोधिः सविता चानिलानलौ /  
तथोक्तेः कालजिह्वो ऽभूत् पुत्रस्तालनिकेतनः // Mअर्क्P_५१.६१ //  
स येषां रसनासंस्थास्तानसाधून् विबाधते /  
परिवर्तसुतौ द्वौ तु विरूपविकृतौ द्विज // Mअर्क्P_५१.६२ //  
तौ तु वृक्षाग्रपरिखाप्राकाराम्भोधिसंश्रयौ /  
गुर्विण्याः परिवर्तन्तौ कुरुतः पादपाणिषु // Mअर्क्P_५१.६३ //  
क्रौष्टुके परिवर्तःस्यात् गर्भस्यान्योदरात्ततः /  
न वृक्षं चैव नैवाद्रिं न प्राकारं महोदधिम् // Mअर्क्P_५१.६४ //  
परिखां वा समाक्रामेदबला गर्भधारिणी /  
अङ्गध्रुक् तनयं लेभे पिशुनं नाम नामतः // Mअर्क्P_५१.६५ //  
सो ऽस्थिमज्जागतः पुंसां बलमत्त्यजितात्मनाम् /  
श्येन-काक-कपोतांश्च गृध्रोलूकैश्च वै सुतान् // Mअर्क्P_५१.६६ //  
अवाप शकुनिः पञ्च जगृहुस्तान् सुरासुराः /  
श्येनं जग्राह मृत्युश्च काकं कालो गृहीतवान् // Mअर्क्P_५१.६७ //  
उलूकं निरृतिश्चैव जग्राहातिभयावहम् /  
गृध्रं व्याधिस्तदीशो ऽथ कपोतं च स्वयं यमः // Mअर्क्P_५१.६८ //  
एतेषामेव चैवोक्ता भूताः पापोपपादने /  
तस्माच्छ्येनादयो यस्य निलीयेयुः शिरस्यथ // Mअर्क्P_५१.६९ //  
तेनात्मरक्षणायालं शान्तिं कुर्याद्विजोत्तम /  
गेहे प्रसूतिरेतेषां तद्वन्नीडनिवेशनम् // Mअर्क्P_५१.७० //  
नरस्तं वर्जयेद् गेहं कपोताक्रान्तमस्तकम् /  
श्येनः कपोतो गृध्रश्च काकोलूकौ गृहे द्विज // Mअर्क्P_५१.७१ //  
प्रविष्टः कथयेदन्तं वसतां तत्र वेश्मनि /  
ईदृक् परित्यजेद् गेहं शान्तिं कुर्याच्च पण्डितः // Mअर्क्P_५१.७२ //  
स्वप्ने ऽपि हि कपोतस्य दर्शनं न प्रशस्यते /  
षडपत्यानि कथ्यन्ते गण्डप्रान्तरतेस्तथा // Mअर्क्P_५१.७३ //  
स्त्रीणां रजस्यवस्थानं तेषां कालांश्च मे शृणु /  
चत्वार्यहानि पूर्वाणि तथैवान्यत् त्रयोदश // Mअर्क्P_५१.७४ //  
एकादश तथैवान्यदपत्यं तस्य वै दिने /  
अन्यद्दिनाभिगमने श्राद्धदाने तथापरे // Mअर्क्P_५१.७५ //  
पर्वस्वथान्यत् तस्मात्तु वर्ज्यान्येतानि पण्डितैः /  
गर्भहन्तुः सुतो निघ्नो मोहनी चापि कन्यका // Mअर्क्P_५१.७६ //  
प्रविश्य गर्भमत्त्येको भुक्त्वा मोहयते ऽपरा /  
जायन्ते मोहनात्तस्याः सर्पमण्डूककच्छपाः // Mअर्क्P_५१.७७ //  
सरीसृपाणि चान्यानि पुरीषमथवा पुनः /  
षण्मासान् गुर्विणीं मांसमश्नुवानामसंयताम् // Mअर्क्P_५१.७८ //  
वृक्षच्छायाश्रयां रात्रावथवा त्रिचतुष्पथे /  
श्मशानकटभूमिष्ठामुत्तरीयविवर्जिताम् // Mअर्क्P_५१.७९ //  
रुदमानां निशीथे ऽथ आविशेत्तामसौ स्त्रियम् /  
शस्यहन्तुस्तथैवैकः क्षुद्रको नाम नामतः // Mअर्क्P_५१.८० //  
शस्यर्धिं स सदा हन्ति लब्ध्वा रन्ध्रं शृणुष्व तत् /  
अमङ्गल्यदिनारम्भे अतृप्तो वपते च यः // Mअर्क्P_५१.८१ //  
क्षेत्रेष्वनुप्रवेशं वै करोत्यन्तोपसङ्गिषु /  
तस्मात् कल्पः सुप्रशस्ते दिने ऽभ्यर्च्य निशाकरम् // Mअर्क्P_५१.८२ //  
कुर्यादारम्भमुप्तिञ्च हृष्टस्तुष्टः सहायवान् /  
नियोजिकेति या कन्या दुः सहस्य मयोदिता // Mअर्क्P_५१. ८३ //  
जातं प्रचोदिकासंज्ञं तस्याः कन्याचतुष्टयम् /  
मत्तोन्मत्तप्रमत्तास्तु नरान् नारीस्तु ताः सदा // Mअर्क्P_५१.८४ //  
समाविशन्ति नाशाय चोदयन्तीह दारुणम् /  
अधर्मं धर्मरूपेण कामञ्चाकामरूपिणम् // Mअर्क्P_५१.८५ //  
अनर्थञ्चार्थरूपेण मोक्षञ्चामोक्षरूपिणम् /  
दुर्विनीता विना शौचं दर्शयन्ति पृथङ्नरान् // Mअर्क्P_५१.८६ //  
भ्रश्यन्त्याभिः प्रविष्टाभिः पुरुषार्थात् पृथङ्नराः /  
तासां प्रवेशश्च गृहे संध्यारक्ते ह्यथाम्बरे // Mअर्क्P_५१.८७ //  
धाताविधात्रोश्च बलिर्यत्र काले न दीयते /  
भुञ्जतां पिबतां वापि सङ्गिभिर्जलविप्रुषैः // Mअर्क्P_५१.८८ //  
नवनारीषु संक्रान्तिस्तासामाश्वभिजायते /  
विरोधिन्यास्त्रयः पुत्राश्चोदको ग्राहकस्तथा // Mअर्क्P_५१.८९ //  
तमः प्रच्छादकश्चान्यस्तत्स्वरूपं शृणुष्व मे /  
प्रदीपदैलसंसर्गदूषिते लङ्घिते खले // Mअर्क्P_५१.९० //  
मुषलोलूखले यत्र पादुके वासने स्त्रियः /  
शूर्पदात्रादिकं यत्र पदाकृष्य तथासनम् // Mअर्क्P_५१.९१ //  
यत्रोपलिप्तञ्चानर्च्य विहारः क्रियते गृहे/  
दर्वोमुखेन यत्राग्निराहृतो ऽन्यत्र नीयते // Mअर्क्P_५१.९२ //  
विरोधिनीसुतास्तत्र विजृम्भन्ते प्रचोदिताः /  
एको जिह्वागतः पुंसां स्त्रीणाञ्चालीकसत्यवान् // Mअर्क्P_५१.९३ //  
चोदको नाम स प्रोक्तः पैशुन्यं कुरुते गृहे /  
अवधानगतश्चान्यः श्रवणस्थो ऽतिदुर्मतिः // Mअर्क्P_५१.९४ //  
करोति ग्रहणन्तेषां वचसां ग्राहकस्तु सः /  
आक्रम्यान्यो मनो नॄणां तमसाच्छाद्य दुर्मतिः // Mअर्क्P_५१.९५ //  
क्रोधं जनयते यस्तु तमः प्रच्छादकस्तु सः /  
स्वयंहार्यास्तु चौर्येण जनितन्तनयत्रयम् // Mअर्क्P_५१.९६ //  
सर्वहार्यर्धहारी च वीर्यहारी तथैव च /  
अनाचान्तगृहेष्वेते मन्दाचारगृहेषु च // Mअर्क्P_५१.९७ //  
अप्रक्षालितपादेषु प्रविशत्सु महानसम् /  
खलेषु गोष्ठेषु च वै द्रोहो येषु गृहेषु वै // Mअर्क्P_५१.९८ //  
तेषु सर्वे यथान्यायं विहरन्ति रमन्ति च /  
भ्रामण्यास्तनयस्त्वेकः काकजङ्घ इति स्मृतः // Mअर्क्P_५१.९९ //  
तेनाविष्टो रतिं सर्वो नैव प्राप्नोति वै पुरे /  
भुञ्जन् यो गायते मैत्रे गायते हसते च यः // Mअर्क्P_५१.१०० //  
सन्ध्यामैथुनिनञ्चैव नरमाविशति द्विज /  
कन्यात्रयं प्रसूता सा या कन्या ऋतुहारिणी // Mअर्क्P_५१.१०१ //  
एका कुचहरा कन्या अन्या व्यञ्जनहारिका /  
तृतीया तु समाख्याता कन्यका जातहारिणी // Mअर्क्P_५१.१०२ //  
यस्या न क्रियते सर्वः सम्यग् वैवाहिको विधिः /  
कालातीतो ऽथवा तस्या हरत्येका कुचद्वयम् // Mअर्क्P_५१.१०३ //  
सम्यक् श्राद्धमदत्त्वा च तथानर्च्य च मातरम् /  
विवाहितायाः कन्याया हरति व्यञ्जनं तथा // Mअर्क्P_५१.१०४ //  
अग्न्यम्बुशून्ये च तथा विधूपे सूतिकागृहे /  
अदीपशस्त्रमुसले भूतिसर्षपवर्जिते // Mअर्क्P_५१.१०५ //  
अनुप्रविश्य सा जातमपहृत्यात्मसम्भवम् /  
क्षणप्रसविनी बालं तत्रैवोत्सृजते द्विज // Mअर्क्P_५१.१०६ //  
सा जातहारिणी नाम सुघोरा पिशिताशना /  
तस्मात् संरक्षणं कार्यं यत्नतः सूतिकागृहे // Mअर्क्P_५१.१०७ //  
स्मृतिञ्चाप्रयतानाञ्च शून्यागारनिषेवणात् /  
अपहन्ति सुतस्तस्याः प्रचण्डो नाम नामतः // Mअर्क्P_५१.१०८ //  
पौत्रेभ्यस्तस्य संभूता लीकाः शतसहस्रशः /  
चण्डालयोनयश्चाष्टौ दण्डपाशातिभीषणाः // Mअर्क्P_५१.१०९ //  
क्षुधाविष्टास्ततो लीकास्ताश्च चण्डालयोनयः /  
अभ्यधावन्त चान्योन्यमत्तुकामाः परस्परम् // Mअर्क्P_५१.११० //  
प्रचण्डो वारियित्वा तु तास्ताश्चण्डालयोनयः /  
समये स्थापयामास यादृशे तादृशं शृणु // Mअर्क्P_५१.१११ //  
अद्यप्रभृति लीकानामावासं यो हि दास्यति /  
दण्डं तस्याहमतुलं पातयिष्ये न संशयः // Mअर्क्P_५१.११२ //  
चण्डालयोन्यो ऽवसथे लीका या प्रसविष्यति /  
तस्याश्च सन्तिः पूर्वा सा च सद्यो नशिष्यति // Mअर्क्P_५१.११३ //  
प्रसूते कन्यके द्वे तु स्त्रीपुंसोर्बोजहारिणी /  
वातरूपामरूपाञ्च तस्याः प्रहरणन्तु ते // Mअर्क्P_५१.११४ //  
वातरूपा निषेकान्ते सा यस्मै क्षिपते सुतम् /  
स पुमान् वातशुक्रत्वं प्रयाति वनितापि वा // Mअर्क्P_५१.११५ //  
तथैव गच्छतः सद्यो निर्बोजत्वमरूपया /  
अस्नाताशी नरो यो वै तथैव पिशिताशनः // Mअर्क्P_५१.११६ //  
विद्वेषिणी तु या कन्या भृकुटीकुटिलानना /  
तस्या द्वौ तनयौ पुंसामपकारप्रकाशकौ // Mअर्क्P_५१.११७ //  
निर्बोजत्वं नरो याति नारी वा शौचवर्जिता /  
पैशुन्याभिरतं लोलमसज्जननिषेवणम् // Mअर्क्P_५१.११८ //  
पुरुषद्वेषिणञ्चैतौ नारमाक्रम्य तिष्ठतः /  
मात्रा भ्रात्रा तथा मित्रैरभीष्टैः स्वजनैः परैः // Mअर्क्P_५१.११९ //  
विद्विष्टो नाशमायाति पुरुषो धर्मतोर्ऽथतः /  
एकस्तु स्वगुणांल्लोके प्रकाशयति पापकृत् // Mअर्क्P_५१.१२० //  
द्वितीयस्तु गुणान् मैत्रीं लोकस्थामपकर्षति /  
इत्येते दौः सहाः सर्वे यक्ष्मणः सन्ततावथ /  
पापाचाराः समाख्याता यैर्व्याप्तमखिलं जगत् // Mअर्क्P_५१.१२१ //

इति श्रीमार्कण्डेयपुराणे दुः सहोत्पतिसमापनं नामैकपञ्चाशौऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्विपञ्चाशोऽध्यायः- ५२

मार्कण्डेय उवाच

इत्येष तामसः सर्गो ब्रह्मणो ऽव्यक्तजन्मनः /  
रुद्रसर्गं प्रवक्ष्यामि तन्मे निगदतः शृणु // Mअर्क्P_५२.१ //  
तनयाश्च तथैवाष्टौ पत्न्यः पुत्राश्च ते तथा /  
कल्पादावात्मनस्तुल्यं सुतं प्रध्यायतः प्रभोः // Mअर्क्P_५२.२ //  
प्रादुरासीदथाङ्के ऽस्य कुमारो नीललोहितः /  
रुरोद सुस्वरं सो ऽथ द्रवंश्च द्विजसत्तम // Mअर्क्P_५२.३ //  
किं रोदिषीति तं ब्रह्मा रुदन्तं प्रत्युवाच ह /  
नाम देहीति तं सो ऽथ प्रत्युवाच जगत्पतिम् // Mअर्क्P_५२.४ //  
रुद्रस्त्वं देव ! नाम्नासि मा रोदीर्धैर्यमावह /  
एवमुक्तस्ततः सो ऽथ सप्तकृत्वो रुरोद ह // Mअर्क्P_५२.५ //  
ततो ऽन्यानि ददौ तस्मै सप्त नामानि वै प्रभुः /  
स्थानानि चैषामष्टानां पत्नीः पुत्रांश्च वै द्विज // Mअर्क्P_५२.६ //  
भवं शर्वं तथेशानं तथा पशुपतिं प्रभुः /  
भीममुग्रं महादेवमुवाच स पितामहः // Mअर्क्P_५२.७ //  
चक्रे नामान्यथैतानि स्थानान्येषाञ्चकार ह /  
सूर्यो जलं मही वह्निर्वायुराकाशमेव च // Mअर्क्P_५२.८ //  
दीक्षितो ब्राह्मणः सोम इत्येतास्तनवः क्रमात् /  
सुवर्चला तथैवोमा विकेशी चापरा स्वधा // Mअर्क्P_५२.९ //  
स्वाहा दिशस्तथा दीक्षा रोहिणी च यथाक्रमम् /  
सूर्यादीनां द्विजश्रेष्ठ ! रुद्राद्यैर्नामभिः सह // Mअर्क्P_५२.१० //  
शनैश्चरस्तथा शुक्रो लोहिताङ्गो मनोजवः /  
स्कन्दः सर्गो ऽथ सन्तानो बुधश्चानुक्रमात् सुतः // Mअर्क्P_५२.११ //  
एवम्प्रकारो रुद्रो ऽसौ सतीं भार्यामविन्दत /  
दक्षकोपाच्च तत्याज सा सती स्वं कलेवरम् // Mअर्क्P_५२.१२ //  
हिमवद्दुहिता साभून्मेनायां द्विजसत्तम /  
तस्या भ्राता तु मैनाकः सखाम्भोधेरनुत्तमः // Mअर्क्P_५२.१३ //  
उपयेमे पुनश्चैनामनन्यां भगवान् भवः /  
देवौ धाताविधातारौ भृगोः ख्यातिरसूयत // Mअर्क्P_५२.१४ //  
श्रियञ्च देवदेवस्य पत्नी नारायणास्य या /  
आयातिर्नियतिश्चैव मेरोः कन्ये महात्मनः // Mअर्क्P_५२.१५ //  
धाताविधात्रोस्ते भार्ये तयोर्जातौ सुतावुभौ /  
प्राणश्चैव मृकण्डुश्च पिता मम महायशाः // Mअर्क्P_५२.१६ //  
मनस्विन्यामहं तस्मात् पुत्रो वेदशिरा मम /  
धूम्रवत्यां समभवत् प्राणस्यापि निबोध मे // Mअर्क्P_५२.१७ //  
प्राणस्य द्युतिमान् पुत्र उत्पन्नस्तस्य चात्मजः /  
अजराश्च तयोः पुत्राः पौत्राश्च बहवो ऽभवन् // Mअर्क्P_५२.१८ //  
पत्नी मरीचेः सम्भूतिः पौर्णमासमसूयत /  
विरजाः पर्वतश्चैव तस्य पुत्रौ महात्मनः // Mअर्क्P_५२.१९ //  
तयोः पुत्रांस्तु वक्ष्ये ऽहं वंशसंकीर्तने द्विज /  
स्मृतिश्चाङ्गिरसः पत्नी प्रसूता कन्यकास्तथा // Mअर्क्P_५२.२० //  
सिनीवाली कुहूश्चैव राका भानुमती तथा /  
अनसूया तथैवात्रेर्जज्ञे पुत्रानकल्पषान् // Mअर्क्P_५२.२१ //  
सोमं दुर्वाससञ्चैव दत्तात्रेयञ्च योगिनम् /  
प्रीत्यां पुलस्त्यभार्यायां दत्तो ऽन्यस्तत्सुतो ऽभवत् // Mअर्क्P_५२.२२ //  
पूर्वजन्मनि सो ऽगस्त्यः स्मृतः स्वायम्भुवे ऽन्तरे /  
कर्दमश्चार्ववीरश्च सहिष्णुश्च सुतत्रयम् // Mअर्क्P_५२.२३ //  
क्षमा तु सुषुवे भार्या पुलहस्य प्रजापतेः /  
क्रतोस्तु सन्नतिर्भार्या बालखिल्यानसूयत // Mअर्क्P_५२.२४ //  
षष्टिर्यानि सहस्राणि ऋषीणामूर्ध्वरेतसाम् /  
ऊर्जायान्तु वसिष्ठस्य सप्ताजायन्त वै सुताः // Mअर्क्P_५२.२५ //  
रजोगात्रोर्ध्वबाहुश्च सबलश्चानघस्तथा /  
सुतपाः शुक्ल इत्येते सर्वे सप्तर्षयः स्मृताः // Mअर्क्P_५२.२६ //  
यो ऽसावग्निरभीमानी ब्रह्मणस्तनयो ऽग्रजः /  
तस्मात् स्वाहा सुतान् लेभे त्रीनुदारौजसो द्विज // Mअर्क्P_५२.२७ //  
पावकं पवमानञ्च शुचिञ्चापि जलाशिनम् /  
तेषान्तु सन्तातावन्ये चत्वारिंशच्च पञ्च च // Mअर्क्P_५२.२८ //  
कथ्यन्ते बहुशश्चैते पिता पुत्रत्रयञ्च यत् /  
एवमेकोनपञ्चाशद् दुर्जयाः परिकीर्तिताः // Mअर्क्P_५२.२९ //  
पितरो ब्रह्मणा सृष्टा ये व्याख्याता मया तव /  
अग्निष्वात्ता बर्हिषदो ऽनग्नयः साग्नयश्च ये // Mअर्क्P_५२.३० //  
तेभ्यः स्वधा सुते जज्ञे मेनां वै धारिणीं तथा /  
ते उभे ब्रह्मवादिन्यौ योगिन्यौ चाप्युभे द्विज // Mअर्क्P_५२.३१ //  
उत्तमज्ञानसंपन्ने सर्वैः समुदिते गुणैः /  
इत्येषा दक्षकन्यानां कथितापत्यसंततिः /  
श्रद्धावान् संस्मरन्नित्यं प्रजावानभिजायते // Mअर्क्P_५२.३२ //

इति श्रीमार्कण्डेयपुराणे रुद्रसर्गाभिधानो नाम द्विपञ्चाशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




त्रिपञ्चाशोऽध्यायः- ५३

क्रौष्टुकिरुवाच

स्वायम्भुवं त्वयाख्यातमेतन्मन्वन्तरञ्च यत् /  
तदहं भगवन् ! सम्यक् श्रोतुमिच्छामि कथ्यताम् // Mअर्क्P_५३.१ //  
मन्वन्तरप्रमाणञ्च देवा देवर्षयस्तथा /  
ये च क्षितीशा भगवन् ! देवेन्द्रश्चैव यस्तथा // Mअर्क्P_५३.२ //

मार्कण्डेय उवाच

मन्वन्तराणां संख्याता साधिका ह्येकसप्ततिः /  
मानुषेण प्रमाणेन शृणु मन्वन्तरञ्च मे // Mअर्क्P_५३.३ //  
त्रिंशत्कोट्यस्तु संख्याताः सहस्राणि च विंशतिः /  
सप्तषष्टिस्तथान्यानि नियुतानि च संख्यया // Mअर्क्P_५३.४ //  
मन्वन्तरप्रमाणञ्च इत्येतत् साधिकं विना /  
अष्टौ शतसहस्राणि दिव्यया संख्यया स्मृतम् // Mअर्क्P_५३.५ //  
द्विपञ्चाशत्तथान्यानि सहस्राण्यधिकानि च /  
स्वायम्भुवो मनुः पूर्वं मनुः स्वारोचिषस्तथा // Mअर्क्P_५३.६ //  
औत्तमस्तामसश्चैव रैवतश्चाक्षुषस्तथा /  
षडेते मनवो ऽतीतास्तथा वैवस्वतो ऽधुना // Mअर्क्P_५३.७ //  
सावर्णिः पञ्च रौच्याश्च भौत्याश्चागामिनस्त्वमी /  
एतेषां विस्तरं भूयो मन्वन्तरपरिग्रहे // Mअर्क्P_५३.८ //  
वक्ष्ये देवानृषींश्चैव यक्षेन्द्राः पितरश्च ये /  
उत्पत्तिं संग्रहं ब्रह्मन् ! श्रूयतामस्य सन्ततिः // Mअर्क्P_५३.९ //  
यच्च तेषामभूत् क्षेत्रं तत्पुत्राणां महात्मनाम् /  
मनोः स्वायम्भुवस्यासन् दश पुत्रास्तु तत्समाः // Mअर्क्P_५३.१० //  
यैरियं पृथिवी सर्वा सप्तद्वीपा सपर्वता /  
ससमुद्राकरवती प्रतिवर्षं निवेशिता // Mअर्क्P_५३.११ //  
ससमुद्राकरवती प्रतिवर्षं त्रेतायुगे तथा /  
प्रियव्रतस्य पुत्रैस्तैः पौत्रैः स्वायम्भुवस्य च // Mअर्क्P_५३.१२ //  
प्रियव्रतात् प्रजावत्यां वीरात् कन्या व्यजायत /  
कन्या सा तु महाभागा कर्दमस्य प्रजापते // Mअर्क्P_५३.१३ //  
कन्ये द्वे दश पुत्रांश्च सम्राट्कुक्षी च ते उभे /  
तयोर्वै भ्रातरः शूराः प्रजापतिसमा दश // Mअर्क्P_५३.१४ //  
आग्नीध्रो मेधातिथिश्च वपुष्मांश्च तथापरः /  
ज्योतिष्मान्द्युतिमान् भव्यः सवनः सप्त एव ते // Mअर्क्P_५३.१५ //  
प्रियव्रतो ऽभ्यषिञ्चत्तान् सप्त सप्तसु पार्थिवान् /  
द्वीपेषु तेन धर्मेण द्वीपांश्चैव निबोध मे // Mअर्क्P_५३.१६ //  
जम्बुद्वीपे तथाग्नीध्रं राजानं कृतवान् पिता /  
प्लक्षद्वीपेश्वरश्चापि तेन मेधातिथिः कृतः // Mअर्क्P_५३.१७ //  
शाल्मलेस्तु वपुष्मन्तं ज्योतिष्मन्तं कुशाह्वये /  
क्रौञ्चद्वीपे द्युतिमन्तं भव्यं शाकाह्वयेश्वरम् // Mअर्क्P_५३.१८ //  
पुष्कराधिपतिञ्चापि सवनं कृतवान् सुतम् /  
महावीतो धातकिश्च पुष्कराधिपतेः सुतौ // Mअर्क्P_५३.१९ //  
द्विधा कृत्वा तयोर्वर्षं पुष्करे संन्यवेशयत् /  
भव्यस्य पुत्राः सप्तासन्नामतस्तान्निबोध मे // Mअर्क्P_५३.२० //  
जलदश्च कुमारश्च सुकुमारो मनीवकः /  
कुशोत्तरो ऽथ मेधावी सप्तमस्तु महाद्रुमः // Mअर्क्P_५३.२१ //  
तन्नामकानि वर्षाणि शाकद्वीपे चकार सः /  
तथा द्युतिमतः सप्त पुत्रास्तांश्च निबोध मे // Mअर्क्P_५३.२२ //  
कुशलो मनुगश्चोष्णः प्राकरश्चार्थकारकः /  
मुनिश्च दुन्दुभिश्चैव सप्तमः परिकीर्तितः // Mअर्क्P_५३.२३ //  
तेषां स्वनामधेयानि क्रौञ्चद्वीपे तथाभवन् /  
ज्योतिष्मतः कुशद्वीपे पुत्रनामाङ्कितानि वै // Mअर्क्P_५३.२४ //  
तत्रापि सप्त वर्षापि तेषां नामानि मे शृणु /  
उद्भिदं वैष्णवञ्चैव सुरथं लम्बनं तथा // Mअर्क्P_५३.२५ //  
धृतिमत् प्राकरञ्चैव कापिलं चापि सप्तमम् /  
वपुष्मतः सुताः सप्त शाल्मलेशस्य चाभवन् // Mअर्क्P_५३.२६ //  
श्वेतश्च हरितश्चैव जीमूतो रोहितस्तथा /  
वैद्युतो मानसश्चैव केतुमान् सप्तमस्तथा // Mअर्क्P_५३.२७ //  
तथैव शाल्मलेस्तेषां समनामानि सप्त वै /  
सप्त मेधातिथेः पुत्राः प्लक्षद्वीपेश्वरस्य वै // Mअर्क्P_५३.२८ //  
येषां नामाङ्गितैर्वर्षैः प्लक्षद्वीपस्तु सप्तधा /  
पूर्वं शाकभवं वर्षं शिशिरन्तु सुखोदयम् // Mअर्क्P_५३.२९ //  
आनन्दञ्च शिवञ्चैव क्षेमकञ्च ध्रुवन्तथा /  
प्लक्षद्वीपादिभूतेषु शाकद्वीपान्तिमेषु वै // Mअर्क्P_५३.३० //  
ज्ञेयः पञ्चसु धर्मश्च वर्णाश्रमविभागजः /  
नित्यः स्वाभाविकश्चैव अहिंसाविधिवर्धितः // Mअर्क्P_५३.३१ //  
पञ्चस्वेतेषु वर्षेषु सर्वसाधारणः स्मृतः /  
अग्नीध्राय पिता पूर्वं जम्बुद्वीपं ददौ द्विज // Mअर्क्P_५३.३२ //  
तस्य पुत्रा बभूवुर्हि प्रजापतिसमा नव /  
ज्येष्ठो नाबिरिति ख्यातस्तस्य किंपुरुषो ऽनुजः // Mअर्क्P_५३.३३ //  
हरिवर्षस्तृतीयस्तु चतुर्थो ऽभूदिलावृतः /  
वश्यश्च पञ्चमः पुत्रो हिरण्यः षष्ठ उच्यते // Mअर्क्P_५३.३४ //  
कुरुस्तु सप्तमस्तेषां भद्राश्वश्चाष्टमः स्मृतः /  
नवमः केतुमालश्च तन्नाम्ना वर्षसंस्थितिः // Mअर्क्P_५३.३५ //  
यानि किपुरुषाद्यानि वर्जयित्वा हिमाह्वयम् /  
तेषां स्वबावतः सिद्धिः सुखप्राया ह्यत्नतः // Mअर्क्P_५३.३६ //  
विपर्ययो न तेष्वस्ति जरामृत्युभयं न च /  
धर्माधर्मौ न तेष्वास्तां नोत्तमाधममध्यमाः // Mअर्क्P_५३.३७ //  
न वै चतुर्युगावस्था नार्तवा ऋतवो न च /  
आग्नीध्रसूनोर्नाभेस्तु ऋषभो ऽभूत् सुतो द्विज // Mअर्क्P_५३.३८ //  
ऋषभाद्भरतो जज्ञे वीरः पुत्रशताद्वरः /  
सो ऽभिषिच्यर्षभः पुत्रं महाप्रव्राज्यमास्थितः // Mअर्क्P_५३.३९ //  
तपस्तेपे महाभागः पुलहाश्रमसंश्रयः /  
हिमाह्विं दक्षिणं वर्षं भरताय पिता ददौ // Mअर्क्P_५३.४० //  
तस्मात् तु भारतं वर्षं तस्य नान्मा महात्मनः /  
भतस्याप्यभूत् पुत्रः सुमतिर्नाम धार्मिकः // Mअर्क्P_५३.४१ //  
तस्मिन् राज्यं समावेश्य भरतो ऽपि वनं ययौ /  
एतेषां पुत्रपौत्रैस्तु सप्तद्वीपा वसुन्धरा // Mअर्क्P_५३.४२ //  
प्रियव्रतस्य पुत्रैस्तु भुक्त्वा स्वायम्भुवे ऽन्तरे /  
एष स्वायम्भुवः सर्गः कथितस्ते द्विजोत्तम // Mअर्क्P_५३.४३ //  
पूर्वमन्वन्तरे सम्यक् किमन्यत् कथयामि ते // Mअर्क्P_५३.४४ //

इति श्रीमार्कण्डेयपुराणेठमन्वन्तरकथनंऽ नाम त्रिपञ्चाशो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चतुःपञ्चाशोऽध्यायः- ५४

क्रौष्टुकिरुवाच

कतिद्वीपाः समुद्रा वा पर्वता वा कति द्विज /  
कियन्ति चैव वर्षाणि तेषां नद्यश्च का मुने // Mअर्क्P_५४.१ //  
महाभूतप्रमाणञ्च लोकालोकन्तथैव च /  
पर्यासं परिमाणञ्च गतिञ्चन्द्रार्कयोरपि // Mअर्क्P_५४.२ //  
एतत् प्रब्रूहि मे सर्वं विस्तरेण महामुने // Mअर्क्P_५४.३ //

मार्कण्डेय उवाच

शतार्धकोटिविस्तारा पृथिवी कृत्स्त्रशो द्विज /  
तस्या हि स्थानमखिलं कथयामि शृणुष्व तत् // Mअर्क्P_५४.४ //  
ये ते द्वीपा मया प्रोक्ता जम्बुद्वीपादयो द्विज /  
पुष्करान्ता महाभाग ! शृण्वेषां विस्तरं पुनः // Mअर्क्P_५४.५ //  
द्वीपात् तु द्विगुणो द्वीपो जम्बुः प्लक्षो ऽथ शाल्मलः /  
कुशः क्रौञ्चस्तथा शाकः पुष्करद्वीप एव च // Mअर्क्P_५४.६ //  
लवणेक्षु-सुरा-सर्पिर्दधि-दुग्धःजलाब्धिभिः /  
द्विगुणैर्द्विगुणैर्वृद्ध्या सर्वतः परिवेष्टिताः // Mअर्क्P_५४.७ //  
जम्बुद्वीपस्य संस्थानं प्रवक्ष्ये ऽहं निबोध मे /  
लक्षमेकं योजनानां वृत्तौ विस्तारदैर्घ्यतः // Mअर्क्P_५४.८ //  
हिमवान् हेमकूटश्च ऋषभो मेरुरेव च /  
नीलः श्वेतस्तथा शृङ्गी सप्तास्मिन् वर्षपर्वताः // Mअर्क्P_५४.९ //  
द्वौ लक्षयोजनायामौ मध्ये तत्र महाचलौ /  
तयोर्दक्षिणतो यौ तु यौ तथोत्तरतो गिरी // Mअर्क्P_५४.१० //  
दशभिर्दशभिर्न्यूनैः सहस्रैस्तैः परस्परम् /  
द्विसाहस्त्रोच्छ्रयाः सर्वे तावद्विस्तारिणश्च ते // Mअर्क्P_५४.११ //  
समुद्रान्तः प्रविष्टाश्च षडस्मिन् वर्षपर्वताः /  
दक्षिणोत्तरतो निम्ना मध्ये तुङ्गायता क्षितिः // Mअर्क्P_५४.१२ //  
वेद्यर्धे दक्षिमे त्रीणि त्रीणि वर्षाणि चोत्तरे /  
इलावृतं तयोर्मध्ये चन्द्रार्धाकारवत् स्थितम् // Mअर्क्P_५४.१३ //  
ततः पूर्वेण भद्राश्वं केतुमालञ्च पश्चिमे /  
इलावृतस्य मध्ये तु मेरुः कनकपर्वतः // Mअर्क्P_५४.१४ //  
चतुरशीतिसाहस्त्रस्तस्योच्छ्रायो महागिरेः /  
प्रविष्टः षोडशाधस्ताद्विस्तीर्णः षोडशैव तु // Mअर्क्P_५४.१५ //  
शरावसंस्थितत्वाच्च द्वात्रिंशन्मूर्ध्नि विस्तृतः /  
शुक्लः पीतो ऽसितो रक्तः प्राच्यादिषु यथाक्रमम् // Mअर्क्P_५४.१६ //  
विप्रो वैश्यस्तथा शूद्रः क्षत्रियश्च स्ववर्णतः /  
तस्योपरि तथैवाष्टौ पुर्यो दिक्षु यथाक्रमम् // Mअर्क्P_५४.१७ //  
इन्द्रादिलोकपालानां तन्मध्ये ब्रह्मणः सभा /  
योजनानां सहस्राणि चतुर्दश समुच्छ्रिता // Mअर्क्P_५४.१८ //  
अयुतोच्छ्रायास्तस्याधस्तथा विषकम्भवर्वताः /  
प्राच्यादिषु क्रमेणैव मन्दरो गन्धमादनः // Mअर्क्P_५४.१९ //  
विपुलश्च सुपार्श्वश्च केतुपादपशोभिताः /  
कदम्बो मन्दरे केतुर्जम्बुव गन्धमादने // Mअर्क्P_५४.२० //  
विपुले च तथाश्वत्थः सुपार्श्वे च वटो महान् /  
एकादशशतायामा योजनानामिमे नगाः // Mअर्क्P_५४.२१ //  
जठरो देवकूटश्च पूर्वस्यां दिशि पर्वतौ /  
आनीलनिषधौ प्राप्तौ परस्परनिरन्तरौ // Mअर्क्P_५४.२२ //  
निषधः पारियात्रश्च मेरोः पार्श्वे तु पश्चिमे /  
यथा पूर्वौ तथा चैतावानीलनिषधायतौ // Mअर्क्P_५४.२३ //  
कैलासो हिमवांश्चैव दक्षिणेन महाचलौ /  
पूर्वपश्चायतावेतावर्णवान्तर्व्यवस्थितौ // Mअर्क्P_५४.२४ //  
शृङ्गवान् जारुधिश्चैव तथैवोत्तरपर्वतौ /  
यतैव दक्षिणे तद्वदर्णप्वान्तर्व्यवस्थितौ // Mअर्क्P_५४.२५ //  
मर्यादापर्वता ह्येते कथ्यन्ते ऽष्टौ द्विजोत्तम /  
हिमवद्धेमकूटादिपर्वतानां परस्परम् // Mअर्क्P_५४.२६ //  
नवयोजनसाहस्त्रं प्रागुदग्दक्षिणोत्तरम् /  
मेरोरिलावृते तद्वदन्तरे वै चतुर्दिशम् // Mअर्क्P_५४.२७ //  
फलानि यानि वै जम्ब्वाः गन्धमादनपर्वते /  
गजदेहप्रमाणानि पतन्ति गिरिमूर्धनि // Mअर्क्P_५४.२८ //  
तेषां स्त्रावात् प्रभवति ख्याता जम्बूनदीति वै /  
यत्र जाम्बूनदं नाम कनकं सम्प्रजायते // Mअर्क्P_५४.२९ //  
सा परिक्रम्य वै मेरुं जम्बूमूलं पुनर्नदी /  
विशति द्विजशार्दूल ! पीयमाना जनैश्च तैः // Mअर्क्P_५४.३० //  
भद्राश्वे ऽश्वशिरा विष्णुर्भारते कूर्मसंस्थितिः /  
वराहः केतुमाले च मत्स्यरूपस्तथोत्तरे // Mअर्क्P_५४.३१ //  
तेषु नक्षत्रविन्यासाद्विषयाः समवस्थिताः /  
चतुर्ष्वपि द्विजश्रेष्ठ ! ग्रहाभिभवपाठकाः // Mअर्क्P_५४.३२ //

इति श्रीमार्कण्डेयपुराणे भुवनकोशठजम्बूद्वीपवर्णनंऽ नाम चतुः पञ्चाशो ऽध्याय



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चपञ्चाशोऽध्यायः- ५५


मार्कण्डेय उवाच

शैलेषु मन्दाराद्येषु चतुर्ष्वपि द्विजोत्तम /  
वाननि यानि चत्वारि सरांसि च निबोध मे // Mअर्क्P_५५.१ //  
पूर्वं चैत्ररथं नाम दक्षिणे नन्दनं वनम् /  
वैभ्राजं पश्चिमे शैले सावित्रं चोत्तराचले // Mअर्क्P_५५.२ //  
अरुणोदं सरः पूर्वं मानसं दक्षिणे तथा /  
शीतोदं पश्चिमे मेरोर्महाभद्रं तथोत्तरे // Mअर्क्P_५५.३ //  
शीतार्तश्चक्रमुञ्जश्च कुलीरो ऽथ सुकङ्कवान् /  
मणिशैलो ऽथ वृषवान् महानीलो भवाचलः // Mअर्क्P_५५.४ //  
सूबिन्दुर्मन्दरो वेणुस्तामसो निषधस्तथा /  
देवशैलश्च पूर्वेण मन्दरस्य महाचलः // Mअर्क्P_५५.५ //  
त्रिकटशिखराद्रिश्च कलिङ्गो ऽथ पतङ्गकः /  
रुचकः सानुमांश्चाद्रिस्ताम्रको ऽथ विशाखवान् // Mअर्क्P_५५.६ //  
श्वेतोदरः समूलश्च वसुधारश्च रत्नवान् /  
एकशृङ्गो महाशैलो राजशालः पिपाठकः // Mअर्क्P_५५.७ //  
पञ्चशैलो ऽथ कैलासो हिमवांश्चाचलोत्तमः /  
इत्येते दक्षिणे पार्श्वे मेरोः प्रोक्ता महाचलाः // Mअर्क्P_५५.८ //  
सुरक्षः शिशिराक्षश्च वैदुर्यः कपिलस्तथा /  
पिञ्जरो ऽथ महाभद्रः सुरसः पिङ्गलो मधुः // Mअर्क्P_५५.९ //  
अञ्जनः कुक्कुटः कृष्णः पाण्डरश्चालोत्तमः /  
सहस्रशिखरश्चाद्रिः पारियात्रः सशृङ्गवान् // Mअर्क्P_५५.१० //  
पश्चिमेन तथा मेरोर्विस्कम्भात् पश्चिमाद्वहिः /  
एते ऽचलाः समाख्याताः शृणुष्वन्यांस्तथोत्तरान् // Mअर्क्P_५५.११ //  
शङ्खकूटो ऽथ वृषभो हंसनाभस्तथाचलः /  
कपिलेन्द्रस्तथा शैलः सानुमान् नील एव च // Mअर्क्P_५५.१२ //  
स्वर्णशृङ्गी शातशृङ्गी पुष्पको मेघपर्वतः /  
विरजाक्षो वराहाद्रिर्मयूरो जारुधिस्तथा // Mअर्क्P_५५.१३ //  
इत्येते कथिता ब्रह्मन् ! मेरोरुत्तरतो नगाः /  
एतेषां पर्वतानान्तु द्रौण्यो ऽतीव मनोहराः // Mअर्क्P_५५.१४ //  
वनैरमलपानीयैः सरोभिरुपशोभिताः /  
तासु पुण्यकृतां जन्म मनुष्याणां द्विजोत्तम // Mअर्क्P_५५.१५ //  
एते भौमा द्विजश्रेष्ठ ! स्वर्गाः स्वर्गगुणाधिकाः /  
न तासु पुण्यपापानामपूर्वाणामुपार्जनम् // Mअर्क्P_५५.१६ //  
पुण्योपभोगा एवोक्ता देवानामपि तास्वपि /  
शीतान्ताद्येषु चैतषु शैलेषु द्विजसत्तम // Mअर्क्P_५५.१७ //  
विद्याधराणां यक्षाणां किन्नरोरगरक्षसाम् /  
देवानाञ्च महावासा गन्धर्वाणां च शोभनाः // Mअर्क्P_५५.१८ //  
महापुण्या मनोज्ञैश्च सदैवोपवनैर्युताः /  
सरांसि च मनोज्ञानि सर्वर्तुसुखदो ऽनिलः // Mअर्क्P_५५.१९ //  
न चैतेषु मनुष्याणां वैमनस्यानि कुत्रचित् /  
तदेवं पार्थिवं पद्मं चतुष्पत्रं मयोदितम् // Mअर्क्P_५५.२० //  
भद्राश्चभारताद्यानि पत्राण्यस्य चतुर्दिशम् /  
भारतं नाम यद्वर्षं दक्षिणेन मयोदितम् // Mअर्क्P_५५.२१ //  
तत् कर्मभूमिर्नान्यत्र संप्राप्तिः पुण्यपापयोः /  
एतत् प्रधानं विज्ञेयं यत्र सर्वं प्रतिष्ठितम् // Mअर्क्P_५५.२२ //  
तस्मात् स्वर्गापवर्गौ च मानुष्यनारकावपि /  
तिर्यक्त्वमथवाप्यन्यत् नरः प्राप्नोति वै द्विज // Mअर्क्P_५५.२३ //

इति श्रीमार्कण्डेयपुराणे भुवनकोशे पञ्चपञ्चाशो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




षट्पञ्चाशोऽध्यायः- ५६

मार्कण्डेय उवाच

धराधरां जगद्योनेः पदं नारायणस्य च /  
ततः प्रवृत्ता या देवी गङ्गा त्रिपथगामिनी // Mअर्क्P_५६.१ //  
सा प्रविश्य सुधायोनिं सोममाधारमम्भसाम् /  
ततः सम्बध्यमानार्करश्मिसङ्गतिपावनी // Mअर्क्P_५६.२ //  
पपात मेरुपृष्ठे च सा चतुर्धा ततो ययौ /  
मेरुकूटतटान्तेभ्यो निपतन्ती ववर्तिता // Mअर्क्P_५६.३ //  
विकीर्यमाणसलिला निरालम्बा पपात सा /  
मन्दराद्येषु पादेषु प्रविभक्तोदका समम् // Mअर्क्P_५६.४ //  
चतुर्ष्वपि पपाताम्बुविभिन्नाङ्घ्रिशिलोच्चया /  
पूर्वा सीते ऽति विख्याता ययौ चैत्ररथं वनम् // Mअर्क्P_५६.५ //  
तत् प्लावयित्वा च ययौ वरुणोदं सरोवनम् /  
शीतान्तञ्च गिरिं तस्मात्ततश्चान्यान् गिरीन् क्रमात् // Mअर्क्P_५६.६ //  
गत्वा भुवं समासाद्य भद्राश्वाज्जलधिं गता /  
तथैवालकनन्दाख्या दक्षिणे गन्धमादने // Mअर्क्P_५६.७ //  
मेरुपादवनं गत्वा नन्दनं देवनन्दनम् /  
मानसञ्च महावेगात् प्लापयित्वा सरोवरम् // Mअर्क्P_५६.८ //  
आसाद्य शैलराजानं रम्यं हि शिखरन्तथा /  
तस्माच्च पर्वतान् सर्वान् दक्षिणोपक्रमोदितान् // Mअर्क्P_५६.९ //  
तान् प्लावयित्वा संप्राप्ता हिमवन्तं महागिरिम् /  
दधार तत्र तां शम्भुर्न मुमोच वृषध्वजः // Mअर्क्P_५६.१० //  
भघीरथेनोपवासैः स्तुत्या चाराधितो विभुः /  
तत्र मुक्ता च शर्वेण सप्तधा दक्षिणोदधिम् // Mअर्क्P_५६.११ //  
प्रविवेश त्रिधा प्राच्यां प्लावयन्ती महानदी /  
भगीरथरथस्यानु स्त्रोतसैकेन दक्षिणाम् // Mअर्क्P_५६.१२ //  
तथैव पश्चिमे पादे विपुले सा महानदी /  
सुचक्षुरिति विख्याता वैभ्राजं साचलं ययौ / ५६.१३/  
शीतोदञ्च सरस्तस्मात् प्लावयन्ती महानदी /  
सुचक्षुः पर्वतं प्राप्ता ततश्च त्रिशिखं गता // Mअर्क्P_५६.१४ //  
तस्मात् क्रमेण चाद्रीणां शिखरेषु निपत्य सा /  
केतुमालं समासाद्य प्रविष्टा लवणोदधिम् // Mअर्क्P_५६.१५ //  
सुपार्श्वन्तु तथैवाद्रिं मेरुपादं हि सा गता /  
(भद्रसोमेति) तत्र सोमेति विख्याता सा ययौ सवितुर्वनम् // Mअर्क्P_५६.१६ //  
तत्पावयन्ती संप्राप्ता महाभद्रं सरोवरम् /  
ततश्च शङ्खकूटं सा प्रयाता वै महानदी // Mअर्क्P_५६.१७ //  
तस्माच्च वृषभादीन् सा क्रमात् प्राप्य शिलोच्चयान् /  
महार्णवमनुप्राप्ता प्लावयित्वोत्तरान् कुरून् // Mअर्क्P_५६.१८ //  
एवमेषा मया गङ्गां कथिता ते द्विजर्षभ /  
जम्बुद्वीपनिवेशश्च वर्षाणि च यथातथम् // Mअर्क्P_५६.१९ //  
वसन्ति तेषु सर्वेषु प्रजाः किंपुरुषादिषु /  
सुखप्राया निरातङ्का न्यूनतोत्कर्षवर्जिताः // Mअर्क्P_५६.२० //  
नवस्वपि च वर्षेषु सप्त सप्त कुलाचलाः /  
एकैकस्मिंस्तथा देशे नद्यश्चाद्रिविनिः सृताः // Mअर्क्P_५६.२१ //  
यानि किंपुरुषाद्यानि वर्षाण्यष्टौ द्विजोत्तम /  
तेषूद्भिज्जानि तोयानि मेघवार्यत्र भारते // Mअर्क्P_५६.२२ //  
वार्क्षो स्वाभाविकी देश्या तोयोत्था मानसी तथा /  
कर्मजा च नृणां सिद्धर्वर्षेष्वेतेषु चाष्टसु // Mअर्क्P_५६.२३ //  
कामप्रदेभ्यो वृक्षेभ्यो वार्क्षो सिद्धिः स्वभावजा /  
स्वाभाविकी समाख्याता तृप्तिर्देश्या च दैशिकी // Mअर्क्P_५६.२४ //  
अपां शौक्ष्म्याच्च तोयोत्था ध्यानोपेता च मानसी /  
उपासनादिकार्यात्तु धर्मजा साप्युदाहृता // Mअर्क्P_५६.२५ //  
न चैतेषु युगावस्था नाध्यो व्याधयो न च /  
पुण्यापुण्यसमारम्भो नैव तेषु द्विजोत्तम // Mअर्क्P_५६.२६ //

इति श्रीमार्कण्डेयपुराणे गङ्गावतारो नाम षट्पञ्चाशो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्तपञ्चाशोऽध्यायः- ५७

क्रौष्टुकिरुवाच

भगवन् ! कथितन्त्वेतज्जम्बूद्वीपं समासतः /  
यदेतद्भवता प्रोक्तं कर्म नान्यत्र पुण्यदम् // Mअर्क्P_५७.१ //  
पापाय वा महाभाग ! वर्जयित्वा तु भारतम् /  
इतः स्वर्गश्च मोक्षश्च मध्यञ्चान्तञ्च गम्यते // Mअर्क्P_५७.२ //  
न खल्वन्यत्र मर्त्यानां भूमौ कर्म विधीयते /  
तस्माद्विस्तरशो ब्रह्मन् ! ममैतद्भारतं वद // Mअर्क्P_५७.३ //  
ये चास्य भेदा यावन्तो यथावत् स्थितिरेव च /  
वर्षो ऽयं द्विजशार्दूल ! ये चास्मिन् देशपर्वताः // Mअर्क्P_५७.४ //

मार्कण्डेय उवाच

भारतस्यास्य वर्षस्य नव भेदान्निबोध मे /  
समुद्रान्तरिता ज्ञेयास्ते त्वगम्याः परस्परम् // Mअर्क्P_५७.५ //  
इन्द्रद्वीपः कशेरुमांस्ताम्रवर्णो गभस्तिमान् /  
नागद्वीपस्तथा सौम्यो गान्धर्वो वारुणस्तथा // Mअर्क्P_५७.६ //  
अयन्तु नवमस्तेषां द्वीपः सागरसंवृतः /  
योजनानां हसस्त्रं वै द्वीपो ऽयं दक्षिणोत्तरात् // Mअर्क्P_५७.७ //  
पूर्वे किराता यस्यान्ते पश्चिमे यवनास्तथा /  
ब्राह्मणाः क्षत्रिया वैश्याः शूद्राश्चान्तः स्थिता द्विज // Mअर्क्P_५७.८ //  
इज्याध्यायवणिज्याद्यैः कर्मभिः कृतपावनाः /  
तेषां संव्यवहारश्च एभिः कर्मभिरिष्यते // Mअर्क्P_५७.९ //  
स्वर्गापवर्गप्राप्तिश्च पुण्यं पापञ्च वै तदा /  
महेन्द्रो मलयः सह्यः शुक्तिमानृक्षपर्वतः // Mअर्क्P_५७.१० //  
विन्ध्यश्च पारियात्रश्च सप्तैवात्र कुलाचलाः /  
तेषां सहस्रशश्चान्ये भूधरा ये समीपगाः // Mअर्क्P_५७.११ //  
विस्तारोच्छ्रयिणो रम्या विपुलाश्चात्र सानवः /  
कोलाहलः सवैभ्राजो मन्दरो दर्दुराचलः // Mअर्क्P_५७.१२ //  
वातस्वनो वैद्युतश्च मैनाकः स्वरसस्तथा /  
तुङ्गप्रस्थो नागगिरी रोचनः पाण्डराचलः // Mअर्क्P_५७.१३ //  
पुष्पो गिरिर्दुर्जयन्तो रैवतोर्ऽबुद एव च /  
ऋष्यमूकः सगोमन्तः कूटशैलः कृतस्मरः // Mअर्क्P_५७.१४ //  
श्रीपर्वतश्चकोरश्च शतशो ऽन्ये च पर्वताः /  
तैर्विमिश्रा जनपदा म्लेच्छाश्चार्याश्च भागशः // Mअर्क्P_५७.१५ //  
तैः पीयन्ते सरित्श्रेष्ठा यास्ताः सम्यङ्निबोध मे /  
गङ्गा सरस्वती सिन्धुश्चन्द्रभागा तथापरा // Mअर्क्P_५७.१६ //  
यमुना च शतद्रुश्च वितस्तेरावती कुहुः /  
गोमती धूतपापा च बाहुदा सदृशद्वती // Mअर्क्P_५७.१७ //  
विपाशा देविका रङ्क्षुर्निश्चीरा गण्डकी तथा /  
कौशिकी चापगा विप्र ! हिमवत्पादनिः सृताः // Mअर्क्P_५७.१८ //  
वेदस्मृतिर्वेदवती वृत्रघ्री सिन्धुरेव च /  
वेण्वा सानन्दनी चैव सदानीरा मही तथा // Mअर्क्P_५७.१९ //  
पारा चर्मण्वती नूपी विदिशा वेत्रवत्यपि /  
शिप्रा ह्यवर्णो च तथा पारियात्राश्रयाः स्मृताः // Mअर्क्P_५७.२० //  
शोणो महानदश्चैव नर्मदा सुरथाद्रिजा /  
मन्दाकिनी दशार्णा च चित्रकूटा तथापरा // Mअर्क्P_५७.२१ //  
चित्रोत्पला सतमसा करमोदा पिशाचिका /  
तथान्या पिप्पलिश्रोणिर्विपाशा वञ्जुला नदी // Mअर्क्P_५७.२२ //  
सुमेरुजा शुक्तिमती शकुली त्रिदिवाक्रमुः /  
(विन्ध्य) (स्कन्ध) पादप्रसूता वै तथान्या वेगवाहिनी // Mअर्क्P_५७.२३ //  
शिप्रा पयोष्णी निर्विन्ध्या तापी सनिषधावती /  
वेण्या वैतरणी चैव सिनीवाली कुमुद्वती // Mअर्क्P_५७.२४ //  
करतोया महागौरी दुर्गा चान्तः शिरा तथा /  
(ऋक्ष) (विन्ध्य) पादप्रसूतास्ता नद्यः पुण्यजलाः शुभाः // Mअर्क्P_५७.२५ //  
गोदावरी भीमरथा कृष्णा वेण्या तथापरा /  
तुङ्गभद्रा सुप्रयोगा वाह्या कावेर्यथापगा // Mअर्क्P_५७.२६ //  
(सह्य) (विन्ध्य) पादविनिष्क्रान्ता इत्येताः सरिदुत्तमाः /  
कृतमाला ताम्रपर्णो पुष्पजा सूत्पलावती // Mअर्क्P_५७.२७ //  
मलयाद्रिसमुद्भूता नद्यः शीतजलास्त्विमाः /  
पितृसोमर्षिकुल्या च इक्षुका त्रिदिवा च या // Mअर्क्P_५७.२८ //  
लाङ्गूलिनी वंशकरा महेन्द्रप्रभवाः स्मृताः /  
ऋषिकुल्या कुमारी च मन्दगा मन्दवाहिनी // Mअर्क्P_५७.२९ //  
कृपा पलाशिनी चैव शुक्तिमत्प्रभवाः स्मृताः /  
सर्वाः पुण्याः सरस्वत्यः सर्वा गङ्गाः समुद्रगाः // Mअर्क्P_५७.३० //  
विश्वस्य मातरः सर्वाः सर्वपापहराः स्मृताः /  
अन्याः सहस्रशश्चोक्ताः क्षुद्रनद्यो द्विजोत्तम // Mअर्क्P_५७. ३१ //  
प्रावृट्कालवहाः सन्ति सदाकालवहाश्च याः /  
मत्स्याश्वकूटाः कुल्याश्च कुन्तलाः काशिकोशलाः // Mअर्क्P_५७.३२ //  
अथर्वाश्चार्कलिङ्गाश्च मलकाश्च वृकैः सह /  
मध्यदेश्या जनपदाः प्रायशो ऽमी प्रकीर्तिताः // Mअर्क्P_५७.३३ //  
सह्यस्य चोत्तरे या तु यत्र गोदावरी नदी /  
पृथिव्यामपि कृतस्त्रायां स प्रदेशो मनोरमः // Mअर्क्P_५७.३४ //  
गोवर्धनं पुरं रम्यं भार्गवस्य महात्मनः /  
वाह्लीका वाटधानाश्च आभीराः कालतोयकाः // Mअर्क्P_५७.३५ //  
अपरान्ताश्च शूद्राश्च पल्लवाश्चर्मखण्डिकाः /  
गान्धारा गबलाश्चैव सिन्धुसौवीरमद्रकाः // Mअर्क्P_५७.३६ //  
शतद्रुजाः कलिङ्गाश्च पारदा हालमूषिकाः /  
माठरा बहुभद्राश्च कैकेया दशमालिकाः // Mअर्क्P_५७.३७ //  
क्षत्रियोपनिवेशाश्च वैश्यशूद्रकुलानि च /  
काम्बोजा दरदाश्चैव वर्वरा हर्षवर्धनाः // Mअर्क्P_५७.३८ //  
चीनाश्चैव तुखाराश्च बहुला बाह्यतोनराः /  
आत्रेयाश्च भरद्वाजाः पुष्कलाश्च कशेरुकाः // Mअर्क्P_५७.३९ //  
लम्पाकाः शूलकाराश्च चूलिका जागुडैः सह /  
औषधाश्चानिमद्राश्च किरातानाञ्च जातयः // Mअर्क्P_५७.४० //  
तामसा हंसमार्गाश्च काश्मीरास्तुङ्गनास्तथा /  
शूलिकाः कुहकाश्चैव ऊर्णा दर्वास्तथैव च // Mअर्क्P_५७.४१ //  
एते देशा ह्युदीच्यास्तु प्राच्यान्देशान्निबोध मे /  
अध्रारका मुदकरा अन्तर्गिर्या बहिर्गिराः // Mअर्क्P_५७.४२ //  
यथा प्रवङ्गा रङ्गेया मानदा मानवर्तिकाः /  
ब्राह्मोत्तराः प्रविजया भार्गवा ज्ञेयमल्लकाः // Mअर्क्P_५७.४३ //  
प्राग्ज्योतिषाश्च मद्राश्च विदेहास्ताम्रलिप्तकाः /  
मल्ला मगधगोमन्ताः प्राच्या जनपदाः स्मृताः // Mअर्क्P_५७.४४ //  
अथापरे जनपदा दक्षिणापथवासिनः /  
पुण्ड्राश्च केवलाश्चैव गोलाङ्गूलास्तथैव च // Mअर्क्P_५७.४५ //  
शैलूषा मूषिकाश्चैव कुसुमा नामवासकाः /  
महाराष्ट्रा माहिषका कलिङ्गाश्चैव सर्वशः // Mअर्क्P_५७.४६ //  
आभीराः सह वैशिक्या आढक्याः शबराश्च ये /  
पुलिन्दा विन्ध्यमौलेया वैदर्भा दण्डकैः सह // Mअर्क्P_५७.४७ //  
पौरिका मौलिकाश्चैव अश्मका भोगवर्धनाः /  
नैषिकाः कुन्तला अन्धा उदिभदा वनदारकाः // Mअर्क्P_५७.४८ //  
दाक्षिणात्यास्त्वमी देशा अपरान्तान् निबोध मे /  
सूर्पारकाः कालिबला दुर्गाश्चानीकटैः सह // Mअर्क्P_५७.४९ //  
पुलिन्दाश्च सुमीनाश्च रूपपाः स्वापदैः सह /  
तथा कुरुमिनश्चैव सर्वे चैव कठाक्षराः // Mअर्क्P_५७.५० //  
नासिक्यावाश्च ये चान्ये ये चैवोत्तरनर्मदाः /  
भीरुकच्छाः समाहेयाः सह सारस्वतैरपि // Mअर्क्P_५७.५१ //  
काश्मीराश्च सुराष्ट्राश्च अवन्त्याश्चार्बुदैः सह /  
इत्येते ह्यपरान्ताश्च शृणु विन्ध्यनिवासिनः // Mअर्क्P_५७.५२ //  
सरजाश्च करूषाश्च केरलाश्चोत्कलैः सह /  
उत्तमर्णा दशार्णाश्च भोज्याः किष्किन्धकैः सह // Mअर्क्P_५७.५३ //  
तोशलाः कोशलाश्चैव त्रैपुरा वैदिशास्तथा /  
तुम्बुरास्तुम्बुलाश्चैव पटवो नैषधेः सह // Mअर्क्P_५७.५४ //  
अन्नजास्तुष्टिकाराश्च वीरहोत्रा ह्यवन्तयः /  
एते जनपदाः सर्वे विन्ध्यपृष्ठनिवासिनः // Mअर्क्P_५७.५५ //  
अतो देशान् प्रवक्ष्यामि पर्वताश्रयिणश्च ये /  
नीहारा हंसमार्गाश्च कुरवो गुर्गणाः खसाः // Mअर्क्P_५७.५६ //  
कुन्तप्रावरणाश्चैव ऊर्णा दार्वाः सकृत्रकाः /  
त्रिगर्ता गालवाश्चैव किरातास्तामसैः सह // Mअर्क्P_५७.५७ //  
कृतत्रेतादिकश्चात्र चतुर्युगकृतो विधिः /  
एतत्तु भारतं वर्षं चतुः संस्थानसंस्थितम् // Mअर्क्P_५७.५८ //  
दक्षिणापरतो ह्यस्य पूर्वेण च महोदधिः /  
हिमवानुत्तरेणास्य कार्मुकस्य यथा गुणः // Mअर्क्P_५७.५९ //  
तदेतद् भारतं वर्षं सर्वबीजं द्विजोत्तम /  
ब्रह्मत्वममरेशत्वं देवत्वं मरुतस्तथा // Mअर्क्P_५७.६० //  
मृगपश्वप्सरोयोनिस्तद्वत् सर्वे सरीसृपाः /  
स्थावराणाञ्च सर्वेषामितो ब्रह्मन् ! शुभाशुभैः // Mअर्क्P_५७.६१ //  
प्रयाति कर्मभूर्ब्रह्मन् ! नान्या लोकेषु विद्यते /  
देवानामपि विप्रर्षे ! सदा एष मनोरथः // Mअर्क्P_५७.६२ //  
अपि मानुष्यमाप्स्यामो देवत्वात् प्रच्युताः क्षितौ /  
मनुष्यः कुरुते तत्तु यन्न शक्यं सुरासुरैः // Mअर्क्P_५७.६३ //  
तत्कर्मनिगडग्रस्तैः स्वकर्मख्यापनोत्सुकः /  
न किञ्चित् क्रियते कर्म सुखलेशोपबृंहितैः // Mअर्क्P_५७.६४ //

इति श्रीमार्कण्डेयपुराणेठनद्यादिवर्णनऽ नाम सप्तपञ्चाशो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





अष्टपञ्चाशो ऽध्यायः- ५८

क्रौष्टुकिरुवाच

भगवन् ! कथितं सम्यक् भवता भारतं मम /  
सरितः पर्वता देशा ये च तत्र वसन्ति वै // Mअर्क्P_५८.१ //  
किन्तु कूर्मस्त्वया पूर्वं भारते भगवान् हरिः /  
कथितस्तस्य संस्थानं श्रोतुमिच्छाम्यशेषतः // Mअर्क्P_५८.२ //  
कथं स संस्थितो देवः कूर्मरूपी जनार्दनः /  
शुभाशुभं मनुष्याणां व्यज्यते च ततः कथम् /  
यथामुखं यथापादन्तस्य तद् ब्रूह्यशेषतः // Mअर्क्P_५८.३ //

मार्कण्डेय उवाच

प्राङ्मुखो भगवान् ! देवः कूर्मरूपी व्यवस्थितः /  
आक्रम्य भारतं वर्षं नवभेदमिदं द्विज // Mअर्क्P_५८.४ //  
नवधा संस्थितान्यस्य नक्षत्राणि समन्ततः /  
विषयाश्च द्विजश्रेष्ठ ! ये सम्यक् तान्निबोध मे // Mअर्क्P_५८.५ //  
वेदमन्त्रा विमाण्डव्याः शाल्वनीपास्तथा शकाः /  
उज्जिहानास्तथा वत्स ! घोषसंख्यास्तथा खसाः // Mअर्क्P_५८.६ //  
मध्ये सारस्वता मत्स्याः शूरसेनाः समाथुराः /  
धर्मारण्या ज्योतिषिका गौरग्रीवा गुडाश्मकाः // Mअर्क्P_५८.७ //  
कालकोटिसपाषण्डाः पारियात्रनिवासिनः /  
कापिङ्गलाः कुरुर्बाह्यस्तथैवोडुम्बरा जनाः // Mअर्क्P_५८.८ //  
वैदेहकाः सपाञ्चालाः संकेताः कङ्कमारुताः /  
गजाह्वयाश्च कूर्मस्य जलमध्यनिवासिनः // Mअर्क्P_५८.९ //  
कृत्तिका रोहिणी सौम्या एतेषां मध्यवासिनाम् /  
नक्षत्रत्रितयं विप्र ! शुभाशुभविपाकदम् // Mअर्क्P_५८.१० //  
वृषध्वजो ऽञ्जनश्चैव जम्ब्वाख्यो मानवाचलः /  
शूर्पकर्णो व्याघ्रमुखः खर्मकः कर्वटाशनः // Mअर्क्P_५८.११ //  
तथा चन्द्रेश्वराश्चैव खशाश्च मगधास्तथा /  
गिरयो मैथिलाः शुभ्रास्तथा वदनदन्तुराः // Mअर्क्P_५८.१२ //  
प्राग्ज्योतिषाः सलौहित्याः सामुद्राः पुरुषादकाः /  
पुर्णोत्कटो भद्रगौरस्तथोदयगिरिर्द्विज ! // Mअर्क्P_५८.१३ //  
कशाया मेखलामुष्टास्ताम्रलिप्तैकपादपाः /  
वर्धमाना कोशलाश्च मुखे कूर्मस्य संश्थिताः // Mअर्क्P_५८.१४ //  
रौद्रः पुनर्वसुः पुष्यो नक्षत्रत्रितयं मुखे /  
पादे तु दक्षिणे देशाः क्रौष्टुके वदतः शृणु // Mअर्क्P_५८.१५ //  
कलिङ्गवङ्गजठराः कोशला मूषिकास्तथा /  
चेदयश्चोर्ध्वकर्णाश्च मत्स्याद्या विन्ध्यवासिनः // Mअर्क्P_५८.१६ //  
विदर्भा नारिकेलाश्च धर्मद्वीपास्तथैलिकाः /  
व्याघ्रग्रीवा महाग्रीवास्त्रैपुराः श्मश्रुधारिणः // Mअर्क्P_५८.१७ //  
कैष्किन्ध्या हैमकूटाश्च निषधाः कटकस्थलाः /  
दशार्णाहारिका नग्ना निषादाः काकुलालकाः // Mअर्क्P_५८.१८ //  
तथैव पर्णशबराः पादे वै पूर्वदक्षिणे /  
आश्लेषर्क्षं तथा पैत्र्यं फाल्गुण्यः प्रथदमास्तथा // Mअर्क्P_५८.१९ //  
नक्षत्रत्रितयं पादमाश्रितं पूर्वदक्षिणम् /  
लङ्का कालाजिनाश्चैव शैलिका निकटास्तथा // Mअर्क्P_५८.२० //  
महेन्द्रमलयाद्रौ च दुर्दुरे च वसन्ति ये /  
कर्कोटकवने ये च भृगुकच्छाः सकोङ्कणा // Mअर्क्P_५८.२१ //  
सर्वाश्चैव तथाभीरा वेण्यास्तीरनिवासिनः /  
अवन्तयो दासपुरास्तथैवाकणिनो जनाः // Mअर्क्P_५८.२२ //  
महाराष्ट्राः सकर्णाटा गोनर्दाश्चित्रकूटकाः /  
चोलाः कोलगिराश्चैव क्रौञ्चद्वीपजटाधराः // Mअर्क्P_५८.२३ //  
कावेरी ऋष्यमूकस्था नासिक्याश्चैव ये जनाः /  
शङ्खशुक्त्यादिवैदूर्यशैलप्रान्तचराश्च ये // Mअर्क्P_५८.२४ //  
तथा वारिचराः कोलाः चर्मपट्टनिवासिनः /  
गणबाह्याः पराः कृष्णा द्वीपवासनिवासिनः // Mअर्क्P_५८.२५ //  
सूर्याद्रौ कुमुदाद्रौ च ते वसन्ति तथा जनाः /  
औखावनाः सपिशिकास्तथा ये कर्मनायकाः // Mअर्क्P_५८.२६ //  
तक्षिणाः कौरुषा ये च ऋषिकास्तापसाश्रमाः /  
ऋषभाः सिहलाश्चैव तथा काञ्चीनिवासिनः // Mअर्क्P_५८.२७ //  
तिलङ्गा कुञ्जारदरीकच्छवासाश्च ये जनाः /  
ताम्रपर्णो तथा कुक्षिरिति कूर्मस्य दक्षिणः // Mअर्क्P_५८.२८ //  
फाल्गुन्यश्चोत्तरा हस्ता चित्रा चर्क्षत्रयं द्विज /  
कूर्मस्य दक्षिणे कुक्षौ बाह्यपादस्तथापरम् // Mअर्क्P_५८.२९ //  
काम्बोजाः पह्लवाश्चैव तथैव वहवामुखाः /  
तथा च सिन्दुसौवीराः सानर्ता वनितामुखाः // Mअर्क्P_५८.३० //  
द्रावणाः मार्गिकाः शूद्रा कर्णप्राधेयवर्वराः /  
किराताः पारदाः पाण्ड्यास्तथा पारशवाः कलाः // Mअर्क्P_५८.३१ //  
धूर्तका हैमगिरिकाः सिन्धुकालकवैरताः /  
सौराष्ट्रा दरदाश्चैव द्राविडाश्च महार्णवाः // Mअर्क्P_५८.३२ //  
एते जनपदाः पादे स्थिता वै दक्षिणे ऽपरे /  
स्वात्यो विशाखा मैत्रञ्च नक्षत्रत्रयमेव च // Mअर्क्P_५८.३३ //  
मणिमेघः क्षुराद्रिश्च खञ्जनो ऽस्तगिरिस्तथा /  
अपरान्तिका हैहयाश्च शान्तिका विप्रशस्तकाः // Mअर्क्P_५८.३४ //  
कौङ्कणाः पञ्चनदका वामना ह्यवरास्तथा /  
तारक्षुरा ह्यङ्गतकाः कर्कराः शाल्मवेश्मकाः // Mअर्क्P_५८.३५ //  
गुरुस्विराः फल्गुणका वेणुमत्याञ्च ये जनाः /  
तथा फल्गुलुका घोरा गुरुहाश्च कलास्तथा // Mअर्क्P_५८.३६ //  
एकेक्षणा वाजिकेशा दीर्घग्रीवाः सचूलिकाः /  
अश्वकेशास्तथा पुच्छे जनाः कूर्मस्य संस्थिताः // Mअर्क्P_५८.३७ //  
ऐन्द्रं मूलन्तथाषाग नक्षत्रत्रयमेव च /  
माण्डव्याश्चण्डखाराश्च अश्वकालनतास्तथा // Mअर्क्P_५८.३८ //  
कुन्यतालडहाश्चैव स्त्रीबाह्या बालिक्रास्तथा /  
नृसिंहा वेणुमत्याञ्च बलावस्थास्तथापरे // Mअर्क्P_५८.३९ //  
धर्मबद्धास्तथालूका उरुकर्मस्थिता जनाः /  
वामपादे जनाः पार्श्वे स्थिताः कूर्मस्य भागुरे // Mअर्क्P_५८.४० //  
आषाढाश्रवणे चैव धनिष्ठा यत्र संस्थिता /  
कैलासो हिमवांश्चैव धनुष्मान् वसुमांस्तथा // Mअर्क्P_५८.४१ //  
क्रौञ्चाः कुरुवकाश्चैव क्षुद्रवीणाश्च ये जनाः /  
रसालया सकैकेया भोगप्रस्थाः सयामुनाः // Mअर्क्P_५८.४२ //  
अन्तर्द्वोपास्त्रिगर्ताश्च अग्नीज्याः सार्दना जनाः /  
तथैवाश्वमुखाः प्राप्ताश्चिविडाः केशधारिणः // Mअर्क्P_५८.४३ //  
दासेरका वाटधानाः शवधानास्तथैव च /  
पुष्कलाधमकैरातास्तथा तक्षशिलाश्रयाः // Mअर्क्P_५८.४४ //  
अम्बाला मालवा मद्रा वेणुकाः सवदन्तिकाः /  
पिङ्गला मानकलहा हूणाः कोहलकास्तथा // Mअर्क्P_५८.४५ //  
माण्डव्या भूतियुवकाः शातका हेमतारकाः /  
यशोमत्याः सगान्धाराः खरसागरराशयः // Mअर्क्P_५८.४६ //  
यौधेया दासमेयाश्च राजन्याः श्यामकास्तथा /  
क्षेमधूर्ताश्च कूर्मस्य वामकुक्षिमुपाश्रिताः // Mअर्क्P_५८.४७ //  
वारुणञ्चात्र नक्षत्रं तत्र प्रौष्ठपदाद्वयम् /  
येन किन्नरराज्यञ्च पुशुपालं सकीचकम् // Mअर्क्P_५८.४८ //  
काश्मीरकं तथा राष्ट्रमभिसारजनस्तथा /  
दवदास्त्वङ्गनाश्चैव कुलटा वनराष्ट्रकाः // Mअर्क्P_५८.४९ //  
सैरिष्ठा ब्रह्मपुरकास्तथैव वनवाह्यकाः /  
किरातकौशिका नन्दा जनाः पह्णवलोलनाः // Mअर्क्P_५८.५० //  
दार्वादा मरकाश्चैव कुरटाश्चान्नदारकाः /  
एकपादा खशा घोषाः स्वर्गभौमानवद्यकाः // Mअर्क्P_५८.५१ //  
तथा सयवना हिङ्गाश्चीरप्रावरणाश्च ये /  
त्रिनेत्राः पौरवाश्चैव गन्धर्वाश्च द्विजात्तम // Mअर्क्P_५८.५२ //  
पूर्वोत्तरन्तु कूर्मस्य पदामेते समाश्रिताः /  
रेवत्यश्चाश्विदैवत्यं याम्यञ्चर्क्षमिति त्रयम् // Mअर्क्P_५८.५३ //  
तत्र पादे समाख्यातं पाकाय मुनिसत्तम /  
देशेष्वेतेषु चैतानि नक्षत्राण्यपि वै द्विज // Mअर्क्P_५८.५४ //  
एतत्पीडा अमी देशाः पीड्यन्ते ये क्रमोदिताः /  
यान्ति चाभ्युदयं विप्र ! ग्रहैः सम्यगवस्थितैः // Mअर्क्P_५८.५५ //  
यस्यर्क्षस्य पतिर्यो वै ग्रहस्तद्भावितो भयम् /  
तद्देशस्य मुनिश्रेष्ठ ! तदुत्कर्षे शुभागमः // Mअर्क्P_५८.५६ //  
प्रत्येकं देशसामान्यं नक्षत्रग्रहसम्भवम् /  
भयं लोकस्य भवति शोभनं वा द्विजोत्तम // Mअर्क्P_५८.५७ //  
स्वर्क्षैरशोभनैर्जन्तोः सामान्यमिति भीतिदम् /  
ग्रहैर्भवति पीडोत्थमल्पायासमशोभनम् // Mअर्क्P_५८.५८ //  
तथैव शोभनः पाको दुः स्थितैश्च तथा ग्रहैः /  
अल्पोपकाराय नृणां देशज्ञैश्चात्मनो बुधैः // Mअर्क्P_५८.५९ //  
द्रव्ये गोष्ठे ऽथ भृत्येषु सुहृत्सु तनयेषु वा /  
भार्यायाञ्च ग्रहे दुस्थे भयं पुण्यवतां नृणाम् // Mअर्क्P_५८.६० //  
आत्मन्यथाल्पपुण्यानां सर्वत्रैवातिपापिनाम् /  
नैकत्रापि ह्यपापानां भयमस्ति कदाचन // Mअर्क्P_५८.६१ //  
दिग्देशजनसामान्यं नृपसामान्यमात्मजम् /  
नक्षत्रग्रहसामान्यं नरो भुङ्क्ते शुभाशुभम् // Mअर्क्P_५८.६२ //  
परस्पराभिरक्षा च ग्रहादौस्थ्येन जायते /  
एतेभ्य एव विप्रेन्द्र ! शुभहानिस्तथाशुभैः // Mअर्क्P_५८.६३ //  
यदेतत् कूर्मसंस्थानं नक्षत्रेषु मयोदितम् /  
एतत् तु देशसामान्यमशुभं शुभमेव च // Mअर्क्P_५८.६४ //  
तस्माद्विज्ञाय देशर्क्षं ग्रहपीडान्तथात्मनः /  
कुर्वोत शान्तिं मेधावी लोकवादांश्च सत्तम // Mअर्क्P_५८.६५ //  
आकाशाद्देवतानाञ्च दैत्यादीनाञ्च दौर्हृदाः /  
पृथ्व्यां पतन्ति ते लोके लोकवादा इति श्रुताः // Mअर्क्P_५८.६६ //  
तां तथैव बुधः कुर्यात् लोकवादान्न हापयेत् /  
तेषान्तत्करणान्नॄणां युक्तो दुष्टागमक्षयः // Mअर्क्P_५८.६७ //  
शुभोदयं प्रहानिञ्च पापानां द्विजसत्तम /  
प्रज्ञाहानिं प्रकुर्युस्ते द्रव्यादीनाञ्च कुर्वते // Mअर्क्P_५८.६८ //  
तस्माच्छान्तिपरः प्राज्ञो लोकवादरतस्तथा /  
लोकवादांश्च शान्तीश्च ग्रहपीडासु कारयेत् // Mअर्क्P_५८.६९ //  
अद्रोहानुपवासांश्च शस्तं चैत्यादिवन्दनम् /  
जपं होमं तथा दानं स्त्रानं क्रोधादिवर्जनम् // Mअर्क्P_५८.७० //  
अद्रोहः सर्वभूतेषु मैत्रीं कुर्याच्च पण्डितः /  
वर्जयेदसतीं वाचमतिवादांस्तथैव च // Mअर्क्P_५८.७१ //  
ग्रहपूजाञ्च कुर्वोत सर्वपीडासु मानवः /  
एवं शाम्यन्त्यशेषाणि घोराणि द्विजसत्तम // Mअर्क्P_५८.७२ //  
प्रयतानां मनुष्याणां ग्रहर्क्षोत्थान्यशेषतः /  
एष कूर्मो मया ख्यातो भारते भगवान् विभुः // Mअर्क्P_५८.७३ //  
नारायणो ह्यचिन्त्यात्मा यत्र सर्वं प्रतिष्ठितम् /  
तत्र देवाः स्थिताः सर्वे प्रतिनक्षत्रसंश्रयाः // Mअर्क्P_५८.७४ //  
तथा मध्ये हुतवहः पृथ्वी सोमश्च वै द्विज /  
मेषादयस्त्रयो मध्ये मुखे द्वौ मिथुनादिकौ // Mअर्क्P_५८.७५ //  
प्राग्दक्षिणे तथा पादे कर्कसिंहौ व्यवस्थितौ /  
सिंहकन्यातुलाश्चैव कुक्षौ राशैत्रयं स्थितम् // Mअर्क्P_५८.७६ //  
तुलाथ वृश्चिकाश्चोभौ पादे दक्षिणपश्चिमे /  
पृष्ठे च वृश्चिकेनैव सह धन्वी व्यवस्थितः // Mअर्क्P_५८.७७ //  
वायव्ये चास्य वै पादे धनुर्ग्राहादिकं त्रयम् /  
कुम्भमीनौ तथैवास्य उत्तरां कुक्षिमाश्रितौ // Mअर्क्P_५८.७८ //  
मीनमेषौ द्विजश्रेष्ठ ! पादे पूर्वोत्तरे स्थितौ /  
कूर्मे देशास्तथर्क्षाणि देशेष्वेतेषु वै द्विज // Mअर्क्P_५८.७९ //  
राशयश्च तथर्क्षेषु ग्रहराशिष्ववस्थिताः /  
तस्माद् ग्रहर्क्षपीडासु देशपीडां विनिर्दिशेत् // Mअर्क्P_५८.८० //  
तत्र स्त्रात्वा प्रकुर्वोत दानहोमादिकं विधिम् /  
स एष वैष्णवः पादो ब्रह्मा मध्ये ग्रहस्य यः /  
नारायणाख्यो ऽचिन्त्यात्मा कारणं जगतः प्रभुः // Mअर्क्P_५८.८१ //

इति श्रीमार्कण्डेयपुराणे कूर्मनिवेशो नामाष्टपञ्चाशो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





ऊनषष्टितमोऽध्यायः- ५९

मार्कण्डेय उवाच

एवन्तु भारतं वर्षं यथावत् कथितं मुने /  
कृतं त्रेता द्वापरञ्च तथाथिष्यं चतुष्टयम् // Mअर्क्P_५९.१ //  
अत्रैवैतद्युगानान्तु चातुर्वर्ण्यो ऽत्र वै द्विज /  
चत्वारि त्रीणि द्वे चैव तथैकञ्च शरच्छतम् // Mअर्क्P_५९.२ //  
जीवन्त्यत्र नरा ब्रह्मन् ! कृतत्रेतादिके क्रमात् /  
देवकूटस्य पूर्वस्य शैलेन्द्रस्य महात्मनः // Mअर्क्P_५९.३ //  
पूर्वेण यत् स्थितं वर्षं भद्राश्वं तन्निबोध मे /  
श्वेतपर्णश्च नीलश्च शैवालश्चाचलोत्तमः // Mअर्क्P_५९.४ //  
कौरञ्जः पर्णशालाग्रः पञ्चैते तु कुलाचलाः /  
तेषां प्रसूतिरन्ये ये बहवः क्षुद्रपर्वताः // Mअर्क्P_५९.५ //  
तैर्विशिष्टा जनपदा नानारूपाः सहस्रशः /  
ततः कुमुदसंकाशाः शुद्धसानुसुमङ्गलाः // Mअर्क्P_५९.६ //  
इत्येवमादयो ऽन्ये ऽपि शतशो ऽथ सहस्रशः /  
सीता शङ्खावती भद्रा चक्रावर्तादिकास्तथा // Mअर्क्P_५९.७ //  
नद्यो ऽथ बह्व्यो विस्तीर्णाः शीततोयौघवाहिकाः /  
अत्र वर्षे नराः शङ्खशुद्धहेमसमप्रभाः // Mअर्क्P_५९.८ //  
दिव्यसङ्गमिनः पुण्या दशवर्षशतायुषः /  
मन्दोत्तमौ न तेषु स्तः सर्वे ते समदर्शनाः // Mअर्क्P_५९.९ //  
तितिक्षादिभिरष्टाभैः प्रकृत्या ते गुणैर्युताः /  
तत्राप्यश्वशिरा देवश्चतुर्बाहुर्जनार्दनः // Mअर्क्P_५९.१० //  
शिरोहृदयोमेढ्राङ्घ्रिहस्तैश्चाक्षित्रयान्वितः /  
तस्याप्यथैवं विषया विज्ञेया जगतः प्रभोः // Mअर्क्P_५९.११ //  
केतुमालमतो वर्षं निबोध मम पश्चिमम् /  
विशालः कम्बलः कृष्णो जयन्तो हरिपर्वतः // Mअर्क्P_५९.१२ //  
विशोको वर्धमानश्च सप्तैते कुलपर्वताः /  
अन्ये सहस्रशः शैला येषु लोकगणः स्थितः // Mअर्क्P_५९.१३ //  
मौलयस्ते महाकायाः शाकपोतकम्भकाः /  
अङ्गुलप्रमुखाश्चापि वसन्ति शतशो जनाः // Mअर्क्P_५९.१४ //  
ये पिबन्ति महानद्यो वङ्क्षुं श्यामां सकम्बलाम् /  
अमोघां कामिनीं श्यामां तथैवान्याः सहस्रशः // Mअर्क्P_५९.१५ //  
अत्राप्यायुः समं पूर्वैरत्रापि भगवान् हरिः /  
वराहरूपी पादास्यहृत्पृष्ठपार्श्वतस्तथा // Mअर्क्P_५९.१६ //  
त्रिनक्षत्रयुते देशे नक्षत्राणि शुभानि च /  
इत्येतत् केतुमालन्ते कथितं मुनिसत्तम // Mअर्क्P_५९.१७ //  
अतः परं कुरून् वक्ष्ये निबोधेह ममोत्तरान् /  
तत्र वृक्षा मधुफला नित्यपुष्पफलोपगाः // Mअर्क्P_५९.१८ //  
वस्त्राणि च प्रसूयन्ते फलेष्वाभरणानि च /  
सर्वकामप्रदास्ते हि सर्वकामफलप्रदाः // Mअर्क्P_५९.१९ //  
भूमिर्मणिमयी वायुः सुगन्धः सर्वदा सुखः /  
जायन्ते मानवास्तत्र देवलोकपरिच्युताः // Mअर्क्P_५९.२० //  
मिथुनानि प्रसूयन्ते समकालस्थितानि वै /  
अन्योन्यमनुरक्तानि चक्रवाकोपमानि च // Mअर्क्P_५९.२१ //  
चतुर्दशसहस्राणि तेषां सार्धानि वै स्थितिः /  
चन्द्रकान्तश्च शैलेन्द्रः सूर्यकान्तस्तथापरः // Mअर्क्P_५९.२२ //  
तस्मिन् कुलाचलौ वर्षे तन्मध्ये च महानदी /  
भद्रसोमा प्रयात्युर्व्यां पुण्यामलजलौघिनी // Mअर्क्P_५९.२३ //  
सहस्रशस्तथैवान्या नद्यो वर्षे ऽपि चोत्तरे /  
तथान्याः क्षीरवाहिन्यो घृतवाहिन्य एव च // Mअर्क्P_५९.२४ //  
दध्नो ह्रदास्तथा तत्र तथान्ये चानुपर्वताः /  
अमृतास्वादकल्पानि फलानि विविधानि च // Mअर्क्P_५९.२५ //  
वनेषु तेषु वर्षेषु शतशो ऽथ सहस्रशः /  
तत्रापि भगवान् विष्णुः प्राक्शिरा मत्स्यरूपवान् // Mअर्क्P_५९.२६ //  
विभक्तो नवधा विप्र ! नक्षत्राणां त्रयं त्रयम् /  
दिशस्तथापि नवधा विभक्ता मुनिसत्तम // Mअर्क्P_५९.२७ //  
चन्द्रद्वीपः समुद्रे च भद्रद्वीपस्तथापरः /  
तत्रापि पुण्यो विख्यातः समुद्रान्तर्महामुने // Mअर्क्P_५९.२८ //  
इत्येतत् कथितं ब्रह्मन् ! कुरुवर्षं मयोत्तरम् /  
शृणु किंपुरुषादीनि वर्षाणि गदतो मम // Mअर्क्P_५९.२९ //

इति श्रीमार्कण्डेयपुराणेठौत्तरकुरुकथनंऽ नामैकोनषष्टितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





षष्टितमोऽध्यायः- ६०

मार्कण्डेय उवाच

यत्तु किम्पुरुषं वर्षं तत् प्रवक्ष्याम्यहं द्विज /  
यत्रायुर्दशसाहस्त्रं पुरुषाणां वपुष्मताम् // Mअर्क्P_६०.१ //  
अनामया ह्यशोकाश्च नरा यत्र तथा स्त्रियः /  
प्लक्षः षण्डश्च तत्रोक्तः सुमहान्नन्दनोपमः // Mअर्क्P_६०.२ //  
तस्य ते वै फलरसं पिबन्तः पुरुषाः सदा /  
स्थिरयौवननिष्पन्नाः स्त्रियश्चोत्पलगन्धिकाः // Mअर्क्P_६०.३ //  
अतः परं किंपुरुषाद्धरिवर्षं प्रचक्ष्यते /  
महारजतसङ्काशा जायन्ते तत्र मानवाः // Mअर्क्P_६०.४ //  
देवलोकच्युताः सर्वे देवरूपाश्च सर्वशः /  
हरिवर्षे नराः सर्वे पिबन्तीक्षुरसं शुभम् // Mअर्क्P_६०.५ //  
न जरा बाधते तत्र न जीर्यन्ते च कर्हिचित् /  
तावन्तमेव ते कालं जीवन्त्यथ निरामयाः // Mअर्क्P_६०.६ //  
मेरुवर्षं मया प्रोक्तं मध्यमं यदिलावृतम् /  
न तत्र सूर्यस्तपति न ते जीर्यन्ति मानवाः // Mअर्क्P_६०.७ //  
लभन्ते नात्मलाभञ्च रश्मयश्चन्द्रसूर्ययोः /  
नक्षत्राणां ग्रहाणाञ्च मेरोस्तत्र परा द्युतिः // Mअर्क्P_६०.८ //  
पद्मप्रभाः पद्मगन्धा जम्बूफलरसाशिनः /  
पद्मपत्रायताक्षास्तु जायन्ते तत्र मानवाः // Mअर्क्P_६०.९ //  
वर्षाणान्तु सहस्राणि तत्राप्यायुस्त्रयोदश /  
सरावाकारसंस्तारो मेरुमध्ये इलावृते // Mअर्क्P_६०.१० //  
मेरुस्तत्र महाशैलस्तदाख्यातमिलावृतम् /  
रम्यकं वर्षमस्माच्च कथयिष्ये निबोध तत् // Mअर्क्P_६०.११ //  
वृक्षस्तत्रापि चोत्तुङ्गो न्यग्रोधो हरितच्छदः /  
तस्यापि ते फलरसं पिबन्तो वर्तयन्ति वै // Mअर्क्P_६०.१२ //  
वर्षायुतायुषस्तत्र नरास्तत्फलभोगिनः /  
रतिप्रधानविमला जरादौर्गन्ध्यवर्जिताः // Mअर्क्P_६०.१३ //  
तस्मादथोत्तरं वर्षं नाम्ना ख्यातं हिरण्मयम् /  
हिरण्वती नदी यत्र प्रभूतकमलोज्ज्वला // Mअर्क्P_६०.१४ //  
महाबलाः सतेजस्का जायन्ते तत्र मानवाः /  
महाकाया महासत्त्वा धनिनः प्रियदर्शनाः // Mअर्क्P_६०.१५ //

इति श्रीमार्कण्डेयपुराणेठकिंपुरुषादिवर्षवर्णनम् ऽ नाम षष्टितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





एकषष्टितमोऽध्यायः- ६१

क्रौष्टुकिरुवाच

कथितं भवता सम्यग् यत् पृष्टो ऽसि महामुने /  
भूसमुद्रादिसंस्थानं प्रमाणानि तथा ग्रहाः // Mअर्क्P_६१.१ //  
तेषाञ्चैव प्रमाणञ्च नक्षत्राणाञ्च संस्थितिः /  
भूरादयस्तथा लोकाः पातालान्यखिलान्यपि // Mअर्क्P_६१.२ //  
स्वायम्भुवं तथा ख्यातं मुने ! मन्वन्तरं मम /  
तदन्तराण्यहं श्रोतुमिच्छे मन्वन्तराणि वै /  
मन्वन्तराधिपान् देवानृषींस्तत्तनयान्नृपान् // Mअर्क्P_६१.३ //

मार्कण्डेय उवाच

मन्वन्तरं मयाख्यातं तव स्वायम्भुवं च यत् /  
स्वारोचिषाख्यमन्यत् तु शृणु तस्मादनन्तरम् // Mअर्क्P_६१.४ //  
कश्चिद् द्विजातिप्रवरः पुरे ऽभूदरुणास्पदे /  
वरुणायास्तटे विप्रो रूपेणात्यश्विनावपि // Mअर्क्P_६१.५ //  
मृदुस्वभावः सद्वृत्तो वेदवेदाङ्गपारगः /  
सदातिथिप्रियो रात्रावागतानां समाश्रयः // Mअर्क्P_६१.६ //  
तस्य बुद्धिरियं त्वासीदहं पश्ये वसुन्धराम् /  
अतिरम्यवनोद्यानां नानानगरशोभिताम् // Mअर्क्P_६१.७ //  
अथागतो/ञतिथिः कश्चित् कदाचित्तस्य वेश्मनि /  
नानौषधिप्रभावज्ञो मन्त्रविद्याविशारदः // Mअर्क्P_६१.८ //  
अभ्यर्थितस्तु तेनासौ श्रद्धापूतेन चेतसा /  
तस्याचख्यौ स देशांश्च रम्याणि नगराणि च // Mअर्क्P_६१.९ //  
वनानि नद्यः शैलांश्च पुण्यान्यायतनानि च /  
स ततो विस्मयाविष्टः प्राह तं द्विजसत्तमम् // Mअर्क्P_६१.१० //  
अनेकदेशदर्शित्वेनातिश्रमसमन्वितः /  
त्वं नातिवृद्धो वयसा नातिवृत्तश्च यौवनात् /  
कथमल्पेन कालेन पृथिवीमटसि द्विज // Mअर्क्P_६१.११ //

ब्राह्मण उवाच

मन्त्रौषधिप्रभावेण विप्राप्रतिहता गतिः /  
योजनानां सहस्रं हि दिनार्धेन व्रजाम्यम् // Mअर्क्P_६१.१२ //

मार्कण्डेय उवाच

ततः स विप्रस्तं भूयः प्रत्युवाचेदमादरात् /  
श्रद्धधानो वचस्तस्य ब्राह्मणस्य विपश्चितः // Mअर्क्P_६१.१३ //  
मम प्रसादं भगवन् ! कुरु मन्त्रप्रभावजम् /  
द्रष्टुमेतां मम महीमतीवेच्छा प्रवर्तते // Mअर्क्P_६१.१४ //  
प्रादात् स ब्राह्मणश्चास्मै पादलेपमुदारधीः /  
अभिमन्त्रयामास दिशं तेनाख्याताञ्च यत्नतः // Mअर्क्P_६१.१५ //  
तेनानुलिप्तपादो ऽथ स द्विजो द्विजसत्तम /  
हिमवन्तमगाद् द्रष्टुं नानाप्रस्त्रवणान्वितम् // Mअर्क्P_६१.१६ //  
सहस्रं योजनानां हि दिनार्धेन व्रजामि यत् /  
आयास्यामीति सञ्चिन्त्य तदर्धेनापरेण हि // Mअर्क्P_६१.१७ //  
सम्प्राप्तो हिमवत्पृष्ठं नातिश्रान्ततनुर्द्विज /  
विचचार ततस्तत्र तुहिनाचलभूतले // Mअर्क्P_६१.१८ //  
पादाक्रान्तेन तस्याथ तुहिनेन विलीयता /  
प्रक्षालितः पादलेपः परमौषधिसम्भः // Mअर्क्P_६१.१९ //  
ततो जडगतिः सो ऽथ इतश्चेतश्च पर्यटन् /  
ददर्शातिमनोज्ञानि सानूनि हिमभूभृतः // Mअर्क्P_६१.२० //  
सिद्धगन्धर्वजुष्टानि किन्नराभिरतानि च /  
क्रीडाविहाररम्याणि देवादीनामितस्ततः // Mअर्क्P_६१.२१ //  
दिव्याप्सरोगणशतैराकीर्णान्यवलोकयन् /  
नातृप्यत द्विजश्रेष्ठः प्रोद्भूतपुलको मुने // Mअर्क्P_६१.२२ //  
क्वचित् प्रस्त्रवणाद् भ्रष्टजलपातमनोरमम् /  
प्रनृत्यच्छिखिकेकाभिरन्यतश्च निनादितम् // Mअर्क्P_६१.२३ //  
दात्यूहकोयष्टिकाद्यैः क्वचिच्चातिमनोहरैः /  
पुंस्कोकिलकलालापैः श्रुतिहारिभिरन्वितम् // Mअर्क्P_६१.२४ //  
प्रफुल्लतरुगन्धेन वासितानिलवीजितम् /  
मुदा युक्तः स ददृशे हिमवन्तं महागिरिम् // Mअर्क्P_६१.२५ //  
दृष्ट्वा चैतं द्विजसुतो हिमवन्तं महाचलम् /  
श्वो द्रक्ष्यामीति संचिन्त्य मतिञ्चक्रे गृहं प्रति // Mअर्क्P_६१.२६ //  
विभ्रष्टपादलेपो ऽथ चिरेण जडितक्रमः /  
चिन्तयामास किमिदं मयाज्ञानादनुष्ठितम् // Mअर्क्P_६१.२७ //  
यदि प्रलेपो नष्टो मे विलीनो हिमवारिणा /  
शैलो ऽतिदुर्गमश्चायं दूरञ्चाहमिहागतः // Mअर्क्P_६१.२८ //  
प्रयास्यामि क्रियाहानिमग्निशुश्रूषणादिकम् /  
कथमत्र करिष्यामि सङ्कटं महदागतम् // Mअर्क्P_६१.२९ //  
इदं रम्यमिदं रम्यमित्यस्मिन् वरपर्वते /  
शक्तदृष्टिरहं तृप्तिं न यास्ये ऽब्दशतैरपि // Mअर्क्P_६१.३० //  
किन्नराणां कलालापाः समन्ताच्छ्रोत्रहारिणः /  
प्रफुल्लतरुगन्धांश्च घ्राणमत्यन्तमृच्छति // Mअर्क्P_६१.३१ //  
सुखस्पर्शस्तथा वायुः फलानि रसवन्ति च /  
हरन्ति प्रसभं चेतो मनोज्ञानि सरांसि च // Mअर्क्P_६१.३२ //  
एवं गते तु पश्येयं यदि कञ्चित् तपोनिधिम् /  
स ममोपदिशेन्मार्गं गमनाय गृहं प्रति // Mअर्क्P_६१.३३ //

मार्कण्डेय उवाच

स एवं चिन्तयन् विप्रो बभ्राम च हिमाचले /  
भ्रष्टपादौषधिबलो वैक्लवं परमं गतः // Mअर्क्P_६१.३४ //  
तं ददर्श भ्रमन्तञ्च मुनिश्रेष्ठं वरूथिनी /  
वराप्सरा महाभागा मौलेया रूपशालिनी // Mअर्क्P_६१.३५ //  
तस्मिन् दृष्टे ततः साभूद् द्विजवर्ये वरूथिनी /  
मदनाकृष्टहृदया सानुरागा हि तत्क्षणात् // Mअर्क्P_६१.३६ //  
चिन्तयामास को न्वेष रमणीयतमाकृतिः /  
सफलं मे भवेज्जन्म यदि मां नावमन्यते // Mअर्क्P_६१.३७ //  
अहो ऽस्य रूपमाधुर्यमहो ऽस्य ललिता गतिः /  
अहो गम्भीरता दृष्टेः कुतो ऽस्य सदृशो भुवि // Mअर्क्P_६१.३८ //  
दृष्टा देवास्तथा दैत्याः सिद्धगन्धर्वपन्नगाः /  
कथमेको ऽपि नास्त्यस्य तुल्यरूपो महात्मनः // Mअर्क्P_६१.३९ //  
यथाहमस्मिन्मय्येष सानुरागस्तथा यदि /  
भवेदत्र मया कार्यस्तत्कृतः पुण्यसञ्चयः // Mअर्क्P_६१.४० //  
यद्येष मयि सुस्त्रिग्धां दृष्टिमद्य निपातयेत् /  
कृतपुण्या न मत्तो ऽन्या त्रैलोक्ये वनिता ततः // Mअर्क्P_६१.४१ //

मार्कण्डेय उवाच

एवं सञ्चिन्तयन्ती सा दिव्ययोषित् स्मरातुरा /  
आत्मानं दर्शयामास कमनीयतराकृतिम् // Mअर्क्P_६१.४२ //  
तान्तु दृष्ट्वा द्विजसुतश्चारुरूपां वरूथिनीम् /  
सोपचारं समागम्य वाक्यमेतदुवाच ह // Mअर्क्P_६१.४३ //  
का त्वं कमलगर्भाभे कस्य किं वानुतिष्ठसि /  
ब्राह्मणो ऽहमिहायातो नगरादरुणास्पदात् // Mअर्क्P_६१.४४ //  
पादलेपो ऽत्र मे ध्वस्तो विलीनो हिमवारिणा /  
यस्यानुभावादत्राहमागतो मदिरेक्षणे // Mअर्क्P_६१.४५ //

वरूथिन्युवाच

मौलेयाहं महाभागा नाम्ना ख्याता वरूथिनी /  
विचरामि सदैवात्र रमणीये महाचले // Mअर्क्P_६१.४६ //  
साहं त्वद्दर्शनाद्विप्र ! कामवक्तव्यताङ्गता /  
प्रशाधि यन्मया कार्यं त्वदधीनास्मि साम्प्रतम् // Mअर्क्P_६१.४७ //

ब्राह्मण उवाच

येनोपायेन गच्छेयं निजगेहं शुचिस्मिते /  
तन्ममाचक्ष्व कल्याणि हानिर्नो ऽखिलकर्मणाम् // Mअर्क्P_६१.४८ //  
नित्यनैमित्तिकानान्तु महाहानिर्द्विजन्मनः /  
भवत्यतस्त्वं हे भद्रे ! मामुद्धर हिमालयात् // Mअर्क्P_६१.४९ //  
प्रशस्यते न प्रवासो ब्राह्मणानां कदाचम /  
अपराद्धं न मे भीरु देशदर्शनकौतुकम् // Mअर्क्P_६१.५० //  
सतो गृहे द्विजाग्र्यस्य निष्पत्तिः सर्वकर्मणाम् /  
नित्यनैमित्तिकानाञ्च हानिरेवं प्रवासिनः // Mअर्क्P_६१.५१ //  
सा त्वं किं बहुनोक्तेन तथा कुरु यशस्विनि /  
यथा नास्तं गेत सूर्ये पश्यामि निजमालयम् // Mअर्क्P_६१.५२ //

वरूथिन्युवाच

मैवं ब्रूहि महाभाग ! मा भूत्स दिवसो मम /  
मां परित्यज्य यत्र त्वं निजगेहमुपैष्यसि // Mअर्क्P_६१.५३ //  
अहो रम्यतरः स्वर्गो न यतो द्विजनन्दन /  
अतो वयं परित्यज्य तिष्ठामो ऽत्र सुरालयम् // Mअर्क्P_६१.५४ //  
स त्वं सह मया कान्त ! कान्ते ऽत्र तुहिनाचले /  
रममाणो न मर्त्यानां बान्धवानां स्मरिष्यसि // Mअर्क्P_६१.५५ //  
स्त्रजो वस्त्राण्यलङ्कारान् भोगभोज्यानुलेपनम् /  
दास्याम्यत्र तथाहन्ते स्मरेण वशगा हृता // Mअर्क्P_६१.५६ //  
वीणावेणुस्वनं गीतं किन्नराणां मनोरमम् /  
अङ्गाह्लादकरो वायुरुष्णान्नमुदकं शुचि // Mअर्क्P_६१.५७ //  
मनोभिलषिता शय्या सुगन्धमनुलेपनम् /  
इहासतो महाभाग गृहे किन्ते निजे ऽधिकम् // Mअर्क्P_६१.५८ //  
इहासतो नैव जरा कदाचित्ते भविष्यति /  
त्रिदशानामियं भूमिर्यौवनोपचयप्रदा // Mअर्क्P_६१.५९ //  
इत्युक्त्वा सानुरागा सा सहसा कमलेक्षणा /  
आलिलिङ्ग प्रसीदेति वदन्ती कलमुन्मनाः // Mअर्क्P_६१.६० //

ब्राह्मण उवाच

मा मां स्प्राक्षीर्व्रजान्यत्र दुष्टे यः सदृशस्तव /  
मयान्यथा याचिता त्वमन्यथैवाप्युपैषि माम् // Mअर्क्P_६१.६१ //  
सायं प्रातर्हुतं हव्यं लोकान् यच्छति शाश्वतान् /  
त्रैलोक्यमेतदखिलं मूढे इव्ये प्रतिष्ठितम् // Mअर्क्P_६१.६२ //

वरूथिन्युवाच

किं ते नाहं प्रिया विप्र ! रमणीयो न किं गिरिः /  
गन्धर्वान् किन्नरादींश्च त्यक्त्वाभीष्टो हि कस्तव // Mअर्क्P_६१.६३ //  
निजमालयमप्यस्माद्भवान् यास्यत्यसंशयम् /  
स्वल्पकालं मया सार्धं भुङ्क्षव भोगान् सुदुर्लभान् // Mअर्क्P_६१.६४ //

ब्राह्मण उवाच

अष्टावात्मगुणा ये हि तेषामादौ दया द्विज /  
तां करोषि कथं न त्वं मयि सद्धर्मपालक // Mअर्क्P_६१.६६ //  
त्वद्विमुक्ता न जीवामि तथा प्रीतिमती त्वयि /  
नैतद्वदाम्यहं मिथ्या प्रसीद कुलनन्दन // Mअर्क्P_६१.६७ //

ब्राह्मण उवाच

यदि प्रीतिमती सत्यं नोपचाराद्ब्रवीषि माम् /  
तदुपायं समाचक्ष्व येन यामि स्वमालयम् // Mअर्क्P_६१.६८ //

वरूथिन्युवाच

निजमालयमप्यस्माद्भवान् यास्यत्यसंशयम् /  
स्वल्पकालं मया सार्धं भुङ्क्ष्व भोगान् सुदुर्लभान् // Mअर्क्P_६१.६९ //

ब्राह्मण उवाच

न भोगार्थाय विप्राणां शस्यते हि वरूथिनी /  
इह क्लेशाय विप्राणां चेष्टा प्रेत्याफलप्रदा // Mअर्क्P_६१.७० //

वरूथिन्युवाच

सन्त्राणं म्रियमाणाया मम कृत्वा परत्र ते /  
पुण्यस्यैव फलं भावि भोगाश्चान्यत्र जन्मनि // Mअर्क्P_६१.७१ //  
एवं च द्वयमप्यत्र तवोपचयकारणम् /  
प्रत्याख्यानादहं मृत्युं त्वञ्च पापमवाप्स्यसि // Mअर्क्P_६१.७२ //

ब्राह्मण उवाच

परस्त्रियं नाभिलषेदित्युचुर्गुरवो मम /  
तेन त्वां नाभिवाञ्छामि कामं विलप शुष्य वा // Mअर्क्P_६१.७३ //

मार्कण्डेय उवाच

इत्युक्त्वा स महाभागः स्पृष्ट्वापः प्रयतः शुचिः /  
प्राहेदं प्रणिपत्याग्निं गार्हपत्यमुपांशुना // Mअर्क्P_६१.७४ //  
भगवन् ! गार्हपत्याग्ने योनिस्त्वं सर्वकर्मणाम् /  
त्वत्त आहवनीयो ऽग्निर्दक्षिणाग्निश्च नान्यतः // Mअर्क्P_६१.७५ //  
युष्मदाप्यायनाद् देवा वृष्टिशस्यादिहेतवः /  
भवन्ति शस्यादखिलं जगद्भवति नान्यतः // Mअर्क्P_६१.७६ //  
एवं त्वत्तो भवत्येतद्येन सत्येन वै जगत् /  
तथाहमद्य स्वं गेहं पश्येयं सति भास्करे // Mअर्क्P_६१.७७ //  
यथा वै वैदिकं कर्म स्वकाले नोज्झितं मया /  
तेन सत्येन पश्येयं गृहस्थो ऽद्य दिवाकरम् // Mअर्क्P_६१.७८ //  
यथा च न परद्रव्ये परदारे च मे मतिः /  
कदाचित् साभिलाषाभूत्तथैतत् सिद्धिमेतु मे // Mअर्क्P_६१.७९ //

इति श्रीमार्कण्डेयपुराणेठब्राह्मणवाक्यम्ऽ नामैकषष्टितमो ऽध्यायः





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्विषष्टितमोऽध्यायः- ६२

मार्कण्डेय उवाच

एवन्तु वदतस्तस्य द्विजपुत्रस्य पावकः /  
गार्हपत्यः शरीरे तु सन्निधानमथाकरोत् // Mअर्क्P_६२.१ //  
तेन चाधिष्ठितः सो ऽथ प्रभामण्डलमध्यगः /  
व्यदीपयत तं देशं मूर्तिमानिव हव्यवाट् // Mअर्क्P_६२.२ //  
तस्यास्तु सुतरां तत्र तादृग्रूपे द्विजन्मनि /  
अनुरागो ऽभवद्विप्रं पश्यन्त्या देवयोषितः // Mअर्क्P_६२.३ //  
ततः सो ऽधिष्ठितस्तेन हव्यवाहेन तत्क्षणात् /  
यथापूर्वं तथा गन्तुं प्रवृत्तो द्विजनन्दनः // Mअर्क्P_६२.४ //  
जगाम च त्वरायुक्तस्तया देव्या निरीक्षितः /  
आदृष्टिपातात्तन्वङ्ग्या निश्वासोत्कम्पिकन्धरम् // Mअर्क्P_६२.५ //  
ततः क्षणेनैव तदा निजगेहमवाप्य सः /  
यथाप्रोक्तं द्विजश्रेष्ठश्चकार सकलाः क्रियाः // Mअर्क्P_६२.६ //  
अथ सा चारुसर्वाङ्गी तत्रासक्तात्ममानसा /  
निश्वासपरमा निन्ये दिनशेषं तथा निशाम् // Mअर्क्P_६२.७ //  
निश्वसन्त्यनवद्याङ्गी हाहेति रुदती मुहुः /  
मन्दभाग्येति चात्मानं निनिन्द मदिरेक्षणा // Mअर्क्P_६२.८ //  
न विहारे न चाहारे रमणीये न वा वने /  
न कन्दरेषु रम्येषु सा बबन्ध तदा रतिम् // Mअर्क्P_६२.९ //  
चकार रममाणे च चक्रवाकयुगे स्पृहाम् /  
मुक्ता तेन वरारोहा निनिन्द निजयौवनम् // Mअर्क्P_६२.१० //  
क्वागताहमिमं शैलं दुष्टदैवबलात्कृता /  
क्व च प्राप्तः स मे दृष्टेर्गोचरं तादृशो नरः // Mअर्क्P_६२.११ //  
यद्यद्य स महाभागो न मे सङ्गमुपैष्यति /  
तत्कामाग्निरवश्यं मां क्षपयिष्यति दुः सहः // Mअर्क्P_६२.१२ //  
रमणीयमभूद्यत्तत्पुंस्कोकिलनिनादितम् /  
तेन हीनन्तदेवैतद्दहतीवाद्य मामलम् // Mअर्क्P_६२.१३ //

मार्कण्डेय उवाच

इत्थं सा मदनाविष्टा जगाम मुनिसत्तम /  
ववृधे च तदा रागस्तस्यास्तस्मिन् प्रतिक्षणम् // Mअर्क्P_६२.१४ //  
कलिर्नाम्ना तु गन्धर्वः सानुरागो निराकृतः /  
तया पूर्वमभूत्सो ऽथ तदवस्थां ददर्श ताम् // Mअर्क्P_६२.१५ //  
स चिन्तयामास तदा किं न्वेषा गजगामिनी /  
निश्वासपवनम्लाना गिरावत्र वरूथिनी // Mअर्क्P_६२.१६ //  
मुनिशापक्षता किंनु केनचित् किं विमानिता /  
वाष्पवारिपरिक्लिन्नमियन्धत्ते यतो मुखम् // Mअर्क्P_६२.१७ //  
ततः स दध्यौ सुचिरं तमर्थं कौतुकात् कलिः /  
ज्ञातवांश्च प्रभावेण समाधेः स यथातथम् // Mअर्क्P_६२.१८ //  
पुनः स चिन्तयामास तद्विज्ञाय मुनेः कलिः /  
ममोपपादितं साधु भाग्यैरेतत्पुराकृतैः // Mअर्क्P_६२.१९ //  
मयैषा सानुरागेण बहुशः प्रार्थिता सती /  
निराकृतवती सेयमद्य प्राप्या भविष्यति // Mअर्क्P_६२.२० //  
मानुषे सानुरागेयं तत्र तद्रूपधारिणि /  
रंस्यते मय्यसन्दिग्धं किं कालेन करोमि तत् // Mअर्क्P_६२.२१ //

मार्कण्डेय उवाच

आत्मप्रभावेण ततस्तस्य रूपं द्विजन्मनः /  
कृत्वा चचार यत्रास्ते निषण्णा सा वरूथिनी // Mअर्क्P_६२.२२ //  
सा तं दृष्ट्वा वरारोहा किञ्चिदुत्फुल्ललोचना /  
समेत्य प्राह तन्वङ्गी प्रसीदेति पुनः पुनः // Mअर्क्P_६२.२३ //  
त्वया त्यक्ता न सन्देहः परित्यक्ष्यामि जीवितम् /  
तत्राधर्मः कष्टतरः क्रियालोपो भविष्यति // Mअर्क्P_६२.२४ //  
मया समेत्य रम्ये ऽस्मिन् महाकन्दरकन्दरे /  
मत्परित्राणजं धर्ममवश्यं प्रतिपत्स्यसे // Mअर्क्P_६२.२५ //  
आयुषः सावशेषं मे नृनमस्ति महामते /  
निवृत्तस्तेन नूनं त्वं हृदयाह्लादकारकः // Mअर्क्P_६२.२६ //

कलिरुवाच  
किं करोमि क्रियाहानिर्भवत्यत्र सतो मम /  
त्वमप्येवंविधं वाक्यं ब्रवीषि तनुमध्यमे // Mअर्क्P_६२.२७ //  
तदहं सङ्कटं प्राप्तो यद्ब्रवीमि करोषि तत् /  
यदि स्यात् सङ्गमो मे ऽद्य भवत्या सह नान्यथा // Mअर्क्P_६२.२८ //

वरूथिनी उवाच

प्रसीद यद्ब्रवीषि त्वं तत्करोमि न ते मृषा /  
ब्रवीम्येतदनाशङ्कं यत्ते कार्यं मयाधुना // Mअर्क्P_६२.२९ //

कलिरुवाच

नाद्य संभोगसमये द्रष्टव्यो ऽहं त्वया वने /  
निमीलिताक्ष्याः संसर्गस्तव सुभ्रु मया सह // Mअर्क्P_६२.३० //

वरूथिन्युवाच

एवं भवतु भद्रन्ते यथेच्छसि तथास्तु तत् /  
मया सर्वप्रकारं हि वशे स्थेयं तवाधुना // Mअर्क्P_६२.३१ //

इति श्रीमार्कण्डेयपुराणे स्वारोचिषे मन्वन्तरे द्विषष्टितमो ऽध्यायः /





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




त्रिषष्टितमोऽध्यायः- ६३

मार्कण्डेय उवाच

ततः सह तथा सो ऽथ रराम गिरिसानुषु /  
फुल्लकाननहृद्येषु मनोज्ञेषु सरः सु च // Mअर्क्P_६३.१ //  
कन्दरेषु च रम्येषु निम्नगापुलिनेषु च /  
मनोज्ञेषु तथान्येषु देशेषु मुदितो द्विज // Mअर्क्P_६३.२ //  
वह्निनाधिष्ठितस्यासीद् यद्रूपन्तस्य तेजसा /  
अचिन्तयद्भोगकाले निमीलितविलोचना // Mअर्क्P_६३.३ //  
ततः कालेन सा गर्भमवाप मुनिसत्तम /  
गन्धर्ववीर्यतो रूपचिन्तनाच्च द्विजन्मनः // Mअर्क्P_६३.४ //  
तां गर्भधारिणीं सो ऽथ सान्त्वयित्वा वरूथिनीम् /  
विप्ररूपधरो यातस्तया प्रीत्या विसर्जितः // Mअर्क्P_६३.५ //  
जज्ञे स बालो द्युतिमान ज्वलन्निव विभावसुः /  
स्वरोचिभैर्यथा सूर्यो भासयन् सकला दिशः // Mअर्क्P_६३.६ //  
स्वरोचिभिर्यतो भाति भास्वानिव स बालकः /  
ततः स्वरोचिरित्येवं नाम्ना ख्यातो बभूत सः // Mअर्क्P_६३.७ //  
ववृधे च महाभागो वयसानुदिनन्तथा /  
गुणौघैश्च यथा बालः कलाभिः शशलाञ्छनः // Mअर्क्P_६३.८ //  
स जग्राह धनुर्वेदं वेदांश्चैव यथाक्रमम् /  
विद्याश्चैव महाभागस्तदा यौवनगोचरः // Mअर्क्P_६३.९ //  
मन्दराद्रौ कदाचित् स विचरंश्चारुचेष्टितः /  
ददर्शैकां तदा कन्यां गिरिप्रस्थे भयातुराम् // Mअर्क्P_६३.१० //  
त्रायस्वेति निरीक्ष्यैनं सा तदा वाक्यमब्रवीत् /  
मा भैषीरिति स प्राह भयविप्लुतलोचनाम् // Mअर्क्P_६३.११ //  
किमेतदिति तेनोक्ते वीरवाक्ये महात्मना /  
ततः सा कथयामास श्वासाक्षेपप्लुताक्षरम् // Mअर्क्P_६३.१२ //

कन्योवाच

अहमिन्दीवराख्यस्य सुता विद्याधरस्य वै /  
नाम्ना मनोरमा जाता सुतायां मरुधन्वनः // Mअर्क्P_६३.१३ //  
मन्दारविद्याधरजा सखी मम विभावरी /  
कलावती चाप्यपरा सुता पारस्य वै मुनेः // Mअर्क्P_६३.१४ //  
ताभ्यां सह मया यातं कैलासतटमुत्तमम् /  
तत्र दृष्टो मुनिः कश्चित्तपसातिकृशाकृतिः // Mअर्क्P_६३.१५ //  
क्षुत्क्षामकण्ठो निस्तेजा दूरपाताक्षितारकः /  
मयावहसितः क्रुद्धः स तदा मां शशाप ह // Mअर्क्P_६३.१६ //  
क्षामक्षामस्वरः किञ्चित्कल्पिताधरपल्लवः /  
त्वयावहसितो यस्मादनार्ये दुष्टतापसि // Mअर्क्P_६३.१७ //  
तस्मात् त्वामचिरेणैव राक्षसो ऽभिभविष्यसि /  
दत्ते शापे मत्सखीभ्यां स तु निर्भत्सितो मुनिः // Mअर्क्P_६३.१८ //  
धिक् ते ब्राह्मण्यमक्षान्त्या हृतन्ते निखिलन्तपः /  
अमर्षणैर्धर्षितो ऽसि तपसा नातिकर्षितः // Mअर्क्P_६३.१९ //  
क्षान्त्यास्पदं वै ब्राह्मण्यं क्रोधसंयमनन्तपः /  
एतच्छ्रुत्वा ददौ शापं तयोरप्यमितद्युतिः // Mअर्क्P_६३.२० //  
एकस्याः कुष्ठमङ्गेषु भाव्यन्यस्यास्तथा क्षयः /  
तयोस्तथैव तज्जातं यथोक्तं तेन तत्क्षणात् // Mअर्क्P_६३.२१ //  
ममाप्येवं महद्रक्षः समुपैति पदानुगम् /  
न शृणोषि महानादं तस्यादूरे ऽपि गर्जतः // Mअर्क्P_६३.२२ //  
तृतीयमद्य दिवसं यन्मे पृष्ठन्न मुञ्चति /  
अस्त्रग्रामस्य सर्वस्य हृदज्ञाहमद्य ते // Mअर्क्P_६३.२३ //  
ते प्रयच्छामि मां रक्ष रक्षसो ऽस्मान्महामते /  
प्रादात् स्वायम्भुवस्यादौ स्वयं रुद्रः पिनाकधृक् // Mअर्क्P_६३.२४ //  
स्वायम्भुवो वसिष्ठाय सिद्धवर्याय दत्तवान् /  
तेनापि दत्तं मन्मातुः पित्रे चित्रायुधाय वै // Mअर्क्P_६३.२५ //  
प्रादादौद्वाहिकं सो ऽपि मत्पित्रे श्वशुरः स्वयम् /  
मयापि शिक्षितं वीर ! सकाशाद् बालया पितुः // Mअर्क्P_६३.२६ //  
हृदयं सकलास्त्राणामशेषरिपुनाशनम् /  
तदिदं गृह्यतां शीघ्रमशेषास्त्रपरायणम् // Mअर्क्P_६३.२७ //  
ततो जहि दुरात्मानमेनं राक्षसमागतम् // Mअर्क्P_६३.२८ //

मार्कण्डेय उवाच

तथैत्युक्ते ततस्तेन वार्युपस्पृश्य तस्य तत् /  
अस्त्राणां हृदयं प्रादात् सरहस्यनिवर्तनम् // Mअर्क्P_६३.२९ //  
एतस्मिन्नन्तरे रक्षस्तत्तदा भीषणाकृति /  
नर्दमानं महानादमाजगाम त्वरान्वितम् // Mअर्क्P_६३.३० //  
मयाभिभूता किं त्राणमुपैषि द्रुतमेहि मे /  
भक्षामि किञ्चिरेणेति ब्रुवाणं तं ददर्श सः // Mअर्क्P_६३.३१ //  
स्वरोचिश्चिन्तयामास दृष्ट्वा तं समुपागतम् /  
गृह्णात्वेष वचः सत्यं तस्यास्त्विति महामुनेः // Mअर्क्P_६३.३२ //  
जग्राह समुपेत्यैनां त्वरया सो ऽपि राक्षसः /  
त्राहि त्राहीति करुणं विलपन्तीं सुमध्यमाम् // Mअर्क्P_६३.३३ //  
ततः स्वरोचिः संक्रुद्धश्चण्डास्त्रमतिभैरवम् /  
दृष्ट्यां निवेश्य तद्रक्षो ददर्शानिमिषेक्षणः // Mअर्क्P_६३.३४ //  
तदाभिभूतः स तदा तामुत्सृज्य निशाचरः /  
प्रसीद शाम्यतामस्त्रं श्रूयताञ्चेत्यभाषत // Mअर्क्P_६३.३५ //  
मोक्षितोषऽहं त्वया शापादतिघोरान्महाद्युते /  
प्रदत्तादतितीव्रेण ब्रह्ममित्रेण धीमता // Mअर्क्P_६३.३६ //  
उपकारी न मे त्वत्तो महाभागाधिको ऽपरः /  
येनाहं सुमहाकष्टान्महाशापाद्विमोक्षितः // Mअर्क्P_६३.३७ //

स्वरोचिरुवाच  
ब्रह्ममित्रेण मुनिना किन्निमित्तं महात्मना /  
शप्तस्त्वं कीदृशश्चैव शापो दत्तो ऽभवत् पुरा // Mअर्क्P_६३.३८ //

राक्षसा उवाच

ब्रह्ममित्रो ऽष्टधा भिन्नमायुर्वेदमधीतवान् /  
त्रयोदशाधिकारञ्च प्रगृह्याथर्वणो द्विजः // Mअर्क्P_६३.३९ //  
अहञ्चेन्दीवराख्येति ख्यातो ऽस्या जनको ऽभवम् /  
विद्याधरपतेः पुत्रो नलनाभस्य खङ्गिनः // Mअर्क्P_६३.४० //  
मया च याचितः पुर्वं ब्रह्ममित्रो ऽभवन्मुनिः /  
आयुर्वेदमशेषं मे भगवन् ! दातुमर्हसि // Mअर्क्P_६३.४१ //  
यदा तु बहुशो वीर ! प्रश्रयावनतस्य मे /  
न प्रादाद्याचितो विद्यामायुर्वेदात्मिकां मम // Mअर्क्P_६३.४२ //  
शिष्येभ्यो ददतस्तस्य मयान्तर्धानगेन हि /  
आयुर्वेदात्मिका विद्या गृहीताभूत्तदानघ // Mअर्क्P_६३.४३ //  
गृहीतायान्तु विद्यायां मासैरष्टाभिरन्तरात् /  
ममातिहर्षादभवद्धासो ऽतीव पुनः पुनः // Mअर्क्P_६३.४४ //  
प्रत्यभिज्ञाय मां हासान्मुनिः कोपसमन्वितः /  
विकम्पिकन्धरः प्राह मामिदं परुषाक्षरम् // Mअर्क्P_६३.४५ //  
राक्षसेनैव यस्मान्मे त्वयादृश्येन दुर्मते /  
हृता विद्यावहासश्च मामवज्ञाय वै कृतः // Mअर्क्P_६३.४६ //  
तस्मात्त्वं राक्षसः पाप ! मच्छापेन निराकृतः /  
भविष्यसि न सन्देहः सप्तरात्रेण दारुणः // Mअर्क्P_६३.४७ //  
इत्युक्ते प्रणिपाताद्यैरुपचारैः प्रसादितः /  
स मामाह पुनर्विप्रस्तत्क्षणान्मृदुमानसः // Mअर्क्P_६३.४८ //  
यन्मयोक्तमवश्यन्तद्भावि गन्धर्व ! नान्यथा /  
किन्तु त्वं राक्षसो भूत्वा पुनः स्वं प्राप्स्यसे वपुः // Mअर्क्P_६३.४९ //  
नष्टस्मृतिर्यदा क्रुद्धः स्वमपत्यञ्चिखादिषुः /  
निशाचरत्वं गन्तासि तदस्त्रानलतापितः // Mअर्क्P_६३.५० //  
पुनः संज्ञामवाप्य स्वामवाप्स्यसि निजं वपुः /  
तथैव स्वमधिष्ठानं लोके गन्धर्वसंज्ञिते // Mअर्क्P_६३.५१ //  
सो ऽहं त्वया महाभाग ! मोक्षितो ऽस्मान्महाभयात् /  
निशाचरत्वाद् यद्वीर ! तेन मे प्रार्थनां कुरु // Mअर्क्P_६३.५२ //  
इमान्ते तनयां भार्यां प्रयच्छामि प्रतीच्छ ताम् /  
आयुर्वेदश्च सकलस्त्वष्टाङ्गो यो मया ततः /  
मुनेः सकाशात् संप्राप्तस्तं गृह्णीष्व महामते // Mअर्क्P_६३.५३ //

मार्कण्डेय उवाच  
इत्युक्त्वा प्रददौ विद्यां स च दिव्याम्बरोज्जवलः /  
स्त्रग्भूषणधरो दिव्यं पुराणं वपुरास्थितः // Mअर्क्P_६३.५४ //  
दत्त्वा विद्यां ततः कन्यां स दातुमुपचक्रमे /  
तमाह सा तदा कन्या जनितारं स्वरूपिणम् // Mअर्क्P_६३.५५ //  
अनुरागो ममाप्यत्र तातातीव महात्मनि /  
दर्शनादेव संजातो विशेषेणोपकारिणि // Mअर्क्P_६३.५६ //  
किन्त्वेषा मे सखी सा च मत्कृते दुः खपीडिते /  
अतो नाभिलषे भोगान् भोक्तुमेतेन वै समम् // Mअर्क्P_६३.५७ //  
पुरुषैरपि नो शक्या कर्तुमित्थं नृशंसता /  
स्वभावरुचिरैर्मादृक् कथं योषित् करिष्यति // Mअर्क्P_६३.५८ //  
साहं यथा ते दुः खार्ते मत्कृते कन्यके पितः /  
तथा स्थास्यामि तद्दुः खे तच्छोकानलतापिता // Mअर्क्P_६३.५९ //

स्वरोचिरुवाच

आयुर्वेदप्रसादेन ते करिष्ये पुनर्नवे /  
सख्यौ तव महाशोकं समुत्सृज सुमध्यमे // Mअर्क्P_६३.६० //

मार्कण्डेय उवाच

ततः पित्रा स्वयं दत्तां तां कन्यां स विधानतः /  
उपयेमे गिरौ तस्मिन् स्वरोचिश्चारुलोचवनाम् // Mअर्क्P_६३.६१ //  
दत्तान्तु तां तदा कन्यामभिशान्त्य च भामिनीम् /  
जगाम दिव्यया गत्यागन्धर्वः स्वपुरन्ततः // Mअर्क्P_६३.६२ //  
स चापि सहितस्तन्व्या सदुद्यानन्तदा ययौ /  
कन्यकायुगलं यत्र तच्छापोत्थगदातुरम् // Mअर्क्P_६३.६३ //  
ततस्तयोः स तत्त्वज्ञो रोगघ्नैरौषधै रसैः /  
चकार नीरुजौ देहौ स्वरोचिरपराजितः // Mअर्क्P_६३.६४ //  
ततो ऽतिशोभने कन्ये विमुक्ते व्याधितः शुभे /  
स्वकान्त्योद्योति दिग्भागं चक्राते तन्महीधरम् // Mअर्क्P_६३.६५ //

इति श्रीमार्कण्डेयपुराणे स्वारोचिषे मन्वन्तरे त्रिषष्टितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





चतुःषष्टितमोऽध्यायः- ६४

मार्कण्डेय उवाच

एवं विमुक्तरोगा तु कन्यका तं मुदान्विता /  
स्वरोचिषमुवाचेदं शृणुष्व वचनं प्रभो // Mअर्क्P_६४.१ //  
मन्दारविद्याधरजा नाम्ना ख्याता विभावरी /  
उपकारिन् ! स्वमात्मानं प्रयच्छामि प्रतीच्छ माम् // Mअर्क्P_६४.२ //  
विद्याञ्च तुभ्यं दास्यामि सर्वबूतरुतानि ते /  
ययाभिव्यक्तिमेष्यन्ति प्रसादपुरगो भव // Mअर्क्P_६४.३ //

मार्कण्डेय उवाच

एवमस्त्विति तेनोक्ते धर्मज्ञेन स्वरोचिषा /  
द्वितीया तु तदा कन्या इदं वचनमब्रवीत् // Mअर्क्P_६४.४ //  
कुमारब्रह्मचार्यासीत् पारो नाम पिता मम /  
ब्रह्मर्षिः सुमहाभागो वेदवेदाङ्गपारगः // Mअर्क्P_६४.५ //  
तस्य पुंस्कोकिलालापरमणीये मधौ पुरा /  
आजगामाप्सराभ्यासं प्रख्याता पुञ्जिकास्तना // Mअर्क्P_६४.६ //  
कामवक्तव्यतां नीतः स तदा मुनिपुङ्गवः /  
तत्संयोगे ऽहमुत्पन्ना तस्यामत्र महाचले // Mअर्क्P_६४.७ //  
विहाय मां गता सा च मातास्मिन्निर्जने वने /  
बालामेकां महीपृष्ठे व्यालश्वापदसंकुले // Mअर्क्P_६४.८ //  
ततः कलाभिः सोमस्य वर्धन्तीभिरहः क्षये /  
आप्याय्यमानाहरहो वृद्धिं यातास्मि सत्तम // Mअर्क्P_६४.९ //  
ततः कलावतीत्येतन्मम नाम महात्मना /  
गृहीतायः कृतं पित्रा गन्धर्वेण शुभानना // Mअर्क्P_६४.१० //  
न दत्ताहं तदा तेन याचितेन महात्मना /  
देवारिणालिना सुप्तस्ततो मे घातितः पिता // Mअर्क्P_६४.११ //  
ततो ऽहमतिनिर्वेदादात्मव्यापादनोद्यता /  
निवारिता शम्भुपत्न्या सत्या सत्यप्रतिश्रवा // Mअर्क्P_६४.१२ //  
मा शुचः सुभ्रु ! भर्ता ते महाभागो भविष्यति /  
स्वरोचिर्नाम पुत्रश्च मनुस्तस्य भविष्यति // Mअर्क्P_६४.१३ //  
आज्ञाञ्च निधयः सर्वे करिष्यन्ति तवादृताः /  
यथाभिलषितं वित्तं प्रदास्यन्ति च ते शुभे // Mअर्क्P_६४.१४ //  
यस्या वत्से प्रभावेण विद्यायास्तां गृहाण मे /  
पद्मिनी नाम विद्येयं महापद्माभिपूजिता // Mअर्क्P_६४.१५ //  
इत्याह मां दक्षसुता सती सत्यपरायणा /  
स्वरोचिस्त्वं ध्रुवं देवी नान्यथा सा वदिष्यति // Mअर्क्P_६४.१६ //  
साहं प्राणप्रदायाद्य तां विद्यां स्वं तथा वपुः /  
प्रयच्छामि प्रतीच्छ त्वं प्रसादसुमुखो मम // Mअर्क्P_६४.१७ //

मार्कण्डेय उवाच

एवमस्त्विति तामाह स तु कन्यां कलावतीम् /  
विभावर्याः कलावत्याः स्निग्धदृष्ट्यानुमोदितः // Mअर्क्P_६४.१८ //  
जग्राह च ततः पाणी स तयोरमरद्युतिः /  
नदत्सु देवतूर्येषु नृत्यन्तीष्वप्सरः सु च // Mअर्क्P_६४.१९ //

इति श्रीमार्कण्जडेयपुराणेठस्वारोचिषे मन्वन्तरेऽ चतुः षष्टितमो ऽध्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चषष्टितमोऽध्यायः- ६५

मार्कण्डेय उवाच

ततः स ताभिः सहितः पत्नीभिरमरद्युतिः /  
रराम तस्मिन् शैलेन्द्रे रम्यकानननिर्झरे // Mअर्क्P_६५.१ //  
सर्वोपभोगरत्नानि मधूनि मधुराणि च /  
निधयः समुपाजह्रुः पद्मिन्या वशवर्तिनः // Mअर्क्P_६५.२ //  
स्त्रजो वस्त्राण्यलङ्कारान् गन्धाढ्यमनुलेपनम् /  
आसनान्यतिशुभ्राणि काञ्चनानि यथेच्छया // Mअर्क्P_६५.३ //  
सौवर्णानि महाभाग ! करकान् भाजनानि च /  
तथा शय्याश्च विविधा दिव्यैरास्तरणैर्युताः // Mअर्क्P_६५.४ //  
एवं स ताभिः सहितो दिव्यगन्धाधिवासिते /  
रराम स्वरुचिर्भाभिर्भासिते वरपर्वते // Mअर्क्P_६५.५ //  
ताश्चापि सह तेनेति लेभिरे मुदमुत्तमाम् /  
रममाणा यथा स्वर्गे तथा तत्र शिलोच्चये // Mअर्क्P_६५.६ //  
कलहंसी जगादैकां चक्रवाकीं जले सतीम् /  
तस्य तासाञ्च ललिते सम्बन्धे च स्पृहावती // Mअर्क्P_६५.७ //  
धन्यो ऽयमतिपुण्यो ऽयं यो ऽय यौवनगोचरः /  
दयिताभिः सहैताभिर्भुङ्क्ते भोगानभीप्सितान् // Mअर्क्P_६५.८ //  
सन्ति यौवनिनः श्लाघ्यास्तत्पत्न्यो नातिशोभनाः /  
जगत्यामल्पकाः पत्न्यः पतयश्चातिशोभनाः // Mअर्क्P_६५.९ //  
अभीष्टा कस्यचित् कान्ता कान्तः कस्याश्चिदीप्सितः /  
परस्परानुरागाढ्यं दाम्पत्यमतिदुर्लभम् // Mअर्क्P_६५.१० //  
धन्यो ऽयं दयिताभीष्टो ह्येताश्चास्यातिवल्लभाः /  
परस्परानुरागो हि धन्यानामेव जायते // Mअर्क्P_६५.११ //  
एतन्निशम्यवचनं कलहंसीसमीरितम् /  
उवाच चक्रवाकी तां नातिविस्मितमानसा // Mअर्क्P_६५.१२ //  
नायं धन्यो यतो लज्जा नान्यस्त्रीसन्निकर्षतः /  
अन्यां स्त्रियमयं भुङ्क्ते न सर्वास्वस्य मानसम् // Mअर्क्P_६५.१३ //  
चित्तानुराग एकस्मिन्नधिष्ठाने यतः सखि /  
ततो हि प्रीतिमानेष भार्यासु भविता कथम् // Mअर्क्P_६५.१४ //  
एता न दयिताः पत्युर्नैतासां दयितः पतिः /  
विनोदमात्रमेवैता यथा परिजनो ऽपरः // Mअर्क्P_६५.१५ //  
एतासाञ्च यदिष्टो ऽयं तत् किं प्राणान्न मुञ्चति /  
आलिङ्गत्यपरां कान्तां ध्यातो वै कान्तयान्यया // Mअर्क्P_६५.१६ //  
विद्याप्रदानमूल्येन विक्रीतो ह्येष भृत्यवत् /  
प्रवर्तते न हि प्रेम समं बह्वीषु तिष्ठति // Mअर्क्P_६५.१७ //  
कलहंसि ! पतिर्धन्यो मम धन्याहमेव च /  
यस्यैकस्याञ्चिरं चित्तं यस्याश्चैकत्र संस्थितम् // Mअर्क्P_६५.१८ //  
सर्वसत्त्वरुतज्ञो ऽसौ स्वरोचिरपराजितः /  
निशम्य लज्जितो दध्यौ सत्यमेव हि नानृतम् // Mअर्क्P_६५.१९ //  
ततो वर्षशते याते रममाणो महागिरौ /  
रममाणः समं ताभिर्ददर्श पुरतो मृगम् // Mअर्क्P_६५.२० //  
सुस्निग्धपीनावयवं मृगयूथविहारिणम् /  
वासिताभिः सुरूपाभिर्मृगीभिः परिवारितम् // Mअर्क्P_६५.२१ //  
आकृष्टघ्राणपुटका जिघ्रन्तीस्तास्ततो मृगीः /  
उवाच स मृगो रामा लज्जात्यागेन गम्यताम् // Mअर्क्P_६५.२२ //  
नाहं स्वरोचिस्तच्छीलो न चैवाहं सुलोचनाः /  
निर्लज्जा बहवः सन्ति तादृशास्तत्र गच्छतः // Mअर्क्P_६५.२३ //  
एका त्वनेकानुगता यथा हासास्पदं जने /  
अनेकाभिस्तथैवैको बोगदृष्ट्या निरीक्षितः // Mअर्क्P_६५.२४ //  
तस्य धर्मक्रियाहानिरहन्यहनि जायते /  
सक्तो ऽन्यभार्यया चान्यकामासक्तः सदैव सः // Mअर्क्P_६५.२५ //  
यस्तादृशो ऽन्यस्तच्छीलः परलोकपराङ्मुखः /  
तं कामयत भद्रं वो नाहं तुल्यः स्वरोचिषा // Mअर्क्P_६५.२६ //

इति श्रीमार्कण्डेयपुराणे स्वारोचिषे मन्वन्तरे पञ्चषष्टितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



( अध्यायसंङ्ख्या ६६, ६७, ६८ च नोपलब्धाः )



ÆÑःâå%\>üúåßÑआदादनागतम् /  
यथाहं समतीतञ्च वर्तमानञ्च सर्वतः // Mअर्क्P_६९.५३ //  
आलोच्याज्ञापयेत्युक्ते ततो ज्ञातं मयापि तत् /  
ततो न दत्तवानर्घमहं तुभ्यं विधानतः // Mअर्क्P_६९.५४ //  
सत्यं राजन् ! त्वमर्घार्हः कुले स्वायम्भुवस्य च /  
तथापि नार्घयोग्यं त्वां मन्यामो वयमुत्तमम् // Mअर्क्P_६९.५५ //

राजोवाच

किं कृतं हि मया ब्रह्मन् ! ज्ञानादज्ञानतो ऽपि वा /  
येन त्वत्तोर्ऽघमर्हामि नाहमभ्यागतश्चिरात् // Mअर्क्P_६९.५६ //

ऋषिरुवाच

किं विस्मृतन्ते यत्पत्नी त्वया त्यक्ता च कानने /  
परित्यक्तस्तया सार्धं त्वया धर्मो नृपाखिलः // Mअर्क्P_६९.५७ //  
पक्षेण कर्मणो हान्या प्रयात्यस्पर्शतां नरः /  
विण्मूत्रैर्वार्षिकी यस्य हानिस्ते नित्यकर्मणः // Mअर्क्P_६९.५८ //  
पत्न्यानुकूलया भाव्यं यथाशीले ऽपि भर्तरि /  
दुः शीलापि तथा भार्या पोषणीया नरेश्वर // Mअर्क्P_६९.५९ //  
प्रतिकूला हि सा पत्नी तस्य विप्रस्य या हृता /  
तथापि धर्मकामो ऽसौ त्वामुद्योतितवान् नृप // Mअर्क्P_६९.६० //  
चलतः स्थापयस्यन्यान् स्वधर्मेषु महीपते /  
त्वां स्वधर्माद्विचलितं को ऽपरः स्थापयिष्यति // Mअर्क्P_६९.६१ //

मार्कण्डेय उवाच

विलक्ष्यः स महीपाल इत्युक्तस्तेन धीमता /  
तथेत्युक्त्वा च पप्रच्छ हृतां पत्नीं द्विजन्मनः // Mअर्क्P_६९.६२ //  
भगवन् ! केन नीता सा पत्नी विप्रस्य कुत्र वा /  
अतीतानागतं वेत्ति जगत्यवितथं भवान् // Mअर्क्P_६९.६३ //

ऋषिरुवाच

तां जहाराद्रितनयो बलाको नाम राक्षसः /  
द्रक्ष्यसे चाद्य तां भूप ! उत्पलावतके वने // Mअर्क्P_६९.६४ //  
गच्छ संयोजयाशु त्वं भार्यया हि द्विजात्तमम् /  
मा पापास्पदतां यातु त्वमिवासौ दिने दिने // Mअर्क्P_६९.६५ //

इति श्रीमार्कण्डेयपुराणे औत्तममन्वन्तरे एकोनसप्ततितमोऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





सप्ततितमोऽध्यायः- ७०

मार्कण्डेय उवाच

अथारुरोह स्वरथं प्रणिपत्य महामुनिम् /  
तेनाख्यातं वनन्तच्च प्रययावुत्पलावतम् // Mअर्क्P_७०.१ //  
यथाख्यातस्वरूपाञ्च भार्यां भर्त्रा द्विजस्य ताम् /  
भक्षयन्तीं ददार्शाथ श्रीफलानि नरेश्वरः // Mअर्क्P_७०.२ //  
पप्रच्छ च कथं भद्रे ! त्वमेतद्वनमागता /  
स्फुटं ब्रवीहि वैशालेरपि भार्या सुशर्मणः // Mअर्क्P_७०.३ //

ब्राह्मण्युवाच

सुताहमतिरात्रस्य द्विजस्य वनवासिनः /  
पत्नी विशालपुत्रस्य यस्य नाम त्वयोदितम् // Mअर्क्P_७०.४ //  
साहं हृता बलाकेन राक्षसेन दुरात्मना /  
प्रसुप्ता भवनस्यान्ते भ्रातृमातृवियोजिता // Mअर्क्P_७०.५ //  
भस्मीभवतु तद्रक्षो येनास्म्येवं वियोजिता /  
मात्रा भ्रातृभिरन्यैश्च तिष्टाम्यत्र सुदुः खिता // Mअर्क्P_७०.६ //  
अस्मिन् वने ऽतिगहने तेनानीयाहमुज्झिता /  
न वेद्मि कारणं कि तन्नोपभुङ्क्ते न खादति // Mअर्क्P_७०.७ //

राजोवाच  
अपि तज्ज्ञायते रक्षस्त्वामुत्सृज्य क्व वै गतम् /  
अहं भर्त्रा तवैवात्र प्रेषितो द्विजनन्दिनि // Mअर्क्P_७०.८ //

ब्राह्मण्युवाच

अस्यैव काननस्यान्ते स तिष्ठति निशाचरः /  
प्रविश्य पश्यतु भवान् न बिभेति ततो यदि // Mअर्क्P_७०.९ //

मार्कण्डेय उवाच

प्रविवेश ततः सो ऽथ तया वर्त्मनि दर्शिते /  
ददृशे परिवारेण समवेतञ्च राक्षसम् // Mअर्क्P_७०.१० //  
दृष्टमात्रे ततस्तस्मिन् त्वरमाणः स राक्षसः /  
दूरादेव महीं मूर्ध्ना स्पृशन् पादान्तिकं ययौ // Mअर्क्P_७०.११ //

राक्षस उवाच

ममात्रागच्छता गेहं प्रसादस्ते महान् कृतः /  
प्रशाधि किं करोम्येष वसामि विषये तव // Mअर्क्P_७०.१२ //  
अर्घञ्चेमं प्रतीच्छ त्वं स्थीयताञ्चेदमासनम् /  
वयं भृत्या भवान् स्वामी दृढमाज्ञापयस्व माम् // Mअर्क्P_७०.१३ //

राजोवाच

कृतमेव त्वया सर्वं सर्वामेवातिथिक्रियाम् /  
किमर्थं ब्राह्मणवधूस्त्वयानीता निशाचर // Mअर्क्P_७०.१४ //  
नेयं सुरूपा सन्त्यन्या भार्यार्थञ्चेद् हृता त्वया /  
भक्ष्यार्थं चेत्कथं नात्ता त्वयैतत्कथ्यतां मम // Mअर्क्P_७०.१५ //

राक्षस उवाच

न वयं मानुषाहारा अन्ये ते नृप ! राक्षसाः /  
सुकृतस्य फलं यत्तु तदश्नीमो वयं नृप // Mअर्क्P_७०.१६ //  
स्वभावञ्च मनुष्याणां योषिताञ्च विमानिताः /  
मानिताश्च समश्नीमो न वयं जन्तुखादकाः // Mअर्क्P_७०.१७ //  
यदस्माभिर्नृणां क्षान्तिर्भुक्ता क्रुध्यन्ति ते तदा /  
भुक्ते दुष्टे स्वभावे च गुणवन्तो भवन्ति च // Mअर्क्P_७०.१८ //  
सन्ति नः प्रमदा भूप ! रूपेणाप्सरसां समाः /  
राक्षस्यस्तासु तिष्ठत्सु मानुषीषु रतिः कथम् // Mअर्क्P_७०.१९ //

राजोवाच

यद्येषा नोपभोगाय नाहाराय निशाचर /  
गृहं प्रविश्य विप्रस्य तत्किमेषा हृता त्वया // Mअर्क्P_७०.२० //

राक्षस उवाच

मन्त्रवित् स द्विजश्रेष्ठो यज्ञे यज्ञे गतस्य मे /  
रक्षोघ्नमन्त्रपठनात् करोत्युच्चाटनं नृप // Mअर्क्P_७०.२१ //  
वयं बुभुक्षितास्तस्य मन्त्रोच्चाटनकर्मणा /  
क्व यामः सर्वयज्ञेषु स ऋत्विग् भवति द्विजः // Mअर्क्P_७०.२२ //  
ततो ऽस्माभिरिदन्तस्य वैकल्यमुपपादितम् /  
पत्न्या विना पुमानिज्याकर्मयोग्यो न जायते // Mअर्क्P_७०.२३ //

मार्कण्डेय उवाच

वैकल्योच्चारणात्तस्य ब्राह्मणस्य महामतेः /  
ततः स राजातिभृशं विषण्णः समजायत // Mअर्क्P_७०.२४ //  
वैकल्यमेवं विप्रस्य वदन्मामेव निन्दति /  
अनर्हमर्घस्य च मां सो ऽप्याह मुनिसत्तमः // Mअर्क्P_७०.२५ //  
वैकल्यं तस्य विप्रस्य राक्षसो ऽप्याह मे यथा /  
अपत्नीकतया सो ऽहं सङ्कटं महदास्थितः // Mअर्क्P_७०.२६ //

मार्कण्डेय उवाच

एवं चिन्तयतस्तस्य पुनरप्याह राक्षसः /  
प्रणामनम्रो राजानं बद्धाञ्जलिपुटो मुने // Mअर्क्P_७०.२७ //  
नरेन्द्राज्ञाप्रदानेन प्रसादः क्रियतां मम /  
भृत्यस्य प्रणतस्य त्वं युष्मद्विषयवासिनः // Mअर्क्P_७०.२८ //

राजोवाच

स्वभावं वयमश्नीमस्त्वयोक्तं यन्निशाचर /  
तदर्थिनो वयं येन कार्येण शृणु तन्मम // Mअर्क्P_७०.२९ //  
अस्यास्त्वयाद्य ब्राह्मण्या दौः शील्यमुपभुज्यताम् /  
येन त्वयात्तदौः शील्या तद्विनीता भवेदियम् // Mअर्क्P_७०.३० //  
नीयतां यस्य भार्येयं तस्य वेश्म निशाचर /  
अस्मिन् कृते कृतं सर्वं गृहमभ्यागतस्य मे // Mअर्क्P_७०.३१ //

मार्कण्डेय उवाच

ततः स राक्षसस्तस्याः प्रविश्यान्तः स्वमायया /  
भक्षयामास दौः शील्यं निजशक्त्या नृपाज्ञया // Mअर्क्P_७०.३२ //  
दौः शील्येनातिरौद्रेण पत्नी तस्य द्विजन्मनः /  
तेन सा संपरित्यक्ता तमाह जगतीपतिम् // Mअर्क्P_७०.३३ //  
स्वकर्मफलपाकेन भर्तुस्तस्य महात्मनः /  
वियोजिताहं तद्धेतुरयमासीन्निशाचरः // Mअर्क्P_७०.३४ //  
नास्य दोषो न वा तस्य मम भर्तुर्महात्मनः /  
ममैव दोषो नान्यस्य सुकृतं ह्युपभुज्यते // Mअर्क्P_७०.३५ //  
अन्यजन्मनि कस्यापि विप्रयोगः कृतो मया /  
सो ऽयं ममाप्युपगतः को दोषो ऽस्य महात्मनः // Mअर्क्P_७०.३६ //

राक्षस उवाच

प्रापयामि तवादेशादिमां भर्तृगृहं प्रभो /  
यदन्यत्करणीयन्ते तदाज्ञापय पार्थिव // Mअर्क्P_७०.३७ //

राजोवाच

अस्मिन् कृते कृतं सर्वं त्वया मे रजनीचर /  
आगन्तव्यञ्च ते वीर ! कार्यकाले स्मृतेन मे // Mअर्क्P_७०.३८ //

मार्कण्डेय उवाच

नथेत्युक्त्वा तु तद्रक्षस्तामादाय द्विजाङ्गनाम् /  
निन्ये भर्तृगृहं शुद्धां दौः शोल्यापगमात्तदा // Mअर्क्P_७०.३९ //

इति श्रीमार्कण्डेयपुराणे औत्तममन्वन्तरे सप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





एकसप्ततितमोऽध्यायः- ७१

मार्कण्डेय उवाच

तां प्रेषयित्वा राजापि स्वभर्तृगृहमङ्गनाम् /  
चिन्तयामास निः श्वस्य किमत्र सुकतं भवेत् // Mअर्क्P_७१.१ //  
अनर्घयोग्यता कष्टं स मामाह महामनाः /  
वैकल्यं विप्रमुद्दिश्य तथाहायं निशाचरः // Mअर्क्P_७१.२ //  
सो ऽहं कथं करिष्यामि त्यक्ता पत्नी मया हि सा /  
अथवा ज्ञानदृष्टिं तं पृच्छामि मुनिसत्तमम् // Mअर्क्P_७१.३ //  
सञ्चिन्त्येत्थं स भूपालः समारुह्य च तं रथम् /  
ययौ यत्र स धर्मात्मा त्रिकालज्ञो महामिनिः // Mअर्क्P_७१.४ //  
अवरुह्य रथात् सो ऽथ तं समेत्य प्रणम्य च /  
यथावृत्तं समाचख्यौ राक्षसेन समागमम् // Mअर्क्P_७१.५ //  
ब्राह्मण्या दर्शनञ्चैव दौः शील्यापगमं तथा /  
प्रेषणं भर्तृगेहे च कार्यमागमने च यत् // Mअर्क्P_७१.६ //

ऋषिरुवाच

ज्ञातमेतन्मया पूर्वं यत् कृतन्ते नराधिप /  
कार्यमागमने चैव मत्समीपे तवाखिलम् // Mअर्क्P_७१.७ //  
पृच्छ मामिह किं कार्यं मयेत्युद्विग्नमानसः /  
त्वय्यागते महीपाल ! शृणु कार्यञ्च यत्त्वया // Mअर्क्P_७१.८ //  
पत्नी धर्मार्थकामानां कारणं प्रबलं नृणाम् /  
विशेषतश्च धर्मस्य सन्त्यक्तस्त्यजता हि ताम् // Mअर्क्P_७१.९ //  
अपत्नीको नरो भूप ! न योग्यो निजकर्मणाम् /  
ब्राह्मणः क्षत्रियो वापि वैश्यः शूद्रो ऽपि वा नृप // Mअर्क्P_७१.१० //  
त्यजता भवता पत्नीं न शोभनमनुष्ठितम् /  
अत्याज्यो हि यथा भर्ता स्त्रीणां भर्या तथा नृणाम् // Mअर्क्P_७१.११ //

राजोवाच

भगवन् ! किं करोम्येष विपाको मम कर्मणाम् /  
नानुकूलानुकूलस्य यस्मात्त्यक्ता ततो मया // Mअर्क्P_७१.१२ //  
यद्यत्करोति तत् क्षान्तं दह्यमानेन चेतसा /  
भगवंस्तद्वियोगार्तिबिभीतेनान्तरात्मना // Mअर्क्P_७१.१३ //  
साम्प्रतं तु वने त्यक्ता न वेद्मि क्व नु सा गता /  
भक्षिता वापि विपिने सिंहव्याघ्रनिशाचरैः // Mअर्क्P_७१.१४ //  
ऋषीरुवाच

न भक्षिता सा भूपाल ! सिहव्याघ्रनिशाचरैः /  
सा त्वविप्लुतचारित्रा साम्प्रतन्तु रसातले // Mअर्क्P_७१.१५ //

राजोवाच

सा नीता केन पातालमास्ते सादूषिता कथम् /  
अत्यद्भुतमिदं ब्रह्मन् ! यथावद्वक्तुमर्हसि // Mअर्क्P_७१.१६ //

ऋषिरुवाच

पाताले नागराजो ऽस्ति प्रख्यातश्च कपोतकः /  
तेन दृष्टा त्वया त्यक्ता भ्रममाणा महावने // Mअर्क्P_७१.१७ //  
सा रूपशालिनी तेन सानुरागेण पार्थिव /  
वेदितार्थेन पातालं नीता सा युवती तदा // Mअर्क्P_७१.१८ //  
ततस्तस्य सुता सुभ्रूर्नन्दा नाम महीपते /  
भार्या मनोरमा चास्य नागराजस्य धीमतः // Mअर्क्P_७१.१९ //  
तया मातुः सपत्नीयं सा भवित्रीति शोभना /  
दृष्टा स्वगेहं सा नीता गुप्ता चान्तः पुरे शुभा // Mअर्क्P_७१.२० //  
यदा तु याचिता नन्दा न ददाति नृपोत्तरम् /  
मूका भविष्यसीत्याह तदा तां तनयां पिता // Mअर्क्P_७१.२१ //  
एवं शप्ता सुता तेन सा चास्ते तत्र भूपते /  
नीता तेनोरगेन्द्रेण धृता तत्सुतया सती // Mअर्क्P_७१.२२ //

मार्कण्डेय उवाच

ततो राजा परं हर्षमवाप्य तमपृच्छत /  
द्विजवर्यं स्वदौर्भाग्यकारणं दयितां प्रति // Mअर्क्P_७१.२३ //

राजोवाच

भगवन् ! सर्वलोकस्य मयि प्रीतिरनुत्तमा /  
किन्नु तत्कारणं येन स्वपत्नी नातिवत्सला // Mअर्क्P_७१.२४ //  
मम चासावतीवेष्टा प्राणेभ्यो ऽपि महामुने /  
सा च मां प्रति दुः शीला ब्रूहि यत्कारणं द्विज // Mअर्क्P_७१.२५ //

ऋषीरुवाच  
पाणिग्रहणकाले त्वं सूर्यभौमशनैश्चरैः /  
शुक्रवाचस्पतिभ्याञ्च तव भार्यावलोकिता // Mअर्क्P_७१.२६ //  
तन्मुहूर्ते ऽभवच्चन्द्रस्तस्याः सोमसुतस्तथा /  
परस्परविपक्षौ तौ ततः पार्थिव ! ते भृशम् // Mअर्क्P_७१.२७ //  
तद्गच्छ त्वं स्वधर्मेण परिपालय मेदिनीम् /  
पत्नीसहायः सर्वाश्च कुरु धर्मवतीः क्रियाः // Mअर्क्P_७१.२८ //

मार्कण्डेय उवाच

इत्युक्ते प्रणिपत्यैनमारुह्य स्यन्दनं ततः /  
उत्तमः पृथिवीपाल आजगाम निजं पुरम् // Mअर्क्P_७१.२९ //

इति श्रीमार्कण्डेयपुराणे औत्तममन्वन्तरे एकसप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




द्विसप्ततितमोऽध्यायः- ७२

मार्कण्डेय उवाच

ततः स्वनगरं प्राप्य तं ददर्श द्विजं नृपः /  
समेतं भार्यया चैव शीलवत्या मुदान्वितम् // Mअर्क्P_७२.१ //

ब्राह्मण उवाच

राजवर्य ! कृतार्थो ऽस्मि यतो धर्मो हि रक्षितः /  
धर्मज्ञनेह भवता भार्यामानयता मम // Mअर्क्P_७२.२ //

राजोवाच

कृतार्थस्त्वं द्विजश्रेष्ठ ! निजधर्मानुपालनात् /  
वयं सङ्कटिनो विप्र ! येषां पत्नी न वेश्मनि // Mअर्क्P_७२.३ //

ब्राह्मण उवाच

नरेन्द्र ! सा हि विपिने भक्षिता श्वनापदैर्यदि /  
अलन्तया किमन्यस्या न पाणिर्गृह्यते त्वया /  
क्रोधस्य वशमागम्य धर्मो न रक्षितस्त्वया // Mअर्क्P_७२.४ //

राजोवाच

न भक्षिता मे दयिता श्वापदैः सा हि जीवति /  
अविदूषितचारित्रा कथमेतत्करोम्यहम् // Mअर्क्P_७२.५ //

ब्राह्मण उवाच

यदि जीवति ते भार्या न चैव व्यभिचारिणी /  
तदपत्नीकताजन्म किं पापं क्रियते त्वया // Mअर्क्P_७२.६ //

राजोवाच

आनीतापि हि सा विप्र ! प्रतिकूला सदैव मे /  
दुः खाय न सुखायालं तस्या मैत्री न वै मयि /  
तथा त्वं कुरु यत्नं मे यथा सा वशगामिनी // Mअर्क्P_७२.७ //

ब्राह्मण उवाच

तव संप्रीतये तस्या वरेष्टिरुपकारिणी /  
क्रियते मित्रकामैर्या मित्रविन्दां करोमि ताम् // Mअर्क्P_७२.८ //  
अप्रीतयोः प्रीतिकरो सा हि संजननी परम् /  
भार्यापत्योर्मनुष्येन्द्र ! तान्तवेष्टिं करोम्यहम् // Mअर्क्P_७२.९ //  
यत्र तिष्ठति सा सुभ्रूस्तव भार्या महीपते /  
तस्मादानोयतां सा ते परां प्रीतिमुपैष्यति // Mअर्क्P_७२.१० //

मार्कण्डेय उवाच

इत्युक्तः स तु सम्भारानशेषानवनीपतिः /  
आनिनाय चकारेष्टिं स च तां द्विजसत्तमः // Mअर्क्P_७२.११ //  
सप्तकृत्वः स तु तदा चकारेष्टिं पुनः पुनः /  
तस्य राज्ञो द्विजश्रेष्ठो भार्यासम्पादनाय वै // Mअर्क्P_७२.१२ //  
यदारोपितमैत्रीन्ताममन्यत महामुनिः /  
स्वभर्तरि तदा विप्रस्तमुवाच नराधिपम् // Mअर्क्P_७२.१३ //  
आनीयतां नरश्रेष्ठ ! या तवेष्टात्मनो ऽन्तिकम् /  
भुङ्क्ष्व भोगांस्तया सार्धं यज यज्ञांस्तथादृतः // Mअर्क्P_७२.१४ //

मार्कण्डेय उवाच

इत्युक्तस्तेन विप्रेण भूपालो विस्मितस्तदा /  
सस्मार तं महावीर्यं सत्यसन्धं निशाचरम् // Mअर्क्P_७२.१५ //  
स्मृतस्तेन तदा सद्यः समुपेत्य नराधिपम् /  
किं करोमीति सो ऽप्याह प्रणिपत्य महामुने // Mअर्क्P_७२.१६ //  
ततस्तेन नरेन्द्रेण विस्तरेण निवेदिते /  
गत्वा पातालमादाय राजपत्नीमुपाययौ // Mअर्क्P_७२.१७ //  
आनीता चातिहार्देन सा ददर्श तदा पतिम् /  
उवाच च प्रसीदेति भूयोभूयो मुदान्विता // Mअर्क्P_७२.१८ //  
ततः स राजा रभसा परिष्वज्याह मानिनीम् /  
प्रिये ! प्रसन्न एवाहं भूयो ऽप्येवं ब्रवीषि किम् // Mअर्क्P_७२.१९ //

पत्न्युवाच

यदि प्रिसादप्रवणं नरेन्द्र ! मयि ते मनः /  
तदेतदभियाचे त्वां तत् कुरुष्व ममार्हणम् // Mअर्क्P_७२.२० //

राजोवाच

निः शङ्कं ब्रूहि मत्तो यद्भवात्या किञ्चिदीप्सितम् /  
तदलभ्यं न ते भीरु ! तवायत्तो ऽस्मि नान्यथा // Mअर्क्P_७२.२१ //

पत्न्युवाच

मदर्थं तेन नागेन सुता शप्ता सखी मम /  
मूका भविष्यसीत्याह सा च मूकत्वमागता // Mअर्क्P_७२.२२ //  
तस्याः प्रतिक्रियां प्रीत्या मम शक्नोति चेद्भवान् /  
वाग्विघातप्रशान्त्यर्थं ततः किं न कृतं मम // Mअर्क्P_७२.२३ //

मार्कण्डेय उवाच

ततः स राजा तं विप्रमाहास्मिन् कीदृशी क्रिया /  
तन्मूकतापनोदाय स च तं प्राह पार्थिवम् // Mअर्क्P_७२.२४ //

ब्राह्मण उवाच  
भूप ! सारस्वतीमिष्टिं करोमि वचनात्तव /  
पत्नी तवेयमानृण्यं यातु तद्वाक्प्रवर्तनात् // Mअर्क्P_७२.२५ //

मार्कण्डेय उवाच

इष्टिं सारस्वतीं चक्रे तदर्थं स द्विजोत्तमः /  
सारस्वतानि सूक्तानि जजाप च समाहितः // Mअर्क्P_७२.२६ //  
ततः प्रवृत्तवाक्यान्तां गर्गः प्राह रसातले /  
उपकारः सखीभर्त्रा कृतो ऽयमतिदुष्करः // Mअर्क्P_७२.२७ //  
इत्थं ज्ञानं समासाद्य नन्दा शीघ्रगतिः पुरम् /  
ततो राज्ञीं परिष्वज्य स्वसखीमुरगात्मजा // Mअर्क्P_७२.२८ //  
तञ्च संस्तूय भूपालं कल्याणोक्त्या पुनः पुनः /  
उवाच मधुरं नागी कृतासनपरिग्रहा // Mअर्क्P_७२.२९ //  
उपकारः कृतो वीर ! भवता यो ममाधुना /  
तेनास्म्याकृष्टहृदया यद्ब्रवीमि शृणुष्व तत् // Mअर्क्P_७२.३० //  
तव पुत्रो महावीर्यो भविष्यति नराधिप /  
तस्माप्रतिहतं चक्रमस्यां भुवि भविष्यति // Mअर्क्P_७२.३१ //  
सर्वार्थशास्त्रतत्त्वज्ञो धर्मानुष्ठानतत्परः /  
मन्वन्तरेश्वरो धीमान् ! भविष्यति स वै मनुः // Mअर्क्P_७२.३२ //

मार्कण्डेय उवाच

इति दत्वा वरं तस्मै नागराजसुता ततः /  
सखीं तां संपरिष्वज्य पातालमगमन्मुने // Mअर्क्P_७२.३३ //  
तत्र तस्य तया सार्धं रमतः पृथिवीपतेः /  
जगाम कालः सुमहान् प्रजाः पालयतस्तथा // Mअर्क्P_७२.३४ //  
ततः स तस्यान्तनयो जज्ञे राज्ञो महात्मनः /  
पौर्णमास्यां यथा कान्तश्चन्द्रः संपूर्णमण्डलः // Mअर्क्P_७२.३५ //  
तस्मिन् जाते मुदं प्रापुः प्रजाः सर्वा महात्मनि /  
देवदुन्दुभयो नेदुः पुष्पवृष्टिः पपात च // Mअर्क्P_७२.३६ //  
तस्य दृष्ट्वा वपुः कान्तं भविष्यं शीलमेव च /  
औत्तमश्चेति मुनयो नाम चक्रुः समागताः // Mअर्क्P_७२.३७ //  
जातो ऽयमुत्तमे वंशे तत्र काले तथोत्तमे /  
उत्तमावयवस्तेन औत्तमो ऽयं भविष्यति // Mअर्क्P_७२.३८ //

मार्कण्डेय उवाच

उत्तमस्य सुतः सो ऽथ नाम्ना ख्यातस्तथौत्तमः /  
मनुरासीत्तत्प्रभावो भागुरे श्रूयतां मम // Mअर्क्P_७२.३९ //  
उत्तमाख्यानमखिलं जन्म चैवोत्तमस्य च /  
नित्यं शृणोति विद्वेषं स कदाचिन्न गच्छति // Mअर्क्P_७२.४० //  
इष्टैर्दारैस्तथा पुत्रैर्बन्धुभिर्वा कदाचन /  
वियोगो नास्य भविता शृण्वतः पठतो ऽपि वा // Mअर्क्P_७२.४१ //  
तस्य मन्वन्तरं ब्रह्मन् ! वदतो मे निशामय /  
श्रूयतां तत्र यश्चेन्द्रो ये च देवास्तथर्षयः // Mअर्क्P_७२.४२ //

इति श्रीमार्कण्डेयपुराणे औत्तममन्वन्तरे द्विसप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





त्रिसप्ततितमोऽध्यायः- ७३

मार्कण्डेय उवाच

मन्वन्तरे तृतीये ऽस्मिन् औत्तमस्य प्रजापतेः /  
देवानिन्द्रमृषीन् भूपान् निबोध गदतो मम // Mअर्क्P_७३.१ //  
स्वधामानस्तथा देवा यथानामानुकारिणः /  
सत्याख्यश्च द्वितीयो ऽन्यस्त्रिदशानां तथा गणः // Mअर्क्P_७३.२ //  
तृतीये तु गणे देवाः शिवाख्या मुनिसत्तम /  
शिवाः स्वरूपतस्ते तु श्रुताः पापप्रणाशनाः // Mअर्क्P_७३.३ //  
प्रतर्दनाख्यश्च गणो देवानां मुनिसत्तम /  
चतुर्थस्तत्र कथित औत्तमस्यान्तरे मनोः // Mअर्क्P_७३.४ //  
वशवर्तिनः पञ्चमे ऽपि देवास्तत्र गणे द्विज /  
यथाख्यातस्वरूपास्तु सर्व एव महामुने // Mअर्क्P_७३.५ //  
एते देवगणाः पञ्च स्मृता यज्ञभुजस्तथा /  
मन्वन्तरे मनुश्रेष्ठे सर्वे द्वादशका गणाः // Mअर्क्P_७३.६ //  
तेषामिन्द्रो महाभागस्त्रैलोक्ये स गुरुर्भवेत् /  
शतं क्रतूनामाहृत्य सुशान्तिर्नाम नामतः // Mअर्क्P_७३.७ //  
यस्योपसर्गनाशाय नामाक्षरविभूषिता /  
अद्यापि मानवैर्गाथा गीयते तु महीतले // Mअर्क्P_७३.८ //  
शुशान्तिर्देवराट् कान्तः शुशान्तिं स प्रयच्छति /  
सहितः शिवसत्याद्यैस्तथैव वशवर्तिभिः // Mअर्क्P_७३.९ //  
अजः परशुचिर्दिव्यो महाबलपराक्रमः /  
पुत्रस्तस्य मनोरासन् विख्यातास्त्रिदशोपमाः // Mअर्क्P_७३.१० //  
तत्सूतिसम्भवैर्भूमिः पालिताभून्नरेश्वरैः /  
यावन्मन्वन्तर तस्य मनोरुत्तमतेजसः // Mअर्क्P_७३.११ //  
चतुर्युगानां संख्याता साधिका ह्येकसप्ततिः /  
कृतत्रेतादिसंज्ञानां यान्युक्तानि युगे मया // Mअर्क्P_७३.१२ //  
स्वतेजसा हि तपसो वरिष्ठस्य महात्मनः /  
तनयाश्चान्तरे तस्मिन् सप्त सप्तर्षयो ऽभवन् // Mअर्क्P_७३.१३ //  
तृतीयमेतत्कथितं तव मन्वन्तरं मया /  
तामसस्य चतुर्थन्तु मनोरन्तरमुच्यते // Mअर्क्P_७३.१४ //  
वियोनिजन्मनो यस्य यशसा द्योतितं जगत् /  
जन्म तस्य मनोर्ब्रह्मन् ! श्रुयतां गदतो मम // Mअर्क्P_७३.१५ //  
अतीन्द्रियमशेषाणां मनूनाञ्चरितन्तथा /  
तथा जन्मापि विज्ञेयं प्रभावश्च महात्मनाम् // Mअर्क्P_७३.१६ //

इति श्रीमार्कण्डेयपुराणे औत्तममन्वन्तरे त्रिसप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




चतुःसप्ततितमोऽध्यायः- ७४

मार्कण्डेय उवाच

राजाभूद् विख्यातः स्वराष्ट्रो नाम वीर्यवान् /  
अनेकयज्ञकृत् प्राज्ञः संग्रामेष्वपराजितः // Mअर्क्P_७४.१ //  
तस्यायुः सुमहत्प्रादात् मन्त्रिणाराधितो रविः /  
पत्नीनाञ्च शतन्तस्य धन्यानामभवद् द्विज // Mअर्क्P_७४.२ //  
तस्य दीर्घायुषः पत्न्यो नातिदीर्घायुषो मुने /  
कालेन जग्मुर्निधनं भृत्यमन्त्रिजनास्तथा // Mअर्क्P_७४.३ //  
स भार्याभिस्तथायुक्तो भृत्यैश्च सहजन्मभिः /  
उद्विग्नचेताः संप्राप वीर्यहानिमहर्निशम् // Mअर्क्P_७४.४ //  
तं वीर्यहीनं निभृतैर्भृत्यैस्त्यक्तं सुदुः खितम् /  
अनन्तरो विमर्दाख्यो राज्याच्च्यावितवांस्तदा // Mअर्क्P_७४.५ //  
राज्याच्च्युतः सो ऽपि वनं गत्वा निर्विण्णमानसः /  
तपस्तेपे महाभागे वितस्तापुलिने स्थितः // Mअर्क्P_७४.६ //  
ग्रीष्मे पञ्चतमा भूत्वा वर्षास्वभ्रावकाशिकः /  
जलशायी च शिशिरे निराहारो यतव्रतः // Mअर्क्P_७४.७ //  
ततस्तपस्यतस्तस्य प्रावृट्काले महाप्लवः /  
बभूवानुदिनं मेघैर्वर्षद्भिरनुसन्ततम् // Mअर्क्P_७४.८ //  
न दिग्विज्ञायते पूर्वा दक्षिणा वा न पश्चिमा /  
नोत्तरा तमसा सर्वमनुलिप्तमिवाभवत् // Mअर्क्P_७४.९ //  
ततो ऽतिपूरेण नृपः स नद्याः प्रेरितस्तटम् /  
प्रार्थयन्नापि नावाप ह्रियमाणो महीपतिः // Mअर्क्P_७४.१० //  
अथ दूरे जलौघेन ह्रियमाणो महीपतिः /  
आससाद जले रौहीं स पुच्छे जगृहे च ताम् // Mअर्क्P_७४.११ //  
तेन प्लवेन स ययावूह्यमानो महीतले /  
इतश्चेतश्चान्धकारे आससाद तटन्ततः // Mअर्क्P_७४.१२ //  
विस्तारि पङ्कमत्यर्थं दुस्तरं स नृपस्तरन् /  
तथैव कृष्यमाणो ऽन्यद्रम्यं वनमवाप सः // Mअर्क्P_७४.१३ //  
तत्रान्धकारे सा रौही चकर्ष वसुधाधिपम् /  
पुच्छे लग्नं महाभागं कृशं धमनिसन्ततौ // Mअर्क्P_७४.१४ //  
तस्याश्च स्पर्शसंभूतामवापमुदमुत्तमाम् /  
सो ऽन्धकारे भ्रमन् भूयो मदनाकृष्टमानसः // Mअर्क्P_७४.१५ //  
विज्ञाय सानुरागं तं पृष्ठस्पर्शनतत्परम् /  
नरेन्द्रं तद्वनस्यान्तः सा मृगी तमुवाच ह // Mअर्क्P_७४.१६ //  
किं पृष्ठं वेपथुमता करेण स्पृशसे मम /  
अन्यथैवास्य कार्यस्य सञ्जाता नृपते गतिः // Mअर्क्P_७४.१७ //  
नास्थाने वो मनो यातं नागम्याहं तवेश्वर /  
किन्तु त्वत्सङ्गमे विघ्नमेष लोलः करोति मे // Mअर्क्P_७४.१८ //

मार्कण्डेय उवाच

इति श्रुत्वा वचस्तस्या मृग्याश्च जगतीपतिः /  
जातकौतूहलो रौहीमिदं वचनमब्रवीत् // Mअर्क्P_७४.१९ //  
का त्वं ब्रूहि मृगी वाक्यं कथं मानुषवद्वदेत् /  
कश्चैव लोलो यो विघ्नं त्वत्सङ्गे कुरुते मम // Mअर्क्P_७४.२० //

मृग्युवाच

अहन्ते दयिता भूप ! प्रागासमुत्पलावती /  
भर्या शताग्रमहिषी दुहिता दृढधन्वनः // Mअर्क्P_७४.२१ //

राजोवाच

किन्तु यावत् कृतं कर्म येनेमां योनिमागता /  
पतिव्रता धर्मपरा सा चेत्थं सथमीदृशी // Mअर्क्P_७४.२२ //

मृग्युवाच

अहं पितृगृहे बाला सखीभिः सहिता वनम् /  
रन्तुं गता ददर्शैकं मृगं मृग्या समागतम् // Mअर्क्P_७४.२३ //  
ततः समीपवर्तिन्या मया सा ताडिता मृगी /  
मया त्रस्ता गतान्यत्र क्रुद्धः प्राह ततो मृगः // Mअर्क्P_७४.२४ //  
मूढे किमेवं मत्तासि धिक्ते दौः शील्यमीदृशम् /  
आधानकालो येनायं त्वया मे विफलीकृतः // Mअर्क्P_७४.२५ //  
वाचं श्रुत्वा ततस्तस्य मानुषस्येव भाषतः /  
भीता तमब्रुवं को ऽसीत्येतां योनिमुपागतः // Mअर्क्P_७४.२६ //  
ततः स प्राह पुत्रो ऽहमृषेर्निर्वृतिचक्षुषः /  
सुतपा नाम मृग्यान्तु साभिलाषो मृगो ऽभवम् // Mअर्क्P_७४.२७ //  
इमाञ्चानुगतः प्रेम्णा वाञ्छितश्चानया वने /  
त्वया वियोजिता दुष्टे तस्माच्छापं ददामि ते // Mअर्क्P_७४.२८ //  
मया चोक्तं तवाज्ञानादपराधः कृतो मुने /  
प्रसादं कुरु शापं मे न भवान् दातुमर्हति // Mअर्क्P_७४.२९ //  
इत्युक्तः प्राह मां सो ऽपि मुनिरित्थं महीपते /  
न प्रयच्छामि शापं ते यद्यात्मानं ददासि मे // Mअर्क्P_७४.३० //  
मया चोक्तं मृगी नाहं मृगरूपधरा वने /  
लप्स्यसे ऽन्यां मृगीन्तावन्मयि भावो निवर्त्यताम् // Mअर्क्P_७४.३१ //  
इत्युक्तः कोपरक्ताक्षः स प्राह स्फुरिताधरः /  
नाहं मृगी त्वयेत्युक्तं मृगी मूढे भविष्यसि // Mअर्क्P_७४.३२ //  
ततो भृशं प्रव्यथिता प्रणम्य मुनिमब्रुवम् /  
स्वरूपस्थमतिक्रुद्धं प्रसीदेति पुनः पुनः // Mअर्क्P_७४.३३ //  
बालानभैज्ञा वाक्यानां ततः प्रोक्तमिदं मया /  
पितर्यसति नारीभिर्व्रियते हि पतिः स्वयम् // Mअर्क्P_७४.३४ //  
सति ताते कथञ्चाहं वृणोमि मुनिसत्तम /  
सापराधाथवा पादौ प्रसीदेश नमाम्यहम् // Mअर्क्P_७४.३५ //  
प्रसीदेति प्रसीदेति प्रणताया महामते /  
इत्थं लालप्यमानायाः स प्राह मुनिपुङ्गवः // Mअर्क्P_७४.३६ //  
न भवत्यन्यथा प्रोक्तं मम वाक्यं कदाचन /  
मृगी भविष्यसि मृता वने ऽस्मिन्नेव जन्मनि // Mअर्क्P_७४.३७ //  
मृगत्वे च महाबाहुस्तव गर्भमुपैष्यति /  
लोलो नाम मुनेः पुत्रः सिद्धवीर्यस्य भामिनि // Mअर्क्P_७४.३८ //  
जीतिस्मरा भवित्री त्वं तस्मिन् गर्भमुपागते /  
स्मृतिं प्राप्य तथा वाचं मानुषीमीरयिष्यसि // Mअर्क्P_७४.३९ //  
त्समिन् जाते मृगीत्वात् त्वं विमुक्ता पतिनार्चिता /  
लोकानवाप्स्यसि प्राप्या ये न दुष्कृतकर्मभिः // Mअर्क्P_७४.४० //  
सो ऽपि लोलो महावीर्यः पितृशत्रून् निपात्य वै /  
जित्वा वसुन्दरां कृत्स्त्रां भविष्यति ततो मनुः // Mअर्क्P_७४.४१ //  
एवं शापमहं लब्ध्वा मृता तिर्यक्त्वमागता /  
त्वत्संस्पर्शाच्च गर्भो ऽसौ संभूतो जठरे मम // Mअर्क्P_७४.४२ //  
अतो ब्रवीमि नास्थाने तव यातं मनो मयि /  
न चाप्यगम्या गर्भस्थो लोलो विघ्नं करोत्यसौ // Mअर्क्P_७४.४३ //

मार्कण्डेय उवाच

एवमुक्तस्ततः सो ऽपि राजा प्राप्य परां मुदम् /  
पुत्रो ममारीञ्जित्वेति पृथिव्यां भविता मनुः // Mअर्क्P_७४.४४ //  
ततस्तं सुषुवे पुत्रं सा मृगी लक्षणान्वितम् /  
तस्मिन् जाते च भूतानि सर्वाणि प्रययुर्मुदम् // Mअर्क्P_७४.४५ //  
विशेषतश्च राजासौ पुत्रे जाते महाबले /  
सा विमुक्ता मृगी शापात् प्राप लोकाननुत्तमान् // Mअर्क्P_७४.४६ //  
ततस्तस्यर्षयः सर्वे समेत्य मुनिसत्तम /  
अवेक्ष्य भाविनीमृद्धिं नाम चक्रुर्महात्मनः // Mअर्क्P_७४.४७ //  
तामसीं भजमानायां योनिं मातर्यजायत /  
तमसा चावृते लोके तामसो ऽयं भविष्यति // Mअर्क्P_७४.४८ //  
ततः स तामसस्तेन पित्रा संवर्धितो वने /  
जातबुद्धिरुवाचेदं पितरं मुनिसत्तम // Mअर्क्P_७४.४९ //  
कस्त्वं तात कथं वाहं पुत्रो माता च का मम /  
किमर्थमागतश्च त्वमेतत् सत्यं ब्रवीहि मे // Mअर्क्P_७४.५० //

मार्कण्डेय उवाच

ततः पिता यथावृत्तं स्वराज्यच्यावनादिकम् /  
तस्याचष्टे महाबहुः पुत्रस्य जगतीपतिः // Mअर्क्P_७४.५१ //  
श्रुत्वा तत् सकलं सो ऽपि समाराध्य च भारस्करम् /  
अवाच दिव्यान्यस्त्राणि ससंहाराण्यशेषतः // Mअर्क्P_७४.५२ //  
कृतास्त्रस्तानरीन् जित्वा पितुरानीय चान्तिकम् /  
अनुज्ञातान् मुनोचाथ तेन स्वं धर्ममास्थितः // Mअर्क्P_७४.५३ //  
पितापि तस्य स्वान् लोकांस्तपोयज्ञसमार्जितान् /  
विसृष्टदेहः संप्राप्तो दृष्ट्वा पुत्रमुखं सुखम् // Mअर्क्P_७४.५४ //  
जित्वा समस्तां पृथिवीं तामसाख्यः स पार्थिवः /  
तामसाख्यो मनुरभुत्तस्य मन्वन्तरं शृणु // Mअर्क्P_७४.५५ //  
ये देवा यत्पतिर्यश्च देवेन्द्रो ये तथर्षयः /  
ये पुत्राश्च मनोस्तस्य पृथिवीपरिपालकाः // Mअर्क्P_७४.५६ //  
सत्यास्तथान्ये सुधियः सुरूपा हरयस्तथा /  
एते देवगणास्तत्र सप्तविंशतिका मुने // Mअर्क्P_७४.५७ //  
महाबलो महावीर्यः शतयज्ञोपलक्षितः /  
शिखिरिन्द्रस्तथा तेषां देवानामभवद्विभुः // Mअर्क्P_७४.५८ //  
ज्योतिर्धर्मा पृथुः काव्यश्चैत्रो ऽग्निर्वलकस्तथा /  
पीवरश्च तथा ब्रह्मन् ! सप्त गप्तर्षयो ऽभवन् // Mअर्क्P_७४.५९ //  
नरः क्षान्तिः शान्तदान्तजानुजङ्घादयस्तथा /  
पुत्रास्तु तामसस्यासन् राजानः सुमहाबलाः // Mअर्क्P_७४.६० //  
इत्येतत्तामसं विप्र मन्वन्तरमुदाहृतम् /  
यः पठेत् शृणुयाद्वापि तमसा सन बाध्यते // Mअर्क्P_७४.६१ //

इति श्रीमार्कण्डेयपुराणेठतामसमन्वन्तरेऽ चतुः सप्ततितमो ऽध्यायः.





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





पञ्चसप्ततितमोऽध्यायः- ७५

मार्कण्डेय उवाच

पञ्चमो ऽपि मनुर्ब्रह्मन् रैवतो नाम विश्रुतः /  
तस्योत्पत्तिं विस्तरशः शृणुष्व कथयामि ते // Mअर्क्P_७५.१ //  
ऋषिरासीन्महाभाग ऋतवागिति विश्रुतः /  
तस्यापुत्रस्य पुत्रो ऽभूद्रेवत्यन्ते महात्मनः // Mअर्क्P_७५.२ //  
स तस्य विधिवच्चक्रे जातकर्मादिकाः क्रियाः /  
तथोपनयनादींश्च स चाशीलो ऽभवन्मुने // Mअर्क्P_७५.३ //  
यतः प्रभृति जातो ऽसौ ततः प्रभृति सो ऽप्यृषिः /  
दीर्घरोगपरामर्शमवाप मुनिपुङ्गवः // Mअर्क्P_७५.४ //  
माता तस्य परामार्ति कुष्ठरोगादिपीडिता /  
जगाम स पिता चास्य चिन्तयामास दुः खितः // Mअर्क्P_७५.५ //  
किमेतदिति सो ऽप्यस्य पुत्रो ऽप्यत्यन्तदुर्मतिः /  
जग्राह भार्यामन्यस्य मुनिपुत्रस्य संमुखीम् // Mअर्क्P_७५.६ //  
ततो विषण्णमनसा ऋतवागिदमुक्तवान् /  
अपुत्रता मनुष्याणां श्रेयसे न कुपुत्रता // Mअर्क्P_७५.७ //  
कुपुत्रो हृदयायासं सर्वदा कुरुते पितुः /  
मातुश्च स्वर्गसंस्थांश्च स्वपितॄन् पातयत्यधः // Mअर्क्P_७५.८ //  
सुहृदां नोपकाराय पितॄणाञ्च न तृप्तये /  
पित्रोर्दुः खाय धिग् जन्म तस्य दुष्कृतकर्मणः // Mअर्क्P_७५.९ //  
धन्यास्ते तनया येषां सर्वलोकाभिसंमताः /  
परोपकारिणः शान्ताः साधुकर्मण्यनुव्रताः // Mअर्क्P_७५.१० //  
अनिर्वृतं तथा मन्दं परलोकपराङ्मुखम् /  
नरकाय न सद्गत्यै कुपुत्रालम्बि जन्मनः // Mअर्क्P_७५.११ //  
करोति सुहृदां दैन्यमहितानां तथा मुदम् /  
अकाले च जरां पित्रोः कुपुत्रः कुरुते ध्रुवम् // Mअर्क्P_७५.१२ //

मार्कण्डेय उवाच

एवं सो ऽत्यन्तदुष्टस्य पुत्रस्य चरितैर्मुनिः /  
दह्यमानमनोवृत्तिर्वृत्तं गर्गमपृच्छत // Mअर्क्P_७५.१३ //

ऋतवागुवाच

सुव्रतेन पुरा वेदा गृहीता विधिवन्मया /  
समप्य वेदान् विधिवत् कृतो दारपरिग्रहः // Mअर्क्P_७५.१४ //  
सदारेण क्रियाः कार्याः श्रौताः स्मार्ता वषट्क्रियाः /  
न मे न्यूनाः कृताः काश्चिद्यावदद्य महामुने // Mअर्क्P_७५.१५ //  
गर्भाधानविधानेन न काममनुरुध्यता /  
पुत्रार्थं जनितश्चायं पुन्नाम्नो बिभ्यता मुने // Mअर्क्P_७५.१६ //  
सो ऽयं किमात्मदोषेण मम दोषण वा मुने /  
अस्मद्दुः खवहो जातो दौः शील्याद् बन्धुशोकदः // Mअर्क्P_७५.१७ //  
रेवत्यन्ते मुनिश्रेष्ठ ! जातो ऽयं तनयस्तव /  
तेन दुः खाय ते दुष्टे काले यस्मादजायत // Mअर्क्P_७५.१८ //  
न ते ऽपचारो नैवास्य मातुर्नायं कुलस्य ते /  
तस्य दौः शील्यहेतुस्तु रेवत्यन्तमुपागतम् // Mअर्क्P_७५.१९ //

ऋतवागुवाच

यस्मान्ममैकपुत्रस्य रेवत्यन्तसमुद्भवम् /  
दौः शील्यमेतत् सा तस्मात् पततामाशु रेवती // Mअर्क्P_७५.२० //  
मार्कण्डेय उवाच

तेनैवं व्याहृते शापे रेवत्यृक्षं पपात ह /  
पश्यतः सर्वलोकस्य विस्मयाविष्टचेतसः // Mअर्क्P_७५.२१ //  
रेवत्यृक्षञ्च पतितं कुमुदाद्रौ समन्ततः /  
भावयामास सहसा वनकन्दरनिर्झरम् // Mअर्क्P_७५.२२ //  
कुमुदाद्रिश्च तत्पातात् ख्यातो रैवतको ऽभवत् /  
अतीव रम्यः सर्वस्यां पृथिव्यां पृथिवीधरः // Mअर्क्P_७५.२३ //  
तस्यर्क्षस्य तु या कान्तिर्जाता पङ्कजिनी सरः /  
ततो जज्ञे तदा कन्या रूपेणातीव शोभना // Mअर्क्P_७५.२४ //  
रेवतीकान्तिसम्भूतां तां दृष्ट्वा प्रमुचो मुनिः /  
तस्या नाम चकारेत्थं रेवती नाम भागुरे // Mअर्क्P_७५.२५ //  
पोषयामास चैवैतां स्वाश्रमाभ्याससम्भवाम् /  
प्रमुचः स महाभागस्तस्मिन्नेव महाचले // Mअर्क्P_७५.२६ //  
तान्तु यौवनिनीं दृष्ट्वा कान्यकां रूपशालिनीम् /  
स मुनिश्चिन्तमामास को ऽस्या भर्ता भवेदिति // Mअर्क्P_७५.२७ //  
एवं चिन्तयतस्तस्य ययौ कालो महान् मुने /  
न चाससाद सदृशं वरं तस्या महामुनिः // Mअर्क्P_७५.२८ //  
ततस्तस्या वरं प्रष्टुमग्निं स प्रमुचो मुनिः /  
विवेश वह्निशालां वै प्रष्टारं प्राह हव्यभुक् // Mअर्क्P_७५.२९ //  
महाबलो महावीर्यः प्रियवाग् धर्मवत्सलः /  
दुर्गमो नाम भविता भर्ता ह्यस्य महीपतिः // Mअर्क्P_७५.३० //

मार्कण्डेय उवाच

अनन्तरञ्च मृगयाप्रसङ्गेनागतो मुने /  
तस्याश्रमपदं धीमान् दुर्गमः स नराधिपः // Mअर्क्P_७५.३१ //  
प्रियव्रतान्वयभवो महाबलपराक्रमः /  
पुत्रो विक्रमशीलस्य कालिन्दीजठरोद्भवः // Mअर्क्P_७५.३२ //  
स प्रविश्याश्रमपदं तां तन्वीं जगतीपतिः /  
अपश्यमानस्तमृषिं प्रियेत्यामन्त्र्य पृष्टवान् // Mअर्क्P_७५.३३ //

राजोवाच

क्व गतो भगवानस्मादाश्रमान्मुनिपुङ्गवः /  
तं प्रणेतुमिहेच्छामि तत् त्वं प्रब्रूहि शोभने // Mअर्क्P_७५.३४ //

मार्कण्डेय उवाच  
अग्निसालां गतो विप्रस्तच्छ्रुत्वा तस्य भाषितम् /  
प्रियेत्यामन्त्रणञ्चैव निश्चक्राम त्वरान्वितः // Mअर्क्P_७५.३५ //  
स ददर्श महात्मानं राजानं दुर्गमं मुनिः /  
नरेन्द्रचिह्नसहितं प्रश्रयावनतं पुरः // Mअर्क्P_७५.३६ //  
तस्मिन् दृष्टे ततः शिष्यमुवाच स तु गौतमम् /  
गौतमानीयतां शीघ्रमर्घो ऽस्य जगतीपतेः // Mअर्क्P_७५.३७ //  
एकस्तावदयं भूपश्चिरकालादुपागतः.  
जामाता च विशेषेण योग्योर्ऽघस्य मतो मम // Mअर्क्P_७५.३८ //

मार्कण्डेय उवाच

ततः स चिन्तयामास राजा जामातृकारणम् /  
विवेद च न तन्मौनी जगृहेर्ऽघञ्च तं नृपः // Mअर्क्P_७५.३९ //  
तमासनगतं विप्रो गृहीतार्घं महामुनिः /  
स्वागतं प्राह राजेन्द्रमपि ते कुशलं गृहे // Mअर्क्P_७५.४० //  
कोषे बले ऽथ मित्रेषु भृत्यामात्ये नरेश्वर /  
तथात्मनि महाबाहो यत्र सर्वं प्रतिष्ठितम् // Mअर्क्P_७५.४१ //  
पत्नी च ते कुशलिनी यत एवानुतिष्ठति /  
पृच्छाम्यस्यास्ततो नाहं कुशलिन्यो ऽपरास्तव // Mअर्क्P_७५.४२ //

राजोवाच

त्वत्प्रसादादकुशलं न क्वचिन्मम सुव्रत /  
जातकौतूहलश्चास्मि मम भार्यात्र का मुने // Mअर्क्P_७५.४३ //

ऋषिरुवाच

रेवती सुमहाभागा त्रैलोक्यस्यापि सुन्दरी /  
तव भर्या वरारोहा तां त्वं राजन्न वेत्सि किम् // Mअर्क्P_७५.४४ //

राजोवाच

सुभद्रां शान्ततनयां कावेरीतनयां विभो /  
सुराष्ट्रजां सुजाताञ्च कदम्बाञ्च वरूथजाम् // Mअर्क्P_७५.४५ //  
विपाठां नन्दिनीञ्चैव वेद्मि भार्यां गृहे द्विज /  
तिष्ठन्ति मे न भगवन् रेवतीं वेद्मि कान्वियम् // Mअर्क्P_७५.४६ //

ऋषिरुवाच  
प्रियेति साम्प्रतं येयं त्वयोक्ता वरवर्णिनी /  
किं विस्मृतन्ते भूपाल ! श्लाघ्येयं गृहिणी तव // Mअर्क्P_७५.४७ //

राजोवाच

सत्यमुक्तं मया किन्तु भावो दुष्टो न मे मुने /  
नात्र कोपं भवान् कर्तुमर्हत्यस्मासु याचितः // Mअर्क्P_७५.४८ //

ऋषिरुवाच

तत्त्वं ब्रवीषि भूपाल ! न भावस्तव दूषितः /  
व्याजहार भवानेतद्वह्निना नृप चोदितः // Mअर्क्P_७५.४९ //  
मया पृष्टो हुतवहः को ऽस्या भर्तेति पार्थिव /  
भविता तेन चाप्युक्तो भवानेवाद्य वै वरः // Mअर्क्P_७५.५० //  
तद्गृह्यतां मया दत्ता तुभ्यं कन्या नराधिप /  
प्रियेत्यामन्त्रिता चेयं विचारं कुरुषे कथम् // Mअर्क्P_७५.५१ //

मार्कण्डेय उवाच

ततो ऽसावभवन्मौनी तेनोक्तः पृथिवीपतिः /  
ऋषिस्तथोद्यतः कर्तुं तस्या वैवाहिकं विधिम् // Mअर्क्P_७५.५२ //  
तमुद्यतं सा पितरं विवाहाय महामुने /  
उवाच कन्या यत्किञ्चित् प्रश्रयावनतानना // Mअर्क्P_७५.५३ //  
यदि मे प्रीतिमांस्तात प्रिसादं कर्तुमर्हसि /  
रेवत्यृक्षे विवाहं मे तत्करोतु प्रसादितः // Mअर्क्P_७५.५४ //

ऋषिरुवाच

रेवत्यृक्षं न वै भद्रे चन्द्रयोगि व्यवस्थितम् /  
अन्यानि सन्ति ऋक्षाणि सुभ्रु वैवाहिकानि ते // Mअर्क्P_७५.५५ //

कन्योवाच

तात तेन विना कालो विफलः प्रतिभाति मे /  
विवाहो विफले काले मद्विधायाः कथं भवेत् // Mअर्क्P_७५.५६ //

ऋषिरुवाच

ऋतवागिति विख्यातस्तपस्वी रेवतीं प्रति /  
चकार कोपं क्रुद्धेन तेनर्क्षं विनिपातितम् // Mअर्क्P_७५.५७ //  
मया चास्मै प्रतिज्ञाता भर्येति मदिरेक्षणा /  
न चेच्छसि विवाहं त्वं सङ्कटं नः समागतम् // Mअर्क्P_७५.५८ //

कन्योवाच

ऋतवाक् स मुनिस्तात किमेवं तप्तवांस्तपः /  
न त्वया मम तातेन ब्रह्मबन्धोः सुतास्मि किम् // Mअर्क्P_७५.५९ //

ऋषिरुवाच

ब्रह्मबन्धोः सुता न त्वं बाले नैव तपस्विनः /  
सुता त्वं मम यो देवान् कर्तुमन्यान् समुत्सहे // Mअर्क्P_७५.६० //

कन्योवाच

तपस्वी यदि मे तातस्तत्किमृक्षमिदं दिवि /  
समारोप्य विवाहो मे तदृक्षे क्रियते न तु // Mअर्क्P_७५.६१ //

ऋषिरुवाच

एवं भवतु भद्रन्ते भद्रे प्रीतिमती भव /  
आरोपयामीन्दुमार्गे रेवत्यृक्षं कृते तव // Mअर्क्P_७५.६२ //

मार्कण्डेय उवाच

ततस्तपः प्रभावेण रेवत्यृक्षं महामुनिः /  
यथापूर्वन्तथा चक्रे सोमयोगि द्विजोत्तम // Mअर्क्P_७५.६३ //  
विवाहञ्चैव दुहितुर्विधिवद् मन्त्रयोगिनम् /  
निष्पाद्य प्रीतिमान् भूयो जामातारमथाब्रवीत् // Mअर्क्P_७५.६४ //  
औद्वाहिकन्ते भूपाल कथ्यतां किं ददाम्यहम् /  
दुर्लभ्यमपि दास्यामि ममाप्रतिहतन्तपः // Mअर्क्P_७५.६५ //

राजोवाच

मनोः स्वयम्भुवस्याहमुत्पन्नः सन्ततौ मुने /  
मन्वन्तराधिपं पुत्रं त्वत्प्रसादाद् वृणोम्यहम् // Mअर्क्P_७५.६६ //  
ऋषिरुवाच

भविष्यत्येष ते कामो मनुस्त्वत्तनयो महीम् /  
सकलां भोक्ष्यते भूप धर्मविच्च भविष्यति // Mअर्क्P_७५.६७ //

मार्कण्डेय उवाच

तामादाय ततो भूपः स्वमेव नगरं ययौ /  
तस्मादजायत सुतो रेवत्या रैवतो मनुः // Mअर्क्P_७५.६८ //  
समेतः सकलैर्धर्मैर्मानवैरपराजितः /  
विज्ञाताखिलशास्त्रार्थो वेदविद्यार्थशास्त्रवित् // Mअर्क्P_७५.६९ //  
तस्य मन्वन्तरे देवान् मुनिदेवेन्द्रपार्थिवान् /  
कथ्यमानान् मया ब्रह्मन् निबोध सुसमाहितः // Mअर्क्P_७५.७० //  
सुमेधसस्तत्र देवास्तथा भूपतयो द्विज /  
वैकुण्ठश्चामिताभश्च चतुर्दश चतुर्दश // Mअर्क्P_७५.७१ //  
तेषां देवगणानान्तु चतुर्णामपि चेश्चरः /  
नाम्ना विभुरभूदिन्द्रः शतयज्ञोपलक्षकः // Mअर्क्P_७५.७२ //  
हिरण्यलोमा वेदश्रीरूर्ध्वबाहुस्तथापरः /  
वेदबाहुः सुधामा च पर्जन्यश्च महामुनिः // Mअर्क्P_७५.७३ //  
वसिष्ठश्च महाभागो वेदवेदान्तपारगः /  
एते सप्तर्षयश्चासन् रैवतस्यान्तरे मनोः // Mअर्क्P_७५.७४ //  
बलबन्धुर्महावीर्यः सुयष्टव्यस्तथापरः /  
सत्यकाद्यास्तथैवासन् रैवतस्य मनोः सुताः // Mअर्क्P_७५.७५ //  
रैवतान्तास्तु मनवः कथिता ये मया तव /  
स्वायम्भुवाश्रया ह्येते स्वारोचिषमृते मनुम् // Mअर्क्P_७५.७६ //  
(य एषां शृणुयान्नित्यं पठेदाख्यानमुत्तमम् /  
विमुक्तः सर्वपापेभ्यो लोकं प्राप्नोत्यभीप्सितम् // Mअर्क्P_७५.७७ //

इति श्रीमार्कण्डेयपुराणे रैवतमन्वन्तरे पञ्चसप्ततितमो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





षट्सप्ततितमोऽध्यायः- ७६

मार्कण्डेय उवाच

इत्येतत् कथितं तुभ्यं पञ्च मन्वन्तरं तव /  
चाक्षुषस्य मनोः षष्ठं श्रूयतामिदमन्तरम् // Mअर्क्P_७६.१ //  
अन्यजन्मनि जातो ऽसौ चक्षुषः परमेष्ठिनः /  
चाक्षुषत्वमतस्तस्य जन्मन्यस्मिन्नपि द्विज // Mअर्क्P_७६.२ //  
जातं माता निजोत्सङ्गे स्थितमुल्लाप्य तं पुनः /  
परिष्वजति हार्देन पुनरुल्लापयत्यथ // Mअर्क्P_७६.३ //  
जातिस्मरः स जातो वै मातुरुत्सङ्गमास्थितः /  
जहास तं तदा माता संक्रुद्धा वाक्यमब्रवीत् // Mअर्क्P_७६.४ //  
भीतास्मि किमिदं वत्स ! हासो यद्वदने तव /  
अकालबोधः सञ्जातः कच्चित् पश्यसि शोभनम् // Mअर्क्P_७६.५ //

पुत्र उवाच

मामत्तुमिच्छति पुरो मार्जारी किम न पश्यसि /  
अन्तर्धानगता चेयं द्वितीया जातहारिणी // Mअर्क्P_७६.६ //  
पुत्रप्रीत्या च भवती सहार्दा मामवेक्षती /  
उल्लाप्योल्लाप्य बहुशः परिष्वजति मां यतः // Mअर्क्P_७६.७ //  
उद्भूतपुलका स्नेहसम्भवास्त्राविलेक्षणा /  
ततो ममागतो हासः शृणु चाप्यत्र कारणम् // Mअर्क्P_७६.८ //  
स्वार्थे प्रसक्ता मार्जारी प्रसक्तं मामवेक्षते /  
तथान्तर्धानगा चैव द्वितीया जातहारिणी // Mअर्क्P_७६.९ //  
स्वार्थाय स्निग्धहृदया यथैवैते ममोपरि /  
प्रवृत्ते स्वार्थमास्थाय तथैव प्रतिभासि मे // Mअर्क्P_७६.१० //  
किन्तु मदुपभोगाय मार्जारी जातहारिणी /  
त्वन्तु क्रमेणोपभोग्यं मत्तः फलमभीप्ससि // Mअर्क्P_७६.११ //  
न मां जानासि को ऽप्येष न चैवापकृतं मया /  
सङ्गतं नातिकालीनं पञ्चसप्तदिनात्मकम् // Mअर्क्P_७६.१२ //  
तथापि स्त्रिह्यसे सास्त्रा परिष्वजसि चाप्यति /  
तातेति वत्स ! भद्रेति निर्व्यलीकं ब्रवीषि माम् // Mअर्क्P_७६.१३ //

मातोवाच  
न त्वाहमुपकारार्थं वत्स ! प्रीत्या परिष्वजे /  
न चेदेतद्भवत्प्रीत्यै परित्यक्तास्म्यहं त्वया // Mअर्क्P_७६.१४ //  
स्वार्थो मया परित्यक्तो यस्त्वत्तो मे भविष्यति /  
इत्युक्त्वा सा तमुत्सृज्य निष्क्रान्ता सूतिकागृहात् // Mअर्क्P_७६.१५ //  
जडाङ्गबाह्यकरणं शुद्धान्तः करणात्मकम् /  
जहार तं परित्यक्तं सा तदा जातहारिणी // Mअर्क्P_७६.१६ //  
सा हृत्वा तं तदा बालं विक्रान्तस्य महीभृतः /  
प्रसूतपत्नीशयने न्यस्य तस्याददे सुतम् // Mअर्क्P_७६.१७ //  
तमप्यन्यगृहे नीत्वा गृहीत्वा तस्य चात्मजम् /  
तृतीयं भक्षयामास सा क्रमाज्जातहारिणी // Mअर्क्P_७६.१८ //  
हृत्वा हृत्वा तृतीयन्तु भक्षयत्यतिनिर्घृणा /  
करोत्यनुदिनं सा नु परिवर्तन्तथान्ययोः // Mअर्क्P_७६.१९ //  
विक्रान्तो ऽपि ततस्तस्य सुतस्यैव महीपतिः /  
कारयामास संस्कारान् राजन्यस्य भवन्ति ये // Mअर्क्P_७६.२० //  
आनन्देति च नामास्य पिता चक्रे विधानतः /  
मुदा परमया युक्तो विक्रान्तः स नराधिपः // Mअर्क्P_७६.२१ //  
कृतोपनयनं तन्तु गुरुराह कुमारकम् /  
जनन्याः प्रागुपस्थानं क्रियताञ्चाभिवादनम् // Mअर्क्P_७६.२२ //  
स गुरोस्तद्वचः श्रुत्वा विहस्यैवमथाब्रवीत् /  
वन्द्या मे कतमा माता जननी पालनी नु किम् // Mअर्क्P_७६.२३ //

गुरुरुवाच

न त्वियं ते महाभाग ! जनयित्री रुथात्मजा /  
विक्रान्तस्याग्रमहिषी हैमिनी नाम नामतः // Mअर्क्P_७६.२४ //

आनन्द उवाच

इयं जनित्री चैत्रस्य विशालग्रमवासिनः /  
विप्राग्र्यबोधपुत्रस्य यो ऽस्यां जातो ऽन्यतो वचम् // Mअर्क्P_७६.२५ //

गुरुरुवाच

कुतस्त्वं कथयानन्द ! चैत्रः को वा त्वयोच्यते /  
सङ्कटं महदाभाति क्व जातो ऽत्र ब्रवीषि किम् // Mअर्क्P_७६.२६ //

आनन्द उवाच

जातो ऽहमवनीन्द्रस्य क्षत्रियस्य गृहे द्विज /  
तत्पत्न्यां गिरिभद्रायामाददे जातहारिणी // Mअर्क्P_७६.२७ //  
तयात्र मुक्तो हैमिन्या गृहीत्वा च सुतञ्च सा /  
बोधस्य द्विजमुख्यस्य गृहे नीतवती पुनः // Mअर्क्P_७६.२८ //  
भक्षयामास च सुतं तस्य बोधद्विजन्मनः /  
स तत्र द्विजसंस्कारैः संस्कृतो हैमिनीसुतः // Mअर्क्P_७६.२९ //  
वयमत्र महाभाग ! संस्कृता गुरुणा त्वया /  
मया तव वचः कार्यमुपैमि कतमां गुरो // Mअर्क्P_७६.३० //

गुरुरुवाच

अतीव गहनं वत्स ! सङ्कटं महदागतम् /  
न वेद्मि किञ्चिन्मोहेन भ्रमन्तीव हि बुद्धयः // Mअर्क्P_७६.३१ //

आनन्द उवाच

मोहस्यावसरः को ऽत्र जगत्येवं व्यवस्थिते /  
कः कस्य पुत्रो विप्रर्षे ! को वा कस्य नु बान्धवः // Mअर्क्P_७६.३२ //  
आरभ्य जन्मनो नॄणां सम्बन्धित्वमुपैति यः /  
अन्ये सम्बन्धिनो विप्र ! मृत्युना सन्निवर्तिताः // Mअर्क्P_७६.३३ //  
अत्रापि जातस्य सतः सम्बन्धोयो ऽस्य बान्धवैः /  
सो ऽप्यस्तङ्गते देहे प्रयात्येषो ऽखिलक्रमः // Mअर्क्P_७६.३४ //  
अतो ब्रवीमि संसारे वसतः को न बान्धवः /  
को वापि सततं बन्धुः किं वो विभ्राम्यते मतिः // Mअर्क्P_७६.३५ //  
पितृद्वयं मया प्राप्तमस्मिन्नेव हि जन्मनि /  
मातृद्वयञ्च किञ्चित्रं यदन्यद् देहसम्भवे // Mअर्क्P_७६.३६ //  
सो ऽहं तपः करिष्यामि त्वया यो ह्यस्य भूपतेः /  
विशालग्रामतः पुत्रश्चैत्र आनीयतामिह // Mअर्क्P_७६.३७ //

मार्कण्डेय उवाच

ततः स विस्मितो राजा सभार्यः सह बन्धुभिः /  
तस्मान्निवर्त्य ममतामनुमेने वनाय तम् // Mअर्क्P_७६.३८ //  
चैत्रमानीय तनयं राज्ययोग्यं चकार सः /  
संमान्य ब्राह्मणं येन पुत्रबुद्ध्या स पालितः // Mअर्क्P_७६.३९ //  
सो ऽप्यानन्दस्तपस्तेपे बाल एव महावने /  
कर्मणां क्षुपणार्थाय विमुक्तेः परिपन्थिनाम् // Mअर्क्P_७६.४० //  
तपस्यन्तं ततस्तञ्च प्राह देवः प्रजापतिः /  
किमर्थं तप्यसे वत्स ! तपस्तीव्रं वदस्व तत् // Mअर्क्P_७६.४१ //

आनन्द उवाच

आत्मनः शुद्धिकामो ऽहं करोमि भगवंस्तपः /  
बन्धाय मम कर्माणि यानि तत्क्षपणोन्मुखः // Mअर्क्P_७६.४२ //

ब्रह्मोवाच

क्षीणाधिकारो भवति मुक्तियोग्यो न कर्मवान् /  
सत्त्वाधिकारवान् मुक्तिमवाप्स्यति ततो भवान् // Mअर्क्P_७६.४३ //  
भवता मनुना भाव्यं षष्ठेन व्रज तत् कुरु /  
अलन्ते तपसा तस्मिन् कृते मुक्तिमवाप्स्यसि // Mअर्क्P_७६.४४ //

मार्कण्डेय उवाच

इत्युक्तो ब्रह्मणा सो ऽपि तथेत्युक्त्वा महामतिः /  
तत्कर्माभिमुखो यातस्तपसो विरराम ह // Mअर्क्P_७६.४५ //  
चाक्षुषेत्याह तं ब्रह्मा तपसो विनिवर्तयन् /  
पूर्वनाम्ना बभूवाथ प्रख्यातश्चाक्षुषो मनुः // Mअर्क्P_७६.४६ //  
उपयेमे विदर्भां स सुतामुग्रस्य भूभृतः /  
तस्याञ्चोत्पादयामास पुत्रान् प्रख्यातविक्रमान् // Mअर्क्P_७६.४७ //  
तस्य मन्वन्तरेशस्य ये ऽन्तरे त्रिदशा द्विज /  
ये चर्षयस्तथैवेन्द्रो ये सुताश्चास्य तान् शृणु // Mअर्क्P_७६.४८ //  
आप्या नाम सुरास्तत्र तेषामेको ऽष्टको गणः /  
प्रख्यातकर्मणां विप्र ! यज्ञे हव्यभुजामयम् // Mअर्क्P_७६.४९ //  
प्रख्यातबलवीर्याणां प्रभामण्डलदुर्दृशाम् /  
द्वितीयश्च प्रसूताख्यो देवानामष्टको गणः // Mअर्क्P_७६.५० //  
तथैवाष्टक एवान्यो भव्याख्यो देवतागणः /  
चतुर्थश्च गणस्तत्र यूथगाख्यस्तथाष्टकः // Mअर्क्P_७६.५१ //  
लेखसंज्ञास्तथैवान्ये तत्र मन्वन्तरे द्विज /  
पञ्चमे च गणे देवास्तत्संज्ञा ह्यमृताशिनः // Mअर्क्P_७६.५२ //  
शतं क्रतूनामाहृत्य यस्तेषामधिपो ऽभवत् /  
मनोजवस्तथैवेन्द्रः संख्यातो यज्ञभागभुक् // Mअर्क्P_७६.५३ //  
सुमेधा विरजाश्चैव हविष्मानुन्नतो मधुः /  
अतिनामा सहिष्णुश्च सप्तासन्निति चर्षयः // Mअर्क्P_७६.५४ //  
ऊरु-पुरु-शतद्युम्नप्रमुखाः सुमहाबलाः /  
चाक्षुषस्य मनोः पुत्राः पृथिवीपतयो ऽभवन् // Mअर्क्P_७६.५५ //  
एतत्ते कथितं षष्ठं मया मन्वन्तरं द्विज /  
चाक्षुषस्य तथा जन्म चरितञ्च महात्मनः // Mअर्क्P_७६.५६ //  
साम्प्रतं वर्तते यो ऽयं नाम्ना वैवस्वतो मनुः /  
सप्तमीये ऽन्तरे तस्य देवाद्यास्तान् शृणुष्व मे // Mअर्क्P_७६.५७ //  
य इदं कीर्तयेद् धीमान् चाक्षुषस्यान्तरं भुवि /  
शृणुते च लभेत् पुत्रानारोग्यसुखसम्पदम् // Mअर्क्P_७६.५८ //

इति श्रीमार्कण्डेयपुराणे षष्ठं मन्वन्तरं समाप्तम्,अध्यायः षट्सप्ततितमः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




सप्तसप्ततितमोऽध्यायः- ७७

मार्कण्डेय उवाच

मार्तण्ड रस्यवेर्भार्या तनया विश्वकर्मणः /  
संज्ञा नाम महाभाग तस्यां भानुरजीजनत् // Mअर्क्P_७७.१ //  
मनुं प्रख्यातयशसमनेकज्ञानपारगम् /  
विवस्वतः सुतो यस्मात्तस्माद्वैवस्वतस्तु सः // Mअर्क्P_७७.२ //  
संज्ञा च रविणा दृष्टा निमीलयति लोचने /  
यतस्ततः सरोषोर्ऽकः संज्ञां निष्ठुरमब्रवीत् // Mअर्क्P_७७.३ //  
मयि दृष्टे सदा यस्मात् कुरुषे नेत्रसंयमम् /  
तस्माज्जनिष्यसे मूढे प्रजासंयमनं यमम् // Mअर्क्P_७७.४ //

मार्कण्डेय उवाच

ततः सा चपलां दृष्टिं देवी चक्रे भयाकुला /  
विलोलितदृशं दृष्ट्वा पुनराह च तां रविः // Mअर्क्P_७७.५ //  
यस्माद्विलोलिता दृष्टिर्मयि दृष्टे त्वयाधुना /  
तस्माद्विलोलां तनयां नदीं त्वं प्रसविष्यसि // Mअर्क्P_७७.६ //

मार्कण्डेय उवाच

ततस्तस्यान्तु संजज्ञे भर्तृशापेन तेन वै /  
यमश्च यमुना चेयं प्रख्याता सुमहानदी // Mअर्क्P_७७.७ //  
सापि संज्ञा रवेस्तेजः सेहे दुः खेन भामिनी /  
असहन्ती च सा तेजश्चिन्तयामास वै तदा // Mअर्क्P_७७.८ //  
किङ्करोमि क्व गच्छामि क्व गतायाश्च निर्वृतिः /  
भवेन्मम कथं भर्ता कोपमर्कश्च नैष्यति // Mअर्क्P_७७.९ //  
इति संचिन्त्य बहुधा प्रजापतिसुता तदा /  
बहु मेने महाभागा पितृसंश्रयमेव सा // Mअर्क्P_७७.१० //  
ततः पितृगृहे गन्तुं कृतबुद्धिर्यशस्विनी /  
छायामयीमात्मतनुं निर्ममे दयितां रवेः // Mअर्क्P_७७.११ //  
ताञ्चोवाच त्वया वेश्मन्यत्र भानोर्यथा मया /  
तथा सम्यगपत्येषु वर्तितव्यं यथा रवौ // Mअर्क्P_७७.१२ //  
पृष्टयापि न वाच्यन्ते तथैतद्गमनं मम /  
सैवास्मि नाम संज्ञेति वाच्यमेतत्सदा वचः // Mअर्क्P_७७.१३ //

छायसंज्ञोवाच

आकेशग्रहणाद् देवि ! आशापाच्च वचस्तव /  
करिष्ये कथयिष्यामि वृत्तन्तु शापकर्षणात् // Mअर्क्P_७७.१४ //  
इत्युक्ता सा तदा देवी जगाम भवनं पितुः /  
ददर्श तत्र त्वष्टारं तपसा धूतकल्मषम् // Mअर्क्P_७७.१५ //  
बहुमानाच्च तेनापि पूजिता विश्वकर्मणा /  
तस्थौ पितृगृहे सा तु कञ्चित्कालमनिन्दिता // Mअर्क्P_७७.१६ //  
ततस्तां प्राह चार्वङ्गी पिता नातिचिरोषिताम् /  
स्तुत्वा च तनयां प्रेमबहुमानपुरः सरम् // Mअर्क्P_७७.१७ //  
त्वान्तु मे पश्यतो वत्से दिनानि सुबहून्यपि /  
मुहूर्तार्धसमानि स्युः किन्तु धर्मो विलुप्यते // Mअर्क्P_७७.१८ //  
बान्धवेषु चिरं वासो नारीणां न यशस्करः /  
मनोरथो बान्धवानां नार्या भर्तृगृहे स्थितिः // Mअर्क्P_७७.१९ //  
सा त्वं त्रैलोक्यनाथेन भर्त्रा सूर्येण सङ्गता /  
पितृगेहे चिरं कालं वस्तुं नार्हसि पुत्रिके // Mअर्क्P_७७.२० //  
सा त्वं भर्तृगृहं गच्छ तुष्टो ऽहं पूजितासि मे /  
पुनरागमनं कार्यं दर्शनाय शुभे मम // Mअर्क्P_७७.२१ //

मार्कण्डेय उवाच

इत्युक्ता सा तदा पित्रा तथेत्युक्त्वा च सा मुने /  
संपूजयित्वा पितरं जगामाथोत्तरान् कुरून् // Mअर्क्P_७७.२२ //  
सूर्यतापमनिच्छन्ती तेजसस्तस्य बिभ्यती /  
तपश्चचार तत्रापि वडवारूपधारिणी // Mअर्क्P_७७.२३ //  
संज्ञेयमिति मन्वानो द्वितीयायामहस्पतिः /  
जनयामास तनयौ कन्याञ्चैकां मनोरमाम् // Mअर्क्P_७७.२४ //  
छायासंज्ञा त्वपत्येषु यथा स्वेष्वतिवत्सला /  
तथा न संज्ञाकन्यायां पुत्रयोश्चान्ववर्तत // Mअर्क्P_७७.२५ //  
लालनाद्युपभोगेषु विशेषमनुवासरम् /  
मनुस्तत् क्षान्तवानस्य यमस्तस्या न चक्षमे // Mअर्क्P_७७.२६ //  
ताडनाय च वै कोपात् पादस्तेन समुद्यतः /  
तस्याः पुनः क्षान्तिमता न तु देहे निपातितः // Mअर्क्P_७७.२७ //  
ततः शशाप तं कोपाच्छायासंज्ञा यमं द्विज /  
किञ्चित् प्रस्फुरमाणौष्ठी विचलत्पाणिपल्लवा // Mअर्क्P_७७.२८ //  
पितुः पत्नीममर्यादं यन्मां तर्जयसे पदा /  
भुवि तस्मादयं पदास्तवाद्यैव पतिष्यति // Mअर्क्P_७७.२९ //

मार्कण्डेय उवाच

इत्याकर्ण्य यमः शापं मात्रा दत्तं भयातुरः /  
अभ्येत्य पितरं प्राह प्रणिपातपुरः सरम् // Mअर्क्P_७७.३० //

यम उवाच

तातैतन्महदाश्चर्यं न दृष्टमिति केनचित् /  
माता वात्सल्यमुत्सृज्य शापं पुत्रे प्रयच्छति // Mअर्क्P_७७.३१ //  
यथा मनुर्ममाचष्टे नेयं मता तथा मम /  
विगुणेष्वपि पुत्रेषु न माता विगुणा भवेत् // Mअर्क्P_७७.३२ //

मार्कण्डेय उवाच

यमस्यैतद्वचः श्रुत्वा भगवांस्तिमिरापहः /  
छायासंज्ञां समाहूय पप्रच्छ क्व गतेति सा // Mअर्क्P_७७.३३ //  
सा चाह तनया त्वष्टुरहं संज्ञा विभावसो /  
पत्नी तव त्वयापत्यान्येतानि जनितानि मे // Mअर्क्P_७७.३४ //  
इत्थं विवस्वतः सा तु बहुशः पृच्छतो यदा /  
नाचचक्षे ततः क्रुद्धो भास्वांस्तां शप्तुमुद्यतः // Mअर्क्P_७७.३५ //  
ततः सा कथयामास यथावृत्तं विवस्वतः /  
विदितार्थश्च भगवान् जगाम त्वष्टुरालयम् // Mअर्क्P_७७.३६ //  
ततः स पूजयामास तदा त्रैलोक्यपूजितम् /  
भास्वन्तं परया भक्त्या निजगेहमुपागतम् // Mअर्क्P_७७.३७ //  
संज्ञां पृष्टस्तदा तस्मै कथयामास विश्वकृत् /  
आगतैवेह मे वेश्म भवतः प्रेषितेति वै // Mअर्क्P_७७.३८ //  
दिवाकरः समाधिस्थो वडवारूपधारिणीम् /  
तपश्चरन्तीं ददृशे उत्तरेषु कुरुष्वथ // Mअर्क्P_७७.३९ //  
सौम्यमूर्तिः शुभाकारो मम भर्ता भवेदिति /  
अभिसन्धिञ्च तपसो बुबुधे ऽस्या दिवाकरः // Mअर्क्P_७७.४० //  
शातनं तेजसो मे ऽद्य क्रियतामिति भास्करः /  
तञ्चाह विश्वकर्माणं संज्ञायाः पितरं द्विज // Mअर्क्P_७७.४१ //  
संवत्सरभ्रमेस्तस्य विश्वकर्मा करवेस्ततः /  
तेजसः शातनञ्चक्रे स्तूयमानश्च दैवतैः // Mअर्क्P_७७.४२ //

इति श्रीमार्कण्डेयपुराणे वैवस्वतमन्वन्तरे सप्तसप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टसप्ततितमोऽध्यायः- ७८

मार्कण्डेय उवाच

ततस्तं तुष्टुवुर्देवास्तथा देवर्षयो रविम् /  
वाग्भिरोड्यमशेषस्य त्रैलोक्यस्य समागताः // Mअर्क्P_७८.१ //

देवा ऊचुः

नमस्ते ऋक्स्वरूपाय सामरूपाय ते नमः /  
यजुः स्वरूपरूपाय साम्नान्धामवते नमः // Mअर्क्P_७८.२ //  
ज्ञानैकधामभूताय निर्धूततमसे नमः /  
शुद्धज्योतिः स्वरूपाय विशुद्धायामलात्मने // Mअर्क्P_७८.३ //  
वरिष्ठाय वरेण्याय परस्मै परमात्मने /  
नमो ऽखिलजगद्व्यापिस्वरूपायात्ममूर्तये // Mअर्क्P_७८.४ //  
इदं स्तोत्रवरं रम्यं श्रोतव्यं श्रद्धया नरैः /  
शिष्यो भूत्वा समाधिस्थो दत्त्वा देयं गुरोरपि // Mअर्क्P_७८.५ //  
न शून्यभूतैः श्रोतव्यमेतत्तु सफलं भवेत् /  
सर्वकारणभूताय निष्ठायै ज्ञानचेतसाम् // Mअर्क्P_७८.६ //  
नमः सूर्यस्वरूपाय प्रकाशात्मस्वरूपिणे /  
भास्कराय नमस्तुभ्यं तथा दिनकृते नमः // Mअर्क्P_७८.७ //  
शर्वरीहेतवे चैव सन्ध्याज्योत्स्नाकृते नमः /  
त्वं सर्वमेतद् भगवन् जगदुद्भ्रमता त्वया // Mअर्क्P_७८.८ //  
भ्रमत्याविद्धमखिलं ब्रह्माण्डं सचराचरम् /  
त्वदंशुभिरिदं स्पृष्टं सर्वं सञ्जायते शुचि // Mअर्क्P_७८.९ //  
क्रियते त्वत्करैः स्पर्शाज्जलादीनां पवित्रता /  
होमदानादिको धर्मो नोपकाराय जायते // Mअर्क्P_७८.१० //  
तावद्यावन्न संयोगि जगदेतत् त्वदंशुभिः /  
ऋचस्ते सकला ह्येता यजूंष्येतानि चान्यतः // Mअर्क्P_७८.११ //  
सकलानि च सामानि निपतन्ति त्वदड्गतः /  
ऋङ्मयस्त्वं जगन्नाथ ! त्वमेव च यजुर्मयः // Mअर्क्P_७८.१२ //  
यतः साममयश्चैव ततो नाथ ! त्रयीमयः /  
त्वमेव ब्रह्मणो रूपं परञ्चापरमेव च // Mअर्क्P_७८.१३ //  
मूर्तामूर्तस्तथा सूक्ष्मः स्थूलरूपस्तथा स्थितः /  
निमेषकाष्ठादिमयः कालरूपः क्षयात्मकः /  
प्रसीद स्वेच्छया रूपं स्वतेजः शमनं कुरु // Mअर्क्P_७८.१४ //

मार्कण्डेय उवाच

एवं संस्तूयमानस्तु देवैर्देवर्षिभिस्तथा /  
मुमोच स्वं तदा तेजस्तेजसां राशिरव्ययः // Mअर्क्P_७८.१५ //  
यत्तस्य ऋङ्मयं तेजो भविता तेन मेदिनी /  
यजुर्मयेनापि दिवं स्वर्गः साममयं रवेः // Mअर्क्P_७८.१६ //  
शातितास्तेजसो भागा ये त्वष्ट्रा दश पञ्च च /  
त्वष्ट्रैव तेन शर्वस्य कृतं शूलं महात्मना // Mअर्क्P_७८.१७ //  
चक्रं विष्णोर्वसूनाञ्च शङ्कवो ऽथ सुदारुणाः /  
पावकस्य तथा शक्तिः शिबिका धनदस्य च // Mअर्क्P_७८.१८ //  
अन्येषामसुरारीणामस्त्राण्युग्राणि यानि वै /  
यक्षविद्याधराणाञ्च तानि चक्रे स विश्वकृत् // Mअर्क्P_७८.१९ //  
ततश्च षोडशं भागं बिभर्ति भगवान् विभुः /  
तत्तेजः पञ्चदशधा शातितं विश्वकर्मणा // Mअर्क्P_७८.२० //  
ततो ऽश्वरूपधृग्भानुरुत्तरानगमत् कुरून् /  
तदृशे तत्र संज्ञाञ्च वडवारूपधारिणीम् // Mअर्क्P_७८.२१ //  
सा च दृष्ट्वा तमायान्तं परपुंसो विशङ्कया /  
जगाम संमुखं तस्य पृष्ठरक्षणतत्परा // Mअर्क्P_७८.२२ //  
ततश्च नासिकायोगं तयोस्तत्र समेतयोः /  
नासत्यदस्त्रौ तनयावश्वीवक्त्रविनिर्गतौ // Mअर्क्P_७८.२३ //  
रेतसो ऽन्ते च रेवन्तः खड्गी चर्मो तनुत्रधृक् /  
अश्वारूढः समुद्भूतो बाणतूणसमन्वितः // Mअर्क्P_७८.२४ //  
ततः स्वरूपमतुलं दर्शयामास भानुमान् /  
तस्यैषा च समालोक्य स्वरूपं मुदमाददे // Mअर्क्P_७८.२५ //  
स्वरूपधारिणीञ्चैमामानिनाय निजाश्रयम् /  
संज्ञां भार्यां प्रीतिमतीं भास्करो वारितस्करः // Mअर्क्P_७८.२६ //  
ततः पूर्वसुतो यो ऽस्याः सो ऽभूद्वैवस्वतो मनुः /  
द्वितीयश्च यमः शापाद्धर्मदृष्टिरभूत् सुतः // Mअर्क्P_७८.२७ //  
कृमयो मांसमादाय पादतो ऽस्य महीतले /  
पतिष्यन्तीति शापान्तं तस्य चक्रे पिता स्वयम् // Mअर्क्P_७८.२८ //  
धर्मदृष्टिर्यतश्चासौ समो मित्रे तथाहिते /  
ततो नियोगं तं याम्ये चकार तिमिरापहः // Mअर्क्P_७८.२९ //  
यमुना च नदी जज्ञे कलिन्दान्तरवाहिनी /  
अश्विनौ देवभिषजौ कृतौ पित्रा महात्मना // Mअर्क्P_७८.३० //  
गुह्यकाधिपतित्वे च रेवन्तो ऽपि नियोजितः /  
च्छायासंज्ञासुतानाञ्च नियोगः श्रुयतां मम // Mअर्क्P_७८.३१ //  
पूर्वजस्य मनोस्तुल्यश्छायासंज्ञासुतो ऽग्रजः /  
ततः सावर्णिकीं संज्ञामवाप तनयो रवेः // Mअर्क्P_७८.३२ //  
भविष्यति मनुः सो ऽपि बलिरिन्द्रो यदा तदा /  
शनैश्चरो ग्रहाणाञ्च मध्ये पित्रा नियोजितः // Mअर्क्P_७८.३३ //  
तयोस्तृतीया या कन्या तपती नाम सा कुरुम् /  
नृपात् संवरणात् पुत्रमवाप मनुजेश्वरम् // Mअर्क्P_७८.३४ //  
तस्य वैवस्वतस्याहं मनोः सप्तममन्तरम् /  
कथयामि सुतान् भूपानृषीन् देवान् सुराधिपम् // Mअर्क्P_७८.३५ //

इति श्रीमार्कण्डेयपुराणे सावर्णिके मन्वन्तरे वैवस्वतोत्पत्तिर्नामाष्टसप्ततितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




ऊनाशीतितमोऽध्यायः- ७९

मार्कण्डेय उवाच

आदित्या वसवो रुद्राः साध्या विश्वे मरुद्गणाः /  
भृगवो ऽङ्गिरसश्चाष्टौ यत्र देवगणाः स्मृताः // Mअर्क्P_७९.१ //  
आदित्या वसवो रुद्रा विज्ञेयाः कश्यपात्मजाः /  
साध्याश्च मरुतो विश्वे धर्मपुत्रगणास्त्रयः // Mअर्क्P_७९.२ //  
भृगोस्तु भृगवो देवाः पुत्रा ह्यङ्गिरसः सुताः /  
एष सर्गश्च मारीचो विज्ञेयः साम्प्रताधिपः // Mअर्क्P_७९.३ //  
ऊर्जस्वी नाम चैवेन्द्रो महात्मा यज्ञभागभुक् /  
अतीतानागता ये च वर्तन्ते साम्प्रतञ्च ये // Mअर्क्P_७९.४ //  
सर्वे ते त्रिदशेन्द्रास्तु विज्ञेयास्तुल्यलक्षणाः /  
सहस्राक्षाः कुलिशिनः सर्व एव पुरन्दराः // Mअर्क्P_७९.५ //  
मघवन्तो वृषाः सर्वे शृङ्गिणो गजगामिनः /  
ते शतक्रतवः सर्वे भूताभिभवतेजसः // Mअर्क्P_७९.६ //  
धर्माद्यैः कारणैः सुद्धैराधिपत्यगुणान्विताः /  
भूतभव्यभवन्नाथाः शृणु चैतत् त्रयं द्विज // Mअर्क्P_७९.७ //  
भूर्लोको ऽयं स्मृता भूमिरन्तरिक्षं दिवः स्मृतम् /  
दिव्याख्याश्च तथा स्वर्गस्त्रैलोक्यमिति गद्यते // Mअर्क्P_७९.८ //  
अत्रिश्चैव वसिष्ठश्च काश्यपश्च महानृषिः /  
गौतमश्च भरद्वाजौ विश्वामित्रो ऽथ कौशिकः // Mअर्क्P_७९.९ //  
तथैव पुत्रो भगवानृचीकस्य महात्मनः /  
जमदग्निस्तु सप्तैते मुनयो ऽत्र नथान्तरे // Mअर्क्P_७९.१० //  
इक्ष्वाकुर्नाभगश्चैव धृष्टः शर्यातिरेव च /  
नरिष्यन्तश्च विख्यातो नाभागारिष्ट एव च // Mअर्क्P_७९.११ //  
करूषश्च पृषध्रश्च वसुमान् लोकविश्रुतः /  
मनोर्वैवस्वतस्यैते नव पुत्राः प्रकीर्तिताः // Mअर्क्P_७९.१२ //  
वैवस्वतमिदं ब्रह्मन् ! कथितन्ते मयान्तरम् /  
अस्मिन् श्रुते नरः सद्यः पठिते चैव सत्तम /  
मुच्यते पातकैः सर्वैः पुण्यञ्च महदश्नते // Mअर्क्P_७९.१३ //

इति श्रीमार्कण्डेयपुराणे सावर्णिके मन्वन्तरे वैवस्वतकीर्तनं नामैकोनाशीतितमो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





अशीतितमोऽध्यायः- ८०

क्रौष्टुकिरुवाच

स्वायम्भुवाद्याः कथिताः सप्तैते मनवो मम /  
तदन्तरेषु ये देवा राजानो मुनयस्तथा // Mअर्क्P_८०.१ //  
अस्मिन् कल्पे सप्त ये ऽन्ये भविष्यन्ति महामुने /  
मनवस्तान् समाचक्ष्व ये च देवादयश्च ये // Mअर्क्P_८०.२ //  
मार्कण्डेय उवाच

कथितस्तव सावर्णिश्छायासंज्ञासुतश्च यः /  
पूर्वजस्य मनोस्तुल्यः स मनुर्भविताष्टमः // Mअर्क्P_८०.३ //  
रामो व्यासो गालवश्च दीप्तिमान् कृप एव च /  
ऋष्यशृङ्गस्तथा द्रोणस्तत्र सप्तर्षयो ऽभवन् // Mअर्क्P_८०.४ //  
सुतपाश्चामिताभाश्च मुख्याश्चैव त्रिधा सुराः /  
विंशकः कथिताश्चैषां त्रयाणां त्रिगुणो गणः // Mअर्क्P_८०.५ //  
तपस्तप्तश्च शक्रश्च द्युतिर्ज्योतिः प्रभाकरः /  
प्रभासो दयितो धर्मस्तेजोरश्मिश्चिरक्रतुः // Mअर्क्P_८०.६ //  
इत्यादिकस्तु सुतपा देवानां विंशको गणः /  
प्रभुर्विभुर्विभासाद्यस्तथान्यो विंशको गणः // Mअर्क्P_८०.७ //  
सुराणाममिताभानां तृतीयमपि मे शृणु /  
दमो दान्तो ऋतः सोमो वित्ताद्याश्चैव विंशतिः // Mअर्क्P_८०.८ //  
मुख्या ह्येते समाख्याता देवा मन्वन्तराधिपाः /  
मारीचस्यैव ते पुत्राः कश्यपस्य प्रजापतेः // Mअर्क्P_८०.९ //  
भविष्याश्च भविष्यन्ति सावर्णस्यान्तरे मनोः /  
तेषामिन्द्रो भविष्यस्तु बलिर्वैरोचनिर्मुने // Mअर्क्P_८०.१० //  
पाताल आस्ते यो ऽद्यापि दैत्यः समयबन्धनः /  
विरजाश्चार्ववीरश्च निर्मोहः सत्यवाक् कृतिः /  
विष्ण्वाद्याश्चैव तनयाः सावर्णस्य मनोर्नृपाः // Mअर्क्P_८०.११ //

इति श्रीमार्कण्डेयपुराणे ऽशीतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकाशीतितमोऽध्यायः- ८१/

मार्कण्डेय उवाच

सावर्णिः सूर्यतनयो यो मनुः कथ्यते ऽष्टमः /  
निशामय तदुत्पत्तिं विस्तराद् गदतो मम // Mअर्क्P_८१.१ //  
महामायानुभावेन यथा मन्वन्तराधिपः /  
स बभूव महाभागः सावर्णिस्तनयो रवेः // Mअर्क्P_८१.२ //  
स्वारोचिषे ऽन्तरे पूर्वं चैत्रवंशसमुद्भवः /  
सुरथो नाम राजाभूत् समस्ते क्षितिमण्डले // Mअर्क्P_८१.३ //  
तस्य पालयतः सम्यक् प्रजाः पुत्रानिवौरसान् /  
बभूवुः शत्रवो भूपाः कोलाविध्वंसिनस्तथा // Mअर्क्P_८१.४ //  
तस्य तैरभवद् युद्धमतिप्रबलदण्डिनः /  
न्यूनैरपि स तैर्युद्धे कोलाविध्वंसिभिर्जितः // Mअर्क्P_८१.५ //  
ततः स्वपुरमायातो निजदेशाधिपो ऽभवत् /  
आक्रान्तः स महाभागस्तैस्तदा प्रबलारिभिः // Mअर्क्P_८१.६ //  
अमात्यैर्बलिभिर्दुष्टैर्दुर्बलस्य दुरात्मभिः /  
कोषो बलञ्चापहृतं तत्रापि स्वपुरे ततः // Mअर्क्P_८१.७ //  
ततो मृगयाव्याजेन हृतस्वाम्यः स भुपतिः /  
एकाकी हयमारुह्य जगाम गहनं वनम् // Mअर्क्P_८१.८ //  
स तत्राश्रममद्राक्षीद् द्विजवर्यस्य मेधसः /  
प्रशान्तश्वापदाकीर्णं मुनिश्ष्योपशोभितम् // Mअर्क्P_८१.९ //  
तस्थौ कञ्चित् स कालञ्च मुनिना तेन सत्कृतः /  
इतश्चैतश्च विचरंस्तस्मिन् मुनिवराश्रमे // Mअर्क्P_८१.१० //  
सो ऽचिन्तयत् तदा तत्र ममत्वाकृष्टचेतनः /  
मत्पूर्वैः पालितं पूर्वं मया हीनं पुरं हि तत् /  
मद्भृत्यैस्तैरसद्वृत्तैर्धर्मतः पाल्यते न वा // Mअर्क्P_८१.११ //  
न जाने स प्रधानो मे शूरहस्ती सदामदः /  
मम वैरिवशं यातः कान् भोगानुपलप्स्यते // Mअर्क्P_८१.१२ //  
ये ममानुगता नित्यं प्रसादधनभोजनैः /  
अनुवृत्तिं ध्रुवं ते ऽद्य कुर्वन्त्यन्यमहीभृताम् // Mअर्क्P_८१.१३ //  
असम्यग्व्ययशीलैस्तैः कुर्वद्भिः सततं व्ययम् /  
संचितः सो ऽतिदुः खेन क्षयं कोशो गमिष्यति // Mअर्क्P_८१.१४ //  
एतच्चान्यच्च सततं चिन्तयामास पार्थिवः /  
तत्र विप्राश्रमाभ्यासे वैश्यमेकं ददर्श सः // Mअर्क्P_८१.१५ //  
स पृष्टस्तेन कस्त्वं भोः हेतुश्चागमने ऽत्र कः /  
सशोक इव कस्मात्त्वं दुर्मना इव लक्ष्यसे // Mअर्क्P_८१.१६ //  
इत्याकर्ण्य वचस्तस्य भूपतेः प्रणयोदितम् /  
प्रत्युवाच स तं वैश्यः प्रश्रयावनतो नृपम् // Mअर्क्P_८१.१७ //

वैश्य उवाच

समाधिर्नाम वैश्यो ऽहमुत्पन्नो धनिनां कुले /  
पुत्रदारैर्निरस्तश्च धनलोभादसाधुभिः // Mअर्क्P_८१.१८ //  
विहीनश्च धनैर्दारैः पुत्रैरादाय मे धनम् /  
वनमभ्यागतो दुः खी निरस्तश्चाप्तबन्धुभैः // Mअर्क्P_८१.१९ //  
सो ऽहं न वेद्मि पुत्राणां कुशलाकुशलात्मिकाम् /  
प्रवृत्तिं स्वजनानाञ्च दाराणाञ्चात्र संस्थितः // Mअर्क्P_८१.२० //  
किं नु तेषां गृहे क्षेममक्षेमं किं नु साम्प्रतम् /  
कथं ते किं नु सद्वृत्ताः दुर्वृत्ताः किं नु मे सुताः // Mअर्क्P_८१.२१ //

राजोवाच

यैर्निरस्तो भवांल्लुब्धैः पुत्रदारादिभिर्धनैः /  
तेषु किं भवतः स्नेहमनुबध्नाति मानसम् // Mअर्क्P_८१.२२ //

वैश्च उवाच

एवमेतद्यथा प्राह भवानस्मद्गतं वचः /  
किं करोमि न बध्नाति मम निष्ठुरतां मनः // Mअर्क्P_८१.२३ //  
यैः सन्त्यज्य पितृस्नेहं धनलुब्धैर्निराकृतः /  
पतिस्वजनहार्दं च हार्दि तेष्वेव मे मनः // Mअर्क्P_८१.२४ //  
किमेतन्नाभिजानामि जानन्नपि महामते /  
यत्प्रेमप्रवणं चित्तं विगुणेष्वपि बन्धुषु // Mअर्क्P_८१.२५ //  
तेषां कृते मे निः श्वासो दौर्मनस्यं च जायते /  
करोमि किं यन्न मनस्तेष्वप्रीतिषु निष्ठुरम् // Mअर्क्P_८१.२६ //

मार्कण्डेय उवाच

ततस्तौ सहितौ विप्र तं मुनिं समुपस्थितौ /  
समाधिर्नाम वैश्यो ऽसौ स च पार्थिवसत्तमः // Mअर्क्P_८१.२७ //  
कृत्वा तु तौ यथान्यायं यथार्हं तेन संविदम् /  
उपविष्टौ कथाः काश्चिच्चक्रतुर्वैश्य-पार्थिवौ // Mअर्क्P_८१.२८ //

राजौवाच

भगवंस्त्वामहं प्रष्टुमिच्चाम्येकं वदस्व तत् /  
दुः खाय यन्मे मनसः स्वचित्तायत्ततां विना // Mअर्क्P_८१.२९ //  
ममत्वं गतराज्यस्य राज्याङ्गेष्वखिलेष्वपि /  
जानतो ऽपि यथाज्ञस्य किमेतन्मुनिसत्तम // Mअर्क्P_८१.३० //  
अयं च निकृतः पुत्रैर्दारैर्भृत्यैस्तथोज्झितः /  
स्वजनेन च सन्त्यक्तस्तेषु हार्दे तथाप्यति // Mअर्क्P_८१.३१ //  
एवमेष तथाहं च द्वावप्यत्यन्तदुः खितौ /  
दृष्टदोषे ऽपि विषये ममत्वाकृष्टमानसौ // Mअर्क्P_८१.३२ //  
तत्किमेतन्महाभाग यन्मोहो ज्ञानिनोरपि /  
ममास्य च भवत्येषा विवेकान्धस्य मूढता // Mअर्क्P_८१.३३ //

ऋषिरुवाच

ज्ञानमस्ति समस्तस्य जन्तोर्विषयगोचरे /  
विषयश्च महाभाग याति चैवं पृथक् पृथक् // Mअर्क्P_८१.३४ //  
दिवान्धाः प्राणिनः केचिद्रात्रावन्धास्तथापरे /  
केचिद् दिवा तथा रात्रौ प्राणिनस्तुल्यदृष्टयः // Mअर्क्P_८१.३५ //  
ज्ञानिनो मनुजाः सत्यं किन्तु ते न हि केवलम् /  
यतो हि ज्ञानिनः सर्वे पशु-पक्षि-मृगादयः // Mअर्क्P_८१.३६ //  
ज्ञानं च तन्मनुष्याणां यत्तेषां मृगृपक्षिणाम् /  
मनुष्याणां च यत्तेषां तुल्यमन्यत्तथोभयोः // Mअर्क्P_८१.३७ //  
ज्ञाने ऽपि सति पश्यैतान् पतङ्गाञ्छावचञ्चुषु /  
कणमोक्षादृतान् मोहात्पीड्यमानानपि क्षुधा // Mअर्क्P_८१.३८ //  
मानुषा मनुजव्याघ्र साभिलाषाः सुतान् प्रति /  
लोभात्प्रत्युपकाराय नन्वेतान् किं न पश्यसि // Mअर्क्P_८१.३९ //  
तथापि ममतावर्ते मोहगर्ते निपातिताः /  
महामायाप्रभावेण संसारस्थितिकारिणा // Mअर्क्P_८१.४० //  
तन्नात्र विस्मयः कार्यो योगनिद्रा जगत्पतेः /  
महामाया हरेश्चैतत्तथा संमोह्यते जगत् // Mअर्क्P_८१.४१ //  
ज्ञानिनामपि चेतांसि देवी भगवती हि सा /  
बलादाकृष्य मोहाय महामाया प्रयच्छति // Mअर्क्P_८१.४२ //  
तया विसृज्यते विश्वं जगदेतच्चराचरम् /  
सैषा प्रसन्ना वरदा नृणां भवति मुक्तये // Mअर्क्P_८१.४३ //  
सा विद्या परमा मुक्तेर्हेतुभूता सनातनी /  
संसारबन्धहेतुश्च सैव सर्वेश्वरेश्वरी // Mअर्क्P_८१.४४ //

रोजोवाच

भगवन् ! का हि सा देवी महामायेति यां भवान् /  
ब्रवीति कथमुत्पन्ना सा कर्मास्याश्च किं द्विज // Mअर्क्P_८१.४५ //  
यत्स्वभावा च सा देवी यत्स्वरूपा यदुद्भवा /  
तत् सर्वं श्रोतुमिच्छामि त्वत्तो ब्रह्मविदां वर // Mअर्क्P_८१.४६ //

ऋषिरुवाच

नित्यैव सा जगन्मूर्तिस्तया सर्वमिदं ततम् /  
तथापि तत्समुत्पत्तिर्बहुधा श्रुयतां मम // Mअर्क्P_८१.४७ //  
देवानां कार्यसिद्ध्यर्थमाविर्भवति सा यदा /  
उत्पन्नेति तदा लोके सा नित्याप्यभिधीयते // Mअर्क्P_८१.४८ //  
योगनिद्रां यदा विष्णुर्जगत्येकार्णवीकृते /  
आस्तीर्य शेषमभजत् कल्पान्ते भगवान् प्रभुः // Mअर्क्P_८१.४९ //  
तदा द्वावसुरौ घोरौ विख्यातौ मधुकैटभौ /  
विष्णुकर्णमलोद्भूतौ हन्तुं ब्रह्माणमुद्यतौ // Mअर्क्P_८१.५० //  
स नाभिकमले विष्णोः स्थितो ब्रह्मा प्रजापतिः /  
दृष्ट्वा तावसुरौ चोग्रौ प्रसुप्तं च जनार्दनम् // Mअर्क्P_८१.५१ //  
तुष्टाव योगनिद्रां तामेकाग्रहृदयस्थितः /  
विबोधनार्थाय हरेर्हरिनेत्रकृतालयाम् // Mअर्क्P_८१.५२ //

ब्रह्मोवाच

विश्वेश्वरीं जगद्धात्रीं स्थिति-संहारकारिणीम् /  
निद्रां भगवतीं विष्णोरतुलां तेजसः प्रभुः // Mअर्क्P_८१.५३ //  
त्वं स्वाहा त्वं स्वधा त्वं हि वषट्कारः स्वरात्मिका /  
सुधा त्वमक्षरे नित्ये त्रिधा मात्रात्मिका स्थिता // Mअर्क्P_८१.५४ //  
अर्धमात्रा स्थिता नित्या यानुच्चार्या विशेषतः /  
त्वमेव सन्ध्या सावित्री त्वं देवि जननी परा // Mअर्क्P_८१.५५ //  
त्वयैव धार्यते सर्वं त्वयैतत्सृज्यते जगत् /  
त्वयैतत्पाल्यते देवि त्वमत्स्यन्ते च सर्वदा // Mअर्क्P_८१.५६ //  
विसृष्टौ सृष्टिरूपा त्वं स्थितिरूपा च पालने /  
तथा संहृतिरूपान्ते जगतो ऽस्य जगन्मये // Mअर्क्P_८१.५७ //  
महाविद्या महामाया महामेधा महास्मृतिः /  
महामोहा च भवती महादेवी महेश्वरी // Mअर्क्P_८१.५८ //  
प्रकृतिस्त्वञ्च सर्वस्य गुणत्रयविभाविनी /  
कालरात्रिर्महारात्रिर्मोहरात्रिश्च दारुणा // Mअर्क्P_८१.५९ //  
त्वं श्रीस्त्वमीश्वरी त्वं ह्रीस्त्वं बुद्धिर्बोधलक्षणा /  
लज्जा पुष्टिस्तथा तुष्टिस्त्वं शान्तिः क्षान्तिरेव च // Mअर्क्P_८१.६० //  
खडिगनी शूलिनी घोरा गदिनी चक्रिणी तथा /  
शङ्खिनी चापिनी बाण-भुशुण्डी परिघायुधा // Mअर्क्P_८१.६१ //  
सौम्या सौम्यतराशेष-सौम्येभ्यस्त्वतिसुन्दरी /  
परापराणां परमा त्वमेव परमेश्वरी // Mअर्क्P_८१.६२ //  
यच्च किञ्चित् क्वचिद्वस्तु सदसद्वाखिलात्मिके /  
तस्य सर्वस्य या शिक्तिः सा त्वं किं स्तूयते तदा // Mअर्क्P_८१.६३ //  
यया त्वया जगत्स्त्रष्टा जगत्पात्यत्ति यो जगत् /  
सो ऽपि निद्रावशं नीतः कस्त्वां स्तोतुमिहेश्वरः // Mअर्क्P_८१.६४ //  
विष्णुः शरीरग्रहणमहामीशान एव च /  
कारितास्ते यतो ऽतस्त्वां कः स्तोतुं शक्तिमान् भवेत् // Mअर्क्P_८१.६५ //  
सा त्वमित्थं प्रभावैः स्वैरुदारैर्देवि संस्तुता /  
मोहयैतौ दुराधर्षावसुरो मधुकैटभौ // Mअर्क्P_८१.६६ //  
प्रबोधञ्च जगत्स्वामी नीयतामच्युतो लघु /  
बोधश्च क्रियतामस्य हन्तुमेतौ महासुरौ // Mअर्क्P_८१.६७ //

ऋषिरुवाच

एवं स्तुता तदा देवी तामसी तत्र वेधसा /  
विष्णोः प्रबोधनार्थाय निहन्तुं मधुकैटभौ // Mअर्क्P_८१.६८ //  
नेत्रास्यनासिका-बाहु-हृदयेभ्यस्तथोरसः /  
निर्गम्य दर्शने तस्थौ ब्रह्मणो ऽव्यक्तजन्मनः // Mअर्क्P_८१.६९ //  
उत्तस्थौ च जगन्नाथस्तया मुक्तो जनार्दनः /  
एकार्णवे ऽहिशयनात्ततः स ददृशे च तौ // Mअर्क्P_८१.७० //  
मधुकैटभौ दुरात्मानावतिवीर्यपराक्रमौ /  
क्रोधरक्तेक्षणावत्तुं ब्रह्माणं जनितोद्यमौ // Mअर्क्P_८१.७१ //  
समुत्थाय ततस्ताभ्यां युयुधे भगवान् हरिः /  
पञ्चवर्षसहस्राणि बाहुप्रहरणो विभुः // Mअर्क्P_८१.७२ //  
तावप्यतिबलोन्मत्तौ महामायाविमोहितौ /  
उक्तवन्तौ वरो ऽस्मत्तो व्रियतामिति केशवम् // Mअर्क्P_८१.७३ //

भगवानुवाच

भवनेतामद्य मे तुष्टौ मम वध्यावुभावपि /  
किमन्येन वरेणात्र एतावद्धि वृतं मम // Mअर्क्P_८१.७४ //

ऋषिरुवाच

वञ्चिताभ्यामिति तदा सर्वमापोमयं जगत् /  
विलोक्य ताभ्यां गदितो भगवान् कमलेक्षणः // Mअर्क्P_८१.७५ //  
आवां जहि न यत्रोर्वो सलिलेन परिप्लुता /  
प्रीतौ स्वस्तव युद्धेन श्लाघ्यस्त्वं मृत्युरावयोः // Mअर्क्P_८१.७६ //

ऋषिरुवाच

तथेत्युक्त्वा भगवता शङ्ख-चक्र-गदाभृता /  
कृत्वा चक्रेण वै च्छिन्ने जघने शिरसी तयोः // Mअर्क्P_८१.७७ //  
एवमेषा समुत्पन्ना ब्रह्मणा संस्तुता स्वयम् /  
प्रभावमस्या देव्यास्तु भूयः शृणु वदामि ते // Mअर्क्P_८१.७८ //

इति श्रीमार्कण्डेयपुराणे सावर्णिके मन्वन्तरे देवीमाहात्म्ये मधुकैटभवधो नाम एकाशीतितमो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





द्व्यशीतितमोऽध्यायः- ८२

ऋषिरुवाच

देवासुरमभूद् युद्धं पूर्णमब्दशतं पुरा /  
महिषे ऽसुराणामधिपे देवानां च पुरन्दरे // Mअर्क्P_८२.१ //  
तत्रासुरैर्महावीर्यैर्देवसैन्यं पराजितम् /  
जित्वा च सकलान् देवानिन्द्रो ऽबून्महिषासुरः // Mअर्क्P_८२.२ //  
ततः पराजिता देवाः पद्मयोनिं प्रजापतिम् /  
पुरस्कृत्य गतास्तत्र यत्रेश-गरुडध्वजौ // Mअर्क्P_८२.३ //  
यथावृत्तं तयोस्तद्वन्महिषासुरचेष्टितम् /  
त्रिदशाः कथयामासुर्देवाभिभवविस्तरम् // Mअर्क्P_८२.४ //  
सूर्येन्द्रग्न्यनिलेन्दूनां यमस्य वरुणस्य च /  
अन्येषां चाधिकारान् स स्वयमेवाधितिष्ठिति // Mअर्क्P_८२.५ //  
स्वर्गान्निराकृताः सर्वे तेन देवगणा भुवि /  
विचरन्ति यथा मर्त्या महिषेण दुरात्मना // Mअर्क्P_८२.६ //  
एतद्वः कथितं सर्वममरारिविचेष्टितम् /  
शरणं वः प्रपन्नाः स्मो वधस्तस्य विचिन्त्यताम् // Mअर्क्P_८२.७ //

ऋषिरुवाच

इत्थं निशम्य देवानां वचांसि मधुसूदनः /  
चकार कोपं शम्भुश्च भ्रुकुटीकुटिलाननौ // Mअर्क्P_८२.८ //  
ततो ऽतिकोपपूर्णस्य चक्रिणो वदनात्ततः /  
निश्चक्राम महत्तेजो ब्रह्मणः शङ्करस्य च // Mअर्क्P_८२.९ //  
अन्येषाञ्चैव देवानां शक्रादीनां शरीरतः /  
निर्गतं सुमहत्तेजस्तच्चैक्यं समगच्छत // Mअर्क्P_८२.१० //  
अतीव तेजसः कूटं ज्वलन्तमिव पर्वतम् /  
ददृशुस्ते सुरास्तत्र ज्वालाव्याप्तदिगन्तरम् // Mअर्क्P_८२.११ //  
अतुलं तत्र तत्तेजः सर्वदेवशरीरजम् /  
एकस्थं तदभून्नारी व्याप्तलोकत्रयं त्विषा // Mअर्क्P_८२.१२ //  
यदभूच्छाम्भवं तेजस्तेनाजायत तन्मुखम् /  
याम्येन चाभवन् केशा बहवो विष्णुतेजसा // Mअर्क्P_८२.१३ //  
सौम्येन स्तनयोर्युग्मं मध्यं चैन्द्रेण चाभवत् /  
वारुणेन च जङ्घोरू नितम्बस्तेजसा भुवः // Mअर्क्P_८२.१४ //  
ब्रह्मणस्तेजसा पादौ तदङ्गुल्योर्ऽकतेजसा /  
वसूनाञ्च कराङ्गुल्यः कौबेरेण च नासिका // Mअर्क्P_८२.१५ //  
तस्यास्तु दन्ताः सम्भूताः प्राजापत्येन तेजसा /  
नयनत्रितयं जज्ञे तथा पावकतेजसा // Mअर्क्P_८२.१६ //  
भ्रुवौ च सन्ध्ययोस्तेजः श्रवणावनिलस्य च /  
अन्येषां चैव देवानां सम्भवस्तेजसां शिवा // Mअर्क्P_८२.१७ //  
ततः समस्तदेवानां तेजोराशिसमुद्भवाम् /  
तां विलोक्य मुदं प्रापुरमरा महिषार्दिताः // Mअर्क्P_८२.१८ //  
ततो देवा ददुस्तस्यै स्वानि स्वान्यायुधानि च /  
ऊचुर्जयजयेत्युच्चैर्जयन्तीं ते जयैषिणः // Mअर्क्P_८२.१९ //  
शूलं शूलाद्विनिष्कृष्य ददौ तस्यै पिनाकधृक् /  
चक्रं च दत्तवान् कृष्णः समुत्पाद्य स्वचक्रतः // Mअर्क्P_८२.२० //  
शङ्खञ्च वरुणः शक्तिं ददौ तस्यै हुताशनः /  
मारुतो दत्तवांश्चापं बाणपूर्णे तथेषुधी // Mअर्क्P_८२.२१ //  
वज्रमिन्द्रः समुत्पाद्य कुलिशादमराधिपः /  
ददौ तस्यै सहस्राक्षो घण्टामैरावताद् गजात् // Mअर्क्P_८२.२२ //  
कालदण्डाद्यमो दण्डं माशं चाम्बुपतिर्ददौ /  
प्रजापतिश्चाक्षमालां ददौ ब्रह्मा कमण्डलुम् // Mअर्क्P_८२.२३ //  
समस्तरोमकूपेषु निजरश्मीन् दिवाकरः /  
कालख्च दत्तवान् खड्गं तस्याश्चर्म च निर्मलम् // Mअर्क्P_८२.२४ //  
क्षीरोदश्चामलं हारमजरे च तथाम्बरे /  
चूडामणिं तथा दिव्यं कुण्डले कटकानि च // Mअर्क्P_८२.२५ //  
अर्धचन्द्रं तथा शुभ्रं केयूरान् सर्वबाहुषु /  
नूपुरौ विमलौ तद्वद् ग्रैवेयकमनुत्तमम् /  
अङ्गुलीयकरत्नानि समस्तास्वङ्गुलीषु च // Mअर्क्P_८२.२६ //  
विश्वकर्मा ददौ तस्यै परशुञ्चातिनिर्मलम् /  
अस्त्राण्यनेकरूपाणि तथाभेद्यं च दंशनम् // Mअर्क्P_८२.२७ //  
अम्लानपङ्कजां मालां शिरस्युरसि चापराम् /  
अददज्जलधिस्तस्यै पङ्कजं चातिशोभनम् // Mअर्क्P_८२.२८ //  
हिमवान् वाहनं सिंहं रत्नानि विविधानि च /  
ददावशून्यं सुरया पानपात्रं धनाधिपः // Mअर्क्P_८२.२९ //  
शेषश्च सर्वनागेशो महामणिविभूषितम् /  
नागहारं ददौ तस्यै धत्ते यः पृथिवीमिमाम् // Mअर्क्P_८२.३० //  
अन्यैरपि सुरैर्देवी भूषणैरायुधैस्तथा /  
संमानिता ननादोच्चैः साट्टहासं मुहुर्मुहुः // Mअर्क्P_८२.३१ //  
तस्या नादेन घोरेण कृत्स्त्रमापूरितं नभः /  
अमायतातिमहता प्रतिशब्दो महानभूत् // Mअर्क्P_८२.३२ //  
चुक्षुभुः सकला लोकाः समुद्राश्च चकम्पिरे /  
चचाल वसुधा चेलुः सकलाश्च महीधराः // Mअर्क्P_८२.३३ //  
जयेति देवाश्च मुदा तामूचुः सिंहवाहिनीम् /  
तुष्टुवुर्मुनयश्चैनां भक्तिनम्रात्ममूर्तयः // Mअर्क्P_८२.३४ //  
दृष्ट्वा समस्तं संक्षुब्धं त्रैलोक्यममरारयः /  
सन्नद्धाखिलसैन्यास्ते समुत्तस्थुरुदायुधाः // Mअर्क्P_८२.३५ //  
आः किमेतदिति क्रोधादाभाष्य महिषासुरः /  
अभ्यधावत तं शब्दमशेषैरसुरैर्वृतः // Mअर्क्P_८२.३६ //  
स ददर्श ततो देवीं व्याप्तलोकत्रयां त्विषा /  
पादाक्रान्त्या नतभुवं किरीटोल्लिखिताम्बराम् // Mअर्क्P_८२.३७ //  
क्षोभिताशेषपातालां धनुर्ज्यानिः स्वनेन ताम् /  
दिशो भुजसहस्रेण समन्ताद् व्याप्य संस्थिताम् // Mअर्क्P_८२.३८ //  
ततः प्रववृते युद्धं तया देव्या सुरद्विषाम् /  
शस्त्रास्त्रैर्बहुधा मुक्तैरादीपितदिगन्तरम् // Mअर्क्P_८२.३९ //  
महिषासुरसेनानीश्चिक्षुराख्यो महासुरः /  
युयुधे चामरश्चान्यैश्चतुरङ्गबलान्वितः // Mअर्क्P_८२.४० //  
रथानामयुतैः षड्भिरुदग्राख्यो महासुरः /  
अयुध्यतायुतानाञ्च सहस्रेण महाहनुः // Mअर्क्P_८२.४१ //  
पञ्चाशद्भिश्च नियुतैरसिलोमा महासुरः /  
अयुतानां शतैः षड्भिर्वाष्कलो युयुधे रणे // Mअर्क्P_८२.४२ //  
गजवाजिसहस्रौघैरनेकैरुग्रदर्शनः /  
वृतो रथानां कोट्या च युद्धे तस्मिन्नयुध्यत // Mअर्क्P_८२.४३ //  
बिडालाक्षो ऽयुतानाञ्च पञ्चाशद्भिरथायुतैः /  
युयुधे संयुगे तत्र रथानां परिवारितः // Mअर्क्P_८२.४४ //  
वृतः कालो रथानाञ्च रणे पञ्चाशतायुतैः /  
युयुधे संयुगे तत्र तावद्भिः परिवारितः // Mअर्क्P_८२.४५ //  
अन्ये च तत्रायुतशो रथनागहयैर्वृताः /  
युयुधुः संयुगे देव्या सह तत्र महासुराः // Mअर्क्P_८२.४६ //  
कोटिकोटिसहस्रैस्तु रथानां दन्तिनां तथा /  
हयानाञ्च वृतो युद्धे तत्राभून्महिषासुरः // Mअर्क्P_८२.४७ //  
तोमरैर्भिन्दिपालैश्च शक्तिभिर्मुसलैस्तथा /  
युयुधुः संयुगे देव्या खड्गैः परशुपट्टिशैः // Mअर्क्P_८२.४८ //  
केचिच्च चिक्षिपुः शक्तीः केचित् पाशांस्तथापरे /  
देवीं खड्गप्रहारैस्तु ते तां हन्तुं प्रचक्रमुः // Mअर्क्P_८२.४९ //  
सापि देवी ततस्तानि शस्त्राण्यस्त्राणि चण्डिका /  
लीलयैव प्रचिच्छेद निजशस्त्रास्त्रवर्षिणी // Mअर्क्P_८२.५० //  
अनायस्तानना देवी स्तूयमाना सुरर्षिभिः /  
मुमोचासुरदेहेषु शस्त्राण्यस्त्राणि चेश्वरी // Mअर्क्P_८२.५१ //  
सो ऽपि क्रुद्धो धुतसटो देव्या वाहनकेशरी /  
चचारासुरसैन्येषु वनेष्विव हुताशनः // Mअर्क्P_८२.५२ //  
निश्वसान्मुमुचे यांश्च युध्यमाना रणे ऽम्बिका /  
त एव सद्यः सम्भूता गणाः शतसहस्रशः // Mअर्क्P_८२.५३ //  
युयुधुस्ते परशुभिर्भिन्दिपालासिपट्टिशैः /  
नाशयन्तो ऽसुरगणान् देवीशक्त्युपबृंहिताः // Mअर्क्P_८२.५४ //  
अवादयन्त पटहान् गणाः शङ्खांस्तथापरे /  
मृदङ्गांश्च तथैवान्ये तस्मिन् युद्धमहोत्सवे // Mअर्क्P_८२.५५ //  
ततो देवी त्रिशूलेन गदया शक्तिवृष्टिभिः /  
शड्गादिभिश्च शतशो निजघान महासुरान् // Mअर्क्P_८२.५६ //  
पातयामास चैवान्यान् घण्टास्वनविमोहितान् /  
असुरान् भुवि पाशेन बद्ध्वा चान्यानकर्षयत् // Mअर्क्P_८२.५७ //  
केचिद् द्विधा कृतास्तीक्ष्णैः खड्गपातैस्तथापरे /  
विपोथिता निपातेन गदया भुवि शेरते // Mअर्क्P_८२.५८ //  
वेमुश्च केचिद्रुधिरं मुसले भृशं हताः /  
केचिन्नपातिता भूमौ भिन्नाः शूलेन वक्षसि // Mअर्क्P_८२.५९ //  
निरन्तराः शरौघेण कृताः केचिद्रणाजिरे /  
शैलानुकारिणः प्राणान् मुमुचुस्त्रिदशार्दनाः // Mअर्क्P_८२.६० //  
केषाञ्चिद्वाहवश्छिन्नाश्छिन्नग्रीवास्तथापरे /  
शिरांसि पेतुरन्येषामन्ये मध्ये विदारिताः // Mअर्क्P_८२.६१ //  
विच्छिन्नजङ्घास्त्वपरे पेतुरुर्व्यां महासुराः /  
एकबाह्वक्षिचरणाः केचिद्देव्या द्विधा कृताः // Mअर्क्P_८२.६२ //  
छिन्ने ऽपि चान्ये शिरसि पतिताः पुनरुत्थिताः /  
कबन्धा युयुधुर्देव्या गृहीतपरमायुधाः // Mअर्क्P_८२.६३ //  
ननृतुश्चापरे तत्र युद्धे तूर्यलयाश्रिताः /  
कबन्धाश्छिन्नखिरसः खड्ग-शक्त्यृष्टिपाणयः // Mअर्क्P_८२.६४ //  
तिष्ठ तिष्ठेति भाषन्तो देवीमन्ये महासुराः/  
रुधिरौघविलुप्ताङ्गाः संग्रामे लोमहर्षणे // Mअर्क्P_८२.६५ //  
पातितै रथनागाश्वैरसुरैश्च वसुन्धरा /  
अगम्या साभवत् तत्र यत्राभूत् स महारणः // Mअर्क्P_८२.६६ //  
शोणितौघा महानद्यः सद्यस्तत्र विसुस्त्रुवुः /  
मध्ये चासुरसैन्यस्य वारणासुरवाजिनाम् // Mअर्क्P_८२.६७ //  
क्षणेन तन्महासैन्यमसुराणां तथाम्बिका /  
निन्ये क्षयं यथा वह्निस्तृणदारुमहाचयम् // Mअर्क्P_८२.६८ //  
स च सिंहो महानादमुत्सृजन् धुतकेसरः /  
शरीरेभ्यो ऽमरारीणामसूनिव विचिन्वति // Mअर्क्P_८२.६९ //  
देव्या गणैश्च तैस्तत्र कृतं युद्धं तथासुरैः /  
यथैषां तुतुषुर्देवाः पुष्पवृष्टिमुचो दिवि // Mअर्क्P_८२.७० //

इति श्रीमार्कण्डेयमहापुराणे सावर्णिके मन्वन्तरे देवीमाहात्म्ये महिषासुरसैन्यवधो नाम द्व्यशीतितमो ऽध्यायः




\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





त्र्यशीतितमोऽध्यायः- ८३

ऋषिरुवाच

निहन्यमानं तत्सैन्यमवलाक्य महासुरः /  
सेनानीश्चिक्षुरः कोपाद्ययौ योद्धुमथाम्बिकाम् // Mअर्क्P_८३.१ //  
स देवीं शरवर्षेण ववर्ष समरे ऽसुरः /  
यथा मेरुगिरेः शृङ्गं तोयवर्षेण तोयदः // Mअर्क्P_८३.२ //  
तस्य च्छित्त्वा ततो देवी लीलयैव शरोत्करान् /  
जघान तुरगान् बाणैर्यन्तारं चैव वाजिनाम् // Mअर्क्P_८३.३ //  
चिच्छेद च धनुः सद्यो ध्वजं चातिसमुच्छ्रितम् /  
विव्याध चैव गात्रेषु च्छिन्नधन्वानमाशुगैः // Mअर्क्P_८३.४ //  
स च्छिन्नधन्वा विरथो हताश्वो हतसारथिः /  
अभ्यधावत तां देवीं खड्ग-चर्मधरो ऽसुरः // Mअर्क्P_८३.५ //  
सिंहमाहत्य खड्गेन तीक्ष्णधारेण मूर्धनि /  
आजघान भुजे सव्ये देवीमप्यतिवेगवान् // Mअर्क्P_८३.६ //  
तस्याः खड्गो भुजं प्राप्य पफाल नृपनन्दन /  
ततो जग्राह शूलं स कोपादरुणलोचनः // Mअर्क्P_८३.७ //  
चिक्षेप च ततस्तत्तु भद्रकाल्यां महासुरः /  
जाज्वल्यमानं तेजोभी रविबिम्बमिवाम्बरात् // Mअर्क्P_८३.८ //  
दृष्ट्वा तदापतच्छूलं देवी शूलममुञ्चत /  
तच्छूलं शतधा तेन नीतं स च महासुरः // Mअर्क्P_८३.९ //  
हते तस्मिन् महावीर्ये महिषस्य चमूपतौ /  
आजगाम गजारूढश्चामरस्त्रिदशार्दनः // Mअर्क्P_८३.१० //  
सो ऽपि शक्तिं मुमोचाथ देव्यास्तामम्बिका द्रुतम् /  
हुङ्काराभिहतां भूमौ पातयामास निष्प्रभाम् // Mअर्क्P_८३.११ //  
भग्नां शक्तिं निपतितां दृष्ट्वा क्रोधसमन्वितः /  
चिक्षेप चामरः शूलं बाणैस्तदपि साच्छिनत् // Mअर्क्P_८३.१२ //  
ततः सिंहः समुत्पत्य गजकुम्भान्तरे स्थितः /  
बाहुयुद्धेन युयुधे तेनोच्चैस्त्रिदशारिणा // Mअर्क्P_८३.१३ //  
युधायमानो ततस्तौ तु तस्मान्नागान्महीं गतौ /  
युयुधाते ऽतिसंरब्धौ प्रहारैरतिदारुणैः // Mअर्क्P_८३.१४ //  
ततो वेगात्खमुत्पत्य निपत्य च मृगारिणा /  
करप्रहारेण शिरश्चामरस्य पृथक्कृतम् // Mअर्क्P_८३.१५ //  
उदग्रश्च रणे देव्या शिलावृक्षादिभिर्हतः /  
दन्तमुष्टितलैश्चैव करालश्च निपातितः // Mअर्क्P_८३.१६ //  
देवी क्रुद्धा गदापातैश्चूर्णयामास चोद्धतम् /  
वाष्कलं भिन्दिपालेन बाणैस्ताम्रं तथान्धकम् // Mअर्क्P_८३.१७ //  
उग्रास्यमुग्रवीर्यञ्च तथैव च महाहनुम् /  
त्रिनेत्रा च त्रिशूलेन जघान परमेश्वरी // Mअर्क्P_८३.१८ //  
बिडालस्यासिना कायात् पातयामास वै शिरः /  
दुर्धरं दुर्मुखं चोभौ शरैर्निन्ये यमक्षयम् /  
कालं च कालदण्डेन कालरात्रिरपातयत् // Mअर्क्P_८३.१९ //  
अग्रदर्शनमत्युग्रैः खड्गपातैरताडयत् /  
असिनैवासिलोमानमच्छिदत् सा रणोत्सवे /  
गणैः सिंहेन देव्या च जयक्ष्वेडाकृतोत्सवैः // Mअर्क्P_८३.२० //  
एवं संक्षीयमाणे तु स्वसैन्ये महिषासुरः /  
माहिषेण स्वरूपेण त्रासयामास तान् गणान् // Mअर्क्P_८३.२१ //  
कांश्चित्तुण्डप्रिहारेण खुरक्षेपैस्तथापरान् /  
लाङ्गूलताडितांश्चान्यान् शृङ्गाभ्याञ्च विदारितान् // Mअर्क्P_८३.२२ //  
वेगेन कांश्चिदपरान् नादेन भ्रमणेन च /  
निश्वासपवनेनान्यान् पातयामास भूतले // Mअर्क्P_८३.२३ //  
निपात्य प्रमथानीकमभ्यधावत सो ऽसुरः /  
सिंहं हन्तुं महादेव्याः कोपं चक्रे ततो ऽम्बिका // Mअर्क्P_८३.२४ //  
सो ऽपि कोपान्महावीर्यः खुरक्षुण्णमहीतलः /  
शृङ्गाभ्यां पर्वतानुच्चैश्चिक्षेप च ननाद च // Mअर्क्P_८३.२५ //  
वेगभ्रमणविक्षुण्णा मही तस्य व्यशीर्यत /  
लाङ्गूलेनाहतश्चाब्धिः प्लावयामास सर्वतः // Mअर्क्P_८३.२६ //  
धुतशृङ्गविभिन्नाश्च खण्डं खण्डं ययुर्घना /  
श्वासानिलास्ताः शतशो निपेतुर्नभसो ऽचलाः // Mअर्क्P_८३.२७ //  
इति क्रोधसमाध्मातमापतान्तं महासुरम् /  
दृष्ट्वा सा चण्डिका कोपं तद्वधाय तदाकरोत् // Mअर्क्P_८३.२८ //  
सा क्षिप्त्वा तस्य वै पाशं तं बबन्ध महासुरम् /  
तत्याज माहिषं रूपं सो ऽपि बद्धो महामृधे // Mअर्क्P_८३.२९ //  
ततः सिंहो ऽभवत् सद्यो यावत्तस्याम्बिका शिरः /  
छिनत्ति तावत्पुरुषः खड्गपाणिरदृश्यत // Mअर्क्P_८३.३० //  
तत एवाशु पुरुषं देवी चिच्छेद सायकैः /  
तं खड्गचर्मणा सार्धं ततः सो ऽभून्महागजः // Mअर्क्P_८३.३१ //  
करेण च महासिंहं तं चकर्ष जगर्ज च /  
कर्षतस्तु करं देवी खड्गेन निरकृन्तत // Mअर्क्P_८३.३२ //  
ततो महासुरो भूयो माहिषं वपुरास्थितः /  
तथैव क्षोभयामास त्रैलोक्यं सचराचरम् // Mअर्क्P_८३.३३ //  
ततः क्रुद्धा जगन्माता चण्डिका पानमुत्तमम् /  
पपौ पुनः पुनश्चैव जहासारुणलोचना // Mअर्क्P_८३.३४ //  
ननर्द चासुरः सो ऽपि बलवीर्यमदोद्धतः /  
विषाणाब्याञ्च चिक्षेप चण्डिकां प्रति भूधरान् // Mअर्क्P_८३.३५ //  
सा च तान् प्रहितांस्तेन चूर्णयन्ती शरोत्करैः /  
उवाच तं मदोद्धूतमुखरागाकुलाक्षरम् // Mअर्क्P_८३.३६ //

देव्युवाच

गर्ज गर्ज क्षणं मूढ मधु यावत्पिबाम्यहम् /  
मया त्वयि हते ऽत्रैव गर्जिष्यन्त्याशु देवताः // Mअर्क्P_८३.३७ //

ऋषिरुवाच

एवमुक्त्वा समुत्पत्य सारूढा तं महासुरम् /  
पादेनाक्रम्य कण्ठे च शूलेनैनमताडयत् // Mअर्क्P_८३.३८ //  
ततः सो ऽपि पदाक्रान्तस्तया निजमुखात्ततः /  
अर्धनिष्क्रान्त एवासीद् देव्या वीर्येण संवृतः // Mअर्क्P_८३.३९ //  
अर्धनिष्क्रान्त एवासौ युध्यमानो महासुरः /  
तया महासिना देव्या शिरश्छित्त्वा निपातितः // Mअर्क्P_८३.४० //  
एवं स महिषो नाम ससैन्यः ससुहृद्गणः /  
त्रैलोक्यं मोहयित्वा तु तया देव्या विनाशितः // Mअर्क्P_८३.४१ //  
त्रैलोक्यस्थैस्तदा भूतैर्महिषे विनिपातिते /  
जयेत्युक्तं ततः सर्वैः सदेवासुरमानवैः // Mअर्क्P_८३.४२ //  
ततो हाहाकृतं सर्वं दैत्यसैन्यं ननाश तत् /  
प्रहर्षञ्च परं जग्मुः सकला देवतागणाः // Mअर्क्P_८३.४३ //  
तुष्टुवुस्तां सुरा देवीं सह दिव्यैर्महर्षिभिः /  
जगुर्गन्धर्वपतयो ननृतुश्चाप्सरोगणाः // Mअर्क्P_८३.४४ //

इति श्रीमार्कण्डेयपुराणे सावर्णिके मन्वन्तरे देवीमाहात्म्ये महिषासुरवधो नाम त्र्यशीतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





चतुरशीतितमोऽध्यायः- ८४

ऋषिरुवाच

ततः सुरगणाः सर्वे देव्या हन्द्रपुरोगमाः /  
स्तुतिमारेभिरे कर्तुं निहते महिषासुरे // Mअर्क्P_८४.१ //  
शक्रादयः सुरगणा निहते ऽतिवीर्ये  
तस्मिन् दुरात्मनि सुरारिबले च देव्या /  
तां तुष्टुबुः प्रणतिनम्रशिरोधरांसा  
वाग्भिः प्रहर्षपुलकोद्गमचारुदेहाः // Mअर्क्P_८४.२ //

देवा ऊचुः

देव्या यया ततमिदं जगदात्मशक्त्या  
निः शेषदेवगणशक्तिसमूहमूर्त्या /  
तामम्बिकामखिलदेवमर्षिपूज्यां  
भक्त्या नताः स्म विदधातु शुभानि सा नः // Mअर्क्P_८४.३ //  
यस्याः प्रभावमतुलं भगवाननन्तो  
ब्रह्मा हरश्च नहि वक्तुमलं बलं च /  
सा चण्डिकाखिलजगत्परिपालनाय  
नाशाय चाशुभयस्य मतिं करोतु // Mअर्क्P_८४.४ //  
या श्रीः स्वयं सुकृतिनां भवनेष्वलक्ष्मीः  
पापात्मनां कृतधियां हृदयेषु बुद्धिः /  
श्रद्धां सतां कुलजनप्रभवस्य लज्जा  
तां त्वां नताः स्म परिपालय देवि विश्वम् // Mअर्क्P_८४.५ //  
किं वर्णयाम तव रूपमचिन्त्यमेतत्  
किं चातिवीर्यमसुरक्षयकारि भूरि /  
किं चाहवेषु चरितानि तवाद्भुतानि  
सर्वेषु देव्यसुरदेवगणादिकेषु // Mअर्क्P_८४.६ //  
हेतुः समस्तजगतां त्रिगुणापि दोषैर्  
न ज्ञायसे हरिहरादिभिरप्यपारा /  
सर्वाश्रयाखिलमिदं जगदंशभूतम्  
अव्याकृता हि परमा प्रकृतिस्त्वमाद्या // Mअर्क्P_८४.७ //  
यस्याः समस्तसुरता समुदीरणेन  
तृप्तिं प्रियाति सकलेषु मखेषु देवि /  
स्वाहासि वै पितृगणस्य च तृप्तिहेतुर्  
उच्चार्यसे त्वमत एव जनैः स्वधा च // Mअर्क्P_८४.८ //  
या मुक्तिहेतुरविचिन्त्यमहाव्रता त्वम्  
अभ्यस्यसे सुनियतेन्द्रियतत्त्वसारैः /  
मोक्षार्थिभिर्मुनिभिरस्तसमस्तदोषैर्  
विद्यासि सा भगवती परमा हि देवि // Mअर्क्P_८४.९ //  
शब्दात्मिका सुविमलर्ग्यजुषां निधानम्  
उद्गीथरम्यपदपाठवतां च साम्नाम् /  
देवी त्रयी भगवती भवभावनाय  
वार्ता च सर्वजगतां परमार्तिहन्त्री // Mअर्क्P_८४.१० //  
मेधासि देवि विदिताखिलशास्त्रसारा  
दुर्गासि दुर्गभवसागरनौरसङ्गा /  
श्रीः कैटभारिहृदयैककृताधिवासा  
गौरी त्वमेव शशिमौलिकृतप्रतिष्ठा // Mअर्क्P_८४.११ //  
ईषत्सहासममलं परिपूर्णचन्द्र-  
बिम्बानुकारि कनकोत्तमकान्तिकान्तम् /  
अत्यद्भुतं प्रहृतमात्तरुषा तथापि  
वक्त्रं विलोक्य सहसा महिषासुरेण // Mअर्क्P_८४.१२ //  
दृष्ट्वा तु देवि कुपितं भ्रुकुटीकरालम्  
उद्यच्छशाङ्कसदृशच्छवि यन्न सद्यः /  
प्राणान्मुमोच महीषस्तदतीव चित्रं  
कैर्जोव्यते हि कुपितान्तकदर्शनेन // Mअर्क्P_८४.१३ //  
देवि प्रसीद परमा भवती भवाय  
सद्यो विनाशयसि कोपवती कुलानि /  
विज्ञातमेतदधुनैव यदस्तमेतन्  
नीतं बलं सुविपुलं महिषासुरस्य // Mअर्क्P_८४.१४ //  
ते संमता जनपदेषु धनानि तेषां  
तेषां यशांसि न च सीदति धर्मवर्गः /  
धन्यास्त एव निभृतात्मजभृत्यदारा  
येषां सदाभ्युदयदा भवती प्रसन्ना // Mअर्क्P_८४.१५ //  
धर्म्याणि देवि सकलानि सदैव कर्माण्य्  
अत्यादृतः प्रतिदिनं सुकृती करोति /  
स्वर्गं प्रयाति च ततो भवतीप्रसादाल्  
लोकत्रये ऽपि फलदा ननु देवि तेन // Mअर्क्P_८४.१६ //  
दुर्गे स्मृता हरसि भीतिमशेषजन्तोः  
स्वस्थैः स्मृता मतिमतीव शुभां ददासि /  
दारिद्रयदुः खभयहारिणि का त्वदन्या  
सर्वोपकारकरणाय सदार्ऽऽद्रचित्ता // Mअर्क्P_८४.१७ //  
एभिर्हतैर्जगदुपैति सुखं तथैते  
कुर्वन्तु नाम नरकाय चिराय पापम् /  
संग्राममृत्युमधिगम्य दिवं प्रयान्तु  
मत्वेति नूनमहितान् विनिहंसि देवि // Mअर्क्P_८४.१८ //  
दृष्ट्वैव किं न भवती प्रकरोति भस्म  
सर्वासुरानरिषु यत्प्रहिणोषि शस्त्रम् /  
लोकान् प्रयान्तु रिपवो ऽपि हि शस्त्रपूता  
इत्थं मतिर्भवति तेष्वपि ते ऽतिसाध्वी // Mअर्क्P_८४.१९ //  
खड्गप्रभानिकरविस्फुरणैस्तथोग्रैः  
शूलाग्रकान्तिनिवहेन दृशो ऽसुराणाम् /  
यन्नागता विलयमंशुमदिन्दुखण्ड-  
योग्याननं तव विलोकयतां तदेतत् // Mअर्क्P_८४.२० //  
दुर्वृत्तवृत्तशमनं तव देवि शीलं  
रूपं तथैतदविचिन्त्यमतुल्यमन्यैः /  
वीर्यं च हन्तृ हृतदेवपराक्रमाणां  
वैरिष्वपि प्रकटितैव दया त्वयेत्थम् // Mअर्क्P_८४.२१ //  
केनोपमा भवतु ते ऽस्य पराक्रमस्य  
रूपं च शत्रुभयकार्यतिहारि कुत्र /  
चित्ते कृपा समरनिष्ठुरता च दृष्टा  
त्वय्येव देवि वरदे भुवनत्रये ऽपि // Mअर्क्P_८४.२२ //  
त्रैलोक्यमेतदखिलं रिपुनाशनेन  
त्रातं त्वया समरमूर्धनि ते ऽपि हत्वा /  
नीता दिवं रिपुगणा भयमप्यपास्तम्  
अस्माकमुन्मदसुरारिभवं नमस्ते // Mअर्क्P_८४.२३ //  
शूलेन पाहि नो देवि पाहि खड्गेन चाम्बिके /  
घण्टास्वनेन नः पाहि चापज्यानिः स्वनेन च // Mअर्क्P_८४.२४ //  
प्राच्यां रक्ष प्रतीच्यां च चण्डिके रक्ष दक्षिणे /  
भ्रामणेनात्मशूलस्य उत्तरस्यां तथेश्वरि // Mअर्क्P_८४.२५ //  
सौम्यानि यानि रूपाणि त्रैलोक्ये विचरन्ति ते /  
यानि चात्यर्थघोराणि तै रक्षास्मांस्तथा भुवम् // Mअर्क्P_८४.२६ //  
खड्गशूलगदादीनि यानि चास्त्राणि ते ऽम्बिके /  
करपल्लवसङ्गीनि तैरस्मान् रक्ष सर्वतः // Mअर्क्P_८४.२७ //  
ऋषीरुवाच

एवं स्तुता सुरैर्दिव्यैः कुसुमैर्नन्दनोद्भवैः /  
अर्चिता जगतां धात्री तथा गन्धानुलेपनैः // Mअर्क्P_८४.२८ //  
भक्त्या समस्तैस्त्रिदशार्दिव्यैर्धूपैस्तु धूपिता /  
प्राह प्रसादसुमुखी समस्तान् प्रणतान् सुरान् // Mअर्क्P_८४.२९ //

देव्युवाच

व्रियतां त्रिदशाः सर्वे यदस्मत्तो ऽभिवाञ्छितम् /  
ददाम्यहमतिप्रीत्या स्तवैरेभिः सुपूजिता // Mअर्क्P_८४.३० //  
कर्तव्यमपरं यच्च दुष्करं तन्न विद्महे /  
इत्याकर्ण्ये वचो देव्याः प्रत्यूचुस्ते दिवौकसः // Mअर्क्P_८४.३१ //

देवा ऊचुः

भगवत्या कृतं सर्वं न किञ्चिदवशिष्यते /  
यदयं निहतः शत्रुरस्माकं महिषासुरः // Mअर्क्P_८४.३२ //  
यदि चापि वरो देयस्त्वयास्माकं महेश्वरि /  
संस्मृता संस्मृता त्वं नो हिंसेथाः परमापदः // Mअर्क्P_८४.३३ //  
यश्च मर्त्यः स्तवैरेभिस्त्वां स्तोष्यत्यमलानने /  
तस्य वित्तर्धिविभवैर्धनदारादिसम्पदाम् /  
वृद्धये ऽस्मात्प्रसन्ना त्वं भवेथाः सर्वदाम्बिके // Mअर्क्P_८४.३४ //

ऋषिरुवाच

इति प्रसादिता देवैर्जगतोर्ऽथे तथाऽत्मनः /  
तथेत्युक्त्वा भद्रकाली बभूवान्तर्हिता नृप // Mअर्क्P_८४.३५ //  
इत्येतत्कथितं भूप सम्भूता सा यथा पुरा /  
देवी देवशरीरेभ्यो जगत्त्रयहितैषिणी // Mअर्क्P_८४.३६ //  
पुनश्च गौरीदेहात् सा समुद्भूता यथाभवत् /  
वधाय दुष्टदैत्यानां तथा शुम्भनिशुम्भयोः // Mअर्क्P_८४.३७ //  
रक्षणाय च लोकानां देवानामुपकारिणी /  
तच्छृणुष्व मयाऽख्यातं यथावत्कथयामि ते // Mअर्क्P_८४.३८ //

इति श्रीमार्कण्डेयमहापुराणे सावर्णिके मन्वन्तरे देवीमाहत्म्ये चतुरशीतितमो ऽद्यायः


\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




पञ्चाशीतितमो ऽध्यायः- ८५

ऋषिरुवाच

पुरा शुम्भनिशुम्भाभ्यामसुराभ्यां शचीपतेः /  
त्रैलोक्यं यज्ञभागाश्च हृता मदबलाश्रयात् // Mअर्क्P_८५.१ //  
तावेव सूर्यतां तद्वदधिकारं तथैन्दवम् /  
कौबेरमथ याम्यं च चक्राते वरुणस्य च // Mअर्क्P_८५.२ //  
तावेव पवनर्धि च चक्रतुर्वह्निकर्म च /  
अन्येषाञ्चाधिकारान् स स्वयमेवाधितिष्ठति /  
ततो देवा विनिर्धूता भ्रष्टराज्याः पराजिताः // Mअर्क्P_८५.३ //  
हृताधिकारास्त्रिदशास्ताभ्यां सर्वे निराकृताः /  
महासुराभ्यां तां देवीं संस्मरन्त्यपराजिताम् // Mअर्क्P_८५.४ //  
तयास्माकं वरो दत्तो यथाऽपत्सु स्मृताखिलाः /  
भवतां नाशयिष्यामि तत्क्षणात् परमापदः // Mअर्क्P_८५.५ //  
इति कृत्वा मतिं देवा हिमवन्तं नगेश्वरम् /  
जग्मुस्तत्र ततो देवीं विष्णुमायां प्रतुष्टुवुः // Mअर्क्P_८५.६ //

देवा ऊचुः

नमो देव्यै महादेव्यै शिवायै सततं नमः /  
नमः प्रकृत्यै भद्रायै नियताः प्रणताः स्म ताम् // Mअर्क्P_८५.७ //  
रौद्रायै नमो नित्यायौ गौर्यै धात्र्यै नमो नमः /  
नमो जगत्प्रतिष्ठायै देव्यै कृत्यै नमो नमः // Mअर्क्P_८५.८ //  
द्योत्स्त्रायै चेन्दुरूपिण्यै सुखायै सततं नमः /  
कल्याण्यै प्रणतां वृद्ध्यै सिद्ध्यै कुर्मो नमो नमः // Mअर्क्P_८५.९ //  
नैरृत्यै भूभृतां लक्ष्म्यै शर्वाण्यै ते नमो नमः /  
दुर्गायै दुर्गपारायै सारायै सर्वकारिण्यै /  
ख्यात्यै तथैव कृष्णायै धूम्रायै सततं नमः // Mअर्क्P_८५.१० //  
अतिसौम्यातिरौद्रायै नतास्तस्यै नमो नमः /  
मनो जगत्प्रतिष्ठायै देव्यै कृत्यै नमो नमः // Mअर्क्P_८५.११ //  
या देवी सर्वभूतेषु विष्णुमायेति शब्दिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१२ //  
या देवी सर्वभूतेषु चेतनेत्यभिधीयते /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१३ //  
या देवी सर्वभूतेषु बुद्धिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१४ //  
या देवी सर्वभूतेषु निद्रारूपेण संस्थिता /  
नमस्तस्यै नमस्तस्यै नमस्तस्यै मनो नमः // Mअर्क्P_८५.१५ //  
या देवी सर्वभूतेषु क्षुधारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१६ //  
या देवी सर्वभूतेषु च्छायारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१७ //  
या देवी सर्वभूतेषु शक्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१८ //  
या देवी सर्वभूतेषु तृष्णारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.१९ //  
या देवी सर्वभूतेषु क्षान्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२० //  
या देवी सर्वभूतेषु जातिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२१ //  
या देवी सर्वभूतेषु लज्जारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२२ //  
या देवी सर्वभूतेषु शान्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२३ //  
या देवी सर्वभूतेषु श्रद्धारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२४ //  
या देवी सर्वभूतेषु कान्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२५ //  
या देवी सर्वभूतेषु लक्ष्मीरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२६ //  
या देवी सर्वभूतेषु धृतिरूपेण संस्थिता /  
तमस्तस्यै नमस्तस्यै नमस्तस्यै नमो नमः // Mअर्क्P_८५.२७ //  
या देवी सर्वभूतेषु वृत्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२८ //  
या देवी सर्वभूतेषु स्मृतिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.२९ //  
या देवी सर्वभूतेषु दयारूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३० //  
या देवी सर्वभूतेषु नीतिरूपेणं संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३१ //  
या देवी सर्वभूतेषु तुष्टिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३२ //  
या देवी सर्वभूतेषु पुष्टिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३३ //  
या देवी सर्वभूतेषु मातृरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३४ //  
या देवी सर्वभूतेषु भ्रान्तिरूपेण संस्थिता /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३५ //  
इन्द्रियाणामधिष्ठात्री भूतानां चाखिलेषु या /  
भूतेषु सततं तस्यै व्याप्तिदेव्यै नमो नमः // Mअर्क्P_८५.३६ //  
चितिरूपेण या कृत्स्त्रमेतद् व्याप्य स्थिता जगत् /  
नमस्तस्यै नमस्तस्यै नमस्तस्यै नमो नमः // Mअर्क्P_८५.३७ //  
स्तु ता सुरैः पूर्वमभीष्टसंश्रयात्  
तथासुरेन्द्रेण दिनेषु सेविता /  
करोतु सा नः शुभहेतुरीश्वरी  
शुभानि भद्राण्यभिहन्तु चापदः // Mअर्क्P_८५.३८ //  
या साम्प्रतं चोद्धतदैत्यतापितैर्  
अस्माभिरीशा च सुरैर्नमस्यते /  
या च स्मृता तत्क्षणमेव हन्ति नः  
सर्वापदो भक्तिविनम्कमूर्तिभिः // Mअर्क्P_८५.३९ //

ऋषिरूवाच

एवं स्तवादियुक्तानां देवानां तत्र पार्वती /  
स्त्रातुमभ्याययौ तोये जाह्नव्या नृपनन्दन // Mअर्क्P_८५.४० //  
साब्रवीत्तान् सुरान् सुभ्रूर्भवद्भिः स्तूयते ऽत्र का /  
शरीरकोशतश्चास्याः समुद्भूताब्रवीच्छिवा // Mअर्क्P_८५.४१ //  
स्तोत्रं ममैतत् क्रियते शुम्भदैत्यनिराकृतैः /  
देवैः समेतैः समरे निशुम्भेन पराजितैः // Mअर्क्P_८५.४२ //  
शरीरकोशाद्यत्तस्याः पार्वत्या निः सृताम्बिका /  
कौशिकीति समस्तेषु ततो लोकेषु गीयते // Mअर्क्P_८५.४३ //  
तस्यां विनिर्गतायां तु कृष्णाभूत् सापि पार्वती /  
कालिकेति समाख्याता हिमाचलकृताश्रया // Mअर्क्P_८५.४४ //  
ततो ऽम्बिकां परं रूपं बिभ्राणां सुमनोहरम् /  
ददर्श चण्डो मुण्डश्च भृत्यौ शुम्भनिशुम्भयोः // Mअर्क्P_८५.४५ //  
ताभ्यां शुम्भाय चाख्याता अतीव सुमनोहरा /  
काप्यास्ते स्त्री महाराज भासयन्ती हिमाचलम् // Mअर्क्P_८५.४६ //  
नैव तादृक् क्वचिद्रूपं दृष्टं केनचिदुत्तमम् /  
ज्ञायतां काप्यसौ देवी गृह्यतां चासुरेश्वर // Mअर्क्P_८५.४७ //  
स्त्रीरत्नमतिचार्वङ्गी द्योतयन्ती दिशस्त्विषा /  
सा तु तिष्ठति दैत्येन्द्र तां भवान् द्रष्टुमर्हति // Mअर्क्P_८५.४८ //  
यानि रत्नानि मणयो गजाश्वादीनि वै प्रभो /  
त्रैलोक्ये तु समस्तानि साम्प्रतं भान्ति ते गृहे // Mअर्क्P_८५.४९ //  
ऐरावतः समानीतो गजरत्नं पुरन्दरात् /  
पारिजाततरुश्चायं तथैवोच्चैः श्रवा हयः // Mअर्क्P_८५.५० //  
विमानं हंससंयुक्तमेतत्तिष्ठति ते ऽङ्गणे /  
रत्नभूतमिहानीतं यदासीद्वेधसो ऽद्भुतम् // Mअर्क्P_८५.५१ //  
निधिरेष महापद्मः समानीतो धनेश्वरात् /  
किञ्जल्किनीं ददौ चाब्धिर्मालामम्लानपङ्कजाम् // Mअर्क्P_८५.५२ //  
छत्रं ते वारुणं गेहे काञ्चनस्त्रावि तिष्ठति /  
तथायं स्यन्तनवरो यः पुरासीत् प्रजापतेः // Mअर्क्P_८५.५३ //  
मृत्योरुत्क्रान्तिदा नाम शक्तिरीश त्वया हृता /  
पाशः सलिलराजस्य भ्रातुस्तव परिग्रहे // Mअर्क्P_८५.५४ //  
निशुम्भस्याब्धिजाताश्च समस्ता रत्नजातयः /  
वह्निरपि ददौ तुभ्यमग्निशौचे च वाससी // Mअर्क्P_८५.५५ //  
एवं दैत्येन्द्र रत्नानि समस्तान्याहृतानि ते /  
स्त्रीरत्नमेषा कल्याणी त्वया कस्मान्न गृह्यते // Mअर्क्P_८५.५६ //

ऋषिरुवाच

निशम्येति वचः शुम्भः स तदा चण्डमुण्डयोः /  
प्रेषयामास सुग्रीवं दूतं देव्या महासुरः // Mअर्क्P_८५.५७ //

शुम्भ उवाच

इति चेति च वक्तव्या सा गत्वा वचनान्मम /  
यथा चाभ्येति संप्रीत्या तथा कार्यं त्वया लघु // Mअर्क्P_८५.५८ //  
स तत्र गत्वा यत्रास्ते शैलोद्देशे ऽतिशोभने /  
तां च देवीं ततः प्राह श्लक्ष्णं मधुरया गिरा // Mअर्क्P_८५.५९ //

दूत उवाच

देवि दैत्येश्वरः शुम्भस्त्रैलोक्ये परमेश्वरः /  
दूतो ऽहं प्रेषितस्तेन त्वत्सकाशमिहागतः // Mअर्क्P_८५.६० //  
अव्याहताज्ञः सर्वासु यः सदा देवयोनिषु /  
निर्जिताखिलदैत्यारिः स यदाह शृणुष्व तत् // Mअर्क्P_८५.६१ //  
मम त्रैलोक्यमखिलं मम देवा वशानुगाः /  
यज्ञभागानहं सर्वानुपाश्नामि पृथक् पृथक् // Mअर्क्P_८५.६२ //  
त्रैलोक्ये वररत्नानि मम वश्यान्यशेषतः /  
तथैव गजरत्नं च हृत्वा देवेन्द्रवाहनम् // Mअर्क्P_८५.६३ //  
क्षीरोदमथनोद्भूतमश्वरत्नं ममामरैः /  
उच्चैः श्रवससंज्ञं तत्प्रणिपत्य समर्पितम् // Mअर्क्P_८५.६४ //  
यानि चान्यानि देवेषु गन्धर्वेषूरगेषु च /  
रत्नभूतानि भूतानि तानि मय्येव शोभने // Mअर्क्P_८५.६५ //  
स्त्रीरत्नभूतां त्वां देवि लोके मन्यामहे वयम् /  
सा त्वमस्मानुपागच्छ यतो रत्नभुजो वयम् // Mअर्क्P_८५.६६ //  
मां वा ममानुजं वापि निशुम्भमुरुविक्रमम् /  
भज त्वं चञ्चलापाङ्गि रत्नभूतासि वै यतः // Mअर्क्P_८५.६७ //  
परमैश्वर्यमतुलं प्राप्स्यसे मत्परिग्रहात् /  
एतद् बुद्ध्या समालोच्य मत्परिग्रहतां व्रज // Mअर्क्P_८५.६८ //

ऋषिरुवाच

इत्युक्ता सा तदा देवी गम्भीरान्तः स्मिता जगौ /  
दुर्गा भगवती भद्रा ययेदं धार्यते जगत् // Mअर्क्P_८५.६९ //

देव्युवाच

सत्यमुक्तत्वया नात्र मिथ्या किञ्चित्त्वयोदितम् /  
त्रैलोक्याधिपतिः सुम्भो निशुम्भश्चापि तादृशः // Mअर्क्P_८५.७० //  
किं त्वत्र यत्प्रतिज्ञातं मिथ्या तत्क्रियते कथम् /  
श्रूयतामल्पबुद्धित्वात् प्रतिज्ञा या कृता पुरा // Mअर्क्P_८५.७१ //  
यो मां जयति संग्रामे यो मे दर्पं व्यपोहति /  
यो मे प्रतिबलो लोके स मे भर्ता भविष्यति // Mअर्क्P_८५.७२ //  
तदागच्छतु शुम्भो ऽत्र निशुम्भो वा महासुरः /  
मां जित्वा किं चिरेणात्र पाणि गृह्णातु मे लघु // Mअर्क्P_८५.७३ //

दूत उवाच

अवलिप्तासि मैवं त्वं देवि ब्रूहि ममाग्रतः /  
त्रैलोक्ये कः पुमांस्तिष्ठेदग्रे शुम्भनिशुम्भयोः // Mअर्क्P_८५.७४ //  
अन्येषामपि दैत्यानां सर्वे देवा न वै युधि /  
तिष्ठन्ति संमुखे देवि किं पुनः स्त्री त्वमेकिका // Mअर्क्P_८५.७५ //  
इन्द्राद्याः सकला देवास्तस्थुर्येषां न संयुगे /  
शुम्भादीनां कथं तेषां स्त्री प्रयास्यसि संमुखम् // Mअर्क्P_८५.७६ //  
सा त्वं गच्छ मयैवोक्ता पार्श्वं शुम्भनिशुम्भयोः /  
केशाकर्षणनिर्धूतगौरवा मा गमिष्यसि // Mअर्क्P_८५.७७ //

देव्युवाच

एवमेतद् बली शुम्भो निशुम्भश्चातिवीर्यवान् /  
किं करोमि प्रतिज्ञा मे यदनालोचिता पुरा // Mअर्क्P_८५.७८ //  
स त्वं गच्छ मयोक्तं ते यदेतत्सर्वमादृतः /  
तदाचक्ष्वासुरेन्द्राय स च युक्तं करोतु तत् // Mअर्क्P_८५.७९ //

इति श्रीमार्कण्डेयपुराणेठसावर्णिके मन्वन्तरेऽ देवीमाहात्म्ये पञ्चाशोतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





षडशीतितमोऽध्यायः- ८६

ऋषिरुवाच

इत्याकर्ण्य वचो देव्याः स दूतो ऽमर्षपूरितः /  
समाचष्ट समागम्य दैत्यराजाय विस्तरात् // Mअर्क्P_८६.१ //  
तस्य दूतस्य तद्वाक्यमाकर्ण्यासुरराट् ततः /  
सक्रोधः प्राह दैत्यानामधिपं धूम्रलोचनम् // Mअर्क्P_८६.२ //  
हे धूम्रलोचनाशु त्वं स्वसैन्यपरिवारितः /  
तामानय बलाद् दुष्टां केशाकर्षणविह्वलाम् // Mअर्क्P_८६.३ //  
तत्परित्राणदः कश्चिद्यदि वोत्तिष्ठते ऽपरः /  
स हन्तव्यो ऽमरो वापि यक्षो गन्धर्व एव वा // Mअर्क्P_८६.४ //

ऋषिरुवाच

तेनाज्ञप्तस्ततः शीघ्रं स दैत्यो धूम्रलोचनः /  
वृतः पष्ट्या सहस्राणामसुराणां द्रुतं ययो // Mअर्क्P_८६.५ //  
स दृष्ट्वा तां ततो देवीं तुहिनाचलसंस्थिताम् /  
जगादोच्चैः प्रयाहीति मूलं शुम्भनिशुम्भयोः // Mअर्क्P_८६. ६ //  
न चेत्प्रीत्याद्य भवती मद्भर्तारमुपैष्यति /  
ततो बलान्नयाम्येष केशाकर्षणविह्वलाम् // Mअर्क्P_८६.७ //

श्रीदेव्युवाच

दैत्येश्वरेण प्रहितो बलवान् बलसंवृतः /  
बलान्नयसि मामेवं ततः किं ते करोम्यहम् // Mअर्क्P_८६.८ //

ऋषिरुवाच

इत्युक्तः सो ऽभ्यधावत्तामसुरो धूम्रलोचनः /  
हुङ्कारेणैव तं भस्म सा चकाराम्बिका ततः // Mअर्क्P_८६.९ //  
अथ क्रुद्धं महासैन्यमसुराणां तथाम्बिका /  
ववर्ष सायकैस्तीक्ष्णैस्तथा शक्तिपरश्वधैः // Mअर्क्P_८६.१० //  
ततो धुतसटः कोपात् कृत्वा नादं सुभैरवम् /  
पपातासुरसेनायां सिंहो देव्याः स्ववाहनः // Mअर्क्P_८६.११ //  
कांश्चित् करप्रहारेण दैत्यानास्येन चापरान् /  
आक्रम्य चाधरेणान्यान् स जघान महासुरान् // Mअर्क्P_८६.१२ //  
केषाञ्चित् पाटयामास नखैः कोष्ठानि केसरी /  
तथा तलप्रिहारेण शिरांसि कृतवान् पृथक् // Mअर्क्P_८६.१३ //  
विच्छिन्नबाहुशिरसः सृतास्तेन तथापरे /  
पपौ च रुधिरं कोष्ठादन्येषां धुतकेसरः // Mअर्क्P_८६.१४ //  
क्षणेन तद्बलं सर्वं क्षयं नीतं महात्मना /  
तेन केसरिणा देव्या वाहनेनातिकोपिना // Mअर्क्P_८६.१५ //  
श्रुत्वा तमसुरं देव्या निहतं धूम्रलोचनम् /  
बलं च क्षयितं कृत्स्त्रं देवीकेसरिणा ततः // Mअर्क्P_८६.१६ //  
चुकोप दैत्याधिपतिः शुम्भः प्रस्फुरिताधरः /  
आज्ञापयामास च तौ चण्डमुण्डौ महासुरौ // Mअर्क्P_८६.१७ //  
हे चण्ड हे मुण्ड बलैर्बहुभिः परिवारितौ /  
तत्र गच्छत गत्वा च सा समानीयतां लघु // Mअर्क्P_८६.१८ //  
केशेष्वाकृष्य बद्ध्वा वा यदि वः संशयो युधि /  
तदाशेषायुधैः सर्वैरसुरैर्विनिहन्यताम् // Mअर्क्P_८६.१९ //  
तस्यां हतायां दुष्टायां सिंहे च विनिपातिते /  
शीघ्रमागम्यतां बद्ध्वा गृहीत्वा तामथाम्बिकाम् // Mअर्क्P_८६.२० //

इति श्रीमार्कण्डेयमहापुराणे सावर्णिके मन्वन्तरे देवीमाहात्म्ये धूम्रलोचनवधो नाम षडशीतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




अष्टाशीतितमोऽध्यायः- ८८

ऋषिरुवाच

चण्डे च निहते दैत्ये मुण्डे च विनिपातिते /  
बहुलेषु च सैन्येषु क्षयितेष्वसुरेश्वरः // Mअर्क्P_८८.१ //  
ततः कोपपराधीनचेताः शुम्भः प्रतापवान् /  
उद्योगं सर्वसैन्यानां दैत्यानामादिदेश ह // Mअर्क्P_८८.२ //  
अद्य सर्वबलैर्दैत्याः षडशीतिरुदायुधाः /  
कम्बूनां चतुरशीतिर्निर्यान्तु स्वबलैर्वृताः // Mअर्क्P_८८.३ //  
कोटिवीर्याणि पञ्चाशदसुराणां कुलानि वै /  
शतं कुलानि धौम्राणां निर्गच्छन्तु ममाज्ञया // Mअर्क्P_८८.४ //  
कालका दौर्हृदा मौर्याः कालकेयास्तथासुराः /  
युद्धाय सज्जा निर्यान्तु आज्ञया त्वरिता मम // Mअर्क्P_८८.५ //  
इत्याज्ञाप्यासुरपतिः शुम्भो भैरवशासनः /  
निर्जगाम महासैन्यसहस्रैर्बहुभिर्वृतः // Mअर्क्P_८८.६ //  
आयान्तं चण्डिका दृष्ट्वा तत्सैन्यमतिभिषणम् /  
ज्यास्वनैः पूरयामास धरणीगगनान्तरम् // Mअर्क्P_८८.७ //  
स च सिंहो महानादमतीव कृतवान् नृप /  
घण्टास्वनेन तन्नादमम्बिका चाप्यबृंहयत् // Mअर्क्P_८८.८ //  
धनुर्ज्यासिंहघण्टानां नादापूरितदिङ्मुखा /  
निनादैर्भोषणैः काली जिग्ये विस्तारितानना // Mअर्क्P_८८.९ //  
तं निनादमुपश्रुत्य दैत्यसैन्यैश्चतुर्दिशम् /  
देवी सिंहस्तथा काली सरोषैः परिवारिताः // Mअर्क्P_८८.१० //  
एतस्मिन्नन्तरे भूप विनाशाय सुरद्विषाम् /  
भवायामरसिंहानामतिवीर्यबलान्विताः // Mअर्क्P_८८.११ //  
ब्रह्मेशगुहविष्णूनां तथेन्द्रस्य च शक्तयः /  
शरीरेभ्यो विनिष्क्रम्य तद्रूपैश्चण्डिकां ययुः // Mअर्क्P_८८.१२ //  
यस्य देवस्य यद्रूपं यथाभूषणवाहनम् /  
तद्वदेव हि तच्छक्तिरसुरान् योद्धुमाययौ // Mअर्क्P_८८.१३ //  
हंसयुक्तविमानाग्रे साक्षसूत्रकमण्डलुः /  
आयाता ब्रह्मणः शक्तिर्ब्रह्माणी साभिधीयते // Mअर्क्P_८८.१४ //  
माहेश्वरी वृषारूढा त्रिशूलवरधीरिणी /  
महाहिवलया प्राप्ता चन्द्रलेखाविभूषणा // Mअर्क्P_८८.१५ //  
कौमारी शक्तिहस्ता च मयूरवरवाहना /  
योद्धुमभ्याययौ दैत्यानम्बिका गुहरूपिणी // Mअर्क्P_८८.१६ //  
तथैव वैष्णावी शक्तिर्गरुडोपरि संस्थिता /  
शङ्खचक्रगदाशार्ङ्गखड्गहस्ताभ्युपाययौ // Mअर्क्P_८८.१७ //  
जज्ञे वाराहमतुलं रूपं या बिभ्रती हरेः /  
शक्तिः साप्यायौ तत्र वाराहीं बिभ्रती तनुम् // Mअर्क्P_८८.१८ //  
नारसिंही नृसिंहस्य बिभ्रती सदृशं वपुः /  
प्राप्ता तत्र सटाक्षेपक्षिप्तनक्षत्रसंहतिः // Mअर्क्P_८८.१९ //  
वज्रहस्ता तथैवैन्द्री गजराजोपरि स्थिता /  
प्राप्ता सहस्रनयना यथा शक्रस्तथैव सा // Mअर्क्P_८८.२० //  
ततः परिवृतस्ताभिरीशानो देवशक्तिभिः /  
हन्यन्तामसुराः शीघ्रं मम प्रीत्याऽह चण्डिकाम् // Mअर्क्P_८८.२१ //  
ततो देवोशरीरात्तु विनिष्क्रान्तातिभीषणा /  
चण्डिकाशक्तिरत्युग्रा शिवाशतनिनादिनी // Mअर्क्P_८८.२२ //  
सा चाह धूम्रजटिलमीशानमपराजिता /  
दूत त्वं गच्छ भगवन् पार्श्वं शुम्भनिशुम्भयोः // Mअर्क्P_८८.२३ //  
ब्रूहि शुम्भं निशुम्भं च दानवावतिगर्वितौ /  
ये चान्ये दानवास्तत्र युद्धाय समुपस्थिताः // Mअर्क्P_८८.२४ //  
त्रैलोक्यमिन्द्रो लभतां देवाः सन्तु हविर्भुजः /  
यूयं प्रयात पातालं यदि जीवितुमिच्छथ // Mअर्क्P_८८.२५ //  
बलावलेपादथ चेद्भवन्तो युद्धकाङ्क्षिणः /  
तदागच्छत तृप्यन्तु मच्छिवाः पिशितेन वः // Mअर्क्P_८८.२६ //  
यतो नियुक्तो दौत्येन तया देव्या शिवः स्वयम् /  
शिवदूतीति लोके ऽस्मिंमस्ततः सा ख्यातिमागता // Mअर्क्P_८८.२७ //  
ते ऽपि श्रुत्वा वचो देव्याः शर्वाख्यातं महासुराः /  
अमर्षापूरिता जग्मुर्यत्र कात्यायनी स्थिता // Mअर्क्P_८८.२८ //  
ततः प्रथममेवाग्रे शरशक्त्यृष्टिवृष्टिभिः /  
ववर्षुरुद्धतामर्षास्तां देवीममरारयः // Mअर्क्P_८८.२९ //  
सा च तान् प्रहितान् बाणाञ्छूलशक्तिपरश्वधान् /  
चिच्छेद लीलयाऽध्मातधनुर्मुक्तैर्महेषुभिः // Mअर्क्P_८८.३० //  
तस्याग्रतस्तथा काली शूलपातविदारितान् /  
खट्वाङ्गपोथितांश्चारीन् कुर्वती व्यचरत्तदा // Mअर्क्P_८८.३१ //  
कमण्डलुजलाक्षेपहतवीर्यान् हतौजसः /  
ब्रह्माणी चाकरोच्छत्रून् येन येन स्म धावति // Mअर्क्P_८८.३२ //  
माहेश्वरी त्रिशूलेन तथा चक्रेण वैष्णवी /  
दैत्याञ्जघान कौमारी तथा शक्त्यातिकोपना // Mअर्क्P_८८.३३ //  
ऐन्द्रीकुलिशपातेन शतशो दैत्यदानवाः /  
पेतुर्विदारिताः पृथ्व्यां रुधिरौघप्रवर्षिणः // Mअर्क्P_८८.३४ //  
तुण्डप्रहारविध्वस्ता दंष्ट्राग्रक्षतवक्षसः /  
वाराहमूर्त्या न्यपतंश्चक्रेण च विदारिताः // Mअर्क्P_८८.३५ //  
नखैर्विदारितांश्चान्यान् भक्षयन्ती महासुरान् /  
नारसिंही चचाराजौ नादापूर्णदिगन्तरा // Mअर्क्P_८८.३६ //  
चण्डाट्टहासैरसुराः शिवदूत्यभिदूषिताः /  
पेतुः पृथिव्यां पतितांस्तांश्चखादाथ सा तदा // Mअर्क्P_८८.३७ //  
इति मातृगणं क्रुद्धं मर्दयन्तं महासुरान् /  
दृष्ट्वाभ्युपायैर्विविधैर्नेशुर्देवारिसैनिकाः // Mअर्क्P_८८.३८ //  
पलायनपरान् दृष्ट्वा दैत्यान् मातृगणार्दितान् /  
योद्धुमभ्याययौ क्रुद्धो रक्तबीजो महासुरः // Mअर्क्P_८८.३९ //  
रक्तबिन्दुर्यदा भूमौ पतत्यस्य शरीरतः /  
समुत्पतति मेदिन्यां तत्प्रमाणो महासुरः // Mअर्क्P_८८.४० //  
युयुधे स गदापाणिपरिन्द्रशक्त्या महासुरः /  
ततश्चैन्द्री स्ववज्रेण रक्तबीजमताडयत् // Mअर्क्P_८८.४१ //  
कुलिशेनाहतस्याशु बहु सुस्त्राव शोणितम् /  
समुत्तस्थुस्ततो योधास्तद्रूपास्तत्पराक्रमाः // Mअर्क्P_८८.४२ //  
यावन्तः पतितास्तस्य शरीराद्रक्तबिन्दवः /  
तावन्तः पुरुषा जातास्तद्वीर्यबलविक्रमाः // Mअर्क्P_८८.४३ //  
ते चापि युयुधुस्तत्र पुरुषा रक्तसम्भवाः /  
समं मातृबिरत्युग्रशस्त्रपातातिभीषणम् // Mअर्क्P_८८.४४ //  
पुनश्च वज्रपातेन क्षतमस्य शिरो यदा /  
ववाह रक्तं पुरुषास्ततो जाताः सहस्रशः // Mअर्क्P_८८.४५ //  
वैष्णवी समरे चैनं चक्रेणाभिजघान ह /  
गदया दाडयामास ऐन्द्री तमसुरेश्वरम् // Mअर्क्P_८८.४६ //  
वेष्णावीचक्रभिन्नस्य रुधिरस्त्रावसम्भवैः /  
सहस्रशौ जगद्व्याप्तं तत्प्रमाणैर्महासुरैः // Mअर्क्P_८८.४७ //  
शक्त्या जघान कौमारो वाराही च तथासिना /  
माहेश्वरी त्रिशूलेन रक्तबीजं महासुरम् // Mअर्क्P_८८.४८ //  
स चापि गदया दैत्यः सर्वा एवाहनत् पृथक् /  
मातः कोपसमाविष्टो रक्तबीजो महासुरः // Mअर्क्P_८८.४९ //  
तस्याहतस्य बहुधा शक्तिशूलादिभिर्बुवि /  
पपात यो वै रक्तौघस्तेनासञ्छतशो ऽसुराः // Mअर्क्P_८८.५० //  
तैश्चासुरासृक्सम्भूतैरसुरैः सकलं जगत् /  
व्याप्तमासीत्ततो देवा भयमाजग्मुरुत्तमम् // Mअर्क्P_८८.५१ //  
तान् विषण्णान् सुरान् दृष्ट्वा चण्डिका प्राह सत्वरा /  
उवाच कालीं चामुण्डे विस्तीर्णं वदनं कुरु // Mअर्क्P_८८.५२ //  
मच्छस्त्रपातसम्भूतान् रक्तबिन्दून् महासुरान् /  
रक्तबिन्दोः प्रतीच्छ त्वं वक्त्रेणानेन वेगिना // Mअर्क्P_८८.५३ //  
भक्षयन्ती चर रणे तदुत्पन्नान् महासुरान् /  
एवमेष क्षयं दैत्यः क्षीणरक्तो गमिष्यति /  
भक्ष्यमाणास्त्वया चोग्रा न चोत्पत्स्यन्ति चापरे // Mअर्क्P_८८.५४ //

ऋषिरुवाच

इत्युक्त्वा तां ततो देवी शूलेनाभिजघान तम् /  
मुखेन काली जगृहे रक्तबीजस्य सोणितम् // Mअर्क्P_८८.५५ //  
ततो ऽसावाजघानाथ गदया तत्र चण्डिकाम् /  
न चास्या वेदनां चक्रे गदापातो ऽल्पिकामपि // Mअर्क्P_८८.५६ //  
तस्याहतस्य देहात्तु बहु सुस्त्राव शोणितम् /  
यतस्ततः स्ववक्त्रेण वामुण्डा सम्प्रतीच्छति // Mअर्क्P_८८.५७ //  
मुखे समुद्गता ये ऽस्या रक्तपातान्महासुराः /  
तांश्चखादाथ चामुण्डा पपौ तस्य च शोणितम् // Mअर्क्P_८८.५८ //  
देवी शूलेन चक्रेण बाणैरसिभिरृष्टिभिः /  
जघान रक्तबीजं तं चामुण्डापीतशोणितम् // Mअर्क्P_८८.५९ //  
स पपात महीपृष्ठे शस्त्रसंहतितो हतः /  
नीरक्तश्च महीपाल रक्तबीजो महासुरः // Mअर्क्P_८८.६० //  
ततस्ते हर्षमतुलमवापुस्त्रिदशा नृप /  
तेषां मातृगणो जातो ननर्तासृङ्मदोद्धतः // Mअर्क्P_८८.६१ //

इति श्रीमार्कण्डेयपुराणे सावर्णिके मन्वन्तरे देवीमाहात्म्ये रक्तबीजवधोनामाष्टाशीतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकोननवतितमोऽध्यायः- ८९

राजोवाच

विचित्रमिदमाख्यातं भगवन् भवता मम /  
देव्याश्चरितमाहात्म्यं रक्तबीजवधाश्रितम् // Mअर्क्P_८९.१ //  
भूयश्चेच्छाम्यहं श्रोतुं रक्तबीजे निपातिते /  
चका शुम्भो यत्कर्म निशुम्भश्चातिकोपनः // Mअर्क्P_८९.२ //

ऋषिरुवाच

चकार कोपमतुलं रक्तबीजे निपातिते /  
शुम्भासुरो निशुम्भश्च हतेष्वन्येषु चाहवे // Mअर्क्P_८९.३ //  
हन्यमानं महासैन्यं विलोक्यामर्षमुद्वहन् /  
अभ्यधावन्निशुम्भो ऽथ मुख्ययासुरसेनया // Mअर्क्P_८९.४ //  
तस्याग्रतस्तथा पृष्ठे पार्श्वयोश्च महासुराः /  
संदष्टौष्ठपुटाः क्रुद्धा हन्तुं देवीमुपाययुः // Mअर्क्P_८९.५ //  
आजगाम महावीर्यः शुम्भो ऽपि स्वबलैर्वृतः /  
निहन्तुं चण्डिकां कोपात्कृताव युद्धं तु मातृभिः // Mअर्क्P_८९.६ //  
ततो युद्धमतीवासीद्देव्या शुम्भनिशुम्भयोः /  
शरवर्षमतीवोग्रं मेघयोरिव वर्षतोः // Mअर्क्P_८९.७ //  
चिच्छेदास्ताञ्छरांस्ताभ्यां चण्डिका स्वशरोत्करैः /  
ताडयामास चाङ्गेषु शस्त्रौघैरसुरेश्वरौ // Mअर्क्P_८९.८ //  
निशुम्भो निशितं खड्गं चर्म चादाय सुप्रभम् /  
अताडयन्मूर्ध्नि सिंहं देव्या वाहनमुत्तमम् // Mअर्क्P_८९.९ //  
निशुम्भो निशितं खड्गं चर्म चादाय सुप्रभम् /  
अताडयन्मूर्ध्नि सिंहं देव्या वाहनमुत्तमम् // Mअर्क्P_८९.१० //  
छिन्ने चर्मणि खड्गे च शक्तिं चिक्षेप सो ऽसुरः /  
तामप्यस्य द्विधा चक्रे चक्रेणाभिमुखागताम् // Mअर्क्P_८९.११ //  
कोपाध्मातो निशुम्भो ऽथ शूलं जग्राह दानवः /  
आयातं मुष्टिपातेन देवी तच्चाप्यचूर्णयत् // Mअर्क्P_८९.१२ //  
अथादाय गदां सो ऽपि चिक्षेप चण्डिकां प्रति /  
सापि देव्या त्रिशूलेन भिन्ना भस्मत्वमागता // Mअर्क्P_८९.१३ //  
ततः परशुहस्तं तमायान्त दैत्यपुङ्गवम् /  
आहत्य देवी बाणौघैरपातयत भूतले // Mअर्क्P_८९.१४ //  
तस्मिन्निपतिते भूमौ निशुम्भे भीमविक्रमे /  
भ्रातर्यतीव संक्रुद्धः प्रययौ हन्तुमम्बिकाम् // Mअर्क्P_८९.१५ //  
स रथस्थस्तथात्युच्चैर्गृहीतपरमायुधैः /  
भुजैरष्टाभिरतुलैर्व्याप्याशेषं बभौ नभः // Mअर्क्P_८९.१६ //  
तमायान्तं समालोक्य देवी शङ्घमवादयत् /  
ज्याशब्दं चापि धनुषश्चकारातीव दुः सहम् // Mअर्क्P_८९.१७ //  
पूरयामास ककुभो निजघण्टास्वनेन च /  
समस्तदैत्यसैन्यानां तेजोवधविधायिना // Mअर्क्P_८९.१८ //  
ततः सिंहो महानादैस्त्याजितेभमहामदैः /  
पूरयामास गगनं गां तथैव दिशो दश // Mअर्क्P_८९.१९ //  
ततः काली समुत्पत्य गगनं क्ष्मामताडयत् /  
कराभ्यां तन्निनादेन प्राक्स्वनास्ते तिरोहिताः // Mअर्क्P_८९.२० //  
अट्टाट्टहासमशिवं शिवदूती चकार ह /  
तैः शब्दैरसुरास्त्रेसुः शुम्भः कोपं परं ययौ // Mअर्क्P_८९.२१ //  
दुरात्मंस्तिष्ठ तिष्ठेति व्याजहाराम्बिका यदा /  
तदा जयेत्यभिहितं देवैराकाशसंस्थितैः // Mअर्क्P_८९.२२ //  
शुम्भेनागत्य या शक्तिर्मुक्ता ज्वालातिभीषणा /  
आयान्ती वह्निकूटाभा सा निरस्ता महोल्कया // Mअर्क्P_८९.२३ //  
सिंहनादेन शुम्भस्य व्याप्तं लोकत्रयान्तरम् /  
निर्घातनिः स्वनो घोरो जितवानवनीपते // Mअर्क्P_८९.२४ //  
शुम्भमुक्ताञ्छरान्देवी शुम्भस्तत्प्रहिताञ्छरान् /  
चिच्छेद स्वशरैरुग्रैः शतशो ऽथ सहस्रशः // Mअर्क्P_८९.२५ //  
ततः सा चण्डिका क्रुद्धा शूलेनाभिजघान तम् /  
स तदाभिहतो भूमौ मूर्च्छितो निपपात ह // Mअर्क्P_८९.२६ //  
ततो निशुम्भः सम्प्राप्य चेतनामात्तकार्मुकः /  
आजघान शरैर्देवीं कालीं केसरिणं तथा // Mअर्क्P_८९.२७ //  
पुनश्च कृत्वा बाहूनामयुतं दनुजेश्वरः /  
चक्रायुधेन दितिजश्छादयामास चण्डिकाम् // Mअर्क्P_८९.२८ //  
ततो भगवती क्रुद्धा दुर्गा दुर्गार्तिनाशिनी /  
चिच्छेद तानि चक्राणि स्वशरैः सायकांश्च तान् // Mअर्क्P_८९.२९ //  
ततो निशुम्भो वेगेन गदामादाय चण्डिकाम् /  
अभ्यधावत वै हन्तुं दैत्यसेनासमावृतः // Mअर्क्P_८९.३० //  
तस्यापतत एवाशु गदां चिच्छेद चण्डिका /  
खड्गेन शितधारेण स च शूलं समाददे // Mअर्क्P_८९.३१ //  
शूलहस्तं समायान्तं निशुम्भममरार्दनम् /  
हृदि विव्याध शूलेन वेगाविद्धेन चण्डिका // Mअर्क्P_८९.३२ //  
भिन्नस्य तस्य शूलेन हृदयान्निः सृतो ऽपरः /  
महाबलो महावीर्यस्तिष्ठेति पुरुषो वदन् // Mअर्क्P_८९.३३ //  
तस्य निष्क्रामतो देवी प्रहस्य स्वनवत्ततः /  
शिरश्चिच्छेद खड्गेन ततो ऽसावपतद् भुवि // Mअर्क्P_८९.३४ //  
ततः सिंहश्चखादोग्रं दंष्ट्राक्षुण्णशिरोधरान् /  
असुरांस्तांस्तथा काली शिवदूती तथापरान् // Mअर्क्P_८९.३५ //  
कौमारीशक्तिनिर्भिन्नाः केचिन्नेशुर्महासुराः /  
ब्रह्माणीमन्त्रपूतेन तोयेनान्ये निराकृताः // Mअर्क्P_८९.३६ //  
माहेश्वरीत्रिशूलेन भिन्नाः पेतुस्तथापरे /  
वाराहीतुण्डघातेन केचिच्चूर्णोकृता भुवि // Mअर्क्P_८९.३७ //  
खण्डं खण्डं च चक्रेण वैष्णव्या दानवाः कृताः /  
वज्रेण चैन्द्रीहस्ताग्रविमुक्तेन तथापरे // Mअर्क्P_८९.३८ //  
केचिद्विनेशुरसुराः केचिन्नष्टा महाहवात् /  
भक्षिताश्चापरे कालीशिवदूतीमृगाधिपैः // Mअर्क्P_८९.३९ //

इति श्रीमार्कण्डेयमहापुराणे सावर्णिके मन्वन्तरे देवीमाहत्म्ये निशुम्भवधोनाम एकोननवतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




नवतितमोऽध्यायः- ९०

ऋषिरुवाच  
निशुम्भं निहतं दृष्ट्वा भ्रातरं प्राणसंमितम् /  
हन्यमानं बलं चैव शुम्भः क्रुद्धो ऽब्रवीद्वचः // Mअर्क्P_९०.१ //  
बलावलेपाद् दुष्टे त्वं मा दुर्गे गर्वमावह /  
अन्यासां बलमाश्रित्य युध्यसे यातिमानिनी // Mअर्क्P_९०.२ //

श्रीदेव्युवाच

एकैवाहं जगत्यत्र द्वितीया का ममापरा /  
पश्यैता दुष्ट मय्येव विशन्त्यो मद्विभूतयः // Mअर्क्P_९०.३ //

ऋषिरुवाच

ततः समस्तास्ता देव्यो ब्रह्माणीप्रमुखा लयम् /  
तस्या देव्यास्तनौ जग्मुरेकावासीत्तदाम्बिका // Mअर्क्P_९०.४ //

श्रीदेव्युवाच

अहं विभूत्या बहुभिरिह रूपैर्यदास्थिता /  
सत्संहृतं मयैकैव तिष्ठाम्याजौ स्थिरो भव // Mअर्क्P_९०.५ //

ऋषिरुवाच

ततः प्रववृते युद्धं देव्याः शुम्भस्य चोभयोः /  
पश्यतां सर्वदेवानामसुराणां च दारुणम् // Mअर्क्P_९०.६ //  
शरवर्षैः शितैः शस्त्रैस्तथा चास्त्रैः सुदारुणैः /  
तयोर्युद्धमभूद् भूयः सर्वलोकभयङ्करम् // Mअर्क्P_९०.७ //  
दिव्यान्यस्त्राणि शतशो मुमुचे यान्यथाम्बिका /  
बभञ्ज तानि दैत्येन्द्रस्तत्प्रतीघातकर्तृभिः // Mअर्क्P_९०.८ //  
मुक्तानि तेन चास्त्राणि दिव्यानि परमेश्वरी /  
बभञ्ज लीलयैवोग्रहुङ्कारोच्चारणादिभिः // Mअर्क्P_९०.९ //  
ततः शरशतैर्देवीमाच्छादयत सो ऽसुरः /  
सा च तत्कुपिता देवी धनुश्चिच्छेद चेषुभिः // Mअर्क्P_९०.१० //  
छिन्ने धनुषि दैत्येन्द्रस्तथा शक्तिमथाददे /  
चिच्छेद देवी चक्रेण तामप्यस्य करे स्थिताम् // Mअर्क्P_९०.११ //  
ततः खड्गमुपादाय शतचन्द्रं च भानुमत् /  
अभ्यधावत्तदा देवीं दैत्यानामधिपेश्वरः // Mअर्क्P_९०.१२ //  
तस्यापतत एवाशु खड्गं चिच्छेद चण्डिका /  
धनुर्मुक्तैः शितैर्बाणैश्चर्म चार्ककरामलम् // Mअर्क्P_९०.१३ //  
अश्वांश्च पातयामास रथं सारथिना सह /  
हताश्वः स तदा दैत्यश्छिन्नधान्वा विसारथिः /  
जग्राह मुद्गरं घोरमम्बिकानिधनोद्यतः // Mअर्क्P_९०.१४ //  
चिच्छेदापततस्तस्य मुद्गरं निशितैः शरैः /  
तथापि सो ऽभ्यधावत्तां मुष्टिमुद्यम्य वेगवान् // Mअर्क्P_९०.१५ //  
स मुष्टिं पातयामास हृदये दैत्यपुङ्गवः /  
देव्यास्तं चापि सा देवी तलेनोरस्यताडयत् // Mअर्क्P_९०.१६ //  
तलप्रहाराभिहतो निपपात महीतले /  
स दैत्यराजः सहसा पुनरेव तथोत्थितः // Mअर्क्P_९०.१७ //  
उत्पत्य च प्रगृह्योच्चैर्देवीं गगनमास्थितः /  
तत्रापि सा निराधारा युयुधे तेन चण्डिका // Mअर्क्P_९०.१८ //  
नियुद्धं खे तदा दैत्यश्चण्डिका च परस्परम् /  
चक्रतुः प्रथमं सिद्धमुनिविस्मयकारकम् // Mअर्क्P_९०.१९ //  
ततो नियुद्धं सुचिरं कृत्वा तेनाम्बिका सह /  
उत्पात्य भ्रामयामास चिक्षेप धरणीतले // Mअर्क्P_९०.२० //  
स क्षिप्तो धरणीं प्राप्य मुष्टिमुद्यम्य वेगितः /  
अभ्यधावत दुष्टात्मा चण्डिकानिधनेच्छया // Mअर्क्P_९०.२१ //  
तमायान्तं ततो देवी सर्वदैत्यजनेश्वरम् /  
जगत्यां पातयामास भित्त्वा शूलेन वक्षसि // Mअर्क्P_९०.२२ //  
स गतासुः पपातोर्व्यां देवीशूलाग्रविक्षतः /  
चालयन् सकलां पृथ्वीं साब्धिद्वीपां सपर्वताम् // Mअर्क्P_९०.२३ //  
ततः प्रसन्नमखिलं हते तस्मिन् दुरात्मनि /  
जगत्स्वास्थ्यमतीवाप निर्मलं चाभवन्नभः // Mअर्क्P_९०.२४ //  
उत्पातमेघाः सोल्का ये प्रागासंस्ते शमं ययुः /  
सरितो मार्गवाहिन्यस्तथासंस्तत्र पातिते // Mअर्क्P_९०.२५ //  
ततो देवगणाः सर्वे हर्षनिर्भमानसाः /  
बभूवुर्निहते तस्मिन् गन्धर्वा ललितं जगुः // Mअर्क्P_९०.२६ //  
अवादयंस्तथैवान्ये ननृतुश्चाप्सरोगणाः /  
ववुः पुण्यास्तथा वाताः सुप्रभो ऽभूद्दिवाकरः // Mअर्क्P_९०.२७ //  
जज्वलुश्चाग्नयः शान्ताः शान्ता दिग्जनितस्वनाः /

इति श्रीमार्कण्डेयपुराणे सावर्णिके मन्वन्तरे देवीमाहात्म्ये शुम्भवधोनाम नवतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_




एकनवतितमोऽध्यायः- ९१

ऋषिरुवाच

देव्या हते तत्र महासुरेन्द्रे  
सेन्द्राः सुरा वह्निपुरोगमास्ताम् /  
कात्यायनीं तुष्टुवुरिष्टलाभाद्  
विकाशिवक्त्राब्जविकाशिताशाः // Mअर्क्P_९१.१ //

देवा ऊचुः

देवि प्रपन्नार्तिहरे प्रसीद  
प्रसीद मातर्जगतो ऽखिलस्य /  
प्रसीद विश्वेश्वरि पाहि विश्वं  
त्वमीश्वरी देवि चराचरस्य // Mअर्क्P_९१.२ //  
आधारभूता जगतस्त्वमेका  
महीस्वरूपेण यतः स्थितासि /  
अपां स्वरूपस्थितया त्वयैतद्  
आप्याय्यते कृत्स्त्रमलङ्घ्यवीर्ये // Mअर्क्P_९१.३ //  
त्वं वैष्णवी शक्तिरनन्तवीर्या  
विश्वस्य बीजं परमासि माया /  
संमोहितं देवि समस्तमेतत्  
तेवं वै प्रसन्ना भुवि मुक्तिहेतुः // Mअर्क्P_९१.४ //  
विद्याः समस्तास्तव देवि भेदाः  
स्त्रियः समस्ताः सकला जगत्सु /  
त्वयैकया पूरितमम्बयैतत्  
का ते स्तुतिः स्तव्यपरा परोक्तिः // Mअर्क्P_९१.५ //  
सर्वभूता यदा देवी स्वर्गमुक्तिप्रदायिनी /  
त्वं स्तुता स्तुतये का वा भवन्तु परमोक्तयः // Mअर्क्P_९१.६ //  
सर्वस्य बुद्धिरूपेण जनस्य हृदि संस्थिते /  
स्वर्गापवर्गदे देवि नारायणि नमो ऽस्तु ते // Mअर्क्P_९१.७ //  
कलाकाष्ठादिरूपेण परिणामप्रदायिनी /  
विश्वस्योपरतौ शक्ते नारायणि नमो ऽस्तु ते // Mअर्क्P_९१.८ //  
सर्वमङ्गलमाङ्गल्ये शिवे सर्वार्थसाधिके /  
शरण्ये त्र्यम्बके गौरि नारायणि नमो ऽस्तु ते // Mअर्क्P_९१.९ //  
सृष्टिस्थितिविनाशानां शक्तिभूते सनातनि /  
गुणाश्रये गुणमये नारायणि नमो ऽस्तु ते // Mअर्क्P_९१.१० //  
शरणागतदीनार्तपरित्राणपरायणे /  
सर्वस्यार्तिहरे देवि नारायणि नमो ऽस्तु ते // Mअर्क्P_९१.११ //  
हंसयुक्तविमानस्थे ब्रह्माणीरूपधारिणि /  
कौशाम्भः क्षरिके देवि नारायणि नमो ऽस्तु ते // Mअर्क्P_९१.१२ //  
त्रिशूलचन्द्राहिधरे महावृषभवाहिनि /  
माहेश्वरीस्वरूपेण नारायणि नमो ऽस्तु ते // Mअर्क्P_९१.१३ //  
मयूरकुक्कुटवृते महाशक्तिधरे ऽमघे /  
कौमारीरूपसंस्थाने नारायणि नमो ऽस्तु ते // Mअर्क्P_९१.१४ //  
शङ्खचक्रगदाशार्ङ्गगृहीतपरमायुधे /  
प्रसीद वैष्णवीरूपे नारायणि नमो ऽस्तु ते // Mअर्क्P_९१.१५ //  
गृहीतोग्रमहाचक्रे दंष्ट्रोद्धृतवसुन्धरे /  
वराहरूपिणि शिवे नारायणि नमो ऽस्तु ते // Mअर्क्P_९१.१६ //  
नृसिंहरूपेणोग्रेण हन्तुं दैत्यान् कृतोद्यमे /  
त्रैलोक्यत्राणसहिते नारायणि नमो ऽस्तु ते // Mअर्क्P_९१.१७ //  
किरीटिनि महावज्रे सहस्रनयनोज्ज्वले /  
वृत्रप्राणहरे चैन्द्रि नारायणि नमो ऽस्तु ते // Mअर्क्P_९१.१८ //  
शिवदूतीस्वरूपेण हतदैत्यमहाबले /  
घोररूपे महारावे नारायणि नमो ऽस्तु ते // Mअर्क्P_९१.१९ //  
दंष्ट्राकरालवदने शिरोमालाविभूषणे /  
चामुण्डे मुण्डमथने नारायणि नमो ऽस्तु ते // Mअर्क्P_९१.२० //  
लक्ष्मि लज्जे महाविद्ये श्रद्धे पुष्टे स्वधे ध्रुवे /  
महारात्रे महामाये नारायणि नमो ऽस्तु ते // Mअर्क्P_९१.२१ //  
मेधे सरस्वति वरे भूति बाभ्रवि तामसि /  
नियते त्वं प्रसीदेशे नारायणि नमो ऽस्तु ते // Mअर्क्P_९१.२२ //  
सर्वतः पाणिपादान्ते सर्वतो ऽक्षिशिरोमुखे /  
सर्वतः श्रवणघ्राणे नारायणि नमो ऽस्तु ते // Mअर्क्P_९१.२३ //  
सर्वस्वरूपे सर्वेशे सर्वशक्तिसमन्विते /  
भयेभ्यस्त्राहि नो देवि दुर्गे देवि नमो ऽस्तु ते // Mअर्क्P_९१.२४ //  
एतत्ते वदनं सौम्यं लोचनत्रयभूषितम् /  
पातु नः सर्वभीतिभ्यः कात्यायनि नमो ऽस्तु ते // Mअर्क्P_९१.२५ //  
ज्वालाकरालमत्युग्रमशेषासुरशूदनम् /  
त्रिशूलं पातु नो भीतेर्भद्रकालि नमो ऽस्तुते // Mअर्क्P_९१.२६ //  
हिनस्ति दैत्यतेजांसि स्वनेनापूर्य या जगत् /  
सा घण्टा पातु नो देवि पापेभ्यो नः सुतानिव // Mअर्क्P_९१.२७ //  
असुरासृग्वसापङ्कचर्चितस्ते करोज्ज्वलः /  
शुभाय खड्गो भवतु चण्डिके त्वां नता वयम् // Mअर्क्P_९१.२८ //  
रोगानशेषानपहंसि तुष्टा  
रुष्टा तु कामान् सकलानभीष्टान् /  
त्वामाश्रितानां न विपन्नराणां  
त्वामाश्रिता ह्याश्रयतां प्रयान्ति // Mअर्क्P_९१.२९ //  
एतत्कृतं यत्कदनं त्वयाद्य  
धर्मद्विषां देवि महासुराणाम् /  
रूपैरनेकैर्बहुधाऽत्ममूर्ति  
कृत्वाम्बिके तत्प्रकरोति कान्या // Mअर्क्P_९१.३० //  
विद्यासु शास्त्रेषु विवेकदीपेष्व्  
आद्येषु वाक्येषु च का त्वदन्या /  
ममत्वगर्ते ऽतिमहान्धकारे  
विभ्रामयत्येतदतीव विश्वम् // Mअर्क्P_९१.३१ //  
रक्षांसि यत्रोग्रविषाश्च नागा  
यत्रारयो दस्युबलानि यत्र /  
दावानलो यत्र तथाब्धिमध्ये  
तत्र स्थिता त्वं परिपासि विश्वम् // Mअर्क्P_९१.३२ //  
विश्वेश्वरि त्वं परिपासि विश्वं  
विश्वात्मिका धारयसीति विश्वम् /  
विश्वेशवन्द्या भवती भवन्ति  
विश्वाश्रया ये त्वयि भक्तिनम्राः // Mअर्क्P_९१.३३ //  
देवि प्रसीद परिपालय नो ऽपरिभीतेर्  
नित्यं यथासुरवधादधुनैव सद्यः /  
पापानि सर्वजगतां प्रशमं नयाशु  
उत्पातपाकजनितांश्च महोपसर्गान् // Mअर्क्P_९१.३४ //  
प्रणतानां प्रसीद त्वं देवि विश्वार्तिहारिणी /  
त्रैलोक्यवासिनामीड्ये लोकानां वरदा भव // Mअर्क्P_९१.३५ //

श्रीदेव्युवाच

वरदाहं सुरगण वरं यन्मनसेच्छथ /  
तं वृणुध्वं प्रयच्छामि जगतामुपकारकम् // Mअर्क्P_९१.३६ //

देवा ऊचुः

सर्वबाधाप्रशमनं त्रैलोक्यस्याखिलेश्वरि /  
एवमेव त्वया कार्यमस्मद्वैरिविनाशनम् // Mअर्क्P_९१.३७ //

श्रीदेव्युवाच

वैवस्वते ऽन्तरे प्राप्ते अष्टाविंशतिमे युगे /  
शुम्भो निशुम्भश्चैवान्यावुत्पत्स्येते महासुरौ // Mअर्क्P_९१.३८ //  
नन्दगोपगृहे जाता यशोदागर्भसम्भवा /  
ततस्तौ नाशयिष्यामि विन्ध्याचलनिवासिनी // Mअर्क्P_९१.३९ //  
पुनरप्यतिरौद्रेण रूपेण पृथिवीतले /  
अवतीर्य हनिष्यामि वैप्रचित्तांस्तु दानवान् // Mअर्क्P_९१.४० //  
भक्षयन्त्याश्च तानुग्रान् वैप्रचित्तान् सुदानवान् /  
रक्ता दन्ता भविष्यन्ति दाडिमीकुसुमोपमाः // Mअर्क्P_९१.४१ //  
ततो मां देवताः स्वर्गे मर्त्यलोके च मानवाः /  
स्तुवन्तो व्याहरिष्यन्ति सततं रक्तदन्तिकाम् // Mअर्क्P_९१.४२ //  
भुयश्च शतवार्षिक्यामनावृष्ट्यामनम्भसि /  
मुनिभिः संस्तुता भूमौ संभविष्याम्ययोनिजा // Mअर्क्P_९१.४३ //  
ततः शतेन नेत्राणां निरीक्षिष्यामि यन्मुनीन् /  
कीर्तयिष्यन्ति मनुजाः शताक्षीमिति मां ततः // Mअर्क्P_९१.४४ //  
ततो ऽहमखिलं लोकमात्मदेहसमुद्भवैः /  
भरिष्यामि सुराः शाकैरावृष्टेः प्राणधारकैः // Mअर्क्P_९१.४५ //  
शाकम्भरीति विख्यातिं तदा यास्याम्यहं भुवि /  
तत्रैव च वधिष्यामि दुर्गमाख्यं महासुरम् /  
दुर्गा देवीति विख्यातं तन्मे नाम भविष्यति // Mअर्क्P_९१.४६ //  
पुनश्चाहं यदा भीमं रूप कृत्वा हिमाचले /  
रक्षांसि भक्षयिष्यामि पुनीनां त्राणकारणात् // Mअर्क्P_९१.४७ //  
तदा मां मुनयः सर्वे स्तोष्यन्त्यानम्रमूर्तयः /  
भीमा देवीति विख्यातं तन्मे नाम भविष्यति // Mअर्क्P_९१.४८ //  
यदारुणाख्यस्त्रैलोक्ये महाबाधां करिष्यति /  
तदाहं भ्रामरं रूपं कृत्वासंख्येयषट्पदम् // Mअर्क्P_९१.४९ //  
त्रैलोक्यस्य हितार्थाय वधिष्यामि महासुरम् /  
भ्रामरीति च मां चोकास्तदा स्तोष्यन्ति सर्वतः // Mअर्क्P_९१.५० //  
इत्थं यदा यदा बाधा दानवोत्था भविष्यति /  
तदा तदावतीर्याहं करिष्याम्यरिसंक्षयम् // Mअर्क्P_९१.५१ //

इति श्रीमार्कण्डेयमहापुराणे सावर्णिके मन्वन्तरे देवीमाहत्म्ये देवैः कृता नारायणो स्तुतिर्नामैकनवतितमो ऽध्यायः



\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_





द्विनवतितमोऽध्यायः- ९२

देव्युवाच  
एभिः स्तवैश्च मां नित्यं स्तोष्यते यः समाहितः /  
तस्याहं सकलां बाधां नाशयिष्याम्यसंशयम् // Mअर्क्P_९२.१ //  
मधुकैटभानाशं च महिषासुरघातनम् /  
कीर्तयिष्यिन्ति ये तद्वद् वधं शुम्भनिशुम्भयोः // Mअर्क्P_९२.२ //  
अष्टम्यां च चतुर्दश्यां नवम्यां चैकचेतसः /  
स्तोष्यन्ति चैव ये भक्त्या मम माहात्म्यमुत्तमम् // Mअर्क्P_९२.३ //  
न तेषां दुष्कृतं किञ्चिद् दुष्कृतोत्था न चापदः /  
भविष्यति न दारिद्रयं न चैवेष्टवियोजनम् // Mअर्क्P_९२.४ //  
शत्रुतो न भयं तस्य दस्युतो वा न राजतः /  
न शस्त्रानलतोयौघात् कदाचित् सम्भविष्यति // Mअर्क्P_९२.५ //  
तस्मान्ममैतन्माहात्म्यं पठितव्यं सहाहितैः /  
श्रोतव्यं च सदा भक्त्या परं स्वस्त्ययनं महत् // Mअर्क्P_९२.६ //  
उपसर्गानशेषांस्तु महामारीसमुद्भवान् /  
तथा त्रिविधमुत्पातं माहात्म्यं शमयेन्मम // Mअर्क्P_९२.७ //  
यत्रैतत् पठ्यते सम्यङ्नित्यमायतने मम /  
सदा न तद्विमोक्ष्यामि सांनिध्यं तत्र मे स्थितम् // Mअर्क्P_९२.८ //  
बलिप्रदाने पूजायामग्निकार्ये महोत्सवे /  
सर्वं ममैतच्चरितमुच्चार्यं श्राव्यमेव च // Mअर्क्P_९२.९ //  
जानताजानता वापि बलिपूजां तथा कृताम् /  
प्रतीच्छिष्याम्यहं प्रीत्या वह्निहोमं तथा कृतम् // Mअर्क्P_९२.१० //  
शरत्काले महापूजा क्रियते या च वार्षिकी /  
तस्यां ममैतन्माहात्म्यं श्रुत्वा भक्तिसमन्वितः // Mअर्क्P_९२.११ //  
सर्वबाधाविनिर्मृक्तो धनधान्यसमन्वितः /  
मनुष्यो मत्प्रसादेन भविष्यति न संशयः // Mअर्क्P_९२.१२ //  
श्रुत्वा ममैतन्माहात्म्यं तथोत्पत्तीः पृथक् शुभाः /  
पराक्रमं च युद्धेषु जायते निर्भयः पुमान् // Mअर्क्P_९२.१३ //  
रिपवः संक्षयं यान्ति कल्याणं चोपपद्यते /  
नन्दते च कुलं पुंसां माहात्म्यं मम शृण्वताम् // Mअर्क्P_९२.१४ //  
शान्तिकर्मणि सर्वत्र तथा दुः स्वप्नदर्शने /  
ग्रहपीडासु चोग्रासु माहात्म्यं शृणुयान्मम // Mअर्क्P_९२.१५ //  
उपसर्गाः शमं यान्ति ग्रहपीडाश्च दारुणाः /  
दुः स्वप्नं च नृभिर्दृष्टं सुस्वप्नमुपजायते // Mअर्क्P_९२.१६ //  
बालग्रहाभिभूतानां बालानां शान्तिकारकम् /  
संघातभेदे च नृणां मैत्रीकरणमुत्तमम् // Mअर्क्P_९२.१७ //  
दुर्वृत्तानामशेषाणां बलहानिकरं परम् /  
रक्षोभूतपिशाचानां पठनादेव नाशनम् // Mअर्क्P_९२.१८ //  
सर्वं ममैतन्माहात्म्यं मम सन्निधिकारकम् // Mअर्क्P_९२.१९ //  
पशुपुष्पार्घ्यधूपैश्च गन्धदीपैस्तथोत्तमैः /  
विप्राणां भोजनैर्हेमैः प्रोक्षणीयैरहर्निशम् // Mअर्क्P_९२.२० //  
अन्यैश्च विविधैर्भोगैः प्रदानैर्वत्सरेण या /  
प्रीतिर्मे क्रियते सास्मिन् सकृत्सुचरिते श्रुते // Mअर्क्P_९२.२१ //  
श्रुतं हरति पापानि तथाऽरोग्यं प्रयच्छति /  
रक्षां करोति भूतेभ्यो जन्मनां कीर्तनं मम // Mअर्क्P_९२.२२ //  
युद्धेषु चरितं यन्मे दुष्टदैत्यनिबर्हणम् /  
तस्मिन् श्रुते वैरिकृतं भयं पुंसां न जायते // Mअर्क्P_९२.२३ //  
युष्माभिः स्तुतयो याश्च याश्च ब्रह्मर्षिभिः कृताः /  
ब्रह्मणा च कृतास्तास्तु प्रयच्छन्ति शुभां गतिम् // Mअर्क्P_९२.२४ //  
अरण्ये प्रान्तरे वापि दावाग्निपरिवारितः /  
दस्युभिर्वा वृतः शून्ये गृहीतो वापि शत्रुभिः // Mअर्क्P_९२.२५ //  
सिंहव्याघ्रानुयातो वा वने वा वनहस्तिभिः /  
राज्ञा क्रुद्धेन चाज्ञप्तो वध्यो बन्धगतो ऽपि वा // Mअर्क्P_९२.२६ //  
आघूर्णितो वा वातेन स्थितः पोते महार्णवे /  
पतत्सु चापि शस्त्रेषु संग्रामे भृशदारुणे // Mअर्क्P_९२.२७ //  
सर्वाबाधासु घोरासु वेदनाभ्यर्दितो ऽपि वा /  
स्मरन्ममैतच्छरितं नरो मुच्येत सङ्कटात् // Mअर्क्P_९२.२८ //  
मम प्रभावात्सिंहाद्या दस्यवो वैरिणस्तथा /  
दूरादेव पलायन्ते स्मरतश्चरितं मम // Mअर्क्P_९२.२९ //

ऋषिरुवाच

इत्युक्त्वा सा भगवती चण्डिका चण्डविक्रमा /  
पश्यतामेव देवानां तत्रैवान्तरधीयत // Mअर्क्P_९२.३० //  
ते ऽपि देव्या निरातङ्का स्वाधिकारान् यथा पुरा /  
यज्ञभागभुजः सर्वे चक्रुर्विनिहतारयः // Mअर्क्P_९२.३१ //  
दैत्याश्च देव्या निहते शुम्भे देवरिपौ युधि /  
जगद्विध्वंसके तस्मिन् महोग्रे ऽतुलविक्रमे /  
निशुम्भे च महावीर्ये शेषाः पातालमाययुः // Mअर्क्P_९२.३२ //  
एवं भगवती देवी सा नित्यापि पुनः पुनः /  
सम्भूय कुरुते भूप जगतः परिपालनम् // Mअर्क्P_९२.३३ //  
तयैतन्मोह्यते विश्वं सैव विश्वं प्रसूयते /  
सा याचिता च विज्ञानं तुष्टा ऋद्धिं प्रयच्छति // Mअर्क्P_९२.३४ //  
व्याप्तं तयैतत्सकलं ब्रह्माण्डं मनुजेश्वर /  
महाकाल्या महाकाले महाकारीस्वरूपया // Mअर्क्P_९२.३५ //  
सैव काले महामारी सैव सृष्टिर्भवत्यजा /  
स्थितिं करोति भूतानां सैव काले सनातनी // Mअर्क्P_९२.३६ //  
भवकाले नृणां सैव लक्ष्मीर्वृद्धिप्रदा गृहे /  
सैवाभावे तथालक्ष्मीर्विनाशायोपजायते // Mअर्क्P_९२.३७ //  
स्तुता सम्पूजिता पुष्पैर्धूपगन्धादिबिस्तथा /  
ददाति वित्तं पुत्रांश्च मतिं धर्मे गतिं शुभाम् // Mअर्क्P_९२.३८ //

इति श्रीमार्कण्डेयपुराणे सावर्णिके मन्वन्तरे देवीमाहात्म्ये देवीवाक्यं नाम द्विनवतितमो ऽध्यायः





\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_



त्रिनवतितमोऽध्यायः- ९३

ऋषिरुवाच

एतत्ते कथितं भूप देवीमाहात्म्यमुत्तमम् /  
एवंप्रभावा सा देवी ययेदं धार्यते जगत् // Mअर्क्P_९३.१ //  
विद्या तथैव क्रियते भगवद्विष्णुमायया /  
तथा त्वमेष वैश्यश्च तथैवान्ये विवेकिनः /  
मोह्यन्ते मोहिताश्चैव मोहमेष्यन्ति चापरे // Mअर्क्P_९३.२ //  
तामुपैहि महाराज शरणं परमेश्वरीम् /  
आराधिता सैव नृणां भोगस्वर्गापवर्गदा // Mअर्क्P_९३.३ //

मार्कण्डेय उवाच

इति तस्य वचः श्रुत्वा सुरथः स नराधिपः /  
प्रणिपत्य महाभागं तमृषिं शंसितव्रतम् // Mअर्क्P_९३.४ //  
निर्विण्णो ऽतिममत्वेन राज्यापहरणेन च /  
जगम सद्यस्तपसे स च वैश्यो महामुने // Mअर्क्P_९३.५ //  
संदर्शनार्थमम्बाया नदीपुलिनसंस्थितः /  
स च वैश्यस्तपस्तेपे देवीसूक्तं परं जपन् // Mअर्क्P_९३.६ //  
तौ तस्मिन् पिलिने देव्याः कृत्वा मूर्ति महीमयीम् /  
अर्हणां चक्रतुस्तस्याः पुष्पधूपाग्नितर्पणैः // Mअर्क्P_९३.७ //  
निराहारौ यतात्मानौ तन्मनस्कौ समाहितौ /  
ददतुस्तौ बलिं चैव निजगात्रासृगुक्षितम् // Mअर्क्P_९३.८ //  
एवं समाराधयतोस्त्रिभिर्वर्षैर्यतात्मनोः /  
परितुष्टा जगद्धात्री प्रत्यक्षं प्राह चण्डिका // Mअर्क्P_९३.९ //

श्रीदेव्युवाच

यत्प्रार्थ्यते त्वया भूप त्वया च कुलनन्दन /  
मत्तस्तत्प्राप्यतां सर्वं परितुष्टा ददामि तत् // Mअर्क्P_९३.१० //

मार्कण्डेय उवाच

ततो वव्रे नृपो राज्यमविभ्रंश्यन्यजन्मनि /  
अत्रैव च निजं राज्यं हतशत्रुबलं बलात् // Mअर्क्P_९३.११ //  
सो ऽपि वैश्यस्ततो ज्ञानं वव्रे निर्विण्णमानसः /  
ममेत्यहमिति प्राज्ञः सङ्गविच्युतिकारकम् // Mअर्क्P_९३.१२ //

श्रीदेव्युवाच

स्वल्पैरहोभिर्नृपते स्वं राज्यं प्राप्स्यते भवान् /  
हत्वा रिपूनस्खलितं तव तत्र भविष्यति // Mअर्क्P_९३.१३ //  
मृतश्च भूयः सम्प्राप्य जन्म देवाद्विवस्वतः /  
सावर्णिको नाम मनुर्भवान् भुवि भविष्यति // Mअर्क्P_९३.१४ //  
वैश्यवर्य त्वया यश्च वरो ऽस्मत्तो ऽभिवाञ्छतः /  
तं प्रयच्छामि संसिद्ध्यै तव ज्ञानं भविष्यति // Mअर्क्P_९३.१५ //

मार्कण्डेय उवाच

इति दत्त्वा तयोर्देवी यथाभिलषितं वरम् /  
बभूवान्तर्हिता सद्यो भक्त्या ताभ्यामभिष्टुता // Mअर्क्P_९३.१६ //  
एवं देव्या वरं लब्ध्वा सुरथः क्षत्रियर्षभः /  
सूर्याज्जन्म समासाद्य सावर्णिर्भविता मनुः // Mअर्क्P_९३.१७ //

इति श्रीमार्कण्डेयमहापुराणे सावर्णिके मन्वन्तरे देवीमाहात्म्ये वरप्रदानं नाम त्रिनवतितमो ऽध्यायः





   चतुर्नवतितमोऽध्यायः  
मार्काणडेय उवाच--  
 सावर्णिकमिदं सम्यक् प्रोक्तं मन्वन्तरं तव।  
 तथैव देवीमाहात्म्यं महिषासुरघातनम्॥1॥  
 उत्पत्तयश्च या देव्या मातृणाञ्च महाहवे।  
 तथैव सम्भवो देव्याश्चामुण्डाया यथाभवः॥2॥  
 शिवदूत्याश्च माहात्म्यं वधः शुम्भनिशुम्भयोः।  
 रक्तबीजधश्चैव सर्वमेतत्तवोदितम्॥3॥  
 श्रूयतां मुनिशार्दूल! सार्वाणकमथापरम्।  
 दक्षपुत्रश्च सावर्णो भावी यो नवमो मनुः॥4॥  
 कथयामि मनोस्तस्य ये देवा मुनयो नृपाः।  
 पारामरीचिभर्गाश्च सुधर्माणस्तथा सुराः॥5॥  
 एते त्रिधा भविष्यन्ति सर्वे द्वादशका गणाः।  
 तेषामन्द्रो भविष्यस्तु सहस्त्राक्षो महाबलः॥6॥  
 साम्प्रतं कार्तिकेयो यो वह्निपुत्रः षडाननः।  
 अद्‌भूतो नाम शक्रोऽसौ भावी तस्यन्तरे मनौ॥7॥  
 मेधातिथिर्वसुः सत्यो ज्योतिष्मान् द्युतिमांस्तथा।  
 सप्तर्षयोऽन्यः सबलस्तथाऽन्यो हव्यवाहनः॥8॥  
 धृष्टकेतुर्बर्हकेतुः पञ्चहस्तो निरामयः।  
 पृथुश्रवास्तथार्चिष्मान् भूद्युरिन्मो बृहद्भयः॥9॥  
 एते नृपसुतास्तस्य दक्षपुत्रस्य वै नृपाः।  
 मनोस्तु दशमस्यान्यच्छृणु मन्वन्तरं द्विज!॥10॥  
 मन्वन्तरे च दशमे ब्रह्मपुत्रस्य धीमतः।  
 सुखासीनाः निरुद्धाश्च त्रिप्रकाराः सुराः स्मृताः॥11॥  
 शतसंख्या हि ते देवा भविष्या भाविनो मनोः।  
 यत्प्राणिनां शतं भावि तद्देवानां तदा शतम्॥12॥  
 शान्तिरिन्द्रस्तथा भावी सर्वैरिन्द्रगुणैर्युतः।  
 सप्तर्षींस्तान् निबोध त्वं ये भविष्यन्ति वै तदा॥13॥  
 आपोमूर्त्तिर्हविष्माँश्च सुकृतो सत्य एव च।  
 नाभगोऽप्रतिमश्चैव वासिष्ठश्चैव सप्तमः॥14॥  
 सुक्षेत्रश्चोत्तमौजाश्च भूमिसेनश्च वीर्यवान्।  
 शतानीकोऽथ वृषभो ह्यनमित्रो जयद्रथः॥15॥  
 भूरिद्युम्नः सुपर्वा च तस्यैते तनया मनोः।  
 भविष्या धर्मपुत्रस्य सावर्णस्यान्तरं श्रृणु॥16॥  
 विहङ्गमाः कामगाश्च निर्माणरतयस्तथा।  
 त्रिप्रकारा भविष्यन्ति एकैकस्त्रिंशतो गुणः॥17॥  
 मासर्तुर्दिवसा ये तु निर्माणप'तयस्तु ते।  
 विहङ्गमा रात्रयोऽथ सौहूर्त्ताः कामगा गणाः॥18॥  
 इन्द्रो वृषाख्यो भविता तेषां प्रख्यातविक्रमः।  
 हविष्माँस्च वरिष्ठश्च ऋष्टि रन्यस्तथारुणिः॥19॥  
 निश्चरश्चानघश्चैव विष्टिश्चान्यो महामुनिः।  
 सप्तर्षयोऽन्तरे तस्मिन्नग्रिदेवश्च सप्तमः॥20॥  
 सर्वत्रगः सुशर्मा च देवानीकः पुरुद्वहः।  
 हेमधन्वा दृढायुश्च भाविनस्तत्सुता नृपाः॥21॥  
 द्वादशे रुद्रपुत्रस्य प्राप्ते मन्वन्तरे मनोः।  
 सावर्णाख्यस्य ये देवा मनियश्च श्रृणुष्व तान्॥22॥  
 सुधर्माणः सुमनसो हरिता रोहितास्तथा।  
 सुवर्णाश्च सुरास्तत्र पञ्चैते दशका गुणाः॥23॥  
 तेषामिन्द्रस्तु विज्ञेय ऋतधामा महाबलः।  
 सर्वैरिन्दरगुणैर्युक्तः सप्तर्षीनपि मे श्रृणु॥24॥  
 द्युतिस्तपस्वी सुतपास्तपोमूर्तिस्तपोनिधिः।  
 तपोरतिस्तथैवान्यः सप्तमस्तु तपोधृतिः॥25॥  
 देववानुपदेवश्च देवश्रेष्ठो विदूरथः।  
 मित्रवान् मित्रविन्दश्च भाविनस्तत्सुता नृपाः॥26॥  
 त्रयोदशस्य पर्याय रौच्याख्यस्य मनोः सुतान्।  
 सप्तर्षींश्चैव नृपाँश्चैव गदतो मे निशामय॥27॥  
 सुधर्माणः सुरास्तत्र सुकर्मणस्तथापरे।  
 सुशर्माण सुरा ह्येते समस्ता मुनिसत्तम!॥28॥  
 महाबलो महावीर्य्यस्तेषामिन्द्रो दिवस्पतिः।  
 भविष्यानथ सप्तर्षीन गदतो मे निशामय॥29॥  
 धृतिमानव्ययश्चैव तत्त्वदर्शी निरूत्सुकः।  
 निर्मोहः सुतपाश्चान्यो निष्प्रकम्पश्च सप्तमः॥30॥  
 चित्रसेना विचित्रश्च नयतिर्निर्भयो दृढः।  
 सुनेत्रः क्षत्रबुद्धिश्च सुव्रतश्चैव तत्सुतः॥31॥  
 ॥इति श्रीमार्कण्डेयपुराणे बाविरौच्यमन्वन्तरे भविष्यदिन्द्रादीनां वर्णनं नाम चतुर्नवतितमोऽध्यायः॥94॥   
 .





पञ्चनवतितमोऽध्यायः॥95॥  
मार्कम्डेय उवाच-  
 रुचिः प्रजापतिः पीर्व निर्ममो निरहङ्कृतः।  
 अत्रस्तो मितशायी च चचार पृथिवीमुमाम्॥1॥  
 अनग्निमनिकेतं तमेकाहारमनाश्रमम्।  
 विमुक्तसङ्गं तं दृष्टा परोचुस्तत्पितरं मुनिम्॥2॥  
 वत्स!कस्मात् त्वया पुण्यो न कृतो आदारसङ्ग्रहः।  
 स्वर्गापवर्गहेतुत्वाद् बन्धस्तेनानिशं विना॥3॥  
 गृही समस्तदेवानां पितॄणाञ्च तथार्हणाम्।  
 ऋषीणामतिथीनाञ्च कुर्वन् लोकानुपाश्नुते॥4॥  
 स्वाहोच्चारणतो देवान् स्धोच्चारणतः पितन्।  
 विभजत्यन्नदानेन भूताद्यानतिथोनपि॥5॥  
 स त्वं दैवादृणद् बन्धं बन्धमस्माद् ऋणादपि।  
 अवाप्नोषि मनुष्येभ्यो भूतेभ्यश्च दिने दिने॥6॥  
 अनुत्पाद्य सुतान् देवानसन्तर्प्य पितॄँस्तथा।  
 अकृत्वा च कथं मौढ्यात् सुगतिं गन्तुमिच्छसि॥7॥  
 क्लेशमेकैकं पुत्र! मन्यामोऽत्र भवेत् तव।  
 मृतस्य नरकं तद्वत् क्लेशमेवान्यजन्मनि॥8॥  
रुचिरुवाच--  
 परिग्रहोऽतिदुःखाय पापायाधोगतिस्तथा।  
 भवत्यतो मया पूर्वं न कृतो दारसङ्ग्रहः॥9॥  
 आत्मन) संयमो योऽयं त्रियते सुनियन्त्रणात्।  
 स मुक्तिहेतुर्न भवत्यसावपि परिग्रहात्॥10॥  
 प्रक्षाल्यतेऽनुदिवसं यदात्मा निष्परिग्रहैः।  
 ममत्वपङ्कदिग्धोऽपि चित्ताम्भोभिर्वरं हि तत्॥11॥  
 अनेकभवसम्भूत-कर्मपङ्काङ्कितो बुधैः।  
 आत्मा सद्वासनातोयैः प्रक्षाल्यो नियतेन्द्रियैः॥12॥  
 युक्तं प्रक्षालनं कर्त्तुमात्मनो नियतेन्द्रियैः।  
 किन्तु मोक्षाय मार्गौऽयं यत्र त्वं पुत्र वर्त्तसे॥13।.  
 परन्तु दानैशुभं नुद्यतेऽनभिसन्धितैः।  
 फलैस्तथोपभोगैश्च पूर्वकर्मशुभाशुभैः॥14॥  
 एवं न बन्धो भवति कुर्वतः करुणात्मकम्।  
 न च बन्धाय तत्कर्म भवत्यनभिसन्धितम्॥15॥  
 पूर्वकर्मकृतं भोगैः क्षीयतेऽहर्निशं तथा।  
 सिखदुःखात्मकैर्वत्स!पुण्यापुण्यात्मकं नॄणाम्॥16॥  
 एवं प्रक्षाल्यते प्राज्ञैरात्मा बन्धैश्च रक्ष्यते।  
 न त्वेवमविवेकेन पापपङ्केन गृह्यते॥17॥  
रुचिरुवाच--  
 अविद्या पठ्यते वेदे कर्ममार्गः पितामहः।  
 तत्कथं कर्मणो मार्गे भवन्तो योजयन्ति माम्॥18॥  
पितर ऊचुः--  
 अविद्या सत्यमेवैतत् कर्म नैतन्मृषा वचः।  
 किन्तु विद्यापरिप्राप्तौ हेतुः कर्म न संशयः॥19॥  
 विहिताकरणात् पुम्भिरसद्भिः क्रियते तु यः।  
 संयमो मुक्तये सोऽन्ते प्रत्युताधोगतिप्रदः॥20॥  
 प्रक्षालयामीति भवान् वत्सामानन्तु मन्यते।  
 विहिताकरणोद्भूतैः पापैस्त्वन्तु विदह्यसे॥21॥  
 अविद्याऽप्युपकाराय विषवज्जायते नृणाम्।  
 अनुष्ठिताऽभ्युपायेन बन्धायान्यापि नो हि सः॥22॥  
 तस्माद्वस्त! कुरुष्व त्वं विधिवद्दारसंग्रहम्।  
 मा जन्म विफलं तेस्तु असम्प्राप्य तु लौकिकम्॥23॥  
रुचिरुवाच--  
 वृद्धोऽहं साम्प्रतं को मे पितरः सम्प्रदास्यति।  
 भार्यां तथा दरिद्रस्य दुष्करो दारसङ्ग्रहः॥24॥  
पितर ऊचुः---  
 अस्माकं पतनं वत्स भवतश्चाप्यधोगतिः।  
 नूनं भावि भवित्र च नाभिनन्दसि नो वचः॥25॥  
मार्कण्डेय उवाच---  
 इत्युक्त्वा पितरस्तस्य पश्यतो मुनिसत्तम!।  
 बभूवः सहसाऽदृश्या दीपा वाताहता इव॥26॥   
 ॥इति श्रीमार्कण्डेयपुराणे रुच्युपाख्यानवर्णनं नाम  
   पञ्चनवतितमोऽध्याय॥95॥





षण्णवतितमोऽध्यायः॥96॥ 

मार्कम्डेय उवाच--  
 स तेन पितृवाक्येन भृशमुद्विग्नमानसः।  
 कन्याभिलाषी विप्रर्षिः परिबभ्राम मेदिनीम्॥1॥  
 कन्यामलभमानोऽसौ पितृवाक्याग्निदीपितः।  
 चिन्तामवाप महतीमतीवोद्विग्नमानसः॥2॥  
 किं करोमि क्व गच्छामि कथं मे दारसंग्रहः।  
 क्षिप्रं भवेत् मत्पितणां स चाभ्युदयकारकः॥3॥  
 इति चिन्तयतस्तस्य मतिर्जाता महात्मनः।  
 तपसाराधयाम्येनं ब्रह्माणं कमलोद्भवम्॥4॥  
 ततो वर्षशतं दिव्यं तपस्तेपे स वेधसः।  
 आराधनाय स तदा परं नियममास्थितः॥5॥  
 ततः स्वं दर्शयामासा ब्रह्मा लोकपितामहः।  
 उवाच तं प्रसन्नोऽस्मींत्युच्यतामभिवाञ्छितम्॥6॥  
 ततोऽसौ प्रणिपत्याह ब्रह्माणं जगतो गतिम्।  
 पितणां वचनात् तेन यत् कर्त्तुमभिवाञ्छितम्।  
 ब्रह्मा चाह रुचिं विप्रं श्रुत्वा तस्याभिवाञ्छितम्॥7॥  
ब्रह्मोवाच--  
 प्रजापतिस्त्वं भविता स्त्रष्टव्या भवता प्रजाः।  
 स्त्रष्टा प्रजाः सुतान् विप्र समुत्पाद्य क्रियास्तथा॥8॥  
 कृत्वा हृताधिकारस्त्वं ततः सिद्धिमवाप्स्यसि।  
 स त्वं तथोक्तं पितृभिः कुरु दारपरिग्रहम्॥9॥  
 कामञ्चेममभिध्याय क्रियतां पितृपूजनम्।  
 त एव तुष्टाः पितरः प्रदास्यन्ति तवेप्सितान्।  
 पत्नीं सुतांश्र संतुष्टाः किं न दद्युः पितामहाः॥10॥  
मार्कण्डेय उवाच--  
 इत्यृषेर्वचनं श्रुत्वा ब्रह्मणोऽव्यक्तजन्मनः।  
 नद्या विविक्ते पुलिने चकार पितृतर्पणम्॥11॥  
 तुष्टाव च पितन् विप्र! स्तवैरेभिस्तथादृतः।  
 एकाग्रः प्रयतो भूत्वा भक्तिनम्रात्मकन्धरः॥12॥  
 नमस्येऽहं पितृन् श्राद्धे ये वसन्त्यधिदेवताः।  
 देवैरपि हि तर्प्यन्ते ये च श्राद्धे स्वधोत्तरैः॥13॥  
 नमस्येऽहं पितृन् स्वर्गे ये तर्प्यन्ते महर्षिभिः।  
 श्राद्धैर्मनोमयैर्भक्त्या भुक्तिमुक्तिमभीप्सुभिः॥14॥  
 नमस्येऽहं पितृन् स्वर्गे सिद्धाः सन्तर्पयन्ति यान्।  
 श्राद्धेषु दिव्यैः सकलैरुपहारैरनुत्तमैः॥15॥  
 नमस्येऽहं पितृन् भक्त्या येऽर्च्यन्‌ते गृह्यकैरपि।  
 तन्मयत्वेन वाञ्चदिभर्ऋद्धिमात्यन्तिकीं पराम्॥16॥  
 नमस्येऽहं पितृन् मर्त्त्यैरर्च्च्यन्ते भुवि ये सदा।  
 श्राद्धेषु श्रद्धयाऽभीष्टः लोकप्राप्तिप्रदायिनः॥17॥  
 नमस्येऽहं पितृन् विप्रैरर्च्च्यन्ते भुवि ये सदा।  
 वाञ्छिताभीष्टलाभाय प्राजापत्यप्रदायिनः॥18॥  
 नमस्येऽहं पितृन् ये वै तर्प्यन्तेऽरण्यवासिभिः।  
 वन्यैः श्राद्धैर्यताहारैस्तपोनिर्धूतकिल्विषैः॥19॥  
 नमस्येऽहे पितृन् विप्रैर्नैष्ठिकव्रतचारिभिः।  
 ये संयतात्मभिलसर्नित्यं सन्तर्प्यन्त समाधिभिः॥20॥  
 नमस्येऽहे पितृन् श्राद्धैः राजन्यास्तर्पयन्ति यान्।  
 कव्यैरशेषैर्विधवल्लोकत्रयफलप्रदान्॥21॥  
 तमस्येऽहं पितृन् वैश्यैरर्च्च्यन्ते भुवि ये सदा।  
 स्वकर्म्माभिरतैर्नित्यं पुष्प-धूपान्नवारिभिः॥22॥  
 नमस्येऽहं पितॄन् श्राद्धैर्ये शूद्रैरपि भक्तितः।  
 सन्तर्प्यन्ते जगत्यत्र नाम्ना ख्याताः सुकालिनः॥23॥  
 नमस्येऽहं पितॄन् श्राद्धैः पाताले ये महासुरैः।  
 सन्तर्प्यन्ते स्वधाहारास्त्यक्तदम्भमदैः सदा॥24॥  
 नमस्येऽहे पितॄन् श्राद्धैर्च्च्यन्ते ये रसतले।  
 भोगैरशैषैर्विधवन्नागैः कामानभीप्सुभिः॥25॥  
 नमस्येऽहं पितॄन् श्राद्धैः सर्पैः सन्तर्पितान् सदा।  
 तत्रैव विधिवन्मभोगसम्पत्समन्वितैः॥26॥  
 पितॄन् नमस्ये निवसन्ति साक्षाद् ये देवलोके च तथान्तरीक्षे।  
 महीतले ये च सुरादिपूज्यास्ते मे प्रतीच्छन्तु मयोपनीतम्॥27॥  
 पितॄन् नमस्ये परमात्मभूता ये वै विमाने निवसन्ति मूर्त्ताः।  
 यजन्ति यानस्तमलैर्मनोभिर्योगीश्वराः क्लेशविमुक्तिहेतून्॥28।.  
 पितॄन् नमस्ये दिवि ये च मूर्त्ताः स्वधाभुजः काम्यफलाभिसन्धौ।  
 प्रदानशक्ताः सकलेप्सितानां विमुक्तिदा येऽनभिसंहितेषु॥29॥  
 तृप्यन्तु तेऽस्मिन् पितरः समस्ता इच्छावतां ये प्रदिशन्ति कामान्।  
 सुरत्वमिन्द्रत्वमतोऽधिकं वा सुतान् पशून् स्वानि बलं गृहाणि॥30॥  
 सोमस्य ये रश्मिषु येऽर्कविम्बे शुक्ले विमाने च सदा वसन्ति।  
 तृप्यन्तु तेऽस्मिन् पतरोऽन्नतोयैर्गन्धादिना पुष्टिमितो व्रजन्तु॥31॥  
 येषां हुतेऽग्नौ हविषा च तृप्तिर्ये भुञ्जते विप्रशरीरसंस्थाः।  
 ये पिण्डदानेन मुदं प्रयान्ति तृप्यन्तु तेऽस्मिन् पितरोऽन्नतोयः॥32॥  
 ये खङिगमांसेन सुरैरभीष्टैः कृष्णैस्तिलैर्दिव्यमानोहरैश्च।  
 कालेन शाकेन म्हर्षिवर्य्यैः सम्प्रीणितास्ते मुदमत्र यान्तु॥33॥  
 कव्यान्यशेषाणि च यान्यभीष्टान्यतीव तेषाममरार्च्चितानाम्।  
 तेषान्तु सान्निध्यमिहास्तु पुष्पगन्धान्नभोज्येषु मया कृतेषु॥34॥  
 दिने दिने ये प्रितिह्णतेऽर्च्चां मासान्तपूज्या भुवि येष्टकासु।  
 ये वत्सरान्तेऽभ्युदये च पूज्याः प्रयान्तु ते मे पितरोऽत्र तृप्तिम्॥35॥  
 पूज्या द्विजानां कुमुदेन्दुभासो ये क्षत्रियाणाञ्च नवार्कवर्णाः।  
 तथा विशां ये कनकावदाता नीलीनिभाः शूद्रजनस्य ये च॥36॥  
 तेऽस्मिन् समस्ता मम पुष्पगन्धधूपान्नतोयादिनिवेदनेन।  
 तथाग्निहोमेन च यान्तु तृप्तिं सदा पितृभ्यः प्रणतोऽस्मि तेभ्यः॥37॥  
 ये देवपूर्व्वान्यतितृप्तिहेतोरश्नन्ति कव्यानि शिभाहुतानि।  
 तृप्ताश्च ये भूतिसृजो भवन्ति तृप्यन्तु तेऽस्मिन् प्रणतोऽस्मि तेभ्यः॥38॥

 राक्षांसि भूतान्यसुरांस्तथोग्रान् निर्नाशयन्तस्त्वशिवं प्रजानाम्।  
 आद्याः सुराणाममरेशपूज्यास्तृप्यन्तु तेऽस्मिन् प्रणतोऽस्मि तेभ्यः॥39॥  
 अग्निष्वात्ता वर्हिषद आज्यपाः सोमपास्तथा।  
 व्रजन्तु तृप्तिं श्राद्धेऽस्मिन् पितरस्तर्प्तिता मया॥40॥  
 अग्निष्वत्ताः पितृगणाः प्राचीं रक्षन्तु मे दिशम्।  
 तथा बर्हिषदः पान्तु याभ्यां ये पितरः स्मृताः॥41॥  
 प्रतीचीमाज्यपास्तद्वदुदीचीमपि सोमपाः।  
 रक्षोभूत-पिशचेभ्यस्तथवासुरदोषतः॥42॥  
 सर्वतश्चाधिपस्तेषां यमो रक्षां करोतु मे।  
 विश्वो विश्वभुगाराध्यो धर्म्मो धन्यः शुभाननः।  
 भूतुदो भूतिकृद्भूतिऋ पितणां ये गणा नव॥43॥  
 कल्याणः कल्यताकर्त्ता कल्यः कल्यतराश्रयः।  
 कल्याताहेतुरवधः षडिमे ते गणाः स्मृताः॥44॥  
 वरो वरेण्यो वरदः पुष्टिदस्तुष्टिदस्तथा।  
 विश्वपाता तथा धाता सप्तैवैते तथा गणाः॥45॥  
 महान् महात्मा महितो महिमावान् महाबलः।  
 गणाः पञ्च तथैवैते पुतॄणां पापनाशनाः॥46॥  
 सुखदो धनदश्चन्यो धर्म्मदोऽन्यश्च भुतिदः।  
 पितॄणां कथ्यते चैतत् तथा गणचतुष्टयम्॥47॥  
 एकत्रिंशत्पितृगणा यैर्व्याप्तमखिलं जगत्।  
 ते मेऽनुतृप्तास्तुष्यन्तु यच्छन्तु च सदा हितम्॥48॥  
 ॥इति श्रीमार्कण्डेयपुराणे रौच्यमन्वन्तरे रुच्युपाख्याने  
  पितृस्तवनं नाम षण्णवतितमोऽध्यायः॥96॥ 



सप्तनवतितमोऽध्यायः॥97॥  
मार्कण्डेय उवाच--  
 एवन्तु स्तुवतस्तस्य तेजसो राशिरुच्छ्रितः।  
 प्रादुर्बभूव सहसा गगनव्याप्तिकारकः॥1॥  
 तद्‌दृष्टा सुमहत्तेजः समासाद्य स्थितं जगत्।  
 जानुभ्यामवनिं गत्वा रुचिः स्तोत्रमिदं जगौ॥2॥  
रुचिरुवाच--  
 अर्चितानाममूर्त्तानां पितॄणां दीप्ततेजसाम्।  
 नमस्यामि सदा तेषां ध्यानिनां दिव्यचक्षुषाम्॥3॥  
 इन्द्रादीनाञ्च नेतारो दक्षमारीचयोस्तथा।  
 सप्तर्षीणां तथान्येषां तान्नमस्यामि कामदान्॥4॥  
 मन्वादीनां मुनीन्द्राणां सूर्याचन्द्रमसोस्तथा।  
 तान्नमस्याम्यहं सर्वान् पितॄनप्सूदधावपि॥5॥  
 नक्षत्राणां ग्रहणाञ्च वाय्यग्न्योर्नभसस्तथा।  
 द्यावापृथिव्योश्च तथा नमस्यामि कृताञ्जलिः॥6॥  
 देवर्षीणां जनितॄंश्च सर्वलोकनमस्कृतान्।  
 अक्षय्यस्य सदा दातन् नमस्येऽहं कृताञ्जलिः॥7॥  
 प्रजापतेः कश्यपाय सोमाय वरुणाय च।  
 योगेश्वरेभ्यश्च सदा नमस्यामि कृताञ्जलि॥8॥  
 नमो गणेभ्यः सप्तभ्यस्तथा लोकेषु सप्तसु।  
 स्वयम्भुवे नमस्यामि ब्रह्मणे योगचक्षुषे॥9॥  
 सोमाधारान् पितृगणान् योगमूर्त्तिधरांस्तथा।  
 नमस्यामि तथा सोमं पितरं जगतामहम्॥10॥  
 अग्निरूपांस्तथैवान्यान्नमस्यामि पितनहम्।  
 अग्निसोममयं विश्वं यत एतदशेषतः॥11॥  
 ये तु तेजसि ये चैते सोमसूर्याग्निसूर्त्तयः।  
 जगत्‌स्वरूपिणश्चैव तथा ब्रह्मस्वरूपिणः॥12॥  
 तेभ्योऽखिलेभ्यो योगिभ्यः पितृभ्यो यतमानसः।  
 नमो नमो नमस्ते मे प्रसीदन्तु स्वधाभुजः॥13॥  
मार्कण्डेय उवाच--  
 एवं स्तुतास्ततस्तेन तेजसा मुनिसत्तम्।  
 निश्चक्रमुस्ते पितरो भासयन्तो दिशो दश॥14॥  
 निवेदितञ्च यत्तेन पुष्पगन्धानुलेपनम्।  
 तद्भूषितानथ स तान् ददृशे पुरतः स्थितान्॥15॥  
 प्रणिपत्य पुनर्भक्त्या पुनरेव कृताञ्जलिः।  
 नमस्तभ्यं नमस्तुभ्यमित्याह पृथगादृतः॥16॥  
 ततः प्रसन्नाः पितरस्तमूचुर्मनिसत्तमम्।  
 वरं वृणीष्वेति स तानुवाचानतकन्धरः॥17॥  
रुचिरुवाच--  
 साम्प्रतं सर्गकर्त्तुत्वमादिषटं ब्रह्मणा मम।  
 सोऽहं पत्नीमभीप्सामि धन्यां दिव्यां प्रजावतीम्॥18॥  
पितर ऊचुः--  
 अत्रैव सद्यः पत्नी ते भवत्वतिमनोरमा।  
 तस्याञ्च पुत्रो भविता भवतो मनुरुत्तमः॥19॥  
 मन्वन्तराधिपो धीमांस्त्वन्नाम्नैवोपलक्षितः।  
 रुचे! रौच्य इति ख्यातिं यो यास्यति जगत्त्रये॥20॥  
 तस्यापि बहवः पुत्रा महाबलपराक्रमः।  
 भविष्यन्ति महात्मानः पृथिवीपरिपालकाः॥21॥  
 त्वञ्चप्रजापतिर्भूत्वा प्रजाः सृष्टा चतुर्विधाः।  
 क्षीणाधिकारो धर्मज्ञ! ततः सिद्धिमवाप्स्यसि॥22॥  
 स्तोत्रेणानेन च नरो योऽस्मांस्तोष्यति भक्तितः।  
 तस्य तुष्टा वयं भोगानात्मज्ञानं तथोत्तमम्॥23॥  
 शरीरारोग्यमर्थञ्च पुत्रपौत्रादिकं तथा।  
 वाञ्छदिभः सततं स्तव्याः स्तोत्रेणानेन वै यतः॥24।.  
 श्राद्धे च य इमं भक्त्या अस्मत्प्रीतिकरं स्तवम्।  
 पठिष्यति द्विजाग्राणां भुञ्जतां पुरतः स्थितः॥25॥  
 स्तोत्रश्रवणसम्प्रीत्या सन्निधाने परे कृते।  
 अस्माकमक्षयं श्राद्धं तद्भविष्यत्यसंशयम्॥26।.  
 यद्यप्यश्रोत्रियं श्राद्धं यद्यप्युपहतं भवेत्।  
 अन्यायोपात्तवित्तेन यदि वा कृतमन्यथा॥27॥  
 अश्राद्धर्हैरुपहतैरुपहारैस्तथा कृतम्।  
 अकालेऽप्यथ वाऽदेशे विधिहीनमथापि वा॥28॥  
 अश्रद्धया वा पुरुषैर्दम्भमाश्रित्य वा कृतम्।  
 अस्माकं तृप्तये श्राद्धं तताप्येतदुदीरणात्॥29॥  
 यत्रैतत्पठ्यते श्राद्धे स्तोत्रमस्मत्सुखावहम्।  
 अस्माकं जायते तृप्तिस्तत्र द्वादशवार्षिकी॥30॥  
 हेमन्ते द्वादशाब्दानि तृप्तिमेतत् प्रयच्छति।  
 शिशिरे द्विगुणाब्दाँस्च तृप्तिस्तोत्रमिदं शुभम्॥31॥  
 वसन्ते षोडशसमास्तृप्तये श्राद्धकर्मणि।  
 ग्रीष्मे च षोडशैवैतत्पठितं तृप्तिकारकम्॥32॥  
 विकलेऽपि कृते श्राद्धे स्तोत्रेणानेन साधिते।  
 वर्षासु तृप्तिरस्माकमक्षया जायते रुचे!॥33॥  
 शरत्कालेऽपि पठितं श्राद्धकाले प्रयच्छति।  
 अस्माकमेतत्पुरुषैस्तृप्तिं पञ्चदशशब्दिकीम्॥34॥  
 यस्मिन् गृहे च लिखितमेतत्तिष्ठति नित्यदा।  
 सन्निधानं कृते श्राद्धे तत्रास्माकं भविष्यति॥35॥  
 तस्मादेतत्त्वया श्राद्धे विप्राणां भुञ्जातं पुरः।  
 श्रावणीयं महाभाग! अस्माकं पुष्टिहेतुकम्॥36॥  
 ॥इति श्रीमार्कण्डेयपुराणे रौच्ये मन्वन्तरे पितृवरप्रदानं नाम  
  सप्तनवतितमोऽध्यायः॥97॥  
  



अष्टनवतितमोऽध्यायः-98  
मार्कण्डेय उवाच--  
 ततस्तस्मान्नदीमध्यात्समुत्तस्थौ मनोरमा।  
 प्रम्लोचा नाम तन्वङ्गी तत्समीपे वराप्सराः॥1॥  
 सा चोवाच महात्मानं रुचिं सुमधुराक्षरम्।  
 प्रश्रयावनता सुभ्रुः प्रम्लोचा वै वराप्सराः॥2॥  
 अतीवरूपिणी कन्या मत्सुतां तपतां वर।  
 जाता वरुणपुत्रेण पुष्करेण महात्मना॥3॥  
 तां गृहाण मया दत्तां भार्य्यार्थे वरवर्णिनीन्।  
 मनुर्महामतिस्तस्यां समुत्पत्स्यति ते सुतः॥4॥  
मार्कण्डेय उवाच--  
 तथेति तेन साऽप्युक्ता तस्मात्तोयाद्वपुष्मतीम्।  
 उज्जहार ततः कन्यां मालिनीं नाम नामतः॥5॥  
 नद्याश्च पुलिने तस्मिन् स रुचिर्मुनिसत्तमः।  
 जग्राह पाणिं विधिवत् समानाय्य महामुनीम्॥6॥  
 तस्यां तस्य सुतो जज्ञे महावीर्य्यो महामतिः।  
 रौच्योऽभवत् पितुर्नाम्ना ख्यातोऽत्र वसुधातले॥7॥  
 तस्य मन्वन्तरे देवास्तथा सप्तर्षयश्च ये।  
 तनयाश्च नृपाश्चैव ते सम्यक् कथितास्तव॥8॥  
 धर्मवृद्धिस्तथारोग्यं धनधान्यसुतोद्भावः।  
 नृणां भवत्यसन्दिग्धमस्मिन्मन्वन्तरे श्रुते॥9॥  
 पितृस्तवं तथा श्रुत्वा पितॄणाञ्च तथा गुणान्।  
 सर्वान् कामानवाप्नोति तत्प्कसादान्महामुने॥10॥  
   
इति श्रीमार्कण्डेयपुराणे मालिनीपरिणायपूर्वकं रौच्यमन्वन्तर-समाप्तिवर्णनं  
  नामाऽष्टनवतितमोऽध्यायः॥98॥  


 

नवनवतितमोऽध्यायः-99  
मार्कण्डेय उवाच--  
 ततः परं तु भौत्यस्य समुत्पत्तिं निशामय।  
 देवानृषींस्तथा पुत्रांस्तथैव वसुधाधिपान्॥1॥  
 बभूवाङ्गिरसः शिष्यो भूतिर्नाम्नातिकोपनः।  
 चण्डशापपूरोऽल्पेऽर्थे मुनिरागस्य सौम्यवाक्॥2॥  
 तस्याश्रमे मातारिश्वा न ववावतिनिष्ठुरम्।  
 नातितापं रविश्चक्रे पर्ज्जन्यो नातिकर्दमम्॥3॥  
 नातिशीतश्च शीतांशुः परिपूर्णोऽपि रश्मिभिः।  
 चकार भीत्या वै तस्य कोपनस्यातितेजसः॥4॥  
 ऋतवश्च क्रमं त्यक्त्वा बृक्षेष्वाश्रमजन्मसु।  
 तस्य पुष्पफलञ्चक्रुराज्ञया सार्वकालिकम्॥5॥  
 ऊहुरापश्च छन्देन तस्याश्रमसमीपगाः।  
 कमण्डलुगताश्चैव तस्य भीता महात्मनः॥6॥  
 नातिक्लेशसहो विप्र सोऽभवत्कोपनो भृशम्।  
 अपुत्रश्च महाभागः स पस्यकरोन्मनः॥7॥  
 पुत्रकामो यताहारः शीतवातानलाहतः।  
 तपस्यामि विचिन्त्येति तपस्येव मनो दधे॥8॥  
 तस्येन्दुनातिशीताय नाति तापाय भास्करः।  
 अभवन्मातरिश्वा च ववौ नाति महामुने!॥9॥  
 आपीड्यमानो द्वन्दैश्च सभूतिर्मुनिसत्तमः।  
 अनवाप्याभिलाषन्तं तपसः सन्यवर्त्तत॥10॥  
 तस्य भ्राता सुवर्च्चाऽभूद्यज्ञे तेनाभिमन्त्रितः।  
 यियासुः शान्तिनामानं शिष्यमाह महामतिम्॥11॥  
 प्रशान्तमक्षप्रतिमं विनीतं गुरुकर्मणि।  
 सदोद्युक्तं शुभाचारमुदारं मुनिसत्तमम्॥12॥  
भूतिरुवाच--  
 अहं यज्ञं गमिष्यामि भ्रातुः शान्ते सुवर्चसः।  
 तेनाहूतस्त्वया चेह यत्कर्त्तव्यं श्रृणुष्व तत्॥13॥  
 प्रति जागरणं वह्नेस्त्वया कार्यं ममाश्रमे।  
 तथा तथा प्रयत्नेन यथाग्निर्ग शमं व्रजेत्॥14॥  
मार्कण्डेय उवाच--  
 इत्याज्ञाप्य तथेत्युक्तो गुरुः शिष्येण शान्तिना।  
 जगाम यज्ञं तं भ्रातुराहूतः स यवीयसा॥15॥  
 स च शान्तिर्वनाद्यावत्समित्पुष्पफलादिकम्।  
 उपानयति भृत्यर्थंम गुरोस्तस्य महात्मनः॥16॥  
 अन्यच्च कुरुते कर्म गुरुभक्तिवशानुगः।  
 प्रशान्तस्तावदनलो योऽसौ भूतिपरिग्रहः॥17॥  
 तं दृष्टा सोऽनलं शान्तं शान्तिरत्यन्तदुःखितः।  
 भीतश्च बूतेर्बहुधा चिन्तामाप महामतिः॥19॥  
 प्रशान्ताग्निमिमं धिष्ट्यं यदि पश्यति मे गुरुः।  
 ततो मां विषमे ह्यद्य व्यसने सन्नियोक्ष्यति॥20॥  
 यदन्यमग्निमत्राहमग्निस्थाने करोमि तत्।  
 सर्वं प्रत्यक्षदृग्भस्म सोऽवश्यं मां करिष्यति॥21॥  
 सोऽहं पापो गुरोस्तस्य निमित्तं कोपशापयोः।  
 तथात्मानं न शोचामि यथा पापं कृतं गुरोः॥22॥  
 दृष्टा प्रशान्तमनलं नूनं शप्स्यति मां गुरुः।  
 अथ वा पावकः क्रुद्धस्तथावीर्यो हि स द्विजः॥23॥  
 यस्य प्रभावाद् बिभ्यन्तो देवास्तिष्ठन्ति शासने।  
 कृतागसं समां युक्त्या कया नाधर्षयिष्यति॥24॥  
मार्कण्डे उवाच--  
 बहुधैवं विचिन्त्याऽसौ भीतस्तस्य सदा गुरोः।  
 ययौ मतिमतां श्रेष्ठः शरमं जातवेदसम्॥25॥  
 स चकार तदा स्तोत्रं सप्तार्चेर्यतमानसः।  
 स चैकचित्तो मेदिन्या न्यस्तजानुः कृताञ्जलिः॥26॥  
शान्तिरुवाच--  
 ॐ नमः सर्वभूतानां साधनया महात्मने।  
 एकद्विप़ञ्चधिष्ट्याय राजसूये षडात्मने॥27॥  
 नमः समस्तदेवानां वृत्तिदाय सुवर्चसे।  
 शुक्ररूपाय जगतामशेषाणां स्थितिप्रदः॥28॥  
 त्वं मुखं सर्वदेवानां त्वयात्तुं भगवान् हविः।  
 प्रीणयत्यखिलान्देवान् त्वत्प्राणाः सर्वदेवताः॥29॥  
 हुतं हविस्त्वय्यमलमेधत्वमुपगच्छति।  
 ततश्च जलरूपेण परिणाममुपैति यत्॥30॥  
 तेनाखलौषधी जन्म भवत्यनिलसारथे!।  
 ओषधीमिरशेषाभिः सुखं जीवन्ति जन्तवः॥31॥  
 वितन्वते नरा यज्ञान् त्वसृष्टास्वोषधीषु च।  
 यज्ञैर्देवास्तथा दैत्यास्तद्वद्रक्षांसि पावक्!॥32॥  
 आप्ययन्ते च ते यज्ञास्त्वदाधारा हुताशन! ।  
 अतः सर्वस्य योनिस्त्वं वहने! सर्वमयस्तथा॥33॥  
 देवता दानवा यक्षा दैत्या गन्धर्वराक्षसाः।  
 मानुषाः पशवो वृक्षामृगपक्षिसरीसृपाः॥34॥  
 आप्याप्यन्ते त्वया सर्वे सम्वर्ध्यन्ते च पावक!।  
 त्वत्त एवोद्भवं यान्ति त्वय्यन्ते च तथा लयम्॥35॥  
 अपः सृजसि देव! त्वं त्वमत्सि पुनरेव ताः।  
 पच्यमानास्त्वया ताश्च प्राणिनां पुष्चिकारणम्॥36॥  
 देवेषु तेजोरूपेण कान्त्या सिद्धेष्ववस्थितः।  
 विषरूपेण नागेषु वायुरूपः पतत्त्रिषु॥37॥  
 मनुजेषु भवान् क्रोधो मोहः पक्षिमृगादिषु।  
 अवष्टम्बोऽसि तरुषु काठिन्यं त्वं महीं प्रति॥38॥  
 जले द्रवत्वं भगवान् जवरूपी तथाऽनिले।  
 व्यापित्वेन तथैवाग्ने! नभस्यात्मा व्यवस्थितः॥39॥  
 त्वमग्ने! सर्वभूतानामन्तश्चरसि पालयन्।  
 त्वमेकबाहुः कवयस्त्वामाहुस्त्रिविधं पुनः॥40॥  
 त्वामष्टधा कल्पयित्वा यज्ञमाद्यमकल्पयन्।  
 त्वया सृष्टमिदं विश्वं वदन्ति परमर्षयः॥41॥  
 त्वामृते हि जगत् सर्वं सद्यो नश्येद्धुताशन!।  
 तुभ्यं त्वा द्विजः पूजां स्वकर्मविहितां गतिम्॥42॥  
 प्रयाति हव्यकव्याद्यैः स्वधास्वाहाभ्युदीरणात्।  
 परिणामात्मवीर्य्या हि प्राणिनाममरार्चित!॥43॥  
 दहन्ति सर्वभूतानि ततो निष्क्रम्यहेतयः।  
 जातवेदस्तवैवेयं विश्वसृष्टिर्महाद्युते!॥44॥  
 तवैव वैदिकं कर्म सर्वभूतात्मकं जगत्।  
 नमस्तेऽनल! पिङ्गाक्ष! नमस्तेऽस्तु! हुताशन!॥45॥  
 पावकाद्य नमस्तेऽस्तु नमस्ते हव्यवाहन!।  
 त्वमेव भुक्तपीतानां पाचनाद्विश्वपावकः॥46॥  
 शस्यानां पाककर्त्ता त्वं पोष्टा त्वं जगतस्तथा।  
 त्वमेव मेधस्त्वं वायुस्त्वं बीजं शस्यहितुकम्॥47॥  
 पोषाय सर्वभूतानां भूतभव्यभवोह्यसि।  
 त्वं ज्योतिः सर्वभूतेषु त्वमादित्यो विभावसुः॥48॥  
 त्वमहस्त्वं तथा रात्रिरुभे सन्ध्ये तता भवान्।  
 हिरण्यरेतास्त्वं वह्ने! हिरण्योद्भवकारणम्॥49॥  
 हिरण्यगर्भश्च भवान् हिरण्यसदृशप्रभः।  
 त्वं मुहूर्त्तं क्षणास्च त्वं त्वं त्रुटिस्त्वं तता लवः॥50॥  
 कलाकाष्ठानिमेषादिरूपेणाऽसि जगत्प्रभो!  
 त्वमेतदखिलं कालः परिणामात्मको भवान्॥51॥  
 या जिह्वा भवतः काली कालनिष्ठाकरी प्रभो।  
 भयान्न पाहि पापेभ्य ऐहिकाच्च महाभयात्॥52॥  
 करीलीनामा मया जिह्वा महाप्रलयकारणम्।  
 तया नः पाहि पापेभ्य ऐहिकाच्च महाभयात्॥53॥  
 मनोजवा च या जिह्वा लघिमा गुणलक्षाणा।  
 तया नः पाहि पापेभ्य ऐहिकाच्च महाभयात्॥54॥  
 करोति कामं भूतेभ्यो या ते जिह्वा सुलोहिता।  
 तया नः पाहि पापेभ्यः ऐहिकाच्च महाभयात्॥55॥  
 सधूम्रवर्णा या जिह्वा प्राणिनां रोगदायिका।  
 तया नः पाहि पापेभ्य ऐहिकाच्च महाभयात्॥56  
 स्फुलिङ्गिनी च या जिह्वा यतः सकलपुद्गला।  
 तया नः पाहि पापेभ्य ऐहिकाच्च महाभयात्॥57॥  
 या ते विश्वा सदा जिह्वा प्राणिनां शर्मदायिनी।  
 तया नः पाहि पापेभ्य ऐहिकाच्च महाभयात्॥58॥  
 पिङ्गाक्ष! लोहितग्रीव! कृष्णवर्णहुताशन!।  
 त्राहि मां सर्वदोषेभ्यः संसारादुद्धरेह माम्॥59॥  
 प्रसीद वह्ने! सप्तार्चिः कृशानोः हव्यवाहन!।  
 अग्निपावकशुक्रादिनामाष्टभिरुदीरितः॥60॥  
 अग्नेऽग्रे सर्वभूतानां समुद्भूतविभावसो !।  
 प्रसीद हव्यवाहाख्य! अभीष्टुत मयाव्यय!॥61॥  
 त्वमक्षयो वह्निरचिन्त्यरूपः समृद्धिमान् दुष्प्रसहोऽतितीव्रः।  
 त्वमव्ययं भीममशोषलोकं समूर्तको हन्त्यथ वाऽतिवीर्य्यः॥62॥  
 त्वमुत्तमं सत्त्वमशेषसत्त्व! हृत्पुण्डरीकस्वमनन्तमीड्यम्।  
 त्वया ततं विश्वमिदं चराचरं हुताशनैको बहुधा त्वमत्र॥63॥  
 त्वमक्षयः सगिरिवना वसुन्धरा नभः ससोमार्कमहर्दिवाऽखिलम्।  
 महोदधेर्जठरगतश्च वाडवो भवान् विभूत्या परया करे स्थितः॥64॥  
 हुताशनस्त्वमिति सदाऽभिपूज्यसे महाक्रतौ नियमपरैर्महर्षिभिः।  
 अभिष्टुतः पिवसि च सोममध्वरे वषट्कृतान्यपि च हवींषि भूतये॥65॥  
 त्वं विप्रैः सततमिहेह्यसे फलार्थः वेदाङ्गेष्वथ सकलेषु गीयसे त्वम्।  
 त्वद्धेतोर्यजनपरायणा द्विजेन्द्रा-वेदाङ्गान्यधिगमयन्ति सर्वकाले॥66॥  
 त्वं ब्रह्मा यजनपरास्तथैव विष्णुर्भूतेशः सुरतिरर्य्यमा जलेशः।  
 सूर्येन्दू सकल सुरासुराश्च हव्यैः सन्तोष्याभिमतफलान्यथाप्नुवन्ति॥67॥  
 अर्चिभिः परममहोपघातदुष्टं संस्पृष्टं तव शुचि जायते समस्तम्।  
 स्नानानां परममतीव भस्मना सत् सन्ध्यायां मुनिभिरतीव सेव्यसे तत्॥68॥  
 प्रसीद वह्ने! शुचिनामधेयः प्रसीद वायो! विमलातिदीप्ते।  
 प्रसीद मे पावक वैद्युताग्ने! प्रसीद हव्याशना पाहि मां त्वम्॥69॥  
 यत्ते वह्ने! शिवरूपं ये च ते सप्तहेतयः।  
 तैः पाहि नः स्तुतो देवः पिता पुत्रमिवात्मजम्॥70॥  
 ॥इति श्रीमार्कण्डेयपुराणे अग्निस्तोत्रं नाम नवनवतितमोऽध्यायः॥99॥  
   




शततमोऽध्यायः  
मार्कण्डेय उवाच--  
 एवं स्तुतस्ततस्तेन भगवान् हव्यवाहनः।  
 ज्वालामालावृतस्तत्र तस्यासोदग्रतो मुने!॥1॥  
 देवो बिभावसुः प्रीतः स्तोत्रेणानेन वै द्विज!।  
 तं शान्तिमाह प्रणतं मेघगम्भीरवागथ॥2॥  
अग्निरुवाच--  
 परितुष्टोऽस्मि ते विप्र! भक्त्या या ते स्तुतिः कृता।  
 वरं ददामि भवते प्रार्थ्यतां यत्तवेप्सितम्॥3॥  
शान्तिरुवाच--  
 भगवन्!कृतकृत्योऽस्मि यत्त्वां पश्यामि रूपिणम्।  
 तथापि भक्तिनम्रस्य भवता श्रूयतां मम॥4॥  
 भ्रातृयज्ञं गतो देव ममाचार्यो निजाश्रमात्।  
 आगतश्चाश्रमं धिष्ट्यं त्वत्सनाथं स पश्यतु॥5॥  
 ममापराधात् सन्त्यक्तं धिष्ट्यं यत्ते विभावसो!।  
 तत्त्वयाधिष्ठितं सोऽद्य पूर्ववत् पश्यतां द्विजः॥6॥  
 तथान्यदपि मे देव प्रसादं कुरुते यदि।  
 पुत्रो विशिष्टो भवतु तदत्पुत्रस्य मे गुरोः॥7॥  
 यथा च मैत्रीं तनये स करिष्यति मे गुरुः।  
 तथा समस्तसत्त्वेषु भवत्वस्य मनो मृदु॥8॥  
 पश्यतां स्तोष्यते येन प्रीतिं यातोऽसि मेऽव्यय!।  
 स्तोत्रेण तस्य वरदो भवेथा मत्प्रसादितः॥9॥  
मार्कण्डेय उवाच--  
 एतत् श्रुत्वा वचस्तस्य तमाह द्विजसत्तमम्।  
 स्तोत्रेणाऽऽराधितो भूयो गुरुभक्त्या च पावकः॥10॥  
अग्निरुवाच--  
 गुरोरर्थे यतो ब्रह्मन् याचितं ते वरद्वयम्।  
 नात्मार्थं तेन मे प्रीतिस्त्वय्यतीव महामुने!॥11॥  
 भविष्यत्येतदखिलं गुरोर्यत् प्रार्थितं त्वया।  
 मैत्रिसमस्तभूतेषु पुत्रश्चास्य भविष्यति॥12॥  
 मन्वन्तराधिपः पुत्रो भौत्यो नाम भविष्यति।  
 महाबलो महावीर्यो महाप्राज्ञो गुरुस्तव॥13॥  
 अनेन यश्च स्तोत्रेण स्तोष्यते मां समाहितः।  
 तस्याभिलषितं सर्वं पुण्यञ्चास्य भविष्यति॥14॥  
 यज्ञेषु पर्वकालेषु तीर्थेज्याहोमकर्मसु।  
 धर्माय पठतामेतन्मम पुष्टिकरं परम्॥15॥  
 अहोरात्रकृतं पापं श्रुतमेतत् सकृद् द्विज!।  
 नाशयिष्यत्यसन्दिग्धं मम तुष्टिकरं परम्॥16॥  
 अहोमकालदोषादीन्नयोग्यैरपि तत्कृतैः।  
 ये दोषास्तानिदं सद्यः शमयिष्यति संश्रुतम्॥17॥  
 पौणर्णमास्याममावस्यां पर्वस्वन्येषु प्रस्तवः।  
 ममैव संश्रुतो मर्त्यैर्भविता पापनाशनः॥18॥  
मार्कण्डेय उवाच--  
 इत्युक्त्वा भगवानग्निः पश्यतस्तस्य वै मुने!।  
 बभूवादर्शनः सद्यो दीपस्थो निर्वृतो तथा॥19॥  
 स च शान्तिर्गते वह्नौ परितुष्टेन चेतसा।  
 हर्षरोमाञ्चिततनुः प्रविवेशाश्रमं गुरोः॥20॥  
 जाज्वल्यमानं तत्राऽसौ गुरुधिष्ण्ये हुताशनम्।  
 ददर्श पूर्ववत् प्राप ततः स परमां मुदम्॥21।.  
 एतस्मिन्नन्तरे सोऽपि गुरुस्तस्य महात्मनः।  
 भ्रातुर्यवीयसो यज्ञादाजगाम स्वमाश्रमम्॥22॥  
 तस्याग्रतश्च शिष्योऽसौ चक्रे पादाभिवन्दनम्  
 गृहीतासनपूजस्च तमाह स तदा गुरुः॥23॥  
 वत्सातिहार्दं त्वयि मे तथान्येषु च जन्तुषु।  
 न वेद्मि किमिदं त्वञ्चेद्वत्सैतत्कथायाशु मे॥24॥  
 ततः स शान्तिस्तत्सर्वमाचार्याय महामुने!।  
 अग्निनासादिकं विप्रः समाचष्टे यथातथम्॥25॥  
 तच्छ त्वा स परिष्वज्य स्नेहार्द्रनयनो गुरुः।  
 शिष्याय प्रददौ वेदान् साङ्गोपाङ्गान् महामुने!॥26॥  
 भौत्यो नाम मनुस्तस्यपुत्रो भूतेरजायत।  
 तस्य मन्वन्तरे देवानृषीन् भूपांश्च मे श्रृणु॥27॥  
 भविष्यस्य भविष्यांस्तु गदतो मम विस्तरात्।  
 देवेन्द्रो यश्च भविता तस्य विख्यातकर्मणः॥28॥  
 चाक्षुषाश्च कनिष्ठाश्च पवित्रा भ्राजिरास्तथा।  
 धारावृकाश्च इत्येते पञ्च देवगणाः स्मृताः॥29॥  
 शुचिरिन्द्रस्तदा तेषां त्रिदशानां भविष्यति।  
 महाबलो महावीर्यः सरेवैरिन्द्रगुणैर्युतः॥30॥  
 आग्नीध्रश्चाग्निबाहुस्च शुचिर्मुक्तोऽथ माधवः।  
 शुक्रोऽजितास्च सप्तैचे तदा सप्तर्षयः स्मृताः॥31॥  
 गुरुर्गभीरो ब्रध्नश्च भरतोऽनुग्रहस्तथा।  
 स्त्रीमानी च प्रतीरश्च विष्णुः सङ्क्रन्दनस्तथा॥32॥  
 तेजस्वी सुबलश्चैव ङौत्यस्यैते मनोः सुताः।  
 चतुर्दश मयैतत्ते मन्वन्तरमुदाहृतम्॥33॥  
 श्रुत्वा मन्वन्तराणीत्थं क्रमेण मुनिसत्तम!।  
 पुण्यमाप्नोति मनुजस्तथा क्षीणाञ्च सन्ततिम्॥34॥  
 श्रुत्वा मन्वन्तरं पूप्वं धर्ममाप्नोति मानवः।  
 स्वारोचिषस्य श्रवणात्सर्वकामानवाप्नुते॥35॥  
 औत्तमेर्धनमाप्नोति ज्ञानञ्चप्नोति तामसे।  
 रैवते च श्रुते बुद्धिं सुरुपां विन्दते स्त्रियम्॥36॥  
 आरोग्यञ्चाक्षुषे पुंसां श्रुते वैवस्वते बलम्।  
 गुणवत्पुत्रपौत्रन्तु सूर्यसावर्णिके श्रुते॥37॥  
 माहात्म्यं ब्रह्मसावर्णे धर्मसावर्णिके शुभम्।  
 मतिमाप्नोति मनुजो रुद्रसावर्णिके जयम्॥38॥  
 ज्ञातिश्रेष्ठो गुणैर्युक्तो दक्षसावर्णिके श्रुते।  
 निशातयत्यरिबलं रौच्यं श्रुत्वा नरोत्तम!॥39॥  
 देवप्रसादमाप्नोति भौत्ये मन्वन्तरे श्रुते।  
 तथाग्निहोत्रं पुत्राँश्च गुणयुक्तानवाप्नुते॥40॥  
 सर्वाण्यनुक्रमाद्यश्च श्रृणोति मुनिसत्तम!।  
 मन्वन्तराणि तस्यापि श्रूयतां फलमुत्तमम्॥41॥  
 तत्र देवानृषीनिन्द्रान्मनूंस्तत्तनयान्नृपान्।  
 वंशाँश्च श्रुत्वा सर्वैभ्यः पापेभ्यो विप्रमुच्यते॥42॥  
 देवर्षीन्दरनृपाश्चान्ये तन्मन्वन्कराधिपाः।  
 ते प्रीयन्ते तथाः प्रीताः प्रयच्छन्ति शुभां मतिम्॥43॥  
 ततः शुभां मतिं प्राप्य कृत्वा कर्म तथाशुभम्।  
 शुभाङ्गतिमवाप्नोति यावदिन्द्राश्चतुदर्श॥44॥  
 सर्वे स्युर्ऋतववः क्षेम्याः सर्वे सौम्यास्तथा ग्रहाः।  
 भवन्त्यसंशयं श्रुत्वा क्रमान्मन्वन्तरस्थितिम्॥45॥  
॥इति श्रीमार्कण्डेयपुराणे चतुर्वशमन्वन्तरसमाप्तिवर्णनं नाम शततमोऽध्यायः॥  
 



  एकाधिकशततमोऽध्यायः  
क्रौष्टुकिरुवाच--  
 भगवान्! कथिता सम्यक् त्वया मन्वन्तरस्थितिः।  
 क्रमाद्विस्तरतस्त्वत्तो मया चैवावधारिता॥1॥  
 ब्रह्माद्यमखिलं वंशं भूभुजां द्विजसत्तम!।  
 श्रोतुम्ममेच्छतः सम्यक् भगवन्प्रब्रवीहि मे॥2॥  
मार्कण्डेय उवाच--  
 श्रृणु वत्स! नृपाणां त्वमेशेषाणां समुद्भवम्।  
 चरितं च जगन्मूलमादौ कृत्वा प्रजापतिम्॥3॥  
 अयं हि वंशो भूपालैरनेकक्रतुकर्तृभिः।  
 संग्रामजिदिभर्धर्मज्ञैः शतसह्ख्यैरलङ्कृतः॥4॥  
 श्रुत्वा चैषां नरेन्द्राणां चरितानि महात्मनाम्।  
 उत्पत्तयश्च पुरुषः सर्वपापैः प्रमुच्यते॥5॥  
 मनुर्यत्र तथेक्ष्वाकुरनरयो भगीरथः।  
 अन्ये च शतशो भूपाः सम्यक् पालितभूमयः॥6॥  
 धर्मज्ञा यज्विनः शूराः सम्यक् परमवेदिनः।  
 श्रुते तस्मिन् पुमान् वंशे पापौघाद्विप्रमुच्यते॥7॥  
 तदयं श्रूयतां वंशो यतो वंशाः सहस्रशः।  
 भिद्यन्ते मनुजेन्द्राणामवरोहा यथा वटात्॥8॥  
 ब्रह्मा प्रजापतिः पूर्वं सिससृक्षुर्विविधाः प्रजाः।  
 अङ्गुण्ठाद्दक्षिणाद्दक्षमसृजद्दद्विजसत्तम् !॥9॥  
 वामाङ्गुण्ठाच्च तत्‌पत्नीं जगत्सूतिकरो विभुः।  
 ससर्ज भगवान् ब्रह्मा जगतां कारणं परम्॥ 10॥  
 अदितिस्तस्य दक्षस्य कन्याजायत शोभना।  
 तस्याञ्च कश्यपो देवं मार्त्तण्डं समजीजनत्॥11॥  
 ब्रह्मा स्वरूपं जगतामशेषाणां वरप्रदम।  
 आदिमध्यान्तभूतञ्च सर्गस्थित्यन्तकर्मसु॥12॥  
 यतोऽखिलमिदं यस्मिन्नशेषञ्च स्थितं द्विज !।  
 यत्‌स्वरूपं जगच्चेदं सदेवासुरमानुषम्॥13॥  
 यः सर्वभूतः सर्वात्मा परमात्मा सनातनः।  
 अदित्यामभवाद् भास्वान् पूर्वमारधिस्तया॥14॥  
क्रौष्टुकिरुवाच--   
 भगवन् ! श्रोतुमिच्छामि यत् स्वरूपं विवस्वतः।  
 यत्कारणञ्चादिदेवः सोऽभवत् कश्यपात्मजः॥15॥  
 यथा चाराधितो देव्या सोऽदित्या कश्यपेन च।  
 आराधितेन चोक्तं यत्तेन देवे भास्वता॥16॥  
 प्रबावञ्चावतीर्णस्य यथावन्मुनिसत्तम!।  
 भवता कथितं सम्यक् श्रोतिमिच्छाम्यशेषतः॥17॥  
मार्कण्डेय उवाच--  
 विस्पष्टापरमा विद्या ज्योतिर्भा शाश्वतूस्फुटा।  
 कैवल्यं ज्ञानमाविर्भूः प्राकाम्यं संविदेव च॥18॥  
 बोधश्चावगतिश्चैव स्मृतिर्विज्ञानमेव च।  
 इत्येतानीह रूपाणि तस्य रूपस्य भास्वतः।.19॥  
 श्रूयताञ्च महाभाग! विस्तराद् गदतो मम।  
 यत् पृष्टवानसि रवेराविर्भावो यथाभवत्॥20॥  
 निष्प्रिभेऽस्मिन्निरालोके सर्वतस्तमसावृते।  
 बृहदण्डभूदेकमक्षरं कारणं परम्॥21॥  
 तद्बिभेद तदन्तःस्थो भगवान् प्रपितामहः।  
 पद्मयोनिः स्वयं ब्रह्मा यः स्त्रष्टा जगतां प्रभुः॥22॥  
 तन्मुखादोमिति महानभूच्छब्दो महामुने!।  
 ततो भूस्तु भुवस्तस्मात् ततश्च स्वरनन्तरम्॥23॥  
 एता व्याहृतयस्तिस्त्रः स्वरूपं तद्विवस्वतः।  
 ओमित्यस्मात् स्वरूपात्तु सूक्ष्मरूपं रवेः परम्॥24॥  
 ततो महरिति स्थूलं जनं स्थूलतरं ततः।  
 ततस्तपस्ततः सत्यमिति मूर्त्तानि सप्तधा॥25।.  
 स्थितानि तस्य रुपाणि भवन्ति न भवन्ति च।  
 स्वभावभावयोर्भावं यतो गच्छन्ति संशयम्॥26॥  
 आद्यन्तं यत्परं सूक्ष्ममरूपं परमं स्थितम्।  
 ओमित्युक्तं मया विप्र तत्परं ब्रह्म तद्वपुः॥27॥  
॥इति श्रीमार्कण्डेयपुराणे वंशानुकूर्तनं नामैकाधिकशततमोऽध्यायः॥  
 









   द्व्यधिकशततमोऽध्यायः  
मार्कण्डेय उवाच--  
 तस्मादण्डाद्विभिन्ना तु ब्रह्माणोऽव्यक्तजन्मनः।  
 ऋचजो बभूवुः प्रथमं प्रथाद्वदनान्मुने॥1॥  
 जपापुष्पनिभाः सद्यस्तेजो रूपान्चसंहताः।  
 पृथक् पृथग्विभिन्नाश्च रजो रूपवहास्ततः॥2॥  
 यजूंषि दक्षिणाद्वक्त्रादनिरुद्धानि काञ्चनम्।  
 यादृग्वर्णन्तथावर्णान्यसंहति-धराणि च॥3॥  
 पश्चिमं यद्विभोर्वक्त्रं ब्रह्मणः परमेष्ठिनः।  
 आविर्भूतानि सामानि ततश्छन्दांसि तान्यथ॥4॥  
 अथर्वाणमशेषञ्च भृङ्गाञ्जनचप्रभम्।  
 यावद्‌घोरस्वरूपन्तदाभिचारिकशान्तिकम् ॥5॥  
 उत्तरात् प्रकटीभूतं वदनात्तस्य वेधसः।  
 सुखसत्त्वतमः प्रायं सौम्यासौम्यस्वरूपवत्॥6॥  
 ऋचो रजोगुणाः सत्त्वं यजुषाञ्च गुणा मुने!।  
 तमोगुणानि सामानि तमः सत्त्वमथर्वसु॥7॥  
 एतानि ज्वलमानानि तेजसाऽवप्रतिमेन वै।  
 पृथक् पृथगवस्थानं भाञ्जि पूर्वमिवाभवन्॥8॥  
 ततस्तदाद्यं यत् तेज ओमित्युक्त्त्वाभिशब्द्यते।  
 तस्य स्वभावाद्यत्तेजस्तत् समावृत्य संस्थितम्॥9॥  
 यथा यजुर्मयं तेजस्तद्वत् साम्नां महामुने!।  
 एकत्वमुपयातानि परे तेजसि संश्रये॥10॥  
 शान्तिकं पौष्टिकञ्चैव तथा चैवाभिचारिकम्।  
 ऋगादिषु लयं ब्रह्मन् त्रितयं त्रिष्वथागमत्॥11॥  
 ततो विश्वमिदं सद्यस्तमोनाशात् सुनिर्मलम्।  
 विभावनीयं विप्रेर्षे तिर्यगूद्रर्ध्वमधस्तथा॥12॥  
 ततस्तन्मण्डलीभूतं छान्दसं तेज उत्तमम्।  
 परेण तेजसा ब्रह्मन्नेकत्वमुपयाति तत्॥13॥  
 आदित्यसञ्ज्ञामगमदादावेव यतोऽभवत्।  
 विश्वस्यास्य महाभाग! कारणञ्चाव्ययात्मकम्॥14॥  
 प्रातर्मध्यन्दिने चैव तथा चैवापराह्णिके!।  
 त्रयी तपति साकाले ऋग्यजुः सामसञ्ज्ञिता॥15॥  
 ऋचस्तपन्ति पूर्वाह्णे मध्याह्ने च यजूंषि वै।  
 सामानि चापराह्णे वै तपन्ति मुनिसत्तम!॥16॥  
 शान्तिकं ऋक्षु पूर्वाह्णे यजुःष्वन्तरपौष्टिकम्।  
 विन्यस्त सान्मि सायाह्ने आभिचारिकमन्ततः॥17॥  
 मध्यन्दिनेऽपराह्णे च स मे चैवाभिचारिकम्।  
 अपराह्णे पितॄणान्तु साम्ना कार्य्याणि तानि वै॥18॥  
 विसृष्टौ ऋङ्मयो ब्रह्मा स्थितो विष्णुर्यजुर्मयः।  
 रुद्रः साममयोऽन्ते च तस्मात्तस्याशुचिर्ध्वनिः॥19॥  
 तदेवं भगवान् भास्वान् वेदात्मावेदसंस्थितः।  
 वेदविद्यात्मकश्चैव परः पुरुष उच्यते॥20॥  
 स्वर्गस्थित्यहेतुश्च रजः सत्त्वादिकान् गुणान्।  
 आश्रित्य ब्रह्मविष्ण्वादिसञ्ज्ञामभ्येति शाश्वतः॥21॥  
 देवैः सदेङ्यः स तु वेदमूर्त्तिरमूर्त्तिराद्योऽखिलमर्त्यमूर्तिः।  
 विश्वाश्रयं ज्योतिरवेद्यधर्म्मा वेदान्तगम्यः परमः परेभ्यः॥22॥  
  इति श्रीमार्कण्डेपुराणे मार्त्तण्डमाहात्म्यवर्णनं नाम  
   द्व्यधिकशततमोऽध्यायः।102॥



  त्र्यधिकशततमोऽध्यायः  
मार्कण्डेय उवाच--  
 तस्य सन्ताप्यमाने तु तेजसोर्द्धमधस्तथा।  
 सिसृक्षुश्चिन्तयामास पद्मयोनिः पितामहः॥1॥  
 सृष्टिः कृतापि मे नाशं प्रयास्यत्यभितेजसः।  
 भास्वतः सृष्टि-संहारस्थितिहेतोर्महात्मनः॥2॥  
 अप्राणाः प्राणिनः सर्वे आपः शुष्यन्ति तेजसा।  
 न चाम्भसा विना सृष्टिक्विश्वस्याऽस्य भविष्यति॥3॥  
 इति सञ्चिन्त्य भगवान् स्तोत्रं भगवतो रवेः।  
 चकार तन्मयो भूत्वा ब्रह्मा लोकपितामहः॥4॥  
ब्रह्मोवाच--  
 नमस्ये यन्मयं सर्वमेतत्सर्वमयश्च यः।  
 विश्वमूर्तिः परं ज्योतिर्यत्तद्ध्यायन्ति योगिनः॥5॥  
 य ऋङ्मयो यो यजुषान्निधानं साम्नाञ्चयो योनिरचिन्त्यशक्तिः।  
 त्रयीमयो स्थीलतयार्द्धमात्रा परमस्वरूपो गुणपारयोग्यः॥6॥  
 त्वां सर्वहेतुं परमञ्च वेद्यमाद्य परं ज्योतिरवह्निरूपम्'।  
 स्थूलञ्च देवात्मतया नमस्ये भास्वन्तमाद्यं परमं परेभ्यः॥7॥  
 सृष्टिं करोमि यदहं तव शक्तिराद्या तत्प्रेरितो जलमहीपवनाग्निरूपाम्।  
 तद्देवतादिविषयां प्रणवाद्यशेषां नात्मेच्छया स्थितिलयावपि तद्वदेव॥8॥  
 वह्निस्त्वमेव जलशोषणतः पृथिव्याः सृष्टिं करोमि जगताञ्च तथाद्यपाकम्।  
 व्यापी त्वमेव भगवन्! गगनस्वरूपं त्वं पञ्चधा जगदिदं परपासि विश्वम्॥9॥  
 यज्ञैर्यजन्ति परमात्मविदो भवन्तं विष्णुस्वरूपमखिलेष्टिमयं विवस्वन्!।  
 ध्यायन्ति चापि यतयो नियतात्मचित्ताः सर्वेश्वरं परमात्मविमुक्तिकामाः॥10॥  
 नमस्ते देवरूपाय यज्ञरूपाय ते नमः।  
 परब्रह्मस्वरूपाय चिन्त्यमानाय योगिभिः॥11॥  
 उपसंहर तेजो यत् तेजसः संहितिस्तव।  
 सृष्टिर्विघाताय विभो! सृष्टौ चाहं समुद्यतः॥12॥  
मार्कण्डेय उवाच--  
 इत्येवं संस्ततो भास्वान् ब्रह्मणा सर्गकर्तृणा।  
 उपसंहृतवाँसतेजः परं स्वल्पमधारयत्॥13॥  
 चकार च ततः सृष्टिं जगतः पद्मसम्भवः।  
 तता तेषु महाभागः पूर्वकल्पान्तरेषु वै॥14॥  
 देवासुरादीन् मर्त्यांश्च पश्वदीन् वृक्षविरुधः।  
 ससर्ज पूर्ववद् ब्रह्मा नरकाश्चं महामुने!॥15॥  
 इति श्रीमार्कण्डेयपुराणे आदित्यस्तववर्णनं नाम त्र्यधिकशततमोऽध्यायः॥103॥



   चतुरधिकशततमोऽध्यायः  
मार्कण्डेय उवाच--  
 सृष्टा जगदिदं ब्रह्मा प्रविभागमथाकरोत्।  
 वर्णाश्रमसमुद्राद्रिद्वीपानां पूर्ववद्यथा॥1॥  
 देवदैत्योरगादीनां रूपस्थानानि पूर्ववत्।  
 देवेभ्य एव भगवानकरोत् तमलोद्भावः॥2॥  
 ब्रह्मणस्तनयो योऽभून्मरीचिरिति विश्रुतः।  
 कश्यपस्तस्य पुत्रोऽभूत् काश्यपो नाम नामतः॥3 ॥  
 दक्षस्य तनया ब्रह्मन् तस्य भार्यास्त्रयोदश।  
 बहवस्तत्सुताश्चासन् देवदैत्योरगादयः॥4॥  
 अदितिर्जनयामास देवांस्त्रिभुवनेश्वरान्।  
 दैत्यान् दितिर्दनुश्चोग्रान् दानवानुरुविक्रमान्॥5॥  
 गरुडारुणौ च विनता यक्षराक्षांसि वै खसा।  
 कद्रुः सुषाव नागांश्च गन्धर्वान् सुषुवे मुनिः॥6॥  
 क्रोधाया जज्ञिरे कल्या रिष्टायाश्चाप्लरोगणाः।  
 ऐरावतादीन्मातङ्गानिरा च सुषुवे द्विज!॥7॥  
 ताम्रा च सुषुवे श्येनी प्रमुखाः कन्यका द्विज!।  
 यासां प्रसूताः खगमाः श्येनभासशुकादयः॥8॥  
 इलायाः पादपा जाताः प्रधाया यादसां गणाः।  
 अदित्यां या समुत्पन्ना कश्यपस्येति सन्ततिः॥9॥  
 तस्याश्च पुत्रदौहित्रैः पौत्रदौहित्रिकादिभिः।  
 व्याप्तमेतज्जगत् सूत्या तेषां तासाञ्चवै मुने!॥10।  
 तेषां कश्यपपुत्राणां प्रधाना देवतागणाः।  
 सात्त्विकाराजसास्त्वेते सामसाश्च मुने! गणाः॥11॥  
 देवान् यज्ञभुजश्चक्रे तथा त्रिभुवनेश्चरान्।  
 ब्रह्मा ब्रह्मविदां श्रेष्ठाः परमेष्ठी प्रजापतिः।.12॥  
 तानबाधन्त सहिताः सपत्ना दैत्यदानवाः।  
 राक्षसाश्च चछा युद्धं तेषामासीत् सुदारुणाम्॥13॥  
 दिव्यं वर्षसहस्रन्तु पराजीयन्त देवताः।  
 जयिनश्चाऽभवन् विप्र! बलिनो दैत्यदानवाः॥14॥  
 ततो निराकृतान् पुत्रान् दैतेयैर्दानवैस्तथा।  
 हृतत्रिभुवान् दृष्टा अदितिर्मुनिसत्तम॥15॥  
 आच्छिन्नयज्ञभागांश्च शुचा संपीडिता भृशम्।  
 आराधनाय सवितुः परं यत्नं प्रचक्रमे॥16॥  
 एकाग्रानियताहारा परं नियममास्थिता।  
 तुष्टाव तेजसां राशिं गगनस्थं दिवाकरम्॥17॥  
अदितिरुवाच--  
 नमस्तुभ्यं परां सूक्ष्मौ सौवर्णीं बिभ्रते तनुम्।  
 धाम धामवतामीश! धान्मामाधार शाश्वत!॥18॥  
 जगतामुपकाराय तथापस्तप गोपते।  
 आददानस्य यद्रूपं तीव्रं तस्मै नमाम्यहम्॥19॥  
 ग्रहीतुमष्टमासने कालेनेन्दुमयं रसम्।  
 बिभ्रतस्तव यद्रूपमतितीलव्रं नतास्मि तत्॥20॥  
 तमेव मुञ्चतः सर्वं रसं वर्षँणाय यत्।  
 रूपमाप्यायकं भास्वंस्तस्मै मेघाय ते नमः॥21॥  
 वार्युत्सर्गविनिष्पन्ननशेषञ्चौषधीगणम्।  
 पाकाय तव यद्रूपं भास्करं तं नमाम्यहम्॥22॥  
 यच्च रूपं तवातीव हिमोत्सर्गादिशीतलम्।  
 तत्कालशस्यपोषाय तरणे तस्य ते नमः॥23॥  
 नास्ति तीव्रञ्च यद्रूपं नातिशीतञ्च यत्तव।  
 वसन्तर्त्तौ रवे सौम्यं तस्मै देवं! नमो नमः॥24॥  
 आप्यायनमशेषाणां देवानाञ्च तथा परम्।  
 पुतॄणाञ्च नमस्तस्मै शस्यानां पाकहेतवे॥25॥  
 यद्रूपं जीवनायैकं वीरूधाममृतात्मकम्।  
 पीयते देवपितृभिस्तस्मै सोमात्मने नमः॥26॥  
 आभ्यां यदर्करूपाभ्यां रूपं विश्वमयन्तव।  
 समेतमग्रीषोमाभ्यां नमस्तस्मै गणात्मने॥27॥  
 यद्रूपं ऋग्यजुः साम्नामैक्येन तपते तव।  
 विश्वमेतत् त्रयीसंज्ञं नमस्तस्मै विभावसो!॥28॥  
 यत्तु तस्मात्परं रूपं ओमित्युक्त्वाभुशब्दितम्।  
 अस्थूलानन्तममलं नमस्तस्मै सदात्मने॥29॥  
मार्कण्डेय उवाच--  
 एवं सा नियता देवी चक्रे सेतत्रमहर्निशम्।  
 निराहारा विवस्वन्तमारिराधयुषुर्मुने!॥30॥  
 ततः कालेन महता भगवांस्तपनोऽम्बरे।  
 प्रत्यक्षतामगादस्या दाक्षायण्या द्विजोत्तम!॥31॥  
 सा ददर्श महाकूटं तेजसोऽम्बरसंश्रितम्।  
 भूमौ च संस्थितं भास्वत् ज्वालामालातिदुर्दुशम्॥32॥  
 तं दृष्टा सा तदा देवी साध्वसं परमं गता।  
 जगाद मे प्रसीदेति न त्वां पश्यामि गोपते!॥33॥  
 यथा दृष्टवती पूर्वमम्बरस्थं सुदुर्दुशम्।  
 निराहारा विवस्वन्तं तपन्तं तदनन्तरम्॥34॥  
 सङ्घातं तेजसां तद्वदिह पश्यामि भूतले।  
 प्रसादं कुरु पश्येयं यद्रुपं ते दिवाकर!  
 भक्तानुकम्पक विभो! भक्ताऽहं पाहि मे सुतान्॥35॥  
 त्वं धाता विसृजसि विश्वमेतत्  
  त्वं पासि स्थितिकरणाय सम्प्रवृत्तः।  
 त्वय्यन्ते लयमखिलं प्रयाति तत्त्वं  
  त्वत्तोऽन्या न हि गतिरस्ति सर्वलोके॥36॥  
 त्वं ब्रह्मा हरिरजसंज्ञितस्त्वमिन्द्रो  
   वित्तेशः पितृपतिरम्बुपतिः समीरः।  
 सोमोऽग्निर्गगनपतिर्महीधरोऽब्धिः  
  किं स्तव्यं तव सकलात्मरूप धाम्नः॥37॥   
 यज्ञेश त्वामनुदिनमात्मकर्मसक्ताः  
  स्तुन्वन्तो विविधपदैर्द्विजै यजन्ति।  
 ध्यायान्तो विनियतचेतसो भवन्तं  
  योगस्थाः परमपदं प्रयान्ति योगमूर्त्त्या॥38॥  
 तपसि पचसि विश्वं पासि भस्मीकरोषि  
  प्रकटयसि मयूखौर्ह्रादयस्यम्बुगर्भैः।  
 सृजसि पुनरपि त्वंभावनास्वच्युतासु  
  प्रणमितसरमर्त्यः पापकृदिभस्त्वगम्यः॥39॥  
 इति श्रीमार्कण्डेयपुराणे दिवाकरस्तुतिर्नाम चतुरधिकशततमोऽध्यायः॥104॥



    पञ्चाधिकशततमोऽध्यायः  
मार्कण्डेय उवाच--  
 ततः स्वतेजस्तस्मादादिर्भूतो विभावसुः।  
 आदृश्यत तदादित्यप्तताम्नोपमः प्रभुः॥1॥  
 अथ तां प्रणतां देवीं तस्य सन्दर्शनाम्मुने!।  
 प्राह भास्वान् वृणुष्वेष्टं वरं मत्तो यमिच्छसि॥2॥  
 प्रणता शिरसा सा च जानुपीडितमेदिनी।  
 प्रत्युवाच विवस्वन्तं वरदं समुपस्थितम्॥3॥  
 देव! प्रसीद पुत्राणां कृतं त्रिभुवनं मम।  
 यज्ञभागास्त दैत्यैश्च दानवैश्च बलाधिकैः॥4॥  
 तन्निमित्तप्रसादं त्वं कुरुष्व मम गोपते!।  
 अंशेन तेषां भ्रातृत्वं गत्वा नाशय तद्रिपून्॥5॥  
 यथा मे तनया भूयो यज्ञभागभुजः प्रभो!।  
 भवेयुरधिपाश्चैव त्रैलोक्यस्य दिवाकर!॥6॥  
 ततानुकम्पा पुत्राणां सुप्रसन्नो रवे! मम।  
 कुरु प्रपन्नार्त्तिहर स्थितिकर्त्ता त्वमुच्यते॥7॥  
मार्कण्डेय उवाच--  
 ततस्तामाह भगवान् भास्करो वारितस्करः।  
 प्रणतामदितिं विप्र! प्रसादं सुमुखो विभुः॥8॥  
 सहस्त्रांशेन ते गर्भे सम्बूयाहमशेषतः।  
 त्वत्पुत्रशत्रुनदिते नाशयाम्याशु निर्वृताः॥9॥  
 इत्युक्त्वा भगवान् भास्वानन्तर्द्धानमुपागमत्।  
 निवृत्ता सापि तपसः संप्राप्ताखिलवाञ्छिता॥10॥  
 ततो रश्मिसहस्त्रात्तु सौसुम्नाख्यो रवेः करः।  
 विप्रावतारं सञ्चके देवमातुरथोदरे॥11॥  
 कृच्छ्रचान्द्रायणादीनि सा च चक्रे समाहिता।  
 शुचिः सन्धारयामास दिव्य गर्भमिति द्विज!॥12॥  
 ततस्तां कश्यपः प्राह किञ्चित्कोपप्लुताक्षरम्।  
 किम्मारयसि गर्भाण्डमिति नित्योपवासिनी॥13॥  
 सा च तं प्राह गर्भाण्डमेतत्पश्यसि कोपन!।  
 न मारितं विपक्षाणां मृत्यवे तद् भविष्यति॥14॥  
मार्कण्डेय उवाच--  
 इत्युक्त्वा तं तदा गर्भमुत्ससर्ज्ज सुरावनिः(सुरारणिः)।  
 जाज्वल्यमानन्तेजोभिः पत्युर्वचनकोपिता॥15॥  
 तं दृष्टा कश्यपो गर्भमद्युद्भास्करवर्चसम्।  
 तुष्टाव प्रणतो भूत्वा ऋग्भिराद्यारादरात्॥16॥  
 संस्तूयमानः स तदा गर्भाण्डात् प्रकटोऽभवत्।  
 पद्मपत्रसवर्णाभस्तेजसा व्याप्तदिङ्मुकः॥17॥  
 अथान्तरीक्षादाभास्य कश्यपं मुनिसत्तमम्।  
 सतोयमेघगम्भीरवागुवाचाशरीरिणी ॥18॥  
 मारितं ते यतः प्रोक्तमेतदण्डं त्वया मुने!।  
 तस्मान्मुने! सुतस्तेऽयं मार्त्तण्डाख्यो भविष्यति॥19॥  
 सूर्याधिकारञ्च विभुर्जगत्येष करिष्यति।  
 हनिष्यत्यसुरांश्चायं यज्ञभागहरानरीन्॥20॥  
 देवा निशम्येति वचो गगनात्समुपागमन्।  
 प्रहर्षमतुलं याता दानवाश्च हृतौजसः॥21॥  
 ततो युद्धाय दैतेयानाजुहाव शतक्रतुः।  
 सह देवैर्मुदा युक्ता दानवाश्च समभ्ययुः॥22॥  
 तेषा युद्धमभूद्घोरं देवानामसुरैः सह।  
 शस्त्रास्त्रदीप्तिसन्दीप्तिं समस्तभुवनान्तरम्॥23॥  
 तस्मिन् युद्धे भगवता मार्त्तण्डेन निरीक्षिताः।  
 तेजसा दह्यमानास्ते भस्मीभूता महासुराः॥24॥  
 ततः प्रहर्षमतुलः प्राप्ताः सर्वे दिवौकसः।  
 तुष्टुवुस्तेजसां योनिं मार्त्तण्डमदितिं तथा॥25॥  
 स्वाधिकारंस्तथा प्राप्ता यज्ञभागांश्च पूर्ववत्।  
 भगवानपि मार्तण्डः स्वाधिकारमथाकरोत्॥26॥  
 कदम्बपुष्पवद्भास्वानधश्चोद्‌र्ध्वञ्च रश्मिभिः।  
 वृत्ताग्निपिण्डसदृशो दध्रे नातिस्फुरद्वपुः॥27॥  
 इति श्रीमार्कण्डेयपुराणे मार्त्तण्डोत्पत्तिर्नामस पञ्चाधिकशततमोऽध्यायः॥105॥



   षडधिकशततमोऽध्यायः  
मार्कण्डेय उवाच--  
 अथ तस्मै ददौ कन्यां संज्ञां नाम विवस्वते।  
 प्रसाद्य प्रणतो भूत्वा विश्वकर्मा प्रजापतिः॥1॥  
 वैवस्वतस्तु सम्भूतो मनुस्तस्यां विवस्वतः।  
 पूर्वमेव तथा ख्यातं तत्स्वरूपं विशेषतः॥2॥  
(क्रौष्टुकिरुवाच--  
 भूयस्तच्छ्रोतुमिच्छामि मार्तण्डस्य महात्मनः।  
 चरितं हन्ति यत्पातं कलौ संश्रृण्वतां नृणान्॥3॥)  
मार्कण्डेय उवाच--  
 त्रीण्यपत्यान्यसौ तस्यां जनयामास गोपतिः।  
 द्वौ पुत्रौ सुमहाभागौ कन्याञ्च यमुनां मुने!॥3॥  
 मनुर्लैलस्वतो ज्येष्ठः श्राद्धदेवः प्रजापतिः।  
 ततो यमो यमी चैव यमलौ संबभूवतुः॥4॥  
 यत्तेजोऽभ्यधिकं तस्य मार्तण्डस्य विवस्वतः।  
 तेनाति तापयामास त्रीन् लोकान् सचराचरान्॥5॥  
 गोलीकारन्तु तं दृष्टा संज्ञा रूपंविवस्वतः।  
 असहन्ती महत्तेजः स्वच्छायां प्रेक्ष्य साऽब्रवीत्॥6॥  
संज्ञोवाच--  
 अहं यास्यामि बद्रन्ते स्वमेव भवनं पितुः।  
 निर्विकारं त्वयाप्यत्र स्थेयं मच्छासनाच्छुभे॥7॥  
 इमौ च बालकौ मह्यं कन्या च वरवर्णिनी।  
 सम्भाव्यौ नैव चाख्येयमिदम्भगवते त्वया॥8॥  
छायोवाच--  
 आकेशग्रहणाद्देवि आशापान्नैव कर्हिचित्।  
 आख्यास्यामि मतं तुभ्यं गम्यतां यत्र वाञ्छितम्॥9॥  
 इत्युक्ता छायया संज्ञा जगाम पितृमन्दिरम्।  
 तत्रावसत् पितुर्गेहे कञ्चित्कालं शुभेक्षणा॥10॥  
 भर्तुः समीपं याहीति पित्रोक्ता सा पुनः पुनः।  
 अगच्छद्वडवा भूत्वा कुरुन् विप्रोत्तरांस्ततः॥11॥  
 तत्र तेपे तपः साध्वी निराहारा महामुने।  
 पितुः समीपं यातायाः संज्ञाया वाक्यतत्परा॥12॥  
 तद्रूपधारिणी छाया भास्करं समुपस्थिता।  
 तस्याञ्च भगवान् सूर्यः सञ्ज्ञोयामिति चिन्तयन्!॥13॥  
 तथैव जनयामास द्वौ सुतौ कन्यकां तथा।  
 पूर्वजस्य मनोस्तुल्यः सावर्णिस्तेन सोऽभवत्॥14॥  
 यस्तयोः प्रथमं जातः पुत्रयोर्द्विजसत्तम।  
 द्वितीयो योऽभवच्चान्यः स ग्रहोऽभूच्छनैश्चरः॥15॥  
 कन्याभूत्तपती या तां वव्रे संवरणो नृपः।  
 संज्ञा तु पार्थिवी तेषामात्मजानां यथाऽकरोत्॥16॥  
 स्नेहान्न पूर्वजातानां तथा कृतवती सती।  
 मनुस्तत्क्षान्तवांस्तस्या यमश्चास्या न चक्षमे॥17॥  
 बहुशो याच्यमानस्तु पितुः पत्न्या सुदुःखितः।  
 स वै कोपाच्च बाल्याच्च भाविनोऽर्थस्य वै बलात्॥18॥  
 पदा सन्तर्जयामास छायासञ्ज्ञां यमो मुने!।  
 ततः शशाप च यमं सञ्ज्ञा सामर्षिणी भृशम्॥19॥  
छायोवाच--  
 पदा तर्जयसे यस्मात् पितृभार्यां गरीयसीम्।  
 तस्मात्तवैव चरणः पतिष्यति न संशयः॥20॥  
 यमस्तु तेन शापेन भृशं पीडितमानसः।  
 मनुना सह धर्मात्मा सर्वं पित्रे न्यवेदयत्॥21॥  
यम उवाच--  
 स्नेहेन तुल्यमस्मासु माता देव! न वर्तते।  
 विसृज्य ज्यायसोऽप्यस्मान् कनीयांसौ बुभूर्षति॥22॥  
 तस्यां मयोद्यतः पादो न तु देहे निपातितः।  
 बाल्याद्वा यदि वा मोहात्तद्भवान् क्षन्तुमर्हति॥23॥  
 शप्तेऽहं! कोपेन जनन्या तनयो यतः।  
 ततो नमस्ये जननीं इमां वै तपताम्वर॥24॥  
 विगुणेष्वपि पुत्रेषु न माता विगुणा पितः!।  
 पादस्ते पततां पुत्र! कथमेतत् प्रवक्ष्यति॥25॥  
 तव प्रसादाच्चरणो न पतेद्भगवान् यथा।  
 मातृशापादयं मेऽद्य तथा चिन्तय गोपते॥26॥  
रविरुवाच--  
 असंशयमिदं पुत्र! भविष्यत्यत्र कारणम्।  
 येन त्वामाविशत् क्रेधो धर्मज्ञं सत्यवादिनम्॥27॥  
 सर्वेषामेव शापानां प्रतिघातो हि विद्यते।  
 न तु मात्राभिशप्तानां क्वचिच्छापनिवर्तनम्॥28॥  
 न शक्यमेतन्मिथ्या तु कर्तुं मातुर्वचस्तव।  
 किञ्चित्तव विधास्यामि पुत्रस्नेहादनुग्रहम्॥29॥  
 कृमयो मांसमादाय प्रयास्यन्ति महीतलम्।  
 कृतं तस्या वचः सत्यं त्वञ्च त्रातो भविष्यसि॥30॥  
मार्कण्डेय उवाच--  
 आदित्यस्त्वब्रवीच्छायां किमर्थं तनयेषु वै।  
 तुल्यष्वप्यधिकः स्नेह एकत्र क्रियते त्वया॥31॥  
 नूनं नैषां त्वं जननी सञ्ज्ञा कापि त्वमागता।  
 विगुणेष्वप्यपत्येषु कथं माताशपेत्सुतम्॥32॥  
मार्कण्डे उवाच--  
 सा तत्परिहरन्ति च नाचचक्षे विवस्वतः।  
 स चात्मानं समाधाय मुक्तस्तत्त्वमपश्यत॥33॥  
 तं शप्तुमुद्यतं दृष्टा छायासञ्ज्ञा दिवस्पतिम्।  
 भयेन कम्पती ब्रह्मन्! यथावृत्तं न्यवेदयत्॥34॥  
 विवस्वांस्तु ततः क्रुद्धः श्रुत्वा श्वशुरमभ्यगात्।  
 स चापि तं यथान्यायमर्चयित्वा दिवाकरम्।  
 निर्दग्धुकामं रोषेण सान्त्वयामास सुव्रतः॥35॥  
विश्वकर्मोवाच--  
 तवातितेजसा व्याप्तमिदं रूपं सुदुःसहम्।  
 आसहन्ती ततः सञ्ज्ञा वने चरति वै तपः॥36॥  
 द्रक्ष्यते तां भवानद्य स्वां भार्यां शुभचारिणीम्।  
 रूपार्थं भवतोऽरण्ये चरन्तीं सुमहत्तपः॥37॥  
 स्मृतं मे ब्रह्मणो वाक्यं यदि ते देव! रोचते।  
 रूपं निवर्तयाम्यद्य तव कान्तं दिवस्पते!॥38॥  
मार्कण्डेय उवाच--  
 यतो हि भास्वतो रूपं प्रागासीत् परिमण्डलम्।  
 ततस्तथेति तं प्राह त्वष्टारं भगवान् रविः॥39॥  
 विश्वकर्मा त्वनुज्ञातः शाकद्वीपे विवस्वतः।  
 भ्रमिमारोप्य तत्तेजः शातनायोपचक्रमे॥40॥  
 भ्रमताऽशेषजगतां नाभिभूतेन भास्वता।  
 समुद्रादिवनोपेता सारुरोह मही नभः॥41॥  
 गगनञ्चाखिलं ब्रह्मन्!सचन्द्रग्रहतारकम्।  
 अधोगतं महाभाग! बभूवाक्षिप्तमाकुलम्॥42॥  
 विक्षिप्तसलिलाः सर्वे बभूवुश्च तथार्चिषः।  
 व्यभिद्यन्त महाशैलाः शीर्णसानुनिबन्धनाः॥43॥  
 ध्रुवाधाराण्यशेषाणि धष्ण्यानि मुनिसत्तम!।  
 त्रुट्यद्रश्मिनिबन्धानि अधो जग्मुः सहस्त्रशः॥44॥  
 वेगभ्रमणसञ्जातवायुक्षिप्ताः सहस्त्रशः।  
 व्यशीर्य्यन्त महामेघा घोररावविचारिणः॥45॥  
 भास्वद् भ्रमणबिभ्रान्तं भूम्याकाशरसातलम्।  
 जगादाकुलमत्यर्थं तदासीन्मुनिसत्तम्!॥46॥  
 त्रैलोक्ये सकले विप्र! भ्रममाणे सुरर्षयः।  
 देवाश्च ब्रह्मणा सार्द्धं भास्वन्तमभितुष्टुवुः॥47॥  
 आदिदेवोऽसि देवानां ज्ञातमेतत् स्वरूपतः (स्वयन्तव)।  
 सर्गस्थित्यन्तकालेषु त्रिधा भेदेन तिष्ठसि॥48॥  
 स्वस्ति तेऽस्तु जगन्नाथ! धर्मवर्षाहिमाकर!।  
 जुषस्व शान्तिं लोकानां देवदेव! दिवाकर!॥49॥  
 इन्द्रश्चागत्य तं देवं लिख्यमानं यथाऽस्तुवत्।  
 जय देव! जगद्व्यापिन्! जयाशेष जगत्पते!॥50॥  
 ऋषयश्च ततः सप्त विशिष्ठात्रिपुरोगमाः।  
 तुष्टुवुर्विविधैः स्तोत्रैः स्वस्तिस्वस्तीतिवादिनः॥51॥  
 वेदोक्ताभिरथाग्र्याभिर्बालखिल्याश्च तुष्टुवुः।  
 भास्वन्तं ऋग्भिराद्याभिर्लिख्यमानं मुदा युताः॥52॥  
 त्वं नाथ! मोक्षिणां मोक्षो ध्येयस्त्वं ध्यानिनां परः।  
 त्वं गतिः सर्वभूतानां कर्मकाण्डेऽपि वर्तताम्(ण्डेपवर्त्तिनाम्)॥53॥  
 शं प्रजाभ्योऽस्तु देवेश! शन्नोऽस्तु जगताम्पते!।  
 शन्नोऽस्तु द्विपदे नित्यं शन्नश्चास्तु चतुष्पदे॥54॥  
 ततो विद्याधरगणा यक्षराक्षसपन्नगाः।  
 कृताञ्जलिपुटाः सर्वे शिरोभिः प्रणता रविम्॥55॥  
 ऊचुरेवंविधा वाचो मनः श्रोत्रसुखावहाः।  
 सह्यम्भवतु ते तेजो भूतानां भूतभावन!॥56॥  
 ततो हाहाहुहुश्चैव नारदस्तुम्बुरुस्तथा।  
 उपगायितुमारब्धा गान्धर्वकुशला रविम्॥57॥  
 षड्जमध्यमगान्धारग्रामत्रयविशारदाः।  
 मूर्च्छनाभिश्च तालैश्च सप्रयोगैः सुखप्रदम्॥58॥  
 विश्वाची च घृताची च उर्वश्यथ तिलोत्तमा।  
 मेनका सहजन्या च रम्भा चाप्सरसां वराः(वरा)॥59॥  
 ननृतुर्जगतामोसे लिख्यमाने विभावसौ।  
 हावभावविलासाढ्यान् कुर्वन्तोऽभिनयान् बहून्॥60॥  
 प्रावाद्यन्त ततस्तत्र वेणुवीणादिदर्दुराः।  
 पणवाः पुष्कराश्चैव मृदङ्गाः पटहानकाः॥61॥  
 देवदुन्दुभयः शङ्खाः शतशोऽथ सहस्त्रशः।  
 गायद्भिश्चैव गन्धर्वैर्नृत्यद्भिश्चाप्सरोगणैः॥62॥  
 तूर्य्यवादित्रघोषैश्च सर्वं कोलाहलीकृतम्।  
 ततः कृताञ्जलिपुटा भक्तिनम्रात्ममूर्त्तयः॥63॥  
 लिख्यमानं सहस्त्रांशुं प्रणेमुः सर्वदेवताः।  
 ततः कोलाहाले तस्मिन् सर्वदेवसमागमे।  
 तेजसः शातनञ्चाक्रे विश्वकर्मा शनैः शनैः॥64॥  
 इति हिमजलधर्मकालहेतोर्हरकमलासनविष्णुसंस्तुतस्य।  
 तनुपरिलिखनं निशम्य भानोर्व्रजति दिवाकरलोकमायुषोऽन्ते॥65॥  
  इति श्रीमार्कण्डेयपुराणे भानुतनुलेखनवर्णनं नाम  
  षडधिकशततमोऽध्यायः॥106॥



   सप्ताधिकशततमोऽध्यायः  
मार्कण्डेय उवाच--  
 लिख्यमाने ततो भानौ विश्वकर्मा प्रजापतिः।  
 उद्भूतपुलकस्तोत्रमिदञ्चक्रे विवस्वतः॥1॥  
 विवश्वते प्रणतहितानुकम्पिने महात्मने समजवसप्तसप्तये।  
 सुतेजसे कमलकुलावबोधिने नमस्तमः पटलपटावपाटिने॥2॥  
 पावनातिशयपुण्यकर्मणे नैककामविषयप्रदायिने।  
 भास्वरानलमयूखशायिने सर्वलोकहितकारिणे नमः॥3॥  
 अजाय लोकत्रयकारणाय भूतात्मने गोपतये वृषाय।  
 नमो महाकारुणिकोत्तमाय सूर्याय चक्षुःप्रभवालयाय॥4॥  
 विवस्वते ज्ञानभूतान्तरात्मने जगत्प्रतिष्ठाय जगद्धितैषिणे।  
 स्वयम्भुवे लोकसमस्तचक्षुषे सुरोत्तमायामिततेजसे नमः॥5॥  
 क्षणमुदयाचलमौलिमणिः सुरदणमहितहितो जगतः(गीतगरिष्ठगुणः)।  
 त्वमुरुमयूखसहस्त्रवपु-र्जगति विभासि तमांसि नुदन्॥6॥  
 भव तिमिरासवपानमदात् भवति विलोहितविग्रहात्।  
 मिहिर विभासि यतः सुतरां त्रिभुवनभावनभानिकरैः॥7॥  
 रथमधिरुह्य समावयवं चारु विकम्पितमुरुरुचिरम्।  
 सततमखिलहयैर्भगवन्! चरसि जगद्धिताय विततम्॥8॥  
 अमृतसुधांशुरसेन समं विबुध! पितृनपि तर्पयसे।  
 अरिगणसूदन!तेन तव प्रणिपत्य लिखामि जगद्धिताय॥9॥  
 शुकसमवर्णहयप्रथितं तव पदपांशुपवित्रतलम्।  
 नतजनवत्सल! मां प्रणतं त्रिभुवनपावन! पाहि रवे!॥10॥  
 इति सकलजगत्प्रसूतिभूतं त्रिभुवनभावनधाम हेतुमेकम्।  
 रविमखिलजगत्प्रदीपभूतं देवं प्रणतोऽस्मि विश्वकर्माणम्॥11॥  
  (त्रिदशवर प्रणतोऽस्मि सर्वदात्वाम्)  
 इति श्रीमार्कण्डेयपुराणे सूर्यस्तवनं नाम सप्ताधिकरशततमोऽध्यायः॥107॥



  अष्टाधिकशततमोऽध्यायः  
मार्कण्डेय उवाच--  
 एवं सूर्यस्तवं कुर्वन् निश्वकर्मा दिवस्पतेः।  
 तेजसः षोडशं भागं मण्डलस्थमधारयत्॥1॥  
 शातितैस्तेजसो भागैर्दशभिः पञ्चभिस्तथा।  
 अतीव कान्तिमतच्चारु भानोरासीत्तदा वपुः॥2॥  
 शातितञ्चास्य यत्तेस्तेन चक्रं विनिर्मितम्।  
 विष्णोः शूल़ञ्च शर्वस्य शिविका धनदस्य च॥3॥  
 दण्डः प्रेतपतेः शक्तिर्देवसेनापतेस्तथा।  
 अन्येषाञ्चैव देवानामायुधानि स विश्वकृत्॥4॥  
 चकार तेजसा भानोर्भासुराण्यरिशान्तये।  
 इति शातिततेजाः स शुशुभे नातितेजसा॥5॥  
 वपिर्दधार मार्त्तण्डः सर्वावयवशोभनम्।  
 स ददर्श समाधिस्थः स्वां भार्यां वडवाकृतिम्॥6॥  
 अधृष्यां सर्वभूतानां तपसा नियमेन च।  
 उत्तराश्चं कुरुन् गत्वा भूत्वाऽश्चो भानुरागमत्॥7॥  
 सा च दृष्टा तमायान्तं परपुंसो विशङ्क्या।  
 जगाम सम्मुखे तस्य पृष्ठरक्षणतत्परा॥8॥  
 ततश्च नासिकायोगं तयोस्तत्र समेतयोः।  
 वडवायाश्च तत्तेजो नासिकाभ्यां विवस्वतः॥9॥  
 देवौ तत्र समुत्पन्नावश्विनौ भिषजां वरौ।  
 नासत्यदस्त्रौ तनयावश्ववक्त्राद्विविर्गतौ॥10॥  
 मार्त्तण्डस्य सुतावेतावश्वरूपदरस्य हि।  
 रेतसोऽन्ते च रेवन्तः खङ्गो धन्वी तनुत्रधृकं॥11॥  
 अश्वारूढः समुद्भूतो वाणतूणसमन्वितः।  
 ततः स्वरूपममलं द्रशयामास भानुमान्॥12॥  
 तस्य शान्तं समालोक्य सा रूपं मुदामाददे।  
 स्वरूपधारिणीञ्चेमांस निनाय निजालयम्॥13॥  
 संञ्ज्ञां भार्यां प्रीतिमतीं भास्करो वारितस्करः।  
 ततः पूर्वसुतो योऽस्याः सोऽभूद्वैवस्वतो मनुः॥14॥  
 द्वितीयश्च यमः शापात् धर्मदृष्टिरनुग्रहात्।  
 यमस्तु तेन शापेन भृशं पीडितमानसः॥15॥  
 धर्मभिरोचते यस्मात् धर्मराजस्ततः स्मृतः।  
 कृमयो मांसमादाय पादतस्ते महीतलम्॥16॥  
 पतिष्यन्तीति शापान्तं तस्य चक्रे पिता स्वयम्।  
 धर्मदृष्टिर्यतश्चासौ समो मित्रे तथाऽहिते॥17॥  
 ततो नियोगे त याम्ये चकार तिमिरापहः।  
 तस्मै ददौ पिता विप्रे! भगवान् लोकपालताम्॥18॥  
 पितॄणामधिपत्यञ्च परितुष्टो दिवाकरः।  
 यमुनाञ्च नदीञ्चक्रे कलिन्दान्तरवाहिनीम्॥19॥  
 अश्विनौ देवभिषजौ कृतौ पित्रा महात्मना।  
 गृह्यकाधिपतित्वे च रेवन्तो विनियोजितः॥20॥  
 एवमप्याह च ततो बगवाल्लोकभावितः।  
 त्वमप्यशेष लोकस्य पूज्योवत् स भविष्यसि॥21॥  
 अरण्यादिमहादाववैरिदस्युभयेषु च।  
 त्वां स्मरिष्यन्ति ये मर्त्या मोक्ष्यन्ते ते महापदः॥22॥  
 क्षेमम्बुद्धिं सुखं राज्यमारोग्यं कीर्त्तिमुन्नतिम्।  
 नराणां परितुष्टस्त्वं पूजितः सम्प्रदास्यसि॥23॥  
 छायासञ्ज्ञासुतश्चापि सावर्णः सुमहायशाः।  
 भाव्यः सोऽनागते काले मनुः सावर्णकोऽष्टमः॥24॥  
 मेरुपृष्ठे तपो घोरमद्यापि चरते प्रभुः।  
 भ्राताशनैश्चरस्तस्य ग्रहोऽभूच्छासनाद्रवेः॥25॥  
 यवीयसो तु याकन्याऽऽदित्यस्याभूद् द्विजोत्तम!।  
 अभवत् सा सरिच्छ्रेष्ठा यमुना लोकपावनी॥26॥  
 यस्तु ज्येष्ठो महाभागः सर्गो यस्येह साम्प्रतम्।  
 विस्तरं तस्य वक्ष्यामि मनोर्वैवस्वतस्य ह॥27॥  
 इदं यो जन्म देवानां श्रृणुयाद्वा पठेत वा।  
 विवस्वतस्तनूजानां रवेर्माहात्म्यमेव च॥28॥  
 आपदं प्राप्य मुच्येत प्राप्नुयाच्च महायशः।  
 अहोरात्रकृतं पापमेतच्छमयते श्रुतम्॥  
 माहात्म्यमादिदेवस् मार्तण्डस्य महात्मनः॥29॥  
इति श्रीमार्कण्डेयपुराणे रवेर्माहात्म्यवर्णनं नामाऽष्टाधिकशततमोऽध्यायः॥108॥



   नवाधिकशततमोऽध्यायः  
क्रौष्टुकिरुवाच--  
 भगवन्! कथितःऋ सम्यक् भानोः सन्ततिसंभवः।  
 माहात्म्यमादिदेवस्य स्वरूपञ्चतिविस्तरात्॥1॥  
 भूयोऽपि भास्वतः सम्यङ्माहात्म्यं मुनिसत्तम्!।  
 श्रोतुमिच्छाम्यहं तन्मे प्रसन्नो वक्तुमर्हसि॥2॥  
मार्कण्डेय उवाच--  
 श्रूयतामादिदेवस्य माहात्म्यं कथयामि ते।  
 विवस्वतो यच्चकार पूर्वमाराधितो जनैः॥3॥  
 दमस्य पुत्रो विख्यातो राजाऽभूद्राज्यवर्द्धनः।  
 स सम्यक् पालनञ्चक्रे पृथिव्याः पृथिवीपतिः॥4॥  
 धर्मतः पाल्यमानन्तु तेन राष्ट्रं महात्मना।  
 ववृधेऽनुदिनं विप्रे जनेन च धनेन च॥5॥  
 हृष्टपुष्टमतीवासीत्तस्मिन् राजन्यशेषतः।  
 राजकं सकलञ्चोर्व्यां पौरजानपदो जनः॥6॥  
 नोपसर्गो न च व्याधिर्न च व्यालोद्भवं भयम्।  
 न चावृष्टिभयं तत्र दमपुत्रे महीपतौ॥7॥  
 स इयाज महायज्ञैर्ददौ दानानि चार्थिनाम्।  
 सुधर्मस्याविरोधेन बुभुजे विषयानपि॥8॥  
 तस्यैवं कुर्वतो राज्यम् सम्यक् पालयतः प्रजाः।  
 सप्तवर्षसहस्त्राणि जग्मुरेकमहो यथा॥9॥  
 विदूरथस्य तनया दाक्षिणात्यसिय भूभृतः।  
 तस्य पत्नी बभूवाथ मानिनी नाम मानिनी॥10॥  
 कदाचित्तस्य सा सुभ्रुः शिरसोऽभ्यञ्जानादृते।  
 पश्यतो राजलोकस्य मुमोचाऽश्रूणि मानिनी॥11॥  
 तदश्रुबिन्दवो गात्रे यदा तस्य महीपतेः।  
 तदा वीक्ष्याश्रुवदनां तामपृच्छत मानिनीम्॥12॥  
 निःशब्दमश्रुमोक्षेण रुदन्तीं तां विलोक्य वै।  
 किमेतदिति पप्रच्छ मानिनीं राज्यवर्धनः॥13॥  
 पृष्टा सा तु ततस्तेन भर्त्रा प्राह मनस्विनी।  
 न किञ्चिदिति तां भूपः पप्रच्छ स महीपतिः॥14॥  
 बहुशः पृच्छतस्तस्य भूभृतः सा सुमध्यमा।  
 दर्शयामास पलितं केशभारान्तरोद्भवम्॥15॥  
 एतत्पश्येति भूपाल! किमिदं मन्युकारणम्।  
 ममातिमन्दभाग्याया जहासाऽथ नृपस्ततः॥16॥  
 स विहस्याह तां पत्नीं श्रृण्वतां सर्वभूभृताम्।  
 पौराणाञ्च महीपाला ये तत्रासन् समागताः॥7॥  
 शोकेनालं विशालाक्षि रोदितव्यं न ते शुभे!।  
 जन्मर्द्धिपरिणामाद्या विकाराः सर्वजन्तुषु॥18॥  
 अधीताः सकला वेदा इष्टा यज्ञाः सहस्त्रशः।  
 दत्तं द्विजानां पुत्राश्च समुत्पन्ना वरानने॥19॥  
 भुक्ता भोगास्त्वया सार्द्धं ये मर्त्यैरतिदुर्लभाः।  
 सम्यक् च पालिता पृथ्वी साधुयुद्धेष्वनुष्ठुतम्॥20॥  
 मित्रैः सहेष्टैर्हसितं विहृतं च वनान्तरे।  
 किमन्यन्न कृतं भद्रे! पलितेभ्यो बिभेषि यत्॥21॥  
 भवन्तु केशाः पलिता वलयः सन्तु मे शुभे!।  
 शैथिल्यमेतु मे कायः कृतकृत्योऽस्मि मानिनि!॥22॥  
 मूर्ध्वि यद्दर्शितं भद्रे भवत्या पलितं मम।  
 चिकित्सामेष तस्याहं करोमि वनसंश्रयात्॥23॥  
 बाल्ये बालक्रिया पूर्वं तद्वत् कौमारके च या।  
 यौवने चापि या योग्या वार्द्धके वनसंश्रया॥24॥  
 एवं मत् पूर्वकैर्भद्रे कृतन्तत्पुर्वकैश्च यत्।  
 अतो न तेऽश्रुपाकस्य किञ्चित् पश्यामि कारणम्॥25॥  
 अलन्ते मन्युना भद्रे नन्वभ्युदयकारि मे।  
 दर्शनं पलितस्यास्य मारोदीर्निष्प्रयोजनम्।26॥  
मार्कण्डेय उवाच--  
 ततः प्रणम्य तं भूपाः पौराश्चैव समीपगाः।  
 साम्न प्रोचुर्महीपालाः महर्षे राज्यवर्द्धनम्॥27॥  
 न रोदितव्यमनया तव पत्न्या नराधिप!।  
 रोदितव्यमिहास्माभिरथवा सर्वजन्तुभिः॥28॥  
 त्वं ब्रवीषि यथा नाथ! वनवासाश्रितं वचः।  
 पतन्ति तेन नः प्राणा लालितानां त्वया नृप॥29॥  
 सर्वे यास्यामहे भूप! यदि याति भवान् वनम्।  
 ततोऽशेषक्रियाहानिः सर्वपृथ्वीनिवासिनाम्॥30॥  
 भविष्यति न सन्देहस्त्वयि नाथ वनाश्रये।  
 सा च धर्मोपघाताय यदि तत् प्रविमुच्यताम्॥31॥  
 सप्तवर्षसहस्त्राणि त्वयेयं पालिता मही।  
 तत्समुत्थं महामुण्यमालोकय नराधिप॥32॥  
 वने वसन्महाराज! तां करिष्यसि यत्तपः।  
 तन्महीपालनस्यास्य कलां नार्हन्ति षोडशीम्॥33॥  
राजोवाच--  
 सप्तवर्षसहस्त्राणि मयेयं पालिता मही।  
 इदानीं वनवासस्य मम कालोऽयमागतः॥34॥  
 ममापत्यानि जातानि दृष्टा मेऽपत्यसन्ततीः।  
 स्वल्पैरेव महाहोभिरन्तको न सहिष्यति॥35॥  
 यदेतत्पलितं मूर्ध्नि तद्विजानीत नागराः।  
 दूतभूतमनार्यस्य मृत्योरत्युग्रकर्मणः॥36॥  
 सोऽहं राज्ये सुतं कृत्वा भोगांस्त्यक्त्वा वनाश्रयः।  
 तपस्तप्स्ये समायान्ति न यावद्यमसैनिकाः॥37॥  
मार्कण्डेय उवाच--  
 ततो यियासुः स वनं दैवज्ञानवनीपतिः।  
 पुत्रराज्याभिषेकाय दिनलग्नान्यपृच्छत॥38॥  
 श्रुत्वा च ते तु नृपतेर्वचो व्याकुलचेतसः।  
 दिनं लग्नञ्च होराश्च न विदुः शास्त्रदृष्टयः॥39॥  
 ऊचुश्च तं महीपालं दैवज्ञा वाष्पगद्गदम्।  
 ज्ञानानि नः प्रणष्टानि श्रुत्वैतत्ते वचो नृप!॥40॥  
 ततोऽन्यनगरेभ्यश्च भृत्यराष्ट्रेभ्य एव च।  
 ततस्तस्नाच्च नगरात् प्राचुर्येणाभ्युपागमन्॥41॥  
 समुत्पत्य महीपालं तं यियासुं मुने वनम्।  
 प्रकम्पिशिरसो भूत्वा प्रोचुर्ब्राह्मणसत्तमाः॥42॥  
 प्रसीद पाहि नो राजन्! पालिताः स्म यथा पुरा।  
 सीदिष्यत्यखिलो लोकस्त्वयि भूप! वनाश्रये॥43॥  
 स कुरुष्व तथा राजन्! यथा नो सीदते जगत्।  
 यावज्जीवामहे वीर! स्वल्पकालमिमे वयम्।  
 नेच्छामश्च भवच्छून्यं द्रष्टुं सिंहासनं विभो!॥44॥  
मार्कण्डेय उवाच--  
 इत्येवं तैस्तथान्यैश्च द्विजैः पौरपुरःसरैः।  
 भूपैर्भुत्यैरमात्यैश्च प्रोक्तः प्रोक्तः पुनः पुनः॥45॥  
 वनवासविनिर्बन्धं नोपसंहरते यदा।  
 क्षमिष्यत्यन्तको नेति ददाति च तथोत्तरम्॥46॥  
 ततोऽमात्याश्च भृत्याश्च पौरवृद्धास्तथा द्विजाः।  
 समेत्य मन्त्रयामासुः किमत्र क्रियतामिति॥47॥  
 तेषां मन्त्रयतां विप्र! निश्चयोऽयमजायत।  
 अनुरागवतां तत्र महीपालेऽतिधार्मिके॥48॥  
 सम्यग्ध्यानपरा भूत्वा प्रार्थयामः समाहिताः।  
 तपसाराध्य बास्वन्तमायुरस्यच महीपतेः॥49॥  
 तत्रैकनिश्चयाः कार्ये केचिद्देहे चः भास्करम्।  
 सम्यगर्घोपचाराद्यैरुपहारैरपूजयन्॥50॥  
 अपरे मौनिनो भूत्वा ऋग्जापेन तथाऽपरे।  
 यजुषामथ साम्नाञ्च तोषयाञ्चिक्रिरे रविम्॥51॥  
 अपरे च निराहारा नदीपुलिनशायिनः।  
 तपसा चक्रुरायस्ता भास्कराराधनं द्विजाः॥52॥  
 अग्निहोत्रपराश्चान्ये रविसूक्तान्यहर्निशम्।  
 जेपुस्तत्रापरे तस्थुर्भास्करे न्यस्तदृष्टयः॥53॥  
 इत्येवमतिनिर्बन्धं भास्कलराराधनं प्रति।  
 बहुप्रकारं चक्रुस्ते तं तं विधिमुपाश्रिताः॥54॥  
 तथा तु यततां तेषां भास्कराराधनं प्रति।  
 सुदामा नाम गन्धर्व उपगम्येदमब्रवीत्॥55॥  
 यद्याराधनमिष्टं वो बास्करस्य द्विजातयः।  
 तदेतत् क्रियतां येन भानुः प्रीतिमुपैष्यति॥56॥  
 तस्माद् गुरुविशालाख्यं वनं सिद्धिनिषेवितम्।  
 कामरूपे महाशैले गम्यतां तत्र वै लघु॥57॥  
 तस्मिन्नाराधनं भानोः क्रियतां सुसमाहितैः।  
 सिद्धक्षेत्रं हितं तत्र सर्वकामानवाप्स्यथ॥58॥  
मार्कण्डेय उवाच--  
 इति ते तद्वचः श्रुत्वा गत्वा तत्काननं द्विजाः।  
 ददृशुर्भास्वतस्तत्र पुण्यमायतनं शुभम्॥59॥  
 तत्र ते नियताहारा वर्णा विप्रादयो द्विज!।  
 धूपपुष्पोपहाराढ्यां पुजाञ्चक्रुरतन्द्रिताः॥60॥  
 पुष्पानुलेपनाद्यैश्च धूपगन्धादिकैस्तथा।  
 जपहोमान्नदीपाद्यैः पूजनन्ते समाहिताः।  
 कुर्वन्तस्तुष्टुवुर्ब्रह्मन्! विवस्वन्तं द्विजातयः॥61॥  
ब्राह्मणा ऊचुः--  
 देवदानवयक्षाणां ग्रहाणां ज्योतिषामपि।  
 तेजसाभ्यधिकं देवं व्रजाम शरणं रविम्॥62॥  
 दिवि स्थितञ्च देवेशं द्योतयन्तं समन्ततः।  
 वसुधामन्तरीक्षञ्च व्याप्नुवन्तं मरीचिभिः॥63॥  
 आदत्यं भास्करं भानुं सवितारं दिवाकरम्।  
 पूषाणमार्यमाणं च स्वर्भानुं दीप्तदीधितिम्॥64॥  
 चतुर्युगान्तकालाग्निं दुष्प्रेक्ष्यं प्रलयान्तगम्।  
 योगीश्वरमनन्तं च रक्तं पीतं सितासितम्॥65॥  
 ऋषीणामग्रिहोत्रेषु यज्ञदेवेष्ववस्थितम्।  
 अक्षरं परमं गृह्यं मोक्षद्वारमनुत्तमम्॥66॥  
 छन्दोभिरश्वरूपैश्च सकृद्यक्तैर्विहङ्गमम्।  
 उयास्तमने युक्तं सदा मेरोः प्रदक्षिणे॥67॥  
 अनृतञ्च ऋतञ्चैव पुण्यतीर्थं पृथग्विधम्।  
 विश्वस्थितिमचिन्त्यञ्च प्रपन्नाः स्म प्रभाकरम्॥68॥  
 यो ब्रह्मा यो महादेवो यो विष्णुर्यः प्रजापतिः।  
 वायुराकाशमापश्च पृथिवीगिरिसागराः॥69॥  
 ग्रहनक्षत्रचन्द्राद्या वानस्पत्यं द्रुमौषधम्।  
 व्यक्ताव्यक्तेषु भूतेषु धर्माधर्मप्रवर्त्तकः॥70॥  
 ब्राह्मी माहेश्वरी चैव वैष्णवी चैव ते तनुः।  
 त्रिधा तस्य स्वरूपन्तु भानोर्भास्वान् प्रसीदतु॥71॥  
 यस्य सर्वमजस्येदणङ्गभूतं जगत् प्रभोः।  
 स नः प्रसीदतां भास्वान् जगतां यश्च जीवनम्॥72॥  
 यस्यैकभास्वरं रूपं प्रभामण्डलदुर्दृशम्।  
 द्वितीयमैन्दव सौम्यं स नो भास्वान् प्रसीदतु॥73॥  
 ताभ्याञ्च यस्य रूपाभ्यामिदं विश्वं विनिर्मितम्।  
 अग्नीषोममयं भास्वान् स नो देवः प्रसीदतु॥74॥  
मार्कण्डेय उवाच--  
 इत्थं स्तुत्या तदा भक्त्या सम्यक् पूजयतां तथा।  
 तुतोष भगवान् भास्वांस्त्रिभिर्मासैर्द्विजोत्तम!॥75॥  
 ततः स मण्डलादुद्यन्निजविश्वसमप्रभः।  
 अवतीर्य ददौ तेभ्यो दुर्दृशो दर्शनं रविः॥76॥  
 ततस्ते स्पष्टरूपं तं सवितारमजं जनाः।  
 पुलकोत्कम्पिनो विप्र भक्तिनम्नाः प्रणेमिरे॥77॥  
 नमो नमस्तेऽस्तु सहस्त्ररश्मे! सर्वस्य हेतुस्त्वमशेषकेतुः।  
 पातात्त्वमीड्योऽखिलयज्ञधाम! ध्येयस्तथा योगविदां प्रसीद॥78॥

 इति श्रीमार्कण्डेयपुराणे सावर्णिके मन्वन्तरे भानुस्तववर्णनं  
  नाम नवाधिकशततमोऽध्यायः॥109॥ 



   दशाधिकशततमोऽध्यायः  
मार्कण्डेय उवाच--  
 ततः प्रसन्नो ओभगवान् भानुराहाखिलं जनम्।  
 व्रियतां यदिभिप्रेतं मत्तः प्राप्तुं द्विजादय॥1॥  
मार्कण्डेय उवाच--  
 ततस्ते प्रणिपत्योचुर्विप्र! विप्रादयो जनाः।  
 ससाध्वसमशीतांशुमवलोक्य पुरः स्थितम्॥2॥  
प्रजा ऊचुः--  
 ततस्तं प्रणिपत्योचुर्वरदं जगदीश्वरम्।  
 भगवन्! यदि नो भक्त्या प्रसन्नस्तिमिरापह!॥3॥  
 दशवर्षसहस्त्राणि ततो नो जीवतां नृपः।  
 निरामयो जितारातिः सुकोषः स्थिरयौवनः।  
 दशवर्षसहस्त्राणि जीवतां राज्यवर्द्धनः॥4॥  
मार्कण्डेय उवाच--  
 तथेत्युक्त्वा जनान् भास्वान् दुदृशोऽभून्महामुने!।  
 तेऽपि लब्धवरा हृष्टाः समाजग्मुर्जनेश्वरम्॥5॥  
 यथा वृत्तञ्च ते तस्म नरेन्द्राय न्यवेदयन्।  
 वरं लब्ध्वा सहस्त्रांशोः सकाशादखिलं द्विज!॥6॥  
 तच्छ्रुत्वा जहृषे तस्य पत्नी मानिनीद्विज!।  
 स च राजा चिरं दध्यौ नाह किञ्चिच्चं तं जनम्॥7॥  
 ततः सा मानिनी भूपं हर्षीपूरितमानसा।  
 दिष्ट्याऽऽयुषा महोपाल!वर्द्धस्वेत्याह तं पतिम्॥8॥  
 तथा तया मुदा भर्त्ता मानिन्याथ सभाजितः।  
 नाह किञ्चिन्महीपालश्चिन्ताजडमना द्विज!॥9॥  
 सा पुनः प्राह भर्त्तारं चिन्तयानमधोमुखम्।  
 कस्मान्न हर्षमभ्येषि परमाभ्युदये नृप!॥10॥  
 दशवर्षसहस्त्राणि नीरुजः स्थिरयौवनः।  
 भावी त्वमद्य प्रभृति किं तथापि न हृष्यसे॥11॥  
 किन्तु तत्कारणं ब्रूहि यच्चिन्ताकष्टमानसः।  
 परमाभ्युदयेऽपि त्वं सम्प्राप्ते पृथिवीपते!॥12॥  
राजोवाच--  
 कथमभ्युदयो भद्रे! किं सभाजयसे च माम्।  
 प्राप्तौ दुःखसहस्त्राणां किं सभाजनयिष्यते॥13॥  
 दशवर्षसहस्त्राणि जीविष्याम्यहमेककः।  
 न त्वं तव विपत्तौ मे किन्न दुःखं भविष्यति॥14॥  
 पुत्रान् पौत्रान् प्रपौत्रांश्च तथान्यानिष्टबान्धवान्।  
 पश्यतो मे मृतान् दुःखं किमल्पं हि भविष्यति॥15॥  
 भृत्येषु चातिभक्तेषु मित्रवर्गे तथा मृते।  
 भद्रे!दुःखमपारं मे भविष्यति तु सन्ततम्॥16॥  
 यैर्मदर्थछ तपस्पप्तं कृशैर्धमनिसन्ततैः।  
 ते मरिष्यन्त्यहं भोगी जीविष्यामीति धिक्करम्॥17॥  
 सेयमापद्वरारोहे! प्राप्ता नाभ्युदयो मम।  
 कथं वा मन्यसे न त्वं यत्सभाजयसेऽद्य माम्॥18॥  
मानिन्युवाच--  
 महाराज! यथात्थ त्वं तथैवं नात्र संशयः।  
 मया पौरैश्च दोषोऽयं प्रीत्या नालोकितस्तव॥19॥  
 एवं गतेऽत्र किं कार्य्यं नरनाथ! विचिन्त्यताम्।  
 नान्यथा भावि यत्प्राह प्रसन्नो भगवान् रविः॥20॥  
राजोवाच--  
 उपकारः कृतः पौरैः प्रीत्या भृत्यैश्च यो मम।  
 कथं भोक्ष्याम्यहं भोगान् गत्वा तेषामनिष्कृतिम्॥21॥  
 सोऽहमद्य प्रभृत्याद्रिं गत्वा नियतमानसः।  
 तपस्तप्स्ये निराहारो भानोराराधनोद्यतः॥22॥  
 दशवर्षसहस्त्राणि यथाहं स्थिरयोवनः।  
 तस्य प्रसादाद्देवस्य जीविष्यामि निरामयः॥23॥  
 तथा यदि प्रजाः सर्वाः भृत्यास्त्वञ्च सुताश्च मे।  
 पुत्राः पौत्राः प्रपौत्राश्च सुहृदश्च वरानने!॥24॥  
 जीवन्त्येतं प्रसादं न करोति भगवान् रविः।  
 ततोऽहं भविता राज्ये भक्ष्ये भोगांस्तथा मुदा॥25॥  
 न चेदेवं करोत्यर्कस्तदद्रौ तत्र मानिनि!।  
 तपस्तप्स्ये निराहारो यावज्जीवितसङ्क्षयः॥26॥  
मार्कण्डेय उवाच--  
 इत्युक्ता सा तदा तेन तथेत्याह नराधिपम्।  
 जगाम तेन च समं साऽपि तं धरणीधरम्॥27॥  
 स तदायतनं गत्वा भार्यया सह पार्थिवः।  
 भानोराराधनञ्चक्रे शुश्रूषानिरतो द्विज!॥28॥  
 निराहारकृशः सा च यथासौ पृथिवीपतिः।  
 तेपे तपस्तथैवोग्रं शीतवातातपक्षमा॥29॥  
 तस्य पूजयतो भानुं तप्यतश्च तपो महत्।  
 साग्रे सम्वत्सरे याते ततः प्रीतो दिवाकरः॥30॥  
 समस्तभृत्यपौरादिपुत्राणाञ्च कृते द्विज!।  
 ददौ यथाभिलषितं वरं द्विजवरोत्तम !॥31॥  
 लब्ध्वा वरं स नृपतिः समभ्येत्यात्मनः पुरम्।  
 चकार मुदितो राज्यं प्रजा धर्मेण पालयन्॥32॥  
 ईजे यज्ञान् स च बहून् ददौ दानान्यहर्निशम्।  
 मानिन्या सहितो भोगान् बुभुजे च स धर्मवित्॥33॥  
 दशवर्षसहस्त्राणि पुत्रपौत्रादिभिः सह।  
 भृत्यैः पौत्रैः समुदितः सोऽभवत् स्थिरयौवनः॥34॥  
 तस्येति चरितं दृष्ट्वा प्रमतिर्नाम भार्गवः।  
 विस्मयाकृष्टहृदयो गाथमेतामगायत॥35॥  
 भानुभक्तेरहो! शक्तिर्यद्राजा राज्यवर्द्धनः।  
 आयुषो वर्द्धने जातः स्वजनस्य तथात्मनः॥36॥  
 इति ते कथितं विप्र! यत्पृष्टोऽहं त्वया विभो!।  
 आदिदेवस्य माहात्म्यामादित्यस्य विवस्वतः॥37॥  
 विप्रैस्तदखिलं श्रुत्वा भानोर्माहत्म्यमुत्तमम्।  
 पठंश्च मुच्यते पापैः सप्तरात्रकृतं नरः॥38॥  
 अरोगी धनवानाढ्यः कुले महति धीमताम्।  
 जायते च महाप्राज्ञो यश्चतद्धारयेद् बुधः॥39॥  
 मन्दाश्च येऽत्राभिहिता भास्वतो मुनिसत्तम!।  
 जापः प्रत्येकमेतेषां त्रिसन्ध्यं पातकापहः॥40॥  
 समस्तमेतन्माहात्म्यं तत्र चायतने रवेः।  
 पठ्यते तत्र भगवान् सान्निध्यं न विमुञ्चति॥41॥  
 तस्मादेतत् त्वया ब्रह्मान्! भानोर्माहात्म्यमुत्तमम्।  
 धार्य्यं मनसि जाप्यञ्च महत्पुण्यमभीप्सता॥42॥  
 सुवर्णश्रृङ्गीमतिशोभिनाङ्गीं पयस्विनीं गां प्रददाति यो हि।  
 श्रृमोति चैतत् त्र्यहमात्मवान्नरः समं तयोः पुण्यफलं द्विजाग्र्य!॥43॥  
इति श्रीमार्कण्डेयपुराणे भानोर्माहात्म्यवर्णनं नाम दशाधिकशततमोऽध्यायः॥110॥





  एकादशाधिकशततमोऽध्यायः  
मार्कण्डेय उवाच--  
 एवम्प्रभावो भगवाननादिनिधनो रविः।  
 यस्य त्वं कौष्टुके! भक्त्या माहात्म्यं मयि पृच्छसि॥1॥  
 परमात्मा स योगिनां युञ्जतां चेतसां लयम्।  
 क्षेत्रज्ञः साङ्ख्ययोगानां यज्ञेशो यज्विनामपि॥2॥  
 सूर्याधिकारं सवहतो विष्णोरूशस्य वेधसः।  
 मनुस्तस्याऽभवत् पुत्रश्छिन्नसर्वार्थसंशयः॥3॥  
 मन्वन्तराधिपो विप्र! यस्य सप्तममन्तरम्॥  
 इक्ष्वाकुर्नाबगो रिष्टो महाबलपराक्रमाः॥4॥  
 नरिष्यन्तोऽथ नाभागः पृषध्रो धृष्ट एव च।  
 एते पुत्रा मनोस्तस्य पृथग्राज्यस्य पालकाः॥5॥  
 विख्यातकूर्त्तयः सर्वे सर्वे शास्त्रस्त्रपारगाः।  
 विशिष्टतरमन्विच्छन् मनुः पुत्रं तथा पुनः॥6॥  
 मित्रावरुणयोरिष्टिं चकार कृतिनां वरः।  
 यत्र चापहृते होतुरपचारान्महामुने!॥7॥  
 इला नाम समुत्पन्ना मनोः कन्या समुध्यमा।  
 तां दृष्ट्वा कन्यकां तत्र समुत्पन्नां ततो मनुः॥8॥  
 तुष्टाव मित्रावरुणौ वाक्यञ्चेदमुवाच ह।  
 भवत्प्रसादात्तनयो विशिष्टो मे भवेदिति॥9॥  
 कृते मखे समुत्पन्ना तनया मम धीमतः।  
 यदि प्रसन्नौ वरदौ तदियं तनया मम॥10॥  
 प्रसादाद्भवतोः पुत्रो भवत्वतिगुणान्वितः।  
 तथेति चाभ्यामुक्ते तु देवाभ्यां सैव कन्यका॥11॥  
 इला समभवत् सद्यः सुद्युत्र इति विश्रुतः।  
 पुनश्चेश्वरकोपेन मृगव्यामटता वने॥12॥  
 स्त्रीत्वमासादितं तेन मनुपुत्रेण धीमता।  
 पुरुरवसनामानं चक्रवर्तिनमूर्जितम्॥13॥  
 जनयामास तनयं यत्र सोमसुतो बुधः।  
 जाते सुते पुनः कृत्वा सोऽश्वमेधं महाक्रतुम्॥14॥  
 पुरुषत्वमनुप्राप्तः सुद्युम्नः पार्थिवोऽभवत्।  
 सुद्युम्नस्य त्रयः पुत्रा उत्कलो विनयो गयः॥15॥  
 पुरुषत्वे महावीर्या यज्विनः पृथुलौजसः।  
 पुरुषत्वे तु ये जातास्तस्य राज्ञस्त्रयः सुताः॥16॥  
 बुभुजुस्ते महीमेतां धर्मे नियतचेतसः।  
 स्त्रीभूतस्य तु यो जातस्तस्य राज्ञः पुरुरवाः॥17॥  
 न स लेभे महीभागं यतो बुधसुतो हि सः।  
 ततो विशिष्ठवचनात् प्रतिष्ठान पुरोत्तमम्।  
 तस्मै दत्तं स राजाभूत्तत्रातीवमनोहरे॥18॥  
इति श्रीमार्कण्डेयपुराणे वंशानुक्रमे नामैकादशाधिकशततमोऽध्यायः॥111॥





  द्वादशाधिकशततमोऽध्यायः  
मार्कण्डेय उवाच--  
 पृषध्राख्यो मनोः पुत्रो मृगव्यामगमद्वनम्।  
 तत्र चङ्क्रममाणोऽसौ विपिने निर्जने वने॥1॥  
 नाससाद मृगं कञ्चिद्भानुदोधितितापितः।  
 क्षुत्तृट्तापपरीताङ्ग इतश्चेतश्च चङ्क्रमन्॥2॥  
 स ददर्श तदा तत्र होमधेनुं मनोहराम्।  
 स्वाध्यायिनो वनान्तस्य ब्राह्मणस्याग्निहोत्रिणः॥3॥  
 स मन्यमानो गवयमिषुणा तामताडयते।  
 पपात साऽपि तद्बाणविभिन्नहृदया भुवि॥4॥  
 ततोऽग्निहोत्रिणः पुत्रो ब्रह्मचारी तपोरतिः।  
 शप्तवान् स पितुर्दृष्ट्वा होमधेनुं निपातिताम्॥5॥  
 गोपालः प्रेषितः पुत्रो वाभ्रव्यो नाम नामतः।  
 कोपामर्षपराधीनचित्तवृत्तिस्ततो मुने॥6॥  
 चुकोप विगलत्स्वेदजललोलाविलक्षेणः।  
 तं क्रद्धं प्रेक्ष्य स नृपः पृषध्रो मुनिदारकम्॥7॥  
 प्रसीदेति जगौ कस्मात् शूद्रवत् कुरुषे रुषम्।  
 न क्षत्रियं न वा वैश्यमेवं क्रोधमुपैति वै।  
 यता त्वं शूद्रवज्जातो विशिष्टे ब्राह्मणः कुले॥8॥  
मार्कण्डेय उवाच--  
 इति निर्भत्सितस्तेन स राज्ञा मौलिनः सुतः।  
 शशाप तं दुरात्मानं शूद्र एव भविष्यति॥9॥  
 प्रयास्यति क्षयं ब्रह्म यत् तेऽदीतं गुरोर्मुखात्।  
 होमधेनुर्मम गुरोर्यदियं हिंसिता त्वया॥10॥  
 एवं शप्तो नृपः क्रुद्धस्तच्छापपरिपीडितः।  
 प्रतिशापपरो विप्र तोयं जग्राह पाणिना॥11॥  
 सोऽपि राज्ञो विनासाय कोपञ्चक्रे द्विजोत्तमः।  
 तमभ्येत्य त्वपायुक्तो वारयामास वै पिता॥12॥  
 वत्सालमलमत्यर्थं कोपेनायातिवैरिणा।  
 ऐहिकामुष्मिकहितः शम एव द्विजन्मनाम्॥13॥  
 कोपस्तपो नाशयति क्रुद्धो भ्रस्यत्यथायुषः।  
 क्रुद्धस्य गलते ज्ञानं क्रुद्धश्चार्थाच्च हीयते॥14॥  
 न धर्मः क्रोधशीलस्य नार्थञ्चाप्नोति रोषणः।  
 नालं सुखाय कामाप्तिः कोपेनाविष्टचेतसाम्॥15॥  
 यदि राज्ञा हता धेनुरियं विज्ञानिना सता।  
 युक्तमत्र दयां कर्तुमात्मनो हितबोधिना॥16॥  
 अथ वाऽजानता धेनुरियं विज्ञानानि सता।  
 तत्कथं शोपयाग्योऽयं दुष्टं नास्य मनो यतः॥17॥  
 आत्मनो हितमन्विच्छन् बाधते योऽपरं नरः।  
 कर्तव्या मूढविज्ञाने दया तत्र दयालुभिः॥18॥  
 अज्ञानतः कृते दण्डं पातयन्ति बुधा यदि।  
 बुधेब्यस्तमहं मन्ये वरमज्ञानिनो नराः॥19॥  
 नाद्य शापस्त्वया देयः पार्थिवस्यास्य पुत्रक!।  
 स्वकर्मणैव पतिता गौरेषा दुःखमृत्युना॥20॥  
मार्कण्डेय उवाच--  
 पृषध्रोऽपि मुनेः पुत्रं प्रणम्यानम्रकन्धरः।  
 प्रसीदते जगादोच्चैरज्ञानाद् घातितेति च॥21॥  
 मया गवयबुद्ध्या गौरवध्या घातिता मुने।  
 अज्ञानाद्धोमधेनुस्ते प्रसीद त्वञ्च नो मुने!॥22॥  
ऋषिपुत्र उवाच--  
 आजन्मनो महीपाल न मया व्याहृतं मृषा।  
 क्रोधश्चाद्य महाभाग नान्यथा मे कदाचन॥23॥  
 तन्नाहमेनं शक्नोमि शापं कर्तुं नृपान्यथा।  
 यस्ते समुद्यतः शापो द्वितीयः स निवर्तितः॥24॥  
 इत्युक्तवन्तं तं बालमादाय स पिता ततः।  
 जगाम स्वाश्रम सोऽपि पृषध्रः शूद्रतामगात्॥25॥  
इति मार्कण्डेयपुराणे पृषध्रोपाख्याने द्वादशाधिकशततमोऽध्यायः॥112॥  
 



  त्रयोदशाधिकशततमोऽध्यायः  
मार्कण्डेय उवाच--  
 कारुषाः क्षत्रियाः शूराः करुषस्याभवन् सुताः।  
 ते तु सप्तशता वीरस्तेभ्यस्चान्ये सहस्त्रशः॥1॥  
 दिष्टपुत्रस्तु नाभागः स्थितः प्रथमयौवने।  
 ददर्श वैश्यतनयामतीव सुमनोहराम्॥2॥  
 तस्यां स दृष्टमात्रायां मदनाक्षिप्तमानसः।  
 बभूव भूपतनयो निःश्वासाक्षेपतत्परः॥3॥  
 तस्याः स गत्वा जनकं वव्रे तां वैश्यकन्यकाम्।  
 ततोऽनङ्गपराधीनमनोवृत्तिं नृपात्मजम्॥4॥  
 तञ्चाह स पिता तसियी राजपुत्रं कृताञ्जलिः।  
 बिभ्यत्तस्य पितुर्विप्र! प्रश्रयावनतं वचः॥5॥  
 भवन्तो भूभुजो भृत्या वयं वः करदायकाः।  
 कथं सम्बन्धमसमैरस्माभिरभिवाञ्छसि॥6॥  
राजपुत्र उवाच--  
 साम्यं मानुषदेहस्य काममोहादिभिः कृतम्।  
 तथापि काले तैरवे योज्यते मानुषं वपुः॥7॥  
 तथैव चोपकाराय जायन्ते तस्य तान्यपि।  
 अन्यानि चान्ये जीवन्ति भिन्नजातिमतां सताम्॥8॥  
 ततान्यानप्ययोग्यानि योग्यतां यान्ति कालतः।  
 योग्यान्ययोग्यतां यान्ति कालवश्या हि योग्या॥9॥  
 आप्यय्यते यच्छरीरमाहारादिभिरीप्सितैः।  
 कालं ज्ञात्वा तथा भुक्तं तदेव परिशिष्यते॥10॥  
 इत्थं ममैषाभिमता तनया दीयतां त्वया।  
 अन्यथा मच्छरीरस्य विपत्तिरूपलक्ष्यते॥11॥  
वैश्य उवाच--  
 परतन्त्रा वयं त्वञ्च परतन्त्रो महीभुजः।  
 पित्रा तेनाभ्यनुज्ञातस्त्वं गृहाण ददाम्यहम्॥12॥  
राजपुत्र उवाच--  
 प्रष्टव्याः सर्वकार्येषु गुरवो गुरुवर्तिभिः।  
 न त्वीदृशेष्वकार्येषु गुरुणां वाक्यगोचरः॥13॥  
 क्व मन्मथकथालापो गुरुणां श्रवणं कथम्।  
 विरुद्धमेतदन्यत्र प्रष्टव्या गुरवो नृभिः॥14॥  
वैश्य उवाच--  
 एवमेतत्स्मरालापस्तवायं पृच्छतो गुरुम्।  
 अहं पृच्छामि नालापो मम कामकथाश्रयः॥15॥  
मार्कण्डेय उवाच--  
 इत्युक्तः सोऽभवन्मौनी राजपुत्रः स चापि तत्।  
 तत्पित्रे सर्वमाचष्ट राजपुत्रस्य यन्मतम्॥16॥  
 ततस्तस्य पिता विप्रानृचीकादीन् द्विजोत्तमान्।  
 प्रवेश्य राजपुत्रञ्च यथाख्यातं न्यवेदयत्॥17॥  
 निवेद्य च ततः प्राह मुनीनेवं व्यवस्थितम्।  
 यत्कर्तव्यं तदादेष्टुमर्हन्ति द्विजसत्तमाः॥18॥  
ऋषय ऊचुः--  
 राजपुत्रानुरागस्ते यद्यस्यां वैश्यसन्ततौ।  
 तदस्तु धर्म एवैष किन्तु न्यायक्रमेण सः॥19॥  
 मूर्द्धाभिषिक्ततनयापाणिग्राहोऽभवत्पुरा।  
 बवत्वनन्तरञ्चेयं तव भार्या भविष्यति॥20॥  
 एवं न दोषो भवति तथेमामुपभुञ्जतः।  
 अन्यथाऽभ्येति ते जातिरुत्कृष्टाबालिकां हरन्॥21॥  
मार्कण्डेय उवाच--  
 इत्युक्तस्तदपास्यैव वचस्तेषां महात्मनाम्।  
 विनिष्क्रम्य गृहीत्वा तामुद्यतासिरथाब्रवीत्॥22॥  
 राक्षसेन विवाहेन मया वेश्यसुता हृता।  
 यस्य सामर्थ्यमत्रास्ति स एतां मोचयत्विति॥23॥  
 ततः स वैश्यस्तां दृष्ट्वा गृहीतां तनयां द्रुतम्।  
 त्राहीति पितरन्तस्य प्रययौ शरणं द्विज!॥24॥  
 ततस्तस्य पिता क्रुद्ध आदिदेश बलं महत्।  
 हन्यतां हन्यतां दुष्टो नाभागो धर्मदूषकः॥25॥  
 ततस्तद्युयुधे सैन्यं तेन भूभृत्सुतेन वै।  
 कृतास्त्रेण तदास्त्रेण तत्प्राचुर्य्येण पातितम्॥26॥  
 स श्रुत्वा निहतं सैन्यं राजपुत्रेण भूपतिः।  
 स्वयमेव ययौ यौद्धुं स्वसैन्यपरिवारितःष॥27॥  
 ततो युद्धमभूत्तस्य भूभुजः स्वसुतेन यत्।  
 राजपुत्रेण शस्त्रास्त्रैस्तत्रातिशयितः पिता॥28॥  
 ततोऽन्तरीक्षादागत्य पिरव्राट् सहसका मुनिः।  
 प्रत्युवाच महीपालं विरमस्वेति संयुगात्॥29॥  
 त्वत्पुत्रस्य महाभाग! विधर्मोऽयं महात्मनः।  
 तवापि वैश्येन सह न युद्धं धर्मवन्नृप!॥30॥  
 ब्राह्मणो ब्राह्मणीपूर्वं कुर्वन्दारपरिग्रहम्।  
 ब्राह्मण्यात्सर्ववर्णेषु न हानिमुपगच्छति॥31॥  
 तथैव क्षत्रियसुतां क्षत्रियः पूर्वमुद्वहन्।  
 इतरे च ततो राजंश्च्यवन्ते न स्वधर्मतः॥32॥  
 पूर्वं वैश्यस्तथा वैश्यां पश्चात् शूद्रकुलोद्भवाम्।  
 न हीयते वैश्यकुलादयं न्यायः क्रमोदितः॥33॥  
 ब्राह्मणाः क्षत्रिया वैश्याः सवर्णाः पाणिसङ्ग्रहम्।  
 अकृत्वान्यतरापणेः पततन्ति नृप! सङ्ग्रहात्॥34॥  
 यस्या यस्या हि हिनायाः कुरुते पाणिसंग्रहम्।  
 अकृत्वा वर्णसंयोगं नोऽपि तद्वस्तुभाग्भवेत्॥35॥  
 सोऽयं वैश्यत्वमापन्नस्तव पुत्रः स मन्दधीः।  
 नास्यादिकारो युद्धाय क्षत्रियेण त्वया सह॥36॥  
 वयमेतन्न जानीमः कारणं नृपन्दन!।  
 यथाभविष्यतीदञ्च निवर्त्त रणकर्मतः॥37॥  
इति श्रीमार्कण्डेयपुराणे नाभागचरित्रवर्णनं नाम त्रयोदशाधिकशततमोऽध्यायः॥113॥





  चतुर्दशाधिकशततमोऽध्यायः  
मार्कण्डेय उवाच--  
 निवृत्तोऽसौ ततो भूपः संग्रामात्स्वसुतेन वै।  
 उपयेमे च तां वैश्यतनयां सोऽपि तत्सुतः॥1॥  
 ततः स वैश्यतां प्राप्तः समुत्पत्याह पार्थिवम्।  
 भूपाल! यन्मया कार्य्यं तत् समादिश्यतां मम॥2॥  
राजोवाच--  
 धर्माधिकरणे युक्ता बाभ्रव्याद्यास्तपस्विनः।  
 यदस्य कर्म धर्माय तद्वदन्तु तथा चर॥3॥  
मार्कण्डेय उवाच--  
 ततस्ते मुनयस्तस्य पाशुपाल्यं तथा कृषिम्।  
 वाणिज्यञ्च परं धर्ममाचचक्षुः सभासदः॥4॥  
 तथा च चक्रे स सुतस्तस्य राज्ञो यथोदितम्।  
 तैर्धर्मवादिभिर्धर्मं च्युतस्य निजधर्मतः॥5॥  
 तस्य पुत्रसितते जातो नाम्ना ख्यातो भलन्दनः।  
 स मात्रा प्रहितोऽगच्छद् गोपालो भव पुत्रक!॥6॥  
 मात्रा तथा नियुक्तोऽथ प्रणिपत्य स्वमातरम्।  
 राजर्षिमगमन्नीपं हिमवत्पर्वताश्रयम्॥7॥  
 तं समेत्य स जग्राह तस्य पादौ यथाविधि।  
 प्रणिपत्याह चैवैनं राजर्षिं स भलन्दनः॥8॥  
 आदिष्टो भगवन्मात्रा गोपालस्त्वं भवेति वै।  
 मया च पालनीया क्ष्मा तस्या स्वीकरणं कथम्॥9॥  
 मया हि गौः पालनीया सा यदा स्वीकृता भवेत्।  
 आक्रान्ता बलवद्भिः सा दायादैः पृथिवी मम॥10॥  
 तां यथा प्राप्नुयां पृथ्वीं त्वत्प्रसादादहं विभो!।  
 तथाऽऽदिश करिष्यामि तवाज्ञां प्रणतोऽस्मि ते॥11॥  
मार्कण्डेय उवाच--  
 ततः सनीपो राजर्षिस्तस्मै निरवशेषतः।  
 भलन्दाय ददौ ब्रह्मास्त्रग्रामं महात्मने॥12॥  
 प्राप्तस्त्रविद्यः स ययौ पितृव्यतनयान् द्विज!।  
 वसुरातादिकान् पुत्रानादिष्टः स महात्मना॥13॥  
 अयाचत स राज्यार्द्धं पितृपैतामहोचितम्।  
 ते चोचुर्वैश्यपुत्रस्त्वं कथं भोक्ष्यसि मेदिनीम्॥14॥  
 ततस्तैर्युद्धमभवद्भलन्दस्यात्मवंशजैः।  
 वसुरातादिभिः क्रुद्धैः कृतास्त्रस्यास्त्रविर्षिभिः॥15॥  
 स जित्वा तानशेषंस्तु शस्त्रविक्षतसैनिकान्।  
 जहार पृथिवीं तेषां ध्रमयुद्धेन धर्मवित्॥16॥  
 स निर्जितारिः सकलां पृथ्वीं राज्यं तथा पितुः।  
 निवेदयामास ततस्तत्पिता जगृहे न च।  
 प्रत्युवाच च तं पुत्रं भार्य्यायाः पुरतस्तदा॥17॥  
नाभाद उवाच--  
 भलन्द! राज्यमेतत्ते क्रियतां पूर्वजैः कृतम्॥18॥  
राजोवाच--  
 अहं न कृतवान्‌राज्यं नासामर्थ्ययुतः पुरा।  
 वैश्यतां तु पुरस्कृत्य तथैवाज्ञाकरः पितुः॥19॥  
 कृत्वाऽप्रीतिं पितुरहं वैश्यकन्यापरिग्रहात्।  
 न पुण्यलोकभाग्राजा यावदाहूतसम्प्लवः॥20॥  
 उल्लङ्घ्याज्ञां पुनस्तस्य पालयामि महीं यदि।  
 नास्ति मोक्षस्ततो नूनं मम कल्पशतैरपि॥21॥  
 न चापि युक्तं त्वद्बाहुर्निर्जितं मम मानिनःओ।  
 राज्यं भोक्तमनीहस्य दुर्बलस्येह कस्यचित्॥22॥  
 राज्यं कुरु स्वयं यावद्धायादेभ्यो विमुञ्च वा।  
 ममाज्ञापालनं शस्तं पुतुर्न क्षितिपालनम्॥23॥  
मार्कण्डेय उवाच--  
 ततः प्रहस्य तद्भार्य्या सुप्रबा नाम भामिनी।  
 प्रत्युवाच पतिं भूप! गृह्यतां राज्यमूर्ज्जितम्॥24॥  
 न त्वं वैश्यो न चैवाहं जाता वैश्यकुले नृप!।  
 क्षत्रियस्त्वं तथैवाहं क्षत्रियाणां कुलोद्भवा॥25॥  
 पूर्वमासीन्महूपालः सुदेव इति विश्रुतः।  
 तस्याभूच्च सखा राज्ञो धूम्राश्वस्य सुतो नलः॥26॥  
 स तेन सख्या सहितो जगामाऽऽम्रवनं वनम्।  
 पत्नीभि स समं रन्तुं माधवे मासि पार्थिव!॥27॥  
 ततः पानान्यनेकानि भक्ष्याणि बुभुजे तथा।  
 भार्य्याभिः सहितस्ताभिस्तेन सख्या समन्वितः॥28॥  
 पत्नीं च्यवनपुत्रस्य प्रमतेः पार्थिवात्मजाम्॥29॥  
 सखा तस्य नलो मत्तो जगृहे ताञ्च दुर्मतिः।  
 पश्यतस्तस्य राज्ञश्च त्रात त्रातेतिवादिनीम्॥30॥  
 आक्रान्दितं निशम्यैव स तस्याः प्रमतिः पतिः।  
 आजगाम त्वरायुक्तः किमतेदिति वै वदन्॥31॥  
 ततो ददर्श राजानं सुदेवं तत्र संस्थितम्।  
 गृहीताञ्च तथा पत्नीं नलेन सुदुरात्मना॥32॥  
 ततः सुदेवं प्रमतिः प्राहायं शाम्यतामिति।  
 त्वञ्च शास्ता भवानाजा दुष्टश्चायं नलो नृप!॥33॥  
मार्कण्डेय उवाच--  
 तस्यार्त्तस्य वचः श्रुत्वा सुदेवो नलगौरवात्।  
 प्राह वैश्योऽस्मि गच्छाऽन्यं क्षत्रियं त्राणकारणात्॥34॥  
 ततः स प्रमतिः क्रद्धुस्तेजसा निर्दहन्निव।  
 प्रत्यवाचाथ राजानं वैश्योऽस्मीत्यभिभाषिणम्॥35॥  
प्रमतिरुवाच--  
 एवमस्तु भवान् वैश्य क्षत्रियः क्षतरक्षणात्।  
 क्षत्रियैर्धार्य्यते शस्त्रं नार्त्तशब्दो भवेदिति।  
 स त्वं न क्षत्रियो भावी वैश्य एव कुलाधमः॥36॥  
इति श्रीमार्कण्डेयपुराणे नाभागचरितवर्णनं नाम चतुर्दशाधितशततमोऽध्यायः॥114॥





  पञ्चदशाधिकशततमोऽध्यायः  
मार्कण्डेय उवाच--  
 तस्मै दत्त्वा ततः शापं लं क्रद्धोऽब्रवीद् द्विज!।  
 प्रमतिर्भार्गवः कोपात् त्रैलोक्यं निर्दहन्निव॥1॥  
 मदोन्मत्तो यदा भार्य्यां भवानत्र ममाश्रमे।  
 बलाद्गृह्णासि भस्म त्वं तस्माद्व्रजतु मा चिरम्॥2॥  
 तेनोदाहृतमात्रे च वाक्ये तस्मिन् तदा नलः।  
 देहजेनाग्निना सद्यो भस्मपुञ्जस्तदाऽभवत्॥3॥  
 दृष्ट्वाप्रभावं तत्तस्य सुदेवो विमदस्ततः।  
 प्रणामनन्मः प्राहेदं क्षम्यतां क्षम्यतामिति॥4॥  
 यदुक्तवांस्त्वं भगवन्! सुरापानमदाकुलम्।  
 तत् क्षम्यतां प्रसीद त्वं शापोऽयं विनिवर्त्यताम्॥5॥  
 एवं प्रसादितस्तेन प्रमतिः प्राह भार्गवः।  
 गतकोपो नले दग्धे भावहीनेन चेतसा॥6॥  
 नान्यथाभावि तद्वाक्यं यन्मया समुदीरितम्।  
 तथापि ते करिष्यामि प्रसन्नोऽनुग्रहं परम्॥7॥  
 भविता वैश्यजातीयो भवान्नास्त्यत्र संशयः।  
 भविता क्षत्रियो वैश्यस्तस्मिन्नेवाशु जन्मनि॥8॥  
 ग्रहीष्यति बलात् कन्यां यदा ते क्षत्रसम्भवः।  
 तदा त्वं क्षत्रियो वैश्य! स्वगृहतो भविष्यति॥9॥  
 एवं स वैश्यो भूपाल! सुदेवोऽस्मतपिताऽभवत्।  
 अहञ्च या महाभाग! त्वत्सर्वं श्रूयतां त्वया॥10॥  
 सुरथो नाम राजर्षिः प्रागासीद् गन्धमादने।  
 तपस्वी नियताहारस्त्यक्तसङ्गो वनाश्रयः॥11॥  
 ततः श्येनमुखभ्रष्टां दृष्ट्वै कां शारिकाम्भुवि।  
 कृपाऽभूज्जनिता मूर्च्छा तथा तस्य महात्मनः॥12॥  
 ततो मूर्च्छावसानेऽहं तस्योत्पन्ना शरीरतः।  
 स मां दष्ट्वा च जग्राह स्निह्यमानेन चेतसा॥13॥  
 यस्मात्कृपाभिभूतस्य मम जातेयमात्मजा।  
 तस्मात्कृपावती नाम्ना भविष्यत्याह स प्रभो!॥14॥  
 ततोऽहमाश्रमे तस्य वर्धमाना दिवानिशम्।  
 सखीभिः सह तुल्याभिक्विचरामि वनानि च॥15॥  
 ततो मुनेरगस्त्यस्य भ्राताऽगस्त्य इति श्रुतः।  
 स चिन्वन् कानने वन्यं सखीभिः कोपितोऽशपत्॥16॥  
 यन्मां वैश्यमिति प्राह भवति तेन ते शपे।  
 भविष्यसि वैश्यजा तु इत्युक्ते च तमब्रवम्॥17॥  
 नापराधं कृतवती तवाहं द्विजसत्तम!।  
 अन्यासामपराधेन किमर्थं शप्तवानसि॥18॥  
ऋषिरूवाच--  
 दृष्टतां दुष्टसंसर्गाददुष्टमपि गच्छति।  
 सुराबिन्दुनिपातेन पञ्चगव्यघटी यथा॥19॥  
 प्रणिपत्य न दुष्टास्मि यत्त्वयाहं प्रसादितः।  
 तस्मादनुग्रहं बाले! श्रृणुयात् ते करोम्यहम्॥20॥  
 वैश्यायोनौ यदा जाता त्वं पुत्रं बोधयिष्यसि।  
 राज्याय जातिस्मरतां तदा त्वंम समवाप्स्यसि॥21॥  
 ततो भूयः क्षत्त्त्रजातिं प्राप्ता त्वं पतिना सह।  
 दिव्यानवाप्स्यसे भोगान् गच्छ भीतिरपैतु ते॥22॥  
 एवं शप्तास्मि राजेन्द्र तेन पूर्वं महर्षिणा।  
 पिता च मे पूर्वमेवं शप्तः प्रमतिनाऽभवत्॥23॥  
 एवं वैश्यो न राजंस्त्वं न च वैश्यः पिता मम।  
 न त्वं हि मय्यदुष्टायामदुष्टो दुष्यसे कथम्॥24॥  
 इति श्रीमार्कण्डेयपूराणे नाभागस्य वैश्यजातित्वनिराकरणवर्णनं नाम  
  पञ्चदशाधिकशततमोऽध्यायः॥115॥?



  षोडशाधिकशततमोऽध्यायः  
मार्कण्डेय उवाच--  
 इति तस्या वचः श्रुत्वा पुत्रस्य स च पार्थिवः।  
 पुनः प्रोवच  
धर्मज्ञस्तां पत्नीं तनयं तथा॥1॥  
 यन्मया पितुरादेशात् त्यक्तं राज्यं न तत् पुनः।  
 ग्रहीष्यामि वृथोक्तेन  
किमात्माऽऽकष्यते त्वया॥2॥  
 अहं ते सम्प्रदास्यामि करं वैश्यव्रते स्थितः।  
 भुङ्क्ष्व राज्यमशेषं त्वमिच्छया वा परित्यज॥3॥  
 इत्युक्तः स तदा पित्रा राजपुत्रो भलन्दनः।  
 चकार राज्यं धर्मेण तद्वद्दारपरिग्रहम्॥4॥  
 अव्याहतं तस्य चक्रं पृथिव्यामभवद्‌द्विज!।  
 न चाधर्मे मनो भूपास्तस्य सर्वेऽभवन् वशे॥5॥  
 तेनेष्‍टो विधिवद्यज्ञः सम्यक् शास्ति वसुन्धराम्।  
 स एवैकोऽभवद् भर्त्ता पृथिव्यां व्याप्तशासनः॥6॥  
 अजायत सुतस्तस्य वत्सप्रीर्नाम नामतः।  
 पितातिशयितो येन गुणौघेन महात्मना॥7॥  
 तस्यापि भार्य्या सौनन्दा विदूरथसुताऽभवत्।  
 पतिव्रता महाभागा सा प्राप्ता तेन वीर्य्यतः।  
 हत्वा पुरन्दररिपुं कुजृम्भं दितिजेश्वरम्॥8॥  
क्रौष्टुकिरुवाच--  
 भगवंस्तेन संप्राप्ता कुजृ(ज)म्भनिधनात् कथम्।  
 एतदाख्यानमाख्याहि प्रसन्नेनान्तरात्मना॥9॥  
मार्कण्डेय उवाच--  
 विदूरथो नाम नृपः ख्यातकीर्तिरभूद् भुवि।  
 तस्य पुत्रद्वयं जातं सुनीतिः सुमतिस्तथा॥10॥  
 एकदा तु वनं यातो मृगयां स विदूरथः।  
 ददर्श गर्तं सुमहद्भूमेर्मुखमिवोगतम्॥11॥  
 तं दृष्ट्वा चिन्तयामास किमेतदिति भैरवम्।  
 पातालविवरं मन्ये नैतद्भूमेस्चिरन्तनम्॥12॥  
 चिन्तयन्निति तत्रासौ ददर्श विजने वने।  
 ब्राह्मणं सुव्रतं नाम तपस्विनमुपागतम्॥13॥  
 स तं पप्रच्छ च नृपः किमेत् दिति विस्मितः।  
 अतिगम्भीरमवनेर्दर्शितान्तर्गतोदरम्॥14॥  
ऋषिरुवाच--  
 किन्न वेत्सि महीपाल! वागर्थस्त्वं हि मे मतः।  
 ज्ञेयं सर्वं नरेन्द्रेण वर्तते यन्महीतले॥15॥  
 दानवः सुमहावीर्यो वसत्युग्रो रसातले।  
 स जृम्भयति यत्पृथ्वीं कुजृम्भः प्रोच्यते ततः॥16॥  
 क्रियते तेन यत्किञ्चिद्भूतं भूतं महीतले।  
 त्रिदिवे वा नरपते!तं कथं वेत्ति नो भवान्॥17॥  
 सुनन्दं नाम मुषलं त्वष्ट्रा यन्निर्मितं पुरा।  
 तज्जहार स दुष्टात्मा तेन हन्ति रणे रिपून्॥18॥  
 पातालन्तर्गतस्तेन भिनत्ति वसुधामिमाम्।  
 ततोऽसुराणां सर्वेषां द्वाराणि कुरुतेऽसुरः॥19॥  
 तेन भिन्नत्र वसुधा सुनन्दमुषलायुधा।  
 भोक्ष्यते वसुधामेतां तमजित्वा कथं भवान्॥20॥  
 यज्ञान् विध्वंसयत्युग्रो देवानामुपरोधकः।  
 आप्याययति दैतेयान् स बली मुषलायुधः॥21॥  
 यद्यरिं घातयस्येनं पातालान्तरगोचरम्।  
 ततः समस्तवसुधापतिस्त्वं परमेश्वरः॥22॥  
 मषुलं तस्य बलिनः सौनन्दं प्रोच्यते जनैः।  
 तता बलाबलञ्चैव तं वदन्ति विचक्षणाः॥23॥  
 तत्तु निर्विर्यतां याति संस्पृष्टं योषिता नृपर!।  
 तस्मिन्दिने द्वितीयेऽह्नि वीर्यवत्तदुदीर्यते॥24॥  
 न स वेत्ति दुराचारः प्रभावं मुषलस्य तत।  
 योषित्कराग्रसंस्पर्शे दोषं वीर्यविशातनम्॥25॥  
 एवं तस्य बलं भूप दानवस्य दुरात्मनः।  
 मुषलस्य च ते प्रोक्तं यदुक्तं तत् समाचर॥26॥  
 आसन्नमेतद्भवतः पुरस्य पृथिवीपते?।  
 कृतन्तेन महीरन्ध्रं निश्चिन्तः किं भवान्यथा॥27॥  
 इत्यक्त्वा तु गते तस्मिन् पुरं गत्वा महीपतिः।  
 मन्त्रयामास मन्त्रज्ञैः पुरमध्ये तु मन्त्रिभिः॥28॥  
 यथाश्रुतमशेषं तत् कथयामास मन्त्रिणाम्।  
 मुषलस्य प्रभावञ्च वीर्यशातनमेव च॥29॥  
 तं मन्त्रं क्रियमाणन्तु मन्त्रिभिस्तेन भूभृता।  
 तत्पार्श्ववर्तिनी कन्या शुश्रावाथ मुदावती॥30॥  
 ततः कतिपयाहे तु तां कन्यां वयसान्विताम्।  
 जहारोपवनाद्दैत्यः कुजृम्भः स सखीवृताम्॥31॥  
 तच्छ्रुत्वा महीपालः क्रोधपर्याकुलेक्षणः।  
 पुत्रावुवाच त्वरितं गच्छतं वनकोविदौ॥32॥  
 निर्विन्ध्यायस्तटे गर्तस्तेन गत्वा रसातलम्।  
 स हन्यतां योऽपहर्त्ता मुदावत्याः सुदुर्मतिः॥33॥  
मार्कण्डेय उवाच--  
 ततस्तौ तत्सुतौ प्राप्य तं गर्त्तं तत्पदानुगौ।  
 युयुधाते कुजृम्भेण स्वसैन्येनातिकोपितौ॥34॥  
 ततः परिघनिस्त्रिंशशक्तिशूलपरश्वधैः।  
 बाणैश्वाविरतं युद्धं तेषामासीत् सुदारुणम्॥35॥  
 ततो मायाबलवता तेन दैत्येन तावुभौ।  
 राजपुत्रौ रणे बद्धौ निहताशेषसैनिकौ॥36॥  
 तच्छ्रुत्वा स महीपालः प्राहेदं सर्वसैनिकान्।  
 बद्धपुत्रः परामार्त्तिमुपेतो मुनिसत्तम!॥37॥  
 यस्तां निहत्य दैतेयं मोचयिष्यति मे सुताम्।  
 तस्याहं सम्प्रदास्यामि तामेवायतलोचनाम्॥38॥  
 इत्येवं घोषयाञ्चक्रे स राजा स्वपुरे तदा।  
 निराशः पुत्रतनयाबन्धमोक्षाय वै मुने॥39॥  
 ततः शुश्राव वत्सप्रीर्भलन्दनसुतो हि तत्।  
 आघोष्यमाणं बलवान् कृतास्त्रः शौर्यसंयुतः॥40॥  
 स चागन्याभिवाद्यैनं प्राह पार्थिवसत्तमम्।  
 विनयावनतो भूत्वा पितुर्मित्रमनुत्तमम्॥41॥  
 आज्ञापयाशु मामेव तनयौ मोचयामि ते।  
 तवैव तेजसा हत्वा तं दैत्यं तनयाञ्च ते॥42॥  
मार्कण्डेय उवाच--  
 स तं मुदा परिष्वज्य प्रियसख्युरथात्मजम्।  
 गम्यतामिति संसिद्‌ध्यै वत्सेत्याह स पार्थिवः॥43॥  
 स्थानेस्थास्यति मे वत्सो यद्येवं कुरुते विधिम्।  
 वत्सैतत्क्रियतामाशु यद्युत्साहि मनस्तव॥44॥  
मार्कण्डेय उवाच--  
 ततः सखङ्गः सधनुर्बद्धगोधाङ्गुलित्रवान्।  
 जगाम वीरः पातालं तेन गर्त्तेन सत्वरः॥45॥  
 ततो ज्यास्वनमत्युग्रं स चक्रे पार्थिवात्मजः।  
 येन पातालमखिलमासीदापूरितान्तरम्॥46॥  
 ततो ज्यास्वनमाकर्ण्य कुजृम्भो दानवेश्वरः।  
 आजगामाऽतिकोपेन स्वसैन्यपरिवारितः॥47॥  
 ततो युद्धमभूत्तस्य तेन पार्थिवसूनुना।  
 ससैन्यस्य ससैन्येन बलिनो बलशालिना॥48॥  
 दिनानि त्रीणि स यदा योधितस्तेन दानवः।  
 ततः कोपपरीतात्मा मुषलायाऽभ्यधावत॥49॥  
 गन्धैर्माल्यस्तथा धूपैः पूज्यमानः स तिष्ठति।  
 अन्तःपुरे महाभाग! प्रजापतिविनिर्मितः॥50॥  
 ततो विज्ञातमुषलप्रभावा सा मुदावती।  
 पस्पर्श मुषलश्रेष्ठमतिनम्रशिरोऽधरा॥51॥  
 पुनर्यावत् स गृह्णाति मुषलं तं महासुरः।  
 तावत् सा वन्दनव्याजात् पस्पर्शानेकशः शुभा॥52॥  
 ततः स गत्वा युयुधे मुषलेनासुरेश्वरः।  
 व्यर्था मुषलपातास्ते सञ्जग्मुस्तेषु शत्रुषु॥53॥  
 परमास्त्रे तु निर्वीर्ये सौनन्दे मुषले मुन्!।  
 अस्त्रैः शस्त्रैश्च दैत्येयः सोऽयुध्यत रणोऽरिणा॥54॥  
 शस्त्रस्त्रैर्न समस्तस्य राजपुत्रस्य सोऽसुरः।  
 मुषलेन बलन्तस्य तच्च बुद्ध्या निराकृतम्॥55॥  
 ततः पराजित्य स भूपसूनुरस्त्राणि शस्त्राणि च दानवस्य।  
 चकार सद्यो विरथं ततश्च सचर्मखङ्गः पुनरप्यधावत्॥56॥  
 तमापतन्तं रभसाऽभ्युदीर्णं विस्पष्टकोपं त्रिदशेन्द्रशत्रुम्।  
 शस्त्रेण वह्नेर्भुवि राजपुत्रो जघान कालानलसप्रभेन॥57॥  
 स पावकास्त्रेण हृदि क्षतो भृशं तत्याज देहं त्रिदशारिरात्मनः।  
 बभूव सद्यश्च महोरगाणां रसातलान्तेषु महानथोत्सवः॥58॥  
 ततोऽपतत् पुष्पवृष्टिर्महीपालसुतोपरि।  
 जगुर्रन्धर्वपतयो देववाद्यानि सस्वनुः॥59॥  
 स चापि राजपुत्रस्तं हत्वा तौ नृपतेः सुतौ।  
 मचयामास तन्वह्गी ताञ्च कन्यां मुदावतीम्॥60॥  
 तञ्चापि मुषलं तस्मिन् कुजृम्भे विनिपातिते।  
 जग्राह नागाधिपतिरनन्तः शेषसञ्ज्ञितः॥61॥  
 तस्याश्च परितुष्टोऽसौ शेषः सर्वौरगेश्वरः।  
 मुदावत्या मुदा ध्यातमनोवृत्तिस्तपोधनः॥62॥  
 सुनन्दमुषलस्पर्शं यच्चकार पुनः पुनः।  
 योषित् करतलस्पर्शप्रभावज्ञातिशोभना॥63॥  
 मुदावत्यास्ततो नाम नागराजस्तदाकरोत्।  
 सुनन्दामिति सानन्दं सौनन्दगुणजं द्विज!॥64॥  
 स चापि राजपुत्रस्तां भ्रातृभ्यां सहितां पितुः।  
 समीपमानिनायाशु प्रणिपत्याह चैव तम्॥65॥  
 आनीतौ तनयौ तात! तथैवेयं मुदावती।  
 तवाज्ञया मयाऽन्यद्यत् कर्त्तव्यं तत् समादिश॥66॥  
मार्कण्डेय उवाच--  
 ततः प्रहर्षसंपूर्णहृदयः स महीपतिः।  
 साधु साध्वित्यथाहोच्चैर्वत्स वत्सेति शोभनम्॥67॥  
 सभाजितोऽस्मि त्रिदशैर्वत्साहं कारणैस्त्रिभिः।  
 त्वं जामाता च यत्प्राप्तो यच्चारिर्विनिपातितः॥68॥  
 आगतान्यक्षतान्यत्र यच्चापत्यानि मे पुनः।  
 तद्गृहाणाऽद्य शस्तेऽह्नि पाणिमस्या मयोदितम्॥69॥  
 त्वं राजपुत्र! चार्वङ्ग्याः कन्याया दुहितुर्मम।  
 मुदावत्या मुदा युक्तः सत्यवाक्यं कुरुष्व माम्॥70॥  
राजपुत्र उवाच--  
 तातस्याज्ञा मया कार्या यद्ब्रवीषि करोमि तत्।  
 त्वमेव तात जानीषे नावात्राविकृतावयम्॥71॥  
मार्कण्डेय उवाच--  
 ततस्तयोः स राजेन्द्रश्चक्रे वैवाहिकं क्रमम्।  
 मुदावत्याश्च दुहितुर्भलन्दनसुतस्य वै॥72॥  
 ततः सह तया रेमे वत्सप्रीर्नवयोवनः।  
 रमणीयेषु देशेषु प्रासादशिखरेषु च॥73॥  
 कालेन गच्छता वृद्धः पिता तस्य भलन्दनः।  
 वनं जगाम वत्सप्रीः स बभूव महीपतिः॥74॥  
 इयाज यज्ञान् यततं प्रजाधर्मेण पालयन्।  
 पुत्रत्पाल्यमानास्तु प्रजास्तेन महात्मना॥75॥  
 ववृधुर्विषये तस्य न चाबूद्वर्णसङ्करः।  
 न दस्युव्यालददुर्वृत्तभयमासीच्च कस्यचित्।  
 नोपसर्गभयञ्च तस्मिन् शासति भूपतौ॥76॥  
इति मार्कण्डेयपुराणे भलन्दवत्सप्रीचरितं नाम षोडशाधिकशततमोऽध्यायः॥116॥



   सप्तदशाधिकशततमोऽध्यायः  
मार्कण्डेय उवाच--  
 तस्य तस्यां सुनन्दायां पुत्रा द्वादश जज्ञिरे।  
 प्रांशु प्रचीरः शूरश्च सुचक्रो विक्रमः क्रमः॥1॥  
 बली बलाकश्चण्डश्च प्रचण्डश्च सुविक्रमः।  
 स्वरूपश्च महाभागाः सर्वे सङ्ग्रामजित्तमाः॥2॥  
 तेषां ज्येष्ठो महावीर्यः प्रांशुरासीन्नरीधिपः।  
 इतरे भृत्यवत्तस्य बभूवुर्वशवर्त्तिनः॥3॥  
 तस्य यज्ञे द्विजत्यक्तेरनेकैर्द्रव्यराशिभिः।  
 न्यूनवर्णविसृष्टैश्च सत्यनामा वसुन्धरा॥4॥  
 सम्यक् पालयतस्तस्य प्रजाः पुत्रानिवौरसान्।  
 योऽभूद्धनचयः कोषे तेन निष्पादितास्तु ये॥5॥  
 क्रतवः शतसाहस्त्रास्तेषां सङ्ख्या न विद्यते।  
 अयुताद्येन कोटीभिर्न च पद्मादिभिर्मुने!॥6॥  
 प्रजातिस्तस्य पुत्रोऽभूद्यस्य यज्ञे शतक्रतुः।  
 अवाप्य तृप्तिमतुलां यज्ञभागैः सुरैः सह॥7॥  
 दानवानां सुवीर्याणां जघान नवतीर्नव।  
 बलञ्च बलिनां श्रेष्ठो जम्भञ्चासुरसत्तमम्।  
 अन्यांश्च सुमहावीर्यानाजघानामरद्विषः॥8॥  
 प्रजातेस्तनयाः पञ्च खनित्रप्रमुखा मुने।  
 तेषां खनित्रो राजाभूत् प्रख्यातो निजविक्रमैः॥9॥  
 स शान्तः सत्यवाक् शूरः सर्वप्राणिहिते रतः।  
 स्वधर्माभिरतो नित्यं वृद्धसेवी बहुश्रुतः॥10॥  
 वाग्मी विनयसम्पन्नः कृतास्त्रोऽप्यविकत्थनः।  
 सर्वलोकप्रियो नित्यमुवाचातदहर्निशम्॥11॥  
 नन्दन्तु सर्वभूतानि स्निह्यन्तु विजनेष्वपि।  
 स्वस्त्यस्तु सर्वभूतेषु निरातङ्कानि सन्तु च॥12॥  
 मा व्याधिरस्तु भूतानामाधयो न भवन्तु च।  
 मैत्रीमशेषभूतानि पुष्यन्तु सकले जने॥13॥  
 शिवमस्तु द्विजातीनां प्रीतिरस्तु परस्परम्।  
 समृद्धिः सर्ववर्णानां सिद्धिरस्तु च कर्मणाम्॥14॥  
 ते लोकाः सर्वभूतेषु शिवा वोऽस्तु सदा मतिः।  
 यथात्मनि तथा पुत्रे हिचमिच्छथ सर्वदा॥15॥  
 तथा समस्तभूतेषु वर्त्तध्वं हितबुद्धयः।  
 एतद्वो हितमत्यन्तं को वा कस्यापराध्यते॥16॥  
 यत् करोत्यहितं किञ्चित् कस्यचिन्मूढमानसः।  
 तं समभ्येति तन्न्यूनं कर्तृगामि फलं यतः॥17॥  
 इति मत्वा समस्तेषु बो लोकाः कृतबुद्धयः।  
 सन्तु मा लौकिकं पापं लोकाः प्राप्स्यथ वै बुधाः॥18॥  
 यो मेऽद्य स्निह्यते तस्य शिवमस्तु सदा भुवि।  
 यश्च मां द्वेष्टि लोकेऽस्मिन् सोऽपि भद्राणि पश्यतु॥19॥  
 एवं स्वरूपः पुत्रोऽभूत् खनित्रस्तस्य भूपतेः।  
 समस्तगुणसम्पन्नः श्रीमानब्जदलेक्षणः॥20॥  
 तेन ते भ्रातरः प्रीत्या पृथग्राडज्येषु योजिताः।  
 स्वयञ्च पृथिवीमेतां बुभुजे सागराम्बराम्॥21॥  
 प्राच्यां तेन कृतः शौरिर्दक्षिणायां मुदावसुः।  
 दिशि प्रतीच्यां मुनय उत्तरस्यां महारथः॥22॥  
 तेषां तस्य च भूपस्य पृथग्गोत्राः पुरोहिताः।  
 बभूवुर्मुयश्चैव मन्त्रिवंशक्रमागताः॥23॥  
 शौरेरत्रिकुलोद्भूतः सुहोत्रो नाम वै द्विजाः।  
 उदावसोः कुशावर्त्तो गौतमान्वयजोऽभवत्॥24॥  
 काश्यपः प्रमतिर्नाम सुनयस्य पुरोहितः।  
 महारथस्य वाशिष्ठः पुरोधाऽभून्महूभृतः॥25॥  
 बुभुजुस्ते स्वराज्यानि चत्वारोऽपि नराधिपाः।  
 खनित्रश्चाधिपस्तेषामशेषमाशेषवसुधाधिपः ॥26॥  
 तेषु भ्रातृष्वशेषेषु खनित्रः स महीपतिः।  
 प्रजासु च समस्तासु पुत्रेष्विव सदा हितः॥27॥  
 एकदा मन्त्रिणा शौरिः स प्रोक्तो विश्ववेदिना।  
 विविक्ते पृथिवीपाल! कञ्चिद्वक्तव्यमस्ति नः॥28॥  
 यस्येयं पृथिवी कृत्स्ना यस्य भूपा वशानुगाः।  
 स राजा तस्य पुत्रश्च तत्पौत्राश्चान्वयस्ततः॥29॥  
 इतरे भ्रातरस्तस्य प्राक्कल्पविषयाधिपाः।  
 तत्पुत्राश्चाल्पकस्तस्मात् तत् पौत्राश्चाल्पकल्पिकाः॥30॥  
 कालेन ह्रासमासाद्य पुरुषात् पुरुषान्तरम्।  
 कृष्योपजीविनो भूप! भवन्तीति तदन्वयाः॥31॥  
 नोद्धारं करुते भ्राता भ्रातृस्नेहबलार्पणः।  
 स्नेहकः पृथिवीपाल! परयोर्भ्रातृपुत्रयोः॥32॥  
 तति पुत्रयोः परतरा मतिर्भवति पार्थिव!।  
 तत्पुत्रः केन कार्य्येण प्रीतियुक्तो भविष्यतिइ॥33॥  
 अथ वा येन तेनैव सन्तोषं कुरुते नृपः।  
 क्रियते तत्किमर्थन्तु भूपैर्मन्त्रपरिग्रहः॥34॥  
 भुज्यते सकलं राज्यं मया ते मन्त्रिणा सता।  
 तति किं मुधा धारयसे सन्तोषं कुरुते यदि॥35॥  
 कार्यनिष्पादकं राज्यं करणं कर्त्तुरिष्यते।  
 राज्यलब्धुश्च ते कार्य्यं त्वं कर्ता करणं वयम्॥36॥  
 सोऽस्माभिः करणैराज्यं पितृपैतामहं कुरु।  
 फलप्रदा भविष्यामः परलोके न ते वयम्॥37॥  
राजोवाच--  
 ज्येष्ठे राजा महीपालः! वयन्तलस्यानुजा यतः।  
 ततः स भुङ्क्ते पृथिवीं वयञ्चल्पवसुन्धराम्॥38॥

 वयन्तु भ्रातरः पञ्च चैका महामते!।  
 अतोऽस्याः पृथगैश्चर्यं कथं कृस्त्नं भविष्यति॥39॥  
विश्ववेद्युवाच--  
 एवमेतद्भवांस्तत्र यद्येका वसुधा नृप!।  
 तां त्वमेवाभिपद्यस्व ज्येष्ठः शास्तु महीं भवान्॥40॥  
 सर्वाधिपत्यः सर्वेभ्यो भव त्वख्लेश्वरः।  
 यतन्ते च यथाऽहन्ते तेषामाहितमन्त्रिणः॥41॥  
राजोवाच--  
 ज्येष्ठो राजा यथा प्रीत्या भजतेऽस्मान् सुतानिव।  
 कथं तस्य करिष्यामि ममत्वं जगतीगतम्॥42॥  
विश्ववेद्युवाच--  
 राज्यस्थितः पूजयेथा ज्येष्ठो भूपार्हणैर्नवैः।  
 कनिष्ठज्येष्ठता केयं राज्यं प्रार्थयतां नृणाम्॥43॥  
मार्कण्डेय उवाच--  
 तथेति च पर्तिज्ञाते भूभुजा तेन सत्तम!।  
 विश्ववेदी ततो मन्त्री तद्भ्रातृननयद्वशम्॥44॥  
 तेषां पुरोहिताश्चैव आत्मनः शान्तिकादिषु।  
 नियोजयामास ततः खनित्रस्याभिचारके॥45॥  
 बिभेद तस्य निभृतान् सामदानादिभिस्तथा।  
 चक्रे च परमोद्योगं निजदण्डप्रधावने॥46॥  
 आभिचारिकमत्युग्रमहन्यहनि कुर्वताम्।  
 पुरोधसां चतुर्णाञ्च जज्ञे कृत्या चतुष्टयम्॥47॥  
 विकरालं महावक्त्रमतिभीषणदर्शनम्।  
 समुद्यत महाशूलं प्रभूतमतिदारुणम्॥48॥  
 ततस्तदागतन्तत्र खनित्रो यत्र पार्थिवः।  
 निरस्तञ्चाप्यदुष्टस्य तस्यपुण्यचयेन तत्॥49॥  
 कृत्या चतुष्टयन्तेषु निपपात दुरात्मसुओ।  
 पुरोहितेषु भूपानां तथा वै विश्ववेदिनि॥50॥  
 ततो निहन्त्या निर्दग्धाः कृत्यया ते पुरोहिताः।  
 विश्ववेदी तथा मन्त्री स शौरेर्दुष्टमन्त्रदः॥51॥

 इति श्रीमार्कण्डेयपुराणे खनित्रचरित्रवर्णनं नाम सप्तदशाधित  
   शततमोऽध्यायः॥117॥  
 



  अष्टादशाधिकशततमोऽध्यायः  
मार्कण्डेय उवाच--  
 ततः समस्तलोकस्य विस्मयः सोऽभवन्महान्।  
 यदेककालं नेशुस्ते पृथक् पुरनिवासिनः॥1॥  
 ततः शुश्राव निधनं यातान् भ्रातृपुरोहितान्।  
 मन्त्रिणञ्च तथा भ्रातुर्दग्धं तं विश्ववेदिनम्॥2॥  
 किमेतदिति सोऽतीव विस्मितो मुनिसत्तम्!।  
 खनित्रोऽभून्महाराजो नाजानात् तच्च कारणम्॥3॥  
 ततो वसिष्ठं पप्रच्छ स राजा गृहमागतम्।  
 यत्कारणं विनेशुस्ते भ्रातृमन्तरिपुरोहिताः॥4॥  
 तेन पृष्टस्तदा प्राह यथा वृत्तं महामुनिः।  
 यच्छौरिमन्त्रिणा प्रोक्तं यच्च शोरिरुवाच तत्॥5॥  
 यथा चानुष्ठितन्तेन भ्रातॄणां भेदकारि वै।  
 मन्त्रिणा तेन दुष्टेन यच्चक्रुश्च पुरोहिताः॥6॥  
 यन्निमित्तं विनेशुस्ते अपापस्यापकारिणाः।  
 पुरोहितास्तस्य राज्ञः शत्रावपि दयापराः॥7॥  
 स तच्छ्रु त्वा ततो राजा हा हतोऽस्मीति वै वदन्।  
 निनिन्दात्मानमत्यर्थं वसिष्ञस्याग्रतो द्विज!॥8॥  
राजोवाच--  
 धिङ्मामपुण्यसंस्थानमल्पभाग्यमशोभनम्।  
 दैवदोषकृतं पापं सर्वलोकविगर्हितम्॥9॥  
 तन्निमित्तं विनष्टं यत्तद्ब्राह्मणचतुष्टयम्।  
 मत्तः कोऽन्यः पापतरो भविष्यति पुमान् भुवि॥10॥  
 नाभविष्यं यदि पुमानहमत्र महीतले।  
 ततस्तेन विनश्येयुर्मम भ्रातृपुरोहिताः॥11॥  
 धिग् राज्यं धिक् च मे जन्म भुभूजां महतां कुले।  
 कारणत्वं गतो योऽहि विनाशस्य द्विजन्मनाम्॥12॥  
 कुर्वन्तः स्वामिनां तेऽर्थं भ्रातॄणां मम याजकाः।  
 नाशं ययुर्न दुष्टास्ते दुष्टोऽहं नाशकारणे॥13॥  
 किं करोमि क्व गच्छामि नान्यो मत्तो हि पापकृत्।  
 पृथिव्यामस्ति हेतुत्वं द्विजनाशस्य यो गतः॥14॥  
 इत्थमुद्विह्नहृदयः खनित्रः पृथिवीपतिः।  
 वनं यियासुः पुत्रस्य कृतवानभषेचनम्॥15॥  
 अभिषिच्य सुतं राज्ये क्षुपसञ्ज्ञं महीपतिः।  
 भार्य्याभिस्तिसृभिः सार्द्धं तपसे स वनं ययौ॥16॥  
 तत्र गत्वा तपस्तेपे वानप्रस्थविधानवित्।  
 शतानि त्रीणि वर्षाणां सार्द्धानि नृपसत्तमः॥17॥  
 तपसा क्षीणदेहस्तु राजवर्य्यो द्विजोत्तम!।  
 निगृह्य सर्वस्त्रोतांसि तत्याजाऽसून् वनेचरः॥18॥  
 ततः पुण्यान् ययौ लोकान्सर्वकामदुहोऽक्षयान्।  
 अश्वमेधादिओभिर्यज्ञैरवाप्या ये नराधिपैः॥19॥  
 भार्य्याश्च तस्य तास्तिस्त्रः समन्तेनैव तत्यजुः।  
 प्राणानवापुः सालोक्यं तेनैव सुमहात्मना॥20॥  
 एतत् खनित्रचरितं श्रुतं कल्मषनाशनम्।  
 पठताञ्च महाभाग! क्षुपस्यातो निशामय॥21॥  
इति श्रीमार्कण्डेयपुराणे खनित्रचरित्रवर्णनं नामाऽष्टादशाधिकशततमोऽध्यायः॥118॥



   एकोनविंशत्यधिकशततमोऽध्यायः  
मार्कण्डेय उवाच--  
 क्षुपः खनित्रपुत्रस्तु प्राप्य राज्यं यथा पिता।  
 तथैव पालयामास प्रजा धर्मेण रञ्जयन्॥1॥  
 स दानशीलो यष्टा च यज्ञानामवनोपतिः।  
 समः शत्रौ च मित्रे च व्यवहारादिवर्त्मनि॥2॥  
 एकदा स महीपालो निजस्थानगतो मुने!।  
 सुतैरुक्तो यथा पूर्वं क्षुपो राजा तथाऽभवत्॥3॥  
 ब्रह्मणस्तनयः पूर्वं क्षुपोऽभूत् पृथिवीपतिः।  
 यादृक् चरितमस्यासीत्तादृक् तस्यैव चेष्टितम्॥4॥  
रादोवाच--  
 श्रोतुमिच्छामि चरितं क्षुपस्य सुमहात्मनः।  
 यदि तादृङ् मया शक्यं चेष्टितुं तत्करोम्यहम्॥5॥  
सूतै ऊचुः--  
 स चकाराकरान् भूप! राजा गोब्राह्मणान् पुरा।  
 षष्ठांशेन कृता चोर्व्यामिष्टिस्तेन महात्मना॥6॥  
राजोवाच--  
 तेषां महात्मनां राज्ञां कोऽनुयास्यति मद्विधः।  
 तस्याप्युत्कृष्टचेष्टानां चेष्टासूद्यमवान् भवेत्॥7॥  
 तत् श्रूयतां प्रतिज्ञा या साम्प्रतं क्रियते मया।  
 क्षुपस्यानुकरिष्यामि महाराजस्य चेष्टितम्॥8॥  
 त्रींस्त्रीन् यज्ञान् करिष्यामि शस्यापाते गतागते।  
 पृथिव्याञ्चतुरर्णायां प्रतिज्ञेयं कृता मया॥9।.  
 यञ्च गोब्राह्माणाः पूर्वमददन् भूभृते करम्।  
 तमेव प्रतिदास्यामि ब्राह्माणानां तथा गवाम्॥10॥  
मार्कण्डेय उवाच--  
 इति प्रतिज्ञाय वचः क्षुपस्तत् कृतवांस्तथा।  
 शस्यापाते स यज्ञांस्त्रीनयजद्यजतां वरः॥11॥  
 गोब्राह्मणः पुरा राज्ञामददद्यञ्च वै करम्।  
 तावत् संख्यमदाद्वित्तमन्यद्गोब्राह्मणाय सः॥12॥  
 तस्य पुत्रोऽभवद्वीरः प्रमथायामनिन्दितः।  
 यस्य प्रतापशौर्य्याभ्यां कृता वश्या महीभृतः॥13॥  
 तस्यापि नन्दिनी नाम वैदर्भी दयिताऽभवत्।  
 विविंशं तनयं तस्यां जनयामास स प्रभुः॥14॥  
 विविंशं शासति महीं महीपाले महौजसि।  
 महीतलमभूद्‌व्याप्तं निरन्तरतया नरैः॥15॥  
 ववर्ष काले पर्जन्यो मही शस्यवती तथा।  
 सुफलानि च शस्यानि रसवन्ति फलानि च॥16॥  
 रसाः पुष्टिकराश्चासमन् पुष्टिर्नोन्मादकारिणी।  
 न वित्तनिचया नृणां प्रभूता मदहेतवः॥17॥  
 तत्प्रतापेन रिपवो भयमापुर्महामुने!।  
 स्वास्थ्यं जनः सुहृद्वर्गो मुदमिच्छन्तिपौरिकाः॥18॥  
 इष्ट्वासयज्ञान् सुबहून् सम्यक् सम्पाल्य मेदिनीम्।  
 सङ्ग्रामे निधनं प्राप्या शत्रुलोकमितो गतः।19॥  
 इति श्रींमार्कण्डेयपुराणे विविंशचरित्रवर्णनं नामैकोविंशत्यधिक-  
  शततमोऽध्यायः॥119॥





  विंशत्यधिकशततमोऽध्यायः  
मार्कण्डेय उवाच--  
 तस्य पुत्रः खनीनेत्रो महाबलपराक्रमः।  
 यस्य यज्ञेष्वगायन्तगन्धर्वा विस्मान्विताः॥1॥  
 खनीनेत्रसमो नान्यो भुवि यज्वा भविष्यति।  
 तेन यज्ञायुते पूर्णे दत्ता पृथ्वी ससागरा॥2॥  
 दत्त्वा च सकलां पृथ्वीं ब्राह्मणानां महात्मनाम्।  
 तपसा द्रव्यमासाद्य मोचयेत् साधितेन यः॥3॥  
 यतश्च प्राप्य वित्तर्द्धिमतुलां दातृसत्तमात्।  
 जगृहर्ब्राह्मणा विप्र! नान्य राज्ञः प्रतिग्रहम्॥4॥  
 सप्तषष्टिसहस्त्राणि सप्तषष्टिशतानि च।  
 सप्तषष्टिञ्च यो यज्ञानयजद्भूरिदक्षिणान्॥5॥  
 अपुत्रः स महूपालो मृगयामुपचक्रमे।  
 पुत्रार्थं पितृयज्ञाय मांसकामो महामुने!॥6॥  
 अश्वारूढो विना सैन्यमेक एव महावने।  
 बद्धगोधाङ्गुलित्राणो बाणखङ्गधनुर्धरः॥7॥  
 तं वाहयन्तं तुरगमन्यतोगहनाद्वनात्।  
 विनिष्क्रम्य मृगः प्राह मा हत्वाभिमतं कुरु॥8॥  
राजोवाच--  
 अन्ये मृगाः पालयन्ते महाभीत्या विलोक् माम्।  
 कथमात्मप्रदानं त्वं मृत्यवे कर्त्तुमिच्छसि॥9॥  
मृग उवाच--  
 अपुत्रोऽहं महाराज! वृथा जन्मप्रयोजनम्।  
 विचारयन्न पश्यामि प्राणनामिह दारणम्॥10॥  
मार्कण्डेय उवाच--  
 अथाभ्येत्य मृगः प्राह तमन्यो वसुधाधिपम्।  
 मृगस्य तस्य पर्त्यक्षमलमेतेन पार्थिव!॥11॥  
 घातयस्वेति मां मांसैर्मम कर्म समाचर।  
 यथा कृतार्थता ते स्यान्मम चाप्युपकारि तत्॥12॥  
 पुत्रार्थं त्वं महाराज! स्वपितॄन् यष्टुमिच्छसि।  
 अपित्रस्याऽस्य मांसेन लप्स्यसे वाञ्छितं कथम्॥13॥  
 यादृक् कर्म विनिष्पाद्यं तादृक् द्रव्यमुपाहरेत्।  
 दुर्गन्धैर्न सुगन्धानां गन्धज्ञानविनिर्णयः॥14॥  
राजोवाच--  
 वैराग्यकारणं प्रोक्तमनेनापुत्रता मम।  
 कथ्यतां प्राणसंत्यागे यत्ते वैराग्यकारणम्॥15॥  
मृग उवाच--  
 बहवो मे सुता भूप! बह्व्यो दुहितरस्तथा।  
 यच्चिन्तादुःखदावाग्निज्वालामध्ये वसाम्यहम्॥16॥  
 सर्वसाध्या नरेन्द्रयं मृगजातिः सुकातरा।  
 तेष्वपत्येषु मे चाति ममत्वं तेन दुःखितः॥17॥  
 मनुष्यसिंहशार्दुल! वृकादिभ्यो बिभेम्यहम्।  
 न हीनात्सर्वसत्त्वेभ्यः श्वश्रृगालादपि प्रभो!॥18॥  
 सोऽहं निनित्तं बन्धूनामिनां शून्यां वसुन्धराम्।  
 नृसिंहादिभयात् सर्वामिच्छामि सुभृशं सकृत्॥19॥  
 तृणान्यन्येऽपि खादन्ति गोऽजावितुरगादिकाः।  
 तांस्तेषां पोषणायहमिच्छामि निधनं गतान्॥20॥  
 निष्क्रान्तेषु ततस्तेषु ममापत्येषु वै पृथक्।  
 भवन्ति चिन्ताः शतशो ममत्वावृतचेतसः॥21॥  
 किं कूटपाशं किं वज्रं वागुरां किं सुतो मम।  
 प्राप्तश्चरन् वने किं वै नृसिंहादिवशं गतः॥22॥  
 प्राप्तोऽयमेकः संप्राप्तास्तेऽवस्थां कीदृशीं मम।  
 साम्प्रतं विचरन्तो वै ये गताः सुमहावनम्॥23॥  
 दृष्ट्वा प्राप्तान् ममाभ्यासमहन्तानात्मनजान्नृप।  
 ईषदुच्छ्वसितः क्षेममिच्छामि रजनीं पुनः॥24॥  
 प्रभाते दिवसं क्षेममस्तगेऽर्के निसामपि।  
 वाञ्छाम्यहं कदा क्षेमं सर्वकालं भविष्यति॥25॥  
 एवत्ते कथितं भूप ममोद्वेगस्य कारणम्।  
 अतः प्रसादं कुरु मे बोणोऽयं पात्यतां मयि॥26॥  
 इति दुःखशताविष्टः प्राणानपि त्यजामि यत्।  
 तत्कारणं निबोध त्वं ब्रुवतो मम पार्थिव!॥27॥  
 असीर्य्या नाम ते लोकायान् गच्छन्त्यात्मघातकाः।  
 यज्ञोपयुक्ताः पशवः सम्प्रयान्त्युतच्छ्रितीः प्रभो॥28॥  
 अग्निः पशुरभूत् पूर्वं पशुरासीज्जलाधिपः।  
 भास्वानथोच्छ्रितीः प्राप्तो यज्ञे निष्ठामुपागतः॥29॥  
 तन्ममैतां कृपां कृत्वा नय मामुच्छ्रितिं नृप!।  
 आत्मनश्चेप्सितं कामं पुत्रलाभादवाप्स्यसि॥30॥  
पूर्वमृग उवाच--  
 राजेन्द्र नैष हन्तव्योऽयं धन्योऽयं सुकृती मृगः।  
 बहवस्तनयास्य हन्तव्योऽहमसन्ततिः॥31॥  
उत्तरमृग उवाच--  
 एकदेहभवं यस्य दुःखं धन्यः स वै भवान्।  
 बहूनि यस्य देहानि तस्य दुःखान्यनेकधा॥32॥  
 एको यदाहमासन्तु प्राक् तदा देहजं मम।  
 दुःखमासीन्ममत्वे तु भार्यायास्तदभूद् द्विधा॥33॥  
 यदा जातान्यपत्यानि तदा यावन्ति तानि वै।  
 तावच्छरीरभूमीनि मम दुःखान्यथाभवन्॥34॥  
 न कृतार्थो भवान् यस्य नाति दुःखाय सम्भवः।  
 इह दुःखाय मत्‌सूतिः परत्र च विरोधिनी॥35॥  
 यतो रक्षणपोषार्थमपत्यानां करोमि तत्।  
 चिन्तयामि च सम्भूतिस्तेन मेनरके ध्रुवा॥36॥  
राजोवाच--  
 न वेद्मि किं सन्ततिमान् धन्योऽपुत्रोऽत्र किं मृग!।  
 पुत्रार्थश्चायमारम्भो मम दोलायते मनः॥37॥  
 दुःखाय सन्ततिः सत्यमैहिकामुष्मिकाय तत्।  
 तथाप्यतनयान् यान्ति ऋणानीति श्रुतं मया॥38॥  
 सोऽहं यतिष्ये पुत्रार्थमृते प्राणिवधं मृग!।  
 तपसैव प्रचण्डेन यथा पूर्वं महोपतिः॥39॥  
इति श्रीमार्कण्डेयपुराणे खनीनेत्रचरितं नाम विंशत्यधिकशततमोऽध्यायः॥120॥



  एकविंशत्यधिकशततमोऽध्यायः  
मार्कण्डेय उवाच--  
 ततः स नृपतिर्गत्वा गोमतीं पापनाशिनीम्।  
 तत्र तुष्टाव नियतो भूत्वा देवं पुरन्दरम्॥1।  
 तप्यमानस्तपश्चोग्रं यतवाक्कायमानसः।  
 तुष्टाव प्रयतः शक्रमपत्यार्थं महीपतिः॥2॥  
 तस्य स्तोत्रेण तपसा भक्त्या चापि सुरश्वरः।  
 तुतोष भगवानिन्द्रः प्राह चैनं मामुने!।3॥  
 अनेन तपसा भक्त्या स्तोत्रेणोच्चरितेन च।  
 परितुष्टोऽस्मि ते भूप! व्रियतां भवता वरः॥4॥  
राजोवाच--  
 अपुत्रस्य सुतो मऽस्तु सर्वशस्त्रभृतां वरः।  
 सदा चाभ्याहतैश्वर्यो धर्मकृद्धर्मवित् कृती॥5॥  
मार्कण्डेय उवाच--  
 तथेति चोक्तः शक्रेण राजा प्राप्तमनोरथः।  
 प्रजाः पालयितुं भूप आजगाम निजं पुरम्॥6॥  
 तत्रास्य कुर्वतो यज्ञं सम्यक् पालयतः प्रजाः।  
 अजायत सुतो विप्र! तदा शक्रप्रसादतः॥7॥  
 तस्य नाम पिता चक्रेबलाश्च इति भूपतिः।  
 अस्त्रग्राममशेषञ्च ग्राहयामास तं सुतम्॥8॥  
 पितर्युपरते विप्र सोऽधिराज्ये स्थितो नृपः।  
 स बालाश्वो वशं निन्ये भुवि सर्वमहीक्षितः॥9॥  
 करञ्च दापयामास सारग्रहणपूर्वकम्।  
 स सर्वभूमिपान् राजा पालयामास च प्रजाः।.10॥  
 अखाखिलनरेन्द्रास्ते दायादास्तस्य दुर्मदाः।  
 न चाभ्युत्थाय सततं ते चास्मै प्रददुः करान्॥11॥  
 व्युत्थिताः स्वेषु राष्ट्रेषु न सन्तोषपरास्ततः।  
 भुवं तस्य नरेन्द्रस्य जगृहुस्ते नराधिपाः॥12॥  
 स गृहित्वा वकं राज्यं पृथिवीशे बलान्मुने!।  
 तस्थौ स्वनगरे भूपैर्विरोधो बहुभिः कृतः॥13॥  
 समेत्य सुमहावीर्याः ससाधनधनास्ततः।  
 रुरुधुस्तं महीपालं पुरे तत्र नरेश्वरः॥14॥  
 पुररोधेन तेनाथ कुपितः स महीपतिः।  
 स्वल्पकोषोऽल्पदण्डश्च वैक्लव्यं परमं गतः॥15॥  
 अपश्यमानः शरणं सबलो द्विजसत्तम!।  
 करौ मुखाग्रतः कृत्वा निशश्वसार्तमानसः॥16॥  
 ततोऽस्य हस्तविरवान्मुखानिलसमाहताः।  
 निर्जग्मुः शतशो योधारथनागतुरङ्गमाः॥17॥  
 ततः क्षणेन तत् सर्वं नगरं तस्य भूपतेः।  
 व्याप्तमासीद्बलौघेन सारेणातिबलान्मुने॥18॥  
 अथ सोऽतिबलौघेन महता तेन संवृतः।  
 निर्गम्य नगरात्तस्मात्तान् विजिग्ये नराधिपः॥19॥  
 जित्वा च वशमानीय चकार करदान् पुनः।  
 यथा पूर्वं महाभाग महाभाग्यो नरेश्वरः॥20॥  
 धुतयोः करयोर्जज्ञे यतस्तस्यारिदाहदम्।  
 बलं करन्धमस्तस्मात् स बलाश्वोऽभिधीयते॥21॥  
 स धर्मात्मा महात्मा च स मैत्रः सर्वजन्तुषु।  
 करन्धमोऽभवद्भूपस्त्रिषु लोकेषु विश्रुतः॥22॥  
 सम्प्राप्तस्य परामार्तिं ददावरिविनाशनम्।  
 बलं धर्मेण चाक्षिप्तमभ्युपेत्य स्वयं नृपः॥23॥  
 इति श्रीमार्कण्डेयपुराणे करन्धमचरितवर्णनं नामैकविंशत्यधिक  
  शततमोऽध्यायः॥121॥



  द्वाविंशत्यधिकशततमोऽध्यायः  
मार्कण्डेय उवाच--  
 वीर्यचन्द्रसुता सुभ्रुर्वीरा नाम शुभव्रता।  
 स्वयम्वरे सा जगृहे महाराजं करन्धमम्॥1॥  
 तस्यां पुत्रं स राजेन्द्रो जनयामास वीर्वान्।  
 अवीक्षितमिति ख्यातिमुपेतं जगतीतले॥2॥  
 जाते तस्मिन् सुते राजा स दैवज्ञानपृच्छत।  
 क्वचित् प्रशस्तनक्षत्रे शस्तलग्ने सुतो मम॥3॥  
 कच्चिच्चालोकितं जन्म मम पुत्रस्य शोभनैः।  
 ग्रहैः कच्चिन्न दुष्टानां ग्रहाणां दृक्‌पथं गतम्॥4॥  
 इत्युक्तास्तेन दैवज्ञास्तमूचुर्नृपतिं ततः।  
 शस्ते मूहूर्ते नक्षत्रे लग्ने चैव सुतस्तव॥5॥  
 समुत्पन्नो महावीर्यो महाभागो महाबलः।  
 भविष्यति महाराज! महारजस्तवात्मजः॥6॥  
 अवैक्षतेमं देवानां गुरुः शुक्रस्च सप्तमः।  
 सोमस्चतुर्थस्तनयं तवैनं समवैक्षत॥7॥  
 उपान्तसंस्थितश्चैव सोमपुत्रोऽप्यरक्षत।  
 नावैक्षतेमं सविता न भौमो न शनैश्चरः॥8॥  
 तव पुत्रं महाराज धन्योऽयं तनयस्तव।  
 सर्वकल्याणसम्पत्तिं समवेतो भविष्यति॥9॥  
मार्कण्डेय उवाच--  
 इति दैवज्ञवचनं निशम्य वसुधाधिपः।  
 हर्षपूर्णमनाः प्राह निजस्थानगतस्तदा॥10॥  
 अवैक्षतेमं देवानां गुरुः सोमसुतो बुधः।  
 नावैक्षतैनमादित्यो नार्कसूनुर्न भूमिजः॥11॥  
 अवैक्षतेति यत् प्रोक्तं भवद्भिर्बहुशो वचः।  
 अवीक्षितेति तेनास्य ख्यातं नाम भविष्यति॥12॥  
मार्कण्डेय उवाच--  
 अवीक्षितः सुतस्तस्य वेदवेदाङ्गपारगः।  
 अस्त्रग्राममशेषं स कम्वपुत्रादथाग्रहीत्ष॥13॥  
 स रूपेणातिभिषजौ देवानां पारिथिवात्मजः।  
 बुद्ध्या वाचस्पतिं कान्त्या शशाङ्कं तेजसा रविम्॥14॥  
 धैर्येणाब्धिं ततोर्वीञ्च सहिष्णुत्वेन वीर्यवान्।  
 शौर्येण न समस्तस्य कश्चिदासीन्महात्मनः॥15॥  
 स्वयम्वरे तं जगृहे हेमधर्मात्मजा वरा।  
 सुदैवतनया गौरी सुभद्र बलिनः सुता॥16॥  
 लीलावती वीरसुता वीरभद्रसुतानिबा।  
 भीमात्मजा मान्यवती दम्भपुत्री कुमुद्वती॥17॥  
 याश्चैवन्नाभिनन्दन्ति स्वयम्वरकृतक्षणाः।  
 ताश्चापि सा बलाद्विरो जग्राह नृपतेः सुतः॥18॥  
 निराकृत्य नृपान् सर्वांस्तासां पितृकुलानि च।  
 स्वकं हि वीर्यमाश्रित्य बलवान् स बलोद्धतः॥19॥  
 एकदा तु विशालस्य स वैदिशाधिपतेः सुताम्।  
 वैशालिनीं स सुदतीं स्वयम्वरकृतक्षणाम्॥20॥  
 परिभूयाखिलान् भूपान् स्वेच्छया न वृतस्तया।  
 बलाज्जग्राह विप्रर्षे! यथान्या बलगर्वितः॥21॥  
 ततस्ते भूभृतः सर्वे बहुशस्तेन मानिना।  
 निराकृताः सुनिर्विण्णाः प्रोचरन्योन्यमाकुलाः॥22॥  
 क्षमतां ललनामेतामेकस्माद्बलशानिनाम्।  
 बहूनामेकवर्णानां जन्म धिग्वो महीभृताम्॥23॥  
 क्षत्रियो यः क्षतत्राणं बध्यमानस्य दुर्मदैः।  
 करोति तस्य तन्नाम वृथैवान्ये हि बिभ्रति॥24॥  
 आत्मनोऽपि क्षतत्राणं दुष्टादस्मादकुर्वताम्।  
 भवतां क्षत्रियकुले जातानां कीदृशी मतिः॥25॥  
 उच्चार्यते स्तुतिर्या च सूतमागधवन्दिभिः।  
 सा सत्या मा वृथा वीरा भवत्वरिविनाशनात्॥26॥  
 चरतां सा वृथैवैष भूपश्चारैर्दिगन्तरैः।  
 पौरिषाश्रयिणः सर्वे विशिष्टकुलसम्भवाः॥27॥  
 बिभेति को न मरणात् को युद्धेन विनाऽमरः।  
 विचिन्त्यैतन्न हातव्यं पौरुषं शस्त्रवृत्तिभिः॥28॥  
 एतन्निशम्य ते भूपा विस्पष्टामर्षपूरिताः।  
 ऊचुः परस्परं सर्वं समुत्तस्थुश्च सायुधाः॥29॥  
 केचिद्रथानारुरुहुः केचिन्नागांस्तथा हयान्।  
 अन्येऽमर्षपराधीनास्तमुपेताः पदातयः॥30॥  
 इति श्रीमार्कण्डेयपुराणेऽवीक्षितचरित्रवर्णनं नाम  
   द्वाविंशत्यधिकशततमोऽध्यायः॥122॥



  त्रयोविंशत्यधिकशततमोऽध्यायः  
मार्कण्डेय उवाच--  
 इति संग्रामसज्जास्ते भूपा भूपसुतास्ताथा।  
 निराकृताः सुबहुशस्तत्कालञ्चाप्यवीक्षीताः॥1॥  
 ततो बभूव संग्रास्तस्य तैः सह दारुणः।  
 एकस्य बहुभिर्भूपैर्भूपपुत्रवरैर्मुने!॥2॥  
 तेऽसिशक्तिगदाबाणपाणयस्तं सुदुर्मदाः।  
 अबिघ्नान्तो युयुधिरे तैः समस्तैरसावपि॥3॥  
 स तान् शरशतैरुग्रैर्बिभेद नृपनन्दनः।  
 कृतास्त्रो बलवान् बाणेस्ते च तं बिभिदुः शितैः॥4॥  
 कस्यचिच्चिच्छिदे बाहुमन्यस्य च शिरोधरम्।  
 हृदि विव्याध चैवैन्यमन्यं वक्षस्यताडयत्॥5॥  
 करञ्चिच्छेद करिणस्तिरगस्य तता शिरः।  
 तथान्येषां ततैवाश्वान् रथस्यान्यस्य सारथिम्॥6॥  
 बाणानापततश्चक्रे द्विधा बाणैस्तथा द्विषाम्।  
 चिच्छेदान्यस्य खङ्गञ्च धनुरन्यस्य लाघवात्॥7॥  
 तनुत्रेऽपहृते तेन न नाशान्यो नृपात्मजः।  
 अवीक्षिताहतश्चान्यः पदातिः प्रजहौ रणम्॥8॥  
 इत्याकुलीकृते तस्मिन् समग्रे राजमण्डले।  
 तस्थुः सप्तशता वीरा मरणे कृतनिश्चयाः॥9॥  
 आभिजात्य-वयः-शौर्य्यलज्जाभारसमन्विताः।  
 निर्जिते सकले सैन्ये पलायनपरायणे॥10॥  
 तैः समेत्य महीपालैः स तु पुत्रो महीभृतः।  
 युयुदे धर्मयुद्धेन तेन तेनातिकोपितः॥11॥  
 विच्छिन्नयन्त्रकवचान् स तानपि महाबलः।  
 कर्त्तुं व्यवस्थितस्ते च ततः क्रुद्धा महामुने!॥12॥  
 धर्ममुत्सुज्य युयुधुर्युध्यमानेन धर्मतः।  
 नरेन्द्रपुत्राः प्रस्वेदजलक्लिन्नाननाः समम्॥13॥  
 विव्याध कश्चिद्बाणौगैः कश्चिच्चिच्छेद कार्मकम्।  
 ध्वजमस्यापरो बाणैश्छित्त्वा भूमावपातयत्॥14॥  
 जघ्नुरन्ये तथैवाश्वान् बभञ्जुश्चापरे रथम्।  
 गदापातेनाऽथ वान्ये बाणैः पृष्ठमताडयन्॥15॥  
 छिन्ने धनुषि सक्रोधः स तदा नृपतेः सुतः।  
 जग्राहांसि तथा चर्म तदप्यन्योन्वपातयत्॥16॥  
 च्छिन्नासिचर्मा जग्राह स गदां गदिनां वरः।  
 तामप्यन्यः क्षुरप्रेण चिच्छेद कृतहस्तवत्॥17॥  
 अन्ये शरसहस्त्रेण शतेनान्ये नराधिपाः।  
 बिभिदुः कोष्ठकीकृत्य धर्मयुद्धपराङ्मुखाः॥18॥  
 स विह्वलः पपातोर्व्यामेको बहुभिरर्दितः।  
 राजपुत्रा महाभागा बबन्धुस्ते च तं ततः॥19॥  
 तमध्र्मेण ते सर्वे गृहित्वा नृपतेः सुतम्।  
 विशालेन समं राज्ञा वैदिशं विविशुः पुरम्॥20॥  
 हृष्टाः प्रमुदिता बद्धं तमादाय नृपात्मजम्।  
 स्वयम्वरा च सा कन्या न्यस्ता तेन ततः पुरः॥21॥  
 पुनः पुनश्च पित्रोक्ति तथापि च पुरोधसा।  
 आलम्ब्यतामिति वरो यस्ते राजसु रोचते॥22॥  
 यदा सा मानिनी किञ्चिन्न जग्राह वरं मुने!।  
 तदा पप्रच्छ दैवज्ञं विवाहार्थं नरेश्वरः॥23॥  
 विशिष्टतरमेतस्या विवाहाय दिनं वद।  
 अद्यैतदीदृक् सञ्जातं युद्धं विघ्नपपादकम्॥24॥  
मार्कण्डेय उवाच--  
 इति पृष्टो नरेन्द्रेण स दैवज्ञो विमृष्य तत्।  
 दुर्मनाः प्राह विज्ञातपरमार्थो महोपतिम्॥25॥  
 भविष्यतन्त्यपरानीह दिनानि पृथिवीपते!।  
 प्रशस्तलग्नयुक्तानि शोभनान्यचिरेण च॥26॥  
 करिष्यति विवाहार्थं तेषु प्राप्तेषु मानद!।  
 अलमेतेन यत्रार्य! महाविघ्न उपस्थितः॥27॥  
  इति श्रीमार्कण्डेयपुराणेऽवीक्षितचरितवर्णनं नाम  
  त्रयोविंशत्यधिकशततमोऽध्यायः॥123॥





   चतुर्विंशत्यधिकशततमोऽध्यायः  
मार्कण्डेय उवाच--  
 ततः शुश्राव तं बद्धं तनयं स करन्धमः।  
 तस्य पत्नी तथा वीरा अन्ये चापि महीभृतः॥1॥  
 तमधर्मेण तनयं बद्धं श्रुत्वा महीपतिः।  
 समन्तैः पृथिवीपालैश्चिरं दध्यौ महामुने!॥2॥  
 केचिदूचुर्महीपासा वध्याः सर्वे महीभृतःष  
 यैरेकः संयुगे बद्धः समस्तैस्तैरधर्मतः॥3॥  
 युज्यतां वाहिनी शीघ्रमूचुरन्यैः किमास्यते।  
 विशालो वध्यतां दुष्टस्तत्र येऽन्ये समागताः॥4॥  
 अन्ये तथोचुर्धर्मोऽत्र त्यक्तः पूर्वं महीक्षितैः।  
 अन्यायेन बलाद्येन गृहीता तमवाञ्छती।5॥  
 स्वयंवरेष्वशेषेषु तेन राजसुतास्तदा।  
 खलीकृतास्ततः सर्वे समेत्य स वशीकृतः॥6॥  
 तेषामेतद्वचः श्रुत्वा वीरा वीरप्रजावता।  
 वीरगोत्रसमुद्भूता वीरपत्नी प्रहर्षिता॥7॥  
 उवाच भर्त्तुः प्रत्यक्षमन्येषाञ्च महीक्षिताम्।  
 भद्रं कृतं भद्रभुजा मम पुत्रेण पार्थिवाः॥8॥  
 गृहीता यद्बलात् कन्या जित्वा सर्वमहीक्षितः।  
 तदर्थं युध्यमानोऽडयं युद्ध एको न धर्मतः॥9॥  
 तदप्यस्मत् सुतस्याजौ मन्ये नापचय पर्दम्।  
 एतदेव हि पौरुष्यं यदधर्मवशान्नरः॥10॥  
 नीतिं न गणयत्येवं जिघांसुरिव केशरी।  
 स्वयम्वराय विन्यस्ता मम पुत्रेण कन्यका॥11॥  
 बह्व्यो गृहीता भूपानां पश्यतामतिमानिनाम्।  
 कत्व क्षत्रियकुले जन्म क्व याञ्चा हीनसेविता॥12॥  
 बलादेव समादत्ते क्षत्रियो बलिनां पुरः।  
 लोहश्रृङ्खलबद्धा वा न वशं यान्ति कातराः॥13॥  
 प्रसह्य कारिणी यान्ति राजानो धर्मशालिनः।  
 तदलं दौर्मनस्येन श्लाघ्यमेवास्य बन्धनम्॥14॥  
 युष्माकमप्यायुधानामङ्गमूर्द्धसु पातनम्।  
 हृत्वैव पृथिवीशानां पृथ्वी पुत्रादिकं वसु॥15॥  
 भार्य्यावीर्य्यनिमित्तानि ततो यातानि गौरवम्॥15।  
 तत् त्वर्य्यतां रणायाऽऽशु स्यन्दनान्यधिरोहत।  
 सज्जीकुरुत नागाश्वमचिरेण सुसारथिम्॥16॥  
 मन्यध्वं किं महीपालैर्बहुभिः सह विग्रहम्।  
 प्रभूता एव तोषाय शूरस्याल्परणे क्रियाः॥17॥  
 कस्य नाल्पेषु सामर्थ्यं नरेन्द्रादिषु जायते।  
 येभ्योन विद्यते भीतिर्हन्तु पुत्राहितान्मुने!॥18॥  
 व्याप्तलोकान् समस्तान् यो ह्यभिभूय यतो नरः।  
 व्यरोचतेति शूरः स तसांसीव दिवाकरः॥19॥  
मार्कण्डेय उवाच--  
 इत्थमुद्धर्षितो राजाऽनया पत्न्या करन्धमः।  
 चकार सबलोद्योगं हन्तुं पुत्राहितान्मुने!॥20॥  
 ततस्तस्य समं भूपैर्विशालेन च सङ्गरः।  
 बभूव बद्धपुत्रस्य तैरशेषैर्महामुने!॥21॥  
 दिनत्रयमभूद्युद्धं तेन राज्ञः समं तदा।  
 करन्धमेन भूपानां विशालस्यचानुकुर्वताम्॥22॥  
 यदा पराजयप्रायं तं सर्वं भूरमण्डलम्।  
 तदा विशालोऽर्घ्यकरः करन्धममुपास्थितः॥23॥  
 करन्धमोऽपि सम्प्रीत्या तेन राज्ञाभिपूजितः।  
 वियुक्ते तनये तत्र निशां तां सुखमावसत्॥24॥  
 ताञ्च कन्यामुपादाय विशाले समुपस्थिते।  
 अवीक्षित् प्राह विप्रर्षे! विवाहार्थं पितुः पुरः॥25॥  
 नाहमेतां ग्रहीष्यामि न चान्यां योषितं नृप!।  
 परैर्यस्या निरीक्षन्त्या सङ्ग्रामेऽहं पराजितः॥26॥  
 अन्यस्मै सम्प्रायच्छेमामियञ्चान्यं वृणोतु तम्।  
 अखण्डितयशो वीर्य्यो यः परैर्नापमानितः॥27॥  
 परैः पराजितोऽहं यत् कारतरेयं यथाऽबला।  
 किमत्र मानुषत्वं मे न तस्या मम चान्तरम्॥28॥  
 स्वतन्त्रता मनुष्याणां परतन्त्रा सदाऽबला।  
 नरोऽपि परतन्त्रो यस्तस्य कीदृङ्मनुष्यता॥29॥  
 सोऽहमस्या मुखं भूयो दृष्टं दर्शयिता कथम्।  
 योऽहमस्याः पुरो भूमौ परैर्भूपैः खिलीकृतः॥30॥  
 इत्युक्ते तेन तनयामुवाच जगतीपतिः।  
 श्रुतं ते वचनं वत्स! वदतोऽस्य महात्मनः॥31॥  
 वरयान्यं पतिं तत्र मनस्ते रमते शुभे।  
 वयं वासं पर्यच्छामो यस्मिंस्तस्मिंस्तवादृताः।  
 एतयोर्ह्येकमातिष्ठ मार्गयो रुचिरानने!॥32॥  
कन्योवाच--  
 पराजितोऽय बहुभिर्न सम्यक् सम्यगाचरन्।  
 सङ्ग्रामे तद्यशो वीर्य्यहानिकारिणि पार्थिव!॥33॥  
 एको बहूनां युद्धाय गतानामिव केशरी।  
 यत्संस्थितः परं शौर्य्यं तेनास्य प्रकटीकृतम्॥34॥  
 न केवलमयं तस्थौ युद्धे तोऽप्यखिला जिताः।  
 बहुशोऽनेन यत्तेन विक्रमोऽपि प्रकाशितः॥35॥  
 शौर्य्यविक्रमसंयुक्तमिमं सर्वमहीक्षितः।  
 धर्मयुद्धमधर्मेण जितवन्तोऽत्र का त्रपा॥36॥  
 न चापि रूपमात्रेऽहं लोभमस्य गता पितः! ॥  
 शौर्य्यविक्रमधैर्य्याणि हरन्त्यस्य मनो मम॥37॥  
 तत्किमुक्तेन बहुना याच्यतां मत्कृते नृपः।  
 त्वया महानुभावोऽयं नान्यो मे भविता पतिः॥38॥  
विशाल उवाच--  
 राजपुत्र! सुता प्राह ममैतच्छोभनं वचः।  
 एवञ्चैव त्वया तुल्यः कुमारो न महीतले॥39॥  
 अविसम्वादि ते शौर्य्यमतीव च पराक्रमः।  
 पावयाऽस्मत् कुलं वीर! दुहितुर्मे परिग्रहात्॥40॥  
राजपुत्र उवाच--  
 नाहमेतां ग्रहिष्यामि न चान्यां योषितं नृप।  
 आत्मन्येव हि मे बुद्धिः स्त्रीमयी मनुजेश्वर!॥41॥  
मार्कण्डेय उवाच--  
 ततः करन्धमः प्राह पुत्रेयं गृह्यतां त्वया।  
 विशालतनया सुभ्रस्त्वयि हार्दवती दृढम्॥42॥  
राजपुत्र उवाच--  
 नाज्ञाभङ्गः कदाचित्ते कृतपूर्व्वो मया प्रभो!।  
 तथाऽऽज्ञापय मां तात! यथाज्ञां करवाणि ते॥43॥   
मार्कण्डेय उवाच--  
 अत्यन्तनिश्चितमतौ तस्मिन् राजसुते सुताम्।  
 तामुवाच विशालोऽपि व्याकुलीकृतमानसः॥44॥  
 निवर्त्यकतां मनः पुत्रि! एतस्माच्च प्रयोजनात्।  
 अन्यं वरय भर्त्तारं सन्त्यनेके नृपात्मजाः।.45॥  
कन्योवाच--  
 वरं वृणोम्यहं तात! मामेष यदि नेच्छति।  
 तपसोऽन्यो न मे भर्त्ता जन्मन्यस्मिन् भविष्यति॥46॥  
मार्कण्डेय उवाच--  
 ततः करन्धमो राजा विशालेन समं मुदा।  
 स्थित्वा दिनत्रयं तत्र निजमभ्यास्मिन् भविष्यति॥47॥  
 अवीक्षितोऽपि तेनैव पित्राऽन्यैश्च नराधिपैः।  
 निदर्शनैः पुरावृत्तैः सान्त्वितोऽभ्यागमत् पुरम्॥48॥  
 सापि कन्या वनं गत्वा निसृष्टा निजबान्धवैः।  
 तपस्तेपे निराहारा वैराग्यं परमास्थिता॥49॥  
 निराहारा यदा सा तु मासत्रयमवस्थिता।  
 सम्प्राप परमामार्त्तिं कृशा धमनिसन्तता॥50॥  
 मन्दोत्साहातितन्वङ्गी मुमुर्षुरपि बालिका।  
 देहत्यागाय सा चक्रे तदा बुद्धिं नृपात्मजा॥51॥  
 आत्मत्यागाय तां ज्ञात्वा कृतबुद्धिं सुरास्ततः।  
 समेत्य प्रेषयामासुर्देवदूतं तदन्तिकम्॥52॥  
 समुपेत्य स तां प्राह दूतोऽहं पार्थिवात्मजे!।  
 प्रेषितस्त्रिदशैस्तुभ्यं यत्कार्य्यं तन्निशामय!॥53॥  
 न भवत्या परित्याज्यं शरीरमतिदुर्लभम्।  
 त्वं भविष्यसि कल्याणि! जजनी चक्रवर्त्तिनः॥54॥  
 पुत्रेण च महाभागो! भोक्तव्या निहतारिणा।  
 अव्याहताज्ञेन चिरं सप्तद्वीपवती मही॥55॥  
 हन्तव्यस्तेन तरुजिद्देवानां पुरतो रिपुः।  
 अयःशङ्कस्तथा क्रूरो धर्मे स्थाप्यस्ततः प्रजाः॥56॥  
 परिपालनीयमखिलं चातुर्वर्ण्यं स्वधर्मतः।  
 हन्तव्या दस्यवो म्लेच्छा ये चान्ये दुष्टचेष्टिताः॥57॥  
 यष्टव्यं विवधैर्यज्ञैः समाप्तवरदक्षिणैः।  
 वाजिमेधादिभिर्भद्रे! षट्सहस्त्रैस्च संख्यया॥58॥  
मार्कण्डेय उवाच--  
 तं दृष्ट्वा साऽन्तरीक्षस्थ दिव्यस्त्रगनुलेपनम्।  
 देवदूतमुवाचेदं राजपुत्री ततो मृदुः॥59॥  
 सत्यं त्वमागतः स्वर्गाद्देवदूतो न संशयः।  
 किन्तु भर्त्रा विना पुत्रः स कथं मे भविष्यति॥60॥  
 अवीक्षितमृते भर्त्ता मम नान्योऽत्र जन्मनि।  
 भवितेति प्रतिज्ञातं मयैतत्सन्निधौ पितुः॥61॥  
 स च नेच्छति मां प्रोक्तो मत्पित्रा जनकेन च।  
 करन्धमेनाथ सम्यक् याचितश्च मया तथा॥62॥  
देवदूत उवाच--  
 किनेन महाभागे बहुनोक्तेन ते सुतः।  
 समुत्पत्स्यति मा त्याक्षीस्त्वमात्मानमधर्मतः ॥63॥  
 अत्रैव कानने तनुं क्षीणाञ्च पोषय।  
 तपः पर्भावादेतत्ते सर्वं साधु भविष्यति॥64॥  
मार्कण्डेय उवाच--  
 इत्युक्त्वा देवदूतोऽसौ यथागतमगच्छत।  
 चकारानुदिनं सुभ्रूः साप्यात्मतनुपोषणम्॥65॥  
  इति श्रीमार्कण्डेयपुराणेऽवीक्षितचरित्रवर्णनं नाम  
   चतुर्विंशत्यधिकशततमोऽध्यायः॥124॥  
   
   
 



  पञ्चविंशत्यधिकशततमोऽध्यायः  
मार्कण्डेय उवाच--  
 अथ साऽवीक्षितो मता वीरा वीर पर्जावती।  
 पुण्येऽहनि समाहूय प्राह पुत्रमवीक्षितम्॥1॥  
 पुत्राहमभ्यनुज्ञाता तव पित्रा महात्मना।  
 उपवासं करिष्यामि दुष्करोऽयं किमिच्छकः॥2॥  
 स चायत्तस्तव पितुस्त्वया साध्यो मयापि च।  
 प्रतिज्ञाते त्वया पुत्र! ततस्तत्र यताम्यहम्॥3॥  
 द्रव्यस्यार्द्धं महाकोषात् तव दास्याम्यहं पितुः।  
 धनन्ते पितुरायत्तमनुज्ञाताषडस्मि तेन च॥4॥  
 क्लेशसाध्योमदायत्तः स हि श्रेयो भविष्यति।  
 साध्यो भवेद्वा यदि ते कश्चिद्बलपराक्रमे॥5॥  
 स तेऽसाध्यो ह्यन्यथा वा दुःखसाध्यो भविष्यति।  
 तत्त्वं प्रतचिज्ञां कुरुषे यदि पुत्राऽत्र टचैव ते॥  
 तदेतदहमवाप्स्ये कथ्यतां यन्मतं तव॥6॥  
अवीक्षित उवाच--  
 वित्तं मे पितुरायत्तं मत्‌स्वामित्वं न तत्र वै।  
 यन्मच्छरीरनिष्पाद्यं तत्करिष्ये त्वयोदितम्॥7॥  
 किमिच्छकं व्रतं मातर्निश्चिन्ता भव निर्व्यथा।  
 राज्ञा पित्राऽभ्यनुज्ञातं यदि वित्तेश्वरण मे॥8॥  
मार्कण्डेय उवाच--  
 ततः सा राजमहिषी तद्व्रतं समुपोषिता।  
 यथोक्तां साऽकरोत् पूजां राजराजस्य संयता॥9॥  
 निधीनामप्यशेषाणां निदिपालगणस्य च।  
 लक्ष्म्याश्च परया भक्त्या यतवाक्कायमानसा॥10॥  
 विविक्ते तु गृहस्थोऽयमथ राजा करन्धमः।  
 आसीन उक्तः सचिवैर्नीतिशास्त्रविशारदैः॥11॥  
सचिवा ऊचुः--  
 राजन् वयः परिणतं तवैतच्छासतो महीम्।  
 एकस्ते तनयोऽवीक्षित्त्यक्तदारपरिग्रहः॥12॥  
 अपुत्रः स च ते निष्ठां यदा भूप गमिष्यति।  
 तदारिपक्षं पृथिवी निश्चितं तव यास्यति॥13॥  
 वंशक्षयस्ते भविता पितृपिण्डोदकक्षयः।  
 एतन्महत्तेऽरिभयं क्रियाहान्या भविष्यति॥14॥  
 तस्मात् सततं बुद्धिं पितॄणामुपकारिणाम्॥15॥  
मार्कण्डेय उवाच--  
 एतस्मिन्नन्तरे शब्दं शुश्राव जगतीपतिः।  
 पुरोहितस्य वीराया गदतो ह्यर्थिनं प्रति॥16॥  
 तः किमिच्छति दुःसाध्यं कस्य किं साध्यतामिति।  
 करन्धमस्य महिषी किमिच्छकमुपोषिता॥17॥  
 राजपुत्रोऽप्यवीक्षित्तु श्रुत्वा पौरोहितं वचः।  
 प्रत्युवाचार्थिनः सर्वान् राजद्वरारमुपागतान्॥18॥  
 मया साध्यं शरीरेण यस्य किञ्चिद्ब्रवीतु सः।  
 मम माता महाभागा किमिच्छकमुपोषिता॥19॥  
 श्रण्वन्तु मेऽर्थिनः सर्वे प्रतिज्ञातं मया तदा।  
 किमिच्छथ ददाम्येष क्रियमाणे किमिच्छके॥20॥  
मार्कण्डेयस उवाच--  
 ततो राजा निशम्यैतद्वाक्यं पुत्रमुखाच्च्युतम्।  
 समुत्पत्याब्रवीत् पुत्रमहमर्थी प्रयच्छ मे॥21॥  
अवीक्षिदुवाच--  
 दातव्यं यन्मया तात! भवते तद्‌ब्रवीहि माम्।  
 कर्तव्यं दुष्करं वा ते साध्यं दुःसाध्यमेव वा॥22॥  
राजोवाच--  
 यदि सत्यप्रतिज्ञस्त्वं ददासि च किमिच्छकम्।  
 पौत्रस्य दर्शय मुखं ममोत्सङ्गगतस्य तत्॥23॥  
अवीक्षिदुवाच--  
 अहन्तवैकस्तनयो ब्रह्मचर्यञ्च मे नृप।  
 न मे पुत्रोऽस्ति पौत्रस्य दर्शयामि कथं मुखम्॥24॥  
राजोवाच--  
 पापाय ब्रह्मचर्यन्ते यदिदं धार्यते त्वया।  
 तस्मात् त्वं मोचयात्मानं मम पौत्रञ्च दर्शय॥25॥  
अवीक्षिदुवाच--  
 विषमं स्यन्महाराज! यदन्यत्तत् समादिश।  
 वैराग्येण मया त्यक्तः स्त्रीसम्भोगस्तथास्तु सः॥26॥  
राजोवाच--  
 बहुभिर्युध्यमानानां दृष्टो वै वैरिणां जयः।  
 तत्रापि यदि वैराग्यमुपैषि तदपण्डिचः॥27॥  
 किं वा नो बहुनोक्तेन ब्रह्मचर्यं परित्यज।  
 मातुस्त्वमिच्छया वक्त्रं पौत्रस्य मम दर्शय॥28॥  
मार्कण्डेय उवाच--  
 यदा स बहुभिस्तेन प्रोक्तः पुत्रेण पार्थिवः।  
 नान्यत् प्रार्थयते किञ्चित् तदा पुत्रोऽब्रवीत् पुनः॥29॥  
 दत्त्वा किमिच्छकं तुभ्यं प्राप्तेऽहं तात! संकटम्।  
 तत्करिष्यामि निर्लज्जो भूयो दारपरिग्रहम्॥30॥  
 स्त्रियः समक्षं विजितः पतितो धरणीतले।  
 स्त्रीपतिर्भविता भूयस्ततैतदतिदुष्करम्॥31॥  
 तथापि किङ्करोम्येष सत्यपाशवशंगतः।  
 करिष्यामि यथाऽऽत्थ त्वं भुज्यतां निजशासनम्॥32॥  
  इति श्रीमार्कण्डेयपुराणेऽवीक्षितचरितवर्णनं नाम पञ्चविंशत्यधिक-  
   शततमोऽध्यायः॥125॥



   षड्‌विंशत्यधिकशततमोऽध्यायः  
मार्कण्डेय उवाच--  
 तदाचिद्राजपुत्रोऽसौ मृगयामचरद्वने।  
 मृगान्विध्यन्वराहांश्च शार्दूलादीश्च दंष्ट्रिणः॥1॥  
 शुश्राव सहसा शब्दं त्राहि त्राहीति योषितः।  
 विक्रोशन्त्याः सुबहुशो भयगद्‌गदमुच्चकैः॥2॥  
 मा भैर्मा भैरिति वदन् राजपुत्रः स वेगितः।  
 चोदयामास तुरगं यतः शब्दः समागतः॥3॥  
 ततश्च सापि चुक्रोश कन्यका विजने वने।  
 गृहीता दनुपुत्रेण दृढकेशेन मानिनी॥4॥  
 करन्धमसुतस्याहं भार्या चाहमवीक्षितः।  
 हरत्यनार्यो विपिने पृथिवीशस्य धीमतः॥5॥  
 यस्य सर्वे महीपालास्तथा गन्धर्वगुह्यकाः।  
 न समर्थाः पुरः स्थातुं तस्य भार्या हृताऽस्म्यहम्॥6॥  
 यस्य मृत्योरिव क्रोधः शक्रस्येव पराक्रमः।  
 करन्धमसुतस्यैषा तस्य भार्या हृताऽस्म्यहम्॥7॥  
मार्कण्डेय उवाच--  
 इत्याकर्ण्य महीपालतनयः स शरासनी।  
 चिन्तयामास किमिदं मम भार्याऽत्र कानने॥8॥  
 मायेयं रक्षसां नूनं दुष्टानां काननौकसाम्।  
 अथ वा गत एवाहं सर्वं वेत्स्यामि कारणम्॥9॥  
मार्कण्डेय उवाच--  
 त्वरितः स ततो गत्वा ददर्शातिमनोरमाम्।  
 कानेन कन्यकामेकां सर्वालङ्कारभूषिताम्॥10॥  
 गृहितां दनुपुत्रेण दृढकेशेन दण्डिना।  
 त्राहि त्राहीति करुणं विक्रेशन्तीं पुनः पुनः॥11॥  
 मा भैरिति स तामाह हतोऽसीति च तं वदन्।  
 शासतीमां महीं दुष्टः को भूपेऽत्र करन्धमे॥12॥  
 यस्य प्रतापावनता भुवि सर्वे महीक्षितः।  
 ततस्तमागतं दृष्ट्वा गृहीतवरकार्मुकम्॥13॥  
 मां त्राहीत्याह तन्वङ्गी हृतास्म्येषेति चासकृत्।  
 राज्ञः करन्धमस्याहं स्नुषा भार्याप्यवीक्षितः॥  
 हृताऽस्म्येतेन दुष्टेन समाथाऽनाथवद्वने॥14॥  
मार्कण्डेय उवाच--  
 ततो विममृषे वाक्यमवीक्षित् स तथोदितम्।  
 कथमेषा हि मे भार्या स्नुषा तातस्य वा कथम्॥15॥  
 अथवा मोचयाम्येतां तन्वीं वेत्स्यामि तत् पुनः।  
 क्षत्रियैर्धार्यते शस्त्रमार्त्तानां त्राणकारणात्॥16॥  
 ततः क्रुद्धोऽब्रवीद्वीरो दानवं तं सुदुर्मतिम्।  
 जीवन् गच्छ विमुच्यैनामन्यथा न भविष्यसि॥17॥  
 ततः स तां विहायोच्चैर्दण्डमुत्क्षिप्य दानवः।  
 तमप्यधावत्सोऽप्येनं शरवर्षैरवाकिरत्॥18॥  
 स वार्यमाणो बाणौघैर्दानवोऽतिमदान्वितः।  
 राजपुत्राय चिक्षेप दण्डं शङ्कशतावृतम्॥19॥  
 तमापतन्तं चिच्छेद शरैर्भूपसुतस्ततः।  
 सोऽप्यासन्नं गृहीत्वोच्चैर्द्रुममाजौ व्यवस्थितः॥20॥  
 सृजतः शरवर्षाणि तं चिक्षपे ततो द्रुमम्।  
 स च तं तिलशश्चक्रे भल्लैः कार्मुकमोचितैः॥21॥  
 ततश्चिक्षेप च शिलां राजपुत्राय दानवः।  
 सापि मोघा पपातोर्व्यामुज्झिता तेन लाघवात्॥22॥  
 राजपुत्राय कुपितो यद्यच्चिक्षेप दानवः।  
 तत्तच्चिच्छेद बाणौघैर्भूभृत्‌सूनुः स लीलया॥23॥  
 ततो विच्छिन्नदण्डोऽसौ विच्छिन्न-सकलायुधः।  
 मुष्टिमुद्यम्य सक्रोधो राजपुत्रमधावत॥24॥  
 तस्यापतत एवासौ करन्धमसुतः शिरः।  
 छित्त्वा वेतसपत्रेण पातयामास वै भुवि॥25॥  
 तस्मिन् विनिहते देवैर्दानव दुष्टचेष्टिते।  
 करन्धमसुतः सर्वैः साधु साध्विति भाषितः॥26॥  
 वरं वृणीष्वेत तदा देवैरुक्तो नृपात्मजः।  
 वव्रे पुत्रं महावीर्यं पितुः प्रियचिकीर्षया॥27॥  
देवा ऊचुः--  
 भविष्यति हि ते पुत्रश्चक्रवर्त्ती महाबलः।  
 अस्यामेव हि कन्यायां मोक्षितायां त्वयानघ॥28॥  
राजपुत्र उवाच--  
 पित्राहं सत्यपाशेन बद्ध इच्छाम्यहं सुतम्।  
 राजभिर्निर्जितेनाऽऽजौ त्यक्तो मे दारसंग्रहः॥29॥  
 सा च मे यावता त्यक्ता विसालनृपतेः सुता।  
 तया च मत्कृते त्यक्तो मामृते नरसङ्गमः॥30॥  
 तत् कथं तामपास्याद्य विशालतनयामहम्।  
 मृशंसात्मा करिष्यामि अन्यनारीपरिग्रहम्॥31॥  
देवा ऊचुः--  
 इयमेव हि ते भार्या श्लाघ्यते या त्वया सदा।  
 विशालस्य सुता सुभ्रस्त्वत्कृते याऽऽश्रिता तपः॥32॥  
 तस्यामुत्पत्स्यते वीरः सप्तद्वीपप्रसाधकः।  
 यष्टा यज्ञसहस्त्राणां चक्रवर्त्ती सुतस्तव॥33॥  
मार्कण्डेय उवाच--  
 इत्युच्चार्य ययुर्देवाः करन्धमसुतं द्विज!।  
 सोऽप्याह तां तदा पत्नीं कथ्यातां भीरु!किं त्विदम्॥34॥  
 सा चास्मै कथायामास त्यक्ताऽहं भवता तदा।  
 त्यक्तबन्धुजनारण्यं निर्वेदात् समुपागता॥35॥  
 तत्राहं तपसा वीर! क्षीणप्रायं कलेवरम्।  
 त्यक्तुकामा समभ्येथ्य देवदूतेन वारिता॥36॥  
 भविष्यति च पुत्रस्ते चक्रवर्त्ती महाबलः।  
 प्रीणयिष्यति यो देवानसुरांश्च हनिष्यति॥37॥  
 इति देवाज्ञया तेन देवदूतेन वारिता।  
 न सन्त्यक्तवती देहं त्वत्सङ्गममनोरथा॥38॥  
 परश्वश्च महाभाग! स्नातुङ्गङ्गाह्रदङ्गता।  
 अवतीर्णा विकृष्टास्मि वृद्धनागेन केनचित्॥39॥  
 ततो रसातलं नीता तेन तत्र च मे पुरम्।  
 नागाः सहस्त्रशस्तस्थुर्नागपत्न्यः कुमारकाः॥40॥  
 तुष्टुवुर्मां समभ्येत्य मामन्येऽपूजयंस्तथा।  
 ययाचिरे सविनयं नागा मामङ्गनास्तथा॥41॥  
 प्रसादं कुरु सर्वेषां त्वमस्माकं सुतस्त्वया।  
 अपराधमुपेतानां संमिवार्यो बन्धोन्मुखः॥42॥  
 अपरादं करिष्यन्ति त्वत् पुत्रस्यानिलाशनाः।  
 तन्निमित्तं निवार्य्योऽसौ प्रसादः क्रियतामिति॥43॥  
 तथेति च मया प्रोक्ते दिव्यैः पातालभूषणैः।  
 भूषिताऽहं तथा पुष्पैर्गन्धवासोभिरुत्तमैः॥44॥  
 समानीता ततालोकमिमन्तेनानिलाशिनी।  
 पुरा यथा कान्तिमती पूर्ववद्रूपशालिनी॥45॥  
 इति रूपवतीं दृष्ट्वा सर्वालङ्कारभूषिताम्।  
 जग्राह दृढकेशोऽयं हर्तुकामः सुदुर्मतिः॥46॥  
 युष्मद्‌बाहुबलेनाहं राजपुत्र! विमोक्षिता।  
 तत् प्रसीद महाबाहो! मां प्रतीच्छ त्वया समः॥  
 भूर्लोके राजपुत्रोऽन्यो नास्ति सत्यं ब्रवीम्यहम्॥47॥  
 इति श्रीमार्कण्डयपुराणेऽवीक्षितचरत्रवर्णनं नाम षड्‌विंशत्यधिक-  
  शततमोऽध्यायः॥126॥


 



  सप्तविंशत्यधिकशततमोऽध्यायः  
मार्कण्डेय उवाच--  
 इति तस्या वचः श्रुत्वा स्मृत्वा पितृवचः शुभम्।  
 किमिच्छकप्रतिज्ञाते यदुक्तं तेन भूभृता॥1॥  
 प्रत्युवाच स तां कन्यामवीक्षिन्नृपतेः सुतः।  
 सानुरागमनाः कन्यां त्यक्तभोगाञ्च तत् कृते।  
 यदाहं त्यक्तवांस्तव्नीं त्वामरातिपराजितः।  
 विजित्य शत्रून् सम्प्राप्ता त्वं मयाऽत्र करोमि किम्॥3॥  
कन्योवाच--  
 मम पाणिं गृहाण त्वं रमणीयेऽत्क कानने।  
 सकामायाः सकामेन सङ्गमो गुणवान् भवेत्॥4॥  
राजपुत्र उवाच--  
 एवं भवतु भद्रन्ते विधिरेवात्र कारणम्।  
 अन्यथा कथमन्यत्र त्वमहञ्च समागतः॥5॥  
मार्कण्डेय उवाच--  
 एतस्मिन्नन्तरे प्राप्तो गन्धर्वस्तुनयो मुने!।  
 वराप्सरोभिः सहितो गन्धर्वैरपरैर्वृतः॥6॥  
गन्धर्व उवाच--  
 राजपुत्र! सुतेयम्ये भामिनी नाम मानिनी।  
 अभिशापादगस्त्यस्य विशालतनयाऽभवत्॥7॥  
 बालभावेन योऽगस्त्यः कोपितः क्रीडमानया।  
 ततस्तेन तदा शप्ता मानुषी त्वं भविष्यसि॥8॥  
 प्रसीदितः स चास्माभिर्बालेयमविवेकिनी।  
 तवाऽपराधाद्विप्रर्षे! प्रसादः क्रियतामिति॥9॥  
 प्रसाद्यमानः सोऽस्माभिरिदमाह महामुनिः।  
 बालेति मत्वा शोपोऽल्पो दत्तोऽस्या नान्यथैव तत्॥10॥  
 इति शापादगस्त्यस्य विशालभवने शुभा।  
 जातेयं मत्‌सुता सुर्भुर्भामिनी नाम नामतः॥11॥  
 तदस्याऽहं कृते प्राप्ते गृहणेमां नृपात्मजाम्।  
 ममात्मजां सुतस्तेऽत्र चक्रवर्त्ती भविष्यति॥12॥  
मार्कण्डेय उवाच--  
 तथेत्युक्त्त्वेति तस्यश्चस पाणिं पार्थिवात्मजः।  
 जग्राह विधिवद्धोमं चक्रे तत्र च तुम्बुरुः॥13॥  
 प्रजगुर्देवगन्धर्वा ननृतुश्चाप्सरोगणाः।  
 पुष्पाणि ससृजुर्मेघा देववाद्यानि सस्वनुः॥14॥  
 विवाहे राजपुत्रस्य तया तत्र समेयुषः।  
 समस्तवसुधात्राणकर्तुकारणभूतया ॥15॥  
 ततो गन्धर्वलोकं ते सह तेन महात्मना।  
 निःशेषेण ययुः सा च स च राजसुतो मुने!॥16॥  
 भामिन्या मुमुदे सार्द्धमवीक्षिन्नृपनन्दनः।  
 सा च तेन समं तत्र भोगसम्पत्-समन्विता॥17॥  
 कदाचिदतिरम्येऽसौ नगरोपवने तथा।  
 विक्रीडति समं तन्व्या कदाचिदुपपर्वते॥18॥  
 कदाचित् पुलिने नद्या हंससारसशोभिते।  
 कदाचिद्भवनस्याऽन्ते प्रासादे चातिशोभने॥19॥  
 विहारदेशेष्वन्येषु रमणीयेष्वहर्निशम्।  
 स रेमे सहितस्तन्व्या सा च तेन महात्मना॥20॥  
 भक्ष्यानुलेपनं वस्त्रं स्त्रक्‌पानादिकमुत्तमम्।  
 उपजह्रु स्तयोस्तत्र मुनिगन्धर्वकिन्नराः ॥21॥  
 तया च रमतस्तस्य भामिन्या सह दुर्लभे।  
 गन्धर्वलोके वीरस्य पुत्रं सा सुषुवे शुभा॥22॥  
 तस्मिन् जाते महावीर्ये गन्धर्वाणां महोत्सवः।  
 बभूव मनुजव्याघ्ने तेन कार्यमवेक्षताम्॥23॥  
 जगुः केचित्तथैवान्ये मृदङ्गपटहानकान्।  
 अवादयन्त चैवान्ये वेणुवीणादिकांस्तथा॥24॥  
 ननृतुश्च तथा तत्र बहवोष़प्सरसां गमाः।  
 पुष्पवृष्टिमुचो मेघा जगर्जुर्मृदुनिस्वनाः॥25॥  
 तथा कोलाहले तस्मिन् वर्त्तमानेऽछ तुम्बुरुः।  
 प्रणयेन स्मृतोऽभ्येत्यजातकर्माकरोन्मुनिः॥26॥  
 देवीं समाययुः सर्वे तथा देवर्षयोऽमलाः।  
 पातालात्पन्नगेन्द्राश्च शेषवासुकितक्षकाः॥27॥  
 तथा देवासुराणाञ्च वायवश्च तताऽखिलाः॥28॥  
 तदाऽऽगतैरशेषर्षिदेवदानवपन्नगैः ।  
 मुनिबिश्तचाकुलमभूत् गन्धर्वाणां महत्पुरम्ष॥29॥  
 ततः स तुम्बुरुः कृत्वा जातकर्मादिकां क्रियाम्।  
 चक्रे स्वस्त्ययनं यस्य बालस्यस्तुतिपूर्वकम्॥30॥  
 चक्रवर्त्ती महावीर्य्यो महाबाहुर्महाबलः।  
 महान्तं कालमीशित्वमशेषायाः क्षितेः कुरु॥31॥  
 इमे शक्रादयः सर्वे लोकपालास्तथर्षयः।  
 स्वस्ति कुर्वन्तु ते वीर! वीर्य्यञ्चारिविनाशनम्॥32॥  
 मरुत्तव शिवायास्तु वाति पूर्वेण योऽरजः।  
 मरुत्ते विमलोऽक्षीणोऽवैषम्यायास्तु दक्षिणः॥33॥  
 पश्चिमस्ते मरुद्वीर्यमुत्तमन्ते प्रयच्छतु।  
 बलं यच्छतु चोत्कृष्टं मरुत्ते च तथोत्तरः॥34॥  
 इति स्वस्त्ययनस्यान्ते वागुवाचाशरीरिणी।  
 मरुत्तवेति बहुशो यदिदं गुरुरब्रवीत्॥35॥  
 मरुत्त इथि तेनायं भुवि ख्यातो भविष्यति।  
 भुवि चास्य महीपाला यास्यन्त्याज्ञावशा यतः॥36॥  
 एष सर्वक्षितीशानां वीरः स्थास्यति मूर्द्धनि।  
 चक्रवर्त्ती महावीर्य्यः सप्तद्वीपवतीं महीम्॥37॥  
 आक्रम्य पृथिवीपालानयं भोक्षत्यवारितः।  
 प्रधानः पृथिवीशानां भविष्यत्येष यज्विनाम॥..  
 आधिक्यं शौर्य्यवीर्य्येण भविष्यत्यस्य राजसु॥38॥  
मार्कण्डेय उवाच--  
 इत्याकर्ण्य वचः सर्वे केनाप्युक्तं दिवौकसाम्।  
 तुतुषुर्विप्रगन्धर्वाश्चास्य माता तथा पिता॥39॥  
  इति श्रीमार्कण्डेपुराणेऽवीक्षितचरित्रमाहात्म्यलर्णनं नाम  
   सप्तविंशत्यधिकशततमोऽध्यायः॥127॥



  अष्टाविंशत्यधिकशततमोऽध्यायः  
मार्कण्डेय उवाच--  
 ततः स राजपुत्रस्तमादाय दयितं सुतम्।  
 पत्न्याञ्चनुगतो विप्र गन्धर्वैराययौपुरम्॥1॥  
 स पितुर्भवनं प्राप्य ववन्दे पितुरादरात्।  
 चरणौ सा च तन्वङ्गी ह्रीमती नृपतेः सुता॥2॥  
 तथाह राजपुत्रोऽसौ गृहीत्वा बालकं सुतम्।  
 धर्मासनगतं भूपं राज्ञा मध्ये करन्धमम॥3॥  
 मुखं पौत्रस्य पश्यैतदुत्सङ्गस्थस्य यन्मया।  
 किमिच्छके प्रतिज्ञातं तुभ्यं मातुः कृतेपुरा॥4॥  
 इत्युक्त्वा पितुरुत्सङ्गे तं कृत्वा तनयं ततः।  
 यथा वृत्तमशेषं स कथयामास तस्य तत्॥5॥  
 स परिष्वज्य तं पौत्रमानन्दास्त्राविलेक्षणः।  
 सभाग्योऽस्मीत्यथात्मानं प्रशशंस पुनः पुनः॥6॥  
 ततः सोऽर्घ्यादिना सम्यक् गन्धर्वान् समुपागतान्।  
 सम्मानयामास मुदा विस्मृतान्यप्रयोजनः॥7॥  
 ततः पुरे महानासीदानन्दः पौरवेश्मसु।  
 अस्माकं सन्ततिर्जाता नाथस्येति महामुमने!॥8॥  
 हृष्टपुष्टे पुरे तस्मिन् गीतवाद्यैर्वराङ्गने।  
 विलासिन्योऽतिचार्वङ्ग्यो ननृतिर्लास्यमुत्तमम्॥9॥  
 राजा च द्विजमुख्येभ्यो रत्नानि च वसूनि च।  
 गावां वस्त्राण्यलङ्गरानददद्‌धृष्टमानसः॥10॥  
 ततः स बालो ववृधे शुक्लपक्षे यथा शशी।  
 पितॄणां प्रीतिजनको जनस्येष्टश्च सोऽभवत्॥11॥  
 आचार्य्याणां सकाशात् सा प्राग्वेदान् जगृहे मुने!।  
 ततः शस्त्राण्यशेषाणि धनुर्वेदं ततः परम्॥12॥  
 कृतोद्योगो यदा सोऽभूत् खड्गकार्मुककर्मणि।  
 अन्यषु च तथा वीरः शस्त्रेषु विजितश्रमः॥13॥  
 ततोऽस्त्राणि स जग्राह भार्गवाद् भृगुसम्भवात्।  
 विनयावनतो विप्र! गुरोः प्रीतिपरायणः॥14॥  
 गृहीतास्त्रः कृतौ वेदे धनुर्वेदस्य पारगः।  
 निष्णातः सर्वविद्यासु न बभूव ततः परः॥15॥  
 विशालोऽपि सुतावार्त्तामुपलभ्याखिलामिमाम्।  
 हर्षनिर्भकचित्तोऽभूद्दौहित्रस्य च योग्यताम्॥16॥  
 अथ राजा सुतसुतं दृष्ट्वा प्राप्तमनोरथः।  
 यज्ञाननेकान् निष्पाद्यदत्त्वादानानि चार्थिनाम्॥17॥  
 कृताशेषक्रियो युक्तः सवर्णैर्धर्मतो महम्।  
 परिपाल्यारिविजयी बलबुद्धिसमन्वितः॥18॥  
 स यियासुर्वनं पुत्रमवीक्षितमभाषत।  
 पुत्र! वृद्धोस्मि गच्छामि वनं राज्यं गृहाण मे॥19॥  
 कृतकृत्योऽस्मि नास्त्यन्यत् किञ्चित् त्वदभिषेचनात्।  
 सुनिष्पन्नमतो राज्यं त्वं गृहाण मयाऽर्पितम्॥20॥  
 इत्युक्तः पितरं प्राह सोऽवीक्षिन्नृपनन्दनः।  
 प्रश्रयावनतो भूत्वा यियासुस्तपसे वनम्॥21॥  
 नाऽह् तात करिष्यामि पृथिव्यः परिपालनम्।  
 नापेति ह्रीर्‌मे मनसो राज्येऽन्यं त्वं नियोजय॥22॥  
 तातेन मोक्षितो बद्धो न स्ववीर्यादहं यतः।  
 ततः कियत्पौरुषं मे पुरुषैः पाल्यते मही॥23॥  
 योऽहं न पालनायालमात्मनोऽपि वसुन्धराम्।  
 स कथं पालयिष्यामि राज्यमन्यत्र विक्षिप॥24॥  
 मन्त्री सधर्म्मः पुरुषो यश्चान्येनावद्रुह्यते।  
 आत्माऽमोहाय भवतो बन्धनाद्येन मोक्षितः।  
 सोऽहं कथं भविष्यामि स्त्रीसधर्म्मा महीपतिः॥25॥  
पितोवाच--  
 न भिन्न एव पुत्रस्य पिता पुत्रस्तथा पितुः।  
 नान्येन मोक्षितो वीर यस्त्वं पित्रा विमोक्षितः॥26॥  
पुत्र उवाच--  
 हृदयं नान्यथा नेतुं मया शक्यं नरेश्वर।  
 हृदये ह्रीर्ममातीव यस्त्वहे मोक्षितस्त्वया॥27॥  
 पित्रोपात्तां श्रियं भुङ्क्तेपित्राकृच्छ्रात् समुद्धृतः।  
 विज्ञायते च यः पित्रा मानवः सोऽस्तु नो कुले॥28॥  
 स्वयमर्ज्जितवित्तानां ख्यातिं स्वयमुपेयुषाम्।  
 स्वयं निस्तीर्णकृच्छ्राणां या गतिः साऽस्तुमेगतिः॥29॥  
मार्कण्डेय उवाच--  
 इत्याह बहुशः पित्रा यदाप्युक्तोऽप्यसौ मुने।  
 तदा तस्य सुतं राज्ये मरुत्तमकरोन्नृपम्॥30।.  
 स पित्रा समनुज्ञातं राज्यं प्राप्य पितामहात्।  
 चकार सम्यक् सुहृदामानन्दमुपपादयन्॥31॥  
 राजा करन्धमश्चापि विरामादाय तां तथा।  
 वनं वर्षसहस्त्रं स तपस्तप्त्वा सुदुश्चरम्।  
 विहाय देहं नृपतिः शक्रस्याप सलोकताम्॥33॥  
 सास्य पत्नी तदा वीरा वर्षाणाममरं शतम्।  
 तपश्चचार विप्रर्षे जटिला मलपङ्किनी॥34॥  
 सालोक्यमिच्छती भर्त्तुः स्वर्गतस्य महात्मनः।  
 फल-मूलकृताहारा भार्गवाश्रमसंश्रया।  
 द्विजातिपत्नीमध्यस्था द्विजशुश्रूषणारता॥35॥  
  इति श्रीमार्कण्डेयपुराणेऽवीक्षितचरित्रमाहात्म्यवर्णनं नाम  
   अष्टाविंशत्यधिकशततमोऽध्यायः॥128॥  




 एकोनत्रिंशत्यधिकशततमोऽध्यायः  
क्रौष्टुकिरुवाच--  
 भगवन् विस्तरात् सर्व्वं ममैतत् कथितं त्वया।  
 करन्धमस्य चरितमवीक्षिच्चरितञ्च यत्॥1॥  
 आवीक्षितस्य नृपतेर्मरुत्तस्य महात्मनः।  
 श्रोतुमिच्छामि चरितं श्रूयते सोऽतिचेष्टितः॥2॥  
 चक्रवर्त्ती महाभागः शूरः कान्तो महामतिः।  
 धर्म्मविद्धर्म्मकृच्चैव सम्यक् पालयिता भुवः॥3॥  
मार्कण्डेय उवाच--  
 स पित्रा समनुज्ञातं राज्यं प्राप्य पितामहात्।  
 धर्म्मतः पालयामास पिता पुत्रानिवौरसान्॥4॥  
 इयाज सुबहून् यज्ञान् यतावत् स्वाप्तदक्षिणान्।  
 ऋत्विक्‌पुरोहितादेश-रम्यचित्तो महीपतिः॥5॥  
 तस्याप्तिहतं चक्रमासीदद्वीपेषु सप्तसु।  
 गतिश्चाप्यनवच्छिन्ना ख-पाताल-जलादिषु॥6॥  
 ततः प्राप्य धनं विप्र! यथावत् स्वक्रियापरः।  
 अयजत् स महायज्ञैर्देवानिन्द्रपुरोगमान्॥7॥  
 इतरे च यथा वर्णाः स्वे स्वे कर्म्मण्यतन्द्रिताः।  
 तदुपात्तधनाश्चक्रुरिष्टापूर्त्तदिकाः क्रियाः॥8॥  
 पाल्यमाना मही तेन मरुत्तेन महात्मना।  
 पस्पर्द्ध त्रिदशावास-वासिभिर्द्धिजसत्तम!॥9॥  
 तेनातिशायिताः सर्वे केवलं न महीक्षितः।  
 यज्विना देवराजोऽपि शतयज्ञाभिसन्धिभिः॥10॥  
 ऋत्विक् तस्य तु संवर्त्तो बभूवाङ्गिरसः सुतः।  
 भ्राता बृहस्पतेर्विप्र! महात्मा तपसां निधिः॥11॥  
 सौवर्णो मञ्जुवान् नाम पर्व्वतः सुरसेवितः।  
 पातितं तेन तच्छृङ्गं हृतं तस्य महीपतेः॥12॥  
 तेन यस्याखिलं यज्ञे भूमिभागादिकं द्विज!।  
 प्रासादाश्च कृताः शुभ्रास्तपसा सर्व्वकाञ्चनाः॥13॥  
 गाथाश्ताप्यत्र गायन्ति मरुत्तचरिताश्रयाः।  
 सातत्येनर्षयः सर्व्वे कुर्व्वन्तोऽध्ययनं यथा॥14॥  
 मरुत्तेन समो नाभूद्यजमानो महीतले।  
 सदः समस्तं यद्यज्ञे प्रासादाश्चैव काञ्चनाः॥15॥  
 अमाद्यदिन्द्रः सोमेन दक्षिणाभिर्द्विजातयः।  
 विप्राणां परिवेष्टारः शक्राद्यास्त्रिदशोत्तमाः॥16॥  
 यथा यज्ञे मरुत्तस्य तथा कस्य महीपतेः।  
 सुवर्णमखिलं त्यक्तं रत्नपूरणगृहे द्विजैः।.17।.  
 प्रासादादिसमस्तञ्च सौवर्णं तस्य यत् कृतौ।  
 त्रयो व्रणा ह्यलभ्यन्त तस्मात् केचित् तथा ददुः॥18॥  
 तेन त्यक्तेन शिष्टा ये जनाः पूर्णमनोरथाः।  
 ते च यज्ञान् यजन्त्येव देशे देशे पृथक् पृथक्॥19॥  
 तस्यैवं कुर्व्वतो राज्यं सम्यक् पालयतः प्रजाः।  
 तपस्वी कश्चिदभ्येत्य तमाह मुनिसत्तम!॥20॥  
 पितुर्माता तवाहेदं दृष्ट्वा तापसमण्डलम्।  
 विषाभिभूतमुरगैर्मदोन्मत्तैर्नरेश्वर! ॥21॥  
 पितामहस्ते स्वर्यातः सम्यक् सम्पाल्य मेदिनीम्।  
 तपश्चरणशक्ताऽहमिह चौर्व्वश्रमे स्थिता॥22॥  
 साऽहं पस्यामि वैकल्यं तव राज्यं प्रशासतः।  
 पितामहस्य ते नाभूद्यत् पूर्व्वोषाञ्च ते नृप!॥23॥  
 नूनं प्रमत्तो भोगेषु सक्तो वाऽविजितेन्द्रियः।  
 चारान्धता यतस्तेषां दुष्टादुष्टं न वेत्सि यत्॥24॥  
 पातालादभ्युपेतैस्तु भुजगैर्दंशशालिभिः।  
 दष्टा मुनिसुताः सप्त दूषिताश्च जलाशयाः॥25॥  
 स्वदमूत्रपुरीषेण दूषितञ्च हुतं हविः।  
 अपराधं समुद्दीश्य दत्तो नागबलिश्चिरात्॥26॥  
 एते समर्था मुनयो भस्मीकर्त्तुं भुजङ्गमान्।  
 किन्त्वेषां नादिकारोऽत्र त्वमेवात्राधिकारवान्॥27॥  
 तावत् सुखं भूपतिजैर्भोगजं प्राप्यते नृफ।  
 अभिषेकजलं यावन्न मूर्दिध्न विनिपात्यते॥28॥  
 कानि मित्राणि) कः शत्रुर्मम शत्रेर्बलं कियत्।  
 कोऽहं के मन्त्रिणः पक्षे के वा भूपतयो मम॥29॥  
 विरक्तो वा परैर्भिन्नः परेषामपि कीदृशः।  
 कः सम्यगत्र गनरे विषये वा जनो मम॥30॥  
 धर्म्मकर्म्माश्रयी मूढः कः के वा प्रेक्ष्या नरा मया॥31॥  
 सन्धिभेदभयादत्र देशकालमेवक्षता।  
 चारांश्च चारयेदन्यैरज्ञातान् भूपतिश्चरेः॥32॥  
 सचिवादिषु सर्व्वेषु चरान् दद्यान्महीपतिः॥33॥  
 इत्यादौ भूपतिर्नित्यं कर्म्मण्यासक्तमानसः।  
 इयेद्दिनं तथा रात्रिं न तु भोगपरायणः॥34॥  
 राज्ञां शरीरग्रहणं न भोगाय महीपते।  
 क्लेशाय महते पृथ्वीस्वधर्म्परिपालने॥35॥  
 सम्यक् पालयतः पृथ्वीं स्वधर्म्मञ्च महीपते।  
 इह क्लेशो महान् स्वर्गे परमं सुखमक्षयम्॥36॥  
 तदेतदवबुध्य त्वं हित्वा भोगान् नरेश्वर।  
 पालनाय क्षितेः क्लेशमङ्गीकर्त्तुमिहार्हसि॥37॥  
 इति वृत्तमृषीणां यद्‌व्यसनं त्वयि शासति।  
 भुजङ्गहेतचुकं चारान्धो नापि वेत्सि तत्॥38॥  
 बहुनात्र किमुक्तेन दुष्टे दण्डो निपात्यताम्।  
 शिष्टान् पालय राजंस्त्वं धर्मषड्भागमाप्स्यसि॥39॥  
 अक्षरन् पापमखिलं दुष्टैरविनयात् कृतम्।  
 समवाप्स्यस्य सन्दिग्धं यदिच्छसि कुरुष्व तत्॥40॥  
 एतन्मयोक्तं सकलं यत् तवाहं पितामही।  
 कुरुष्वैवं स्थिते यत् ते रोचते वसुधाधिप॥41॥  
 इति श्रीमार्कण्‍डेयपुराणे मरुत्तचरित्रवर्णनं नाम एकोनत्रिंशत्यधिक-  
   शततमोऽध्यायः॥129॥





  त्रिंशत्यधिकशततमोऽध्यायः  
मार्कण्डेय उवाच--  
 इति तापसवाक्यं स श्रुत्वा लज्जापरो नृपः।  
 धिङ्मां चारान्धमित्युक्त्वा निश्वस्य जगृहे धनुः॥1॥  
 ततः स त्वरितं गत्वा तमौर्व्वस्याश्रमं प्रति।  
 ववन्दे शिरसा वीरां मातरं पितुरात्मनः॥2॥  
 तापसांश्च यथान्यायं तैश्चाशीर्ङिरभिष्टुतः।  
 दृष्ट्वा च तापसान् सप्त नागैर्दष्टान् सुतान् भुवि॥3॥  
 निनिन्दात्मानमसकृत् पुरस्तेषां महीपतिः।  
 उवाच चैतदद्याहं मद्वीर्य्यमवन्यताम्॥4॥  
 यत् करोमि भुजङ्गानां दुष्टानां ब्राह्मणद्विषाम्।  
 तत् पश्यतु जगत् सर्व्वं सदेवासुरमानुषम्॥5॥  
मार्कण्डेय उवाच--  
 इत्युक्त्वा जगृहे कोपादस्त्रं संवर्त्तकं नृपः।  
 नाशायाशेषनागानां पातालोर्व्वीविचारिणाम्॥6॥  
 ततो जज्वाल सहसा नागलोकः समन्ततः।  
 महास्त्रतेजसा विप्र दह्यमानोऽनिवारितः॥7॥  
 हा हा तातेति हा मातर्हा हा वत्सेति सम्भ्रमे।  
 तस्मिन्नस्त्रकृते वाचः पन्नगानामथाभवन्॥8।.  
 केचित् ज्वलद्भिः पुच्छाग्रैः फणैरन्यभुजङ्गमाः।  
 गृहीतपुत्रदाराश्च त्यक्ताभरणवाससः॥9॥  
 पातालमुत्‌सृज्य ययुः शरणं भामिनीं तदा।  
 मरुत्तमातरं पूर्व्वं यया दत्तं तदाऽभयम्॥10॥  
 तामुपेत्योरगाः सर्व्वे सप्रणामं भयातुराः।  
 सगद्‌गदमिदं प्रोचुः स्मर्य्यतां न पुरोदितम्॥11॥  
 प्रणम्याभ्यर्च्चितं पूर्व्वं यदस्माभी रसातले।  
 तस्य कालोऽयमायातस्त्राहि वीरप्रजायिनि॥12॥  
 पुत्रो निवार्य्यतां राज्ञि प्राणैः सायोज्यमस्तु नः।  
 दह्यते सकलो लोको नागानामस्त्रवह्निना॥13॥  
 एवं सन्दह्यमानानामस्माकं तनयेन ते।  
 त्वामृते शरणं नान्यत् कृपां कुरु यशस्विनि॥14॥  
मार्कण्डेय उवाच--  
 इति श्रुत्वा वचस्तेषां संस्मृत्यादौ च भाषितम्।  
 भर्त्तारमाह सा साध्वी ससम्भ्रममिदं वचः॥15॥  
भामिन्युवाच--  
 पूर्वमेव तवाख्यातं पाताले यद्भुजङ्गमैः।  
 प्रोक्तमभ्यर्थनापूर्व्वं ममासीत् तनयं प्रति॥16॥  
 त इमेऽभ्यागता भीता दह्यन्ते तस्य तेजसा।  
 मामेते शरणं पूर्व्वं दत्तमेभ्यो मयाऽभयम्॥17॥  
 ये मां शरणमापन्नास्ते त्वां शरणमागताः।  
 अपृथग्धर्म्मचरणा याताहं शरणं तव॥18॥  
 तन्निवारय पुत्रं त्वं मरुत्तं वचनात् तव।  
 मया चाभ्यर्थितोऽवश्यं शममभ्युपयास्यति॥19॥  
अवीक्षिदुवाच--  
 महापराधे नियतं मरुत्तः क्रोधमागतः।  
 दुर्निवर्त्त्यमहं मन्ये तस्य क्रोधं सुतस्य ते॥20॥  
नागा ऊचुः--  
 शरणागतास्तव वयं प्रसादः क्रियतां नृप।  
 क्षतस्यार्त्तंपरित्राण-निमित्तं शस्त्रधारणम्॥21॥  
मार्कण्डेय उवाच--  
 नागानां तद्वचः श्रुत्वा भूतानां शरणैषिणाम्।  
 तया चाभ्यर्थितः पत्न्या प्राहावीक्षिन्महायशाः॥22॥  
 गत्वा ब्रवीमि तं भद्रे तनयं त्वरया तव।  
 परित्राणाय नागानां न त्याज्याः शरणागताः॥23॥  
 नोपसंहरते शस्त्रं यदि मद्वचनान्नृपः।  
 तदस्त्रैर्वारयिष्यामि तस्यास्त्रं तनयस्य ते॥24॥  
मार्कण्डेय उवाच--  
 ततो गृहीत्वा स धनुरवीक्षित् क्षत्रियोत्तमः।  
 भार्य्यया सहितः प्रायात् त्वरावान् भार्गवाश्रमम्॥25॥  
  इति श्रीमार्कण्डेयपुराणे मरुत्तचरुत्रवर्णनं नाम त्रिंशत्यधिक-  
   शततमोऽध्यायः॥130॥  
 



  एकत्रिंशत्यधिकशततमोऽध्यायः  
मार्कण्डेय उवाच--  
 सतु तु तस्याः सुतं दृष्ट्वा गृहीतवरकार्म्मुकम्।  
 धनुःशस्त्रञ्च तस्योग्रं ज्वालाव्यप्तदिगन्तरम्॥1॥  
 उद्गिरन्तं महावह्निं दीपिताखिलभूतलम्।  
 परातालान्तर्गन्तं प्राप्तमसह्यं घोरभीषणम्॥2॥  
 स तं दृष्ट्वा महीपालं भृकुटीकुटिलाननम्।  
 मा क्रुधस्त्वं मरुत्तस्त्रमुपसंह्रियतामिति॥3॥  
 प्रहासकृत् त्वरालुप्त-वर्णक्रममुदारधीः।  
 स निशम्य गुरोर्वाक्यं दृष्ट्वा तञ्च पुनः पुनः॥4॥  
 गृहीतकार्म्मुकः पित्रोः प्रणिपत्य सगौरवम्।  
 प्रत्युवाचापराद्धा मे सुभृशं पन्नागाः पितः॥5॥  
 शासतीमां मयि महीं परिभूय बलं मम।  
 सप्ताश्रममुपागम्य दष्टा मुनिकुमारकाः॥6॥  
 ऋषीणामाश्रमस्थानाममीषामवनीपते!।  
 मयि शासति दुर्वृत्तेर्धूषितानि हवींषि च॥7॥  
 जलाशयास्तथाप्येतैः सर्व्वं एव हि दूषिताः।  
 तदेतत् कारणं किञ्चिन्नं वक्तव्यं त्वया पितः।  
 न निवारयितव्योऽहं ब्रह्मघ्नान् प्रति पन्नगान्॥8॥  
अवीक्षिदुवाच--  
 यद्येभिर्निहता विप्रा यास्यन्ति नरकं मृताः।  
 ममैतत् क्रियतां वाक्यं विरमास्त्रप्रयोगतः॥9॥  
मरुत्त उवाच--  
 अहमेव गमिष्यामि नरकं यदि पापिनाम्।  
 न निग्रहे यताम्येषां मां निवारय मा पितः॥10॥  
 अवीक्षिदुवाच--  
 मामेते शरणं प्राप्ताः पन्नगा मम गौरवात्।  
 उपसंह्रियतामस्त्रमलं कोपेन ते नृप॥11॥  
मरुत्त उवाच--  
 नाहमेषां क्षमष्यामि दुष्टानामपराधिनाम्।  
 स्वधर्म्ममुल्लङ्घ्य कथं करिष्यामि वचस्तव॥12॥  
 दण्ड्ये निपातयन् दण्डंभूपः शिष्टांश्च पालयन्।  
 पुण्यलोकानवाप्नोति नरकाँश्चाप्युपेक्षकः॥13॥  
मार्कण्डेय उवाच--  
 एवं स बहुशः पित्रा वार्य्यमाणो यदा सुतः।  
 नोपासंहरते सोऽत्रं ततोऽसौ पुनरब्रवीत्॥14॥  
अवीक्षिदुवाच--  
 हिंससे पन्नगान् भीतान् ममैतान् शरणं गतान्।  
 वार्य्यमाणोऽपि तस्मात् करिष्यामि प्रतिक्रियाम्॥15॥  
 मयाप्यस्त्राण्यवाप्तानि न त्वमेकोऽस्त्रविद् भुवि।  
 ममाग्रतः सुदुर्वृत्त! पौरुषञ्च कियत् तव॥16॥  
मार्कण्डेय उवाच--  
 ततः कार्म्मुकमारोप्य कोपताम्रविलोचनः।  
 अवीक्षिदस्त्रं जग्राह कालस्य मुनिपुङ्गवः॥17॥  
 ततो ज्वालापरीवारमरिसङ्घघ्नमुत्तमम्।  
 कालास्त्रन्तु महावीर्य्यं योजयामास कार्म्मुके॥18॥  
 ततश्चुक्षोभ जगती संवर्त्तास्त्रप्रतापिता।  
 साब्धिशैलाऽखिला विप्र! कालस्यास्त्रे समुद्यते॥19॥  
 कालास्त्रमुद्यतं पित्रा मरुत्तः सोऽपि वीक्ष्य तत्।  
 प्राहोच्चैरस्त्रमेतन्मे दुष्टशास्तिसमुद्यतम्॥20॥  
 न त्वब्दधाय कालास्त्रं मयि मुञ्चति किं भवान्।  
 सद्धर्म्मचारिणि सुते सदैवाज्ञाकरे तव॥21॥  
 मया कार्य्यं महाभाग प्रजानां परिपालनम्।  
 त्वयैवं क्रियते कस्मान्मद्वधायास्त्रमुद्यतम्॥22॥  
अवीक्षित उवाच--  
 शरणागतसन्त्राणं कर्त्तुं व्यवसिता वयम्।  
 तस्य व्याघातकर्त्ता त्वं न मे जीवन् विमोक्ष्यसे॥23॥  
 मां वा हत्वास्त्रवीर्य्येण जहि दुष्टानिहोरगान्।  
 त्वां वा हत्वाऽहमस्त्रेण रक्षिष्यामि महोरगान्॥24॥  
 धिक् तस्य जोवितं पुंसः शरणार्थिनमागतम्।  
 यो नार्त्तमनुगृह्णाति वैरिपक्षमपि ध्रुवम्॥25॥  
 क्षत्रियोऽहिमिमे भीताः शरणं मामुपागताः।  
 अपकर्त्ता त्वमेवैषां कथं बध्यो न मे भवान्॥26॥  
मरुत्त उवाच--  
 मित्रं वा बान्धवो वापि पिता वा यदि वा गुरुः।  
 प्रजापालनविघ्नाय यो हन्तव्यः स भूभृता॥27॥  
 सोऽहं ते प्रहरिष्यामि न क्रोद्धव्यं त्वया पितः।  
 स्वधर्म्मः परिपाल्यो मे न मे क्रोधस्तवोपरि॥28॥  
मार्कण्डेय उवाच--  
 ततस्तौ निश्चितौ दृष्टवा परस्परवधं प्रति।  
 समुत्पत्यान्तरे तस्थुर्मुनयो भार्गवादयः॥29॥  
 ऊचुश्चानं न मोक्तव्यं त्वयास्त्रं पितरं प्रति।  
 त्वया च नायं हन्तव्यः पुत्रः प्रख्यातचेष्टितः॥30॥  
मरुत्त उवाच--  
 मया दुष्टा निहन्तव्याः सन्तो रक्ष्या महीक्षिता।  
 इमे च दुष्टा भुजगाः कोऽपराधोऽत्र मे द्विजाः॥31॥  
अवीक्षिदुवाच--  
 शरणागतसन्त्राणं मया कार्य्यमयञ्च मे।  
 अपराध्यः सुतो विप्रा यो हन्ति शरणागतान्॥32॥  
ऋय ऊचुः--  
 इमे वदन्ति भुजागास्त्रासलोलविलोचनाः।  
 सञ्जीवयामस्तान् विप्रान् ये दष्टा दुष्टपन्नगैः॥33॥  
 तदलं विग्रहेणोभौ राजवर्य्यौ प्रसीदताम्।  
 उभावपि विनिर्मूढ प्रतिज्ञौ धर्म्मकोविदौ॥34॥  
मार्कण्डेय उवाच--  
 सा तु वीरा समभ्येत्य पुत्रमेतदभाषत।  
 मद्वाक्यादेष ते पुत्रो हन्तु नागान् कृतोद्यमः॥35॥  
 तन्निष्पन्नं यदा विप्रास्ते जीविन्त तथा मृताः।  
 संजीवन्तश्च मुच्यन्ते यद्यष्मच्छरणं गताः॥36॥  
भामिन्युवाच--  
 अहमभ्यर्थिता पूर्व्वमेभिः पातालसंश्रयैः।  
 तन्निमित्तमयं भर्त्ता मयात्र विनियोजितः॥37॥  
 तदेतदार्य्यनिर्वृत्तमुभयोरपि शोभनम्।  
 मम भर्त्तुश्च पुत्रस्य त्वत्पौत्रास्यात्मजस्य च॥38॥  
मार्कण्डेय उवाच--  
 ततः सञ्जीवयामासुस्तान् विप्रांस्ते भुजङ्गमाः।  
 दिव्यैरोषधिजितैश्च विषसंहरणेन च॥39॥  
 पित्रोर्ननाम चरणौ स ततो जगतीपतिः।  
 मरुत्तञ्च स तं प्रीत्या परिष्वज्येदमब्रवीत्॥40॥  
 मानहा भव शत्रूणां चिरं पालय मेदिनीम्।  
 पुत्र-पौत्रेश्च मोदस्व मा च ते सन्तु विद्विषः॥41॥  
 ततो द्विजैरनुज्ञातो वीरया च नरेश्वरौ।  
 समारूढौ रथं सा च भामिनी स्वपुरं गता॥42॥  
 वीराऽपि कृत्वा सुमहत् तपो धर्म्मभृतां वरा।  
 भर्त्तुः सलोकतां प्राप्ता महाभागा पतिव्रता॥43॥  
 मरुत्तोऽपि चकारोर्व्या धर्म्मतः परिपालनम्।  
 विनिर्ज्जितारिषङ्वर्गो भोगाँशेच बुभुजे नृपः॥44॥  
 तस्य पत्नी महाभागा विदर्भतनया तथा।  
 प्रभावती सुवीरस्य सौवीरी चाभवत् सुता॥45॥  
 सुकेशा केतुवीर्य्यस्य मागधस्यात्मजाऽभवत्।  
 सुता च सिन्धुवीर्य्यस्य मद्रराजस्य केकयी॥46॥  
 केकयस्य च सौरिन्ध्री सिन्धुभर्त्तुर्वपुष्मती।  
 चेदिराजसुता टचाभूद्भार्य्या तस्य सुशोभना॥47॥  
 तासां पुत्रास्तस्य चासन् भूभृतोऽष्टादश द्विज।  
 तेषां प्रधानो ज्येष्ठश्च नरिष्यन्तः सुतोऽभवत्॥48॥  
 एवं वीर्य्यौ मरुत्तोऽभून्महाराजौ महाबलः।  
 तस्यप्रतिहतं चक्रमासीद्‌द्वीपेषु सप्तसु॥49॥  
 यस्य तुल्योऽपरो राजा न भूतो न भविष्यति।  
 सत्त्वविक्रमयुक्तस्य राजर्षेरमितौजसः॥50॥  
 तस्यैतच्चरितं श्रुत्वा मरुत्तस्य महात्मनः।  
 जन्म चाग्र्‌यं द्विजश्रेष्ठ मुच्यते सर्व्वकिल्विषैः॥51॥  
  इति श्रीमार्कण्डेयपुराणे मरुत्तचरित्रवर्णनं नाम  
   एकत्रिंशत्यधिकशततमोऽध्यायः॥131॥



   द्वात्रिंशत्यधितशततमोऽध्यायः  
क्रौष्टुकिरुवाच--  
 मरुत्तचरितं कृत्स्नं भगवन्! कथितं त्वया।  
 तत्सन्ततिमशेषेण श्रोतुमिच्छा प्रवर्त्तते॥1॥  
 तत्सन्ततौ क्षितीशा ये राज्यार्हा वीर्य्यशालिनः।  
 तानहं श्रोतुमिच्छामि त्वया ख्यातान् महामुने॥2॥  
मार्कण्डेय उवाच--  
 नरिष्यन्त इति ख्यातो मरुत्तस्याभवत् सुतः।  
 अष्टादशानां पुत्राणां स ज्येष्ठः श्रेष्ठ एव च॥3॥  
 वर्षाणाञ्च सहस्त्राणि सप्ततिं दश पञ्च च।  
 बुभुजे पृथिवीं कृत्स्नां मरुत्तः क्षत्रियर्षभः॥4॥  
 कृत्वा राज्यं स्वधर्मेण इष्ट्वा यज्ञाननुत्तमान्।  
 नरिष्यन्तं सुतं ज्येष्ठमभिषिच्य ययौ वनम्॥5॥  
 एकाग्रचित्तः स नृपस्तप्त्वा तत्र तपो महत्।  
 आरिरोह दिवं विप्र यशसावृत्य रोदसी॥6॥  
 नरिष्यन्तः सुतः सोऽस्य चिन्तयामास बुद्धिमान्।  
 पितुर्वृत्तं समालोक्य तथान्येषाञ्च भूभृताम्॥7॥  
 अत्र वंशे महात्मानो राजानो मम पूर्व्वजाः।  
 यज्विनो धर्म्मतः पृथ्वीं पालयामासुरुर्ज्‌जिताः॥8॥  
 दातारश्चापि वित्तानां संग्रामेष्वनिवर्त्तिनः।  
 तेषां कश्चरितं शक्तस्त्वनुयातुं महात्मनाम्॥9॥  
 किन्तु तेन कृतं कर्म्म धर्म्म्यमाहवनादिभिः।  
 तदहं कर्त्तुमिच्छामि तच्च नास्ति करोमि किम्॥10।  
 धर्म्मतः पाल्यते पृथ्वी को गुणोऽत्र महीपतेः।  
 असम्यक् पालनात् पापी नरेन्द्रो नरकं व्रजेत्॥11॥  
 सति वित्ते महायज्ञाः कर्त्तव्या एव भूभृता।  
 दाकव्यञ्चात्र किं चित्रं सीदतामीश्वरो गतिः॥12॥  
 आभिजात्यं तथा लज्जा कोपश्चारिजनाश्रयः।  
 कारयन्ति स्वधर्म्मास्च संग्रामादपलायनम्॥13॥  
 एतत् सर्व्वं यथा सम्यङ्मत्पूर्व्वैः पुरुषैः कृतम्।  
 पित्रा च मे मरुत्तेन तथा तत् केन शक्यते॥14॥  
 तदहं किं करिष्यामि यन्न तैः पूर्व्वजैः कृतम्।  
 ये यज्विनो वरा दान्ताः संग्रमाच्चानिवर्त्तिनः॥15॥  
 महत्संग्रामसंसर्गा विसंवादितपौरुषाः।  
 कर्म्मणाहं करिष्यामि कर्म्म चानभिसन्धितम्॥16॥  
 अथ वा तैः स्वयं यज्ञाः कृताः पूर्व्वजनेश्वरैः।  
 अविश्रमद्भिर्नान्यैस्तु कारितास्तन् करोम्यहम्॥17॥  
मार्कण्डेय उवाच--  
 इति सञ्चिन्त्य यज्ञं स चकारैकं नरेश्वरः।  
 यादृशं न चकारान्यो वित्तोत्सर्गोपशोभितम्॥18॥  
 द्विजानां जीवनायालं दत्त्वा नु सुमहाधनम्।  
 ततः शतगुणं तेषां यज्ञेऽन्नमददन्नृपः॥19॥  
 गावो वस्त्राण्यलङ्कारं धान्यागारादिकं तथा।  
 तथा प्रत्येकमददत् तेषां पृथ्वीनिवासिनाम्॥20॥  
 ततस्तेन यदा यज्ञः प्ररब्धो भूभुजा पुनः।  
 प्रारब्धे स मखे यष्टुं ततो नालभत द्विजान्॥21॥  
 यान् यान् वृणोति स नृपो विप्रानार्त्तिज्यकर्म्मणि।  
 ते ते समूचुर्यज्ञाय वयमन्यत्र दीक्षिताः॥22॥  
 अन्यं वरय यद्वित्तं त्वयास्माकं विवर्ज्जितम्।  
 तस्यान्तो नास्ति यज्ञेषु दद्यास्तु नृपते धनम्॥23॥  
मार्कण्डेय उवाच--  
 न चाप ऋत्विजो विप्रांस्तदाशे।क्षितीश्वरः।  
 वहिर्व्वेद्यां तदा दानं स दातुमुपचक्रेमे॥24॥  
 तथापि जगृहुर्नैव धनसम्पूर्णमन्दिराः।  
 द्विजाय दातुं भूयोऽसौ निर्व्विण्ण इदमब्रवीत्॥25॥  
 अहोऽतिशोभनं पृथ्व्यां यद्विप्रो नाधनः क्वचित्।  
 अशोभनञ्च यत् कोषो विफलोऽयमयज्विनः॥26॥  
 नार्त्तिज्यं कुरुते कश्चिद् यडमानोऽखिलो जनः।  
 द्विजानां न च नो दानं ददतां सम्प्रतीच्छते॥27॥  
मार्कण्डेय उवाच--  
 ततः काँश्चिद्‌द्विजान् भक्त्या प्रणिपत्य पुनः पुनः।  
 स्वयज्ञे ऋत्विजश्चक्रे ते प्रचक्रुर्महामखम्॥28॥  
 अत्यद्‌भुतमिदञ्चासीद् यदा तस्य महीपतेः।  
 स यज्ञोऽभूते तदा पृथ्व्यां यजमानोऽखिलो जनः॥29॥  
 द्विजन्मनाम भून्नासीत् सदस्यस्तत्र कश्चन।  
 यजमाना द्विजाः केचित् तोषान्तु याजकाः॥30॥  
 नरिष्यन्तो नरपतिरियाज स यदा तदा।  
 तत्प्रदातुर्धनैर्यागं कुर्य्युः पृथ्व्यामशेषता॥31॥  
 प्राच्यां कोट्यस्तु यज्ञानामासन्नष्टादशाधिकाः।  
 प्रतीच्यां सप्त वै कोट्यो दक्षिणायां चतुर्द्दश॥32॥  
 उत्तरस्याञ्च पञ्चाशदेककालं तदाऽबवन्।  
 मुने! ब्राह्मण-यज्ञानां नरिष्यन्तो यदाऽयजत्॥33॥  
 एवं स राजा धर्म्मात्मा नरिष्यन्तोऽभवत् पुरा।  
 मरुत्ततनयो विप्र! विख्यातबलपौरुषः॥34॥  
  इति श्रीमार्कण्डेयपुराणे नरिष्यन्तचरितवर्णमं नाम  
    द्वित्रिंशत्यधिकशततमोऽध्यायः॥132॥ 







   त्रयस्त्रिंशत्यधिकशततमोऽध्यायः  
मार्कण्डेय उवाच--  
 नरिष्यन्तस्य तनयो दुष्टारिदमनो दमः।  
 शक्रस्येव बलं तस्य दयाशीलं मुनेरिव॥1॥  
 बाभ्रव्यामिन्द्रसेनायां स जज्ञे तस्य भूभृतः।  
 नव वर्षाँणि जठरे स्थित्वा मातुर्महायशाः॥2॥  
 यद्‌ग्राहयामास दमं मातरं जठरे स्थितः।  
 दमशीलश्च भविता यतश्चायं नृपात्मजः॥3॥  
 ततस्त्रिकालविज्ञानः स हि तस्य पुरोहितः।  
 दम इत्यकरोन्नाम नरिष्यन्तसुतस्य तु॥4॥  
 स दमो राजपुत्रस्तु धनुर्व्वेदमशेषतः।  
 जगृहे नरराजस्य सकाशाद् वृषपर्व्वणः॥5॥  
 दुन्दुभेर्दैत्यवर्य्यस्य तपोवननिवासिनः।  
 सकाशाज्जगृहे कृत्स्नमस्त्रग्रामञ्च तत्त्वतः॥6॥  
 शक्तेः सकाशाद्वेदाँश्च वेदाङ्गान्यखिलानि च।  
 ततार्ष्णिषेणाद्राजर्षेर्जगृहे योगमात्मवान्॥7॥  
 तं स्वरूपमहात्मानं गृहीतास्त्रं महाबलम्।  
 स्वयंवरे कृता पित्रा जगृहे सुमना पतिम्॥8॥  
 सुता दशार्णाधिपतेर्वलिनश्चारुकर्म्मणः।  
 पश्यतां सर्व्वभूतानां ये तदर्थमुपागताः॥9॥  
 तस्याञ्च सानुरागोऽभून्मद्रराजस्य वै सुतः।  
 सुमनायां महानादो महाबलपराक्रमः॥10॥  
 तथा विदर्भाधिपतेः पुत्रः संक्रन्दनस्य च।  
 वपुष्मान् राजपुत्रश्च महाधनुरुदारधीः॥11॥  
 तेऽथ तया वृतं दृष्ट्वा दुष्टरिदमनं दमम्।  
 मन्त्रयामासुरन्योऽन्यं तत्रानङ्गविमोहिताः॥12॥  
 एतामस्य बलात् कन्यां गृहीत्वा रूपशालिनीम्।  
 गृहं प्रयामस्तस्येयमस्माकं यं ग्रहीष्यति॥13॥  
 भर्त्तुबुद्ध्या वरारोहा स्वयंवरविधानतः।  
 तस्येच्छया नो भवितरी भार्य्या धर्मोपपादिता॥14॥  
 अथ नेच्छति सा कञ्चिदस्माकं मदिरेक्षणा।  
 ततस्तस्य भवित्री सा यो दमं घातयिष्यति॥15॥  
मार्कण्डेय उवाच--  
 इति ते निश्चयं कृत्वा त्रयः पार्थिवनन्दनाः।  
 जगृहस्तां सुचार्व्वङ्गीं दमपार्श्वानुवर्त्तिनीम्॥16॥  
 ततः केचुन्नृपास्तेषां ये तत्पक्षा विचुक्रुशुः।  
 चक्रुशुश्चापरे भूपाः केचिन्मध्यस्थतां गताः॥17॥  
 ततो दमस्तान् भूपालानवलोक्य समन्ततः।  
 अनाकुलमना वाक्यमिदमाह महामुने॥18॥  
दम उवाच--  
 भो भूपा धर्म्मकृत्येषु यद्वदन्ति स्वयंवरम्।  
 अधर्म्मो वाऽथ वा धर्म्मो यदेभिर्गृह्यते बलात्॥19॥  
 यद्यधर्म्मो न मे कार्य्यमन्यभार्य्या भविष्यति।  
 धर्म्मो वा तदलं प्राणैर्यै रक्ष्यन्तेऽरिलङ्घने॥20॥  
 ततो दशार्णादिपतिश्चारुधर्म्मा नराधिपः।  
 निःशब्दं कारयित्वा तत् सदः प्राह महामुने!॥21॥  
 दमेन यदिदं प्रोक्तं धर्म्माधर्म्माश्रितं नृपाः।  
 तद्वदध्वं यथा धर्म्मो ममास्य च न लुप्यते॥22॥  
मार्कण्डेय उवाच--  
 ततः केचिन्महीपालास्तमूचुर्वसुधाधिपम्।  
 परस्परानुरागेण गान्धर्व्वो विहितो विधिः॥23॥  
 क्षत्रियाणां परमयं न विटट्शूद्रद्विजन्मनाम्।  
 दममाश्रित्य निष्पन्नः स चास्या दुहितुस्तव॥24॥  
 इति धर्म्माद्दमस्यैषा दुहिता तव पार्थिव!।  
 योऽन्यथा वर्त्तते मोहात् कामात्मा सम्प्रवर्त्तते॥25॥  
 तथाऽपरे तदा प्रोचुर्महात्मानो हि भूभृताम्।  
 पक्षे ये भूभृतो विप्र! दशावर्णाधिपतेर्वचः॥26॥  
 मोहात् किमाहुर्धर्म्मोऽयं गान्धर्व्वः क्षत्रजन्मनः।  
 न त्वेष शास्ता नान्यो हि राक्सः शस्त्रजीविनाम्॥27॥  
 बलादिमां यो हरति हत्वा तु परिपन्थिनः।  
 तस्यैवाप्तौ राक्षसेन विवाहेनावनीश्वराः॥28॥  
 प्रधानतर एषोऽत्र विवाहद्वितये मतः।  
 क्षत्रियाणामत्तो धर्मो महानन्दादिभिः कृतः॥29॥  
मार्कण्डेय उवाच--  
 अथ प्रोचुः पुनर्भूपा यैः पूर्व्वमुदिता नृपाः।  
 परस्परानुरागेण जातिधर्म्माश्रितं वचः॥30॥  
 सत्यं शस्तो राक्षसोऽपि क्षत्रियाणां परो विधिः।  
 किन्त्वसौ जनकस्वाम्ये कुमार्य्यानुमतो वरः॥31॥  
 हत्वा तु पितृसम्बन्धं बलेन ह्रियते हि या।  
 स राक्षसो विधिः प्रोक्तो नान्यभर्त्तृकरे स्थिता॥32॥  
 पश्यतां सर्व्वभूपानामनया यद्‌वृतो दमः।  
 गान्धर्व्वस्येह निष्पत्तौ विवाहो राक्षसोऽत्र कः॥33॥  
 विवाहितायाः कन्यायाः कन्यात्वं नैव विद्यते।  
 कन्यायाश्च विवाहेन सम्बन्धः पृथिवीश्वराः॥34॥  
 त इमे ये बलादेनां दामादादातुमुद्यताः।  
 बलिनस्ते यदि ततः कुर्व्वन्तु न तु साधु तत्॥35॥  
मार्कण्डेय उवाच--  
 तच्छ्रुत्वाऽसौ दमः कोप-कषायीकृतलोचन-।  
 आरोपयामास धनुर्वचनञ्चेदमब्रवीत्॥36॥  
 ममापि भार्य्या बलिभिः पश्यतो ह्रियते यदि।  
 तत्कुलेन भुजाभ्यां वा को गुणाः क्लीवजन्मनः॥37॥  
 धिङ्ममास्त्राणि धिक् शौर्य्यं धिक् शरान् धिक् शरासनम्।  
 धिग् व्यर्थं मे कुले जन्म मरुत्तस्य महात्मनः॥38॥  
 यदि भार्यामिमे मूढाः समादाय बलान्विताः।  
 प्रयान्ति जीवितो धिक् तां मम व्यर्थधनुष्मताम्॥39॥  
 इत्यक्त्वा तान् महीपालान् महानन्दमुखान् बली।  
 अथब्रवीत् तदा सर्व्वान् महारिदमनो दमः।40॥  
दम उवाच--  
 एषातिशोभना बाला चार्व्वङ्गी मदिरेक्षणा।  
 किं तस्य जन्मना भार्य्या न यस्येयं कुलोद्भवा॥41॥  
 इति सञ्चिन्त्य भूपालास्तथा यतत संयुगे।  
 यथा निर्ज्जित्य मामेतां पत्नीं कुरुत मानिनः॥42॥  
मार्कण्डेय उवाच--  
 इत्याभाष्य ततस्तत्र शरवर्षममुञ्चत।  
 छादयन् पृथिवीपालांस्तमसेव महीरुहान्॥43॥  
 तेऽपि वीरा महीपालाः शर-शक्त्यृष्टि-मुद्‌गरान्।  
 मुमूचुस्तुत्प्रयुक्तांश्च दमश्चिच्छेद लीलया॥44॥  
 तेऽपि तत्प्रहितान् वाणांस्तेषाञ्चासौ शरोत्करान्।  
 चिच्छेद पृथिवीशानां नरिष्यन्तात्मजो मुने॥45॥  
 वर्त्तमाने तदा युद्धे दमस्य क्षितिपात्मजैः।  
 प्रविवेश महानन्दः खड्गपाणिर्यतो दमः॥46॥  
 तमायान्तं दमो दृष्ट्वा खड्गपाणिं महामृधे।  
 मुमोच शरवर्षाणि वर्षाणीव पुरन्दरः॥47॥  
 तदस्त्राणि ततस्तानि शरजालानी तत्‌क्षणात्।  
 महानन्दः प्रचिच्छेद खड्गोनान्यानवञ्चयत्॥48॥  
 ततो राषात् समारूह्य तं दमस्य तदा रथम्।  
 महानन्दो महावीर्य्यो दमेन युयुधे सह॥49॥  
 बहुधा युध्यमानस्य महानन्दस्य लाघवात्।  
 दमो मुमोच हृदये शरं कालानलप्रभम्॥50॥  
 तं लग्नमात्मनोत्कृष्य विभिन्नेन ततो हृदि।  
 दमं प्रति वितिक्षेप महानन्दोऽसिमुज्ज्वलम्॥51॥  
 पततन्तञ्चैनमुल्काभं शक्त्या चिच्छेद तं दमः।  
 शिरो वेतसपत्रेण महानन्दस्य चाच्छिनत्॥52॥  
 तस्मिन् हते महानन्दे प्राचुर्य्येण पराङ्मुखाः।  
 बभूवुः पार्थिवास्तस्थौ वपुष्मान् कुण्डिनाधिपः॥53॥  
 दमेन युयुधे चासौ बलागर्व्वमदान्वितः।  
 दाक्षिणात्यमहीपाल-तनयो रणगोचरः॥54॥  
 युध्यमानस्य तस्योग्रं करबालं स वै लघु।  
 चिच्छेद सारथेश्चैव शिरः संख्ये तथा ध्वजम्॥55॥  
 छिन्नखड्गो गदां सोऽथ जग्राह बहुकण्टकाम्।  
 तामप्यस्य स चिच्छेद करस्थामेव सत्वरः॥56।.  
 यावदन्यत् समादत्ते स वपुष्मान् वरायुधम्।  
 तावच्छरेण तं विद्‌ध्वा दमो भूमावपातयत्॥57॥  
 स पतितस्ततो भूमौ विह्वलाङ्गः सवेपथुः।  
 विनिर्वृत्तमतिर्युंद्धाब्दभूव क्षितिपात्मजः॥58॥  
 तमालोक्य तथाभूतमयुद्धमतिमात्मवान्।  
 उत्सृज्यादाय सुमनाः प्रययौ दमः॥59॥  
 ततो दशार्णाधिपतिः प्रीतिमानकरोत् तयोः।  
 दमस्य सुमनायाश्च विवाहं विधिपूर्व्वकम्॥60॥  
 कतदारो दमस्तत्र दशार्णाधिपतेः पुरे।  
 स्थित्वाऽल्पकालं प्रययौ सभार्य्यो निजमन्दिरम्॥61॥  
 दशार्णाधिपतिश्चासौ दत्त्वा नागांस्तरङगमान्।  
 रथगोऽश्चखरोष्ट्राँश्च दासीदासांस्तथा बहून्॥62॥  
 वस्त्रालङ्कारचापादि वरोपस्करमात्मनः।  
 अन्यैस्तैश्च तता भाण्डैः परिपूर्णं व्यसर्ज्जयत्॥63॥  
इति श्रीमार्कण्डेयपुराणे दमचरितवर्णनं नाम त्रयस्त्रिंशत्यधिकशततमोऽध्यायः॥133॥



   चतुस्त्रिंशत्यधिकशततमोऽध्यायः  
मार्कण्डेय उवाच--  
 स तां लब्ध्वा तथा पत्नीं सुमनां सुमहामुने।  
 प्रणम्य स पितुः पादौ मातुश्च क्षितिपात्मजः॥1॥  
 सा च तौ श्वशुरौ सुभ्रूर्ननाम सुमना तदा।  
 ताभ्यां तौ च तदा विप्र आशोभिरभिनन्दितौ॥2॥  
 महोत्सवश्च सञ्जज्ञे नरिष्यन्तस्य वै पुरे।  
 कृतदार च सम्प्राप्ते दशार्णाधिपते पुरात्॥3॥  
 सम्बन्धिनं दशार्णेशं जितांश्च पृथिवीश्वरान्।  
 श्रुत्वा पुत्रेण मुमुदे नरिष्यनतो महीपतिः॥4॥  
 सोऽपि रेमे सुमनाय महाराजसुतो दमः।  
 वरोद्यान-वनोद्देश-प्रासाद-गिरिसानुषु॥5॥  
 अथ कालेन महता रममाणा दमेन सा।  
 अवाप गर्भं सुमना दशार्णाधइपतेः सुता॥6॥  
 सोऽपि राजा नरिष्यन्तो भुक्तभोगो महीपतिः।  
 वयः परिणतिं प्राप्य दमं राज्येऽभिषिच्य च॥7॥  
 वनं जगामोन्द्रसेना पत्नी चास्य यशस्विनी।  
 वानप्रस्थविधानेन स तत्र समतिष्ठत॥8॥  
 दाक्षिणात्यः सुदुर्वृत्तः संक्रन्दनसुते वने।  
 वपुष्मान् स मृगान् हन्तुं ययावस्पपदानुगः॥9॥  
 स तं दृष्ट्वा नरिष्यन्तं तापसं मलपङ्किनम्।  
 इन्द्रसेनाञ्च तत्पत्नीं तपसातिसुदुर्ब्बलाम्॥10॥  
 पप्रच्छ कस्त्वं भो विप्रः क्षत्रियो वा वनेचरः।  
 वानप्रस्थमनुप्राप्तो वैश्यो वा मम कथ्यताम्॥11॥  
 ततो मौनव्रती भूपो न हि तस्योत्तरं ददौ।  
 इन्द्रसेना च तत् सर्व्वमाचष्टास्मै यथातथम्॥12॥  
मार्कण्डेय उवाच--  
 ज्ञात्वा तञ्च नरिष्यन्तं वपुष्मान् पितरं रिपोः।  
 प्राप्तोऽस्मीति वदन् कोपात् जटासु परिगृह्य च॥13॥  
 हा होति चेन्द्रसेनायां रुदन्त्यां वाष्पगद्‌गद्म्।  
 चकर्ष कोपात् खड्‌गञ्च वाक्यञ्चेदमुवाच ह॥14॥  
 निर्ज्जितः समरे येन येन मे सुमना हृता।  
 दमस्य तस्य हनिष्येऽवतु तं दमः॥15॥  
 येनाखिलमहीपाल-पुत्राः कन्यार्थमागताः।  
 अवधूता हनिष्येऽहं पितरं तस्य दुर्म्मतेः॥16॥  
 योधनेषु स्वरूपेण दमो यस्य दुरात्मनः।  
 स दमो वारयत्वेष हन्मि तस्य रिपोर्गुरुम्॥17॥  
मार्कण्डेय उवाच--  
 इत्युक्त्वा स दुराचारो वपुष्मानवनीपतिः।  
 क्रन्दन्त्यामिन्द्रसेनायां शिरश्चिच्छेद तस्य च॥18॥  
 ततो धिग्धिङ्मुनिजना अन्ये च वनवासिनः।  
 तमूचुः स च तं दृष्ट्वा जगाम स्वपुरं वनात्॥19॥  
 गते तस्मिन् विनिस्वस्य सेन्द्रसेना वपिष्मति।  
 प्रेषयामास पुत्रस्य समीपं शूद्रतापसम्॥20॥  
 गच्छेथा आसु मे पुत्रं दमं ब्रूहि वचो मम।  
 अभिज्ञो ह्यसि मद्भर्त्तृ-वृत्तान्तं प्रोच्यतेऽत्र किम्॥21॥  
 तथापि वाच्यः पुत्रो यद्ब्रवीम्यतिदुःखिता।  
 लङ्घनामीदृशीं प्राप्तां विलोक्यैतां महीपतेः॥22॥  
 स भर्त्ताऽधिकृतो राजा चतुर्णां परिपालकः।  
 त्वमाश्रमाणां किं युक्तं तापसान् यन्न रक्षसि॥23॥  
 भर्त्ता मम नरिष्यन्तस्तापसस्तपसि स्थितः।  
 विलपन्त्यास्तथानोथो यथा नास्ति तथा त्वयि॥24॥  
 आकृष्य केशेषु बलादपराधं विना ततः।  
 हतो वपुष्मता ख्यातिमिति ते भूपतिर्गतः॥25॥  
 एवं स्थिते तत् क्रियतां यथा धर्म्मो न लुप्यते।  
 तथा च नैव वक्तव्यमतोऽस्मात् तापसी ह्यहम्॥26॥  
 पिता वृद्धस्तपस्वी च नापराधेन दूषितः।  
 निहतो येन यत् तस्य कर्त्तव्यं तद्विचिन्त्यताम्॥27॥  
 सन्ति ते मन्त्रिणो वीराः सर्व्वशास्त्रार्थकोविदाः।  
 तैः सहालोच्य यत् कार्य्यमेवम्भूते कुरुष्व तत्॥28॥  
 नास्माकमधिकारोऽत्र तापसानां नराधिप!।  
 कुरुष्वैतदितीत्थं त्वमेवं भूपतिभाषितम्॥29॥  
 विदूरथस्य जनको यवनेन यथा हतः।  
 तथायं तव पुत्रस्य कुलं तेन विनाशितम्॥30॥  
 जम्भस्यासुरराजस्य पिता दष्टो भुजङ्गमैः।  
 तेनाप्यखिलपाताल-वासिनः पन्नगा हताः॥31॥  
 पराशरेण पितरं शक्तिञ्च रक्षसा हतम्।  
 श्रुत्वाऽग्नौ पातितं कृस्त्नं रक्षसामभवति कुलम्॥32॥  
 अन्यस्यापि स्ववंशस्य लङ्घना क्रियते हि या।  
 तां नालं क्षत्रियः सोढुं किं पुनः पितृमारणम्॥33॥  
 नायं पिता ते निहतो नास्मिन् शस्त्रं निपातितम्।  
 त्नामात्र निहतं मन्ये त्वयि शस्त्रं निपातितम्॥34॥  
 बिभेत्यस्य हि कः शस्त्रं न्यस्ते येन वनौकसाम्।  
 तव भूपस्य पुत्रस्य मारिते तु बिभेतु वा॥35॥  
 तवेयं लङ्घना युक्ता यदिस्मिंस्तत् समाचर।  
 वपुष्मति महाराज सभृत्य-ज्ञाति-बान्धवे॥36॥  
मार्कण्डेय उवाच--  
 इति संक्रान्तसन्देशमिन्द्रसेना विसृज्य तम्।  
 पतिदेहमुपाश्लिष्य विवेशाग्निं मनस्विनी॥37॥  
इति मार्कण्डेयपुराणे दमचरित्रवर्णनं नाम चतुस्त्रिंशत्यधिकशततमोऽध्यायः॥134॥



   पञ्चत्रिंशत्यधिकशततमोऽध्यायः  
मार्कण्डेय उवाच--  
 इन्द्रसेनासमाज्ञप्तः स गत्वा शूद्रतापसः।  
 समाचओष्टे यथाप्रोक्तं दमाय निधनं पितुः॥1॥  
 तापसेन समाख्यातचे दमस्तेन पितुर्वधे।  
 क्रोधेनातीव जज्वाल हविषेवाग्निरुद्धतः॥2॥  
 स तु क्रोधाग्निना धीरो दह्यमानो महामुने।  
 करं करेण निष्पिष्य वाक्यमेतदुवाच ह॥3॥  
 अनाथ इव मे तातो मयि पुत्रे तु जीवति।  
 घातितः सुनृशंशेन परिभूय कुलं मम॥4॥  
 न्यायवादो जने तस्याप्येष क्लेव्यात् क्षमाम्यहम्।  
 दुर्वृत्तशान्तौ शिष्टानां पालनेऽधिकृता वयम्।  
 पितरं चापि निहतं दृष्ट्वा जीवन्ति शत्रवः॥5॥  
 तत् किमेतेन बहुना हा तातेति च किं पुनः।  
 विलापेनात्र यत् कृत्यं तदेषोऽत्र करोम्यहम्॥6॥  
 यद्यहं तस्य रक्तेन देहोत्थेन वपुष्मतः।  
 न करोमि गुरोस्तृप्तिं तत् प्रवेक्ष्ये हुताशनम्॥7॥  
 तच्छोणितेनोदककर्म तस्य तातस्य संख्ये विनिपातितस्य।  
 मांसेन सम्यग्‌द्विजभोजञ्च तस्य न चेत् प्रवेक्ष्यामि हुताशनं तत्॥8॥  
 साहाय्यमस्यासुर-देव-यक्ष-गन्धर्व-विद्याधर-सिद्धसङ्घाः।  
 कुर्वन्ति चेत् तानपि चास्त्रपुगै-र्भस्मीकरोम्येष रुषा समेतः॥9॥  
 निःशूरमाधर्मिकमप्रशस्तं  
   तं दाक्षिणात्यं समरे निहित्य।  
 भोक्ष्ये ततोऽहं पृथिवीञ्च कृत्स्नां  
  वह्निं प्रवेक्ष्याम्यनिहत्य तं वा॥10॥  
 सुदुर्मतिं तापसवृद्धमौनिनं वनस्थितं शान्तवचोविग्नम्।  
 हन्ताऽहमद्याखिलबन्दिमित्र-पदाति-हस्त्यश्व-बलैः समेतमे॥11॥  
 एषोऽहमादाय धनुः सखड्गो रथी तथैवारिबलं समेत्य।  
 करोमि वै यत् कदनं समस्ताः पश्यन्तु मे दावगणाः समेताः॥12॥  
 यो यः सहायो भविताद्य तस्य मया समेतस्य रणाय भूयः।  
 तस्याशु निःशेषकुलक्षयाय समुद्यतोऽहं निजबाहुसैन्यः॥13॥  
 यदि कुलिशकरोऽस्मिन् संयुगे देवराजः  
  पितृपतिरथ चोग्रं दण्डमुद्यम्य कोपात्।  
 धनपति-वरुणार्का रक्षितुं तं यतन्ते  
  निशितशरवरौघैर्घातयिष्ये तथापि॥14॥  
 नियतमतिरदोषः काननाखण्डलौको-  
  नपतितफलभक्षः सर्वभूतेषु मैत्रः।  
 प्रभवति मयि पुत्रे हिंसितो येन तातः  
  पिशितरुधिरतृपितास्तस्य सन्त्वद्य गृध्नाः॥15॥  
इति मार्कण्डेयपुराणे दमचरित्रवर्णनं नाम पञ्चत्रिंशत्यधिकशततमोऽध्यायः॥135॥



  षट्‌त्रिंशत्यधिकशततमोऽध्यायः  
मार्कण्डेय उवाच--  
 इति प्रतिज्ञाय तदा नरिष्यन्तसुतो दमः।  
 कोपामार्,विवृत्ताक्षः श्मश्रुमावत्य पाणिना॥1॥  
 हा हतोऽस्मिति पितरं ध्यात्वा दैवं विनिन्द्य च।  
 प्रोवाच मन्त्रिणः सर्व्वानानिनाय पुरोहितम्॥2॥  
दम उवाच--  
 यदद्य युक्तं तद् ब्रूत ताते प्राप्ते सुरालयम्।  
 श्रुतं भवद्भिर्यत् प्रोक्तं तेन शूद्रतपस्विना॥3॥  
 वृद्धस्तपस्वी स नृपो वानप्रस्थे व्रते स्थितः।  
 मौनव्रतधरः शास्ता मन्मात्रा चेन्द्रसेनया॥4॥  
 प्रोक्तं संपृष्टया सर्व्वं तथा तथ्यं वपुष्मते।  
 स च खड्गं समाकृष्य तथा सव्येन पाणिना॥5॥  
 कृत्वा जघान दुष्टात्मा लोकनाथमनाथवत्।  
 माता च मां समुद्दीश्य धिक् शब्दं कुर्वती सती॥6॥  
 मन्दभागं गतश्रीकं प्रविष्टा हव्यवाहनम्।  
 समालिङ्ग्य नरिष्यन्तं प्रविष्टा त्रिदशालयम्॥7॥  
 सोऽहमद्य करिष्यामि यन्मे मातुरुदीरितम्।  
 हस्त्यश्वरथपादातं सैन्यञ्च परिकल्पताम्॥8॥  
 अनिवार्य्य पितुर्वैरमहत्वा पितृघातकम्।  
 अकृत्वा च वचो मातुर्जीवितुं किमिहोत्सहे॥9॥  
मार्कण्डेय उवाच--  
 मन्त्रिणस्तद्वचः श्रुत्वा हा हेत्युक्त्वा तथा च तत्।  
 कृतवन्तो विमनसः सभृत्यबलवाहनाः॥10॥  
 निर्ययुः सपरीवाराः खड्गशक्त्यर्ष्टिपाणयः।  
 गृहीत्वा चाशिषो विप्रात् त्रिकालज्ञात् पुरोधसः॥11॥  
 अहिराड्व निःश्वस्य दमः प्रायाद्वपुष्मतम्।  
 सीमापालादिलसामन्तान् निघ्नान् याम्यदिशि त्वरन्॥12॥  
 सक्रन्दनसुतेनापि दमो ज्ञातो वपुष्मता।  
 आयातः सपरीवारः सामात्यः सपरिच्छदः॥13॥  
 अकम्पितेन मनसा स्वसैन्यान्यादिदेश ह।  
 दूतं च प्रेषयामास निर्गम्य नगराद्बहिः॥14॥  
 त्वं शीघ्रतरमागच्छ नरिष्यन्तः प्रतीक्षते।  
 सभार्य्यः क्षत्रबन्धो त्वं समायाहि ममान्तिकम्॥15॥  
 एते मद्बाहुनिर्मुक्ताः पीता वाणाः शिलाशिताः।  
 भित्त्वा शरीरं संग्रामे पास्यन्ति रुधिरं तव॥16॥  
मार्कण्डेय उवाच--  
 श्रुत्वा दमस्तु तत् सर्व्वं दूतप्रोक्तं ययौ त्वरन्।  
 स्मृत्वा प्रतिज्ञां पूर्व्वोक्तां निश्वसन्नुरगो यथा॥17॥  
 आहूय समरे चैनं पुमान् स न विकत्थते।  
 ततो युद्धमतीवासीद्दमस्य च वपुष्मतः॥18॥  
 रथी च रथिना नागो हस्तिना हयिना हयी।  
 अयुयूध्यत विप्रर्षे स युद्धस्तुमुलोऽभवत्॥19॥  
 पश्यतां सर्वदेवानां सिद्धगन्धर्वयज्विनाम्।  
 चकम्पे वसुधा ब्रह्मन् युध्यमाने दमे क्रुधा॥20॥  
 न गजो न रथी नाश्वसतस्य वाणसहस्तु यः।  
 ततो दमेन युयुधे सेनाध्यक्षे वपुष्मतः॥21॥  
 हृदि विव्याध च दम इषुणा गाढमन्तिके।  
 तस्मिन् निपतिते सैन्यं पलायनपरं ययौ।  
 सस्वामिकं ततः प्राह दमः शमदमस्तथा॥22॥  
दम उवाच--  
 क्व याहि दुष्ट पितरं घातयित्वा तपस्विनम्।  
 अशस्त्रञ्च तपस्यन्तं क्षत्रियोऽसि निवर्त्तताम्॥23॥  
मार्कण्डेय उवाच--  
 ततो निवर्त्त्य स दम्भो योधयामास सानुजः।  
 सपुत्रः सह सम्बन्धि-बान्धवैर्युयुधे रथी॥24॥  
 ततः शरासनान्मुक्तैर्वाणैर्व्याप्तं नभो दिशः।  
 दमं च सरथं साश्वं वाणजालेरपूपयत्॥25॥  
 ततः पितृवधोत्थेन कोपेन स दमस्तथा।  
 चिच्छेद तान् शरांस्तेषां विव्याधाङ्गेषु तानपि॥26॥  
 एकेनैकेन वाणेन सप्त पुत्रांस्तथानुजान्।  
 सम्बन्धिनस्तथामित्राण्यनद्यमसादनम्॥27॥  
 वपुष्मान् स रथी क्रोधान्निहतात्मजबान्धवः।  
 युयुधे च दमेनाजौ शरैराशीविषोपमैः॥28॥  
 चिच्छेद तस्य तान् वाणान् स चास्य च महामुने।  
 युयुधातेऽतिसंरब्धौ परस्परवधैषिणौ॥29॥  
 परस्परशराघात-विच्छिन्नधनुषौ तथा।  
 गृहीतखड्गावत्तोर्य चिक्रीडाते महाबलौ॥30॥  
 केशेष्वाकृष्य चाक्रम्य निपात्य धरणीतले।  
 शिरोधरायां पादेन भुजमुद्यम्य चाब्रवीत्॥31॥  
दम उवाच--  
 पश्यन्तु देवताः सर्वा मानुषाः सिद्ध-पन्नगाः।  
 पाट्यमानं हि हृदयं क्षत्रबन्धोर्वपुष्मतः॥32॥  
मार्कण्डेय उवाच--  
 एवमुक्त्वा च स दमो हृदयं पाट्य चासिना।  
 स्नातुकामैश्च स सुरैः क्षतचजेन निवारितः॥33॥  
 ततश्च कारितस्तस्य रक्तेनैवोदकक्रियाम्।  
 वपुष्मतश्च मांसेन पिण्डदानं चकार ह॥34॥  
 ब्राह्मणान् भोजयामास रक्षःकुलसमुद्भवान्।  
 आनृण्यं प्राप्य स पितुः पुनः प्रायात् स्वकं पुरम्॥35॥  
 एवं विधा हि राजानो बभूवुः सूर्यवंशजाः।  
 अन्येऽपि सुधियः शूरा यज्वानो धर्मकोविदाः॥36॥  
 वेदान्तपारगांस्ताँश्च न संख्यातुमिहोत्सहे।  
 एतेषां चरितं श्रुत्वा नरः पापाद्विमुच्यते॥37॥  
 इति श्रीमार्कण्डेयपुराणे दमचरितवर्णने वपुष्मन्निधनं नाम  
   षट्‌त्रिंशत्यधिकशततमोऽध्यायः॥136॥



  सप्तत्रिंशत्यधिकशततमोऽध्यायः  
पक्षिण ऊचुः--  
 इत्येवमुक्त्वा स मुनिर्मार्कण्डेयो महातपाः।  
 विसृज्य क्रौष्टुकिञ्चापि चक्रे माध्याह्निकीः क्रियाः॥1॥  
 अस्माभिश्च श्रुतं तस्माद्यत् ते प्रोक्तं महामुने!।  
 अनादिसिद्धमेतद्धि पुरा प्रोक्तं स्वयम्भुवा॥2॥  
 मार्कण्डेयाय मुनये यदुक्तं कथितं तव।  
 पुण्यं पवित्रमायुष्यं सर्वकामार्थसिद्धिदम्॥3॥  
 पठतां श्रण्वताञ्चापि सर्वापापैः प्रमुच्यते।  
 आदावेव कृता ये च प्रश्ना हि चतुरस्त्वया॥4॥  
 पितापुत्रस्य संवादस्तथा सृष्टिः स्वयम्भुवः।  
 तथा मनूनामुत्पत्तीः राज्ञाञ्च चरितं मुने॥5॥  
 अस्माभिरेतत् तचे प्रोक्तं किमन्यच्छ्रोतुमिच्छसि।  
 एतान् सर्वान् नरः श्रण्वन् पठन्नपि सभासु छ।  
 विधूय सर्वपापानि ब्रह्मण्येव लयं व्रजेत्॥6॥  
 अष्टादश पुराणानि यानि प्राह पितामहः।  
 तेषां तु सप्तमं ज्ञेयं मार्कण्डेयं सुविश्रुतम्॥7॥  
 ब्राह्म्यं पाद्मं वैष्णवञ्च शैवं भागवतं तथा।  
 तथान्यन्नारदीयञ्च मार्कण्डेयं च सप्तमम्॥8॥  
 आग्नेयमष्टमं प्रोक्तं भविष्य नवमं स्मृतम्।  
 दशमं ब्रह्मवैवर्त्तं नृसिंहैकादशं तथा॥9॥  
 वाराहं द्वादशं प्रोक्तं स्कान्दमत्र त्रयोदशम्।  
 चतुर्द्दशं वामनकं कौर्मं पञ्चदशं तथा॥10॥  
 मास्त्यं च गारुडञ्चैव ब्रह्माण्डं च ततऋः परम्।  
 अष्टादशपुराणानां नामधायानि यः पठेत्।.11॥  
 त्रिसन्ध्यं जपते नित्यं सोऽश्वमेधफलं लभेत्।  
 चतुःप्रश्नसमोपेतं पुराणं मार्कण्डेसंज्ञकम्॥12॥  
 श्रुतेन नश्यते पापं कल्पकोटिशतैः कृतम्।  
 ब्रह्महत्यादिपापानि तथान्यान्यशुभानि च॥13॥  
 तानि सर्वाणि नश्यन्ति तूलं वाताहतं यथा।  
 पुष्करस्नानजं पुण्यं श्रवणादस्य जायते॥14॥  
 बन्ध्या वा मृतवत्सा वा श्रुणोति यदि तत्त्वतः।  
 सापि वै लभते पुत्रं सर्वलक्षणसंयुतम्।  
 धनधान्यमवाप्नोति स्वर्गलोकं तथाक्षयम्॥15॥  
 सुरापश्चोग्रकर्मा च श्रुत्वैतत् सकलं नरः।  
 सर्वपापविनिर्मुक्तः स्वर्गलोके महीयत॥16॥  
 आयुरारोग्यमैश्वर्यं धनधान्यसुतादिकम्।  
 वंशञ्चैव व्यवच्छेदी प्राप्नोति द्विजसत्तम॥17॥  
 श्रुत्वैतत् सकलं विप्र यत् कुर्यात् तन्निशामय।  
 अग्निं समाधाय ततो होमं कुर्याद्विचक्षणः॥18॥  
 ध्यात्वा पुराणं गोविन्दं हृत्पद्मे मुनिसत्तम्।  
 पूजां वपुष्मतैर्वेद्यैर्गन्धमाल्याम्बरैस्तथा॥19॥  
 वाचकन्तु सपत्नीकं पूजयेन्मुनिसत्तम!।  
 वाचकाय ततो देया गौः सवत्सा पयस्विनी॥20॥  
 भूमिः शस्यवती विप्र! हिरण्यं रजतं तथा।  
 यथाशक्त्या च दातव्यं नृपैर्ग्रामादिवाहनम्॥21॥  
 वाचकं तोषयित्वा तु स्वस्तीति समुदीरयेत्।  
 अपूज्य वाचकं यस्तु श्लोकमेकं श्रुणोति हि॥22॥  
 नासौ पुण्यमवाप्नोति शास्त्रचौरः स्मृतो बुधैः।  
 न तस्य देवाः प्रीणन्ति पितरो नैव पुत्रकान्॥23॥  
 दत्तं श्राद्धं न चेच्छन्ति स्नानतीर्थफलं न च।  
 लभते शास्त्रचौरोऽसो निन्दितो वेदपाठकैः॥24॥  
 मार्कण्डेयसमाप्तौ तु ह्युत्सव कारयेद् बुधः।  
 धेनुं पयस्विनीं दद्यात् सर्वपापविमुक्तये॥25॥  
 वसनानि च रत्नानि सपत्नीकद्विजातये।  
 कुण्डले कञ्चुकोष्णीषं शय्यां सोपस्करामपि॥26॥  
 सोपानत् करकं स्वर्ण-मुद्रिकां सप्तधान्यकम्।  
 कांस्यपात्रं भोजनार्थं घृतपात्रसमन्वितम्॥27॥  
 एऐवं कृते द्वलिजश्रेष्ठ! कृतकृत्यो भवेन्नरः।  
 अश्वमेधसहस्त्रस्य राजसूयशतस्य च॥28॥  
 फलं वै समवाप्नोति श्रुत्वा सम्यग्विधानतः।  
 न चैव यमभीतिः स्यान्न तस्य नरकाद् भयम्॥29॥  
 सर्वपापविनिर्मुक्तः कृतकृत्यो भवेन्नरः।  
 अविच्छिन्नः ,दा वंशो भविष्यति न संशयः॥30॥  
 स गच्छेदिन्द्रलोकं च ब्रह्मलोतं सनातनम्।  
 च्युतस्ततः पुनर्नैव स भविष्यति मानवः॥31॥  
 पुराणश्रवणादेव परं योगमवाप्नुयात्।  
 नास्तिकाय म दातव्यं वृषले वेदनिन्दके॥32॥  
 गुरुविद्वेषके चैव तथा भग्नव्रतेषु च।  
 पितृमातृपरित्यागे सुवर्णस्तेयिने तथा॥33॥  
 भिन्नुमर्यादके चैव तथैव ज्ञातिदूषके।  
 एतेषां नैव दातव्यं प्राणैः कण्ठगतैरपि॥34॥  
 लोभाद्वा यदि वा मोहाद् भयाद्वापि विशेषतः।  
 पठेद्वा पाठयेद्वापि स गच्छेन्नरकं ध्रुवम्॥35॥  
जैमिनिरुवाच--  
 भारते नाभवद्यन्मे सन्देहस्फोटनं द्विजाः।  
 तद्‌भवद्भिः कृतं मैत्रात् कश्चिदन्यः करिष्यति॥36॥  
 यूयं दीर्घायुषः स्थोच्चैर्नीरोगा वृत्तिसंयुताः।  
 सांख्ययोगे तथा चास्तु बुद्धिरव्यभिचारिणि॥37॥  
 पितृशापकृताद्दोषाद्दौर्मनस्यं व्यपैतु वः।  
 एतावदुक्त्वा वचनं स जगाम स्वमाश्रमम्॥38॥  
 चिन्तयन् परमोदारं पक्षिणां वाक्यमीरितम्।  
 जैमिनिः सुमहाभागः पूजयित्वा द्विजेत्तमान्॥39॥  
इति मार्कण्डेयपुराणे फलस्तुतिर्नाम सप्तत्रिंशत्यधिकशततमोऽध्यायः॥137॥
  
 

इति मार्कण्डेयपुराणं समाप्तम्।



**(भगवदवतारप्रतिज्ञा)  
अथ एकादशोऽध्यायः**


ओं । शशाङ्कपुत्रादभवत्पुरूरवास्तस्याऽयुरायोर्नहुषो ययातिः ।  
तस्याऽस पत्नीयुगल्. अं सुताण्स्च पञ्चाभवन् विष्णुपदैकभक्ताः । ११.१ ।  
"यदुं च तुर्वशुं चैव देवयानी व्यजायत ।  
द्रुह्यं चानुं तथा पूरुं शर्मिष्ठा वार्षपर्वणी" ६९ । ११.२ ।  
यदोर्वं शे चक्रवर्ती कार्तवीर्यार्जुनोऽभवत् ।  
विष्णोर्दत्तात्रेयनाम्नः प्रसादाद्योगवीर्यवान् ।  
तस्यान्ववाये यदवो बभूवुर्विष्णुसं श्रयाः । ११.३ ।  
पूरोर्वं शे तु भरतश्चक्रवर्ती हरिप्रियः ।  
तद्वं शजः कुरुर्नाम प्रतीपोऽभूत्तदन्वये । ११.४ ।  
प्रतीपस्याभवन् पुत्रास्त्रयस्त्रेताग्निवर्चसः ।  
देवापिरथ बाह्लीको गुणज्येष्ठश्च शन्तनुः । ११.५ ।  
त्वग्दोषयुक्तो देवापिर्जगाम तपसे वनम् ।  
विष्णोः प्रसादात्स कृते युगे राजा भविष्यति । ११.६ ।  
पुत्रिकापुत्रतां यातो बाह्लीको राजसत्तमः ।  
हिरण्यकशिपोः पुत्रः प्रह्लादो भगवत्परः । ११.७ ।  
वायुना च समाविष्टो महाबलसमन्वितः ।  
येनैव जायमानेन तरसा भूर्विदारिता । ११.८ ।  
भूभारक्षपणे विष्णोरङ्गतामाप्तुमेव सः ।  
प्रतीपपुत्रतामाप्य बाह्लीकेष्वभवत्पतिः ।  
रुद्रेषु पत्रतापाख्यः सोमदत्तोऽस्य चाऽत्मजः । ११.९ ।  
अजैकपादहिर्बुध्निर्विरूपाक्ष इति त्रयः ।  
६९ Vइ. ড়ु. ४.१०.६  
च्x.रुद्राणां सोमदत्तस्य बभूवुः प्रथिताः सुताः ।  
विष्णोरेवाङ्गतामाप्तुं भूरिर्भूरिश्रवाः शलः । ११.१० ।  
शिवादिसर्वरुद्राणामावेशाद्वरतस्तथा ।  
भूरिश्रवा अतिबलस्तत्राऽसीत्परमास्त्रवित् । ११.११ ।  
तदर्थं हि तपश्चीर्णं सोमदत्तेन शम्भवे ।  
दत्तो वरश्च तेनास्य त्वत्प्रतीपाभिभूतिकृत् ।  
बलवीर्यगुणोपेतो नाम्ना भूरिश्रवाः सुतः । ११.१२ ।  
भविष्यति मयाऽविष्टो यज्ञशील इति स्म ह ।  
तेन भूरिश्रवा जातः सोमदत्तसुतो बली । ११.१३ ।  
पूर्वोदधेस्तीरगतेऽब्जसम्भवे गङ्गायुतः पर्वणि घूर्णितोऽब्धिः ।  
अवाक्षिपत्तस्य तनौ निजोदबिन्दुं शशापैनमथाब्जयोनिः । ११.१४ ।  
महाभिषङ्नाम नरेश्वरस्त्वं भूत्वा पुनः शन्तनुनामधेयः ।  
जनिष्यसे विष्णुपदी तथैषा तत्रापि भार्या भवतो भविष्यति । ११.१५ ।  
शान्तो भवत्येव मयोदितस्त्वं तनुत्वमाप्तोऽसि ततश्च शन्तनुः ।  
इतीरितः सोऽथ नृपो बभूव महाभिषङ्नाम हरेः पदाण्स्रयः । ११.१६ ।  
स तत्र भुक्त्वा चिरकालमुर्वीं तनुं विहायाऽप सदो विधातुः ।  
तत्रापि तिष्ठन् सुरवृन्दसन्निधौ ददर्श गङ्गां श्लथिताम्बरां स्वकाम् । ११.१७ ।  
अवाङ्मुखेषु द्युसदस्सु रागान्निरीक्षमाणं पुनरात्मसम्भवः ।  
उवाच भूमौ नृपतिर्भवाऽशु शप्तो यथा त्वं हि पुरा मयैव । ११.१८ ।  
इतीरितस्तत्क्षणतः प्रतीपाद्बभूव नाम्ना नृपतिः स शन्तनुः ।  
अवाप्य गङ्गां दयितां स्वकीयां तया मुमोदाब्दगणान् बहूं श्च । ११.१९ ।  
अथाष्टमो वसुरासीद्द्युनामा वराङ्गिनाम्न्यस्य बभूव भार्या ।  
बभूव तस्याण्स्च सखी नृपस्य सुविन्दनाम्नो दयिता सनाम्नी । ११.२० ।  
तस्या जरामृतिविध्वं सहेतोर्वसिष्ठधेनुं स्वमृतं क्षरन्तीम् ।  
च्xइ.जरापहां नन्दिनिनामधेयां बद्धुं पतिं चोदयामास देवी । ११.२१ ।  
तया द्युनामा स वसुः प्रचोदितो भ्रातृस्नेहात्सप्तभिरन्वितोऽपरैः ।  
बबन्ध तां गामथ ताञ्छशाप वसिष्ठसं स्थः कमलोद्भवः प्रभुः । ११.२२ ।  
अधर्मवृत्ताः प्रतियात मानुषीं योनिं द्रुतं यत्कृते सर्व एव ।  
धर्माच्च्युताः स तथाऽष्टायुराप्यतामन्ये पुनः क्षिप्रमतो विमोक्ष्यथ । ११.२३ ।  
प्रचोदयामास च या कुमार्गे पतिं हि साऽम्बेति नरेषु जाता ।  
अभर्तृका पुं स्त्वसमाण्स्रयेण पत्युर्मृतौ कारणत्वं व्रजेत । ११.२४ ।  
भवत्वसौ ब्रह्मचर्यैकनिष्ठो महान् विरोधश्च तयोर्भवेत ।  
स गर्भवासाष्टकदुःखमेव समाप्नुतां शरतल्पे शयानः । ११.२५ ।  
मृत्यष्टकोत्थामपि वेदनां सः प्राप्नोतु शस्त्रैर्बहुधा निकृत्तः ।  
इतीरितास्ते कमलोद्भवं तं ज्ञात्वा समुत्सृज्य च गां प्रणेमुः । ११.२६ ।  
न मानुषीं गर्भमवाप्नुमो वयं भवत्वयं सर्ववित्कीर्तिमां श्च ।  
महास्त्रवेत्ता भवदं शयुक्तस्तथा बलं नोऽखिलानामुपैतु । ११.२७ ।  
इतीरितेऽस्त्वित्युदिताः स्वयम्भुवा वसिष्ठसं स्थेन सुरापगां ययुः ।  
ऊचुस्तथैनामुदरे वयं ते जायेमहि क्षिप्रमस्मान् हन त्वम् । ११.२८ ।  
इतीरिता सा वरमाण्सु वव्रे तेभ्योऽप्यपापत्वमथ प्रियत्वम् ।  
तेषां सदैवाऽत्मन एकमेषां दीर्घायुषं तान् सुषुवेऽथ शन्तनोः । ११.२९ ।  
अविघ्नतस्तान् विनिहन्तुमेव पुरा प्रतीपस्य हि दक्षिणोरुम् ।  
समाण्स्रिता कामिनीवत्त्वकामा तत्पुत्रभार्या भवितुं विडम्बात् । ११.३० ।  
तेनैव चोक्ता भव मे सुतस्य भार्या यतो दक्षिणोरुस्थिताऽसि ।  
भागो हि दक्षो दुहितुः स्नुषाया भार्याभागो वाम इति प्रसिद्धः । ११.३१ ।  
उवाच सा तं नतु मां सुतस्ते काऽसीति पृच्छेन्नतु मां निवारयेत् ।  
अयोग्यकर्त्रीमपि कारणं च मत्कर्मणो नैव पृच्छेत्कदाचित् । ११.३२ ।  
च्xइइ.यदा त्रयाणामपि चैकमेष करोति गच्छेयमहं विसृज्य ।  
तदा त्वदीयं सुतमित्युदीरिते तथेति राजाऽप्यवदत्प्रतीपः । ११.३३ ।  
तथैव पुत्राय च तेन तद्वचो वधूक्तमुक्तं वचनाद्द्युनद्याः ।  
कनीयसे सा ह्यवदत्सुतस्ते नान्यः पतिः शन्तनुरेव मे वृतः । ११.३४ ।  
ततस्तु सा ण्सन्तनुतोऽष्ट पुत्रानवाप्य सप्त न्यहनत्तथाऽष्टमम् ।  
गन्तुं ततो मतिमाधाय हन्तुमिवोद्योगं सा हिमृषा चकार । ११.३५ ।  
अवस्थितिर्नातिसुखाय मानुषे यतः सुराणामत एव गन्तुम् ।  
ऐच्छन्न तस्या हि बभूव मानुषो देहो नरोत्थो हि तदाऽस शन्तनोः । ११.३६ ।  
तां पुत्रनिधनोद्युक्तां न्यवारयत शन्तनुः ।  
काऽसि त्वं हेतुना केन हं सि पुत्रान्नृशं सवत् । ११.३७ ।  
रूपं सुरवरस्त्रीणां तव तेन न पापकम् ।  
भवेत्कर्म त्वदीयं तन्महत्कारणमत्र हि । ११.३८ ।  
तत्कारणं वद शुभे यदि मच्छ्रोत्रमर्हति ।  
इतीरिताऽवदत्सर्वं प्रययौ च सुरापगा । ११.३९ ।  
न धर्मो देवतानां हि ज्ञातवासश्चिरं नृषु ।  
कारणादेव हि सुरा नृषु वासं प्रकुर्वते ।  
कारणापगमे यान्ति धर्मोऽप्येषां तथाविधः । ११.४० ।  
अदृश्यत्वमसं स्पर्शो ह्यसम्भाषणमेव च ।  
सुरैरपि नृजातैस्तु गुह्यधर्मो दिवौकसाम् । ११.४१ ।  
अतः सा वरुणं देवं पूर्वभर्तारमप्यमुम् ।  
नृजातं शन्तनुं त्यक्त्वा प्रययौ वरुणालयम् । ११.४२ ।  
सुतमष्टममादाय भर्तुरेवाप्यनुज्ञया ।  
वधोद्योगान्निवृत्ता सा ददौ पुत्रं बृहस्पतौ । ११.४३ ।  
देवव्रतोऽसावनुशासनाय मात्रा दत्तो देवगुरौ शतार्द्धम् ।  
च्xइइइ.सं वत्सराणामखिलां श्च वेदान् समभ्यसत्तद्वशगान्तरात्मा । ११.४४ ।  
ततश्च मात्रा जगतां गरीयस्यनन्तपारेऽखिलसद्गुणार्णवे ।  
रामे भृगूणामधिपे प्रदत्तः शुश्राव तत्त्वं च शतार्द्धवर्षम् । ११.४५ ।  
स पञ्चविं शत्पुनरब्दकानामस्त्राणि चाभ्यस्य पतेर्भृगूणाम् ।  
मात्रा समानीय तटे निजे तु सं स्थापितः प्रार्पयितुं स्वपित्रे । ११.४६ ।  
स तत्र बद्ध्वा ण्सरपञ्जरेण गङ्गां विजह्रेऽस्य पिता तदैव ।  
व्रजन्मृगार्थी तृषितो विलोकयन् गङ्गामतोयामभवत्सुविस्मितः । ११.४७ ।  
स मार्गयामास ततोऽस्य हेतुज्ञप्त्यै तदा स्वं च ददर्श सूनुम् ।  
क्रीडन्तमस्त्रेण बभूव सोऽपि क्षणाददृश्यः पितृदर्शनादनु । ११.४८ ।  
मीमां समानं तमवाप गङ्गा सुतं समादाय पतिं जगाद च ।  
अयं सुतस्ते परमास्त्रवेत्ता समर्पितो वीर्यबलोपपन्नः । ११.४९ ।  
अस्याग्रजाः स्वां स्थितिमेव याता हरेः पदाम्भोजसुपाविते जले ।  
तनूर्मदीये प्रणिधाय तत्त्वं तान्मा ण्सुचोऽनेन च मोदमानः । ११.५० ।  
इति प्रदायामुमदृश्यतामगाद्गङ्गा तमादाय ययौ स्वकं गृहम् ।  
राजाऽभिषिच्याथ च यौवराज्ये मुमोद तत्सद्गुणतर्पितो भृशम् । ११.५१ ।  
पुनः स पित्राऽनुमतो बृहस्पतेरवाप वेदान् पुरुषायुषोऽर्द्धतः ।  
रामात्तथाऽस्त्राणि पुनस्त्ववाप तावद्भिरब्दैस्त्रिशतैश्च तत्त्वम् । ११.५२ ।  
स सर्ववित्त्वं समवाप्य रामात्समस्तविद्याधिपतेर्गुणार्णवात् ।  
पितुं समीपं समवाप्य तं च शुश्रूषमाणः प्रमुमोद वीरः । ११.५३ ।  
यदैव गङ्गा सुषुवेऽष्टमं सुतं तदैव यातो मृगयां स शन्तनुः ।  
शरद्वतो जातमपश्यदुत्तमं वने विसृष्टं मिथुनं त्वयोनिजम् । ११.५४ ।  
शरद्वां स्तु तपः कुर्वन् ददर्श सहसोर्वशीम् ।  
चस्कन्द रेतस्तस्याथ शरस्तम्बे ततोऽभवत् । ११.५५ ।  
च्xइव्.विष्कम्भो नाम रुद्राणां भूभारहरणेऽङ्गताम् ।  
हरेः प्राप्तुं तथा तारा भार्या या हिबृहस्पतेः । ११.५६ ।  
तावुभौ शन्तनुर्दृष्ट्वा कृपाविष्टः स्वकं गृहम् ।  
निनाय नाम चक्रे च कृपाया विषयौ यतः ।  
कृपः कृपीति स कृपस्तपो विष्णोण्स्चकार ह । ११.५७ ।  
तस्य प्रीतस्तदा विष्णुः सर्वलोकेश्वरेश्वरः ।  
प्रादादेष्यत्सप्तर्षित्वमायुः कल्पान्तमेव च ।  
स शन्तनुगृहे तिष्ठन् देवव्रतसखाऽभवत् । ११.५८ ।  
पुत्रवच्छन्तनोश्चाऽसीत्स च पुत्रवदेव तत् ।  
मिथुनं पालयामास स कृपोऽस्त्राण्यवाप च । ११.५९ ।  
सर्ववेदानधिजगौ सर्वशास्त्राणि कौशिकात् ।  
तत्त्वज्ञानं तथा व्यासादाप्य सर्वज्ञतां गतः । ११.६० ।  
यदा हिजातः स कृपस्तदैव बृहस्पतेः सूनुरगाच्च गङ्गाम् ।  
स्नातुं घृताचीं स ददर्श तत्र श्लथद्दुकूलां सुरवर्यकामिनीम् । ११.६१ ।  
तद्दर्शनात्स्कन्नमथेन्द्रियं स द्रोणे दधाराऽशु ततोऽभवत्स्वयम् ।  
अम्भोजजावेशयुतो बृहस्पतिः कर्तुं हरेः कर्म भुवो भरोद्धृतौ । ११.६२ ।  
द्रोणेतिनामास्य चकार तातो मुनिर्भरद्वाज उतास्य वेदान् ।  
अध्यापयामास सशास्त्रसङ्घान् सर्वज्ञतामाप च सोऽचिरेण । ११.६३ ।  
काले च तस्मिन् पृषतोऽनपत्यो वने तु पाञ्चालपतिश्चचार ।  
तपो महत्तस्य तथा वराप्सरावलोकनात्स्कन्दितमाण्सु रेतः । ११.६४ ।  
स तद्विलज्जावशतः पदेन समाक्रमत्तस्य बभूव सूनुः ।  
हहू तुनाम्ना स विरिञ्चगायको नाम्नाऽवहो यो मरुतां तदं शयुक् । ११.६५ ।  
स द्रोणतातात्समवाप वेदानस्त्राणि विद्याण्स्च तथा समस्ताः ।  
द्रोणेन युक्तः स तदा गुरोः सुतं सहैव नौ राज्यमिति ह्यवादीत् । ११.६६ ।  
च्xव्.पदे द्रुतत्वाद्द्रुपदाभिधेयः स राज्यमापाथ निजां कृपीं सः ।  
द्रोणोऽपि भार्यां समवाप्य सर्वप्रतिग्रहोज्झश्च पुरेऽवसत्सुखी । ११.६७ ।  
सिलोञ्छवृत्त्यैव हि वर्तयन् स धर्मं महान्तं विरजं जुषाणः ।  
उवास नागाख्यपुरे सखा स देवव्रतस्याथ कृपस्य चैव । ११.६८ ।  
तेषां समानो वयसा विराटस्त्वभूद्धहा नाम विधातृगायकः ।  
मरुत्सु यो विवहो नाम तस्याप्यं शेन युक्तो निजधर्मवर्ती । ११.६९ ।  
ततः कदाचिन्मृगयां गतः स ददर्श कन्याप्रवरां तु शन्तनुः ।  
या पूर्वसर्गे पितृपुत्रिका सती चचार विष्णोस्तप उत्तमं चिरम् । ११.७० ।  
यस्यै वरं विष्णुरदात्पुराऽहं सुतस्तव स्यामिति या वसोः सुता ।  
जाता पुनर्दाण्सगृहे विवर्द्धिता व्यासात्मना विष्णुरभूच्च यस्याम् । ११.७१ ।  
तद्दर्शनान्नृपतिर्जातहृच्छ्रयो वव्रे प्रदानाय च दाण्सराजम् ।  
ऋते स तस्यास्तनयस्य राज्यं नैच्छद्दातुं तामथाऽयाद्गृहं स्वम् । ११.७२ ।  
तच्चिन्तया ग्लानमुखं जनित्रं दृष्ट्वैव देवव्रत आण्स्वपृच्छत् ।  
तत्कारणं सारथिमस्य तस्माच्छ्रुत्वाऽखिलं दाण्सगृहं जगाम । ११.७३ ।  
स तस्य विश्वासकृते प्रतिज्ञां चकार नाहं करवाणि राज्यम् ।  
तथैव मे सन्ततितो भयं ते व्यैतूर्ध्वरेताः सततं भवानि । ११.७४ ।  
भीमव्रतत्वाद्धि तदाऽस्य नाम कृत्वा देवा भीष्म इति ह्यचीक्लृपन् ।  
प्रसूनवृष्टिं स च दाण्सदत्तां काल्. ईं समादाय पितुः समर्पयत् । ११.७५ ।  
ज्ञात्वा तुतां राजपुत्रीं गुणाढ्यां सत्यस्य विष्णोर्मातरं नामतस्तत् ।  
लोके प्रसिद्धां सत्यवतीत्युदारां विवाहयामास पितुः स भीष्मः । ११.७६ ।  
प्रायः सतां न मनः पापमार्गे गच्छेदिति ह्यात्ममनश्च सक्तम् ।  
ज्ञात्वाऽपि तां दाण्सगृहे विवर्द्धितां जग्राह सद्धर्मरतश्च शन्तनुः । ११.७७ ।  
स्वच्छन्दमृत्युत्ववरं प्रदाय तथाऽप्यजेयत्वमधृष्यतां च ।  
युद्धेषु भीष्मस्य नृपोत्तमः स रेमे तयैवाब्दगणान् बहूं श्च । ११.७८ ।  
च्xवि.लेभे स चित्राङ्गदमत्र पुत्रं तथा द्वितीयं च विचित्रवीर्यम् ।  
तयोश्च बाल्ये व्यधुनोच्छरीरं जीर्णेन देहेन हि किं ममेति । ११.७९ ।  
स्वेच्छया वरुणत्वं स प्राप नानिच्छया तनुः ।  
तस्मिन् काले त्यज्यते हि बलवद्भिर्वधं विना । ११.८० ।  
अतिसक्तास्तपोहीनाः कथञ्चिन्मृतिमाप्नुयुः ।  
अनिच्छयाऽपि हि यथा मृतश्चित्राङ्गदानुजः । ११.८१ ।  
अथौर्ध्वदैहिकं कृत्वा पितुर्भीष्मोऽभ्यषेचयत् ।  
राज्ये चित्राङ्गदं वीरं यौवराज्येऽस्य चानुजम् । ११.८२ ।  
चित्राङ्गदेन निहतो नाम स्वं त्वपरित्यजन् ।  
चित्राङ्गदोऽकृतोद्वाहो गन्धर्वेण महारणे ।  
विचित्रवीर्यं राजानं कृत्वा भीष्मोऽन्वपालयत् । ११.८३ ।  
अथ काण्सिसुतास्तिस्रस्तदर्थं भीष्म आहरत् ।  
अम्बामप्यम्बिकानाम्नीं तथैवाम्बालिकां पराम् । ११.८४ ।  
पाणिग्रहणकाले तु ब्रह्मदत्तस्य वीर्यवान् ।  
विजित्य तं साल्वराजं समेतान् क्षत्रियानपि । ११.८५ ।  
अम्बिकाम्बालिके तत्र सं वादं चक्रतुः शुभे ।  
अम्बा सा भीष्मभार्यैव पूर्वदेहे तु नैच्छत । ११.८६ ।  
शापाद्धिरण्यगर्भस्य साल्वकामाऽहमित्यपि ।  
उवाच तां स तत्याज साऽगमत्साल्वमेव च । ११.८७ ।  
तेनापि सम्परित्यक्ता परामृष्टेति सा पुनः ।  
भीष्ममाप स नागृह्णात्प्रययौ साऽपि भार्गवम् । ११.८८ ।  
भ्रातुर्विवाहयामास सोऽम्बिकाम्बालिके ततः ।  
भीष्माय तु यशो दातुं युयुधे तेन भार्गवः । ११.८९ ।  
च्xविइ.अनन्तशक्तिरपि स न भीष्मं निजघान ह ।  
नचाम्बां ग्राहयामास भीष्मकारुण्ययन्त्रितः । ११.९० ।  
अनन्तशक्तिः सकलान्तरात्मा यः सर्ववित्सर्ववशी च सर्वजित् ।  
न यत्समोऽन्योऽस्ति कथञ्च कुत्रचित्कथं ह्यशक्तिः परमस्य तस्य । ११.९१ ।  
भीष्मं स्वभक्तं यशसाऽभिपूरयन् विमोहयन्नासुरां श्चैव रामः ।  
जित्वैव भीष्मं न जघान देवो वाचं च सत्यामकरोत्स तस्य । ११.९२ ।  
"विद्धवन्मुग्धवच्चैव केशवो वेदनार्तवत् ।  
दर्शयन्नपि मोहाय नैव विष्णुस्तथा भवेत्" ।  
एवमादिपुराणोत्थवाक्याद्रामः सदा जयी । ११.९३ ।  
यशो भीष्मस्य दत्वा तु सोऽम्बां च शरणागताम् ।  
उन्मुच्य भर्तृद्वेषोत्थात्पापात्तेनाऽश्वयोजयत् । ११.९४ ।  
अनन्तरं शिखण्डित्वात्तदा सा ण्साङ्करं तपः ।  
भीष्मस्य निधनार्थाय पुं स्त्वार्थं च चकार ह । ११.९५ ।  
भीष्मो यथा त्वां गृह्णीयात्तथा कुर्यामितीरितम् ।  
रामेण सत्यं तच्चक्रे भीष्मे देहान्तरं गते । ११.९६ ।  
रुद्रस्तु तस्यास्तपसा तुष्टः प्रादाद्वरं तदा ।  
भीष्मस्य मृतिहेतुत्वं कालात्पुन्देहसम्भवम् । ११.९७ ।  
मालां च य इमां मालां गृह्णीयात्स हनिष्यति ।  
भीष्ममित्येव तां मालां गृहीत्वा सा नृपान् ययौ । ११.९८ ।  
तां न भीष्मभयात्केऽपि जगृहुस्तां हि सा ततः ।  
द्रुपदस्य गृहद्वारि न्यस्य योगात्तनुं जहौ । ११.९९ ।  
एतस्मिन्नेव काले तु सुतार्थं द्रुपदस्तपः ।  
चकार शम्भवे चैनं सोऽब्रवीत्कन्यका तव । ११.१०० ।  
भूत्वा भविष्यति पुमानिति साम्बा ततोऽजनि ।  
च्xविइइ.नाम्ना ण्सिखण्डिनी तस्याः पुं वत्कर्माणि चाकरोत् । ११.१०१ ।  
तस्यै पाञ्चालराजः स दशार्णाधिपतेः सुताम् ।  
उद्वाहयामास सा तां पुं वेषेणैव गूहिताम् ।  
अन्यत्र मातापित्रोस्तु न विज्ञातां बुबोध ह । ११.१०२ ।  
धात्र्यै न्यवेदयत्साऽथ तत्पित्रे सा न्यवेदयत् ।  
स क्रुद्धः प्रेषयामास निहन्मि त्वां सबान्धवम् ।  
इति पाञ्चालराजाय निर्जगाम च सेनया । ११.१०३ ।  
विश्वस्य वाक्यं रुद्रस्य पुमानेवेति पार्षतः ।  
प्रेषयामास धिग्बुद्धिर्भिन्ना तेबालवाक्यतः ।  
अपरीक्षकस्य ते राष्ट्रं कथमित्येव नर्मकृत् । ११.१०४ ।  
अथ भार्यासमेतं तं पितरं चिन्तयाऽकुलम् ।  
दृष्ट्वा ण्सिखण्डिनी दुःखान्मन्निमित्तान्न नश्यतु । ११.१०५ ।  
इति मत्वा वनायैव ययौ तत्र च तुम्बुरुः ।  
स्थूणाकर्णाभिधेयस्तामपश्यद्दृढकर्णतः । ११.१०६ ।  
स तस्या अखिलं श्रुत्वा कृपां चक्रे महामनाः ।  
स तस्यै स्वं वपुः प्रादात्तदीयं जगृहे तथा ।  
अं शेन पुं स्वभावार्थं पूर्वदेहे समास्थितः । ११.१०७ ।  
पुं सां स्त्रीत्वं भवेत्क्वापि तथाऽप्यन्ते पुमान् भवेत् ।  
स्त्रीणां नैव हि पुं स्त्वं स्याद्बलवत्कारणैरपि । ११.१०८ ।  
अतः शिववरेऽप्येषां जज्ञे योषैव नान्यथा ।  
पश्चात्पुन्देहमपि सा प्रविवेशैव पुं युतम् । ११.१०९ ।  
नास्या देहः पुं स्त्वमाप नच पुं साऽनधिष्ठिते ।  
पुं देहे न्यवसत्साऽथ गन्धर्वेण त्वधिष्ठितम् ।  
गान्धर्वं देहमाविश्य स्वकीयं भवनं ययौ । ११.११० ।  
तस्यास्तद्देहसादृश्यं गन्धर्वस्य प्रसादतः ।  
च्xइx.प्राप गन्धर्वदेहोऽपि तया पश्चादधिष्ठितः । ११.१११ ।  
श्वो देहि मम देहं मे स्वं च देहं समाविश ।  
इत्युक्त्वा स तु गन्धर्वः कन्यादेहं समास्थितः ।  
उवासैव वने तस्मिन् धनदस्तत्र चाऽगमत् । ११.११२ ।  
अप्रत्युत्थायिनं तन्तुलीयमानं विलज्जया ।  
शशाप धनदो देवश्चिरमित्थं भवेति तम् । ११.११३ ।  
यदा युद्धे मृतिं याति सा कन्या पुन्तनुस्थिता ।  
तदा पुं स्त्वं पुनर्यासि चपलत्वादितीरितः । ११.११४ ।  
तथाऽवसत्स गन्धर्वः कन्या पित्रोरशेषतः ।  
कथयामासानुभूतं तौ भृशं मुदमापतुः । ११.११५ ।  
परीक्ष्य तामुपायैश्च श्वशुरो लज्जितो ययौ ।  
श्वोभूते सा तु गन्धर्वं प्राप्य तद्वचनात्पुनः । ११.११६ ।  
ययौ तेनैव देहेन पुं स्त्वमेव समाण्स्रिता ।  
स शिखण्डी नामतोऽभूदस्त्रशस्त्रप्रतापवान् । ११.११७ ।  
विचित्रवीर्यः प्रमदाद्वयं तत्सम्प्राप्य रेमेऽब्दगणान् सुसक्तः ।  
तत्याज देहं च स यक्ष्मणाऽर्दितस्ततोऽस्य माताऽस्मरदाण्सु कृष्णम् । ११.११८ ।  
आविर्बभूवाऽशु जगज्जनित्रो जनार्दनो जन्मजराभयापहः ।  
समस्तविज्ञानतनुः सुखार्णवः सम्पूजयामास च तं जनित्री । ११.११९ ।  
तं भीष्मपूर्वैः परमादरार्चितं स्वभिष्टुतं चावददस्य माता ।  
पुत्रौ मृतौ मे नतु राज्यमैच्छद्भीष्मो मया नितरामर्थितोऽपि । ११.१२० ।  
क्षेत्रे ततो भ्रातुरपत्यमुत्तममुत्पादयास्मत्परमादरार्थितः ।  
इतीरितः प्रणतश्चाप्यभिष्टुतो भीष्मादिभिश्चाऽह जगद्गुरुर्वचः । ११.१२१ ।  
ऋते रमां जातु ममाङ्गयोगयोग्याऽङ्गना नैव सुरालयेऽपि ।  
तथाऽपि ते वाक्यमहं करिष्ये सां वत्सरं सा चरतु व्रतं च । ११.१२२ ।  
च्xx.सा पूतदेहाऽथ च वैष्णवव्रतान्मत्तः समाप्नोतु सुतं वरिष्ठम् ।  
इतीरिते राष्ट्रमुपैति नाण्समिति ब्रुवन्तीं पुनराह वाक्यम् । ११.१२३ ।  
सौम्यस्वरूपोऽप्यतिभीषणं मृषा तच्चक्षुषो रूपमहं प्रदर्शये ।  
सहेत सा तद्यदि पुत्रकोऽस्या भवेद्गुणाढ्यो बलवीर्ययुक्तः । ११.१२४ ।  
इतीरितेऽस्त्वित्युदितस्तयाऽगमत्कृष्णोऽम्बिकां सा तु भिया न्यमीलयत् ।  
अभूच्च तस्यां धृतराष्ट्रनामको गन्धर्वराट्पवनावेशयुक्तः । ११.१२५ ।  
स मारुतावेशबलाद्बलाधिको बभूव राजा धृतराष्ट्रनामा ।  
अदाद्वरं चास्य बलाधिकत्वं कृष्णोऽन्ध आसीत्स तु मातृदोषतः । ११.१२६ ।  
ज्ञात्वा तमन्धं पुनरेव कृष्णं माताऽब्रवीज्जनयान्यं गुणाढ्यम् ।  
अम्बालिकायामिति तत्तथाऽकरोद्भयात्तु सा पाण्डुरभून्मृषादृक् । ११.१२७ ।  
परावहो नाम मरुत्ततोऽभवद्वर्णेन पाण्डुः स हि नामतश्च ।  
स चाऽस वीर्याधिक एव वायोरावेशतः सर्वशस्त्रास्त्रवेत्ता । ११.१२८ ।  
तस्मै तथा बलवीर्याधिकत्ववरं प्रादात्कृष्ण एवाथ पाण्डुम् ।  
विज्ञाय तं प्राह पुनश्च माता निर्दोषमन्यं जनयोत्तमं सुतम् । ११.१२९ ।  
उक्त्वेति कृष्णं पुनरेव च स्नुषामाह त्वयाऽक्ष्णोर्हि निमीलनं पुरा ।  
कृतं ततस्ते सुत आस चान्धस्ततः पुनः कृष्णमुपास्व भक्तितः । ११.१३० ।  
इतीरिताऽप्यस्य हि मायया सा भीता भुजिष्यां कुमतिर्न्ययोजयत् ।  
सा तं परानन्दतनुं गुणार्णवं सम्प्राप्य भक्त्या परयैव रेमे । ११.१३१ ।  
तस्यां स देवोऽजनि धर्मराजो माण्डव्यशापाद्य उवाह शूद्रताम् ।  
वसिष्ठसाम्यं समभीप्समानं प्राच्यावयन्निच्छया ण्सापमाप । ११.१३२ ।  
अयोग्यसम्प्राप्तिकृतप्रयत्नदोषात्समारोपितमेव शूले ।  
चोरैर्हृतेऽर्थेऽपितु चोरबुद्ध्या मक्षीवधादित्यवदद्यमस्तम् । ११.१३३ ।  
नासत्यता तस्य च तत्र हेतुतः शापं गृहीतुं स तथैव चोक्त्वा ।  
च्xxइ.अवाप शूद्रत्वमथास्य नाम चक्रे कृष्णः सर्ववित्त्वं तथाऽदात् । ११.१३४ ।  
विद्यारतेर्विदुरो नाम चायं भविष्यति ज्ञानबलोपपन्नः ।  
महाधनुर्बाहुबलाधिकश्च सुनीतिमानित्यवदत्स कृष्णः । ११.१३५ ।  
ज्ञात्वाऽस्य शूद्रत्वमथास्य माता पुनश्च कृष्णं प्रणता ययाचे ।  
अम्बालिकायां जनयान्यमित्यथो नैच्छत्स कृष्णोऽभवदप्यदृश्यः । ११.१३६ ।  
योग्यानि कर्माणि ततस्तु तेषां चकार भीष्मो मुनिभिर्यथावत् ।  
विद्याः समस्ता अददाच्च कृष्णस्तेषां पाण्डोरस्त्रशस्त्राणि भीष्मः । ११.१३७ ।  
ते सर्वविद्याप्रवरा बभूवुर्विशेषतो विदुरः सर्ववेत्ता ।  
पाण्डुः समस्तास्त्रविदेकवीरो जिगाय पृथ्वीमखिलां धनुर्धरः । ११.१३८ ।  
गवद्गणादास तथैव सूतात्समस्तगन्धर्वपतिः स तुम्बुरुः ।  
य उद्वहो नाम मरुत्तदं शयुक्तो वशी सञ्जयनामधेयः । ११.१३९ ।  
विचित्रवीर्यस्य स सूतपुत्रः सखा च तेषामभवत्प्रियश्च ।  
समस्तविन्मतिमान् व्यासशिष्यो विशेषतो धृतराष्ट्रानुवर्ती । ११.१४० ।  
गान्धारराजस्य सुतामुवाह गान्धारिनाम्नीं सुबलस्य राजा ।  
ज्येष्ठो ज्येष्ठां शकुनेर्द्वापरस्य नास्तिक्यरूपस्य कुकर्महेतोः । ११.१४१ ।  
शूरस्य पुत्री गुणण्सीलरूपयुक्ता दत्ता सख्युरेव स्वपित्रा ।  
नाम्ना पृथा कुन्तिभोजस्य तेन कुन्ती भार्या पूर्वदेहेऽपि पाण्डोः । ११.१४२ ।  
कूर्मश्च नाम्ना मरुदेव कुन्तिभोजोऽथैनां वर्द्धयामास सम्यक् ।  
तत्राऽगमच्छङ्करां शोऽतिकोपो दुर्वासास्तं प्राह मां वासयेति । ११.१४३ ।  
तमाह राजा यदि कन्यकायाः क्षमिष्यसे शक्तितः कर्म कर्त्र्याः ।  
सुखं वसेत्योमिति तेन चोक्तः शुश्रूषणायाऽदिशदाण्सु कुन्तीम् । ११.१४४ ।  
चकार कर्म सा पृथा मुनेः सुकोपनस्य हि ।  
यथा नशक्यते परैः शरीरवाङ्मनोनुगा । ११.१४५ ।  
च्xxइइ.स वत्सरत्रयोदशं तया यथावदर्चितः ।  
उपादिशत्परं मनुं समस्तदेववश्यदम् । ११.१४६ ।  
ऋतौ तु सा समाप्लुता परीक्षणाय तन्मनोः ।  
समाह्वयद्दिवाकरं स चाऽजगाम तत्क्षणात् । ११.१४७ ।  
ततो न सा विसर्जितुं शशाक तं विना रतिम् ।  
सुवाक्यप्रयत्नतोऽपि तामथाऽससाद भास्करः । ११.१४८ ।  
स तत्र जज्ञिवान् स्वयं द्वितीयरूपको विभुः ।  
सवर्मदिव्यकुण्डलो ज्वलन्निव स्वतेजसा । ११.१४९ ।  
पुरा सवालिमारणप्रभूतदोषकारणात् ।  
सहस्रवर्मनामिनाऽसुरेण वेष्टितोऽजनि । ११.१५० ।  
यथा ग्रहैर्विदूष्यते मतिर्नृणां तथैव हि ।  
अभूच्च दैत्यदूषिता मतिर्दिवाकरात्मनः । ११.१५१ ।  
तथाऽपि रामसेवनाद्धरेश्च सन्निधानयुक् ।  
सुदर्शनीयकर्णतः स कर्णनामकोऽभवत् । ११.१५२ ।  
स रत्नपूर्णमञ्जुषागतो विसर्जितो जले ।  
जनापवादभीतितस्तया यमस्वसुर्द्रुतम् । ११.१५३ ।  
नदीप्रवाहतो गतं ददर्श सूतनन्दनः ।  
तमग्रहीत्सरत्नकं चकार पुत्रकं निजम् । ११.१५४ ।  
सूतेनाधिरथेन लाल्. इततनुस्तद्भार्यया राधया ।  
सं वृद्धो निखिलाः श्रुतीरधिजगौ शास्त्राणि सर्वाणि च।  
बाल्यादेव महाबलो निजगुणैः सम्भासमानोऽवसन्न्î  
अम्नाऽसौ वसुषेणतामगमदस्याऽसीद्ध्यमा तद्वसु । ११.१५५ ।  
अथ कुन्ती दत्ता सा पाण्डोः सोऽप्येतया चिरं रेमे ।  
शूराच्छूद्र्यां जातां विदुरोऽवहदारुणीं गुणाढ्यां च । ११.१५६ ।  
च्xxइइइ.अथ चर्तायननामा मद्रेशः शक्रतुल्यपुत्रार्थी ।  
कन्यारत्नं चेच्छं श्चक्रे ब्राह्मं तपो वरं चाऽप । ११.१५७ ।  
प्रह्लादावरजो यः सह्लादो नामतो हरेर्भक्तः ।  
सोऽभूद्ब्रह्मवरान्ते वायोरावेशयुक्सुतो राज्ञः । ११.१५८ ।  
स मारुतावेशवशात्पृथिव्यां बलाधिकोऽभूद्वरतश्च धातुः ।  
शल्यश्च नाम्नाऽखिलशत्रुशल्यो बभूव कन्याऽस्य च माद्रिनाम्नी । ११.१५९ ।  
सा पाण्डुभार्यैव च पूर्वजन्मन्यभूत्पुनश्च प्रतिपादिताऽस्मै ।  
शल्यश्च राज्यं पितृदत्तमञ्जो जुगोप धर्मेण समस्तशास्त्रवित् । ११.१६० ।  
अथाङ्गनारत्नमवाप्य तद्द्वयं पाण्डुस्तु भोगान् बुभुजे यथेष्टतः ।  
अपीपलद्धर्मसमाण्स्रयो महीं ज्येष्ठापचायी विदुरोक्तमार्गतः । ११.१६१ ।  
भीष्मो हि राष्ट्रे धृतराष्ट्रमेव सं स्थाप्य पाण्डुं युवराजमेव ।  
चक्रे तथाऽप्यन्ध इति स्म राज्यं चकार नासावकरोच्च पाण्डुः । ११.१६२ ।  
भीष्माम्बिकेयोक्तिपरः सदैव पाण्डुः शशासावनिमेकवीरः ।  
अथाऽम्बिकेयो बहुभिश्च यज्ञैरीजे सपाण्डुण्स्च महाधनौघैः । ११.१६३ ।  
नैषा विरोधे कुरुपाण्डवानां तिष्ठेदिति व्यास उदीर्णसद्गुणः ।  
स्वमातरं स्वाण्स्रममेव निन्ये स्नुषे च तस्या ययतुः स्म तामनु । ११.१६४ ।  
सुतोक्तमार्गेण विचिन्त्य तं हरिं सुतात्मना ब्रह्मतया चसा ययौ ।  
परं पदं वैष्णवमेव कृष्णप्रसादतः स्वर्ययतुः स्नुषे च। ११.१६५ ।  
माता चसा विदुरस्याऽप लोकं वैरिञ्चमन्वेव गताऽम्बिकां सती ।  
व्यासप्रसादात्सुतसद्गुणैश्च कालेन मुक्तिं च जगाम सन्मतिः । ११.१६६ ।  
अम्बालिकाऽपि क्रमयोगतोऽगात्परां गतिं नैव तथाऽम्बिका ययौ ।  
यथायथा विष्णुपरश्चिदात्मा तथातथा ह्यस्य गतिः परत्र । ११.१६७ ।  
पाण्डुस्ततो राज्यभरं निधाय ज्येष्ठेऽनुजे चैव वनं जगाम ।  
पत्नीद्वयेनानुगतो बदर्यामुवास नारायणपालितायाम् । ११.१६८ ।  
च्xxइव्.गृहाण्स्रमेणैव वने निवासं कुर्वन् स भोगान् बुभुजे तपश्च ।  
चक्रे मुनीन्द्रैः सहितो जगत्पतिं रमापतिं भक्तियुतोऽभिपूजयन् । ११.१६९ ।  
स कामतो हरिणत्वं प्रपन्नं दैवादृषिं ग्राम्यकर्मानुषक्तम् ।  
विद्ध्वा ण्सापं प्राप तस्मात्स्त्रिया युङ्मरिष्यसीत्येव बभूव चाऽर्तः । ११.१७० ।  
न्यसिष्णुरुक्तः पृथया स नेति प्रणामपूर्वं न्यवसत्तथैव ।  
ताभ्यां समेतः शतशृङ्गपर्वते नारायणस्याऽश्रममध्यगे पुरः । ११.१७१ ।  
तपो नितान्तं स चचार ताभ्यां समन्वितः कृष्णपदाम्बुजाण्स्रयः ।  
तत्सङ्गपूतद्युसरिद्वराम्भः सदावगाहातिपवित्रिताङ्गः । ११.१७२ ।  
एतस्मिन्नेव काले कमलभवशिवाग्रेसराः शक्रपूर्वा ।  
भूम्या पापात्मदैत्यैर्भुवि कृतनिलयैराक्रमं चासहन्त्या ।  
ईयुर्देवादिदेवं शरणमजमुरुं पूर्णषाड्गुण्यमूर्तिं  
क्षीराब्धौ नागभोगे शयितमनुपमानन्दसन्दोहदेहम् । ११.१७३ ।  
ऊचुः परं पुरुषमेनमनन्तशक्तिं सूक्तेन तेऽब्जजमुखा अपि पौरुषेण ।  
स्तुत्वा धराऽसुरवराक्रमणात्परेश खिन्ना यतो हि विमुखास्तव तेऽतिपापाः । ११.१७४ ।  
दुस्सङ्गतिर्भवति भारवदेव देव नित्यं सतामपि हि नः शृणु वाक्यमीश ।  
पूर्वं हता दितिसुता भवता रणेषु ह्यस्मत्प्रियार्थमधुना भुवि तेऽभिजाताः । ११.१७५ ।  
आसीत्पुरा दितिसुतैरमरोत्तमानां सङ्ग्राम उत्तमगजाण्स्वरथद्विपद्भिः ।  
अक्षोहिणी शतमहौघमहौघमेव सैन्यं सुरात्मकमभूत्परमास्त्रयुक्तम् ।  
तस्मान्महौघगुणमास महासुराणां सैन्यं शिलागिरिमहास्त्रधरं सुघोरम् । ११.१७६ ।  
तेषां रथाण्स्च बहुनल्वपरिप्रमाणा देवासुरप्रवरकार्मुकबाणपूर्णाः ।  
नानाम्बराभरणवेषवरायुधाढ्या देवासुराः ससृपुराण्सु परस्परं ते । ११.१७७ ।  
जघ्नुर्गिरीन्द्रतल्. अमुष्टिमहास्त्रशस्त्रैश्चक्रुर्नदीश्च रुधिरौघवहा महौघम् ।  
तत्र स्म देववृषभैरसुरेशचम्वा युद्धे निसूदित उतौघबलैः शतां शः । ११.१७८ ।  
अथाऽत्मसेनामवमृद्यमानां वीक्ष्यासुरः शम्बरनामधेयः ।  
च्xxव्.ससार मायाविदसं ह्यमायो वरादुमेशस्य सुरान् विमोहयन् । ११.१७९ ।  
मायासहस्रेण सुराः समर्द्दिता रणे विषेदुः शशिसूर्यमुख्याः ।  
तान् वीक्ष्य वज्री परमां तु विद्यां स्वयम्भुदत्तां प्रयुयोज वैष्णवीम् । ११.१८० ।  
समस्तमायापहया तयैव वराद्रमेशस्य सदाऽप्यसं ह्यया ।  
माया विनेशुर्दितिजेन्द्रसृष्टा वारीशवह्नीन्द्रमुखाण्स्च मोचिताः । ११.१८१ ।  
यमेन्दुसूर्यादिसुरास्ततोऽसुरान्निजघ्नुराप्यायितविक्रमास्तदा ।  
सुरेश्वरेणोर्जितपौरुषा बहून् वज्रेण वज्री निजघान शम्बरम् । ११.१८२ ।  
तस्मिन् हते दानवलोकपाले दितेः सुता दुद्रुवुरिन्द्रभीषिताः ।  
तान् विप्रचित्तिर्विनिवार्य धन्वी ससार शक्रप्रमुखान् सुरोत्तमान् । ११.१८३ ।  
वरादजेयेन विधातुरेव सुरोत्तमां स्तेन शरैर्निपातितान् ।  
निरीक्ष्य शक्रं च विमोहितं द्रुतं न्यवारयत्तं पवनः शरौघैः । ११.१८४ ।  
अस्त्राणि तस्यास्त्रवरैर्निवार्य चिक्षेप तस्योरसि काञ्चनीं गदाम् ।  
विचूर्णितोऽसौ निपपात मेरौ महाबलो वायुबलाभिनुन्नः । ११.१८५ ।  
अथाऽससादाऽशु स कालनेमिस्त्वदाज्ञया यस्य वरं ददौ पुरा ।  
सर्वैरजेयत्वमजोऽसुरः ससहस्रशीर्षो द्विसहस्रबाहुयुक् । ११.१८६ ।  
तमापतन्तं प्रसमीक्ष्य मारुतस्त्वदाज्ञया दत्तवरस्त्वयैव ।  
हन्तव्य इत्यस्मरदाण्सु हि त्वां तदाऽविरासीस्त्वमनन्तपौरुषः । ११.१८७ ।  
तमस्त्रशस्त्राणि बहूनि बाहुभिः प्रवर्षमाणं भुवनाप्तदेहम् ।  
चक्रेण बाहून् विनिकृत्य कानि च न्यवेदयश्चाऽशु यमाय पापम् । ११.१८८ ।  
ततोऽसुरास्ते निहता अशेषास्त्वया त्रिभागा निहताण्स्चतुर्थम् ।  
जघान वायुः पुनरेव जातास्ते भूतल्. ए धर्मबलोपपन्नाः । ११.१८९ ।  
राज्ञां महावं शसुजन्मनां तु तेषामभूद्धर्ममतिर्विपापा ।  
शिक्षामवाप्य द्विजपुङ्गवानां त्वद्भक्तिरप्येषु हिकाचन स्यात् । ११.१९० ।  
च्xxवि.त्वद्भक्तिलेशाभियुतः सुकर्मा व्रजेन्न पापां तु गतिं कथञ्चित् ।  
दैत्येश्वराणां च तमोऽन्धमेव त्वयैव क्लृप्तं ननु सत्यकाम । ११.१९१ ।  
धर्मस्य मिथ्यात्वभयाद्वयं त्वामथापिवा दैत्यशुभाप्तिभीषा ।  
सम्प्रार्थयामो दितिजान् सुकर्मणस्त्वद्भक्तितश्च्यावयितुं च शीघ्रम् । ११.१९२ ।  
य उग्रसेनः सुरगायकः स जातो यदुष्वेष तथाऽभिधेयः ।  
तवैव सेवार्थममुष्य पुत्रो जातोऽसुरः कालनेमिः स ईश । ११.१९३ ।  
यस्त्वत्प्रियार्थं न हतो हि वायुना भवत्प्रसादात्परमीशिताऽपि ।  
स एष भोजेषु पुनश्च जातो वरादुमेशस्य परैरजेयः । ११.१९४ ।  
स औग्रसेने जनितोऽसुरेण क्षेत्रे हि तद्रूपधरेण मायया ।  
गन्धर्विजेन द्रमिल्. एन नाम्ना कं सो जितो येन वराच्छचीपतिः । ११.१९५ ।  
जित्वा जलेशं च हृतानि येन रत्नानि यक्षाण्स्च जिताः शिवस्य ।  
कन्यावनार्थं मगधाधिपेन प्रयोजितास्ते च हृते बलेन । ११.१९६ ।  
स विप्रचित्तिश्च जरासुतोऽभूद्वराद्विधातुर्गिरिशस्य चैव ।  
सर्वैरजेयो बलमुत्तमं ततो ज्ञात्वैव कं सस्य मुदा सुते ददौ । ११.१९७ ।  
निवारयामास न कं समुद्धतं शक्तोऽपि यो यस्य बले न कश्चित् ।  
तुल्यः पृथिव्यां विवरेषु वा क्वचिद्वशे बलाद्यो नृपतीश्च चक्रे । ११.१९८ ।  
हतौ पुरा यौ मधुकैटभाख्यौ त्वयैव हं सो डिभकश्च जातौ ।  
वरादजेयौ गिरिशस्य वीरौ भक्तौ जरासन्धमनु स्म तौ शिवे । ११.१९९ ।  
अन्येऽपि भूमावसुराः प्रजातास्त्वया हता ये सुरदैत्यसङ्गरे ।  
अन्ये तथैवान्धतमः प्रपेदिरे कार्या तथैषां च तमोगतिस्त्वया । ११.२०० ।  
व्यासावतारे निहतस्त्वयायः कलिः सुशास्त्रोक्तिभिरेव चाद्य ।  
श्रुत्वा त्वदुक्तीः पुरुषेषु तिष्ठन्नीषच्चकारेव मनस्त्वयीश । ११.२०१ ।  
रामात्मना ये निहताण्स्च राक्षसा दृष्ट्वा बलं तेऽपि तदा तवाद्य ।  
समं तवान्यं नहि चिन्तयन्ति सुपापिनोऽपीश तथा हनूमतः । ११.२०२ ।  
च्xxविइ.ये केशव त्वद्बहुमानयुक्तास्तथैव वायौ नहि ते तमोऽन्धम् ।  
योग्याः प्रवेष्टुं तदतो हि मार्गाच्चाल्यास्त्वया जनयित्वैव भूमौ । ११.२०३ ।  
नितान्तमुत्पाद्य भवद्विरोधं तथाच वायौ बहुभिः प्रकारैः ।  
सर्वेषु देवेषु चपातनीयास्तमस्यथान्धे कलिपूर्वकासुराः । ११.२०४ ।  
हतौ च यौ रावणकुम्भकर्णौ त्वया त्वदीयौ प्रतिहारपालौ ।  
महासुरावेशयुतौ हि शापात्त्वयैव तावद्य विमोचनीयौ । ११.२०५ ।  
यौ तौ तवारी ह तयोः प्रविष्टौ दैत्यौ तु तावन्धतमः प्रवेश्यौ ।  
यौ तौ त्वदीयौ भवदीयवेश्म त्वया पुनः प्रापणीयौ परेश । ११.२०६ ।  
आविश्य यो बलिमञ्जश्चकार प्रतीपमस्मासु तथा त्वयीश ।  
स चासुरो बलिनामैव भूमौ साल्वो नाम्ना ब्रह्मदत्तस्य जातः । ११.२०७ ।  
मायामयं तेन विमानमग्र्यमभेद्यमाप्तं सकलैर्गिरीशात् ।  
विद्रावितो यो बहुशस्त्वयैव रामस्वरूपेण भृगूद्वहेन । ११.२०८ ।  
नासौ हतः शक्तिमताऽपि तत्र कृष्णावतारे स मयैव वध्यः ।  
इत्यात्मसङ्कल्पमृतं विधातुं स चात्र वध्यो भवताऽतिपापी । ११.२०९ ।  
यदीयमारुह्य विमानमस्य पिताऽभवत्सौभपतिश्च नाम्ना ।  
यदा सभीष्मेण जितः पिताऽस्य तदा स साल्वस्तपसि स्थितोऽभूत् । ११.२१० ।  
स चाद्य तस्मात्तपसो निवृत्तो जरासुतस्यानुमते स्थितो हि ।  
अनन्यवध्यो भवताऽद्य वध्यः स प्रापणीयश्च तमस्यथोग्रे । ११.२११ ।  
यो बाणमाविश्य महासुरोऽभूत्स्थितः स नाम्ना प्रथितोऽपि बाणः ।  
स कीचको नाम बभूव रुद्रवरादवध्यः स तमः प्रवेश्यः । ११.२१२ ।  
अतस्त्वया भुव्यवतीर्य देवकार्याणि कार्याण्यखिलानि देव ।  
त्वमेव देवेश गतिः सुराणां ब्रह्मेशशक्रेन्दुयमादिकानाम् । ११.२१३ ।  
त्वमेव नित्योदितपूर्णण्सक्तिस्त्वमेव नित्योदितपूर्णचिद्धनः ।  
च्xxविइइ.त्वमेव नित्योदितपूर्णसत्सुखस्त्वाद्दृङ्नकश्चित्कुत एव तेऽधिकः । ११.२१४ ।  
इतीरितो देववरैरुदारगुणार्णवोऽक्षोभ्यतमामृताकृतिः ।  
उत्थाय तस्मात्प्रययावनन्तसोमार्ककान्तिद्युतिरन्वितोऽमरैः । ११.२१५ ।  
स मेरुमाप्याऽह चतुर्मुखं प्रभुर्यत्र त्वयोक्तोऽस्मि हि तत्र सर्वथा ।  
प्रादुर्भविष्ये भवतो हि भक्त्या वशस्त्विवाहं स्ववशोऽपि चेच्छया । ११.२१६ ।  
ब्रह्मा प्रणम्याऽह तमात्मकारणं प्रादां पुराऽहं वरुणाय गाः शुभाः ।  
जहार तास्तस्य पिताऽमृतस्रवाः स कश्यपो द्राक्सहसाऽतिगर्वितः । ११.२१७ ।  
मात्रा त्वदित्या च तथा सुरभ्या प्रचोदितेनैव हृतासु तासु ।  
श्रुत्वा जलेशात्स मया तुशप्तः क्षत्रेषु गोजीवनको भवेति । ११.२१८ ।  
शूरात्स जातो बहुगोधनाढ्यो भूमौ यमाहुर्वसुदेव इत्यपि ।  
तस्यैव भार्या त्वदितिश्च देवकी बभूव चान्या सुरभिश्च रोहिणी । ११.२१९ ।  
तत्त्वं भवस्वाऽशु च देवकीसुतस्तथैव यो द्रोणनामा वसुः सः ।  
स्वभार्यया धरया त्वत्पितृत्वं प्राप्तुं तपस्तेप उदारमानसः । ११.२२० ।  
तस्मै वरः स मया सन्निसृष्टः स चाऽस नन्दाख्य उतास्य भार्या ।  
नम्ना यशोदा सच ण्सूरतातसुतस्य वैश्याप्रभवोऽथ गोपः । ११.२२१ ।  
तौ देवकीवसुदेवौ च तेपतुस्तपस्त्वदीयं सुतमिच्छमानौ ।  
त्वामेव तस्मात्प्रथमं प्रदर्श्य तत्र स्वरूपं हि ततो व्रजं व्रज । ११.२२२ ।  
इतीरिते सोऽब्जभवेन केशवस्तथेति चोक्त्वा पुनराह देवताः ।  
सर्वे भवन्तो भवताऽशु मानुषे कार्यानुसारेण यथानुरूपतः । ११.२२३ ।  
अथावतीर्णाः सकलाण्स्च देवता यथायथैवाऽह हरिस्तथातथा ।  
वित्तेश्वरः पूर्वमभूद्धि भौमाद्धरेः सुतत्वेऽपि तदिच्छयाऽसुरात् । ११.२२४ ।  
पापेन तेनापहृतो हि हस्ती शिवप्रदत्तः सुप्रतीकाभिधानः ।  
तदर्थमेवास्य सुतोऽभिजातो धनेश्वरो भगदत्ताभिधानः । ११.२२५ ।  
च्xxइx.महासुरस्यां शयुतः स एव रुद्रावेशाद्बलवानस्त्रवां श्च ।  
शिष्यो महेन्द्रस्य हते बभूव ताते स्वधर्माभिरतश्च नित्यम् । ११.२२६ ।  
अभूच्छिनिर्नाम यदुप्रवीरस्तस्याऽत्मजः सत्यक आस तस्मात् ।  
कृष्णः पक्षो युयुधानाभिधेयो गुरुत्मतोऽं शेन युतो बभूव । ११.२२७ ।  
यः सं वहो नाम मरुत्तदं शश्चक्रस्य विष्णोण्स्च बभूव तस्मिन् ।  
यदुष्वभूद्धृदिको भोजवं शे सितः पक्षस्तस्य सुतो बभूव । ११.२२८ ।  
स पाञ्चजन्यां शयुतो मरुत्सु तथाऽं शयुक्तः प्रवहस्य वीरः ।  
नामास्य चाभूत्कृतवर्मेत्यथान्ये ये यादवास्तेऽपि सुराः सगोपाः । ११.२२९ ।  
ये पाण्डवानामभवन् सहाया देवाण्स्च देवानुचराः समस्ताः ।  
अन्ये तु सर्वेऽप्यसुरा हि मध्यमा येमानुषास्ते चलबुद्धिप्रवृत्तयः । ११.२३० ।  
लि ङ्गं सुराणां हि परैव भक्तिर्विष्णौ तदन्येषु च तत्प्रतीपता ।  
अतोऽत्र येये हरिभक्तितत्परास्तेते सुरास्तद्भरिता विशेषतः । ११.२३१ ।  

**इति श्रीमदानन्दतीर्थभगवत्पादाचार्यविरचिते  
श्रीमहाभारततात्पर्यनिर्णये  
भगवदवतारप्रतिज्ञा नाम एकादशोऽध्यायः।**

**\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\***

\]
