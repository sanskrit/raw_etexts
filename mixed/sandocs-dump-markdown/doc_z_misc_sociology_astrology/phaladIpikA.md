---
Author: mantreshvara
Category: jyotisha, sociology_astrology
File name: phaladIpika.itx
Language: Sanskrit
Latest update: October 28, 2002
Location: doc_z_misc_sociology_astrology
Proofread by: Radu Canahai clradu at yahoo.com
Send corrections to: Sanskrit@cheerful.com
Site access: https://sanskritdocuments.org
Subject: Jyotish
Sublocation: sociology_astrology
Text title: phaladIpika (Jataka Phaladeepika)
Texttype: pramukha
Transliterated by: Radu Canahai clradu at yahoo.com
engtitle: phaladIpikA
itxtitle: phaladIpikA
title: फलदीपिका

---
  
 फलदीपिका   
  
प्रथमोऽध्यायः  
             राशि भेद  
शुक्लाम्बरधरं देवं शशिवर्णं चतुर्भुजम् ।  
प्रसन्नवदनं ध्यायेत्सर्वविघ्नोपशान्तये  
सन्दर्शनं वितनुते पितृदेवनॄणां  
मासाब्दवासरदलैरथ उर्ध्वगं यत् ।  
सव्यं क्वचित् क्वचिदुपैत्यपसव्यमेकं  
ज्योतिः परं दिशतु वस्त्वमितां श्रियं नः ॥ १॥  
  
वाग्देवीं कुलदेवतां मम गुरून् कालतयज्ञानदान्  
सूर्यदींश्च नवग्राहन् गणपातिं बक्त्या प्रणम्येश्वरम् ।  
सङ्क्षिप्यात्रिपराशरादिकथितान् मन्त्रेश्वरो दैवविद्  
वक्ष्येऽहं फलदीपिकां सुविमलां ज्योतिर्विदां प्रीत्ये ॥ २॥  
  
पदाभाद्यैर्यन्त्रैर्जननसमयोऽत्र प्रथमतो  
विशेषाद्विज्ञेयः सह विघटिकाभित्तवत तदा ।  
गतैदृ क्तुल्यत्वं गणितकरणैः केचरर्गातिं  
विदित्वा तद्भावं बलमपि फलं नैः कथयतु ॥ ३॥  
  
शिरोवक्त्रोरोहृज्जठरकटिवस्तिप्रजनन-  
स्थलान्यूरूजान्वोर्युगलमिति जङ्घे पदयुगम् ।  
विलनात्कालाङ्गान्यलिझषकुलीरान्तिममिदं  
भसन्धिविख्याता सकलभवनान्तानपि परे ॥ ४॥  
  
अरण्ये केदारे शयनभवने स्वभगलिले  
गिरी पाथ सस्यान्वितमुवि विशां घोरिन सुविरे ।  
जनाधीशस्थाने सजलविपिने धाम्नि विचरत्  
कुलाले कीलाले वसतिरुदिता मेषभवनात् ॥ ५॥  
  
भौमः शुक्रबुधेन्दुसूर्यशशिजाः शुक्रारजीवार्कजाः  
मन्दो देवगुरुः क्रमेण कथिता मेषादिराशीश्वराः ।  
सूर्यादुच्चगृहाः क्रियो वृषमृगस्त्रीकार्कमीनास्तुला  
दिक्त्र्यंशैर्मनुयुक्तिथीषुभनकांशैस्तेऽस्तनीचाः क्रमात् ॥ ६॥  
  
सिम्होक्षाजवधूहयाङ्गवणिजः कुम्भस्त्रिकोणा रवेः  
ज्ञेन्द्वोस्तूच्चलवान्नखोड्विनशरैर्दिग्भूतकृत्यंशकैः ।  
चापाद्यर्धवधूनृयुस्घटतुला मर्त्याश्च कीटोऽलिभं  
त्वाप्याः कर्कमृगापरार्धशफराः शेष्हश्चतुष्पादकाः ॥ ७॥  
  
गोकर्क्यश्व्यजनक्रभान्यथ नृयुङ्मीनौ परे राश्यस्ते  
पृष्ठोधयकोदयाः समिथुनाः पृहोदयाश्चैन्दवाः ।  
सौराः शेषगृहाः क्रमेण कथिता रात्रिद्युसञ्ज्ञाः त्रमा-  
दूध्वार्धःसमवक्रभाति तु पुनस्तीक्ष्णांशुमुक्ताद् गृहात् ॥ ८॥  
  
मेषादाह चरं स्थिराख्यमुभयं द्वारं बहिर्गर्भभं  
धातुर्मूलमितीह जीव उदितं क्रूरं च सौम्यं विदुः ।  
मेषाद्याः कथितास्त्रिकोणसहिताः प्रागादिनाथाः क्रमा-  
दोजर्क्षं समभं पुमांश्च युवतिर्वामाङ्गमस्तादिकम् ॥ ९॥  
  
लग्नं होरा कल्यदेहोदयाख्यं रूपं शिर्षं वर्तमानं च जन्म ।  
वित्तं विद्या स्वान्नपानाति भुक्तिं दक्षाक्ष्यास्यं  पत्रिका वाक्कुटुम्बम् ॥ १०॥  
  
दुश्चिक्योरो दक्षकर्णं च सेनां धैर्यं शौर्यं विक्रमं भ्रात्रं च  
गेहं क्षेत्रं मातुल भागिनेयं बन्धुं मित्रं वाहनं मातरं च ॥ ११॥  
  
राज्यं गोमहिषसुगन्धवस्त्रभूषाः पातालं हिबुकसुखाम्बुसेतुनद्यः ।  
राजाङ्कं सचिवकरात्मधीभविष्यज्जानासून् सुतजटरश्रुतिस्मृतीश्च ॥ १२॥  
  
ऋणास्त्रचोरक्षतरोगशत्रून् ज्ञात्याजिदुष्कृत्याघभीत्यवज्ञाः ।  
जामित्रचित्तोत्थमदास्तकामान् द्यूनाध्वलोकान् पतिमार्गभार्याः ॥ १३॥  
  
माङ्गल्यरन्ध्रमलिनाधिपराभवायुः  
क्लेशापवादमरणाशुचिविघ्नदासान् ।  
आचार्यदैवतपितॄन् शुभपूर्वभाग्य-  
पूजातपःसुकृतपौत्रजपार्यवंशान् ॥ १४॥  
  
व्यापारास्पदमानकर्मजयसत्कीर्तिं क्रतुं जीवनं  
व्योमाचारगुणप्रवृत्तिगमनान्याज्ञां च मेषूरणम् ।  
लाभायागमनाप्तिसिद्धिविभवान् प्राप्तिं भवं श्लाध्यतां  
ज्येष्ठभ्रातरमन्यकर्णसरसान् सन्तोषमाकर्णनम् ॥ १५॥  
  
दुःखाङ्घ्रिवामनयनक्षयसूचकान्त्य-  
दरिद्र्यपापशयनव्ययरिःफबन्धान् ।  
भावाह्व्या निगदिताः क्रमशोऽथ लीन-  
स्थानं त्रिषड्व्ययपराभवराशिनाम् ॥ १६॥  
  
दुःस्थानमष्टमरिपुव्ययभावमाहुऊ सुस्थानमन्यभवनं शुभदं प्रदिष्टम् ।  
प्राहुर्विलग्नदशसप्तचतुर्थभानि केन्द्रं हि कण्तकचतुष्टयनामयुक्तम् ॥ १७॥  
  
पणकरमिति केन्द्रादूर्ध्वमापोक्लिमन्तत्-  
परमथ चतुरस्त्रं नैधनं बन्धुभं च ।  
अथ समुपचयानि व्योमशौर्यरिलाभा  
नवमसुतभयुग्मं स्यात् त्रिकोणं प्रशस्तम् ॥ १८॥  
  
द्वितीयोऽध्यायः  
             ग्रह भेद  
ताम्रं स्वर्णं पितृशुभफलं चात्मसौख्यप्रतापं  
धैर्यं शौर्यं समितिविजयं राजसेवं प्रकाशम् ।  
शौवं कार्यं वनगिरिगतिं होमकार्यप्रवृत्तिं  
देवस्थानं कथयतु बुधस्तैक्ष्ण्यमुत्साहमर्कात् ॥ १॥  
  
मातुः स्वस्ति मनःप्रसादमुदधिस्नानं सितं चामरं  
छत्रं सुव्यजनं फलानि मृदुलं पुष्पाणि सस्यं कृषिम् ।  
कीर्तिं मौक्तिककांस्यरौप्यमधुरक्षीरादिवस्त्राम्बुगो-  
योषाप्तिं सुखभोजनं तनुसुखं रूपं वदेच्चन्द्रतः ॥ २॥  
  
सत्त्वं भूफलनं सहोदरगुणं क्रौर्यं रणं साहसं  
विद्वेषं च महानसाग्निकज्ञात्यस्त्रचोरान्रिपून् ।  
उत्साहं परकामिनीरतिमसत्योक्तिं महोजाद्वदे-  
द्वीर्यं चित्तसमुन्नतिं च  कलुषं सेनाधिपत्यं क्षतम् ॥ ३॥  
  
पाण्डित्यं सुवचः कलातिपुणतां विद्वत्स्तुतिं मातुलं  
वाक्चातुर्यमुपासनादिपटुतां विद्यासु युक्तिं मतिम् ।  
यज्ञं वैष्णवकर्म सत्यवचनं शुक्तिं विहारस्थलं  
शिल्पं बान्धवयौवराज्यसुहृदस्तद्भागिनेयं बुधात् ॥ ४॥  
  
ज्ञानं सद्गुणमात्मजं च सचिवं स्वावारमाचार्यकं  
माहात्म्यं श्रुतिशास्त्रधीस्मृतिमतिं सर्वोन्नार्तं सद्गतिम् ।  
देवब्राह्मणभक्तिमध्वरतपःश्रद्धाश्च कोशस्थलं  
वैदुष्यं विजितेन्द्रियं धवसुखं सम्मानमीड्याद्दयाम् ॥ ५॥  
  
सम्पद्वाहनवस्त्रभूषणनिधिद्रव्याणि तौर्यत्रिकं  
भार्यसौख्यसुगन्धपुष्पमदनव्यापारशय्यालयाण् ।  
श्रीमत्त्वं कवितासुखं बहुवधूसङ्गं विलासं मदं  
साचिव्यं सरसोक्तिमाह भृगुजाद्वाहकर्मोत्सवम् ॥ ६॥  
  
आयुष्यं मरणं भयं पतिततां दुःखावमानामयान्  
दारिद्रयं भृतकापवादकलुषाण्याशौचनिन्द्यापदः ।  
स्थैर्यं नीचजनाश्रयं च महिषं तन्द्रीमृणं चायसं  
दासत्वं कृषिसाधनं रविसुतात्कारागृहं बन्धनं ॥ ७॥  
  
पित्तास्थिसारोऽल्पकचश्च रक्तश्यामाकृतिः स्यान्मधुपिङ्गलाक्षः ।  
कौसुभ्भवासाश्चतुरस्रदेहः शूरः प्रचण्डः पृथुबाहुरर्कः ॥ ८॥  
  
स्थूलो युवा च स्थविरः सितः कान्तेक्षणश्चासितसूक्ष्ममूर्धजः ।  
रक्तैकसारो मृदुवाक् सितांशुको गौरः शशी वातकफात्मको मृदुः ॥ ९॥  
  
मध्ये कृशः कुञ्चितदीप्तकेशः क्रूरेक्षणः पैत्तिक उग्रबुद्धिः ।  
रक्ताम्बरो रक्ततनुर्महीजश्चण्डोऽत्युदारस्तरुणोऽतिमज्जः ॥ १०॥  
  
दूर्वलताश्यामतनुस्त्रिधातुमिश्रः सिरावान्मधुरोक्तियुक्तः ।  
रक्तायताक्षो हरितंशुकस्त्वक्सारो बुधो हास्यरुचिः समङ्गः ॥ ११॥  
  
पीतद्युतिः पिङ्गकचेक्षणः स्यात् पीनोन्नतोराश्च बृहच्छरीरः ।  
कफात्मकः श्रेष्ठमतिः सुरेड्यः सिंहाब्जनादश्च वसुप्रधानः ॥ १२॥  
  
चित्राम्बराकुञ्चितकृष्णकेशः स्थूलाङ्गदेश्च कफानिलात्मा ।  
दूर्वङ्कुराभः कमनो विशालनेत्रो भृगुः साधितशुक्लवृद्धिः ॥ १३॥  
  
पङ्गुनिम्नविलोचनः कृशतनुदरीर्घः सीरालोअऽलसः  
कृष्णाङ्गः पवनात्मकोऽतिपिशुनः स्नाय्वात्मको निर्घृणः ।  
मूर्खः स्थूलनखद्विजः परुषरोमाङ्गोऽशुचिस्तामसो  
रौद्रः क्रोधपरो जरापरिणतः कृष्णाम्बरो भास्करिः ॥ १४॥  
  
शौवं धाम बहिःप्रकाशकमरुद्देशो रवेः पूर्वदिक्  
दुर्गास्थनचधूलौषधिमधुस्थानं विधोर्वायुदिक् ।  
चोरम्लिच्छकृशानुयुद्धभुवि दिग्याम्या कुजस्योदिता  
विद्वद्विष्णुसभाविहारगणकस्थानान्युदीचीं विदुः ॥ १५॥  
  
कोशाश्वत्थसुरद्विजातिनिलयस्त्वैशानदिग्गीष्पते-  
वेर्श्यावीथ्यवरोघनृत्तशयनस्थानं भृगिरग्निदिक् ।  
नीचश्रेण्यशुचिस्थलं वरुणदिक्छास्तुः शनेरालयो  
वल्मीकाहितमोबिलान्यहिशिखिस्थानानि दिग्रक्षसः ॥ १६॥  
  
शैवो भिषङ्नृपतिरध्वरकृत्प्रधानी  
व्याध्रो मृगो दिनपतेः किल चक्रवाकः  
शास्ताङ्गनारजकर्कषकतोयगाः स्यु-  
रिन्दोः शशश्च हरिणश्च बकश्चकोरः ॥ १७॥  
  
भौमो महानसगतायुधभृत्सुवर्ण-  
काराजकुक्कुटशिवाकपिगृध्रचोराः ।  
गोपज्ञशिल्पगणकोत्त मविष्णुदासा-  
स्तार्क्ष्यः किकी दिवीशुकौ शशिजो बडालः ॥ १८॥  
  
दैवज्ञमन्त्रिगुरुविप्रयतीशमुख्याः  
पारावतः सुरगुरोस्तुरगश्च हंसः ।  
गानी धनी विटवणिङ्नटतन्तुवाय-  
वेश्यामयूरमहिषाश्च भृगोः शुको गौः ॥ १९॥  
  
तैलक्रयी भृतकनीचकिरातकाय-  
स्काराश्च दन्तिकरटाश्च पिकाः शनेः स्युः ।  
बौद्धहितुण्डिकखराजवृकोष्ट्रसर्प-  
ध्वान्तादयो मशकमत्कुणकृम्युलूकाः ॥ २०॥  
  
सौम्यः समोऽर्कजसितावहितौ खरांशो-  
रिन्दोहितौ रविबुधावपरे समाः स्युः ।  
भौमस्य मन्दभृगुजौ तु समौ रिपुर्ज्ञः  
सौम्यस्य शीतगुररिः सुहृदौ सितार्कौ ॥ २१॥  
  
सूरेद्विषौ कविबुधौ रविजः समः स्या-  
न्मध्यौ कवेर्गुरुकुजौ सुहृदौ शनिज्ञौ ।  
जीवः समः सितविदौ रविजस्य मित्रे  
ज्ञेया अनुक्तखचरास्तु तदन्यथा स्युः ॥ २२॥  
  
आन्योन्यं त्रिसुखस्वखान्त्यभवगास्तत्कालमित्राण्यमी  
टन्नैसर्गिकमप्यवेक्ष्य कथयेत्तस्यातिमित्राहितान् ।  
शौर्याज्ञे रविजो गुरुर्गुरुसुतौ भौमश्चतुर्थाश्टमौ  
पुर्णं पश्यति सप्तमं च सकलास्तेष्वन्ध्रिवृद्ध्या क्रमात् ॥ २३॥  
  
सूर्यादेरयनं क्षणो दिनमृतुर्मासश्च पक्षः शर-  
द्विप्रौ शुक्रगुरू रविक्षितिसुतौ चन्द्रो बुधोऽन्त्यः शनिः ।  
प्राहुः सत्त्वरजस्तमांसि शशिगुर्वर्काः कविज्ञौ परे  
ग्रीष्मादर्ककुजौ शशी शशिसुतो जीवः शनिर्भार्गवः ॥ २४॥  
  
ताताम्बे रविभार्गवौ दिवि निशि प्राभाकरीन्दू स्मृतौ  
तद्व्यस्तेन पितृव्यमातृभगिनीसञ्ज्ञौ तदा तत्क्रमात् ।  
वामाक्षिन्दुरिनोऽन्यदक्षि कथितो भौमः कनिष्ठानुजो  
जीवो ज्येष्ठसहोदरः शशिसुतो दत्तात्मजः सम्ज्ञितः ॥ २५॥  
  
देहो देही हिमरुचिरिनस्त्विन्द्रियाष्यारपूर्वा  
आदित्यद्विड्गुलिकशिखिनस्तस्य पीडाकराः स्युः ।  
गन्धः सौम्यो भृगुजशशिनौ द्वौ रसौ सूर्यभौमौ  
रूपौ शब्दो गुरुरथ परे स्पर्शसञ्ज्ञाः प्रदिष्टाः ॥ २६॥  
  
क्षीणेन्द्वर्ककुजाहिकेतुरविजाः पापाः सपापश्च वित्  
क्लीवाः केतुबुधार्कजाः शशितमःशुक्राः स्त्रियोऽन्ये नराः ।  
रुद्राम्बागुहविष्णुधातृकमलाकालाह्यजा देवताः  
सूर्यादग्निजलाग्निभूमिखपयोवाय्वात्मकाः स्युर्ग्रहाः ॥ २७॥  
  
गोधूमं तण्डुलं वै तिलचणककुलुत्थाढकश्याममुद्गा  
निष्पावा माष अर्केन्द्वसितगुरुशिखिक्रूरविद्भृग्वहीनाम् ।  
भोगीनार्क्यारजीवज्ञशशिशिखिसितेष्वम्बराख्यं कलिङ्गं  
सौराष्ट्रावन्तिसिन्धून्सुमगधयवनान्पर्वतान्कीकटांश्च ॥ २८॥  
  
माणिक्यं तरणेः सुधार्यममलं मुक्ताफलं शीतगो-  
र्माहेयस्य च विद्रुमं मरकतं सौम्यस्य गारुत्मतम् ।  
देवेड्यस्य च पुष्परागमसुरामात्यस्य वज्रं शने-  
र्नीलं निर्मलमन्ययोश्च गदिते गोमेधवैदूर्यके ॥ २९॥  
  
ताम्रं कांस्यं धातुताम्रं त्रपु स्यात् स्वर्णं रौप्यं चायसं भास्करादेः ।  
वस्त्रं तत्तद्वर्णयुक्तं विशेषाज्जीर्णं मन्दस्याग्निदगधं कुजस्य ॥ ३०॥  
  
भानोः कटुर्भूमिसुतस्य तिक्तं लावण्यमिन्दोरथ चन्द्रजस्य ।  
मिश्रीकृतं यन्मधुरं गुरोस्तु शुक्रस्य चाम्लं च शनेः कषायः ॥ ३१॥  
  
भास्वग्दीष्पतिचन्द्रजक्षितिभुवां स्याद्दक्षिणे लाञ्छनं  
शेषाणामितरत्र तिग्मकिरणात्कटयां शिरःपृष्ठयोः ।  
कक्षेऽसे वदने च सविथचरणे चिह्नं वयांस्यर्कतो  
नेमे नाथ तटं नखं नग सनि ज्ञानाड्य नग्नाटनम् ॥ ३२॥  
  
नीलद्युतिर्दीर्घतनुः कुवर्णः पामी सपाषण्डमतः सहिक्कः ।  
असत्यवादी कपटी च राहुः कुष्ठी परान्निन्दति बुद्धीनः ॥ ३३॥  
  
रक्तोग्रदृष्टिविषवाग्रदेहः सशस्त्रः पतितश्च केतुः ।  
धूम्रद्युतिर्धूमप एव नित्यं व्रणाङ्किताङ्गश्च कृशो नृशम्सः ॥ ३४॥  
  
सीसं च जीर्णवसनं तमसस्तु केतो-  
र्मृद्भाजनं विविधचित्रपटं प्रदिष्टम् ।  
मित्राणि विच्छनिसितास्तास्तमसोर्द्व्योस्तु  
भौमः समो निगदितो रिपवश्च शेषाः ॥ ३५॥  
  
मूढोऽपि नीचरिपुगोऽष्टमषड्व्ययस्थो  
दुःस्थः स्मृतो भवति सुस्थ इतीतरः स्यात् ।  
चन्द्रेव्ययायतनुषट्सुतकामसंस्थे  
तोयाभिवृद्धिमिह शंसति वृद्धिकार्ये ॥ ३६॥  
  
अन्तः सारसमुन्नतद्रुररुणो वल्ली सितेन्दू स्मॄतौ  
गुल्मः केतुरहिश्च कण्टकनगौ भौमार्कजौ कीर्तितौ ।  
वागीशः सफलोऽफलः शशिसुतः क्षीरप्रसूनद्रुमौ  
शुकेन्दू विधुरोषधिः शनिरसारागश्च सालद्रुमः ॥ ३७॥  
  
तृतीयोऽध्यायः  
             वर्ग-विभाग  
क्षेत्रत्रिभागनवभागदशांशहोरात्रिंशंशसप्तलवषष्टिलवाः कलांशाः ।  
ते द्वादशांशसहिता दशवर्गसञ्ज्ञा वर्गोत्तमो निजनिजे भवने नवांशः ॥  
  
दशांशषष्ट्यंशकलांशहीनास्ते सप्तवर्गाश्च विसप्तमांशाः  
षड्वर्गसञ्ज्ञास्त्वथ राशिभावतुल्यं नवांशस्य फलं हि केचित् ॥ २॥  
  
क्षेत्रेषु पूर्णमुदितं फलमन्यवर्गे-  
ष्वर्द्धं कलादशमषष्टिलवेषु पादम् ।  
बालः कुमारतरुणौ प्रवया मृतः षड्  
भागः क्रमाद्युजि विपर्ययमित्यवस्थाः ॥ ३॥  
  
क्षेत्रस्यार्द्धं हि होरा त्वयुजि रविसुधांश्वोः समे व्यस्तमेतद्  
द्रेष्काणेशास्त्रिभागैस्तनुसुतशुभपा द्वादशांशस्तु लग्नात् ।  
भौमार्कीड्यज्ञशुक्राः शिशुजसमलवा ह्योजभे युग्मभे तद्-  
व्यस्तं त्रिंशांशनाथाः क्रियमकरतुलाः कर्कटाद्या नवांशाः ॥ ४॥  
  
यज्ञं रत्न जनं धनं नय पटं रूपं शुकं चिटिना  
नागं योग खगं बलं भग शिला धूलिर्नवं प्रस्वनम् ।  
लाभं विश्व दिवं रम धमं षष्ट्यंशकाश्चौजभे  
क्रूराख्याः समभे विपर्ययमिदं शेषास्तु सौम्याह्वयाः ॥ ५॥  
  
स्वात् सप्तांशदशांशकौ तु विषमे तु कामाच्छुभात्  
स्वादीशाश्च कलांशपा विधिहरीशार्कः समर्क्षेऽन्यथा ।  
ख्यातैः कोणयुतैस्त्रिकोणभवनस्वर्क्षोच्चकेन्द्रोत्तमै-  
र्वर्गाः सप्त दश त्रयोदशमिता वर्गाः प्रदिष्टाः परैः ॥ ६॥  
  
वर्गान्योजयतु त्रयोदश सुहृत्स्वर्क्षोच्चभेषु क्रमाद्-  
द्विस्त्रिः पञ्च चतुर्नाद्रिवसुषट्सङ्ख्यासु वर्गैक्यतः ।  
प्राहुश्चोत्तमपारिजातकथितौ सिंहासनं गोपुरं  
चेत्यय्रावतदेवलोकसुरलोकांशांश्च पारावतम् ॥ ७॥  
  
आर्यनिल्पगुणार्थसौख्यविभवान्यः पारिजातांशकः  
स्वाचारं विनयान्वितं निपुणं यद्युत्तमांशे स्थितः ।  
खेतो गोपुरभागगः शुभमतिं स्वक्षेत्रगो मन्दिरं  
यः सिंहासनगो नृपेन्द्रदयितं भूपालपुल्यं नरम् ॥ ८॥  
  
श्रेष्ठाश्वद्विपवाहनादि विभवं पारावताधिष्ठितः  
सत्कीर्तिं यदि देवलोकसहितो भूमण्डलाधीश्वरम् ।  
वन्द्यं भूपतिभिः सुरेन्द्रसदृशं त्वैरावतांशास्थितः  
सद्भाग्यं धनधान्यपुत्रसहितं भूपं विदध्याद् ग्रहः ॥ ९॥  
  
यद्वर्गेष्वखिलेषु मृत्युरबलेष्वत्राथ वक्ष्ये क्रमा-  
न्नाशं दुःखमनर्थतां च विसुखं बन्धुप्रियं तद्वरम् ।  
भूपेष्टं धनिनं नृपं नृपवरं वर्गे बलिष्ठेऽखिले  
वधिष्णुं सुखिनं नृपं गदमृती बालाद्यवस्थाफलम् ॥ १०॥  
  
षड्वर्गेषु शुभग्रहाधिकगुणैः श्रीमांश्चिरं जीवति  
क्रूरांशे बहुले विलग्नभवने दीनोऽल्पजीवः शठः ।  
तन्नाथा बलिनो नृपोऽस्त्यथ नवांशेशो दृगाणेश्वरो  
लग्नेशः क्रमशः सुखी नृपसमः क्षोणिपतिर्भग्यवान् ॥ ११॥  
  
ओजे क्रूरेऽर्कहोरां गतवति बलवान् क्रूरवृत्तिर्धनाढ्यो  
युग्मे चान्द्रींशुभेषु द्युतिविनयवचोहृद्यसौभाग्ययुक्तः ।  
व्यस्तं व्यस्तेऽत्र मिश्रे समफलमुदितं लग्नचन्द्रौ बलिष्ठौ  
तन्नाथौ द्वौ च तद्वद्यदि भवति चिरञ्जीव्यदुःखी यशस्वी ॥ १२॥  
  
सिंहाजाश्वितुलानृयुग्मभवनेष्वन्त्या हयाजादिमाः  
मध्यौ स्त्रीयमयोरिहायुधभृतः पाशोलिमध्यो भवेत् ।  
नक्राद्यो निगलो मृगेन्द्रघटयोराद्यो वणिङ्मःध्यमो  
गृध्रास्यो वृषभान्तिमश्च विहगः कर्क्यादि कोलाननम् ॥ १३॥  
  
कौर्प्यद्यः कर्कटान्त्यो भूषचरममहिश्चाजगोमध्यसिंहा-  
द्यल्यन्त्यं स्याच्चतुष्पादिह फलमधनक्रूरनिन्द्या दरिद्राः ।  
द्वन्द्वर्क्षे स्युर्दृगाणैरधमसमशुभान्यस्थिरे चोत्क्रमेण  
प्राहुस्तज्ज्ञाः स्थिरर्क्षेष्वशुभशुभसमान्येव लग्ने फलानि ॥ १४॥  
  
द्रेक्काणेशे स्ववर्गे शुभखगसहिते स्वोच्चमित्रर्क्षगे वा  
तद्व त्रिंशांशनाथे बलवति यदि चेद् द्वादशांशाधिपे वा  
होरानाथे तथा चेन्निखिलगुणगणो नित्यशुद्धप्रवीणो  
दीर्घायुः स्याद्दयावान् सुतधनसहितः कीर्तिमान्राजभोगः ॥ १५॥  
  
मान्दिस्थराशिपतिसङ्गतसुत्रिकोणं  
तस्यांशराशिपतिसंयुतमंशकोणम् ।  
लग्नं वदन्ति गुलिकांशकराशिकोणं  
तद्वद्विधौ बलयुते शशिनैव विद्यात् ॥ १६॥  
  
कुर्यादात्मसुहृद्दृगाणगशशी कल्याणरूपं गुणं  
श्रेयांस्युत्तमवर्गजस्त्वपरगस्तन्नाथजातान् गुणान् ।  
स्वत्रिंशांशगता ग्रहा विदधते तत्कारकत्वोदितं  
तत्रैकोऽपि सुहृद्ग्रहेक्षितयुतः स्वोच्चेऽर्थयुक्तं नृपम् ॥ १७॥  
  
स्वोच्चे प्रदीप्तः सुखितस्त्रिकोणे स्वस्थः स्वगेहे मुदितः सुहृभे ।  
शान्तस्तु सौम्यग्रहवर्गयुक्तः शक्तो मतोऽसौ स्फुटरशिमजालः ॥ १८॥  
  
ग्रहाभिभूतः स निपीडितः स्यात् खलस्तु पापग्रहवर्गयातः ।  
सुदुःखितः शत्रुगृहे ग्रहेन्द्रो नीचेऽतिभीतो विकलोऽस्तयातः ॥ १९॥  
  
पूर्णं प्रदीप्ता विकलास्तु शून्यं मध्येऽनुपाताच्च शुभं क्रमेण ।  
अनुक्रमेणाशुभमेव कुर्युर्नामानुरूपाणि फलानि तेषाम् ॥ २०॥  
  
चतुर्थोऽध्यायः  
             ग्रह बल  
वीर्यं शड्विधमाह कालजबलं चेअबलं स्वोच्चजं  
दिग्विर्यं त्वयनोद्भवं दिविषदां स्थानोद्भवं च क्रमात् ।  
निश्यारेन्दुसिताः परे दिवि सदा ज्ञः शुक्लपक्षे शुभाः  
कृष्णेऽन्ये च निजाब्दमासदिनहोरास्वङ्ध्रिवृधद्ध्या क्रमात् ॥ १॥  
  
राकाचन्द्रस्य चेआबलमुदगयते भास्वतो वक्रगानां  
युद्धे चोदक्स्थितानां स्फुटबहुलरुचां स्वोच्चवीर्यं स्वतुङ्गे ।  
दिग्वीर्यं खेऽर्कभौमौ सुहृदि शशिसितौ विद्गुरू लग्नगौ  
चेन्मन्देऽस्ते याम्यमार्गे बुधशनिशशिनोऽन्येऽयनाख्ये परस्मिन् ॥ २॥  
  
स्वोच्चस्वर्क्षसुहृद्गृहेषु बलिनः षट्सु स्ववर्गेषु वा  
प्रोक्तं स्थानबलं चतुअयमुखात्पूर्णार्द्धपादाः क्रमात् ।  
मध्याद्यन्तकषण्डमर्त्यवनिताः खेटा बलिआः क्रमात्  
मन्दारज्ञगुरूशनोब्जरवयो नैजे बले वर्द्धनाः ॥ ३॥  
  
वक्रं गतो रुचिररश्मिमसमहपूर्णो  
नीचारिभांशसहितोऽपि भवेत्स खेटः ।  
वीर्यानिवतस्तुहिनरश्मिरिवोच्चमित्र-  
स्वक्षेत्रगोऽपि विबलो हतदीधितिश्चेत् ॥ ४॥  
  
तुङ्गस्था बलिनोऽखिलाश्च शशिनः श्लाघ्यं हि पक्षोद्भवं  
भानोर्दिग्बलमाह वक्रगमने तराग्रहाणां बलम् ।  
कर्क्युक्षाजघटालिगोहिरबलान्त्योक्षाश्विपाश्चात्यगः  
केतुस्तत्परिवेषधन्वसु बली चेन्द्वर्कयोगो निशि ॥ ५॥  
  
रूपं मानुषभेऽलिभेऽङ्ध्रेरपरेष्वर्द्धं बलं स्यात्तनोः  
तुल्यं स्वामिबलेन चोपचयगे नाथेऽतिवीर्योत्कटम् ।  
स्वामीड्यज्ञयुतेक्षिते कवियुते चान्यैरयुक्तेक्षिते  
शर्वर्यान्न्निशि राशयोऽहनि परे वीर्यान्विताः कीर्तीताः ॥ ६॥  
  
स्वोच्चे पूर्णं स्वत्रिकोणे त्रिपादं स्वक्षेत्रऽर्द्धं मित्रभे पाद्दमव ।  
द्विट्क्षेत्रेऽल्पं नीचगेऽस्तं गतेऽपि क्षेत्रं वीर्यं निष्फलं स्याद् ग्रहानाम् ॥ ७॥  
  
केन्द्रे ग्रहाणामुदितं बलं यत्सुखे भवस्यस्तगृहे विलग्ने ।  
उपर्युपर्युक्तपदक्रमेण बलाभिवृद्धि हि विकल्पयन्ति ॥ ८॥  
  
श्रेष्ठेति सा सप्तमदृष्टिरेव सर्वत्र वाच्या न तथाऽन्यदृष्टिः ।  
योगादिषु न्यूनफलप्रदेति विशेषदृष्टिर्न तु कैश्चिदुक्ता ॥ ९॥  
  
नैसर्गिगं शत्रुसुहृत्त्वमेव भवेत्प्रमाणं फलकारि सम्यक् ।  
तात्कालिकं कार्यवशेन वाच्यं तच्छत्रुमित्रत्वमनित्यमेव ॥ १०॥  
  
निःशेषदोषहरणे शुभवर्द्धने च  
वीर्यं गुरोरधिकमस्त्यखिलग्रहेभ्यः ।  
तद्वीर्यपाददलशक्तिभृतौ ज्ञशुक्रौ  
चान्द्रं बलं तु निखिलग्रहवीर्यबीजम् ॥ ११॥  
  
चन्द्रक्रियादि  
जन्मर्क्षविघती नीतैर्ज्ञानाङ्गैर्ननयैर्भजेत् ।  
लब्धाश्चन्द्रक्रियावस्थावेलाख्याम्स्तन्फलं क्रमात् ॥ १२॥  
  
चन्द्रक्रिया फल  
स्थानाद्भ्रास्तप्स्वी  परयुवतिरतो द्यूतकृद्धस्तिमुख्या-  
रूढः सिंहासनस्थो नरपतिररिहा दण्डनेता गुणी च ।  
निष्प्रानश्छिन्नमूर्द्धा क्षतकरचरणो बन्धनस्थो विनष्टो  
राजा वेदानधीते स्वपिति सुचरितः संस्मृतो धर्मकर्ता ॥ १३॥  
  
सद्वंश्यो निधिसङ्गतः श्रुतकुलो व्याख्यापरः शत्रुहा  
रोगी शत्रुजितः स्वदेशचलितो भृत्यो विनष्टार्थकः ।  
अस्थानी च सुमन्त्रकः परमहीभर्ता सभार्यो गज-  
त्रस्तः संयुगभीतिमानतिभयो लीनोन्नदाताग्निगः ॥ १४॥  
  
क्षुद्बाधासहितोऽन्नमत्ति विचरन्मांसानोऽस्त्रक्षतः  
सोद्वाहो धृतकन्दुको विहरति द्यूतैर्नृपो दुःखितः ।  
शयास्थो रिपुसेवितश्च ससुहृद्योगी च भार्यान्वितो  
मिष्टाही च पयः पिबन् सुकृतकृत् स्वस्थस्तथास्ते सुखम् ॥ १५॥  
  
चन्द्र-अवस्था फल  
आत्मस्थानात्प्रवासो महितनृपहितो दासता प्राणहानि-  
र्भूपालत्वं स्ववंशोचितगुणनिरतो रोग आस्थानवत्त्वम् ।  
भीतिः क्षुद्बाधितत्वं युवतिपरिणयो स्म्यशय्यानुषाक्ति  
मृर्ष्टाशित्वं च गीता इति नियमवशात्सद्भिरिन्दोरवस्था ॥ १६॥  
  
चन्द्रवेला-फल  
मूर्द्धमयो मुदितता यजनं सुखस्थो  
नेत्रमयः सुखितता वनिताविहरः ।  
उग्रज्वरः कनकभूषणमश्रुमोक्षः  
क्ष्वेला नं निधुवनं जठरस्य रोगः ॥ १७॥  
  
क्रीडा जले हसनचित्रविलेखने च  
क्रोडश्च नृत्तकरणं घृतभुक्तिनिद्रे ।  
दानक्रिया दशनरुक् कलहः प्रयाण-  
मुन्मत्तता च सलिलाप्लवनं विरोधः ॥ १८॥  
  
स्वोच्छास्नानं क्षुद्भयं शास्त्रलाभं स्वैर गोष्ठी योधनं पुन्यकर्म ।  
पापा चारः क्रूरकर्मा प्रहर्षं प्राज्ञैरेवं चन्द्रवेला प्रदिष्टा ॥ १९॥  
  
जातके च मुहूर्ते च प्रश्ने चन्द्रक्रियादयः ।  
सम्यक् फलप्रदास्तस्माद्विशेषेण विचिन्तयेत् ॥ २०॥  
  
ओअक्षोद्भवं हिमकरस्य विशेष्शमाहुः  
स्थानोद्भवं तु बलमप्यधिक्रं परेषां ।  
तत्सम्प्रयुक्तमितरैरधिकाधिकं स्या-  
दन्यानि तेन सदृशानि बहूनि ते स्युः ॥ २१॥  
  
बलपिण्ड  
सार्द्धानि षशतीक्ष्णकरो बलीयान् चन्द्रस्तु षशपञ्च वसुन्धराजः  
सप्तेन्दुसूनो रविवद्गुरोस्तु सार्द्धानि पञ्चाथ सितो बली स्यात् ॥ २२॥  
  
मन्दस्तु पञ्चैव हि षड्बलानां संयोग एवापरथान्यथा स्युः ।  
एवं ग्रहाणां स्वबलाबलानि विचिन्त्य सम्यक्कथयेत्फलानि ॥ २३॥  
  
लग्नादिकानामधिपस्य पिण्डे रूपान्विते तद्बलपिण्डमाहुः ।  
गृहस्य यस्यां दिशादिग्बलं स्यात्तद्भाववीर्य सहितस्य दृष्ट्या ॥ २४॥  
  
पञ्चमोऽध्याय  
कर्माजीव प्रकरण  
अर्थाप्ती कथयेद्विलग्नशशिनोः प्राबल्यतः खेचरेः  
कर्मस्थैः पातृमातृशात्रवसुहृद्ब्र्हात्रादिभः स्त्रीधनात् ।  
भृत्याद्वा दिननाथलग्नशशिनां मध्ये बलीयांस्ततः  
कर्मेशस्थनवाम्शराशिपवशाद्वृत्तिं जगुस्तद्विदः ॥ १॥  
  
फलद्रुमैर्मन्त्रजपश्च शाठ्याद्द्यूतानृतैः कम्बलभेषजाद्यैः  
द्यातुक्रियाद्वा क्षितिपालपूज्याज्जीवत्यसौ पङ्कजवल्लभांशे ॥ २॥  
  
जलोद्भवानां क्रयविक्रयेण कृषिक्रियागोमहिषीसमुत्थैः ।  
तीर्थाटनाद्वा वनिताश्रयाद्वा निशाकरांशे वसनक्रयाद्वा ॥ ३॥  
  
भौमांशके धातुरणप्रहारैर्महानसाद्भूमिवशात्सुवर्णात् ।  
परोपतापायुधसाहसैर्वा म्लेच्छाश्रयात्सूचकचोरवृत्या ॥ ४॥  
  
काव्यागमैर्लेखकलिप्युपायैर्ज्योतिर्गणज्ञानवशाद्बुधांशे ।  
परार्थवेदाध्ययनाज्जपाच्च पुरोहितव्याजवशात्प्रवृत्तिः ॥ ५॥  
  
जीवांशके भूसुरदेवतानां समाश्रयाद्भूमिपतिप्रसादात् ।  
पुराणशास्त्रागमनीतिमार्गाद्धर्मोपदेशेन कुसीदवृत्या ॥ ६॥  
  
स्त्रीसंश्रयाद्गोमहिषीगजाश्वैस्तौर्यत्रिकैर्वा रजतैश्च गन्धैः ।  
क्षीराद्यलङ्कारपटीपटद्यैः शुक्रांशकेऽमात्यगुणैः कवित्वात् ॥ ७॥  
  
शन्यंशके मूलफलैः श्रमेण प्रेष्यैः खलैनीर्चधनैः कुधान्यैः ।  
भारोद्वहात्कुत्सिरमार्गवृत्या शिल्पादिभिर्दारुमयैर्वधाद्यैः ॥ ८॥  
  
अंशेशे बलवत्ययत्नसम्प्राप्तिं बलोनेशपे  
स्वल्पं प्रोक्तफलं भवेदुदयतः कर्मर्क्षदेशे फलम् ।  
अंशस्योक्तदिशं वदेत्पतियुते दृष्टे स्वदेशे फलं  
सत्यन्यैः परदेशजं तदधिपस्यांशे स्वदेशे स्थिरे ॥ ९॥  
  
षष्टोऽध्यायः  
             योगाध्याय  
रुचकभद्रकहंसकमालवाः सशशका इति पञ्च च कीर्तिताः ।  
स्वभवनोच्चगतेषु चतुष्टये क्षितिसुतादिषु तान् क्रमशो वदेत् ॥ १॥  
  
दीर्घास्यो बहुसाहसाप्तविभवः शूरोऽरिहन्ता बली  
गार्विष्टो रुचके प्रतीतगुणवान् सनापतिर्जित्वरः ।  
आयुष्मान् सकुशाग्रबुद्धिरमलो विद्वज्जनश्लाधितो  
भूपो भद्रकयोगजोऽतिविभवश्चास्थानकोलाहलः ॥ २॥  
  
हंसे सद्भिरभ्रष्टुतः क्षितिपतिः शङ्खब्जमत्स्याङ्कुशै-  
श्चिह्नैः पादकराङ्कितः शुभवपुर्मृष्टान्नभुग्धार्मकः ।  
पुष्टाङ्गो धृतिमान्धनी सुतवधूभाग्यान्वितो वर्धनो  
मालव्ये सुखभुक्सुवाहनयशा विद्वान्प्रसन्नेन्द्रियः ॥ ३॥  
  
शस्तः सर्वजनैः सुभृत्यबलवान् ग्रामाधिपो वा नृपो  
दुर्वृत्तः शशयोगजोऽन्यवनितावित्तः सौख्यवान् ।  
लग्नेन्द्वोरपि योगपञ्चकमिदं सान्त्राज्यसिद्धिप्रदं  
तेष्वेकादिषु भाग्यवान् नृपसमो राजा नृपेन्द्रोऽधिकः ॥ ४॥  
  
विधोस्तु सुनफानफाधुरुधुराः स्वरिःफोभय-  
स्थितैर्वंरविभिर्ग्रहैरितरथा तु केमद्रुमः ।  
हिमत्विषि चतुष्टये ग्रहयुतेऽथ केमद्रुमो  
न हीति कथितोऽथवा हिमकराद्ग्रहैः केन्द्रगैः ॥ ५॥  
  
स्वयमाधिगतवित्तः पार्थिवस्तत्समो वा  
भवति हि सुनफायां धीधनख्यातिमांश्च ।  
प्रभुरगदशरीरः शीलवान् ख्यातकीर्ति-  
र्विषयसुखसुवेषो निर्वृतश्चानफायाम् ॥ ६॥  
  
उत्पन्नभोगसुखभाग्धनवाहनाढ्य-  
स्त्यागान्वितो धुरुधुराप्रभवः सभृत्यः ।  
केमद्रुमे मलिनदुःखितनीचनिःस्वाः  
प्रेष्याः खलाश्च नृपतेरपि वंशजाताः ॥ ७॥  
  
हित्वेन्दुं शुभशुभसिवेवास्युभयचर्याख्याः स्वरिःफोभय-  
स्थानस्थैः सवितुः शुभैः स्युरशुभैस्ते पपसञ्ज्ञाः स्मृताः ।  
सत्पार्श्वे शुभकर्तरीत्युदयभे पापेस्तु पापाह्वयो  
लग्नाद्वित्तगतैः शुभैस्तु सुशुभो योगो न पापेक्षितैः ॥ ८॥  
  
जातः स्यात् सुभगः सुखी गुणनिधिर्धीरो नृपो धार्मिको  
विख्यातः सकलप्रियोऽतिशुभगो दाता महीशप्रियः ।  
चार्वङ्गः प्रियवाक्प्रपञ्चरसिको वाग्मी यशस्वी धनी  
विद्यादत्र सुवेसिवास्युभयचर्यख्येषु पादक्रमात् ॥ ९॥  
  
अन्यायाज्जननिन्दको हतरुचिर्हीनप्रियो दुर्जनो-  
मायावी परनिन्दकः खलयुतो दुर्वृत्तशास्त्राधिकः ।  
लोके स्यादपकीर्तिदुःखितमना विद्यार्थभाग्यैश्च्युतो  
जातश्चाशुभवेसिवास्युभयचर्यख्येषु पादक्रमात् ॥ १०॥  
  
जैवातृको विभयरोगरिपुः उखी स्या-  
दाढ्यः श्रिया च शुभकर्तरियोग जातः ।  
निःस्वोऽशुचिर्विसुखदारसुतोऽङ्गहीनः  
स्यात्पापकर्तरिभवोऽचिरमायुरेति ॥ ११॥  
  
आचारवान् धर्मम्तिः प्रसन्नः  
सौभाग्यवान् पार्थिवमाननीयः ।  
मृदुस्वभावः स्मितभाषणश्च  
धनी भवेच्चामलयोगजातः ॥ १२॥  
  
सुशुभे शुभकर्तर्यां वेस्यादौ सुनभादिवत् ।  
शुभैः क्रमात्फलं ज्ञेयं विपरीतंअसद्ग्रहैः ॥ १३॥  
  
ओजेष्वर्केन्दुलग्नान्यजनि दिवि पुमंश्चेन्महाभाग्ययोगः  
स्त्रीणान्तद्व्यत्ययेस्याच्छशिनि सुरगुरोः केन्द्रगे केसरीति ।  
जीवन्त्याष्टरिसंस्थे शशिनि तु शकटः केन्द्रगे नास्ति लग्ना-  
च्चन्द्रे केन्द्रादिगेऽर्कादधमसमवरिष्ठाख्ययोगाः प्रसिद्धः ॥ १४॥  
  
महाभग्ये जातः सकलनयनानन्दजनको  
वदान्यो विख्यातः क्षितिपतिरशीत्यायुरमलः ।  
वधूनां योगेऽस्मिन् सति धनसुमाङ्गल्यसहिता  
चिरं पुत्रैः पौत्रैः शुभमुपगता सा सुचरिता ॥ १५॥  
  
केसरीव रिपुवर्गतिहन्ता प्रौढवाक् सदसि राजसवृत्तः ।  
दीर्घजीव्यतियशाः पटिबुद्धिस्तेजसा जयति केसरियोगे ॥ १६॥  
  
क्वचित्क्वचिद्भाग्यपरिच्युतः सन्पुनः पुनः सर्वमुपैति भाग्यम् ।  
लोकेऽप्रसिद्धोऽपरिहार्यमन्तः शल्यं प्रपन्नः शकटेऽतिःउखी ॥ १७॥  
  
कष्टमध्यमवराह्वययोगे द्रव्यवाहनयशः सुखसम्पत् ।  
ज्ञानधीविनय नैपुणविद्यात्यागभोगजफलान्यपि तद्वत् ॥ १८॥  
  
चन्द्राद्वा वसुमांस्तथोपचयगैर्लग्नात्समस्तैः शुभै-  
श्चन्द्राव्द्योम्न्य्मलाह्वयः शुभकगैर्योगो विलग्नादपि ।  
जन्मेशे सहिते विलग्नपतिना केन्द्रेऽधिमित्रर्क्षगे  
लग्नं पश्यति कश्चिदत्र बलवान्य्योगो भवेत्पुष्कलः ॥ १९॥  
  
तिष्ठेयुः स्वगृहे सदा वसुमति द्रव्याण्यनल्पान्यपि  
क्ष्मेशः स्यादमले धनी सुतयशः सम्पद्युतो नीतिमान् ।  
श्रीमान् पुष्कलयोगजो नृपवरैः सम्मानितो विश्रुतः  
स्वाकल्पाम्बरभूषितः शुभवचाः सर्वोत्तमः स्यात्प्रभुः ॥ २०॥  
  
सर्वे पञ्चसु षट्सु सप्तसु शुभा मालाश्च पङ्क्त्या स्थिता  
यद्येवं मृतिषद्व्ययादिषुगृहेष्वत्राशुभाख्याः स्मृताः ।  
स्वर्क्षोच्चे यदि कोणकण्टकयुतौ भाग्येशशुक्रावुभौ  
लक्ष्म्याख्योऽथ तथाविधे हिमकरे गौरीति जिवेक्षिते ॥ २१॥  
  
जनाधिकारी क्षितिपालशस्तो भोगी प्रदाता परकार्यकर्ता ।  
बन्धुप्रियः सत्सुतदारयुक्तोन्धिरः सुमालाह्वययोगजातः ॥ २२॥  
  
कुमार्गयुक्तोऽशुभमालिकाख्ये दुःखी परेषां वधकृत् कृतघ्नः ।  
स्यात्कातरो भूसुरभक्तिहोनो लोकाभिशप्तः कलहप्रियः स्यात् ॥ २३॥  
  
नित्यं मङ्गलशील्या वनितया क्रीडत्यरोगी धनी  
तेजस्वी स्वजनान् सुरक्षति महालक्ष्मीप्रसादालयः ।  
श्रेष्ठान्दोलिकया प्रयाति तुरगस्तम्बेरमध्यासितो  
लोकानन्दकरो महीपतिवरो दाता च लक्ष्मीभवः ॥ २४॥  
  
सुन्दरगात्रः श्लाघितगोत्रः पार्थिवमित्रः सद्गुणपुत्रः ।  
पङ्खजवक्त्रः संस्तुतर्जत्रो राजति गौरीयोगसमुत्थः ॥ २५॥  
  
शुक्रवाक्पतिसुधाकरात्मजैः केन्द्रकोणसहितैर्द्वितीयगैः ।  
स्वोच्चमित्रभवनेषु वाक्पतौ वीर्यगे सति सरस्वतीरिता ॥ २६॥  
  
धीम न्नाटकगद्यपद्यगणनालङ्कारशास्त्रेष्वयं  
निष्णातः कविताप्रबन्धरचनाशास्त्रार्थपारङ्गतः ।  
कीर्त्याकान्तजगत्त्रयोऽतिधनिको दारात्मजैरन्वितः  
स्यात् सारस्वतयोगजो नृपवरैः सम्पूजितो भाग्यवान् ॥ २७॥  
  
लग्नाधीश्वरभास्करामृतकराः केन्द्रत्रिकोणाश्रिताः  
स्वोच्चस्वर्क्षसुहृद्गृहानुपगताः श्रीकण्ठयोगो भवेत् ।  
तद्वद्भार्गवभाग्यनाथशशिजाः श्रीनाथयोगस्तथा  
वागीशात्मपसूर्यजा यादि तदा वैरिञ्चियोगस्ततः ॥ २८॥  
  
रुद्राक्षाभरणो विभूतिधवलच्छायो महात्मा शिवं  
ध्यायत्यात्मनि सन्ततं सुनियमः शैवव्रते दीछितः  
साधूनामुपकारकः परमतेष्वेव नसूयो भवेत्  
तेजस्वी शिवपूजया प्रमुदितः श्रीकण्ठयोगोद्भवः ॥ २९॥  
  
लक्ष्मीवान् सरसोक्तिचाटुनिपुणो नारायणाङ्काङ्कितः  
तन्नामाङ्कितहृद्यपद्यमनिशं सङ्कीर्तयन् सज्जनेः ।  
तद्भक्तापचितौ प्रसन्नवदनः सत्पुत्रदारान्वितः  
सर्वेषं नयनप्रियोऽतिसुभगः श्रीनाथयोगोद्भवः ॥ ३०॥  
  
ब्रह्म्ज्ञानपरायणो बहुमतिर्वेदप्रधानो गुणी  
हृष्टो वैदिकमार्गतो न चलति प्रख्यातशिष्यव्रजः ।  
सौम्योक्तिर्बहुवित्तदारतनयः सद्ब्रह्मतेजोज्वलन्दी-  
र्घयुर्क्जितेन्द्रियो नतनृपो वैरिञ्चियोगोद्भवः ॥ ३१॥  
  
अन्योन्यं भवनस्थयोर्विहगयोर्लग्नादिरिह्फान्तकं  
भावाधीश्वर्योः क्रमेण कथिताः षट्षष्टियोगा जनैः ।  
त्रिशद्दैन्यमुदीरितं व्ययरिपुच्छिद्रादिनाथोत्थिता-  
स्त्वष्टौ शौर्यपतेः खला निगदिताः शेषा महाख्याः स्मृताः ॥ ३२॥  
  
मूर्खः स्यादपवादको दुरितकृन्नित्यं सपत्नार्दितः  
क्रूरोक्तिः किलदैन्यजश्चलमतिर्विच्छिन्नकार्योद्यमः ।  
उद्वृत्तश्च खले कदाचिदखिलं भाग्यं लभेताखिलं  
सौम्योक्त्तिश्च कदाचिदेवमशुभं दारिद्र्यदुःखदिकम् ॥ ३३॥  
  
श्रीकटक्षनिलयः प्रभुराढ्यश्चित्रवस्त्रकनकाभरणश्च ।  
पर्थिवाप्तबहुमानरसमाज्ञो यानवित्तसुतवांश्च महाख्ये ॥ ३४॥  
  
लग्नाधिपाप्तभपतिस्थितराशिनाथः  
स्वोच्चस्वभेशु यदि कोणचतुष्टयस्थः  
योगःस कहल इति प्रथितोऽथत्तद्वत्  
लग्नाधिपाप्तभप्तिर्यदि पर्वताख्यः ॥ ३५॥  
  
वार्द्धिष्णुरार्यः सुमतिः प्रसन्नः क्षेमङ्करः काहलजो नृमान्यः ।  
स्थिरार्यसौख्यः स्थिरकार्यकर्त्ता क्षितीश्वरः पर्वतयोगजातः ॥ ३६॥  
  
धर्मकर्मभवनाधिपती द्वौ संयुतौ महितभावगतौ ।  
राजयोग इति तद्वदिह स्यात् केन्द्रकोणयुतिर्यति शङ्खः ॥ ३७॥  
  
भेरीशङ्खप्रणाद्रैर्धृतमृदुपटिकाजातवृत्ततपत्रो  
हस्त्यश्वान्दोलिकाद्यैः सह मगधकुतप्रस्तुतिर्भूमिपालः ।  
नानारूपोहारस्फुरितकरयुतैः प्रार्थितः सज्जनैः स्याद्राजा  
स्याक्छङ्खयोगे बहुवरवनिताभोगसम्पत्तिपूर्णः ॥ ३८॥  
  
सङ्ख्यायोगाः सप्तसप्तर्क्षसंस्थैरेकापायाद्वल्लकीदामपाशम् ।  
केदाराख्यः शूलयोगो युगं च गोलश्चान्यान् पूर्वमुक्तान्विहाय ॥ ३९॥  
  
वीणायोगे नृत्तगीतप्रियोऽर्थी दाम्नि त्यागीभूतिश्चोपकारी ।  
पाशे भोगी सार्थसच्छीलबन्धुः केदाराख्ये श्रीकृषिक्षेत्रेयुक्तः ॥ ४०॥  
  
शूले हिंस्त्रः क्रोधशीलो दरिद्रः पाषण्डी स्याद् द्रव्यहीनो युगाख्ये ।  
निस्वः पापी म्लेच्छयुक्तः कुशिल्पी गोले जातश्चालसोऽल्पायुरेव ॥ ४१॥  
  
सौम्यैरिन्दोर्द्यूनषड्रन्ध्रसंस्थैस्तद्वल्लग्नात्संस्थितैर्वाधियोगः ।  
नेता मन्त्री भूपतिः स्यात्क्रमेण ख्यातः श्रिमान्दीर्घजीवी मनस्वी ॥ ४२॥  
  
अधियोगभवो नरेश्वंरः स्थिरसम्पद्बहुबन्धुपोषकः ।  
अमुना रिपवः पराजिताह्चिरमायुर्लभते प्रसिद्धताम् ॥ ४३॥  
  
भावैः सौम्ययुतेक्षितैस्तदधिपैः सुस्थानगैर्भास्वरैः  
स्वोच्चस्वर्क्षगतैर्विलग्नभवनाद्योगाः क्रमाद्द्वादश ।  
सञ्ज्ञाश्चामरधेनुशौर्यजलधिच्छत्रास्त्रक मासुरा-  
भाग्यख्यातिसुपारिजातमुसलास्तज्ज्ञैर्यथा कीर्तिताः ॥ ४४॥  
  
प्रत्यहं व्रजति वृदिमुदग्रं शुक्लचन्द्र इव शोभनशीलः ।  
कीर्तिमान् जनपतिश्चिरजीवी श्रीनिधिर्भवति चामरजातः ॥ ४५॥  
  
सान्नपान्नविभवोऽखिलविद्या पुष्कलोधिककुटुम्बविभूतिः ।  
हेमरत्नधनधान्यसंरिद्धो राजराज इव राजति धेनौ ॥ ४६॥  
  
कीर्तिमद्भिरनुजैरभिष्टुतो लालितो महितविक्रमयुक्तः  
शौर्यजो भवति राम इवासौ राजकार्यनिरतोऽतियशस्वी ॥ ४७॥  
  
गोसम्पद्धनधान्य्शोभिसदनं बन्धुप्रपुर्णं वर-  
स्त्रीरत्नाम्बरभुषणानि महितस्थानं च सर्वोत्तमम् ।  
प्राप्नोत्यम्बुहियोगजः स्थिरसुखो हस्त्यश्वयानादिगो  
राजेड्यो द्विजदेवकार्यनिरतः कूपप्रपाकृत्पथि ॥ ४८॥  
  
सुसंसारसौभाग्यसन्तानलक्ष्मी निवासो यशस्वी शुभाषी मनीषी ।  
अमात्यो महीशस्य पूज्यो धनाढ्यः स्फुरत्तीक्ष्णबुद्धिर्भवेच्छत्रयोगे ॥ ४९॥  
  
शत्रून् बलिष्ठान् बलवन्निगृह्य क्रूरप्रव्त्त्या सहितोऽभिमानी ।  
व्रणङ्कितङ्गश्च विवादकारी स्यादस्त्रयोगे दृढगात्रयुक्तः ॥ ५०॥  
  
परदारपराङ्मुखो भवेद्वरदारात्मजबन्धुसंश्रितः ।  
जनकादधिकः शुभैर्गुणैर्महनीयां श्रियमेति कामजः ॥ ५१॥  
  
हन्त्यन्यकार्यं पिशुनः स्वकार्यपरो दरिद्रश्च दुराग्रही स्यात् ।  
स्वयम्कृतानर्थपरम्परार्तः कुकर्मकृच्चासुरयोगजातः ॥ ५२॥  
  
चञ्चच्चामरवाद्यघोषनिबिडामान्दोलिकां शाश्वती  
लक्ष्मी प्राप्य महाजनैः कृतनतिः स्याद्धर्ममर्गे स्थितः ।  
प्रीणात्येष पितॄन् सुरान्द्विजगणांस्तत्तत्प्रियैः पूजनैः  
स्वाचारः स्वकुलोद्वहः सुहृदयः स्याद्भाग्ययोगोद्भवः ॥ ५३॥  
  
सत्क्रियां सकललोकसम्मतामाचरन्नवति सज्जन्नान्नृपः ।  
पुत्रमित्रधनदारभाग्यवान् ख्यातिजो भवति लोकविश्रुतः ॥ ५४॥  
  
नित्यमङ्गलयुतः पृथिवीशः सञ्चितार्थनिचयः सुकुटुम्बी ।  
सत्कथाश्रवणभक्त्रभिज्ञो पारिजातजननः शिवतातिः ॥ ५५॥  
  
कृच्छ्रलब्धधनवान् पिरभूतो लोलसम्पदुचितव्ययशीलः ।  
स्वर्गमेव लभऽन्तेत्यदशायां जाल्मको मुसलजश्चपलश्च ॥ ५६॥  
  
दुःस्थैर्भावगृहेश्वरैरशुभसंयुक्तेक्षितैर्वा क्रमा-  
द्भावैः स्युस्त्ववयोगनिःस्वमृतयः प्रोक्ताः कुहूः पामरः ।  
हर्षो दुष्कृतिरित्यथापि सरलो निर्भाग्यदुर्योगकौ  
योगा द्वादश ते दरिद्र विमले प्रोक्ताविपश्चिज्जनैः ॥ ५७॥  
  
अप्रसिद्धिरतिदुःसहदैन्यं स्वल्पमायुरवमानमसद्भिः ।  
संयुतः कुचरितः कुतनुः स्याच्चञ्चलस्थितिरिहाप्यवयोगे ॥ ५८॥  
  
सुवचन्यशून्यो विफलकुटुम्बः कुजनसमाजः कुदशनचक्षुः ।  
मतिसुतविद्या विभवविहिनो रिपुहृतवित्तः प्रभवति निःस्वे ॥ ५९॥  
  
अरिपरिभूतः सहजविहीनो मनसिविलज्जो हतबलवित्तः ।  
अनुचितकर्मश्रमपरिखिन्नो विकृतिगुणः स्यादिति मृतियोगे ॥ ६०॥  
  
मातृवाहनसुहृत्सुखभूषबन्धुर्भिविरहितः स्थितिशून्यः ।  
स्थानमाश्रितमनेन हनं स्यात् कुस्त्रियामभिरतः कुहुयोगे ॥ ६१॥  
  
दुःखजीव्यनृतवागविवेकी वञ्चको मृतसुतोऽप्यनपत्यः ।  
नास्तिकोऽल्पकुजनं भजतेऽसौ घस्मरो भवति पामरयोगे ॥ ६२॥  
  
सुखभोगभाग्यदृढगात्रसंयुतो निहताहितो भवति पापभीरुकः  
प्रथितप्रधानजनवल्लभो धनद्युतिमित्रकीर्तिसुतवांश्चै हर्षजः ॥ ६३॥  
  
स्वपत्नीवियोगं परस्त्रीरतीच्छा दुरालोकमध्वानसञ्चारवृतिः ।  
प्रमेहादिगुह्यार्तिमुर्वीशपीडां वदेद्दुष्कृतौ बन्धुधिक्कारशोकम् ॥ ६४॥  
  
दीर्घयुष्मान् दृढमतिरभयः श्रीमान्विद्यासुतधनसहितः ।  
सिद्धारम्भो जितरिपुरमलो विख्याताख्यः प्रभवति सरले ॥ ६५॥  
  
पित्रार्जितक्षेत्रेगृहादिनाशकृत् साधून् गुरून्निन्दति धर्मवर्जितः ।  
प्रत्मातिजीर्णम्बरधृच्च दुर्गतो निर्भाग्ययोगे बहुदुःखभाजनम् ॥ ६६॥  
  
शरीरप्रयासैः कृतं कर्म यत्तत् व्रजेन्निष्फलत्वं लघुत्वं जनेषु ।  
जनद्रोहकारी स्वकुर्क्षिभरिः स्यात् अजस्रं प्रवासी च दुर्योगजातः ॥ ६७॥  
  
ऋणग्रस्त उग्रो दरिद्राग्रगण्यो भवेत्कर्णरोगी च सौभात्रहीनः ।  
अकार्यप्रवृत्तो रसाभासवादी परप्रेष्यकः स्याद्दरिद्राख्ययोगे ॥ ६८॥  
  
किञ्चिद्व्ययो भूरिधनाभिवृद्धिं प्रयात्ययं सर्वजनानुकूल्यम् ।  
सुखी स्वतन्त्रो महनीयवृत्ति गुर्णैः प्रतीतो विमलोद्भवः स्यात् ॥ ६९॥  
  
छिद्रारिव्ययनायकाः प्रबलगाःकेन्द्रन्त्रिकोणाश्रिताः  
लग्नव्योमचतुर्थभाग्यपतयः षड्रन्ध्ररिःफस्थिताः  
निर्वीर्या विगतप्रभा याद तदा दुर्योग एव स्मृत-  
स्तद्व्यस्ते सति योगवान्धनपतिर्भूपः सुखी धार्मिकः ॥ ७०॥  
  
सप्तमोऽध्यायः  
             राजयोग  
त्र्याद्यैह् खेटैः स्वोच्चगैः केन्द्रसंस्तहिः स्वर्क्षस्थैर्वा भूपतिः स्यात्प्रसिद्धिः ।  
पञ्चाद्यैस्तैरन्यवंशप्रसूतोऽप्युर्वीनाथो वारणाश्वन्घयुक्तः ॥ १॥  
  
भूपः स्युर्नृपवंशजास्तु यदि दुर्योगे न जातास्तथा  
ह्यन्तार्धिर्नहि चेत्कराद्दिनकराज्जानाः स्फुरन्त्येव ते ।  
त्र्याद्यैः केन्द्रगतैः स्वभोच्चसहितैर्भूपोद्भवाः पार्थिवाः  
मर्त्यस्त्वन्यकुलोद्भवाः क्षितिपतेस्तुल्याः कदाचिन्नृपाः ॥ २॥  
  
यद्येकोऽपि विराजितंशुनिकरः सुस्थानगो वक्रगो  
नीचस्थोऽपि करोति भूपसदृशं द्वौ व त्रयो वा ग्रहाः ।  
एवं चेज्जनयन्ति भूपतिनमी शस्तांशराशिस्थिता  
स्तद्वच्चेद्वहवो नृपं समकुटच्छत्रोल्लसच्चामरम् ॥ ३॥  
  
द्वौ वा त्र्याद्या दिग्बलयुक्ता यदिजातः  
क्ष्माभृद्वंशे भूमिपतिः स्याज्जयशीलः ।  
हित्वा मन्दं पञ्चखगा दिग्बलयुक्ता-  
श्चत्वारो वा भूपतिरन्यान्वयजोऽपि ॥ ४॥  
  
गणोत्तमे लग्ननवांशकोद्गमे निशाकरश्चापि गणोत्तमेऽपि वा ।  
चतुर्ग्रहैश्चन्द्रविर्वनितैस्तदा निरीक्षितः स्यादधमोद्भवो नृपः ॥ ५॥  
  
विलग्नेशः केन्द्रे यदि तपसि वर्गोत्तमगतः  
स्वतुङ्गे स्वर्क्षे वा गुरुपतिरपि स्याद्यदि तथा ।  
गजस्खन्धे कार्तस्वरकृतविमानेऽतिसुषमे ।  
सुखासीनं भूपं जनयति लसच्चामरयुगम् ॥ ६॥  
  
निषादमपि पार्थिवं जनयतीन्दुरुच्चस्वभव-  
स्थितग्रहनिरीक्षितो धवलकाम्तिजाल्लोज्ज्वलः ।  
विहाय तनुभं कलास्फुरितपूर्णकान्तिः शशी  
चतुष्टयगतो नृपं जनयति द्विपाश्वान्वितम् ॥ ७॥  
  
अश्विन्यामुदयगतो भृगुर्ग्रहेन्द्रै  
र्दृष्टश्चेज्जनयति भूपतिं जितारिम् ।  
नीचार्योर्गृहमहपहाय वित्तसंस्थो  
लग्नेशः सह कविना बही च भूपम् ॥ ८॥  
  
भौमश्चेदजहरिचापलग्नसंस्थः  
पृथ्वीशं कलयति मित्रखेटदृष्टः ।  
कर्मेशो नवमगतश्च भाग्यनाथो  
मध्यस्थो भवति नृपो जनैः प्रशस्तः ॥ ९॥  
  
चापार्द्धे भगवान् सहस्रकिरणस्तत्रैव ताराधिपो  
लग्ने भानुसुतेऽतिवीर्यसहितः स्वोच्चे च भूनन्दनः ।  
यद्येवं भवति क्षितेरधिपतिः संश्रुत्य दूरं भयात्  
त्रस्ता एव नमन्ति तस्य रिपवो दग्धाः प्रतापाग्निना ॥ १०॥  
  
सुधामृणालोपमविम्बशोभितः शशी नवांशे नलिनीप्रियस्य  
यदि क्षितीशो बहुहस्तिपूर्णः शुभाश्च केन्द्रेषु न पापयुक्ताः ॥ ११॥  
  
नीचारिवर्गरहितैर्विहगैस्त्रिभिस्तु  
स्वांशोपगैर्बलयुतैः शुभदृष्टिजुष्टैः ।  
गोक्षीरशङ्खधवलोमृगलाञ्ष्छनश्च  
स्याद्यस्य जन्मनि स भूमिपतिर्जितारिः ॥ १२॥  
  
कुमुदगहनबन्धुं श्रेष्ठमंशं प्रपन्नं  
यदि बलसमुपेतः पश्यति व्योमचारी ।  
उदयभवनसंस्थः पापसञ्ज्ञो न चैवं  
भवति मनुजनाथः सर्वभौमः सुदेहः ॥ १३॥  
  
जिवो बुधो भृगुसुतोऽथ निशाकरो वा  
धर्मे विशुद्धतनवः स्फुटरश्मिजालाः ।  
मित्रैर्निरीक्षितयुता यदि सूतिकाले  
कुर्वन्ति देवसदृशं नृपातिं महान्तम् ॥ १४॥  
  
शुक्रेड्यौ सवितुः शिशुस्तिमियुगे स्वोच्चे च पूर्णः शशी  
दृष्टस्तीब्रविलोचनेन दिनकृन्मेषोदयेऽसौ नृपः ।  
सेनायाश्चलनेन रेणुपटलैर्यस्य प्रविष्टे रवा-  
वस्तभ्रान्तिसमाकुला कमलिनी सङ्कोचमागच्छति ॥ १५॥  
  
नीचारिस्थैर्भवभवनगैः पष्ठदुश्चिक्यगैर्वा  
सौम्यैः स्वोच्चं परमुपगतैर्निर्मलैः केन्द्रगैर्वा ।  
आज्ञां यते शिशिरकिरणे कर्कटस्थे विशाया  
मेकच्छत्रं त्रिभुवनमिदं यस्य स क्षत्रियेशः ॥ १६॥  
  
वर्गोत्तमे हिमकरः सकलः स्थितोऽंशे  
कुर्यान्महीपतिमपूर्वयशोऽभिरामम् ।  
यस्याश्वबृन्दखुरघातरजोऽभिभूतो  
भानु प्रभातशशिनोऽनुकरोति रूपम् ॥ १७॥  
  
केन्द्रगौ यदि च जीवशशाङ्कौ  
यस्य जन्मनि च भार्गवदृष्टौ ।  
भूपतिर्भवति सोऽतुलकीर्ति  
नीचगो यदि न कश्चिदिह स्यात् ॥ १८॥  
  
जलचरराशिनवांशक इन्दुस्तनुभवने शुभदस्वकवर्गे ।  
अशुभकरः खलु कण्टकहीनो भवति नृपो बहुवारणनाथः ॥ १९॥  
  
शुक्रो जीवनिरीक्षितो वितनुते भूपोद्भवं भूपतिं  
देवेड्यो मृगभं विहाय तनुयो मत्तेभयुक्तं नृपम् ।  
केन्द्रे जन्मपतिर्बलाधिकयुतः कुर्यद्धरित्रीर्पतिं  
दृष्टे वाक्पतिना बुधे दधति पृथ्वीशाश्च तच्छासनम् ॥ २०॥  
  
एकोप्युच्चक्षेत्रगो मित्रदृष्टः  
कूर्यद्भूपं मित्रयोगाद्भनाढ्यम् ।  
स्वंशे सूर्ये स्वर्क्षगश्चन्द्रमा-  
श्चेदेशाधीशं साश्वनागं विधत्ते ॥ २१॥  
  
मीने पूर्णज्योतिषि मित्रग्रहदृष्टे चन्द्रे  
लोकानन्दकरः स्यान्नृपमुख्यः ।  
पूर्णज्योतिः स्वोच्चगतश्चेत्तुहिनांशु-  
स्त्यागाधिक्यं सञ्जनशस्तं जगदीशम् ॥ २२॥  
  
चन्द्रेऽधिमित्रांशगते सुदृष्टे शुक्रेण लक्ष्मीसहितो नृपः स्याः ।  
तथा स्थिते वासवमन्त्रिदृष्टे पूर्नां धरित्रीं परिपालयेत्सः ॥ २३॥  
  
पापास्त्रिशत्रुभवगा यदि जन्मनाथा-  
ल्लग्नाद्धने कुजबुधौ हिबुकेऽर्कशुक्रौ ।  
कर्मायलग्नसहिताः कुजमन्दजीवा-  
स्तज्ज्ञा वदन्ति चतुरस्त्विह राजयोगान् ॥ २४॥  
  
लाभेशधर्मेशधनेश्वराणामेकोऽपि चन्द्रग्रहकेन्द्रवर्ती ।  
स्वपुत्रलाभाधिपतिर्गुरुश्चेदखण्डसाम्राज्यपतित्वमेति ॥ २५॥  
  
नीचभङ्ग राजयोग  
नीचस्थितो जन्मनि योग्रहः स्यात्त्द्राशिनाथोऽपि तदुच्चनाथः ।  
स चन्द्रलग्नाद्यदि केन्द्रवर्ती राजा भवेद्धार्मिकचक्रवर्ती ॥ २६॥  
  
यद्येको नीचगतत्तद्राश्यधिपस्तदूच्चपः केन्द्रे ।  
यस्य स तु चक्रवर्ती समस्तभूपालवन्द्यान्ध्रिः ॥ २७॥  
  
यस्मिन्ग्रशौ वर्तते खेचरस्तद्राशीशेन प्रेक्षितश्चेत्स खेटः ।  
क्षोणीपालं कीर्तिमन्तं विदध्यात् सुस्थानश्चेत्किम्पुनः पार्थिवेन्द्रः ॥ २८॥  
  
नीचे तिष्ठति यस्तदाश्रिगृहाधीशो विलग्नाद्यदा  
चन्द्राद्वा यदि नीचगस्य विहगस्योच्चर्क्षनाथोऽथव ।  
केन्द्रे तिष्ठति चेत्प्रपूर्णविभवः स्याच्चक्रवर्ती नृपो  
धर्मिष्ठोऽन्यमहीशवन्दितपदस्तेजोयशोभाग्यवान् ॥ २९॥  
  
नीचे यस्तस्य नीचोच्चभेशौ द्वावेक एव वा  
केन्द्रस्थश्चेच्चक्रवर्ती भूपः स्याद्भुपवन्दितः ॥ ३०॥  
  
अष्टमोऽध्यायः  
             भावाश्रय फल  
लग्नेऽर्केऽल्पकचः क्रियालसतमः क्रोधी प्रचण्डोन्नतो  
मानी लोचनरूक्षचः कृशतनुः शूरोऽक्षमो निर्घृणः ।  
स्फोटाक्षः शशिभे क्रिये सतिमिरः सिंहे निशान्धः पुमन्  
दरिद्र्योपहतो विनष्टतनयो जान्तस्तुलायं भवेत् ॥ १॥  
  
विगतविद्या विनयवित्तं स्खलितवाचं धनगतः  
सबलशौर्य श्रियमुदारं स्वजनशत्रुं सहजगः ।  
जनयतीमं सुहृदि सूर्यो विसुखबन्धुक्षितिसुहृद्  
भवनसुक्तं नृपतिसेवा जनकसम्पद्व्ययकरम् ॥ २॥  
  
सुखधनायुस्तनयहीनं सुमतिमात्मन्यटविगं  
प्रथितमुर्वीपतिमरिस्थः सुगुणसम्पद्विजयगम् ।  
नृपविरुद्धं कुतनुमस्तेऽध्वगमदारं ह्यवमतं  
हतधनायुः सुहृदमर्को विगतदृष्टि निधनगः ॥ ३॥  
  
विजनकोऽर्के सौतबन्धुस्तपसि देवद्विजमनाः  
ससुतयानस्तुतिमतिश्रीबलयशाः खे क्षितिपतिः ।  
भवगतेऽर्के बहुधनायुर्विगतशोको जनपतिः  
पितुरमित्रं विकलनेत्रो विधनपुत्रो व्ययगते ॥ ४॥  
  
सिते चन्द्रे लग्ने दृढतनुरदभ्रायुरभयो  
बलिष्ठो लक्ष्मीवान् भवति विपरीतं क्षयगते ।  
धनाढयोऽन्तर्वाणिर्विषयसुखवान् वाचि विकलः  
सहोत्ये सभ्रातृप्रमदबलशौर्योऽतिकृपणः ॥ ५॥  
  
सुखी भोगी त्यागी सुहृदि ससुहृद्वाहनयशाः  
सुपुत्रो मेधावी मृदुगतिरमात्यः सुतगते ।  
क्षतेऽल्पायुश्चन्द्रेऽमतिरुदररोगी परिभवी  
स्मरे दृष्टेः सौम्यो वरयुवतिकान्तोऽतिसुभगः ॥ ६॥  
  
मृतौ रोग्यल्पायुस्तपसि शुभधर्मात्मसुतवान्  
जयी सिद्दारम्भो नभसि शुभकृत्सत्प्रियकरः ।  
मनस्वी बह्वायुर्धनतनयभृत्यैः सह भवे  
व्यये द्वेष्यो दुह्खी शशिनि परिभूतोऽलसतमः ॥ ७॥  
  
क्षततनुरतिक्रूरोऽल्पायुस्तनौ धनसाहसी  
वचसि विमुखो निर्विद्यार्थः कुजे कुजनाश्रितः ।  
सुगुणधनवाञ्छूरोऽधृष्यः सुखी व्यनुजोऽनुजे  
सुहृदि विसुहृन्मतृक्षोणीसुखालयवाहनः ॥ ८॥  
  
विसुखतनयोऽनर्थप्रायः सुते पिशुनोऽल्पधीः  
प्रबलमदनः श्रीमान् ख्यातो रिपौ विजयी नृपः ।  
अनुचितकरो रोगार्तोऽस्तेध्वगो नृतदारवान्  
कुतनुरधनोऽल्पायुश्छिद्रे कुजे जननिन्दितः ॥ ९॥  
  
नृपसुहृदपि द्वेष्योऽतातः शुभ जनघतको  
नभसि नृपति क्रूरो दाता प्रधानजनस्तुतः ।  
धनसुखयुतोऽशोकः शूरो भवे सुशीलः कुजे  
नयनविकृतः क्रूरोऽदारो व्यये पिशुनोऽधमः ॥ १०॥  
  
दीर्घयुर्जन्मनि ज्ञे मधुरचतुरवाक् सर्वशास्त्रार्थबोधः  
स्याद्बुद्ध्योपार्जितस्वः कविरमलवचा वाचि मिष्टान्नभोक्ता  
शौर्ये शूरः समायुः सुसहजसहिनः सश्रमो दैन्ययुक्तः  
सङ्ख्यावण् चाटुवाक्यः सुहृदि सुक्रसुहृत्क्षेत्रधान्यार्थभोगी ॥ ११॥  
  
विद्यासौख्यप्रतापः प्रचुरसुतयुतो मान्त्रिकः पञ्चमस्थे  
जातक्रोधो विवादिर्द्वीषि रिपुबलहन्तालसो निष्ठुरोक्तिः ।  
प्राज्ञोऽस्ते चारुवेषः ससकलमहिमा याति भार्यां सवित्तां  
विख्याताख्यश्चिरायुः कुलभृदधिपतिर्ज्ञेऽष्टम दण्दनेता ॥ १२॥  
  
विद्यार्थाचारधर्मैः सह तपसि बुधे स्यात्प्रवीणोऽतिवाग्मी  
सिद्धारम्भः सुविद्याबलमतिसुखसत्कर्मसत्यान्वितः खे ।  
बह्वायुः सत्यसन्धो विपुलधनसुखी लाभगे भृत्ययुक्तो  
दीनो विद्याविहीनः परिभव सहितोऽन्त्ये नृशंसोऽलसश्च ॥ १३॥  
  
शोभावान् सुकृती चिरायुरभयो लग्ने सुरौ सात्मजो  
वाग्मी भोजनसारवांश्च सुमुखो विते धनी कोविदः  
सावज्ञः कृपणः प्रतीतसहजः शौर्येऽघकृद्दुष्टधी-  
र्बन्धौ मतृसुहृत्परिच्छदसुतस्त्रीसौख्यधान्यान्वितः ॥ १४॥  
  
पुत्रैः क्लेशयुतो महीशसचिवो धीमान् सुतस्थे गुरौ  
षष्ठे स्यादलसोऽरिहा परिभवी मन्त्राभिचारे पदुः ।  
सत्पत्नीसुतवान्मदेऽतिसुभगस्तातादुदारोऽधिको  
दीनो जीवति सेवया कलुषभग्दीर्घयुरिज्येऽष्टमे ॥ १५॥  
  
ख्यातः सन् सचिवः शुभेऽर्थसुतवान् स्याद्धर्मकार्योत्सुकः  
स्वाचारः सुयशा नभस्यतिधनी जिवे महीशप्रियः ।  
आयस्थे धनिकोऽभयोऽल्पतनयो जैवातृको यानगो  
द्वेष्यो धिक्कृतवाग्व्यये वितनयः साधोऽलसः सेवकः ॥ १६॥  
  
तनौ सुतनुदृक्प्रियं सुखिनमेव दीर्घयुषं  
करोति कविरर्थगः कविमनेकवित्तान्वितम् ।  
विदारसुखसम्पदं कृपणमप्रियं विक्रमे  
सुवाहनसुमन्दिराभरण वस्त्रगन्धं सुखे ॥ १७॥  
  
अखण्डितधनं नृपं सुमतिमात्मजे सात्मजं  
विशत्रुमधनं क्षेते युवतिदूषितं विक्लवं ।  
सुभार्यमसतीरतं नृतकलत्रमाढ्यं मदे  
चिरायुषमिलाधिपं धनिनमष्टमे संस्थितः ॥ १८॥  
  
सदारसुहृदात्मजं क्षितिपलब्धभाग्यं शुभे  
नभस्यतियशः सुहृत्सुखितवृत्तियुक्तं प्रभुम्  
धनाढ्यमितराङ्गनारतमनेकसौख्या भवे  
भृगुर्जनयति व्यये सरतिसौख्यवित्तद्युतिम् ॥ १९॥  
  
स्वोच्चे स्वकीयभवने क्षितिपालतुल्यो  
लग्नेऽर्कजे भवति देशपुराधिनाथः ।  
शेषेषु दुखपरिपीडित एव बाल्ये  
दारिद्र्यदुःखवशगो मलिनोऽलसश्च ॥ २०॥  
  
विमुखमधनमर्थेऽन्यायवन्तं च पश्चा  
दितरजनपदस्थं यानभोगार्थयुक्तम् ।  
विपुलमतिमुदारं दारसौख्यं च शौर्ये  
जनयति रविपुत्रश्चालसं विक्लवं च ॥ २१॥  
  
दुःखी स्याद्गृहयानमातृवियुतो बाल्ये सरुग्बन्धुभे  
भ्रान्तो ज्ञानसुतार्थहर्षरहितो धीस्थे शटो दुर्मतिः ।  
बह्वाशी द्रविणान्वितो रिपुहतो धृष्टश्च मानी रिपो  
कामस्थे रविजे कुदारनिरतो निःस्बोऽध्वगो विह्वलः ॥ २२॥  
  
श्रवैश्चरे मृतिस्थिते मलीमसोऽशंसोऽवसुः ।  
करालधीर्बुभुक्षितः सुहृञ्जनवमानितः ॥ २३॥  
  
भाग्यार्थत्मजतातधर्मरहितो मन्दे शुभे दुर्जनो  
मन्त्री वा नृपतिर्धनी कृषिपरः शूरः प्रसिद्धोऽम्बरे  
बह्वायुः स्थिरसम्पदायसहितः शूरो विरोगो धनी  
निर्लज्जार्थसुतो व्ययेऽङ्गविकलो मूर्खो रिपूत्सारितः ॥ २४॥  
  
लग्नेऽहावचिरायुरर्थबलावानूर्ध्वङ्गरोगान्वित-  
श्छन्नोक्तिर्मुखरुग्घृणी नृपधनी वित्ते सरोषः सुखी ।  
मानी भ्रातृविरोधको दृढमतिः शौर्ये चिरायुर्धनी  
मूर्खो वेश्मनि दुःखकृत्ससुहृदल्पायुः कदाचित्सुखी ॥ २५॥  
  
नासोद्यद्वचनोऽसुतः कठिनहृद्राहौ सुते कुक्षिरु-  
ग्द्विट्क्रूरग्रहपीडितः सगुदरुपछ्रीमांश्चिरायुः क्षते ।  
स्त्रीसङ्गादधनो मदेऽथ विधुरोऽवीर्यः स्वतन्त्रोऽल्पधी-  
रन्ध्रेऽल्पायुरशुद्धिकृच्च विकलो वातामयोऽल्पात्मजः ॥ २६॥  
  
धर्मस्थे प्रतिकूलवाग्गणपुरग्रामाधिपोऽपुण्यवान्  
ख्यातः खेऽल्पसुतोऽन्यकार्यनिरतः सत्कर्महीनोऽभयः ।  
श्रीमान्नातिसुतश्चिरायुरसुरे लभे सकर्णामयः  
प्रच्छन्नाघरतो बहुव्ययकरो रिःफेऽम्बुरुक्पीडितः ॥ २७॥  
  
लग्ने कृतघ्नमसुखं पिशुनं विवणं  
स्थानच्युतं विकलदेहमसत्समाजम् ।  
विद्यार्थहीनमधमोक्तियुतं कुदृष्टिं  
पातः परान्ननिरतं कुरुते धनस्थः ॥ २८॥  
  
आयुर्बलं धनयशा प्रमदान्नसौख्यं  
केतौ तृतियभवने सहजप्रणाशम्  
भूक्षेत्रयानजननीसुखजन्मभूमि-  
नाशं सुखे परगृहस्थितिमेव दत्ते ॥ २९॥  
  
पुत्रक्षयं जठररोगपिशाचपीडां  
दुर्बुद्धिमात्मनि खलप्रकृतिं च पातः ।  
औदार्यमुत्तमगुणं दृढतां प्रसिद्धिं  
षष्ठे प्रभुत्वमरिमदर्नमिष्टसिद्धिम् ॥ ३०॥  
  
द्यूनेऽवमानमसतीरतिमान्त्ररोगं  
पातः स्वदारवियुतिं मदधातुहानिम्  
स्वल्पायुरिष्टविरहं कलहं च रन्ध्रे  
शस्त्रक्षतं सकलकार्यविरोधमेव ॥ ३१॥  
  
पापप्रवृत्तमशुभं पितृभाग्यहीनं  
दारिद्रयमार्यजनदूषणमाह धर्मे ।  
सत्कर्मविघ्नमशुचित्वमवद्यकृत्यं  
तेजस्विनं नभसि शौर्यमतिप्रसिद्धिम् ॥ ३२॥  
  
लाभेऽर्थसञ्चयमनेकगुणं सुभोगं  
सद्द्रव्यसोपकरणं सकलार्थसिद्धिम् ।  
प्रच्छन्नपापमधमव्ययमर्थनाशं  
रिःफे विरुद्धगतिमक्षिरुजं च पातः ॥ ३३॥  
  
उदयर्क्षशस्फुटतुल्यांशे निवसन् पूर्णं फलमाधत्ते  
शनिवद्राहुः कुजवत्केतुः फलदाता स्यादिह सम्प्रोक्तः ॥ ३४॥  
  
भावसमांशकसंस्था भावफलं पूर्णमेव कलयन्ति ।  
न्यूनाधिकांशवशतः फलवृद्धिह्लसिता वाच्या ॥ ३५॥  
  
नवमोऽध्यायः  
             राशिफल  
वृत्तेक्षणो दुर्बलजानुरुग्रो भीरुर्जले स्याल्लघुभुक् सुकामी ।  
सञ्चारशीलश्चपलोऽनृतोक्तिव्रर्णाङ्किताङ्गः क्रियभे प्रजातः ॥ १॥  
  
पृथूरुवक्त्रः कृषिकर्मकृत्स्यान्-  
मध्यान्तसौख्यः प्रमदाप्रियश्च ।  
स्यागी क्षमी क्लेससहश्च गोमान्  
पृष्ठास्यपश्वेर्ऽङ्कयुतो पृषोत्थः ॥ २॥  
  
श्यमेक्षणः कुञ्चितमुर्द्धजः स्त्रीक्रीडानुरक्तश्च परेङ्गितज्ञः ।  
उत्तुङ्गनासः प्रियगीतनृत्तो वसन् सदान्तः सदने च युग्मे ॥ ३॥  
  
स्त्रीनिर्जितः पीनगलः समित्रो बह्वालयस्तुङ्गकटिर्धनाढ्यः ।  
ह्लस्वश्च वक्रो द्रुतगः कुलीरे मेधान्वितस्तोयरतोऽल्पपुत्रः ॥ ४॥  
  
पिङ्गोक्षणः स्थूलहनुर्विशालवक्त्रोऽभिमानी सपराक्रमः स्यात् ।  
कुप्यत्यकार्ये वनशैलगामि मातुर्विधेयः स्थिरधीर्मृगेन्द्रे ॥ ५॥  
  
स्रस्तांसबाहुः परवित्तगेहैः सम्पूजते सत्यरतः प्रियोक्तिः ।  
व्रीडालसाक्षः सुरतप्रियः स्याच्छास्त्रार्थ्विच्चाल्पसुतोऽङ्गनायाम् ॥ ६॥  
  
चलत्कृशाङ्गोऽल्पसुतोऽतोभक्तो देवद्विजानामटनो द्विनामा ।  
प्रांशुश्च दक्षः क्रयविक्रयेषु धीरोऽदयस्तौलिनि मध्यवादी ॥ ७॥  
  
वृत्तोरुजण्ढः पृथुनेत्रवक्षा  
रोगी शिशुत्वे गुरुतातहीनः ।  
क्रूरक्रियो राजकुलाभिमुख्यः  
कीटेऽब्जरेखाङ्कितपाणिपादः ॥ ८॥  
  
दीर्घास्यकण्ठः पृथुकर्णनासः  
कर्मोद्यतः कुब्जतनुनृपेष्टः ।  
प्रागल्भ्यवाक्त्यागयुतोऽरिहन्ता  
साम्नैकसाध्योऽश्विभवो बलाधयः ॥ ९॥  
  
अधः कृशः सत्त्वयुतो गृहीत-  
वाक्योऽलसोऽगम्यजराङ्गनेष्टः  
धर्मध्वजो भाग्ययुतोऽटनश्च  
वातार्दितो नक्रभवो विलज्जः ॥ १०॥  
  
प्रच्छन्नपापो घटतुल्यदेहो  
विघातदक्षोऽध्वसहोऽल्पवित्तः ।  
लुब्धः परार्थी क्षयवृद्धियुक्तो  
घटोद्भवः स्यात्प्रियगन्धपुष्पः ॥ ११॥  
  
भ्रत्यम्बुपानः समचारुदेहः  
स्वदारगस्तोयजवित्तभोक्ता ।  
विद्वान्कृतज्ञोऽभिभवत्यमित्रान्  
शुबेक्षणो भाग्ययुतोऽन्त्यराशौ ॥ १२॥  
  
राशेः स्वभावाश्रयरूपर्वणान्  
ज्ञत्वानुरूपाणि फलानि तस्य ।  
युक्त्त्या वदेदत्र फलं विलग्ने  
यच्चन्द्रलग्नेऽपि तदेव वाच्यम् ॥ १३॥  
  
प्रहे सति निजोच्चगे भवति रत्नगर्भधिपो  
महीपतिकृतस्तुतिर्महितसम्पदामालयः  
उदारगुणसंयुतो जयति विक्रमार्को यथा  
नये यशसि विक्रमे वितरणे धृतौ कौशले ॥ १४॥  
  
स्वमिन्दरगते ग्रहे प्रभुपरिग्रहादार्यतिं  
प्रभुत्वमपि वा गृहस्थतिमचञ्चलां प्राप्नुयात् ।  
नवं भुवनमुर्वराक्षितिमुपैति काले स्वके  
जने बहुमातिं पुनः सकलनष्टवस्तून्यपि ॥ १५॥  
  
ग्रहः सुहृत्क्षेत्रगतः सुहृद्भिः  
कार्यस्य सिर्द्धि नवसौहृदं च ।  
सत्पुत्रजायाधनधान्यभाग्यं  
ददात्ययं सर्वजनानुकूल्यम् ॥ १६॥  
  
गते ग्रहे शत्रुगृहं निकृष्टतां  
परान्नवृत्ति परमन्दिरस्थितिम् ।  
अर्किचनत्वं रिपुपीडनं सदा  
स्निग्धोऽपि तस्यातिरिपुत्वमाप्नुयात् ॥ १७॥  
  
नीचे ग्रहेऽधः पतनं स्ववृत्तेर्दैन्यं दुराचारमृणाप्तिमाहुः ।  
नीचाश्रयं कीकटदेशवासं मृत्यत्वमध्वानमनर्थकार्यम् ॥ १८॥  
  
ग्रहो मौढ्यं प्राप्तो मरणमचिरात् स्त्रीसुतधनैः  
प्रहीणत्वं व्यर्थे कलहमपवादं परिभवम् ।  
समर्क्षस्थः खेतो न कलयति वैशेषिकफलं  
सुखम् वा दुःखं या जनयति यथापूर्वमचलम् ॥ १९॥  
  
वक्रं गतः स्वोच्चफलं विदध्या  
त्सपत्ननीचर्क्षगतोऽपि खेतः ।  
वर्गोत्तमंशस्थिखेचरोऽपि  
स्वक्षेत्रगस्योक्तफलानि तद्वत् ॥ २०॥  
  
दशमोऽध्यायः  
             कलत्र भव  
शुभाधिपयुतेक्षिते सुतकलत्रभे लग्नतो  
विधोरपि तयोः शुभं त्वितरथान सिद्धिस्तयोः ।  
सिताव्द्ययसुखाष्टगैः खरखगैरसन्नध्यगे  
सितेऽप्यथ शुभेतरेक्षितयुते च जायावधः ॥ १॥  
  
दारेशे सुतगे प्रणष्टवनितोऽपुत्रोऽथवा धीश्वरो  
द्यूने वा निधनेश्श्वरोऽपि कुरुते पत्नीविनाशं ध्रुवम् ।  
क्षीणेन्दौ सुतगे व्ययास्ततनुगैः पापैरदारात्मजः  
स्त्रीसङ्गाद्धननाशनं मदगयाः स्वर्भनुभान्वोर्वदेत् ॥ २॥  
  
शुक्रे दृश्चकगे मदे मृतवधूः कामे वृषस्थे बुधे  
स्त्रीनाशस्त्वथ नीचगे सुरगुरौ द्यूनाधिरुढे तथा ।  
जामित्रे भुषगे शनौ सति तथा भौमेऽथवा स्त्रीमृति-  
श्चन्द्रक्षेत्रगयोर्मदेऽर्किकुजयोः पत्नी सति शोभना ॥ ३॥  
  
अस्ते वास्तपतावसद्ग्रहयुते दृष्टेऽप्यसन्मध्यगे  
नीचारातिगृहेऽर्ककान्त्यभिहते ब्रूयात्कलत्रच्युतिम् ।  
कमे वा सुतभाग्ययोर्विकलदारोऽसौ सपापे भृगौ  
शुक्रे वा कुजमन्दवर्गसहिते दृष्टे परस्त्रीरतः ॥ ४॥  
  
भौमार्क्यस्ते भॄगुजशशिनोर्दाहीनोऽसुतो वा  
क्लीबेऽस्ते वा भवति भवगौ द्वौ ग्रहौ स्त्रीद्वयं स्यात् ।  
द्वन्द्वर्क्षाशे मदपतिसितौ तस्य जायाद्वयं स्यात्  
ताम्यां युक्तैर्गगननिलयैर्दारसङ्ख्यां वदन्तु ॥ ५॥  
  
स्त्रीसङ्ख्यां मदगैर्ग्रहैर्मृर्तिमसत्खेटैश्च सब्धिः स्थिती  
द्यूनेशे सबले शुभे सति वधुः साध्वी सुपुत्रान्विता ।  
पापोऽपि स्वगृहं गतः शुभकरः पत्न्याश्चकामस्थिता  
हित्वा षड्व्ययरन्ध्रपान्मदनगाः सौम्यास्तु सौख्यावहाः ॥ ६॥  
  
भार्यानाशस्त्वशुभसहितौ वीक्षितौ वार्थकामौ  
तत्र प्राहुस्त्वशुभफलदां क्रूरदृष्टि विशेषात् ।  
एवं पत्न्या अपि सति मदे चाष्मे वास्ति दोषः  
सौम्यैर्दृष्टे सति शुभयुते दम्पती भाग्यवन्तौ ॥ ७॥  
  
चन्द्रे समन्दे मदगे पुन्रभूः  
पतिर्भवेद्वाप्यसुतो विदारः ।  
नीचारिभस्थैरशुभैर्मदे स्त्री-  
पुंसोर्मृतिः स्यान्निधने धने वा ॥ ८॥  
  
लग्नात्कलत्रभवने समराशिसञ्ज्ञे  
भावाधिपेऽपि च तथैव गतेऽसुरेड्ये ।  
सूर्याभितप्तरहिते सुतदारनाथे  
वीर्यन्विते तु जननं ससुतं कलत्रं ॥ ९॥  
  
कुटुम्बदारव्ययराशिनाथा  
जीवेक्षिताः कोणचतुष्टयस्थाः ।  
दारेश्चराद्वित्तकलत्रलाभे  
सौम्याः कलत्रं ससुतं सुखाढ्यम् ॥ १०॥  
  
लग्नास्तनाथस्थितभांशकोणे  
नीचोच्चभे स्त्रीजननं च पत्युः ।  
चन्द्राष्टवर्गेधिककिन्दुराशौ  
कलत्रजन्मेति तथा धवस्य ॥ ११॥  
  
कामस्थकामाधिप्भार्गवाना  
मृक्षं दिशं शंसति तस्य पत्न्याः ।  
शुक्रोऽस्तपो वा नतुनाथभांश-  
त्रिकोणमायाति तदा विवाहः ॥ १२॥  
  
कलत्रसंस्थस्य कलत्रदृष्टे  
दर्शागमेवाथ कलत्रपस्य ।  
यदा विलग्नाधिपतिः प्रयाति  
कलत्रभं तत्र कलत्रलाभः ॥ १३॥  
  
कलत्रनाथस्थितभांशकेशयोः  
सितक्षपानायकयोर्बलीयसः ।  
दशागमे द्यूनपयुक्तभांशक-  
लत्रिकोणगे देवगुरौ करग्रहः ॥ १४॥  
  
कलत्रनाथे रिपुनीचसंस्थे  
मूढेऽथवा पापनिरीक्षिते वा  
कलत्रभे पापयुतेऽथ दृष्टे  
कलत्रहानी प्रवदन्ति सन्तः ॥ १५॥  
  
एकादशमोऽध्यायः  
             स्त्री जातक  
यद्यट्पुम्प्रसवे क्षमं तदखिलं स्त्रीणं प्रिये वा वदेन्-  
माङ्गल्यं निधनात् सुतांश्च नवमाल्लग्नात्तनोश्चारुताम् ।  
भर्तारं शुभगत्वमस्त भवनात्सङ्गं स्तीत्वं सुखात्  
सन्तस्तेषु शुभप्रदास्त्वशुभदाः क्रूरास्तदीशं ॥ १॥  
  
उदयहिमकरौ द्वौ युग्मगौ सौम्यदृष्टौ  
सुतनयपतिभूषासम्पदुत्कृष्टशीला ।  
अशुभसहितदृष्टौ चोजगौ पुंस्वभावा  
कुटिलमतिरवश्या भर्तुरुग्रा दरिद्रा ॥ २॥  
  
सद्राश्यंशयुते मदे द्युतियशोविद्यार्थवंस्तत्पति-  
र्व्यत्यस्ते कुतनुर्जडश्च कितवो निःस्वो वियोगस्तयो ।  
आग्नेयैर्मदनस्थितैश्च विधवा मिश्चैः पुनर्भूर्भवेत्  
क्रूरेष्वायुषि भर्तृहन्त्र्यपि धने सन्तः स्वयं स्त्रीमृतिः ॥ ३॥  
  
सुतस्थेऽलिस्त्रीगोहरिषु हिमगौ चाल्पतनया  
यमारार्कांशर्क्षे मदनसदने सामयभगा ।  
सुखे पापैर्युक्ते भवति कुलट मन्दकुजयो-  
र्गृहेऽशे लग्नेन्दू भृगुरपि च पुंश्चल्यभिहिता ॥ ४॥  
  
शुभक्षेत्रंशेऽस्ते शुभगजघना मङ्गलवती  
विधाः सत्सम्बन्धेऽप्युदयुखयोः साध्वियतिगुणा ।  
त्रिकोणे सौम्याश्चेत्सुखसुतमम्पद्गुणवती  
बलोनाः क्रूराश्चेद्यदि भवति वन्ध्या मृतसुना ॥ ५॥  
  
चन्द्रे भौमगृहे कुजादिकथितत्रिंशाशकेषु क्रमात्  
दुष्टा दास्यसती सुशीलविभवा मायाविनी दूषणी ।  
शुक्रर्क्षे बहुदूषणान्यपतिग पूज्या सुधीविश्चुता  
ज्ञर्क्षे च्छसवती नपुंसकसमा साध्वी गुणाढ्योत्सुका ॥ ६॥  
  
स्वच्छन्दा बर्तृघातिन्यतिमहितगुणा शिल्पिनी साधुवृत्ता  
चान्द्रे जैवे गुणाढ्या विरतिरतिगुणा ज्ञातशिल्पातिसाध्वी ।  
मान्दे दास्यन्यसक्ताश्चितपतिरसती निष्प्रजार्थार्कभे स्याद्  
दुर्भार्या हिनवृत्ता धरणिपत्तिवधूः पुंविचेष्टान्यसक्ता ॥ ७॥  
  
शशिलग्नसमायुक्तैः फलं त्रिंशांशकैरिदम् ।  
बलाबलविकल्पेन तयोरेवं विचिन्तयेत् ॥ ८॥  
  
ज्योष्ठाभ्रातरमन्बिकां च पितरं भर्तुः कनिष्ठं क्रमात्  
ज्योष्ठा ह्यासुरशूर्पजाश्च वनिता घ्नन्तीति तज्ज्ञा विदुः ।  
चित्रार्द्राभुजगस्वराट्च्छतभिषङ् मूलाग्नितिष्योद्भवा  
वन्ध्या वा विधवाथवा मृतसुता त्यक्ता प्रियेणाधना ॥ ९॥  
  
चन्द्रास्तोदयभाग्यपाः सह शुभैः सुस्थानगा भास्वराः  
पूज्या बन्धुषु पुण्यकर्मकुशला सौन्दर्यभाग्यान्विता  
भर्तुः प्रीतिकरी सुपुत्रसहिता कल्याणशीला सती  
तावद्भाति सुमङ्गली च सुतसुर्यावच्छुभढ्येऽष्टमे ॥ १०॥  
  
शीतज्योतिषि योषितोऽनुपचयस्थाने कुजेनेक्षिते  
जातं गर्भफलप्रदं खलु रजः स्यादन्यथा निष्फलं ।  
दृष्टेऽस्मिन् गुरुणा निजोपचयगे कुर्यान्निशेकं पुमान्  
अत्याज्ये समये शुभाधिकयुते पर्वादिकालोज्भिते ॥ ११॥  
  
द्वादशोऽध्यायः  
             पुत्रभाव फल  
सुस्था विलग्नशशिनोः सुतभेशजीवाः  
सुस्थाननाथशुभदृष्टियुते सुतर्क्षे ।  
लग्नात्मपौ यदियुतौ च मिथः सुदृष्टौ  
क्षेत्रे परस्परगतौ यदि पुत्रसिद्धिः ॥ १॥  
  
लग्नामरेड्यशशिनां सुतभेषु पापै-  
र्युक्तेक्षितेष्वथ शुभैरयुतेक्षितेषु ।  
पापोभयेषु सुतभेषु सुतेश्चरेषु  
दुःस्थानगेषु न भवन्ति सुताः कर्थचित् ॥ २॥  
  
पापे स्वर्क्षगते सुते तनयभाक् तस्मिन् सपापे पुनः  
पुत्राः स्युर्बहुलाः शुभस्वभवने सोग्रे सुते पुत्रह ।  
सञ्ज्ञां चाल्पसुतर्क्षमित्यलिबृषस्त्रीसिंहहभानां विदुः  
तद्राशौ सुतभावगेऽल्पसुतवान् कालान्तरेऽसाविति ॥ ३॥  
  
सूर्ये चाल्पसुतर्क्षगे निधनगे मन्दे कुजे लग्नगे  
लग्नाष्टव्यय्गैः शनीड्यरुधिरैश्चाल्पात्मजर्क्षे सुते ।  
चन्द्र लाभगते गुरुस्थितसुतस्थाने सपापे भवे-  
ल्लग्नेऽनेकखगानन्विते तनयभाक्कालान्तरे यत्नतः ॥ ४॥  
  
सूर्ये नान्युते सुतर्क्षसहिते चन्द्रस्य गेहे स्थिते  
भौमे वा भृगुजेऽपि वा सति सुतप्राप्ति द्वितीयस्त्रियाम् ।  
मन्दे वा बहुपुत्रवाञ्च्छशिनि वा सौम्येऽपि वाल्पात्मजो  
देवेड्ये बहुदारिका शशिगृहे तद्वत्सुताधिपेष्ठिते ॥ ५॥  
  
सुखास्तदशमस्थितैरशुभकाव्यशीतांशुभिर्-  
व्ययाष्टतनयोदयेष्वशुभगेषु वंशक्षयः ।  
मदे कविविदौ मतौ गुरुरसद्भिरम्बुस्थितैः  
सुते शशिनि नैधनव्ययतनुस्थपापैरपि ॥ ६॥  
  
पापे लग्ने लग्नपे पुत्रसंस्थे  
धीशे वीर्ये वेश्मनीन्दावपुत्रः ।  
ओजर्क्षेशे पुत्रगे सूर्यदृष्टे  
चन्द्रे पुत्रक्लेशभाक् स्यादसूनुः ॥ ७॥  
  
मान्दं सुतर्क्षे यदि वाऽथबौधं  
मान्द्यर्कपुत्रान्वितवीक्षितं चेत् ।  
दत्तात्मजः स्यादुदयास्तनाथ-  
सम्बन्धहीनो विबलः सुतेशः ॥ ८॥  
  
नीचारिपूढोपगते सुतेशे  
रिःफारिरन्ध्राधिपसंयुते वा ।  
सुतस्य नाशः कथितोऽत्र तज्ज्ञैः  
शुभैरदृष्टे सुतभे सुतेशे ॥ ९॥  
  
सुतनाथजीवकुजभास्करेषु वै  
पुरुषंशकेषु च गतेषु कुत्रचित् ।  
मुनयो वदन्ति बहुपुत्रतं तदा  
सुतनाथवीर्यवशतः सुपुत्रताम् ॥ १०॥  
  
पुंराश्यंशेऽधीस्वरे पुङ्ग्रहेन्द्रै-  
र्युक्ते दृष्टे पुङ्ग्रहे पुम्प्रसुतिः ।  
स्त्रीराश्यांशे स्त्रीग्रहैर्युक्तदृष्टे  
स्त्रीणां जन्म स्यात्सुतर्क्षे सुतेशे ॥ ११॥  
  
बलयुक्तौ स्वगृहांशेष्वर्कसितावुपचयर्क्षगौ पुंसाम् ।  
स्त्रीणां वा कुजचन्द्रौ यदा तदा सम्भवति गर्भः ॥ १२॥  
  
अशत्रुनिचारिनवांशकैः सुते  
सुतेशयुक्तैरपि तैस्तथाविधैः ।  
सुतर्क्षगैर्वा गुरुभादिनांशकात्सुते  
फलैः पुत्रमितिर्विचिन्त्यते ॥ १३॥  
  
जीवेन्दुक्षितिजस्फुटैक्यभवने युग्मे च युग्मांशके  
स्त्रीणां क्षेत्रेबलं वदन्ति सुतदं मिश्रे प्रयासात्फलम्  
भास्वच्छुक्रगुरुस्फुटैक्यभव नेप्योजांशकेऽप्योजभे  
पुंसां बीजबलं सुतप्रदमिमं मिश्रे तु मिश्रं वदेत् ॥ १४॥  
  
पञ्चाघ्नाच्छशिनः फुटादिशुहतं भानुस्फुटं शोधये-  
न्नीत्वा तत्र तिथिं सिते शुभतिथौ पुत्रोऽस्त्ययत्नादपि ।  
कृष्णे नास्ति सुतस्तिथेर्बलवशाद्ब्रूयाद्द्वंयोः पक्षयोः  
दर्शे च्छिद्रतिथौ च विष्टिकरणे न स्यात् स्थिराख्ये सुतः ॥ १५॥  
  
विष्टिः स्थिरं वा करणं यदि स्यात्  
कृष्णं जयेत् पौरुषसूक्तमन्त्रैः ।  
पष्ठ्यां गुहार्धनमत्र कार्यं  
यजेच्चतुर्थ्यां किल नागराजं ॥ १६॥  
  
रामायणस्य श्रवणं नवम्यं  
यद्यष्टमी चेच्छ्रवणव्रतं च ।  
चतुर्दशी चेद्यादि रुद्रपूजा  
स्याद्द्वादशी चेत्समृतमन्नदानम् ॥ १७॥  
  
तृप्ति पितॄणामिह पञ्चदश्यां  
कृष्ंए दशम्याः परतोऽतियत्नात् ।  
पक्षत्रिभागेष्वपि नागराजं  
स्कन्दं च सेवेत हरी क्रमेण ॥ १८॥  
  
पुत्रेशो रिपुनीचगोऽस्तमयगो रिःफाष्टमारिस्थित  
स्तद्वत्पुत्रगृहस्थितोऽपि यदि वा दुःस्थानपस्तद्वशात् ।  
पुत्राभावनिदानमेव कथयेत् तत्खेचराक्रान्तभ-  
प्रोक्तैर्दैवतभूरुहैरपि मृगैः सन्तानहेतु वदेत् ॥ १९॥  
  
द्रोहाच्छम्भुसुपर्णयोर्नहि सुतः शापात्पितॄंआंरवे  
रिन्दोर्मतृसुवासिनीभगवतीकोपान्मनोदोषतः ।  
स्वग्रामस्थितद्वतागुहरिपुज्ञात्युत्थदोषात्कुजे  
शापाद्वालकृताद्विलालवधतः श्चीविष्णुकोपादूबुधे ॥ २०॥  
  
पारम्पर्यसुरप्रियद्विजगुरुद्रोहात्फलाढ्यद्रु म-  
च्छेदाद्देवगुरौ तथा सति भृगौ पुष्पद्रुमच्छेदनात् ।  
साध्वीगोकुलजातदोषवशतो यक्ष्यादिकामेन सा  
मन्देऽश्वत्थवधाद्रुषा पितृपतेः प्रेतैः पिशाचादिभिः ॥ २१॥  
  
स्वर्भानौ सुतगे सुतेशसहिते सर्पस्य शापात्तथा  
केतौ ब्राह्मणशापतश्च गुलिके प्रेतोथशापं वदेत् ।  
शुक्रेन्दू गुलिकान्वितौ यदि वधूगोहत्तिमाहुः सुते  
जीवो वाथ शिखी समान्दिरिह चेद्भूदेवत्या।सुतः ॥ २२॥  
  
एवं हि जन्मसमये बहुपूर्वजन्म-  
कर्मार्जितं दुरितमस्य वदन्ति तज्ज्ञाः ।  
तत्तद्ग्रहोक्तजपदानशुभक्रिया-  
भिस्तद्दोषशान्तिमिह शंसतु पुत्रसिध्द्यै ॥ २३॥  
  
सेतुस्नानं कीर्तनं सत्कथायाः  
पूजां शम्भोः श्रीपतेः सद्व्रतानि ।  
दानं श्चाद्धं कर्जनागप्रतिष्टां  
कुर्यदेतैः प्राप्नुयात्सन्तर्ति सः ॥ २४॥  
  
लग्नास्तपुत्रपतिजीवदशापहारे  
पुत्रेक्षकस्य सुतगस्य च पुत्रसिद्धिः  
पुत्रेशराशिमथवा यमकण्टकर्क्षं  
जीवेगते तनयसिद्धिरथांशभे वा ॥ २५॥  
  
लग्नाधीशः पुत्रनाथेन योगं  
स्वोच्चे स्वर्क्षेचारगत्या समेति ।  
पुत्रप्राप्तिः स्यात्तदा लग्ननाथः  
पुत्रर्क्षं वा याति धीशाप्तभं वा ॥ २६॥  
  
विलग्नकामात्मजनायकानां योगात्समानीय दशां महाख्याम् ।  
सुतस्थतद्वीक्षकतत्पतीनां दशापहारेषु सुतोद्भवः स्यात् ॥ २७॥  
  
सुतपतिगुर्वोरथवा तद्युक्तराश्यंशकाधिपानां वा ।  
बलसहितस्य दशायामपहारे वा सुतप्राप्तिः ॥ २८॥  
  
जीवे तु जीवात्मजनाथभशक-  
त्रिकोणगे पुत्रजनिर्भवेन्नृणाम् ।  
अथान्यशास्त्रेण च जन्मकालतो  
निरूपयेत्सन्ततिलक्षणं बुधः ॥ २९॥  
  
जन्मनक्षत्रनाथस्य प्रत्ययर्क्षर्धिपस्य च  
स्फुटयोगं गते जीवे त्रिकोणे वा सुतोद्भवः ॥ ३०॥  
  
निषेकलग्नाद्दिनपस्तृतीये  
राशौ यदा चारवशादुपैति ।  
आधानलग्नादथवा त्रिकोणे रवौ यदा जन्म वदेन्नराणाम् ॥ ३१॥  
  
आधानल्ग्नात्सुतभेशजन्म  
भाग्येऽपि वा पुण्यवशाच्च वाच्यं ।  
आधनलग्ने शुभदृष्टियोगे  
दीर्घयुरैश्वर्ययुतो नरः स्यात् ॥ ३२॥  
  
तत्कालेन्दुद्वादशांशे मेषात्तावति भेऽपि वा ।  
तस्मात्तावति भे वापि जन्मचन्द्रं वदेद्बुधः ॥ ३३॥  
  
प्रश्नात्मजस्वीकरणोपनीतिकन्याप्रदानाभिनवार्तवेषु ।  
आधानकालेऽपि च जन्मतुल्यं फलं वदेञ्जन्मविलग्नतश्च ॥ ३४॥  
  
त्रयोदशोऽध्यायः  
             आयुर्भाव  
जाते कुमारे सति पूर्वमार्यै  
रायुर्विचिन्त्यं हि ततः फलानि ।  
विचारणीया गुणिनि स्थितेतद्  
गुणाः समस्थाः खलु लक्षणज्ञैः ॥ १॥  
  
केचिद्यथाधानविलग्नमन्ये शीर्षोदयं भूपतनं हि केचित् ।  
होराविदश्चितनकाययोन्योर्वियोगकालं कथयन्ति लग्नम् ॥ २॥  
  
आद्वादशाब्दान्नरयोनिजन्मना-  
मायुष्कला निश्चयितुं न शक्यते  
मात्रा च पित्रा कृतपापकर्मण  
बालग्रहैर्नशमुपैति बालकः ॥ ३॥  
  
आद्ये चतुष्के जननीकृताघै-  
र्मध्ये च पित्रार्जितपापसङ्धैः ।  
बालस्तदन्त्यासु चतुःशरत्सु  
स्वकीयदोषैः समुपैति नाशम् ॥ ४॥  
  
तद्दोषशान्त्यै प्रतिजन्मतार-  
माद्वदशाब्दं जपहोमपूर्वम् ।  
आयुष्करं कर्म विधाय ताता  
बालं चिकित्सादिभिरेव तक्षेत् ॥ ५॥  
  
आष्टौ बालारिष्टमादौ नराणं  
योगारिष्टं प्राहुरावींशति स्यात् ।  
अल्पं चाद्वात्रिंशतं मध्यमायु-  
श्चासप्तत्याः पूर्णमायुः शतान्तम् ॥ ६॥  
  
नृणां वर्षशतं ह्यायुस्तास्मींस्त्रेधा विभज्यते ।  
अल्पं मध्यं दीर्घमायुरित्येतत्सर्वसम्मतम् ॥ ७॥  
  
मृत्युः स्याद्दिनमृत्युरुग्विषघटीकालेऽथ तिष्येऽम्बुभे  
ताताम्बासुतमातुलान्पदवशात्त्वाष्ट्रे च हन्यात्तथा ।  
मूलर्क्षे पितृमातृवंशविलयं तस्यान्त्यपादे श्रियां  
सार्पे व्यस्तमिदं फलं न शुभसम्बन्धं विलग्नं यदि ॥ ८॥  
  
पापाप्तेक्षितराशिसन्धिजनने सद्यो विनाशं ध्रुवं  
गण्डान्ते पितृमतृहा शिशुमृतिर्जीवेद्यदि क्ष्मापतिः ।  
जातः सन्धिचतुष्टयेऽप्यशुभसंयुक्तेक्षिते स्यान्मृति-  
र्मृर्त्योभार्गगते च सा साति विधौ केन्द्रोऽष्टमे वा मृतिः ॥ ९॥  
  
चान्द्रं रूपं लोकशूरो वरज्ञः  
कुड्ये चित्रं भाग्यलोके शुकानाम् ।  
मेने राज्यं मृत्युभागाः प्रदिष्टा  
मेषादिनां वर्णसम्ख्यैहीमांशोः ॥ १०॥  
  
दानं धेनो रुद्र रौद्री मुखेन  
भाग्या भानुर्गोत्र जाया नखेन ।  
पुत्री नित्यं मृत्युभागाः क्रमेण  
मेषादीनां तेषु जाता गतायुः ॥ ११॥  
  
रन्ध्रे केन्द्रेषु पापैरुदयनिधनगैर्वथ लग्नास्तयोर्व  
लग्नेऽब्जेवोग्रमध्ये व्ययमृतिरिपुगे दुर्बले शीतभनौ ।  
क्षीणेन्दौ साशुभे वा तनुमदगुरुधीभाजि रन्ध्रास्तगोग्रै-  
मृत्युः स्यादशु केन्द्रे न यदि शुभखगाः सद्युतिर्वीक्षणं वा ॥ १२॥  
  
जन्मेशोऽथ विलग्नपो यदिभवेद्दुस्थोऽबलो वत्सरै-  
स्तद्राशिप्रमितैश्च मारयति तन्मासैदृर्गाणाधिपः ।  
अंशेशो दिवसैस्तथा यदि मृतिर्द्वित्र्यादियोगान्बहू-  
नालोच्य प्रवदेत्सुताष्टमगतैः पापैररिष्टं शिशोः ॥ १३॥  
  
लग्नेन्द्वोस्तदधीसयोरपि मिथो लग्नेशरन्ध्रेशयो-  
र्द्रेक्काणास्वनवांशकादपि मिथस्तद्द्वादशांशात्क्रमात् ।  
आयुर्दीर्घसमाल्पतां चरनगव्द्याङ्गैश्चरेऽथ स्थिरे  
ब्रूयाद्द्वन्द्वचरस्थिरैरुभयभैः स्थास्नुद्विदेहाटनैः ॥ १४॥  
  
लग्नाधीशशुभाः क्रमाद्बहुसमाल्पायुंषि केन्द्रादिगाः  
रन्ध्रेशोग्रखगास्तथा यदि गता व्यस्तं विदध्युः फलं ।  
जन्मेशाष्टमनाथयोरुदयपच्छिद्रेशयोर्मैत्रतो  
भास्वल्लग्नपयाश्चिरायुरहितेऽल्पायुः समे मध्यमः ॥ १५॥  
  
लग्नाधिपो लग्ननवंशनायको  
जन्मेश्वरो जन्मनवांशनायकः ।  
स्वस्वाष्टमेशाद्यदि चेद्बलान्विता  
दीर्घयुषः स्युविपरीतमन्यथ ॥ १६॥  
  
लग्नेश्वरादतिबली निधनेस्वरोऽसौ  
केन्द्रस्थितो निधनरिः फगतिश्च पापैः ।  
तस्यायुरल्पमथवा यदि मध्यमायु-  
रुत्साहसङ्कटवशात्परमायुरेति ॥ १७॥  
  
नरोऽल्पायुयोर्गे प्रथमभगणे नश्यति शने-  
र्द्वितीये मध्यायुर्यदि भवति दीर्घयुषि सति ।  
तृतिये निर्याणं स्फुटजशनिगुर्वर्कहिमगून्  
दशां भुक्ति कष्टमपि वदति निश्चित्य सुमतिः ॥ १८॥  
  
सपापो लग्नेशो रविहतरुचिर्नीचरिपुगो  
यदा दुःस्थानेषु स्थितिमुपगतो गोचरवशात् ।  
तनौ वा तद्योगो यदि निधनमाहुस्तनुभृतां  
नवांशाद्द्रेक्काणाच्छिशिरकरलग्नादपि वदेत् ॥ १९॥  
  
शशी तदारूढगृहाधिपश्च  
लग्नाधिनाथश्च यदा त्रयोऽमी ।  
गुणाधिकाः सद्ग्रहदृष्टयुक्त  
गुणधिकं तं कथयन्ति कालम् ॥ २०॥  
  
लग्नाधिपोऽतिबलवानशुभैरदृष्टः  
केन्द्रस्थितः शुभखगैरवलोक्यमानः ।  
मृत्युं विहाय विदधाति स दीर्घमायुः  
सार्द्धं गुणैर्बहुभिरूर्जितराजलक्ष्म्या ॥ २१॥  
  
सर्वतिशाय्यतिबलः स्फुरदंशुजालो  
लग्ने स्थितः प्रशमयेत् सुरराजमन्त्री  
एको बहूनि दुरितानि सुदुस्तराणि  
भक्त्या प्रयुक्त्या इव चक्रधरे प्रणमः ॥ २२॥  
  
मूर्तेस्त्रिकोणागमकण्टकेषु रवीन्दुजीवर्क्षनवांशसंस्थः ।  
सुकर्मकृन्नत्यमशेषदोषान्मुष्णाति वद्धिष्णरनुष्णरश्मिः ॥ २३॥  
  
केन्द्रत्रिकोणनिधनेषु न यस्य पापा  
लग्नाधिपः सुरगुरुश्च चतुष्टयस्थौ ।  
भुक्त्वा सुखानि विविधानि सुपुण्यकर्मा  
जीवेच्च वत्सरशतं स विमुक्तरोगः ॥ २४॥  
  
श्चीपत्युदीरितदशाभिरथाष्टवर्गत्-  
यत्कालचक्रदशयोडुदशाप्रकारात् ।  
सम्यक्स्फुटाभिहतया क्रिययाप्तवाक्या-  
दायुर्बुधो वदतु भूरिपरीक्षया च ॥ २५॥  
  
चतुर्दशोऽध्यायः  
             रोगनिर्णय  
रोगस्य चिन्तामपि रोगभावस्थितैर्ग्रहैर्वा व्ययमृत्युसंस्थैः ।  
रोगेश्वरेणापि तदन्वितैर्वा द्वित्र्यादिसंवादवशाद्वदन्तु ॥ १॥  
  
पित्तोष्णज्वरतापदेहतपनापस्मारहृत्क्रोडज-  
व्याधीन्वक्ति रविर्दृगार्त्यरिभयं त्वग्दोषमस्थिस्त्रुतिम् ।  
काष्ठाग्न्यस्त्रविषातिदारतनयव्यापच्चतुष्पाद्भयं  
चोरक्ष्मापतिधर्मदेवफणभृद्भूतेशभूतं भयम् ॥ २॥  
  
निद्रालस्यकफातिसारपिटकाः शीतज्वरं चन्द्रमाः  
शृङ्गयब्जाहतिमग्निमान्द्यमरुचिं योषिव्द्यथाकामिलाः ।  
चेतः शान्तिमसृग्विकारमुदकाद्भितिं च बालग्रहाद्  
दुर्गकिन्नरधर्मदेवफणभृद्यक्ष्याश्च भीतिं वदेत् ॥ ३॥  
  
तृष्णासृक्कोपपित्तज्वरमनलविषास्त्रातिकुष्टाक्षिरोगान्  
गुल्मापस्मारमज्जाविहतिपरुषतापामिकादेहभङ्गान् ।  
भूपारिस्तेनपीडां सहजसुतसुहृद्वैरियुद्धं विधत्ते  
रक्षोगन्धर्वघोरग्रहभयमवनीसूनुरूर्ध्वङ्गरोगम् ॥ ४॥  
  
भ्रान्तिं दुर्वचनं दृगामयगलध्राणोत्थरोगं ज्वरं  
पित्तश्लेष्मसमीरजं विषमपि त्वग्दोषपाण्ड्वामयान्  
दुःस्वप्नं च विचर्चिकाग्निपतने पारुष्यबन्धश्रमान् ।  
गन्धर्वक्षितिहर्म्यवाहिभिरपि ज्ञो वक्ति पीडां ग्रहैः ॥ ५॥  
  
गुल्मान्त्रज्वरशोकमोहकफजान् श्रोत्रार्तिमोहामयान्  
देवस्थाननिधिप्रपीडनमहीदेवेशशापोद्भवम् ।  
रोगं किन्नरयक्षदेफण भृद्विद्याधराद्युद्भवं  
जीवः सूचयति स्वयं बुधगुरूत्कृष्टापचारोद्भवम् ॥ ६॥  
  
पाण्डुश्लेष्ममरुत्प्रकोपनयनव्यापत्प्रमेहामयान्  
गुह्यस्त्यामयमूत्रकृच्छ्रमदनव्यापत्तिशुक्लस्रुतिम् ।  
दारस्त्रीकृतदेहकान्तिविर्हति शोषामयं योगिनी-  
यक्षीमातृगणाद्भयं प्रियसुहृद्भङ्गं सितः सूचयेत् ॥ ७॥  
  
वातश्लेष्मविकारपादविहतिं चापत्तितन्द्राश्रमान्  
भ्रान्तीं कुक्षिरुगन्तरुष्णभृतकध्वंसं च पार्श्वहतिम् ।  
भार्यापुत्रविपत्तिमङ्ग्विहर्तिं हृत्तापमर्कत्मजो  
वृक्षाश्मक्षतिमाह कश्मलगणैः पीडां पिशाचादिभिः ॥ ८॥  
  
स्वर्भानुहृदी तापकुष्ठविमति व्यार्धं विषं कृत्रिमं  
पादार्ति च पिशाच पन्नगभयं भार्यातनूजापदम् ।  
ब्रह्मक्षत्रविरोधशत्रुजभयं केतुस्तु संसूचयेत्  
प्रेतोत्थं च भयं विषं च गुलिको देहार्तमाशौचजम् ॥ ९॥  
  
मन्दारान्वितवीक्षिते व्ययधने चन्द्रारुणौ चाक्षिरुक्  
शौर्याङ्गिरसो यमार सहिता दृष्टा यदि श्रोत्ररुक् ।  
सोग्रे पञ्चमभे भवेदुदररुग्रन्ध्रारिनाथान्विते  
तद्वत्सप्तमनैधने सगुदरुक्छुक्रे च गुह्यामयः ॥ १०॥  
  
षष्ठेऽर्केऽप्यथवाष्टमे ज्वरभयं भौमे च केतौ व्रणं  
शुक्रे गुह्यरुजं क्षयं सुरगुरौ मन्दे च वातामयम् ।  
राहौ भौमनिरीक्षिते च पिलकां सेन्दौ शनौ गुल्मजं  
क्षीणेन्दौ जलभेषु पापसहिते तत्स्थेऽम्बुरोगं क्षयम् ॥ ११॥  
  
जातो गच्छति येन केन मरणं वक्ष्येऽथ तत्कारणं  
रन्ध्रस्थैस्तदवेक्षर्कैर्बलवता तस्योक्तरोगैमृतिः ।  
रन्धर्क्षोक्तरुजाथवा मृतपतिप्राप्तर्क्षदोषेण वा  
रन्ध्रेशेन खरत्रिभागपतिना मृत्युं वदेन्निश्चितम् ॥ १२॥  
  
ग्रहेण युक्ते निधने तदुक्तरोगैर्मृतिर्वाऽथ तदीक्षकस्य  
ग्रहैर्वीमुक्ते निधनेऽथ तस्य राशेः स्वभावोदितदोषजाता ॥ १३॥  
  
अग्न्युष्णज्वरपित्तशस्त्रजमिनश्चन्द्रो विषूच्यम्बुरु-  
ग्यक्ष्मादि क्षितिजोऽसृजा च दहनक्षुद्राभिचारायुधैः ।  
पाण्ड्वादि भ्रमजं बुधो गुरुरनायासेन मृत्युं कफात्  
स्त्रीसङ्गोत्थरुजं कविस्तु मरुता वा सन्निपातैः शनि ॥ १४॥  
  
कुष्ठेन वा कृत्रिमभक्षणाद्वा राहुर्वीषाद्वाथ मसूरिकाद्यैः ।  
कुर्याच्छिखी दुर्मरणं नराणं रिपोर्विरोधादपि कीटकाद्यैः ॥ १५॥  
  
लग्नादष्टमराशेः स्वभावदोषोद्भवं वदेन्मृत्युम् ।  
निधनेशस्य नवांशस्थितराशिनिमित्तदोषजनितं वा ॥ १६॥  
  
पैत्त्यज्वरोष्णैर्जठराग्निनाजे  
वृषे त्रिदोषैर्दनाच्च शस्त्रात् ।  
युग्मे तु कालश्चसनोष्णशूलै-  
रुन्मादवातारुचिभिः कुलीरे ॥ १७॥  
  
मृगज्वरस्फोटजशत्रुजं हरौ  
स्त्रियां स्त्रियागुह्यजा प्रपातनात् ।  
तुलाधरे धीज्वरसन्निपातजं  
प्लीहालिपाण्डुग्रहणीरुजालिनि ॥ १८॥  
  
वृक्षाम्बुकाष्टायुधजं हयाङ्ग  
मृगे तु शूलाचिधीभ्रमाद्यैः ।  
कुम्भे तु कासज्वरयक्ष्मरोगै-  
र्जले विपद्वा जलरोगतोऽन्त्ये ॥ १९॥  
  
पापर्क्षयुक्ते निधने सपापे  
शस्त्रानलव्याध्रभुजङ्गपीडा ।  
अन्योन्यदृष्टौ व्द्यशुभौ सकेन्द्रौ  
कोपात्प्रभोः शस्त्रविषाग्निजैर्वा ॥ २०॥  
  
सौम्यांशके सौम्यगृहेऽथ सौम्य-  
सम्बन्धगे वा क्षयभे क्षयेशे ।  
अक्लेशजातं मरणं नराणां  
व्यस्ते तदा क्रूरमृती वदन्ति ॥ २१॥  
  
स्वोच्चे स्वमीत्रे सति सौम्यवर्गे  
व्ययाधिपे चोर्ध्वगती ससौम्ये ।  
विपर्ययेऽधोगतिमेव केचित्-  
उर्ध्वस्यशीर्षोदयराशिभेदात् ॥ २२॥  
  
केलासं रविशीतगू भृगुसुतः स्वर्ग महीजो महीं  
वैकुण्ठं शशिजो यमो यमपुरं सद्ब्रह्मलोकं गुरुः ।  
द्वीपान् भोगिवरः शिखी तु निरयं सम्प्रापयेत् प्राणिनः  
सम्बन्धाव्द्ययनायकस्य कथयेत्तत्रान्त्यराश्यंशतः ॥ २३॥  
  
धर्मेश्वरेणैव हि पूर्वजन्म  
वृत्तं भविष्यज्जननं सुतेशात् ।  
तदीशजातीं तदधिष्ठितर्क्ष  
दिशं हि तत्रैव तदीशदेशम् ॥ २४॥  
  
स्वोच्चे तदीशे सति देवभूमी  
द्वीपन्तरं नीचरिपुस्थ्नलस्थे ।  
स्वर्क्षे सुहृद्भे समभे स्थिते वा  
सम्प्राप्नुयाद्भारतवर्षमेव ॥ २५॥  
  
आर्यवर्तं गीष्पतेः शुयनद्यः  
काव्येन्द्वोश्च ज्ञस्य पुण्यस्थलानि ।  
पङ्गोनीन्द्या म्लेच्छभूस्तीक्ष्णभानोः  
सौलारण्यं कीकटं भूमिजस्य ॥ २६॥  
  
स्थिरे स्थिरांशाधिगतः सपापः  
पृष्ठोदयेऽधोमुखभे च संस्थः ।  
तदीश्वरो वृक्षलतादिजन्म  
स्यादन्यथाजीवयुतः शरीरी ॥ २७॥  
  
लग्नेशितुः स्वोच्चसुहृत्स्वगेहान्  
तदीश्वरो याति मनुष्यजन्म ।  
समे मृगाः स्युवीहगाः परस्मिन्  
द्रेक्काणरूपैरपि चिन्तनीयम् ॥ २८ ॥  
  
ताधेकराशौ जननं स्वदेशे  
तौ तुल्यवीर्यौ यदि तुल्यजातौ ।  
वर्णो गुणस्तस्य खगस्य तुल्यः  
सञ्ज्ञोदितैरेव वदेत्समस्तम् ॥ २९॥  
  
पञ्चदशोऽध्यायः  
             भावचिन्ता  
भावाह् सर्वे शुभपतियुता वीक्षिता वा शुभेशै-  
स्तत्तद्भावाः सकलफलदाः पापदृग्योगहीनाः ।  
पापाः सर्वे भवनपतयश्चेदिहाहुस्तथैव  
खेटैः सर्वैः शुभफलमिडं नीचमूढारिहीनैः ॥ १॥  
  
तत्तद्भावात् त्रिकोणे स्वसुखमदनभे चास्पदे सौम्ययुक्ते  
पापानां दृष्टिहीने भवनपसहिते पापखेटैरयुक्ते  
भावानां पुष्टिमाहुः सकलशुभकरीमन्यथा चेत्प्रणाशं ।  
मिश्रं मिश्रैर्ग्रहेन्द्रैः सकलमपि तथा मुर्तिभावादिकानाम् ॥ २॥  
  
नाशस्थानगतो देवाकरकरैर्लुप्तस्तु युद्भावपो  
नीचारातिगृहं गतो यदि भवेत्सौम्यैरयुक्तेक्षितः ।  
तद्भावस्य विनाशनं वितनुते तादृग्वधोऽन्योऽस्ति चेत्  
तद्भावोऽपि फलप्रदो न हि शुभश्चेन्नाशमुग्रग्रहः ॥ ३॥  
  
लग्नादिभावाद्रिपुरन्ध्ररिःफे पापग्रहास्तद्भवनादिनाशम् ।  
सौम्यास्तु नात्यन्तफलप्रदाः स्युर्भवादिकानां फलमेवमाहुः ॥ ४॥  
  
यद्भावनाथो रिपुरन्ध्ररिःफे दुःस्थानपो यद्भवनस्थितो वा ।  
तद्भावनाशं कथयन्ति तज्ज्ञाः शुभेक्षितस्तद्भवनस्य सौख्यम् ॥ ५॥  
  
भावाधीशे च भाबे सति बलरहिते च ग्रहे कारकाख्ये  
पापान्तह्स्थे च पापैररिभिरपि सनेक्षिते नान्यखेटैः ।  
पापैस्तद्बन्धुमृत्युव्ययभवनगतैस्तत्त्रिकोणस्थितैर्वा  
वाच्या तद्भावहानिः स्फुटमिह भवति द्वित्रिसंवादभावात् ॥ ६॥  
  
तत्तद्भावपराभवेश्वरखरद्रेष्काणपा दुर्बला  
भावार्यष्टमकामगा निजदशायां भावनाशप्रदाः ।  
पापा भावगृहात् त्रिशत्रुभवगाः केन्द्रत्रिकोणे शुभाः  
वीर्यढ्याः खलु भावनाथसुहृदो भावस्य सिद्धिप्रदाः ॥ ७॥  
  
राश्तोजन्मविलग्नयोर्धृतिपतिर्भृत्युस्थतद्वीक्षकौ  
मन्दः क्रूरदृगाणपो गुलिकपस्तैर्युक्तराश्यंशपा  
राहुश्चैष सुदुर्बलः स जननेभावानभीष्टस्थितः  
पापालोकितसंयुतो निजदशायां भावनाशावहाः ॥ ८॥  
  
भावस्योदयपाश्रितस्य कुशलं यद्भावपेनोदय-  
स्वामी तिष्ठति संयुतोऽपि कलयेत्तद्भावजातं फलम् ।  
दुःस्थाने विपरीतमेतदुदितं भावेश्वरे दुर्बले  
दोषोऽतीव भवेद्बलेन सहिते दोषाल्पता जल्पिता ॥ ९॥  
  
यद्भावेष्वशुभोऽपि वोदयपतिस्तद्भाववृद्धिं दिशे-  
द्दुःस्थानाधिपतिः स चेद्यदि तनोः प्राबल्यमन्यस्य न ।  
अत्रोदाहरणं कुजे सुतगते सिंहे बुषे वा स्थिते  
पुत्राप्तिं शुभवीक्षिते भुटिति तत्प्राप्तिं वदन्त्युत्तमाः ॥ १०॥  
  
द्विस्थानाधिपतित्वमस्ति यदि चेन्मुख्यं त्रिकोणर्क्षजं  
तस्यार्द्धं स्वगृहेऽथ पूर्वमुभयोर्यत्तदृषादौ वदेत् ।  
पश्चद्भावमिहापरार्द्धसमये युग्मे गृहे युग्मजं  
त्वोजस्थे सति चौजभावजफलं शंसन्ति केचिज्जनाः ॥ ११॥  
  
यद्भावेशस्याधिशत्रुग्रहो वा  
यो वा खेटो बिन्दुशून्यर्क्षयुक्तः  
तत्तत्पाके मूर्तिभावादिकानां  
नाशं क्रूयादृऐववित्प्राश्रिकाय ॥ १२॥  
  
स्वोच्चे सुहृत्क्षेत्रगतो ग्रहेन्द्रः  
षड्भिर्बलैर्मुख्यबलान्वितोऽपि ।  
सन्धौ स्थितः सन्नफलप्रदः स्यत्  
एवं विचिन्त्यात्र वदेद्विपाके ॥ १३॥  
  
भावेषु भावस्फुटतुल्भागस्त-  
द्भावजं पूर्णफलं विधत्ते ।  
सन्धौ फलं नास्ति तदन्तराले  
चिन्त्योऽनुपातः खलु खेचराणम् ॥ १४॥  
  
सूर्यादात्मपितृप्रभावनिविजां शक्तिं श्रियं चिन्तयेत्  
चेतोबुद्धिनृपप्रसादजननीसम्पत्करश्चन्द्रमाः ।  
सत्वं रोगगुणानुजावनिरिपुज्ञातीन्धरासूनुना  
विद्याबन्धुविवेकमातुलसुहृद्वाक्कर्मकृद्बोधनः ॥ १५॥  
  
प्रज्ञावित्तशरीरपुष्टितनयज्ञानानि वागीश्वरात्  
पत्नीवाहनभूषणानि मदनव्यापारसौख्यं भृगोः ।  
आयुर्जीवन्मृत्युकारणविपद्भृत्यांश्च मन्दाद्वदेत्  
सर्पेणैव पितामहन्तु शिखिना मातामहं चिन्तयेत् ॥ १६॥  
  
द्युमणिरमन्त्री भूसुतः सौमसौम्यौ  
गुरुरिनतनयारौ भार्गवो भानुपुत्रः ।  
दिनकरद्विजेजौ जीवभानुज्ञमन्दाः  
सुरगुरुरिनसूनुः कारकाः स्युविलग्नात् ॥ १७॥  
  
सुहृदरिपरकीयस्वर्क्षतुङ्गस्थितानां  
फलमनुपरिचिन्त्यं लग्नदेहादिभावैः ।  
समुपचयविपत्ती सौम्यपापेषु सत्यः  
कथयति विपरीतं रिःफषष्टमेषु ॥ १८॥  
  
पापग्रहाः षष्ठमृतिव्ययस्था-  
स्तद्भाववृद्धिं कलयन्ति दोषैः ।  
शुभास्तु तद्भावलयं हि  
तस्माच्छत्रवादि भावोत्फलप्रणाशः ॥ १९॥  
  
भावस्य यस्यैव फलं विचिन्त्यं  
भावं च तं लग्नमिति प्रकल्प्य ।  
तस्माद्वदेद्द्वादशभावजानि  
फलानि तद्रूपधनादिकानि ॥ २०॥  
  
एवं हि तत्कारकतो विचिन्त्यं  
पितुश्च मातुश्च सहोदरस्य ।  
तन्मातुलस्यापि सुतस्य पत्यु-  
र्भृत्यस्य सूर्यादिखगस्थितर्क्षात् ॥ २१॥  
  
सूर्यास्थितर्क्षाज्जनकस्वरूपं  
वृद्धिं द्वितीयेन तु तत्प्रकाशम् ।  
तद्भ्रातरं तस्य गुणं तृतीयात्  
तन्मातरं चापि सुखं चतुर्थात् ॥ २२॥  
  
बुधिं प्रसादं सुतभाच्च षष्ठा-  
त्पीडा पितुर्दोषर्मारं च रोगम् ।  
कामं मदं तस्य तु सप्तमेन  
दुःखं मृतिं मृत्युगृहात्तदयुः ॥ २३॥  
  
पुण्यं शुभं तत्पितरं शुभेन  
व्यापारमस्यैव हि कर्मभावात् ।  
लाभं ह्युपान्त्यात् क्षयमन्त्य-  
भावाच्चन्द्रादिकानां फलमेवमाहुः ॥ २४॥  
  
तत्तद्भावात्कारकादेवमूह्यं  
तत्तन्मातृभ्रातृपित्रात्मजाद्यम् ।  
तस्मिन् भावे कारके भावनाथे  
वीर्योपेते तस्य भावस्य सौखम् ॥ २५॥  
  
धर्मे सूर्यः शीतगुर्बन्धुभावे  
शौर्ये भौमः पञ्चमे देवमन्त्री  
कामे शुक्रश्चाष्टमे भानुपुत्रः  
कुर्यात्तस्य क्लेशमित्याहुरन्ये ॥ २६॥  
  
लग्नेश्वरो यद्भवनेशयुक्तो  
यद्भावगस्तस्य फलं ददाति ।  
भावे तदीशे बलभाजि तेन  
भावेन सौख्यं व्यसनं बलोने ॥ २७॥  
  
यद्भावप्रभुणा युतो बलवता मुख्याङ्गगो लग्नप-  
स्तद्भावानुभवं वितनुते यद्भावगस्तस्य च ।  
संयुक्तो बलहीनभावपतिना निन्द्याङ्गभाजां फलं  
कुर्यात्तद्विपरीतमेवमुदितं सर्वेषु भावेष्वपि ॥ २८॥  
  
दुःस्थानपस्तदितरस्वगृहस्थितश्चेत्  
स्वक्षेत्रभावफलमेव करोति नान्यति  
मन्दो मृगे सुतगृहे यदि पुत्रसिद्धिः  
षष्ठाधिपतकृतदोषफलं च नात्र ॥ २९॥  
  
राशौ स्थितिर्मिथो योगो दृष्तिः केन्द्रेषु संस्थितः ।  
त्रिकोणे वा स्थितिः पञ्चप्रकारो बन्ध ईरितः ॥ ३०॥  
  
षोडशोऽध्यायः  
             द्वाद्श भावफल  
लग्ननवंशपतुल्यतनुः स्याद्वीर्ययुत्तग्रहतुल्यतनुर्वा  
चन्द्रसमेतनवांशपवर्णः कादिविलग्नविभक्तभगात्रः ॥ १॥  
  
लग्नेशे केन्द्रकोणे स्फुटकरनिकरे स्वोच्चभे वा स्वभे वा  
केन्द्रादन्यत्रसंस्थे निधनभवनपे सौम्ययुक्ते विलग्ने ।  
दीर्घयुष्मान्धनाढ्यो महितगुणयुतो भूमिपालप्रशस्तो  
लक्ष्मीवान् सुन्दराङ्गो दृढतनुरभयो धार्मिकः सत्कुटुम्बी ॥ २  
सत्सम्बन्धयुते कलेवरपतौ सद्ग्रामवासोऽथवा  
सत्सङ्गः प्रबलग्रहेण सहिते विख्यातभूपाश्रयः ।  
स्वोच्चस्थे नृपतिः स्वयं स्वगृहगे तज्जन्मभूमौ स्थितिः  
सञ्चारश्चरभे स्थितिः स्थिरगृहे द्वद्वं द्विरूपं फलम् ॥ ३॥  
  
विख्यातः किरणोज्वले तनुपतौ सुस्थे सुखी वर्धनो  
दुःस्थे दुःख्यसदृक्षनीचभवने वासो निकृष्टस्थले ।  
स्वस्थो जीवति शक्तिमत्युदयभे वर्द्धिष्णरूर्जस्वलो  
निःशक्तौ निहतो विपद्भिरसकृत्खिन्नो भवेदातुरः ॥ ४॥  
  
अर्थस्वामिनि मुख्यभावजुषि सत्स्वर्थे कुटुम्बश्रिया  
सर्वोत्कृष्टगुणो धनी च सुमुखी स्याद्दूरदर्शी नरः ।  
सम्बन्धे सवितुर्द्वितीयपतिना लोपकारक्षमाण्  
विद्यामर्थमवाप्नुयादथ शनेः क्षुद्राल्पविद्यारतः ॥ ५॥  
  
जैवे वैदिकधर्मशास्त्रनिपुणो बौधेऽर्थशस्त्रे पदुः  
शृऽगरोक्ति पटुर्भृगोर्हिमरुचेः किञ्चित्कलाविध्भवेत् ।  
कौजे क्रूरकला पटुश्च पिशुनो राहौ स्थिते लोहलः  
केतौ भ्रश्यदलीकवाग्धनगतिः पापैश्च मूढोऽधनः ॥ ६॥  
  
बन्धो यदि स्यात्तनुशौर्यनाथगो-  
रन्योन्यराशिस्थतयोर्बलाढ्ययोः ।  
धैर्यं च शौर्यं सहजानुकूलतां  
प्राप्नोत्ययं साहसकार्यकर्तृताम् ॥ ७॥  
  
शौर्यपे बलिनि सद्ग्रहयुक्ते कारकेऽपि शुभभावमुपेते ।  
भ्रातृ वृद्धिरथ वीर्यविहीने दुःस्थने भवति सोदरनाशः ॥ ८॥  
  
अयुग्मराशौ यदि कारकेशौ  
गुर्वर्कभूसूनुनिरीक्षितौ चेत् ।  
ओजो गृहः स्याददि विक्रमाख्यः  
पुम्भ्रातरस्त्वंशवशाड्भवेयुः ॥ ९॥  
  
दुःस्थाने सुखपे शशिन्यपि सतां योगेक्षणैर्वजिते  
पापान्तःस्थितिमत्यसद्ग्रहयुते दृष्टे जनन्या मृतिः  
एतौ द्वावपि वीर्यगौ शुभयुतौ दृष्टौ शुभैर्बन्धुगै-  
र्मातुः सौख्यकरौ विधोश्च सुखगैः सौम्यैर्वदेत्तत्सुखम् ॥ १०॥  
  
लग्नेशे सुखगेऽथवा सुखपतौ लग्ने तयोरीक्षणी  
योगे वा शशिनस्तथा यदि करोत्यन्त्यां स्वमातुः क्रियाम् ।  
अन्योन्यं यदि शत्रुनीचभवने षष्ठाष्ठमे वा तयो  
र्मातुर्नोपकरोति नाशसगये बन्धस्तयोर्वा न चेत् ॥ ११॥  
  
मात्रृभावोक्तवद्वाच्यं पितृभ्रातृसुतादिषु ।  
भावकरकभावेशलग्नलग्नेश्वरैर्वदेत् ॥ १२॥  
  
सुस्थौ सुखेशभृगुजौ तनुबन्धुयुक्ता  
वान्दोलिकां जनपतेश्वरतां विधत्तः ।  
स्वर्णद्यनर्ध्यमणिभूषणपट्टशय्या-  
कामोपभोगकरणानि च गोगजाश्वान् ॥ १३॥  
  
दुःस्थे सुखेशे कुजसूर्यक्ते  
सुखेऽपि वा जन्मगृहं प्रदग्धम् ।  
जीर्णं तमोमन्दयुतेऽरियुक्ते  
परैर्हृतं गोक्षितिवाहनाद्यम् ॥ १४॥  
  
सौम्यर्क्षंशे सौम्ययुक्ते पञ्चमे वा तदीश्वरे ।  
वैशेषिकांशे सद्भावे धीमान्निष्कपटी भवेत् ॥ १५॥  
  
स्थितिः पापानां वा द्विषति बलयुक्तारिपतिना  
युतो वा दृष्टो वा यदि रिपुगृहे वा तनुपतिः ।  
अरीशः केन्द्रे वाऽप्यशुभखगसंवीक्षितयुतो  
रिपूणां पीडां द्राग्भृशमपरिहार्यं वितनुते ॥ १६॥  
  
षष्ठेश्वरादतिबलिन्युदयाधिनाथे  
सौम्यग्रहांशसहिते शुभदृष्टयुक्ते ।  
सौख्येश्वरेऽपि सबले यदि केन्द्रकोणे-  
ष्वारोग्यमाग्यसहितो दृढगात्रयुक्तः ॥ १७॥  
  
शत्रुनाथे तु दुःस्थाने नीचमूढारिसंयुते  
टस्माद्बलाध्येलग्नेशे शत्रुनाशं रवौ शुभे ॥ १८॥  
  
यद्भावेशयुतो वैरिनाथो यद्भावसंश्चितः ।  
षष्टस्थितो यद्भावेशस्ते भावाःशत्रुतां ययुः ॥ १९॥  
  
सत्सम्बन्धयुते सप्तर्क्षे तदीशे बलान्विते ।  
पतिपुत्रवती षढ्वी भार्या सर्क्गुणैर्वृता ॥ २०॥  
  
केन्द्रादन्यत्र रध्रेशे लग्नेशाद्दुर्बले सति ।  
नाधिर्न विघ्नो न क्लेशो नृणामायुश्चिरं भवेत् ॥ २१॥  
  
धर्मे कुजे वा सूर्य वा दुःस्थे तन्नायके सति ।  
पापमध्यगते वाऽपि पितुर्मरणमादिशेत् ॥ २२॥  
  
दिवा सूर्ये निशा मन्दे सुस्थे शुभनिरीक्षिते ।  
धर्मेशे बलसंयुक्ते चिरं जीवति तत्पिता ॥ २३॥  
  
मन्दारयोः शीतरुचौ च सूर्ये त्रिकोणगे तज्जननीपितृभ्याम् ।  
त्यत्को भवेच्छक्रपुरोहितेन दृष्टे तनूजोऽस्ति सुखी चिरायुः ॥ २४॥  
  
शनिर्भग्याधिपः स्याच्चेच्चरस्थो न शुभेक्षितः ।  
सूर्ये दुःस्थानगेऽप्यन्यपितरं ह्युपजीवति ॥ २५॥  
  
धर्मे तदीशे वा मन्दयुक्ते दृष्टेऽपि वा चरे ।  
जातो दत्तो भवेन्नूनं व्ययेशे बलशालिनि ॥ २६॥  
  
नभसि शुभखगे वा तत्पतौ केन्द्रकोणे  
बलिनि निजगृहोच्चे कर्मगे लग्नपि वा ।  
महितपृथुयशाः स्याद्धर्मकर्मप्रदृत्तः  
नृपतिसदृशभाग्यं दीर्घमायुश्च तस्य ॥ २७॥  
  
उर्जस्वी जनवल्लभे दशमगे सूर्ये कुजे वा महत्  
कार्यं साधयति प्रतापबहुलं  खेशश्च सुस्थो यदि ।  
सव्द्यापारव्तीं क्रियं वितनुते सौम्येषु सच्छलाधितां  
कर्मस्थेष्वहिमन्दकेतुषु भवेद्दुषर्मकारी नरः ॥ २८॥  
  
लाभेशे यद्भावनाथयुक्ते यद्भावगेऽपि वा ।  
भावं तदनुरूपस्य वस्तुनो लाभगैरपि ॥ २९॥  
  
व्ययस्थितो यद्भावेशो व्ययेशो यत्र तिष्ठति ।  
तस्य भावस्यानुरूपवस्तुनो नाशमादिशेत् ॥ ३०॥  
  
भावेशस्थितभंशकोणमपि वा भावं तु वा लग्नपो  
लग्नेशस्थितभांशकोणमुदयं वाऽयाति भावाधिपः ।  
संयोगेऽपि विलोकनेऽपि च तयोस्तद्भावसिद्धिं तदा  
ब्रूयात्कारकयोगतस्तनुपतेर्लग्नाच्च चन्द्रादपि ॥ ३१॥  
  
यद्भावेशास्थतर्क्षांशत्रिकोणस्थे गुरुर्यदा ।  
गोचरे तस्य भावस्य फलप्राप्तिं विनिर्दिशेत् ॥ ३२॥  
  
लग्नारिनाथयोगे तु लग्नेशाद्दुर्बले रिपौ ।  
तदा तद्वशगः शत्रुवीपरितमतोऽन्यथा ॥ ३३॥  
  
यद्भावपस्य तनुपस्य भवत्यरित्वा-  
त्तत्कालशत्रु वशतोऽरिमृतिस्थितो वा ।  
स्पर्धां तदा वदतु नेत च गोचरस्थ-  
स्तद्वत्सुहृत्वमपि संयुतिमैत्रतश्च ॥ ३४॥  
  
लग्नेशयद्भावपयोस्तु योगो  
यदा तदा तत्फलसिद्धिकालः ।  
भावेशवीर्ये शुभमन्यथान्य-  
ल्लग्नाच्च चन्द्रादपि चिन्तनीयम् ॥ ३५॥  
  
सप्तदशोऽध्यायः  
             निर्याणप्रकरण  
तत्तद्भावादष्टमेशस्थितांशे तत्त्रिकोणगे ।  
व्ययेशस्थितभंशे वा मन्दे तद्भावनाशनम् ॥ १॥  
  
रन्ध्रेशे गुलिको मन्दः खरद्रेक्काणपाऽपि वा ।  
यत्र तिष्ठति तद्भंशत्रिकोणे रविजे मृतः ॥ २॥  
  
उद्यद्दृगाणनाथस्य तथा रन्ध्राधिपस्य च ।  
रन्ध्रद्रेक्काणपस्यापि भांशकोणे गुरौ मृतिः ॥ ३॥  
  
स्वस्फुटद्वादशांशे वा रन्ध्रेशस्थनवांशके ।  
लग्नेशस्थनवांशे वा तत्त्रिकोणेऽपि वा मृतिः ॥ ४॥  
  
रन्ध्रभोर्वा भानोर्वा भानोर्वाभांशकोणं गते विधौ ।  
मृतिं वदेत्सर्वमेतल्लग्नाच्चद्राच्च चिन्तयेत् ॥ ५॥  
  
लग्नेशहीनयमकण्टकभांशकोणं  
प्राप्तेऽथवा शनिविहीनहिमांशुभांशम् ।  
याते गुरौ स्वमरणन्त्वथ राहुहीन-  
भूसूनुभांशकगुरौ सहजप्रणाशः ॥ ६॥  
  
भानोः कण्टकवर्जितस्य भवनांषे वा त्रिकोणे गुरौ  
तातो नश्यति कण्टकोनगुलिकर्क्षंशत्रिकोणे शनौ ।  
अर्कोनेन्दुगृहंशकोणगगुरौ चन्द्रोनमन्दात्मज-  
क्षेत्रेंऽशेऽप्यथवा त्रिकोणगृहगे मन्दे जनन्या मृति ॥ ७॥  
  
वदेत्प्रत्यरिनक्षत्रनाथाच्च यमकण्टकम् ।  
त्यक्त्वा तद्भवने कोणे गुरौ पुत्रविनाशनम् ॥ ८॥  
  
लग्नार्कमान्दिस्फुटयोगराशेरधीश्वरो यद्भवनोपगस्तु ।  
तद्राशिसंस्थे पुरुहूतवन्द्ये तत्कोणगे वा मृतिमेति जातः ॥ ९॥  
  
मान्दिस्फुटे भानुसुटं विशोध्य  
राश्यंशकोणे रविजे मृतः स्यात् ।  
धूमादिपऽचग्रहयोगराशि-  
द्रेक्काणयातेऽर्कमुते च मृत्युः ॥ १०॥  
  
विलग्नमन्दिस्फुटयोगभांशं  
निर्यणमासं प्रवदन्ति तज्ज्ञाः ।  
निर्यणचन्द्रो गुलिकेन्दुयोगो  
लग्नं विलग्नार्किसुतेन्दुयोगः ॥ ११॥  
  
मान्दिस्फुटोदितनवांशगतेऽमरड्ये  
तद्द्वादशांशसहिते दिननाथसूनौ ।  
द्रेक्काणकोणभवने दिनपे च मृत्यु-  
र्लग्नेन्दुमान्दियुतभेशगतोदये स्यात् ॥ १२॥  
  
गुलिकं रविसूनुं च गुणित्वा नवसङ्ख्यया ।  
उभयोरैक्यराश्यंशगृहगे रविजे मृतिः ॥ १३॥  
  
स्फुटे विलग्ननाथस्य विशोध्य यमकण्टकम् ।  
तद्राशिनवभागस्थे जीवे मृत्युर्न संशयः ॥ १४॥  
  
षष्ठावसानरन्ध्रेशस्फुटैक्यभवनं गते ।  
तत्त्रिकोणोपगे वाऽपि मन्दे मृत्युभयं नृणाम् ॥ १५॥  
  
उद्यद्दृगाणपतिराशिगते सुरेड्ये  
तस्य त्रिकोणमपि गच्छति वा विनाशम् ।  
रन्ध्रत्रिभागपतिमन्दिरगेऽथ मन्दे  
प्राप्ते त्रिकोणमथवास्य वदन्ति मृत्युम् ॥ १६॥  
  
विलग्नजन्माष्टमराशिनाथयोः  
खरत्रिभागेश्वरयोस्तयोरपि ।  
शशाङ्कमान्द्योरपि दुर्बलांशक-  
त्रिकोणगे सूर्यसुते मृतिर्भवेत् ॥ १७॥  
  
लग्नाधिपस्थितनवांशकराशितुल्यं  
रन्ध्राधिपस्य गृहमापतिते घटेशे ।  
तस्मिन्वदेन्मरणयोगमनेकशास्त्र-  
सङ्क्षुण्णखिन्नमतिभिः परिकीर्तितं तत् ॥ १८॥  
  
शशाङ्कसंयुक्तदृगाणपूर्वतः  
खरत्रिभागेशगृहं गतेऽपि वा ।  
त्रिकोणगे वा मरणं शरीरिणां  
शशिन्यथ स्यात्तनुरन्ध्ररिःफगे ॥ १९॥  
  
निधनेश्वरगतराशौ भानाविन्दौ तु भानुगतराशौ ।  
निधनाधिपसंयुक्ते नक्षत्रे निर्दिशेन्मरणम् ॥ २०॥  
  
यो राशिर्गुर्लिकोपेतः तत्त्रिकोणगते शनौ ।  
मरणं निशिजातानां दिविजानां तदस्तके ॥ २१॥  
  
गुरुराहुस्फुटैक्यस्य राशिं यातो गुरुर्यदा ।  
तदा तु निधनं विद्यात्तत्त्रिकोणगतोऽथवा ॥ २२॥  
  
अष्टमस्य त्रिभागांशपतिस्थितगृहं शनौ ।  
तदीहनवभागर्क्षं गते वा मरणं भवेत् ॥ २३॥  
  
जन्मकाले शनौ यस्य जन्माष्टमपतेरपि ।  
राशेरंशकराशेर्वा त्रिकोणस्थे शनौ मृतः ॥ २४॥  
  
निशीन्दुराशौ चेज्जन्म मान्दिभेऽंशे मृतिः ।  
दिवार्कभे चेत्तद्द्यूनत्रिकोणे वा शनौ मृतिः ॥ २५॥  
  
रन्ध्रेश्वराद्यावति भे मान्दिस्तावति भे ततः ।  
शनिश्चेन्मरणं ब्रूयादिति सद्गुरुभाषितम् ॥ २६॥  
  
जन्मकालीनमृगुजात्कामशत्रु व्यये रवौ ।  
मरणं निश्चितं ब्रुयादिति सद्गुरुभाषितम् ॥ २७॥  
  
तिष्ठन्त्यष्टमरिःफषष्ठपतयो रन्ध्रत्रिभागेश्वरो  
मान्दिर्यद्भवनेषु तेष्वपि गृहेष्वार्कीडयसूर्येन्दवः ।  
सर्वे चारवशात्प्रयान्ति हि यदा मृत्युस्तदा स्यान्नृणां  
तेषामंशवशाद्वदन्तु निधनं तत्तत्त्रिकोणेऽपि वा ॥ २८॥  
  
अष्टादशोऽध्यायः  
             द्विग्रहयोग  
तिग्मांशुर्जनयत्युषेशसहितो यन्त्राश्मकारं नरं  
भौमेनाघरतं बुधेन निपुणं धीकीर्तिसौख्यान्वितम् ।  
क्रूरं वाक्पतिनान्यकार्यनिरतं शुक्रेण रङ्गायुधैर्-  
लब्धस्वं रविजेन धानुकुशलं भाण्डुप्रकारेषु वा ॥ १॥  
  
कूट्स्त्र्यासवकुम्भपण्यमशिवं मातुः सवक्रः शशी  
सज्ञः प्रश्चितवाक्यमर्थनिपुणं सौभाग्यकीर्त्यन्वितम् ।  
विक्रन्तं कुलमुख्यमस्थिरमतिं चित्तेश्वरं साङ्गिरा  
वस्त्राणां ससितः क्रियादिकुशलं सार्किः पुनर्भूसुतम् ॥ २॥  
  
मूलादिस्नेहकूटैवहरति वणिग्बाहुयोद्धा ससौम्ये  
पुर्यध्यक्षः सजीवे भवति नरपतिः प्राप्तवित्तो द्विजो वा ।  
गोपो मल्लोऽथ दक्षः परयुवतिरतो द्यूतकृत्सासुरेज्ये  
दुःखार्तोऽसत्यसन्धः ससवितृतनये भूमिजे निन्दितश्च ॥ ३॥  
  
सौम्ये रङ्गचरो बृहस्पतियुते गीतप्रियो नृत्यविद्  
वाग्मी भूगणपः सितेन मृदुना मायापटुर्लम्पटः ।  
सद्विद्यो धनदारवान् बहुगुणः शुक्रेण उक्ते गुरौ  
ज्ञेयः श्मश्चुकरोऽसितेन घटकृज्जातोऽन्नकारोऽपि ॥ ४॥  
  
असितसितसमागमेऽल्पचक्षु-  
र्युवतिसमाश्चयसम्प्रवृद्धवित्तः ।  
भवति च लिखिपुस्तकचित्रवेत्ता  
कथितफलैः परतो विकल्पनीयाः ॥ ५॥  
  
भूपो विद्वान् भूपतिर्भूपतुल्य-  
श्चन्द्रे मेषे मोषको निर्धनश्च ।  
निस्स्वः स्तेनो लोकमान्यो महीशः  
स्वाढ्यः प्रेष्यश्चापि दृष्टे कुजाद्यैः ॥ ६॥  
  
युग्मस्थेऽयोजीविभूपज्ञधृष्टा-  
श्चन्द्रे दृष्टे तन्तुवायोऽधनी च ।  
स्वर्क्षे योधप्राज्ञसूरिक्षितीशा  
लोहाजीवो नेत्ररोगी क्रमेण ॥ ७॥  
  
राजा ज्योतिर्विद्धनाढ्यो नरेन्द्रः  
सिंहे चन्द्रे नापितः पार्थिवेन्द्रः ।  
दक्षो भूपः सैन्यपः कन्यकायां  
निष्णातः स्याद्भूमिनाथश्च भूपः ॥ ८॥  
  
शठो नृपस्तौलिनि रुक्मकार  
श्चन्द्रे वणिक् स्यात्पिषुनः खलश्च ।  
कीटे नृपो युग्मपिता महीशः  
स्याद्वस्त्रजीवी विकृताङ्गवित्तः ॥ ९॥  
  
धूर्तो हयाङ्गे स्वजनं जनेशं  
नरौघमाश्रित्य शठः सदम्भः ।  
भूपो नरेशः क्षितिपो विपश्चि-  
द्धनी दरिद्रो मकरे हिमांशौ ॥ १०॥  
  
कुम्भेऽन्यदारनिरतः क्षितिपो नरेन्द्रो  
वेश्यापतिर्नृवपरो हिमगौ नृमान्यः ।  
अन्त्येऽघकृत्पटुमतिर्नृपतिश्च विद्वान्  
दोषैकदृग्दुरतिकृच्च कुजादिदृष्ते ॥ ११॥  
  
चन्द्रमा के विभिन्न नवांशों में होने का आउर उस पर  
विविध ग्रहों की दृष्टि का फल  
आरक्षको वधरुचिः कुशलश्च युद्धे  
भूपोऽर्थवान्कलहकृत्क्षितिजांशसंस्थे ।  
मूर्खोऽन्पदारनिरतः सुक्विः सितांशे  
सत्काव्यकृत्सुखपरोऽन्यकलत्रगश्च ॥ १२॥  
  
बौधे हि रङ्गचरचोरकविन्द्रमन्त्रि-  
गेयज्ञाशिल्पनिपुणः शहिनि स्थितेऽंशे ।  
स्वांशेऽल्पगात्रधनलुब्धतपस्विमुख्यः  
स्त्रीप्रेश्यकृत्यनिरतश्च निरीक्ष्यमाणे ॥ १३॥  
  
सक्रोधो नरपतिसम्मतो निधीशः  
सिंहांशे प्रभुरसुतोऽतिर्हिंस्रकर्मा ।  
जीवांशे प्रथितबलो रणोपदेष्टा  
हास्यज्ञः सचिवविकामवृद्धशीलः ॥ १४॥  
  
अल्पापत्यो दुःखितः सत्यपि स्वे  
मानासत्कः कर्मणि स्वेऽनुरक्तः ।  
दुष्टस्त्रीष्टः कोपनश्चार्किभागे  
चन्द्रे भानौ तद्वदिन्द्वादिदृष्टे ॥ १५॥  
  
सूर्यादितोऽत्रांशफलं प्रदिष्टं  
ज्ञेयं नवांशस्य फलं तदेव ।  
राशीक्षणे यत्फलमुक्तमिन्दो-  
स्तद्द्वादशांशस्य फलं हि वाच्यम् ॥ १६॥  
  
वर्गोत्तमस्वपरगेषु शुभं यदुक्तं  
तत्पुष्टमध्यलघुताऽशुभमुत्क्रमेण ।  
वीर्यान्वितोंऽंशकपर्तिनरुणद्धि पूर्वं  
राशीक्षणस्य फलमंशफलं ददाति ॥ १७॥  
  
एकोनविंशोऽध्यायः  
             दशाफल  
भक्त्या येन नवग्रहा बहुविधैराराधितास्ते चिरं  
सन्तुष्ताः फलबोधहेतुमदिशन्सानुग्रहं निर्णयम् ।  
ख्यातां तेन पराशरेण कथितां सङ्गृह्य होरागमात्  
सारं भूरिपरीक्षयातिफलितां वक्ष्ये महाख्यां दशाम् ॥ १॥  
  
अग्न्यादितारपत्यो रविचन्द्रभौम-  
सर्पमरेण्यशनिचन्द्रजकेतुशुक्राः ।  
तेने नटः सनिजया चटुधान्यसौम्य-  
स्थने नखा निगदिताः शरदस्तु तेषां ॥ २॥  
  
तृक्षस्य गम्या घटिका दशाब्द-  
निघ्ना नताप्ता स्वदशाब्दसङ्ख्या ।  
रूपैर्नगैः सङ्गुणयेन्नतेन  
हृतास्तु मासा दिवसाः क्रमेण ॥ ३॥  
  
रविस्फुटं तज्जनने यदासीत्  
तथा विधश्चेत्प्रतिवर्षमर्कः ।  
आवृत्तयुः सन्ति दशाब्दकानां  
भागक्रमात्तदृवसाः प्रकल्प्याः ॥ ४॥  
  
दशाफल  
भानुः करोति कलहं क्षितिपालकोप-  
माकस्मिकं स्वजनरोगपरिभ्रमं च ।  
अन्योन्यवैरमतिदुःसहचित्तकोपं  
गुप्त्यर्थधान्यसुतदारकृशानुपीडाम् ॥ ५॥  
  
क्रौर्यध्विभूपैः कलहैर्धनाप्तिं  
वनाद्रिसञ्चारमतिप्रसिद्धिम् ।  
करोति सुस्थो विजयं दिनेश-  
स्तैक्ष्ण्यं सदोद्योगरतिं सुखं च ॥ ६॥  
  
मनःप्रसादं प्रकरोति चन्द्रः  
सर्वार्थसिद्धिं सुखभोजनं च ।  
स्त्रीपुत्रभूषाम्बररत्नसिद्धीं  
गोक्षेत्रेलाभं द्विजपूजनं च ॥ ७॥  
  
बलेन सर्वं शशिनस्तु वाच्यं  
पूर्वे दशाहे फलमत्र मध्यम् ।  
मध्ये दशहे परिपूर्णवीर्यं  
तृतीयेभागेऽल्पफलं क्रमेण ॥ ८॥  
  
भौमस्य स्वदशाफलानि हुतभुग्भूपाहवाद्यैर्धनं  
भैषज्यानृतवञ्चनैश्च विविधैः क्रौर्यैर्धनस्यागमः ।  
पित्तासृग्ज्वरबाधितश्च सततं नीचाङ्गनासेवनं  
विद्वेषः सुतदारबन्धुगुरुभिः कष्टोऽन्यभाग्ये रतः ॥ ९॥  
  
सौम्यः करोति सुहृदागममात्मसौख्यं  
विद्वत्प्रशंसितयशश्च गुरुप्रसादम् ।  
प्रागल्भ्यमुक्तिविषयेऽपि परोपकारं  
जायात्मजादिसुहृदां कुशलं महत्त्वम् ॥ १०॥  
  
धर्मक्रियाप्तिममरेन्द्रगुरुर्विधत्ते  
सन्तानसिद्धिमवनीपतिपूजनं च ।  
श्लाघ्यत्वमुन्नतजनेषु गजाश्वयान-  
प्राप्तिं वधूसुतसुहृद्युतिमिष्टसिद्धिम् ॥ ११॥  
  
क्रीडासुखोपकरणानि सुवाहनाप्तिं  
गोरत्मभूषणनिधिप्रमदाप्रमोदम् ।  
ज्ञनक्रियां सलिलयानमुपैति शौक्रयां  
कल्याणकर्मबहुमानमिलाधिनाथात् ॥ १२॥  
  
पाकेऽर्कजस्यनिजदारसुतातिरोगान्-  
वातोत्तरान्कृषिविनाशमसत्प्रलापम् ।  
कुस्त्रीरतिं परिजनैर्वियुतिं प्रवास  
माकस्मिकं स्वजनभूमिसुखार्थनाशम् ॥ १३॥  
  
कुर्यार्दहिः क्षितिपचोरविषाग्नोशस्त्र-  
भीर्तिं सुतार्तिसतिविभ्रमबन्धुनाशम् ।  
नीचावमाननमतिक्रमतोऽपवादं  
स्थानच्युतिं पदहातिं कृतकार्यहानिम् ॥ १४॥  
  
विधुन्तुदे शुभान्विते प्रशस्तभावसंयुते  
दशा शुभप्रदा तदा महीपतुल्यभूतिदा ।  
अभीष्टकार्यसिद्धयो गृहे सुखस्थितिर्भवे-  
दचञ्चलार्थसञ्चयाः क्षितौ प्रसिद्धकीर्तयः ॥ १५॥  
  
पथोनमीनालिगतस्य राहो-  
र्दशाविपाके महितं च सौख्यम् ।  
देशाधिप्त्यं नरवाहनाप्ति-  
र्दशावसाने सकलस्य नाशः ॥ १६॥  
  
केतोर्दशायामरिचोरभूपैः  
पीडा च शस्त्रक्षतमुष्णरोगः ।  
मिथ्यापवादः कुलदूषितत्वं  
वह्नेर्भयं प्रोषणमात्मदेशात् ॥ १७॥  
  
अथ तरणिदशायां क्रौर्यभूपालयुद्धै-  
र्धनमनलचतुष्पात्पीडनं नेत्रतापः ।  
उदरदशनरोगः पुत्रदारार्तिरुच्चै-  
र्गुरुजनविरहः स्याद्भृत्यनाशोऽर्थहानिः ॥ १८॥  
  
शिशिरकरदशायां मन्त्रदेवद्विजोर्वी-  
पतिजनितविभूतिः स्त्रीधनक्षेत्रसिद्धिः ।  
कुसुमवसनभूषागन्धनानारसाप्ति-  
भर्वति खलविरोधः स्वक्षयो वातरोगः ॥ १९॥  
  
क्षितितनयदशायां क्षेत्रवैरक्षितिश-  
प्रतिजनितविभूतिः स्यात्पशुक्षेत्रलाभः ।  
सहजतनयवैरं दुर्जनस्त्रीषुसक्ति-  
दर्हनरुधिरपित्तव्याधिरर्थोपहानिः ॥ २०॥  
  
असुरवरदशायां दुःस्वभावोऽथवा स्या-  
दतिगहनगदार्तिः सूनुनार्योर्विनाशः ।  
विषभयमरिपीडावीक्षणोद्धर्वाङ्गीरोगः  
सुहृदि कृषविरोधो भूपतेर्द्वेषलाभः ॥ २१॥  
  
अमरगुरुदशायामम्बराद्यर्थसिद्धिः  
परिजनपरिवारप्रौढिरत्यर्थमानः ।  
सुतधनसुहृदाप्तिः साधुवादाप्तपूजा  
भवति गुरुवियोगः कर्णरोगः कफार्तिः ॥ २२॥  
  
रवितनयदशायां राष्टपीडाप्रहार-  
प्रतिजनितविभूतिः प्रेष्यवृद्धाङ्गनाप्तिः ।  
पशुमहिषवृषाप्तिः पुत्रदारप्रपीडा  
पवनकफगुदार्तिः पादहस्ताङ्गतापः ॥ २३॥  
  
शशितनयदशायां शश्वदाचार्यसिद्धि-  
र्द्विजजनितधनाप्तिः क्षेत्रेगोवाजिलाभः ।  
मनवरसुरपूजा वित्तसन्धातसिद्धिः  
प्रभवति मरुदुष्णश्लेष्मरोगप्रपीडा ॥ २४॥  
  
शिखिजनितदशायां शोकमोहोऽङ्गनाभिः  
प्रभुजनपरिपीडा वित्तनाशोऽपराधः ।  
प्रभवति तनुभाजां स्वीयदेशा-  
दृशनचरणरोगः श्लेष्मन्तापनं च ॥ २५॥  
  
भृगुतनयदशायामङ्गनारत्नवस्त्र-  
द्यतिमिधिधनभूषावाजिशय्यासनाप्तिः ।  
क्रयकृषिजलयानप्राप्तवित्तागमो वा  
भवति गुरुवियोगो बान्धवातिर्मनोरुक् ॥ २६॥  
  
विंशोऽध्यायः  
             अन्तर्दशाफल  
भावेश्वरेण प्रबलेन येन यद्यत्फलं हीनबलेन येन ।  
यदानुभोक्तव्यमनन्यसम्यक्संसूचयिष्यत्यथ सङ्ग्रहेण ॥ १॥  
  
लग्ने बलिष्ठे जगति प्रभुत्वं सुखस्थिति देहबलं सुवर्चः ।  
उपर्युपर्यभ्युदयाभिवृद्धिं प्राप्नोति बालेन्दुवदेष जातः ॥ २॥  
  
पाकेऽर्थनाथस्य कुटुम्बसिद्धिं  
सत्पुत्रिकाप्तिं सुखभोजनं च ।  
प्राप्नोति वाग्जीविकया धनानि  
वक्ता सदुक्तिं सदसि प्रशस्ताम् ॥ ३॥  
  
शौर्ये सवीर्ये सहजानुकूल्यं  
सण्तोषवातश्रिवणं च शौर्यं ।  
सेनापतित्वं लभतेऽभिमानं  
जनाश्रयं सद्गुणभाजनत्वम् ॥ ४॥  
  
बन्धूपकारं कृषकर्मसिद्धिं स्त्रीसङ्घमं वाहनलाभमेति ।  
क्षेत्रं गृहं नूतनुमर्थसिद्धिं स्थानम्प्रशस्तं च सुखेश्दाये ॥ ५॥  
  
पुत्रप्राप्तिं बन्धुविलासं नृपतीनां  
साचिव्यं वा धीशदशायां बहुमानम् ।  
प्राज्यैर्भोज्यैर्मृष्टमिहाश्नाति ददाति  
श्रेयस्कार्यं सज्जनशस्तं स विदध्यात् ॥ ६॥  
  
रिपून्निहन्ति साहसैररीश्वरस्य वत्सरे ।  
अरोगतानुदारतामधृष्यतामतिश्रियम् ॥ ७॥  
  
सम्पाद्य वस्त्राभरणानि शय्यां  
प्रीतो रमण्या रमतेऽतिवीर्यः ।  
करोति कल्याणमहोत्सवादीन्  
सन्तोषयात्रां च मदेशदाये ॥ ८॥  
  
ऋणविमोचनमुच्छ्रतिमात्मनः  
कलहकृत्यनिवृत्तिमुपैति सः ।  
महिषपश्वजभृत्यजनागमं  
वयसि रन्ध्रपतेर्बलशालिनः ॥ ९॥  
  
स्त्रीपुत्रपौत्रैः सहबन्धुवर्गै-  
र्भाग्यंश्रियं चानुभवत्यजस्त्रम् ।  
श्रेयांसि कार्याण्यवनीशपूजां  
भाग्येशदाये विजदेवभक्तिम् ॥ १०॥  
  
यत्कार्यमारब्धमुपैत्यनेन  
तस्यैव सिद्धिं सुखजीवनं च ।  
कीर्तिं प्रतिष्ठां कुशलप्रवृत्तिं  
मानोन्नतिं कर्मपतेर्दशायाम् ॥ ११॥  
  
एश्वर्यमव्याहतमिष्टबन्धु-  
समागमं भृत्यजनांश्च दासान् ।  
संसारसौभाग्यमहोदयं च  
लभेत लाभाधिपतेर्दाशायाम् ॥ १२॥  
  
व्ययेशितुर्वयस्यतिव्ययं करोति सज्जने ।  
अघौघनाशिनीं शुभक्रियां महीशमान्यताम् ॥ १३॥  
  
वक्रगस्य निजतुङ्गसुहृत्-  
सुस्थानगस्य दशाफलमेवम् ।  
शत्रुनीचगृहमौढ्यषडन्त्य-  
छिद्रगस्य तु फलान्यपि वक्ष्ये ॥ १४॥  
  
दुःस्थेलग्नपतौ निरोधनमुपैत्यज्ञातवासं भयं  
व्याध्याधीनपरक्रियाभिगमनं स्थानच्युतिं चापदम् ।  
जाड्यं संसदि वाक्कुटुम्बचलनं दुष्पत्रिकां दृग्रुजं  
वाग्दोषं द्रविणव्ययं नृपभयं दुःस्थे द्वितीयाधिपे ॥ १५॥  
  
दुश्चिक्याधिपतौ सहोदरमृतिं कार्ये दुरालोचना-  
मन्तःशत्रु निपीडनं परिभवं तद्गर्वभङ्ग वदेत् ।  
मातृक्लेशमरिष्टमिष्ठसुहृदां क्षेत्रगृहोपप्लुतिं  
पश्वश्वादिविनाशनं जलभयं पातालनाथेऽबले ॥ १६॥  
  
वीर्योने प्रतिभापतौ सुतमृतिर्बुद्धिभ्रमं पञ्चना-  
मध्वानं ह्युदरामयं नरपतेः कोपं स्वशक्तिक्षयम् ।  
चोराद्भीतिमनर्थतां च दमनं रोगान् बहून्दुष्कृतिं  
भृत्यत्वं लभतेऽवमानमयशः षष्ठेशदाये व्रणम् ॥ १७॥  
  
जामातुर्व्यसनं कलत्रविरहं स्त्रीहेत्वनर्थागमं  
द्यूनेशे विबलिन्यसत्यभिरतिं गुह्यामयं चाटनम् ।  
रन्ध्रेशायुषि शोकमोहमदमात्सर्यादिमूर्च्छोच्छ्रितिं  
दारिद्र्यं भ्रमणं वदेदपयशोव्याधीनवज्ञां मृतिम् ॥ १८॥  
  
पूर्वोपासितदेवकोपमशुभं जायातनूजापदं  
दौष्कृत्यं स्वगुरोः पितुश्च निधनं दैन्यं शुभे दुर्बले ।  
यद्यत्कर्म करोति तत्तदफलं स्यान्मानभङ्गो नभो-  
भावे दुर्गुणतां प्रवासमशुभं दुर्वृत्तमापन्नताम् ॥ १९॥  
  
श्रवणमशुभवाचां भ्रतृकष्टं सुतातिं  
भवपवयसि दैन्यं वञ्चनं कर्णरोगम् ।  
बहुरुजमपमानं बन्धनं सर्वसम्पत्-  
क्षयमपरशशीवाऽयाति रिःफेशदाये ॥ २०॥  
  
मञ्ज्ञायां यदगाच्च कारकविधिश्लोकेषु यज्जल्पितं  
कर्माजीवनिरूपितं फलमिदं यद्रोगचिरताविधौ ।  
यद्यस्योक्षणयोगसम्भवफलं भावेशयोगोद्भवं  
भावेशैरपि भावगैरपि फलं वाच्यं दशायामिह ॥ २१॥  
  
वर्गोत्तमांशस्थदशा शुभप्रदा  
मिश्रैव सा चास्तमिते च नीचगे ।  
मृत्युव्ययारीशदशापहारयो-  
स्तत्र स्थितस्याप्यशुभं फलं भवेत् ॥ २२॥  
  
क्रूरग्रहस्यैव दशापहारे  
त्रिपञ्चसप्तर्क्षपतेविपाके ।  
तथैव जन्माष्टमनाथभुक्तौ  
चोरारिपीडां लभतेऽतिदुःखम् ॥ २३॥  
  
शनेश्चतुर्थी च गुरोस्तु षष्ठी  
दशा कुजाह्योर्यदि पऽचमी सा ।  
कष्ट भवेद्राश्यवसानभाग-  
स्थितस्य दुःस्थानपतेस्तथैव ॥ २४॥  
  
उर्ध्वास्यतुङ्गभवनस्थितभूमिजस्य  
कर्मायगस्य हि दशा विदधाति राज्यम् ।  
जित्वा रिपून्विपुलवाहनसैन्ययुक्तां  
राज्यश्रियं वितनुतेऽधिकमन्नदानम् ॥ २५॥  
  
स्वोच्चस्थितो भृगुसुतो व्ययकर्मगो वा  
लाभेऽपि वाऽस्तरहितो न च पापयुक्तः ।  
तस्याब्दपाकसमये बहुरत्नपूर्णो  
धीमान्विशालविभवो जयति प्रशस्तः ॥ २६॥  
  
नीचारिषष्ठव्ययसंश्रिता हि  
शुभाः प्रयच्छन्त्यशुभानि सर्वे ।  
शुभेतरास्त्वेषु गताः प्रयच्छ-  
न्त्यमोघदुःखानि दशासु तेषम् ॥ २७॥  
  
दशेशत्रोररिगेहभाजो  
लग्नेशशत्रोरपि वाऽथ भुक्तौ ।  
शत्रोर्भयं स्थानलयः तदास्य  
स्निग्धोपि शत्रुत्वमुपैति नूनम् ॥ २८॥  
  
यद्भावगः पाकपतिर्दशेशात्-  
तद्भावजातानि फलानि कुर्यात् ।  
विपक्षरिःफाष्टमभावगश्चेद्-  
दुःखं विदध्यादितरत्र सौख्यम् ॥ २९॥  
  
स्वोच्चत्रिकोणस्वहितारिनीचे  
पूर्णं त्रिपादार्द्धपदाल्पशून्यम् ।  
क्रमाच्छुभं चेदशुभं विलोमाट्  
मूढे ग्रहे नीचसमं फलं स्यात् ॥ ३०॥  
  
मन्दमान्द्यगुखरेशरन्ध्रपाः-  
तन्नवांशपतयोऽपि ये ग्रहाः ।  
तेषु दुर्बलदशा मृतिप्रदा  
कष्टभे चरति सूर्यनन्दने ॥ ३१॥  
  
मृतीशनाथस्थितभांशकेशयोः  
खरत्रिभागेश्वरयोर्बलीयसः ।  
दशागमे मृत्युयुक्तभांशक-  
त्रिकोणगे देवगुरौ तनुक्षयः ॥ ३२॥  
  
चतुष्टयस्था गुरुजन्मलग्नपा  
भवन्ति मध्ये वयसः सुखप्रदाः ।  
क्रमेण पृष्ठोभयमस्तकोदय-  
स्थितोऽन्त्यमध्यप्रथमेषु पाकदः ॥ ३३॥  
  
यद्भावगो गोचरतो विलग्नात्-  
दशेश्वरः स्वोच्चसुहृद्गृहस्थः ।  
तद्भावपुष्टिं कुरुते तदानीं  
बलान्वितश्चेज्जननेऽपि तस्य ॥ ३४॥  
  
बलोनितो जन्मनि पाकनाथो  
मौढ्यं स्वनीचं रिपुमन्दिरं वा ।  
प्राप्तश्च यद्भावमुपैति चारात्-  
तद्भावनाशं कुरुते तदानीम् ॥ ३५॥  
  
दशेशस्य तुङ्गे सुहृद्भे दशेशात्  
त्रिषत्कर्मलाभत्रिकोणास्तभेषु ।  
यदा चारगत्या समायाति चन्द्रः  
हुभं संविधत्तेऽन्यथा चेदरिष्टम् ॥ ३६॥  
  
पाकप्रभुर्गोचरतः स्वनीचं  
मौढ्यं यदायाति विपक्षभं वा ।  
कष्टं विदध्यात्स्वगृहं स्वतुङ्गं  
वक्रं गतः सौख्यफलं तदानीम् ॥ ३७॥  
  
पाकेशस्य शुभप्रदस्य भवनं तुङ्गं प्रपन्ने यदा  
सूर्ये तत्फलसिद्धिमेति गुरुणाप्येवं फलं चिन्तयेत् ।  
नीचं कष्टफलप्रदस्य च दशानाथस्य वैरिस्थलं  
प्राप्ते भास्वति गोचरेण लभते तस्यैव कष्टं फलम् ॥ ३८॥  
  
येन ग्रहेण सहितो भुजगाधिनाथ-  
स्तत्खेटजातगुणदोषफलानि कुर्यात् ।  
सर्पान्वितः स तु खगः शुभदोऽपि कष्टं  
दुःखं दशान्त्यसमये कुरुते विशेषात् ॥ ३९॥  
  
द्वावर्थकामाविह मारकाख्यौ  
तदीश्वरस्तत्र गतो बलाढ्यः ।  
हन्ति स्वपाके निधनेश्वरो वा  
व्ययेश्वरो वऽप्यतिदुर्बलश्चेत् ॥ ४०॥  
  
केन्द्रेशस्य सतोऽसतो।शुभशुभौ कुर्याद्दशा कोणपाः  
सर्वे शोभनदास्त्रिवैरिभवपा यद्यप्यनर्थप्रदाः ।  
रन्ध्रेशोऽपि विलग्नपो यदि शुभं कुर्याद्रविर्वा शशी  
यद्येवं शुभदः पराशरमतं तत्तद्दशायां फलम् ॥ ४१॥  
  
कोणाधीशः केन्द्रगः केन्द्रपो वा  
कोणस्थश्चेद् द्वौ च योगप्रदौ स्तः ।  
द्वावप्येतौ भुक्तिकाले दशाया-  
मन्योन्यं तौ योगदौ सोपकारौ ॥ ४२॥  
  
न दिशेयुर्ग्रहाः सर्वे स्वदशासु स्वभुक्तिषु ।  
भवाशुभफलं नॄणामात्मभावानुरूपतः ॥ ४३॥  
  
आत्मसम्बन्धिनो ये च ये ये निजसर्धामिणः ।  
तेषामन्तर्दास्वेव दिशन्ति स्वदशाफलम् ॥ ४४॥  
  
केन्द्रत्रिकोणनेतारौ दोषयुक्तावपि स्वयम् ।  
सम्बन्धुमात्राद्बलिनौ भवेतां योगकारको ॥ ४५॥  
  
त्रिकोणाधिपयोर्मध्ये सम्बन्धो येन केनचित् ।  
केन्द्रनाथस्य बलिनो भवेद्यदि स योगकृत् ॥ ४६॥  
  
केन्द्रत्रिकोणाधिपयोरैक्ये तौ योगकारकौ ।  
अन्यत्रिकोणपतिना सम्बन्धो यदि किं पुनः ॥ ४७॥  
  
योगकारकसम्बन्धात्पापिनोऽपि ग्रहाः स्वतः ।  
तत्तद्भुक्त्यानुसारेण दिशेयुर्यौगिकं फलम् ॥ ४८॥  
  
स्वदशायां त्रिकोणेशो शुक्तौ केन्द्रपतेः शुभम् ।  
दिशेत्सोऽपि तथा नो चेदसम्बन्धेऽपि पापकृत् ॥ ४९॥  
  
केन्द्राधिपत्यदोषस्तु बलवान् गुरुशुक्रयोः ।  
मारकत्वेऽपि च तयोर्मारकस्थानसंस्थितिः ॥ ५०॥  
  
बुधस्तदनु चन्द्रोऽपि भवेत्त्दनु तद्विधः ।  
पापाश्चेत्केन्द्रपतयः शुभदाश्चोत्तरोत्तरम् ॥ ५१॥  
  
यदि केन्द्रे त्रिकोणे वा निवसेतां तमोग्रहौ ।  
नाथेनान्यतरस्यैव सम्बन्धाद्योगकारकौ ॥ ५२॥  
  
तमोग्रहौ शुभारूढौऽसम्बद्धौ येन केनचित् ।  
अन्तर्दशानुरूपेण भवेतां योगकारकौ ॥ ५३॥  
  
आरम्भो राजयोगस्य भवेन्मारकभुक्तिषु ।  
प्रथयन्ति तमारभ्य क्रमशः पापभुक्तयः ॥ ५४॥  
  
रन्ध्रस्थरन्ध्रेक्षकरन्ध्रनाथ-  
रन्ध्रत्रिभागाधिपमान्दिभेशाः ।  
दुःखप्रदास्तेष्वपि दुर्बलो यः  
स नाशकारी स्वदशापहारे ॥ ५५॥  
  
भ्रष्ठस्य तुङ्गादवरोहिसञ्ज्ञा  
मध्या भवेत्सा सुहृदुच्चभागे ।  
आरोहिणी निम्नपरिच्युतस्य  
नीचारिभांशेष्वधमा भवेत्सा ॥ ५६॥  
  
शस्तगृहे शस्तांशे नीचे रिपुभेऽस्तसंस्थिते वाऽपि ।  
तस्य दशा मिश्रफला दशापरार्धे फलप्रदा ज्ञेया ॥ ५७॥  
  
तत्तद्भावात्व्ययथस्य तद्भावव्ययपस्य च ।  
वीर्यहीनस्य खेटस्य पाके मृत्युमवाप्नुयात् ॥ ५८॥  
  
दशापतिर्लग्नगतो यदि स्यात्  
त्रिषट्दशैकादशगश्च लग्नात् ।  
तत्सप्तवर्गेऽप्यथ तत्सुहृद्वा  
लग्ने शुभो वा शुभदा दशा स्यात् ॥ ५९॥  
  
यावन्ति वर्षणि दशा च सा स्यात्-  
चारक्रमात्तत्र दशापतिः सः ।  
यत्र स्थितस्तद्भवनाद्विधोस्तु  
स्थितेः प्रकल्प्यं सदसत्फलं हि ॥ ६०॥  
  
दशाधिनाथस्य सुहृद्गृहस्थ-  
स्तदुच्चगो वाऽथ दशाधिनाथात् ।  
स्मरत्रिकोणोपचयोपगश्च  
ददाति चन्द्रः खलु सत्फलानि ॥ ६१॥  
  
उक्तेषु राशिषु गतस्य विधोः स राशिः  
स्याज्जन्मकालभवमूर्तिधनादिभावः ।  
तत्तद्विवृधिकृदसौ कथितो नराणां  
तद्भावहानिकृदथेतरराशिसंस्थः ॥ ६२॥  
  
सारावलीमुडुदशां च वराहहोरा-  
मालोक्य जातकफलं प्रवदेन्नराणाम् ।  
प्रश्नोदयग्रहवशादथ वा स्वजन्म-  
राश्यादिना वदतु नास्त्यनयोर्विशेषः ॥ ६३॥  
  
एकविंशोऽध्यायः  
             प्रत्यन्तर्दशाफल  
अपहारविभागलक्षणं तत्पङ्क्तिं क्रमशः स्फुटं प्रवचिम् ।  
यदुदीरितमत्र तत्समस्तं कथयेत्स्वदशान्तरान्तरादौ ॥ १॥  
  
पाकेशाब्दहता दशेश्वरसमा नेत्राङ्कभक्ताः समाः  
शिष्ट रूपहता नराङ्कविहृता मासा नगैर्वासराः ।  
छिद्रादिष्वपि चैवमेव कलयेत्पाकक्रमाच्चेद्दशा-  
नाथाद्या पुनरन्तरान्तरदशास्तत्पाकनाथक्रमाः ॥ २॥  
  
सूर्य  
महीश्वरादुपलभतेऽधिकं यशो  
वनाचलस्थलवसतिं धनागमम् ।  
ज्वरोष्णरुग्जनकवियोगजं भयं  
निजां दशां प्रविशति नीक्षणदीधितौ ॥ ३॥  
  
रिपुक्षयो व्यसनशमो धनागमः  
कृषिक्रिया गृहकरणं सुहृद्युतिः  
क्षयानलप्रतिहतिरकर्दायकं  
शशी यदा हरति जलोद्भवा रुजः ॥ ४ ॥  
  
रुजागमः पदविरहोऽरिपीडनं  
वर्णोद्भवः स्वकुलजनैर्वरोधिता  
महीभृतो भवति भयं धनच्युति  
यर्दा कुजो हरति तद्ऽर्कर्वत्सरम् ॥ ५ ॥  
  
रिपूदयो धनहृतिरापदुद्गमो  
विषाद्भयं विषयविमूढता पुनः  
शिरोदृशोरधिकरुगेव देहिनाम्  
अहौ भवेधिमकरायुरन्तरो ॥ ६॥  
  
रिपुक्षयो विविधधनाप्तिरन्वहं  
सुरार्चनं द्विजगुरुबन्धुपूजनम् ।  
श्रवःश्रमो भवति च यक्ष्मरोगिता  
सुराचिन्ते प्रविशति गोपशति गोपतेर्दशाम् ॥ ७॥  
  
धनाहतिः सुतविरहः स्त्रिया रुजो  
गुरुव्ययः सपदि परिच्छदच्युतिः ।  
मलिष्ठता भवति कफप्रपीदनं  
शनैश्चरे सवितृदशान्तरं गते ॥ ८॥  
  
विचञ्चिका पिटकसकुष्ठकामिला  
विशर्धनं जठरकटिप्रपीडनम् ।  
महीक्षयः त्रिगदभयं भवेत्तदा  
विधोः सुते चरति रवेरथाब्दकम् ॥ ९॥  
  
सुहृव्द्ययुः स्वजनकुटुम्बविग्रहो  
रिपोर्भयं धनहरणं पदच्युतिः ।  
गुरोर्गदश्चरणशिरोरुगुच्चकैः  
शिखी यदा विशति दशां विवस्वतः ॥ १०॥  
  
शिरोरुजा जठरगुदातिम्पीडनं  
कृषिक्रिया गृहधनधन्यविच्युतिः ।  
सुतस्त्रियोरसुखमतीव देहिनां  
भृगोः सुते चरति रवेरथाब्दकम् ॥ ११॥  
  
चन्द्र-विचार  
स्त्रीप्रजाप्तिरमलांशुकागमो  
भूसुरोत्तमसमागमो भवेत् ।  
मातुरिष्टफलमङ्गनासुखं  
स्वां दशां विशति शीतदीधितौ ॥ १२॥  
  
पित्तवह्निरुधिरोद्भवा रुजः  
क्लेशदुःखरिपुचोरपीडनम् ।  
वित्तमानविहतिर्भवेत्कुजे  
शीतदीधितिदशान्तरं गते ॥ १३॥  
  
तीव्रदोषरिपुवृद्धिबन्धुरुङ् मारुताशनिभयातिरुद्भवेत् ।  
अन्नपानजनितज्वरोदयाश्चन्द्रवत्सरविहारके ह्यहौ ॥ १४॥  
  
दानधर्मनिरतिः सुखोदयो वस्त्रभूषणसुहृत्समागमः ।  
राजसत्कृतिरतीव जायते कैरवप्रियवयोहरे गुरऊ ॥ १५॥  
  
नैकरोगविहतिः सुहृत्सुत-  
स्त्रीरुजा व्यसनसम्भवो महान् ।  
प्राणहानिरथवा भवेच्छनौ  
मारबन्धुवयसो गतेऽन्तरम् ॥ १६॥  
  
सर्वदा धनगजाश्वगोकुल-  
प्राप्तिराभरणसौख्यसम्पदः ।  
चित्तबोध इति जायते विधो-  
रायुषि प्रवेशति प्रबोधने ॥ १७  
चित्तहानिरपि सपदश्च्युति-  
र्बन्धुहानिरपि तोयजं भयम् ।  
दासभृत्यहतिरस्ति देहिनां  
केतुके हरति चान्द्रमब्दकम् ॥ १८॥  
  
तोययानवसुभूषणाङ्गनाविक्रयक्रयकृषिक्रियादयः ।  
पुत्रमित्रपशुधान्यसंयुतिश्चन्द्रदायहरणोन्मुखे भृगौ ॥ १९॥  
  
राजमाननमतीव शूरता रोगशान्तिररिपक्षविच्युतिः ।  
पित्तवातरुगिने गते तदा स्याच्छशाङ्कपरिवत्सरान्तरम् ॥ २०॥  
  
मङ्गल की महादशा में विविध अन्तर्दशों का फल  
पित्तोष्णरुग्व्रणभयं सहजैवियोगः  
क्षेत्रप्रवादजनितार्थविभूतिसिद्धिः ।  
ज्ञात्यग्निशत्रुनृपचोरजनैविरोधो  
धात्रीसुतो हरति चेच्छरदं स्वकीयाम् ॥ २१॥  
  
शस्त्राग्निचोररिपुभूपभयं विषातिः  
शुक्ष्यक्षिशीर्षजगदो गुरुबन्धुहानिः ।  
प्राणव्ययोऽथ यदिवा विपुलापदो वा  
वक्रायुरन्तरगते भुजगाधिनाथे ॥ २२॥  
  
द्विजविबुधसमर्चा तिर्थपुण्यानुसेवा  
सततमतिथिपूजा पुत्रमित्रादिवृद्धिः ।  
श्रवणरुगतिमात्रं श्लेष्मरोगोद्भवो वा  
भवतिकुजदशान्तः सङ्गते वागधीशे ॥ २३॥  
  
उपर्युपरिविनाशः स्वात्मजस्त्रीगुरूणा-  
मगणितविपदन्तर्दुःखमर्थोपहानिः ।  
वसुहरणमरिभ्यो भीतिरुष्णानिलाग्नि-  
र्भवति कुजदशायामर्कजे सम्प्रयाते ॥ २४॥  
  
अरिभयमुरुचोरोपद्रवोऽथार्थहानिः  
पशुगजतुरगाणां विप्लवोऽमित्रयोगः ।  
नृपकृतपरिपीडा शूद्रवैरोद्भवो वा  
विशति शशितनूजे विष्वधात्रीसुतायुः ॥ २५॥  
  
अशनिभयमकस्मादग्निशस्त्रप्रपीडा  
विगमनमथ देहाद्वित्तनाशोऽथवा स्यात् ।  
अपगमनमसुभ्यो योषितो वा विनाशः  
प्रविशति यदि केतुः क्रूरनेत्रायुरन्तम् ॥ २६॥  
  
युधि जनितविमानं विप्रवासः स्वदेशा-  
द्वसुहृतिरपि चोरैर्वमनेत्रोपरोधः ।  
परिजनपरिहानिर्जायते मानवाना-  
मपहरति यदायुर्भौमिजं भार्गवेन्द्रः ॥ २७॥  
  
नृपकृतपरिपूजा यद्धलब्धप्रभावः  
परिजनधनधान्यश्रीमदन्तःपुरं च ।  
अतिविलसितकृत्तः साहसादाप्तलक्ष्मी-  
स्तिमिरभिदि कुजायुर्दायसंहारिणीति ॥ २८॥  
  
विविधधनसुताप्तिविप्रयोगोऽरिवर्गै-  
र्वसनशयनभूषारत्नसम्पत्प्रसूतिः ।  
भवति गुरुजनातिर्गुल्मपित्तप्रपीडा  
धरणितनयवर्षं शीतगौ सम्प्रयाते ॥ २९॥  
  
राहु की महादशा में विविध अन्तर्दशों का फल  
विषाम्बुरुग्दुष्टभुजङ्गदर्शनं  
पराबलासंयुतिरिष्टविच्युतिः ।  
अरिष्टवाग्दुष्टजनव्यथा  
भवेद्विधुन्तुदेनापहृते स्ववत्सरे ॥ ३०॥  
  
सुखोपनीतिः सुरविप्रपूजनं  
विरोगता वामदृशां समागमः ।  
सुपुण्यशास्त्रर्थविचारसम्भवः  
सुरारिदायान्तगे बृहस्पतौ ॥ ३१॥  
  
समीरपित्तप्रगदक्षतिस्तनौ  
तनूजयोषित्सहजैश्च विग्रहः ।  
स्वभृत्यनाशश्च पदच्युतिर्भवेत्-  
दितिप्रजायुः प्रविस्शत्यथार्कजे ॥ ३२॥  
  
सुतस्वसिद्धिः सुहृदां समागमो  
मनोविनिन्द्यत्वमतीव जायते ।  
पटुक्रियाभूषणकौशलादयो  
भुजङ्गसंवत्सरहारिणीन्दुजे ॥ ३३॥  
  
ज्वराग्निशस्त्रारिभयं शिरोरुजा  
शरीरकम्पः स्वसुहृद्गुरुव्यथा ।  
विषव्रणातिः कलहः सुहृज्जनै-  
रहीन्द्रदायान्तरगे शिखाधरे ॥ ३४॥  
  
कलत्रलब्धिः शयनोपचारता  
तुरङ्गमातङ्गमहीसमागमः ।  
कफानिलाप्तिः स्वजनैविरोधिता  
भवेद्भुजङ्गायुरपाहृतौ भृगोः ॥ ३५॥  
  
अरिव्यथा स्यादतिपीडनं  
दृशोविंषाग्निशस्त्राहतिरापदुद्गमः ।  
वधूसुतातिर्नृपतेर्महद्भयं  
भुजङ्गवर्षे तिमिरारिणा हृते ॥ ३६॥  
  
वधूविनाशः कलहो मनोरुजा  
कृषिक्रयावित्तपशुप्रजाक्षयः ।  
सुहृद्विपत्तिः सलिलाद्भयं भवे-  
द्विधौ दशाभक्तरि देवविद्विधः ॥ ३७॥  
  
नृपाग्निचोरास्त्रभयं शरीरिणां  
शरीरनाशो यदि वा महारुजः ।  
पदभ्रमो हृन्नयनप्रपीडनं  
यदात्र सर्पयुषि सञ्चरेत्कुजः ॥ ३८॥  
  
बृहस्पति की महादशा में विविध अन्तर्दशों का फल  
सौभाग्यकान्तितबहुमानगुणोदयः  
स्यात्सत्पुत्रसिद्धिरवनीपतिपूजनं च ।  
आचार्यसाधुजनसंयुतिरिष्टसिद्धिः  
सवत्सरं हरति देवगुरौ स्वकीयम् ॥ ३९॥  
  
वेश्याङ्गनामदकृदासवदोषसङ्ग  
उत्कर्षसौख्यसकुटुम्बपशुप्रपीडा ।  
अर्थव्ययोरुभयमक्षिजरुक्सुताति  
जैवीं दशां विशति दैनकरे नराणाम् ॥ ४०॥  
  
स्त्रीद्यूतमद्यजमहाव्यसनं त्रिदोषैः  
केचिद्वदन्त्यपि च केवलमङ्गलाप्तिः ।  
देवद्विजार्चनसुतार्थसुखप्रयोगै-  
र्गीवर्णपूजितदशां हरतीन्दुसूतौ ॥ ४१॥  
  
शस्त्रव्रणं भवति भृत्यजनैविरोध-  
श्चित्तव्यथा तनययोषिदुपद्रवश्च ।  
प्रणच्युतिर्गुरुसुहृज्जनविप्रयोगः  
सौरेड्यमायुरपहृत्य ददाति केतुः ॥ ४२॥  
  
नानाविधार्थपशुधान्यपरिच्छदस्त्री-  
पुत्रान्नपानशयनाम्बरभूषणाप्तिः ।  
देवद्विजार्चनमुपासनतत्परत्व-  
मायुर्यदा हरति जैवमथासुरेड्यः ॥ ४३॥  
  
शत्रोर्जयः क्षितिपमाननकीर्तिलाभः  
स्याच्चण्डता नरतुरङ्गमवाहनाप्तिः ।  
श्रेण्यग्रहारपुरराष्ट्रसमस्तसम्पद  
दुच्चैरुचथ्यसहजायुरपाहृतेऽर्के ॥ ४४॥  
  
योषिद्बहुत्वमरिनाशनमर्थलाभः  
कृष्यर्थवस्तुपरमोन्नतकीर्तिलाभः ।  
दवद्विजार्चनपरत्वमतीव पुंसां  
सञ्जायते गुरुदशाहृति शर्वरीशे ॥ ४५॥  
  
बन्धूपतोषणमरिव्रजतोऽर्थलाभः  
सुक्षेत्रसत्कृतिरिह प्रथितप्रभावः  
इर्षद्गुरूपहतिरीक्षणसुक्षतिर्वा  
क्षित्यात्मजे हरति वत्सरमार्यजातम् ॥ ४६॥  
  
बन्धूपतप्तिरुरुमानसरुग्गदार्ति-  
श्चोराद्भयं गुरुगदो जठरोद्भवो वा ।  
राजेन्द्रपीडनमरिव्यसनं स्वनाशः  
सम्पद्यते हरति सूरिदशां सुरारौ ॥ ४७॥  
  
शनि को महादशा में विविध अन्तर्दशों का फल  
कृषिवृद्धभृत्यमहिषाभ्युदयः  
पवनामयो वृषलजातिधनम् ।  
स्थविराङ्गनाप्तिरलसत्वमघो  
निजवत्सरान्तरगते रविजे ॥ ४८॥  
  
सुभगत्वमस्ति सुखित वनिता  
नृपलालनं विजयमित्रयुतिः  
त्रिगदोद्भवः सहजपुत्ररुजा  
शनिदायहारिणि शशाङ्कसुते ॥ ४९॥  
  
मरुदग्निपीडनमरिव्यसनं  
सुतदारविग्रमतिः सततम् ।  
अशुभावलोकनमहेश्च भयं  
मृदुवत्सरं हरति केतुपतौ ॥ ५०॥  
  
सुहृदङ्गनातनयसौख्ययुतः  
कृषितोययानजनितार्थचयः ।  
शुभकीर्तिरुद्भवति देहभृतां  
यमदायहारिणि भृगोस्तनये ॥ ५१॥  
  
मरणं तु वा रिपुभयं सततं  
गुरुवर्गरुग्जठरनेत्ररुजा ।  
धनधान्यविच्युतिरिह प्रभवेत्-  
रविजायुराविशति तीव्रकरे ॥ ५२॥  
  
वनिताहतिर्मरणमेव नृणां  
सुहृदां विपत्तिरथ रोगभयम् ।  
जलवातजं भयमतीव भवेत्-  
रविजायुराविशति रात्रिकरे ॥ ५३॥  
  
स्वपदच्युतिः स्वजनविग्रहरुक्-  
ज्वरवाह्नशस्त्रविशभिरथ वा ।  
अरिवृद्धिरान्तररुगक्षिभयं  
रविजायुराविशति भुमिसुते ॥ ५४॥  
  
अप्मार्गयानमसुभिविरहस्तु  
अथ वा प्रमेहगुरुगुल्मभयम् ।  
ज्वररुक्क्षतिः सततमेव नृणा-  
मसितान्तरं विशति भोगिपतौ ॥ ५५॥  
  
अमरार्चनद्विजगणाभिरुचि-  
र्गृहपुत्रदारविहतिस्तु भवेत् ।  
धनधान्यवृद्धिरधिका हि नृणां  
गतवत्यथार्किवयसीन्द्रगुरौ ॥ ५६॥  
  
बुध की महादशा में विविध अन्तर्दशों का फल  
धर्मार्गनिरतिर्विवपश्चितां  
सङ्गमो विमलधीर्घनं द्विजात् ।  
विद्यया बहुयशः सुखं सदा  
चन्द्रजे हरति वत्सरं स्वकम् ॥ ५७॥  
  
दुःखशोककलहाकुलात्मता  
गात्रकम्पनममित्रसंयुतिः ।  
क्षेत्रयान्विप्युतिर्यदा भवेत्-  
सोममसूनुशरदं गतः शिखी ॥ ५८॥  
  
देवविप्रगुरुपूजनक्रिया दानधर्मपरतासमागमः ।  
वस्त्रभूषणसुहृद्युतिर्भवेद्बोधनायुषि समागते सिते ॥ ५९॥  
  
हेमविद्रुमतुरङ्गवारणप्रावृतं भवनमन्नपानयुक् ।  
भूपतेरपि च पूजनं भवेद्भानुमालिनि बुधाब्दकं गते ॥ ६०॥  
  
मस्तकव्यसनमक्षिपीडनं कुष्ठदद्रुबहुकण्ठपीडनम् ।  
प्राणसंशययुतिर्नृणां भवेज्ज्ञायुषं व्रजति शीतदीघितौ ॥ ६१॥  
  
अग्निभीतिरपि नेत्रजा रुजा चोरजं भयमतीव दुःखिता ।  
स्थानहानिरथ वातरोगिता ज्ञायुषं हरति मेदिनीसुते ॥ ६२॥  
  
मानहानिरथवाश्रयच्युतिः स्वक्षयोऽग्निविषतोयजं भयम् ।  
मस्तकाक्षिजठरप्रपीडनं शीतरश्मिजदशां गतेऽसुरे ॥ ६३॥  
  
व्याधिशत्रुभयविच्युतिर्भवे-  
द्ब्रह्मसिद्धिरवनीशसत्कृतिः ।  
धर्मसिद्धितपसां समुद्ग्रमो  
देवमन्त्रिणि विदो दशां गते ॥ ६४॥  
  
अर्थधर्मपरिलुप्तिरुच्चकैः  
सर्वकार्यविफलत्वमङ्गिनाम् ।  
श्लेष्मवातजनिता रुगुद्भवे-  
द्वोधनायुषि समागतेऽसिते ॥ ६५॥  
  
केतु की महादशा में विविध अन्तर्दशों का फल  
रिपुजनकलहं सुहृद्विरोधं  
त्वशुभचः श्रवणं ज्वराङ्गदाहम् ।  
गमनपरधाम्नि वित्तनाशं  
शिखिनि लभेत् दशां गते स्वकीयाम् ॥ ६६॥  
  
द्विजवरकलहः स्त्रिया विरोधः  
स्वकुलजनैरपि कन्यकाप्रसूतिः ।  
परिभवजननं परोपतापो  
भवति सिते शिखिवत्सरान्तराले ॥ ६७॥  
  
गुरुजनमरणं ज्वर्तारः  
स्वजनविरोधविदेशयानलभः ।  
नृपकृतकलहः कफानिलाति-  
र्विशति रवौ शिखिवत्सरान्तरालम् ॥ ६८॥  
  
सुलभबहुधनं तथैव हानिः  
सुतविरहो बहुदुःखभाक्प्रसूतिः ।  
परिजनयुवतिप्रजाप्रलाभः  
शशिनि यदा शिखिदायमभ्युपेते ॥ ६९॥  
  
स्वकुलजकलहं स्वबन्धुनाशं  
भयमपि पन्नगजं वदन्ति चोरात्  
हुतवहभयशत्रुपीडनं च  
व्रजतिकुजे ध्वजनामखेचरायुः ॥ ७०॥  
  
अरिकृतकलहं नृपाग्निचौरै-  
र्भयमपि पन्नगजं वदन्ति तज्ज्ञाः ।  
खलजनवचनं दुरिष्टचेष्टा  
समसि गतेऽत्र शिखीन्द्रदायमाहुः ॥ ७१॥  
  
सुतवरजननं सुरेन्द्रपूजा  
धरणिधनाप्तिरुपायनार्थसिद्धिः ।  
धनचयजननं महीशमानो  
भवति गतेऽत्र गुरौ शिखीन्द्रदायम् ॥ ७२॥  
  
परिजनविहतिं परोपतापं  
रिपुजनविग्रहमङ्गभङ्गतां च ।  
धनपदविर्युतिं तथाहुरार्या  
गतवति सूर्यसुते शिखाधरायुः ॥ ७३॥  
  
सुतवर्जननं प्रभुप्रशस्तिः  
क्षितिधनसिद्धिररीश्वरप्रपीडा ।  
पशुकृषीविहतिर्भवेत्तु पुंसां  
विशति बुधे शिखिवत्सरान्तरालम् ॥ ७४॥  
  
शुक्र की महादशा में विविध अन्तर्दशों का फल  
वसनभूषणवाहचन्दना-  
द्यनुभवः प्रमदासुखसम्पदः ।  
द्युतियुतिः क्षितिपाद्धनलब्धयो  
भृगुसुते स्वदशां प्रविशत्यपि ॥ ७५॥  
  
नयनकुक्षिकपोलगदोद्भवः  
क्षितिभृतो भयमस्ति शरीरिणाम् ।  
गुरुकुलोद्भवबान्धवपीडनं  
भृगुसुतायुषि भानुमति स्थिते ॥ ७६॥  
  
नखशिरोरदनक्षतिरुच्चकैः  
पवनपित्तरुगर्थविनाशनम् ।  
ग्रहणिगुल्मकयक्ष्मकपीडनं  
सितवयोहृति तत्र हिमल्विषि ॥ ७७॥  
  
रुधिरपित्तगदातिसमाश्रयः  
कनकताम्रचयावनिसङ्ग्रहः ।  
सुवतिदूषणमुद्यमविच्युति-  
र्वृषभवल्लभवत्सरगे कुजे ॥ ७८॥  
  
निधिभवः सुतलब्धिरभीष्तवाक्  
स्वजनपूजनमप्यरिबन्धनम् ।  
दहनचोरविषोद्भवपीडनं  
तुलधरेश्वरवत्सरगेऽसुरे ॥ ७९॥  
  
विविधधर्मसुरेशनमस्क्रिया  
भवति चात्मजवामदृगागमः ।  
विविधराज्यसुखं च शरीरिणां  
कविदशाहृति कार्मुकनायके ॥ ८०॥  
  
नगरयोधनृपोद्भवपूजनं  
प्रवरयोषिदवाप्तिरथास्ति वा ।  
विविधवित्तपरिच्छदसंयुति-  
दितिपूजितदायगते शनौ ॥ ८१॥  
  
तनयसौख्यमागमसम्पदां  
निचयलब्धिरतिप्रभुता यशः ।  
पवनपित्तकफातिररिच्युतिर्-  
दनुजमन्त्रिदशाहृति चन्द्रजे ॥ ८२॥  
  
सुतसुखादिबहिः स्थितिरग्निजं  
भयमतीव विनाशनमङ्गरुक् ।  
अपि च वारवधूजनसंयुतिः  
शिखिनि यात्यलमौशनसीम् दशाम् ॥ ८३॥  
  
दशापहारेषु फलं यदुक्तं  
वर्णाधिकारानुगुणं वदन्तु ।  
छिद्रेषु सूक्ष्मेष्वपि तत्फलाप्तिः  
छायाङ्कवार्तश्रवणानि वा स्युः ॥ ८४॥  
  
द्वाविंशोऽध्यायः  
             कालचक्र दशा  
दस्रादितः पादवशेन मेषान्न्-  
मीनाम्शकान्तं क्रमशोऽपसव्यम् ।  
कीटाद्धयान्तं गणयेच्च सव्य-  
मार्गेण पादक्रमशोऽजतारात् ॥ १॥  
  
एवं भूयाच्चापसव्यं च सव्यं  
भानि त्रीणि त्रीणि विद्यात्क्रमेण ।  
तद्राशीशप्रोक्तवर्षैर्दशास्य  
देवं प्राहुः कालचक्रे महान्तः ॥ २॥  
  
मनुः परः सनिर्धनिर्नृपस्तपो वने क्रमात् ।  
दिवाकरदिवत्सराः शुभाशुभाप्तिहेतवः ॥ ३॥  
  
दस्ःअपहारादिककालचक्रे  
वाक्यानि दस्रादिपदादिजानि ।  
दक्ष्यामि वर्णैर्नवभिर्भमानै  
राशीशवर्षैः परमायुरत्र ॥ ४॥  
  
पौरं गावो मित सन्दिग्धं  
नक्षत्रेन्दुः स तु भूशूलम् ।  
रूपेत्रक्षन्निधयोरङ्गे  
वाणी चस्थं दधि नक्षत्रम् ॥ ५॥  
  
दासत्वेशो गौरीपुत्रं  
क्षन्निधिकारो गोभूशेषम् ।  
सौदधिनक्षत्रेहासन्तो  
भौमगुरुः पुत्राक्षोनाधिः ॥ ६॥  
  
वाक्यान्येतान्यश्वियाम्यर्क्षयोर्या-  
न्यश्विन्याद्यन्यग्निभस्यापसव्ये ।  
सव्येऽजेन्द्वोर्वक्ष्यमाणेषु वाक्ये-  
ष्विन्दोर्वक्यान्येव रौद्रस्य भूयः ॥ ७॥  
  
धेनुः क्षेत्रे पुरगो शम्भु-  
स्तासां जत्रु क्षन्निधि दासी ।  
चर्माभोगी रायधिनाक्ष-  
स्त्रीपौराङ्गी शिवतीर्थाब्जे ॥ ८॥  
  
त्रक्षनिधिर्दा सूचिशम्भो  
सौरयधी नक्षत्रं पारम् ।  
गोशिवतीर्थे दात्रिक्ष्न्नो  
धीहसितांशुभोर्गी रम्या ॥ ९॥  
  
नक्षत्रपादैष्यघटी समुत्था  
पूर्वा दशा तत्पतिवर्षजाता ।  
पूर्वोक्तपादक्रमशोऽत्र विद्यात्-  
केषाञ्चिदेवं मतमाहुरार्या ॥ १०॥  
  
दस्रादिपादप्रभृतीनि भानां  
वाक्यानि यान्यक्षरपङ्क्तिजानि ।  
तेषां क्रमेणैव दशा प्रकल्प्या  
वाक्यक्रमं साध्विति केचिदाहुः ॥ ११॥  
  
वाक्यक्रमे कर्क्यलिमीनसन्धौ  
मण्डूकगत्यश्वरप्लुतिश्च ।  
सिंहावलोकस्त्रिविधा तदानीं  
दशान्तरं दुःखफलप्रदं स्यात् ॥ १२॥  
  
तद्वाक्यवर्णक्रमशोपहार-  
वर्षाहते तत्परमायुराप्ते ।  
तदा दशायामपहारवर्ष-  
सङ्ख्याश्च मासान्दिवसान्वदेयुः ॥ १३॥  
  
वाक्येषु यावच्छरदां प्रमाणं  
वदन्ति तावत्परमायुरत्र ।  
मेषादनीकं मदनं गजेन  
तुन्दः पुनश्चैवमुदीरितं तत् ॥ १४॥  
  
उत्पन्न आधान आउर क्षेम महादशा  
महादशासु यत्फलं प्रकीर्तितं मया पुरा ।  
तदेव योजयेद् बुधो दशासु चैवमादिषु ॥ १५॥  
  
जन्मर्क्षात्परतस्तु पञ्चमभवाऽथोत्पन्नसञ्ज्ञा दशा  
स्यादाधानदशाऽप्यतोऽष्टमभवात् क्षेमान्महाख्या दशा ।  
आसामेव दशावसानसमये मृत्युप्रदा स्यान्नृणां  
स्वल्पानल्पसमायुषां त्रिवधपञ्चर्क्षेशदायान्तिमे ॥ १६॥  
  
निसर्गदशा  
एकं द्वे नव विंशतिर्धृतिकृतिः पञ्चाशदेषां क्रमात्  
चन्द्रारेन्दुजशुक्रजीवदिनकृद्दैवाकरीणां समाः ।  
स्वै स्वैः पुष्टफला निसर्गजनितैः पक्तिर्दशाया क्रमा-  
दन्ते लग्नदशा हुभेति यवना नेच्छन्ति केचित्तथा ॥ १७॥  
  
अंशदशा  
लिप्तीकृत्य भजेद्र्ग्रहं खखजिनैस्तच्छिष्टमायुष्कला  
आशाखाश्विहृताब्दमदिवसाः सत्योदितेऽम्शायुषी ।  
वक्रिण्युच्चगते त्रिसङ्गुणमिदं स्वांशत्रिभागोत्तमे  
द्विघ्नं नीचगतेऽर्धमप्यथ दलं मौढ्ये सितार्की विना ॥ १८॥  
  
सर्वार्द्धत्रिकृतेषुषण्मितलवह्लासोऽसतामुत्क्रमा-  
द्रिःफात्सत्सु दलं तदा हरति बल्येको बहुष्वेकभे ।  
त्र्यंशोनं रिपुभे विना क्षितिसुतं सत्योपदेशे दशा  
लग्नस्यांशसमा बलिन्युदयभेऽस्यात्रापि तुल्यापि च ॥ १९॥  
  
तस्योपदेशो वरमत्र किन्तु  
कुर्वन्त्ययोग्यं बहुवर्गणभिः ।  
आचार्यकं त्वत्र बहुघ्नतायाम्  
एको तु यद्भुरि तदेव कार्यम् ॥ २०॥  
  
पिण्डायुर्दशा  
धेयं शूर शके श्रियं स्मय परे निद्राः समा भास्करात्  
पिण्डाख्ययुषि पूर्वच्च हरणं सर्व विदध्यादिह ।  
लग्ने पापिनि भं विनोदयलवैर्निघ्नं नताङ्गैर्हृतं  
त्याज्यं सौम्यनिरीक्षितेऽर्धमृणमत्रायुष्यभिज्ञा विदुः ॥ २१॥  
  
लग्नदशामंशसमां बलवत्यंशे वदन्ति पैण्डाख्ये ।  
बलयुक्तं यदि लग्नं राशिसमैवात्र नांशोत्वा ॥ २२॥  
  
हरणं नीचेऽर्द्धमृणं स्यात्पूर्णं प्रोक्तवर्षमुच्चगृहे ।  
पैण्डादौ व्द्यन्तरगे प्राज्ञैस्त्रैराशिकं चिन्त्यम् ॥ २३॥  
  
पैण्डाख्यमायुर्ब्रुर्वते प्रधानं  
मणित्थचाणक्यमयादयश्च ।  
एतन्न साध्वित्यवदद्भदन्तो  
वराहसूर्यस्य तथैव वाक्यम् ॥ २४॥  
  
सूर्यादिकानां स्वमतेन जीव-  
शर्म स्वरांशं परमायुषोऽत्र ।  
अस्यापि सर्व हरणं विधेयं  
पूर्वोक्तिवल्लग्नदशामपीह ॥ २५॥  
  
नॄणां द्वादशवत्सरा दशहता ह्यायुःप्रमाणं परै-  
राख्यातं परमं शनेस्त्रिभगणं यावत्परैरीरितम् ।  
कैश्चिच्चन्द्रसहस्रदर्शनमिह प्रोक्तं कलौ किन्तु यत्  
वेदोक्तं शरदः शतं हि परमायुर्दायमाचक्ष्महे ॥ २६॥  
  
लग्नादित्येन्दुकानामधिकबलवतः स्याद्दशादौ ततोऽन्या  
तत्केन्द्रादिस्थितानामिह बहुषु पुनर्वीर्यतो वीर्यसाम्ये ।  
बह्वायुर्वर्षदातुः प्रथममिनवशाच्चोदितस्याब्दसाम्ये  
वीर्यं किन्त्वत्र सन्धिग्रहविवरहतं भावसन्ध्यन्तराप्तम् ॥ २७॥  
  
अंशोद्भवं लग्नबलात्प्रसाध्य-  
मायुश्च पिण्डोद्भवमर्कवीर्यात् ।  
नैसर्गिकं चन्द्रबलात्प्रसाध्यं  
ब्रूमस्रयाणामपि वीर्यसाम्ये ॥ २८॥  
  
तेषां त्रयाणामिह संयुतिस्तु  
त्रिभिर्हृता सैव दशा प्रकल्प्या ।  
वीर्ये द्वयोरैक्यदलं तयोः स्यात्  
चेज्जीवशर्मायुरमी बलोनाः ॥ २९॥  
  
कालचक्रदशा ज्ञेया चन्द्रांशेशे बलान्विते ।  
सदा नक्षत्रमार्गेण दशा बलवती स्मृता ॥ ३०॥  
  
समाः षष्टिद्विघ्ना मनुजकरिणां पञ्च च निशा  
हयानां द्वत्रिंशत्खरकरभयोः पञ्चककृतिः ।  
विरूपा साप्यायुर्वृषमहिषयोद्वदिश शुनां  
स्मृतं छागादीनां दशकसहिताः षट् च परमम् ॥ ३१॥  
  
ये धर्मकर्मनिरता विजितेन्द्रिया ये  
ये पथ्यभोजनजुषो द्विजदेवभक्ताः ।  
लोके नरा दधति ये कुलशीललिलां  
तेषामिदं कथितमायुरुदारधीभिः ॥ ३२॥  
  
त्रयोविंशोऽध्यायः  
             प्रष्टकवर्ग  
गोचरग्रहवशान्मनुजानां यच्छुभाशुभफलाम्युपलब्ध्यै ।  
अष्टवर्ग इति यो महदुक्तस्तत्प्रसाधनमिहाभिदधेऽहम् ॥ १॥  
  
आलिख्य सम्यग्भुवि राशिचक्रं ग्रहस्थितिं तज्जननप्रवृत्तम् ।  
तत्तद्ग्रहर्क्षात्क्रमशोऽष्तवर्गं प्रोक्तं करोत्यक्षविधानमत्र ॥ २॥  
  
पुत्रीवंसाहिधनिकेऽर्ककुजार्कजेभ्यो  
मुक्ताव्वके सुरगुरोर्भृगुजात्तथाश्रीः ।  
ज्ञाद्गोमतीधनपरा रविरिष्टदोब्जात्-  
गीतोन्नयेप्युदयभाल्लघुतान्नपात्रे ॥ ३॥  
  
गीतासौ जनके रवेः कलितसान्निष्के तुषारद्युतेः  
भौमाछ्रीगुणिते धनस्य युगवन्मासाब्दनित्ये बुधात् ।  
नीवात्कौरवसज्जनस्य भृगुजाद्गूढात्मसिद्धाज्ञया  
मन्दाद्वाणचये तनीर्गतिनये चन्द्रः शुभो गोचरे ॥ ४॥  
  
तीक्ष्णांशोर्गणितानके शिशिरगोर्लाक्षाय भूमेः सुतात्  
पुत्रीवासजनाय चन्द्रतनयाद्गोमेतके गीष्पतेः ।  
तन्नाकारि सितात्तदा कुरुशनेः कोवासदाधेनुको  
लग्नात्स्वात्कलितं नयेत् क्षितिसुतः क्षेमप्रदो गोचरे ॥ ५॥  
  
सौम्याद्योगशतं धनैः कुरुरवेर्मोषाधिकश्रीर्गुरोः  
तेजो यत्र यमारयोः पुरवसन्दिग्धेनये भार्गवात् ।  
पुत्रो गर्भमहान्धके परभृतां दानाय लग्नात्सुधा-  
मूर्तेः प्रावृषि जानकी शशिसुतस्त्वत्र स्थितश्चेच्छुभः ॥ ६॥  
  
मार्ताण्डात्करलाभसज्जधनिके चन्द्राद्रुमेसालिके  
भौमात्किं प्रभुसूदनाय कुरवः शिक्षाधनाढ्ये बुधात् ।  
पुत्री गर्भसदानके सुरगुरोः स्वल्लक्ष्मिचन्द्रे शनेः  
श्रीमन्तो धनिकाः सितात्करिविशेषे सिद्धिनित्यं तनोः ॥ ७॥  
  
जात्यां श्रीस्तु रवेर्विधोः पुरगवामन्दोल्लिपुत्रे तनोः  
पौरे लाभमदालिके कुरुलवं मोहे धनेढ्ये भृगोः ।  
लोभस्ताल्लिपरे कुजाद्रविसुतान्गर्भं महाब्धौ नये  
ज्ञालक्ष्मीचुल्लके गुरोर्मदधताढ्योऽसौ भृगुः सौख्यदः ॥ ८॥  
  
रवेर्यात्रावीथीजनय शशिनो लक्षय शनेः  
गुणेस्तुत्यो भौमाद्गणितनिकरोऽसौ शुभकरः ।  
शताकारे जीवात्तदधनपरे ज्ञादुदयभात्  
कलाभूतानम्ये भृगुज चयखे सूर्यतनयः ॥ ९॥  
  
इति निगदितमिष्टं नेष्टमन्यद्विशेषा-  
दलिकफलविपाकं जन्मिनां तत्र दद्युः ।  
उपचयगृहमित्रस्वोच्चगैः पुष्टमिष्टं  
त्वपचयगृहनीचारातिगैर्नेष्टसम्पत् ॥ १०॥  
  
कृवाष्टवर्ग द्युसदां क्रियादि-  
ष्वक्षैर्विंहीने मृतिरेकबिन्दोः ।  
नाशो व्ययो भीतिभयार्थनारी-  
श्रीराज्यसिद्धिः क्रमशः फलानि ॥ ११॥  
  
तत्तद्ग्रहाधिष्ठितसर्वराशीं-  
स्तत्सञ्ज्ञितं लग्नमिति प्रकल्प्य ।  
तेभ्यः फलान्यष्टविधान्यभूवं-  
स्तत्तद्गृहाद्भा ववशाद्वदन्तु ॥ १२॥  
  
तत्तद्ग्रहर्क्षाशकतुल्यभांश  
स्थिता ग्रहाश्चारवशादिदानीम् ।  
तथैव तद्भावसमुत्थितानि  
फलानि कुर्वन्ति शुभाशुभानि ॥ १३॥  
  
कृतेऽष्तवर्गे सति कारकर्क्षात्-  
यद्भावमुक्ताङ्कमुपैति खेटः ।  
तद्भावपुष्टिं सशुभोऽशुभो वा  
करोत्यनुक्ते विपरीतमेव ॥ १४॥  
  
एकत्र भावे बहवो यदानी-  
मुक्ताङ्कगाश्चारवशाद्व्रजन्ति ।  
पुष्णन्ति तद्भावफलानि सम्यक्  
तत्कारकात्तत्तनृपूर्वभावे ॥ १५॥  
  
बिन्दौ स्थिते तत्फलसिद्धिकाल  
विनिर्णयाय प्रहितेऽष्टवर्गे ।  
भान्यष्टधा तत्र विभज्य कक्षा  
क्रमेण तेषां फलमाहुरन्ये ॥ १६॥  
  
प्रस्ताराष्टकवर्गः  
आलिख्य चक्रं नव पूर्वरेखा  
याम्योत्तरस्था दश च त्रिरेखाः ।  
प्रस्तारकं षण्णवतिप्रकोष्ठं  
पङ्क्त्यष्टकं चाष्टकवर्गजं स्यात् ॥ १७॥  
  
होराशशीबोधनशुक्रसूर्य-  
भौमामरेन्द्राचिन्तभानुपुत्राः ।  
याम्यादिपङ्क्त्यष्टकराशिनाथाः  
क्रमेण तत्बिन्दुफलप्रदाः स्युः ॥ १८॥  
  
राश्य्ष्टभागप्रथमांशकाले  
शनिर्द्वितीये त्य् गुरुः फलाय ।  
कक्षाक्रमेणैवमिहान्त्यभाग-  
काले विलग्नं फलदं प्रदिष्टम् ॥ १९॥  
  
सर्वग्रहाणां प्रहितेऽष्टवर्गे  
तत्कालराशिस्थितबिन्दुयोगे ।  
अष्टाक्षसङ्ख्याधिकविन्दवश्वेत्  
शुभं तदुने व्यसनं क्रमेण ॥ २०॥  
  
यावन्तस्तुहिनरुचेः शुभाङ्कसंस्था  
यावन्तः शुभभवने हिमद्युतेर्वा ।  
इत्थं तद्विदितमिहाधिके च तेभ्यः  
स्वस्त्यूने विपदिति सूचितं परेषाम् ॥ २१॥  
  
कर्तुः स्वजन्मसमयावसथग्रहाणां  
कृत्वाष्टवर्गकथिताक्षविधानमत्र ।  
बह्वक्षयोगवशतः शुभराशिमास-  
भावग्रहस्थितिषु कर्मशुभं विदध्यात् ॥ २२॥  
  
पापोऽपि स्वगृहस्थश्चेद्भाववृद्धिं करोत्यलम्।  
नीचारातिगृहस्थश्चेत्कुर्याद्भावक्षयं ध्रुवम् ॥ २३॥  
  
स्वोच्चस्थोऽपि शुभो भावहानिं दुःस्थानपो यदि ।  
सुस्थानपश्चेत् स्वोच्चस्थः पापी भावानुकूल्यकृत् ॥ २४॥  
  
चतुर्विंशोऽध्यायः  
             प्रष्टकवर्गफल  
अर्कस्थितस्य नवमो राशिः पितृगृहः स्मृतः  
तद्राशिफलसङ्ख्याभिर्वर्द्धयेच्क्षोध्यपिण्डकम् ॥ १॥  
  
सप्तविंशहृताल्लब्धं नक्षत्रं याति भानुजे ।  
तस्मिन् काले पितृक्लेशो भवेष्यति न संशयः ॥ २॥  
  
तत्त्रिकोणगते वाऽपि पितृतुल्यस्य वा मृतः ।  
संयोगः शोध्यशिषाणां शोध्यपिण्ड इति स्मृतः ॥ ३॥  
  
लग्नात्सुखेश्वरांशेशदशायां च पितृक्षयः ।  
सुखनाथदशायां वा पितृतुल्यमृतिं वदेत् ॥ ४॥  
  
संशोध्य पिण्डं सूर्यस्य रन्ध्रमानेन वर्द्धयेत् ।  
द्वादशेन हताच्छेषराशिं याते दिवाकरे ॥ ५॥  
  
तत्त्रिकोणगते वाऽपि मरणं तस्य निर्दिशेत् ।  
एवं ग्रहाणां सर्वेषां चिन्तयेन्मतिमान्नरः ॥ ६॥  
  
चन्द्रात्सुखफलैः पिण्डं हत्वा सारावशेषितम् ।  
शनौ याते मातृहानिः त्रिकोणर्क्षगतेऽपि वा ॥ ७॥  
  
चन्द्रात्सुखाष्टमेशंशत्रिकोणे विदेसाधिपे ।  
मातुविंयोगं तन्मासे निर्दिश्लेल्लग्नतः पितुः ॥ ८॥  
  
भौमात्तृत्तीयराशिस्थफलैभ्रातृगणं वदेत् ।  
बुधात्सुखफलैर्बन्धुगणं वा मातुलस्य च ॥ ९॥  
  
गुरुस्थितसुतस्थाने यावतां विद्यते फलम् ।  
शत्रुनीचग्रहं स्यक्त्वा शेषास्तस्यात्मजाः स्मृताः ॥ १०॥  
  
गुरोरष्टकवर्गे तु शोध्यशिष्टफलानि वै ।  
क्रूरराशिफलं त्यक्त्वा शेषास्तस्यात्मजाः स्मृताः ॥ ११॥  
  
फलाधिकं भृगोर्यत्र तत्र भार्याजनिर्यदि ।  
तस्यां वंशाभिवृद्धिः स्यादल्पे क्षीणार्थसन्ततिः ॥ १२॥  
  
शोध्यपिण्डं शनेर्लग्नाद्धत्वा रन्ध्रफलैः सुखैः ।  
हृत्वावशेषभं याते मन्दे जीवेऽपि वा मृतिः ॥ १३॥  
  
लग्नादिमन्दान्तफलैक्यसङ्ख्या-  
वर्षे विपत्तिस्तु तथार्कपुत्रात् ।  
यावद्विलग्गान्तफलानि तस्मिन्-  
नाशो हि तद्योगसमानवर्षे ॥ १४॥  
  
अष्टमस्त्थफलैर्लग्नात्पिण्डं हत्वा सुखैर्भजेत् ।  
फलमायुविजानीयात्प्राग्वद्वेलां तु कल्पयेत्  
त्रिकोण शोधन  
त्रिकोणेषु तु यन्न्यूनं तत्तुल्यं त्रिषु शोधयेत् ।  
एकस्मिन् भवने शून्ये तत्रिकोणं न शोधयेत् ॥ १६॥  
  
भवनद्वयशून्ये तु शोधयेदन्यमन्दिरम् ।  
समत्वे सर्वगेहेषु सर्वं संशोधयेत्तदा ॥ १७॥  
  
एकाधिपत्य शोधन  
त्रिकोणशोधनां कृत्वा प्रश्चदैकाहिपत्यकम् ।  
क्षेत्रेद्वये फलानि स्युस्तदा संशोधयेत्सुधीः ॥ १८॥  
  
ग्रहयुक्ते फलैर्हीने ग्रहाभावे फलाधिके ।  
ऊनेन सदृशन्त्वस्मिन् शोधयेद्ग्रहवर्जिते ॥ १९॥  
  
फलाधिके ग्रहैर्युक्ते चान्यस्मिन् सर्वम्त्सृजेत् ।  
सग्रहाग्रहतुल्यत्वे सर्वं संशोध्यमग्रहात् ॥ २०॥  
  
उभाभ्यां ग्रहहीनाभ्यांसमत्वे सकलं त्यजेत् ।  
उभयोर्ग्रहसंयुक्ते न संशोध्यं कदाचन ॥ २१॥  
  
एकस्मिन् भवने शून्ये न संशोध्यं कदाचन ।  
द्वावग्रहौ चेद्यन्नयूनं तत्तुल्यं शोधयेद्द्वयोः ॥ २२॥  
  
शोध्यावशिष्टं संस्थाप्य राशिमानेन वर्द्धयेत् ।  
ग्रहयुक्तेऽपि तद्राशौ ग्रहमानेन वर्द्धयेत् ॥ २३॥  
  
राशि गुणक आउर ग्रह गुणक  
गोसिंहौ दशगुणितौ वसुभिर्मिथुनालिभे ।  
वणिङ्मेषौ च मुनिभिः कन्यकामकरे शरैः ॥ २४॥  
  
शेषाः स्वमानगुणिताः कर्किचापघटीभुषाः ।  
एते राशिगुणाः प्रोक्ताः पृथग्ग्रहगुणाः पृथक् ॥ २५॥  
  
जीवारशुक्रसौम्यानां दशवसुमप्तेन्द्रियैः क्रमाद्गुणिता ।  
बुधसङ्ख्या शेषाणां राशिगुणाद्ग्रहगुणः पृथक्कार्यः ॥ २६॥  
  
एवं गुनित्वा संयोज्य सप्तभिर्गुणयेत्पुनः ।  
सप्तविंशहृतालब्धवर्षाण्यत्र भवन्ति हि ॥ २७॥  
  
द्वादशाद्गुणयेल्लब्धा मासाहर्घतिकाः क्रमात् ।  
सप्तविंशति वर्शाणि मण्डलं शोधयेत्पुनः ॥ २८॥  
  
अन्योऽन्यमर्द्धहरणं ग्रहयुक्ते तु कारयेत् ।  
नीचेऽर्द्धमस्तगेऽप्यर्द्धहरणं तेषु कारयेत् ॥ २९॥  
  
शत्रुक्षेत्रे त्रिभागोनं दृश्यार्द्धहरणं तथा ।  
त्र्यंशोनहरणं भङ्गे सूर्येन्द्वोः पातसंश्रयात् ॥ ३०॥  
  
बहुत्वे हरणे प्राप्ते कारयेद्वलवत्तरम् ।  
पश्चात्तान् सकलान् कृत्वा वराङ्गेण विवर्द्धयेत् ॥ ३१॥  
  
मातङ्गलब्धं शुद्धायुर्भवतीति न संशयः ।  
पूर्ववद्दिनमासाब्दान् कृत्वा तस्य दशा भवेत् ॥ ३२॥  
  
एवं ग्रहानां सर्वेषं दशां कुर्यात् पृथक् पृथक् ।  
अष्टवर्गदशामार्गः सर्वेषामुत्तमोत्तमः ॥ ३३॥  
  
बलो बलिष्तो लवणागमोसुरो  
रागी मुररिः शिखरीन्द्रगाथया  
भौमो गणेन्द्रो लघुभावतासुरो  
गोकर्णरक्ता तु पुरणर्मथिली ॥ ३४॥  
  
रुद्रः परं गह्वरम्भैरवस्थली  
रागी वली भास्वरगीर्भगाचलाः ।  
गिरौ विवस्वान्बलवद्विवक्षया  
शुली मम प्रीतिकरोऽत्र तीर्थकृत् ॥ ३५॥  
  
सर्वकर्मफलोपेतमष्टवर्गकमुच्यते ।  
अन्यथा बलविज्ञानं दुर्ज्ञेयं गुणदोषजम् ॥ ३६॥  
  
त्रिंशाधिकफला ये स्यू राशयस्ते शुभप्रदाः ।  
पञ्चविंशात्परं मध्यं कष्टं तस्मादधः फलम् ॥ ३७॥  
  
मध्यात्फलाधिकं लाभे लाभात् क्षीणतरे व्यये ।  
यस्य व्ययाधिके लग्ने भोगवानर्थवान् भवेत् ॥ ३८॥  
  
मूर्त्यादि व्ययभावान्तं दृष्ट्वा भावफलानि वै ।  
अधिके शोभनं विद्याद्धीने दोषं विनिर्दिशेत् ॥ ३९॥  
  
षष्ठाष्ठमव्ययांस्त्यक्त्वा शेषेष्वेव परकल्पयेत् ।  
श्रेष्ठराशिषु सर्वाणि शुभकार्याणि कारयेत् ॥ ४०॥  
  
लग्नात्प्रभृति मन्दान्तमेकीकृत्य फलानि वै ।  
सप्तभिर्गुणयेत्पश्चात्सप्तविंशहृतात्फलम् ॥ ४१॥  
  
तत्समानगते वर्षे दुःखं वा रोगमाप्नुयात् ।  
एवं मन्दानि लग्नान्तं भौमराह्वोस्तथा फलम् ॥ ४२॥  
  
शुभग्रहाणां संयोगसमानाब्दे शुभं भवेत् ।  
पुत्रवित्तसुखादीनि लभते नात्र संशयः ॥ ४३॥  
  
सङ्ग्रहेण मया प्रोक्तमष्टवर्गफलं त्विह ।  
तज्ज्ञैर्विस्तरतः प्रोक्तमन्यत्र पटुबुद्धिभिः ॥ ४४॥  
  
पञ्चविंशोऽध्यायः  
             गुलिकादि उपग्रह  
नमामि मान्दिं यमकण्टकाख्य-  
मर्द्धप्रहारं भुवि कालसञ्ज्ञम् ।  
धूमव्यतीपातपरिध्यभिख्यान्-  
उपग्रहानिन्द्रधनुश्च केतून् ॥ १॥  
  
चरं रुद्रदास्यं घटं नित्यतानं  
खनिर्मान्दनाढ्यः कार्यौ  
अहर्मानवृद्धिक्षयौ तत्र कार्यौ  
निशायां तु वारेश्चरात्पञ्चमाद्याः ॥ २॥  
  
दिव्या घटी नित्यतनुः खनीनां  
चन्द्रे रुरुः स्याद्यमकण्टकस्य ।  
अर्द्धप्रहारस्य भटो नटेन  
स्तनौ खनी चन्द्रखरौ जयज्ञः ॥ ३॥  
  
कालस्य फेनं तनुरुद्रदिव्यं  
वन्द्यो नटस्तैरनुसूर्यवारात्  
एषां समं मान्दिवदेव तत्त  
न्नाड्या स्फुट लग्नवदत्र साध्यम् ॥ ४॥  
  
धूमो वेदगृहैस्त्रयोदशभिरप्यंशैः समेते रवौ  
स्यात्तस्मिन् व्यतिपातको विगलिते चक्रादथास्मि न्युते ।  
षड्भिभैः परिवेश इन्द्रधनुरित्यस्मिंश्च्युते मण्डला-  
दत्यष्टयंशयुतेऽत्र केतुरथ तत्रैकर्क्षयुक्तो रविः ॥ ५॥  
  
भावाध्याये पूर्वमेव मया प्रोक्तं समुच्चयम् ।  
मुक्तानां यत्तदेवात्र वाच्यं भावफलं दृढम् ॥ ६॥  
  
तथापि गुलिकादिनां विशेषोऽत्र निगद्यते ।  
पूर्वाचार्यैयर्दाख्यातं तत्सङ्गृह्य मयोदितम् ॥ ७॥  
  
चोरः क्रूरो विनयरहितो वेदशास्त्रार्थहीनो  
नातिस्थूलो नयनविकृतो नातिधीर्नार्तिपुत्रः ।  
नाल्पाहारी सुखविरहितो लम्पटो नातिजीवी  
शूरो न स्यादपि जडमतिः कोपनो मान्दिलग्ने ॥ ८॥  
  
न चाटुवाक्यं कलहायमानो  
न वित्तधान्यं परदेशवासी ।  
न वाङ्न सूक्ष्मार्थविवादवाक्यो  
दिनेशपौत्रे धनराशिसंस्थे ॥ ९॥  
  
विरहगर्वमदादिगुणैर्युतः  
प्रचुरकोपधनार्जनसम्भ्रमः ।  
विङ्गतशोकभयश्च विसोदरः  
सहजधामनि मन्दयुतो यदा ॥ १०॥  
  
सुहृदि शनिसुते स्याद्बन्धुयानार्थहीन-  
श्चलमतिरवबुद्धिस्त्वल्पजीवी च पुत्रे ।  
बहुरिपुगणहन्ता भूतविद्याविनोदी  
रिपुगतगुलिके सच्छेष्ठपुत्रः सशूरः ॥ ११॥  
  
कलत्रसंस्थे गुलिके कलही वहुभार्यकः ।  
लोकद्वेषी कृतघ्नश्च स्वल्पज्ञः स्वल्पकोपनः ॥ १२॥  
  
विकलनयनवक्त्रो ह्वस्वदेहोऽष्टमस्थे  
गुरुसुतवियुतोऽभूद्धर्मसंस्थेऽर्कपौत्रे  
न शुभफलदकर्मा कर्मसंस्थे विदानः  
सुखसुतमतितेजः कान्तिमांल्लाभसंस्थे ॥ १३॥  
  
विषयविरहितो दीनो बहुव्ययः स्याव्द्यये गुलिकसंस्थे ।  
गुलिकत्रिकोणभे वा जन्म क्रूयान्नवंशे वा ॥ १४॥  
  
रवियुक्ते पितृहन्ता मातृक्लेशी निशापसंयुक्ते ।  
भ्रातृवियोगः सकुजे बुधयुक्ते मन्दजे च सोन्मादी ॥ १५॥  
  
गुरुयुक्ते पाषण्दी शुक्रयुते नीचकामिनीसङ्गः ।  
शनियुक्ते शनिपुत्रे कुष्ठव्यार्ध्यदिन्तश्च सोऽपल्पायुः ॥ १६॥  
  
विषरोगी राहुयुते शिखियुक्ते वह्निपीदितो मान्दौ ।  
गुलिकस्त्याज्ययुतश्वेत्तस्मिञ्जातो नृपोऽपि भिक्षाशी ॥ १७॥  
  
गुलिकस्य तु संयोगे दोषान्सर्वत्र निर्दिशेत् ।  
यमकण्टकसंयोगे सर्वत्र कथयेच्छभम् ॥ १८॥  
  
दोशप्रदाने गुलिको बलीयान्  
शुभप्रदाने यमकण्टकः स्यात् ।  
अन्ये च सर्वे व्यसनप्रदाने  
मान्द्युक्तवीर्यर्द्धिबलान्विताः स्युः ॥ १९॥  
  
शनिवद्गुलिके प्रोक्तं गुरुवद्यमकण्टके ।  
अर्धप्रहारे बुधवत्फलं काले तु राहुवत् ॥ २०॥  
  
कालस्तु राहुर्गुलिकस्तु मृत्यु-  
र्जीवातुकः स्याद्यमकण्टकोपि ।  
अर्द्धप्रहारः शुभदः शुभाङ्क-  
युक्तोऽन्यथा चेदशुभं विदध्यात् ॥ २१॥  
  
आत्मादयोऽधिपैर्युक्ता धुंआदिग्रहसंयुत्तः  
ते भावा नाशतां यान्ति वदतीति पराशरः ॥ २२॥  
  
धूमे सन्ततमुष्णं स्यादग्निभीतिर्मनोव्यथा ।  
व्यतीपाते मृगभयं चतुष्पान्मरणं तु वा ॥ २३॥  
  
परिवेषे जले भीरुर्जलरोगश्च बन्धनम् ।  
इन्द्रचापे शिलाघातः क्षतं शस्त्रैरपि च्युतिः ॥ २४॥  
  
केतौ पतनघाताद्यं कार्यनाशोऽशनेर्भयम् ।  
एते यद्भावसहितास्तद्दशायां फलं वदेत् ॥ २५॥  
  
अल्पायुः कुमुखः पराक्रमगुणो दुःखी च नष्टात्मजः  
प्रत्यर्थिक्षुभितो विशीर्णमदनो दुर्मर्गिमृत्युं गतं ।  
धर्मादिप्रतिक्रूलताटनरुचिलार्भान्वितो दोषवा-  
नित्येवं क्रमशो विलग्नभवनात्केतोः फलं कीर्तयेत् ॥ २६॥  
  
अप्रकाशाः सचरन्ति धूमाद्याः पञ्च खेचराः ।  
क्वचित्कदाचिद्दृश्यन्ते लोकोपद्रवहेतवे ॥ २७॥  
  
धूमस्तु धूमपटलः पुच्छर्क्षमिति केचन ।  
उल्कापातो व्यतीपातः परिवेषस्तु दृश्यते ॥ २८॥  
  
लोके प्रसिद्धं यद्दृष्टं सदेवेन्द्रधनुः स्मृतम् ।  
केतुश्च धूमकेतुः स्याल्लोकोपद्रवकारकः ॥ २९॥  
  
गुलिकभवननाथे केन्द्रगे वा त्रिकोणे  
बलिनि निजगृहस्थे स्वोच्चमित्रस्थिते वा ।  
रथगजतुरगाणां नायको मारतुल्यो  
महितपृथुयशास्स्यान्मेदिनीमङ्डलेन्द्रः ॥ ३०॥  
  
षड्विंशोऽध्यायः  
             गोचरफल  
सर्वेषु लग्नेष्वपि सत्सु चन्द्र-  
लग्नं प्रधानं खलु गोचरेषु ।  
तस्मात्तदृक्षादपि वर्तमान्-  
ग्रहेन्द्रचारैः कथयेत्फलानि ॥ १॥  
  
सूर्यः षट्त्रिदशस्थितस्त्रिदशषट्सप्ताद्यगश्चन्द्रमाः  
जीवस्त्वस्ततपोद्विपञ्चमगतो वक्रार्कजौ षट्त्रिगौ ।  
सौम्यः षट्स्वचतुर्दशाष्टमगतः सर्वेऽप्युपान्तस्थिताः  
शुक्रः खास्तरिपून्विहाय शुभदस्तिग्मांशुवद्भोगिनौ ॥ २॥  
  
लाभविक्रमखशत्रषु स्थितः  
शोभनो निगदितो दिवाकरः ।  
खेचरैः सुततपोजलान्त्यगैः  
व्यार्किभिर्यदि न विद्ध्यते तदा ॥ ३॥  
  
द्यूनजन्मरिपुलाभखत्रिगः  
चन्द्रमाः शुभफलप्रदः सदा ।  
स्वात्मजान्त्यमृतिबन्धुधर्मगै  
विध्द्यते न विबुधैर्यदि ग्रहैह् ॥ ४॥  
  
विक्रमायरिपुगः कुजः शुभः  
स्यात्तदान्त्यसुतधर्मगैः खगैः ।  
चेन्न विद्ध इनसूनुरप्यसौ  
किन्तु धर्मधृणना न विध्द्यते ॥ ५॥  
  
स्वाम्बुशत्रुमृतिखायगः शुभो  
ज्ञस्तदा न खलु विध्द्यते सदा ।  
स्वाल्मजत्रितप आद्यनैधन  
प्राप्तिगैविबुधुभिर्यदि ग्रहैः ॥ ६॥  
  
स्वायधर्मतनयास्तसंस्थितो नाकनायकपुरोहितः शुभः ।  
रिःफरन्ध्रखजलत्रिगैर्यदा विध्द्यते गगनचारिभिर्न हि ॥ ७॥  
  
आसुताष्टमतपोव्ययायगो विद्ध आस्फुजिदशोभनः स्मृतः ।  
नैधनास्ततनुकर्मधर्मधीलाभवरिसहजस्थखेचरैः ॥ ८॥  
  
जन्मन्यायासदाता क्षपयति विभवान् क्रोधरोगाध्वदाता  
वित्तभ्रंशं द्वितीये दिशति न सुखदो पञ्चनामाग्रहं च ।  
स्थानप्राप्तिं तृतीये धननिचयमुदाकल्यकृच्चारिहन्ता  
रोगाण् दत्ते चतुर्थे जनयति च मुहुः स्रग्धराभोगविघ्नम् ॥ ९॥  
  
वित्तक्षोभं सुतस्थो वितरति बहुशो रोगमोहादिदाता  
षष्ठेऽर्को हन्ति रोगान् क्षपयति च रिपूञ्छोकमोहान्प्रमाष्टिं ।  
आध्वानं सप्तमस्थो जठरगुदभयं दैन्यभावं च तस्मै  
रुक्त्रासावष्टमस्थः कलयति कलहं राजभीतिं च तापम् ॥ १०॥  
  
आपद्दैन्यं तपसि विरहं चित्तचेष्टानिरोधं  
प्राप्तोन्युग्रां दशमगृहगे कर्मसिद्धिं दिनेशे ।  
स्थानं मानं विभवमपि चैकादशे रोगनाशं  
क्लेशं वित्तक्षयमपि सुहृद्वैरमन्त्ये ज्वरं च ॥ ११॥  
  
क्रमेण भाग्योदयमर्थहातिं जयं श्लोकमरोगतां च ।  
सुखान्यनिष्टं गदमिष्टसिद्धिं मोदं व्ययं च प्रददाति चन्द्रः ॥ १२॥  
  
अन्तः शोकं स्वजनविरहं रक्तपित्तोष्णरोगं  
लग्ने वित्ते भयमपि गिरां दोषमर्थक्षयं च ।  
धैरे भौमो जनयति जयं स्वर्णभूषम्प्रमोदं  
स्थानभ्रंशं रुजमुदरजां बन्धुदुःखं चतुर्थे ॥ १३॥  
  
ज्वरमनुचितचिन्तां पुत्रहेतुव्यथां वा  
कलयति कलहंस्वैः पञ्चमे भूमिपुत्रः ।  
रिपुकलहनिवृत्तिं रोगशान्तिं च षष्ठे  
विजयमथ धनाप्तिं सर्वकार्यानुकूल्यम् ॥ १४॥  
  
कलत्रकलहाक्षिरुग्जठररोगकृत्सप्तमे  
ज्वरक्षतजरूक्षितो विगतवित्तमानोऽष्टमे ।  
कुजे नवमसंस्थिते परिभवोऽर्थनाशादिभि-  
विलम्बितगतिर्भवत्यबलदेहधातुक्षयैः ॥ १५॥  
  
दुश्चेष्टा वा कर्मविघ्नः श्रमः खे  
द्रव्यारोग्यक्षेत्रवृद्धिश्च लाभे ।  
भौमः खेटो गोचरे द्वादशस्थो  
द्रव्यच्छेदस्ताप उष्णामयाद्यैः ॥ १६॥  
  
वित्तक्षयं श्रियमरातिभयं धनाप्तिं  
भार्याप्तनूजकलहं यिजयं विरोधम् ।  
पुत्रार्थलाभमथ विघ्नमशेषसौख्यं  
पुष्टिं पराभवभयं प्रकरोति चान्द्रिः ॥ १७॥  
  
जीवे जन्मनि देशनिर्गमनमप्यर्थच्युतिं शत्रुतां  
प्राप्नोति द्रविणं कुटुम्बसुखमप्यर्थे स्ववाचां फलम् ।  
दुश्चिक्ये स्थितिनाशमिष्टवियुतिं कार्यान्तरायं रुजं  
दुःखैर्बन्धुजनोद्भवैश्च हिबुके दैन्यं चतुष्पाद्भयम् ॥ १८॥  
  
पुत्रोत्पत्तिमुपैति सज्जनयुतिं राजामुकूल्यं सुते  
षष्ठे मन्त्रिणि पीडयन्ति रिपवः स्वज्ञातयो व्याधयः ।  
यात्रां शोभनहेतवे वनितया सौख्यं सुताप्तिं स्मरे  
मार्गक्लेशमरिष्टमष्टमगते नष्टं धनैः कष्टताम् ॥ १९॥  
  
भाग्ये जीवे सर्वसौभाग्यसिद्धिः  
कर्मण्यर्थास्थनपुत्रादिपिडा  
लाभे पुत्रस्थानमानदिलाभो  
रिःफे दुःखं साध्वसं द्रव्यहेतोः ॥ २०॥  
  
अखिलविषयभोगं वित्तसिद्धिं विभूतिं  
सुखसुहृदभिवृद्धिं पुत्रलब्धिं विपत्तिम् ।  
दिशति युवतिपीडां सम्पदं वा सुखाप्तिं  
कलहमभयमर्थप्राप्तिमिन्द्रारिमन्त्री ॥ २१॥  
  
रोगाशौचक्रियाप्तिं धनसुतविहतिं स्थानभृत्यार्थलाभं  
स्त्रीबन्ध्वर्थप्रणाशं द्रविणसुतमतिप्रच्युतिं सर्वसौख्यम् ।  
स्त्रीरोगाध्वावभीतिं स्वसुतपशुसुहृद्बित्तनाशामयातिं  
जन्मादेरष्टमान्तं दिशति पदवशेनार्कसूनुः क्रमेण ॥ २२॥  
  
दारिध्रं धर्मविघ्नं पितृसमविलयं नित्यदुःखं शुभस्थे  
दुर्व्यापारप्रवृत्तिं कलयति दशमे मानभङ्गं रुजं वा ।  
सौख्यान्येकादशस्थो बहुविधविभवप्राप्तिमुत्कृष्टकीर्तिं  
विश्रान्ति व्यर्थकार्याद्विसुहृतिमरिभिः स्त्रीसुतव्याधिमन्त्ये ॥ २३॥  
  
देहक्षयं वित्तविनाशसौख्ये  
दुःखार्थनाशौ सुखनाशमृत्यून् ।  
हानिं च लाभं सुभगं व्ययं च  
कुर्यत्तमो जन्मगृहात्क्रमेण ॥ २४॥  
  
क्षितितनयपतङ्गौ राशिपूर्वत्रिभागे  
सुरपतिगुरुशुक्रौ राशिमध्यत्रिभागे।  
तुहिनकिरणमन्दौ राशिपाश्चात्यभागे  
शशितनयभुजङ्गौ पाकदौ सार्वकालम् ॥ २५॥  
  
नक्षत्रगोचरम्  
रेखाह् सप्तसमालिखेदुपरिगास्तिर्यक्तथैव क्रमा-  
दीशादग्निभमादितोऽपि गणयेदादित्यभस्यावधि ।  
वेधा जन्मादिने मृतिर्भयमथाधानाख्यनक्षत्रके  
कर्मण्यर्थविनाशं खलु रविर्दद्यात्सपापो मृतिम् ॥ २६॥  
  
एवं विद्धे खचरैः क्रररन्यैर्मरणम् ।  
सौम्यैर्विद्धे न मृतिविद्यादेवं सकलं ॥ २७॥  
  
आधनकर्मर्क्षविपन्निजर्क्षे  
वैनाशिके प्रत्यरभे वधाख्ये  
पापग्रहो मृत्युभयं विदध्या  
द्वेधेतथा कार्यहरः शुभाख्ये ॥ २८॥  
  
आदित्यसङ्क्रान्तिदिने ग्रहाणं  
प्रवेशने वा ग्रहणे च युद्धे ।  
उल्कानिपाते च तथाद्भुते च  
जन्मत्रयं स्यान्मरणादिदुःखम् ॥ २९॥  
  
असत्फलः सौम्यनिरीक्षितो यः  
शुभप्रदश्चाप्यशुभेक्षितश्च ।  
द्वौ निष्फलौ द्वावपि खेचरेन्द्रौ  
यः शत्रुणा स्वेन विलोकितश्च ॥ ३०॥  
  
अनिष्टभावस्थितखेचरेन्द्रः  
स्वोच्चस्वगेहोपगतो यदि स्यात् ।  
न दोषकृच्चोत्तमभावगश्चेत्  
पूर्णं फलं यच्छति गोचरेषु ॥ ३१॥  
  
ग्रहेश्वरारुते शुभगोचरस्था  
नीचारिमौढ्यं समुपाश्रिताश्रेत् ।  
ते निष्फलाः किन्त्वशुभाङ्कसंस्थाः  
कष्टं फलं संविदधत्यनल्पम् ॥ ३२॥  
  
द्वादशाष्टमजन्मस्थाः शन्यर्काङ्गारका गुरुः ।  
कुर्वन्ति प्राणसन्देहं स्थानभ्रंशं धनक्षयम् ॥ ३३॥  
  
चद्राष्टमे च धरणीतनयः कलत्रे  
राहुः शुभे कविररौ च गुरुस्तृतीये ।  
अर्कः सुतेऽर्किरुदये च बुधश्चतुर्थे  
मानार्थहानिमरणानि वदेद्विशेषात् ॥ ३४॥  
  
अङ्गग्रहाः  
वक्त्रे क्ष्मा मूर्घ्नि चत्वार्युरसि च चतुरः सव्यहस्ते चतुष्कं  
पादे षड्वामहस्ते चतुरथ नयने द्वौ च गुह्ये द्वयं च ।  
भानुर्नाशं विभुतिं विजयमथ धनं निर्धनं देहपीडां  
लाभं मृत्युं च चक्रे जनयति विविधान् जन्मभाद्देहसंस्थः ॥ ३५॥  
  
शीतांशोर्वदने द्वयोरतिभयं क्षेमंशिरस्यम्बुधौ  
पृष्ठे शत्रुजयं द्वयोर्नयनयोर्नेत्रे धनं जन्मभात् ।  
पञ्चस्वात्मसुखं हृदि त्रिषु करे वामे विरोधं क्रमात्  
पादौ षट्सु विदेशतां जनयति त्रिष्वर्थलाभं करे ॥ ३६॥  
  
वक्त्रे द्वे मरणं करोत्यवनिजः षट् पादयोविग्रहं  
क्रोडे त्रीणि जयं चतुर्विधनतां वामे करे मस्तके ।  
द्वे लाभं चतुराननेऽधिकभयं क्षेमङ्करे दक्षिणे  
वार्द्धिर्द्वे नयने विदेशगमनं चक्रे स्वजन्मर्क्षतः ॥ ३७॥  
  
मूघ्निं त्रीणि मुखे त्रयं च करयोः षट् पञ्च कुक्षौ तथा  
लिङ्गे द्वे द्विचतुष्टयं चरणयोः प्राप्तेऽमरेन्द्राचिन्तः ।  
शोकं लाभमनर्थमर्थनिचयं नाशं प्रतिष्ठां तथा  
दद्यादात्मदिनात्तथैव भृगुजस्तद्वद्बुधोऽपि क्रमात् ॥ ३८॥  
  
भूवेदवह्निगुणवेदशराग्नेत्र-  
दस्त्रं च वक्त्रकरपादपदेषु हस्ते ।  
कुक्षौ च मूर्घ्नि नयनद्वयपृष्ठोभागे  
न्यस्य क्रमेण शनिसंयुतभान्निजर्क्षात् ॥ ३९॥  
  
दुःखं च सौख्यं गमनं च नाशं  
लाभं स्वभोगं सुखसौख्यमृत्यून् ।  
वक्त्रक्रमादाह फलानि मन्द-  
स्यैवं तमःखेचरयोर्वदन्तु ॥ ४०॥  
  
यत्राष्टवर्गेऽधिकबिन्दवः स्यु-  
स्तत्र स्थितो गोचरतो ग्रहेन्द्रः ।  
तद्वत्फलं प्राह शुभं व्ययारि-  
रन्ध्रस्थितो वाऽपि शुभं विद्धत्ते ॥ ४१॥  
  
रवेद्वदिशनक्षत्रं भूसुतस्य तृतीयकम् ।  
गुरोः षट्तारकं चैव शनेरष्टमतारकम् ॥ ४२॥  
  
एतेषां च पुरोलत्ता पृष्ठोलत्तः प्रकीर्त्तिताः ।  
शुक्रस्य पञ्चमं तारं चन्द्रजस्य तु सप्तमम् ॥ ४३॥  
  
राहोस्तु नवम चैव द्वाविंशं भं हिमद्युतेः ।  
ग्रहस्थितर्क्षाद्गणयेल्लत्तायां जन्मभे व्यथा ॥ ४४॥  
  
रवेः सर्वार्थहानिः स्यात्तमसोर्दुःखमुच्यते ।  
मरणं जीवलत्तायां बन्धुनाशो भयावहः ॥ ४५॥  
  
शुक्रस्य कलहो भ्रंश अनर्थः शशिजस्य तु ।  
चन्द्रस्य तु महाहानिर्लत्तामात्रफलं भवेत् ॥ ४६॥  
  
सर्वत्र लत्तासाङ्कर्ये द्विगुणत्रिगुणादिकम् ।  
वदेद्दोषफलं नॄणां ग्रहाल्लत्ताधिकक्रमात् ॥ ४७॥  
  
सर्वतो भद्र चक्रोक्त शुभवेधाः शुभावहाः ।  
पापवेधा दुःखतरा गोचरेताश्च चित्तयेत् ॥ ४८॥  
  
सप्तविंशोऽध्यायः  
             प्रव्रज्या योग  
ग्रहैश्चतुर्भिः सहिते खनोथे  
त्रिकोणगैः केन्द्रगतैस्तु मुक्तः ।  
लग्ने गृहान्ते सति सौम्यभागे  
केन्द्रे गुरौ कोणगते च मुक्तः ॥ १॥  
  
एकर्क्षसंस्थैश्चतुरादिकैस्तु  
ग्रहैर्वदेत्तत्र बलान्वितेन ।  
प्रव्रज्यकां तत्र वदन्ति केचित्  
कर्मेशतुल्यां सहिते खनाथे ॥ २॥  
  
शशी दृगाणे रविजस्य संस्थितः  
कुजार्किदृष्टः प्रकरोति तापसम् ।  
कुजांशके वा रविजेन दृष्तो  
नवांशतुल्यां कथयन्ति तां पुनः ॥ ३॥  
  
जन्माधिपः सूर्यसुतेन दृष्टः  
शेषैरदृष्तः पुरुषस्य सूतौ ।  
आत्मीयदीक्षां कुरुते ह्यवश्यं  
पूर्वोक्तमत्रापि विचारणीयम् ॥ ४॥  
  
योगीशं दीक्षित वा कलयति तरणिस्तीर्थपान्थं हिमांशु-  
र्दुर्मन्त्रज्ञं च बौधाश्र्यमवनीसुतो ज्ञो मतान्यप्रविष्टम् ।  
वेदान्तज्ञानिनं वा यतिवरममरेड्यो भृगुलिङ्गवृत्त  
व्रात्य शैलूषवृत्तिं शनिरिह पतितं वाऽथ पाषण्डिनं वा ॥ ५॥  
  
अतिशयबलयुक्तः शीतगुः शुक्लपक्षे  
बलविरहितमेन प्रेक्षते लग्ननाथः ।  
यदि भवति तपस्वी दुःखितः शोकतप्तो  
धनजनपरिहीनः कृच्छ्रलब्धान्नपानः ॥ ६॥  
  
प्रकथितमुनियोगे राजयोगो यदि स्या-  
दशुभफलविपाकं सर्वमुन्मूल्य पश्चात् ।  
जनयति पृथिवीशं दीक्षितं साधुशीलं  
प्रणतनृपहिरोभिः स्पृष्टपादाब्जयुग्मम् ॥ ७॥  
  
चत्वारो द्युचराः खनाथसहिताः केन्द्रे त्रिकोणेऽथवा  
सुस्थाने बलिनस्त्रयो यदि तदा सन्याससिद्धिर्भवेत्  
सब्द्बाहुल्यवशाच्च तत्र सुशुभस्थानस्थितैस्तैर्वदेत्  
प्रव्रज्यां महितां सताम्भिमतां चेदन्यथा निन्दिताम् ॥ ८॥  
  
अष्टाविंशोऽध्यायः  
             उपसंहाराध्याय  
सञ्ज्ञाध्यायः कारको वर्गसञ्ज्ञो  
वीर्याध्यायः कर्मजिवाऽथ योगः ।  
योगो राज्ञां राशिशीलो ग्रहाणां  
मेषादिनां लग्नसम्प्राप्तशीलः ॥ १॥  
  
भार्याभावो जातक कमिनीना  
सूनुर्बालारिष्टयोगोऽथ रोगः ।  
भावस्तस्माद्द्वादशावाप्तभावा  
निर्याणं स्याद् द्विग्रहाद्याश्च तस्मात् ॥ २॥  
  
सूर्यादीनां यत्फलं तदृशाप्तं  
भावादीनामीश्वराङ्का दशा च ।  
सूर्यादीनामन्तराख्या दशाऽथ  
सव्यासव्या कालचक्रोऽष्टवर्गः ॥ ३॥  
  
होरासारावाप्तयद्यष्टवर्गो  
मान्द्यध्यायो गोचर स्यात्प्रव्रज्यः ।  
अध्यायानां विंशतिः सप्तयुक्तान्  
जन्मन्येतद्गोलजं संवदामि ॥ ४॥  
  
श्रीशालिवाटिजातेन मया मन्त्रेश्वरेण वै ।  
दैवज्ञेन द्विजाग्रेण सतां ज्योतिर्विदां मुदे ॥ ५॥  
  
सुकुन्तलाम्बां सम्पूज्य सर्वभीष्टप्रदायिनीम् ।  
तत्कटाक्षविशेषेण कृता या फलदीपिका ॥ ६॥  
  
  
  
