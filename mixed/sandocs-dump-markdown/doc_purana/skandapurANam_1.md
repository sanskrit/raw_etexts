---
Category: purana
Description-comments: skandapuraaNa
File name: skandapur.itx
Indexextra: (1-25)
Language: Sanskrit
Latest update: September 29, 2001
Location: doc_purana
Proofread by: bakker
Send corrections to: Sanskrit@cheerful.com
Site access: https://sanskritdocuments.org
Source: GRETIL
Subject: hinduism/religion  Institute of Indian Studies of the University of Groningen
Sublocation: purana
Text title: skandapuraaNa
Texttype: pramukha
Transliterated by: bakker
engtitle: Skandapurana Chapters 1-25
itxtitle: skandapurANam 1
title: स्कन्दपुराणम् १

---
  
 स्कन्दपुराण १   
  
  
  
स्कन्दपुराण अध्याय  १  
SP0010011  नमः परमदेवाय त्रैगुण्याविजितात्मने ।  
SP0010012  सर्वतो योगरूपाय संसाराभावहेतवे ॥  
  
SP0010021  स्थितिसंरोधसर्गाणां हेतवेऽन्तःप्रसारिणे ।  
SP0010022  षड्विंशाय प्रधानाय महादेवाय धीमते ॥  
  
SP0010031  प्रजापतेर्महाक्षेत्रे गश्ण्गाकालिन्दिसङ्गमे ।  
SP0010032  प्रयागे परमे पुण्ये ब्रह्मणो लोकवर्त्मनि ॥  
  
SP0010041  मुनयः संशितात्मानस्तपसा क्षीणकल्मषाः ।  
SP0010042  तीर्थसम्प्लवनार्थाय पौर्णमास्यां कृताह्निकाः ॥  
  
SP0010051  पौराणिकमपश्यन्त सूतं सत्यपरायणम् ।  
SP0010052  स्नात्वा तस्मिन्महातीर्थे प्रणामार्थमुपागतम् ॥  
  
SP0010061  दृष्ट्वा ते सूतमायान्तमृषयो हृष्टमानसाः ।  
SP0010062  आशास्यासनसंवेशं तद्योग्यं समकल्पयन् ॥  
  
SP0010071  स प्रणम्य च तान्सर्वान्सूतस्तान्मुनिपुङ्गवान् ।  
SP0010072  प्रदत्तमासनं भेजे सर्वधर्मसमन्वितः ॥  
  
SP0010081  तमासीनमपृच्छन्त मुनयस्तपसैधिताः ।  
SP0010082  ब्रह्मसत्त्रे पुरा साधो नैमिशारण्यवासिनाम् ॥  
  
SP0010091  कथितं भारताख्यानं पुराणं च परं त्वया ।  
SP0010092  तेन नः प्रतिभासि त्वं साक्षात्सत्यवतीसुतः ॥  
  
SP0010101  सर्वागमपरार्थज्ञः सत्यधर्मपरायणः ।  
SP0010102  द्विजपूजारतो नित्यं तेन पृच्छां त्वमर्हसि ॥  
  
SP0010111  भारताख्यानसदृशं पुराणाद्यद्विशिष्यते ।  
SP0010112  तत्त्वा पृच्छाम वै जन्म कार्त्तिकेयस्य धीमतः ॥  
  
SP0010121  इमे हि मुनयः सर्वे त्वदुपास्तिपरायणाः ।  
SP0010122  स्कन्दसम्भवशुश्रूषासञ्जातौत्सुक्यमानसाः ॥  
  
SP0010131  एवमुक्तस्तदा सूतः संसिद्धैर्मुनिपुङ्गवैः ।  
SP0010132  प्रोवाचेदं मुनीन्सर्वान्वचो भूतार्थवाचकम् ॥  
  
SP0010141  शृणुध्वं मुनयः सर्वे कार्त्तिकेयस्य सम्भवम् ।  
SP0010142  ब्रह्मण्यत्वं समाहात्म्यं वीर्यं च त्रिदशाधिकम् ॥  
  
SP0010151  मुमुक्षया परं स्थानं याते शुकमहात्मनि ।  
SP0010152  सुतशोकाभिसन्तप्तो व्यासस्त्र्यम्बकमैक्षत ॥  
  
SP0010161  दृष्ट्वैव स महेशानं व्यासोऽभूद्विगतव्यथः ।  
SP0010162  विचरन्स तदा लोकान्मुनिः सत्यवतीसुतः ॥  
  
SP0010171  मेरुशृश्ण्गेऽथ ददृशे ब्रह्मणः सुतमग्रजम् ।  
SP0010172  सनत्कुमारं वरदं योगैश्वर्यसमन्वितम् ॥  
  
SP0010181  विमाने रविसङ्काशे तिष्ठन्तमनलप्रभम् ।  
SP0010182  मुनिभिर्योगसंसिद्धैस्तपोयुक्तैर्महात्मभिः ॥  
  
SP0010191  वेदवेदाश्ण्गतत्त्वज्ञैः सर्वधर्मागमान्वितैः ।  
SP0010192  सकलावाप्तविद्यैस्तु चतुर्वक्त्रमिवावृतम् ॥  
  
SP0010201  दृष्ट्वा तं सुमहात्मानं व्यासो मुनिमथास्थितम् ।  
SP0010202  ववन्दे परया भक्त्या साक्षादिव पितामहम् ॥  
  
SP0010211  ब्रह्मसूनुरथ व्यासं समायातं महौजसम् ।  
SP0010212  परिष्वज्य परं प्रेम्णा प्रोवाच वचनं शुभम् ॥  
  
SP0010221  दिष्ट्या त्वमसि धर्मज्ञ प्रसादात्पारमेश्वरात् ।  
SP0010222  अपेतशोकः सम्प्राप्तः पृच्छस्व प्रवदाम्यहम् ॥  
  
SP0010231  श्रुत्वाथ वचनं सूनोर्ब्रह्मणो मुनिपुङ्गवः ।  
SP0010232  इदमाह वचो विप्राश्चिरं यद्धृदये स्थितम् ॥  
  
SP0010241  कुमारस्य कथं जन्म कार्त्तिकेयस्य धीमतः ।  
SP0010242  किन्निमित्तं कुतो वास्य इच्छाम्येतद्धि वेदितुम् ॥  
  
SP0010251  कथं रुद्रसुतश्चासौ वह्निगश्ण्गासुतः कथम् ।  
SP0010252  उमायास्तनयश्चैव स्वाहायाश्च कथं पुनः ।  
SP0010253  सुपर्ण्याश्चाथ मात्।ऱ्णां कृत्तिकानां कथं च सः ॥  
  
SP0010261  कश्चासौ पूर्वमुत्पन्नः किन्तपाः कश्च विक्रमः ।  
SP0010262  भूतसम्मोहनं ह्येतत्कथयस्व यथातथम् ॥  
  
SP0010270  सूत उवाच ।  
SP0010271  एवं स पृष्टस्तेजस्वी ब्रह्मणः पुत्रसत्तमः ।  
SP0010272  उवाच सर्वं सर्वज्ञो व्यासायाक्लिष्टकारिणे ।  
SP0010273  तच्छृणुध्वं यथातत्त्वं कीर्त्यमानं मयानघाः ॥  
  
SP0019999  इति स्कन्दपुराणे प्रथमोऽध्यायः ॥  
  
  
  
स्कन्दपुराण अध्याय  २  
SP0020010  सनत्कुमार उवाच ।  
SP0020011  प्रपद्ये देवमीशानं सर्वज्ञमपराजितम् ।  
SP0020012  महादेवं महात्मानं विश्वस्य जगतः पतिम् ॥  
  
SP0020021  शक्तिरप्रतिघा यस्य ऐश्वर्यं चैव सर्वशः ।  
SP0020022  स्वामित्वं च विभुत्वं च स्वकृतानि प्रचक्षते ॥  
  
SP0020031  तस्मै देवाय सोमाय प्रणम्य प्रयतः शुचिः ।  
SP0020032  पुराणाख्यानजिज्ञासोर्वक्ष्ये स्कन्दोद्भवं शुभम् ॥  
  
SP0020041  देहावतारो देवस्य रुद्रस्य परमात्मनः ।  
SP0020042  प्राजापत्याभिषेकश्च हरणं शिरसस्तथा ॥  
  
SP0020051  दर्शनं षट्कुलीयानां चक्रस्य च विसर्जनम् ।  
SP0020052  नैमिशस्योद्भवश्चैव सत्त्रस्य च समापनम् ॥  
  
SP0020061  ब्रह्मणश्चागमस्तत्र तपसश्चरणं तथा ।  
SP0020062  शर्वस्य दर्शनं चैव देव्याश्चैव समुद्भवः ॥  
  
SP0020071  सत्या विवादश्च तथा दक्षशापस्तथैव च ।  
SP0020072  मेनायां च यथोत्पत्तिर्यथा देव्याः स्वयंवरम् ॥  
  
SP0020081  देवानां वरदानं च वसिष्ठस्य च धीमतः ।  
SP0020082  पराशरस्य चोत्पत्तिर्व्यासस्य च महात्मनः ॥  
  
SP0020091  वसिष्ठकौशिकाभ्यां च वैरोद्भवसमापनम् ।  
SP0020092  वाराणस्याश्च शून्यत्वं क्षेत्रमाहात्म्यवर्णनम् ॥  
  
SP0020101  रुद्रस्य चात्र सान्निध्यं नन्दिनश्चाप्यनुग्रहः ।  
SP0020102  गणानां दर्शनं चैव कथनं चाप्यशेषतः ॥  
  
SP0020111  कालीव्याहरणं चैव तपश्चरणमेव च ।  
SP0020112  सोमनन्दिसमाख्यानं वरदानं तथैव च ॥  
  
SP0020121  गौरीत्वं पुत्रलम्भश्च देव्या उत्पत्तिरेव च ।  
SP0020122  कौशिक्या भूतमातृत्वं सिंहाश्च रथिनस्तथा ॥  
  
SP0020131  गौर्याश्च निलयो विन्ध्ये विन्ध्यसूर्यसमागमः ।  
SP0020132  अगस्त्यस्य च माहात्म्यं वधः सुन्दनिसुन्दयोः ॥  
  
SP0020141  निसुम्भसुम्भनिर्याणं महिषस्य वधस्तथा ।  
SP0020142  अभिषेकश्च कौशिक्या वरदानमथापि च ॥  
  
SP0020151  अन्धकस्य तथोत्पत्तिः पृथिव्याश्चैव बन्धनम् ।  
SP0020152  हिरण्याक्षवधश्चैव हिरण्यकशिपोस्तथा ॥  
  
SP0020161  बलिसंयमनं चैव देव्याः समय एव च ।  
SP0020162  देवानां गमनं चैव अग्नेर्दूतत्वमेव च ॥  
  
SP0020171  देवानां वरदानं च शुक्रस्य च विसर्जनम् ।  
SP0020172  सुतस्य च तथोत्पत्तिर्देव्याश्चान्धकदर्शनम् ॥  
  
SP0020181  शैलादिदैत्यसम्मर्दो देव्याश्च शतरूपता ।  
SP0020182  आर्यावरप्रदानं च शैलादिस्तव एव च ॥  
  
SP0020191  देवस्यागमनं चैव वृत्तस्य कथनं तथा ।  
SP0020192  पतिव्रतायाश्चाख्यानं गुरुशुश्रूषणस्य च ॥  
  
SP0020201  आख्यानं पञ्चचूडायास्तेजसश्चाप्यधृष्यता ।  
SP0020202  दूतस्यागमनं चैव संवादोऽथ विसर्जनम् ॥  
  
SP0020211  अन्धकासुरसंवादो मन्दरागमनं तथा ।  
SP0020212  गणानामागमश्चैव सङ्ख्यानश्रवणं तथा ॥  
  
SP0020221  निग्रहश्चान्धकस्याथ युद्धेन महता तथा ।  
SP0020222  शरीरार्धप्रदानं च अशोकसुतसङ्ग्रहः ॥  
  
SP0020231  भस्मसोमोद्भवश्चैव श्मशानवसतिस्तथा ।  
SP0020232  रुद्रस्य नीलकण्ठत्वं तथायतनवर्णनम् ॥  
  
SP0020241  उत्पत्तिर्यक्षराजस्य कुबेरस्य च धीमतः ।  
SP0020242  निग्रहो भुजगेन्द्राणां शिखरस्य च पातनम् ॥  
  
SP0020251  त्रैलोक्यस्य सशक्रस्य वशीकरणमेव च ।  
SP0020252  देवसेनाप्रदानं च सेनापत्याभिषेचनम् ॥  
  
SP0020261  नारदस्यागमश्चैव तारकप्रेषितस्य ह ।  
SP0020262  वधश्च तारकस्योग्रो यात्रा भद्रवटस्य च ॥  
  
SP0020271  महिषस्य वधश्चैव क्रौञ्चस्य च निबर्हणम् ।  
SP0020272  शक्तेरुद्धरणं चैव तारकस्य वधः शुभः ॥  
  
SP0020281  देवासुरभयोत्पत्तिस्त्रैपुरं युद्धमेव च ।  
SP0020282  प्रह्लादविग्रहश्चैव कृतघ्नाख्यानमेव च ।  
SP0020283  महाभाग्यं ब्राह्मणानां विस्तरेण प्रकीर्त्यते ॥  
  
SP0020291  एतज्ज्ञात्वा यथावद्धि कुमारानुचरो भवेत् ।  
SP0020292  बलवान्मतिसम्पन्नः पुत्रं चाप्नोति सम्मतम् ॥  
  
SP0029999  इति स्कन्दपुराणे द्वितीयोऽध्यायः ॥  
  
  
  
स्कन्दपुराण अध्याय  ३  
SP0030010  सनत्कुमार उवाच ।  
SP0030011  शृणुष्वेमां कथां दिव्यां सर्वपापप्रणाशनीम् ।  
SP0030012  कथ्यमानां मया चित्रां बह्वर्थां श्रुतिसम्मिताम् ।  
SP0030013  यां श्रुत्वा पापकर्मापि गच्छेच्च परमां गतिम् ॥  
  
SP0030021  न नास्तिकाश्रद्दधाने शठे चापि कथञ्चन ।  
SP0030022  इमां कथामनुब्रूयात्तथा चासूयके नरे ॥  
  
SP0030031  इदं पुत्राय शिष्याय धार्मिकायानसूयवे ।  
SP0030032  कथनीयं महाब्रह्मन्देवभक्ताय वा भवेत् ।  
SP0030033  कुमारभक्ताय तथा श्रद्दधानाय चैव हि ॥  
  
SP0030041  पुरा ब्रह्मा प्रजाध्यक्षः अण्डेऽस्मिन्सम्प्रसूयते ।  
SP0030042  सोऽज्ञानात्पितरं ब्रह्मा न वेद तमसावृतः ॥  
  
SP0030051  अहमेक इति ज्ञात्वा सर्वा/ल्लोकानवैक्षत ।  
SP0030052  न चापश्यत तत्रान्यं तपोयोगबलान्वितः ॥  
  
SP0030061  पुत्र पुत्रेति चाप्युक्तो ब्रह्मा शर्वेण धीमता ।  
SP0030062  प्रणतः प्राञ्जलिर्भूत्वा तमेव शरणं गतः ॥  
  
SP0030071  स दत्त्वा ब्रह्मणे शम्भुः स्रष्टृत्वं ज्ञानसंहितम् ।  
SP0030072  विभुत्वं चैव लोकानामन्तर्धे परमेश्वरः ॥  
  
SP0030081  तदेषोपनिषत्प्रोक्ता मया व्यास सनातना ।  
SP0030082  यां श्रुत्वा योगिनो ध्यानात्प्रपद्यन्ते महेश्वरम् ॥  
  
SP0030091  ब्रह्मं च यो विदधे पुत्रमग्रे ज्ञानं च  
                 यः प्रहिणोति स्म तस्मै ।  
SP0030092  तमात्मस्थं येऽनुपश्यन्ति धीरास्तेषां  
                 शान्तिः शाश्वती नेतरेषाम् ॥  
  
SP0030101  स व्यास पितरं दृष्ट्वा स्वदीप्त्या परया युतम् ।  
SP0030102  पुत्रकामः प्रजाहेतोस्तपस्तीव्रं चकार ह ॥  
  
SP0030111  महता योगतपसा युक्तस्य सुमहात्मनः ।  
SP0030112  अचिरेणैव कालेन पिता सम्प्रतुतोष ह ॥  
  
SP0030121  दर्शनं चागमत्तस्य वरदोऽस्मीत्युवाच ह ।  
SP0030122  स तुष्टाव नतो भूत्वा कृत्वा शिरसि चाञ्जलिम् ॥  
  
SP0030131  नमः परमदेवाय देवानामपि वेधसे ।  
SP0030132  स्रष्ट्रे वै लोकतन्त्राय ब्रह्मणः पतये नमः ॥  
  
SP0030141  एकस्मै शक्तियुक्ताय अशक्तिरहिताय च ।  
SP0030142  अनन्तायाप्रमेयाय इन्द्रियाविषयाय च ॥  
  
SP0030151  व्यापिने व्याप्तपूर्वाय अधिष्ठात्रे प्रचोदिने ।  
SP0030152  कृतप्रचेतनायैव तत्त्वविन्यासकारिणे ॥  
  
SP0030161  प्रधानचोदकायैव गुणिनां शान्तिदाय च ।  
SP0030162  दृष्टिदाय च सर्वेषां स्वयं वै दर्शनाय च ॥  
  
SP0030171  विषयग्राहिणे चैव नियमस्य च कारिणे ।  
SP0030172  मनसः करणानां च तत्रैव नियमस्य च ॥  
  
SP0030181  भूतानां गुणकर्त्रे च शक्तिदाय तथैव च ।  
SP0030182  कर्त्रे ह्यण्डस्य मह्यं च अचिन्त्यायाग्रजाय च ।  
SP0030183  अप्रमेय पितर्नित्यं प्रीतो नो दिश शक्वरीम् ॥  
  
SP0030191  तस्यैवं स्तुवतो व्यास देवदेवो महेश्वरः ।  
SP0030192  तुष्टोऽब्रवीत्स्वयं पुत्रं ब्रह्माणं प्रणतं तथा ॥  
  
SP0030201  यस्मात्ते विदितं वत्स सूक्ष्ममेतन्महाद्युते ।  
SP0030202  तस्माद्ब्रह्मेति लोकेषु नाम्ना ख्यातिं गमिष्यसि ॥  
  
SP0030211  यस्माच्चाहं पितेत्युक्तस्त्वया बुद्धिमतां वर ।  
SP0030212  तस्मात्पितामहत्वं ते लोके ख्यातिं गमिष्यति ॥  
  
SP0030221  प्रजार्थं यच्च ते तप्तं तप उग्रं सुदुश्चरम् ।  
SP0030222  तस्मात्प्रजापतित्वं ते ददानि प्रयतात्मने ॥  
  
SP0030231  एवमुक्त्वा स देवेशो मूर्तिमत्योऽसृजत्स्त्रियः ।  
SP0030232  यास्ताः प्रकृतयस्त्वष्टौ विशेषाश्चेन्द्रियैः सह ।  
SP0030233  भावाश्च सर्वे ते देवमुपतस्थुः स्वरूपिणः ॥  
  
SP0030241  तानुवाच ततो देवः पतिर्युक्तः स्वतेजसा ।  
SP0030242  एतमद्याभिषेकेण सम्पादयत मा चिरम् ॥  
  
SP0030251  ताभिः स्वं स्वं समादाय भावं दिव्यमतर्कितम् ।  
SP0030252  अभिषिक्तो बभूवेति प्रजापतिरतिद्युतिः ॥  
  
SP0030261  तत्रैवं योगिनः सूक्ष्मं दृष्ट्वा दिव्येन चक्षुषा ।  
SP0030262  पुराणं योगतत्त्वज्ञा गायन्ति त्रिगुणान्वितम् ॥  
  
SP0030271  रुद्रः स्रष्टा हि सर्वेषां भूतानां तव च प्रभो ।  
SP0030272  अस्माभिश्च भवान्सार्धं जगतः सम्प्रवर्तकः ॥  
  
SP0030281  स देवस्तोषितः सम्यक्परमैश्वर्ययोगधृक् ।  
SP0030282  ब्रह्माणमग्रजं पुत्रं प्राजापत्येऽभ्यषेचयत् ॥  
  
SP0030291  यः कृत्वा बहुविधमार्गयोगयुक्तं तत्त्वाख्यं  
                जगदिदमादराद्युयोज ।  
SP0030292  देवानां परममनन्तयोगयुक्तं  
                मायाभिस्त्रिभुवनमन्धमप्रसादम् ॥  
  
SP0030301  सर्वेषां मनसि सदावतिष्ठमानो जानानः शुभमशुभं  
                च भूतनाथः ।  
SP0030302  तं देवं प्रमथपतिं प्रणम्य भक्त्या नित्यं वै  
                शरणमुपैमि सूक्ष्मसूक्ष्मम् ॥  
  
SP0039999  इति स्कन्दपुराणे तृतीयोऽध्यायः ॥  
  
  
  
स्कन्दपुराण अध्याय  ४  
SP0040010  सनत्कुमार उवाच ।  
SP0040011  प्राजापत्यं ततो लब्ध्वा प्रजाः स्रष्टुं प्रचक्रमे ।  
SP0040012  प्रजास्ताः सृज्यमानाश्च न विवर्धन्ति तस्य ह ॥  
  
SP0040021  स कुर्वाणस्तथा सृष्टिं शक्तिहीनः पितामहः ।  
SP0040022  सृष्ट्यर्थं भूय एवाथ तपश्चर्तुं प्रचक्रमे ॥  
  
SP0040031  सृष्टिहेतोस्तपस्तस्य ज्ञात्वा त्रिभुवनेश्वरः ।  
SP0040032  तेजसा जगदाविश्य आजगाम तदन्तिकम् ।  
SP0040033  स्रष्टा तस्य जगन्नाथोऽदर्शयत्स्वतनौ जगत् ॥  
  
SP0040041  स्वयमागत्य देवेशो महाभूतपतिर्हरः ।  
SP0040042  व्याप्येव हि जगत्कृत्स्नं परमेण स्वतेजसा ।  
SP0040043  शम्भुः प्राह वरं वत्स याचस्वेति पितामहम् ॥  
  
SP0040051  तं ब्रह्मा लोकसृष्ट्यर्थं पुत्रस्त्वं मनसाब्रवीत् ।  
SP0040052  स ज्ञात्वा तस्य सङ्कल्पं ब्रह्मणः परमेश्वरः ।  
SP0040053  मूढोऽयमिति सञ्चिन्त्य प्रोवाच वरदः स्वयम् ॥  
  
SP0040061  आगतं पितरं मा त्वं यस्मात्पुत्रं समीहसे ।  
SP0040062  मन्मूर्तिस्तनयस्तस्माद्भविष्यति ममाज्ञया ॥  
  
SP0040071  स च ते पुत्रतां यात्वा मदीयो गणनायकः ।  
SP0040072  रुद्रो विग्रहवान्भूत्वा मूढ त्वां विनयिष्यति ॥  
  
SP0040081  सर्वविद्याधिपत्यं च योगानां चैव सर्वशः ।  
SP0040082  बलस्याधिपतित्वं च अस्त्राणां च प्रयोक्तृता ॥  
  
SP0040091  मया दत्तानि तस्याशु उपस्थास्यन्ति सर्वशः ।  
SP0040092  धनुः पिनाकं शूलं च खड्गं परशुरेव च ॥  
  
SP0040101  कमण्डलुस्तथा दण्डः अस्त्रं पाशुपतं तथा ।  
SP0040102  संवर्तकाशनिश्चैव चक्रं च प्रतिसर्गिकम् ।  
SP0040103  एवं सर्वर्द्धिसम्पन्नः सुतस्ते स भविष्यति ॥  
  
SP0040111  एवमुक्त्वा गते तस्मिन्नन्तर्धानं महात्मनि ।  
SP0040112  ब्रह्मा चक्रे तदा चेष्टिं पुत्रकामः प्रजापतिः ॥  
  
SP0040121  स जुह्वञ्छ्रमसंयुक्तः प्रतिघातसमन्वितः ।  
SP0040122  समिद्युक्तेन हस्तेन ललाटं प्रममार्ज ह ॥  
  
SP0040131  समित्संयोगजस्तस्य स्वेदबिन्दुर्ललाटजः ।  
SP0040132  पपात ज्वलने तस्मिन्द्विगुणं तस्य तेजसा ॥  
  
SP0040141  तद्धि माहेश्वरं तेजः सन्धितं ब्रह्मणि स्रुतम् ।  
SP0040142  प्रेरितं देवदेवेन निपपात हविर्भुजि ॥  
  
SP0040151  क्षणे तस्मिन्महेशेन स्मृत्वा तं वरमुत्तमम् ।  
SP0040152  प्रेषितो गणपो रुद्रः सद्य एवाभवत्तदा ॥  
  
SP0040161  तच्च संस्वेदजं तेजः पूर्वं ज्वलनयोजितम् ।  
SP0040162  भूत्वा लोहितमाश्वेव पुनर्नीलमभूत्तदा ॥  
  
SP0040171  नीललोहित इत्येव तेनासावभवत्प्रभुः ।  
SP0040172  त्र्यक्षो दशभुजः श्रीमान्ब्रह्माणं छादयन्निव ॥  
  
SP0040181  शर्वाद्यैर्नामभिर्ब्रह्मा तनूभिश्च जलादिभिः ।  
SP0040182  स्तुत्वा तं सर्वगं देवं नीललोहितमव्ययम् ॥  
  
SP0040191  ज्ञात्वा सर्वसृजं पश्चान्महाभूतप्रतिष्ठितम् ।  
SP0040192  असृजद्विविधास्त्वन्याः प्रजाः स जगति प्रभुः ॥  
  
SP0040201  सोऽपि योगं समास्थाय ऐश्वर्येण समन्वितः ।  
SP0040202  लोकान्सर्वान्समाविश्य धारयामास सर्वदा ॥  
  
SP0040211  ब्रह्मणोऽपि ततः पुत्रा दक्षधर्मादयः शुभाः ।  
SP0040212  असृजन्त प्रजाः सर्वा देवमानुषसङ्कुलाः ॥  
  
SP0040221  अथ कालेन महता कल्पेऽतीते पुनः पुनः ।  
SP0040222  प्रजा धारयतो योगादस्मिन्कल्प उपस्थिते ॥  
  
SP0040231  प्रतिष्ठितायां वार्त्तायां प्रवृत्ते वृष्टिसर्जने ।  
SP0040232  प्रजासु च विवृद्धासु प्रयागे यजतश्च ह ॥  
  
SP0040241  ब्रह्मणः षट्कुलीयास्ते ऋषयः संशितव्रताः ।  
SP0040242  मरीचयोऽत्रयश्चैव वसिष्ठाः क्रतवस्तथा ॥  
  
SP0040251  भृगवोऽश्ण्गिरसश्चैव तपसा दग्धकिल्बिषाः ।  
SP0040252  ऊचुर्ब्रह्माणमभ्येत्य सहिताः कर्मणोऽन्तरे ॥  
  
SP0040261  भगवन्नन्धकारेण महता स्मः समावृताः ।  
SP0040262  खिन्ना विवदमानाश्च न च पश्याम यत्परम् ॥  
  
SP0040271  एतं नः संशयं देव चिरं हृदि समास्थितम् ।  
SP0040272  त्वं हि वेत्थ यथातत्त्वं कारणं परमं हि नः ॥  
  
SP0040281  किं परं सर्वभूतानां बलीयश्चापि सर्वतः ।  
SP0040282  केन चाधिष्ठितं विश्वं को नित्यः कश्च शाश्वतः ॥  
  
SP0040291  कः स्रष्टा सर्वभूतानां प्रकृतेश्च प्रवर्तकः ।  
SP0040292  कोऽस्मान्सर्वेषु कार्येषु प्रयुनक्ति महामनाः ॥  
  
SP0040301  कस्य भूतानि वश्यानि कः सर्वविनियोजकः ।  
SP0040302  कथं पश्येम तं चैव एतन्नः शंस सर्वशः ॥  
  
SP0040311  एवमुक्तस्ततो ब्रह्मा सर्वेषामेव सन्निधौ ।  
SP0040312  देवानां च ऋषीणां च गन्धर्वोरगरक्षसाम् ॥  
  
SP0040321  यक्षाणामसुराणां च ये च कुत्र प्रवर्तकाः ।  
SP0040322  पक्षिणां सपिशाचानां ये चान्ये तत्समीपगाः ।  
SP0040323  उत्थाय प्राञ्जलिः प्राह रुद्रेति त्रिः प्लुतं वचः ॥  
  
SP0040331  स चापि तपसा शक्यो द्रष्टुं नान्येन केनचित् ।  
SP0040332  स स्रष्टा सर्वभूतानां बलवांस्तन्मयं जगत् ।  
SP0040333  तस्य वश्यानि भूतानि तेनेदं धार्यते जगत् ॥  
  
SP0040341  ततस्ते सर्वलोकेशा नमश्चक्रुर्महात्मने ॥  
  
SP0040350  ऋषय ऊचुः ।  
SP0040351  किं तन्महत्तपो देव येन दृश्येत स प्रभुः ।  
SP0040352  तन्नो वदस्व देवेश वरदं चाभिधत्स्व नः ॥  
  
SP0040360  पितामह उवाच ।  
SP0040361  सत्त्रं महत्समासध्वं वाश्ण्मनोदोषवर्जिताः ।  
SP0040362  देशं च वः प्रवक्ष्यामि यस्मिन्देशे चरिष्यथ ॥  
  
SP0040371  ततो मनोमयं चक्रं स सृष्ट्वा तानुवाच ह ।  
SP0040372  क्षिप्तमेतन्मया चक्रमनुव्रजत मा चिरम् ॥  
  
SP0040381  यत्रास्य नेमिः शीर्येत स देशस्तपसः शुभः ।  
SP0040382  ततो मुमोच तच्चक्रं ते च तत्समनुव्रजन् ॥  
  
SP0040391  तस्य वै व्रजतः क्षिप्रं यत्र नेमिरशीर्यत ।  
SP0040392  नैमिशं तत्स्मृतं नाम्ना पुण्यं सर्वत्र पूजितम् ॥  
  
SP0040401  तत्पूजितं देवमनुष्यसिद्धै रक्षोभिरुग्रैरुरगैश्च दिव्यैः ।  
SP0040402  यक्षैः सगन्धर्वपिशाचसङ्घैः सर्वाप्सरोभिश्च  
              दितेः सुतैश्च ॥  
  
SP0040411  विप्रैश्च दान्तैः शमयोगयुक्तैस्तीर्थैश्च सर्वैरपि  
              चावनीध्रैः ।  
SP0040412  गन्धर्वविद्याधरचारणैश्च साध्यैश्च विश्वैः  
              पितृभिः स्तुतं च ॥  
  
SP0049999  इति स्कन्दपुराणे चतुर्थोऽध्यायः ॥  
  
  
  
स्कन्दपुराण अध्याय  ५  
SP0050010  सनत्कुमार उवाच ।  
SP0050011  तन्नैमिशं समासाद्य ऋषयो दीप्ततेजसः ।  
SP0050012  दिव्यं सत्त्रं समासन्त महद्वर्षसहस्रिकम् ॥  
  
SP0050021  एकाग्रमनसः सर्वे निर्ममा ह्यनहङ्कृताः ।  
SP0050022  ध्यायन्तो नित्यमीशेशं सदारतनयाग्नयः ॥  
  
SP0050031  तन्निष्ठास्तत्पराः सर्वे तद्युक्तास्तदपाश्रयाः ।  
SP0050032  सर्वक्रियाः प्रकुर्वाणास्तमेव मनसा गताः ॥  
  
SP0050041  तेषां तं भावमालक्ष्य मातरिश्वा महातपाः ।  
SP0050042  सर्वप्राणिचरः श्रीमान्सर्वभूतप्रवर्तकः ।  
SP0050043  ददौ स रूपी भगवान्दर्शनं सत्त्रिणां शुभः ॥  
  
SP0050051  तं ते दृष्ट्वार्चयित्वा च मातरिश्वानमव्ययम् ।  
SP0050052  आसीनमासने पुण्ये ऋषयः संशितव्रताः ।  
SP0050053  पप्रच्छुरुद्भवं कृत्स्नं जगतः प्रलयं तथा ॥  
  
SP0050061  स्थितिं च कृत्स्नां वंशांश्च युगमन्वन्तराणि च ।  
SP0050062  वंशानुचरितं कृत्स्नं दिव्यमानं तथैव च ॥  
  
SP0050071  अष्टानां देवयोनीनामुत्पत्तिं प्रलयं तथा ।  
SP0050072  पितृसर्गं तथाशेषं ब्रह्मणो मानमेव च ॥  
  
SP0050081  चन्द्रादित्यगतिं सर्वां ताराग्रहगतिं तथा ।  
SP0050082  स्थितिं सर्वेश्वराणां च द्वीपधर्ममशेषतः ।  
SP0050083  वर्णाश्रमव्यवस्थानं यज्ञानां च प्रवर्तनम् ॥  
  
SP0050091  एतत्सर्वमशेषेण कथयामास स प्रभुः ।  
SP0050092  दिव्यं वर्षसहस्रं च तेषां तदभियात्तथा ॥  
  
SP0050101  अथ दिव्येन रूपेण सामवाग्दिश्ण्निरीक्षणा ।  
SP0050102  यजुर्घ्राणाथर्वशिराः शब्दजिह्वा शुभा सती ॥  
  
SP0050111  न्यायश्रोत्रा निरुक्तत्वगृक्पादपदगामिनी ।  
SP0050112  कालबाहूर्वर्षकरा दिवसाश्ण्गुलिधारिणी ॥  
  
SP0050121  कलादिभिः पर्वभिश्च मासैः कररुहैस्तथा ।  
SP0050122  कल्पसाधारणा दिव्या शिक्षाविद्योन्नतस्तनी ॥  
  
SP0050131  छन्दोविचितिमध्या च मीमांसानाभिरेव च ।  
SP0050132  पुराणविस्तीर्णकटिर्धर्मशास्त्रमनोरथा ॥  
  
SP0050141  आश्रमोरूर्वर्णजानुर्यज्ञगुल्फा फलाश्ण्गुलिः ।  
SP0050142  लोकवेदशरीरा च रोमभिश्छान्दसैः शुभैः ॥  
  
SP0050151  श्रद्धाशुभाचारवस्त्रा योगधर्माभिभाषिणी ।  
SP0050152  वेदीमध्याद्विनिःसृत्य प्रवृत्ता परमाम्भसा ॥  
  
SP0050161  तस्यान्तेऽवभृथे प्लुत्य वायुना सह सङ्गताः ।  
SP0050162  तामपृच्छन्त का न्वेषा वायुं देवं महाधियम् ॥  
  
SP0050171  उवाच स महातेजा ऋषीन्धर्मानुभावितान् ।  
SP0050172  शुद्धाः स्थ तपसा सर्वे महान्धर्मश्च वः कृतः ॥  
  
SP0050181  यस्मादियं नदी पुण्या ब्रह्मलोकादिहागता ।  
SP0050182  इयं सरस्वती नाम ब्रह्मलोकविभूषणा ॥  
  
SP0050191  प्रथमं मर्त्यलोकेऽस्मिन्युष्मत्सिद्ध्यर्थमागता ।  
SP0050192  नास्याः पुण्यतमा काचित्त्रिषु लोकेषु विद्यते ॥  
  
SP0050200  ऋषय ऊचुः ।  
SP0050201  कथमेषा महापुण्या प्रवृत्ता ब्रह्मलोकगा ।  
SP0050202  कारणं किं च तत्रासीदेतदिच्छाम वेदितुम् ॥  
  
SP0050210  वायुरुवाच ।  
SP0050211  अत्र वो वर्तयिष्यामि इतिहासं पुरातनम् ।  
SP0050212  ब्रह्मणश्चैव संवादं पुरा यज्ञस्य चैव ह ॥  
  
SP0050221  यज्ञैरिष्ट्वा पुरा देवो ब्रह्मा दीप्तेन तेजसा ।  
SP0050222  असृजत्सर्वभूतानि स्थावराणि चराणि च ॥  
  
SP0050231  स दृष्ट्वा दीप्तिमान्देवो दीप्त्या परमया युतः ।  
SP0050232  अवेक्षमाणः स्वा/ल्लोकांश्चतुर्भिर्मुखपश्ण्कजैः ॥  
  
SP0050241  देवादीन्मनुष्यादींश्च दृष्ट्वा दृष्ट्वा महामनाः ।  
SP0050242  अमन्यत न मेऽन्योऽस्ति समो लोके न चाधिकः ॥  
  
SP0050251  योऽहमेताः प्रजाः सर्वाः सप्तलोकप्रतिष्ठिताः ।  
SP0050252  देवमानुषतिर्यक्षु ग्रसामि विसृजामि च ॥  
  
SP0050261  अहं स्रष्टा हि भूतानां नान्यः कश्चन विद्यते ।  
SP0050262  नियन्ता लोककर्ता च न मयास्ति समः क्वचित् ॥  
  
SP0050271  तस्यैवं मन्यमानस्य यज्ञ आगान्महामनाः ।  
SP0050272  उवाच चैनं दीप्तात्मा मैवं मंस्था महामते ।  
SP0050273  अयं हि तव सम्मोहो विनाशाय भविष्यति ॥  
  
SP0050281  न युक्तमीदृशं तेऽद्य सत्त्वस्थस्यात्मयोनिनः ।  
SP0050282  स्रष्टा त्वं चैव नान्योऽस्ति तथापि न यशस्करम् ॥  
  
SP0050291  अहं कर्ता हि भूतानां भुवनस्य तथैव च ।  
SP0050292  करोमि न च सम्मोहं यथा त्वं देव कत्थसे ॥  
  
SP0050301  तमुवाच तदा ब्रह्मा न त्वं धारयिता विभो ।  
SP0050302  अहमेव हि भूतानां धर्ता भर्ता तथैव च ।  
SP0050303  मया सृष्टानि भूतानि त्वमेवात्र विमुह्यसे ॥  
  
SP0050311  अथागात्तत्र संविग्नो वेदः परमदीप्तिमान् ।  
SP0050312  उवाच चैव तौ वेदो नैतदेवमिति प्रभुः ॥  
  
SP0050321  अहं श्रेष्ठो महाभागौ न वदाम्यनृतं क्वचित् ।  
SP0050322  शृणुध्वं मम यः कर्ता भूतानां युवयोश्च ह ॥  
  
SP0050331  परमेशो महादेवो रुद्रः सर्वगतः प्रभुः ।  
SP0050332  येनाहं तव दत्तश्च कृतस्त्वं च प्रजापतिः ॥  
  
SP0050341  यज्ञोऽयं यत्प्रसूतिश्च अण्डं यत्रास्ति संस्थितम् ।  
SP0050342  सर्वं तस्मात्प्रसूतं वै नान्यः कर्तास्ति नः क्वचित् ॥  
  
SP0050351  तमेवंवादिनं देवो ब्रह्मा वेदमभाषत ।  
SP0050352  अहं श्रुतीनां सर्वासां नेता स्रष्टा तथैव च ॥  
  
SP0050361  मत्प्रसादाद्धि वेदस्त्वं यज्ञश्चायं न संशयः ।  
SP0050362  मूढौ युवामधर्मो वा भवद्भ्यामन्यथा कृतः ।  
SP0050363  प्रायश्चित्तं चरध्वं वः किल्बिषान्मोक्ष्यथस्ततः ॥  
  
SP0050371  एवमुक्ते तदा तेन महाञ्छब्दो बभूव ह ।  
SP0050372  आदित्यमण्डलाकारमदृश्यत च मण्डलम् ।  
SP0050373  महच्छब्देन महता उपरिष्टाद्वियत्स्थितम् ॥  
  
SP0050381  स चापि तस्माद्विभ्रष्टो भूतलं समुपाश्रितः ।  
SP0050382  हिमवत्कुञ्जमासाद्य नानाविहगनादितम् ।  
SP0050383  व्योमगश्च चिरं भूत्वा भूमिगः सम्बभूव ह ॥  
  
SP0050391  ततो ब्रह्मा दिशः सर्वा निरीक्ष्य मुखपश्ण्कजैः ।  
SP0050392  चतुर्भिर्न वियत्स्थं तमपश्यत्स पितामहः ॥  
  
SP0050401  स मुखं पञ्चमं दीप्तमसृजन्मूर्ध्नि संस्थितम् ।  
SP0050402  तेनापश्यद्वियत्स्थं तं सूर्यायुतसमप्रभम् ।  
SP0050403  आदित्यमण्डलाकारं शब्दवद्घोरदर्शनम् ॥  
  
SP0050411  तं दृष्ट्वा पञ्चमं तस्य शिरो वै क्रोधजं महत् ।  
SP0050412  संवर्तकाग्निसदृशं ग्रसिष्यत्तमवर्धत ॥  
  
SP0050421  वर्धमानं तदा तत्तु वडवामुखसन्निभम् ।  
SP0050422  दीप्तिमच्छब्दवच्चैव देवोऽसौ दीप्तमण्डलः ॥  
  
SP0050431  हस्ताश्ण्गुष्ठनखेनाशु वामेनावज्ञयैव हि ।  
SP0050432  चकर्त तन्महद्घोरं ब्रह्मणः पञ्चमं शिरः ॥  
  
SP0050441  दीप्तिकृत्तशिराः सोऽथ दुःखेनोस्रेण चार्दितः ।  
SP0050442  पपात मूढचेता वै योगधर्मविवर्जितः ॥  
  
SP0050451  ततः सुप्तोत्थित इव सञ्ज्ञां लब्ध्वा महातपाः ।  
SP0050452  मण्डलस्थं महादेवमस्तौषीद्दीनया गिरा ॥  
  
SP0050460  ब्रह्मोवाच ।  
SP0050461  नमः सहस्रनेत्राय शतनेत्राय वै नमः ।  
SP0050462  नमो विवृतवक्त्राय शतवक्त्राय वै नमः ॥  
  
SP0050471  नमः सहस्रवक्त्राय सर्ववक्त्राय वै नमः ।  
SP0050472  नमः सहस्रपादाय सर्वपादाय वै नमः ॥  
  
SP0050481  सहस्रपाणये चैव सर्वतःपाणये नमः ।  
SP0050482  नमः सर्वस्य स्रष्ट्रे च द्रष्ट्रे सर्वस्य ते नमः ॥  
  
SP0050491  आदित्यवर्णाय नमः शिरसश्छेदनाय च ।  
SP0050492  सृष्टिप्रलयकर्त्रे च स्थितिकर्त्रे तथा नमः ॥  
  
SP0050501  नमः सहस्रलिश्ण्गाय सहस्रचरणाय च ।  
SP0050502  संहारलिश्ण्गिने चैव जललिश्ण्गाय वै नमः ॥  
  
SP0050511  अन्तश्चराय सर्वाय प्रकृतेः प्रेरणाय च ।  
SP0050512  व्यापिने सर्वसत्त्वानां पुरुषप्रेरकाय च ॥  
  
SP0050521  इन्द्रियार्थविशेषाय तथा नियमकारिणे ।  
SP0050522  भूतभव्याय शर्वाय नित्यं सत्त्ववदाय च ॥  
  
SP0050531  त्वमेव स्रष्टा लोकानां मन्ता दाता तथा विभो ।  
SP0050532  शरणागताय दान्ताय प्रसादं कर्तुमर्हसि ॥  
  
SP0050541  तस्यैवं स्तुवतः सम्यग्भावेन परमेण ह ।  
SP0050542  स तस्मै देवदेवेशो दिव्यं चक्षुरदात्तदा ॥  
  
SP0050551  चक्षुषा तेन स तदा ब्रह्मा लोकपितामहः ।  
SP0050552  विमाने सूर्यसङ्काशे तेजोराशिमपश्यत ॥  
  
SP0050561  तस्य मध्यात्ततो वाचं महतीं समशृण्वत ।  
SP0050562  गम्भीरां मधुरां युक्तामथ सम्पन्नलक्षणाम् ।  
SP0050563  विशदां पुत्र पुत्रेति पूर्वं देवेन चोदिताम् ॥  
  
SP0050571  संस्वेदात्पुत्र उत्पन्नो यत्तुभ्यं नीललोहितः ।  
SP0050572  यच्च पूर्वं मया प्रोक्तस्त्वं तदा सुतमार्गणे ॥  
  
SP0050581  मदीयो गणपो यस्ते मन्मूर्तिश्च भविष्यति ।  
SP0050582  स प्राप्य परमं ज्ञानं मूढ त्वा विनयिष्यति ॥  
  
SP0050591  तस्येयं फलनिष्पत्तिः शिरसश्छेदनं तव ।  
SP0050592  मयैव कारिता तेन निर्वृतश्चाधुना भव ॥  
  
SP0050601  तस्य चैवोत्पथस्थस्य यज्ञस्य तु महामते ।  
SP0050602  शिरश्छेत्स्यत्यसावेव कस्मिंश्चित्कारणान्तरे ।  
SP0050603  स्तवेनानेन तुष्टोऽस्मि किं ददानि च तेऽनघ ॥  
  
SP0050611  वायुरुवाच ।  
SP0050612  ततः स भगवान्हृष्टः प्रणम्य शुभया गिरा ।  
SP0050613  उवाच प्राञ्जलिर्भूत्वा लक्ष्यालक्ष्यं तमीश्वरम् ॥  
  
SP0050621  भगवन्नैव मे दुःखं दर्शनात्ते प्रबाधते ।  
SP0050622  इच्छामि शिरसो ह्यस्य धारणं सर्वदा त्वया ।  
SP0050623  ननु स्मरेयमेतच्च शिरसश्छेदनं विभो ॥  
  
SP0050631  भूयश्चाधर्मकार्येभ्यस्त्वयैवेच्छे निवारणम् ।  
SP0050632  तथा च कृत्यमुद्दिश्य पश्येयं त्वा यथासुखम् ॥  
  
SP0050641  विज्ञप्तिं ब्रह्मणः श्रुत्वा प्रोवाच भुवनेश्वरः ।  
SP0050642  स एव सुतसञ्ज्ञस्ते मन्मूर्तिर्नीललोहितः ।  
SP0050643  शिरश्छेत्स्यति यज्ञस्य बिभर्त्स्यति शिरश्च ते ॥  
  
SP0050651  इत्युक्त्वा देवदेवेशस्तत्रैवान्तरधीयत ।  
SP0050652  गते तस्मिन्महादेवे ब्रह्मा लोकपितामहः ।  
SP0050653  सयज्ञः सहवेदश्च स्वं लोकं प्रत्यपद्यत ॥  
  
SP0050661  वायुरुवाच ।  
SP0050662  य इमं शृणुयान्मर्त्यो गुह्यं वेदार्थसम्मितम् ।  
SP0050663  स देहभेदमासाद्य सायुज्यं ब्रह्मणो व्रजेत् ॥  
  
SP0050671  यश्चेमं पठते नित्यं ब्राह्मणानां समीपतः ।  
SP0050672  स सर्वपापनिर्मुक्तो रुद्रलोके महीयते ॥  
  
SP0050681  नापुत्रशिष्ययोगिभ्य इदमाख्यानमैश्वरम् ।  
SP0050682  आख्येयं नापि चाज्ञाय न शठाय न मानिने ॥  
  
SP0050691  इदं महद्दिव्यमधर्मशासनं पठेत्सदा ब्राह्मणवैद्यसंसदि ।  
SP0050692  कृतावकाशो भवतीह मानवः शरीरभेदे प्रविशेत्पितामहम् ॥  
  
SP0059999  इति स्कन्दपुराणे पञ्चमोऽध्यायः ॥  
  
  
  
स्कन्दपुराण अध्याय  ६  
SP0060010  सनत्कुमार उवाच ।  
SP0060011  ततः स भगवान्देवः कपर्दी नीललोहितः ।  
SP0060012  आज्ञया परमेशस्य जग्राह ब्रह्मणः शिरः ॥  
  
SP0060021  तद्गृहीत्वा शिरो दीप्तं रूपं विकृतमास्थितः ।  
SP0060022  योगक्रीडां समास्थाय भैक्षाय प्रचचार ह ॥  
  
SP0060031  स देववेश्मनि तदा भिक्षार्थमगमद्द्विजाः ।  
SP0060032  न चास्य कश्चित्तां भिक्षामनुरूपामदाद्विभोः ॥  
  
SP0060041  अभ्यगात्सङ्क्रमेणैव वेश्म विष्णोर्महात्मनः ।  
SP0060042  तस्यातिष्ठत स द्वारि भिक्षामुच्चारयञ्छुभाम् ॥  
  
SP0060051  स दृष्ट्वा तदुपस्थं तु विष्णुर्वै योगचक्षुषा ।  
SP0060052  शिरां ललाटात्सम्भिद्य रक्तधारामपातयत् ।  
SP0060053  पपात सा च विस्तीर्णा योजनार्धशतं तदा ॥  
  
SP0060061  तया पतन्त्या विप्रेन्द्रा बहून्यब्दानि धारया ।  
SP0060062  पितामहकपालस्य नार्धमप्यभिपूरितम् ।  
SP0060063  तमुवाच ततो देवः प्रहस्य वचनं शुभम् ॥  
  
SP0060071  सकृत्कन्याः प्रदीयन्ते सकृदग्निश्च जायते ।  
SP0060072  सकृद्राजानो ब्रुवते सकृद्भिक्षा प्रदीयते ॥  
  
SP0060081  तुष्टोऽस्मि तव दानेन युक्तेनानेन मानद ।  
SP0060082  वरं वरय भद्रं ते वरदोऽस्मि तवाद्य वै ॥  
  
SP0060091  विष्णुरुवाच ।  
SP0060092  एष एव वरः श्लाघ्यो यदहं देवताधिपम् ।  
SP0060093  पश्यामि शङ्करं देवमुग्रं शर्वं कपर्दिनम् ॥  
  
SP0060101  देवश्छायां ततो वीक्ष्य कपालस्थे तदा रसे ।  
SP0060102  ससर्ज पुरुषं दीप्तं विष्णोः सदृशमूर्जितम् ॥  
  
SP0060111  तमाहाथाक्षयश्चासि अजरामर एव च ।  
SP0060112  युद्धेषु चाप्रतिद्वन्द्वी सखा विष्णोरनुत्तमः ।  
SP0060113  देवकार्यकरः श्रीमान्सहानेन चरस्व च ॥  
  
SP0060121  नारासु जन्म यस्मात्ते विष्णुदेहोद्भवासु च ।  
SP0060122  नरस्तस्माद्धि नाम्ना त्वं प्रियश्चास्य भविष्यसि ॥  
  
SP0060130  वायुरुवाच ।  
SP0060131  तं तदाश्वास्य निक्षिप्य नरं विष्णोः स्वयं प्रभुः ।  
SP0060132  अगमद्ब्रह्मसदनं तौ चाविविशतुर्गृहम् ॥  
  
SP0060141  य इदं नरजन्मेह शृणुयाद्वा पठेत वा ।  
SP0060142  स कीर्त्या परया युक्तो विष्णुलोके महीयते ॥  
  
SP0069999  इति स्कन्दपुराणे षष्ठोऽध्यायः ॥  
  
  
  
स्कन्दपुराण अध्याय  ७  
SP0070010  वायुरुवाच ।  
SP0070011  ब्रह्मलोकं समासाद्य भगवान्सर्वलोकपः ।  
SP0070012  भैक्ष्यं भैक्ष्यमिति प्रोच्य द्वारे समवतिष्ठत ॥  
  
SP0070021  तं दृष्ट्वा विकृतं ब्रह्मा कपालकरभूषणम् ।  
SP0070022  ज्ञात्वा योगेन महता तुष्टाव भुवनेश्वरम् ॥  
  
SP0070031  तस्य तुष्टस्तदा देवो वरदोऽस्मीत्यभाषत ।  
SP0070032  वृणीष्व वरमव्यग्रो यस्ते मनसि वर्तते ॥  
  
SP0070040  ब्रह्मोवाच ।  
SP0070041  इच्छामि देवदेवेश त्वया चिह्नमिदं कृतम् ।  
SP0070042  येन चिह्नेन लोकोऽयं चिह्नितः स्याज्जगत्पते ॥  
  
SP0070051  तस्य तद्वचनं श्रुत्वा भगवान्वदतां वरः ।  
SP0070052  सर्वश्रुतिमयं ब्रह्म ओमिति व्याजहार ह ॥  
  
SP0070061  शम्भोर्व्याहारमात्रेण वागियं दिव्यरूपिणी ।  
SP0070062  निःसृता वदनाद्देवी प्रह्वा समवतिष्ठत ॥  
  
SP0070071  तामुवाच तदा देवो वाचा सञ्जीवयन्निव ।  
SP0070072  यस्मात्त्वमक्षरो भूत्वा मम वाचो विनिःसृता ।  
SP0070073  सर्वविद्याधिदेवी त्वं तस्माद्देवि भविष्यसि ॥  
  
SP0070081  यस्माद्ब्रह्मसरश्चेदं मुखं मम समाश्रिता ।  
SP0070082  तस्मात्सरस्वतीत्येव लोके ख्यातिं गमिष्यसि ॥  
  
SP0070091  इमं लोकं वराम्भोभिः पावयित्वा च सुप्रभे ।  
SP0070092  सर्वा/ल्लोकांस्तारयित्री पुनस्त्वं नात्र संशयः ॥  
  
SP0070101  यज्ञभागं च देवास्ते दास्यन्ति सपितामहाः ।  
SP0070102  पुण्या च सर्वसरितां भविष्यसि न संशयः ॥  
  
SP0070111  ततः सा समनुज्ञाता शङ्करेण विभाविनी ।  
SP0070112  चक्रे ब्रह्मसरः पुण्यं ब्रह्मलोकेऽतिपावनम् ॥  
  
SP0070121  तोयामृतसुसम्पूर्णं स्वर्णपद्मोपशोभितम् ।  
SP0070122  नानापक्षिगणाकीर्णं मीनसङ्क्षोभितोदकम् ।  
SP0070123  ततो विनिःसृता भूयः सेमं लोकमपावयत् ॥  
  
SP0070131  तं गृहीत्वा महादेवः कपालममितौजसम् ।  
SP0070132  इमं लोकमनुप्राप्य देशे श्रेष्ठेऽवतिष्ठत ॥  
  
SP0070141  तत्र तच्च महद्दिव्यं कपालं देवताधिपः ।  
SP0070142  स्थापयामास दीप्तार्चिर्गणानामग्रतः प्रभुः ॥  
  
SP0070151  तत्स्थापितमथो दृष्ट्वा गणाः सर्वे महात्मनः ।  
SP0070152  अनदन्सुमहानादं नादयन्तो दिशो दश ।  
SP0070153  क्षुब्धार्णवाशनिप्रख्यं नभो येन व्यशीर्यत ॥  
  
SP0070161  तेन शब्देन घोरेण असुरो देवकण्टकः ।  
SP0070162  हालाहल इति ख्यातस्तं देशं सोऽभ्यगच्छत ॥  
  
SP0070171  अमृष्यमाणः क्रोधान्धो दुरात्मा यज्ञनाशकः ।  
SP0070172  ब्रह्मदत्तवरश्चैव अवध्यः सर्वजन्तुभिः ।  
SP0070173  महिषश्छन्नरूपाणामसुराणां शतैर्वृतः ॥  
  
SP0070181  तमापतन्तं सक्रोधं महिषं देवकण्टकम् ।  
SP0070182  सम्प्रेक्ष्याह गणाध्यक्षो गणान्सर्वान्पिनाकिनः ॥  
  
SP0070191  दैत्योऽयं गणपा दुष्टस्त्रैलोक्यसुरकण्टकः ।  
SP0070192  आयाति त्वरितो यूयं तस्मादेनं निहन्यथ ॥  
  
SP0070201  ततस्ते गणपाः सर्वे समायान्तं सुरद्विषम् ।  
SP0070202  भित्त्वा शूलेन सङ्क्रुद्धा विगतासुं च चक्रिरे ॥  
  
SP0070211  हते तस्मिंस्तदा देवो दिशः सर्वा अवैक्षत ।  
SP0070212  ताभ्यः पिशाचा वृत्तास्याः पिशाच्यश्च महाबलाः ।  
SP0070213  अभ्यगच्छन्त देवेशं ताभ्यस्तं विनिवेदयत् ॥  
  
SP0070221  स ताभिरुपयुक्तश्च विनियुक्तश्च सर्वशः ।  
SP0070222  तमेव चाप्यथावासं देवादिष्टं प्रपेदिरे ॥  
  
SP0070231  भक्षयन्ति स्म महिषं मित्वा मित्वा यतस्तु ताः ।  
SP0070232  कपालमातरः प्रोक्तास्तस्माद्देवेन धीमता ॥  
  
SP0070241  कपालं स्थापितं यस्मात्तस्मिन्देशे पिनाकिना ।  
SP0070242  महाकपालं तत्तस्मात्त्रिषु लोकेषु गद्यते ॥  
  
SP0070251  स्थापितस्य कपालस्य यथोक्तमभवत्तदा ।  
SP0070252  ख्यातं शिवतडागं तत्सर्वपापप्रमोचनम् ॥  
  
SP0070261  आगत्याथ ततो ब्रह्मा देवतानां गणैर्वृतः ।  
SP0070262  कपर्दिनमुपामन्त्र्य तं देशं सोऽन्वगृह्णत ॥  
  
SP0070271  अर्धयोजनविस्तीर्णं क्षेत्रमेतत्समन्ततः ।  
SP0070272  भविष्यति न सन्देहः सिद्धक्षेत्रं महात्मनः ॥  
  
SP0070281  श्मेति हि प्रोच्यते पापं क्षयं शानं विदुर्बुधाः ।  
SP0070282  ध्यानेन नियमैश्चैव श्मशानं तेन सञ्ज्ञितम् ।  
SP0070283  गुह्यं देवातिदेवस्य परं प्रियमनुत्तमम् ॥  
  
SP0070291  एवं तत्र नरः पापं सर्वमेव प्रहास्यति ।  
SP0070292  त्रिरात्रोपोषितश्चैव अर्चयित्वा वृषध्वजम् ।  
SP0070293  राजसूयाश्वमेधाभ्यां फलं यत्तदवाप्स्यति ॥  
  
SP0070301  यश्च प्राणान्प्रियांस्तत्र परित्यक्ष्यति मानवः ।  
SP0070302  स गुह्यगणदेवानां समतां समवाप्स्यति ॥  
  
SP0070311  वायुरुवाच ।  
SP0070312  ततः स तत्र संस्थाप्य देवस्यार्चाद्वयं शुभम् ।  
SP0070313  शूलेश्वरं महाकायं रुद्रस्यायतनं शुभम् ॥  
  
SP0070321  तत्राभिगमनादेव कृत्वा पापस्य सङ्क्षयम् ।  
SP0070322  रुद्रलोकमवाप्नोति स प्राहैवं पितामहः ॥  
  
SP0070331  यत्र चापि शिरस्तस्य चिच्छेद भुवनेश्वरः ।  
SP0070332  कश्मीरः सोऽभवन्नाम्ना देशः पुण्यतमः सदा ॥  
  
SP0070341  ततो देवः सह गणै रूपं विकृतमास्थितः ।  
SP0070342  पश्यतां सर्वदेवानामन्तर्धानमगात्प्रभुः ॥  
  
SP0070351  गते च देवनाथेऽथ कपालस्थानमव्ययम् ।  
SP0070352  सर्वतीर्थाभिषेकस्य फलेन समयोजयत् ॥  
  
SP0070361  तदद्यापि महद्दिव्यं सरस्तत्र प्रदृश्यते ।  
SP0070362  महाकपालं विप्रेन्द्राः स्वर्गास्तत्राक्षयाः स्मृताः ॥  
  
SP0070371  इदं शुभं दिव्यमधर्मनाशनं महाफलं सेन्द्रसुरासुरार्चितम् ।  
SP0070372  महाकपालं प्रकृतोपदर्शनं सुरेशलोकादिविगाहने हितम् ॥  
  
SP0070381  तपोधनैः सिद्धगणैश्च संस्तुतं दिविष्ठतुल्यद्विजराजमण्डले ।  
SP0070382  पठेन्नरो यः शृणुयाच्च सर्वदा त्रिपिष्टपं गच्छति  
सोऽभिनन्दितः ॥  
  
SP0079999  इति स्कन्दपुराणे सप्तमोऽध्यायः ॥  
  
  
  
स्कन्दपुराण अध्याय  ८  
SP0080010  वायुरुवाच ।  
SP0080011  एवमेषा भगवती ब्रह्मलोकानुसारिणी ।  
SP0080012  युष्माकं धर्मसिद्ध्यर्थं वेदीमध्याद्व्यवर्तत ॥  
  
SP0080020  सनत्कुमार उवाच ।  
SP0080021  एवं तेषां समाप्तेऽथ सत्त्रे वर्षसहस्रिके ।  
SP0080022  प्रवृत्तायां सरस्वत्यामगात्तत्र पितामहः ॥  
  
SP0080030  ब्रह्मोवाच ।  
SP0080031  भूयोऽन्येन ह सत्त्रेण यजध्वं देवमीश्वरम् ।  
SP0080032  यदा वो भविता विघ्नं तदा निष्कल्मषं तपः ॥  
  
SP0080041  विघ्नं तच्चैव सन्तीर्य तपस्तप्त्वा च भास्वरम् ।  
SP0080042  योगं प्राप्य महद्युक्तास्ततो द्रक्ष्यथ शङ्करम् ॥  
  
SP0080051  तथेत्युक्त्वा गते तस्मिन्सत्त्राण्याजह्रिरे तदा ।  
SP0080052  बहूनि विविधाकाराण्यभियुक्ता महाव्रताः ॥  
  
SP0080061  निःसोमां पृथिवीं कृत्वा कृत्स्नामेतां ततो द्विजाः ।  
SP0080062  राजानं सोममानाय्य अभिषेक्तुमियेषिरे ॥  
  
SP0080071  अथ सोऽपि कृतातिथ्यः अदृश्येन दुरात्मना ।  
SP0080072  स्वर्भानुना हृतः सोमस्ततस्ते दुःखिताभवन् ॥  
  
SP0080081  ते गत्वा मुनयः सर्वे कलापग्रामवासिनः ।  
SP0080082  पुरूरवसमानीय राजानं तेऽभ्यषेचयन् ॥  
  
SP0080091  ऊचुश्चैनं महाभागा हृतः सोमो हि नः प्रभो ।  
SP0080092  केनापि तद्भवान्क्षिप्रमिहानयतु मा चिरम् ॥  
  
SP0080101  स एवमुक्तो मृगयन्न तमासादयत्प्रभुः ।  
SP0080102  उवाच स तदा विप्रान्प्रणम्य भयपीडितः ॥  
  
SP0080111  परमं यत्नमास्थाय मया सोमोऽभिमार्गितः ।  
SP0080112  न च तं वेद्मि केनासौ क्व वा नीत इति प्रभुः ॥  
  
SP0080121  तमेवंवादिनं क्रुद्धा ऋषयः संशितव्रताः ।  
SP0080122  ऊचुः सर्वे सुसंरब्धा इलापुत्रं महामतिम् ॥  
  
SP0080131  भवान्राजा कुतस्त्राता कृतोऽस्माभिर्भयार्दितैः ।  
SP0080132  न च नस्तद्भयं शक्तो विनाशयितुमाश्वपि ॥  
  
SP0080141  विषयेष्वतिसक्तात्मा योगात्तं नानुपश्यसि ।  
SP0080142  तस्माद्विरोधमास्थाय द्विजेभ्यो वधमाप्स्यसि ॥  
  
SP0080151  वयमेव हि राजानमानयिष्याम दुर्विदम् ।  
SP0080152  तपसा स्वेन राजेन्द्र पश्य नो बलमुत्तमम् ॥  
  
SP0080161  ततस्ते ऋषयः सर्वे तपसा दग्धकिल्बिषाः ।  
SP0080162  अस्तुवन्वाग्भिरिष्टाभिर्गायत्रीं वेदभाविनीम् ॥  
  
SP0080171  स्तुवतां तु ततस्तेषां गायत्री वेदभाविनी ।  
SP0080172  रूपिणी दर्शनं प्रादादुवाचेदं च तान्द्विजान् ॥  
  
SP0080181  तुष्टास्मि वत्साः किं वोऽद्य करोमि वरदास्मि वः ।  
SP0080182  ब्रूत तत्कृतमेवेह भविष्यति न संशयः ॥  
  
SP0080190  ऋषय ऊचुः ।  
SP0080191  सोमो नोऽपहृतो देवि केनापि सुदुरात्मना ।  
SP0080192  तमानय नमस्तेऽस्तु एष नो वर उत्तमः ॥  
  
SP0080200  सनत्कुमार उवाच ।  
SP0080201  सा तथोक्ता विनिश्चित्य दृष्ट्वा दिव्येन चक्षुषा ।  
SP0080202  श्येनीभूता जगामाशु स्वर्भानुमसुरं प्रति ॥  
  
SP0080211  व्यग्राणामसुराणां सा गृहीत्वा सोममागता ।  
SP0080212  आगम्य तानृषीन्प्राह अयं सोमोऽभिषूयताम् ॥  
  
SP0080221  ते तमासाद्य ऋषयः प्राप्य यज्ञफलं महत् ।  
SP0080222  अमन्यन्त तपोऽस्माकं निष्कल्मषमिति द्विजाः ॥  
  
SP0080231  ततस्तत्र स्वयं ब्रह्मा सह देवोरगादिभिः ।  
SP0080232  आगत्य तानृषीन्प्राह तपः कुरुत मा चिरम् ॥  
  
SP0080241  ते सह ब्रह्मणा गत्वा मैनाकं पर्वतोत्तमम् ।  
SP0080242  सर्वैर्देवगणैः सार्धं तपश्चेरुः समाहिताः ॥  
  
SP0080251  तेषां कालेन महता तपसा भावितात्मनाम् ।  
SP0080252  योगप्रवृत्तिरभवत्सूक्ष्मयुक्तास्ततस्तु ते ॥  
  
SP0080261  ते युक्ता ब्रह्मणा सार्धमृषयः सह देवतैः ।  
SP0080262  महेश्वरे मनः स्थाप्य निश्चलोपलवत्स्थिताः ॥  
  
SP0080271  अथ तेषां महादेवः पिनाकी नीललोहितः ।  
SP0080272  अभ्यगच्छत तं देशं विमानेनार्कतेजसा ॥  
  
SP0080281  तद्भावभाविताञ्ज्ञात्वा सद्भावेन परेण ह ।  
SP0080282  उवाच मेघनिर्ह्रादः शतदुन्दुभिनिस्वनः ॥  
  
SP0080291  भो भो सब्रह्मका देवाः सविष्णुऋषिचारणाः ।  
SP0080292  दिव्यं चक्षुः प्रयच्छामि पश्यध्वं मां यथेप्सितम् ॥  
  
SP0080300  सनत्कुमार उवाच ।  
SP0080301  अपश्यन्त ततः सर्वे सूर्यायुतसमप्रभम् ।  
SP0080302  विमानं मेरुसङ्काशं नानारत्नविभूषितं ॥  
  
SP0080311  तस्य मध्येऽग्निकूटं च सुमहद्दीप्तिमास्थितम् ।  
SP0080312  ज्वालामालापरिक्षिप्तमर्चिभिरुपशोभितम् ॥  
  
SP0080321  दंष्ट्राकरालवदनं प्रदीप्तानललोचनम् ।  
SP0080322  त्रेताग्निपिश्ण्गलजटं भुजगाबद्धमेखलम् ॥  
  
SP0080331  मृष्टकुण्डलिनं चैव शूलासक्तमहाकरम् ।  
SP0080332  पिनाकिनं दण्डहस्तं मुद्गराशनिपाणिनम् ॥  
  
SP0080341  असिपट्टिसहस्तं च चक्रिणं चोर्ध्वमेहनम् ।  
SP0080342  अक्षसूत्रकरं चैव दुष्प्रेक्ष्यमकृतात्मभिः ।  
SP0080343  चन्द्रादित्यग्रहैश्चैव कृतस्रगुपभूषणम् ॥  
  
SP0080351  तमपश्यन्त ते सर्वे देवा दिव्येन चक्षुषा ।  
SP0080352  यं दृष्ट्वा न भवेन्मृत्युर्मर्त्यस्यापि कदाचन ॥  
  
SP0080361  तपसा विनियोगयोगिनः प्रणमन्तो भवमिन्दुनिर्मलम् ।  
SP0080362  वियतीश्वरदत्तचक्षुषः सह देवैर्मुनयो मुदान्विताः ॥  
  
SP0080371  प्रसमीक्ष्य महासुरेशकालं मनसा चापि विचार्य दुर्विसह्यम् ।  
SP0080372  प्रणमन्ति गतात्मभावचिन्ताः सह देवैर्जगदुद्भवं स्तुवन्तः ॥  
  
SP0089999  इति स्कन्दपुराणे अष्टमोऽध्यायः ॥  
  
  
  
स्कन्दपुराण अध्याय  ९  
SP0090010  सनत्कुमार उवाच ।  
SP0090011  ते दृष्ट्वा देवदेवेशं सर्वे सब्रह्मकाः सुराः ।  
SP0090012  अस्तुवन्वाग्भिरिष्टाभिः प्रणम्य वृषवाहनम् ॥  
  
SP0090020  पितामह उवाच ।  
SP0090021  नमः शिवाय सोमाय भक्तानां भयहारिणे ।  
SP0090022  नमः शूलाग्रहस्ताय कमण्डलुधराय च ॥  
  
SP0090031  दण्डिने नीलकण्ठाय करालदशनाय च ।  
SP0090032  त्रेताग्निदीप्तनेत्राय त्रिनेत्राय हराय च ॥  
  
SP0090041  नमः पिनाकिने चैव नमोऽस्त्वशनिधारिणे ।  
SP0090042  व्यालयज्ञोपवीताय कुण्डलाभरणाय च ॥  
  
SP0090051  नमश्चक्रधरायैव व्याघ्रचर्मधराय च ।  
SP0090052  कृष्णाजिनोत्तरीयाय सर्पमेखलिने तथा ॥  
  
SP0090061  वरदात्रे च रुद्राय सरस्वतीसृजे तथा ।  
SP0090062  सोमसूर्यर्क्षमालाय अक्षसूत्रकराय च ॥  
  
SP0090071  ज्वालामालासहस्राय ऊर्ध्वलिश्ण्गाय वै नमः ।  
SP0090072  नमः पर्वतवासाय शिरोहर्त्रे च मे पुरा ॥  
  
SP0090081  हालाहलविनाशाय कपालवरधारिणे ।  
SP0090082  विमानवरवाहाय जनकाय ममैव च ।  
SP0090083  वरदाय वरिष्ठाय श्मशानरतये नमः ॥  
  
SP0090091  नमो नरस्य कर्त्रे च स्थितिकर्त्रे नमः सदा ।  
SP0090092  उत्पत्तिप्रलयानां च कर्त्रे सर्वसहाय च ॥  
  
SP0090101  ऋषिदैवतनाथाय सर्वभूताधिपाय च ।  
SP0090102  शिवः सौम्यश्च देवेश भव नो भक्तवत्सल ॥  
  
SP0090110  सनत्कुमार उवाच ।  
SP0090111  ब्रह्मण्यथैवं स्तुवति देवदेवः स लोकपः ।  
SP0090112  उवाच तुष्टस्तान्देवानृषींश्च तपसैधितान् ॥  
  
SP0090121  तुष्टोऽस्म्यनेन वः सम्यक्तपसा ऋषिदेवताः ।  
SP0090122  वरं ब्रूत प्रदास्यामि सुनिश्चिन्त्य स उच्यताम् ॥  
  
SP0090130  सनत्कुमार उवाच ।  
SP0090131  अथ सर्वानभिप्रेक्ष्य सन्तुष्टांस्तपसैधितान् ।  
SP0090132  दर्शनेनैव विप्रेन्द्र ब्रह्मा वचनमब्रवीत् ॥  
  
SP0090140  ब्रह्मोवाच ।  
SP0090141  यदि तुष्टोऽसि देवेश यदि देयो वरश्च नः ।  
SP0090142  तस्माच्छिवश्च सौम्यश्च दृश्यश्चैव भवस्व नः ॥  
  
SP0090151  सुखसंव्यवहार्यश्च नित्यं तुष्टमनास्तथा ।  
SP0090152  सर्वकार्येषु च सदा हितः पथ्यश्च शङ्करः ॥  
  
SP0090161  सह देव्या ससूनुश्च सह देवगणैरपि ।  
SP0090162  एष नो दीयतां देव वरो वरसहस्रद ॥  
  
SP0090170  सनत्कुमार उवाच ।  
SP0090171  एवमुक्तः स भगवान्ब्रह्मणा देवसत्तमः ।  
SP0090172  स्वकं तेजो महद्दिव्यं व्यसृजत्सर्वयोगवित् ॥  
  
SP0090181  अर्धेन तेजसः स्वस्य मुखादुल्कां ससर्ज ह ।  
SP0090182  तामाह भव नारीति भगवान्विश्वरूपधृक् ॥  
  
SP0090191  साकाशं द्यां च भूमिं च महिम्ना व्याप्य विष्ठिता ।  
SP0090192  उपतस्थे च देवेशं दीप्यमाना यथा तडित् ॥  
  
SP0090201  तामाह प्रहसन्देवो देवीं कमललोचनाम् ।  
SP0090202  ब्रह्माणं देवि वरदमाराधय शुचिस्मिते ॥  
  
SP0090211  सा तथेति प्रतिज्ञाय तपस्तप्तुं प्रचक्रमे ।  
SP0090212  रुद्रश्च तानृषीनाह शृणुध्वं मम तोषणे ।  
SP0090213  फलं फलवतां श्रेष्ठा यद्ब्रवीमि तपोधनाः ॥  
  
SP0090221  अमरा जरया त्यक्ता अरोगा जन्मवर्जिताः ।  
SP0090222  मद्भक्तास्तपसा युक्ता इहैव च निवत्स्यथ ॥  
  
SP0090231  अयं चैवाश्रमः श्रेष्ठः स्वर्णशृश्ण्गोऽचलोत्तमः ।  
SP0090232  पुण्यं पवित्रं स्थानं वै भविष्यति न संशयः ॥  
  
SP0090241  मैनाके पर्वते श्रेष्ठे स्वर्णोऽहमभवं यतः ।  
SP0090242  स्वर्णाक्षीं चासृजं देवीं स्वर्णाक्षं तेन तत्स्मृतम् ॥  
  
SP0090251  स्वर्णाक्षे ऋषयो यूयं षट्कुलीयास्तपोधनाः ।  
SP0090252  निवत्स्यथ मयाज्ञप्ताः स्वर्णाक्षं वै ततश्च ह ।  
SP0090253  समन्ताद्योजनं क्षेत्रं पवित्रं तन्न संशयः ॥  
  
SP0090261  देवगन्धर्वचरितमप्सरोगणसेवितम् ।  
SP0090262  सिंहेभशरभाकीर्णं शार्दूलर्क्षमृगाकुलम् ।  
SP0090263  अनेकविहगाकीर्णं लतावृक्षक्षुपाकुलम् ॥  
  
SP0090271  ब्रह्मचारी नियमवाञ्जितक्रोधो जितेन्द्रियः ।  
SP0090272  उपोष्य त्रिगुणां रात्रिं चरुं कृत्वा निवेद्य च ।  
SP0090273  यत्र तत्र मृतः सोऽपि ब्रह्मलोके निवत्स्यति ॥  
  
SP0090281  योऽप्येवमेव कामात्मा पश्येत्तत्र वृषध्वजम् ।  
SP0090282  गोसहस्रफलं सोऽपि मत्प्रसादादवाप्स्यति ।  
SP0090283  नियमेन मृतश्चात्र मया सह चरिष्यति ॥  
  
SP0090291  यावत्स्थास्यन्ति लोकाश्च मैनाकश्चाप्ययं गिरिः ।  
SP0090292  तावत्सह मया देवा मत्प्रसादाच्चरिष्यथ ॥  
  
SP0090301  एवं स तानृषीनुक्त्वा दृष्ट्वा सौम्येन चक्षुषा ।  
SP0090302  पश्यतामेव सर्वेषां तत्रैवान्तरधीयत ॥  
  
SP0090310  सनत्कुमार उवाच ।  
SP0090311  य इमं शृणुयान्मर्त्यो द्विजातीञ्छ्रावयेत वा ।  
SP0090312  सोऽपि तत्फलमासाद्य चरेन्मृत्युविवर्जितः ॥  
  
SP0090321  जयति जलदवाहः सर्वभूतान्तकालः शमदमनियतानां  
क्लेशहर्ता यतीनाम् ।  
SP0090322  जननमरणहर्ता चेष्टतां धार्मिकाणां विविधकरणयुक्तः  
खेचरः पादचारी ॥  
  
SP0090331  मदनपुरविदारी नेत्रदन्तावपाती विगतभयविषादः  
सर्वभूतप्रचेताः ।  
SP0090332  सततमभिदधानश्चेकितानात्मचित्तः करचरणललामः  
सर्वदृग्देवदेवः ॥  
  
SP0099999  इति स्कन्दपुराणे नवमोऽध्यायः ॥  
  
  
  
स्कन्दपुराण अध्याय  १०  
SP0100010  सनत्कुमार उवाच ।  
SP0100011  सा देवी त्र्यम्बकप्रोक्ता तताप सुचिरं तपः ।  
SP0100012  निराहारा कदाचिच्च एकपर्णाशना पुनः ।  
SP0100013  वाय्वाहारा पुनश्चापि अब्भक्षा भूय एव च ॥  
  
SP0100021  तां तपश्चरणे युक्तां ब्रह्मा ज्ञात्वातिभास्वराम् ।  
SP0100022  उवाच ब्रूहि तुष्टोऽस्मि देवि किं करवाणि ते ॥  
  
SP0100031  साब्रवीत् त्र्यम्बकं देवं पतिं प्राप्येन्दुवर्चसम् ।  
SP0100032  विचरेयं सुखं देव सर्वा/ल्लोकान्नमस्तव ॥  
  
SP0100040  ब्रह्मोवाच ।  
SP0100041  न हि येन शरीरेण क्रियते परमं तपः ।  
SP0100042  तेनैव परमेशोऽसौ पतिः शम्भुरवाप्यते ॥  
  
SP0100051  तस्माद्धि योगाद्भवती दक्षस्येह प्रजापतेः ।  
SP0100052  जायस्व दुहिता भूत्वा पतिं रुद्रमवाप्स्यसि ॥  
  
SP0100061  ततः सा तद्वचः श्रुत्वा योगाद्देवी मनस्विनी ।  
SP0100062  दक्षस्य दुहिता जज्ञे सती नामातियोगिनी ॥  
  
SP0100071  तां दक्षस्त्र्यम्बकायैव ददौ भार्यामनिन्दिताम् ।  
SP0100072  ब्रह्मणो वचनाद्यस्यां मानसानसृजत्सुतान् ॥  
  
SP0100081  आत्मतुल्यबलान्दीप्ताञ्जरामरणवर्जितान् ।  
SP0100082  अनेकानि सहस्राणि रुद्राणाममितौजसाम् ॥  
  
SP0100091  तान्दृष्ट्वा सृज्यमानांश्च ब्रह्मा तं प्रत्यषेधयत् ।  
SP0100092  मा स्राक्षीर्देवदेवेश प्रजा मृत्युविवर्जिताः ॥  
  
SP0100101  अन्याः सृजस्व भद्रं ते प्रजा मृत्युसमन्विताः ।  
SP0100102  तेन चोक्तं स्थितोऽस्मीति स्थाणुस्तेन ततः स्मृतः ॥  
  
SP0100110  देव उवाच ।  
SP0100111  न स्रक्ष्ये मृत्युसंयुक्ताः प्रजा ब्रह्मन्कथञ्चन ।  
SP0100112  स्थितोऽस्मि वचनात्तेऽद्य वक्तव्यो नास्मि ते पुनः ॥  
  
SP0100121  ये त्विमे मानसाः सृष्टा महात्मानो महाबलाः ।  
SP0100122  चरिष्यन्ति मया सार्धं सर्व एते हि याज्ञिकाः ॥  
  
SP0100130  सनत्कुमार उवाच ।  
SP0100131  अथ काले गते व्यास स दक्षः शापकारणात् ।  
SP0100132  अन्यानाहूय जामात्।ऱ्न्सदारानर्चयद्गृहे ॥  
  
SP0100141  सतीं सह त्र्यम्बकेन नाजुहाव रुषान्वितः ।  
SP0100142  सती ज्ञात्वा तु तत्सर्वं गत्वा पितरमब्रवीत् ॥  
  
SP0100151  अहं ज्येष्ठा वरिष्ठा च जामात्रा सह सुव्रत ।  
SP0100152  मां हित्वा नार्हसे ह्येताः सह भर्तृभिरर्चितुम् ॥  
  
SP0100161  क्रोधेनाथ समाविष्टः स क्रोधोपहतेन्द्रियः ।  
SP0100162  निरीक्ष्य प्राब्रवीद्दक्षश्चक्षुषा निर्दहन्निव ॥  
  
SP0100171  मामेताः सति सस्नेहाः पूजयन्ति सभर्तृकाः ।  
SP0100172  न त्वं तथा पूजयसे सह भर्त्रा महाव्रते ॥  
  
SP0100181  गृहांश्च मे सपत्नीकाः प्रविशन्ति तपोधनाः ।  
SP0100182  श्रेष्ठांस्तस्मात्सदा मन्ये ततस्तानर्चयाम्यहम् ॥  
  
SP0100191  तस्माद्यत्ते करोम्यद्य शुभं वा यदि वाशुभम् ।  
SP0100192  पूजां गृहाण तां पुत्रि गच्छ वा यत्र रोचते ॥  
  
SP0100200  सनत्कुमार उवाच ।  
SP0100201  ततः सा क्रोधदीप्तास्या न जग्राहातिकोपिता ।  
SP0100202  पूजामसम्मतां हीनामिदं चोवाच तं शुभा ॥  
  
SP0100211  यस्मादसम्मतामेतां पूजां त्वं कुरुषे मयि ।  
SP0100212  श्लाघ्यां चैवाप्यदुष्टां च श्रेष्ठां मां गर्हसे पितः ॥  
  
SP0100221  तस्मादिमं स्वकं देहं त्यजाम्येषा तवात्मजा ।  
SP0100222  असत्कृतायाः किं मेऽद्य जीवितेनाशुभेन ह ॥  
  
SP0100230  सनत्कुमार उवाच ।  
SP0100231  ततः कृत्वा नमस्कारं मनसा त्र्यम्बकाय ह ।  
SP0100232  उवाचेदं सुसंरब्धा वचनं वचनारणिः ॥  
  
SP0100241  यत्राहमुपपद्येयं पुनर्देहे स्वयेच्छया ।  
SP0100242  एवं तत्राप्यसम्मूढा सम्भूता धार्मिका सती ।  
SP0100243  गच्छेयं धर्मपत्नीत्वं त्र्यम्बकस्यैव धीमतः ॥  
  
SP0100251  ततः सा धारणां कृत्वा आग्नेयीं सहसा सती ।  
SP0100252  ददाह वै स्वकं देहं स्वसमुत्थेन वह्निना ॥  
  
SP0100261  तां ज्ञात्वा त्र्यम्बको देवीं तथाभूतां महायशाः ।  
SP0100262  उवाच दक्षं सङ्गम्य इदं वचनकोविदः ॥  
  
SP0100271  यस्मात्ते निन्दितश्चाहं प्रशस्ताश्चेतरे पृथक् ।  
SP0100272  जामातरः सपत्नीकास्तस्माद्वैवस्वतेऽन्तरे ।  
SP0100273  उत्पत्स्यन्ते पुनर्यज्ञे तव जामातरस्त्विमे ॥  
  
SP0100281  त्वं चैव मम शापेन क्षत्रियो भविता नृपः ।  
SP0100282  प्रचेतसां सुतश्चैव कन्यायां शाखिनां पुनः ।  
SP0100283  धर्मविघ्नं च ते तत्र करिष्ये क्रूरकर्मणः ॥  
  
SP0100290  सनत्कुमार उवाच ।  
SP0100291  तमुवाच तदा दक्षो दूयता हृदयेन वै ।  
SP0100292  मया यदि सुता स्वा वै प्रोक्ता त्यक्तापि वा पुनः ।  
SP0100293  किं तवात्र कृतं देव अहं तस्याः प्रभुः सदा ॥  
  
SP0100301  यस्मात्त्वं मामभ्यशपस्तस्मात्त्वमपि शङ्कर ।  
SP0100302  भूर्लोके वत्स्यसे नित्यं न स्वर्लोके कदाचन ॥  
  
SP0100311  भागं च तव यज्ञेषु दत्त्वा सर्वे द्विजातयः ।  
SP0100312  अपः स्प्रक्ष्यन्ति सर्वत्र महादेव महाद्युते ॥  
  
SP0100320  सनत्कुमार उवाच ।  
SP0100321  ततः स देवः प्रहसंस्तमुवाच त्रिलोचनः ।  
SP0100322  सर्वेषामेव लोकानां मूलं भूर्लोक उच्यते ॥  
  
SP0100331  तमहं धारयाम्येको लोकानां हितकाम्यया ।  
SP0100332  भूर्लोके हि धृते लोकाः सर्वे तिष्ठन्ति शाश्वताः ।  
SP0100333  तस्मात्तिष्ठाम्यहं नित्यमिहैव न तवाज्ञया ॥  
  
SP0100341  भागान्दत्त्वा तथान्येभ्यो दित्सवो मे द्विजातयः ।  
SP0100342  अपः स्पृशन्ति शुद्ध्यर्थं भागं यच्छन्ति मे ततः ।  
SP0100343  दत्त्वा स्पृशन्ति भूयश्च धर्मस्यैवाभिवृद्धये ॥  
  
SP0100351  यथा हि देवनिर्माल्यं शुचयो धारयन्त्युत ।  
SP0100352  अशुचिं स्प्रष्टुकामाश्च त्यक्त्वापः संस्पृशन्ति च ॥  
  
SP0100361  देवानामेवमन्येषां दित्सवो ब्राह्मणर्षभाः ।  
SP0100362  भागानपः स्पृशन्ति स्म तत्र का परिदेवना ॥  
  
SP0100371  त्वं तु मच्छापनिर्दग्धो विपरीतो नराधमः ।  
SP0100372  स्वस्यां सुतायां मूढात्मा पुत्रमुत्पादयिष्यसि ॥  
  
SP0100380  सनत्कुमार उवाच ।  
SP0100381  एवं स भगवाञ्छप्त्वा दक्षं देवो जगत्पतिः ।  
SP0100382  विरराम महातेजा जगाम च यथागतम् ॥  
  
SP0100391  चन्द्रदिवाकरवह्निसमाक्षं चन्द्रनिभाननपद्मदलाक्षम् ।  
SP0100392  गोवृषवाहममेयगुणौघं सततमिहेन्दुवहं प्रणताः स्मः ॥  
  
SP0100401  य इमं दक्षशापाश्ण्कं देव्याश्चैवाशरीरताम् ।  
SP0100402  शृणुयाद्वाथ विप्रान्वा श्रावयीत यतव्रतः ।  
SP0100403  सर्वपापविनिर्मुक्तो रुद्रलोकमवाप्नुयात् ॥  
  
SP0109999  इति स्कन्दपुराणे दशमोऽध्यायः ॥  
  
  
  
स्कन्दपुराण अध्याय  ११  
SP0110010  सनत्कुमार उवाच ।  
SP0110011  कदाचित्स्वगृहं प्राप्तं कश्यपं द्विपदां वरम् ।  
SP0110012  अपृच्छद्धिमवान्प्रश्नं लोके ख्यातिकरं नु किम् ॥  
  
SP0110021  केनाक्षयाश्च लोकाः स्युः ख्यातिश्च परमा मुने ।  
SP0110022  तथैव चार्चनीयत्वं सत्सु तं कथयस्व मे ॥  
  
SP0110030  कश्यप उवाच ।  
SP0110031  अपत्येन महाबाहो सर्वमेतदवाप्यते ।  
SP0110032  मम ख्यातिरपत्येन ब्रह्मणो ऋषिभिश्च ह ॥  
  
SP0110041  किं न पश्यसि शैलेन्द्र यतो मां परिपृच्छसि ।  
SP0110042  वर्तयिष्यामि तच्चापि यन्मे दृष्टं पुराचल ॥  
  
SP0110051  वाराणसीमहं गच्छन्नपश्यं संस्थितं दिवि ।  
SP0110052  विमानं स्वनवद्दिव्यमनौपम्यमनिन्दितम् ॥  
  
SP0110061  तस्याधस्तादार्तनादं गर्तास्थाने शृणोम्यहम् ।  
SP0110062  तानहं तपसा ज्ञात्वा तत्रैवान्तर्हितः स्थितः ॥  
  
SP0110071  अथागात्तत्र शैलेन्द्र विप्रो नियमवाञ्छुचिः ।  
SP0110072  तीर्थाभिषेकपूतात्मा परे तपसि संस्थितः ॥  
  
SP0110081  अथ स व्रजमानस्तु व्याघ्रेणाभीषितो द्विजः ।  
SP0110082  विवेश तं तदा देशं सा गर्ता यत्र भूधर ॥  
  
SP0110091  गर्तायां वीरणस्तम्बे लम्बमानांस्तदा मुनीन् ।  
SP0110092  अपश्यदार्तो दुःखार्तानपृच्छत्तांश्च स द्विजः ॥  
  
SP0110101  के यूयं वीरणस्तम्बे लम्बमाना ह्यधोमुखाः ।  
SP0110102  दुःखिताः केन मोक्षश्च युष्माकं भवितानघाः ॥  
  
SP0110110  पितर ऊचुः ।  
SP0110111  वयं तेऽकृतपुण्यस्य पितरः सपितामहाः ।  
SP0110112  प्रपितामहाश्च क्लिश्यामस्तव दुष्टेन कर्मणा ॥  
  
SP0110121  नरकोऽयं महाभाग गर्तारूपं समास्थितः ।  
SP0110122  त्वं चापि वीरणस्तम्बस्त्वयि लम्बामहे वयम् ॥  
  
SP0110131  यावत्त्वं जीवसे विप्र तावदेव वयं स्थिताः ।  
SP0110132  मृते त्वयि गमिष्यामो नरकं पापचेतसः ॥  
  
SP0110141  यदि त्वं दारसंयोगं कृत्वापत्यं गुणोत्तरम् ।  
SP0110142  उत्पादयसि तेनास्मान्मुच्येम वयमेकशः ॥  
  
SP0110151  नान्येन तपसा पुत्र न तीर्थानां फलेन च ।  
SP0110152  तत्कुरुष्व महाबुद्धे तारयस्व पित्।ऱ्न्भयात् ॥  
  
SP0110161  स तथेति प्रतिज्ञाय आराध्य च वृषध्वजम् ।  
SP0110162  पित्।ऱ्न्गर्तात्समुद्धृत्य गणपान्प्रचकार ह ॥  
  
SP0110171  स्वयं च रुद्रदयितः सुकेशो नाम नामतः ।  
SP0110172  सम्मतो बलवांश्चैव रुद्रस्य गणपोऽभवत् ॥  
  
SP0110181  तस्मात्कृत्वा तपो घोरमपत्यं गुणवत्तरम् ।  
SP0110182  उत्पादयस्व शैलेन्द्र ततः कीर्तिमवाप्स्यसि ॥  
  
SP0110190  सनत्कुमार उवाच ।  
SP0110191  स एवमुक्तो ऋषिणा शैलेन्द्रो नियमे स्थितः ।  
SP0110192  तपश्चकार विपुलं येन ब्रह्मा तुतोष ह ॥  
  
SP0110201  तमागत्य तदा ब्रह्मा वरदोऽस्मीत्यभाषत ।  
SP0110202  ब्रूहि तुष्टोऽस्मि ते शैल तपसानेन सुव्रत ॥  
  
SP0110210  हिमवानुवाच ।  
SP0110211  भगवन्पुत्रमिच्छामि गुणैः सर्वैरलङ्कृतम् ।  
SP0110212  एतद्वरं प्रयच्छस्व यदि तुष्टोऽसि नः प्रभो ॥  
  
SP0110220  ब्रह्मोवाच ।  
SP0110221  कन्या भवित्री शैलेन्द्र सुता ते वरवर्णिनी ।  
SP0110222  यस्याः प्रभावात्सर्वत्र कीर्तिमाप्स्यसि पुष्कलाम् ॥  
  
SP0110231  अर्चितः सर्वदेवानां तीर्थकोटीसमावृतः ।  
SP0110232  पावनश्चैव पुण्यश्च देवानामपि सर्वतः ।  
SP0110233  ज्येष्ठा च सा भवित्री ते अन्ये चानु ततः शुभे ॥  
  
SP0110240  सनत्कुमार उवाच ।  
SP0110241  एवमुक्त्वा ततो ब्रह्मा तत्रैवान्तरधीयत ।  
SP0110242  सोऽपि कालेन शैलेन्द्रो मेनायामुपपादयत् ।  
SP0110243  अपर्णामेकपर्णां च तथा चाप्येकपाटलाम् ॥  
  
SP0110251  न्यग्रोधमेकपर्णा तु पाटलं चैकपाटला ।  
SP0110252  आश्रिते द्वे अपर्णा तु अनिकेता तपोऽचरत् ।  
SP0110253  शतं वर्षसहस्राणां दुश्चरं देवदानवैः ॥  
  
SP0110261  आहारमेकपर्णेन सैकपर्णा समाचरत् ।  
SP0110262  पाटलेन तथैकेन विदधात्येकपाटला ॥  
  
SP0110271  पूर्णे पूर्णे सहस्रे तु आहारं तेन चक्रतुः ।  
SP0110272  अपर्णा तु निराहारा तां माता प्रत्यभाषत ।  
SP0110273  निषेधयन्ती ह्यु मेति मातृस्नेहेन दुःखिता ॥  
  
SP0110281  सा तथोक्ता तदा मात्रा देवी दुश्चरचारिणी ।  
SP0110282  तेनैव नाम्ना लोकेषु विख्याता सुरपूजिता ॥  
  
SP0110291  एतत्तत्त्रिकुमारीणां जगत्स्थावरजश्ण्गमम् ।  
SP0110292  एतासां तपसा लब्धं यावद्भूमिर्धरिष्यति ॥  
  
SP0110301  तपःशरीरास्ताः सर्वास्तिस्रो योगबलान्विताः ।  
SP0110302  सर्वाश्चैव महाभागाः सर्वाश्च स्थिरयौवनाः ॥  
  
SP0110311  ता लोकमातरश्चैव ब्रह्मचारिण्य एव च ।  
SP0110312  अनुगृह्णन्ति लोकांश्च तपसा स्वेन सर्वदा ॥  
  
SP0110321  उमा तासां वरिष्ठा च श्रेष्ठा च वरवर्णिनी ।  
SP0110322  महायोगबलोपेता महादेवमुपस्थिता ॥  
  
SP0110331  दत्तकश्चोशना तस्याः पुत्रः स भृगुनन्दनः ।  
SP0110332  असितस्यैकपर्णा तु देवलं सुषुवे सुतम् ॥  
  
SP0110341  या तु तासां कुमारीणां तृतीया ह्येकपाटला ।  
SP0110342  पुत्रं शतशलाकस्य जैगीषव्यमुपस्थिता ।  
SP0110343  तस्यापि शश्ण्खलिखितौ स्मृतौ पुत्रावयोनिजौ ॥  
  
SP0110351  उमा तु या मया तुभ्यं कीर्तिता वरवर्णिनी ।  
SP0110352  अथ तस्यास्तपोयोगात्त्रैलोक्यमखिलं तदा ।  
SP0110353  प्रधूपितं समालक्ष्य ब्रह्मा वचनमब्रवीत् ॥  
  
SP0110360  ब्रह्मोवाच ।  
SP0110361  देवि किं तपसा लोकांस्तापयस्यतिशोभने ।  
SP0110362  त्वया सृष्टमिदं विश्वं मा कृत्वा तद्विनाशय ॥  
  
SP0110371  त्वं हि धारयसे लोकानिमान्सर्वान्स्वतेजसा ।  
SP0110372  ब्रूहि किं ते जगन्मातः प्रार्थितं सम्प्रसीद नः ॥  
  
SP0110380  देव्युवाच ।  
SP0110381  यदर्थं तपसो ह्यस्य चरणं मे पितामह ।  
SP0110382  जानीषे तत्त्वमेतन्मे ततः पृच्छसि किं पुनः ॥  
  
SP0110390  ब्रह्मोवाच ।  
SP0110391  यदर्थं देवि तपसा श्राम्यसे लोकभावनि ।  
SP0110392  स त्वां स्वयं समागम्य इहैव वरयिष्यति ॥  
  
SP0110401  सर्वदेवपतिः श्रेष्ठः सर्वलोकेश्वरेश्वरः ।  
SP0110402  वयं सदेवा यस्येशे वश्याः किङ्करवादिनः ॥  
  
SP0110411  स देवदेवः परमेश्वरेश्वरः स्वयं तवायास्यति लोकपोऽन्तिकम् ।  
SP0110412  उदाररूपो विकृताभिरूपवान्समानरूपो न हि यस्य कस्यचित् ॥  
  
SP0110421  महेश्वरः पर्वतलोकवासी चराचरेशः प्रथमोऽप्रमेयः ।  
SP0110422  विनेन्दुना इन्दुसमानवक्त्रो विभीषणं रूपमिहास्थितोऽग्रम् ॥  
  
SP0119999  इति स्कन्दपुराणे एकादशोऽध्यायः ॥  
  
  
  
स्कन्दपुराण अध्याय  १२  
SP0120010  सनत्कुमार उवाच ।  
SP0120011  ततः स भगवान्देवो ब्रह्मा तामाह सुस्वरम् ।  
SP0120012  देवि येनैव सृष्टासि मनसा यस्त्वया वृतः ।  
SP0120013  स भर्ता तव देवेशो भविता मा तपः कृथाः ॥  
  
SP0120021  ततः प्रदक्षिणं कृत्वा ब्रह्मा व्यास गिरेः सुताम् ।  
SP0120022  जगामादर्शनं तस्याः सा चापि विरराम ह ॥  
  
SP0120031  सा देवी युक्तमित्येवमुक्त्वा स्वस्याश्रमस्य ह ।  
SP0120032  द्वारि जातमशोकं वै समुपाश्रित्य संस्थिता ॥  
  
SP0120041  अथागाच्चन्द्रतिलकस्त्रिदशार्तिहरो हरः ।  
SP0120042  विकृतं रूपमास्थाय ह्रस्वो बाहुक एव च ॥  
  
SP0120051  विभुग्ननासिको भूत्वा कुब्जः केशान्तपिश्ण्गलः ।  
SP0120052  उवाच विकृतास्यश्च देवि त्वां वरयाम्यहम् ॥  
  
SP0120061  अथोमा योगसंसिद्धा ज्ञात्वा शङ्करमागतम् ।  
SP0120062  अन्तर्भावविशुद्धा सा क्रियानुष्ठानलिप्सया ॥  
  
SP0120071  तमुवाचार्घ्यमानाय्य मधुपर्केण चैव हि ।  
SP0120072  सम्पूज्य ससुखासीनं ब्राह्मणं ब्राह्मणप्रिया ॥  
  
SP0120080  देव्युवाच ।  
SP0120081  भगवन्नस्वतन्त्रास्मि पिता मेऽस्त्यरणी तथा ।  
SP0120082  तौ प्रभू मम दाने वै कन्याहं द्विजपुङ्गव ॥  
  
SP0120091  गत्वा याचस्व पितरं मम शैलेन्द्रमव्ययम् ।  
SP0120092  स चेद्ददाति मां विप्र तुभ्यं तद्रुचितं मम ॥  
  
SP0120100  सनत्कुमार उवाच ।  
SP0120101  ततः स भगवान्देवस्तथैव विकृतः प्रभुः ।  
SP0120102  उवाच शैलराजं तमुमां मे यच्छ शैलराट् ॥  
  
SP0120111  स तं विकृतरूपेण ज्ञात्वा रुद्रमथाव्ययम् ।  
SP0120112  भीतः शापाच्च विमना इदं वचनमब्रवीत् ॥  
  
SP0120121  भगवन्नावमन्यामि ब्राह्मणान्भूमिदैवतान् ।  
SP0120122  मनीषितं तु यत्पूर्वं तच्छृणुष्व महातपः ॥  
  
SP0120131  स्वयंवरो मे दुहितुर्भविता विप्रपूजितः ।  
SP0120132  वरयेद्यं स्वयं तत्र स भर्तास्या भवेदिति ॥  
  
SP0120140  सनत्कुमार उवाच ।  
SP0120141  तच्छ्रुत्वा शैलवचनं भगवान्गोवृषध्वजः ।  
SP0120142  देव्याः समीपमागत्य इदमाह महामनाः ॥  
  
SP0120151  देवि पित्रा तवाज्ञप्तः स्वयंवर इति श्रुतम् ।  
SP0120152  तत्र त्वं वरयित्री यं स ते भर्ता किलानघे ॥  
  
SP0120161  तदापृच्छे गमिष्यामि दुर्लभा त्वं वरानने ।  
SP0120162  रूपवन्तं समुत्सृज्य वृणीथा मादृशं कथम् ॥  
  
SP0120170  सनत्कुमार उवाच ।  
SP0120171  तेनोक्ता सा तदा तत्र भावयन्ती तदीरितम् ।  
SP0120172  भावं च रुद्रनिहितं प्रसादं मनसस्तथा ॥  
  
SP0120181  सम्प्राप्योवाच देवेशं मा ते भूद्बुद्धिरन्यथा ।  
SP0120182  अहं त्वां वरयिष्यामि नान्यद्भूतं कथञ्चन ॥  
  
SP0120191  अथ वा तेऽस्ति सन्देहो मयि विप्र कथञ्चन ।  
SP0120192  इहैव त्वां महाभाग वरयामि मनोरथम् ॥  
  
SP0120200  सनत्कुमार उवाच ।  
SP0120201  गृहीत्वा स्तबकं सा तु हस्ताभ्यां तत्र संस्थितम् ।  
SP0120202  स्कन्धे शम्भोः समादाय देवी प्राह वृतोऽसि मे ॥  
  
SP0120211  ततः स भगवान्देवस्तथा देव्या वृतस्तदा ।  
SP0120212  उवाच तमशोकं वै वाचा सञ्जीवयन्निव ॥  
  
SP0120221  यस्मात्तव सुपुष्पेण स्तबकेन वृतो ह्यहम् ।  
SP0120222  तस्मात्त्वं जरया त्यक्तः अमरः सम्भविष्यसि ॥  
  
SP0120231  कामरूपः कामपुष्पः कामगो दयितो मम ।  
SP0120232  सर्वाभरणपुष्पाढ्यः सर्ववृक्षफलोपगः ॥  
  
SP0120241  सर्वान्नभक्षदश्चैव अमृतस्रव एव च ।  
SP0120242  सर्वगन्धश्च देव्यास्त्वं भविष्यसि दृढं प्रियः ।  
SP0120243  निर्भयः सर्वलोकेषु चरिष्यसि सुनिर्वृतः ॥  
  
SP0120251  आश्रमं चैवमत्यर्थं चित्रकूटेति विश्रुतम् ।  
SP0120252  योऽभियास्यति पुण्यार्थी सोऽश्वमेधमवाप्स्यति ।  
SP0120253  यत्र तत्र मृतश्चापि ब्रह्मलोकं गमिष्यति ॥  
  
SP0120261  यश्चात्र नियमैर्युक्तः प्राणान्सम्यक्परित्यजेत् ।  
SP0120262  स देव्यास्तपसा युक्तो महागणपतिर्भवेत् ॥  
  
SP0120270  सनत्कुमार उवाच ।  
SP0120271  एवमुक्त्वा तदा देव आपृच्छ्य हिमवत्सुताम् ।  
SP0120272  अन्तर्दधे जगत्स्रष्टा सर्वभूतप ईश्वरः ॥  
  
SP0120281  सापि देवी गते तस्मिन्भगवत्यमितात्मनि ।  
SP0120282  तत एवोन्मुखी स्थित्वा शिलायां संविवेश ह ॥  
  
SP0120291  उन्मुखी सा गते तस्मिन्महेष्वासे प्रजापतौ ।  
SP0120292  निशेव चन्द्ररहिता सा बभौ विमनास्तदा ॥  
  
SP0120301  अथ शुश्राव सा शब्दं बालस्यार्तस्य शैलजा ।  
SP0120302  सरस्युदकसम्पूर्णे समीपे चाश्रमस्य ह ॥  
  
SP0120311  स कृत्वा बालरूपं तु देवदेवः स्वयं शिवः ।  
SP0120312  क्रीडाहेतोः सरोमध्ये ग्राहग्रस्तोऽभवत्तदा ॥  
  
SP0120321  योगमायामथास्थाय प्रपञ्चोद्भवकारणम् ।  
SP0120322  तद्रूपं सरसो मध्ये कृत्वेदं समभाषत ।  
SP0120323  त्रातु मां कश्चिदेत्येह ग्राहेण हृतचेतसम् ॥  
  
SP0120331  धिक्कष्टं बाल एवाहमप्राप्तार्थमनोरथः ।  
SP0120332  यास्यामि निधनं वक्त्रे ग्राहस्यास्य दुरात्मनः ॥  
  
SP0120341  शोचामि न स्वकं देहं ग्राहग्रस्तोऽपि दुःखितः ।  
SP0120342  यथा शोचामि पितरं मातरं च तपस्विनीम् ॥  
  
SP0120351  मां श्रुत्वा ग्राहवदने प्राप्तं निधनमुत्सुकौ ।  
SP0120352  प्रियपुत्रावेकपुत्रौ प्राणान्नूनं विहास्यतः ॥  
  
SP0120360  सनत्कुमार उवाच ।  
SP0120361  श्रुत्वा तु देवी तं नादं विप्रस्यार्तस्य शोभना ।  
SP0120362  उत्थाय प्रद्रुता तत्र यत्र तिष्ठत्यसौ द्विजः ॥  
  
SP0120371  सापश्यदिन्दुवदना बालकं चारुरूपिणम् ।  
SP0120372  ग्राहेण ग्रस्यमानं तं वेपमानमवस्थितम् ॥  
  
SP0120381  सोऽपि ग्राहवरः श्रीमान्दृष्ट्वा देवीमुपागताम् ।  
SP0120382  तं गृहीत्वा द्रुतं यातो मध्यं सरस एव ह ॥  
  
SP0120391  स कृष्यमाणस्तेजस्वी नादमार्तं तदाकरोत् ।  
SP0120392  अथाह देवी दुःखार्ता बालं दृष्ट्वा महाव्रता ॥  
  
SP0120401  ग्राहराज महासत्त्व बालकं ह्येकपुत्रकम् ।  
SP0120402  विसृजैनं महादंष्ट्र क्षिप्रं भीमपराक्रम ॥  
  
SP0120410  ग्राह उवाच ।  
SP0120411  यो देवि दिवसे षष्ठे प्रथमं समुपैति माम् ।  
SP0120412  स आहारो मम पुरा विहितो लोककर्तृभिः ॥  
  
SP0120421  सोऽयं मम महाभागे षष्ठेऽहनि गिरीन्द्रजे ।  
SP0120422  ब्रह्मणा विहितो नूनं नैनं मोक्ष्ये कथञ्चन ॥  
  
SP0120430  देव्युवाच ।  
SP0120431  यन्मया हिमवच्छृश्ण्गे चरितं तप उत्तमम् ।  
SP0120432  तेन बालमिमं मुञ्च ग्राहराज नमोऽस्तु ते ॥  
  
SP0120440  ग्राह उवाच ।  
SP0120441  मा व्ययं तपसो देवि कार्षीः शैलेन्द्रनन्दने ।  
SP0120442  नैनं मोचयितुं शक्तो देवराजोऽपि स स्वयम् ॥  
  
SP0120451  मह्यमीशेन तुष्टेन शर्वेणोग्रेण शूलिना ।  
SP0120452  अमरत्वमवध्यत्वमक्षयं बलमेव च ॥  
  
SP0120461  स्वयङ्ग्रहणमोक्षश्च ज्ञानं चैवाव्ययं पुनः ।  
SP0120462  दत्तं ततो ब्रवीमि त्वां नायं मोक्षमवाप्स्यति ॥  
  
SP0120471  अथ वा ते कृपा देवि भृशं बाले शुभानने ।  
SP0120472  ब्रवीमि यत्कुरु तथा ततो मोक्षमवाप्स्यति ॥  
  
SP0120480  देव्युवाच ।  
SP0120481  ग्राहाधिप वदस्वाशु यत्सतामविगर्हितम् ।  
SP0120482  तत्कृतं नात्र सन्देहो मान्या मे ब्राह्मणा दृढम् ॥  
  
SP0120490  ग्राह उवाच ।  
SP0120491  यत्कृतं वै तपः किञ्चिद्भवत्या स्वल्पमन्तशः ।  
SP0120492  तत्सर्वं मे प्रयच्छस्व ततो मोक्षमवाप्स्यति ॥  
  
SP0120500  देव्युवाच ।  
SP0120501  जन्मप्रभृति यत्पुण्यं महाग्राह कृतं मया ।  
SP0120502  तत्ते सर्वं मया दत्तं बालं मुञ्च ममाग्रतः ॥  
  
SP0120510  सनत्कुमार उवाच ।  
SP0120511  प्रजज्वाल ततो ग्राहस्तपसा तेन बृंहितः ।  
SP0120512  आदित्य इव मध्याह्ने दुर्निरीक्ष्यस्तदाभवत् ॥  
  
SP0120521  उवाच चेदं तुष्टात्मा देवीं लोकस्य धारिणीम् ।  
SP0120522  देवि किं कृतमेतत्ते अनिश्चित्य महाव्रते ।  
SP0120523  तपसो ह्यर्जनं दुःखं तस्य त्यागो न शस्यते ॥  
  
SP0120531  गृहाण तप एतच्च बालं चेमं शुचिस्मिते ।  
SP0120532  तुष्टोऽस्मि ते विप्रभक्त्या वरं तस्माद्ददामि ते ॥  
  
SP0120541  सा त्वेवमुक्ता ग्राहेण उवाचेदं महाव्रता ।  
SP0120542  सुनिश्चित्य महाग्राह कृतं बालस्य मोक्षणम् ।  
SP0120543  न विप्रेभ्यस्तपः श्रेष्ठं श्रेष्ठा मे ब्राह्मणा मताः ॥  
  
SP0120551  दत्त्वा चाहं न गृह्णामि ग्राहेन्द्र विदितं हि ते ।  
SP0120552  न हि कश्चिन्नरो ग्राह प्रदत्तं पुनराहरेत् ॥  
  
SP0120561  दत्तमेतन्मया तुभ्यं नाददानि हि तत्पुनः ।  
SP0120562  त्वय्येव रमतामेतद्बालश्चायं विमुच्यताम् ॥  
  
SP0120571  तथोक्तस्तां प्रशस्याथ मुक्त्वा बालं नमस्य च ।  
SP0120572  देवीमादित्यसद्भासं तत्रैवान्तरधीयत ॥  
  
SP0120581  बालोऽपि सरसस्तीरे मुक्तो ग्राहेण वै तदा ।  
SP0120582  स्वप्नलब्ध इवार्थौघस्तत्रैवान्तरधीयत ॥  
  
SP0120591  तपसोऽथ व्ययं मत्वा देवी हिमगिरीन्द्रजा ।  
SP0120592  भूय एव तपः कर्तुमारेभे यत्नमास्थिता ॥  
  
SP0120601  कर्तुकामां तपो भूयो ज्ञात्वा तां शङ्करः स्वयम् ।  
SP0120602  प्रोवाच वचनं व्यास मा कृथास्तप इत्युत ॥  
  
SP0120611  मह्यमेतत्तपो देवि त्वया दत्तं महाव्रते ।  
SP0120612  तेनैवमक्षयं तुभ्यं भविष्यति सहस्रधा ॥  
  
SP0120621  इति लब्ध्वा वरं देवी तपसोऽक्षय्यमुत्तमम् ।  
SP0120622  स्वयंवरमुदीक्षन्ती तस्थौ प्रीतिमुदायुता ॥  
  
SP0120631  इदं पठेद्यो हि नरः सदैव बालानुभावाचरणं हि शम्भोः ।  
SP0120632  स देहभेदं समवाप्य पूतो भवेद्गणस्तस्य कुमारतुल्यः ॥  
  
SP0129999  इति स्कन्दपुराणे द्वादशमोऽध्यायः ॥  
  
  
  
स्कन्दपुराण अध्याय  १३  
SP0130010  सनत्कुमार उवाच ।  
SP0130011  विस्तृते हिमवत्पृष्ठे विमानशतसङ्कुले ।  
SP0130012  अभवत्स तु कालेन शैलपुत्र्याः स्वयंवरः ॥  
  
SP0130021  अथ पर्वतराजोऽसौ हिमवान्ध्यानकोविदः ।  
SP0130022  दुहितुर्देवदेवेन ज्ञात्वा तदभिमन्त्रितम् ॥  
  
SP0130031  जानन्नपि महाशैलः समाचारक्रियेप्सया ।  
SP0130032  स्वयंवरं ततो देव्याः सर्वलोकेष्वघोषयत् ॥  
  
SP0130041  देवदानवसिद्धानां सर्वलोकनिवासिनाम् ।  
SP0130042  वृणुयात्परमेशानं समक्षं येन मे सुता ॥  
  
SP0130051  तदेव सुकृतं श्लाघ्यं ममाभ्युदयसम्मतम् ।  
SP0130052  इति सञ्चिन्त्य शैलेन्द्रः कृत्वा हृदि महेश्वरम् ॥  
  
SP0130061  आब्रह्मकेषु लोकेषु देव्याः शैलेन्द्रसत्तमः ।  
SP0130062  कृत्वा रत्नाकुलं देशं स्वयंवरमचीकरत् ॥  
  
SP0130071  अथैवमाघोषितमात्र एव स्वयंवरे व्यास महीध्रपुत्र्याः ।  
SP0130072  देवादयः सर्वजगन्निवासाः समाययुर्दिव्यगृहीतवेषाः ॥  
  
SP0130081  प्रफुल्लपद्मासनसन्निविष्टः सिद्धैर्वृतो योगिभिरप्रमेयैः ।  
SP0130082  विज्ञापितस्तेन महीध्रराज्ञा पितामहस्तत्र समाजगाम ॥  
  
SP0130091  अक्ष्णां सहस्रं सुरराट् स बिभ्रद्दिव्याश्ण्गहारस्रगुदात्तरूपः ।  
SP0130092  ऐरावतं सर्वगजेन्द्रमुख्यं स्रवन्मदासारकृतप्रवाहम् ।  
SP0130093  आरुह्य सर्वामरराट् स वज्रं बिभ्रत्समागात्पुरतः सुराणाम् ॥  
  
SP0130101  तेजःप्रतापाधिकदिव्यरूपः प्रोद्भासयन्सर्वदिशो विवस्वान् ।  
SP0130102  हैमं विमानं सचलत्पताकमारुह्य आगात्त्वरितं जवेन ॥  
  
SP0130111  मणिप्रदीप्तोज्ज्वलकुण्डलश्च वह्न्यर्कतेजःप्रतिमे विमाने ।  
SP0130112  समभ्यगात्कश्यपविप्रसूनुरादित्य आगाद्भगनामधारी ॥  
  
SP0130121  पीनाश्ण्गयष्टिः सुकृताश्ण्गहारस्तेजोबलाज्ञासदृशप्रभावः ।  
SP0130122  दण्डं समादाय कृतान्त आगादारुह्य भीमं महिषं जवेन ॥  
  
SP0130131  महामहीध्रोच्छ्रयपीनगात्रः स्वर्णादिरत्नाचितचारुवेषः ।  
SP0130132  समीरणः सर्वजगद्विभर्ता विमानमारुह्य समभ्यगाद्धि ॥  
  
SP0130141  सन्तापयन्सर्वसुरासुरेशांस्तेजोधिकस्तेजसि सन्निविश्य ।  
SP0130142  वह्निः समभ्येत्य सुरेन्द्रमध्ये ज्वलन्प्रतस्थौ वरवेषधारी ॥  
  
SP0130151  नानामणिप्रज्वलिताश्ण्गयष्टिर्जगच्चरन्दिव्यविमानमग्र्यम् ।  
SP0130152  आरुह्य सर्वद्रविणाधिपेशः स राजराजस्त्वरितोऽभ्यगाच्च ॥  
  
SP0130161  आप्याययन्सर्वसुरासुरेशान्कान्त्या च वेषेण च चारुरूपः ।  
SP0130162  ज्वलन्महारत्नविचित्ररूपं विमानमारुह्य शशी समागात् ॥  
  
SP0130171  श्यामाश्ण्गयष्टिः सुविचित्रवेषः सर्वस्रगाबद्धसुगन्धमाली ।  
SP0130172  तार्क्ष्यं समारुह्य महीध्रकल्पं गदाधरोऽसौ त्वरितं समेतः ॥  
  
SP0130181  तथाश्विनौ देवभिषग्वरौ तु एकं विमानं त्वरयाभिरुह्य ।  
SP0130182  मनोहरावुज्ज्वलचारुवेषावाजग्मतुर्देवसदः सुवीरौ ॥  
  
SP0130191  शेषः सहस्रं स्फुरदग्निवर्णं बिभ्रत्स्फटानां ज्वलनार्कतेजाः ।  
SP0130192  सार्धं स नागैरपरैर्महात्मा विमानमारुह्य समभ्यगाच्च ॥  
  
SP0130201  दितेः सुतानां च महासुराणां वह्न्यर्कशक्रानिलतुल्यभासाम् ।  
SP0130202  वरानुरूपं प्रविधाय वेषं वृन्दं समागात्पुरतः सुराणाम् ॥  
  
SP0130211  गन्धर्वराजः स च चारुरूपी दिव्यश्ण्गमो दिव्यविमानचारी ।  
SP0130212  गन्धर्वसङ्घैः सहितोऽप्सरोभिः शक्राज्ञया तत्र समाजगाम ॥  
  
SP0130221  अन्ये च देवास्त्रिदिवौकसेशाः पृथक्पृथक्चारुगृहीतवेषाः ।  
SP0130222  आजग्मुरारुह्य विमानपृष्ठं गन्धर्वयक्षोरगकिन्नराश्च ॥  
  
SP0130231  शचीपतिस्तत्र सुरेन्द्रमध्ये राजाधिकाराधिकलक्ष्यमूर्तिः ।  
SP0130232  आज्ञाबलैश्वर्यकृतप्रमोहो वृथाधिकं यत्नमुपाचकार ॥  
  
SP0130241  हेतुस्त्रिलोकस्य जगत्प्रसूतेर्माता च तेषां ससुरासुराणाम् ।  
SP0130242  पत्नी च शम्भोः पुरुषस्य धाम्नो गीता पुराणे प्रकृतिः परार्था ।  
SP0130243  दक्षस्य कोपाद्धिमवद्गृहं सा कार्यार्थमागात्परमेशपत्नी ॥  
  
SP0130251  एवं यतस्तां न विदुः सुरेशा मोहस्ततस्तान्पर आविवेश ।  
SP0130252  वरार्थमाजग्मुरतो विमूढा ईशेन यस्माद्वृडिताः कृतास्ते ॥  
  
SP0130261  ततः प्रनृत्ताभिरथाप्सरोभिर्गन्धर्वसङ्घैश्च सुगीतशब्दैः ।  
SP0130262  स्थितैश्च नानाविधरूपवेषैर्देवासुरादित्रिदिवौकसङ्घैः ॥  
  
SP0130271  विमानपृष्ठे मणिहेमचित्रे स्थिता चलच्चामरवीजिताश्ण्गी ।  
SP0130272  सर्वर्तुपुष्पां सुसुगन्धमालां प्रगृह्य देवी प्रसभं प्रतस्थे ॥  
  
SP0130280  सनत्कुमार उवाच ।  
SP0130281  मालां प्रगृह्य देव्यां तु स्थितायां देवसंसदि ।  
SP0130282  शक्राद्यैरागतैर्देवैः स्वयंवरमुपागतैः ॥  
  
SP0130291  देव्या जिज्ञासया शम्भुर्भूत्वा पञ्चशिखः शिशुः ।  
SP0130292  उत्सश्ण्गतलसंसुप्तो बभूव सहसा विभुः ॥  
  
SP0130301  अकस्मादथ तं देवी शिशुं पञ्चशिखं स्थितम् ।  
SP0130302  ज्ञात्वा योगसमाधानाज्जहृषे प्रीतिसंयुता ॥  
  
SP0130311  अथ सा शुद्धसङ्कल्पा काश्ण्क्षितप्राप्तसत्फला ।  
SP0130312  निर्वृतेव तदा तस्थौ कृत्वा हृदि तमेव तु ॥  
  
SP0130321  ततो दृष्ट्वा शिशुं देवा देव्या उत्सश्ण्गवर्तिनम् ।  
SP0130322  कोऽयमत्रेति सम्मन्त्र्य चुक्रुधुर्भृशमार्दिताः ॥  
  
SP0130331  वज्रमाकारयत्तस्य बाहुमुत्क्षिप्य वृत्रहा ।  
SP0130332  स बाहुरुत्थितस्तस्य तथैव समतिष्ठत ॥  
  
SP0130341  स्तम्भितः शिशुरूपेण देवदेवेन शम्भुना ।  
SP0130342  वज्रं क्षेप्तुं न शशाक बाहुं चालयितुं न च ॥  
  
SP0130351  भगो नाम ततो देव आदित्यः काश्यपो बली ।  
SP0130352  उत्क्षिप्य मुशलं दीप्तं क्षेप्तुमैच्छद्विमोहितः ।  
SP0130353  तस्यापि भगवान्बाहुं तथैवास्तम्भयत्तदा ॥  
  
SP0130361  शिरः प्रकम्पयन्विष्णुः सक्रोधस्तमवैक्षत ।  
SP0130362  तस्यापि शिरसो देवः खालित्यं प्रचकार ह ॥  
  
SP0130371  पूषा दन्तान्दशन्दन्तैः शर्वमैक्षत मोहितः ।  
SP0130372  तस्यापि दशनाः पेतुर्दृष्टमात्रस्य शम्भुना ॥  
  
SP0130381  यमस्य स्तम्भितो दण्डस्तेजो वह्नेः शशेः प्रभा ।  
SP0130382  बलं वायोस्तथान्येषां तस्मिन्सर्वदिवौकसाम् ।  
SP0130383  बलं तेजश्च योगं च तथैवास्तम्भयद्विभुः ॥  
  
SP0130391  अथ तेषु स्थितेष्वेवं मन्युमत्सु सुरेषु तु ।  
SP0130392  ब्रह्मा परमसंविग्नो ध्यानमास्थाय सादरम् ।  
SP0130393  बुबुधे देवदेवेशमुमोत्सश्ण्गसमास्थितम् ॥  
  
SP0130401  स बुद्ध्वा परमेशानं शीघ्रमुत्थाय सादरम् ।  
SP0130402  ववन्दे चरणौ शम्भोरस्तुवच्च पितामहः ।  
SP0130403  पौराणैः सामसङ्गीतैः पुण्याख्यैर्गुह्यनामभिः ॥  
  
SP0130411  अजस्त्वममरो देव स्रष्टा हर्ता विभुः परः ।  
SP0130412  प्रधानपुरुषस्तत्त्वं ब्रह्म ध्येयं तदक्षयम् ॥  
  
SP0130421  अमृतं परमात्मा च ईश्वरः कारणं महत् ।  
SP0130422  ब्रह्मकृत्प्रकृतेः स्रष्टा सर्वसृक्परमेश्वरः ॥  
  
SP0130431  इयं च प्रकृतिर्देवी सदा ते सृष्टिकारणम् ।  
SP0130432  पत्नीरूपं समास्थाय जगत्कारणमागता ॥  
  
SP0130441  नमस्तुभ्यं सदेशान देव्याश्चैव सदा नमः ।  
SP0130442  प्रसादात्तव देवेश नियोगाच्च मया प्रजाः ॥  
  
SP0130451  देवाद्यास्त इमे सृष्टा मूढास्त्वद्योगमोहिताः ।  
SP0130452  कुरु प्रसादमेतेषां यथापूर्वं भवन्त्विमे ॥  
  
SP0130461  तत एवं तदा ब्रह्मा विज्ञाप्य परमेश्वरम् ।  
SP0130462  स्तम्भितान्सर्वदेवांस्तानिदमाह महाद्युतिः ॥  
  
SP0130471  मूढाः स्थ देवताः सर्वे नैनं बुध्यत शङ्करम् ।  
SP0130472  देवदेवमिहायातं ममैवोत्पत्तिकारणम् ॥  
  
SP0130481  अयं रुद्रो महादेवः शर्वो भीमः कपर्दिमान् ।  
SP0130482  उग्र ईशान आत्मा च अजः शङ्कर एव च ॥  
  
SP0130491  देवदेवः परं धाम ईशः पशुपतिः पतिः ।  
SP0130492  जगत्स्रष्टा जगद्धर्ता जगत्संस्थितिकारणम् ॥  
  
SP0130501  गच्छध्वं शरणं शीघ्रमेवमेवामरेश्वराः ।  
SP0130502  सार्धं मयैव देवेशं परमात्मानमव्ययम् ॥  
  
SP0130511  ततस्ते स्तम्भिताः सर्वे तथैव त्रिदिवौकसः ।  
SP0130512  प्रणेमुर्मनसा शर्वं भावशुद्धेन चेतसा ॥  
  
SP0130521  अथ तेषां प्रसन्नोऽभूद्देवदेवो महेश्वरः ।  
SP0130522  यथापूर्वं चकाराशु देवतानां तनूस्तदा ॥  
  
SP0130531  तत एवं प्रवृत्ते तु सर्वदेवनिवारणे ।  
SP0130532  वपुश्चकार देवेशस्त्र्यक्षं परममद्भुतम् ।  
SP0130533  तेजसा यस्य देवास्ते चक्षुरप्रार्थयन्विभुम् ॥  
  
SP0130541  तेभ्यः परमकं चक्षुः स्ववपुर्दृष्टिशक्तिमत् ।  
SP0130542  प्रादात्परमदेवेशः अपश्यंस्ते तदा प्रभुम् ॥  
  
SP0130551  ते दृष्ट्वा परमेशानं तृतीयेक्षणधारिणम् ।  
SP0130552  ब्रह्माद्या नेमिरे तूर्णं सर्व एव सुरेश्वराः ॥  
  
SP0130561  तस्य देवी तदा हृष्टा समक्षं त्रिदिवौकसाम् ।  
SP0130562  पादयोः स्थापयामास स्रग्मालाममितद्युतेः ॥  
  
SP0130571  साधु साध्विति सम्प्रोच्य देवतास्ते पुनर्विभुम् ।  
SP0130572  सह देव्या नमश्चक्रुः शिरोभिर्भूतलाश्रितैः ॥  
  
SP0130581  अथास्मिन्नन्तरे व्यास ब्रह्मा लोकपितामहः ।  
SP0130582  हिमवन्तं महाशैलमिदमाह महाद्युतिः ॥  
  
SP0130591  श्लाघ्यः पूज्यश्च वन्द्यश्च सर्वेषां नस्त्वमद्य हि ।  
SP0130592  शर्वेण सह सम्बन्धो यस्य तेऽभूदयं महान् ।  
SP0130593  क्रियतां चाशु उद्वाहः किमर्थं स्थीयते परम् ॥  
  
SP0130601  ततः प्रणम्य हिमवांस्तं देवं प्रत्यभाषत ।  
SP0130602  त्वमेव कारणं देव येन शर्वादयं मम ॥  
  
SP0130611  प्रसादः सहसोत्पन्नो हेतुश्चापि त्वमेव हि ।  
SP0130612  उद्वाहं तु यथा यादृक्तद्विधत्स्व पितामह ॥  
  
SP0130621  तत एवं वचः श्रुत्वा गिरिराज्ञः पितामहः ।  
SP0130622  उद्वाहः क्रियतां देव इति देवमुवाच ह ।  
SP0130623  तमाह शङ्करो देवं यथेष्टमिति लोकपः ॥  
  
SP0130631  तत्क्षणाच्च ततो व्यास ब्रह्मणा कल्पितं पुरम् ।  
SP0130632  उद्वाहार्थं महेशस्य नानारत्नोपशोभितम् ॥  
  
SP0130641  रत्नानि मणयश्चित्रा हेम मौक्तिकमेव च ।  
SP0130642  मूर्तिमन्त उपागम्य अलञ्चक्रुः पुरोत्तमम् ॥  
  
SP0130651  चित्रा मारकती भूमिः सौवर्णस्तम्भशोभिता ।  
SP0130652  भास्वत्स्फटिकभित्तीभिर्मुक्ताहारप्रलम्बिता ॥  
  
SP0130661  तस्मिञ्छिवपुरे रम्ये उद्वाहार्थं विनिर्मिते ।  
SP0130662  शुशुभे देवदेवस्य महेशस्य महात्मनः ॥  
  
SP0130671  सोमादित्यौ समं तत्र भासयन्तौ महामणी ।  
SP0130672  सौरभेयं मनोरम्यं गन्धमाघ्राय मारुतः ।  
SP0130673  प्रववौ सुखसंस्पर्श ईशे भक्तिं प्रसादयन् ॥  
  
SP0130681  समुद्रास्तत्र चत्वारः शक्राद्याश्च सुरोत्तमाः ।  
SP0130682  देवनद्यो महानद्यः सिद्धा मुनय एव च ॥  
  
SP0130691  गन्धर्वाप्सरसः सर्वे नागा यक्षाः सराक्षसाः ।  
SP0130692  गुह्यकाः खेचराश्चान्ये किन्नरा देवचारणाः ॥  
  
SP0130701  तुम्बुरुर्नारदो हाहा हूहू चैव तु सामगाः ।  
SP0130702  रत्नान्यादाय वाद्यांश्च तत्राजग्मुस्तदा पुरम् ॥  
  
SP0130711  ऋषयः कृत्स्नशस्तत्र वेदगीतांस्तपोधनाः ।  
SP0130712  पुण्यान्वैवाहिकान्मन्त्राञ्जेपुः संहृष्टमानसाः ॥  
  
SP0130721  जगतो मातरः सर्वा देवकन्याश्च कृत्स्नशः ।  
SP0130722  गायन्ति हृषिताः सर्वा उद्वाहे परमेष्ठिनः ॥  
  
SP0130731  ऋतवः षट् समं तत्र नानागन्धसुखावहाः ।  
SP0130732  उद्वाहः शङ्करस्येति मूर्तिमन्त उपस्थिताः ॥  
  
SP0130741  नीलजीमूतसङ्घातमन्द्रध्वानप्रहर्षितैः ।  
SP0130742  केकायमानैः शिखिभिर्नृत्यमानैश्च सर्वशः ॥  
  
SP0130751  विलोलपिश्ण्गलस्पष्टविद्युल्लेखावभासिता ।  
SP0130752  कुमुदापीतशुक्लाभिर्बलाकाभिश्च शोभिता ॥  
  
SP0130761  प्रत्यग्रसञ्जातशिलीन्ध्रकन्दला लताद्रुमाभ्युद्गतचारुपल्लवा ।  
SP0130762  शुभाम्बुधाराप्रणयप्रबोधितैर्मदालसैर्भेकगणैश्च नादिता ॥  
  
SP0130771  प्रियेषु मानोन्नतमानसानां सुनिश्चितानामपि कामिनीनाम् ।  
SP0130772  मयूरकेकाभिरुतैः क्षणेन मनोहरैर्मानविभश्ण्गकर्त्री ॥  
  
SP0130781  तथा त्रिवर्णोज्ज्वलचारुमूर्तिना शशाश्ण्कलेखाकुटिलेन सर्वतः ।  
SP0130782  पयोदसङ्घातसमीपवर्तिना महेन्द्रचापेन भृशं विराजिता ॥  
  
SP0130791  विचित्रपुष्पस्पर्शात्सुगन्धिभिर्घनाम्बुसम्पर्कतया सुशीतलैः ।  
SP0130792  विकम्पयन्ती पवनैर्मनोहरैः सुराश्ण्गनानामलकावलीः शुभाः ॥  
  
SP0130801  गर्जत्पयोदस्थगितेन्दुबिम्बा नवाम्बुसेकोद्गतचारुदूर्वा ।  
SP0130802  निरीक्षिता सादरमुत्सुकाभिर्निश्वासधूम्रं पथिकाश्ण्गनाभिः ॥  
  
SP0130811  हंसनूपुरशब्दाढ्या समुन्नतपयोधरा ।  
SP0130812  चलद्विद्युल्लताकाञ्ची स्पष्टपद्मविलोचना ॥  
  
SP0130821  असितजलदवृन्दध्वानवित्रस्तहंसा  
विमलसलिलधारापातनम्रोत्पलाग्रा ।  
SP0130822  सुरभिकुसुमरेणुक्।ल्प्तसर्वाश्ण्गशोभा गिरिदुहितृविवाहे  
प्रावृडागाद्विभूत्यै ॥  
  
SP0130831  मेघकञ्चुकनिर्मुक्ता पद्मकोशोद्गतस्तनी ।  
SP0130832  हंसनूपुरनिर्ह्रादा सर्वरम्यदिगन्तरा ॥  
  
SP0130841  विस्तीर्णपुलिनश्रोणी कूजत्सारसमेखला ।  
SP0130842  प्रफुल्लेन्दीवराभोगविलोचनमनोहरा ॥  
  
SP0130851  पक्वबिम्बाधरपुटा कुन्ददन्तप्रहासिनी ।  
SP0130852  नवश्यामालताश्यामरोमराजीपरिष्कृता ॥  
  
SP0130861  चन्द्रांशुहारवर्येण सौधोरःस्थलसर्पिणा ।  
SP0130862  प्रह्लादयन्ती चेतांसि सर्वेषां त्रिदिवौकसाम् ॥  
  
SP0130871  समदालिकुलोद्गीतमधुरस्वरभाषिणी ।  
SP0130872  चलत्कुमुदसङ्घातचारुकुण्डलशोभिनी ॥  
  
SP0130881  रक्ताशोकाग्रशाखोत्थपल्लवाश्ण्गुलिधारिणी ।  
SP0130882  तत्पुष्पसञ्चयमयैर्वासोभिः समलङ्कृता ॥  
  
SP0130891  रक्तोत्पलाग्रचरणा जातीपुष्पनखावली ।  
SP0130892  कदलीस्तम्भचारूरुः शशाश्ण्कवदना तथा ॥  
  
SP0130901  पद्मकिञ्जल्कसम्पृक्तपवनाग्रकरैः सुरान् ।  
SP0130902  प्रेम्णा स्पृशन्ती कान्तेव शरदागान्मनोरमा ॥  
  
SP0130911  निर्मुक्तासितमेघकञ्चुकपुटा पूर्णेन्दुबिम्बानना  
SP0130912  नीलाम्भोजविलोचनारविन्दमुकुलप्रोद्भिन्नचारुस्तनी ।  
SP0130913  नानापुष्परजःसुगन्धिपवनप्रह्लादनी चेतसां  
SP0130914  तत्रागात्कलहंसनूपुररवा देव्या विवाहे शरत् ॥  
  
SP0130921  अत्यर्थशीतलाम्भोभिः प्लावयन्तौ गिरेः शिलाः ।  
SP0130922  ऋतू शिशिरहेमन्तावाजग्मतुरतिद्युती ॥  
  
SP0130931  ताभ्यामृतुभ्यां प्राप्ताभ्यां हिमवान्स नगोत्तमः ।  
SP0130932  प्रालेयचूर्णवर्षिभ्यां क्षिप्रं रौप्य इवाबभौ ॥  
  
SP0130941  तेन प्रालेयवर्षेण घनेन स हिमाचलः ।  
SP0130942  अगाधेन तदा रेजे क्षीरोद इव सागरः ॥  
  
SP0130951  हिमस्थानेषु हिमवान्नाशयामास पादपान् ।  
SP0130952  साधूपचारान्सहसा कृतार्थ इव दुर्जनः ॥  
  
SP0130961  प्रालेयपटलच्छन्नैः शृश्ण्गैः स शुशुभे नगः ।  
SP0130962  छत्रैरिव महाभोगैः पाण्डरैः पृथिवीपतिः ॥  
  
SP0130971  पाण्डराणि विशालानि श्रीमन्ति सुभगानि च ।  
SP0130972  तुश्ण्गानि चाद्रिशृश्ण्गाणि सौधानीव चकाशिरे ॥  
  
SP0130981  तस्याचलेन्द्रस्य दरीष्वतीव विचित्रसारश्ण्गकुलाकुलासु ।  
SP0130982  प्रालेयधाराः शशिपादगौरा गोक्षीरधारा इव सन्निपेतुः ॥  
  
SP0130991  बहुकुसुमरजोभिरुत्कराश्ण्गा हिमकणसश्ण्गसुशीतलाः समीराः ।  
SP0130992  ववुरमरगणेश्वराम्बराणि प्रतनुतमानि शनैर्विकम्पयन्तः ॥  
  
SP0131001  निर्धूतरूक्षानिलशीतदोषः प्रोद्भिन्नचूताश्ण्कुरकर्णपूरः ।  
SP0131002  वसन्तकालश्च तमद्रिपुत्रीसेवार्थमागाद्धिमवन्तमाशु ॥  
  
SP0131011  तस्मिन्नृतावद्रिसुताविवाहसिषेवया तं गिरिमभ्युपेते ।  
SP0131012  प्रादुर्बभूवुः कुसुमावतंसाः समन्ततः पादपगुल्मषण्डाः ॥  
  
SP0131021  ववुः सुगन्धाः सुभगाः सुशीता विचित्रपुष्पाग्ररजोत्कराश्ण्गाः ।  
SP0131022  मनोभवोद्रेककराः सुराणां सुराश्ण्गनानां च मुहुः समीराः ॥  
  
SP0131031  स्वच्छाम्बुपूर्णाश्च तथा नलिन्यः पद्मोत्पलानां मुकुलैरुपेताः ।  
SP0131032  ईषत्समुद्भिन्नपयोधराग्रा नार्यो यथा रम्यतमा बभूवुः ॥  
  
SP0131041  ऋतोः स्वभावाच्च मदोद्भवाच्च फुल्लासु शाखासु निलीनपक्षाः ।  
SP0131042  चेतोभिरामं त्रिदशाश्ण्गनानां पुंस्कोकिलाश्चातिकलं विनेदुः ॥  
  
SP0131051  नात्युष्णशीतानि सरःपयांसि किञ्जल्कचूर्णैः कपिलीकृतानि ।  
SP0131052  चक्राह्वयुग्मैरुपनादितानि पपुः प्रहृष्टाः सुरदन्तिमुख्याः ॥  
  
SP0131061  प्रियश्ण्गूश्चूततरवश्चूतांश्चापि प्रियश्ण्गवः ।  
SP0131062  तर्जयन्त इवान्योन्यं मञ्जरीभिश्चकाशिरे ॥  
  
SP0131071  हिमशुक्लेषु शृश्ण्गेषु तिलकाः कुसुमोत्कराः ।  
SP0131072  शुशुभुः कार्यमुद्दिश्य वृद्धा इव समागताः ॥  
  
SP0131081  फुल्लाशोकलतास्तत्र रेजिरे शालसंश्रिताः ।  
SP0131082  कामिन्य इव कान्तानां कण्ठालम्बितमूर्तयः ॥  
  
SP0131091  समदालिकुलोद्गीतलताकुसुमसञ्चयाः ।  
SP0131092  परस्परं हि मालत्यो भाषन्त्य इव रेजिरे ॥  
  
SP0131101  नीलानि नीलाम्बुरुहैः पयांसि गौराणि गौरैश्च सनालदण्डैः ।  
SP0131102  रक्तैश्च रक्तानि भृशं कृतानि  
मत्तद्विरेफार्धविदष्टपत्रैः ॥  
  
SP0131111  हैमानि विस्तीर्णजलेषु केषुचिन्निरन्तरं मारकतानि केषुचित् ।  
SP0131112  वैदूर्यनालानि सरःसु केषुचित्प्रजज्ञिरे पद्मवनानि सर्वतः ॥  
  
SP0131121  वाप्यस्तत्राभवन्रम्याः कमलोत्पलभूषिताः ।  
SP0131122  नानाविहगसङ्घुष्टा हेमसोपानपश्ण्क्तयः ॥  
  
SP0131131  शृश्ण्गाणि तस्य तु गिरेः कर्णिकारैः सुपुष्पितैः ।  
SP0131132  समुच्छ्रितान्यविरलैर्हैमानीव बभुर्मुने ॥  
  
SP0131141  ईषदुद्भिन्नकुसुमैः पाटलैश्चापि पाटलाः ।  
SP0131142  सम्बभूवुर्दिशः सर्वाः पवनाकम्पिमूर्तिभिः ॥  
  
SP0131151  कृष्णाञ्जनाद्रिशृश्ण्गाभा नीलाशोकमहीरुहाः ।  
SP0131152  गिरौ ववृधिरे फुल्लाः स्पर्धयेव परस्परम् ॥  
  
SP0131161  चीरुवाकविघुष्टानि किंशुकानां वनानि च ।  
SP0131162  पर्वतस्य नितम्बेषु सर्वेष्वेवाभिजज्ञिरे ॥  
  
SP0131171  तमालगुल्मैस्तस्यासीच्छोभा हिमवतस्तदा ।  
SP0131172  नीलजीमूतसङ्घातैर्निलीनैरिव सन्धिषु ॥  
  
SP0131181  निकामपुष्पैः सुविशालशाखैः समुच्छ्रितैश्चम्पकपादपैश्च ।  
SP0131182  प्रमत्तपुंस्कोकिलसम्प्रलापैर्हिमाचलोऽतीव तदा रराज ॥  
  
SP0131191  श्रुत्वा शब्दं ऋतुमदकलं सर्वतः कोकिलानां  
SP0131192  चञ्चत्पक्षाः सुमधुररुतं नीलकण्ठा विनेदुः ।  
SP0131193  तेषां शब्दैरुपचितबलः पुष्पचापेषुहस्तः  
SP0131194  सज्जीभूतस्त्रिदशवनिता वेद्धुमश्ण्गेष्वनश्ण्गः ॥  
  
SP0131201  पटुसूर्यातपश्चापि प्रायः सोष्णजलाशयः ।  
SP0131202  देवीविवाहसेवार्थं ग्रीष्म आगाद्धिमाचलम् ॥  
  
SP0131211  स चापि तरुभिस्तत्र बहुभिः कुसुमोत्करैः ।  
SP0131212  शोभयामास शृश्ण्गाणि प्रालेयाद्रेः समन्ततः ॥  
  
SP0131221  तस्यापि च ऋतोस्तत्र वायवः सुमनोहराः ।  
SP0131222  ववुः पाटलविस्तीर्णकदम्बार्जुनगन्धिनः ॥  
  
SP0131231  वाप्यः प्रफुल्लपद्मौघाः केसरारुणमूर्तयः ।  
SP0131232  अभवंस्तटसङ्घुष्टकलहंसकदम्बकाः ॥  
  
SP0131241  तथा कुरवकाश्चापि कुसुमापाण्डुमूर्तयः ।  
SP0131242  सर्वेषु जज्ञुः शृश्ण्गेषु भ्रमरावलिसेविताः ॥  
  
SP0131251  बकुलाश्च नितम्बेषु विशालेषु महीभृतः ।  
SP0131252  उत्ससर्जुर्मनोज्ञानि कुसुमानि समन्ततः ॥  
  
SP0131261  इति कुसुमविचित्रसर्ववृक्षा विविधविहङ्गमनादरम्यदेशाः ।  
SP0131262  हिमगिरितनयाविवाहभूत्यै षडुपययुरृतवो मुनिप्रवीर ॥  
  
SP0131271  तत एवं प्रवृत्ते तु सर्वभूतसमागमे ।  
SP0131272  नानावाद्यशताकीर्णे ब्रह्मा मम पिता स्वयम् ॥  
  
SP0131281  शैलपुत्रीमलङ्कृत्य योग्याभरणसम्पदा ।  
SP0131282  पुरं प्रवेशयामास स्वयमादाय लोकधृक् ॥  
  
SP0131291  ततस्तु पुनरेवेशं ब्रह्मा व्यज्ञापयद्विभुम् ।  
SP0131292  हविर्जुहोमि वह्नौ तु उपाध्यायपदे स्थितः ।  
SP0131293  ददासि मह्यं यद्याज्ञां कर्तव्योऽयं क्रियाविधिः ॥  
  
SP0131301  तमाह शङ्करो देवं देवदेवो जगत्पतिः ।  
SP0131302  यद्यदिष्टं सुरेशान तत्कुरुष्व यथेप्सितम् ।  
SP0131303  कर्तास्मि वचनं सर्वं ब्रह्मंस्तव जगद्विभो ॥  
  
SP0131311  ततः प्रणम्य हृष्टात्मा ब्रह्मा लोकपितामहः ।  
SP0131312  हस्तं देवस्य देव्याश्च योगबन्धे युयोज ह ॥  
  
SP0131321  ज्वलनं च स्वयं कृत्वा कृताञ्जलिमुपस्थितं ।  
SP0131322  श्रुतिगीतैर्महामन्त्रैर्मूर्तिमद्भिरुपस्थितैः ॥  
  
SP0131331  यथोक्तविधिना हुत्वा सर्पिस्तदमृतं च हि ।  
SP0131332  त्रिश्च तं ज्वलनं देवं कारयित्वा प्रदक्षिणम् ॥  
  
SP0131341  मुक्त्वा हस्तसमायोगं सहितः सर्वदेवतैः ।  
SP0131342  सुतैश्च मानसैः सर्वैः प्रहृष्टेनान्तरात्मना ।  
SP0131343  वृत्ते उद्वाहकाले तु प्रणनाम वृषध्वजम् ॥  
  
SP0131351  योगेनैव तयोर्व्यास तदोमापरमेशयोः ।  
SP0131352  उद्वाहः स परो वृत्तो यं देवा न विदुः क्वचित् ॥  
  
SP0131361  इति ते सर्वमाख्यातं स्वयंवरमिदं शुभम् ।  
SP0131362  उद्वाहश्चैव देवस्य शृण्वतः परमाद्भुतम् ॥  
  
SP0139999  इति स्कन्दपुराणे नाम त्रयोदशोऽध्यायः ॥  
  
  
  
स्कन्दपुराण अध्याय  १४  
SP0140010  सनत्कुमार उवाच ।  
SP0140011  अथ वृत्ते विवाहे तु भवस्यामिततेजसः ।  
SP0140012  प्रहर्षमतुलं गत्वा देवाः सहपितामहाः ।  
SP0140013  तुष्टुवुर्वाग्भिरिष्टाभिः प्रणमन्तो महेश्वरम् ॥  
  
SP0140021  नमः पर्वतलिश्ण्गाय पर्वतेशाय वै नमः ।  
SP0140022  नमः पवनवेगाय विरूपायाजिताय च ॥  
  
SP0140031  नमः क्लेशविनाशाय दात्रे च शुभसम्पदाम् ।  
SP0140032  नमो नीलशिखण्डाय अम्बिकापतये नमः ॥  
  
SP0140041  नमः पवनरूपाय शतरूपाय वै नमः ।  
SP0140042  नमो भैरवरूपाय विरूपनयनाय च ॥  
  
SP0140051  नमः सहस्रनेत्राय सहस्रचरणाय च ।  
SP0140052  नमो वेदरहस्याय वेदाश्ण्गाय नमो नमः ॥  
  
SP0140061  विष्टम्भनाय शक्रस्य बाहोर्वेदाश्ण्कुराय च ।  
SP0140062  चराचराधिपतये शमनाय नमो नमः ॥  
  
SP0140071  सलिलेशयलिश्ण्गाय युगान्तायतलिश्ण्गिने ।  
SP0140072  नमः कपालमालाय कपालस्रग्मिणे नमः ॥  
  
SP0140081  नमः कपालहस्ताय दंष्ट्रिणे गदिने नमः ।  
SP0140082  नमस्त्रैलोक्यवाहाय सप्तलोकरथाय च ॥  
  
SP0140091  नमः खट्वाश्ण्गहस्ताय प्रमथार्तिहराय च ।  
SP0140092  नमो यज्ञशिरोहर्त्रे कृष्णकेशापहारिणे ॥  
  
SP0140101  भगनेत्रनिपाताय पूष्णो दन्तहराय च ।  
SP0140102  नमः पिनाकशूलासिखड्गमुद्गरधारिणे ॥  
  
SP0140111  नमोऽस्तु कालकालाय तृतीयनयनाय च ।  
SP0140112  अन्तकान्तकृते चैव नमः पर्वतवासिने ॥  
  
SP0140121  सुवर्णरेतसे चैव सर्पकुण्डलधारिणे ।  
SP0140122  वाड्वलेर्योगनाशाय योगिनां गुरवे नमः ॥  
  
SP0140131  शशाश्ण्कादित्यनेत्राय ललाटनयनाय च ।  
SP0140132  नमः श्मशानरतये श्मशानवरदाय च ॥  
  
SP0140141  नमो दैवतनाथाय त्र्यम्बकाय नमो नमः ।  
SP0140142  अशनीशतहासाय ब्रह्मण्यायाजिताय च ॥  
  
SP0140151  गृहस्थसाधवे नित्यं जटिने ब्रह्मचारिणे ।  
SP0140152  नमो मुण्डार्धमुण्डाय पशूनां पतये नमः ॥  
  
SP0140161  सलिले तप्यमानाय योगैश्वर्यप्रदाय च ।  
SP0140162  नमः शान्ताय दान्ताय प्रलयोत्पत्तिकारिणे ॥  
  
SP0140171  नमोऽनुग्रहकर्त्रे च स्थितिकर्त्रे नमो नमः ।  
SP0140172  नमो रुद्राय वसवे आदित्यायाश्विने नमः ॥  
  
SP0140181  नमः पित्रेऽथ साध्याय विश्वेदेवाय वै नमः ।  
SP0140182  नमः शर्वाय सर्वाय उग्राय वरदाय च ॥  
  
SP0140191  नमो भीमाय सेनान्ये पशूनां पतये नमः ।  
SP0140192  शुचये रेरिहाणाय सद्योजाताय वै नमः ॥  
  
SP0140201  महादेवाय चित्राय नमश्चित्ररथाय च ।  
SP0140202  प्रधानाय प्रमेयाय कार्याय करणाय च ॥  
  
SP0140211  पुरुषाय नमस्तेऽस्तु पुरुषेच्छाकराय च ।  
SP0140212  नमः पुरुषसंयोगप्रधानगुणकारिणे ॥  
  
SP0140221  प्रवर्तकाय प्रकृतेः पुरुषस्य च सर्वशः ।  
SP0140222  कृताकृतस्य संवेत्त्रे फलसंयोगदाय च ॥  
  
SP0140231  कालज्ञाय च सर्वत्र नमो नियमकारिणे ।  
SP0140232  नमो वैषम्यकर्त्रे च गुणानां वृत्तिदाय च ॥  
  
SP0140241  नमस्ते देवदेवेश नमस्ते भूतभावन ।  
SP0140242  शिवः सौम्यः सुखो द्रष्टुं भव सोमो हि नः प्रभो ॥  
  
SP0140250  सनत्कुमार उवाच ।  
SP0140251  एवं स भगवान्देवो जगत्पतिरुमापतिः ।  
SP0140252  स्तूयमानः सुरैः सर्वैरमरानिदमब्रवीत् ॥  
  
SP0140261  द्रष्टुं सुखश्च सौम्यश्च देवानामस्मि भो सुराः ।  
SP0140262  वरं ब्रूत यथेष्टं च दातास्मि वदतानघाः ॥  
  
SP0140271  ततस्ते प्रणताः सर्वे ऊचुः सब्रह्मकाः सुराः ।  
SP0140272  तवैव भगवन्हस्ते वर एषोऽवतिष्ठताम् ।  
SP0140273  यदा कार्यं तदा नस्त्वं दास्यसे वरमीप्सितम् ॥  
  
SP0140281  एवमस्त्विति तानुक्त्वा विसृज्य च सुरान्हरः ।  
SP0140282  लोकांश्च प्रमथैः सार्धं विवेश भवनं ततः ॥  
  
SP0140291  यस्तु हरोत्सवमद्भुतमेतं गायति दैवतविप्रसमक्षम् ।  
SP0140292  सोऽप्रतिरूपगणेशसमानो देहविपर्ययमेत्य सुखी स्यात् ॥  
  
SP0140300  सनत्कुमार उवाच ।  
SP0140301  पाराशर्य स्तवं हीदं शृणुयाद्यः पठेत वा ।  
SP0140302  स स्वर्गलोकगो देवैः पूज्यतेऽमरराडिव ॥  
  
SP0149999  इति स्कन्दपुराणे चतुर्दशमोऽध्यायः ॥  
  
  
  
स्कन्दपुराण अध्याय  १५  
SP0150010  सनत्कुमार उवाच ।  
SP0150011  प्रविष्टे भवनं देवे सूपविष्टे वरासने ।  
SP0150012  स बहिर्मन्मथः क्रूरो देवं वेद्धुमनाभवत् ॥  
  
SP0150021  तमनाचारसंयुक्तं दुरात्मानं कुलाधमम् ।  
SP0150022  लोकान्सर्वांस्तापयानं सर्वेष्वकरुणात्मकम् ॥  
  
SP0150031  ऋषीणां विघ्नकर्तारं नियमानां व्रतैः सह ।  
SP0150032  चक्राह्वयस्य रूपेण रत्या सह तमागतम् ॥  
  
SP0150041  अथाततायिनं व्यास वेद्धुकामं सुरेश्वरम् ।  
SP0150042  नयनेन तृतीयेन सावज्ञं तमवैक्षत ॥  
  
SP0150051  ततोऽस्य नेत्रजो वह्निर्ज्वालामालासहस्रवान् ।  
SP0150052  संवृत्य रतिभर्तारमदहत्सपरिच्छदम् ॥  
  
SP0150061  स दह्यमानः करुणमार्तोऽक्रोशत विस्वरम् ।  
SP0150062  प्रसादयंश्च तं देवं पपात स महीतले ॥  
  
SP0150071  आशु सोऽग्निपरीताश्ण्गो मन्मथो लोकतापनः ।  
SP0150072  पपात भस्मसाच्चैव क्षणेन समपद्यत ॥  
  
SP0150081  पत्नी तु करुणं तस्य विललाप सुदुःखिता ।  
SP0150082  देवं देवीं च दुःखार्ता अयाचत्करुणायती ॥  
  
SP0150091  तस्याश्च करुणां श्रुत्वा देवौ तौ करुणात्मकौ ।  
SP0150092  ऊचतुस्तां समालोक्य समाश्वास्य च दुःखिताम् ॥  
  
SP0150101  दग्ध एष ध्रुवं भद्रे नास्योत्पत्तिरिहेष्यते ।  
SP0150102  अशरीरोऽपि ते काले कार्यं सर्वं करिष्यति ॥  
  
SP0150111  यदा तु विष्णुर्भविता वसुदेवसुतः शुभे ।  
SP0150112  तदा तस्य सुतोऽयं स्यात्पतिस्ते स भविष्यति ॥  
  
SP0150120  सनत्कुमार उवाच ।  
SP0150121  ततः सा तं वरं लब्ध्वा कामपत्नी शुभानना ।  
SP0150122  जगामेष्टं तदा देशं प्रीतियुक्ता गतक्लमा ॥  
  
SP0150130  सनत्कुमार उवाच ।  
SP0150131  एवं दग्ध्वा स कामं तु शङ्करो मूढचेतसम् ।  
SP0150132  प्रोवाच हिमवत्पुत्रीं भक्त्या मुनिवरस्य ह ॥  
  
SP0150141  वसिष्ठो नाम विप्रेन्द्रो मां कृत्वा हृदि तप्यते ।  
SP0150142  तस्याहं वरदानाय प्रयास्यामि महाव्रते ॥  
  
SP0150151  एवमुक्त्वा स देवीं तु भक्तिप्रीत्या तदा विभुः ।  
SP0150152  जगाम तप्यतोऽभ्याशं वसिष्ठस्य मुनेर्विभुः ॥  
  
SP0150161  ततो मुनिवरश्रेष्ठं वरिष्ठं तपतां वरम् ।  
SP0150162  वसिष्ठमृषिशार्दूलं तप्यमानं परं तपः ॥  
  
SP0150171  पूर्णे वर्षसहस्रे तु ज्वलमानमिवानलम् ।  
SP0150172  उवाच भगवान्गत्वा ब्रूहि किं ते ददानि ते ।  
SP0150173  ददामि दिव्यं चक्षुस्ते पश्य मां सगणं द्विज ॥  
  
SP0150181  दृष्ट्वा स तु तमीशानं प्रणम्य शिरसा प्रभुम् ।  
SP0150182  शिरस्यञ्जलिमाधाय तुष्टाव हृषिताननः ॥  
  
SP0150190  वसिष्ठ उवाच ।  
SP0150191  नमः कनकलिश्ण्गाय वेदलिश्ण्गाय वै नमः ।  
SP0150192  नमः सहस्रलिश्ण्गाय वह्निलिश्ण्गाय वै नमः ॥  
  
SP0150201  नमः पुराणलिश्ण्गाय श्रुतिलिश्ण्गाय वै नमः ।  
SP0150202  नमः पवनलिश्ण्गाय ब्रह्मलिश्ण्गाय वै नमः ॥  
  
SP0150211  नमस्त्रैलोक्यलिश्ण्गाय दाहलिश्ण्गाय वै नमः ।  
SP0150212  नमः पर्वतलिश्ण्गाय स्थितिलिश्ण्गाय वै नमः ॥  
  
SP0150221  नमो रहस्यलिश्ण्गाय सप्तद्वीपोर्ध्वलिश्ण्गिने ।  
SP0150222  नमः सर्वार्थलिश्ण्गाय सर्वलोकाश्ण्गलिश्ण्गिने ॥  
  
SP0150231  नमोऽस्त्वव्यक्तलिश्ण्गाय बुद्धिलिश्ण्गाय वै नमः ।  
SP0150232  नमोऽहङ्कारलिश्ण्गाय भूतलिश्ण्गाय वै नमः ॥  
  
SP0150241  नम इन्द्रियलिश्ण्गाय नमस्तन्मात्रलिश्ण्गिने ।  
SP0150242  नमः पुरुषलिश्ण्गाय भावलिश्ण्गाय वै नमः ॥  
  
SP0150251  नमः सर्वार्थलिश्ण्गाय तमोलिश्ण्गाय वै नमः ।  
SP0150252  नमो रजोर्ध्वलिश्ण्गाय सत्त्वलिश्ण्गाय वै नमः ॥  
  
SP0150261  नमो गगनलिश्ण्गाय तेजोलिश्ण्गाय वै नमः ।  
SP0150262  नमो वायूर्ध्वलिश्ण्गाय शब्दलिश्ण्गाय वै नमः ॥  
  
SP0150271  नमो ऋक्स्तुतलिश्ण्गाय यजुर्लिश्ण्गाय वै नमः ।  
SP0150272  नमस्तेऽथर्वलिश्ण्गाय सामलिश्ण्गाय वै नमः ॥  
  
SP0150281  नमो यज्ञाश्ण्गलिश्ण्गाय यज्ञलिश्ण्गाय वै नमः ।  
SP0150282  नमस्तेऽनन्तलिश्ण्गाय देवानुगतलिश्ण्गिने ॥  
  
SP0150291  दिश नः परमं योगमपत्यं मत्समं तथा ।  
SP0150292  ब्रह्म चैवाक्षयं देव शमं चैव परं विभो ।  
SP0150293  अक्षयत्वं च वंशस्य धर्मे च मतिमक्षयाम् ॥  
  
SP0150300  सनत्कुमार उवाच ।  
SP0150301  एवं स भगवान्व्यास वसिष्ठेनामितात्मना ।  
SP0150302  स्तूयमानस्तुतोषाथ तुष्टश्चेदं तमब्रवीत् ॥  
  
SP0150310  भगवानुवाच ।  
SP0150311  तुष्टस्तेऽहं ददान्येतत्तव सर्वं मनोगतम् ।  
SP0150312  योगं च परमं सूक्ष्ममक्षयं सर्वकामिकम् ॥  
  
SP0150321  पौत्रं च त्वत्समं दिव्यं तपोयोगबलान्वितम् ।  
SP0150322  ददानि ते ऋषिश्रेष्ठ प्रतिभास्यन्ति चैव ते ॥  
  
SP0150331  दमः शमस्तथा कीर्तिस्तुष्टिरक्रोध एव च ।  
SP0150332  नित्यं तव भविष्यन्ति अमरत्वं च सर्वशः ॥  
  
SP0150341  अवध्यत्वमसह्यत्वमक्षयत्वं च सर्वदा ।  
SP0150342  वंशस्य चाक्षतिर्विप्र धर्मे च रतिरव्यया ।  
SP0150343  ब्रूहि चान्यानपि वरान्ददामि ऋषिसत्तम ॥  
  
SP0150350  वसिष्ठ उवाच ।  
SP0150351  भगवन्विदितं सर्वं भविष्यं देवसत्तम ।  
SP0150352  न स्याद्धि तत्तथा देव यथा वा मन्यसे प्रभो ॥  
  
SP0150360  देव उवाच ।  
SP0150361  भविष्यं नान्यथा कुर्यादिति मे निश्चिता मतिः ।  
SP0150362  अहं कर्ता भविष्यस्य कथं कुर्यात्तदन्यथा ॥  
  
SP0150371  तथा तन्नात्र सन्देहो विहितं यद्यथा मया ।  
SP0150372  तस्मात्तेऽनुग्रहं कर्ता भूयः पुत्रस्तवाव्ययः ॥  
  
SP0150380  सनत्कुमार उवाच ।  
SP0150381  एवमुक्त्वा ततो देवः कपर्दी नीललोहितः ।  
SP0150382  पश्यतस्तस्य विप्रर्षेः क्षणादन्तरधीयत ॥  
  
SP0159999  इति स्कन्दपुराणे पञ्चदशमोऽध्यायः ॥  
  
  
  
स्कन्दपुराण अध्याय  १६  
SP0160010  व्यास उवाच ।  
SP0160011  वरान्स लब्ध्वा भगवान्वसिष्ठोऽस्मत्पितामहः ।  
SP0160012  कं पुत्रं जनयामास आत्मनः सदृशद्युतिम् ॥  
  
SP0160020  सनत्कुमार उवाच ।  
SP0160021  तेनासौ वरदानेन देवदेवस्य शूलिनः ।  
SP0160022  अरुन्धत्यामजनयत्तपोयोगबलान्वितम् ।  
SP0160023  ब्रह्मिष्ठं शक्तिनामानं पुत्रं पुत्रशताग्रजम् ॥  
  
SP0160031  तस्य बाल्यात्प्रभृत्येव वासिष्ठस्य महात्मनः ।  
SP0160032  परेण चेतसा भक्तिरभवद्गोवृषध्वजे ॥  
  
SP0160041  स कदाचिदपत्यार्थमाराधयदुमापतिम् ।  
SP0160042  तस्य तुष्टो महादेवो वरदोऽस्मीत्यभाषत ॥  
  
SP0160051  अथ दृष्ट्वा तमीशानमिदमाहानताननः ।  
SP0160052  केन स्तोष्यामि ते देव यस्त्वं सर्वजगत्पतिः ।  
SP0160053  सर्वान्धारयसे लोकानात्मना समयाद्विभो ॥  
  
SP0160061  त्वमेव भोक्ता भोज्यं च कर्ता कार्यं तथा क्रिया ।  
SP0160062  उत्पादकस्तथोत्पाद्य उत्पत्तिश्चैव सर्वशः ॥  
  
SP0160071  आत्मानं पुत्रनामानं मम तुल्यं गुणैर्विभो ।  
SP0160072  इच्छामि दत्तं देवेश एष मे दीयतां वरः ॥  
  
SP0160080  सनत्कुमार उवाच ।  
SP0160081  तमेवंवादिनं देवः प्रहस्य वदतां वरः ।  
SP0160082  उवाच वचसा व्यास दिशः सर्वा विनादयन् ॥  
  
SP0160091  त्वयाहं याचितः शक्ते स च ते सम्भविष्यति ।  
SP0160092  त्वत्समः सर्ववेदज्ञस्त्वदीयो मुनिपुङ्गव ॥  
  
SP0160101  बीजात्मा च तथोद्भूतः स्वयमेवाश्ण्कुरात्मना ।  
SP0160102  बीजात्मना न भवति परिणामान्तरं गतः ॥  
  
SP0160111  एवं स आत्मनात्मा वः सम्भूतोऽपत्यसञ्ज्ञितः ।  
SP0160112  स्वेनात्मना न भविता परिणामान्तरं गतः ॥  
  
SP0160120  सनत्कुमार उवाच ।  
SP0160121  एवमुक्त्वा तु तं देवः प्रहस्य च निरीक्ष्य च ।  
SP0160122  जगाम सहसा योगी अदृश्यत्वमतिद्युतिः ॥  
  
SP0160131  तस्मिन्गते महादेवे शक्तिस्तव पितामहः ।  
SP0160132  वचस्तत्परिनिश्चिन्त्य एवमेवेत्यमन्यत ॥  
  
SP0160141  अथ कालेऽतिमहति समतीते शुभव्रते ।  
SP0160142  तपसा भावितश्चापि महताग्निसमप्रभः ।  
SP0160143  अदृश्यन्त्यां महाप्रज्ञ आदधे गर्भमुत्तमम् ॥  
  
SP0160151  तस्यामापन्नसत्त्वायां राजा कल्माषपादृषिम् ।  
SP0160152  भक्षयामास संरब्धो रक्षसा हृतचेतनः ॥  
  
SP0169999  इति स्कन्दपुराणे षोडशोऽध्यायः ॥  
  
  
  
स्कन्दपुराण अध्याय  १७  
SP0170010  व्यास उवाच ।  
SP0170011  कस्मात्स राजा तमृषिं चखाद तपसान्वितम् ।  
SP0170012  रक्षसा स किमर्थं च हृतचेताभवन्नृपः ॥  
  
SP0170020  सनत्कुमार उवाच ।  
SP0170021  वसिष्ठयाज्यो राजासीन्नाम्ना मित्रसहः प्रभुः ।  
SP0170022  सुदासपुत्रो बलवानिन्द्रचन्द्रसमद्युतिः ॥  
  
SP0170031  तमागम्योचिवाञ्छक्तिश्चरिष्ये दीक्षितो व्रतम् ।  
SP0170032  तत्र मे निशि राजेन्द्र सदैव पिशिताशनम् ॥  
  
SP0170041  इहागतस्य यच्छस्व शुचि सर्वगुणान्वितम् ।  
SP0170042  अप्रतीकारसंयुक्तमेकदैकान्त एव च ॥  
  
SP0170051  एवमस्त्विति तेनोक्तो जगाम स महामनाः ।  
SP0170052  अथास्यान्तर्हितं रक्षो नृपतेरभवत्तदा ।  
SP0170053  नाज्ञापयत्तदा सूदं तस्यार्थे मुनिसत्तम ॥  
  
SP0170061  गतेऽथ दिवसे तात संस्मृत्य प्रयतात्मवान् ।  
SP0170062  सूदमाहूय चोवाच आर्तवत्स नराधिपः ॥  
  
SP0170070  सौदास उवाच ।  
SP0170071  मयामृतवसो प्रातर्गुरुपुत्रस्य धीमतः ।  
SP0170072  पिशितं सम्प्रतिज्ञातं भोजनं निशि संस्कृतम् ।  
SP0170073  तत्कुरुष्व तथा क्षिप्रं कालो नो नात्यगाद्यथा ॥  
  
SP0170081  स एवमुक्तः प्रोवाच सूदोऽमृतवसुस्तदा ।  
SP0170082  राजंस्त्वया नो नाख्यातं प्रागेव नरपुङ्गव ।  
SP0170083  साम्प्रतं नास्ति पिशितं स्तोकमप्यभिकाश्ण्क्षितम् ॥  
  
SP0170091  पिशितस्यैव चाल्पत्वाद्बहूनां चैव तद्भुजाम् ।  
SP0170092  अमितस्य प्रदानाच्च न किञ्चिदवशिष्यते ॥  
  
SP0170100  राजोवाच ।  
SP0170101  जाने सर्वोपयोगं च जाने चादुष्टतां तव ।  
SP0170102  जाने स्तोकं च पिशितं कार्यं चेदं तथाविधम् ।  
SP0170103  मृग्यतां पिशितं क्षिप्रं लब्धव्यं यत्र मन्यसे ॥  
  
SP0170110  सनत्कुमार उवाच ।  
SP0170111  एवमुक्तोऽमृतवसुः प्रयत्नं महदास्थितः ।  
SP0170112  पिशितं मृगयन्सम्यश्ण्नाप्यविन्दत कर्हिचित् ॥  
  
SP0170121  यदा न लब्धवान्मांसं तदोवाच नराधिपम् ।  
SP0170122  गत्वा निशि महाराजमिदं वचनमर्थवत् ॥  
  
SP0170131  राजन्न पिशितं त्वस्ति पुरेऽस्मिञ्छुचि कर्हिचित् ।  
SP0170132  मृगयन्परिखिन्नोऽस्मि शाधि किं करवाणि ते ॥  
  
SP0170140  सनत्कुमार उवाच ।  
SP0170141  स एवमुक्तः सूदेन तस्मिन्काले नराधिपः ।  
SP0170142  नोवाच किञ्चित्तं सूदं तूष्णीमेव बभूव ह ॥  
  
SP0170151  तदन्तरमभिप्रेक्ष्य विश्वामित्रसमीरितः ।  
SP0170152  राक्षसो रुधिरो नाम संविवेश नराधिपम् ॥  
  
SP0170161  रक्षसा स तदाविष्टो रुधिरेण दुरात्मना ।  
SP0170162  उवाच सूदं शनकैः कर्णमूले महाद्युतिः ॥  
  
SP0170171  गच्छ यत्किञ्चिदानीय मांसं मानुषमन्ततः ।  
SP0170172  गार्दभं वाप्यथौष्ट्रं वा सर्वं संस्कर्तुमर्हसि ॥  
  
SP0170181  किमसौ ज्ञास्यते रात्रौ त्वया भूयश्च संस्कृतम् ।  
SP0170182  रसवद्गन्धवच्चैव क्षिप्रमेव समाचर ॥  
  
SP0170190  सनत्कुमार उवाच ।  
SP0170191  स एवमुक्तस्तेनाथ मानुषं मांसमाददे ।  
SP0170192  राजापकारिणो व्यास मृतोत्सृष्टस्य कस्यचित् ॥  
  
SP0170201  अथार्धरात्रसमये भास्कराकारवर्चसम् ।  
SP0170202  शतानलसमप्रख्यमपश्यन्मुनिसत्तमम् ॥  
  
SP0170211  स तमर्घ्येण पाद्येन आसनाग्र्यवरेण च ।  
SP0170212  समर्चयित्वा विधिवदन्नमस्योपपादयत् ॥  
  
SP0170221  स तदन्नं समानीतं समालभ्य महातपाः ।  
SP0170222  चुकोप कुपितश्चाह पार्थिवं प्रदहन्निव ॥  
  
SP0170230  शक्तिरुवाच ।  
SP0170231  पार्थिवाधम विप्राणां भोजनं राक्षसोचितम् ।  
SP0170232  न दीयते विधिज्ञेन त्वं तु मामवमन्यसे ॥  
  
SP0170241  यस्मात्त्वं राक्षसमिदं मह्यं दित्ससि भोजनम् ।  
SP0170242  तस्मात्त्वं कर्मणा तेन पुरुषादो भविष्यसि ॥  
  
SP0170250  सनत्कुमार उवाच ।  
SP0170251  एवमुक्तस्तु तेजस्वी राजा सञ्चिन्त्य तत्तदा ।  
SP0170252  उवाच क्रोधरक्ताक्षो राक्षसाविष्टचेतनः ॥  
  
SP0170261  पुरुषादो भवेत्येवं मामवोचद्भवान्यतः ।  
SP0170262  ततस्त्वां भक्षयिष्यामि भ्रातृभिः सहितं द्विज ॥  
  
SP0170271  भक्षयित्वा विशुद्ध्यर्थं मुक्तशापस्ततः परम् ।  
SP0170272  चरिष्यामि तपः शुद्धं संयम्येन्द्रियसंहतिम् ।  
SP0170273  पित्रा तवाभ्यनुज्ञातः स्वर्गे वत्स्ये यथेप्सितम् ॥  
  
SP0179999  इति स्कन्दपुराणे सप्तदशमोऽध्यायः ॥  
  
  
  
स्कन्दपुराण अध्याय  १८  
SP0180010  सनत्कुमार उवाच ।  
SP0180011  ततः स राजा स्वं राज्यमुत्सृज्य सह भार्यया ।  
SP0180012  वनं विवेश तत्राभूत्पुरुषादो महाबलः ॥  
  
SP0180021  सोऽभक्षयत तत्राग्रे शक्तिमेव महामुनिम् ।  
SP0180022  ततो भ्रातृशतं तस्य वसिष्ठस्यैव पश्यतः ॥  
  
SP0180031  ततः पुत्रवधं घोरं दृष्ट्वा ब्रह्मसुतः प्रभुः ।  
SP0180032  नोत्ससर्ज तदा क्रोधं वसिष्ठः कौशिकं प्रति ।  
SP0180033  पुत्रशोकेन महता भृशमेवान्वकीर्यत ॥  
  
SP0180041  स बद्ध्वा महतीं कण्ठे शिलां ब्रह्मसुतः प्रभुः ।  
SP0180042  नद्यामात्मानमुत्सृज्य शतधा साद्रवद्भयात् ।  
SP0180043  शतद्रूरिति तां प्राहुर्मुनयः संशितव्रताः ॥  
  
SP0180051  पुनः पाशैर्दृढैर्बद्ध्वा अन्यस्यामसृजद्वशी ।  
SP0180052  तस्यां विपाशः संवृत्तो विपाशा साभवत्ततः ॥  
  
SP0180061  ततोऽटवीं समासाद्य निराहारो जितेन्द्रियः ।  
SP0180062  वायुभक्षस्तदा तस्थौ स्वं देहं परितापयन् ॥  
  
SP0180071  अथ शुश्राव वेदानां ध्वनिमेकस्य सुस्वरम् ।  
SP0180072  अधीयानस्य तत्राशु ध्यानमेवान्वपद्यत ॥  
  
SP0180081  अथैनं चारुसर्वाश्ण्गी पीनोन्नतपयोधरा ।  
SP0180082  उपतस्थेऽग्रतः पत्नी शक्तेर्दीनाननेक्षणा ॥  
  
SP0180091  तामुवाच कुतस्त्वं वै कस्यैष श्रूयते ध्वनिः ।  
SP0180092  सोवाच दीनया वाचा रुदती श्वशुरं तदा ॥  
  
SP0180100  अदृश्यन्त्युवाच ।  
SP0180101  यदैव सुतदुःखेन निर्गतोऽस्याश्रमाद्गुरो ।  
SP0180102  तदाप्रभृत्येवादृश्या भगवन्तमनुव्रता ॥  
  
SP0180111  अधीयानस्य चैवायं ध्वनिः पुत्रस्य ते विभो ।  
SP0180112  उदरस्थस्य ते सूनोर्मा दुःखे त्वं मनः कृथाः ॥  
  
SP0180120  सनत्कुमार उवाच ।  
SP0180121  इदानीमस्ति मे वत्से जीविताशेति सोऽब्रवीत् ।  
SP0180122  क्षान्तिं धृतिं च संस्थित्य प्रययावाश्रमं मुनिः ॥  
  
SP0180131  तदाश्रमपदं गच्छन्पथि राजानमैक्षत ।  
SP0180132  वसारुधिरदिग्धाश्ण्गं सौदासं रक्तलोचनम् ॥  
  
SP0180141  अभिद्रवन्तं वेगेन मन्त्रैरस्तम्भयन्मुनिः ।  
SP0180142  ततोऽस्य निर्गतः कायाद्रक्षः परमदारुणः ॥  
  
SP0180151  उवाच चैनं दुष्टात्मन्दहेयं त्वां सबान्धवम् ।  
SP0180152  दग्धेन च त्वया किं मे गच्छ मुक्तोऽसि दुर्मते ॥  
  
SP0180161  ततः स मुक्तो दीनात्मा राक्षसः क्रूरकर्मकृत् ।  
SP0180162  प्रणम्य शिरसा भीतो जगाम कुशिकान्तिकम् ॥  
  
SP0180171  गते निशाचरे राजा प्रणम्य शिरसा मुनिम् ।  
SP0180172  प्रसादयामास तदा स चोवाचेदमर्थवत् ॥  
  
SP0180181  न दोषस्तव राजेन्द्र रक्षसाधिष्ठितस्य वै ।  
SP0180182  कृतान्तेन हताः पुत्रा निमित्तं तत्र राक्षसः ॥  
  
SP0180191  प्रशाधि राज्यं राजेन्द्र पितृपैतामहं विभो ।  
SP0180192  ब्रूहि किं वा प्रियं तेऽद्य करोमि नरपुङ्गव ॥  
  
SP0180200  राजोवाच ।  
SP0180201  इच्छामि भगवन्पुत्रं त्वयोत्पादितमच्युत ।  
SP0180202  देव्यामस्यां महासत्त्वं तत्कुरुष्व मम प्रियम् ॥  
  
SP0180210  सनत्कुमार उवाच ।  
SP0180211  एवमस्त्वित्यथोक्त्वासौ तस्यां पत्न्यां महाव्रतः ।  
SP0180212  पुत्रं च शोणकं नाम जनयामास निर्वृतः ॥  
  
SP0180221  तं शोणकं ततो राज्ये स्वं पुत्रमभिषिच्य सः ।  
SP0180222  जगाम वनमेवाशु सभार्यस्तपसि स्थितः ॥  
  
SP0180231  वसिष्ठस्यापि कालेन शक्तेः पुत्रः प्रतापवान् ।  
SP0180232  अदृश्यन्त्यां समभवत्पुत्रो नाम्ना पराशरः ॥  
  
SP0180241  वसिष्ठं तु तदा धीमांस्तातमेवाभ्यमन्यत ।  
SP0180242  तात तातेति च मुहुर्व्याजहार पितुर्गुरुम् ॥  
  
SP0180251  ततः कदाचिद्विज्ञाय भक्षितं रक्षसा शुचिम् ।  
SP0180252  पितरं तपसा मन्त्रैरीजे रक्षःक्रतौ तदा ॥  
  
SP0180261  तत्र कोटीः स पञ्चाशद्रक्षसां क्रूरकर्मणाम् ।  
SP0180262  जुहावाग्नौ महातेजास्ततो ब्रह्माभ्यगाद्द्रुतम् ॥  
  
SP0180271  सुतमभ्येत्य सम्पूज्य वसिष्ठसहितः प्रभुः ।  
SP0180272  ऋषिभिर्दैवतैश्चैव इदमाह पराशरम् ॥  
  
SP0180280  ब्रह्मोवाच ।  
SP0180281  देवतास्ते पतन्ति स्म यज्ञैर्मन्त्रपुरस्कृतैः ।  
SP0180282  अष्टमं स्थानमेतद्धि देवानामाद्यमीदृशम् ॥  
  
SP0180290  पराशर उवाच ।  
SP0180291  सह देवैरहं सर्वा/ल्लोकान्धक्ष्यामि पावकैः ।  
SP0180292  दग्ध्वान्यान्प्रथयिष्यामि तत्र लोकान्न संशयः ॥  
  
SP0180300  सनत्कुमार उवाच ।  
SP0180301  तस्यैवं गर्वितं वाक्यं श्रुत्वा देवः पितामहः ।  
SP0180302  उवाच श्लक्ष्णया वाचा सान्त्वयंस्तमिदं वचः ॥  
  
SP0180310  पितामह उवाच ।  
SP0180311  कृतमेतन्न सन्देहो यथा ब्रूषे महामते ।  
SP0180312  क्षन्तव्यं सर्वमेतत्तु अस्मत्प्रियचिकीर्षया ॥  
  
SP0180321  यैस्ते पिता महाभाग भक्षितः सह सोदरैः ।  
SP0180322  त एवाग्नौ च होतव्या विश्वामित्रस्य पश्यतः ।  
SP0180323  अन्येषां स्वस्ति सर्वत्र देवानां सह राक्षसैः ॥  
  
SP0180331  तस्य सङ्कल्पसन्तप्तो मन्युमूलमुदाहरत् ।  
SP0180332  वसिष्ठस्य महाभाग त्वं निवारय पुत्रक ॥  
  
SP0180341  देवाः प्राञ्जलयः सर्वे प्रणेमुस्ते महामुनिम् ।  
SP0180342  ऋषयश्चैव ते सर्वे वाग्भिस्तुष्टुविरे तदा ॥  
  
SP0180351  ततस्तेषां महातेजा वचांसि प्रत्यपूजयत् ।  
SP0180352  विश्वामित्रस्य मिषत इदं प्रोवाच सुस्वरम् ॥  
  
SP0180361  य एषां ब्राह्मणो वापि क्षत्रियो वा दुरात्मवान् ।  
SP0180362  रक्षसां पक्षमास्थाय प्रतीकारं करिष्यति ॥  
  
SP0180371  तमप्यत्रापि सङ्क्रुद्धस्तपोयोगबलान्वितः ।  
SP0180372  विहत्य तपसो योगाद्धोष्ये दीप्ते विभावसौ ॥  
  
SP0180380  सनत्कुमार उवाच ।  
SP0180381  ततो देवाः सगन्धर्वाः पितामहपुरःसराः ।  
SP0180382  प्रभावं तस्य तं ज्ञात्वा पराशरमपूजयन् ॥  
  
SP0180391  हुतेषु च ततस्तेषु राक्षसेषु दुरात्मसु ।  
SP0180392  सञ्जहार ततः सत्त्रं ब्रह्मणोऽनुमते तदा ॥  
  
SP0180400  सनत्कुमार उवाच ।  
SP0180401  य इमं श्राद्धकाले वा दैवे कर्मणि वा द्विजान् ।  
SP0180402  श्रावयीत शुचिर्भूत्वा न तं हिंसन्ति राक्षसाः ॥  
  
SP0180411  पराशरस्येदमदीनसम्भवं विशुद्धवाक्कर्मविधानसम्भवम् ।  
SP0180412  निशाम्य विप्रः कुलसिद्धिसम्भवं न राक्षसं गच्छति  
योनिसम्भवम् ॥  
  
SP0189999  इति स्कन्दपुराणेऽष्टादशमोऽध्यायः ॥  
  
  
  
स्कन्दपुराण अध्याय  १९  
SP0190010  सनत्कुमार उवाच ।  
SP0190011  एवं तव पिता व्यास रक्षःसत्त्रं समाहरत् ।  
SP0190012  समापयित्वा च पुनस्तपस्तेपे च भास्वरम् ॥  
  
SP0190021  तमागत्य वसिष्ठस्तु तपसा भास्करद्युतिम् ।  
SP0190022  उवाच प्रीतिसम्पन्नमिदमर्थवदव्ययः ॥  
  
SP0190030  वसिष्ठ उवाच ।  
SP0190031  पितरः पुत्रकामा वै तपः कृत्वातिदुश्चरम् ।  
SP0190032  पुत्रमुत्पादयन्ति स्म तपोज्ञानसमन्वितम् ॥  
  
SP0190041  अयं नः सन्ततिं चैव ज्ञानवांस्तपसान्वितः ।  
SP0190042  करिष्यति गतिं चैव इति वेदविदो विदुः ॥  
  
SP0190051  स त्वं तपोन्वितश्चैव ज्ञानवान्यशसान्वितः ।  
SP0190052  पुत्रः पुत्रवतां श्रेष्ठो विहीनः प्रजया विभो ॥  
  
SP0190061  तस्मात्पित्।ऱ्णामानृण्यं गच्छ व्रतवतां वर ।  
SP0190062  सुतमुत्पादय क्षिप्रमधिकं सममेव वा ॥  
  
SP0190070  सनत्कुमार उवाच ।  
SP0190071  स एवमुक्तस्तेजस्वी वसिष्ठेनामितात्मना ।  
SP0190072  मैनाकं पर्वतं प्राप्य तपस्तेपे सुदुश्चरम् ॥  
  
SP0190081  तस्य कालेन महता तपसा भावितस्य तु ।  
SP0190082  उमापतिर्वरं प्रादात्स च वव्रे सुतं शुभम् ॥  
  
SP0190091  स लब्धवर आगम्य ययाचे पुत्रकारणात् ।  
SP0190092  क्षेत्रं सुपरिशुद्धं च स्वपुत्रो यत्र सम्भवेत् ॥  
  
SP0190101  सम्भ्रमन्दाशराजस्य दुहितृत्वमुपागताम् ।  
SP0190102  पितृकन्यां ततः कालीमपश्यद्दिव्यरूपिणीम् ॥  
  
SP0190111  मत्सीगर्भसमुत्पन्नां वसोर्बीजाशनात्पुरा ।  
SP0190112  अद्रिकामप्सरःश्रेष्ठां ब्रह्मतेजोमयीं शुभाम् ॥  
  
SP0190121  तस्यां स जनयामास वरं दत्त्वा महातपाः ।  
SP0190122  भवन्तं तपसां योनिं श्रौतस्मार्तप्रवर्तकम् ॥  
  
SP0190131  तव पुत्रोऽभवच्चापि शुको योगविदां वरः ।  
SP0190132  तस्य पुत्राश्च चत्वारः कन्या चैका सुमध्यमा ॥  
  
SP0190140  व्यास उवाच ।  
SP0190141  कथं वैरं समभवद्विश्वामित्रवसिष्ठयोः ।  
SP0190142  कथं चापगतं भूय एतदिच्छामि वेदितुम् ॥  
  
SP0190150  सनत्कुमार उवाच ।  
SP0190151  पराशरे तु गर्भस्थे विप्रत्वं गाधिजे गते ।  
SP0190152  सरस्वत्यां कुरुक्षेत्रे द्वयोरप्याश्रमौ तयोः ॥  
  
SP0190161  तत्र वैरमनुस्मृत्य विश्वामित्रेण धीमता ।  
SP0190162  मिषतस्तु वसिष्ठस्य हतं पुत्रशतं रुषा ॥  
  
SP0190171  मुनिरप्याह तत्रासौ विश्वामित्रः प्रतापवान् ।  
SP0190172  सरस्वतीमथैकान्ते वसिष्ठं मे महापगे ।  
SP0190173  स्रोतसा महताक्षिप्य स्नायमानमिहानय ॥  
  
SP0190181  सैवमुक्ता तु तं गत्वा वसिष्ठं प्राह दुःखिता ।  
SP0190182  यदुक्तवांस्तु गाधेयः स चोवाच महानदीम् ॥  
  
SP0190191  एवं कुरु महाभागे मां नयस्व यथेप्सितम् ।  
SP0190192  मा ते क्रूरः स गाधेयः शापं दद्यात्सुदुस्तरम् ॥  
  
SP0190200  सनत्कुमार उवाच ।  
SP0190201  गाधेयस्य ततः सा तु जुह्वतोऽग्निं दिवाकरे ।  
SP0190202  मध्यं प्राप्तेऽनयद्वेगाद्वसिष्ठं स्रोतसा शुभा ॥  
  
SP0190211  तं दृष्ट्वापहृतं व्यास स्रोतसा मुनिसत्तमम् ।  
SP0190212  उवाच च्छद्मना यस्माद्वेगेनापहृतस्त्वया ।  
SP0190213  तस्मात्त्वं कर्मणानेन सासृक्तोया भविष्यसि ॥  
  
SP0190221  विश्वामित्रेण सा शप्ता नदी लोकसुखप्रदा ।  
SP0190222  अवहद्रुधिरं चैव मांसमेदस्तथैव च ॥  
  
SP0190231  अथ तीर्थप्रसश्ण्गेन मुनिभिः समुपागतैः ।  
SP0190232  अनुग्रहः कृतस्तस्या येन स्वच्छजलाभवत् ॥  
  
SP0190241  महतस्तपसः शक्त्या कालेन महता तदा ।  
SP0190242  वसिष्ठस्य च तां क्षान्तिं ज्ञात्वा स ऋषिपुङ्गवः ॥  
  
SP0190251  विश्वामित्रो महातेजा वसिष्ठे वैरमत्यजत् ।  
SP0190252  एवं तौ वैरमन्योन्यं जहतुर्मुनिसत्तमौ ॥  
  
SP0190260  सनत्कुमार उवाच ।  
SP0190261  य इमं शृणुयान्नित्यं ब्राह्मणाञ्छ्रावयीत वा ।  
SP0190262  स दुस्तराणि दुर्गाणि तरत्यश्रान्तपौरुषः ॥  
  
SP0190271  ह्रीपौरुषौदार्यविहारसत्त्वैः समन्वितः सोज्ज्वलचारुवेषः ।  
SP0190272  भवेच्च सर्वामरराजतुल्यस्त्रिपिष्टपे क्रीडति चेच्छया स्वयम् ॥  
  
SP0190281  एवं तदभवद्व्यास विश्वामित्रवसिष्ठयोः ।  
SP0190282  वैरं समाप्तं लोकानां हितार्थं पुनरेव च ॥  
  
SP0199999  इति स्कन्दपुराणे ऊनविंशतितमोऽध्यायः ॥  
  
  
  
स्कन्दपुराण अध्याय  २०  
SP0200010  व्यास उवाच ।  
SP0200011  उमाहरौ तु देवेशौ चक्रतुर्यच्च सङ्गतौ ।  
SP0200012  तन्मे सर्वमशेषेण कथयस्व महामुने ॥  
  
SP0200020  सनत्कुमार उवाच ।  
SP0200021  उमाहरौ तु सङ्गम्य परस्परमनिन्दितौ ।  
SP0200022  शालश्ण्कस्यान्वये विप्रं युयुजाते वरेण ह ॥  
  
SP0200031  स चाप्ययोनिजः पुत्र आराध्य परमेश्वरम् ।  
SP0200032  रुद्रेण समतां लब्ध्वा महागणपतिर्बभौ ॥  
  
SP0200040  व्यास उवाच ।  
SP0200041  कथं नन्दी समुत्पन्नः कथं चाराध्य शङ्करम् ।  
SP0200042  समानत्वमगाच्छम्भोः प्रतीहारत्वमेव च ॥  
  
SP0200050  सनत्कुमार उवाच ।  
SP0200051  अभूदृषिः स धर्मात्मा शिलादो नाम वीर्यवान् ।  
SP0200052  तस्याभूच्छिलकैर्वृत्तिः शिलादस्तेन सोऽभवत् ॥  
  
SP0200061  अपश्यल्लम्बमानांस्तु गर्तायां स पित्।ऱ्न्द्विजः ।  
SP0200062  विच्छिन्नसन्ततीन्घोरं निरयं वै प्रपेतुषः ॥  
  
SP0200071  तैरुक्तोऽपत्यकामैस्तु देवं लोकेशमव्ययम् ।  
SP0200072  आराधय महादेवं सुतार्थं द्विजसत्तम ॥  
  
SP0200081  तस्य वर्षसहस्रेण तप्यमानस्य शूलधृक् ।  
SP0200082  शर्वः सोमो गणवृतो वरदोऽस्मीत्यभाषत ॥  
  
SP0200091  तं दृष्ट्वा सोममीशेशं प्रणतः पादयोर्विभोः ।  
SP0200092  हर्षगद्गदया वाचा तुष्टाव विबुधेश्वरम् ॥  
  
SP0200101  नमः परमदेवाय महेशाय महात्मने ।  
SP0200102  स्रष्ट्रे सर्वसुरेशानां ब्रह्मणः पतये नमः ॥  
  
SP0200111  नमः कामाश्ण्गनाशाय योगसम्भवहेतवे ।  
SP0200112  नमः पर्वतवासाय ध्यानगम्याय वेधसे ॥  
  
SP0200121  ऋषीणां पतये नित्यं देवानां पतये नमः ।  
SP0200122  वेदानां पतये चैव योगिनां पतये नमः ॥  
  
SP0200131  प्रधानाय नमो नित्यं तत्त्वायामरसञ्ज्ञिणे ।  
SP0200132  वरदाय च भक्तानां नमः सर्वगताय च ॥  
  
SP0200141  तन्मात्रेन्द्रियभूतानां विकाराणां गुणैः सह ।  
SP0200142  स्रष्ट्रे च पतये चैव नमश्च प्रभविष्णवे ॥  
  
SP0200151  जगतः पतये चैव जगत्स्रष्ट्रे नमः सदा ।  
SP0200152  प्रकृतेः पतये नित्यं पुरुषात्परगामिने ॥  
  
SP0200161  ईश्वराय नमो नित्यं योगगम्याय रंहसे ।  
SP0200162  संसारोत्पत्तिनाशाय सर्वकामप्रदाय च ॥  
  
SP0200171  शरण्याय नमो नित्यं नमो भस्माश्ण्गरागिणे ।  
SP0200172  नमस्तेऽयोग्रहस्ताय तेजसां पतये नमः ॥  
  
SP0200181  सूर्यानिलहुताशाम्बुचन्द्राकाशधराय च ।  
SP0200182  स्थिताय सर्वदा नित्यं नमस्त्रैलोकवेधसे ॥  
  
SP0200191  स्तोतव्यस्य कुतो देव विश्रामस्तव विद्यते ।  
SP0200192  यदा हेतुस्त्वमेवास्य जगतः स्थितिनाशयोः ॥  
  
SP0200201  अशरण्यस्य देवेश त्वत्तश्च शरणार्थिनः ।  
SP0200202  प्रसादं परमालम्ब्य वरदो भव विश्वकृत् ॥  
  
SP0200210  सनत्कुमार उवाच ।  
SP0200211  यः स्तोत्रमेतदखिलं पठते द्विजन्मा प्रातः  
शुचिर्नियमवान्पुरतो द्विजानाम् ।  
SP0200212  तं ब्रह्मराक्षसनिशाचरभूतयक्षा हिंसन्ति नो  
द्विपदपन्नगपूतनाश्च ॥  
  
SP0200221  ततः स भगवान्देवः स्तूयमानः सहोमया ।  
SP0200222  उवाच वरदोऽस्मीति ब्रूहि यत्ते मनोगतम् ॥  
  
SP0200231  तमेवंवादिनं देवं शिलादोऽभ्यर्चयत्तदा ।  
SP0200232  उवाच चेदं देवेशं स वाचा सज्जमानया ॥  
  
SP0200241  भगवन्यदि तुष्टोऽसि यदि देयो वरश्च मे ।  
SP0200242  इच्छाम्यात्मसमं पुत्रं मृत्युहीनमयोनिजम् ॥  
  
SP0200251  एवमुक्तस्ततो देवः प्रीयमाणस्त्रिलोचनः ।  
SP0200252  एवमस्त्विति तं प्रोच्य तत्रैवान्तरधीयत ॥  
  
SP0200261  गते तस्मिन्महेष्वासे ऋषिः परमपूजितः ।  
SP0200262  स्वमाश्रममुपागम्य ऋषिभ्योऽकथयत्ततः ॥  
  
SP0200271  तैः प्रशस्तस्ततश्चैव कालेन मुनिसत्तम ।  
SP0200272  यियक्षुर्यज्ञभूमिं स्वां लाश्ण्गलेन चकर्ष ताम् ॥  
  
SP0200281  तस्यां तु कृष्यमाणायां सीतायां तत्समुत्थितः ।  
SP0200282  संवर्तकानलप्रख्यः कुमारः प्रत्यदृश्यत ॥  
  
SP0200291  स तं दृष्ट्वा तथोद्भूतं कुमारं दीप्ततेजसम् ।  
SP0200292  राक्षसोऽयमिति ज्ञात्वा भयान्नोपससार तम् ॥  
  
SP0200301  कुमारोऽपि तथोद्भूतः पितरं दीप्ततेजसम् ।  
SP0200302  उपासर्पत दीनात्मा तात तातेति चाब्रवीत् ॥  
  
SP0200311  स तातेत्युच्यमानोऽपि यदा तं नाभ्यनन्दत ।  
SP0200312  ततो वायुस्तमाकाशे शिलादं प्राह सुस्वरम् ॥  
  
SP0200320  वायुरुवाच ।  
SP0200321  शालश्ण्कायन पुत्रस्ते योऽसौ देवेन शम्भुना ।  
SP0200322  अयोनिजः पुरा दत्तः स एष प्रतिनन्दय ॥  
  
SP0200331  यस्मान्नन्दीकरस्तेऽयं सदैव द्विजसत्तम ।  
SP0200332  तस्मान्नन्दीति नाम्नायं भविष्यति सुतस्तव ॥  
  
SP0200340  सनत्कुमार उवाच ।  
SP0200341  ततः स वायुवचनान्नन्दिनं परिषस्वजे ।  
SP0200342  गृहीत्वा चाश्रमं स्वेन सोऽनयत्तुष्टिवर्धनम् ।  
SP0200343  चूडोपनयनादीनि कर्माण्यस्य चकार सः ॥  
  
SP0200351  कृत्वा चाध्यापयामास वेदान्साश्ण्गानशेषतः ।  
SP0200352  आयुर्वेदं धनुर्वेदं गान्धर्वं शब्दलक्षणम् ॥  
  
SP0200361  हस्तिनां चरितं यच्च नरनार्योश्च लक्षणम् ।  
SP0200362  शिल्पानि चैव सर्वाणि निमित्तज्ञानमेव च ॥  
  
SP0200371  भूतग्रामचिकित्सां च मात्।ऱ्णां चरितं च यत् ।  
SP0200372  भुजङ्गानां च सर्वेषां यच्च किञ्चिद्विचेष्टितम् ।  
SP0200373  अब्दैरधीतवान्सर्वं व्यास पञ्चभिरेव च ॥  
  
SP0200381  दक्षः शुचिरदीनात्मा प्रियवागनसूयकः ।  
SP0200382  सर्वलोकप्रियो नित्यं मनोनयननन्दनः ॥  
  
SP0200391  तस्याथ सप्तमे वर्षे ऋषी दिव्यौ तपोधनौ ।  
SP0200392  आश्रमं समनुप्राप्तौ शिलादस्य महौजसौ ॥  
  
SP0200401  तावभ्यर्च्य यथान्यायं शिलादः सुमहातपाः ।  
SP0200402  सुखासीनौ समालक्ष्य आसने परमार्चितौ ॥  
  
SP0200411  मित्रावरुणनामानौ तपोयोगबलान्वितौ ।  
SP0200412  अभिज्ञौ सर्वभूतानां त्रैलोक्ये सचराचरे ॥  
  
SP0200421  ताभ्यामनुज्ञातश्चैव निषसाद वरासने ।  
SP0200422  उपविष्टस्ततः प्रीत इष्टाभिर्वाग्भिरस्तुवत् ॥  
  
SP0200431  ताभ्यां पृष्टश्च कच्चित्ते पुत्रस्तुष्टिप्रदः शुभः ।  
SP0200432  स्वाध्यायनियतः कच्चित्कच्चिद्धर्मस्य सन्ततिः ॥  
  
SP0200441  कच्चिन्न वृद्धान्बालो न गुरून्वाप्यवमन्यते ।  
SP0200442  कच्चिन्नियमवांश्चैव कच्चित्तुष्टिप्रदः सताम् ॥  
  
SP0200451  स एवमुक्तस्तेजस्वी शिलादः पुत्रवत्सलः ।  
SP0200452  उवाच गुणवान्सम्यक्कुलवंशविवर्धनः ॥  
  
SP0200461  तमाहूय स तुष्ट्या तु पुत्रं नन्दिनमच्युतम् ।  
SP0200462  तयोः पादेषु शिरसा अपातयत नन्दिनम् ॥  
  
SP0200471  तौ तु तस्याशिषं देवौ प्रयुश्ण्क्तो धर्मनित्यताम् ।  
SP0200472  गुरुशुश्रूषणे भावं लोकांश्चैव तथाक्षयान् ॥  
  
SP0200480  सनत्कुमार उवाच ।  
SP0200481  शिलादस्तामथालक्ष्य आशिषं देवयोस्तदा ।  
SP0200482  विसृज्य नन्दिनं भीतः सोऽपृच्छदृषिसत्तमौ ॥  
  
SP0200490  शिलाद उवाच ।  
SP0200491  भगवन्तावृषी सत्यौ गतिज्ञौ सर्वदेहिनाम् ।  
SP0200492  किमर्थं मम पुत्रस्य दीर्घमायुरुभावपि ।  
SP0200493  प्रयुक्तवन्तौ सम्यक्तु नाशिषं मुनिसत्तमौ ॥  
  
SP0200500  मित्रावरुणावूचतुः ।  
SP0200501  तवैष तनयस्तात अल्पायुः सर्वसम्मतः ।  
SP0200502  अतोऽन्यद्वर्षमेकं वै जीवितं धारयिष्यति ॥  
  
SP0200510  सनत्कुमार उवाच ।  
SP0200511  ततः स शोकसन्तप्तो न्यपतद्भुवि दुःखितः ।  
SP0200512  विसृज्य ऋषिशार्दूलावेकाकी विललाप च ॥  
  
SP0200521  तस्य शोकाद्विलपतः स्वरं श्रुत्वा सुतः शुभः ।  
SP0200522  नन्द्यागात्तमथापश्यत्पितरं दुःखितं भृशम् ॥  
  
SP0200530  नन्द्युवाच ।  
SP0200531  केन त्वं तात दुःखेन दूयमानः प्ररोदिषि ।  
SP0200532  दुःखं ते कुत उद्भूतं ज्ञातुमिच्छाम्यहं पितः ॥  
  
SP0200540  शिलाद उवाच ।  
SP0200541  पुत्र त्वं किल वर्षेण जीवितं सम्प्रहास्यसि ।  
SP0200542  ऊचतुस्तावृषीत्येवं ततो मां कृच्छ्रमाविशत् ॥  
  
SP0200550  नन्द्युवाच ।  
SP0200551  सत्यं देवऋषी तात न तावनृतमूचतुः ।  
SP0200552  तथापि तु न मृत्युर्मे प्रभविष्यति मा शुचः ॥  
  
SP0200560  शिलाद उवाच ।  
SP0200561  किं तपः किं परिज्ञानं को योगः कः श्रमश्च ते ।  
SP0200562  येन त्वं मृत्युमुद्युक्तं वञ्चयिष्यसि कथ्यताम् ॥  
  
SP0200570  नन्द्युवाच ।  
SP0200571  न तात तपसा मृत्युं वञ्चयिष्ये न विद्यया ।  
SP0200572  महादेवप्रसादेन मृत्युं जेष्यामि नान्यथा ॥  
  
SP0200581  द्रक्ष्यामि शङ्करं देवं ततो मृत्युर्न मे भवेत् ।  
SP0200582  नष्टे मृत्यौ त्वया सार्धं चिरं वत्स्यामि निर्वृतः ॥  
  
SP0200590  शिलाद उवाच ।  
SP0200591  मया वर्षसहस्रेण तपस्तप्त्वा सुदुश्चरम् ।  
SP0200592  महादेवः पुरा दृष्टो लब्धस्त्वं मे यतः सुतः ॥  
  
SP0200601  भवांस्तु वर्षेणैकेन तपसा नातिभावितः ।  
SP0200602  कथं द्रष्टा महादेवमेतदिच्छामि वेदितुम् ॥  
  
SP0200610  नन्द्युवाच ।  
SP0200611  न तात तपसा देवो दृश्यते न च विद्यया ।  
SP0200612  शुद्धेन मनसा भक्त्या दृश्यते परमेश्वरः ॥  
  
SP0200621  त्वया विसृष्टो गत्वाहमचिरेण त्रिलोचनम् ।  
SP0200622  द्रष्टा तात न सन्देहो विसृजाशु ततस्तु माम् ॥  
  
SP0200631  तिष्ठन्तं मां यमोऽभ्येत्य पश्यतस्तेऽभिसम्मतम् ।  
SP0200632  न हिंसति तथा तस्मादितस्तात व्रजाम्यहम् ॥  
  
SP0200641  तिष्ठन्तं वा शयानं वा धावन्तं पतितं तथा ।  
SP0200642  न प्रतीक्षति वै मृत्युरिति बुद्ध्वा शमं व्रज ॥  
  
SP0200651  अवतीर्य जलं दिव्यं भावं शुद्धं समास्थितः ।  
SP0200652  अभ्यस्य रौद्रमध्यायं ततो द्रक्ष्यामि शङ्करम् ॥  
  
SP0200661  जपतश्चापि युक्तस्य रुद्रभावार्पितस्य च ।  
SP0200662  न मृत्युकाला बहवः करिष्यन्ति मम व्यथाम् ॥  
  
SP0200670  सनत्कुमार उवाच ।  
SP0200671  तमेवंवादिनं मत्वा ब्रुवाणं शुद्धया गिरा ।  
SP0200672  व्यसर्जयददीनात्मा कृच्छ्रात्पुत्रं महातपाः ॥  
  
SP0200681  अभिवन्द्य पितुः पादौ शिरसा स महायशाः ।  
SP0200682  प्रदक्षिणं समावृत्य सम्प्रतस्थेऽतिनिश्चितः ॥  
  
SP0200691  अभिवाद्य ऋषीन्सर्वान्स दिदृक्षुरुदारधीः ।  
SP0200692  मुनिः स देवमगमत्प्रणतार्तिहरं हरम् ॥  
  
SP0209999  इति स्कन्दपुराणे विंशतितमोऽध्यायः ॥  
  
  
  
स्कन्दपुराण अध्याय  २१  
SP0210010  सनत्कुमार उवाच ।  
SP0210011  निर्गतोऽथ ततो नन्दी जगाम सरितां वराम् ।  
SP0210012  भुवनामिति विख्यातां सर्वलोकसुखावहाम् ॥  
  
SP0210021  तां प्रविश्य ततो धीमानेकाग्रो ह्रदमास्थितः ।  
SP0210022  स जजाप तदा रुद्रान्मृत्योर्भीतः समाहितः ॥  
  
SP0210031  जपता तेन तत्रैव तत्परेण तदाशिषा ।  
SP0210032  कोटिरेका यदा जप्ता तदा देवस्तुतोष ह ॥  
  
SP0210041  तमागत्याह भगवाञ्छर्व उग्रः कपर्दिमान् ।  
SP0210042  नन्दिंस्तुष्टोऽस्मि भद्रं ते वरं वृणु यथेप्सितम् ॥  
  
SP0210051  उवाच प्रणतो भूत्वा प्रणतार्तिहरं हरम् ।  
SP0210052  द्वितीयां जप्तुमिच्छामि कोटिं भगवतां विभो ।  
SP0210053  एवमस्त्विति देवोऽपि प्रोच्यागच्छद्यथागतम् ॥  
  
SP0210060  सनत्कुमार उवाच ।  
SP0210061  सोऽवतीर्य ततो भूयः प्रयतात्मा तथैव ह ।  
SP0210062  जजाप कोटिमन्यां तु रुद्रमेवानुचिन्तयन् ॥  
  
SP0210071  द्वितीयायां ततः कोट्यां सम्पूर्णायां वृषध्वजः ।  
SP0210072  अभ्याजगाम तं चैव वरदोऽस्मीत्यभाषत ॥  
  
SP0210081  स प्राह भगवन्कोटिं तृतीयामपि कालहन् ।  
SP0210082  जप्तुमिच्छामि देवेश त्वत्प्रसादादहं विभो ॥  
  
SP0210091  एवमस्त्विति भूयोऽपि भगवान्प्रत्युवाच ह ।  
SP0210092  उक्त्वा जगाम स्वं वेश्म देव्या सह महाद्युतिः ॥  
  
SP0210101  ततस्तृतीयां रुद्राणां कोटिमन्यां जजाप ह ।  
SP0210102  युगान्तादित्यसङ्काशस्ततः समभवद्द्विजः ॥  
  
SP0210111  तस्य कोटीत्रये व्यास समाप्ते ज्वलनत्विषः ।  
SP0210112  सोमः सह गणैर्देवस्तं देशमुपचक्रमे ॥  
  
SP0210121  स तं करेण सङ्गृह्य उद्धृत्य सलिलाच्च ह ।  
SP0210122  सम्मृजानोऽग्रहस्तेन नन्दिनं कालहाब्रवीत् ॥  
  
SP0210130  देव उवाच ।  
SP0210131  शैलादे वरदोऽहं ते तपसानेन तोषितः ।  
SP0210132  साधु जप्तं त्वया धीमन्ब्रूहि यत्ते मनोगतम् ॥  
  
SP0210140  शैलादिरुवाच ।  
SP0210141  जपेयं कोटिमन्यां तु भूयोऽपि तव तेजसा ।  
SP0210142  वरमेतं वृणे देव यदि तुष्टोऽसि मे विभो ॥  
  
SP0210150  भगवानुवाच ।  
SP0210151  किं ते जप्तेन भूयोऽपि तुष्टोऽस्मि तव सर्वथा ।  
SP0210152  यद्यत्त्वं वृणुषे कामं सर्वं तत्प्रददानि ते ॥  
  
SP0210161  ब्रह्मत्वमथ विष्णुत्वमिन्द्रत्वमथ वायुताम् ।  
SP0210162  आदित्यो भव रुद्रो वा ब्रूहि किं वा ददानि ते ॥  
  
SP0210170  सनत्कुमार उवाच ।  
SP0210171  स एवमुक्तो देवेन शिरसा पादयोर्नतः ।  
SP0210172  तुष्टाव पुरकामाश्ण्गक्रतुपर्वतनाशनम् ॥  
  
SP0210180  नन्द्युवाच ।  
SP0210181  नमो देवातिदेवाय महादेवाय वै नमः ।  
SP0210182  नमः कामाश्ण्गनाशाय नीलकण्ठाय वै नमः ॥  
  
SP0210191  नमस्तुषितनाशाय त्रैलोक्यदहनाय च ।  
SP0210192  नमः कालोग्रदण्डाय उग्रदण्डाय वै नमः ॥  
  
SP0210201  नमो नीलशिखण्डाय सहस्रशिरसे नमः ।  
SP0210202  सहस्रपाणये चैव सहस्रचरणाय च ॥  
  
SP0210211  सर्वतःपाणिपादाय सर्वतोक्षिमुखाय च ।  
SP0210212  सर्वतःश्रुतये चैव सर्वमावृत्य तिष्ठते ॥  
  
SP0210221  नमस्ते रुक्मवर्णाय तथैवातीन्द्रियाय च ।  
SP0210222  नमः कनकलिश्ण्गाय सर्वलिश्ण्गाय वै नमः ॥  
  
SP0210231  नमश्चन्द्रार्कवर्णाय योगेशायाजिताय च ।  
SP0210232  पिनाकपाणये चैव शूलमुद्गरपाणये ॥  
  
SP0210241  गदिने खड्गिने चैव परश्वधधराय च ।  
SP0210242  रथिने वर्मिणे चैव महेष्वासाय वै नमः ॥  
  
SP0210251  नमस्त्रिशूलहस्ताय उग्रदण्डधराय च ।  
SP0210252  नमो गणाधिपतये रुद्राणां पतये नमः ॥  
  
SP0210261  नमः सहस्रनेत्राय शतनेत्राय वै नमः ।  
SP0210262  आदित्यानां च पतये वसूनां पतये नमः ॥  
  
SP0210271  नमः पृथिव्याः पतये आकाशपतये नमः ।  
SP0210272  नमः स्वर्लोकपतये उमायाः पतये नमः ॥  
  
SP0210281  नमो योगाधिपतये सर्वयोगप्रदाय च ।  
SP0210282  ध्यानिने ध्यायमानाय ध्यानिभिः संस्तुताय च ॥  
  
SP0210291  मृत्यवे कालदण्डाय यमाय च महात्मने ।  
SP0210292  देवाधिपतये चैव दिव्यसंहननाय च ॥  
  
SP0210301  यज्ञाय वसुदानाय स्वर्गायाजन्मदाय च ।  
SP0210302  सवित्रे सर्वदेवानां धर्मायानेकरूपिणे ॥  
  
SP0210311  अमृताय वरेण्याय सर्वदेवस्तुताय च ।  
SP0210312  ब्रह्मणश्च शिरोहर्त्रे यज्ञस्य च महात्मनः ॥  
  
SP0210321  त्रिपुरघ्नाय चोग्राय सर्वाशुभहराय च ।  
SP0210322  उमादेहार्धरूपाय ललाटनयनाय च ॥  
  
SP0210331  महिषान्धकभेत्ताय स्रष्ट्रे वै परमेष्ठिने ।  
SP0210332  ब्रह्मणो गुरवे चैव ब्रह्मणो जनकाय च ॥  
  
SP0210341  कुमारगुरवे चैव कुमारवरदाय च ।  
SP0210342  हलिने मुषलघ्नाय महाहासाय वै नमः ॥  
  
SP0210351  मृत्युपाशोग्रहस्ताय तक्षकब्रह्मसूत्रिणे ।  
SP0210352  सविद्युद्घनवाहाय तथैव वृषयायिने ॥  
  
SP0210361  हिमवद्विन्ध्यवासाय मेरुपर्वतवासिने ।  
SP0210362  कैलासवासिने चैव धनेश्वरसखाय च ॥  
  
SP0210371  विष्णोर्देहार्धदत्ताय तस्यैव वरदाय च ।  
SP0210372  सर्वभूतासमज्ञाय सर्वभूतानुकम्पिने ॥  
  
SP0210381  अन्तर्भूताधिभूताय प्राणिनां जीवदाय च ।  
SP0210382  मनसे मन्यमानाय अतिमानाय चैव हि ॥  
  
SP0210391  बुध्यमानाय बुद्धाय द्रष्ट्रे वै चक्षुषे नमः ।  
SP0210392  नमस्ते स्पर्शयित्रे च तथैव स्पर्शनाय च ॥  
  
SP0210401  नमस्ते रसयित्रे च तथैव रसनाय च ।  
SP0210402  नमो घ्राणाय घ्रात्रे च श्रोत्रे श्रोत्राय चैव हि ।  
SP0210403  हस्तिने चैव हस्ताय तथा पादाय पादिने ॥  
  
SP0210411  नमोऽस्त्वानन्दकर्त्रे च आनन्दाय च वै नमः ।  
SP0210412  वाचेऽथ वाग्मिने चैव तन्मात्राय महात्मने ॥  
  
SP0210421  सूक्ष्माय चैव स्थूलाय सत्त्वाय रजसे नमः ।  
SP0210422  नमश्च तमसे नित्यं क्षेत्रज्ञायाजिताय च ॥  
  
SP0210431  विष्णवे लोकतन्त्राय प्रजानां पतये नमः ।  
SP0210432  मनवे सप्तऋषये तप्यमानाय तापिने ॥  
  
SP0210441  ब्रह्मण्यायाथ शुद्धाय तथा दुर्वाससे नमः ।  
SP0210442  शिल्पिने शिल्पनाथाय विदुषे विश्वकर्मणे ॥  
  
SP0210451  अत्रये भृगवे चैव तथैवाश्ण्गिरसे नमः ।  
SP0210452  पुलहाय पुलस्त्याय क्रतुदक्षानलाय च ॥  
  
SP0210461  धर्माय रुचये चैव वसिष्ठाय नमोऽस्तु ते ।  
SP0210462  भूताय भूतनाथाय कुष्माण्डपतये नमः ॥  
  
SP0210471  तिष्ठते द्रवते चैव गायते नृत्यतेऽपि च ।  
SP0210472  अवश्यायाप्यवध्याय अजरायामराय च ॥  
  
SP0210481  अक्षयायाव्ययायैव तथाप्रतिहताय च ।  
SP0210482  अनावेश्याय सर्वेषां दृश्यायादृश्यरूपिणे ॥  
  
SP0210491  सूक्ष्मेभ्यश्चापि सूक्ष्माय सर्वगाय महात्मने ।  
SP0210492  नमस्ते भगवंस्त्र्यक्ष नमस्ते भगवञ्छिव ।  
SP0210493  नमस्ते सर्वलोकेश नमस्ते लोकभावन ॥  
  
SP0210501  न मे देवाधिपत्येन ब्रह्मत्वेनाथवा पुनः ।  
SP0210502  न विष्णुत्वेन देवेश नापीन्द्रत्वेन भूतप ।  
SP0210503  इच्छाम्यहं तवेशान गणत्वं नित्यमव्ययम् ॥  
  
SP0210511  नित्यं त्वां सगणं साम्बं प्रसन्नं सपरिच्छदम् ।  
SP0210512  द्रष्टुमिच्छामि देवेश एष मे दीयतां वरः ॥  
  
SP0210521  त्वं नो गतिः पुरा देव त्वं चैवार्तायनं प्रभुः ।  
SP0210522  शरणं च त्वमेवाथ नान्यं पश्यामि कर्हिचित् ॥  
  
SP0210531  त्वया त्यक्तस्य चैवाशु विनाशो नात्र संशयः ।  
SP0210532  अन्यां गतिं न पश्यामि यस्या आत्यन्तिकं शुभम् ॥  
  
SP0210541  अनुरक्तं च भक्तं च त्वत्परं त्वदपाश्रयम् ।  
SP0210542  प्रतीच्छ मां सदा देव एष मे दीयतां वरः ॥  
  
SP0210550  सनत्कुमार उवाच ।  
SP0210551  य इमं प्रातरुत्थाय पठेदविमना नरः ।  
SP0210552  स देहभेदमासाद्य नन्दीश्वरसमो भवेत् ॥  
  
SP0210561  यश्चेमं शृणुयान्नित्यं श्रावयेद्वा द्विजातिषु ।  
SP0210562  सोऽश्वमेधफलं प्राप्य रुद्रलोके महीयते ॥  
  
SP0210571  श्रुत्वा सकृदपि ह्येतं स्तवं पापप्रणाशनम् ।  
SP0210572  यत्र तत्र मृतो व्यास न दुर्गतिमवाप्नुयात् ॥  
  
SP0210581  योऽधीत्य नित्यं स्तवमेतमग्र्यं देवं सदाभ्यर्चयते यतात्मा ।  
SP0210582  किं तस्य यज्ञैर्विविधैश्च दानैस्तीर्थैः सुतप्तैश्च  
तथा तपोभिः ॥  
  
SP0219999  इति स्कन्दपुराण एकविंशतिमोऽध्यायः ॥  
  
  
  
स्कन्दपुराण अध्याय  २२  
SP0220010  सनत्कुमार उवाच ।  
SP0220011  ततस्तु देवदेवेशो भक्त्या परमया युतम् ।  
SP0220012  अश्रुपूर्णेक्षणं दीनं पादयोः शिरसा नतम् ॥  
  
SP0220021  कराभ्यां सुसुखाभ्यां तु सङ्गृह्य परमार्तिहा ।  
SP0220022  उत्थाप्य नयने सोमः अश्रुपूर्णे ममार्ज ह ॥  
  
SP0220031  उवाच चैनं तुष्टात्मा वचसाप्याययन्निव ।  
SP0220032  निरीक्ष्य गणपान्सर्वान्देव्या सह तदा प्रभुः ॥  
  
SP0220040  देव उवाच ।  
SP0220041  जाने भक्तिं तव मयि जाने चार्तिं तवानघ ।  
SP0220042  तस्य सर्वस्य शैलादे उदर्कं सन्निशामय ॥  
  
SP0220051  अमरो जरया त्यक्तो नित्यं दुःखविवर्जितः ।  
SP0220052  अक्षयश्चाव्ययश्चैव सपिता ससुहृज्जनः ॥  
  
SP0220061  ममेष्टो गणपश्चैव मद्वीर्यो मत्पराक्रमः ।  
SP0220062  इष्टो मम सदा चैव मम पार्श्वगतः सदा ।  
SP0220063  मद्रूपश्चैव भविता महायोगबलान्वितः ॥  
  
SP0220071  ऋद्धिमच्चैव ते द्वीपं क्षीरोदममृताकरम् ।  
SP0220072  संवासं सम्प्रयच्छामि तत्र रंस्यसि सर्वदा ॥  
  
SP0220081  कुशेशयमयीं मालामवमुच्यात्मनस्ततः ।  
SP0220082  आबबन्ध महातेजा नन्दिने दिव्यरूपिणीम् ॥  
  
SP0220091  स तया मालया नन्दी बभौ कण्ठावसक्तया ।  
SP0220092  त्र्यक्षो दशभुजः श्रीमान्द्वितीय इव शङ्करः ॥  
  
SP0220101  ततस्तं वै समादाय हस्तेन भगवान्हरः ।  
SP0220102  उवाच ब्रूहि किं तेऽद्य ददानि वरमुत्तमम् ॥  
  
SP0220111  आश्रमश्चायमत्यर्थं तपसा तव भावितः ।  
SP0220112  जप्येश्वर इति ख्यातो मम गुह्यो भविष्यति ॥  
  
SP0220121  समन्ताद्योजनं क्षेत्रं दिव्यं देवगणैर्वृतम् ।  
SP0220122  सिद्धचारणसङ्कीर्णमप्सरोगणसेवितम् ।  
SP0220123  सिद्धिक्षेत्रं परं गुह्यं भविष्यति न संशयः ॥  
  
SP0220131  कर्मणा मनसा वाचा यत्किञ्चित्कुरुते नरः ।  
SP0220132  शुभं वाप्यशुभं वात्र सर्वं भवितृ तच्छुभम् ॥  
  
SP0220141  जाप्यं मानसं तुल्यं वै रुद्राणां तद्भविष्यति ।  
SP0220142  यत्र तत्र मृता मर्त्या यास्यन्ति तव लोकताम् ॥  
  
SP0220151  ततो जटास्रुतं वारि गृहीत्वा हारनिर्मलम् ।  
SP0220152  उक्त्वा नदी भवस्वेति विससर्ज महातपाः ॥  
  
SP0220161  सा ततो दिव्यतोया च पुण्या मणिजला शुभा ।  
SP0220162  हंसकारण्डवाकीर्णा चक्रवाकोपशोभिता ।  
SP0220163  पद्मोत्पलवनोपेता प्रावर्तत महानदी ॥  
  
SP0220171  स्त्रीरूपधारिणी चैव प्राञ्जलिः शिरसा नता ।  
SP0220172  पद्मोत्पलदलाभाक्षी महादेवमुपस्थिता ॥  
  
SP0220181  तामुवाच ततो देवो नदीं स्वयमुपस्थिताम् ।  
SP0220182  यस्माज्जटोदकाद्देवि प्रवृत्ता त्वं शुभानने ।  
SP0220183  तस्माज्जटोदा नाम्ना त्वं भविष्यसि सरिद्वरा ॥  
  
SP0220191  त्वयि स्नानं तु यः कुर्याच्छुचिः प्रयतमानसः ।  
SP0220192  सोऽश्वमेधफलं प्राप्य रुद्रलोके महीयते ॥  
  
SP0220200  सनत्कुमार उवाच ।  
SP0220201  ततो देव्या महादेवो नन्दीश्वरमतिप्रभम् ।  
SP0220202  पुत्रस्तेऽयमिति प्रोच्य पादयोस्तं व्यनामयत् ॥  
  
SP0220211  सा तमाघ्राय शिरसि पाणिभ्यां परिमार्जती ।  
SP0220212  पुत्रप्रेम्णाभ्यषिञ्चत्तं स्रोतोभिः स्तनजैस्त्रिभिः ।  
SP0220213  पयसा शश्ण्खगौरेण देवी देवं निरीक्षती ॥  
  
SP0220221  तानि स्रोतांसि त्रीण्यस्याः स्रुतान्योघवती नदी ।  
SP0220222  नदीं त्रिस्रोतसीं पुण्यां ततस्तामवदद्धरः ॥  
  
SP0220231  त्रिस्रोतसं नदीं दृष्ट्वा वृषः परमहर्षितः ।  
SP0220232  ननर्द नादात्तस्माच्च सरिदन्या ततोऽभवत् ॥  
  
SP0220241  यस्माद्वृषभनादेन प्रवृत्ता सा महानदी ।  
SP0220242  तस्माड्ढित्किरिकां तां वै उवाच वृषभध्वजः ॥  
  
SP0220251  जाम्बूनदमयं चित्रं स्वं देवः परमाद्भुतम् ।  
SP0220252  मुकुटं चाबबन्धास्मै कुण्डले चामृतोद्भवे ॥  
  
SP0220261  तं तथाभ्यर्चितं व्योम्नि दृष्ट्वा मेघः प्रभाकरः ।  
SP0220262  देवोपवाह्यः सिषिचे सनादः सतडिद्गुणः ॥  
  
SP0220271  तस्याभिषिक्तस्य तदा प्रवृत्ते स्रोतसी भृशम् ।  
SP0220272  यस्मात्सुवर्णान्निःसृत्य नद्येका सम्प्रवर्तत ।  
SP0220273  स्वर्णोदकेति नाम्ना तां महादेवोऽभ्यभाषत ॥  
  
SP0220281  जाम्बूनदमयाद्यस्माद्द्वितीया मुकुटाच्छुभात् ।  
SP0220282  प्रावर्तत नदी पुण्या ऊचुर्जम्बूनदीति ताम् ॥  
  
SP0220291  एतत्पञ्चनदं नाम जप्येश्वरसमीपगम् ।  
SP0220292  व्याख्यातं फलमेतासां जटोदायां महात्मना ॥  
  
SP0220301  तच्च पञ्चनदं दिव्यं देवं जप्येश्वरं च तम् ।  
SP0220302  त्रिरात्रोपोषितो गत्वा स्नात्वाभ्यर्च्य च शूलिनम् ॥  
  
SP0220311  नन्दीश्वरस्यानुचरः क्षीरोदनिलयो भवेत् ॥  
  
SP0220321  यस्तु जप्येश्वरे प्राणान्परित्यजति दुस्त्यजान् ।  
SP0220322  नियमेनान्यथा वापि स मे गणपतिर्भवेत् ॥  
  
SP0220331  नन्दीश्वरसमो नित्यः शाश्वतः अक्षयोऽव्ययः ।  
SP0220332  मम पार्श्वादनपगः प्रियः सम्मत एव च ॥  
  
SP0220341  जप्येश्वरं पञ्चनदं च तद्वै यो मानवोऽभ्येत्य जहाति देहम् ।  
SP0220342  स मे सदा स्याद्गणपो वरिष्ठस्त्वया समः कान्तिवपुश्च नित्यम् ॥  
  
SP0229999  इति स्कन्दपुराणे द्वाविंशतिमोऽध्यायः ॥  
  
  
  
स्कन्दपुराण अध्याय  २३  
SP0240010  सनत्कुमार उवाच ।  
SP0240011  ते गणेशा महासत्त्वाः सर्वे देवेश्वरेश्वराः ।  
SP0240012  प्रणम्य देवं देवीं च इदं वचनमब्रुवन् ॥  
  
SP0240021  भगवन्देवतारिघ्न देवदेवाम्बिकापते ।  
SP0240022  किमर्थं वयमाहूता आज्ञापय कृतं हि तत् ॥  
  
SP0240031  किं सागराञ्छोषयामो यमं वा सह किङ्करैः ।  
SP0240032  हन्मो मृत्युमुतामृत्युर्न भवत्वद्य पद्मजः ॥  
  
SP0240041  बद्ध्वेन्द्रं सह देवैश्च सविष्णुं सह वायुना ।  
SP0240042  आनयामः सुसङ्क्रुद्धा दैत्यान्वा सह दानवैः ॥  
  
SP0240051  कस्याद्य व्यसनं घोरं करिष्यामस्तवाज्ञया ।  
SP0240052  कस्य वाद्योत्सवं देव सर्वकामसमृद्धिमत् ॥  
  
SP0240061  तांस्तथावादिनः सर्वान्नमतो भक्तवत्सलः ।  
SP0240062  उवाच देवः सम्पूज्य गणान्गणपतिर्भवः ॥  
  
SP0240070  देव उवाच ।  
SP0240071  शृणुध्वं यत्कृते यूयमिहाहूता जगद्धिताः ।  
SP0240072  श्रुत्वा च प्रयतात्मानः कुरुध्वं तदशश्ण्किताः ॥  
  
SP0240081  नन्दीश्वरोऽयं पुत्रो नः सर्वेषामीश्वरेश्वरः ।  
SP0240082  प्रियोऽग्रनायकश्चैव सेनानीर्वः समाहितः ॥  
  
SP0240091  तमिमं मम सन्देशाद्यूयं सर्वेऽभिसम्मताः ।  
SP0240092  सेनान्यमभिषिञ्चध्वं महायोगपतिं पतिम् ॥  
  
SP0240101  अद्यप्रभृति युष्माकमयं नन्दीश्वरः शुभः ।  
SP0240102  प्रियो गौरवयुक्तश्च सेनानीरमरः प्रभुः ॥  
  
SP0240110  सनत्कुमार उवाच ।  
SP0240111  एवमुक्ते भगवता गणपाः सर्व एव ते ।  
SP0240112  एवमस्त्विति सम्मन्त्र्य सम्भारानाहरंस्ततः ॥  
  
SP0240121  तस्य रूपाश्रयं दिव्यं जाम्बूनदमयं शुभम् ।  
SP0240122  आसनं मेरुसङ्काशं मनोरममथाहरन् ॥  
  
SP0240131  शातकुम्भमयं चापि चारुचामीकरप्रभम् ।  
SP0240132  मुक्तादामावलम्बं च मणिरत्नावभासितम् ॥  
  
SP0240141  स्तम्भैश्च वैडूर्यमयैः किश्ण्किणीजालसंवृतम् ।  
SP0240142  चारुरत्नकसंयुक्तं मण्डपं विश्वतोमुखम् ।  
SP0240143  कृत्वा चक्रुश्च तन्मध्ये तदासनवरं शुभम् ॥  
  
SP0240151  तस्याग्रतः पादपीठं नीलं वज्रावभासितम् ।  
SP0240152  चक्रुः पादप्रतिष्ठार्थं कलशौ चास्य पार्श्वगौ ।  
SP0240153  सम्पूर्णौ परमाम्भोभिररविन्दावृताननौ ॥  
  
SP0240161  अग्रतोऽग्निं समाधाय वृषभं चापि पार्श्वतः ।  
SP0240162  सवत्सां सुरभिं चापि तस्य पार्श्वेऽथ दक्षिणे ॥  
  
SP0240171  छत्त्रं शतशलाकं च जाम्बूनदमयं शुभम् ।  
SP0240172  शश्ण्खहाराम्बुगौरेण पृष्ठेनाभिविराजितम् ॥  
  
SP0240181  व्यजनं चन्द्रशुभ्रं च हेमदण्डं सुचारुमत् ।  
SP0240182  मालां कुशेशयानां च भ्रमरावलिसेविताम् ॥  
  
SP0240191  आनिन्युस्तत्र गणपा नन्द्यावर्तांश्च काञ्चनान् ।  
SP0240192  पुनर्वसुं च पुष्यं च द्वौ मत्स्यौ वरुणालयौ ॥  
  
SP0240201  स्वस्तिकं वर्धमानं च श्रीवत्सं चैव काञ्चनम् ।  
SP0240202  कीचका वेणवश्चैव कन्या चैवाभिपूजिता ॥  
  
SP0240211  ऐरावतं सुप्रतीकं गजावेतौ च पूजितौ ।  
SP0240212  ध्वजं च पूजितं दिव्यं शश्ण्खं चैवेन्दुवर्चसम् ॥  
  
SP0240221  कलशानां सहस्रं च काञ्चनानां सुवर्चसाम् ।  
SP0240222  राजतानां सहस्रं च पार्थिवानां तथैव च ॥  
  
SP0240231  ताम्राणामथ दिव्यानां सहस्रमनलत्विषाम् ।  
SP0240232  वासोयुगं वृक्षजं च विरजः सूक्ष्ममेव च ॥  
  
SP0240241  मुकुटं काञ्चनं चैव सुकृतं विश्वकर्मणा ।  
SP0240242  कुण्डले चामले दिव्ये वज्रं चैव वरायुधम् ॥  
  
SP0240251  पट्टिसं च महद्दिव्यं शूलं चाशनिमेव च ।  
SP0240252  जाम्बूनदमयं सूत्रं केयूरद्वयमेव च ॥  
  
SP0240261  हारं च मणिचित्राश्ण्गं रोचनारुचकं तथा ।  
SP0240262  नलभां पारियात्रं च वर्षं कश्ण्कणिमेव च॥  
  
SP0240271  दर्भांश्च दिव्यां समिधमाज्यं धूपमथापि च ।  
SP0240272  समन्तान्निन्युरव्यग्रा गणपा देवसम्मताः ॥  
  
SP0240281  ततो दिशः समुद्राश्च वरुणः सधनेश्वरः ।  
SP0240282  यमोऽग्निर्वसवश्चैव चन्द्रादित्यौ ग्रहैः सह ॥  
  
SP0240291  तारारूपाणि सर्वाणि नक्षत्राणि ध्रुवस्तथा ।  
SP0240292  रुद्रा रक्षांसि यक्षाश्च अश्विनौ दैत्यदानवाः ॥  
  
SP0240301  गन्धर्वाप्सरसश्चैव नारदः पर्वतस्तथा ।  
SP0240302  पृथिवी च समुद्राश्च वर्षाणि गिरयस्तथा ॥  
  
SP0240311  वृक्षाश्च वीरुधश्चैव ओषध्यश्च महाबलाः ।  
SP0240312  नद्यः सर्वाः समाजग्मुः पशवश्चैव सर्वशः ॥  
  
SP0240321  लोकस्य मातरश्चैव पृथिवी स्वर्ग एव च ।  
SP0240322  भूतानि प्रकृतिश्चैव इन्द्रियाणि च सर्वशः ॥  
  
SP0240331  तीर्थानि चैव सर्वाणि दानानि विविधानि च ।  
SP0240332  ऋचो यजूंषि सामानि अथर्वाश्ण्गिरसावपि ॥  
  
SP0240341  यज्ञाश्च क्रतवश्चैव इष्टयो नियमास्तथा ।  
SP0240342  छन्दांसि चैव सर्वाणि पिशाचा देवयोनयः ।  
SP0240343  ब्रह्मा च ऋषयश्चैव विष्णुः सानुचरस्तथा ॥  
  
SP0240351  तेष्वागतेषु सर्वेषु भगवान्गोवृषध्वजः ।  
SP0240352  सर्वकार्यविधिं कर्तुमादिदेश पितामहम् ॥  
  
SP0240361  एकैकं कलशं तत्र सर्वौषधिसमन्वितम् ।  
SP0240362  कृत्वाद्भिः पूरयित्वा च कुशेशयमुखावृतम् ॥  
  
SP0240371  जयां च विजयां चैव सिंहीं व्याघ्रीं तथैव च ।  
SP0240372  सुवर्चलां शश्ण्खपुष्पीं विष्णुक्रान्तां पुनर्नवाम् ॥  
  
SP0240381  कुमारीं चन्द्रकान्तां च मृतसञ्जीवनीमपि ।  
SP0240382  आदित्यवर्चसं चैव अमृतां श्रीनिकेतनाम् ॥  
  
SP0240391  तथा कुमुद्वतीं चैव प्राक्षिपंस्तेष्वथौषधीः ।  
SP0240392  पार्थिवेषु तदा व्यास सर्वेष्वेव गणेश्वराः ॥  
  
SP0240401  सौवर्णेषु तु सर्वेषु तीर्थानि विविधानि च ।  
SP0240402  दानानि चैव सर्वाणि भगवान्सन्न्यवेशयत् ॥  
  
SP0240411  राजतेषु च कुम्भेषु मन्त्रांश्छन्दांसि चैव ह ।  
SP0240412  क्रतूनन्यांश्च विविधा इष्टीः काम्यांस्तथेतरान् ॥  
  
SP0240421  औदुम्बरेषु सर्वेषु सरितः सागरांस्तथा ।  
SP0240422  तपांसि नियमांश्चैव भगवानभ्यविन्यसत् ॥  
  
SP0240431  एकैकं कलशं तत्र अभिपूर्याभिमन्त्र्य च ।  
SP0240432  वेष्टयित्वा च सूत्रेण देवेभ्यः प्रददौ विभुः ॥  
  
SP0240441  स जग्राह तदा ब्रह्मा एकं कलशमात्मना ।  
SP0240442  विष्णवे च ददावेकमेकमिन्द्राय धीमते ।  
SP0240443  गणपेभ्यस्तथा चान्यानृषिभ्यश्च पितामहः ॥  
  
SP0240451  ततस्तमासने तस्मिन्नुपवेश्य महामनाः ।  
SP0240452  अर्चयित्वा ततो ब्रह्मा स्वयमेवाभ्यषिञ्चत ॥  
  
SP0240461  ततो विष्णुस्ततः शक्रो ऋषयश्च सहामरैः ।  
SP0240462  गणाधिपाश्च सर्वे ते अभ्यषिञ्चन्त नन्दिनम् ॥  
  
SP0240471  वासोयुगं च तद्दिव्यं गन्धान्दिव्यांस्तथैव च ।  
SP0240472  केयूरे कुण्डले चैव मुकुटं हारमेव च ।  
SP0240473  पट्टिसं शूलवज्रे च अशनीं च ददौ स्वयम् ॥  
  
SP0240481  छत्त्रं जग्राह देवेन्द्रो वायुर्व्यजनमेव च ।  
SP0240482  ऋषयस्तुष्टुवुश्चैव पितामहपुरोगमाः ॥  
  
SP0240490  विष्णुरुवाच ।  
SP0240491  नमः कुष्माण्डराजाय वज्रोद्यतकराय च ।  
SP0240492  शालश्ण्कायनपौत्राय हलमार्गोत्थिताय च ॥  
  
SP0240501  शिलादस्य च पुत्राय रुद्रजप्यकराय च ।  
SP0240502  रुद्रभक्ताय देवाय नमोऽन्तर्जलशायिने ॥  
  
SP0240511  गणानां पतये चैव भूतानां पतये नमः ।  
SP0240512  उमापुत्राय देवाय पट्टिसायुधधारिणे ॥  
  
SP0240521  नमो दंष्ट्राकरालाय ललाटनयनाय च ।  
SP0240522  प्रमथाय वरेण्याय ईशानायार्पिताय च ॥  
  
SP0240531  द्वाराध्यक्षाय शूराय सुयशापतये नमः ।  
SP0240532  नमः प्रवरमालाय क्षीरोदनिलयाय च ॥  
  
SP0240541  महागणाधिपतये महायोगेश्वराय च ।  
SP0240542  दिण्डिमुण्डाय चण्डाय एकाक्षररताय च ॥  
  
SP0240551  अक्षयायामृतायैव अजरायामराय च ।  
SP0240552  पशूनां पतये चैव जेत्रे मृत्योस्तथैव च ॥  
  
SP0240561  नमः पवनवेगाय सर्वज्ञायाजिताय च ।  
SP0240562  अनेकशिरसे चैव अनेकचरणाय च ॥  
  
SP0240571  किरीटिने कुण्डलिने महापरिघबाहवे ।  
SP0240572  सर्वान्देवान्गणांश्चैव पाहि देव नमोऽस्तु ते ॥  
  
SP0240580  सनत्कुमार उवाच ।  
SP0240581  एवं स्तुत्वा ततो देवस्तस्मै व्यास महात्मने ।  
SP0240582  प्राञ्जलिः प्रयतो भूत्वा जयशब्दं चकार ह ॥  
  
SP0240591  ततो गणा जयेत्यूचुस्ततो देवास्ततोऽसुराः ।  
SP0240592  ततः सर्वाणि भूतानि ब्रह्मा शक्रस्तथैव च ॥  
  
SP0240601  ततः शश्ण्खांश्च भेरींश्च पटहाडम्बरांस्तथा ।  
SP0240602  वंशांश्च पणवांश्चैव कृकवान्गोविषाणिकान् ॥  
  
SP0240611  दिण्डिमान्वेणुकांश्चैव मर्दलांश्चैव सर्वशः ।  
SP0240612  अवादयन्त गणपा हर्षयन्तो मुदा युताः ॥  
  
SP0240620  सनत्कुमार उवाच ।  
SP0240621  नन्दीश्वरस्य य इमं स्तवं देवाभिनिर्मितम् ।  
SP0240622  पठेत सततं मर्त्यः स गच्छेन्मम लोकताम् ॥  
  
SP0240631  नमो नन्दीश्वरायेति कृत्वा यः स्वप्नमाचरेत् ।  
SP0240632  तस्य कुष्माण्डराजेभ्यो न भयं विद्यते क्वचित् ॥  
  
SP0240641  यत्रायं स्थाप्यते नित्यं स्तवः परमपूजितः ।  
SP0240642  न भयं तत्र भवति ग्रहेभ्यो व्यास सर्वदा ॥  
  
SP0240651  नन्दीश्वरं ये प्रणमन्ति मर्त्या नित्यं प्रसन्नेन्द्रियशुद्धसत्त्वाः ।  
SP0240652  ते देवदेवस्य सहाद्रिपुत्र्या इष्टा वरिष्ठाश्च गणा भवन्ति ॥  
  
SP0249999  इति स्कन्दपुराणे चतुर्विंशतिमोऽध्यायः ॥  
  
  
  
स्कन्दपुराण अध्याय  २४  
SP0240010  सनत्कुमार उवाच ।  
SP0240011  ते गणेशा महासत्त्वाः सर्वे देवेश्वरेश्वराः ।  
SP0240012  प्रणम्य देवं देवीं च इदं वचनमब्रुवन् ॥  
  
SP0240021  भगवन्देवतारिघ्न देवदेवाम्बिकापते ।  
SP0240022  किमर्थं वयमाहूता आज्ञापय कृतं हि तत् ॥  
  
SP0240031  किं सागराञ्छोषयामो यमं वा सह किङ्करैः ।  
SP0240032  हन्मो मृत्युमुतामृत्युर्न भवत्वद्य पद्मजः ॥  
  
SP0240041  बद्ध्वेन्द्रं सह देवैश्च सविष्णुं सह वायुना ।  
SP0240042  आनयामः सुसङ्क्रुद्धा दैत्यान्वा सह दानवैः ॥  
  
SP0240051  कस्याद्य व्यसनं घोरं करिष्यामस्तवाज्ञया ।  
SP0240052  कस्य वाद्योत्सवं देव सर्वकामसमृद्धिमत् ॥  
  
SP0240061  तांस्तथावादिनः सर्वान्नमतो भक्तवत्सलः ।  
SP0240062  उवाच देवः सम्पूज्य गणान्गणपतिर्भवः ॥  
  
SP0240070  देव उवाच ।  
SP0240071  शृणुध्वं यत्कृते यूयमिहाहूता जगद्धिताः ।  
SP0240072  श्रुत्वा च प्रयतात्मानः कुरुध्वं तदशश्ण्किताः ॥  
  
SP0240081  नन्दीश्वरोऽयं पुत्रो नः सर्वेषामीश्वरेश्वरः ।  
SP0240082  प्रियोऽग्रनायकश्चैव सेनानीर्वः समाहितः ॥  
  
SP0240091  तमिमं मम सन्देशाद्यूयं सर्वेऽभिसम्मताः ।  
SP0240092  सेनान्यमभिषिञ्चध्वं महायोगपतिं पतिम् ॥  
  
SP0240101  अद्यप्रभृति युष्माकमयं नन्दीश्वरः शुभः ।  
SP0240102  प्रियो गौरवयुक्तश्च सेनानीरमरः प्रभुः ॥  
  
SP0240110  सनत्कुमार उवाच ।  
SP0240111  एवमुक्ते भगवता गणपाः सर्व एव ते ।  
SP0240112  एवमस्त्विति सम्मन्त्र्य सम्भारानाहरंस्ततः ॥  
  
SP0240121  तस्य रूपाश्रयं दिव्यं जाम्बूनदमयं शुभम् ।  
SP0240122  आसनं मेरुसङ्काशं मनोरममथाहरन् ॥  
  
SP0240131  शातकुम्भमयं चापि चारुचामीकरप्रभम् ।  
SP0240132  मुक्तादामावलम्बं च मणिरत्नावभासितम् ॥  
  
SP0240141  स्तम्भैश्च वैडूर्यमयैः किश्ण्किणीजालसंवृतम् ।  
SP0240142  चारुरत्नकसंयुक्तं मण्डपं विश्वतोमुखम् ।  
SP0240143  कृत्वा चक्रुश्च तन्मध्ये तदासनवरं शुभम् ॥  
  
SP0240151  तस्याग्रतः पादपीठं नीलं वज्रावभासितम् ।  
SP0240152  चक्रुः पादप्रतिष्ठार्थं कलशौ चास्य पार्श्वगौ ।  
SP0240153  सम्पूर्णौ परमाम्भोभिररविन्दावृताननौ ॥  
  
SP0240161  अग्रतोऽग्निं समाधाय वृषभं चापि पार्श्वतः ।  
SP0240162  सवत्सां सुरभिं चापि तस्य पार्श्वेऽथ दक्षिणे ॥  
  
SP0240171  छत्त्रं शतशलाकं च जाम्बूनदमयं शुभम् ।  
SP0240172  शश्ण्खहाराम्बुगौरेण पृष्ठेनाभिविराजितम् ॥  
  
SP0240181  व्यजनं चन्द्रशुभ्रं च हेमदण्डं सुचारुमत् ।  
SP0240182  मालां कुशेशयानां च भ्रमरावलिसेविताम् ॥  
  
SP0240191  आनिन्युस्तत्र गणपा नन्द्यावर्तांश्च काञ्चनान् ।  
SP0240192  पुनर्वसुं च पुष्यं च द्वौ मत्स्यौ वरुणालयौ ॥  
  
SP0240201  स्वस्तिकं वर्धमानं च श्रीवत्सं चैव काञ्चनम् ।  
SP0240202  कीचका वेणवश्चैव कन्या चैवाभिपूजिता ॥  
  
SP0240211  ऐरावतं सुप्रतीकं गजावेतौ च पूजितौ ।  
SP0240212  ध्वजं च पूजितं दिव्यं शश्ण्खं चैवेन्दुवर्चसम् ॥  
  
SP0240221  कलशानां सहस्रं च काञ्चनानां सुवर्चसाम् ।  
SP0240222  राजतानां सहस्रं च पार्थिवानां तथैव च ॥  
  
SP0240231  ताम्राणामथ दिव्यानां सहस्रमनलत्विषाम् ।  
SP0240232  वासोयुगं वृक्षजं च विरजः सूक्ष्ममेव च ॥  
  
SP0240241  मुकुटं काञ्चनं चैव सुकृतं विश्वकर्मणा ।  
SP0240242  कुण्डले चामले दिव्ये वज्रं चैव वरायुधम् ॥  
  
SP0240251  पट्टिसं च महद्दिव्यं शूलं चाशनिमेव च ।  
SP0240252  जाम्बूनदमयं सूत्रं केयूरद्वयमेव च ॥  
  
SP0240261  हारं च मणिचित्राश्ण्गं रोचनारुचकं तथा ।  
SP0240262  नलभां पारियात्रं च वर्षं कश्ण्कणिमेव च॥  
  
SP0240271  दर्भांश्च दिव्यां समिधमाज्यं धूपमथापि च ।  
SP0240272  समन्तान्निन्युरव्यग्रा गणपा देवसम्मताः ॥  
  
SP0240281  ततो दिशः समुद्राश्च वरुणः सधनेश्वरः ।  
SP0240282  यमोऽग्निर्वसवश्चैव चन्द्रादित्यौ ग्रहैः सह ॥  
  
SP0240291  तारारूपाणि सर्वाणि नक्षत्राणि ध्रुवस्तथा ।  
SP0240292  रुद्रा रक्षांसि यक्षाश्च अश्विनौ दैत्यदानवाः ॥  
  
SP0240301  गन्धर्वाप्सरसश्चैव नारदः पर्वतस्तथा ।  
SP0240302  पृथिवी च समुद्राश्च वर्षाणि गिरयस्तथा ॥  
  
SP0240311  वृक्षाश्च वीरुधश्चैव ओषध्यश्च महाबलाः ।  
SP0240312  नद्यः सर्वाः समाजग्मुः पशवश्चैव सर्वशः ॥  
  
SP0240321  लोकस्य मातरश्चैव पृथिवी स्वर्ग एव च ।  
SP0240322  भूतानि प्रकृतिश्चैव इन्द्रियाणि च सर्वशः ॥  
  
SP0240331  तीर्थानि चैव सर्वाणि दानानि विविधानि च ।  
SP0240332  ऋचो यजूंषि सामानि अथर्वाश्ण्गिरसावपि ॥  
  
SP0240341  यज्ञाश्च क्रतवश्चैव इष्टयो नियमास्तथा ।  
SP0240342  छन्दांसि चैव सर्वाणि पिशाचा देवयोनयः ।  
SP0240343  ब्रह्मा च ऋषयश्चैव विष्णुः सानुचरस्तथा ॥  
  
SP0240351  तेष्वागतेषु सर्वेषु भगवान्गोवृषध्वजः ।  
SP0240352  सर्वकार्यविधिं कर्तुमादिदेश पितामहम् ॥  
  
SP0240361  एकैकं कलशं तत्र सर्वौषधिसमन्वितम् ।  
SP0240362  कृत्वाद्भिः पूरयित्वा च कुशेशयमुखावृतम् ॥  
  
SP0240371  जयां च विजयां चैव सिंहीं व्याघ्रीं तथैव च ।  
SP0240372  सुवर्चलां शश्ण्खपुष्पीं विष्णुक्रान्तां पुनर्नवाम् ॥  
  
SP0240381  कुमारीं चन्द्रकान्तां च मृतसञ्जीवनीमपि ।  
SP0240382  आदित्यवर्चसं चैव अमृतां श्रीनिकेतनाम् ॥  
  
SP0240391  तथा कुमुद्वतीं चैव प्राक्षिपंस्तेष्वथौषधीः ।  
SP0240392  पार्थिवेषु तदा व्यास सर्वेष्वेव गणेश्वराः ॥  
  
SP0240401  सौवर्णेषु तु सर्वेषु तीर्थानि विविधानि च ।  
SP0240402  दानानि चैव सर्वाणि भगवान्सन्न्यवेशयत् ॥  
  
SP0240411  राजतेषु च कुम्भेषु मन्त्रांश्छन्दांसि चैव ह ।  
SP0240412  क्रतूनन्यांश्च विविधा इष्टीः काम्यांस्तथेतरान् ॥  
  
SP0240421  औदुम्बरेषु सर्वेषु सरितः सागरांस्तथा ।  
SP0240422  तपांसि नियमांश्चैव भगवानभ्यविन्यसत् ॥  
  
SP0240431  एकैकं कलशं तत्र अभिपूर्याभिमन्त्र्य च ।  
SP0240432  वेष्टयित्वा च सूत्रेण देवेभ्यः प्रददौ विभुः ॥  
  
SP0240441  स जग्राह तदा ब्रह्मा एकं कलशमात्मना ।  
SP0240442  विष्णवे च ददावेकमेकमिन्द्राय धीमते ।  
SP0240443  गणपेभ्यस्तथा चान्यानृषिभ्यश्च पितामहः ॥  
  
SP0240451  ततस्तमासने तस्मिन्नुपवेश्य महामनाः ।  
SP0240452  अर्चयित्वा ततो ब्रह्मा स्वयमेवाभ्यषिञ्चत ॥  
  
SP0240461  ततो विष्णुस्ततः शक्रो ऋषयश्च सहामरैः ।  
SP0240462  गणाधिपाश्च सर्वे ते अभ्यषिञ्चन्त नन्दिनम् ॥  
  
SP0240471  वासोयुगं च तद्दिव्यं गन्धान्दिव्यांस्तथैव च ।  
SP0240472  केयूरे कुण्डले चैव मुकुटं हारमेव च ।  
SP0240473  पट्टिसं शूलवज्रे च अशनीं च ददौ स्वयम् ॥  
  
SP0240481  छत्त्रं जग्राह देवेन्द्रो वायुर्व्यजनमेव च ।  
SP0240482  ऋषयस्तुष्टुवुश्चैव पितामहपुरोगमाः ॥  
  
SP0240490  विष्णुरुवाच ।  
SP0240491  नमः कुष्माण्डराजाय वज्रोद्यतकराय च ।  
SP0240492  शालश्ण्कायनपौत्राय हलमार्गोत्थिताय च ॥  
  
SP0240501  शिलादस्य च पुत्राय रुद्रजप्यकराय च ।  
SP0240502  रुद्रभक्ताय देवाय नमोऽन्तर्जलशायिने ॥  
  
SP0240511  गणानां पतये चैव भूतानां पतये नमः ।  
SP0240512  उमापुत्राय देवाय पट्टिसायुधधारिणे ॥  
  
SP0240521  नमो दंष्ट्राकरालाय ललाटनयनाय च ।  
SP0240522  प्रमथाय वरेण्याय ईशानायार्पिताय च ॥  
  
SP0240531  द्वाराध्यक्षाय शूराय सुयशापतये नमः ।  
SP0240532  नमः प्रवरमालाय क्षीरोदनिलयाय च ॥  
  
SP0240541  महागणाधिपतये महायोगेश्वराय च ।  
SP0240542  दिण्डिमुण्डाय चण्डाय एकाक्षररताय च ॥  
  
SP0240551  अक्षयायामृतायैव अजरायामराय च ।  
SP0240552  पशूनां पतये चैव जेत्रे मृत्योस्तथैव च ॥  
  
SP0240561  नमः पवनवेगाय सर्वज्ञायाजिताय च ।  
SP0240562  अनेकशिरसे चैव अनेकचरणाय च ॥  
  
SP0240571  किरीटिने कुण्डलिने महापरिघबाहवे ।  
SP0240572  सर्वान्देवान्गणांश्चैव पाहि देव नमोऽस्तु ते ॥  
  
SP0240580  सनत्कुमार उवाच ।  
SP0240581  एवं स्तुत्वा ततो देवस्तस्मै व्यास महात्मने ।  
SP0240582  प्राञ्जलिः प्रयतो भूत्वा जयशब्दं चकार ह ॥  
  
SP0240591  ततो गणा जयेत्यूचुस्ततो देवास्ततोऽसुराः ।  
SP0240592  ततः सर्वाणि भूतानि ब्रह्मा शक्रस्तथैव च ॥  
  
SP0240601  ततः शश्ण्खांश्च भेरींश्च पटहाडम्बरांस्तथा ।  
SP0240602  वंशांश्च पणवांश्चैव कृकवान्गोविषाणिकान् ॥  
  
SP0240611  दिण्डिमान्वेणुकांश्चैव मर्दलांश्चैव सर्वशः ।  
SP0240612  अवादयन्त गणपा हर्षयन्तो मुदा युताः ॥  
  
SP0240620  सनत्कुमार उवाच ।  
SP0240621  नन्दीश्वरस्य य इमं स्तवं देवाभिनिर्मितम् ।  
SP0240622  पठेत सततं मर्त्यः स गच्छेन्मम लोकताम् ॥  
  
SP0240631  नमो नन्दीश्वरायेति कृत्वा यः स्वप्नमाचरेत् ।  
SP0240632  तस्य कुष्माण्डराजेभ्यो न भयं विद्यते क्वचित् ॥  
  
SP0240641  यत्रायं स्थाप्यते नित्यं स्तवः परमपूजितः ।  
SP0240642  न भयं तत्र भवति ग्रहेभ्यो व्यास सर्वदा ॥  
  
SP0240651  नन्दीश्वरं ये प्रणमन्ति मर्त्या नित्यं प्रसन्नेन्द्रियशुद्धसत्त्वाः ।  
SP0240652  ते देवदेवस्य सहाद्रिपुत्र्या इष्टा वरिष्ठाश्च गणा भवन्ति ॥  
  
SP0249999  इति स्कन्दपुराणे चतुर्विंशतिमोऽध्यायः ॥  
  
  
  
स्कन्दपुराण अध्याय  २५  
SP0250010  सनत्कुमार उवाच ।  
SP0250011  ततस्तत्रागतान्देवान्देवताधिपतिर्भवः ।  
SP0250012  मरुतः प्राह सम्पूज्य कन्यार्थं सदसत्पतिः ॥  
  
SP0250021  मरुतो ये महावेगा महासत्त्वा महौजसः ।  
SP0250022  आमन्त्र्य नाम्ना तानीशः सशक्रः सपितामहः ॥  
  
SP0250031  युष्माकं सुयशा कन्या सुभगा दिव्यरूपिणी ।  
SP0250032  दातुमर्हथ तां सुभ्रूं स्नुषां मह्यं महाबलाः ॥  
  
SP0250040  मरुत ऊचुः ।  
SP0250041  त्वमस्माकं च तस्याश्च सर्वस्य जगतस्तथा ।  
SP0250042  प्रभविष्णुस्त्रिलोकेश न तु याचितुमर्हसि ॥  
  
SP0250051  त्वयैव देया ग्राह्या च त्वं नो गतिरनुत्तमा ।  
SP0250052  मा नः परानिवेशान याचनेन विभावय ॥  
  
SP0250061  पिता नः कश्यपः श्रीमान्मरीचिश्च पितामहः ।  
SP0250062  पितामहपिता ब्रह्मा तस्यापि त्वं पितामहः ।  
SP0250063  स त्वं पितामहोऽस्माकं न परान्कर्तुमर्हसि ॥  
  
SP0250071  स एवमुक्तो देवेशो मरुद्भिर्देवसत्तमैः ।  
SP0250072  सुयशां मरुतां कन्यामानयामास तत्क्षणात् ॥  
  
SP0250081  स्वयं होतास्य तत्रासीद्ब्रह्मा लोकपितामहः ।  
SP0250082  कश्यपश्च तथोद्गाता अत्रिः साम स्वयं जगौ ।  
SP0250083  अथर्वाश्ण्गिरसौ देवौ ब्रह्मत्वमपि चक्रतुः ॥  
  
SP0250091  नारदः पर्वतश्चैव चित्रसेनश्च गायनः ।  
SP0250092  विश्वावसू रुचिश्चैव हाहा हूहू तथैव च ॥  
  
SP0250101  तथा शालिशिरा यश्च विश्रुतो गण्डमण्डकः ।  
SP0250102  ईतिश्चैवेन्द्रवाहश्च यज्ञवाहोऽथ दक्षिणः ।  
SP0250103  एते चान्ये च गन्धर्वा जगुर्मधुरकण्ठिनः ॥  
  
SP0250111  उर्वशी चैव रम्भा च घृताची पूर्वचित्त्यपि ।  
SP0250112  तिलोत्तमा च विश्वाची अन्याश्चाप्सरसः शुभाः ।  
SP0250113  अनृत्यन्त महाभागा नृत्तं सुरमनोहरम् ॥  
  
SP0250120  सनत्कुमार उवाच ।  
SP0250121  स एवमभवद्व्यास विवाहस्तस्य धीमतः ।  
SP0250122  नन्दिनो गणमुख्यस्य अनौपम्यो ह्यनिन्दितः ॥  
  
SP0250131  ततः स तु कृतोद्वाहो नन्दी गत्वा महामनाः ।  
SP0250132  पादान्ववन्दे देवस्य देव्या ब्रह्मण एव च ।  
SP0250133  शिलादस्य च लोकेशः श्रिया परमया युतः ॥  
  
SP0250140  देव उवाच ।  
SP0250141  वरं वृणीष्व पुत्र त्वं स्नुषा चेयं तव प्रिया ।  
SP0250142  वरं ददामि ते वत्स अनया सहमीप्सितम् ॥  
  
SP0250150  नन्द्युवाच ।  
SP0250151  भगवन्यदि तुष्टोऽसि त्वयि भक्तिर्दृढास्तु मे ।  
SP0250152  सदा च तुष्टो भव मे साम्बः सह गणेश्वरैः ॥  
  
SP0250161  पितरं चैव मे देव उत्पादकमिमं प्रभो ।  
SP0250162  अनुग्रहेण युक्तेन योक्तुमर्हसि कामद ॥  
  
SP0250170  देव उवाच ।  
SP0250171  सदाहं तव नन्दीश सुतुष्टः सगणेश्वरः ।  
SP0250172  पार्वत्या सहितो धीमन्निदं च शृणु मे वचः ॥  
  
SP0250181  सदेष्टश्च वरिष्ठश्च परमैश्वर्यसंयुतः ।  
SP0250182  महायोगी महेष्वासो महाबलपराक्रमः ॥  
  
SP0250191  अजय्यश्चैव जेता च पूज्येज्यश्च सदा भव ।  
SP0250192  अहं यत्र भवांस्तत्र यत्र त्वं तत्र चाप्यहम् ॥  
  
SP0250201  अयं च ते पिता विप्रः परमैश्वर्यसंयुतः ।  
SP0250202  भविष्यति गणाध्यक्षो महागणपतिर्मम ॥  
  
SP0250211  पर्वतं चास्य वैभ्राजं कामगं सर्वकाञ्चनम् ।  
SP0250212  उपेतं भवनैर्दिव्यैः प्रयच्छामि जनावृतम् ।  
SP0250213  तेनायं सर्वलोकेषु चरिष्यति यथेप्सितम् ॥  
  
SP0250221  स्थानं श्रीपर्वते चास्य भविष्यति सुपूजितम् ।  
SP0250222  भृगौ तस्मिंश्च यः प्राणांस्त्यक्ष्यते वै सुधार्मिकः ।  
SP0250223  स कामचारी वैभ्राजे गणपोऽस्य भविष्यति ॥  
  
SP0250230  सनत्कुमार उवाच ।  
SP0250231  ततो देवी महाभागा शैलादेरददद्वरम् ।  
SP0250232  सोऽब्रवीत्त्वयि भक्तिर्मे सदैवानपगा भवेत् ॥  
  
SP0250241  ततो मरुत्सुता चैव उभाभ्यामपि चोदिता ।  
SP0250242  वरं वृणु यथेष्टं वै ताविदं प्रत्युवाच ह ॥  
  
SP0250251  युवयोरस्तु भक्तिर्मे तथा भर्तरि चैव हि ।  
SP0250252  नित्यं चानपगा स्यान्मे धर्मे च मतिरुत्तमा ।  
SP0250253  एतदिच्छामि देवेशौ वरं वरसहस्रदौ ॥  
  
SP0250260  सनत्कुमार उवाच ।  
SP0250261  ततस्तावेवमेतत्ते भवितेति शुचिस्मिते ।  
SP0250262  ऊचतुर्मुदितौ देवौ स्नुषां तां वरवर्णिनीम् ॥  
  
SP0250271  गणाश्चास्य ततोऽभ्येत्य सर्वे देवप्रियेप्सया ।  
SP0250272  वरं ददुर्महासत्त्वाः स वव्रे काञ्चनप्रभः ॥  
  
SP0250281  युष्मासु मम भक्तिश्च ऐश्वर्यं चापि सम्मतम् ।  
SP0250282  वश्याश्च यूयं सर्वे मे प्रियो युष्माकमेव च ॥  
  
SP0250290  गणा ऊचुः ।  
SP0250291  भवान्मन्तानुमन्ता च गतिरागतिरेव च ।  
SP0250292  अस्माकमीशः सर्वेषां देवानामपि चेश्वरः ॥  
  
SP0250301  कुष्माण्डानां वरिष्ठश्च रुद्राणां त्वं महाबलः ।  
SP0250302  ईतीनां द्वारपालश्च प्रमथानां तथैव च ॥  
  
SP0250311  महाबलो महायोगी सेनानीस्त्वं हि नो मतः ।  
SP0250312  त्वं भूतो भूतनेता च नायकोऽथ विनायकः ॥  
  
SP0250321  ग्रहाणामधिपश्चैव उग्रदण्डधरस्तथा ।  
SP0250322  त्वमग्रयोधी शत्रुघ्नस्त्वं वीरस्त्वं दिवस्पतिः ॥  
  
SP0250331  महानुभावस्त्वं चैव क्षीरोदनिलयश्च ह ।  
SP0250332  जप्येश्वरनिकेतश्च जप्येश्वरविभावितः ॥  
  
SP0250341  भावनः सर्वभूतानां वरदो वरदार्चितः ।  
SP0250342  अस्माकं वरदश्चैव भव भूतेश्वर प्रभो ॥  
  
SP0250350  सनत्कुमार उवाच ।  
SP0250351  स एवं गणपैः सर्वैः स्तुतो नन्दीश्वरो विभुः ।  
SP0250352  उवाच प्रणतः सर्वान्ब्रूत किं करवाणि वः ॥  
  
SP0250361  त एवमुक्ता गणपाः सर्व एव महाबलाः ।  
SP0250362  ऊचुस्तं दिव्यभावज्ञा देवदेवस्य सन्निधौ ॥  
  
SP0250371  त्वमस्माकं गणाध्यक्षः कृतो देवेन शम्भुना ।  
SP0250372  अस्माभिश्चाभिषिक्तस्त्वं नायको धर्मदायकः ॥  
  
SP0250381  स त्वं शिवश्च सौम्यश्च गुणवानगुणेष्वपि ।  
SP0250382  क्षमाशौचदमोपेतो भव नः प्रियकृत्सदा ॥  
  
SP0250390  सनत्कुमार उवाच ।  
SP0250391  एवमुक्तस्तदा सर्वान्प्रणम्य बहुमानतः ।  
SP0250392  शिरस्यञ्जलिमाधाय गणपानस्तुवत्तदा ॥  
  
SP0250400  नन्द्युवाच ।  
SP0250401  नमो वः सर्वभूतेभ्यो नमो योगिभ्य एव च ।  
SP0250402  नमश्चाप्यनिकेतेभ्यो योगीशेभ्यो नमस्तथा ॥  
  
SP0250411  नमः कामचरेभ्यश्च नम उग्रेभ्य एव च ।  
SP0250412  मृत्युभ्यश्च यमेभ्यश्च कालेभ्यश्च नमो नमः ॥  
  
SP0250421  नमः काञ्चनमालेभ्यः सर्वधर्मिभ्य एव च ।  
SP0250422  नमो वो वधकेभ्यश्च अवध्येभ्यस्तथैव च ॥  
  
SP0250431  नमः परमयोगिभ्यो जटिभ्यश्च नमो नमः ।  
SP0250432  नमो वोऽदृश्यरूपेभ्यो विकृतेभ्यस्तथैव च ॥  
  
SP0250441  नमो वल्कलवासेभ्यः कृत्तिवासेभ्य एव च ।  
SP0250442  नमः श्वेताम्बरस्रग्भ्यश्चित्रस्रग्भ्यो नमो नमः ॥  
  
SP0250451  धावद्भ्यश्च द्रवद्भ्यश्च प्रस्थितेभ्यो नमो नमः ।  
SP0250452  नमो मुनिभ्यो गायद्भ्यो जपद्भ्यश्च नमो नमः ॥  
  
SP0250461  नमः शरभरूपेभ्यः शतरूपेभ्य एव च ।  
SP0250462  नमः पर्वतवासेभ्यो व्याघ्ररूपेभ्य एव च ॥  
  
SP0250471  नमो मार्जाररूपेभ्यः काककोकेभ्य एव च ।  
SP0250472  नमो दैवतरूपेभ्यः पवनेभ्यस्तथैव च ॥  
  
SP0250481  नमोऽग्निभ्यस्तथाद्भ्यश्च वरुणेभ्यस्तथैव च ।  
SP0250482  नमो धनेशरूपेभ्यः सर्वरूपिभ्य एव च ॥  
  
SP0250491  नमश्चोदरवक्त्रेभ्यः सर्ववक्त्रेभ्य एव च ।  
SP0250492  नमो वामनरूपेभ्यो वामरूपेभ्य एव च ॥  
  
SP0250501  देवासुरमनुष्याणामाप्यायिभ्यो नमो नमः ।  
SP0250502  नमो वः सर्वभूतानां नमो वः सर्वतः शुभाः ॥  
  
SP0250511  ग्रहेभ्यश्च नमो वोऽस्तु मोक्षेभ्यश्च नमस्तथा ।  
SP0250512  शुभेभ्यश्च नमो वोऽस्तु अशुभेभ्यस्तथैव च ।  
SP0250513  मम सौम्याः शिवाश्चैव भवन्तु गणनायकाः ॥  
  
SP0250521  इति स्तुता गणपतयो महाबलाः शुभैर्वचोभिः सुरशत्रुनाशनाः ।  
SP0250522  दिशन्तु मे सुखमतुलं सुखप्रदा बलं च वीर्यं स्थिरतां  
च संयुगे ॥  
  
SP0250531  तपोऽक्षयं स्थानमथातुलां गतिं यशस्तथाग्र्यं बहु  
धर्मनित्यताम् ।  
SP0250532  दिशन्तु सर्वं मनसेप्सितं च मे सुरेश्वराः पुष्टिमनुत्तमां  
तथा ॥  
  
SP0250540  सनत्कुमार उवाच ।  
SP0250541  इमौ नन्दिगणेन्द्राणां स्तवौ योऽध्येति नित्यशः ।  
SP0250542  सोऽश्वमेधावभृथवत्सर्वपापैः प्रमुच्यते ॥  
  
SP0250551  सन्ध्यायामपरस्यां तु जपन्पापं दिवाकृतम् ।  
SP0250552  पूर्वस्यां सन्त्यजेद्वापि सर्वरात्रिकृतं जपन् ॥  
  
SP0250560  सनत्कुमार उवाच ।  
SP0250561  ततस्ते गणपाः सर्वे संस्तुतास्तेन धीमता ।  
SP0250562  निसृष्टाश्च तदा जग्मुः प्रणिपत्य वृषध्वजम् ॥  
  
SP0250571  देवाश्च सर्वलोकाश्च ततो देवः स्वयं प्रभुः ।  
SP0250572  सृष्ट्वा नन्दीश्वरगृहं प्रदाय च महामनाः ।  
SP0250573  ईप्सितं सह देव्या वै जगाम स्थानमव्ययम् ॥  
  
SP0250581  य इमं नन्दिनो जन्म वरदानं तथैव च ।  
SP0250582  अभिषेकं विवाहं च पठेद्वा श्रावयीत वा ।  
SP0250583  ब्राह्मणः स मृतो याति नन्दीश्वरसलोकताम् ॥  
  
SP0250591  यो नियतस्तु पठेत्प्रयतात्मा सर्वमिमं प्रणतो भवभक्त्या ।  
SP0250592  सोऽपि गतः परलोकविचारी नन्दिसमोऽनुचरो हि मम स्यात् ॥  
  
SP0259999  इति स्कन्दपुराणे पञ्चविंशतिमोऽध्यायः ॥  
  
  
  
  
  
Text available at Institute of Indian Studies of the University of Groningen  
http://www.theol.rug.nl/~bakker/sptm  
AdhyAya 26-52 are in preparation.  
  
