---
Catalog number: M00047
Description: Compiled by H. H. The Maharaja pratapa "Simha Saha Bahadur of Nepal.
Editor:
- muralidhara jhā
Main title: puraścaryārṇavaḥ volume 3
Publication city:
- Benaras
Publication country: India
Publication year:
- '1901'
Publisher:
- Prabhakari and Co
Subjects:
- compendium
- tantric / āgamic literature
- śaiva
Uniform title: puraścaryārṇava volume 3
title: पुरश्चर्यार्णव ३
title_iast: puraścaryārṇava 3

---
  
  
  
  
दशमहाविद्यास्तपुरश्चरणविशेषाश्च  
  
प्रदर्श्यन्ते ।  
  
तथा च (मुण्डमालायाम्)  
  
काली तारा महाविद्या षोडशी भुवनेश्वरी ।  
	भैरवी छिन्नमस्ता च विद्या धूमावती तथा ॥ ९-१ ॥  
  
वगला सिद्धिविद्या च मातङ्गी कमलात्मिका ।  
एता दश महाविद्याः सिद्धिविद्याः प्रकीर्तिताः ॥ ९-२ ॥  
  
तत्रादौ प्रथमविद्या प्रोक्ता (कुमारीतन्त्रे)  
  
भैरव उवाच ।  
  
अस्ति गुह्यतमं ह्येतज्ज्ञानमेकं सनातनम् ।  
अतीव हि सुगोप्यं च कथितुं नैव शक्यते ॥ ९-३ ॥  
  
अतीव मत्प्रियाऽसीति कथयामि तव प्रिये ।  
सर्वं ब्रह्ममयं ह्येतत् संसारं स्थूलसूक्ष्मकम् ॥४ ॥  
  
प्रकृतिं तु विना नैव संसारमुपद्यते ।  
तस्माच्च प्रकृतेर्मूलकारणं नैव दृश्यते ॥ ९-५ ॥  
  
रूपाणि बहुसङ्ख्यानि प्रकृतेरस्ति भामिनि ।  
एषां मध्ये महेशानि कालीरूपं मनोहरम् ॥ ९-६ ॥  
  
विशेषतः कलियुगे नराणां भुक्तिमुक्तिदम् ।  
तस्या उपासकाश्चैव ब्रह्मविष्णुशिवादयः ॥ ९-७ ॥  
  
इन्द्रः सूर्यश्च वरुणः कुवेरोऽग्निस्तथाऽपरः ।  
दुर्वासाश्च वशिष्टश्च दत्तात्रेयो बृहस्पतिः ॥ ९-८ ॥  
  
बहुना किमिहोक्तेन सर्वे देवा उपासकाः ।  
कालीकायाः प्रसादेन भुक्तिमुक्त्यादिभागिनः ॥ ९-९ ॥  
  
तस्या मन्त्रं प्रवक्ष्यामि यतो रक्षेज्जगत्त्रयम् ।  
ककारं वह्निसंयुक्तं रतिविन्दुसमन्वितम् ॥ ९-१० ॥  
  
त्रिगुणं च ततः कूर्चयुग्मं लज्जायुगं ततः ।  
दक्षिणे कालिके चेति पूर्वबीजानि चोच्चरेत् ॥ ९-११ ॥  
  
वह्निजायावधिः प्रोक्तो कालिकाया मनुः शिवे ।  
द्वाविंशत्यक्षरी सिद्धिविद्येयमीरिता ॥ ९-१२ ॥  
  
मन्त्रार्थमाह (सङ्केततन्त्रे)  
  
ककाराद्विश्वमुत्पन्नं तेन सृष्टिस्वरूपिणी ।  
रेफः कालाग्निरुद्रात्मा तेन संहाररूपिणी ॥ ९-१३ ॥  
  
ईकारश्च महालक्ष्मीर्लोकत्रयविभाविनी ।  
तेनेयं पालिनी शक्तिः सामरस्यं च विन्दुना ॥ ९-१४ ॥  
  
(कालीतन्त्रे)  
  
ककाराच्छिवरूपत्वात् सर्वेश्वर्यप्रदायिनी ।  
ज्वलनार्णसमायोगात् सर्वतेजोमयी शुभा ॥ ९-१५ ॥  
  
विन्दुमाली केवलं तु सर्वततत्त्वप्रकाशिका ।  
विन्दुना निष्कलत्वाच्च कैवल्यफलदायिनी ॥ ९-१६ ॥  
  
कूर्चबीजं केवलं तु सर्वबोधप्रकाशकम् ।  
चैतन्यरूपं संसारभीषणं मुक्तिदायकम् ॥ ९-१७ ॥  
  
व्योम्ना प्रकाशमानत्वं ग्रसमानत्वमग्निना ।  
तयोर्विसर्ग ईकारो विन्दुना * तान्त्रिकी मता ॥ ९-१८ ॥  
  
दक्षिणा सिद्धसाध्यादिरहिता क्षिप्रसिद्धिदा ।  
प्। ७२५) कालसङ्कलनात् काली कालग्रासं करोत्यतः ॥ ९-१९ ॥  
  
स्वाहेति विषयाः सर्वे देवतायां समर्पिताः ।  
एवं समस्तरूपेण केवलं चित्कलाऽपरा ॥ ९-२० ॥  
  
सर्वदेवमयी साक्षाच्छब्दब्रह्मस्वरूपिणी ।  
एवं ध्यायेद्विशुद्धात्मा जीवन्मुक्तः स्वयं शिवः ॥ ९-२१ ॥  
  
विद्यामाहात्म्यमाह (भैरवीतन्त्रे)  
  
नात्र चित्ताविशुद्धिः स्यान्नारिमित्रादिदूषणम् ।  
न वा प्रयासबाहुल्यं समयासमयादिकम् ॥ ९-२२ ॥  
  
न वित्तव्ययबाहुल्यं कायक्लेशकरं न च ।  
देवैर्देवत्वविधये सिद्धैः खेचरसिद्धये ॥ ९-२३ ॥  
  
पन्नगै राक्षसैर्मत्त्यैर्मुनिभिश्च मुमुक्षुभिः ।  
कामिभिर्धर्मिभिश्चार्थमीप्सुभिः सेव्यते सदा ॥ ९-२४ ॥  
  
य एनां चिन्तयेन्मन्त्री सर्वकामसमृद्धिदाम् ।  
तस्य हस्ते सदैवास्ति सर्वसिद्धिर्न संशयः ॥ ९-२५ ॥  
  
तस्य दर्शनमात्रेण वादिनो निष्प्रभां गताः ।  
राजानोऽपि च दासत्वं भजन्ते किं परे जनाः ॥ ९-२६ ॥  
  
वह्नेः शैत्यं जलस्तम्भं गतिस्तम्भं विवस्वतः ।  
दिवारात्रिव्यत्ययं च स कर्तुं भवति क्षमः ॥ ९-२७ ॥  
  
अन्ते च लभते देव्या गणत्वं दुर्लभं नरः ।  
चन्द्रसूर्यसमो भूत्वा वसेत् कल्पायुतं दिवि ॥ ९-२८ ॥  
  
न तस्य दुर्लभं किञ्चिद्यः स्मरेद्घोरकालिकाम् ।  
  
(कालीतन्त्रे)  
  
  
अस्याः स्मरणमात्रेण सिद्धयोऽष्टौ भवन्ति हि ॥ ९-२९ ॥  
  
प्। ७२६) एवं समस्तविद्यानां राज्ञी स्तोतुं न शक्यते ।  
वक्त्रकोटिसहस्रैस्तु जिह्वाकोटिशतैरपि ॥ ९-३० ॥  
  
सर्वसिद्धिदा देवी अनिरुद्धसरस्वती ।  
तस्मादस्या ज्ञानमात्रात् सिद्धयः सम्भवन्ति हि ॥ ९-३१ ॥  
  
तथा ।  
  
अपि चेत् त्वत्समा नारी मत्समः पुरुषोऽस्ति चेत् ।  
अनिरुद्धसरस्वत्याः समो मन्त्रः सदा भवेत् ॥ ९-३२ ॥  
  
तन्त्रान्तरे ।  
  
कलौ काली कलौ काली कलौ काली तु केवला ।  
साधिता कालनाथेन प्रत्यक्षा कालिका कलौ ॥ ९-३३ ॥  
  
कलौ कालीं विहायाथ यः कश्चिन्मोक्षकामुकः ।  
स भोजनं विना नूनं क्षुन्निवृत्तिमभीप्सति ॥ ९-३४ ॥  
  
कलौ कालीं विहायाथ यः कश्चिच्छान्तिमिच्छति ।  
स हि शीनिवृत्त्यर्थं हिमशैलं विषेवते ॥ ९-३५ ॥  
  
कलौ कालीं विहायाथ यः कश्चित् काव्यमिच्छति ।  
स तु दुःखनिवृत्त्यर्थं पापानि कुरुते सदा ॥ ९-३६ ॥  
  
श्रीमहाकालिका विद्या कलौ पूर्णफलप्रदा ।  
कलिर्हि यस्या दासस्य पादपूजां करोति हि ॥ ९-३७ ॥  
  
अज्ञानाज्ज्ञानति वाऽपि सलीलं वा सहेलया ।  
स्मृताऽपि सिद्धिदा काली सकृदेव महेश्वरि ॥ ९-३८ ॥  
  
महाविद्या सिद्धिविद्या विद्याभेदैः प्रतिष्ठिता ।  
उपविद्यादिभेदैश्च कालिका संस्थिता भुवि ॥ ९-३९ ॥  
  
ताराद्याः सकला विद्याः कालिकायाः प्रजज्ञिरे ।  
सर्वा विद्याः कालिकायां संस्थिता एव पार्वति ॥ ९-४० ॥  
  
प्। ७२७) अथ ऋष्यादिन्यासः (कालीतन्त्रे)  
  
भैरवोऽस्य ऋषिः प्रोक्तः उष्णिक्छन्दः उदाहृतम् ।  
देवता कालिका प्रोक्ता लज्जाबीजं तु बीजकम् ॥ ९-४१ ॥  
  
शक्तिस्तु कूर्चबीजं स्यादनिरुद्धसरस्वती ।  
  
(कालीक्रमे)  
  
कीलकं चाद्यबीजं तु चतुर्वर्गार्थसिद्धिदम् ॥ ९-४२ ॥  
  
(कालीतन्त्रे)  
  
कवित्वार्थे नियोगः स्यादेवमृष्यादिकल्पना ।  
अङ्गन्यासकरन्यसौ यथावदभिधीयते ॥ ९-४३ ॥  
  
षड्दीर्घभाजा बीजेन प्रणवाद्येन कल्पयेत् ।  
  
(वीरतन्त्रेऽपि)  
  
दीर्घषट्कयुताद्येन प्रणवाद्येन कल्पयेत् ॥४४ ॥  
  
न्यासान्तराणि तत्रैव द्रष्टव्यानि ।  
  
अथ ध्यानं (मेरुतन्त्रे)  
  
करालवदनां घोरां मुक्तकेशीं चतुर्भुजाम् ।  
कालिकां दक्षिणां दिव्यां मुण्डमालाविभूषणाम् ॥ ९-४५ ॥  
  
खड्गाभयवरा।श्छिन्नं मुण्डं च दधतीं करैः ।  
महामेघप्रभां श्यामां तथा चैव दिगम्बराम् ॥ ९-४६ ॥  
  
कण्ठावसक्तमुण्डालीं गलद्रुधिरचर्चिताम् ।  
कर्णावतंसतानीतशवयुग्मविराजिताम् ॥ ९-४७ ॥  
  
घोरदंष्ट्रां करालास्यां पीनोन्नतपयोधराम् ।  
शवानां करसङ्घातैः कृतकाञ्चीं हसन्मुखीम् ॥ ९-४८ ॥  
  
सृक्कद्वयगलद्रक्तधाराविच्छुरिताननाम् ।  
घोररूपां महारौद्रीं श्मशानालयवासिनीम् ॥ ९-४९ ॥  
  
दन्तुरां दक्षिणव्यापिमुक्तलम्बकचोच्चयाम् ।  
प्। ७२८) शवरूपमहादेवहृदयोपरिसंस्थिताम् ॥ ९-५० ॥  
  
शिवाभिर्घोररावाभिश्चतुर्दिक्षु समन्विताम् ।  
महाकालसमायुक्तां शवोपरिरतान्विताम् ॥ ९-५१ ॥  
  
सुखप्रसन्नवरदां स्मेराननसरोरुहाम् ।  
एवं सञ्चिन्तयेत् कालीं श्मशानालयवासिनीम् ॥ ९-५२ ॥  
  
तथा ।  
  
कपिलारत्नसम्पूर्णपृथ्वीदानस्य यत् फलम् ।  
कोटिहोमसहस्रस्य देव्या ध्यानेन तत् फलम् ॥ ९-५३ ॥  
  
एतन्मन्त्रजपान्मन्त्री मुच्यते ब्रह्महत्यया ।  
पितृमातृवधाद्यैश्च किमन्यैः * क्षुद्रघातकैः ॥ ९-५४ ॥  
  
अथ शापोद्धारस्तत्रान्तरे ।  
  
शापोद्धारं प्रवक्ष्यामि वशिष्ठमुनिना कृतम् ।  
चतुर्विंशतिलक्षाणि जप्त्वा कोपेन शप्तवान् ॥ ९-५५ ॥  
  
अद्य प्रभृति देवेशि कालिके कालरूपिणि ।  
तव मन्त्रेषु संसिद्धिः कष्टेनैव भविष्यति ॥ ९-५६ ॥  
  
इति श्रुत्वा महादेवी प्रादुर्भूता प्रसाद्य तम् ।  
उवाच पुत्र किमिदं शापदानं वृथा कृतम् ॥ ९-५७ ॥  
  
एवं फलं यथा न स्यात् तथा कुरु मुनीश्वर ।  
ज्ञानं दत्तं दुराराध्यं दुर्लभं यत् सुरैरपि ॥ ९-५८ ॥  
  
ततः प्रीत्या वरं लब्ध्वा ज्ञानविज्ञानसंयुतम् ।  
उवाच प्रीतमनसा शाप्तान्तं मन्त्रसङ्कटे ॥ ९-५९ ॥  
  
मातः क्रोधेन कथितं तत्रोपायमहं ब्रुवे ।  
प्रणवं पूर्वमुद्धृत्य घोररूपे च दक्षिणे ॥ ९-६० ॥  
  
प्। ७२९) सिद्धिं कुरुद्वयं प्रोच्य कालिकेति पदं ततः ।  
ममाभीष्टफलं शीघ्रं देहि द्रविणसम्पदम् ॥ ९-६१ ॥  
  
जपादौ मन्त्रमुच्चार्य जपान्तं च पुनः पठेत् ।  
भविष्यति ततः सिद्धिरचिरात् परमेश्वरि ॥ ९-६२ ॥  
  
अथासनभेदा उक्ता मत्स्यसूक्ते ।  
मृद्वचूडकमासीनश्चान्येषु कोमलेषु च ॥ ९-६३ ॥  
  
विष्टरे वा समासृत्य साधयेत् सिद्धिमुत्तमाम् ।  
  
एषा लक्षणानि तत्रैव  
  
अर्वाक् षण्मासतो गर्भच्युतमाहुर्मृदुं बुधाः ॥ ९-६४ ॥  
  
चूडोपनयनैर्हीनमेतच्चाचूडकं विदुः ।  
निवृत्तचूडको बालो हीनोपनयनः पुमान् ॥ ९-६५ ॥  
  
यो मृतः पञ्चमे वर्षे तमेव कोमलं विदुः ।  
  
तथा ।  
  
मृतासनं विना देवि यो जपेत् कालिकां नरः ॥ ९-६६ ॥  
  
तावत् स नारकी ज्ञेयो यावदाहूतसम्प्लवम् ।  
यो वीर इत्यर्थः । पशोस्तु तादृशासननिषेधात् ॥ ९-६७ ॥  
  
मृद्धासनाद्यभावेऽनुकल्प उक्तो (वीरतन्त्रे)  
  
शवाभावे विष्टरं तु शवरूप प्रकल्पयेत् ।  
पञ्चाशद्भिर्भवेद्ब्रह्मा तदर्धेन तु विष्टरम् ॥ ९-६८ ॥  
  
(कालीतन्त्रादौ)  
  
मृताभावे कुशरूपं विष्टरं परिकल्पयेत् ।  
विष्टरः साधकस्याथ कथ्यते शृणु साम्प्रतम् ॥ ९-६९ ॥  
  
भूतपत्राणि यस्मिन् वै स कुशेत्यभिधीयते ।  
हस्ते पादे दश दशमिता दिग्युगं हृत्सरोजे ॥ ९-७० ॥  
  
प्। ७३०) विंशत्सङ्ख्याः सकलवरदे मस्तके कीर्तिताश्च ।  
गुह्ये जिह्वावदनरदने घ्राणकर्णस्तनेषु ॥ ९-७१ ॥  
  
लिङ्गे चाण्डे युगपरिमिता योजनीयाः कुशाश्च ।  
इत्येष विष्टरः प्रोक्तः सर्वसिद्धिप्रदायकः ॥ ९-७२ ॥  
  
कुशैर्वा बन्धनं कार्यं नाड्या वा परमेश्वरि ।  
रक्तमिश्रितसूत्रेण पट्टसूत्रेण वा पुनः ॥ ९-७३ ॥  
  
विष्टरं परिकल्प्याथ तस्योपरि जपं चरेत् ।  
विधिविष्टरपद्मस्य विधिः प्रोक्तो मया तव ॥ ९-७४ ॥  
  
शवरूपं प्रकल्प्याथ कविर्वाग्मी भवेन्नरः ।  
स्वयम्भुवाक्तं सूत्रं च कर्तव्यं सर्वसिद्धये ॥ ९-७५ ॥  
  
शवाभावे विष्टरस्तु शवरूपः प्रकीर्तितः ।  
विष्टरः शिवरूपः स्यात् स्वस्य शक्तित्वकल्पना ॥ ९-७६ ॥  
  
शिवशक्तिसमायोगात् किं न सिध्यति भूतले ।  
  
अथ विष्टरसंस्कारः (शक्तिसङ्ङ्गमे)  
  
गायत्र्या त्रोटनं कार्यं मूलेन ग्रथनं चरेत् ॥ ९-७७ ॥  
  
कृतसङ्कल्पको मन्त्री कोमलं वामपाणिना ।  
कूर्चबीजेन सङ्गुह्य अस्त्रमन्त्रेण प्रोक्षणम् ॥ ९-७८ ॥  
  
प्रणवं भुवनेशीं च समुच्चार्य तु तं वदेत् ।  
शवरूप महाप्रेत चाष्टसिद्धिं प्रयच्छ मे ॥ ९-७९ ॥  
  
इति स्तुत्वा तु तं सम्यक् कुशमध्ये निधापयेत् ।  
तस्य देहे त्रिकोणं तु रक्तचन्दनकेन वै ॥ ९-८० ॥  
  
मायां तन्मध्यगां लिख्य बहिर्मण्डलकं चरेत् ।  
प्रणवम्  - आः सुरेखे च वज्ररेखे ततः परम् ॥ ९-८१ ॥  
  
प्। ७३१) कूर्चं चास्त्रं वह्निवधूरयं च मण्डले मनुः ।  
आ।कारं च ततो मायां क्रो।कारं हंस एव च ॥ ९-८२ ॥  
  
वह्निजायां समुच्चार्य शवप्राणाः पदं वदेत् ।  
इह प्राणाः पदं चोक्त्वा शवजीव इह स्थितः ॥ ९-८३ ॥  
  
शवस्य सर्वेन्द्रियाणि वाङ्मनश्चक्षुरेव च ।  
क्षोत्रघ्राणानीहागत्य सुखं च चिरमेव च ॥ ९-८४ ॥  
  
तिष्ठन्तु स्वाहया युक्तः प्राणसंस्थापने मनुः ।  
प्रणवं पूर्वमुच्चार्याधारशक्तिपदं ततः ॥ ९-८५ ॥  
  
कोमलासनपदं ङेऽन्तं नमोऽन्तेन तमर्चयेत् ।  
प्रणवं कामपीठाय नमः शब्दान्नमस्क्रिया ॥ ९-८६ ॥  
  
स्वर्णैर्माषत्रयैः पट्टे कार्या मूर्तिः शवस्य तु ।  
संस्थाप्य विस्तरस्यान्ते  सर्वं पूर्ववदाचरेत् ॥ ९-८७ ॥  
  
मृताभाव इति वचनात् पशोः शवानुकल्पकुशविष्टरमपि नास्ति मुख्येऽधिकारिण एवानुकल्पेऽधिकारादिति सुधार्णवकृतः ।  
	आसनान्तरसंस्कारोऽप्युक्तो (भैरवतन्त्रे)  
  
कुशं व्याघ्राजिनं वाऽपि कम्बलं लोहितं तथा ।  
कोमलाद्यासनं वाऽपि पीतवस्त्रेण वेष्टयेत् ॥ ९-८८ ॥  
  
आसनं सम्यगापाद्य ततः शोधनमाचरेत् ।  
कल्पोक्तेन विधानेन पूजां सम्यक् समाचरेत् ॥ ९-८९ ॥  
  
पूजार्थमासनमहं शोधयामि महेश्वरि ।  
देव्याज्ञामेवमादाय मूलहृन्मनुनाऽपि च ॥ ९-९० ॥  
  
जलेनासनमभ्युक्ष्य कवचेनावगुण्ठ्य च ।  
अस्त्रमन्त्रेण संरक्ष्य सदाशिवनिभं स्मरेत् ॥ ९-९१ ॥  
  
तत्र पीठमनुं भक्त्या जपेदष्टोत्तरं शतम् ।  
प्। ७३२) यथा विभवसम्भारैः पूजयित्वा सदाशिवम् ॥ ९-९२ ॥  
  
सिद्धिश्वर महादेव सर्वसिद्धिप्रदायक ।  
देहि मेऽभीष्टसिद्धिं त्वमेतदासनरूपतः ॥ ९-९३ ॥  
  
इदं मन्त्रं समुच्चार्य उपविष्यासने ततः ।  
यथाविधि विधायाथ गुरवे दक्षिणां ददेत् ॥ ९-९४ ॥  
  
इत्यासनसंस्कारः ।  
  
अथ देशाः (फेत्कारिणीये)  
  
एकलिङ्गे श्मशाने च शून्यागारे चतुष्टये ।  
तत्रस्थः साधयेद्योगी विद्यां त्रिभवमोचिनीम् ॥ ९-९५ ॥  
  
एकलिङ्गलक्षणमुक्तं तत्रैव ।  
  
पञ्चक्रोशान्तरे यत्र न लिङ्गान्तरमीक्षते ।  
तदेकलिङ्गमाख्यातं तत्र सिद्धिरनुत्तमा ॥ ९-९६ ॥  
  
श्मशानादिलक्षणमुक्तं (त्रिशक्तिरत्नाकरे)  
  
दह्यन्ते व्यसवो यत्र शवकीलकसङ्कुले ।  
गृध्रगोमायुकाकाद्यैर्मांसंलुब्धैर्यदावृतम् ॥ ९-९७ ॥  
  
तत् श्मशानमिति ख्यातं पिशाचगणसेवितम् ।  
काकादिनीडसंयुक्तं कृत्तिच्छत्रादिसंयुतम् ॥ ९-९८ ॥  
  
नागरैर्दूरनिर्मुक्तं साध्यसोद्वेगकारकम् ।  
सौधसंरूढघासाट्यं शून्यागारं तदुच्यते ॥ ९-९९ ॥  
  
चतुर्णां च यथा यत्र संयोगो युगपद्भवेत् ।  
तच्चतुष्पथमित्युक्तं रजन्यामिष्टदायकम् ॥ ९-१०० ॥  
  
पूर्वपूर्वमिदं शस्तं जघन्यश्चोरतोत्तरम् ।  
उज्जटे पर्वते वाऽपि निर्जने वा चतुष्पथे ॥ ९-१०१ ॥  
  
देवागारे देवशून्ये विल्वमूले नदीतटे ।  
  
प्। ७३३) स्वगृहे निर्जनारामे तथा चाश्वत्थसन्निधौ ॥ ९-१०२ ॥  
  
(कुमारीतन्त्रे)  
  
तद्भावे दिव्यगेहे सिन्दूरादिभिरङ्किते ।  
खड्गशूलगदाकर्त्त्रीचामरव्यजनादिभिः ॥ ९-१०३ ॥  
  
वितानधूपसङ्ङ्कीर्णे कृष्णागुरुसुवासिते ।  
युवतीनां सुरापीनां वेश्यानां लास्यशोभिते ॥ ९-१०४ ॥  
  
शङ्खघण्टारवाकीर्णे दीपावलिविराजिते ।  
एवम्भूते गृहे पूजा कालिकायाः सुशोभना ॥ ९-१०५ ॥  
  
अथ पुरश्चरणविधिः (वीरतन्त्रे)  
  
आदौ मन्त्रस्य सिद्ध्यर्थं पुरश्चरणमाचरेत् ।  
ततः सिद्धमनुर्मन्त्री काम्यकर्माणि साधयेत् ॥ ९-१०६ ॥  
  
(स्वतन्त्रतन्त्रे)  
  
दिवा लक्षं शुचिर्भूत्वा हविष्याशी जपेन्नरः ।  
ततस्तु तद्दशांशेन होमयेद्धविषा प्रिये ॥ ९-१०७ ॥  
  
तर्पयेत् तीर्थतायेन पयसा सर्पिषाऽपि वा ।  
मधुना वा सितामिश्रतोयेन परमेश्वरीम् ॥ ९-१०८ ॥  
  
देवीं चाभिषिञ्चेत् तोयैस्तर्णस्य दशांशतः ।  
तद्दशांश हविष्यान्नैर्भोजयेद्भक्तितः प्रिये ॥ ९-१०९ ॥  
  
कालीमन्त्रविदो विप्रान् दक्षिणां गुरवे ददेत् ।  
पाशवं कठिनं कल्पं शृणु वैरं ततः प्रिये ॥ ९-११० ॥  
  
रात्रौ मांसाशवैर्देवीं पूजयित्वा विधानतः ।  
ततो नग्नां स्त्रियं नग्नो रमन् क्लेदयुतोऽपि वा ॥ ९-१११ ॥  
  
जपेल्लक्षं ततो देवीं होमयेज्ज्वलितेऽनले ।  
योनिकुण्डे स्थिते सर्पिर्मांसमद्ययुतं तथा ॥ ९-११२ ॥  
  
प्। ७३४) दशांशं तर्पयेन्मद्यैर्मांसमिश्रैस्तु साधकः ।  
तर्पणस्य दशांशेन अभिषिञ्च्य जगन्मयीम् ॥ ९-११३ ॥  
  
दशांशं भोजयेत् वा साधु साधकं कालिकाप्रियम् ।  
मद्यं मांसं च मत्स्यं च चर्वणं च प्रदापयेत् ॥ ९-११४ ॥  
  
ततस्तु तोषयेद्भक्त्या गुरुं स्वर्णादिभिः प्रिये ।  
एतत्कल्पद्वयाद्देवि मन्त्रः सिध्यति वै ध्रुवम् ॥ ९-११५ ॥  
  
(कालीतन्त्रे)  
  
आदौ पुरस्क्रियां कुर्यान्नियमेन यथाविधि ।  
	लक्षमेकं जपेद्विद्यां हविष्याशी दिवा शुचिः ॥ ९-११६ ॥  
  
रात्रैः ताम्बूलपूर्णास्यः शय्यायां लक्षमानतः ।  
ततः सिद्धमनुर्मन्त्री प्रयोगार्हो न चान्यथा ॥ ९-११७ ॥  
  
(साधनसमुच्चये)  
  
नित्यकर्म दिवा कृत्वा रात्रौ पूजां समाचरेत् ।  
पूजान्ते तु जपं कुर्यात् कारणास्वादमोदितः ॥ ९-११८ ॥  
  
जपेन लक्षमात्रेण काली विद्या प्रसिध्यति ।  
  
(भैरवतन्त्रे)  
  
लक्षं जपेद्धविष्याशी दिनेनैव जितेन्द्रियः ॥ ९-११९ ॥  
  
ब्रह्मचर्यपरो भूत्वा पुरश्चरणकर्मणि ।  
तथा रात्रौ जपेल्लक्षं मन्त्री मैथुनतत्परः ॥ ९-१२० ॥  
  
कृत्वाऽचारक्रमेणैवं साधयेन्मन्त्रमात्मनः ।  
विधानेनाथ सिद्धिः स्यान्मनुरेव न संशयः ॥ ९-१२१ ॥  
  
(भैरवयामले)  
  
दीक्षाविधानमधिगम्य गुरोः सकाशा-  
ल्लब्ध्वा मनुं जपति लक्षमितं दिवा यः ।  
प्। ७३५) रात्रौ हविष्यभुगमत्सरकामकोप-  
लोभाद्यचञ्चलमनाः स तु साधकेन्द्रः ॥ ९-१२२ ॥  
लक्षं निशि स्ववनितासु रतावसाने  
नग्नो विमुक्तचिकुरस्त्वयि दत्तचित्तः ।  
  
(महाकालस्तुतौ)  
  
वशी लक्षं मन्त्रं प्रजपति हविष्याशनरतो  
दिवा मातर्युष्मच्चरणयुगलध्याननिरतः ॥ ९-१२३ ॥  
परं नक्तं नग्नो निधुवनविनोदेन च मनुं  
जनो लक्षं  स स्यात् स्मरहरसमानः क्षितितले ॥  
  
(मेरुतन्त्रे)  
  
लक्षमेकं जपेन्मन्त्रं हविष्याशी दिवा शुचिः ॥ ९-१२४ ॥  
  
अशुचिश्च तथा रात्रौ लक्षमेकं जपेन्मनुम् ।  
दशांशं होमयेदाज्यैस्तर्पयेदभिषेचयेत् ॥ ९-१२५ ॥  
  
होमं च तर्पणं पूजा कर्तव्या तु विशेषतः ।  
ततः प्रयोगान् कुर्वीत काम्यानिष्टफलाप्तये ॥ ९-१२६ ॥  
  
(वीरचूडामणौ)  
  
साधनस्य विधिं वक्ष्ये सङ्केतपरमाद्भुतम् ।	  
येन विज्ञातमात्रेण खेचरत्वं च जायते ॥ ९-१२७ ॥  
  
होमं कुर्यात् प्रयत्नेन पायसेन तिलेन वा ।  
स्नातः शुक्लाम्बरधरो नित्यकर्मदिवाशुचिः ॥ ९-१२८ ॥  
  
रात्रौ पूजां प्रकुर्वीत पञ्चमुद्राविधानतः ।  
अनेनैव विधानेन लक्षमेकं जपेद्बुधः ॥ ९-१२९ ॥  
  
स्वस्वकर्म पुरस्कृत्य सर्वसिद्धीश्वरो भवेत् ।  
हावभावादिकं कुर्यान्महाचीनलतां हरेत् ॥ ९-१३० ॥  
  
प्। ७३६) (श्रुतिसिद्धान्ततन्त्रे)  
  
तेनैव तर्पणं कुर्यात् स्नानपानादिकं सदा ।  
दक्षिणे पाशवः कल्पो वीरकल्पस्तु वामिनाम् ॥ ९-१३१ ॥  
  
कल्पद्वयं समाश्रित्य मन्त्रं सिध्यति सत्वरम् ।  
गुरोराज्ञां समादाय स्नातः शुक्लाम्बरः शुचिः ॥ ९-१३२ ॥  
  
दिवा लक्षं जपेद्विद्यां ब्रह्मचर्यं समाश्रितः ।  
रात्रौ च देवदेवेशीमिष्ट्वा वामोपचारकैः ॥ ९-१३३ ॥  
  
शक्तीः सम्पूज्य विधिवत् कृत्वा निधुवनोत्सवम् ।  
कोमलाद्यासनासीनो मुक्तदेशी दिगम्बरः ॥ ९-१३४ ॥  
  
ताम्बूलपरिपूर्णास्यः सिन्दूराङ्कितभालकः ।  
रहस्यमालामादाय जपेल्लक्षमनन्यधीः ॥ ९-१३५ ॥  
  
कुलमार्गप्रपन्नानां विधिरेषः प्रकीर्तितः ।  
  
अत्र ब्राह्मणस्य पशोर्वा दक्षिणोपचारेण दिवकलक्षजपः । शूद्रस्य वीरस्य च रात्रौ वामोपचारेणैकलक्षणजप इति राघवभट्टादयः ।  
  
तेषामयमाशयः ।  
  
भैक्ष्यादिनियमाहारः सकृद्रात्रौ विधियते ॥ ९-१३६ ॥  
  
दिवा चैव जपं कुर्यात् पौरश्चरणिको द्विजः ।  
  
इति (फेत्कारिणी-)तन्त्रवचनात् ।  
  
स्नातः शुक्लाम्बरधरः शुचिः प्रयतमानसः ॥ ९-१३७ ॥  
  
दिवा सर्वं प्रकर्तव्यं धर्मकामार्थसिद्धये ।  
द्विजानामत्र सर्वेषां विधिरेषः प्रकीर्तितः ॥ ९-१३८ ॥  
  
इति (मेरुतन्त्र-)वचनाच्च विप्रादिकर्तृकपुरश्चरणे ।  
  
त्रिसन्ध्यं देवपूजां च त्रिसन्ध्यं जपमाचरेत् ।  
रात्रौ मन्त्रं च मालां च स्पृशेन्नैव कदाचन ॥१३९ ॥  
  
प्। ७३७) इति पशुभावप्रकरणीय-(भावचूडामणि-) वचनात् । पशुकर्तृकपुरश्चरणे च दिवस एव कालः ।  
  
एवं च ।  
  
	द्विजानां चैव सर्वेषां दिवाविधिरिहोच्यते ।  
	शूद्राणां च तथा प्रोक्तं रात्राविष्टं महाफलम् ॥१४० ॥  
  
इति (महाकालसंहिता-) वचनोत्तराधात् ।  
शूद्रकर्तृकपुरश्चरणे ।  
  
	गते तु प्रथमे यामे तृतीयप्रहरावधि ।  
	निशायामेव जप्तव्यं रात्रिशेषे जपेन्न च ॥१४१ ॥  
  
वीरपुरश्चरणप्रकरणीय-(मुण्डमाला-) वचनाद्वीरकर्तृकपुरश्चरणे च रात्रिरेव काल इति व्यवस्थितौ ।  
  
	पशुर्गुरुमुखाल्लब्धां विद्यां कालघनप्रभाम् ।  
	पाशवेन तु कल्पेन लक्षं जपति साधकः ॥१४२ ॥  
  
	दिव्यगुरुमुखाल्लब्ध्वा कालिकां दिव्यरूपिणीम् ।  
	लक्षं जप्यात् सदा मन्त्रं वीरकल्पेन साधकः ॥१४३ ॥  
  
इति (कालीकुलार्णव-)वचनात् ।  
  
स्वाचारनिरतो नित्यं दिवा लक्षं जपेत् पशुः ।  
	दिव्यो वाऽप्यथ वा वीरो रात्रौ लक्षं जपं चरेत् ॥१४४ ॥  
  
इति (कालीक्रम-)वचनाच्च सर्वेषामेकलक्षजपात्मकमेव पुरश्चरणं सिध्यतीति । अस्मिन् मते ।  
  
	लक्षमेकं जपेद्विद्यां हविष्याशी दिवा शुचिः ।  
	रात्रौ ताम्बूलपूर्णास्यः शय्यायां लक्षमानतः ॥१४५ ॥  
  
	एवं लक्षद्वयं जप्त्वा तद्दशांशेन मन्त्रवित् ।  
	अयुतं होमयेद्देवि दिवारात्रिप्रभेदतः ॥१४६ ॥  
  
इति सर्वेषां भिन्नभिन्नेति कर्त्तव्यताकसमुचितलक्षद्वयजपात्मकपुरश्चरणादिविधायक(कुमारीतन्त्र-)विरोधो दुर्वारः ।  
  
प्। ७३८) (निरुत्तरतन्त्रेऽपि) लक्षद्वयपरिमित एव जप उक्तः ।  
  
	लक्षद्वयं जपेद्विद्यां दिवारात्रिप्रभेदतः  इति ।  
  
सुधार्णवकृतस्तु   
  
एवं लक्षद्वयं जप्त्वा इत्या  (कुमारीतन्त्रा-)दिवचनाद्दिवारात्र्योर्भिन्नभिन्नाचारेणैकैकलक्षजपात्मकसमुचितलक्षद्वयजपः सर्वस्यैव प्राप्तः ।  
  
	स्वाचारनिरतो नित्यं दिवा लक्षं जपेत् पशुः ॥१४७ ॥  
  
	दिव्यो वाऽप्यथ वा वीरो रात्रौ लक्षं जपं चरेत् ।  
  
इति (कालीक्रम-)वचनेनापवाद्यते ।  
एवं वीरब्राह्मणस्यापि रात्रौ मैरेयाद्युपादानपुरःसरः ।  
  
	ब्राह्मणो मदिरां दत्वा ब्राह्मण्यादेव हीयते ॥ ९-१४८ ॥  
  
इत्यादिवाक्यविरुद्धो वीरभावप्रकरणीयब्राह्मणकर्तृकक्षीरोपादानविधायक-(भावचूडामणि-) विरुद्धश्च जपः प्राप्तः ।  
  
तत्र  
  
	द्विजानां चैव सर्वेषां दिवाविधिरिहेष्यते ।  
  
इत्यपवादकं वाक्यम् । तेन वीरस्यापि ब्राह्मणस्य मैरेयाद्युपादानपूर्वकं दिवालक्षजपः पर्यवसन्नो भवति ।  
एवं च राजन्यवैश्ययोरपि रात्रिमात्रजपापवादक ।  
  
	शूद्राणां च तथा प्रोक्तं रात्राविष्टं महाफलम् ॥ ९-१४९ ॥  
  
इत्युत्तराधम् । तेन (कुमारीकल्प-)वचनं राजन्यवैश्यविषयं पर्यवस्यति ।  
अपवादविसयपरिहारेणोत्सर्गस्य व्यवस्तितैः पशूनां रात्रजपश्च पशुभावप्रकरणीय (भावचूडामणि-)वचनपरास्त एवेति सर्वमनवद्यम् ।  
  
वस्तुतस्तु   
  
पशुर्गुरुमुखाल्लब्ध्वा इत्यादि (कालीकुलार्णव-)वचनात् पशोर्लब्धमन्त्रस्य पशुभावेन वीराल्लब्धमन्त्रस्य वीरभावेन च साधने एकलक्षजपो वैपरीत्ये च लक्षद्वयजप इत्याहुः अत्र वैपरोत्ये (कुमारीतन्त्रो-)क्तरीत्या लक्षद्वयजपस्य कर्तव्यतया वीराल्लब्धमन्त्रस्य पशुभावेन साधनासम्भवात् पशोर्लब्धमन्त्रस्य वीरभावेन साधनमेव वैपरीत्यमिति ध्येयम्  
अत्र कृष्णभट्टपादाः ।  
एवं लक्षद्वयं जप्त्वा इत्यादि-(कुमारीतन्त्रा-)दिवचनात् सर्वेषामपि लक्षद्वयपरिमित एव जपः । पशुदिव्यवीराणामेकैकलक्षजपविधायक-(कालीकुलार्णवकालीक्रमा-)दिवचनं तु सिद्धमन्त्रविषयम् ।  
  
प्। ७३९) अत एवोक्तं (यामलादैः)  
  
	गुरुणा साधितो मन्त्रो यदि भाग्येन लभ्यते ।  
	लक्षमात्रं तदा जप्त्वा सर्वकर्णाणि साधयेत्  इति ॥१५० ॥  
  
तत्र विशेषस्तु ।  
  
	रात्रौ मांसासवैर्देवीं पूजयित्वा विधानतः ।  
	ततो नग्नां स्त्रियं नग्नो रमन्  इत्यादि (स्वतन्त्रतन्त्रा-)दिवचनात् ।  
	ब्राह्मणो मदिरां दत्वा  इत्यादिमहाकालोक्तविरुद्धमैरेयदानादिकम् ।  
	अज्ञानात् स्वस्त्रियम् गत्वा  इत्यादिसामान्यपुरश्चरणप्रकरणीय  (सिद्धान्तसम्प्रदाया-)दिवचनविरुद्धरात्रिजपप्राक्कालीनसुरतादिकं ब्राह्मणस्यापि प्राप्तम् ।  
  
तदुभयमपि ।  
  
	द्रव्येण सात्त्विकेनैव ब्राह्मणः पूजयेच्छिवाम् ॥ ९-१५१ ॥  
  
	स्वकीयां परकीयां वा सामान्यवनितां तथा ।  
	जपेयुस्ताः समाकृष्य क्षत्रविदशूद्रजातयः ॥ ९-१५२ ॥  
  
  
इति (महाकालसंहिता)-वचनेनापवाद्यते ।  
  
एवं च ।  
  
	स्वजातकुसुमं चैव हेतुद्रव्यं च भैरव ।  
	स्पृष्ट्वा तथा समाघ्राय पञ्चगव्येन शुद्ध्यति ॥१५३ ॥  
  
	ऋतुकालं विना चापि न गच्छेत् स्त्रियमादरात् ।  
  
इत्यादिभिः पशुभावप्रकारेण  (भावचूडामणि -)वचनैर्विप्रेतरपशोरपि तदुभयं निरस्तमेव ।  
	पशुमात्रस्य रात्रिजपनिषेधक  (भावचूडामणि-)वचनं तु एतद्देवताद्यतिरिक्तदेवतोपासकपशुपरम् ।  
  
	रात्रावपि जपेत् तावत् प्रत्यवायोपशान्तये ॥ ९-१५४ ॥  
  
इति पशुकर्तृककाम्यप्रकरणीय (श्रुतिसिद्धान्ततन्त्र)-वचनेन एतद्देवतोपासकपशो रात्रिजपस्यापि विहितत्वात् ।  
  
	शूद्राणां च तथा प्रोक्तं रात्राविष्टं महाफलम् ।  
  
प्। ७४०) इति वचनं तु शूद्राणां रात्रिजपे फलातिशयबोधकं न तु शूद्रकर्तृकदिवातनजपप्रतिषेधकम् ।  
  
तथा च ।  
  
वीरदिव्ययोर्दिवापाशवकल्पेनैकलक्षजपो वीरकल्पेन रात्रावेकलक्षजपरतत्रापि साक्षन्मैरेयाद्युपादानं शूद्रस्यैव न तु वीरस्यापि त्रैवर्णिकस्य तदुपादानम् ।  
  
	क्षीरेण ब्राह्मणैस्तर्प्या घृतेन नृपवंशजैः ॥ ९-१५५ ॥  
  
	माक्षिकैर्वैश्यवर्णैस्तु आसवैः शूद्रजातिभिः ।  
  
इति (भैरवतन्त्र-)वचनात् ।  
  
अत एवोक्तं (महाकालसंहितायाम्)  
  
	श्रूयते यत् फलाधिक्यं तत्रादौ मद्यदानतः ॥ ९-१५६ ॥  
  
	तद्धि शूद्रपरं ज्ञेयं न तु द्विजपरं प्रिये  इति ।  
  
पशोस्तु दक्षिणचारेण दिवैकलक्षजपस्तेनैवाचारेण रात्रावेकलक्षजप इति सर्वेषामपि लक्षद्वयजपात्मकमेव पुरश्चरणं पर्यवसन्नमिति पाहुः ।  
  
मम त्वेवं प्रतिभाति ।  
  
	दक्षिणे पाशवः कल्पो वीरकल्पस्तु वामिनाम् ॥ ९-१५७ ॥  
  
इत्यादि (श्रुतिसिद्धान्त-) तन्त्रवचनाद्दक्षिणमर्गिणः पाशवकल्प एव वाममार्गिणो वीरकल्प एवाधिकारित्वे सिद्धे पाशवकल्पेन च पुरश्चरणमुक्त्वा   
  
	कुलमार्गप्रपन्नानां विधिरेष प्रकीर्तितः ।  
  
इति तत्रैवोक्तत्वात् ।  
  
	कुलाचारक्रमेणैवं साधयेन्मन्त्रात्मनः ॥ ९-१५८ ॥  
  
इति (भैरवतन्त्र-)वचनात् ।  
  
	दक्षवामक्रियायुक्तः कौलश्चोभयमिश्रितः ।  
  
इत्याचारप्रकरणीय (वाडवानल-)वचनाच्च एतत्कल्पद्वयाश्रयणे कौलिकस्यैवाधिकारः प्रतीयते ।  
  
तथा च ।  
  
पाशवकल्पेन दिवैकलक्षजपरूपपुरश्चरणं दक्षिणमार्गिणः । वीरकल्पेन रात्रावेकलक्षजपरूपपुरश्चरणं वाममार्गिणः । एतदुभयात्मकपुरश्चरणं कौलिकस्येति मार्गभेदेन पुरश्चरणस्यापि भेदः ।  
  
प्। ७४१) द्विजानां चैव सर्वेषाम्  इत्यादौ द्विजपदं पशुपरं न तु विप्रमात्रपरम् । तस्य त्रैवर्णिकवाचकत्वात् । अत एव क्षत्रियवैश्ययोः सङ्ग्रहाय सर्वेषामिति पदमुपात्तम् । उत्तरार्धे तु नोपात्तम् । अन्यथा राजन्यवैश्यविषयकाकाङ्क्षाया अनिवृत्तिप्रसङ्ग इति तु सुधार्णवकृतैवोक्तम् । पशुश्च दक्षिणमार्गो । एवमुत्तरार्धे शूद्रपदं वाममार्गिपरम् ।  
  
	अत एवोक्तं (मेरुतन्त्रे)  
  
  
		शूद्रादियवनान्तानां सिद्धिर्वामपथे स्थिता इति ॥ ९-१५९ ॥  
  
		दिव्यो गुरुमुखात्  इत्यत्र दिव्यो वाऽप्यथ वा वीरः  इत्यत्र च दिव्यवीरौ वाममार्गिणो अ तु कौलिकौ । कौलिकवाममार्गिभेदेन तयोः प्रत्येके द्वैविध्यस्य वक्ष्यमाणत्वात् तथा च दिवैकलक्षजपविधायकानि (कालिकुलार्णवा)- दिवचनानि दक्षिणमार्गपरतया रात्रावेकलक्षजपविधायकानि (साधनसमुच्चया-)दिवचनानि वाममार्गपरतया दिवारात्रिभेदेन समुचितलक्षद्वजपविधायकानि-)दिवचनानि वाममार्गपरदिवचनानि च कुलमार्गपरतया सङ्गमनीयानीति सकलमकलङ्कम् ।  
  
	किञ्च  
  
		लक्षमेकं जपेद्विद्यां हविष्याशी दिवा शुचिः ।  
		अशुचिश्च तथा रात्रौ लक्षमेकं जपेन्मनुम् ॥१६० ॥  
  
इत्यादावपि त्रिविधमार्गोपयुक्तं त्रिविधपुरश्चरणं सुधीभिराकलनीयम् । ननु पशूनामेतद्देवताराधने कथमधिकारः ।  
  
	दिव्यभावं वीरभावं विना कालीं न पूजयेत् ।  
	पूजयेन्नरकं याति दुःखं तस्य पदे पदे ॥१६१ ॥  
  
	पशुभावाश्रितो देवि यदि कालीं प्रपूजयेत् ।  
	रौरवं नरकं याति यावदाहूतसम्प्लवम् ॥१६२ ॥  
  
इति (निरुत्तरतन्त्र-)वचनेन निषेधादिति चेन्न । दिव्यभावमित्यादिवचनानां वामाचारप्रकरणीयतया वाममार्गिणां पशुभावाश्रयणनिषेधपरत्वात् ।  
	तथा च ।  
  
		वाममार्गी दिव्यभावं विना कालीं न पूजयेत् ।  
  
पशुभावाश्रितः सन् यदि पूजयेत् तदा रौरवं नरकं यातीति तदर्थः ।  
  
	तदुक्तमन्यत्रापि ।  
  
		दिव्यभावं वीरभावं वाममार्गी समाश्रयेत् ॥ ९-१६३ ॥  
  
प्। ७४२) पशोः संसर्गमात्रेण रौरवं नरकं व्रजेत्  इति ॥  
तथा च ।  
  
	पशुभावो हि विप्राणां श्रेयस्करतो मतः ॥ ९-१६४ ॥  
  
	तस्मात् पाशवकल्पेन विप्रः कालीं प्रपूजयेत् ।  
  
इति (श्रुतिसिद्धान्ततन्त्र-)वचनात् ।  
  
	विप्रो दक्षिणमार्गेण मयामायां प्रपूजयेत् ॥१६५ ॥  
  
इत्यादि (सिद्धान्तसार-)वचनाच्च पशूनामेतद्देवतोपासनाधिकारित्वमक्षतमेव । अन्यथा ।  
  
	पशुर्गुरुमुखाल्लब्ध्वा  इत्यादिपूर्वोक्त (कालोकुलार्णव-)वचनस्य ।  
	स्वाचारनिरतो निरतं दिवा लक्षं जयेत् पशुः ।  
  
इत्यादि (काली क्रम-)वचनस्य चासङ्गत्यापत्तेः ।  
एवं च ।  
  
	साधके क्षोभमापन्ने देवीक्षोभः प्रजायते ॥ ९-१६६ ॥  
  
	तस्माद्भुक्त्वा च पीत्वा च पूजयेत् परमेश्वरीम् ।  
	विना पीत्वा सुरां भुक्त्वा मांसं गत्वा रजस्वलाम् ॥ ९-१६७ ॥  
  
	यो जपेद्दक्षिणां कालीं तस्य दुःखं पदे पदे ।  
	कलावासवयोगेन तर्पयेत् कालिकां प्रिये ॥ ९-१६८ ॥  
  
इत्यादि (निरुत्तरतन्त्र-)वचनानामपि वीरपरत्वमवगन्तव्यम् । वीरस्यापि ब्राह्मणस्य मैरेयाद्युपादाननिषेधाद्ब्राह्मणेतरवीरपरत्वमुक्तवचनानामिति बहवः ।  
	वस्तुतो ब्राह्मणस्य वीरादिभाव एव निषिद्धः ।  
  
		पशुभावो हि विप्राणाम्  इत्युक्तत्वात् ।  
  
ननु ।  
  
		मद्यं मत्स्यं तथा मांसं मुद्रां च मैथुनं ततः ।  
		ब्राह्मणो वीरभावेन कालिकायै निवेदयेत् ॥१६८ ॥  
		  
ब्राह्मणः क्षत्रियो वैश्यः शूद्रश्च कुलयोगतः ।  
		पञ्चमैः पूजयेत् कालीं मोक्षार्थी यः कलौ भवेत् ॥१६९ ॥  
  
प्। ७४३) इत्यादि (निरुत्तरतन्त्र-)वचनाद्ब्राह्मणस्य वीरभावे कथं नाधिकार इति चेन्मैवम् ।  
  
	ब्राह्मं वीर्यं तथा क्षेत्रं संस्कारा ब्रह्मसम्भवाः ।  
	ब्रह्मणाचरणाद्ब्रह्मविद्याभिर्ब्राह्मणो भवेत् ॥१७० ॥  
  
इति (मेरुतन्त्रो)-क्तेषु पञ्चसुलक्षणेषु निर्देशक्रमप्रातिलोम्येन लक्षणचतुष्टयहीनस्य शूद्रतुल्यस्यैव ब्राह्मणस्य वामाचाराधिकारितया सर्वाचारपरिभ्रष्टस्य तादृशस्यैव ब्राह्मणस्य कुलाचाराधिकारितया च तदितरस्य विप्रस्य तदुभयानधिकारित्वेन वीरभावनिषेधात् ।  
	तदुक्तं (मेरुतन्त्रे)  
  
		उक्तेषु लक्षणेष्वेकं यस्मिन् विप्रे प्रदृश्यते ।  
		तस्यैव ब्राह्मणस्यात्र वामे स्यादधिकारिता ॥१७१ ॥  
  
तथा ।  
  
		चतुर्लक्षणहीनानां मार्गाः स्यु कौलिकादयः ।  
  
तथा ।  
  
		सर्वाचारपरिभ्रष्टः कुलाचारं समाश्रयेत् ॥ ९-१७२ ॥  
  
		कुलाचारपरिभ्रष्टो रौरवं नरकं व्रजेत्  इति ।  
  
अत एवोक्तं (भावनिर्णये)  
  
		वृषलः पशुभावं तु न कदाऽपि समाश्रयेत् ॥ ९-१७३ ॥  
  
		ब्राह्मणो वीरभावं च मनसाऽपि न भावयेत् ।  
  
इति च शब्दाद्दिव्यभावमपि ।  
एवं च ब्राह्मणकर्तृकमदिराद्युपादानविध्यायकं वाक्यं यत्र यत्रोपलभ्यते तत्र तत्र ब्राह्मणपदस्य पूर्वोक्तलक्षणचतुष्टयहीनवीरब्राह्मणपरत्वमवधेयम् । तान्त्रिकमते तादृशोऽपि ब्राह्मणपदप्रयोगात् । अत एव तस्यैव ब्राह्मणस्येत्युक्तं (मेरुतन्त्रे)  
  
	ब्राह्मणैस्तु सदा पेयं क्षत्रियैस्तु रणागमे ॥ ९-१७४ ॥  
  
	वैश्यैर्धनप्रयोगे च शूद्रेर्नैव कदाचन ।  
  
इति (कुलार्णव-)वचनं तु सदा पेयमित्यत्र सदा अपेयमित्यकारप्रलेषादपि सङ्गच्छते । एवं च कलिधर्मप्रकरणे गृह्यपरिशिष्टे हरिनाथोपाध्यायैः सौत्रामण्यां सुराग्रहणनिषेधस्योक्तत्वात् ।  
	कुलाचाराधिकारिब्राह्मणस्यास्माभिरुपदर्शितत्वाच्च ।  
  
		सौत्रामण्यां कुलाचारे ब्राह्मणः प्रपिवेत् सुराम् ॥ ९-१७५ ॥  
  
प्। ७४४) इति (समयाचार-)वचनं सङ्गच्छत एव ।  
यत् तु ।  
  
	त्रेतायां पूजिता देवी घृतेन सर्वजातिभिः ।  
	मधुभिः सर्ववर्णैस्तु पूजिता द्वापरे युगे ॥१७६ ॥  
  
	पूजनीया कलौ देवी केवलैरासवैः  (यामल-)वचनम् । तत्र सर्ववर्णशब्दो ब्राह्मणेतरपरः ।  
  
	त्रय्यध्वरोणो भूदेवस्त्रिपदायज्ञसूत्रधृक् ।  
	न कदाऽपि स्पृशेद्बालां न च देव्यै निवेदयेत् ॥१७७ ॥  
  
इति (महाकालसंहिता-)वचनेन ब्राह्मणस्य सर्वदा मैरेयदाननिषेधात् ।  
इत्थं च ।  
  
	यत्रावश्यं विनिर्दिष्टं मदिरादानमुमुत्तमम् ।  
	ब्राह्मणस्ताम्रपात्रे तु गव्यं मद्यं प्रल्पयेत् ॥१७८ ॥  
  
इति (भैरवतन्त्रो-)क्तोऽनुकल्पविधिरपि पूर्वोक्तवीरब्राह्मणपर एव । तदितरस्य तत्रापि नाधिकारः ।  
  
	ब्राह्मणस्त्वनुकल्पं न कृत्वा चाण्डालतामियात् ।  
  
इति तन्त्रान्तरवचनात् ।  
(महाकालसंहितायाम्)  
  
कदा चिदनुकल्पोक्तां दद्याद्देव्यै द्विजः सुराम् ॥ ९-१७९ ॥  
  
उपमद्यानि ते वच्मि तानि देव्यवधारय ।  
आर्द्रकस्य गुडस्यापि समभागे भवेत् सुरा ॥ ९-१८० ॥  
  
ताम्रपात्रे तथा क्षौद्रं पयो गव्यं तथाऽत्र च ।  
नारिकेलोदकं कांस्ये रीतौ तालरसोऽपि च ॥ ९-१८१ ॥  
  
रसालश्च रसो रङ्गे वा पानसो द्रवः ।  
मधूकपुटके द्राक्षा तत्पुष्पं तद्दलेऽपि च ॥ ९-१८२ ॥  
  
चिञ्चारसं पद्मपत्रेऽश्वत्थे कारकपानकम् ।  
उपमद्यानि चैतानि द्वादश स्युर्वरानने ॥ ९-१८३ ॥  
  
प्। ७४५) द्विजो दित्सति चेन्मद्यं दद्यादेतानि नो सुराम् ।  
एतान्यपि न देयानि सात्त्विकैर्धर्मभीरुभिः ॥ ९-१८४ ॥  
  
मद्यं वाऽप्युपमद्यं वा मद्यनाम न गच्छति ।  
पातित्यं किन्तु नामीभिस्तथैव पतितो भवेत् ॥ ९-१८५ ॥  
  
अत्र द्विजपदं ब्राह्मणेतरद्विजपरं न तु ब्राह्मणपरम् । अत एवोक्तं तत्रैव ।  
  
नारिकेलोदकं कांस्ये ताम्रे गव्यं तथा मधु ।  
राजन्यवैश्ययोर्दानं न विप्रस्य कदाचन ॥ ९-१८६ ॥  
  
एवं प्रदानमात्रेण हीनायुर्ब्राह्मणो भवेत्  इति ।  
एवं च ।  
  
नानोपचारसम्भारैर्भक्तितः पूजिताऽपि च ॥ ९-१८७ ॥  
विना मकारयोगेन नैव तुष्यति कालिका ।  
  
इत्यादि (कुलरत्नावली-) वचनमपि शूद्रादिकर्तृकाराधनपरं बोद्धव्यं ।  
विप्रादिकर्तृकोपासनायां न सात्त्विकैरेवोचारैस्तस्यास्तुष्टिश्रवणात् । एतत् सर्वं (महाकालसंहितायां) स्पष्टम् ।  
  
तथा हि ।  
  
वस्तुष्वन्येषु तिष्टत्सु देवीप्रीतिकरेषु च ॥ ९-१८८ ॥  
  
किमेतया वै सुरया कदन्नमलरूपया ।  
भूतप्रेतपिशाचार्थं पूयमिश्रं * सुरामिषम् ॥ ९-१८९ ॥  
  
तद्ब्राह्मणेन नो देयं देव्यै नात्तव्यमेव च ।  
न चैतया तुष्यति सा बहु वाऽपि घृणायते ॥ ९-१९० ॥  
   
उद्विग्ना च भवेत् तस्माद्दद्यान्नैव द्विजः सुराम् ।  
हतो वेदो हतो धर्मः परलोको हतः स्वकः ॥१९१ ॥  
  
कुलं हतं हता जातिर्हतं ब्राह्मण्यमेव च ।  
प्राज्ञम्मन्येन मूर्खेण पिवताऽज्ञानतः सुराम् ॥१९२ ॥  
  
प्।७४६) किं कृतं साधितं किं वा किं च वा समुपार्जितम् ।  
यदयं हृतवान् स्वस्य सर्वं मद्योपसेवनात् ॥ ९-१९३ ॥  
  
एवमेवाज्ञानमग्नो मामप्याशु हनिष्यति ।  
उद्विग्नैव महामाया भवेत् तदवलोकनात् ॥ ९-१९४॥  
  
कैवर्त्तपुक्कशम्लेच्छरजकान्त्यावसायिनाम् ।  
चर्मकारनटप्रोथमेदोवेणूपजीविनाम् ॥ ९-१९५॥  
  
सिद्धदुर्गन्धिशुष्कान्नं द्रव्यं मह्यं निवेद्य हि ।  
सुधावत् पिवतां पुसां कथं विदसु न हि स्पृहा ॥ ९-१९६ ॥  
  
अन्ये न सन्ति वस्त्वाद्या नैवेद्यकरणाय किम् ।  
अस्पृश्यं यत् तदानीय मह्यं ददति कुअलिकाः ॥ ९-१९७ ॥  
  
ऋचो यजूंषि सामानि ह्यथर्वाङ्गिरसस्तथा ।  
वेदेभ्यः कोटिगुणिता महामन्त्रास्तथैव च ॥ ९-१९८ ॥  
  
ये पावयन्ति देहस्थान् मद्यैराकण्ठपूरितैः ।  
मामपि प्लावयिष्यन्ति किमाश्चर्यं हि ते जनाः ॥ ९-१९९ ॥  
  
सात्त्विकैरेव निअवेद्यैः कन्दैः पुष्पैः पलैर्दलैः ।  
अभावे भावभक्तिभ्यां सत्यं तुष्टा भवाम्यहम् ॥ ९-२०० ॥  
  
न मद्यमांसविस्तारैः प्रेतराक्षसभोजनैः ।  
ब्राह्मणो मानसाः पुत्रा मरीच्यत्र्यङ्गिरोमुखाः ॥ ९-२०१ ॥  
  
एतेषामन्वयोद्बूताः पुनरन्ये सहस्रशः ।  
कश्यपश्चैव दुर्वासा दत्तात्रेयश्च चन्द्रमाः ॥ ९-२०२ ॥  
  
बृहस्पतिर्विश्रवाश्च शक्तिर्दक्षो मृकण्डुजः ।  
नारदः कपिलो व्यासः कालाग्निर्जमदग्निजः ॥ ९-२०३ ॥  
  
दाक्षः कविरथर्वा च शाण्दिल्यो गौतमो मनुः ।  
नाचिकेता भरद्वाजः श्वेताश्वतर एव च ॥ ९-२०४ ॥  
  
प्। ७४७) और्वो दधीचिश्च्यवन ऋचीकश्च पराशरः ।  
शातातपो लोमशश्च जैगीषव्यश्च देवलः ॥ ९-२०५ ॥  
  
पैठीनसिर्वीतिहव्यः संवर्तोऽगस्तिरासुरिः ।  
उपमन्युर्मतङ्गश्च तथा वाजस्रवाः कठः ॥ ९-२०६ ॥  
  
उद्दालकश्चारुणेय आश्वलायन एव च ।  
उत्तङ्कश्च यवक्रीतः कात्यायन ऋतश्रवाः ॥ ९-२०७ ॥  
  
एते चान्ये च मुनयो वेदवेदाङ्गपारगाः ।  
ईजानाः ऋतुभिः सर्वैः समाप्तवदक्षिणैः ॥ ९-२०८ ॥  
  
गृणन्ती निगमं सर्वं कुर्वन्तो दुश्चरं तपः ।  
ध्यायन्तो निष्कलं ब्रह्म जपन्तो मामकं मनुम् ॥ ९-२०९ ॥  
  
सर्वदा सात्त्विकैरेवीपचारैः पूजयन्ति माम् ।  
सदा मय्यर्पितहृदः सदा सद्भावभाविताः ॥ ९-२१० ॥  
  
सदा मच्छरणं प्राप्ताः शान्ताः दान्ता जितेन्द्रियाः ।  
वाय्वाहारा निराहारा ऊर्ध्वरेतस एव च ॥ ९-२११ ॥  
  
तपोबलाद्भ्रंसयितुं शक्रमप्यलमीदृशाः ।  
न निवेदितवन्तस्ते किमर्थं मदिरां मयि ॥ ९-२१२ ॥  
  
विज्ञायास्यां महादोषं निन्द्यतां पापहेतुताम् ।  
गर्हाकरत्वं पातित्यकारित्वं पूतितामपि ॥ ९-२१३ ॥  
  
परलोकविनाशित्वं तथा नरकहेतुताम् ।  
विप्रत्वजातिहन्तृत्वं म्लेच्छतुल्यत्वकारिताम् ॥ ९-२१४ ॥  
  
अतस्तत्यजुरेवैनां सङ्गृह्य श्रुतिपद्धतिम् ।  
यद्यस्यां दोषराहित्यं पुण्यकारित्वमेव च ॥ ९-२१५ ॥  
  
स्यात् तदा ते कथं मह्यं ददुर्नैव सुरां द्विजाः ।  
धर्मव्यवस्थां ज्ञात्वेत्थमन्येऽपि द्विजजातयः ॥ ९-२१६ ॥  
  
प्। ७४८) निवेदयिष्यन्ति नैव मह्यं मद्यं कथं चन ।  
बोधिता अपि शास्त्रार्थैरनादृत्य वचो मम ॥ ९-२१७ ॥  
  
मोहाद्व्यवहरिष्यन्ति लोभोपहतचेतसः ।  
ये के चित् तां धर्मराजः शासिष्यति न संशयः ॥ ९-२१८ ॥  
  
तीव्रैर्दण्डैर्महाघोरनरकादिनिपतनैः ।  
इति सत्यं पुरा मह्यं प्रोवाच जगदम्बिका ॥ ९-२१९ ॥  
  
तत्राहमवदं देवि देवीवक्क्रोत्थिताक्षरैः ।  
अत परं श्रुत्यदितं धर्ममद्वाक्यमेव च ॥ ९-२२० ॥  
  
देव्याज्ञां च समुल्लाङ्घ्य ये दास्यन्ति सुरां द्विजाः ।  
तेषां शास्त्री महामाया श्रोतव्यं शृण्वतः परम् ॥ ९-२२१ ॥  
  
द्विजेतरः सम्प्रदद्याद्देव्यै मद्यं सदा रहः ।  
स्वयं महाप्रसादं च युञ्जीत प्रत्यहं प्रिये ॥ ९-२२२ ॥  
  
  
मांसानि दग्धमीना।श्चसर्वदैव निवेदयेत् ।  
शुद्रादीनामथैतेषां सद्यस्तुष्यति कालिका ॥ ९-२२३ ॥  
  
द्विजानां यावती निन्दा कथिता मद्यदानतः ।  
शूद्राणां तावती ज्ञेया प्रशस्तिर्वरवर्णिनि ॥ ९-२२४ ॥  
  
अतः शूद्रः प्रयत्नेन देव्यै मद्यं निवेदयेत् ।  
दीर्घायुष्ट्वमरोगित्वं वाग्मित्वं राजमान्यताम् ॥ ९-२२५ ॥  
  
पुत्रक्षेत्रकलत्रार्थपरिपूर्णत्वमेव च ।  
अन्ते स्वर्गादिगमनं शूद्रः प्राप्नोति मद्यतः ॥ ९-२२६ ॥  
  
श्रूयते यत् फलाधिक्यं तन्त्रादौ मद्यदानतः ।  
तद्धि शूद्रपरं ज्ञेयं नैव द्विजपरं प्रिये ॥ ९-२२७ ॥  
  
स्वयं यदन्नो भवति तदन्ना तस्य देवता ।  
पितरश्च तदन्नाः स्युरित्येवं वैदिकी स्थितिः ॥ ९-२२८ ॥  
  
प्। ७४९) प्राणिजातिषु सर्वासु मानुष्यमतिदुर्लभम् ।  
मानुष्येष्वपि देहेषु शूद्रः श्रेष्ठोऽन्त्यजातितः ॥ ९-२२९ ॥  
  
शूद्राच्छतगुणो वैश्यो वेश्यात् साहस्रिको नृपः ।  
नृपात् कोटिगुणो विप्रो ज्ञेयः स्वाध्यायतत्परः ॥ ९-२३० ॥  
  
अत एव हि सर्गादौ जगत् सृष्ट्वा चराचरम् ।  
यद्यत् सारतरं वस्तु तद्ब्रह्माऽदाद्द्विजातये ॥ ९-२३१ ॥  
  
वेदाः षडङ्गशास्त्राणि क्षमा सत्यं तपो धृतिः ।  
शौचं दान्तं दया धर्मो विवेकः कलभाषिता ॥ ९-२३२ ॥  
  
त्यागः शान्तिश्च मर्यादा स्वाध्यायोऽध्यात्मचिन्तनम् ।  
यज्ञाः सर्वहविर्गव्यं पयो मेध्यान्नमेव च ॥ ९-२३३ ॥  
  
एतेषां विपरीतानि ददौ शूद्रेभ्य एव च ।  
त्रयाणामपि वर्णानां दासभावमदात् ततः ॥ ९-२३४ ॥  
  
सर्वशिल्पोपजीवित्वं मन्त्रराहित्यमेव च ।  
अनाशीस्त्वमशौचत्वमपाङ्क्तेयत्वमेव च ॥ ९-२३५ ॥  
  
अस्पृश्यत्वमपाठित्वमसम्हाष्यत्वमेव च ।  
मद्यमांसोपयोगित्वं तद्विक्रेतृत्वमेव च ॥ ९-२३६ ॥  
  
देवेभ्यस्तत्प्रदातृत्वं तदुत्पादित्वमेव च ।  
म्लेच्छादिदेशगमनं तत्सम्पर्कित्वमेव च ॥ ९-२३७ ॥  
  
महासाहसकारित्वं वेदाश्रोतृत्वमेव च ।  
एतस्मात् कारणाद्देवि वेदमर्यादयाऽनया ॥ ९-२३८ ॥  
  
ब्रवीमि मदिरादानेष्वेषामेवाधिकारिता ।  
दोषोऽणुरपि नैतेषां देवेभ्यो मद्यदानतः ॥ ९-२३९ ॥  
  
फलातिरेकता वाऽपि श्रूयते निगमादिषु ।  
अतः प्रयत्नतः शूद्रो दद्याद्देव्यै परिश्रुतम् ॥ ९-२४० ॥  
  
प्। ७५०) तामेव वर्जयेद्विप्रः सदा प्राणात्ययेऽपि हि ।  
निशम्यापीदृशान् दोषानथ चेद्दातुमिच्छति ॥ ९-२४१ ॥  
  
स च सा च विजानाति धर्मं वा पापमेव वा ।  
  
(अगस्त्यसंहितायामपि)  
  
आवां तु पिशितै रक्तैः सुरयाऽपि सुरेश्वरि ॥ ९-२४२ ॥  
  
वर्णाश्रमोचितं धर्ममविचार्य यजन्ति ये ।  
भूतप्रेपिशाचास्ते भवन्ति ब्रह्मराक्षसाः ॥ ९-२४३ ॥  
  
(मेरुतन्त्रे)  
  
अमृतेन सहोत्पन्नं स्थाने मद्यं सुधायते ।  
विषेणापि सहोत्पन्नं तेन मद्यं विषायते ॥ ९-२४४ ॥  
  
तथा ।  
  
गौडी पैष्ठी च माध्वी च सुरा इत्यभिधीयते ।  
सा क्षत्रवैश्योर्नेष्टा ब्राह्मणस्य तु का कथा  इति ॥ ९-२४५ ॥  
  
अथ विद्याभेदः (कालीतन्त्रे) ।  
  
कलीहृदयाविद्या च सिद्धिविद्या महोदया ।  
पुरा येन यथा जप्त्वा सिद्धिमायुर्दिवौकसः ॥ ९-२४६ ॥  
  
कामाक्षरं वह्निसंस्थामिन्दिरानादविन्दुभिः ।  
मन्त्रराजमिदं ख्यातं दुर्लभं पापचेतसाम् ॥ ९-२४७ ॥  
  
त्रिगुणा तु विशेषेण सर्वशास्त्रप्रबोधिका ।  
अनया सदृशी विद्या न हि सारस्वतप्रदा ॥ ९-२४८ ॥  
  
आकर्षणवशीकारमारणोच्चाटनं तथा ।  
शान्तिपुष्ट्यादिकर्माणि साधयेदनयाऽचिरात्  इत्यादि ॥ ९-२४९ ॥  
  
तथा ।  
  
ध्यानपूजादिकं सर्वं साधनं च पुरस्क्रिया ।  
अनिरुद्धसरस्वत्याः समानं सर्वमीरितम् ॥ ९-२५० ॥  
  
प्। ७५१) (मेरौ)  
  
जपपूजादिकं प्राग्वद्दिशेषाद्भोगमोक्षदम् ।  
  
(श्रुतिसिद्धान्ते)  
  
स्वबीजं पूर्वमुद्धृत्य कालिके वह्निगोहिनी ॥ ९-२५१ ॥  
  
एषा षडक्षरी विद्या भुक्तिमुक्तिफलप्रदा ।  
  
(मेरुतन्त्रे)  
  
न्यासपूजादिकं प्राग्वद्विशेषाद्भोगदो मतः ॥ ९-२५२ ॥  
  
तत्रैव ।  
  
क्री। हू। ह्री। त्र्यक्षरात्माऽयं मन्त्रः काल्याः प्रकीर्तितः ।  
प्राग्वज्जपादिकं चास्य विशेषात् सन्ततिप्रदः ॥ ९-२५३ ॥  
  
कालीबीजं च हू। मायां हु। फट् पञ्चक्षरो मनुः ।  
न्यासध्यानादिकं प्राग्वद्विशेषाद्भूतनाशनम् ॥ ९-२५४ ॥  
  
क्री। हू। ह्री। हु। फडत्युक्त्वा स्वाहान्तः सप्तवर्णकः ।  
मायाद्वन्द्वं कूर्चयुग्ममैन्द्रान्तं मदनत्रयम् ॥ ९-२५५ ॥  
  
मायाविन्द्विश्वरयुतं दक्षिणे कालिके पदम् ।  
संहारक्रमयोगेन बीजसप्तकमुद्धरेत् ॥ ९-२५६ ॥  
  
एकविंशत्यक्षरात्मा ताराद्यः कालिकामनुः ।  
  
(मेरुतन्त्रेऽपि)  
  
अथान्यं सम्प्रवक्ष्यामि एकविंशतिवर्णकम् ॥ ९-२५७ ॥  
  
ॐ ह्री। ह्री। हू। शक्तियुग्ममस्य न्यासादि पूर्ववत् ।  
विल्वमूले शवारूढो वटमूले तथैव च ॥ ९-२५८ ॥  
  
लक्षं मनुमिमं जप्त्वा सर्वसिद्धीश्वरो भवेत् ।  
पञ्चमं प्रतिनिध्यायं दक्षिणाम्नायसिद्धिदम् ॥ ९-२५९ ॥  
  
तथा ।  
  
दक्षिणे कालिके स्वाहा मनुरष्टाक्षरः परः ।  
प्। ७५२) न्यासः प्राग्वद्ध्यानमन्त्रशवरूपशिवस्थिताम् ॥ ९-२६० ॥  
  
महाकालरतासक्तां शिवाभिर्दिक्षु वेष्टिताम् ।  
  
तथा ।  
  
अथातः सम्प्रवक्ष्यामि शक्रवर्णमनूत्तमम् ॥ ९-२६१ ॥  
  
क्री। हू। ह्री। दक्षिणे कालिके क्री। हु। ह्री। दहनप्रिया ।  
यजनं पूर्ववत् प्रोक्तं न्यासध्यानजपादिकम् ॥ ९-२६२ ॥  
  
विशेषान्नृसुरादीनामयमाकर्षणक्षमः ।  
हू। हू। त्रिः क्री। द्विश्च लज्जां स्वाहेत्याकृतिवर्णवान् ॥ ९-२६३ ॥  
  
न्यासपूजादिकं प्राग्वद्विशेषेण वशीकृतिः ।  
जपादेतस्य भवति सर्वमन्यत् तु पूर्वत् ॥ ९-२६४ ॥  
  
क्री। क्री। क्री। हू। समुच्चार्य हू। लज्जाद्वयमुच्चरेत् ।  
दक्षिणे कालिके स्वाहा तिथिवर्णः प्रकीर्तितः ॥ ९-२६५ ॥  
  
मन्त्रराजोऽयमाख्यातः पूर्ववत् स्यादुपासना ।  
विशेषाद्गतराज्यानामयं राज्यप्रदो भवेत् ॥ ९-२६६ ॥  
  
अथैतद्गात्र्याः पुरश्चरणमुक्तं (सिद्धान्तसङ्ग्रहे)  
  
एवं ध्यात्वा महाकलीं जपेल्लक्षचतुष्टयम् ।  
रक्ताक्तैर्विल्वपत्रैश्च तद्दशांशेन होमयेत्  इति ॥ ९-२६७ ॥  
  
अथ महाकालमन्त्रः (शक्तिसङ्गमे )  
  
श्रीशिव उवाच ।  
  
महाकालं समारभ्य नित्यानां निर्णयं शृणु ।  
महाकाली महाभीमः प्रलयानलसन्निभः ॥ ९-२६८ ॥  
  
कालीमायासमुद्भूतः कालीमानसिकः शिवः ।  
महाकालः परः शम्भुः परातीतगुणाकरः ॥ ९-२६९ ॥  
  
तस्य मन्त्रं प्रवक्ष्यामि येन रक्षेज्जगत्त्रयम् ।  
कूर्चयुगमं महाकाल प्रसीदेति पदद्वयम् ॥ ९-२७० ॥  
  
लज्जायुग्मं वह्निजायासंयुक्तं षोडशार्णकः ।  
षोडशार्णा यथा मुख्याः सर्वशीचक्रमण्डले ॥ ९-२७१ ॥  
  
तथाऽयं सर्वकालीषु महाकालः प्रकीर्तितः ।  
कालिकाऽस्य ऋषिः प्रिक्तो विराट् छन्दः प्रकीर्तितम् ॥ ९-२७२ ॥  
  
देवता तु महाकालः सर्वरूपी निरञ्जनः ।  
कूर्चबीजं तथा माया शक्तिरस्य प्रकीर्तिता ॥ ९-२७३ ॥  
  
स्वाहाकीलकमुद्दिष्टं काल्यर्थे विनियोगता ।  
मायया तु षडङ्गानि ध्यानं शृणु वरानने ॥ ९-२७४ ॥  
  
अथ ध्यानम् ।  
  
कोटिकालानलाभासं चतुर्बाहुं त्रिलोचनम् ।  
श्मशानाष्टकमध्यस्थं मुण्डाष्टकविभूषितम् ॥ ९-२७५ ॥  
  
पञ्चप्रेतस्थितं देवं त्रिशूलं डमरूं तथा ।  
खड्गं च खर्परं चैव वामदक्षिणयोगतः ॥ ९-२७६ ॥  
  
विभ्रतं सुन्दरं देहं श्मशानम्भस्मभूषितम् ।  
नानाशवैः क्रीडमानं कालिकां हृदयस्थिताम् ॥ ९-२७७ ॥  
  
लालयन्तं रतासक्तं घोरचुम्बनतत्परम् ।  
गृध्रगोमायुसंयुक्तं फेरवीगणसंयुतम् ॥ ९-२७८ ॥  
  
जटापटलशोभाढ्यं सर्वशून्यालये स्थितम् ।  
सर्वशून्य मुण्डभूषं प्रसन्नवदनं शिवम् ॥ ९-२७९ ॥  
  
भावयेदिति शेषः ।  
  
अथ पुरश्चरणम् ।  
  
एवं पूजा विधायाथ लक्षसङ्ख्य जपेच्छिवे ।  
प्। ७५४) तद्दशांशेन हवनं करवीरप्रसूनकैः ॥ ९-२८० ॥  
  
स्वयम्भूवाऽक्तैर्बीजाक्तैः कारणाक्तैश्च वा हुनेत् ।  
नित्यं नैमित्तिकं काम्यं कालीवत् सर्वमाचरेत् ॥ ९-२८१ ॥  
  
अथ महाकालीमन्त्रो (मेरुतत्रे)  
  
अथातः सम्प्रवक्ष्यामि महाकालीमहामनुम् ।  
ॐ क्ष। क्ष्रे। क्ष्रे। क्रे। ततः क्रे। च पशुं गृहाण चोच्चरेत् ॥ ९-२८२ ॥  
  
हु। फट् स्वाहा शक्रवर्णः सिद्धमन्त्र उदाहृतः ।  
नास्य मुन्यादिकं न्यासः सिद्धमन्त्रस्य विद्यते ॥ ९-२८३ ॥  
  
कृष्णतोयेन सम्पूर्णे घटे चाहूय कालिकाम् ।  
ब्राह्म्यादिभिश्च दूतीभिर्युक्तां सम्पूज्य भक्तः ॥ ९-२८४ ॥  
  
अष्टमीं चण्डिकां त्वत्र देवीं ध्यायेद्गृहे पुनः ।  
  
ध्यान यथा ।  
  
पञ्चवक्क्रां महारौद्रीं प्रतिवक्रं त्रिलोचनाम् ॥ ९-२८५ ॥  
  
शक्तिशूलधनुर्बाणखेटखड्गवराभयान् ।  
दक्षादक्षभुजैर्देवीं बिभ्राणां भोगिबूषणाम् ॥ ९-२८६ ॥  
  
अथ पुरश्चरणम् ।  
  
वर्णलक्षं जपेन्मन्त्रं वामाचारेण साधकः ।  
पिचुमर्दस्य समिधो घृताक्ता जुहुयात् ततः ॥ ९-२८७ ॥  
  
रज्ज्वा प्रज्वलिते वह्नौ तर्पणादि ततश्चरेत् ।  
एवं सिद्धमनुर्मन्त्री मारयेदचिराद्रिपुन् ॥ ९-२८८ ॥  
  
अथ भद्रकालीमन्त्रस्तत्रैव ।  
  
अथातः सम्प्रवक्ष्यामि भद्रकाल्याः परं मनुम् ।  
हौ। कालीति महाकाली द्विः किणिः फड्वसुप्रिया ॥ ९-२८९ ॥  
  
चतुर्दशाक्षरी मन्त्रो भद्रकाल्या उदाहृतः ।  
पदैः षद्भिः षडङ्गानि जातियुक्तानि कल्पयेत् ॥ ९-२९० ॥  
  
प्। ७५५) अथ ध्यानम् ।  
  
ध्यातव्येयं सदा देवी भद्रकाली भयावहा ।  
क्षुत्क्षामा कोटराक्षी च नाहं तृप्तेति वादिनि ॥ ९-२९१ ॥  
  
मसीमुखी मुक्तकेशी जगद्ग्रसनलालसा ।  
जम्बूफलाभदशना लोलजिह्वा भयङ्करी ॥ ९-२९२ ॥  
  
शूलं कपालं च शृणिं ज्वलत्पाशं च बिभ्रती ।  
अशेषं कालिकातन्त्रे यत् प्रोक्तं तदिहापि च ॥ ९-२९३ ॥  
  
जपन्यासप्रयोगाद्यं यो विशेषः स उच्यते ।  
आराध्य प्रजपेन्मन्त्रं नित्यमष्टोत्तरं शतम् ॥ ९-२९४ ॥  
  
रिष्टमाला विधातव्या जपार्थं सिद्धिमिच्छता ।  
इयं देवी महादेवी शत्रुनिग्रहकारिणी ॥ ९-२९५ ॥  
  
यथेष्टचेष्टया चिन्त्या धर्मकामार्थसिद्धिदा ।  
अथ मन्त्रान्तरं वक्ष्ये भद्रकाल्याः सुगोपितम् ॥ ९-२९६ ॥  
  
गृध्रकर्णि विरुपाक्षि लम्बस्तनि महोदरि ।  
उत्पादयोत्पारयेति द्विधोपरि पदं भवेत् ॥ ९-२९७ ॥  
  
द्विधा वेत्ति पदं हु। फट् स्वाहा सप्तग्निवर्णकः ।  
पिप्पलादो मुनिः प्रोक्तो निवृच्छन्द उदाहृतम् ॥ ९-२९८ ॥  
  
भद्रकाली देवता स्याद्द्विरुत्पादय हृत् स्मृतम् ।  
उपरिभ्यां शिरः प्रोक्तं वेत्तिभ्यां तु शिखा स्मृता ॥ ९-२९९ ॥  
  
हु। फड्भ्यां कवचं स्वाहयाऽस्त्रमुदीरितम् ।  
  
अथ ध्यानम् ।  
  
अतिरौद्रा महादंष्ट्रा भृशं दीर्घा कृशोदरी ॥ ९-३०० ॥  
  
सुवृत्तनयना शूरा दीर्घघोणा मदातुरा ।  
स्निग्धगम्भीरनिर्घोषा नीलजीमूतसन्निभा ॥ ९-३०१ ॥  
  
प्। ७५६) भृगुद्यघटसन्दीप्ता महारदनभीषणा ।  
दंष्ट्रोष्ठकोपताम्राक्षी रक्तदीर्घशिरोरुहा ॥ ९-३०२ ॥  
  
त्रिशूलव्यग्रदोर्दण्डा नरकीटपलाशिनी ।  
अतिरक्ताम्बरा देवी रक्तमांसासवप्रिया ॥ ९-३०३ ॥  
  
शिरोमाला भूषिताङ्गी पिवन्ती शोणितासवम् ।  
नृत्यन्ति च हसन्ति च पिशाचगणसेविता ॥ ९-३०४ ॥  
  
पिशाचस्कन्धमारूह्य भ्रमन्ती वसुधातलम् ।  
शङ्करस्य मुखोत्पन्ना योगिनी योगवल्लभा ॥ ९-३०५ ॥  
  
इत्थम्भूता भद्रकाली मातृभिः परिवारिता ।  
  
अथ पुरश्चरणम् ।  
  
ध्यात्वा सम्यक् समाराध्य ततो मन्त्रं जपेद्बुधः ॥ ९-३०६ ॥  
  
अयुतं मन्त्रसिद्ध्यर्थं मातृकान्यासतत्परः ।  
घृतहोमस्तथा कार्यस्तर्पणादि समाचरेत् ॥ ९-३०७ ॥  
  
धूमावत्यां च यत् प्रोक्तमनयाऽपि तदाचरेत् ।  
  
अथ सिद्धिकालीमन्त्रः (कालीतन्त्रे)  
  
अथ वक्ष्ये महादेवि सिद्धविद्यां महोदयाम् ॥ ९-३०८ ॥  
  
ईश्वरेण पुरा प्रोक्ता देवीं हृदीशसञ्ज्ञिताम् ।  
प्रणवं पूर्वसुच्चार्य हृल्लेखाबीजमुद्धरेत् ॥ ९-३०९ ॥  
  
ठद्वयेन समायुक्तं विद्या राज्ञी प्रकीर्तिता ।  
भैरवोऽस्य ऋषिः प्रोक्तो विराट् छन्द उदाहृतम् ॥ ९-३१० ॥  
  
सिद्धिकाली ब्रह्मरूपा देवता भुवनेश्वरी ।  
रतीबीजं बीजमस्या हृल्लेखा शक्तिरुच्यते ॥ ९-३११ ॥  
  
हृल्लेखया षड्दीर्घेण प्रणवाद्येन कल्पयेत् ।  
प्। ७५७) अङ्गषट्कं ततो न्यस्य ध्यात्वा देवीं शिवो भवेत् ॥ ९-३१२ ॥  
  
ध्यानं यथा ।  
  
खड्गोद्भिन्नेन्दुविम्बस्रवदमृतरसाप्लाविताङ्गो त्रिनेत्रा  
सव्ये पाणौ कपालाद्गलदमृतमयं मुक्तकेशी पिवन्ती ।  
दिग्वस्त्रा बद्धकाञ्ची मणिमयमुकुटाद्यैर्युता दीप्तजिह्वा  
पायान्नीलोत्पलाभा रविशशिविलसत्कुण्डलालीधपादा ॥ ९-३१३ ॥  
  
अथ पुरश्चरणम् ।  
  
जपेद्द्विंशतिसाहस्रं सहस्रैरेव संयुतैः ।  
होमयेत् तद्दशांशेन मृदुपुष्पेण मन्त्रवित् ॥ ९-३१४ ॥  
  
अथ श्मशानकालीमन्त्रः (स्वतन्त्रतन्त्रे)  
  
श्मशानकालिकामन्त्रं शृणुष्वावहिता शिवे ।  
वाणीं मायां तओ लक्ष्मीं कामबीजं ततः परम् ॥ ९-३१५ ॥  
  
कालिके सम्पुटत्वेन चतुष्कं बीजमालिखेत् ।  
एकादशार्णा देवेशि चतुर्वर्गफलप्रदा ॥ ९-३१६ ॥  
  
ऋषिर्भृगुर्निवृच्छन्दो देवता कालिका परा ।  
श्मशानाद्या च वाङ्माया बीजं शक्तिर्महेश्वरि ॥ ९-३१७ ॥  
  
कीलकं कामाबीजं तम्इति ।  
चतुश्चतुस्त्रिचतुस्तु विद्यामन्त्रैः षडङ्गकम् ॥ ९-३१८ ॥  
  
विन्यस्य ध्यानं कुर्वीत कालिकायां समाहितः ।  
अञ्जनाद्रिनिभां देवीं श्मशानालयवासिनीम् ॥ ९-३१९ ॥  
  
त्रिनेत्रां मुक्तकेशीं च शुष्कमांसातिभीषणाम् ।  
पिङ्गाक्षीं वामहस्तेन मध्यपूर्णं कपालकम् ॥ ९-३२० ॥  
  
सद्यः कृत्तशिरो दक्षहस्तेन दधतीं शिवाम् ।  
स्मितवक्त्रां सदा वाममांसतर्पणतत्पराम् ॥ ९-३२१ ॥  
  
नानालङ्कारभूषाङ्गीं नग्नां मत्तां सदा शवैः ।  
  
७५८) एवं ध्यायेदिति शेषः ।  
  
अथ पुरश्चरणम् ।  
  
	वर्णलक्षं जपेन्मन्त्रं तद्दशांशेन  इति ॥३२२ ॥  
  
अथ सिद्धिलक्ष्मीमन्त्रः (कालानलतन्त्रे)  
  
	ॐ ह्री। हु। हा। फ्रे। क्षो। क्रो। नमः ।  
	श्रुतिश्चटी च दोग्ध्री च शोषिणी शिरया सह ॥ ९-३२३ ॥  
  
	दोला तदनु मालूरः सामरश्च निरत्ययः ।  
	शेषे दण्डः परिज्ञेय इयमुक्ता नवाक्षरी ॥ ९-३२४ ॥  
  
	नैतस्य सदृशो मन्त्रस्त्रिषु लोकेषु विद्यते ।  
  
अथ मन्त्रान्तरण् तत्रैव ।  
  
	अथोद्धरिष्ये देवेशीं षोडशार्णां मनूत्तमाम् ॥ ९-३२५ ॥  
  
	यामेकवारमुच्चार्य मुच्यते जन्मसङ्कटात् ।  
  
ह्री। हू। फ्रे। छ्री। ह्सौ।ः ह्री। क्रो। फ्रे। स्त्री। श्री। हो। जू। ब्लौ। व्री। स्वाहा ॥ ९-३२६ ॥  
  
	चटी दोग्ध्री शिरोसिद्धिभूमर्द्धिः प्रोत एव च ।  
	फली पुनः शिरो रेतः प्रातरान्त्रे ततः परम् ॥ ९-३२७ ॥  
  
	पुरश्चरणहोमाः स्युर्मलिनाह्रदपर्यटाः ।  
	मन्त्रीऽयमपि सर्वेषां मनूनामुत्तमः स्मृतः ॥ ९-३२८ ॥  
  
अनयोर्-ऋष्यादिन्यास उक्तस्तत्रैव ।  
  
	श्रीसिद्धिलक्ष्मीमन्त्रस्य ऋषीर्नारद ईरितः ।  
	गायत्री छन्द आख्यातं सिद्धिलक्ष्मीश्च देवता ॥ ९-३२९ ॥  
  
	चटीबीजं तथाऽख्यातं समीहा शक्तिरिष्यते ।  
	प्रबन्धः कीलकं विद्यात् पुरुषार्थचतुष्टये ॥ ९-३३० ॥  
  
	विनियोगोऽस्य मन्त्रस्य कथितस्त्वयि नारद ।  
  
अथ कराङ्गन्यासौ ।  
  
	षड्दीर्घभाजा बीजेन कराङ्गन्यासमीरितम् ॥ ९-३३१ ॥  
  
	प्। ७५९) इदानीं ते सुगमेन कथयामि द्विजर्षभ ।  
	श्रुतिपूर्वं बीजमुक्त्वा अङ्गुष्ठाभ्यां पदं ततः ॥ ९-३३२ ॥  
  
	शेषे दण्डः समाख्यातः पुनर्बीजद्वयं वदेत् ।  
	तर्जनीभ्यां यदा तत्र दण्ड इत्यभिधीयते ॥ ९-३३३ ॥  
  
	पुनर्बीजद्वयं यत्र भ्यामन्त्रा मध्यमा ततः ।  
	दण्डः शेषे च विज्ञेयः पुनस्तद्बीजमेव च ॥ ९-३३४ ॥  
  
	अनामिका भ्यामन्ता च ततो दण्डः प्रकीर्तितः ।  
	बीजद्वयात् कनिष्ठाभ्यां पदाद्दण्डबीजं स्मृतम् ॥ ९-३३५ ॥  
  
	बीजद्वयं करतलपृष्ठाभ्यां दण्ड इत्यपि ।  
	इति करन्यासं कृत्वा अङ्गन्यासं चरेत् सुधीः ॥ ९-३३६ ॥  
  
	क्रमेणानेन वै ब्रह्मन् सम्भवन्यासमाचरेत् ।  
	श्रुतिचट्यौ समाभाष्य हृदयाय पदं ततः ॥ ९-३३७ ॥  
  
	दण्डस्तदनु विप्रर्षे बीजद्वयं तथा परम् ।  
	शिरसे पदतश्चैव दोग्ध्रीबीजं स्मृतं तदा ॥ ९-३३८ ॥  
  
	तद्बीजद्वयमुच्चार्य शिखायै पदमेव च ।  
	इन्द्रबीजं समाख्यातं पुनर्बीजद्वयं वदेत् ॥ ९-३३९ ॥  
  
	कवचाय पदाच्चैव दोग्ध्रीबीजं हि नारद ।  
	बीजे तथा समुच्चार्य नेत्रत्रयाय वौषडिति ॥ ९-३४० ॥  
  
	षडङ्गन्यासमित्युक्तमर्चयां कायशोधनम् ।  
  
अथ ध्यानम् ।  
  
	ध्यानमस्याः प्रवक्ष्यामि तन्निबोध अजात्मज ॥ ९-३४१ ॥  
  
	श्वेतां श्वतशवारूढां नृमुण्डकृतकुण्डलाम् ।  
	पञ्चवक्त्रां महारौद्रीं प्रतिवक्त्रं त्रिलोचनाम् ॥ ९-३४२ ॥  
  
	व्याघ्रचर्मावृतकटीं शुष्कावयभूषिताम् ।  
	प्। ७६०) आबद्धयोगपट्टां च नरास्थिकृतभूषणाम् ॥ ९-३४३ ॥  
  
	हस्तैः षोडशभिर्दीप्तां विस्रस्तघनकुन्तलाम् ।  
	खड्गं बाणं तथा शूलं चक्रं शक्तिं गदामपि ॥ ९-३४३ ॥  
  
	जपमालां कर्तृकां च बिभ्रतीं दक्षिणैर्भुजैः ।  
	फलकं कार्मुकं नागपाशं परशुमेव च ॥ ९-३४४ ॥  
  
	डमरुं फेरुपोतं च नरमुण्डकपालकम् ।  
	उद्वहन्तीं करैर्वामैर्दीघसर्वाङ्गभूषणाम् ॥ ९-३४५ ॥  
  
एत ध्यानं नवाक्षर्याः । षोडसार्णविद्यायास्तु ध्यानान्तरमुक्तं तत्रैव ।  
  
	महातेजोमयी लक्ष्मि रश्मिकोट्युयुतप्रभा ।  
	पञ्चवक्त्रा दशभुजा त्रिपञ्चनयनैर्युता ॥। ९-३४६ ॥  
  
	श्वेतवर्णनिभा देवी महाप्रेतोपरिस्थिता ।  
	मातृकाष्टकमध्यस्था सिद्धियोगनिषेविता ॥ ९-३४७ ॥  
  
	दारितास्या लेलिहाना ज्वालालुप्तजगत्त्रयी ।  
	उच्छ्रासोच्छ्वासवेगेन चालयन् कुलपर्वतान् ॥ ९-३४८ ॥  
  
	क्व चिद्देशे क्वचित् कूटे क्वचित् संहरते क्षणात् ।  
	क्वचित् सृजेत् पालयच्च स्वतन्त्राद्वा प्रवर्तते ॥ ९-३४९ ॥  
  
	गोनासाभरणैर्युक्ता उरगेन्द्रविभूषिता ।  
	पाशाङ्कुशधरा देवी वराभयकराम्बुजा ॥३५० ॥  
  
	सव्यहस्ते धृतं खड्गं त्रैलोक्यक्षोभकारकम् ।  
	वामे खट्वाङ्गमत्युग्र दक्षिणे शूलमुत्तमम् ॥३५१ ॥  
  
	वामे तु कलशं दिव्यं महारत्नप्रपूरितम् ।  
	एषा प्रत्यङ्गिरा देवी उन्मत्ता व्योमदेहजा ॥३५२ ॥  
  
	एकात्मा नैकभेदेन विश्वं व्याप्य व्यवस्थिता ।  
	प्रत्यङ्गिरा महादेवी सिद्धिलक्ष्मीर्जयप्रदा ॥३५३ ॥  
  
प्। ७६१)	(पद्धतौ)  
  
	खट्वाङ्गाङ्कुशपाशशूलवरकृद्भीत्राणपात्र शिरः  
	कुम्भासिज्वलितोद्भटैर्भुजवरैराभासमानां शिवाम् ।  
	रुद्रस्कन्धगतां शरच्छशिनिभां पञ्चाननां सुन्दरीं  
	पञ्चत्र्यक्षविराजितां भगवतीं श्रीसिद्धिलक्ष्मीं भजे ॥३५४ ॥  
  
उक्तयोः श्रीसिद्धिलक्ष्मीमन्त्रयोः पुरश्चरणं तु वक्ष्यमाण-(महाकालसंहितो-)क्तगुह्यापुरश्चरणवज्ज्ञेयम् ।  
	तदुक्तं (कालानलतन्त्रे)  
  
	यथा कामकला काली गुह्यकाली यथा द्विज ।  
	यथा छिन्ना यथा तारा वज्रकापलिनी यथा ॥ ९-३५५ ॥  
  
	सिद्धिलक्ष्मीस्तथा देवी विशेषो नास्ति कश्चन ।  
	एकैव पूजा विज्ञेया प्रयोगाश्च तथा द्विज ॥ ९-३५६ ॥  
  
	अत्रानुक्तं हि यत् किञ्चित् संहितायां च तद्बिदुः ।  
	ग्रन्थगौरवभीत्या च नोक्तमन्यत् त्वयि द्विज ॥ ९-३५७ ॥  
  
	सङ्क्षेपेण सिद्धिलक्ष्म्यास्त्वयि सर्वं प्रकीर्तितम् ।  
	विस्तृतं च महाकालसंहितायां दिनो?त्तम ॥ ९-३५८ ॥  
  
	जपः पुरश्चरणं च आचारश्च * प नारद ।  
	महाकालसंहितायां कामकलाभ्यासे प्रकीर्तितः ॥ ९-३५९ ॥  
  
	तेनैव वर्त्मना विप्र सिद्धिलक्ष्म्याऽखिलं * विदुः ।  
	पौनरुक्त्यभयेनात्र निगदामि न नारद ॥ ९-३६० ॥  
  
अथ गुह्यकालीमन्त्रः (महाकालसंहितायाम्)  
  
	गुह्यकाल्यास्तु मन्त्राणामष्टादश भिदाः प्रिये ।  
	सर्वागमेषु गोप्यास्ते न प्रकाश्याः कदा चन ॥ ९-३६१ ॥  
  
	मन्त्राणां भेदतो ध्यानभेदाः स्युर्विविधास्तथा ।  
प्। ७६२) यन्त्रभेदा अपि तथा वाहनानां भिदास्तथा ॥ ९-३६२ ॥  
  
	यो मन्त्रो येन चाभ्यस्तस्तत्राम्नायः प्रकीर्तितः ।  
	ब्रह्मणा च वशिष्ठेन रामेण च तथा प्रिये ॥ ९-३६३ ॥  
  
	हिरण्याक्षाउजेनापि कुवेरेण यमेन च ।  
	भरतेन दशास्येन वलिना वासवेन च ॥ ९-३६४ ॥  
  
	विष्णुनाऽन्यैश्च देवैश्च दैत्येन्द्रैर्विविधैरपि ।  
	उपासिता सिद्धिहेतोर्लब्ध्वा सिद्धिश्च भूयसी ॥ ९-३६५ ॥  
  
	शतवक्त्राऽशीतिवक्त्रा षष्टिवक्त्रा तथैव च ।  
	षट्त्रिंशदानना विंशदानना परिकीर्तिता ॥ ९-३६६ ॥  
  
	तथा विंशतिवक्त्रा च दशवक्त्रा च कालिका ।  
	पञ्चवक्त्रा त्रिवक्त्रा च द्विवक्त्रा चैकवक्त्रिका ॥ ९-३६७ ॥  
  
	या गुह्यकाली तन्मध्ये भरतोपासिता प्रिये ।  
	दशवक्त्रा षोडशार्णा चतुष्पञ्चशद्दोर्युता ॥ ९-३६८ ॥  
  
	सर्वासां गुह्यकालीनां सा वै मुख्यतमा स्मृता ।  
	तामेवादौ व्याहरामि व्याहरिष्ये ततः पराः ॥ ९-३६९ ॥  
  
	षोडशाक्षरको म *? कीलितश्चाप्यकीलितः ।  
	तत्रादौ कीलितं वच्मि ततो वक्ष्याम्यकीलितम् ॥ ९-३७० ॥  
  
	कीलकाकीलकध्यानमेकमेव हि पार्वति ।  
  
मन्त्रोद्धारमाह ।  
  
	आदौ वेदादिमुद्धृत्य ततः पस्य द्वितीयकम् ॥ ९-३७१ ॥  
  
	एकारयुक्तं तदधो रेफं विन्दुं च योजयेत् ।  
	सिद्धिशब्दं ततः प्रोच्य करालिं च विनिर्दिशेत् ॥ ९-३७२ ॥  
  
	लज्जां क्रोधमनुस्मृत्य कफोणिं वाममुद्धरेत् ।  
	वामदृग्विन्द्वधोवह्नियुक्तं कुर्यात् ततश्च तम् ॥ ९-३७३ ॥  
  
प्। ७६३) वधूबीजं पुनर्मन्त्रद्वितीयं बीजमुद्धरेत् ।  
	हृन्मन्त्रो वह्निजाया च मन्त्रोऽयं षोडशाक्षरः ॥ ९- ३७४ ॥  
  
प्रकारान्तरमाह ।  
  
	अथ वा कामिनीबीजात् पूर्वं क्रोधमनुस्मरेत् ।  
	इयं हि भरतोपास्या कीलिताऽपि च शापतः ॥ ९-३७५ ॥  
  
भरतोपासिता षोडशाक्षरी द्विविधा । तत्राद्या कीलिता द्वितीया त्वकीलितेत्यर्थः । सप्तदशाक्षरीमाह ।  
  
	रामोपास्यामतो वक्ष्येऽक्षरसप्तदशान्विताम् ।  
	साऽपि हारीतमुनिना कीलिता तपसो बलात् ॥ ९-३७६ ॥  
  
	आदौ तस्यैव मन्त्रस्य चतुरोऽर्णान् समुद्धरेत् ।  
	द्वितीयबीजोपरि च हसखं विनियोजयेत् ॥ ९-३७७ ॥  
  
	एवं तु पञ्चमं बीजं षष्ठं खेन च वर्जितम् ।  
	सप्तां हसहीनं च करालि तदनन्तरम् ॥ ९-३७८ ॥  
  
	त्रयोदशैकादशके स्थाने सप्तममक्षरम् ।  
	पञ्चमं द्वादशस्थाने द्वितीयं च चतुर्दशे ॥ ९-३७९ ॥  
  
	आद्यं पञ्चदशे कुर्याद्वह्निजया * *? मनुः ।  
	हारीतोपासिता ह्येषा च्यवनोपासितां शृणु ॥ ९-३८० ॥  
  
	षष्ठपञ्चमयोरस्य व्यत्ययः समुदीरितः ।  
	एतावतैव भवति च्यावनी सुमहाफला ॥ ९-३८१ ॥  
  
अत्रा रामोपासिता सप्तदशाक्षरी द्विधा हारीतोपासिता च्यवनोपासिता चेति । तयोर्मध्ये हारीतोपासितैव कीलिता च्यवनोपासिता तु न कीलितेति बोध्यम् ।  
     ऋष्यादिकमाह ।  
  
	षोडशाक्षरयोर्मन्त्रभेदयोरधुना ब्रुवे ।  
	ऋष्यादिकं ततः सप्तदश्याश्च कथयामि ते ॥ ९-३८२ ॥  
  
	अथर्वा ऋषिरुद्दिष्टो जगती छन्द उच्यते ।  
	प्। ७६४) देवता गुह्यकाली च द्वितीयार्णं तु कीलकम् ॥ ९-३८३ ॥  
  
	शक्तिस्तु दशमं बीजं द्वितीये नवमं भवेत् ।  
	पुरुषार्थचतुष्कस्य सिद्धये कामनास्थितिः ॥ ९-३८४ ॥  
  
	सप्तदश्यास्तु मन्त्रस्य परमेष्ठी ऋषिर्मतः ।  
	छन्दश्च सप्रतिष्ठाख्यं देवता गुह्यकालिका ॥ ९-३८५ ॥  
  
	पञ्चमार्णं कीलकं स्यात् सप्तमं शक्तिरुच्यते ।  
	तदेव विपरीतं हि च्यावनीसमुदीरितम् ॥ ९-३८६ ॥  
  
	प्रयोगः सर्वसिद्ध्यर्थं जपे प्रोच्चारितो भवेत् ।  
	अन्येषां मन्त्रभेदानां यदुद्धारं वदामि ते ॥ ९-३८७ ॥  
  
	तदा ऋष्यादिकं तेषां कथयिष्यामि पार्वति ।  
  
अथ षडङ्गन्यासस्तत्रैव ।  
  
	द्वे पञ्च त्रीणि च द्वि च द्वे पुनर्द्वे पुनस्तथा ॥ ९-३८७ ॥  
  
	वर्णाक्षराणां भारत्यास्तत्तत्स्थाने प्रविन्यसेत् ।  
	तावन्तोऽर्णाः सप्रणवास्तत्र तत्र स्थले न्यसेत् ॥ ९-३८८ ॥  
  
	यादृशी च्यावनी मन्त्रवर्णावल्यनुतिष्ठति ।  
	तारयोर्मध्यवर्तीनि *?वीवर्णानि तानि हि ॥ ९-३८९ ॥  
  
	न्यस्येत् स्थानेषु तेष्वेव हारीतोपसिते मनौ ।  
  
ध्यानमाह ।  
  
	भरतोपासिता या च रामोपास्या च या स्मृता ॥ ९-३९० ॥  
  
	ध्यानं तयोरेकमेव कथ्यमानं मया शृणु ।  
	ध्यायेद्देवीप्रभावोत्थप्रोच्छलद्रक्तवारिधिम् ॥ ९-३९१ ॥  
  
	उत्तुङ्गोत्तुङ्गकल्लोलप्रपूरितदिगन्तरम् ।  
	तत्र द्वीपं रक्तमांसपूरितं रक्तवालुकम् ॥ ९-३९२ ॥  
  
	नवकोटिकचामुण्डाकोटिभैरववेष्टितम् ।  
  
प्। ७६५) तन्मध्ये मण्डलं ध्यायेद्योजनायुतविस्तृतम् ॥ ९-३९३ ॥  
  
	भैरवीकोटिघटितं प्राकारं तत्र चिन्तयेत् ।  
	एकं श्मशानं तन्मध्ये शतयोजनविस्तृतम् ॥ ९-३९४ ॥  
  
	चिन्तयेत् प्रोच्छलद्वह्निज्वालाव्याप्तर्क्षमण्डलम् ।  
	योगिनीकोटिविहितकरतालिकचेष्टितम् ॥ ९-३९५ ॥  
  
	नारान्त्रनद्धमुण्डस्रक्कृततोरणमालिकम् ।  
	तदन्तःस्थापिनीं कालीं ध्यायेन्निश्चलमानसः ॥ ९-३९६ ॥  
  
	रत्नसिंहासनं दिव्यं हीरमुक्तादिनिर्मितम् ।  
	धारयन्तं चतुष्कोणे युगं वेदं विचिन्तयेत् ॥ ९-३९७ ॥  
  
	सत्ययुगं च ऋग्वेदं शुक्लवर्णं च पूर्वगम् ।  
	त्रेतायुगं यजुर्वेदं पीतवर्णं च दक्षगम् ॥ ९-३९८ ॥  
  
	द्वापरं सामवेदं च रक्तं पश्चिमदिग्गतम् ।  
	अथर्ववेदं च कलिं श्याममुत्तरदिग्गतम् ॥ ९-३९९ ॥  
  
	उपवेदस्य शुभ्रस्य मूर्ध्नि सिंहासनं स्थितम् ।  
	तस्य सिंहासनस्योर्ध्वमन्यत् सिंहासनं महत् ॥ ९-४०० ॥  
  
	स्वस्वास्त्रवाहनयुतैर्दिगष्टपरि * *?भर्वृतम् ।  
	देव्याः सिंहासनधरा।स्ता।श्च ध्यायेदतन्द्रितः ॥ ९-४०१ ॥  
  
	स्वा स्वां दिशमवष्टभ्य स्थितान् परमशोभितान् ।  
	इन्द्रं पीतं सवज्रं च स्थितमैरावतोपरि ॥ ९-४०२ ॥  
  
	पावकं रक्तवर्णं च छागस्थं शक्तिपाणिकम् ।  
	यमं कृष्णं कासरस्थं दण्डहस्तं तुरङ्गम् ॥ ९-४०३ ॥  
  
	वरुणं पाशहस्तं च शुभ्रं मकरवाहनम् ।  
	श्यामं वायुं ध्वजधरं हरिणोपरि संस्थितम् ॥ ९-४०४ ॥  
  
प्। ७६६) गदाधरं कुवेरं च कुङ्कुमाभं नरे स्थितम् ।  
	ईशानं शुभ्रवर्णं च शूलहस्तं वृषे स्थितम् ॥ ९-४०५ ॥  
  
	सिंहासनं तृतीयं च पञ्चप्रेतैर्घृतं प्रिये ।  
	ब्रह्मा विष्णुश्च रुद्रश्च ईश्वरश्च सदाशिवः ॥ ९-४०६ ॥  
  
	एते पञ्चमहाप्रेताः स्थिताः सिंहासनादधः ।  
	पीतः श्यामस्तथा रक्तो दूम्रः श्वेतः क्रमादिमे ॥ ९-४०७ ॥  
  
	दण्डं चक्रं च शक्तिं च शूलं खट्वाङ्गमेव च ।  
	धारयन्तो मुखे न्यस्ततर्जनीकास्त्रिलोचनाः ॥ ९-४०८ ॥  
  
	केशरिद्विपकोलाश्च फेत्काररवभीषणाः ।  
	ऊर्ध्वं पीठं ततो ध्यायेद्भैरवाख्यं भयानकम् ॥ ९-४०९ ॥  
  
	खर्वं स्थूलतरं घोरं कृष्णवर्णं चतुर्भुजम् ।  
	पञ्चवक्क्रं त्रिनेत्रं च कीकशाभरणान्वितम् ॥ ९-४१० ॥  
  
	खट्वाङ्गं कर्तृकां दक्षे कपालं डमरुं तथा ।  
	धारयन्तं मुण्डमालायुतं दंष्द्राग्रभीषणम् ॥ ९-४११ ॥  
  
	तदूर्ध्वं षोडशदलं पद्मं यज्ञोपकल्पितम् ।  
	ज्योतिष्टोमोऽग्निष्टा * ? वाजपेयश्च षोडशी ॥ ९-४१२ ॥  
  
	चयनं पुण्डरीकं च राजसूयोऽश्वमेधकः ।  
	बार्हस्पत्यं विश्वजिच्च गोमेधो नरमेधकः ॥ ९-४१३ ॥  
  
	सौत्रामण्यर्धसावित्री सूर्यकान्तोऽचलम्भिदः ।  
	एतादृशैः षोडशभिर्दलैः पद्मं प्रकल्पितम् ॥ ९-४१४ ॥  
  
	तस्योपरि ततो ध्यायेच्छिवासनमनुत्तमम् ।  
	विन्दुनादयुतं नीलं शशाङ्ककृतलाञ्छनम् ॥ ९-४१५ ॥  
  
	महार्घरत्नाभरणं त्रिनेत्रं भीमदर्शनम् ।  
	वज्रदंष्ट्रानखस्पर्शं पद्मपृष्ठे शिवोत्तमम् ॥ ९-४१६ ॥  
  
प्। ७६७) पिङ्गोग्रैकजटाभारं द्विभुजं नागहारिणम् ।  
	वसानं चर्म वैयाघ्रं शूलखट्वाङ्गधारिणम् ॥ ९-४१७ ॥  
  
	अष्टपत्राम्बुजं तस्योपरिष्टान्नवमासनम् ।  
	धर्मो ज्ञानं च वैराग्यमैश्वर्यं च चतुर्दिशि ॥ ९-४१८ ॥  
  
	यशो विवेकः कामश्च मोक्षश्चेति विदिग्दिशि ।  
	एवमष्टदलाम्भोजोपविष्टां गुह्यकालिकाम् ॥ ९-४१९ ॥  
  
	ध्यायेन्नीलोत्पलश्यामामिन्द्रनीलसमद्युतिम् ।  
	घनाघनतनुद्योतां स्निग्धदूर्वादलद्युतिम् ॥ ९-४२० ॥  
  
	ज्ञानरश्मिच्छटाटोपज्योतिर्मण्डलमध्यगाम् ।  
	दशवक्त्रां गुह्यकालीं सप्तविंशतिलोचनाम् ॥ ९-४२१ ॥  
  
	द्विद्विनेत्रयुतां वक्त्रे वामदक्षिणसम्मुखे ।  
	सप्तस्वन्येषु वक्त्रेषु त्रित्रिलोचनसंयुताम् ॥ ९-४२२ ॥  
  
	ऊर्ध्ववक्त्रं द्विपकाख्यं चण्डयोगेश्वरीति हि ।  
	तस्याधः केशरिमुखं श्वेतवर्णं विभीषणम् ॥ ९-४२३ ॥  
  
	तस्याधः फेरुवक्त्रं च कृष्णं त्रैलोक्यडामरम् ।  
	वानरास्यं ततो वामे रक्तव *?महोज्ज्वलम् ॥ ९-४२४ ॥  
  
	नरास्यं तधो ज्ञेयं किर्मीराभं महोत्कटम् ।  
	ऋक्षवक्त्रं भवेद्दक्षे धूम्रवर्णं भयानकम् ॥ ९-४२५ ॥  
  
	गारुडास्यं ततो वामे पिङ्गवर्णं सुचञ्चुकम् ।  
	दक्षिणे मकरास्यं च हरिताभं प्रकीर्तितम् ॥ ९-४२६ ॥  
  
	गजास्यं वातः प्रोक्तं गौरवक्त्रं स्रवन्मदम् ।  
	हयास्यं दक्षिणे काल्याः श्यामवर्णं विचिन्तियेत् ॥ ९-४२७ ॥  
  
	महादंष्ट्राकरालानि दारुणस्वनवन्ति च ।  
	अट्टाट्टहासयुक्तानि स्रवद्रक्तानि सर्वदा ॥ ९-४२८ ॥  
  
	प्। ७६८) लेलिहानविनिष्क्रान्तललज्जिह्वान्वितानि च ।  
	अहर्निशं कम्पमानान्यास्यानि दधतीं शिवाम् ॥ ९-४२९ ॥  
  
	भीमनिर्ह्रादिनीं भीमां भ्रूङ्गङ्गकुटिलाननाम् ।  
	पिङ्गलोर्ध्वजटाजूटां चन्द्रार्धकृतशेखराम् ॥ ९-४३० ॥  
  
	नानारत्नविनिर्माणसमुण्डस्वर्णभूषणाम् ।  
	स्रवद्रक्रनृमुण्डास्रक्कृतनक्षत्रमालिकाम् ॥ ९-४३१ ॥  
  
	आकण्ठगुल्फलम्बिन्याऽलङ्कृतां मुण्डमालया ।  
	श्वेतास्थिगुलिकाहारग्रैवेयकमहोज्जवलाम् ॥ ९-४३२ ॥  
  
	शवदीर्घाङ्गुलीपङ्क्तिमण्डितोरःस्थलस्थिराम् ।  
	कठोरपिङ्गलोत्तुङ्गवक्षोजयुगलान्विताम् ॥ ९-४३३ ॥  
  
	महामारकतग्राववेदिश्रोणिपरिष्कृताम् ।  
	विशालजघनाभोगामतिक्षिणकटिस्थलाम् ॥ ९-४३४ ॥  
  
	अत्त्रनद्धार्भकशिरोवलत्किङ्किणिमण्डिताम् ।  
	चतुष्पञ्चाशता दोष्णां भूषितां जगदम्बिकाम् ॥ ९-४३५ ॥  
  
	रत्नमालां कपालं च चर्म पाशं तथैव च ।  
	शक्तिं खट्वाङ्गमुण्ड च भुशुण्डीं धनुरेव च ॥ ९-४३६ ॥  
  
	चक्रं घण्टां ततो बालप्रेतं शैलमतः परम् ।  
	नरकं कालनकुलौ सर्पमुन्मादवंशिकाम् ॥ ९-४३७ ॥  
  
	मुद्गरं वह्निकुण्डं च डमरुं डिण्डिमं तथा ।  
	भिन्दिपालं च मुशलं पाशं पट्टिशमेव च ॥ ९-४३८ ॥  
  
	शतघ्नीं च शिवापोतं वामहस्तेषु बिभ्रतीम् ।  
	अथ दक्षभुजे रत्नमालां तर्त्त्रीमसिं तथा ॥ ९-४३९ ॥  
  
	तर्जनीमङ्कुशं दण्डं रत्नकुम्भं त्रिशूलकम् ।  
	पञ्चपाशुपतान् बाणान् शोषकोन्मादमूर्छकान् ॥ ९-४४० ॥  
  
प्। ७६९) संहारकान् मृत्युकरानेव नामप्रधारिणः ।  
	कुन्तं च पारिजातं च छुरिकां तोमरं तथा ॥ ९-४४१ ॥  
  
	पुष्पमालां डिण्डिभं च गृध्रं चैव कमण्डलुम् ।  
	मांसखण्डं श्रुवं बीजपूरं श्रुचं तथैव च ॥ ९-४४२ ॥  
  
	परशुं च गदां यष्टीं मुष्टिं कुणपलालनम् ।  
	धारयन्तीं महारौध्रीं जगत्संहारकारिणीम् ॥ ९-४४३ ॥  
  
	जवापुष्पाभनागेन्द्रकृतनूपरयुग्मकाम् ।  
	पाटलोरगनिर्माणलसदङ्गदशोभिताम् ॥ ९-४४४ ॥  
  
	धूसराहिकृतस्फीतकटिसूत्रावलम्बिनीम् ।  
	सुपाण्डुरभुजङ्गेन्द्रकृतताटङ्कशोभिताम् ॥ ९-४४५ ॥  
  
	श्वेतदर्वीकरानद्धजटामुकुटङ्कशोभिताम् ।  
	वैयाघ्रचर्मवसनां द्वीपिचर्मोत्तरीयकाम् ॥ ९-४४६ ॥  
  
	किङ्किणीजालशोभाढ्यां वीरघण्टानिवादिनीम् ।  
	नूपुरारवललितां घर्घराशब्दभीषणाम् ॥ ९-४४७ ॥  
  
	कटकाङ्गदकेयूरनरास्थिकृतशोभनाम् ।  
	रक्तपद्ममयीं मालां पादपद्मावलम्बिनीम् ॥ ९-४४८ ॥  
  
	काञ्चीकट्टारकप्रेङ्खतकटिमध्यविराजिताम् ।  
	ब्रह्मसूत्रोज्ज्वलत्कण्ठयोगपट्टोत्तरीयकाम् ॥ ९-४४९ ॥  
  
	सौम्योग्रभूषणैर्युक्तां नागाष्टकविराजिताम् ।  
	रत्नकुण्डलकर्णश्रीपञ्चकालानलस्थिताम् ॥ ९-४५० ॥  
  
	पद्मोपरिस्थितां देवीं नृत्यमानां सदोदिताम् ।  
	पद्मासनसुखासीनां सर्वदेवाधिदेवताम् ॥ ९-४५१ ॥  
  
	मुक्तहु।कारजिह्वाग्रं चालयन्तीं विचिन्तयेत् ।  
	त्रिकोटिशक्तिचामुण्डानवकोटिभिरन्विताम् ॥ ९-४५२ ॥  
  
७७०)	महायोगिनीकोटोनामष्टादशभिरूर्जिताम् ।  
	चरन्तीं च हसन्तीं च डाकिनी षष्टिकोटिभिः ॥ ९-४५३ ॥  
  
	भैरव्यशीतिकोटीभिः परिवारैश्च वेष्टिताम् ।  
	कोटिकालानलज्वालान्यक्कारोद्यत्कलेवराम् ॥ ९-४५४ ॥  
  
	महाप्रलयकोट्यर्कविद्युदर्वुदसन्निभाम् ।  
	दुर्निरीक्षां महाभीमां सेन्द्रैरपि सुरासुरैः ॥ ९-४५५ ॥  
  
	शत्रुपक्षक्षयकरीं देत्यदानवसूदिनीम् ।  
	निर्विकारां निराभासां कूटस्थां चिद्विलासिनीम् ॥ ९-४५६ ॥  
  
	अद्वितां परमानन्दां नित्यां शुद्धां निरञ्जनाम् ।  
	सृष्टिः स्थितिश्च संहारोऽनाख्या भासा पदाभिदाम् ॥ ९-४५७ ॥  
  
	वेदान्तवेद्यां कैवल्यरूपां निर्वाणकारिणीम् ।  
	गुणातीतामात्मरूपप्रबोधातीतगोचराम् ॥ ९-४५८ ॥  
  
	एवं ध्येया महाकाली प्रोद्भिन्ननवयुवना ।  
	पञ्चवक्त्रस्य मध्यस्थां गुह्यकाली परश्वरी ॥ ९-४५९ ॥  
  
अथ पुरश्चरणं तत्रैव ।  
  
	पर्वते वा नदी कू *? शून्यागारे शिवालये ।  
	पीठे चतुष्पथे कुर्यात् पुरश्चरणमुत्तमम् ॥ ९-४६० ॥  
  
	नियमास्तत्र भूयांसः प्रकर्तव्याः प्रयत्नतः ।  
	अवैधकरणात् सिद्धिहानिः स्यान्नात्र संशयः ॥ ९-४६१ ॥  
  
	त्रिकालमाचरेत् स्नानं हविष्यं भक्षयेन्निशि ।  
	स्वमन्त्रं चाक्षसूत्रं च गुरोरपि न दर्शयेत् ॥ ९-४६२ ॥  
  
	त्यजेद्दुष्टप्रवादं च परीवादं च वर्जयेत् ।  
	तथा दुर्जनसंसर्गान् स्त्रीशूद्रालापनं तथा ॥ ९-४६३ ॥  
  
	वस्त्रं कुशाशनं व्याघ्रचर्म चापि नृमुण्डकम् ।  
	आसनं च महादेवि प्रशस्तश्चोत्तरामुखः ॥ ९-४६४ ॥  
  
	शुद्धस्फटिकरुद्राक्षनृमुण्डास्थिविनिर्मिताम् ।  
	जपमालां शुभां विद्धि प्रशस्तामुत्तरोत्तराम् ॥ ९-४६५ ॥  
  
	अनेनोक्तविधानेन लक्षसङ्ख्यं जपेन्मनुम् ।  
	होमं दशांशतः कुर्यात् तर्पण् चाभिषेचनम् ॥ ९-४६६ ॥  
  
	ततः सिद्धमनुर्मन्त्री प्रयोगानाचरेत् प्रिये ।  
  
(महाथर्वणसंहितायाम्)  
  
	षोडशार्णां महाविद्या देवानामपि दुर्लभा ॥ ९-४६७ ॥  
  
	कोटिजन्मार्जितैः पुण्यैर्महद्भिर्भक्तिनोदितैः ।  
	येन लब्धा कुलेशानि सद्गुरोर्मुखपङ्कजात् ॥ ९-४६८ ॥  
  
	स धन्यः सर्वलोकेषु पूज्यस्त्रिभुवनौकसाम् ।  
	नातः परतरा विद्या त्रिषु लोकेषु विद्यते ॥ ९-४६९ ॥  
  
	अतः सर्वप्रयत्नेन विद्येयं षोडशाक्षरी ।  
	जप्तव्या साधश्रेष्ठैर्ध्यातव्या गुयकालिका ॥ ९-४७० ॥  
  
	येनेयं साधिता विद्या स एव सा *? सदाशिवः ।  
  
(महाकालसंहितायाम्)  
  
	दशवक्त्रा तु या प्रोक्ता गुह्यकाली मया तव ॥ ९-४७१ ॥  
  
	प्रकृतिः स परिज्ञेया कालीनां जगदम्बिका ।  
	अन्या विकृतयः प्रोक्ताः कार्यकारणभेदतः ॥ ९-४७२ ॥  
  
तथा ।  
  
	सैव ज्ञेया वरारोहे निर्गुणब्रह्मरूपिणी ।  
	जगत् सर्वं वशे तस्या वश्या कस्यापि सा न च ॥ ९-४७३ ॥  
  
	विश्वं सर्वं सृजति सा कोऽपि सृजति तां न हि ।  
	सा पालयति संसारं तां पालयति कोऽपि न ॥ ९-४७४ ॥  
  
प्। ७७२) तां न संहरते कोऽपि सा सर्वं सहरत्यदः ।  
	तदाज्ञयाऽनिलो वाति सूर्यस्तपति तद्भयात् ॥ ९-४७५ ॥  
  
	तद्भीत्याऽग्निः पचत्यन्नं मृत्युश्चरति तद्भयात् ।  
  
(म्हाथर्वणसंहितायाम्)  
  
श्रीदेव्युवाच ।  
  
	परात् पर परेशान शशाङ्ककृतशेखर ॥ ९-४७६ ॥  
  
	योगादियोगिन् सर्वज्ञ सर्वभूतदयापर ।  
	त्वत्तः श्रुता मया मन्त्राः सर्वतन्त्रेषु गोपिताः ॥ ९-४७७ ॥  
  
	विधिवत् पूजनं चापि न्यासावरणकक्रमैः ।  
	तारा च च्छिन्नमस्ता च तथा त्रिपुरसुन्दरी ॥ ९-४७८ ॥  
  
	बाला च वगला चापि त्रिपुरा भैरवी तथा ।  
	काली दक्षिणकाली च कुब्जिका विवरेश्वरी ॥ ९-४७९ ॥  
  
	अघोरा राजमात * *? सिद्धिलक्ष्मीस्त्वरुन्धती ।  
	अश्वारूढा भोगवती नित्यक्लिना च कुक्कुटी ॥ ९-४८० ॥  
  
	कौमारी चापि वाराही चामुण्डा चण्डिकाऽपि च ।  
	भुवनेशी तथोच्छिष्टचाण्डाली चण्डघण्टिका ॥ ९-४८१ ॥  
  
	कालसङ्कर्षिणी चापि गुह्यकाली तथाऽपरा ।  
	एताश्चान्याश्च वै देव्यः समन्त्राः कथितास्त्वयाः ॥ ९-४८२ ॥  
  
	किन्तु कामकलाकालीं नोक्तवानसि मे प्रभो ।  
	तत् किं मय्यपि गोप्यं ते प्रायशः परमेश्वर ॥ ९-४८३ ॥  
  
	न हीदृशं त्रिलोकेषु तत किं चन विद्यते ।  
  
प्। ७७३) यदकथ्यं मयि भवेदपि प्राणाधिकाधिकम् ॥ ९-४८४ ॥  
  
	तत् किं गोपयसि प्राज्ञ मयीदं दैवतं महत् ।  
	यद्यस्मि ते दयापात्रं मान्याऽस्मि स्नेहभाजनम् ॥ ९-४८५ ॥  
  
	अनुग्राह्याऽस्मि कान्ताऽस्मि तदेमां वद साम्प्रतम् ।  
	देवीं कामकलाकालीं समन्त्रध्यानपूर्विकाम् ॥ ९-४८६ ॥  
  
श्रीमहाकाल उवाच ।  
  
	धन्याऽस्यनुगृहीताऽसि तया देव्यैव सर्वथा ।  
	यत् ते बुद्धिः समुत्पन्ना तां देवीं प्रति भामिनि ॥ ९-४८७ ॥  
  
	विधाय शपथं देवि कथयामि तवाग्रतः ।  
	न हीदृशं भुक्तिमुक्तिसाधनं भुवि विद्यते ॥ ९-४८८ ॥  
  
	यथार्थमात्थ देवि त्वं गोप्यत्वं चापि सर्वथा ।  
	किन्तु भक्तिविशेषात् ते कथयामि न संशयः ॥ ९-४८९ ॥  
  
	राज्यं दद्याद्धनं दद्यात् स्त्रियं दद्याच्छिरस्तथा ।  
	न तु कामकलाकालीं दद्यात् कस्यापि न क्वचित् ॥ ९-४९० ॥  
  
	इन्द्रेणोपासिता पूर्वं देवराज्यमभीसिता ।  
	वरुणेन कुवेरेण् ब्रह्मणा च * या? तथा ॥ ९-४९१ ॥  
  
	रामेण रावणेनापि यमेनापि विवस्वता ।  
	चन्द्रेण विष्णुना चापि तथाऽन्यैश्च महर्षिभिः ॥ ९-४९२ ॥  
  
	सहेलं वा सलीलं वा यस्याः स्मरणमात्रतः ।  
	विद्यालक्ष्मीः राज्यलक्ष्मीः कीर्तिलक्ष्मीर्वशे स्थिता ॥ ९-४९३ ॥  
  
	विद्यार्थी लभते विद्यां धनार्थी लभते धनम् ।  
	राज्यार्थि लभते राज्यं कान्तार्थी कामिनीं शुभाम् ॥ ९-४९४ ॥  
  
	यशोऽर्थी कीर्तिमाप्नोति मुक्त्यर्थी मुक्तिमाप्नुयात् ।  
	अणिमाद्यष्टसिद्ध्यर्थी सिद्ध्यष्टकमवाप्नुयात् ॥ ९-४९५ ॥  
  
प्। ७७४) तथा ।  
  
द्विसप्ततितमं यावत् पुरुषाः पूर्वजाः स्थिताः ।  
	तेषां भाग्योदयैः पूर्णैर्विद्येयं यदि लभ्यते ॥ ९-४९६ ॥  
  
	तदा सर्वस्वदानेन गृह्णीयादविचारयन् ।  
	कृतकृत्यं मन्यमानो गुरोः पादावभिस्पृशन् ॥ ९-४९७ ॥  
  
तथा ।  
  
	एकतः प्राणदानं स्यादेकतश्चैतदर्पणम् ।  
	तुलया विधृतं चेत् स्यादेतद्दानं विशिष्यते ॥ ९-४९८ ॥  
  
तथा ।  
  
	कोटिजन्मार्जितैः पुण्यैर्लभ्यते वा न लभ्यते ।  
	शपथं कुरु देवेशि प्रकाश्येयं न कुत्र चित् ॥ ९-४९९ ॥  
  
	सत्यं सत्यं त्रिसत्यं मे ततो वक्ष्यामि पार्वति ।  
	नो चेत् तेऽपि न वक्ष्यामि प्रमाणं तत्र सैव मे ॥ ९-५०० ॥  
  
देव्युवाच ।  
  
	शपे त्वच्चरणाब्जाभ्यां हिमाद्रिं शिरसा शपे ।  
	शपे स्कन्दैकद * * *? यद्येनामन्यतो ब्रुवे ॥ ९-५०१ ॥  
  
	शपेऽथ वा तया देव्या यां मे त्वं कथयिष्यसि ।  
	प्रकाशयामि यद्येनां सैव मे विमुखी भवेत् ॥ ९-५०२ ॥  
  
महाकाल उवाच ।  
  
	साधु साधु महाभागे प्रतीतिर्मेऽधुना त्वयि ।  
	अकार्षीः शपथं यस्मात् तस्माद्वक्ष्याम्यसंशयम् ॥ ९-५०३ ॥  
  
	समाहिता सावधाना भव देवि वरानने ।  
	विधेहि चित्तमेकाग्रं बद्ध्वाऽञ्जलिपुटं प्रिये ॥ ९-५०४ ॥  
  
	कालीं कामकलापूर्वां शृणुष्वावहिता मम ।  
  
प्। ७७५) तथा ।  
  
	या गुह्यकाली सैवेयं काली कामकलाऽभिधा ॥ ९-५०५ ॥  
  
	मन्त्रभेदाद्ध्यानभेदाद्भवेत् कामकलात्मिका ।  
	यथा त्रिभेदा तारा स्यात् सुन्दरी सप्तसप्ततिः ॥ ९-५०६ ॥  
  
	दक्षिणा पञ्चभेदा स्यात् तथेयं गुह्यकालिका ।  
	सप्तधा ध्यानमन्त्राभ्यां जायते भिन्नरूपिणी ॥ ९-५०७ ॥  
  
यथा पञ्चाक्षरो मन्त्रो देवी चैकजटा स्मृता ।  
द्वाविंसत्यक्षरो मन्त्रो देवी दक्षिणकालिका ॥ ९-५०८ ॥  
  
	तथाऽन्येष्वपि देवेषु मुख्यासु बहुषु प्रिये ।  
	देवि कामकलाकाली मनुरष्टादशाक्षरः ॥ ९-५०९ ॥  
	  
षोडशार्णा यथा मुख्या सर्वश्रीचक्रमध्यगा ।  
	तथेयं नवकालीषु सदा मुख्यतमा स्मृता ॥ ९-५१० ॥  
	  
त्रैलोक्याकर्षणो नाम मन्त्रोऽस्याः परिकीर्तितः ।  
	तस्योद्धारं प्रवक्ष्यामि शृणु यत्नेन पार्वति ॥ ९-५११ ॥  
	  
श्रुत्वाऽवधारयस्वेमां सर्वकल्याणहेतवे ।  
  
मन्त्रोद्धारमाह ।  
  
	आद्यवर्गाद्यवर्णोऽक्ष्णा वामेन परिशीलितः ॥ ९-५१२ ॥  
  
	मूर्ध्नि मूर्ध्ना यतृतीययुगधः परिकर्तितः ।  
	विन्दुवामाक्षिसंयुक्तो वह्निः खपरमस्तकः ॥ ९-५१३ ॥  
  
	वामश्रुत्यर्धचन्द्रेण तृतीयः सपरो भवेत् ।  
	दक्षस्कन्धोर्ध्वदन्ताभ्यां चाक्षरो विन्दुमस्तकः ॥ ९-५१४ ॥  
  
	ओष्ठवर्गद्वितीयो हपूर्वाधरोष्ठविन्दुयुक् ।  
	षडक्षराणि सम्बोध्य यथानामस्थितिक्रमात् ॥ ९-५१५ ॥  
  
	प्रतिलोमेन चोद्धृत्य तानि बीजानि पञ्च वै ।  
प्। ७७६) भूतबीजाद्यमारभ्य मारबीजान्तमेव हि ॥ ९-५१६ ॥  
  
	वैश्वानरवधूयुक्तो मन्त्रो ह्यष्टादशाक्षरः ।  
	अस्याः स्मरणमात्रेण यावन्त्यः सन्ति सिद्धयः ॥ ९-५१७ ॥  
  
	स्वयमायान्ति पुरतो जपादीनां च का कथा ।  
	सप्त कामकलाकाल्या मनवः सन्ति गोपिताः ॥। ९-५१८ ॥  
  
	तेषु सर्वेषु मन्त्रेषु मुख्योऽयं परिकीर्तितः ।  
	स्मरणादस्य मन्त्रस्य मूर्च्छिताः सर्वदेवताः ॥ ९-५१९ ॥  
  
	स्तम्भिता वेपमानाश्च उत्तिष्ठन्त्यतिविह्वलाः ।  
	निदेशवर्तिनो भूत्वा वर्तन्ते चेटका इव ॥ ९-५२० ॥  
  
	किं बहूक्तेन देवेशि सत्यपूर्वं ब्रवीम्यहम् ।  
	सहस्रवदनेनापि लक्षकोट्याननेन वा ॥ ९-५२१ ॥  
  
	महिमा वर्णितुं शक्यो नास्य वर्षायुतैर्मया ।  
	सामान्यतो विजानीहि यद्यदिच्छति साधकः ॥ ९-५२२ ॥  
  
	तत् तत् करोति सकलं प्रजापतिरिवापरः ।  
	त्रैलोक्याकर्षका * * नाम? मन्त्रः सर्वार्थसाधकः ॥ ९-५२३ ॥  
  
ऋष्यादिन्यासमाह ।  
  
	अतः परं प्रवक्ष्यामि छन्दश्चर्षिं च बीजकम् ।  
	अस्य कामकलाकालीमन्त्रस्याहमृषिर्मतः ॥ ९-५२४ ॥  
  
	छन्दश्च बृहतीख्यातं देवी चेयं प्रकीर्तिता ।  
	आद्यबीजं तु बीजं स्यात् क्रोधार्णं शक्तिरेव च ॥ ९-५२५ ॥  
  
	विनियोगोऽस्य सर्वस्य सर्वदा सर्वसिद्धये ।  
	षडङ्गं पञ्चबीजैस्तैर्नाम्नाऽप्येकं च कारयेत् ॥ ९-५२६ ॥  
  
	नामाक्षराणि प्रत्येकं तत्र देयानि पार्वति ।  
  
प्। ७७७) अथ ध्यानम् ।  
  
	ध्यानमस्याः प्रवक्ष्यामि कुरु चित्तैकतानताम् ॥ ९-५२७ ॥  
  
	उद्यद्धनाघनाश्लिष्यज्जपाकुसुमसन्निभाम् ।  
	मत्तकोकिलनेत्राभां पक्वजम्बूफलप्रभाम् ॥ ९-५२८ ॥  
  
	सुदीर्घप्रबलालम्बिविस्रस्तघनमूर्धजाम् ।  
	ज्वलदङ्गारवच्छोणनेत्रत्रितयभूषिताम् ॥ ९-५२९ ॥  
  
	उद्यच्छारदसम्पूर्णचन्द्रकोकनदाननाम् ।  
	दीर्घदंष्ट्रायुगोदञ्चद्विकरालमुखाम्बुजाम् ॥ ९-५३० ॥  
  
	वितस्तिमात्रनिष्क्रान्तललज्जिह्वाभयानकाम् ।  
	व्यात्ताननतया दृश्यद्वात्रिंशद्दन्तमण्डलाम् ॥ ९-५३१ ॥  
  
	निरन्तरं वेपमानोत्तमाङ्गां घोररूपिणीम् ।  
	अंसासक्तनृमुण्डासृक्पिवन्तीं वक्त्रकन्दरात् ॥ ९-५३२ ॥  
  
	सृक्वद्वन्द्वस्रवद्रक्तस्नापितोरोजयुग्मकाम् ।  
	उरोजाम्भोजसंसक्तसम्पतद्रुधिरोच्चयाम् ॥ ९-५३३ ॥  
  
	सश्वीत्कृतिं धयन्तीं तल्लेलिहानरसज्ञया ।  
	ललाटे घननारासृग्विहित * *? चित्रकाम् ॥ ९-५३४ ॥  
  
	सद्यश्छिन्नगलद्रक्तनृमुण्डकृतकुण्डलाम् ।  
	श्रुतिनद्धकचालम्बिवतंसलसदंसकाम् ॥ ९-५३५ ॥  
  
	स्रवदस्रौघया शश्वन्मानव्या मुण्डमालया ।  
	आकण्ठगुल्फलम्बिन्याऽलङ्कृतां केशबद्धया ॥ ९-५३६ ॥  
  
	श्वेतास्थिगुलिकाहारग्रैवेयकमहोज्ज्वलाम् ।  
	शवदीर्घाङ्गुलिपङ्क्तिमण्डितोरःस्थलस्थिराम् ॥ ९-५३७ ॥  
  
	कठोरपीवरोत्तुङ्गवक्षोजयुगलान्विताम् ।  
	महामारकतग्राववेदिश्रोणिपरिष्कृताम् ॥ ९-५३८ ॥  
  
प्। ७७८) विशालजघनाभोगामतिक्षीणकटिस्थलाम् ।  
	अन्त्रनद्धार्भकशिरोवलत्किङ्किणीमण्डिताम् ॥ ९-५३९ ॥  
  
	सुपीनषोडशभुजां महाशङ्खाञ्चदङ्गदाम् ।  
	शवानां धमनीपुञ्जैर्वेष्टितैः कृतकङ्कणाम् ॥ ९-५४० ॥  
  
	ग्रथितैः शवकेशैः स्रग्दामभिः कटिसूत्रिणीम् ।  
	शवपोतकरश्रेणीग्रथनैः कृतमेखलाम् ॥ ९-५४१ ॥  
  
	शोभमानाङ्गुलीमांसमेदोमज्जाङ्गुलीयकैः ।  
	असिं त्रिशूलं चक्रं च शरमङ्कुशमेव च ॥ ९-५४२ ॥  
  
	ललानं च तथा कर्त्त्रीमक्षमालां च दक्षिणे ।  
	पाशं च परशुं नागं चापं मुद्गरमेव च ॥ ९-५४३ ॥  
  
	शिवापोतं खर्परं च वसासृङ्मेदसाऽन्वितम् ।  
	लम्बत्कचं नृमुण्डं च धारयन्तीं स्ववामतः ॥ ९-५४४ ॥  
  
	विलसन्नूपुरां देवीं ग्रथितैः शवपञ्जरैः ।  
	श्मशानप्रज्वलद्घोरचिताग्निज्वालमध्यगाम् ॥ ९-५४५ ॥  
  
	अधोमुखमहा?दीर्घप्रसुप्तशवपृष्ठगाम् ।  
	वमन्मुखानलज्वालाजालव्याप्तदिगन्तराम् ॥ ९-५४६ ॥  
  
	प्रोत्थायैव हि तिष्ठन्तीं प्रत्यालीढपदक्रमात् ।  
	वामदक्षिणसंस्थाभ्यां नदन्तीभ्यां मुहुर्मुहुः ॥ ९-५४७ ॥  
  
	शिवाभ्यां घोररूपाभ्यां वमन्तीभ्यां महानलम् ।  
	विद्युदङ्गारवर्णाभ्यां वेष्टितां परमेश्वरीम् ॥ ९-५४८ ॥  
  
सर्वदैवानुलग्नाभ्यां पस्यन्तीभ्यां महेस्वरीम् ।  
अतीव  भीषमाणाभ्यां शिवाभ्यां शोभितां मुहुः ॥ ९-५४९ ॥  
	  
कपालसंस्थं मस्तिष्कं ददतीं च तयोर्द्वयोः ।  
	दिगम्बरां मुक्तकेशीमट्टहासभयानकाम् ॥ ९-५५० ॥  
  
  
प्। ७७९) सप्तधा बद्धनारान्त्रयोगपट्टविभूषिताम् ।  
	संहारभैरवेणैव सार्धं सम्भोगमिच्छतीम् ॥ ९-५५१ ॥  
  
	अतिकामातुरां कालीं हसन्तीं खर्वविग्रहाम् ।  
	कोटिकालानलज्वालान्यक्कारोद्यत्कलेवराम् ॥ ९-५५२ ॥  
  
	महाप्रलयकोट्यर्कविद्युदर्वुदसन्निभाम् ।  
	कल्पान्तकारिणीं कालीं महाभैरवरूपिणीम् ॥ ९-५५३ ॥  
  
	महाभीमां दुर्निरीक्षां सेन्द्रैरपि सुरासुरैः ।  
	शत्रुपक्षक्षयकरीं दैत्यदानवसूदनीम् ॥ ९-५५४ ॥  
  
	चिन्तयेदीदृशीं देवीं कालीं कामकलाभिधाम् ।  
  
अथ पुरश्चरणं तत्रैव ।  
  
	अतः परं प्रवक्ष्यामि पौरश्चरणिकं विधिम् ॥ ९-५५५ ॥  
  
	एकस्मिन् पत्रविहिते सिद्धिस्तात्कालिकी भवेत् ।  
	भूमिशुद्धिर्द्रव्यशुद्धिः पूर्वैव कथिता मया ॥ ९-५५६ ॥  
  
	यमाश्च नियमा ये स्युः पुरश्चरणकर्मणि ।  
	सर्वानेव प्रयुञ्जीत सततं भक्तितत्परः ॥ ९-५५७ ॥  
  
	कृतनित्यक्रियः प्रातः कृतपूजाविधिः शुचिः ।  
	नरास्थि निखनेद्भूमावस्त्रमन्त्रमुदीरयन् ॥ ९-५५८ ॥  
  
	तारं क्रोधोऽनु ह्री। पाशस्मरभूतान् समुद्धरेत् ।  
	सिद्धिमुच्चार्य देहीति युग्मं वह्न्यङ्गनां वदेत् ॥ ९-५५९ ॥  
  
भूतबीजं फ्रोमिति ।  
तथा ।  
  
	तदुपर्येव चास्तीर्य स्वासनं सुष्ठु कल्पितम् ।  
	नृमुण्डमग्रतः कृत्वा नरास्थिजपमालाया ॥ ९-५६० ॥  
  
	लक्षमेकं जपेन्मन्त्रं हविष्याशी दिवा शुचिः ।  
  
प्। ७८०) अशुचिश्च तथा रात्रौ लक्षमेकं तथैव च ॥ ९-५६१ ॥  
  
	दशांशं होमयेन्मन्त्री तर्पयेदभिषेचयेत् ।  
	होमे सन्तर्पणे चैव पूजावत् कथितो विधिः ॥ ९-५६२ ॥  
  
	पूजायां वा प्रयोगे वा होमे वा तर्पणेऽथ वा ।  
	गुह्यकालीविधानेन सर्वं कार्यं शुचिस्मिते ॥ ९-५६३ ॥  
  
	अत्रानुक्तं विधानं यत् तत्रत्यं तत् प्रकल्पयेत् ।  
	तत्राप्यनुक्तं यत् किञ्चित् तत्रोक्तो दक्षिणाविधिः ॥ ९-५६४ ॥  
  
इति प्रथममहाविद्याप्रकरणम् ।  
  
अथ द्वितीयविद्यायाः (फेत्कारिणीतन्त्रे)  
  
	कैलाशशिखरासीनं चन्द्रखण्डविराजितम् ।  
	वक्षःस्थले समासीना पृच्छति स्म नगात्मजा ॥ ९-५६५ ॥  
  
	कथमीशान सार्वज्ञ मलभ।स्ते तपोधनाः ।  
	कां विद्यां प्राप्य कवयो भारतादि प्रचक्रिरे ॥ ९-५६६ ॥  
  
	श्रुत्वा नगात्मजावाक्यं विहस्य परमेश्वरः ।  
	प्राह प्रियां परिष्वज्य साधु साध्विति पूजयन् ॥ ९-५६७ ॥  
  
	शृणु साध्वि महाविद्यामज्ञानेन्धनदाहिनीम् ।  
	यामवाप्य महात्मानो धर्मकामार्थमुक्तिषु ॥ ९-५६८ ॥  
  
	नासाध्यं मेनिरे किञ्चित् कवयः शुद्धबुद्धयः ।  
	वादे सदसि या वाचः स्तम्भिनी प्रतिवादिनाम् ॥ ९-५६९ ॥  
  
	विद्याहानिकरी देवि विदुषां वलिदानतः ।  
	हास्याय या सदस्यानामशुद्धमपि जल्पयेत् ॥ ९-५७० ॥  
  
	वादिनं चापि राजानं मन्त्रिणं वशमानयेत् ।  
  
जल्पयेद्वादिनमित्यन्वयः ।  
  
	मन्त्रस्य ज्ञानमात्रेण जपात् सर्वज्ञतां नयेत् ॥ ९-५७१ ॥  
  
प्। ७८१) मन्त्रोद्धारणमाह ।  
  
	सपरं प्रथमं दत्वा चतुर्थस्वरभूषितम् ।  
	रेफारूढं स्फुरद्दीप्तमिन्दुविन्दुसमन्वितम् ॥ ९-५७२ ॥  
  
	त्रकारं च ततो दद्याच्चतुर्थेनैव भूषितम् ।  
	दीर्घोकारसमायुक्तं हकारं योजयेत् ततः ॥ ९-५७३ ॥  
  
	फट्कारं च ततो दद्यात् सम्पूर्णः सिद्धमन्त्रतः ।  
  
(मत्स्यसूक्ते)  
  
	अथ वक्ष्ये महादेव्या मन्त्रोद्धारमनुत्तमम् ॥ ९-५७४ ॥  
  
	यच्च ज्ञात्वा नरो भाति वाचस्पतिरिवापरः ।  
	मायाबीजं समुद्धृत्य तवर्गप्रथमं तथा ॥ ९-५७५ ॥  
  
	रतिविन्दुवह्नियुतं द्वितीयं बीजमुत्तमम् ।  
	कूर्चबीजं तृतीयं तु फट्कारस्तदनन्तरम् ॥ ९-५७६ ॥  
  
	सम्पूर्णसिद्धमन्त्रस्तु रश्मिपञ्चकसंयुतः ।  
  
पञ्चरश्मिः प्रणवः ।  
तदुक्तं (तारार्णवे)  
  
	अनन्तरं समुद्धृत्य मायोत्तरमनुं ततः ॥ ९-५७७ ॥  
  
	पपञ्चमः समायुक्तं पञ्चरश्मिः प्रकीर्तितः ।  
  
अनुत्तरमकारः । मायोत्तरमुकारः । पपञ्चमो मकारः ।  
(तत्त्वबोधे)  
  
	तारं लज्जां न्त्रकामेशीं हु। फडित्युग्रतारिका ॥ ९-५७८ ॥  
  
	माया त्त्री। हूमथास्त्रान्तमित्येकजटयाऽर्चयेत् ।  
	अस्त्रहीनमिदं नीलसरस्वत्या विनिर्दिशेत् ॥ ९-५७९ ॥  
  
कामेशी ईकारः ।  
  
	त्र्यक्षरोऽसौ महामन्त्रः फट्कारान्तौ हृदि स्थितः ।  
	पञ्चरश्मिसमायुक्तोऽथाज्ञानेन्धनदाहकः ॥ ९-५८० ॥  
  
प्। ७८२) (मत्स्यसूक्ते)  
  
	लज्जाबीजं बधूबीजं कूर्चबीजं तथा हि फट् ।  
	एवं पञ्चाक्षरी विद्या पञ्चभूतप्रकाशिनी ॥ ९-५८१ ॥  
  
तथा ।  
  
	तारास्त्ररहिता त्र्यर्णा महानीलसरस्वती ।  
	कुल्लुकेति समाख्याता त्रिषु लोकेषु गोपिता ॥ ९-५८२ ॥  
  
(तारार्णवे)  
  
	वशिष्ठाराधिता चोग्रा न शीघ्रफलदा यतः ।  
	अतस्तेनैव मुनिना शापो दत्तः सुदारुणः ॥ ९-५८३ ॥  
  
	ततः प्रभृति विद्येयं फलदात्री न कस्य चित् ।  
	शक्तिबीजं त्रपान्तस्थबीजोपरि नियोजितम् ॥ ९-५८४ ॥  
  
	ततः पभृति विद्येयं वधूरिव यशस्विनी ।  
	फलिनी सर्वविद्यानां जयिनी जयकाङ्क्षिणाम् ॥ ९-५८५ ॥  
  
	विषक्षयकरी विद्या अमृतत्वप्रदायिनी ।  
	मन्त्रस्य ज्ञानमात्रेण विजयी भुवि जायते ॥ ९-५८६ ॥  
  
	मूको भवति वागीशो गीष्पतिर्जायते नरः ।  
  
  शक्तिबीजमिति । शक्तिबीजं सकारः । त्रपान्तस्थबीजं त्रोङ्कारः । तेन स्त्रीमिति वधूबीजं भवति । शापस्तु कृष्णावतारपर्यन्तमेव ।  
	  
जाते कृष्णावतारे तु पुनः शापात् प्रमुच्यते ॥ ९-५८७ ॥  
  
इति तन्त्रान्तरवचनात् ।  
मन्त्रार्थमाह (साधनसमुच्चये)  
  
	प्रणवाद्ब्रह्मरूपा सा सोऽहं तत्त्वस्वरूपिणी ।  
	व्योम्ना प्रकाशमानत्वं ग्रसमानत्वमग्निना ॥ ९-५८८ ॥  
  
	तयोर्विसर्ग ईकारो विन्दुना तान्त्रिकी मता ।  
	तकारः सर्वपापघ्नो रेफस्तत्त्वप्रकाशकः ॥ ९-५८९ ॥  
  
प्। ७८३) विन्दुमाली महाबीजं शब्दब्रह्मप्रकाशकम् ।  
	कूर्चं प्रबोधरूपं स्यादस्त्रं जाड्यविनाशकम् ॥ ९-५९० ॥  
	  
एवं यो वेत्ति शुद्धात्मा स तु साक्षान्महेश्वरः ।  
  
(मत्स्यसूक्ते)  
  
	श्रीबीजाद्या यदा विद्या तदा श्रीः सर्वतो मुखी ॥ ९-५९१ ॥  
  
	एषैव हि महाविद्या मायाद्या सकलेष्टदा ।  
	वाग्भवाद्या महावाक्यस्वरूपा सर्ववाङ्मयी ॥ ९-५९२ ॥  
  
तथा ।  
  
	गुटिकासिद्धिवेतालपातालवटयक्षिणी ।  
	परपुरप्रवेशश्च आज्ञासिद्धिः प्रजायते ॥ ९-५९३ ॥  
  
	जिह्वायां चिन्तनादेव त्रिकालज्ञो भवेद्ध्रुवम् ।  
	यस्तु विद्यामभेदेन चिन्तयेत् साधकोत्तमः ॥ ९-५९४ ॥  
  
	जीवन्मुक्तो विमुक्तश्च अन्ते सोऽपि भवेद्ध्रुवम् ।  
  
(ब्रह्मसंहितायां फेत्कारिण्यां ) च ।  
  
	क्षिप्रप्रसादाज्जगतां सदा नीलसरस्वती ॥ ९-५९५ ॥  
  
	विशेषतः कलियुगे मत्प्रसादाद्भविष्यति ।  
	सिद्धमन्त्रो यदा मन्त्री बालिशस्यापि मूर्धनि ॥ ९-५९६ ॥  
  
	करं दत्वा दिशत्याशु सोऽपि श्लोकान् पठेत् पुनः ।  
  
दिशति श्लोकं कुर्वित्याज्ञापयति ।  
तथा ।  
  
	मन्त्रस्य ज्ञानमात्रेण अनुभावद्वयं भवेत् ॥ ९-५९७ ॥  
  
	तात्कालिकी च कविता परैरनविभाव्यता ।  
  
अथ ऋष्यादिन्यासः (मेरुतन्त्रे)  
  
	मुनिरक्षोभ्यसञ्ज्ञोऽस्या बृहतीछन्द ईरितम् ॥ ९-५९८ ॥  
  
	तारादेवी ह्री। च बीजं हू। शक्तिश्चास्य कीर्तिता ॥  
  
प्। ७८४) (मन्त्रचूडामणौ)  
  
	अक्षोभ्य ऋषिरेतस्या बृहतीछन्द ईरितम् ॥ ९-५९९ ॥  
  
	नीलसरस्वती देवी त्रिषु लोकेषु गोपिता ।  
	हू। बीजमस्त्रं शक्तिः स्याच्चतुर्वर्गफलप्रदा ॥ ९-६०० ॥  
  
दामोदरमिश्रकृतसङ्ग्रहे ।  
  
	अक्षोभ्य ऋषिरेतस्या बृहतीच्छन्द ईरितम् ।  
	नीलसरस्वती देवी त्रिषु लोकेषु गोपिता ॥ ९-६०१ ॥  
  
	हू। बीजमन्त्रः शक्तिः स्यान्माया स्त्री। कीलकं स्मृतम् ।  
	विनियोगो भवेद्देवि चतुर्वर्गफलाप्तये ॥ ९-६०२ ॥  
  
उग्रतारा देवतेति (मन्त्रचूडामणौ)  
अथ कराङ्गन्यासौ । तत्रादौ उग्रतारायाः (ताराकल्पे)  
  
	षड्दीर्घमायाबीजेन षडङ्गविधिरीरितः ।  
  
नीलसरस्वत्यास्तु (सिद्धसारस्वते)  
  
	अखिलवाग्रूपिणीं प्रोच्य हृदाय नमो वदेत् ॥ ९-६०३ ॥  
  
	अखण्डवाग्रूपिणीं च शिरसे वह्निवल्लभा ।  
	ब्रह्मवाग्रूपिणीमुक्त्वा शिखायै वषडित्ययि ॥ ९-६०४ ॥  
  
	विष्णुवाग्रूपिणीमुक्त्वा कवचाय हुमुच्चरेत् ।  
	रुद्रवाग्रूपिणीं नेत्रत्रयाय वौषडित्यपि ॥ ९-६०५ ॥  
  
	सर्ववाग्रूपिणीमुक्त्वा अस्त्राय फडिति स्मरेत् ।  
	षड्दीर्घमायया बीजं बीजान्ते तानि योजयेत् ॥ ९-६०६ ॥  
  
एकजटायाः (तन्त्रचूडामणौ)  
  
	बीजान्ते एकजटायै हृदयं परिकीर्तितम् ।  
	तारिण्यै शिरसे तद्वद्वज्रोदके शिखां तथा ॥ ९-६०७ ॥  
  
	उग्रजटे च कवचं महापरिसरे तथा ।  
प्। ७८५) पिङ्गोग्रैकजटे तद्वन्नेत्रास्त्रे परिकीर्तिते ॥ ९-६०८ ॥  
  
न्यासोऽयमुग्रतारैकजटयोर्विरुद्ध इति साम्प्रदायिकः ।  
अथ ध्यानम् (गन्धर्वतन्त्रे)  
  
	श्मशानं तत्र सञ्चिन्त्य तत्र कल्पद्रुमं स्मरेत् ।  
	तन्मूले मणिपीठं च नानामणिविभूषितम् ॥ ९-६०९ ॥  
  
	शिवाभिर्बहुमांसास्थिमोदमानाभिरन्ततः ।  
	चतुर्दिक्षु शवामुण्डाश्चिताङ्गारास्थिभूषिताः ॥ ९-६१० ॥  
  
	तन्मध्ये भावयेद्देवीं यथोक्तध्यानयोगतः ।  
  
(नीलतन्त्रे)  
  
	प्रत्यालीढपदां घोरां मुण्डमालाविभूषिताम् ॥ ९-६११ ॥  
  
	खर्वां लम्बोदरीं भीमां व्याघ्रचर्मवृतां कटौ ।  
	नवयौवनसम्पन्नां पञ्चमुद्राविभूषिताम् ॥ ९-६१२ ॥  
  
	चतुर्भुजां ललज्जिह्वां महाभीमां वरप्रदाम् ।  
	खड्गकर्त्त्रीधरां सव्ये वामे मुण्डोत्पलान्विताम् ॥ ९-६१३ ॥  
  
	पिङ्गोग्रैकजटां ध्यायेन्मौलावक्षोभ्यभूषिताम् ।  
	बालार्कमण्डलाकारलोचनत्रयभूषिताम् ॥ ९-६१४ ॥  
  
	प्रज्वलत्पितृभूमध्यगतां दंष्ट्राकरालिनीम् ।  
	सावेशस्मेरवदनामस्थ्यालङ्कारभूषिताम् ॥ ९-६१५ ॥  
  
	विश्वव्यापकतोयान्तः श्वेतपद्मोपरिस्थिताम् ।  
  
(श्यामारहस्यादौ)  
  
	खड्गकर्त्त्रीसमायुक्तसव्येतरभुजद्वयाम् ॥ ९-६१६ ॥  
  
	कपालोत्पलसंयुक्तसव्यपाणियुगान्विताम् इति पाठः ।  
  
(तन्त्रान्तरे)  
  
	खड्गकर्त्त्रीधरां देवीं कपालोत्पलधारिणीम् इति पाठः ॥ ९-६१७ ॥  
  
प्। ७८६) (मन्त्रचूडामणौ)  
  
	तस्योपरिगृहे देवीं खर्वां नीलमणिप्रभाम् ।  
	लम्बोदरीं व्याघ्रचर्मसमावृतनितम्बिनीम् ॥६१८ ॥  
  
	पीनोन्नतपयोभारां रक्तवर्त्तुललोचनाम् ।  
	ललज्जिह्वां महाभीमां दंष्ट्राकोटिसमुज्ज्वलाम् ॥ ९-६१९ ॥  
  
	नीलोत्पललसन्मालां बद्धजूटां भयङ्करीम् ।  
	श्वेतास्थिपट्टिकायुक्तकपालपञ्चशोभिताम् ॥ ९-६२० ॥  
  
	ललाटे रक्तनागेन कृतकर्णावतंसकाम् ।  
	अतिशुभ्रमहानागकृतहारमहोज्ज्वलाम् ॥ ९-६२१ ॥  
  
	दूर्वादलश्यामनागकृतयज्ञोपवीतिनीम् ।  
	चतुर्भुजां रक्तमांसखण्डमण्डितमुष्टिना ॥ ९-६२२ ॥  
  
	जटाजूटाक्षसूत्रेण शोभितां तीक्ष्णधारया ।  
	खड्गेन दक्षिणस्योर्ध्वे शोभितां वीरनादिनीम् ॥  
  
	तदधःस्थाद्वीजवृन्तकर्त्त्रिकालङ्कृतां पराम् ।  
	वामोर्ध्वे रक्तनालेन दिगम्बरमनोहराम् ॥ ९-६२३ ॥  
  
	दधतीं नीलपद्मं च तदधःस्थात् कपालकम् ।  
	जगतां जाड्यसंयुक्तं दधतीं कुन्दसन्निभम् ॥ ९-६२४ ॥  
  
	धूम्राभनागसन्दोहकृतकेयूरसत्वराम् ।  
	सुवर्णवर्णनागेन कङ्कणोज्ज्वलपाणिकाम् ॥ ९-६२५ ॥  
  
	शुभ्रवर्णमहादेवकृतसद्विमलासनम् ।  
	निर्यन्त्रणभिया तद्वत् सङ्कुचत्प्रपदात्मिकाम् ॥ ९-६२६ ॥  
  
	शवपादद्वयारूढवामपादां महोन्मुखीम् ।  
	कुन्दाभनागसंशोभिकटिसूत्रां त्रिलोचनाम् ॥ ९-६२७ ॥  
  
	असृग्रक्तेन नागेन कृतनूपुरपल्लवाम् ।  
  
प्। ७८७) सद्यश्छिन्नगलतद्रक्तमुण्डै रक्तविभूषणैः ॥६२८ ॥  
  
	अन्योन्यकेशग्रथितैः पादपद्मविलम्बितैः ।  
	पञ्चाशद्भिर्महामालाशोभितां परमेश्वरीम् ॥६२९ ॥  
  
	ज्वलच्चितामध्यसंस्थां द्वीपिचर्मोत्तरांशुकाम् ।  
	अक्षोभ्यनागसम्बद्धजटाजूटां वरप्रदाम् ॥६३० ॥  
  
	एवम्भूतां महादेवीमात्मानं यागवस्तु च ।  
	विज्ञापयेन्महादेवपण्डितोहे महाकविः ॥६३१ ॥  
  
(तारोपनिषदि)  
  
	विरुद्धवाक्यार्थशरीरमण्डले  
	नवाम्बुदाभां गुरुमुन्नतोदरीम् ।  
	अतीव खर्वां नवयौवनस्था   
	मधःस्थशार्दूलककृत्तिमूर्धजाम् ॥ ९-६३२ ॥  
  
	अनैक्यमाहत्य शवोपरिस्थितां  
	शवार्धमालीढपरीतमध्यमाम् ।  
	विशीर्णवर्णां नृशिरःस्रजोद्भवां  
	त्रयीविवर्त्तारुणलोचनत्रयाम् ॥ ९-६३३ ॥  
  
	अभेदपिङ्गैकजटाविराजितां  
	विभूषणाच्छिन्नसितास्थिभीषणाम् ।  
	महाष्टसिद्धिप्रकराहिभूषणा   
	मट्टादृहासैर्जगतामभीतिदाम् ॥ ९-६३४ ॥  
  
	जटास्वनन्तः श्रवसोश्च तक्षको  
	महाहिपद्मो हृदि हारभूषणाम् ।  
	तथैव कर्कोटकृतोपवीतिकां  
	सुमेखलायामथ देववासुकिः ॥ ९-६३५ ॥  
  
प्। ७८८)  
  
	सशङ्खपालः किलकङ्कणो मतः  
	पदेषु पद्मः किलनूपुरश्रियम् ।  
	भुजेषु नागः कुलिकोऽङ्गदो मतो  
	भुजोऽर्धमालामहता स्थितिः स्थिता ॥ ९-६३६ ॥  
	  
सितश्च रक्तो धवलश्च मेचक   
	स्तथैव नागोऽथ सितश्च पाण्डरः ।  
	भुजङ्गमानामिह वर्णजातयो  
	भवन्ति सर्वे मुनिभिर्ज्वलच्चिताम् ॥ ९-६३७ ॥  
	  
कपालकर्त्त्रीग्रथितोग्रमूर्द्धजां  
	सनालमिन्दीवरकान्तिमालाम् ।  
	विकोषखड्गं सततं च दक्षिणे  
	स्वपौरुषोत्थैर्दधतीं भुजैः सदा ॥ ९-६३८ ॥  
  
	पदार्थदंष्ट्राद्वयपञ्चमुद्रया  
	विराजमानामसितोत्पलस्रजम् ।  
	विचिन्तयेत् तां च कवित्वकारिणी-  
	मन्यागतार्थं प्रजपेच्च तारिणीम् ॥ ९-६३९ ॥  
  
(फेत्कारिणीतन्त्रेऽपि)  
  
	प्रत्यालीढपदार्पिताङ्घ्रिशवहृद्घोराट्टहासा वरा  
	खन्गेन्दीवरकर्त्तृखर्परभुजा हू।कारबीजोद्भवा ।  
	खर्वा नीलविशालपिङ्गलजटाजूटोग्रनागैर्वृता  
	जाड्यं न्यस्य कपालके त्रिजगतां हन्त्युग्रतारा स्वयम् ॥ ९-६४० ॥  
  
प्रत्यालीढलक्षणं तु (सङ्गीतरत्नाकरे)  
  
	वामो यत्र निषण्णोरुरन्तरे पूर्वमानतः ।  
	दक्षिणं चरणं चाग्रे पञ्चतालप्रसारितम् ॥ ९-६४१ ॥  
  
प्। ७८९) अस्त्रौ द्वावपि तद्विन्द्यादालीढं तु सदैवतम् ।  
	आलाढाङ्गविपर्यासात् प्रत्यालीढमुदाहृतम् ॥ ९-६४२ ॥  
  
तालं वितस्तिः । अस्रौ चक्रौ । मौलावक्षोभ्यभूषितामिति । अत्राक्षोभ्यो नागरूपः । अक्षोभ्यो देवीमूर्धन्यस्त्रीमूर्तिर्नागरूपधृगिति (भावचूडामणि-) वचनात् ।  
	अथ पुरश्चरणविधिः । तत्रादौ मन्त्रध्यानमुक्तं (साधनसमुच्चये)  
  
	मूलचक्रे च हृल्लेखां सूर्यकोटिसमप्रभाम् ।  
	स्वाधिष्ठाने पीतवर्णं द्वितीयं च विभावयेत् ॥ ९-६४३ ॥  
  
	नाभौ जीमूतसङ्काशं कूर्चबीजं महाप्रभम् ।  
	अस्त्रबीजं हृदि ध्यायेत् कालाग्निसदृशप्रभम् ॥ ९-६४४ ॥  
  
	मूलादिब्रह्मरन्ध्रान्तं विद्यां विभावयेत् ।  
	सूर्यकोटिप्रतीकाशां योगिनां दृष्टिगोचराम् ॥ ९-६४५ ॥  
  
तदुक्तं (तारातन्रे)  
  
	स्वेच्छाचारपरो मन्त्री पुरश्चरणसिद्धये ।  
	रहस्यमालामादाय लक्षमेकं जपेत् सदा ॥  
  
(सुरेन्द्रसंहितायाम्)  
  
	लक्षमात्रं जपेन्मन्त्रं दशांशमसितोत्पलैः ।  
आज्याक्तैर्जुहुयान्मन्त्री तद्दशांशेन तर्पयेत् ॥ ९-६४६ ॥  
  
	कालागुरुद्रवोपेतैर्विमलैर्गन्धवारिभिः ।  
	तर्पयेच्च परां देवीं तत्प्रकारमिहोच्यते ॥ ९-६४७ ॥  
	  
जले चावाह्य विधिवत् पाद्याद्यैरुपचारकैः ।  
	सन्तर्प्य विधिवद्देवीं परिवारान् सकृत् सकृत् ॥ ९-६४८ ॥  
	  
देवीबुद्ध्या स्वमान्मानं सम्पूज्य साधकोत्तमः ।  
	तारिणीं सिञ्चयामीति जलं मूर्ध्नि विनिःक्षिपेत् ॥ ९-६४९ ॥  
  
	कुम्भाख्यमुद्रया देवि नमोऽन्तेनाभिषेचनम् ।  
  
प्। ७९०) (वीरचूडामणौ)  
	  
चतुर्लक्षं जपेन्मन्त्रं दशांशं जुहुयात् सुधीः ॥ ९-६५० ॥  
  
	पद्मैस्त्रिमधुरोपेतैर्वाक्पतिर्जायते नरः ।  
  
(तारार्णवे)  
  
	एवं ध्यात्वा हविष्याशी जपेल्लक्षचतुष्टयम् ॥ ९-६५१ ॥  
  
	रहस्यमालामादाय जपेद्वा लक्षमेव च ।  
  
(मेरुतन्त्रे)  
  
	रतं कुर्वन्नदन् भक्ष्यमनेकं दधि मध्वपि ॥ ९-६५२ ॥  
  
	मधु मांसं च ताम्बूलं जपेल्लक्षचतुष्टयम् ।  
	दशांशं जुहुयाद्रक्तपद्मैः क्षीराज्यलोलितैः ॥ ९-६५३ ॥  
  
	शवमुण्डं पूरयित्वा जपस्थाने जपं चरेत् ।  
	नारीं पश्यन् स्पृशन् गच्छन् महानिशि वलिं हरेत् ॥ ९-६५४ ॥  
  
	न कार्यः सुभ्रुवां द्वेषो यत्नतः परिपूजयेत् ।  
	जपे न कालनियमो न स्थितौ सर्वदा जपेत् ॥ ९-६५५ ॥  
  
	श्मशाने शून्यसदने देवागारेऽथ निर्जने ।  
	पर्वते वनमध्ये वा शवमारुह्य मन्त्रवित् ॥ ९-६५६ ॥  
  
	समरे शत्रुनिहतं यद्वा षण्मासिकं शिशुम् ।  
	विद्यां संसाधयेच्छीघ्रं साधितैवं प्रसिध्यति ॥ ९-६५७ ॥  
	  
एवं सिद्धमनुर्मन्त्री प्रयोगान् कर्त्तुमर्हति ।  
  
अथैतद्विद्याभेदास्तत्रैव ।  
  
	अथातः सम्प्रवक्ष्यामि दैत्यानां वरसिद्धये ॥ ९-६५८ ॥  
  
	ब्रह्मणोपासितां तारां वल्यादिभिरूपासितम् ।  
	ॐ त्री। ह्री। हू। समुचार्य ह्री। हु। फड्नगवर्णकः ॥ ९-६५९ ॥  
  
	मुनिर्ब्रह्मा च गायत्री छन्दस्तारा च देवता ।  
	न्यासा।स्तु पूर्ववत् कुर्याद्ध्यानमस्या निरूप्यते ॥ ९-६६० ॥  
  
प्। ७९१) श्वेताम्बरां चन्द्रकान्तिं चन्द्रर्धकृतशेखराम् ।  
	कर्त्तरीं च कपालं च कराभ्यां दधतीं भजेत् ॥ ९-६६१ ॥  
  
	नानालङ्कारशोभाढ्यां त्रीक्षणां पद्मसंस्थिताम् ।  
	जपपूजादिकं सर्वमस्याः पूर्ववदाचरेत् ॥ ९-६६२ ॥  
  
	मधुयुक्परमान्नेन होमाद्विद्यानिधिर्भवेत् ।  
	रक्तां वश्ये स्वर्णवर्णां स्तम्भने मारणेऽसिताम् ॥ ९-६६३ ॥  
  
	उच्चाटने धूम्रवर्णां शान्तौ श्वेतां स्मरेदिमाम् ।  
	अथातः सम्प्रवक्ष्यामि तारकस्य वराय तु ॥ ९-६६४ ॥  
  
	ब्रह्मणोपासितां तारां द्वादशार्णां सुदुर्लभाम् ।  
	वाचं लज्जां रमां कामं हसरा औसमन्विताः ॥ ९-६६५ ॥  
  
	विसर्गाढ्याः पञ्चमं तु कूटमेतदुदीरितम् ।  
	हु। उग्रतारे हु। फट् मन्त्रः प्रोक्तो जपादिकम् ॥ ९-६६६ ॥  
  
	सर्वं पूर्ववदेवास्य कलौ प्रत्ययकारिणी ।  
	अथातः सम्प्रवक्ष्यामि ब्रह्मणा समुपासिताम् ॥ ९-६६७ ॥  
  
	हिरण्यकसिपोर्दातुं वरं सप्तार्णसम्मिताम् ।  
	प्रणवं कवचं मायां क्ली। प्राक् कूटं च पञ्चमं ॥ ९-६६८ ॥  
  
	हु। फडन्तः सर्वमस्या न्यासाद्यं पूर्ववद्भवेत् ।  
	अथातः सम्प्रवक्ष्यामि हरिणा या ह्युपासिता ॥ ९-६६९ ॥  
  
	बौद्धमार्गप्रचारार्थं सिद्धिदा द्वादशाक्षरी ।  
	उपासिता ब्रह्मणा या तस्याः कूटे तु पञ्चमे ॥ ९-६७० ॥  
  
	सौरुक्त्वा साधिता विद्या द्वादशार्णाऽतिबुद्धिदा ।  
	यत्प्रभावाद्दिवो दासः काश्या उच्चाटितः पुरा ॥ ९-६७१ ॥  
  
	तस्यास्तु पूर्ववज्ज्ञेयं न्यासध्यानजपादिकम् ।  
	अथातः सम्प्रवक्ष्यामि सप्तार्णां रामसेविताम् ॥ ९-६७२ ॥  
  
प्। ७९२) लक्ष्मीप्रभृति नाशार्थं तेन मत्तः सदा हली ।  
	ब्रह्मोपासितसप्तार्णा मध्ये कूटं तु पञ्चमम् ॥ ९-६७३ ॥  
  
	तत् त्यक्त्वा सौ।स्तत्र चोक्त्वा बलरामेण सेविता ।  
	शत्रुक्षयकरी चेयं तथा वाक्सिद्धिकारिणी ॥ ९-६७४ ॥  
  
	ध्यानपूजादिकं प्राग्वत् प्रयोगादिकमेव च ।  
	अथातः सम्प्रवक्ष्यामि नारायणसुसेविता ॥ ९-६७५ ॥  
  
	पञ्चार्णा यत्प्रभावेण दैत्यानां कदनं कृतम् ।  
	त्री। हु। फट् क्ली। वाग्भवं च पञ्चार्णा सर्वसिद्धिदा ॥ ९-६७६ ॥  
  
	असां त्रयाणां तु मुनिर्विष्णुः प्राग्वज्जपादिकम् ।  
	अथातः सम्प्रवक्ष्यामि मया या समुपासिता ॥ ९-६७७ ॥  
  
	दत्ता च रविणाऽदित्यै सा विद्या तु षडक्षरी ।  
	ॐ ह्री। हू। ह्री। हु। फडिति मुनिः सोऽहं च पूर्ववत् ॥ ९-६७८ ॥  
  
	ज्ञेयं न्यासादिकं सर्वं प्रयोगादि च पूर्ववत् ।  
	अथान्यं सम्प्रवक्ष्यामि चास्याः पञ्चाक्षरं मनुम् ॥ ९-६७९ ॥  
  
	जलन्धरवधार्थं तु मया सिद्धं कृतं सुराः ।  
	स्त्री। हु। मायां हु। फडिति मनुः पञ्चाक्षरो मतः ॥ ९-६८० ॥  
  
तन्त्रान्तरेऽपि ।  
  
	वधूबीजं च कवचं मायां कूर्चं तथाऽस्त्रकम् ।  
	सार्धम्पञ्चाक्षरो मन्त्रो द्वितीयः परिकीर्तितः ॥ ९-६८१ ॥  
  
(मेरुतन्त्रे)  
  
	मया पञ्चमुखैर्जप्तो दक्षमार्गेण भो सुराः ।  
	देवांशेषु च विप्रेषु तथा धर्मपरेषु च ॥ ९-६८२ ॥  
  
	यमानां नियमानां च तन्त्रस्था नान्यदेवताः ।  
	वाममार्गाराधितास्तु कार्यं साधयितुं क्षमाः ॥ ९-६८३ ॥  
  
प्। ७१३) दक्षिणाराधिता देवा रणसाहाय्यकारकाः ।  
	तेजोनिधीन् रिपून् हत्वा नयन्ति ब्रह्मशाश्वतम् ॥ ९-६८४ ॥  
	  
क्षत्रियाणां क्षयार्थं तु मया रामाय चार्पिता ।  
	पञ्चामृतं सुरास्थाने मांसस्थाने च सूरणम् ॥ ९-६८५ ॥  
	  
मत्स्यस्थाने खण्डो बोध्यो धर्मपत्न्यां रतं रतम् ।  
	अन्यत् पूर्ववदेव स्याद्गुह्यमेतत् प्रकाशितम् ॥ ९-६८६ ॥  
	  
लुब्धस्तारां न सेवेत लोकद्वयपरिक्षयात् ।  
	अस्याः पूजादिकं प्राग्वद्विशेषोऽत्र निरूपितः ॥ ९-६८७ ॥  
	  
तारायाः सद्गुरोः सिद्धिः स्त्रीरते भ्रान्तता भवेत् ।  
	अथातः सम्प्रवक्ष्यामि महातारामनुं सुराः ॥ ९-६८८ ॥  
	  
सिद्धिर्मार्गद्वयेनापि वर्णावर्णाधिकारतः ।  
	त्री। ह्री। ह्रा। हु। नमस्तारायै महापदमुच्चरेत् ॥ ९-६८९ ॥  
	  
तारायै सकलेत्युक्त्वा उस्वरान् तारय द्वयम् ।  
	तारद्वयं वह्निजाया द्वात्रिंशार्णो मनुर्मतः ॥ ९-६९० ॥  
	  
न्यासपूजाजपाद्यं तु प्राग्वत् सर्वं समाचरेत् ।  
  
(तारिणीतन्त्रे)  
  
ईश्वर उवच ।  
  
	श्रूयतां शैलतनये जाड्यनाशकरि पूरा ॥ ९-६९१ ॥  
  
	चतुर्वर्गफला विद्या मन्त्रसिद्धिप्रदायिका ।  
	वर्गाद्यं वह्निसंयुक्तं वामाक्षिपरिभूषितम् ॥ ९-६९२ ॥  
  
	नादविन्दुसमायुक्तं वसुसिद्धिप्रदायकम् ।  
	पुनश्चतुर्मुखं देवि रकारेण विभूषितम् ॥ ९-६९३ ॥  
  
	स्वरेणैव चतुर्थेन चन्द्रखण्डेन च प्रिये ।  
	लाञ्छितं वै महाबीजं चतुर्वर्गफलप्रदम् ॥ ९-६९४ ॥  
  
प्। ७९४) ततः कृष्णे पदं चोक्त्वा ततो देवीपदं स्मृतम् ।  
	ह्री।कारं च ततो दद्यात् स्वपूर्वमुद्धरेत् ततः ॥ ९-६९५ ॥  
  
	इकारेण च रेफेण मकारेण च भूषितम् ।  
	ततो वाग्भवमुच्चार्य मन्त्रमेनं समुद्धरेत् ॥ ९-६९६ ॥  
  
	नवाक्षरो मनुर्देवि तारिण्याः समुदीरितः ।  
	इयमेव महाविद्या स्वर्गे मर्त्ये सुदुर्लभा ॥ ९-६९७ ॥  
  
	अष्टसिद्धिप्रदा देवि चतुर्वर्गफलप्रदा ।  
  
अथ ऋष्यादिन्यासः  
  
	शक्तिरस्य ऋषिः प्रोक्तो बृहतीछन्द ईरितम् ॥ ९-६९८ ॥  
  
	तारिणी देवता प्रोक्ता ह्री।कारं बीजमुच्यते ।  
	वाग्भवं शक्तिरित्युक्तमिति ऋष्यादिकं चरेत् ॥ ९-६९९ ॥  
  
अथ ध्यानम् ।  
  
	कृष्णां लम्बोदरीं भीमां नागकुण्डलशोभिताम् ।  
	रक्तमुखीं ललज्जिह्वां रक्ताम्बरधरां कटौ ॥ ९-७०० ॥  
  
	पीनोन्नतस्तनीमुग्रां महानागेन वेष्टिताम् ।  
	शवस्योपरि देवेशि तस्योपरि कपालके ॥ ९-७०१ ॥  
  
	नासाग्रध्याननिरतां महाघोरां वरप्रदाम् ।  
	चतुर्भुजां दीर्घकेशीं दक्षिणस्योर्ध्वबाहुना ॥ ९-७०२ ॥  
  
	बिभ्रतीं नलिनीमेकां वामोर्ध्वे पानपात्रकम् ।  
	वराभयधरां देवीमधस्ताद्दक्षवामयोः ॥ ९-७०३ ॥  
  
	पिवन्तीं रौधिरीं धारां पानपात्रे सदाशिवे ।  
	सर्वसिद्धिप्रदां देवीं नित्यां गिरिनिवासिनीम् ॥ ९-७०४ ॥  
  
	लोचनत्रयसंयुक्तां नागयज्ञोपवीतिनीम् ।  
	दीर्घनासां दीर्घजङ्घां दीर्घाङ्गीं दीर्घजिह्विकाम् ॥ ९-७०५ ॥  
  
प्। ७९५) चन्द्रसूर्याग्निभेदेन त्रिलोचनसमन्विताम् ।  
	शत्रुनाशकरीं देवीं महाभीमां वरप्रदाम् ॥ ९-७०६ ॥  
	  
व्याघ्रचर्मशिरोबद्धां जगत्त्रयविभाविताम् ।  
	साधकानां सुखं कर्त्त्री सर्वलोकभयङ्करीम् ॥ ९-७०७ ॥  
	  
एवम्भूतां महादेवीं तारिणीं प्रणमाम्यहम् ।  
  
अथ पुरश्चरणम् ।  
  
	एवं सम्पूजयित्वा च एभिर्द्रव्यैर्महेश्वरि ॥ ९-७०८ ॥  
	  
लक्षमेकं जपेन्मन्त्रं हविष्याशी जितेन्द्रियः ।  
  
अथाक्षोभ्यमन्त्रः । (ब्रह्मसंहितायाम्)  
  
	अक्षोभ्यस्य मनुं त्यक्त्वा देवीं तारां जपेद्यदि ॥ ९-७०९ ॥  
  
	सिद्धिहानिर्भवेत् तस्य रौरवं नरकं व्रजेत् ।  
	अक्षोभ्यस्य मनुं विप्र कवचं सारमुत्तमम् ॥ ९-७१० ॥  
  
	अतिगुह्यं महाध्यानं सर्वध्यानेषु चोत्तमम् ।  
	अग्रे मनुं प्रवक्ष्यामि ध्यानं चैव ततः परम् ॥ ९-७११ ॥  
  
	कवचं च ततः पश्चात् कथयामि क्रमेण तु ।  
	अनुत्तरं समुद्धृत्य पपञ्चमविभूषितम् ॥ ९-७१२ ॥  
  
	अक्षोभ्येति? च स्वाहेति रमाद्यन्तं महामनुः ।  
	स्वयम् - ऋषिश्च सम्प्रोक्तो विराट्छन्द उदीरितम् ॥ ९-७१३ ॥  
  
	अक्षोभ्यो देवता प्रोक्तस्त्रिमूर्त्तिर्नागरूपधृक् ।  
	विनियोगस्तु नियतं पुरुषार्थचतुष्टये ॥ ९-७१४ ॥  
  
	अथ ध्यानं प्रवक्ष्यामि सर्वसौभाग्यदायकम् ।  
	सहस्रादित्यसङ्काशं नागरूपधरं शुभम् ॥ ९-७१५ ॥  
  
	विद्युत्कोटिसमं वक्त्रं वह्निभास्वरलोचनम् ।  
	सार्धत्रिवलयोपेतं जटाकोट्यग्रसंस्थिताम् ॥ ९-७१६ ॥  
  
प्। ७९६) महालावण्यसंयुक्तं सुरासुरनमस्कृतम् ।  
	सूर्यविद्युत्समाभासं महामणिशिखोपरि ॥ ९-७१७ ॥  
  
	एतद्रूपं महाकायं देवैरपि सुपूजितम् ।  
  
तन्त्रान्तरे ।  
  
	अक्षोभ्यं पूजयित्वाऽदौ तारां सम्पूजयेत् सुधीः ॥ ९-७१८ ॥  
  
तथा ।  
  
	पुरश्चर्यादिकं चास्य तारिणीवत् समाचरेत् ।  
  
इति ताराप्रकरणम् ।  
  
अथ श्रीविद्या ।  
  
तत्रादौ कामराजविद्या (चन्द्रपीठे)  
  
	स्मरो भगं विन्दुमती लपरा वाग्भवं मतम् ॥ ९-७१९ ॥  
  
	शिवो जीवः स्मरः शम्भुर्लपरा कामकूटकम् ।  
	भृगुः कामः क्षमा माया कामराजाभिधा मता ॥ ९-७२० ॥  
  
कूटत्रयस्य वाग्भवादिसञ्ज्ञा च तत्रैवोक्ता ।  
  
	प्रथमं वाग्भवं कूटं द्वितीयं कामकूटकम् ।  
	तृतीयं शक्तिकूटं स्यात् कूटत्रयतनुर्मनुः ॥ ९-७२१ ॥  
  
अथ लोपामुद्राख्या विद्या (ज्ञानार्णवे)  
  
	शृणु देवि प्रवक्ष्यामि लोपामुद्राभिधां पराम् ।  
	कामराजाख्यविद्यायाः शक्तिं तुया चतु * *म् ॥ ९-७२२ ॥  
  
	हित्वा मुखे शिवेन्द्वाढ्या लोपामुद्रा प्रकाशिता ।  
  
कामराजाख्यविद्याया वाग्भवे एकारमीकारं च विहायादौ हकारसकारौ दद्यादित्यर्थः । इयमगस्त्योपासिता ।  
  
अथ षोडशी (योगिनीतन्त्रे)  
  
	श्रीबीजमाया स्मरयोनिशक्ति-  
	स्तारं च माया कमलाऽथ विद्या ॥ ९-७२३ ॥  
	  
शक्त्यादिबीजैश्च विलोमतोक्त्या  
	श्रीषोडशीयं च शिवोपदिष्टा ।  
  
प्। ७१७) तन्त्रान्तरे ।  
  
	श्रीबीजं शक्तिबीजं च कामबीजं च वाग्भवम् ॥ ९-७२४ ॥  
	  
बालान्तसंस्थितं बीजं प्रणवं च ततः परम् ।  
	शक्तिबीजं रमां चैव विद्यां च परमेश्वरि ॥ ९-७२५ ॥  
  
	लोपां वा कामराजं वा त्रिकूटामथ वा पराम् ।  
	विन्यस्य प्रणवाद्यानि बीजानि पञ्च सुन्दरि ॥ ९-७२६ ॥  
  
	विपरीतक्रमेणैव विन्यसेत् षोडशीं पराम् ।  
  
(मायातन्त्रेऽपि)  
  
	लक्ष्मीः परा मदनयोनियुता च शक्ति-  
	स्तारः परा च कमलाऽप्यथ मूलविद्या ॥ ९-७२७ ॥  
  
	शक्त्यादिभिश्च विपरीततया प्रदिष्टा  
	श्रीमन्त्रराज उदितः परदेवतायाः ॥  
  
(महाकालसंहितायाम्)  
  
	अतः परतरा विद्या न भूता न भविष्यति ॥ ९-७२८ ॥  
  
	केनापि नैव शप्तेयं न च केनापि कीलिता ।  
  
(ज्ञानार्णवे)  
  
	वक्त्रकोटिसहस्रैस्तु जिह्वाकोटिशतैरपि ॥ ९-७२९ ॥  
  
	वर्णितुं नैव शक्येयं श्रीविद्या षोडशाक्षरी ।  
	ब्रह्मविद्या स्वरूपा हि भुक्तिमुक्तिफलप्रदा ॥ ९-७३० ॥  
  
	एकोच्चारेण देवेशि वाजपेयस्य कोटयः ।  
	अश्वमेधसहस्राणि प्रादक्षिण्यं भुवस्तथा ॥ ९-७३१ ॥  
  
	काश्यादितीर्थयात्राः स्युः सार्धकोटित्रयान्विताः ।  
	तुलां नायान्ति देवेशि नात्र कर्या विचारणा ॥ ९-७३२ ॥  
  
	एकोच्चारेण गिरिजे किं पुनर्ब्रह्मकेवलम् ।  
	षोडशार्णा महाविद्या न प्रकाश्या कदा चन ॥ ९-७३३ ॥  
  
प्। ७१८)	गोपितव्या त्वया भद्रे स्वयोनिरिव पार्वति ।  
	अपि प्रियतमे देयं सुतदारधनादिकम् ॥ ९-७३४ ॥  
  
	राज्यं देयं शिरो देयं न देया षोडशाक्षरी ।  
	सप्तलक्षं महाविद्यास्तन्त्रादौ कथिताः प्रिये ॥ ९-७३५ ॥  
  
	सारात् सारतरा चेयं महाविद्या सुगोपिता ।  
  
अथ ऋष्यादिन्यासस्तत्रैव ।  
  
	ऋषिरस्य महेशानि दक्षिणामूर्तिरव्ययः ॥ ९-७३६ ॥  
  
	पङ्क्तिश्छन्दः समाख्यातं देवी त्रिपुरसुन्दरी ।  
	वाग्भवं बीजमित्युक्तं शक्तिस्तु शक्तिकूटकम् ॥ ९-७३७ ॥  
  
	कामराजः कीलकं स्यादृष्यादिन्यास ईरितः ।  
  
वाग्भवादीनां बीजादिरूपत्वे हेतुरुक्तो (दक्षिणामूर्तिसंहितायाम्)  
  
	निःसरन्ति महामन्त्रा महाग्नेर्विष्फुलिङ्गवत् ॥ ९-७३८ ॥  
  
	तथैव मातृका वर्णा निःसृता वाग्भवा प्रिये ।  
	अत एवास्य देवस्य वाग्भवं बीजमुच्यते ॥ ९-७३९ ॥  
  
	योषित् पुरुषरूपेण स्फुरन्ती विश्वमातृका ।  
	महामोहेन देवेशि कीलयन्ती जगत्त्रयम् ॥ ९-७४० ॥  
	  
अतस्तत्कीलकं देवि तेन सौभाग्यगर्भिता ।  
	पालयन्ती जगत् सर्वं तेनेयं शक्तिरुच्यते ॥ ९-७४१ ॥  
  
अथ कराङ्गन्यासस्तन्त्रान्तरे ।  
  
	अ। आ। सौ। रिति प्रोक्तं बीजं त्रिविधमुत्तमम् ।  
	एतद्बीजं द्विरावृत्य मध्यमाद्यङ्गुलीषु च ॥ ९-७४२ ॥  
  
	शुद्धिं करस्य कुर्वीत तलयोः पृष्ठयोरपि ।  
	चतुर्थी नतिसंयुक्ता नाममन्त्रैः पृथक् प्र्ठक् ॥ ९-७४३ ॥  
  
	मध्यमाऽनामिका चैव कनिष्ठाङ्गुष्ठतर्जनी ।  
  
प्। ७१९) क्रमेण नाम चाख्यातमङ्गुलीनां महेश्वरि ॥ ९-७४४ ॥  
  
(नवरत्नेश्वरे)  
  
	सर्वज्ञता नित्यसुतृप्तता च अनादिबोधश्च स्वतन्त्रता च ।  
	अलुप्तशक्तित्वमनन्तता च षडाहुरङ्गानि शिवे शिवाद्याः ॥ ९-७४५ ॥  
  
अत्र बहुविधन्यासजालं (ज्ञानार्णवादौ) द्रष्टव्यम् ।  
अथ ध्यानम् ।  
  
	बालार्कमण्डलाभासां चतुर्बाहुं त्रिलोचनाम् ।  
	पाशाङ्कुशधनुर्बाणधारयन्तीं शिवां श्रये ॥ ९-७४६ ॥  
  
(सिद्धान्तसङ्ग्रहे महाकालसंहितायां) च ।  
  
	उद्यच्चन्द्रोदयक्षुब्धरक्तपीयूषवारिधेः ।  
	मध्ये हेममयी भूमी रत्नमाणिक्यमण्डिता ॥ ९-७४७ ॥  
  
	तन्मध्येनन्दनोद्यानं मदनोन्मादनं महत् ।  
	नित्याभ्युदितपूर्णेन्दुज्योत्स्नाजालविराजितम् ॥ ९-७४८ ॥  
  
	सदा सह वसन्तेन कामदेवेन रक्षितम् ।  
	कदम्बचूतपुन्नागनागकेशरचम्पकैः ॥ ९-७४९ ॥  
  
	वकुलैः पारिजातैश्च सर्वर्त्तुकुसुमोज्ज्वलैः ।  
	झङ्कारमुखरैर्भृङ्गैः कूजद्भिः कोकिलैः शुकैः ॥ ९-७५० ॥  
  
	नानावर्णैरथान्यैश्च द्विजसङ्घैर्निषेवितम् ।  
	शिखिकारण्डहंसाद्यैर्नानापक्षिभिरावृतम् ॥ ९-७५१ ॥  
  
	नानापुष्पलताकीर्णैः शोभितं वृक्षखण्डकैः ।  
	पर्यन्तदीर्घिकोत्फल्लकमलोत्पलसम्भवैः ॥ ९-७५२ ॥  
  
	रजोभिर्धूसरैः सम्यक् सेवितं मलयानिलैः ।  
	ध्यात्वैवं नन्दनोद्यानं तदन्तः प्राङ्गणं स्मरेत् ॥ ९-७५३ ॥  
  
	शुद्धकाञ्चनसङ्काशवसुधाभिरलङ्कृतम् ।  
	प्राङ्गणं चिन्तयित्वेत्थं सुरसिद्धनिषेवितम् ॥ ९-७५४ ॥  
  
प्।  ८००) तन्मध्ये मण्डपं ध्यायेद्व्याप्तब्रह्माण्डमण्डलम् ।  
	सहस्रादित्यसङ्काशं चतुरस्रं सुशोभितम् ॥ ९-७५५ ॥  
  
	रत्नतेजःप्रभापुञ्जपिञ्जरीकृतदिङ्मुखम् ।  
	मध्यस्तम्भविनिर्मुक्तं कोणस्तम्भसमन्वितम् ॥ ९-७५६ ॥  
  
	महामाणिक्यवैदूर्यरत्नकाञ्चनभूषितम् ।  
	मुक्तादामवितानाढ्यं रत्नसोपानमण्डितम् ॥ ९-७५७ ॥  
  
	मन्दवायुसमाक्रान्तं गन्धधूपतरङ्गितम् ।  
	रत्नचामरघण्टादिवितानैरुपशोभितम् ॥ ९-७५८ ॥  
  
	जातीचम्पकपुन्नागकेतकीमल्लिकादिभिः ।  
	रक्तोत्पलसिताम्भोजमाधवीभिः सुपुष्पकैः ॥ ९-७५९ ॥  
  
	बद्धाभिश्चित्रमालाभिः सर्वत्र समलङ्कृतम् ।  
	तिर्यगूर्ध्वलसद्रक्तपुत्तलीकोटिमण्डितम् ॥ ९-७६० ॥  
  
	नानारत्नादिभिर्दिव्यैर्निर्मितं विश्वकर्मणा ।  
	तन्मध्ये भावयेन्मन्त्री परिजातं मनोहरम् ॥ ९-७६१ ॥  
  
	स्वर्णादिरत्नभूमिं च वालुकां काञ्चनप्रभाम् ।  
	उद्यदादित्यसङ्काशं व्याप्तब्रह्माण्डमण्डपम् ॥ ९-७६२ ॥  
  
	शतयोजनविस्तीर्णं ज्योतिर्मन्दिरमुत्तमम् ।  
	चतुर्द्वारसमायुक्तं हेमप्राकारमण्डितम् ॥ ९-७६३ ॥  
  
	रत्नोपकॢप्तिसंशोभिकपाटाष्टकसंयुतम् ।  
	नवरत्नसमाकॢप्ततुङ्गगोपुरतोरणम् ॥ ९-७६४ ॥  
  
	हेमदण्डशिखालम्बिध्वजावलिपरिष्कृतम् ।  
	मध्यकोणस्थितस्तम्भनवरत्नसमन्वितम् ॥ ९-७६५ ॥  
  
	महामाणिक्यवैदूर्यरत्नचामरशोभितम् ।  
	कल्पवृक्षे गिरेः पार्श्वे छत्रं तन्मण्डपोपरि ॥ ९-७६६ ॥  
  
प्। ८०१)  
  
	सुवर्णसूत्रै रचितं तन्मध्ये रत्नमण्डपम् ।  
	तन्मध्ये स्फुरितं ध्यायेत् त्रिशृङ्गं ज्योतिरुत्तमम् ॥ ९-७६७ ॥  
	  
तस्य मध्ये महाचक्रं पीयूषपरिपूरितम् ।  
	रत्नसिंहासनं तस्या वेद्या मध्ये स्मरेच्छुभम् ॥ ९-७६८ ॥  
  
	विरिञ्चिविष्णुरुद्रेशरूपपादचतुष्टयम् ।  
	सदाशिवमयं साक्षात् तस्मिन् परशिवात्मकम् ॥ ९-७६९ ॥  
  
	पुष्पपर्यङ्कतन्मध्ये श्रीमदुद्यानपीठके ।  
	पर्यङ्कबन्धविलसत्स्वस्तिकासनशालिनीम् ॥ ९-७७० ॥	  
  
ध्यायेत् परशिवाङ्कस्थां पद्ममध्योज्ज्वलाकृतिम् ।  
	त्रिपुरां सुन्दरीं देवीं बालार्ककिरणारुणाम् ॥ ९-७७१ ॥  
	  
जपाकुसुमसङ्कासां दाडिमीकुसुमोपमाम् ।  
	पद्मरागप्रतीकाशां कुङ्कुमारुणसन्निभाम् ॥ ९-७७२ ॥  
  
	स्फुरन्मुकुटमाणिक्यकिङ्किणीजालमण्डिताम् ।  
	कालालिकुलसङ्काशकुटिलालकपल्लवाम् ॥ ९-७७३ ॥  
  
	प्रत्यगारुण सङ्काशवदनाम्भोजमण्डिताम् ।  
	किञ्चिदर्धेन्दुकुटिलललाटमृदुपट्टिकाम् ॥ ९-७७४ ॥  
  
	पिनाकधनुराकारभ्रूलतां परमेश्वरीम् ।  
	आनन्दमुदितोल्लासलीलां दोलितलोचनाम् ॥ ९-७७५ ॥  
  
	स्फुरन्मयूखसङ्घातविलसद्धेमकुण्डलाम् ।  
	स्वगण्डमण्डलाभोगजितेन्द्वमृतमण्डलाम् ॥ ९-७७६ ॥  
  
	विश्वकर्मविनिर्माणसूत्रविस्पष्टनासिकाम् ।  
	ताम्रविद्रुमविम्बाभरक्तोष्ठीममृतोपमाम् ॥ ९-७७७ ॥  
  
	दाडिमीबीजपङ्क्त्याभदन्तपङ्क्तिविराजिताम् ।  
	स्मितमाधुर्यविजितमाधुर्यरससागराम् ॥ ९-७७८ ॥  
  
प्। ८०२) अनौपम्यगुणोपेतचिवुकोद्देशशोभिताम् ।  
	कम्बुग्रीवां महादेवीं मृणालसदृशैर्भुजैः ॥ ९-७७९ ॥  
  
	रक्तोत्पलदलाकारसुकुमारकरां भुजाम् ।  
	कराम्बुजनखज्योतिर्विद्योतितनभस्तलाम् ॥ ९-७८० ॥  
  
	मुक्ताहारलतोपेतसमुन्नतपयोधराम् ।  
	त्रिवलीवलयामुक्तमध्यदेशसुशोभिताम् ॥ ९-७८१ ॥  
  
	लावण्यसरिदावर्त्तनिम्ननाभिविभूषिताम् ।  
	अनर्घ्यरत्नघटितकाञ्चीयुतनितम्बिनीम् ॥ ९-७८२ ॥  
  
	नितम्बबिम्बद्विरदरोमराजिवराङ्कुशाम् ।  
	कदलीललितस्तम्भसुकुमारोरुमीश्वरीम् ॥ ९-७८३ ॥  
  
	लावण्यकुसुमाकारजानुमण्डलबन्धुराम् ।  
लावण्यकदलीतुल्यजङ्घायुगलमण्डिताम् ॥ ९-७८४ ॥  
  
गूढगुल्फपदद्वन्द्वप्रपदाजितकच्छपाम् ।  
	तनुं दीर्घाङ्गुलीच्छन्ननखराजिविराजिताम् ॥ ९-७८५ ॥  
  
	ब्रह्मविष्णुशिरोरत्ननिघृष्टचरणाम्बुजाम् ।  
	शीतांशुशतसङ्काशकान्तिसन्तानहासिनीम् ॥ ९-७८६ ॥  
  
	लौहित्यजितसिन्दूरजपादाडिमरागिणीम् ।  
	रक्तवस्त्रपरीधानां पाशाङ्कुशकरोद्यताम् ॥ ९-७८७ ॥  
  
	रक्तपद्मनिविष्टां तु रक्ताभरणभूषिताम् ।  
	जगदाह्लादजननीं जगद्रञ्जनकारिणीम् ॥ ९-७८८ ॥  
  
	चतुर्भुजां त्रिनेत्रां तु पञ्चबाणधनुर्धराम् ।  
	कर्पूरशकलोन्मिश्रताम्बूलपूरिताननाम् ॥ ९-७८९ ॥  
  
	महामृगमदोद्दामकुङ्कुमारुणविग्रहाम् ।  
	सर्वशृङ्गारवेशाढ्यां सर्वाभरणभूषिताम् ॥ ९-७९० ॥  
  
प्। ८०३) जगदानन्दजननीं जगद्रञ्जनकारिणीम् ।  
	जगदाकर्षणकरीं जगत्कारणरूपिणीम् ॥ ९-७९१ ॥  
  
	सर्वलक्ष्मीमयीं नित्यां सर्वशक्तिमयीं भजे ।  
  
अथ दीपिनीविद्या तत्रैव ।  
  
	वाङ्मायाकमलाबीजं वाग्भवाद्ये नियोजयेत् ॥ ९-७९२ ॥  
	  
तारं लक्ष्मीं च वाग्बीजं मन्मथं भुवनेश्वरीम् ।  
	तज्जप्त्वा च ततः पश्चाद्वाग्भवाख्यं समुच्चरेत् ॥ ९-७९३ ॥  
  
	प्रणवं भुवनेशानीं रमां कामं च वाग्भवम् ।  
	कामराजं ततो जप्त्वा त्रैलोक्यक्षोभकारकम् ॥ ९-७९४ ॥  
  
	ॐकारं चापि वाग्बीजं रमां मन्मथमायया ।  
	स्वप्नावतीं महादेवि जपेत् तत्र समाहितः ॥ ९-७९५ ॥  
  
	प्रणवं चाधरं कामं रमां च भुवनेश्वरीम् ।  
	मधुमतीं ततो जप्त्वा मायाश्रीकूर्चबीजकम् ॥ ९-७९६ ॥  
  
	प्रणवाद्यं च देवेशि हंसबीजपुटीकृतम् ।  
	एतद्बीजं समुच्चार्य शक्तिकूटं ततो जपेत् ॥ ९-७९७ ॥  
  
जपनियमस्तु ।  
  
	जपेदादौ जपेत् पश्चात् सप्त वाराननुक्रमात् ।  
	कामराजादिबीजानां दीपनं चैव कारयेत् ॥ ९-७९८ ॥  
  
अथ पुरश्चरणविधिः (वामकेश्वरतन्त्रे)  
  
	तत्र स्थित्वा जपेल्लक्षं साक्षाद्देवीस्वरूपधृक् ।  
	किंशुकैर्हवनं कुर्याद्दशांशं च वरानने ॥ ९-७९९ ॥  
  
	कुसुम्भकुसुमैर्वाऽपि मधुरत्रयमिश्रितैः ।  
  
(सिद्धान्तसारेऽपि)  
  
	लक्षमात्रं जपेद्विद्यां हविष्याशी जितेन्द्रियः ॥ ९-८०० ॥  
  
	होमं कुर्याद्दशांशेन किंशुकैर्मधुराप्लुतैः ।  
  
प्। ८०४) एवं सिद्धमनुर्मन्त्री प्रयोगान् कर्त्तुमर्हति  इति ॥ ९-८०१ ॥  
  
अथ त्रिपुरभैरवमन्त्रः (वामकेश्वरे)  
  
	माया लक्ष्मीस्तथा हंसः प्रासादबीजमेव च ।  
	वह्निजायान्तको मन्त्रो भवेत् त्रैपुरभैरवः ॥ ९-८०२ ॥  
  
	षडङ्गमूलमन्त्रेण वलिपूजादिकं तथा ।  
  
अथ ध्यानम् ।  
  
	एकवक्क्रं त्रिनयनं चतुर्बाहुसमन्वितम् ॥ ९-८०३ ॥  
  
	दक्षिणे चाङ्कुशं खड्गं वामे खेटकपाशकौ ।  
	धारयन्तं रक्तवर्णं वृषासनगतं विभुम् ॥ ९-८०४ ॥  
  
	उर्द्ध्वकेशं हारहारं कपालमालयाऽन्वितम् ।  
	एवंविधं महादेवि ध्यायेत् त्रिपुरभैरवम् ॥ ९-८०५ ॥  
  
अस्य पुरश्चरणं षोडशीपुरश्चरणसमानम् ।  
अथ बालामन्त्रः (त्रिपुरासारसमुच्चये)  
  
	अथ त्रिलोकार्चितशासनाया  
	वक्ष्यामि बीजत्रयमम्बिकायाः ।  
	गोप्तव्यमेतत् कुलधर्मविद्भि   
	रमुष्य हेतोर्निजसिद्धये च ॥ ९-८०६ ॥  
  
	कान्तादिभूतपदगं कगतार्धचन्द्रं  
	दन्तान्तपूर्वजलधिस्थितवर्णयुक्तम् ।  
	एतज्जपं नरवरो भुवि वाग्भवाख्यं  
	वाचां सुधारसमुचां लभते स सिद्धिम् ॥ ९-८०७ ॥  
  
	कान्तान्तं कुलपूर्वपञ्चमयुतं नेत्रान्तदण्डान्वितं  
	कामाख्यं गदितं जपान्मनुरयं साक्षाज्जगत्क्षोभकृत् ।  
	दन्तान्तेन युतं सदण्डिसकलं सम्मोहनाख्यं कुलं  
	  
प्। ८०५) सिध्यत्यस्य गुणाष्टकं खचरतासिद्धिश्च नित्यं जपात् ॥ ९-८०८ ॥  
  
	ऋषिर्दक्षिणामूर्तिसञ्ज्ञो महात्मा  
	भवेच्छन्द एतस्य मन्त्रस्य पङ्क्तिः ।  
	सरस्वत्यचिन्त्यप्रभावा प्रदिष्टा ।  
	बुधैर्देवता देववृन्दार्चिताङ्घ्रिः ॥ ९-८०९ ॥  
  
	अमुष्य मन्त्रस्य रदान्तयुक्तं बीजं सदण्डं नकुलीशपूर्वम् ।  
	शक्तिस्तु सा खण्डलकर्णपूर्वसहार्धजैवातृकमाननान्तम् ॥ ९-८१० ॥  
  
(मेरुतन्त्रे तु)  
  
	बालाबीजं वाग्भवं स्यात् तार्त्तीयं शक्तिरुच्यते ।  
	कीलकं कामराजः स्याद्द्विरावृत्या षडङ्गकम्  इत्युक्तम् ॥ ९-८११ ॥  
  
(त्रिपुरासारसमुच्चये)  
  
	वर्णः शुक्लो मुनिभिस्त्रिभुवनमहितस्य मन्त्रराजस्य ।  
	आगमपारगमतिभिर्गान्धारोऽस्य स्वरो गदितः ॥ ९-८१२ ॥  
  
	विद्यामूलोत्पत्तिरेषा मयोक्ता  
	ज्ञातव्येयं सर्वथा सिद्धिकामैः ।  
	देव्या शप्ता येन विद्येयमाद्या  
	पूर्वं तेन प्राणहीनाऽभवत् सा ॥ ९-८१३ ॥  
  
ज्ञातव्येत्यनेन तु जप्तव्येति सूचितम् ।  
देव्या शष्तेत्यनेन च निषेधहेतुर्दर्शितः । शापनिर्मुक्तिप्रकारस्तु तत्रैवोक्तः ।  
  
	शिवशक्तिबीजमत एव शम्भुना  
	निहितं तयोरुपरि पूर्वबीजयोः ।  
	अकुलं कुलोपरि च मध्यसाधरे  
	दहनं ततः प्रभृति सोर्जिताऽभवत् ॥ ९-८१४ ॥  
  
सञ्ज्ञाभेदमाह ।  
  
	भैरवीयमुदिता कुलपूर्वा देशिकैर्यदि भवेत् कुलपूर्वा ।  
  
प्। ८०६) सैव शीघ्रफलदा भुवि विद्येत्युच्यते पशुजनेष्वतिगोप्या ॥ ९-८१५ ॥  
  
अकुलं हकारस्तत्पूर्वा चेद्भैरवी । कुलं सकारस्तत्पूर्ण चेद्विद्येत्युच्यत इत्यर्थः आद्यन्तबीजयोर्वह्निबीजाभावाद्वक्ष्यमाणत्रिपुरभैरवोविद्यावैल-क्षण्यमस्या बोद्धव्यम् ।  
     अस्या ध्यानमुक्तं (मेरुतन्त्रे)  
  
	अभयं पुस्तकं बालां वरं च दधतीं करैः ।  
	अरुणामरुणाब्जस्थां रक्तवस्त्रां द्विजेशकाम् ॥ ९-८१६ ॥  
  
तन्त्रान्तरे तु ।  
  
	संस्मरेत् त्रिपुरां बालां शरच्चन्द्रसमप्रभाम्  इति ।  
  
शुक्लवर्णेयमुक्ता ।  
(त्रिपुरासारसमुच्चये)  
  
पाशाङ्कुशाभयवरोद्यतपाणिपद्माम्-इत्यायुधविशेष उक्तः ॥ ९-८१७ ॥  
  
अथ पुरश्चरणं (ज्ञानार्णवे)  
  
	वर्णलक्षं जपेन्मन्त्रं दशांशं हवनं चरेत् ।  
	तर्पणादि ततः कुर्यात् सर्वसौभाग्यभाग्भवेत्  इति ॥ ९-८१८ ॥  
  
इति श्रीविद्याप्रकरणम् ।  
  
अथ भुवनेश्वरोविद्या (शारदायाम्)  
  
	अथ वक्ष्ये जगद्धात्रोमधुना भुवनेश्वरीम् ।  
	ब्रह्मादयोऽपि यां ज्ञात्वा लेभिरे श्रियमूर्जिताम् ॥ ९-८१९ ॥  
  
	नकुलीशोऽग्निमारुढो वामनेत्रार्धचन्द्रवान् ।  
	बीजं तस्याः समाख्यातं सेवितं सिद्धिकाङ्क्षिभिः ॥ ९-८२० ॥  
  
	ऋषिः शक्तिर्भवेच्छन्दो गायत्री देवता मनोः ।  
	कथिता सुरसङ्घेन सेविता भुवनेश्वरी ॥ ९-८२१ ॥  
  
	षड्दीर्घयुक्तबीजेन कुर्यादङ्गानि षट् क्रमात् ।  
  
अथ ध्यानम् ।  
  
	उद्यदिनद्युतिमिन्दुकिरीटां तुङ्गकुचां नयनत्रययुक्ताम् ॥ ९-८२२ ॥  
  
	स्मेरमुखीं वरदाङ्कुशपाशाभीतिकरां प्रभजेद्भुवनेशीम् ।  
  
प्। ८०७) अथ पुरश्चरणम् ।  
  
	प्रजपेन्मन्त्रविन्मन्त्रं द्वात्रिंशल्लक्षमानतः ॥ ९-८२३ ॥  
  
	त्रिस्वादुयुक्तैर्जुहुयादष्टद्रव्यैर्दशांशतः ।  
  
अथ मन्त्रान्तरं तत्रैव ।  
  
	वाग्भवं शम्भुवनिता रमा बीजत्रयात्मकम् ॥ ९-८२४ ॥  
  
	मन्त्रं समुद्धरेन्मन्त्री त्रिवर्गफलसाधनम् ।  
	षड्दीर्घभाजा मध्येन वाग्भवाद्येन कल्पयेत् ॥ ९-८२५ ॥  
  
	षडङ्गानि मनोरस्य जातियुक्तानि मन्त्रवित् ।  
  
अथ ध्यानम् ।  
  
	सिन्दूरारुणविग्रहां त्रिनयनां माणिक्यमौलिस्फुरत्   
	तारानायकशेखरां स्मितमुखीमापीनवक्षोरुहाम् ॥ ९-८२६ ॥  
  
	पाणिभ्यां मणिपूर्णरत्नचषकं रक्तोत्पलं बिभ्रतीं  
	सौम्यां रत्नघटस्थसव्यचरणां ध्यायेत् परामम्बिकाम् ॥  
  
अब पुरश्चरणम् ।  
  
	रविलक्षं जपेन्मन्त्रं पायसैर्मधुराप्लुतैः ॥ ९-८२७ ॥  
  
	दशांशं जुहुयान्मन्त्री पीठे प्रागीरिते यजेत् ।  
  
अथ मन्त्रान्तरं तत्रैव ।  
  
	वाग्बीजपुटिता माया विद्येयं त्र्यक्षरी मता ॥ ९-८२८ ॥  
  
	मध्येन दीर्घयुक्तेन वाक्पुटेन प्रकल्पयेत् ।  
	अङ्गानि जातियुक्तानि क्रमेण मनुवित्तमः ॥ ९-८२९ ॥  
  
अथ ध्यानम् ।  
  
	श्यामाङ्गीं शशिशेखरां निजकरैर्दानं च रक्तोत्पलं  
	रत्नाढ्यं चषकं परं भयहरं सम्बिभ्रतीं शाश्वतीम् ।  
	मुक्ताहारलसत्पयोधरनतां नेत्रत्रयोल्लासिनीं  
	वन्देऽहं सुरपूजितां हरवधूं रक्तारविन्दस्थिताम् ॥ ९-८३० ॥  
  
प्। ८०८) अथ पुरश्चरणम् ।  
  
	तत्त्वलक्षं जपेन्मन्त्रं जुहुयात् तद्दशांशतः ।  
	पालाशपुष्पैः स्वाद्वक्तैः पुष्पैर्वा राजवृक्षकैः ॥ ९-८३१ ॥  
  
अथ मन्त्रान्तरं तत्रैव ।  
  
	अनन्तो विन्दुसंयुक्तो मायाब्रह्माग्नितारवान् ।  
	पाशादिस्त्र्यक्षरो मन्त्रः सर्ववश्यफलप्रदः ॥ ९-८३२ ॥  
  
	ऋष्याद्याः पूर्वमुक्ताः स्युर्बीजेनाङ्गक्रिया मता ।  
  
अथ ध्यानम् ।  
  
	वराङ्कुशौ पाशमभीतिमुद्रां करैर्वहन्तीं कमलासनस्थाम् ॥ ९-८३३ ॥  
  
	बालार्ककोटिप्रतिमां त्रिनेत्रां भजेऽहमाद्यां भुवनेश्वरीं ताम् ।  
  
अथ पुरश्चरणम् ।  
  
	हविष्यभुग्जपेन्मन्त्रं तत्त्वलक्षं जितेन्द्रियः ॥ ९-८३४ ॥  
  
	षट्सहस्रं प्रजुहुयाज्जपान्ते मन्त्रवित्तमः ।  
	दधिक्षौद्रघृताक्ताभिः समिद्भिः क्षीरभूरुहाम् ॥ ९-८३५ ॥  
  
	तत्सङ्ख्यया तिलैः शुद्धैः पयोऽक्तैर्जुहुयात् ततः ।  
  
अस्याः पुमान्महादेवः । तन्मन्त्रः पञ्चाक्षरस्तत्प्रकरण एवोक्तः ।  
  
इति भुवनेश्वरीविद्याप्रकरणम् ।  
  
अथ भैरवीविद्या ।  
  
तत्रादौ त्रिपुरभैरवीविद्या प्रोक्ता (शारदायाम्)  
  
	अथ वक्ष्ये परां विद्यां त्रिपुरामतिगोपिताम् ॥ ९-८३६ ॥  
  
	यां ज्ञात्वा सिद्धसङ्घानामधिपो जायते नरः ।  
	वियद्भृगुहुताशस्थो भौतिको विन्दुशेखरः ॥ ९-८३७ ॥  
  
	वियत् तदादिकेन्द्राग्निस्थितं वामाक्षिविन्दुमत् ।  
	आकाशभृगुवह्निस्थो मनुः सर्गेन्दुखण्डवान् ॥ ९-८३८ ॥  
  
	वाग्भवं प्रथमं बीजं कामबीजं द्वितीयकम् ।  
  
प्। ८०९) तृतीयं शक्तिबीजाख्यं त्रिभिर्बीजैरितीरिता ॥ ९-८३९ ॥  
  
पञ्चकूटात्मिका विद्या वेद्या त्रैपुरभैरवी ।  
ऋषिः स्याद्दक्षिणामूर्तिश्छन्दः पङ्क्तिः समीरितम् ॥ ९-८४० ॥  
  
	देवता देशिकैरुक्ता देवी त्रिपुरभैरवी ।  
	  
तथा ।  
  
	षड्दीर्घयुक्तेनाद्येन बीजेनाङ्गक्रिया मता ॥ ९-८४१ ॥  
  
न्यासान्तराणि विस्तरभयादुपेक्षितानि पुरश्चरणस्यैवात्र निरूपणीयत्वात् ।  
  
अथ ध्यानम् ।  
  
	उद्यद्भानुसहस्रकान्तिमरुणक्षौमां शिरोमालिकां  
	रक्तालिप्तपयोधरां जपवटीं विद्यामभीतिं वराम् ।  
	हस्ताब्जैर्दधतीं त्रिनेत्रविलसद्वक्क्रारविन्दश्रियं  
	देवीं बद्धहिमांशुरत्नमुकुटां वन्देऽरविन्दस्थिताम् ॥ ९-८४२ ॥  
  
अथ पुरश्चरणं ।  
  
	दीक्षां प्राप्य जपेन्मन्त्रं तत्त्वलक्षं जितेन्द्रियः ।  
	पुष्पिर्भानुसहस्राणि जुहुयाद्ब्रह्मवृक्षजैः ॥ ९-८४३ ॥  
  
	त्रिमध्वक्तैः प्रसूनैर्वा करवीरसमुद्भवैः ।  
  
तत्त्वलक्षं लक्षत्रयम् ।  
अथ चैतन्यभैरवीमन्त्रो (मेरुतन्त्रे)  
  
	चैतन्यभैरवीमन्त्रस्त्र्यक्षरः कथ्यतेऽधुना ॥ ९-८४४ ॥  
  
	सहावैकारसंयुक्तौ प्रथमं बीजमीरितम् ।  
	सकला ह्री। समायुक्ता द्वितीयं बीजमुच्यते ॥ ९-८४५ ॥  
  
	सहारा औसमायुक्ता विसर्गान्तास्तृतीयकम् ।  
  
अत्र त्रिभिर्बीजैर्द्विरावृत्त्या षडङ्गन्यासः कार्यः ।  
अथ ध्यानम् ।  
  
	उद्यद्भानुसहस्राभां नानालङ्कारभूषिताम् ॥ ९-८४६ ॥  
  
	मुकुटोर्ध्वलसच्चन्द्ररेखां रक्ताम्बराञ्चिताम् ।  
  
प्। ८१०) पाशाङ्कुशधरां नित्यां वामहस्तकपालिनीम् ॥ ९-८४७ ॥  
  
वरदाभयशोभाढ्यां पीनोन्नतघनस्तनीम् ।  
	एवं ध्यात्वा यजेद्देवीं पूर्वसिंहासने स्थिताम् ॥ ९-८४८ ॥  
  
	पुरश्चर्यादिकं प्राग्वत् प्रयोगा।श्चापि साधयेत् ।  
  
प्राग्वदिति त्रिपुरभैरवीवत् ।  
अथ भुवनेश्वरभैरवीमन्त्रस्तत्रैव ।  
  
	अथातः सम्प्रवक्ष्यामि भुवनेश्वरभैरवीम् । ८४९ ॥  
  
	हसावैकारसंयुक्तौ प्रथमं बीजमीरितम् ।  
	हसकला ह्री। समेता द्वितीयं बीजमुच्यते ॥ ९-८५० ॥  
  
	हसावौकारसंयुक्तौ विसर्गान्तं तृतीयकम् ।  
	षड्दीर्घान्वितमध्येन बीजेनोक्तं षडङ्गकम् ॥ ९-८५१ ॥  
  
अथ ध्यानम् ।  
  
	जपाकुसुमसङ्काशां दाडिमीकुसुमप्रभाम् ।  
	चन्द्ररेखाजटाजूटां त्रिनेत्रां रक्तवाससम् ॥ ९-८५२ ॥  
  
	नानालङ्कारशुभगां पीनोन्नतघनस्तनीम् ।  
	पाशाङ्कुशवराभीतीर्दधानां च शिवां श्रये ॥ ९-८५३ ॥  
  
	चैतन्यभैरवीवत् स्याद्यद्यन्नोक्तमिहार्थवत् ।  
  
अस्याः पुरश्चरणं तु त्रिपुरभैरवीपुरश्चरणवद्बोध्यम् ।  
अथ कमलेश्वरीभैरवी तत्रैव ।  
  
	अथातः सम्प्रवक्ष्यामि भैरवीं कमलेश्वरीम् ।  
	हसस्थाने सहेत्युक्त्वा सर्वं मन्त्रादि पूर्ववत् ॥ ९-८५४ ॥  
  
	राज्ञा ज्ञाता ततः शप्ता तुहिनागेऽभवन्नदी ।  
	त्यक्तस्तया वाममार्गो राजभीत्या तु मत्कृते ॥ ९-८५५ ॥  
  
	यतो लब्धं तया दुःखं कलौ ख्यातिं गमिष्यति ।  
	प्रनष्टेषु च देवेषु प्रत्यक्षेयं भविष्यति ॥ ९-८५६ ॥  
  
प्। ८११) अवर्णाश्चापि वर्णाश्च भविष्यन्ति वरप्रदाः ।  
	त्यक्त्वा मपञ्चकं पूजां कृत्वा ये जपतत्पराः ॥ ९-८५७ ॥  
  
	अस्यास्तीरे पुरश्चर्या नवकात् सम्प्रसीदति ।  
	भुवनेशी भैरवी तु कृत्वा रूपान्तरं मम ॥ ९-८५८ ॥  
  
	कार्यार्थं बहवः शिष्याः कौलिका वामिनः कृताः ।  
	तस्या ध्यानाद्यर्चनादि प्राग्वद्दक्षिणमार्गतः ॥ ९-८५९ ॥  
  
अथ सम्पत्प्रदाभैरवी (ज्ञानार्णवे)  
  
	यथाऽसौ त्रिपुरा बाला तथा त्रिपुरभैरवी ।  
	सम्पत्प्रदा नाम तस्याः शृणु निर्मलमानसे ॥ ९-८६० ॥  
  
	शिवश्चन्द्रो वह्निसंस्थो वाग्भवं तदनन्तरम् ।  
	कामबीजं तथा देवि शिवचन्द्रान्वितं ततः ॥ ९-८६१ ॥  
  
	पृथ्वीबीजं तु वह्न्याढ्यं तार्त्तीयं शृणु वल्लभे ।  
	शक्तिबीजे महेशानि शिववह्नी नियोजयेत् ॥ ९-८६२ ॥  
  
	कुमार्याः परमेशानि हित्वा सर्गं तु वैन्दवम् ।  
	त्रिपुराभैरवी देवी महासम्पत्प्रदा प्रिये ॥ ९-८६३ ॥  
  
त्रिपुरभैरवी विसर्गरहिता सम्पत्प्रदा भवति ।  
  
	न्यासपूजादिकं सर्वं त्रिपुराभैरवीसमम् ।  
  
ध्यानं यथा ।  
  
	आताम्रार्कसहस्राभां स्फुरच्चन्द्रकलाजटाम् ॥ ९-८६४ ॥  
  
	किरीटरत्नविलसच्चित्रचित्रितमौक्तिकाम् ।  
	गलद्रुधिरपङ्काढ्यमुण्डमालाविराजिताम् ॥ ९-८६५ ॥  
  
	नयनत्रयशोभाढ्यां पूर्णेन्दुवदनान्विताम् ।  
	मुक्ताहारलताराजत्पीनोन्नतघनस्तनीम् ॥ ९-८६६ ॥  
  
	रक्ताम्बरपरीधानां यौवनोन्मत्तरूपिणीम् ।  
  
प्। ८१२) पुस्तकं चाभयं वामे दक्षिणे चाक्षमालिकाम् ॥ ९-८६७ ॥  
  
	वरदानरतां नित्यां महासम्पत्प्रदां स्मरेत् ।  
  
अस्याः पुरश्चरणमपि पूर्ववद्बोध्यम् ।  
अथ कौलेशभैरवी तत्रैव ।  
  
	सम्पत्प्रदाभैरवीवद्विद्धि कौलेशभैरवीम् ॥ ९-८६८ ॥  
  
	हसराद्यैव देवेशि त्रिषु बीजेषु पार्वति ।  
	इयं तु सहराद्या स्याद्ध्यानपूजादिकं तथा ॥ ९-८६९ ॥  
  
त्रिपुरभैरवीवदिति शेषः । आदिपदात् पुरश्चरणस्यापि सङ्ग्रहः ।  
अथ कामेश्वरभैरवी तत्रैव ।  
  
	कामेश्वरी च रुद्रार्णा पूर्वसिंहासने स्थिता ।  
	एतस्या एव विद्याया बीजद्वयमुदाहृतम् ॥ ९-८७० ॥  
  
	तदन्ते परमेशानि नित्यक्लिन्ने मदद्रवे ।  
	एतस्या एव तार्त्तीयं रुद्रार्णा परमेश्वरि ॥ ९-८७१ ॥  
  
	ध्यानपूजादिकं देवि चैतन्यावत् समीरितम् ।  
  
एवं पुरश्चरणमपि ।  
अथ षट्कूटाभैरवी (ज्ञानार्णवे)  
  
	डाकिनीराकिनीबीजे लाकिनीकाकिनीयुगम् ॥ ९-८७२ ॥  
  
	शाकिनीहाकिनीबीजे आहृत्य सुरसुन्दरि ।  
	आद्यमैकारसंयुक्तमन्यदीकारमण्डितम् ॥ ९-८७३ ॥  
  
	शक्रस्वरान्वितं देवि तार्त्तीयं बीजमालिखेत् ।  
	विन्दुनादकलाक्रान्तं तृतीयं शैलसम्भवे ॥ ९-८७४ ॥  
  
	द्विरावृत्त्या षडङ्गानि विधाय परमेश्वरि ।  
  
पुरश्चरणं तु पूर्ववत् ।  
अथ नित्याभैरवी तत्रैव ।  
  
	एतस्या एव विद्यायाः षडर्णाः क्रमशः स्थिताः ॥ ९-८७५ ॥  
  
प्। ८१३) विपरीतान् वद प्रौढे विद्येयं भोगमोक्षदा ।  
	न्यासपूजादिकं सर्वमस्याः पूर्ववदाचरेत् ॥ ९-८७६ ॥  
  
अथ रुद्रभैरवी तत्रैव ।  
  
	शिवचन्द्रौ मादनान्तं पान्तं वह्निसमन्वितम् ।  
	शक्तिभिन्नं विन्दुनादकलाढ्यं वाग्भवं प्रिये ॥ ९-८७७ ॥  
  
	सम्पत्प्रदाया भैरव्याः कामबीजं तदेव हि ।  
	सदाशिवस्य बीजं तु महासिंहासनस्य च ॥ ९-८७८ ॥  
  
सदाशिवबीजं प्रेतबीजम्  
  
	एषा विद्या महेशानि वर्णितुं नैव शक्यते ।  
  
ऋष्यादिन्यासस्त्रिपुरभैरवीवत् ।  
अथ ध्यानम् ।  
  
	उद्यद्भानुसहस्राभां चन्द्रचूडां त्रिलोचनाम् ।  
	नानालङ्कारशुभगां सर्ववैरिनिकृन्तनीम् ॥ ९-८७९ ॥  
  
	वमद्रुधिरमुण्डालीकलितां रक्तवाससम् ।  
	त्रिशूलं डमरूं खड्गं तथा खेटकमेव च ॥ ९-८८० ॥  
  
	पिनाकं च शरान् देवीं पाशाङ्कुशयुतं क्रमात् ।  
	पुस्तकं चाक्षमालां च शिवसिंहासनस्थिताम् ॥ ९-८८१ ॥  
  
तन्त्रान्तरे ।  
  
	न्यासपूजादिकं सर्वं त्रिपुराभैरवीसमम् ।  
  
एवं पुरश्चरणमपि । अत्र भैरवो वटुकस्तन्मन्त्रपुरश्चरणं शिवप्रकरणे प्रोक्तम् ।  
  
इति भैरवीप्रकरणम् ।  
  
अथ छिन्नमस्ताविद्या ।  
  
(विश्वसारे यामले च)  
  
	प्रचण्डचण्डिकां वक्ष्ये सर्वकामफलप्रदाम् ॥ ९-८८२ ॥  
  
	यस्याः प्रसादमात्रेण शिव एव भवेन्नरः ।  
	अपुत्रो लभते पुत्रमधनो धनमाप्नुयात् ॥ ९-८८३ ॥  
  
  
प्। ८१४) कवित्वं च सुपाण्डित्यं लभते नात्र संशयः ।  
  
मन्त्रोद्धारमाह ।  
  
	लक्ष्मीं लज्जां ततो मायां मात्राद्वादशिकामथ ॥ ९-८८४ ॥  
  
	वज्रवैरोचनीये च माये फट्स्वाहया युते ।  
	लक्ष्मीबीजं यदाऽद्यं स्यात् तदा श्रीः सर्वतोमुखी ॥ ९-८८५ ॥  
  
	लज्जाबीजेन चाद्येन वश्यतां यान्ति योषितः ।  
	मायाबीजेन चाद्येन महापातकनाशनम् ॥ ९-८८६ ॥  
  
	मात्राद्वादशिकाबीजमाद्यं स्यान्मुक्तिदायकम् ।  
  
अत्र लज्जापदं कामबीजपरम् ।  
तथा चोक्तम् ।  
  
	अत्र लज्जापदं देवि कामबीजपरं भवेत् ।  
	महाकालमतं प्रोक्तं मन्त्रोद्धारं शुभावहम्  इति ॥ ९-८८७ ॥  
  
मन्त्रोद्धारश्लोकस्थलज्जापदस्य तु मायाबीजपरत्वेऽपि न क्षतिः ।  
श्रीबीजानन्तरं क्वचित् कामबीजस्य क्वचिन्मायाद्वयस्य च दर्शनात् । मायापदस्य क्व चित् कूर्चपरत्वमपि दृश्यते ।  
  
	सविन्दुवामश्रुतियुग्वियन्माया प्रकीर्तिता  इति ।  
  
मात्राद्वादशिका वाग्भवम् ।  
(विश्वसारे)  
  
	ताराद्या षोडशी चान्या भवेत् सप्तदशाक्षरी ।  
	एषा विद्या महाविद्या भुक्तिमुक्तिकरी सदा ॥ ९-८८८ ॥  
  
तदुक्तं (मेरुतन्त्रे)  
  
	प्रणवं च रमां लज्जां बीजद्वन्द्वं च वाग्भवम् ।  
	वज्रवैरोचनीये ह्री। ह्री। फट्स्वाहा घनाक्षरः ॥ ९-८८९ ॥  
  
	भैरवोऽस्य मुनिः प्रोक्तः सम्राट्छन्द उदाहृतम् ।  
	छिन्नमस्ता भवेद्देवी वाममार्गेण सिद्धिदा ॥ ९-८९० ॥  
  
प्। ८१५) (यामलादौ)  
  
	आसामृषिर्भैरवोऽहं नाम्ना तु क्रोधभूपतिः ।  
	सम्राट्छन्दो देवता च छिन्नमस्ता प्रकीर्तिता ॥ ९-८९१ ॥  
	  
मायाबीजं स्वाहा शक्तिः कथिता ब्रह्मयोनिना ।  
	धर्मार्थकाममोक्षेषु विनियोगः प्रकीर्तितः ॥ ९-८९२ ॥  
  
(मेरौ)  
  
	आ। खड्गाय हृदाख्यातमी। सुखड्गाय मस्तकम् ।  
	ॐ वज्राय शिखा प्रोक्ता ऐ। पाशाय तनुच्छदम् ॥ ९-८९३ ॥  
  
	औमङ्कुशाय नेत्रं स्यादश्वासुरक्षयाय च ।  
	हू। हू। नवार्णोऽस्त्रमन्त्रः सर्वे स्युः प्रणवादिकाः ॥ ९-८९४ ॥  
  
	स्वाहान्ताः सर्व एवैते ततो ध्यानं समाचरेत् ।  
  
ध्यानं यथा ।  
  
	भास्वन्मण्डमध्यस्थां विपरीतरतस्थितौ ॥ ९-८९५ ॥  
  
	रतिकामौ समारूढां विकीर्णसकलालकाम् ।  
	वामे करे निजशिरश्छिन्नं सन्दधतीं पुनः ॥ ९-८९६ ॥  
  
	गलान्निर्गतमस्रं च पिवन्तीं तन्मुखेन च ।  
	डाकिनीवर्णिनीभ्यां च सखीभ्यां परिवारिताम् ॥ ९-८९७ ॥  
  
अथ मन्त्रान्तरम् (महाकालसंहितायाम्)  
  
	अथातश्छिन्नमस्ताया मन्त्रं ते व्याहराम्यहम् ।  
	जिघृक्षयाऽपि यस्य स्युः साधकस्याष्ट सिद्धयः ॥ ९-८९८ ॥  
  
	नातः परतरा का चिदुग्रा देवी भविष्यति ।  
	तस्मादसक्तैर्मनुजैर्न ग्राह्येयं कथं चन ॥ ९-८९९ ॥  
  
	सिद्धिर्वा मृत्युरपि वा द्वयोरेकतरं भवेत् ।  
	प्रणवं च रमाबीजं लज्जां वाग्भवमेव च ॥ ९-९०० ॥  
  
	वज्रवैरोचनीये च इत्येवं तत उद्धरेत् ।  
  
प्। ८१६)  
  
	क्रोधद्वयं ततश्चास्त्रं स्वाहान्तः षोडशाक्षरः ॥ ९-९०१ ॥  
  
अस्य न्यासादिकं पूर्ववत् कार्यम् ।  
अथ ध्यानम्  
  
	ध्यानमस्याः प्रवक्ष्यामि तत्र चेतो निवेशय ।  
	स्वनाभौ नीरजं ध्यायेत् शुद्धं विकशितं सितम् ॥ ९-९०२ ॥  
  
	तत्पद्मकोशमध्ये तु मण्डलं चण्डरोचिषः ।  
	जपाकुसुमसङ्काशं रक्तबन्धूकसन्निभम् ॥ ९-९०३ ॥  
  
	रजःसत्त्वतमोरेखायोनिमण्डलसन्निभम् ।  
मध्ये तस्या महादेवीं सूर्यकोटिसमप्रभाम् ॥ ९-९०४ ॥  
  
छिन्नमस्तां करे वामे धारयन्तीं स्वमस्तकम् ।  
प्रसारितमुखीं भीमां लेलिहानोग्रजिह्विकाम् ॥ ९-९०५ ॥  
  
	पिवन्तीं रक्तधारां च निजकण्ठसमुद्भवाम् ।  
	विकीर्णकेशपाशां तां नानापुष्पसमन्विताम् ॥ ९-९०६ ॥  
  
	दक्षिणे च करे कर्त्त्री मुण्डमालाविभूषिताम् ।  
	दिगम्बरां महाघोरां प्रत्यालीढपदस्थिताम् ॥ ९-९०७ ॥  
  
	अस्थिमालाधरां देवीं नागयज्ञोपवीतिनीम् ।  
	सदा षोडशवर्षीयां पिनोन्नतपयोधराम् ॥ ९-९०८ ॥  
  
	नागाङ्गदां नागकाञ्चीं नागनूपुरसंयुताम् ।  
	नागकुण्डलसंयुक्तामष्टनागसमन्विताम् ॥ ९-९०९ ॥  
  
	विपरीतरतासक्तरतिकामोपरिस्थिताम् ।  
	डाकिनीवर्णिनीयुक्तां वामदक्षिणयोगतः ॥ ९-९१० ॥  
  
	दक्षिणे वर्णिनीं ध्यायेद्वामपार्श्वे तु डाकिनीम् ।  
	वर्णिनीं लोहितश्यामां मुक्तकेशीं दिगम्बराम् ॥ ९-९११ ॥  
  
	कपालकर्त्त्रिकाहस्तां वामदक्षिणयोगतः ।  
  
प्। ८१७) देवीगलोच्छलद्रक्तधारापानं प्रकुर्वतीम् ॥ ९-९१२ ॥  
  
	अस्थिमालाधरां देवीं नागयज्ञोपवीतिनीम् ।  
	डाकिनीं वामपार्श्वे तु कल्पान्तज्वलनोपमाम् * ॥ ९-९१३ ॥  
  
	विद्युच्छटाभनयनां दन्तपङ्क्तिवलाकिनीम् ।  
	दंष्ट्राकरालवदनां पीनोत्तुङ्गपयोधराम् ॥ ९-९१४ ॥  
  
	महाघोरां महादेवीं मुक्तकेशीं दिगम्बराम् ।  
	लम्बोदरीं कालरात्रीं नागयज्ञोपवीतिनीम् ॥ ९-९१५ ॥  
  
	लेलिहानमहाजिह्वां मुण्डमालाविभूषिताम् ।  
	कपालकर्त्त्रिकाहस्तां वामदक्षिणयोगतः ॥ ९-९१६ ॥  
  
	देवीगलोच्छलद्रक्तधारापानं प्रकुर्वतीम् ।  
	करस्थितकपालेन भीषणेनातिभीषणाम् ॥ ९-९१७ ॥  
  
	आभ्यां निषेव्यमाणां तु ध्यायेद्देवीं विचक्षणः ।  
	दुर्निरीक्षां चेतसाऽपि सर्वकामफलप्रदाम् ॥ ९-९१८ ॥  
  
अथ मन्त्रान्तरं (यामले)  
  
	भुवनेशीं कामबीजं कूर्चबीजं च वाग्भवम् ।  
	भुवनेशीं कूर्चबीजं वाग्भवं तदनन्तरम् ॥ ९-९१९ ॥  
  
	वज्रवैरोचनीये च हु। फट् स्वाहा ततः परम् ।  
  
मन्त्रान्तरम् ।  
  
	हृल्लेखावाग्भवं कूर्चं वाग्भवं कूर्चमेव च ॥ ९-९२० ॥  
  
	अस्त्रान्ता छिन्नमस्ता या महाविद्या प्रकीर्तिता ।  
	यस्याश्च सदृशी विद्या जगत्स्वपि न विद्यते ॥ ९-९२१ ॥  
  
	षड्वर्णोऽयं मनुः साक्षान्मोक्षदो नात्र संशयः ।  
  
एतदुभयस्य ऋष्यादिकरषडङ्गन्यासः पूर्ववत् कार्यः ।  
  
प्। ८१८)  
   
ध्याने विशेषो यथा ।  
  
	अस्या ध्यानमहं वक्ष्ये शृणुष्व कमलानने ॥ ९-९२२ ॥  
  
	प्रत्यालीढपदां सदैव दधतीं छिन्नं शिरः कर्त्त्रिकां  
	दिग्वस्त्रां स्वकबन्धशोणितसुधाधारां पिवन्तीं मुदा ।  
	नागाबद्धशिरोमणित्रिनयनां हृद्युत्पलालङ्कृतां   
	रत्यासक्तमनोभवोपरिदृढां ध्यायेज्जपासन्निभाम् ॥ ९-९२३ ॥  
  
	दक्षे चातिसिता विमुक्तचिकुरा कर्त्त्री तथा खर्परं  
	हस्ताभ्यां दधती रजोगुणभवा नाम्नाऽपि सा वर्णिनी ।  
	देव्याश्छिन्नकबन्धतः पतदसृग्धारां पिवन्ती मुदा  
	नागाबद्धशिरोमणिर्मनुविदा ध्येया तथा सा सुरैः ॥ ९-९२४ ॥  
  
	वामे कृष्णतनुस्तथैव दधती खड्गं तथा खर्परं  
	प्रत्यालीढपदा कबन्धविगलद्रक्तं पिवन्ती मुदा ।  
	सैषा या प्रलये समस्तभुवनं भोक्तुं क्षमा तामसी  
	शक्तिः साऽपि परात् परा भगवती नाम्ना परा डाकिनी ॥ ९-९२५ ॥  
  
अथ मन्त्रान्तरं तत्रैव ।  
  
	वज्रवैरोचनीये च कूर्चयुग्मं सफट् ठठः ।  
	ताराद्यैषा महाविद्या सर्वतेजोऽपहारिणी ॥ ९-९२६ ॥  
  
	न्यासध्यानादिकं सर्वं षोडशीवत् समाचरेत् ।  
  
मन्त्रान्तरम् ।  
  
	वियच्छ्रोत्रयुतं विन्दुनादयुक्तं ततः प्रिये ॥ ९-९२७ ॥  
  
	एकाक्षरी महाविद्या त्रैलोक्यवशकारिणी ।  
	द्विठान्तैषा महाविद्या त्रैलोक्यमोहकारिणी ॥ ९-९२८ ॥  
  
	ताराद्या च भवत्येषा चतुवर्गफलप्रदा ।  
	न्यासध्यानादिकं सर्वं पूर्ववत् परिकीर्तितम् ॥ ९-९२९ ॥  
  
प् ८१९) अथ पुरश्चरणं (विश्वसारे)  
  
	लक्षमेकं जपं कुर्यात् पुरश्चरणकर्मणि ।  
	महाविद्याविषये च जपं लक्षप्रमाणकम् ॥ ९-९३० ॥  
  
	सर्वत्र सर्वतन्त्रेषु कथितं पद्मयोनिना ।  
  
(रुद्रयामलेऽपि)  
  
	पुरश्चर्यां जपेल्लक्षं दशांशं जुहुयात् ततः ॥ ९-९३१ ॥  
  
	घृताक्तैर्विल्वकाष्ठैश्च होमकर्म समाचरेत् ।  
	उदुम्बरसमिद्भिर्वा पालाशैर्वा समाचरेत् ॥ ९-९३२ ॥  
  
	अपामार्गसमिद्भिर्वा[ अपामार्गैः शमीभिर्वा इति २ पु० पा०।] होतव्यं मन्त्रसिद्धये ।  
  
(यामलान्तरेऽपि)  
  
	देवीं ध्यात्वा जपेन्मन्त्रं लक्षसङ्घ्यं हविष्यभुक् ॥ ९-९३३ ॥  
  
	जुहुयात् तद्दशांशेन विल्वकाष्ठैर्घृतप्लुतैः ।  
  
(वाराहीतन्त्रे तु)  
  
	शून्यागारे श्मशाने च वृषशून्ये शिवालये ॥ ९-९३४ ॥  
  
	त्रिलक्षं प्रजपेन्मन्त्रं ततः सिद्धिर्भवेद्ध्रुवम्  इत्युक्तम् ।  
  
(गन्धर्वतन्त्रेऽपि)  
  
	दिवसे ब्रह्मचर्येण रात्रौ तु स्त्रीसहायवान् ॥ ९-९३५ ॥  
  
	मपञ्चकं पुरस्कृत्य महाशङ्खाक्षमालया ।  
	जपेल्लक्षत्रयं देवि युगानुरूपतः कलौ ॥ ९-९३६ ॥  
  
	शतसाहस्रकं चान्यज्जपेच्छ्रद्धापरो नरः ।  
	समाप्ते च त्रिलक्षे तु होमकर्म समाचरेत् ॥ ९-९३७ ॥  
  
	कलौ पापसमाकीर्णे सत्यधर्मविवर्जिते ।  
	चतुर्गुणा क्रिया जप्या तेन सिद्धिर्न संशयः ॥ ९-९३८ ॥  
  
दिवसे दक्षिणाचारेण रात्रौ वामाचारेण च पुरश्चरणविधिः कौलिकविषयः ।  
  
प्। ८२०) (मेरुतन्त्रे)  
  
	एवं पूजा प्रकर्तव्या जपेल्लक्षचतुष्टयम् ।  
	पालाशैर्विल्वजैर्वाऽपि जुहुयात् कुसुमैः फलैः ॥ ९-९३९ ॥  
  
	तर्पणादि तत कुर्यादेवं सिद्धो भवेन्मनुः ।  
  
  अत्र (विश्वसारो-)क्तषोडशाक्षरमन्त्रस्य पुरश्चरणमेकलक्षजपस्तन्त्रान्तरोक्तमन्त्रान्तराणां लक्षत्रयजपः । (मेरुतन्त्रो-)क्तसप्तदशाक्षरमन्त्रस्य लक्षचतुष्टयपरिमितो जप इति वदन्ति ।  
  
      (भूतभैरवे)  
  
	आदौ जप्त्वा भैरवस्य क्रोधस्यास्य मनुं जपेत् ॥ ९-९४० ॥  
  
	अस्थिमालां समादाय वज्रवैरोचनीमनुम् ।  
  
क्रोधभैरवमन्त्रस्तत्रैवोक्तः ।  
  
	अथ क्रोधमनुं वक्ष्ये असाद्यं येन सिध्यति ॥ ९-९४१ ॥  
  
	बीजं हालाहलं गृह्य क्रोधबीजमतः परम् ।  
	भयङ्करार्णमाभाष्यासिताङ्गं क्षतजत्विषम् ॥ ९-९४२ ॥  
	  
प्रलयाग्निमहाज्वालामाभाष्य मनुमुद्धरेत् ।  
	एवमुच्चारितः क्रोधः स्वयमेव प्रसिध्यति ॥ ९-९४३ ॥  
  
	ततस्तु क्रोधमन्त्रेण षडङ्गन्यासमाचरेत् ।  
	विषं वज्रयुतं बोधि महाकालं न्यसेद्धृदि ॥ ९-९४४ ॥  
  
	विषं हरयुगं वज्रकूर्चाद्यं विन्यसेच्छिरः ।  
	हालाहलं देहयुतं वज्रकालं न्यसेच्छिखाम् ॥ ९-९४५ ॥  
  
	विषमस्त्रयुतं वज्रमायुधं कवचं न्यसेत् ।  
	ताराबीजयुतं वज्रं महाकालाय नेत्रयोः ॥ ९-९४६ ॥  
  
	विषं हनुयुतं गृह्य दहगृह्य परान्वितम् ।  
	क्रोधं वज्रयुतं तद्वत् सर्वदुष्टानथापरम् ॥ ९-९४७ ॥  
  
	ततो मारय वज्रास्त्रं दिग्बन्धान्तं षडङ्गकम् ।  
  
प्। ८२१) ध्यानमाह ।  
  
	तत्र मध्ये न्यसेद्भीमं तप्तज्वालासमाकुलम् ॥ ९-९४८ ॥  
  
	साट्टहासं महारौद्रं भिन्नाञ्जनचयोपमम् ।  
प्रत्यालीढं चतुर्बाहुं दक्षिणे[वज्रधारिणम् इति ४ पु० पा०] चक्रधारिणम् ॥ ९-९४९ ॥  
  
	तर्जनीं वामहस्तेन तीक्ष्णदंष्ट्राकरालिनम् ।  
	कपालरत्नमुकुटं त्रैलोक्यस्य विनायकम् ॥ ९-९५० ॥  
  
	आदित्यकोटिसङ्काशमष्टनागविभूषितम् ।  
	अपराजितपदाक्रान्तमुद्रावान् बलविष्टिभिः ॥ ९-९५१ ॥  
  
	अनामिकाद्वयं बद्ध्वा आकुञ्च्य तर्जनीद्वयम् ।  
	कनिष्ठां मध्यमां चैव ज्येष्ठाङ्गुष्ठेन च क्रमात् ॥ ९-९५२ ॥  
  
	एवं मुद्राधरो भीमस्त्रैलोक्यासाध्यसाधकः ।  
  
अस्य मन्त्रस्य पुरश्चरणं तु प्रचण्डचण्डिकापुरश्चरणवत् ।  
  
	जपहोमविधानं च शिवशक्त्योः समं विदुः  इति वचनात्[रमाकामस्तथा लज्जा वाग्भवं वज्रवैपदम् ।  
रोचनीये लज्जाद्वन्द्वं मन्त्रं स्वाहासमन्वितः ॥  
इयं सा षोडशी प्रोक्ता सर्वकामफलप्रदा ।  
कथिताः सकला विद्याः सारात् सारतराः शुभाः ॥  
२ पु० इदं श्लोकद्वयमधिकं दृश्यते ।] ॥ ९-९५३ ॥  
  
इति छिन्नमस्ताप्रकरणम् ।  
  
अथ धूमावतीविद्या ।  
  
(महाथर्वणसंहितायाम्)  
  
	दान्तौ सवामकर्णेन्दुधूमावत्यग्निगेहिनी ।  
	अष्टाक्षरी महाविद्या भजतां सर्वसिद्धिदा ॥ ९-९५४ ॥  
  
(मेरुतन्त्रे)  
  
	पिप्पलादो मुनिश्छन्दो निवृज्ज्येष्ठाऽस्य देवता ।  
  
प्। ८२२) षड्दीर्घविन्दुयुक्तेन धकारेण षडङ्गकम् ॥ ९-९५५ ॥  
  
	आद्यबीजद्वयान्तस्थैः षद्वर्णैर्न्यासमाचरेत् ।  
	अङ्गुष्ठादौ षडङ्गेषु पुनर्देवीं विचिन्तयेत् ॥ ९-९५६ ॥  
  
ध्यानं तथा ।  
  
	विवर्णा चञ्चला कृष्णा दीर्घा च मलिनाम्बरा ।  
	विमुक्तकुन्तला दीर्घा विधवा विरलद्विजा ॥ ९-९५७ ॥  
  
	काकध्वजरथारूढा विलम्बितपयोधरा ।  
	शूर्पहस्ताऽतिरुक्षाक्षी धूतहस्ता त्वरान्विता ॥ ९-९५८ ॥  
  
	प्रवृद्धरोमा तु भृशं जटिला कुटिलेक्षणा ।  
	क्षुत्पिपासार्दिता नित्यं सदा कलहतत्परा ॥ ९-९५९ ॥  
  
	एवंविधां सदा ध्यायेत् ततः कर्म समाचरेत् ।  
  
अथ पुरश्चरणम् ।  
  
	जपेत् कृष्णचतुर्दश्यां शून्यागारे दिवा निशि ॥ ९-९६० ॥  
  
	उपवासपरश्चैवमेकाहात् सिद्धिमाप्नुयात् ।  
	यद्वा श्मशाने विपिने जपेल्लक्षं तु वाग्यतः ॥ ९-९६१ ॥  
  
	सोष्णीष आर्द्रवासाश्च तेन मन्त्रः प्रसिध्यति ।  
	होमश्चात्र घृतेनैव तर्पणादि ततश्चरेत् ॥ ९-९६२ ॥  
  
	अथ वा प्रजपेल्लक्षं श्मशाने विगताम्बरः ।  
	निशाभोजी दशांशेन तिलैर्हवनमाचरेत् ॥ ९-९६३ ॥  
  
अथ मन्त्रान्तरं तन्त्रान्तरे ।  
  
	धू। बीजत्रितयं प्रोच्य धुरयुग्मं समुच्चरेत् ।  
	धूमावतीपदं प्रोच्य क्रो।स्वाहा फट्समन्विता ॥ ९-९६४ ॥  
  
	मन्त्रः प्राथमिकः प्रोक्तो द्वितीयं शृणु सादरम् ।  
	प्रणवं धूम्रबीजं च धूमावतिपदं वदेत् ॥ ९-९६५ ॥  
  
प्। ८२३) देवदत्तो धावतीति स्वाहान्तो मनुराडयम् ।  
	ऋषिः क्षपणकः ख्यातो गायत्री छन्द ईरितम् ॥ ९-९६६ ॥  
  
	धूमावती देवता च धू।बीजं बीजमीरितम् ।  
	स्वाहा शक्तिः समुच्चाटे विनियोगः प्रकीर्तितः ॥ ९-९६७ ॥  
  
	धा।षट्कैस्तु षडङ्गानि ध्यानं शृणु वरानने ।  
	काकारूढाऽतिकृष्णाभा भिन्नदन्ता विरागिणी ॥ ९-९६८ ॥  
  
	मुक्तकेशी सुधूम्राक्षी क्षुत्तृषार्त्ता रयातुरा ।  
	चञ्चला चातिकामार्त्ता क्लिष्टा पुष्टा पिशङ्गिका ॥ ९-९६९ ॥  
  
	मलिना श्रमणी रक्ता व्यक्तगन्धा विरोधिनी ।  
	धूतशूर्पाग्रहस्ता च ध्येया धूमावती परा ॥ ९-९७० ॥  
  
पुरश्चरणमाह ।  
  
	लक्षं जपेन्महेशानि जगदुच्चाटनं चरेत् ।  
  
अथाघोरमन्त्रः (शारदायाम्)  
  
	अथाभिधास्ये विधिवदघोरास्त्रमनूत्तमम् ॥ ९-९७१ ॥  
  
	यस्य संस्मरणादेव सर्वे नश्यन्त्युपद्रवाः ।  
	हुमन्तः स्तम्भने मन्त्रः क्रोमाकृष्टौ समासने ॥ ९-९७२ ॥  
  
	वषडन्तः संवरणे नमोऽन्तो विषमासने ।  
	ग्रहचौररिपुध्वंसे हु। क्रोमन्तो विधीयते ॥ ९-९७३ ॥  
  
	शक्तान्तश्चाखिलेष्टास्यै क्षौमन्तो मारणे भवेत् ।  
	फडन्तो भूतसंहारे मन्त्रोऽयं कल्पपादपः ॥ ९-९७४ ॥  
  
(ईश्वरकल्पे) तु प्रस्फुरद्वयं बन्धद्वयं च । अयं मन्त्र एकचत्वारिंशदक्षर उद्धृतः (पदार्थादर्शटोकायाम्)  
  
	मायास्फुरद्वयं भूयः प्रस्फुरद्वितयं ततः ।  
	घोरघोरतरेत्यन्ते तनुरूपपदं पुनः ॥ ९-९७५ ॥  
  
प्। ८२४) चटयुग्मं तदन्ते स्यात् प्रचट द्वितयं ततः ।  
	कहयुग्मं वमद्वन्द्वं [वहयुग्मं वदद्वन्द्वम् इति २ पु० पा०] ततो बन्धयुगं पुनः ॥ ९-९७६ ॥  
  
	घातयद्वितयं वर्म फडन्तः समुदाहृतः ।  
	एवं पञ्चाशदर्णोऽयमघोरास्त्रमहामनुः ॥ ९-९७७ ॥  
  
	अघोरोऽस्य मुनिः प्रोक्तश्छन्दस्त्रिष्टुबुदाहृतम् ।  
	अघोररुद्रः सन्दिष्टो देवता मन्त्रवित्तमैः ॥ ९-९७८ ॥  
  
	हृदयं पञ्चभिः प्रोक्तं शिरः षड्भिरुदाहृतम् ।  
	शिखा दशभिराख्याता तावद्भिः कवचं मतम् ॥ ९-९७९ ॥  
  
	वसुवर्णैः स्मृतं नेत्रमाशार्णैर्रस्त्रमीरितम् ।  
  
ध्यानम् ।  
  
	सजलघनसमाभं भीमदंष्ट्रं त्रिनेत्रं  
	भुजगधरमघोरं रक्तवस्त्राङ्गरागम् ॥ ९-९८० ॥  
  
	परशुडमरुखड्गाखेटकं बाणचापौ  
	त्रिशिखनरकपाले बिभ्रतं भावयामि ॥  
  
अथास्य पुरश्चरणं तत्रैव ।  
  
	लक्षमेकं जपेन्मन्त्रं घृतसिक्तैस्तिलैः शुभैः ॥ ९-९८१ ॥  
  
	तद्दशांशं प्रजुहुयान्मन्त्री मन्त्रस्य सिद्धये ।  
  
इति धूमावतीप्रकरणम् ।  
  
अथ वगलामुखीविद्या ।  
  
(मेरुतन्त्रे)  
  
	अथातः सम्प्रवक्ष्यामि स्तम्भनीं वगलामुखीम् ॥ ९-९८२ ॥  
  
	तारं मायां समुच्चार्य वदेच्च वगलामुखि ।  
	तदग्रे सर्वदुष्टानां ततो वाचं मुखं पदम् ॥ ९-९८३ ॥  
  
	स्तम्भयेति पदं जिह्वां कीलयेति ततः परम् ।  
  
प्। ८२५) बुद्धिं विनाशय ह्री। ॐ स्वाहा षट्त्रिंशवर्णकः ॥ ९-९८४ ॥  
  
	नारायणो मुनिस्त्रिष्टुप्छन्दश्च वगलामुखी ।  
	देवी बीजं तु हृल्लेखा स्वाहा शक्तिः समीरिता ॥ ९-९८५ ॥  
  
	विनियोगोऽस्य विख्यातः पुरुषार्थचतुष्टये ।  
	हृल्लेखा हृदयं प्रोक्तं शिरश्च वगलामुखी ॥ ९-९८६ ॥  
  
शिखा तु सर्वदुष्टानां ततो वाचं मुखं पदम् ।  
स्तम्भयेति च वर्मोक्तं जिह्वां कीलय नेत्रकम् ॥ ९-९८७ ॥  
  
बुद्धिं विनाश्यास्त्रं स्यात् षडङ्गन्यास ईरितः ।  
  
अथ ध्यानम् ।  
  
	गम्भीरां च मदोन्मत्तां तप्तकाञ्चनसन्निभाम् ॥ ९-९८८ ॥  
  
	चतुर्भुजां त्रिनयनां कमलासनसंस्थिताम् ।  
	मुद्गरं दक्षिणे पाशं वामे जिह्वां च वज्रकम् ॥ ९-९८९ ॥  
  
	पीताम्बरधरां सान्द्रवृत्तपीनपयोधराम् ।  
	हेमकुण्डलभूषां च पीतचन्द्रार्धशेखराम् ॥ ९-९९० ॥  
  
	पीतभूषणभूषां च स्वर्णसिंहासनस्थिताम् ।  
  
अथ पुरश्चरणम् ।  
  
	हरिद्राग्रथिता माला पीताम्बरधरः स्वयम् ॥ ९-९९१ ॥  
  
	पीतासनः स्मरेत् पीतमयुतं जपमाचरेत् ।  
	दशांशेन कृतो होमः पीतद्रव्यैः प्रतर्पयेत् ॥ ९-९९२ ॥  
  
	सर्वं पीतोपचारेण मन्त्रः सिद्ध्यति मन्त्रिणः ।  
  
वज्रयोगिनीमिश्रकृतसङ्ग्रहे तु ।  
  
	पीताम्बरधरो भूत्वा पूर्वाशाभिमुखस्थितः ।  
	लक्षमेकं जपेन्मन्त्रं हरिद्राग्रन्थिमालया ॥ ९-९९३ ॥  
  
	ब्रह्मचर्ययुतो नित्यं प्रयतो ध्यानतत्परः ।  
  
प्। ८२६) प्रियङ्गुपायसेनापि पीतपुष्पैश्च होमयेत्  इत्युक्तम् ॥ ९- ९९४  ॥  
  
अथ मन्त्रान्तरं (यामले)  
  
	वह्निहीनेन्द्रयुग्माया वगलामुखि सर्वयुक् ।  
	दुष्टानां वाचमित्युक्त्वा मुखं स्तम्भय कीर्तयेत् ॥ ९- ९९५  ॥  
  
	जिह्वां कीलय बुद्धिं च विनाशय पदं वदेत् ।  
	पूर्वबीजं ततस्तारं वह्निजायावधिर्भवेत् ॥ ९- ९९६  ॥  
  
	ताराधिका चतुस्त्रिंशदक्षरा वगलामुखी ।  
	नारायणो [नारदोऽस्य मुनिरिति क्व चित् पाठः] मुनिश्छन्दः पङ्क्ति श्रीवगलामुखी ॥ ९- ९९७  ॥  
  
	देवता मन्त्रगं बीजं शक्तिः पावकसुन्दरी ।  
	सर्वशत्रुमुखस्तम्भे विनियोगः प्रकीर्तितः ॥ ९- ९९७  ॥  
  
	षड्दीर्घभाजा बीजेन षडङ्गन्यास ईरितः ।  
  
अथ ध्यानम् ।  
  
	मध्ये सुधाब्धिमणिमण्डपरत्नवेदी   
	सिंहासनोपरिगतां परिपीतवर्णाम् ॥ ९- ९९८  ॥  
  
[पीताम्बराभरणमाल्यविभूषिताङ्गीम् इत्यपि पाठो बहुत्र श्रूयते । ] पिताम्बरां कनकभूषणमाल्यशोभां  
देवीं भजामि धृतमुद्गरवैरिजिह्वाम् ।  
जिह्वाग्रमादाय करेण देवीं वामेन शत्रून् परिपीडयन्तीम् ॥ ९- ९९९  ॥  
  
[गदाभिघातेन इति २ पु० पा० ।] पदाभिघातेन च दक्षिणेन पीताम्बराढ्यां द्विभूजां नमामि ।  
  
अथ पुरश्चरणं तत्रैव ।  
  
	जपमाला च देवेशि हरिद्राग्रन्थिसम्भवा ॥ ९- १०००  ॥  
  
	पीतासनसमारूढः पीतध्यानपरायणः ।  
प्। ८२७)	पीतपुष्पार्चनं नित्यमयुतं जपमाचरेत् ॥ ९- १००१  ॥  
  
	तद्दशांशकृतो होमः पीतद्रव्यैः सुशोभनैः ।  
  
अस्याः पुमान् मृत्युञ्जयस्तन्मन्त्रपुरश्चरणं च शिवप्रकरण एवोक्तम् ।  
  
इति वगलामुखीप्रकरणम् ।  
  
अथ मातङ्गीविद्या ।  
  
(यामले)  
  
	अथ वक्ष्ये महादेवीं मातङ्गीं सर्वसिद्धिदाम् ॥ ९- १००२  ॥  
  
	अस्याः सेवनमात्रेण वाक्सिद्धिं लभते ध्रुवम् ।  
	प्रणवं च ततो मायां कामबीजं च कूर्चकम् ॥ ९- १००३  ॥  
  
	मातङ्गी ङेयुता चास्त्रं वह्निजायावधिर्मनुः ।  
	ऋषिः स्याद्दक्षिणामूर्तिर्विराट्छन्द उदीरितम् ॥ ९- १००४  ॥  
  
	मातङ्गी देवता देवी सर्वसिद्धिप्रदायिनी ।  
	अङ्गन्यासकरन्यासौ कुर्यान्मन्त्री समाहितः ॥ ९- १००५  ॥  
  
	षड्दीर्घभाजा बीजेन प्रणवाद्येन कल्पयेत् ।  
  
अथ ध्यानम् ।  
  
	श्यामाङ्गीं शशिशेखरां त्रिनयनां सद्रत्नसिंहासने  
	संस्थां रत्नविचित्रभूषणयुतां सङ्क्षीणमध्यस्थलाम् ॥ ९- १००६  ॥  
  
	आपोनस्तनमण्डलां स्मितमुखीं ध्यायेद्दधन्तीं क्रमाद्   
	वेदैर्बाहुभिरङ्कुशासिलतिके पाशं तथा खेडकम् ।  
  
अथ पुरश्चरणम् ।  
  
	पुरश्चरणकाले तु षट्सहस्रं जपेन्मनुम् ॥ ९-१००७ ॥  
  
	तद्दशांशं हुनेदाज्यैः शर्करामधुभिः सह ।  
	ब्रह्मतरूद्भवैः काष्ठैः साधकः शक्तिभिः सह ॥ ९-१००८ ॥  
  
	एवं पुरस्क्रियां कृत्वा प्रयोगविधिमाचरेत् ।  
  
प्। ८२८) अथ मन्त्रान्तरं (मेरुतन्त्रे)  
  
	अथोच्छिष्टां प्रवक्ष्यामि मातङ्गीं गोकुवर्णकाम् ॥ ९-१००९ ॥  
  
	नम उच्छिष्टचाण्डालि मातङ्गीति पदं वदेत् ।  
	सर्ववशङ्करि स्वाहा मन्त्रोऽयं मोहयेज्जगत् ॥ ९-१०१० ॥  
  
	छन्दो निवृत् सगायत्रं मुनी नारदतुम्बुरौ ।  
	देवता चात्र मातङ्गी द्वित्रित्रित्रिरसाक्षिभिः ॥ ९-१०११ ॥  
  
	अङ्गानि स्युर्मन्त्रवर्णैस्ततो ध्यायेद्धृदम्बुजे ।  
  
ध्यानं यथा ।  
  
	कृष्णाम्बरां यावकार्द्रचरणामुन्नतस्तनीम् ॥ ९-१०१२ ॥  
  
	मुक्ताप्रवालमालाढ्यां शङ्खकुण्डलधारिणीम् ।  
  
अथ मन्त्रान्तरं तत्रैव ।  
  
अथान्यं सम्प्रवक्ष्यामि मातङ्गीमन्त्रमद्भुतम् ॥ ९-१०१३ ॥  
  
कामिनी रञ्जिनी स्वाहाष्टाक्षरोऽयमुदीरितः ।  
	ऋषिः सम्मोहनश्छन्दो निवृत् प्रोक्ताऽस्य देवता ॥ ९-१०१४ ॥  
  
	सर्वसम्मोहिनी चाङ्गं द्विरावृत्तिपदैर्भवेत् ।  
  
अथ ध्यानम्  
  
	श्यामाङ्गी वल्लक्ॐ दोर्भ्यां वादयन्तीं सुभूषणाम् ॥ ९-१०१५ ॥  
  
	चन्द्रावतंसां विविधैर्गायनैर्मोहतीं जगत् ।  
  
अनयोः पुरश्चरणम् ।  
  
	प्रजपेदयुतद्वन्द्वं दशांशं जुहुयात् ततः ॥ ९-१०१६ ॥  
  
	मधूकजैस्त्रिमध्वक्तैः सर्वं सम्मोहयेज्जगत् ।  
  
अथ राजमातङ्गीमन्त्रस्तत्रैव ।  
  
	अथान्यं सम्प्रवक्ष्यामि चतुष्पञ्चाशदक्षरम् ॥ ९-१०१७ ॥  
  
	ॐ ह्री। नमश्च ब्रह्मश्रीराजिते राजपूजिते ।  
	जये च विजये गौर्यषे गान्धारिपदं वदेत् ॥ ९-१०१८ ॥  
  
प्। ८२९) त्रिभुवनवशङ्करि सर्वस्त्रीपुरुषेति च ।  
	वशङ्करि सुसु दुदु घेघे वावाऽग्निगेहिनी ॥ ९-१०१९ ॥  
  
	अजो मुनिस्तथा छन्दो निवृद्गायत्रमीरितम् ।  
	देवता राजमातङ्गी षडङ्गादि तु मायया ॥ ९-१०२० ॥  
  
अथ ध्यानम् ।  
  
	[एतच्चिह्नान्तर्गतः पाठः ५ पुस्तकेऽधिक उपलभ्यते ।]  
	अमृतोदधिमध्यस्थे रत्नद्वीपे मनोहरे ।  
	स्वर्णप्राकारसंवीते मणिरत्नविनिर्मिते ॥ ९-१०२१ ॥  
  
	कदम्बविल्वकद्वारे कल्पवृक्षोपशोभिते ।  
	वेदिमध्ये सुखास्तीर्णे रत्नसिंहासने शुभे ॥ ९-१०२२ ॥  
  
	अष्टपत्रं महापद्मं केशराढ्यं सकर्णिकम् ।  
	तन्मध्ये तु त्रिकोणं स्यादष्टपत्रं ततो बहिः ॥ ९-१०२३ ॥  
  
	पुनः षोडशपत्रं स्यात् तद्वाह्ये स्याच्चतुर्दलम् ।  
	वेदास्रं सचतुर्द्वारं मण्डलं प्रोक्तमुत्तमम् ॥ ९-१०२४ ॥  
  
	तस्य मध्ये सुखासीनां श्यामवर्णां शुचिस्मिताम् ।  
	कदम्बमालाभरणां पूजितां च सुरासुरैः ॥ ९-१०२५ ॥  
  
	प्रलम्बालकसंयुक्तां चन्द्ररेखावतंसिकाम् ।  
	ललाटे तिलकोपेतामीषत्प्रहसिताननाम् ॥ ९-१०२६ ॥  
  
	किञ्चित्स्वेदाम्बुमधुरललाटफलकोज्ज्वलाम् ।  
	वलीतरङ्गमध्याभां रोमराजीविराजिताम् ॥ ९-१०२७ ॥  
  
	सर्वाभरणसंयुक्तां मुक्ताहारविभूषिताम् ।  
	नानामणिगणोन्नद्धकटिसूत्रैरलङ्कृताम् ॥ ९-१०२८ ॥  
  
	वलयै रत्नखचितैः केयुरैर्मणिभूषितैः ।  
  
प्। ८३०) भूषितां द्विभूजां बालां मदाघूर्णितलोचनाम् ॥ ९-१०२९ ॥  
  
	आपीनमण्डलाभोगसमुन्नतपयोधराम् ।  
	प्रलम्बवर्णाभरणां कर्णोत्तंसविराजिताम् ॥ ९-१०३० ॥  
  
	तमालनीलां तरुणीं मधुमत्तां मतङ्गिनीम् ।  
	चतुःषष्टिकलारूपां पार्श्वस्थशुकसारिकाम् ॥ ९-१०३१ ॥  
  
	कोटिबालार्कसङ्काशां जपाकुसुमसन्निभाम् ।  
	एवं वा पीतवर्णां वा ध्यायेन्मातङ्गिनीं पराम् ॥ ९-१०३२ ॥  
  
अथ पुरश्चरणम् ।  
  
	[एतच्चिह्नान्तर्गतः पाठ ५ पुस्तकेऽधिक उपलभ्यते ।]  
	अयुतं प्रजपेन्मन्त्रं होमयेत् तद्दशांशतः ।  
	बन्धूककुसुमैर्मन्त्री मधुरत्रयलोलितैः ॥ ९-१०३३ ॥  
  
अथ सुमुखीमन्त्रः (गुह्यातन्त्रे)  
  
	शृणु मन्त्रं महादेवि यथावत् कथयामि ते ।  
	दद्यादुच्छिष्टशब्दं तु तथा चाण्डालिनीति च ॥ ९-१०३४ ॥  
  
	सुमुखीति ततो देवीं कीर्तयेत् तदनन्तरम् ।  
	महापिशाचिनी तस्मान्मायाबीजमनन्तरम् ॥ ९-१०३५ ॥  
  
	विन्दुनादसमायुक्तं ठकारत्रितयं ततः ।  
	सविसर्गं महादेवि सर्वसिद्धिप्रदायकम् ॥ ९-१०३६ ॥  
  
	इयं विद्या महाविद्या सर्वपापप्रणाशिनी ।  
	स्वर्गदा मोक्षदा विद्या सर्वसौभाग्यदा[राज्यसौभाग्यदा इति २- ४ पु० पा०] तथा ॥ ९- १०३७ ॥  
  
	सदोच्छिष्टमुखो भूत्वा स्मरेद्देवीं जयप्रदाम् ।  
	तदाऽचान्तो भवेद्देवि विनैवाचमने कृते ॥ ९-१०३७ ॥  
  
	दुर्भगा सुभगा नूनं दुःखिता सुखिनी भवेत् ।  
  
प्। ८३१) बन्ध्याऽपि लभते पुत्रं शतहायनजीवनम् ॥ ९-१०३८ ॥  
  
	दुर्बलो बलमाप्नोति मूर्खो विद्यामवाप्नुयात् ।  
	यां यां प्रार्थयते सिद्धिं हठात् तां तामवाप्नुयात् ॥ ९-१०३९ ॥  
  
	विधानं चात्र वक्ष्यामि शृणु देवि वरानने ।  
	नारिदोषो न वा विघ्नो नाशौचं नियमो न च ॥ ९-१०४० ॥  
  
	यस्य तिष्ठति मन्त्रोऽयं न च विघ्नैः स वाध्यते ।  
  
तथा ।  
  
	अजो मुनिः समाख्यातश्छन्दो गायत्रमस्य तु ॥ ९-१०४१ ॥  
  
	देवता सुमुखी प्रोक्ता मायया तु षडङ्गकम् ।  
  
अथ ध्यानम् ।  
  
	शवोपरिसमासीनां रक्ताम्बरपरिच्छदाम् ॥ ९-१०४२ ॥  
  
	रक्तालङ्कारसंयुक्तां गुञ्जाहारविभूषिताम् ।  
	षोडशाब्दां च युवतीं पीनोन्नतपयोधराम् ॥ ९-१०४३ ॥  
  
	कपालकर्त्त्रिकाहस्तां परज्योतिःस्वरूपिणीम् ।  
	वामदक्षिणयोगेन ध्यायेन्मन्त्रविदुत्तमः ॥ ९-१०४४ ॥  
  
	उच्छिष्टेन वलिं दत्वा जपेत् तद्गतमानसः ।   
	उच्छिष्टेनैव कर्तव्यो जपोऽस्याः सिद्धिमिच्छता ॥ ९-१०४५ ॥  
  
	उच्छिष्टजपमानस्य जायन्ते सर्वसिद्धयः ।  
  
अस्य मन्त्रस्य पुरश्चरणमष्टसहस्रजपः ।  
  
	येषां जपे च होमे च -इत्यादिपूर्वोक्तवचनात् ॥ ९-१०४६ ॥  
  
अथ वश्यामातङ्गीमन्त्रः (मेरुतन्त्रे)  
  
	अथातः सम्प्रवक्ष्यामि वश्यमातङ्गिकामनुम् ।  
	ॐ राजमुखि राजाधिमुखि वश्यमुखीति च ॥ ९-१०४७ ॥  
  
	मायां श्री। क्ली। देवदेवि महादेवि ततो वदेत् ।  
	देवाधिदेवि सर्वेति जनस्य मुखमुच्चरेत् ॥ ९-१०४८ ॥  
  
प्। ८३२) मम वशं कुरु द्वन्द्वं स्वाहान्तोऽङ्गकृतार्णकः ।  
	दिक्सप्तकृतदेवेषुमन्त्रार्णैरङ्गकल्पनम् ॥ ९-१०४९ ॥  
  
	विज्ञेयं राजमातङ्गीतुल्यं पूजाजपादिकम् ।  
	प्रयोगा।श्चापि जानीयाद्विशेषाद्वशकृत् त्वियम् ॥ ९-१०५० ॥  
  
मन्त्रान्तरमाह ।  
  
	माया नमो हिलिद्वन्द्वं चण्डमातङ्गिनीति च ।  
	स्वाहेति तिथिवर्णोऽस्या न्यासपूजादिकं भवेत् ॥ ९-१०५१ ॥  
  
	राजमातङ्गिकातुल्यं जपश्चायुतसङ्ख्यकः ।  
	घृतपायसहोमश्च प्रयोगाद्यं च पूर्वत् ॥ ९-१०५२ ॥  
  
अथ कर्णमातङ्गीमन्त्रः ।  
  
	अथातः सम्प्रवक्ष्यामि कर्णमातङ्गिकामनुम् ।  
	वाग्भवं हृदयं चाथ श्रीमातङ्गिपदं वदेत् ॥ ९-१०५३ ॥  
  
	अमोघे सत्यवादिनि मम कर्णेपदं ततः ।  
	अवतरपदं द्वेधा सत्यं कथय युग्मकम् ॥ ९-१०५४ ॥  
  
	एह्येहि श्री। च मातङ्ग्यै नमस्त्र्यब्ध्यर्णको मनुः ।  
	अङ्गानि वाग्भवेनात्र पूजाद्यं च कृताकृतम् ॥ ९-१०५५ ॥  
  
अथ पुरश्चरणम् ।  
  
	लक्षं जपः पायसाद्यैः होमः सिद्धो भवेन्मनुः ।  
	कर्णे तु कथयेद्देवी पृच्छकस्य शुभाशुभम् ॥ ९-१०५६ ॥  
  
इति मातङ्गीप्रकरणम् ।  
  
अथ लक्ष्मीविद्या ।  
  
(शारदायाम्)  
  
	अथ वक्ष्ये श्रियो मन्त्रान् श्रीसौभाग्यफलप्रदान् ।  
	यस्याः कटाक्षमात्रेण त्रैलोक्यमपि वर्धते ॥ ९-१०५७ ॥  
  
	वान्तं वह्निसमारूढं वामनेत्रेन्दुसंयुतम् ।  
  
प्। ८३३) बीजमेतच्छ्रियः प्रोक्तं चिन्तारत्नमिवापरम् ॥ ९-१०५८ ॥  
  
	ऋषिर्भृगुर्निवृच्छन्दो देवता श्रीः समीरिता ।  
	षड्दीर्घयुक्तबीजेन षडङ्गानि प्रकल्पयेत् ॥ ९-१०५९ ॥  
  
अथ ध्यानम् ।  
  
	कान्त्या काञ्चनसन्निभां हिमगिरिप्रख्यैश्चतुर्भिर्गजै-  
	र्हस्तोत्क्षिप्तहिरण्मयामृतघटैराषिच्यमानां श्रियम् ।  
	विभ्राणां वरमब्जयुग्ममभयं हस्तैः किरीटोज्ज्वलां  
	क्षौमाबद्धनितम्बविम्बललितां बन्देऽरविन्दस्थिताम् ॥ ९-१०६० ॥  
  
अथ पुरश्चरणम् ।  
  
	भानुलक्षं जपेन्मन्त्री दीक्षितो विजितेन्द्रियः ।  
	श्रियमभ्यर्चयेन्नित्यं सुगन्धिकुसुमादिभिः ॥ ९-१०६१ ॥  
  
	तत्सहस्रं च जुहुयात् कमलैर्मधुरोक्षितैः ।  
	जपान्ते जुहुयान्मन्त्री तिलैर्वा मधुरान्वितैः ॥ ९-१०६२ ॥  
  
	वैल्वैः फलैर्वा जुहुयात् त्रिभिर्वा साधकोत्तमः ।  
  
अथ मन्त्रान्तरं तत्रैव ।  
  
	वाग्भवं वनिता विष्णोर्माया मकरकेतनः ।  
	चतुर्बीजात्मको मन्त्रश्चतुर्वर्गफलप्रदः ॥ ९-१०६३ ॥  
  
	अङ्गानि कुर्याद्दीर्घाद्यै रमाबीजेन तन्त्रवित् ।  
  
अथ ध्यानम् ।  
  
	माणिक्यप्रतिमप्रभां हिमनिभैस्तुङ्गैश्चतुर्भिर्गजै   
	र्हस्ताग्राहितरत्नकुम्भसलिलैराषिच्यमानां सदा ॥ ९-१०६४ ॥  
  
	हस्ताब्जैर्वरदानमब्जयुगलाभीतीर्दधानां हरेः  
	कान्तां काङ्क्षितपारिजातलतिकां वन्दे सरोजाननाम् ।  
  
अथ पुरश्चरणम् ।  
  
	भानुलक्षं हविष्याशी जपेदन्ते सरोरुहैः ॥ ९-१०६५ ॥  
  
प् ८३४) जुहुयादरुणैः फुल्लैस्तत्सहस्रं जितेन्द्रियः ।  
  
अथ मन्त्रान्तरं तत्रैव ।  
  
	दीर्घायादिर्विसर्गान्तो ब्रह्मा भानुर्वसुन्धरा ॥ ९-१०६६ ॥  
  
	वान्ते सिन्यै प्रिया वह्नेर्मनुः प्रोक्तो दशाक्षरः ।  
	ऋषिर्दक्षो विराट् छन्दो देवता श्रीः समीरिता ॥ ९-१०६७ ॥  
  
	देव्यै हृदयमाख्यातं पद्मिन्यै शिर ईरितम् ।  
	विष्णुपत्न्यै शिखा प्रोक्ता वरदायै तनुच्छदम् ॥ ९-१०६८ ॥  
  
	अस्त्रं कमलरूपिण्यै नमोऽन्ताः प्रणवादिकाः ।  
	अङ्गमन्त्राः समुद्दिष्टा ध्यायेद्देवीमन्यधीः ॥ ९-१०६९ ॥  
  
अथ ध्यानम् ।  
  
	आसीना सरसीरुहे स्मितमुखी हस्ताम्बुजैर्बिभ्रती  
	दानं पद्मयुगाभयं च वपुषा सौदामिनीवल्लभा ।  
	मुक्तादामविराजमानपृथुलोत्तुङ्गस्तनोद्भासिनी  
	पायाद्वः कमला कटाक्षविभवैरानन्दयन्ती हरिम् ॥ ९-१०७० ॥  
  
अथ पुरश्चरणम् ।  
  
	दशलक्षं जपेदेनं मन्त्रविद्विजितेन्द्रियः ।  
	दशांशं जुहुयान्मन्त्री मधुराक्तैः सरोरुहैः ॥ ९-१०७१ ॥  
  
अथ माहलक्ष्मीमन्त्रस्तत्रैव ।  
  
	वाग्भवं शम्भुवनिता रमा मकरकेतनः ।  
	तार्त्तीयं च जगत्पार्श्वो वह्निबीजसमुज्ज्वलः ॥ ९-१०७२ ॥  
  
	अर्घीशाढ्यो भृगुस्त्यै हृन्मन्त्रोऽयं द्वादशाक्षरः ।  
	महालक्ष्म्याः समुद्दिष्टस्ताराद्यः सर्वसिद्धिदः ॥ ९-१०७३ ॥  
  
	ऋषिर्विद्या समुद्दिष्टो गायत्री छन्द ईरितम् ।  
	देवता जगतामादिर्महालक्ष्मीः समीरिता ॥ ९-१०७४ ॥  
  
	हस्तौ संशोध्य मन्त्रेण तारादि हृदयान्तिकम् ।  
  
प्। ८३५) बीजानां पञ्चकं न्यस्येदङ्गुलीषु यथाक्रमम् ॥ ९-१०७५ ॥  
  
	मन्त्रशेषं न्यसेन्मन्त्री तलयोरुभयोरपि ।  
	मूर्धादि चरणं यावन्मन्त्रेण व्यापकं चरेत् ॥ ९-१०७६ ॥  
  
	मूर्धाक्षिवक्षोगुह्याङ्घ्यैः पञ्च बीजानि विन्यसेत् ।  
	शेषान् न्यसेत् सप्तवर्णान् हृदये सप्तधातुषु ॥ ९-१०७७ ॥  
  
	अङ्गानि पञ्चभिर्बीजैरस्त्रं शिष्टाक्षरैर्भवेत् ।  
	ज्ञानैश्वर्यादिभिर्युक्तैश्चतुर्थ्यन्तैः सजातिभिः ॥ ९-१०७८ ॥  
  
	ज्ञानमैश्वर्यशक्तिं च बलवीर्ये स्वतेजसा ।  
	ज्ञानैश्वर्यादयः प्रोक्ताः षट् क्रमादङ्गयोजिताः ॥ ९-१०७९ ॥  
  
ध्यानमाह ।  
  
	एवं न्यस्तशरीरोऽसौ स्मरेदुद्यानमद्भुतम् ।  
	चम्पकाशोकपुन्नागपाटलैरुपशोभितम् ॥ ९-१०८० ॥  
  
	लवङ्गमाधवीविल्वदेवदारुनमेरुभिः ।  
	मन्दारपारिजाताद्यैः कल्पवृक्षैः सुपुष्पितैः ॥ ९-१०८१ ॥  
  
	चन्दनैः कर्णिकारैश्च मातुलुङ्गैः सवञ्जुलैः ।  
	दाडिमीलकुचाङ्कोलैः पूगैः कुरवकैरपि ॥ ९-१०८२ ॥  
  
	कदलीकुन्दमन्दारनारिकेलैरलङ्कृतम् ।  
	अन्यैः सुगन्धिपुष्पाद्यैर्वृक्षखण्डैश्च मण्डितम् ॥ ९-१०८३ ॥  
  
	मालतीमल्लिकाजातिकेतकीशतपत्रकैः ।  
	यावन्तीतुलसीनन्द्यावर्तैर्दमनकैरपि ॥ ९-१०८४ ॥  
  
	सर्वर्त्तुकुसुमोपेतैर्नमद्भिरुपशोभितम् ।  
	मन्दमारुतसम्भिन्नं कुसुमामोददिङ्मुखम् ॥ ९-१०८५ ॥  
  
	तस्य मध्ये सदा फुल्लैः कुसुमोत्पलपङ्कजैः ।  
	सौगन्धिकैश्च कह्लारैर्नवैः कुवलयैरपि ॥ ९-१०८६ ॥  
  
प्। ८३६) हंससारसकारण्डभ्रमरैश्चक्रनामभिः ।  
अन्यैः कलकलाराविविहङ्गैरुपशोभिते ॥ ९-१०८७ ॥  
  
	महासरसि तन्मध्ये पुलिनेऽतिमनोहरे ।  
	परितः पारिजाताद्यमण्डितं मणिकुट्टिमम् ॥ ९-१०८८ ॥  
  
	उद्यदादित्यसङ्काशभास्वरं शशिशीतलम् ।  
	चतुर्द्वारसमायुक्तं हेमप्राकारशोभितम् ॥ ९-१०८९ ॥  
  
	रत्नोपकॢप्तसंशोभिकपाटाष्टकसंयुतम् ।  
	नवरत्नसमाकॢप्तं तुङ्गगोपुरतोरणम् ॥ ९-१०९० ॥  
  
	हेमदण्डं शिखालम्वि ध्वजावलिपुरस्कृतम् ।  
	नवरत्नसमाबद्धस्तम्भराजिविराजितम् ॥ ९-१०९१ ॥  
  
	सहस्रदीपसंयुक्तदीपदण्डविराजितम् ।  
	तप्तहाटकसङ्कॢप्तवातायनमनोहरम् ॥ ९-१०९२ ॥  
  
	नानारत्नांशुकोद्बद्धसुवर्णशतकोटिभिः ।  
	किङ्किणीमालिकायुक्तपताकाभिरलङ्कृतम् ॥ ९-१०९३ ॥  
  
	जातरूपमयै रत्नविचित्रैरतिविस्तृतैः ।  
	माणिक्यवज्रवैदूर्यस्वर्णमालावलीयुतैः ॥ ९-१०९४ ॥  
  
	अन्तरान्तरसम्बद्धरत्नैर्दृष्टिमनोहरैः ।  
	विचित्रैश्चित्रबद्धैश्च वितानैरुपशोभितम् ॥ ९-१०९५ ॥  
  
	सर्वरत्नसमायुक्तं हेमकुट्टिममुज्ज्वलम् ।  
	केतकोमालतीजातीचम्पकोत्पलकेसरैः ॥ ९-१०९६ ॥  
  
	मल्लिकातुलसीवाशानन्द्यावर्त्तकदम्बकैः ।  
	एतै रम्यैश्च कुसुमैरलङ्कृतमहीतलम् ॥ ९-१०९७ ॥  
  
	अब्जकाश्मीरकस्तूरीमृगनाभितमालकैः ।  
  
प्। ८३७) चन्दनागुरुकर्पूरैरामोदितदिगन्तरम् ॥ ९-१०९८ ॥  
  
	एवं सञ्चिन्त्य मनसा मण्डपं सुमनोहरम् ।  
	तन्मध्ये भावयेन्मन्त्री परिजातं मनोहरम् ॥ ९-१०९९ ॥  
  
	तस्याधस्तात् स्मरेन्मन्त्री रत्नसिंहासनं महत् ।  
	तस्मिन् सञ्चिन्तयेद्देवीं महालक्ष्मीं मनोहराम् ॥ ९-११०० ॥  
  
	बालार्कद्युतिमिन्दुखण्डविलसत्कोटीरहारोज्ज्वलां  
	रत्नाकल्पविभूषितां कुचनतां शालैः करैर्मञ्जरीम् ।  
	पद्मौ कौस्तुभरत्नमप्यविरतं सम्बिभ्रतीं सुस्मितां  
	फुल्लाम्भोजविलोचनत्रययुतां ध्यायेत् परां देवताम् ॥ ९-११०१ ॥  
  
	शिञ्जन्मञ्जीरसंशोभिपादाम्भोजविराजिताम् ।  
	नवरत्नगणाकीर्णकाञ्चीदामविभूषिताम् ॥ ९-११०२ ॥  
  
	मुक्तामाणिक्यवैदूर्यसम्बद्धोदरबन्धनाम् ।  
	विभ्राजमानां मध्येन वलित्रितयशोभिताम् ॥ ९-११०३ ॥  
  
	जाह्नवीसलिलावर्त्तशोभिनाभिविभूषिताम् ।  
	पटीरपङ्ककर्पूरकुङ्कुमालङ्कृतस्तनीम् ॥ ९-११०४ ॥  
  
	वारिवाहविनिर्मुक्तमुक्तादामगरीयसीम् ।  
	बिभ्रतीमुत्तरासङ्गं दुकूलपरिकल्पितम् ॥ ९-११०५ ॥  
  
	तप्तकाञ्चनसम्बद्धवैदूर्याङ्गदभूषणाम् ।  
	पद्मरागस्फुरत्स्वर्णकङ्कणाढ्यकराम्बुजाम् ॥ ९-११०६ ॥  
  
	माणिक्यशकलाबद्धमुद्रिकाभिरलङ्कृताम् ।  
	तप्तहाटकसङ्कॢप्तमालाग्रैवेयशोभिताम् ॥ ९-११०७ ॥  
  
	विचित्रविविधाकल्पां कम्बुसङ्काशकन्धराम् ।  
	उद्यद्दिनकराकारमणिताटङ्कमण्डिताम् ॥ ९-११०८ ॥  
  
प्। ८३८) रत्नाङ्कितलसत्स्वर्णकर्णपूरोपशोभिताम् ।  
	जपाविद्रुमलावण्यललिताधरपल्लवाम् ॥ ९-११०९ ॥  
  
	दाडिमीफलबीजाभदन्तपङ्क्तिविभूषिताम् ।  
	कलङ्ककार्श्यनिर्मुक्तशरच्चन्द्रनिभाननाम् ॥ ९-१११० ॥  
  
	पुण्डरीकदलाकारनयनत्रयशोभिताम् ।  
	भ्रूलताजितकन्दर्पवरकार्मुकविभ्रमाम् ॥ ९-११११ ॥  
  
	विकशत्तिलपुष्पश्रीविजयोद्यतनासिकाम् ।  
	ललाटकान्तिविभवविजितार्धसुधाकराम् ॥ ९-१११२ ॥  
  
	सान्द्रसौरभसम्पन्नकस्तूरीतिलकाङ्किताम् ।  
	मत्तालिमालाविलसद्दलकाढ्यमुखाम्बुजाम् ॥ ९-१११३ ॥  
  
	पारिजातप्रसूनश्रीवाहिधमिल्लबन्धनाम् ।  
	अनर्घरत्नघटितमुक्ताटङ्कितमस्तकाम् ॥ ९-१११४ ॥  
  
	सर्वलावण्यवसतिं भवनं विभ्रमश्रियः ।  
	तेजसां जन्मभूमिं तां महालक्ष्मीं विचिन्तयेत् ॥ ९-१११५ ॥  
  
अथ पुरश्चरणम् ।  
  
	एवं ध्यात्वा ततो देवीं हविष्याशी जितेन्द्रियः ।  
	भानुलक्षं जपेन्मन्त्री दशांशं जुहुयात् तिलैः ॥ ९-१११६ ॥  
  
	जुहुयात् श्रीफलैः पद्मैः प्रत्येकमयुतं ततः ।  
	तर्पयेत् सलिलैः शुद्धैः सुगन्धैरयुतद्वयम् ॥ ९-१११७ ॥  
  
(मेरुतन्त्रे)  
  
	जपेद्भास्करलक्षं च नियताशी यतव्रतः ।  
	तद्दशांशं प्रजुहुयाद्घृतैस्त्रिस्वादुसंयुतैः ॥ ९-१११८ ॥  
  
	पद्मैः रमाद्रुमफलैः प्रत्येकमयुतं हुनेत् ।  
	सुशीतैः शुचिभिस्तोयैस्तर्पयेदयुतद्वयम् ॥ ९-१११९ ॥  
  
प्। ८३९) अथ मन्त्रान्तरं तत्रैव ।  
  
	शम्भुपत्नी श्रिया रुद्धा कमौ भगवती मही ।  
	ब्रह्माऽदित्यो धरा दीर्घा लकारो भगवान् मरुत् ॥ ९-११२० ॥  
  
	प्रसीदयुगलं भूयः श्रीरुद्धा भुवनेश्वरी ।  
	महालक्ष्मी नमोऽन्तः स्यात् प्रणवादिरयं मनुः ॥ ९-११२१ ॥  
  
	सप्तविंशत्यक्षराढ्यः प्रोक्तः सर्वसमृद्धिदः ।  
	कमले हृदयं प्रोक्तं शिरः स्यात् कमलालये ॥ ९-११२२ ॥  
  
	शिखा प्रसीद तेनैव कवचं चतुरक्षरैः ।  
	अस्त्रमेतैः पदैः कुर्याच्छ्रीबीजपुटितैः पृथक् ॥ ९-११२३ ॥  
  
अथ ध्यानम् ।  
  
	सिन्दूरारुणकान्तिमब्जवसतीं सौन्दर्यवारां निधिं  
	कोटीराङ्गदहारकुण्डलकटीसूत्रादिभिर्भूषिताम् ।  
	हस्ताब्जैर्वसुपात्रमब्जयुगलादर्शौ वहन्तीं परा   
	मावीतां परिचारिकाभिरनिशं ध्यायेत् प्रियां शार्ङ्गिणः ॥ ९-११२४ ॥  
  
अथ पुरश्चरणम् ।  
  
	लक्षं जपेत् फलैर्विल्वैर्जुहुयान्मधुरोक्षितैः ।  
	दशांशं संस्कृते वह्नौ प्राक्प्रोक्तेनैव वर्त्मना ॥ ९-११२५ ॥  
  
तत्रान्तरे ।  
  
	मन्दाक्षमिन्दिरारुद्धं त्र्यक्षरोऽयं महामनुः ।  
	हृदन्तः पञ्चवर्णोऽस्य सर्वमेकार्णवद्भवेत् ॥ ९-११२६ ॥  
  
अथ साम्राज्यलक्ष्मीमन्त्रः (मेरुतन्त्रे)  
  
	अथ वक्ष्ये गणेशेन काशीराज्याप्तये मम ।  
	शाम्बादित्यस्य रक्षोदिग्भागे लक्ष्मीरुपासिता ॥ ९-११२७ ॥  
  
	साम्राज्यलक्ष्मीर्विख्याता गतराज्यप्रदायिनी ।  
	लक्ष्मीविनायकस्तत्र प्रसिद्धोऽसौ गजाननः ॥ ९-११२८ ॥  
  
प्। ८४०) दक्षिणेनैव मार्गेण तस्याः सिद्धिर्न वामतः ।  
	सकारं च हकारं च कलरा वर्णपञ्चकम् ॥ ९-११२९ ॥  
  
	ईकारस्वरसंयुक्तं प्रथमं कूटमुच्यते ।  
	ह। बीजं तु द्वितीयं स्यात् प्रोक्तोऽयं द्व्यक्षरी मनुः ॥ ९-११३० ॥  
  
	ऋषिर्हरिश्च गायत्री छन्दो लक्ष्मिश्च मोहिनी ।  
	साम्राज्यदा देवतोक्ता कूटं बीजं प्रकीर्तितम् ॥ ९-११३१ ॥  
  
	शक्तिः श्री। च षडङ्गानि षड्भिर्दीर्घैः समाचरेत् ।  
  
अथ ध्यानम् ।  
  
	अतशीपुष्पसङ्काशां रत्नभूषणभूषिताम् ॥ ९-११३२ ॥  
  
	शङ्खचक्रगदापद्मशार्ङ्गबाणधरां करैः ।  
	षड्भिः कराभ्यां देवेशीं वरदाभयशोभिताम् ॥ ९-११३३ ॥  
  
	एवमष्टभुजां ध्यात्वा त्रिलक्षं प्रजपेत् सुधीः ।  
	तद्दशांशेन पद्मैस्तु हुनेत् साम्राज्यसिद्धये ॥ ९-११३४ ॥  
  
	एवमाराधयेल्लक्ष्मीं साम्राज्यं स्यादसंशयम् ।  
  
नारायणमन्त्रस्तु तत्प्रकरण एवोक्तः ।  
  
इति लक्ष्मीविद्याप्रकरणम् ।  
  
अथ नीलक्रमादयः ।  
  
(शक्तिसङ्गमवीरतन्त्रसारसङ्ग्रहेषु)  
  
देव्युवाच ।  
  
	देवेश श्रोतुमिच्छामि रहस्यातिरहस्यकम् ॥ ९-११३५ ॥  
  
	दशानामपि विद्यानां दश वै ये क्रमाः प्रभो ।  
	पुरैव कथिताः स्वामि।स्तान् क्रमान् वद सम्प्रति ॥ ९-११३६ ॥  
  
शिव उवाच  
  
	रहस्यातिरहस्यं च कथ्यते तव भक्तितः ।  
	महानीलक्रमेणैव कालिका सिद्धिदायिनी ॥ ९-११३७ ॥  
  
प्। ८४१) महानीलक्रमो देवि द्विविधः परिकीर्तितः ।  
	सकलो निष्कलश्चेति तं क्रमं शृणु पार्वति ॥ ९-११३८ ॥  
  
	खड्गहस्तः शिरोन्यस्तः सर्वदा मुक्तकुन्तलः ।  
	सदा मांसासवोल्लासी विजयाघूर्णलोचनः ॥ ९-११३९ ॥  
  
	सिन्दूरतिलकं भाले पाणौ तु मदिरारसम् ।  
	रात्रौ पर्यटनं चैव रात्रौ शक्तेः प्रपूजनम् ॥ ९-११४० ॥  
  
	योनिचुम्बनकं कर्म शक्तेरालिङ्गनं तथा ।  
	न करोति नरो यस्तु स कथं तव पूजकः ॥ ९-११४१ ॥  
  
	ताम्बूलयोनिचक्रं च मुण्डमालां शवासनम् ।  
	सिन्दूरं खड्गकं चैव संविदासवयो रसम् ॥ ९-११४२ ॥  
  
	एतान् विहाय यः कश्चित् कालीं साधितुमुद्यतः ।  
	इह क्षोभमवाप्नोति परत्र नरकं व्रजेत् ॥ ९-११४३ ॥  
  
	कोट्यर्बुदयुगैर्देवि न हि सिध्यति कालिका ।  
	सिन्दूरविन्दुर्भ्रूमध्ये स्वयम्भूमुनिपत्रकम् ॥ ९-११४४ ॥  
  
	रक्तचन्दनकं वाऽपि त्रिपुण्ड्रं च ततोपरि ।  
	कुर्वन् दले कज्जलस्य विन्दुर्देयो महेश्वरि ॥ ९-११४५ ॥  
  
	महानीलक्रमे देवि तिलकः परिकीर्तितः ।  
	श्मशानशायी मांसाशी संविदानन्दमानसः ॥ ९-११४६ ॥  
  
	स्त्रियं पश्यन् स्पृशन् गच्छन् सर्वकालं जपं चरेत् ।  
	वेश्यारतः श्मशानस्थो मृदुचूडकसंयुतः ॥ ९-११४७ ॥  
  
	दन्ताक्षमालया देवि गजदन्तेन मेरुणा ।  
	मालां कृत्वा जपेद्देवि सदा ताम्बूलचर्वकः ॥ ९-११४८ ॥  
  
	कपालमालाभरणो रामाचुम्बनतत्परः ।  
  
प्। ८४२) शक्त्यानन्दो नेत्रयुगे मुखे हाला गृहाङ्गणे ॥ ९-११४९ ॥  
  
	वेश्या बालाकरे माला शक्तिलीला भगाम्बुजे ।  
	योनिसञ्चुम्बनं कृत्वा सर्वकाले जपं चरेत् ॥ ९-११५० ॥  
  
	शक्तेर्भर्गं नमस्कार्यं सर्वमेतच्चराचरम् ।  
	अधिकारी प्रहृष्टात्मा स्त्रीभक्तो विजितेन्द्रियः ॥ ९-११५१ ॥  
	  
	ईदृग्विधो नरो देवि महानीलक्रमो मतः ।  
	राजदन्तमयी माला द्विरदोष्ट्राश्वसम्भवा ॥ ९-११५२ ॥  
  
	अशक्तानां निष्कलः स्यात् तं क्रमं शृणु पार्वति ।  
	पीताया दुग्धकं पित्वा सच्चिदान्दमानसः ॥ ९-११५३ ॥  
  
	स्फाटिकीं मालिकां कृत्वा विहारे जपमाचरेत् ।  
	दिक्कालनियमो नास्ति स्थित्यादिनियमो न च ॥ ९-११५४ ॥  
  
	न जपे कालनियमो महामन्त्रस्य साधने ।  
	यस्मिन् मन्त्रे य आचारस्तत्र धर्मस्तु तादृशः ॥ ९-११५५ ॥  
  
	भ्रान्तिस्तत्र न कर्तव्या स्वर्गो वा मोक्ष एव वा ।  
	मृदु कोमलकं देवि चूडकं वाऽप्यचूडकम् ॥ ९-११५६ ॥  
  
	शवं वीरासनं कृत्वा योनित्वगासनं च वा ।  
	कामरूपासनं देवि सुरतासनमेव च ॥ ९-११५७ ॥  
  
	सिन्दूरासनकं देवि पर्वतासनमेव च ।  
	प्रयोगासनकं देवि महाप्रयोगासनं तथा ॥ ९-११५८ ॥  
  
	श्रीमुण्डसुरतं वाऽपि श्रीवीरसुरतं च वा ।  
पञ्चवीरासनं देवि सुरेन्द्रादिदिशां क्रमात् ॥ ९-११५९ ॥  
  
इति नीलक्रमः ।  
  
प्। ८४३) देव्युवाच ।  
  
	देवेश श्रोतुमिच्छामि महाचीनक्रमं परम् ।  
  
शिव उवाच ।  
  
	महाचीनक्रमो देवि कथ्यते साम्प्रतं मया ॥ ९-११६० ॥  
  
	महाचीनक्रमेणैव तारा शीघ्रफलप्रदा ।  
	ब्रह्मचीनो वीरचीनो दिव्यचीनस्तृतीयकः ॥ ९-११६१ ॥  
  
	महाचीनो निष्कलश्च चीनः पञ्चविधो मतः ।  
	महाचीनक्रमो देवि द्विविधः परिकीर्तितः ॥ ९-११६२ ॥  
  
	सकलो निष्कलश्चेति सकलो बौद्धगोचरः ।  
	निष्कलो ब्राह्मणानां च द्वितीयः परिकीर्तितः ॥ ९-११६३ ॥  
  
तथा ।  
  
	स्नानादि मानसं शौचं मानसः प्रवरो जपः ।  
	पूजनं मानसं दिव्यं मानसं तर्पणादिकम् ॥ ९-११६४ ॥  
  
	मानसो नियमः प्रोक्तो मानसं दन्तधावनम् ।  
	सर्व एव शुभः कालो नाशुभो विद्यते क्व चित् ॥ ९-११६५ ॥  
  
	न विशेषो दिवा रात्रौ न सन्ध्यायां महानिशि ।  
	शुद्धिं न कारयेदत्र निर्विकल्पं मनश्चरेत् ॥ ९-११६६ ॥  
  
	नात्र शुद्धेरपेक्षाऽस्ति न चामेध्यादि दूषणम् ।  
	य एवं चिन्तयेन्मन्त्रं सर्वकामसमृद्धिदम् ॥ ९-११६७ ॥  
  
	गद्यपद्यमयी वाणी सभायां तस्य जायते ।  
	तस्य दर्शनमात्रेण वादिनो निष्प्रभा मताः ॥ ९-११६८ ॥  
  
	राजानोऽपि च दासत्वं भजन्ते किं परे जनाः ।  
	सर्वदा पूजयेद्देवीमस्नातः कृतभोजनः ॥ ९-११६९ ॥  
  
प्। ८४४) महानिश्यशुचौ देशे बलिं मन्त्रेण दापयेत् ।  
	स्त्रीद्वेषो नैव कर्तव्यो विशेषात् पूजनं स्त्रियः ॥ ९-११७० ॥  
  
	जपस्थाने महाशङ्खं निवेश्योर्ध्वे जपं चरेत् ।  
	स्त्रियं गच्छन् स्पृशन् पश्यन् यत्र कुत्राप्यचूडके ॥ ९-११७१ ॥  
  
	भुक्त्वा ताम्बूलमन्या।श्च भक्ष्यद्रव्यान् यथारुचि ।  
	मांसं मत्स्यं दधि क्षौद्रं संविदासवयो रसम् ॥ ९-११७२ ॥  
  
	भोज्यान्यशेषभक्ष्याणि दत्वा भुक्त्वाऽचरेज्जपम् ।  
	दिक्कालनियमो नास्ति स्थित्यादिनियमो न च ॥ ९-११७३ ॥  
  
	न जपे कालनियमो नार्चादिषु वलिष्वपि ।  
	स्वेच्छानियम उक्तोऽत्र महामन्त्रस्य साधने ॥ ९-११७४ ॥  
  
	वस्त्रासनं गेहदेहस्पर्शास्पर्शादिवारिणा ।  
	तैलं संलाप्य देवेशि ताम्बूलं भक्षयन् सदा ॥ ९-११७५ ॥  
  
	नानाम्बराणि सन्धार्य देहं वस्त्रेण मार्जयेत् ।  
	एवं स्नानं चरेद्देवि सर्वदा तद्गताशयः ॥ ९-११७६ ॥  
  
	केशान् सम्बर्धयेद्देवि सर्वदा तैलभूषितः ।  
	नाधर्मो विद्यते सुभ्रु किं तु धर्मो महान् भवेत् ॥ ९-११७७ ॥  
  
	स्वेच्छाचारोऽत्र कथितः प्रचरेद्धृष्टमानसः ।  
	कृतार्थमन्यमानस्तु सन्तोष्य निजमानसम् ॥ ९-११७८ ॥  
  
	हरेर्नाम न गृह्नीयान्न स्पृशेत् तुलसीदलम् ।  
	वर्जयेद्बिल्वपत्रं च मरुं यत्नेन वर्जयेत् ॥ ९-११७९ ॥  
  
	नान्यचिन्ता प्रकर्तव्या नान्यनिन्दा कदाचन ।  
	नान्यमन्त्रं जपेद्देवि निर्विकल्पः सदा भवेत् ॥ ९-११८० ॥  
  
सद्यो मद्यं पिवेद्देवि मातङ्गीभिर्विहारवान् ।  
	योनिं चुम्बा।ल्लिहन् पश्यन् जपं कुर्यादनन्यधीः ॥ ९-११८१ ॥  
  
प्।८४५) यनौ विचिन्त्य जप्तव्यं सिद्धिर्वत्सरमात्रतः ।  
	अन्यथा नैव सिद्धिः स्यात् प्रजप्तैरपि कोटिभिः ॥ ९-११८२ ॥  
  
	पुरश्चरणलक्षैश्च होमादीनां च कोटिभिः ।  
	भ्रूयुग्मे कुन्तले देवि सिन्दूरं तदनन्तरम् ॥ ९-११८३ ॥  
  
	कुचन्दनं त्रिपुण्ड्रं च पङ्कजं वा सकेशरम् ।  
	मुण्डमाला गले धार्या कपालं पाणिसङ्गतम् ॥ ९-११८४ ॥  
  
	इत्याचारपरो नित्यं महाचीनक्रमी भवेत् ।  
	कर्णनेत्रान्तरस्थो यो महाशङ्खः प्रकीर्तितः ॥ ९-११८५ ॥  
  
	पञ्चाशन्मणिभिर्माला गोनरेभास्थिसम्भवा ।  
	मालां कुर्यान्महेशानि चाष्टसिद्धीश्वरो भवेत् ॥ ९-११८६ ॥  
  
	सैव तारा महेशानि नात्र कार्या विचारणा ।  
	यस्मिन् मन्त्रे य आचारस्तत्र धर्मस्तु तादृशः ॥ ९-११८७ ॥  
  
	कृतार्थस्तेन जायेत स्वर्गो वा मोक्ष एव वा ।  
  
(स्वच्छन्दभैरवतन्त्रे)  
  
	न शौचादिक्रियाः कार्याः स्मृतिशास्त्रप्रचोदिताः ॥ ९-११८८ ॥  
  
	एका लिङ्गे गुदे पञ्च इत्याद्या याः प्रकीर्तिताः ।  
	न ताः कार्याः साधकेन्द्रैः यदीच्छेच्चिरजीवितम् ॥ ९-११८९ ॥  
  
(सिद्धान्तसङ्ग्रहेऽपि)  
  
	न देशकालनियमो भक्ष्यादिनियमो न हि ।  
	शौचादिनियमो नास्ति महामन्त्रस्य साधने ॥ ९-११९० ॥  
  
	दिवसे वा तथा रात्रौ रात्रिशेषे निशामुखे ।  
	मांसं भुक्त्वाऽसवं पीत्वा स्त्रियं गत्वा चरेज्जपम् ॥ ९-११९१ ॥  
  
(शक्तिसङ्गमे)  
  
	सकलस्तु मया प्रोक्तो निष्कलं शृणु पार्वति ।  
  
प्। ८४६) मणिबन्धादधः पाणिं पादौ गुल्फादधः शिवे ॥ ९-११९२ ॥  
  
	मुखं प्रक्षालयेद्देवि चीनस्नानमिदं भवेत् ।  
	जानुभ्यामवनीं गत्वा भूमौ मस्तकमानयेत् ॥ ९-११९३ ॥  
  
चीनमार्गे नमस्कारः कीर्तितस्तु मया तव ।  
पूर्वक्रमस्य देवेशि क्रमः प्रतिनिधिर्मया ॥ ९-११९४ ॥  
  
	स्नानदानादिकं कृत्वा तथा पूजादिकं प्रिये ।  
	तथा म्लानो न मे देहो न च पापं ममास्ति वै ॥ ९-११९५ ॥  
  
	किं स्नानां कस्यचित् स्नानमस्नातः कृतभोजनः ।  
	सर्वमेव हृदम्भोजे मयि सर्वं प्रतिष्ठितम् ॥ ९-११९६ ॥  
  
	मयि जाता मन्त्रसिद्धिर्मम देवा वरप्रदाः ।  
	तेजोरूपं जगत्सर्वं तारिणी तत्स्वरूपधृक् ॥ ९-११९७ ॥  
  
	तत्तेजसा स्वस्थदेहं सम्भाव्य जपमाचरेत् ।  
	भावनावशमापन्नो भवेद्योगी महाकविः ॥ ९-११९८ ॥  
  
	गुडार्द्रकरसेनैव सुरा तु ब्राह्मणस्य च ।  
	तदभावे जलं देवि सम्भाव्य पूजनं चरेत् ॥ ९-११९९ ॥  
  
	तद्भावहृदयासन्नः सदा तद्गतमानसः ।  
	द्वन्द्वभावं परित्यज्य सर्वसिद्धीश्वरो भवेत् ॥ ९-१२०० ॥  
  
	ब्रह्मा चैव वशिष्ठश्च तथाऽन्ये च ऋषीश्वराः ।  
	निष्कलक्रममार्गेण भजन्ति सततं शिवे ॥ ९-१२०१ ॥  
  
	ताराभक्ता महेशानि ब्राह्मणाः परिकीर्तिताः ।  
	ब्रह्मविद्या महाविद्या सर्वत्र दुर्लभा कलौ ॥ ९-१२०२ ॥  
  
	रहस्यातिरहस्यं च गोप्तव्यं पशुसङ्कटे ।  
  
इति महाचीनक्रमः ।  
  
प्। ८४७) अथ दिव्यचीनक्रमस्तत्रैव ।  
देव्युवाच ।  
  
	छिन्नमस्ताविधौ देवि क्रमं मे ब्रूहि सत्वरम् ॥ ९-१२०३ ॥  
  
शिव उवाच  
  
	दिव्यचीनक्रमेणैव छिन्नमस्ता वरप्रदा ।  
	क्रमद्वयं महेशानि पूर्वमेव प्रकाशितम् ॥ ९-१२०४ ॥  
  
	एतस्यास्तिलको देवि भ्रूमध्ये च कुचन्दनम् ।  
	तदन्ते रोचनापत्रैस्त्रिपुण्ड्रं दिव्यवर्णकैः ॥ ९-१२०५ ॥  
  
	श्मशानभस्मविन्दुं तु तन्मध्ये दापयेत् प्रिये ।  
	मुखे मुखं प्रदत्वा तु सर्वकालं जपेच्छिवे ॥ ९-१२०६ ॥  
  
	योनिचक्रं समालोक्य यत् किञ्चित् कुरुते नरः ।  
	तत् तदक्षयमाप्नोति छिन्नाविद्याप्रसादतः ॥ ९-१२०७ ॥  
  
	दिक्कालनियमो नास्ति स्थित्यादिनियमो न हि ।  
	पाताले कुहरे दुर्गे पर्वते तटिनीतटे ॥ ९-१२०८ ॥  
  
	अन्तरिक्षे तथा भूमौ सर्वत्र जपमाचरेत् ।  
	विशेषः कथितो देवि शक्तितत्त्वस्य पालकः ॥ ९-१२०९ ॥  
  
इति दिव्यचीनक्रमः ।  
  
अथ गन्धर्वक्रमः ।  
  
देव्युवाच ।  
  
	गन्धर्वाख्यं क्रमं देव कथयस्व मयि प्रभो ।  
  
शिव उवाच ।  
  
	गन्धर्वाख्यक्रमेणैव सुन्दरी सिद्धिदायिनी ॥ ९-१२१० ॥  
  
	गन्धर्वाख्यक्रमो देवि कथ्यते शृणु साम्प्रतम् ।  
	भ्रूमध्ये कुङ्कुमं देवि तन्मध्ये मालयागुरु ॥ ९-१२११ ॥  
  
प्। ८४८) अष्टगन्धत्रिपुण्ड्रस्य मध्ये कस्तूरिकान्वितम् ।  
	सुगन्धिश्वेतलौहित्यपुष्पैः सम्भूषितो नरः ॥ ९-१२१२ ॥  
  
	अष्टगन्धस्य धूपेन नानासौगन्ध्यभूषितः ।  
	रक्तमाल्याम्बरधरो मुक्ताहारोपशोभितः ॥ ९-१२१३ ॥  
  
	पूर्णाभिषिक्ते शिरसि तेन तत्र न मुण्डनम् ।  
	सदा चोष्णोदकैः स्नायात् तदभावे यथोदकैः ॥ ९-१२१४ ॥  
  
	गृहं चित्रैस्तु सञ्चित्रं दर्पणोदरसन्निभम् ।  
	वितानध्वजभूषाढ्यं घण्टानादोपशोभितम् ॥ ९-१२१५ ॥  
  
	पञ्चवादित्रसंयुक्तं नानाघोषसमन्वितम् ।  
	अन्तःसूक्ष्माम्बरैर्युक्तं स्वर्णपात्रादिरञ्जितम् ॥ ९-१२१६ ॥  
  
ग्रैवेयवलयाङ्गुल्यभूषणैर्भूषितः सदा ।  
	नानामधुरभोज्यैश्च दुग्धपानैरनेककैः ॥ ९-१२१७ ॥  
  
	नानाभोगेन युक्तोऽयं गन्धर्वाख्यक्रमो भवेत् ।  
  
इति गन्धर्वक्रमः ।  
  
अथ भैरवक्रमः ।  
  
	इति सङ्क्षेपतः प्रोक्तं भैरवाख्यं शृणु क्रमम् ॥ ९-१२१८ ॥  
  
	स्वपुष्पक्रमयोगेन भैरवी भुवि दुर्लभा ।  
	स्वपुष्पाख्यक्रमो देवि कथ्यते शृणु साम्प्रतम् ॥ ९-१२१९ ॥  
  
	तरुणीं सुन्दरीं रम्यां तारुण्यामृतविग्रहाम् ।  
	सदा रते साभिलाषां मैथुनोद्यतमानसाम् ॥ ९-१२२० ॥  
  
	मन्त्रयन्त्रसमायुक्तां समानीय महेश्वरि ।  
	नग्नां तां च विधायादौ स्वयं नग्नो जपं चरेत् ॥ ९-१२२१ ॥  
  
	परस्परालोकनं च कर्तव्यं च परस्परम् ।  
  
प्। ८४९) अविकारी यदा देवि साधनार्हो न चान्यथा ॥ ९-१२२२ ॥  
  
	विकारे भावमाने च साधको नश्यति क्षणात् ।  
	साऽपि चेद्देवदेवेशि सविकारा यदा भवेत् ॥ ९-१२२३ ॥  
  
	पुष्पिणीमनुना देवि बलात् पुष्पं समानयेत् ।  
द्राविणीमनुना देवि बलाद्दृष्ट्या द्रवं नयेत् ॥ ९-१२२४ ॥  
	  
	केलिदोषवशाद्देवि नायं योगो भविष्यति ।  
	तस्मात् पाशवकल्पेन बाला शस्ताऽधुना शिवे ॥ ९-१२२५ ॥  
  
	बालायामुभयाचारो दक्षिणो मुख्य एव हि ।  
  
तथा ।  
  
	शीघ्रं च सिद्धिकामश्चेद्गवाक्षं योगमभ्यसेत् ॥ ९-१२२६ ॥  
  
	यत्र स्त्रीणां समूहोऽस्ति नदीनदसमुद्रके ।  
	यत्र स्नानं प्रकुर्वन्ति गवाक्षं तत्र कारयेत् ॥ ९-१२२७ ॥  
  
	तमालोक्य प्रयत्नेन जपं कुर्यान्निरन्तरम् ।  
इति सङ्क्षेपतः प्रोक्तं तिलकं शृणु पार्वति ॥ ९-१२२८ ॥  
  
	वामहस्ततले यन्त्रं विलिख्य यत्नतः शिवे ।  
	अविशिष्टेन तिलकं कारयेत् परमेश्वरि ॥ ९-१२२९ ॥  
  
	भाले कस्तूरिकाविन्दुं मुनिपत्रं कुचन्दम् ।  
	तन्मध्ये श्वेतविन्दुं च केशादिपूर्ववद्भवेत् ॥ ९-१२३० ॥  
  
	दशविद्याविधौ देवि केशवर्धनमीरितम् ॥  
  
इति भैरवक्रमः ।  
  
अथ कमलाक्रमः ।  
  
देव्युवाच ।  
  
	देवेश श्रोतुमिच्छामि कमलाक्रमनिर्णयम् ॥ ९-१२३१ ॥  
  
शिव उवाच ।  
  
	भ्रूमध्ये घुसृणं देवि सिन्दूरं तदनन्तरम् ।  
  
प्। ८५०) श्वेतं त्रिपुण्ड्रं देवेशि तन्मध्ये केशरं शिवे ॥ ९-१२३२ ॥  
  
	स्नातः शुक्लाम्बरधरस्त्रीसन्ध्यं स्नानमाचरेत् ।  
	हविष्याशी भूमिशायी मधुरान्नप्रियो नरः ॥ ९-१२३३ ॥  
  
	भृगुवासरपर्यन्तं द्वितीयं भृगुवासरम् ।  
	प्रत्यहं पूजयेद् देवि नानावादित्रनिस्वनैः ॥ ९-१२३४ ॥  
  
	दिनषोडशपर्यन्तं प्रत्यहं तु समाचरेत् ।  
	पुनस्तद्दिनमारभ्य तद्दिनान्तं महेश्वरि ॥ ९-१२३५ ॥  
  
	पूजयेत् प्रयतो नित्यं देवताभावतत्परः ।  
	प्रदक्षिणा प्रकर्तव्या कलाभावक्रमेण च ॥ ९-१२३६ ॥  
  
	दीपास्तत्र प्रदातव्याः कलावृद्धिक्रमेण च ।  
	ब्रह्मणान् भोजयेन्नित्यं कलाभावक्रमेण च ॥ ९-१२३७ ॥  
  
	इत्याचारपरः श्रीमान् विष्णुरूपो नरो भवेत् ।  
	राजचिह्नानि सर्वाणि प्रयतः पूजयेत् सदा ॥ ९-१२३८ ॥  
  
	सर्वसाम्राज्यलक्ष्म्यास्तु नाथो भूयान्न संशयः ।  
	धनदा तस्य गेहस्था राजा च किङ्करो भवेत् ॥ ९-१२३९ ॥  
  
इति कमलाक्रमः ।  
  
अथ ब्रह्ममार्गक्रमः ।  
  
देव्युवाच ।  
  
	देवेश श्रोतुमिच्छामि ब्रह्ममार्गक्रमं शिव ।  
  
शिव उवाच ।  
  
	वेश्यायाः कज्जलं देयं सिन्दूरेण त्रिपुण्ड्रकम् ।  
	हरिद्रा भ्रूयुगे देया श्वेतपत्रं समाचरेत् ॥ ९-१२४० ॥  
  
	रक्तविन्दुं च तन्मध्ये सर्वदा तद्गतो भवेत् ।  
	भोजने शयने रात्रौ मैथुनं सर्वदा भवेत् ॥ ९-१२४१ ॥  
  
प्। ८५१) उच्छिष्टहस्तो देवेशि उच्छिष्टेन वलिं हरेत् ।  
	शक्त्युच्छिष्टं परोच्छिष्टं भोजनं सार्वकालिकम् ॥ ९-१२४२ ॥  
  
	जपं कुर्यान्महेशानि रात्रावेव जपं चरेत् ।  
	ताम्बूलभक्षी मांसाशी भुक्त्वा चार्चां च कारयेत् ॥ ९-१२४३ ॥  
  
	उच्छिष्टहस्तः प्रजपेद्ब्रह्ममार्गः प्रकीर्तितः ।  
  
इति ब्रह्ममार्गक्रमः ।  
  
अथ महाराजक्रमः ।  
  
देव्युवाच ।  
  
	महाराजक्रमं देव कथयस्व मम प्रभो ॥ ९-१२४४ ॥  
  
शिव उवाच ।  
  
	महाराजक्रमो देवि कथ्यते शृणु साम्प्रतम् ।  
	नानाविचित्रसोपानमण्डिते चित्रमण्डपे ॥ ९-१२४५ ॥  
  
	सौधाट्टालकसंशोभिवितानध्वजशोभिते ।  
	नानोपवनसंयुक्ते हंसमायूरशोभिते ॥ ९-१२४६ ॥  
  
	नानाविचित्रशब्देन गजवाजिविराजिते ।  
	सर्वतो भद्रसंयुक्ते नानाभरणभूषिते ॥ ९-१२४७ ॥  
  
	धूपामोदसमायुक्ते चित्रदीपैरलङ्कृते ।  
	रत्नसिंहासने रम्ये रत्नाभरणभूषिते ॥ ९-१२४८ ॥  
  
	जातीचम्पकपुन्नागकेतकीगन्धशोभिते ।  
	कर्पूरागुरुकस्तूरीरोचनाकुङ्कुमैर्युते ॥ ९-१२४९ ॥  
  
	जटामांस्यादिसौगन्धलेपनैः परिभूषितः ।  
	घण्टादिनादसंयुक्तः सर्वदा शुद्धमानसः ॥ ९-१२५० ॥  
  
आनन्दमग्नहृदयो दिव्यवस्त्रैरलङ्कृतः ।  
दिव्यमालाम्बरधरो दिव्यभूषाविभूषितः ॥ ९-१२५१ ॥  
  
प्। ८५२) ताम्बूलपूर्णवदनो देवेन्द्र इव राजितः ।  
	वेदपात्रैर्नृत्यपात्रैर्भोगपात्रैर्निनादितः ॥ ९-१२५२ ॥  
  
	नृत्यगीतैश्च वादित्रैश्चतुर्विंशतिवादकैः ।  
	सङ्गीतरागतालैश्च ध्वनिभिश्च निनादितः ॥ ९-१२५३ ॥  
  
	नानादेशीयभाषाभिर्गद्यपद्यैरलङ्कृतः ।  
	नानाविचित्रभूषाभिर्भूषितः साधकोत्तमः ॥ ९-१२५४ ॥  
  
	समस्तराजचर्याभिर्मोहयन्राजनायिकाः ।  
	श्रीमहाराजमातङ्गी सर्वदेवप्रमोहिनी ॥ ९-१२५५ ॥  
  
	तस्यास्तु तिलकं देवि कथ्यते शृणु पार्वति ।  
	कुचन्दनं च भ्रूमध्ये गुरुसारस्तदन्तरे ॥ ९-१२५६ ॥  
  
	कस्तूरिकात्रिपुण्ड्रं च तन्मध्ये केशरं शिवे ।  
	महाराजक्रमो देवि कथितस्तु मया तव ॥ ९-१२५७ ॥  
  
	अथ वा देवदेवेशि स्वयं गानपरो भवेत् ।  
  
इति महाराजक्रमः ।  
  
अथ दिव्यभावक्रमः ।  
  
देव्युवाच ।  
  
	वद श्रीभुवनेशान्याः क्रमं परमदुर्लभम् ॥ ९-१२५८ ॥  
  
शिव उवाच ।  
  
	दिव्यभावक्रमेणैव भुवना शीघ्रसिद्धिदा ।  
	हकारः शिवरूपः स्याद्रकारः पापनाशकः ॥ ९-१२५९ ॥  
  
	ईकारः कामरूपः स्यान्माया तेन प्रकीर्तिता ।  
	ब्रह्माण्डमेतद्देवेशि मायया वेष्टितं भवेत् ॥ ९-१२६० ॥  
  
	यस्या मायां विना देवि न किञ्चित् प्रतिभासते ।  
	यद्भासरहितं किञ्चिन्न च तद्भासते क्वचित् ॥ ९-१२६१ ॥  
  
प्। ८५३) यद्भासासहितं देवि जगदेतत् प्रभासते ।  
	यां विना तु महेशानि जगज्जडसमं भवेत् ॥ ९-१२६२ ॥  
  
	एवं क्रमेण देवेशि सदा तद्गतमानसः ।  
	त्रैलोक्यविजयी भूयान्नात्र कार्या विचारणा ॥ ९-१२६३ ॥  
  
	एतस्यास्तिलकं देवि कथ्यते यत्नतः शृणु ।  
	श्वेतचन्दनविन्दुं तु भ्रूमध्ये तु प्रलापयेत् ॥ ९-१२६४ ॥  
  
	गन्धसारं तदन्ते स्यात् त्रिपुण्ड्रं दिव्यवर्णकैः ।  
	रक्ताक्षता।श्च तन्मध्ये तेन सिद्धीश्वरो भवेत् ॥ ९-१२६५ ॥  
  
इति दिव्यभावक्रमः ।  
  
अथ धूम्रक्रमः ।  
  
देव्युवाच ।  
  
	देवेश श्रोतुमिच्छामि धूमावत्याः क्रमं शिव ।  
  
शिव उवाच ।  
  
	धूमावत्याः क्रमो देवि कथ्यते शृणु पार्वति ॥ ९-१२६६ ॥  
  
	भ्रूमध्ये कज्जलं देवि भस्मविन्दुस्तदन्तरे ।  
	त्रिपुण्ड्रं च ललाटे स्याच्छवभस्म तदन्तरे ॥ ९-१२६७ ॥  
  
	कृष्णवस्त्राम्बरधरः कृष्णगन्धविभूषितः ।  
	गन्धपुष्पेण संयुक्तः श्मशानासनसङ्गतः ॥ ९-१२६८ ॥  
  
	धूम्रवर्णं जगत् सर्वं मन्त्री धूम्रमयो भवेत् ।  
	काकपिच्छं चासनं स्यात् कृष्णद्रव्यं प्रधारयेत् ॥ ९-१२६९ ॥  
  
	ब्रह्मचारी मिताहारी निर्विकल्पो जितेन्द्रियः ।  
	सत्यवादी दृढाचारो भूशायी कुशविष्टरः ॥ ९-१२७० ॥  
  
स्नानं त्रिषवणं कुर्यादुच्चाटनपरायणः ।  
	स्वचित्तं काकवत् कृत्वा जगदुच्चाटयेद्ध्रुवम् ॥ ९-१२७१ ॥  
  
प्। ८५४) इत्याचारपरो भूयाद्धूम्रक्रमगतो भवेत् ।  
  
इति धूम्रक्रमः ।  
  
अथ सौभाग्यक्रमस्तत्रैव ।  
  
	सौभाग्यार्चाक्रमेणैव वगला शीघ्रसिद्धिदा ॥ ९-१२७२ ॥  
  
	पीताम्बरधरो मन्त्री पीतभूषणभूषितः ।  
	पीतमाल्याम्बरधरः पीतगेहे समास्थितः ॥ ९-१२७३ ॥  
  
	पीतद्रव्योपभोगी च पीतासनसमन्वितः ।  
	पीतहोमो पीतपुष्पी पीतसक्तिसमन्वितः ॥ ९-१२७४ ॥  
  
	रोचनां भ्रुवि सन्दद्यात् कुङ्कुमं मुनिपत्रकम् ।  
	हरिद्रया त्रिपुण्ड्रं च तन्मध्ये खादिरं शिवे ॥ ९-१२७५ ॥  
  
	हरिचन्दनधूपेन धूपितः परमेश्वरि ।  
	सर्वाङ्गसुन्दरीं रम्यां सर्वावयवशोभिताम् ॥ ९-१२७६ ॥  
  
	नबोढां पुष्पिणीं चैव प्रार्थयेद्विप्रकन्यकाम् ।  
	अष्टम्यां च चतुर्दश्यां पौर्णमास्यां कुमारिकाम् ॥ ९-१२७७ ॥  
  
	अथ वा भौमवारे वा निशायां भृगुवासरे ।  
	सुवासितेन तैलेन कुर्यादभ्यञ्जनं तथा ॥ ९-१२७८ ॥  
  
	तूलिकातल्पमानीय आस्तीर्योदङ्मुखस्तदा ।  
	तस्योपरि समास्तीर्य समन्त्रैर्जातिचम्पकैः ॥ ९-१२७९ ॥  
  
	कर्पूरं चैव कस्तूरीमिश्रितं चन्दनं तथा ।  
	सर्वाङ्गे लेपनं कुर्याल्लक्ष्मीसूक्तेन बुद्धिमान् ॥ ९-१२८० ॥  
  
	पर्यङ्कोपरि तां कन्या चन्दनेन विलेपिताम् ।  
	ध्रुवाद्यैरिति मन्त्रेण कन्यां दक्षिणतो मुखी ॥ ९-१२८१ ॥  
  
	उन्मुखीं शयने कुर्याच्छ्रीसूक्तेन कुमारिकाम् ।  
  
प्। ८५५) तस्याः पादौ प्रसार्याथ गुप्तेनार्चनमाचरेत् ॥ ९-१२८२ ॥  
  
	न्यस्त्वा षोढाद्वयं चैव वगलापञ्चकं न्यसेत् ।  
	कन्यां चैव न्यसेद्देवं तत्तदङ्गानि संस्मरेत् ॥ ९-१२८३ ॥  
  
	अनन्यजपुरं चैव मार्जयेन्मूलविद्यया ।  
	गन्धद्वारेति मन्त्रेण कुर्यात् कस्तूरिलेपनम् ॥ ९-१२८४ ॥  
  
	मूलमन्त्रेण चैतन्यपुष्पमालां समर्पयेत् ।  
	निवेदयेद्द्रव्यशुद्धिं ततश्च जपमाचरेत् ॥ ९-१२८५ ॥  
  
	प्रयोगः सिद्धिदः पुंसां मन्त्रसिद्धिकरः परः ।  
	एतत्क्रमं विना देवि प्रयोगो न भवेत् क्वचित् ॥ ९-१२८६ ॥  
  
	तस्मात् सर्वप्रयत्नेन सिद्ध्यर्थी देवि भूतले ।  
	अभिमानाष्टकं त्यक्त्वा त्यक्त्वा वै दूषणत्रयम् ॥ ९-१२८७ ॥  
  
	त्यक्त्वा पञ्चेन्द्रियासक्तिं सौभाग्यक्रममाचरेत् ।  
  
इति सौभाग्यक्रमः ।  
  
अथ दिव्यवीरपशुभावाः ।  
  
(भावचूडामणौ)  
  
देव्युवाच ।  
  
	भावस्तु त्रिविधो देव दिव्यवीरपशुक्रमात् ॥ ९-१२८८ ॥  
  
	गुरवस्त्रिविधाश्चात्र तथैव मन्त्रदेवताः ।  
	शक्तिमन्त्रो महादेव विशेषान्मन्त्रसिद्धिदः ॥ ९-१२८९ ॥  
  
	आद्यभावो महादेव श्रेयान् सर्वसमृद्धिदः ।  
	द्वितीयो मध्यमश्चैव तृतीयः सर्वनिन्दितः ॥ ९-१२९० ॥  
  
  सर्वनिन्दित इति ब्राह्मणेतरविषयः । ब्राह्मणस्य तु पशुभावान्यभावश्रयणे निन्दाश्रवणात् ।  
  
    तथा ।  
  
	लक्षजापात् तथा होमात् कायक्लेशादिविस्तरैः ।  
  
प्। ८५६) न भावेन विना देव तन्त्रमन्त्राः फलप्रदाः ॥ ९-१२९१ ॥  
  
	किं वीरसाधनेनैव विश्वदृष्टिकुलाकुलैः ।  
	किं पीठपूजनेनैव किं कन्याभोजनादिभिः ॥ ९-१२९२ ॥  
  
	स्वयोषित्प्रीतिदानेन किं परेषां तथैव च ।  
	किं जितेन्द्रियभावेन किं कुलाचारकर्मणा ॥ ९-१२९३ ॥  
  
	यदि भावविशुद्धात्मा न स्यात् कुलपरायणः ।  
	भावेन लभते मुक्तिं भावेन कुलवर्धनम् ॥ ९-१२९४ ॥  
  
	भावेन कुलवृद्धिः स्याद्भावेन कुलशोभनम् ।  
	किं न्यासविस्तरेणैव किं तत्तच्छुद्धिविस्तरैः ॥ ९-१२९५ ॥  
  
	किं तथा पूजनेनैव यदि भावो न जायते ।  
	केन वा पूज्यते विद्या न चेत् केन न जप्यते ॥ ९-१२९६ ॥  
  
	फलाभावश्च देवेश भावाभावात् प्रजायते ।  
  
तथा ।  
  
	प्रथमो दिव्यभावस्तु कथ्यते शृणु सादरम् ॥ ९-१२९७ ॥  
  
	यद्वर्णदेवता यत्र तत्तेजःपुञ्जपूरितम् ।  
	तेजोमयं जगत् सर्वं विभाव्य मूर्तिकल्पनम् ॥ ९-१२९८ ॥  
  
	तत्तन्मूर्तिमये मन्त्रे स्वेन स्वेनैव वा पुनः ।  
	आत्मानं तन्मयं दृष्ट्वा सर्वभावं तथैव च ॥ ९-१२९९ ॥  
  
	तत्सर्वं योषिति ध्यात्वा चिन्तयेद्यतमानसः ।  
	अशेषकुलसम्पन्ना नानाजातिसमुद्भवा ॥ ९-१३०० ॥  
  
	नानादेशोद्भवा वाऽपि गुणलावण्यसंयुता ।  
	द्वितीयवत्सरादूर्ध्वं यावत् स्यादष्टमाब्दकम् ॥ ९-१३०१ ॥  
  
	तावत् कुमारी विज्ञेया मन्त्रयन्त्रफलप्रदा ।  
	कुमारीपजनाच्चैव कुमारीभोजनादपि ॥ ९-१३०२ ॥  
  
प्। ८५७) एकद्वित्र्यादिबीजानां फलदा नात्र संशयः ।  
	ताभ्यः पुष्पं फलं वाऽपि अनुलेपादिकं तथा ॥ ९-१३०३ ॥  
  
	वलिप्रियं च नैवेद्यं दत्वा तद्भावपूरितः ।  
	दत्वा तदङ्ग आत्मानं वलिभावे विचेष्टितम् ॥ ९-१३०४ ॥  
  
	ताभिः प्रायः कथालापं क्रीडाकौतूहलादिकम् ।  
	यथातथं तत्प्रियकृत् कृत्वा सिद्धीश्वरो भवेत् ॥ ९-१३०५ ॥  
  
	तस्मात् षोडशपर्यन्तं युवतीति प्रवक्ष्यते ।  
	तत्र भावप्रकाशश्चेत् सद्भावः परमो मतः ॥ ९-१३०६ ॥  
  
	रक्षितव्याः प्रयत्नेन अक्षतास्ता न कारयेत् ।  
	एष ते कथितो देव दिव्यभावः सुखावहः ॥ ९-१३०७ ॥  
  
	न देयो यस्य कस्यापि पशोर्गोप्यः प्रयत्नतः ।  
  
इति दिव्यभावः ।  
  
अथ वीरभावस्तत्रैव ।  
  
देव्युवाच ।  
  
	वीरभावो महादेव कथ्यते शृणु भैरव ॥ ९-१३०८ ॥  
  
	निर्द्वन्द्वमानसो भूत्वा हृदा कामकला तनुः ।  
	निशासु पूजा प्रवरा हेतुयुक्ता तथैव हि ॥ ९-१३०९ ॥  
  
	निजं कुलं समाधाय स्वयं भैरवरूपधृक् ।  
	कुलं च भैरवीरूपं तद्गात्रे न्यासविस्तरम् ॥ ९-१३१० ॥  
  
	विन्यसेत् केवलं न्यासं नवयोन्यात्मकं तथा ।  
  
नवयोन्यत्मकमिति श्रीविद्यापरम् ।  
  
	प्रसूनतूलिकामध्ये पुष्पप्रकरसंयुते ॥ ९-१३११ ॥  
  
	नानागन्धसमाकीर्णे कुलद्रव्येण यन्त्रकम् ।  
	लिखित्वा पूजयेच्छक्तौ घटस्थापनपूर्वकम् ॥ ९-१३१२ ॥  
  
प्। ८५८) स्ववामभागे षट्कोणं तन्मध्ये ब्रह्मरन्ध्रकम् ।  
	लिखित्वा तत्र कुम्भं वै सौवर्णं राजतं तथा ॥ ९-१३१३ ॥  
  
	ताम्रं भूमिमयं वाऽपि महालोहविवर्जितम् ।  
	स्थापयेत् कलशाधारं कुम्भं सुगन्धिवासितम् ॥ ९-१३१४ ॥  
  
	हेतुद्रव्यं ब्राह्मणादिभेदतः सम्प्रपूरयेत् ।  
  
   ब्राह्मणादिभेदत इति क्षीराज्यमध्वासवरूपं ब्राह्मणादिभिः पूरणीयमित्यर्थः । एवं च वीरब्राह्मणस्य हेतुस्थाने क्षीरमेव च । पशोस्तु तदपि नेति बोध्यम् ।  
  
	तत्र यन्त्रं विलिख्यादौ यद्यत् कुलसमुद्भवम् ॥ ९-१३१५ ॥  
  
	ध्यात्वेष्टदेवतां तत्र जपेदष्टोत्तरं शतम् ।  
	धेनुयोनी प्रदर्श्याथ प्रसृतं तद्विचेष्टितम् ॥ ९-१३१६ ॥  
  
	दृष्ट्वाऽमृतं स्वपात्रं वै नृत्यन्ति योगिनीगणाः ।  
	नृत्यन्ति भैरवाः सर्वे नृत्यन्ति मातरोऽपि च ॥ ९-१३१७ ॥  
  
	इन्द्रादयः सुराः सर्वे नृत्यन्ति मधुलोलुपाः ।  
	ब्रह्मविष्णुमहेशाद्या नृत्यन्ति हर्षतत्पराः ॥ ९-१३१८ ॥  
  
	अर्घभाण्डं त्रिधा कृत्वा गुरवे चैकभागकम् ।  
	एवं कुलाय वै दत्त्वा एकेन देवतर्पणम् ॥ ९-१३१९ ॥  
  
	पीत्वा कुलरसं नानावस्त्रालङ्कारभूषणम् ।  
	साक्षाद्यदि गुरुर्न स्यात् तदा तोये विसर्जयेत् ॥ ९-१३२० ॥  
  
	आनन्दरूपवान् भूत्वा पूजयेत् परमेश्वरीम् ।  
	तत्तत्कल्पविधानेन तत्तद्यत्नेन पूजयेत् ॥ ९-१३२१ ॥  
  
	विसर्जनं विधायान्ते स्वकुले योजयेत् ततः ।  
	तद्विम्बरसपानेन अमृतं भक्ष्यते मया ॥ ९-१३२२ ॥  
  
	तच्चकोररसास्वादे सम्मदो मम जायते ।  
	तत्फलग्रहणादेव मेरुशृङ्गावरोहणम् ॥ ९-१३२३ ॥  
  
प्। ८५९) लतालिङ्गनमात्रेण सुधाधौतकलेवरः ।  
	मूलयोगे कृते तत्र जपेदष्टसहस्रकम् ॥ ९-१३२४ ॥  
  
	नित्यजाप्ये च होमे च यत्र सङ्ख्या न चोदिता ।  
	तत्रेयं गणना प्रोक्ता अष्टोत्तरसहस्रकम् ॥ ९-१३२५ ॥  
  
	जलपूतं हविर्द्रव्यं गृहीत्वा तर्पयेत् ततः ।  
	विधाय तर्पणं देव प्रदक्षिणमनुव्रजेत् ॥ ९-१३२६ ॥  
  
	स्तुत्वा प्रणम्य कल्पोक्तस्तवेन स्तावयेत् ततः ।  
	इति वीरकुलं देव देववन्द्यं मनोहरम् ॥ ९-१३२७ ॥  
  
(कालीकल्पे)  
  
	रात्रौ पर्यटनं चैव रात्रौ शक्तिं प्रपूजयेत् ।  
	अकृत्वा कथमीशान मद्भक्तः कौलिको भवेत् ॥ ९- १३२८ ॥  
  
(मेरुतन्त्रे)  
  
	कुलं तु गोपयेद्देवि नारिकेलरसाम्बुवत् ।  
	गुरुं प्रकाशयेद्धीमान् मन्त्रं यत्नेन गोपयेत् ॥ ९-१३२९ ॥  
  
(कुलार्णावे)  
  
	वेदशास्त्रपुराणानि स्पष्टा वेश्याङ्गना इव ।  
	इयं तु शाम्भवी विद्या गुप्ता कुलवधूरिव ॥ ९-१३३० ॥  
  
	सुगुप्तं कौलिकाचारमनुगृह्णन्ति देवताः ।  
	वाञ्छासिद्धिं प्रयच्छन्ति नाशयन्ति प्रकाशनात् ॥ ९-१३३१ ॥  
  
(मेरौ)  
  
	न दिवा सेवयेन्नारीं तद्योनिं न निरीक्षयेत् ।  
	स्त्रियं शतापराधां वा पुष्पेणापि न ताडयेत् ॥ ९-१३३२ ॥  
  
	दोषान् न गणयेत् स्त्रीणां गुणानेव प्रकाशयेत् ।  
  
तथा ।  
  
	कन्याः कुमारिका नग्ना उन्मत्ता अपि योषितः ॥ ९-१३३३ ॥  
  
प्। ८६०) न निन्देत जुगुप्सेत न हसेन्नावमानयेत् ।  
	एकवृक्षं श्मशानं च समूहं योषितामपि ॥ ९-१३३४ ॥  
  
	नारीं च रक्तवसनां दृष्ट्वा वन्देत भक्तितः ।  
  
तथा ।  
  
	तिष्ठन्ति कुलयोगिन्यः कुलवृक्षेषु सर्वदा ॥ ९-१३३५ ॥  
  
	तत्पत्रेषु न भोक्तव्यमर्कपत्रे विशेषतः ।  
	न स्वपेत् कुलवृक्षाधो न चोपद्रवमाचरेत् ॥ ९-१३३६ ॥  
  
	दृष्ट्वा भक्त्या नमस्कुर्याच्छेदयेन्न कदाचन ।  
	श्लेष्मान्तककरञ्जार्कनिम्बाश्वत्थकदम्बकाः ॥ ९-१३३७ ॥  
  
	विल्वो वटोऽदुम्बरश्च चिञ्चा चेति दश स्मृताः ।  
	प्रायश्चित्तं भृगोः पातं सन्यासं व्रतधारणम् ॥ ९-१३३८ ॥  
  
	तीर्थयात्राभिगमनं कौलः पञ्च विवर्जयेत् ।  
  
प्रायश्चित्तादिकं तन्त्रोक्तभिन्नम् ।  
  
(रौद्रे)  
  
	वीरभावं महेशानि सर्वथा न प्रकाशयेत् ॥ ९-१३३९ ॥  
  
(वीरचूडामणौ)  
  
	पूजाकाले महेशानि यदि कोऽप्यत्र गच्छति ।  
	दर्शयेद्वेष्णावीं मुद्रां विष्णुन्यासं तथा स्तवम् ॥ ९-१३४० ॥  
  
	अन्तः शाक्ता बहिः शैवाः सभायां वैष्णवा मताः ।  
	नानारूपधरा वीरा विचरन्ति महीतले ॥ ९-१३४१ ॥  
  
(भावचूडामणौ)  
  
	यद्देशे विद्यते वीरस्तत्कुलं वाऽपि भैरव ।  
	न च मारीभयं तत्र न च राजभयादिकम् ॥ ९-१३४२ ॥  
  
	सुमङ्गलं सदा तत्र धनपुत्रविवर्धनम् ।  
	लक्ष्मीस्तत्र महादेव सुस्थिरा भवति ध्रुवम् ॥ ९-१३४३ ॥  
  
प्। ८६१) मन्त्रः स्वप्नप्रबोधिन्या अवश्यं वृक्षमूलके ।  
	योजनीयः प्रयत्नेन न च विघ्नः प्रजायते ॥ ९-१३४४ ॥  
  
	नान्यवीरस्य तद्योग्यं ग्रहणैर्दैवतैरपि ।  
	योगिनीभिर्न लुप्तं च तन्न पापेन लिप्यते ॥ ९-१३४५ ॥  
  
	यत्र तत्र कुजे वारे श्मशानगमने कृते ।  
	पूजाफलं भवेत् तत्र सप्तवासरसम्मितम् ॥ ९-१३४६ ॥  
  
	चतुर्दश्यां गते तत्र पक्षपूजाफलं भवेत् ।  
	न गच्छेन्नार्यतः स्थाने पशुरेव न संशयः ॥ ९-१३४७ ॥  
  
	नास्त्यस्मादधिकं देव इति चिन्तापरायणः ।  
	मदेन द्रव्यभोक्ता च भवेत् कुलपरायणः ॥ ९-१३४८ ॥  
  
	साधके क्षोभमापन्ने मम क्षोभः प्रजायते ।  
	तस्माद्यत्नाद्वीरवरो भवेद्भोगयुतः सुखी ॥ ९-१३४९ ॥  
  
	भोगेन मोक्षमाप्रोति भोगेन कुलसाधनम् ।  
	विना हेतुमनास्वाद्य क्षोभयुक्तो महेश्वर ॥ ९-१३५० ॥  
  
	न पूजा मम सम्पर्कं न ध्यानमनुचिन्तनम् ।  
	तस्माद्भुक्त्वा च पीत्वा च पूजयेत् परमेश्वरीम् ॥ ९-१३५१ ॥  
  
	नात्र प्रच्युतिदोषोऽस्ति नापरं दोषभूषणम् ।  
	यद्यद्वदति निद्राति यत् करोति यदर्चति ॥ ९-१३५२ ॥  
  
	तत्सर्वं कुलरूपं च ध्यात्वा च विहरेत् सुखी ।  
	एकाकी निर्जने देशे श्मशाने पर्वते वने ॥ ९-१३५३ ॥  
  
	शून्यगेहे नदीतीरे निःसङ्गो विहरेन्मुदा ।  
	वीराणां जपकालस्तु सर्वकालः प्रशस्यते ॥ ९-१३५४ ॥  
  
	सर्वदेशे सर्वपीठे कर्तव्यं च न संशयः ।  
  
प्। ८६२) यदि विप्रो भवेद्भ्रष्टः कुलधर्मपरायणः ॥ ९-१३५५ ॥  
  
	तदा तेन विधानेन कर्तव्यं कुलतोषणम् ।  
	अपरापुष्पगर्भे तु कुलस्थानं मनोहरम् ॥ ९-१३५६ ॥  
  
	सर्वदेवमुखं तत्र महाकामकलात्मकम् ।  
	हयारिकुसुमे देवः स्वयमस्ति सदाशिवः ॥ ९-१३५७ ॥  
  
	तन्मध्ये लघुमादाय पुष्पमध्ये तु चन्दनम् ।  
	रक्तं वा कुसुमं दत्वा ध्यात्वाऽत्मानं शिवात्मकम् ॥ ९-१३५८ ॥  
  
	योजयेच्छिवशक्त्योस्तु ऐक्यं सम्भावयेद्धिया ।  
	क्षणं विचिन्त्य तत्रैव सम्पूज्य परमेश्वरीम् ॥ ९-१३५९ ॥  
  
	जप्त्वा तदेव कुण्डाख्यं द्रव्यं परमदुर्लभम् ।  
	यत्रापराजितापुष्पं जपापुष्पं च भैरव ॥ ९-१३६० ॥  
  
करवीरे रक्तशुक्ले द्रोणपुष्पं च तिष्ठति ।  
	तत्र देवी वसेन्नित्यं तद्यन्त्रे पूजयेन्मम ॥ ९-१३६१ ॥  
  
	दत्ते चैव जपापुष्पे पट्टवस्त्रफलं लभेत् ।  
	ब्रह्महत्यादिकं पापं क्षणान्नश्यति निश्चितम् ॥ ९-१३६२ ॥  
  
	अपरायास्तु माहात्म्यं वक्तुं न हि महेश्वर ।  
	वीरसाधनकार्यं च कर्तव्यं वीरपूरुषैः ॥ ९-१३६३ ॥  
  
	दिव्यैरपि च कर्तव्यं पशुभिर्न च पामरैः ।  
वरं पामरकार्यं च न पशोरिति निश्चितम् ॥ ९-१३६४ ॥  
  
	यद्यन्न मत् पुरा प्रोक्तं सङ्केतं मन्त्रसाधने ।  
	अञ्जनं गुटिकादिं च कुर्याद्वीरो महाबलः ॥ ९-१३६५ ॥  
  
	दिव्ये वीरे न भेदोऽस्ति यद्भेदं तत् तु कथ्यते ।  
	शान्तो विनीतो मधुरः कलालावण्यसंयुतः ॥ ९-१३६६ ॥  
  
प्। ८६३) दिव्यस्तु देववत् प्रायो वीरश्चोद्धतमानसः ।  
  
(कुलरत्नावल्याम्)  
  
	दिव्यवीरौ सुरेशानि शक्तिसेवापरायणौ ॥ ९-१३६७ ॥  
  
	वामिकौलिकभेदाभ्यां प्रत्येकं द्विविधौ स्मृतौ ।  
  
(भावचूडामणौ)  
  
	विभूतिभूषणैर्वाऽपि चन्दनैर्वा विलेपितः ॥ ९-१३६८ ॥  
  
	आकारगोपनो वाऽपि त्यक्तो वा कुलभैरव ।  
	रक्तचन्दनदिग्धो वा वैष्णवो वाऽप्यवैष्णवः ॥ ९-१३६९ ॥  
  
	अपमाने तु पूजायां हृष्टः पुष्टः सदा भवेत् ।  
	देवनिन्दापरो वाऽपि तत्र पूजापरोऽपि वा ॥ ९-१३७० ॥  
  
	पूजा च तत्तद्रहितः कुलाकुलमते स्थितः ।  
	निजभावसमायुक्तो देववद्विरहेत् क्षितौ ॥ ९-१३७१ ॥  
  
	स्वकुलान्ते पुरश्चर्या कार्या रात्रौ न चान्यथा ।  
	वेदहीने द्विजे देव यथा न श्रुतिसङ्कथा ॥ ९-१३७२ ॥  
  
	विष्णुभक्तिं विना देवीभक्तिर्न प्रभवेद्यथा ।  
	शाक्तज्ञानं विना मुक्तौ यथा हास्याय कल्पते ॥ ९-१३७३ ॥  
  
	गुरुं विना यथा तन्त्रे नाधिकारः कथं चन ।  
	पतिहीना यथा नारी सर्वकर्मविवर्जिता ॥ ९-१३७४ ॥  
  
	कुलं विना देवविधौ कदाऽपि मम साधने ।  
	नाधिकारीति कौलेय तस्माद्भावपरो भवेत् ॥ ९-१३७५ ॥  
  
	अविनीतं कुलं यस्य स क कथं मम पूजकः ।  
	तस्माद्यत्नात् तथा कार्यं यथा स्याद्विनयान्वितम् ॥ ९-१३७६ ॥  
  
	भावाभावे कुले शास्त्रे नाधिकारः कथं चन ।  
	तेन भावविशुद्धश्च साधकः कौलिको भवेत् ॥ ९-१३७७ ॥  
  
इति वीरभावक्रमः ।  
  
प्। ८६४) देव्युवाच ।  
  
	पशुभावं प्रवक्ष्यामि शृणु वत्स समाहितः ।  
	यथाविधि पशोर्विद्यां गृहीत्वा भावतत्परः ॥ ९-१३७८ ॥  
  
	प्रथमं पूर्वसेवार्थं यत्नतः शुद्धिमाचरेत् ।  
	नमस्य भोजनं कुर्यान् न स्त्रियं मनसा स्मरेत् ॥ ९-१३७९ ॥  
  
	न परद्रव्यलोभी स्यान्न भोगे मानसं भजेत् ।  
	सिन्धुतीरे पर्वते वा कानने च सुरालये ॥ ९-१३८० ॥  
  
	विल्वमूले विविक्ते च पुण्यक्षेत्रे च शोभने ।  
	न शूद्रदर्शनं कुर्यात् कौटिल्यं यत्नतस्त्यजेत् ॥ ९-१३८१ ॥  
  
	देवता शुभवर्णा तु ध्यातव्या सुसमाहितैः ।  
	त्रिसन्ध्यं देवपूजा तु त्रिसन्ध्यं जपमाचरेत् ॥ ९-१३८२ ॥  
  
	रात्रौ मन्त्रं च मालाश्च स्पृशेन्नैव कदा चन ।  
	न मन्त्रमुच्चरेद्भुक्त्वा मौनी स्यात् सर्वकर्मसु ॥ ९-१३८३ ॥  
  
	पर्वकाले स्त्रियं नैव गच्छेत् साधकसत्तमः ।  
	पुष्पं गन्धं जलं चैव स्वयमानीप पूजयेत् ॥ ९-१३८४ ॥  
  
	मैथुनं तत्कथालापं तद्गोष्ठीं परिवर्जयेत् ।  
ऋतुकालं विना चापि न गच्छेत् स्त्रियमादरात् ॥ ९-१३८५ ॥  
  
	पुराणश्रवणे श्रद्धा वेदवेदार्थतत्परः ।  
	न रात्रौ भोजयेद्विद्वान् ताम्बूलं परमेश्वर ॥ ९-१३८६ ॥  
  
	गुरुणा यद्यदादिष्टं तत्सर्वं यत्नतश्चरेत् ।  
	स्वजातकुसुमं चैव हेतुद्रव्यं च भैरव ॥ ९-१३८७ ॥  
  
	स्पृष्ट्वा तथा समाघ्राय पञ्चगव्येन शुध्यति ।  
	रक्तवस्त्रं न गृह्णीयाद्देवीभक्तिपरायणः ॥ ९-१३८८ ॥  
  
प्। ८६५) विष्णुतन्त्रेषु कल्याणि तदनुष्ठानमेव च ।  
	कार्यं वीरकथालापं न कुर्याद्वीरवन्दिते ॥ ९-१३८९ ॥  
  
	नित्यश्राद्धं गयाश्राद्धं सन्ध्यावन्दनमेव च ।  
	तीर्थस्नानं पीठदेशगमनं धर्मतत्परः ॥ ९-१३९० ॥  
  
(मेरुतन्त्रे)  
  
	देवस्थाने गुरुस्थाने श्मशाने च चतुष्पथे ।  
	पादुकासनविण्मूत्रमैथुनानि विवर्जयेत् ॥ ९-१३९१ ॥  
  
	प्रमत्तामन्त्यजां कन्यां पुष्पितां पतितस्तनीम् ।  
	विरूपां वा मुक्तकेशीं कामार्तां च न निन्दयेत् ॥ ९-१३९२ ॥  
  
	कन्यायोनौ पशुक्रीडां दिग्वस्त्रां प्रकटस्तनीम् ।  
	नालोकयेत् परद्रव्यं परदारा।श्च वर्जयेत् ॥ ९-१३९३ ॥  
  
	धान्यगोगुरुदेवाग्निकुशपुस्तकसम्मुखम् ।  
	नैव प्रसारयेत् पादौ न चैतानि विलङ्घयेत् ॥ ९-१३९४ ॥  
  
	आलस्यमदसम्मोहशापपैशून्यविग्रहान् ।  
	असूयामात्मसन्मानं परिनिन्दाश्च वर्जयेत् ॥ ९-१३९५ ॥  
  
(भावचूडामणौ)  
  
	भावस्तु मानसो धर्मः शाब्दः स हि कथं भवेत् ।  
	तस्माद्भावो न वक्तव्यो दिङ्मात्रं समुदाहृतम् ॥ ९-१३९६ ॥  
  
	यथेक्षुगुडमाधुर्यमशनैर्ज्ञायते प्रभो ।  
	तथा भावविभावस्तु मनसा परिभाव्यते ॥ ९-१३९७ ॥  
  
तन्त्रान्तरे ।  
  
	उत्तमो दिव्यभावः स्याद्वीरभावस्तु मध्यमः ।  
	पशुभावोऽवरः प्रोक्तो भावमेकं समाश्रयेत् ॥ ९-१३९८ ॥  
  
इति पशुभावक्रमः ।  
  
प्। ८६६) (सिद्धान्तसङ्ग्रहे)  
  
	सम्प्रदायानथो वच्मि गौडकाश्मीरकेरलान् ।  
	सर्वार्थसिद्धिसङ्कल्पपूजापुष्पार्पणादनु ॥ ९-१३९९ ॥  
  
	नैवेद्यान्ते च हवनं ताम्बूलान्ते वलिर्मतः ।  
	पूजनं वामहस्तेन दक्षहस्तेन तर्पणम् ॥ ९-१४०० ॥  
  
	साक्षाद्दानं मकारणे हृदि देव्या विसर्जनम् ।  
	गौडाक्षसप्रदायोऽयं सेवितो वामिभिः सदा ॥ ९-१४०१ ॥  
  
	विनियोगादर्चनार्थं वलिः पीठार्चनादनु ।  
	होमः पञ्चोपचारान्ते दक्षिणार्चनतर्पणे ॥ ९-१४०२ ॥  
  
	गव्यं तु ताम्रपात्रस्थं वारुणी स्याद्घृतं विना ।  
	लवणार्द्रकपिण्याकपलाण्डुमाषपञ्चकम् ॥ ९-१४०३ ॥  
  
	लशुनं च महादेवि मांसप्रतिनिधिः स्मृतः ।  
	मत्स्याभावे तु क्रमुकं ताम्बूलं यद्यदामिषम् ॥ ९-१४०४ ॥  
  
	गुडाभावे तण्डुलं वा भर्जितं चणकादिकम् ।  
	विलिखेत् पञ्चमाभावे शक्तिबीजं त्रिकोणकम् ॥ ९-१४०५ ॥  
  
	वामोरौ साधको रक्तं चन्दनेन विधानवित् ।  
	शक्तिं सम्पूज्य तत्रैव तद्गायत्रीं शतं जपेत् ॥ ९-१४०६ ॥  
  
	स्वयम्भूकुसुमाभावे रक्तचन्दनकं क्षिपेत् ।  
	हयारिकुसुमं शम्भुः शक्तिः प्रोक्ताऽपराजिता ॥ ९-१४०७ ॥  
  
	तयोः समेलनोत्पन्नं गृह्णीयाच्च कुलामृतम् ।  
  
तथा ।  
  
	ताम्रे गव्यादिपिण्याकं गृञ्जनं पायसं पयः ॥ ९-१४०८ ॥  
  
	एते तत्त्वानुकल्पाश्च सहस्रारे विसर्जनम् ।  
  
प्। ८६७) काश्मीरसम्प्रदायोऽसौ विज्ञेयः कौलिकप्रियः ॥ ९-१४०९ ॥  
  
पिण्याकं तिलकल्कः । गृञ्जनं लशुनम् ।  
तथा ।  
  
	सङ्कल्पो देवताप्रीत्यै तत्त्वानां भावनैव हि ।  
	आत्मा विद्या शिवः सर्वः पूर्णश्चेति क्रमेण च ॥ ९-१४१० ॥  
  
	पूजा पञ्चोपचारान्ते पूजान्ते च वलिर्भवेत् ।  
	पूजनं दक्षहस्तेन वामहस्तेन तर्पणम् ॥ ९-१४११ ॥  
  
	होमः समस्तकर्मान्ते हृद्येवोद्वासनं स्मृतम् ।  
	केरलारव्यः सम्प्रदायो मुनिभिः समुपासितः ॥ ९-१४१२ ॥  
  
इति सम्प्रदायक्रमः ।  
  
बिभ्रत्यद्भुतभूतिभूतपवचोवैचित्रचित्रामृत   
		स्रोतःशालिनि सन्निबन्धनसरित्सम्भेदमभ्यर्हितम् ।  
सन्मुक्तोपमयुक्तिभाजि नवमो रम्यस्तरङ्गोऽगमत्  
		सर्वोर्वीपतिनाथनिर्मितपुरश्चर्यार्णवेऽस्मिन् नवे ॥ ९-१४१३ ॥  
  
इति श्रीमन्महाराजधिराजश्रीप्रतापसिंहसाहविरचिते पुरश्चर्यार्णवे दशमहाविद्यापुरश्चरणनिरूपणं नाम नवमस्तरङ्गः ॥ ९ ॥  
  
अथ सरस्वत्यादिमन्त्रास्तत्पुरश्चर-  
णविशेषाश्च प्रदर्श्यन्ते ।  
  
तथा च (शारदायाम्)  
  
	अद्रिर्वरुणसंरुद्धो दवाग्वादिनि ठद्वयम् ।  
	वागीश्वर्या दशार्णोऽयं मन्त्रो वाग्विभवप्रदः ॥ १०-१ ॥  
  
	ऋषिः कण्वो विराट्छन्दो देवता वाक् समीरिता ।  
	शिरःश्रवणदृङ्नासावदनान्धुगुदेष्विमान् ॥ १०-२ ॥  
  
	न्यासार्णान् प्राग्वदङ्गानि मातृकोक्तानि कल्पयेत् ।  
  
अथ ध्यानम् ।  
  
तरुणशकलमिन्दोर्बिभ्रती शुभ्रकान्तिः  
		कुचभरनमिताङ्गी सन्निषण्णा सिताब्जे ॥ १०-३ ॥  
  
निजकरकमलोद्यल्लेखनीपुस्तकश्रीः  
	सकलविभवसिद्ध्यै पातु वाग्देवता नः ।  
  
अथ मन्त्रान्तरं तत्रैव ।  
  
	दशलक्षं जपेन्मन्त्रं दशांशं जुहुयात् ततः ॥ १०-४ ॥  
  
	पुण्डरीकैः पयोऽभ्यक्तैस्तिलिर्वा मधुराप्लुतैः ।  
  
अथ मन्त्रान्तरं तत्रैव ।  
  
	हृदयान्ते भगवति वदशब्दयुगं ततः ॥ १०-५ ॥  
  
	वाग्देवि वह्निजायान्तं वाग्भवाद्यं समुद्धरेत् ।  
	मनुं षोडशवर्णाढ्यं वागैश्वर्यफलप्रदम् ॥ १०-६ ॥  
  
	मनोः षड्भिः पदैः कुर्यात् षडङ्गं जातिसंयुतैः ।  
  
अथ ध्यानम् ।  
  
	शुभ्रां शुभ्रविलेपमाल्यवसनां शीतांशुखण्डोज्ज्वलां  
  
प्। ८६९) व्याख्यामक्षगुणं सुधाढ्यकलशं विद्यां च हस्ताम्बुजैः ॥ १०-७ ॥  
  
	बिभ्राणां कमलासनां कुचनतां वाग्देवतां सुस्मितां  
	वन्दे वाग्विभवप्रदां त्रिनयनां सौभाग्यसम्पत्करीम् ।  
  
अथ पुरश्चरणम् ।  
  
	हविष्याशी जपेत् सम्यग्वसुलक्षमनन्यधीः ॥ १०-८ ॥  
  
	दशांशं जुहुयादन्ते तिलैराज्यपरिप्लुतैः ।  
  
अथमन्त्रान्तरं तत्रैव ।  
  
	तारो माया धरो विन्दुः शक्तिस्तारं सरस्वती ॥ १०-९ ॥  
  
	ङेन्ता नत्यन्तिको मन्त्रः प्रोक्त एकादशाक्षरः ।  
	ब्रह्मरन्ध्रे भ्रुवोर्मध्ये नवरन्ध्रेषु च क्रमात् ॥ १०-१० ॥  
  
	मन्त्रवर्णान् न्यसेन्मन्त्री वाग्भवेनाङ्गकल्पना ।  
  
अथ ध्यानम् ।  
  
	वाणीं पूर्णनिशाकरोज्ज्वलमुखीं कर्पूरकुन्दप्रभां  
		चन्द्रार्धाङ्कितमस्तकां निजकरैः सम्बिभ्रतीमादरात् ॥ १०-११ ॥  
  
	वीणामक्षगुणं सुधाट्यकलशं विद्यां च तुङ्गस्तनीं  
	दिव्यैराभरणैर्विभूषिततनुं हंसाधिरूढां भजे ।  
  
अथ पुरश्चरणम् ।  
  
	जपेद्द्वादशलक्षाणि तत्सहस्रं सिताम्बुजैः ॥ १०-१२ ॥  
  
	नागचम्पकपुष्पैर्वा जुहुयात् साधकोत्तमः ।  
  
अथ मन्त्रान्तरं तत्रैव ।  
  
	वाचस्पतेऽमृते भूयः प्लुवः प्लुवेति कीर्तयेत् ॥ १०-१३ ॥  
	  
वागाढ्यो मुनिभिः प्रोक्तो रुद्रसङ्ख्याक्षरो मनुः ।  
	कुर्यादङ्गानि विधिवद्वागाद्यैः पञ्चभिः पदैः ॥ १०-१४ ॥  
  
अथ ध्यानम् ।  
  
	आसीना कमले करैर्जपवटीं पद्मद्वयं पुस्तकं  
  
प्। ८७०) बिभ्राणा तरुणेन्दुबद्धमुकुटा मुक्तेन्दुकुन्दप्रभा ।  
	भालोन्मीलितलोचना कुचभराक्रान्ता भवद्भूतये  
		भूयाद्वागधिदेवता मुनिगणैरासेव्यमानाऽनिशम् ॥ १०-१५ ॥  
  
अथ पुरश्चरणम् ।  
  
	रुद्रलक्षं जपेन्मन्त्रं दशांशं जुहुयाद्घृतैः ।  
	मातृकाकल्पिते पीठे पूजयेत् तां यथा पुरा ॥ १०-१६ ॥  
  
अथ मन्त्रान्तरं तत्रैव ।  
  
	तोयस्थं शयनं विष्णोः सकेवलचतुर्मुखम् ।  
	विन्द्वर्घीशयुतो वह्निविन्दुसद्योऽम्बुमान् भृगुः ॥ १०-१७ ॥  
  
	उक्तानि त्रीणि बीजानि सद्भिः सारस्वतार्थिनाम् ।  
	अङ्गानि कल्पयेद्वीजैद्विरुक्तैर्जातिसंयुतैः ॥ १०-१८ ॥  
  
अथ ध्यानम् ।  
  
	मुक्ताहारावदातां शरसि शशिकलालङ्कृतां बाहुभिः स्वै   
	र्व्याख्यां वर्णाक्षमालां मणिमयकलशं पुस्तकं चोद्वहन्तीम् ।  
	अपीनोत्तुङ्गवक्षोरुहभरविनमन्मध्यदेशामधीशां  
	वाचामीडे चिराय त्रिभुवननमितां पुण्डरीके निषण्णाम् ॥ १०-१९ ॥  
  
अथ पुरश्चरणम् ।  
  
	त्रिलक्षं प्रजपेन्मन्त्रं जुहुयात् तद्दशांशतः ।  
	पायसेनाज्यसिक्तेन संस्कृते हव्यवाहने ॥ १०-२० ॥  
  
अथ चिन्तामणिसरस्वतीमन्त्रो (मेरुतन्त्रे)  
  
	अथादौ सम्प्रवक्ष्यामि चिन्तामणिसरस्वतीम् ।  
	तारं माया च हसरानैकाराढ्यान् सविन्दुकान् ॥ १०-२१ ॥  
  
	पुनर्मायां च तारं च वदेत् ङेन्तां सरस्वतीम् ।  
	हृदयान्तो भवार्णोऽयं मन्त्रस्तु परिकीर्तितः ॥ १०-२२ ॥  
  
	त्रिष्टुप्च्छन्दो मुनिः कण्वश्चिन्तामणिसरस्वती ।  
  
प्। ८७१) देवता ह्सै। च बीजं स्यात् ह्री। शक्तिस्त्वङ्गकल्पने ॥ १०-२३ ॥  
  
	स्वरसम्पुटितैः कादिवर्गैः स्यादङ्गकल्पनम् ।  
  
अथ ध्यानम् ।  
  
	हंसारूढां मौक्तिकाभां मन्दहास्येन्दुशेखराम् ॥ १०-२४ ॥  
  
	वीणामृतघटाक्षस्रग्दीप्तहस्तां कजस्थिजाम् ।  
  
अथ पुरश्चरणम् । जपेद्द्वादशलक्षक मित्युक्त्वा   
  
	सिताब्जै रविसाहस्रं हुनेद्वाऽथ च चम्पकैः ॥ १०-२५ ॥  
  
अथ पारिजातसरस्वतीमन्त्रः (दक्षिणामूर्तिसंहितायाम्)  
  
	सम्पत्प्रदाया भैरव्या वाग्भवं बीजमालिखेत् ।  
	तारेण परया देवी सम्पुटीकृत्य मन्त्रवित् ॥ १०-२६ ॥  
  
	सरस्वत्यै हृदन्तोऽयं रुद्रार्णो मनुरीरितः ।  
	ऋषिस्तद्दक्षिणामूर्तिर्गायत्री छन्द ईरितम् ॥ १०-२७ ॥  
  
	पारिजातेश्वरी वाणी देवता परिकीर्तिता ।  
	तृतीयं च द्वितीयं च बीजं शक्तिश्च तारकम् ॥ १०-२८ ॥  
  
	कीलकं परमेशानि महासारस्वतप्रदम् ।  
	षड्दीर्घस्वरसम्भिन्नबीजेनाङ्गानि विन्यसेत् ॥ १०-२९ ॥  
  
अथ ध्यानम् ।  
  
	हंसारूढा वर्रहसितहारेन्दुकुन्दावदाता  
		वाणी मन्दस्मिततरमुखी मौलिबद्धेन्दुरेखा ।  
	विद्यावीणामृतमयघटाक्षस्रजादीप्तहस्ता  
		शुध्रा?ब्जस्था भवदभिमतप्राप्तये भारती स्यात् ॥ १०-३० ॥  
  
अथ पुरश्चरणं तन्त्रान्तरे ।  
  
	वर्णलक्षं जपेन्मन्त्रं तद्दशांशं ततो हुनेत् ।  
	किंशुकैश्चम्पकैर्वाऽपि तिलाज्यमधुलोलितैः ॥ १०-३१ ॥  
  
	नवाक्षरोऽपि यो मन्त्रस्तत्रादौ प्रणवस्ततः ।  
  
प्। ८७२) सम्पत्प्रदाधाग्भवस्ततो लज्जाबीजमिति ।  
(शारदायाम्)  
  
	एवमुक्तेषु मन्त्रेषु दीक्षितो यतमानसः ॥ १०-३२ ॥  
  
	एकं यो भजते भक्त्या स भवेद्भुक्तिमुक्तिभाक् ।  
	सुसितैर्गन्धकुसुमैः पूजा सारस्वते विधौ ॥ १०-३३ ॥  
  
	दूर्वाबीजाङ्कुरं पुष्पं राजवृक्षसमुद्भवम् ।  
	उत्पलानि प्रशस्तानि सिन्धुवाराङ्कुराणि च ॥ १०-३४ ॥  
  
	भजन् सरस्वतीं नित्यमेतानि परिवर्जयेत् ।  
	आम्रातं गृञ्जनं विम्बं करञ्जं लशुनं तथा ॥ १०-३५ ॥  
  
	तैलं पलाण्डुं पिण्याकं साङ्गाष्टमपि भोजने ।  
	सर्वं पर्युषितं त्याज्यं सदा सारस्वतार्थिना ॥ १०-३६ ॥  
  
	नाचरेन्निशि ताम्बूलं स्त्रियं गच्छेद्दिवा न च ।  
	न सन्ध्ययोः स्वपेज्जातु नाशुचिः किञ्चिदुच्चरेत् ॥ १०-३७ ॥  
  
	प्रदोषे तु भवेन्मौनी दिग्वस्त्रां न विलोकयेत् ।  
	न पुष्पितां स्त्रियं गच्छेन्न निन्देद्वामलोचनाम् ॥ १०-३८ ॥  
  
	न मृषा वचनं ब्रूयान्नाक्रमेत् पुस्तकं सुधीः ।  
	अक्षराढ्यानि पत्राणि नोपेक्षेत न लङ्घयेत् ॥ १०-३९ ॥  
  
	चतुर्दश्यष्टमीपर्वप्रतिपद्ग्रहणेषु च ।  
	सङ्क्रमेषु च सर्वेषु विद्यां नैव पठेन्नरः ॥ १०-४० ॥  
  
	व्याख्याने सन्त्यजेन्निद्रामालस्यं जृम्भणां बुधः ।  
	क्रोधं निष्ठीवनं तद्वन्नीचाङ्गस्पर्शनं तथा ॥ १०-४१ ॥  
  
	मनुष्यसर्पमार्जारमण्डूकनकुलादयः ।  
	अन्तरा यदि गच्छेयुस्तदा व्याख्यां परित्यजेत् ॥ १०-४२ ॥  
  
	निशासु दीपभ्रंशे च पाठं सद्यः परित्यजेत् ।  
  
प्। ८७३) ज्ञात्वा दोषानिमान् सम्यग्भक्त्या यो भारत्ॐ भजेत् ॥ १०-४३ ॥  
  
	वाचां सिद्धिमवाप्तोति वाचस्पतिरिवापरः ।  
  
इति सरस्वतीप्रकरणम् ।  
  
अथ त्वरितामन्त्रः ।  
तत्रैव ।  
  
	ततोऽभिधास्ये त्वरितां त्वरितं फलदायिनीम् ॥ १०-४४ ॥  
  
	तारो माया वर्मबीजमृद्धिरीशस्वरन्विता ।  
	कूर्मस्तदन्तो भगवान् क्षस्त्री। दीर्घतनुच्छदम् ॥ १०-४५ ॥  
  
	संवर्तो भगवान् माया फडन्तो द्वादशाक्षरः ।  
	मुनिरर्जुन आख्यातो विराट् छन्दः समीरितम् ॥ १०-४६ ॥  
  
	त्वरिता देवता प्रोक्ता पुरुषार्थफलप्रदा ।  
  
तथा ।  
  
	कूर्माद्यैः पञ्चभिर्वर्णैः पूर्वपूर्वविवर्जितैः ॥ १०-४७ ॥  
  
	द्वाभ्यां द्वाभ्यां षडङ्गानि कल्पयेत् साधकोत्तमः ।  
  
अथ ध्यानम् ।  
  
	श्यामां वर्हिकलापशेखरयुतामाबद्धपर्णांशुकां  
	गुञ्जाहारलसत्पयोधरभरामष्टाहिपान् बिभ्रतीम् ॥ १०-४८ ॥  
  
	ताटङ्काङ्गदमेखलां गुणरणन्मञ्जीरतां प्रापितां  
	कैरीतीं वरदाभयोद्यतकरां देवीं त्रिनेत्रां भजे ।  
  
अथ पुरश्चरणम् ।  
  
	लक्षं सञ्जप्य मन्त्रज्ञो मन्त्रमेनं जितेन्त्रियः ॥ १०-४९ ॥  
  
	दशांशं जुहुयाद्वैल्वैर्मधुराक्तैः समिद्वरैः ।  
  
तथा ।  
  
	एवं सिद्धमनुर्मन्त्री नारीनरनरेश्वरैः ॥ १०-५० ॥  
  
	मान्यते वत्सरादर्वाग्लक्ष्म्या जितघनेश्वरः ।  
  
इति त्वरितामन्त्रः ।  
  
प्। ८७४) अथ नित्यक्लिन्नामन्त्रस्तत्रैव ।  
  
	तारो माया वाग्भवान्ते नित्यक्लिन्ने मदद्रवे ॥ १०-५१ ॥  
  
	वाङ्माया वह्निजायान्तो मन्त्रः पञ्चदशाक्षरः ।  
	द्वाभ्यां द्वाभ्यां पुनर्द्वाभ्यां द्वाभ्यां पञ्चभिरक्षरैः ॥ १०-५२ ॥  
  
	वाचं विना समस्तेनाप्यङ्गषट्कमथाचरेत् ।  
  
अथ ध्यानम् ।  
  
	द्वीपं त्रिकोणविपुलं सुरद्रुममनोहरम् ॥ १०-५३ ॥  
  
	कूजत्कोकिलनादाढ्यं मन्दमारुतसेवितम् ।  
	भृङ्गपुष्पलताकीर्णमुद्यच्चन्द्रदिवाकरम् ॥ १०-५४ ॥  
  
	स्मृत्वा सुधाब्धिमध्यस्थं तस्मिन् माणिक्यमण्डपे ।  
	रत्नसिंहासने न्यस्तत्रिकोणोज्ज्वलकर्णिके ॥ १०-५५ ॥  
  
	पद्मे सञ्चिन्तयेद्देवीं साक्षात् त्रैलोक्यमोहिनीम् ।  
		नित्यां भजे बालशशाङ्कचूडां  
		पाशाङ्कुशौ कल्पलतां कपालम् ॥ १०-५६ ॥  
  
		हस्तैर्बहन्तीमरुणां त्रिनेत्रा   
		मास्फालयन्तीं कलवल्लकीं ताम् ।  
  
अथ पुरश्चरणम् ।  
  
	त्रिलक्षं प्रजपेन्मन्त्रमाज्येन जुहुयात् ततः ॥ १०-५७ ॥  
  
दशांशमिति शेषः ।  
  
इति नित्यक्लिन्नामन्त्रः ।  
  
अथान्नपूर्णामन्त्रः ।  
  
(मेरुतन्त्रे)  
  
	अथातः सम्प्रवक्ष्यामि अन्नपूर्णामहामनुम् ।  
	ॐ ह्री। श्री। क्ली। नमः प्रोक्त्वा भगवति पदं वदेत् ॥ १०-५८ ॥  
  
	माहेश्वरि चान्नपुर्णे स्वाहा विंशतिवर्णकः ।  
  
प्। ८७५) छन्दोऽनुष्टब्मुनिर्ब्रह्मा ह्यन्नपूर्णा च देवता ॥ १०-५९ ॥  
  
	ह्री। बीजं चापि शक्तिः श्री। कीलकं क्ली। प्रकीर्तितम् ।  
	षड्दीर्घयुक्तहृल्लेखा षडङ्गेषु प्रकीर्तिता ॥ १०-६० ॥  
  
अथ ध्यानम् ।  
  
	तप्तकाञ्चनसङ्काशां बालेन्दुकृतशेखराम् ।  
	नवरत्नप्रभादीप्तमुकुटां कुङ्कुमारुणाम् ॥ १०-६१ ॥  
  
	चित्रवस्त्रपरीधानां मीनाक्षीं कलशस्तनीम् ।  
	नृत्यन्तमीशमनिशं दृष्ट्वाऽनन्दमयीं पराम् ॥ १०-६२ ॥  
  
	सानन्दमुखलोलाक्षीं मेखलाढ्यनितम्बिनीम् ।  
	अन्नदानरतां नित्यां भूमिश्रीभ्यां नमस्कृताम् ॥ १०-६३ ॥  
  
	दुग्धान्नभरितं पात्रं सरत्नं वामहस्तके ।  
	दक्षिणे तु करे देव्या दर्वीं ध्यायेत् सुवर्णजाम् ॥ १०-६४ ॥  
  
पुरश्चरणम् ।  
  
	लक्षं जपेत् सनियमस्तद्दशांशेन होमयेत् ।  
	रम्यपायसर्पिर्भ्यामेवं भवति सिद्धिदा ॥ १०-६५ ॥  
  
अथ मन्त्रान्तरं (शारदायाम् )  
  
	माया हृद्भगवत्यन्ते माहेश्वरि पदं ततः ।  
	अन्नपूर्णे ठयुगलं मनुः सप्तदशाक्षरः ॥ १०-६६ ॥  
  
	अ"गानि मायया कुर्यात् ततो देवीं विचिन्तयेत् ।  
  
अथ ध्यानम् ।  
  
	रक्तां विचित्रवसनां नवचन्द्रचूडा-  
	मन्नप्रदाननिरतां स्तनभारनम्राम् ॥ १०-६७ ॥  
  
	नृत्यन्तमिन्दुशकलाभरणं विलोक्य  
	हृष्टां भजे भगवतीं भवदुःखहर्त्रीम् ।  
  
प्। ८७६) अथ पुरश्चरणम् ।  
  
	यथाविधि जपेन्मन्त्रं वसुयुग्मसहस्रकम् ॥ १०-६८ ॥  
  
	साज्येनान्नेन जुहुयात् तद्दशांशमनन्तरैः ।  
  
इत्यन्नपूर्णामन्त्रः ।  
  
अथ प्रत्यङ्गिरामन्त्रः ।  
(मेरुतन्त्रे)  
  
	अथातः सम्प्रवक्ष्यामि परकृत्यानिवारिणीम् ॥ १०-६९ ॥  
  
	देवीं प्रत्यङ्गिरां नाम सर्वापद्विनिवारिणीम् ।  
	ॐ अ। क। च। तथा ट। त। प। ह्म। भो। ह्री। समुच्चरेत् ॥ १०-७० ॥  
  
	हु।स उक्त्वा हु। तथाऽस्त्रं स्वाहान्तं षोडशाक्षरः ।  
	मुनिर्विधाता छन्दोष्णिग्देवताः षट् प्रकीर्तिताः ॥ १०-७१ ॥  
  
	महावायुर्महापृथ्वी महाकाशस्तथैव च ।  
	महासमुद्रनामा च महापर्वत एव च ॥ १०-७२ ॥  
  
	महाग्निश्चेति हु। बीजं ह्री। शक्तिः परिकीर्तिता ।  
	लज्जया तु षडङ्गानि षड्दीर्घान्वितयाऽचरेत् ॥ १०-७३ ॥  
  
	मन्त्रदेवी।स्ततो मन्त्री ध्यायेत् सुस्थिरमानसः ।  
  
अथ ध्यानम् ।  
  
	नानारत्नार्चिराक्रान्तं वृक्षाम्भःस्रवणैर्युतम् ॥ १०-७४ ॥  
  
	व्याघ्रादिपशुभिर्व्याप्तं सानुयुक्तं गिरिं स्मरेत् ।  
	मत्स्यकूर्मादिबीजाढ्यं नवरत्नसमन्वितम् ॥ १०-७५ ॥  
  
	घनच्छायं सकल्लोलमकूपारं विचिन्तयेत् ।  
	ज्वालावलीसमाक्रान्तं जगत्त्रितयमद्भुतम् ॥ १०-७६ ॥  
  
	पीतवर्णं महावह्निं संस्मरेच्छत्रुशान्तये ।  
	त्वरा समुत्थरावौघमलिनं रुद्धभूदिवम् ॥ १०-७७ ॥  
  
प्। ८७७) पवनं संस्मरेद्विश्वजीवनं प्राणरूपतः ।  
	नदीपर्वतवृक्षादिकलिताग्राससङ्कुला ॥ १०-७८ ॥  
  
	आधारभूता जगतो ध्येया पृथ्वीह मन्त्रिणा ।  
	सूर्यादिग्रहनक्षत्रकालचक्रसमन्वितम् ॥ १०-७९ ॥  
  
	निर्मलं गगनं ध्यायेत् प्राणिनामाश्रयः पदम् ।  
  
पुरश्चरणमाह ।  
  
	एवं षड्देवता ध्यात्वा सहस्राणि तु षोडश ॥ १०-८० ॥  
  
	जपेन्मन्त्रं दशांशेन षड्द्रव्यैर्होममाचरेत् ।  
	व्रीहयस्तण्डुला आज्यं सर्षपाश्च यवास्तिलाः ॥ १०-८१ ॥  
  
	एतैर्हुत्वा यथाभागं पीठे पूर्वोदिते यजेत् ।  
  
अथ मालामन्त्रस्तत्रैव ।  
  
	अथ प्रत्यङ्गिरामालामन्त्रः सिद्धः प्रकीर्त्त्यते ॥ १०-८२ ॥  
  
	ॐ ह्री। नमः कृष्णवाससेशतेविश्वसहस्रहिम् ।  
	सिनि सहस्रवदने महाबले पराजिते ॥ १०-८३ ॥  
  
	प्रत्यङ्गिरे परसैन्यपरकर्मपदं वदेत् ।  
	विध्वंसिनि परमन्त्रोत्सादिनीति ततो वदेत् ॥ १०-८४ ॥  
  
	सर्वभूतेति दमनि सर्वदेवान् वदेत् ततः ।  
	बन्धयुग्मं सर्वविद्या द्विश्च्छिन्धि क्षोभयद्वयम् ॥ १०-८५ ॥  
  
परयन्त्राणीति वदेत् स्फोटयद्वितयं ततः ।  
सर्वशृङ्खला।स्त्रोटय त्रोटय ज्वल चोच्चरेत् ॥ १०-८६ ॥  
  
	ज्वालाजिह्वे करालेति वदने प्रत्यमुच्चरेत् ।  
	गिरे ह्री। नम इत्येष सपादशतवर्णवान् ॥ १०-८७ ॥  
  
	ब्रह्माऽनुष्टुब्मुनिश्छन्दो देवी प्रत्यङ्गिरा मता ।  
	बीजशक्ती तारमाये कृत्यानाशेति योजनम् ॥ १०-८८ ॥  
  
प्। ८७८) षडङ्गानां विधिश्चात्र षड्दीर्घान्वितमायया ।  
  
अथ ध्यानम् ।  
  
	सिंहारूढातिकृष्णाङ्गीं ज्वालावक्त्रां भयङ्कराम् ॥ १०-८९ ॥  
  
	शूलखड्गकरां वस्त्रे दधतीं नूतने भजे ।  
  
अथ पुरश्चरणम् ।  
  
	अयुतं प्रजपेन्मन्त्रं सहस्रं तिलराजिकाः ॥ १०-९० ॥  
  
	हुत्वा सिद्धमनुर्मन्त्री प्रयोगेषु शतं जपेत् ।  
	ग्रहभूतादिकारिष्टं सिञ्चेन्मन्त्रं जपन् जलैः ॥ १०-९१ ॥  
  
	विनाशयेत् परकृतं यन्त्रमन्त्रादिसाधनम् ।  
  
[एतच्चिह्नान्तर्गतः पाठः ४ पु० अधिको दृश्यते ।] अथ मन्त्रान्तरं (सिद्धान्तसङ्ग्रहे)  
  
	ॐ यां कल्पयन्ति नोऽरयः क्रूरां कृत्यां वधूमिव ॥ १०-९२ ॥  
  
	तां ब्रह्मणाऽपनिर्नुद्मप्रत्यक् कर्त्तारमिच्छतु ।  
	ह्रो। मुन्याद्या विनियोगान्ता मलामन्त्रवदस्य तु ॥ १०-९३ ॥  
  
	षडङ्गानि च पादेन पादार्धैश्चरणेन च ।  
	कुर्याद्वेदादिषड्दीर्घहृल्लेखापुटितेन च ॥ १०-९४ ॥  
  
	शिरोभ्रूमध्यवदनगलबाहुद्वयेष्वथ ।  
	हृन्नाभिपार्श्वकट्यन्धुपादेषु पदशो न्यसेत् ॥ १०-९५ ॥  
  
	व्यापकन्तं समस्तेन कृत्वा ध्यायेन्महेश्वरीम् ।  
	खड्गचर्मधरां कृष्णां मुक्तकेशीं विवाससम् ॥ १०-९६ ॥  
  
	दंष्ट्राकरालवदनां भीषाभां सर्वभूषणाम् ।  
	ग्रसन्तीं वैरिणं ध्यायेत् प्रेरितां शिवतेजसा ॥ १०-९७ ॥  
  
पुरश्चरणमाह ।  
  
	अयुतं प्रजपेदेनं मन्त्री प्रयतमानसः ।  
  
प्। ८७९) दशांशं जुहुयात् पश्चादपामार्गेध्मराजिकाम् ॥ १०-९८ ॥  
  
	सर्पिषा च समायुक्तां ततः सिद्धो भवेन्मनुः ।  
	प्रयोगेषु जपेन्मन्त्रमष्टोत्तरशतं बुधः ॥ १०-९९ ॥  
  
	तावतैव तु होमेन परकृत्या विनश्यति ।  
  
इति प्रत्यङ्गिरामन्त्रः ।  
  
अथ कुब्जिकामन्त्रः ।  
  
(कुलालिकाम्नायतन्त्रे)  
  
श्रीकुब्जिकोवाच ।  
  
	कथं तु लघ्विकानाथ वद मन्त्रपदान्विताम् ॥ १०-१०० ॥  
  
	सर्वज्ञां सर्वदा देव लक्षणेन समन्विताम् ।  
	उवाच भैरवो ह्येवं लघ्विकां शृणु लघ्विके ॥ १०-१०१ ॥  
  
	किन्तु त्वया न वक्तव्या यावन्नादेशितः शिशुः ।  
	च्चेवीति प्रथमं पदं णिकिणिकि द्वितीयकम् ॥ १०-१०२ ॥  
  
	छी। छा। पदं तृतीयं च खिमुरघो-अचतुर्थकम् ।  
	मेनणञङेति पञ्चमं ह्रौ। ह्रा। ह्री। षष्ठकं पदम् ॥ १०-१०३ ॥  
  
	यै काब्जिकुश्रो सप्तमं त्यैवगभ मोनाष्टमम् ।  
	एषा सा समया देवी द्वात्रिंशाक्षरमालिनी ॥ १०-१०४ ॥  
  
	पञ्चप्रणवमाद्यन्तनियुक्ता लक्षणान्विता ।  
	आदिकूटावसाने च द्विचत्वारिंशमालिनी ॥ १०-१०५ ॥  
  
	विलोमेनोच्चरेद्देवि गुरुवक्त्रोपदेशतः ।  
	रेफसहमिदं कूटं विद्यायाः सप्तमं स्मृतम् ॥ १०-१०६ ॥  
  
	श्रीलोपे सन्नियोक्तव्यं जीवितं कुब्जिके मम ।  
	स्वमनीषिकातोऽन्यथा सविद्धिष्टोमरीचिभिः ॥ १०-१०७ ॥  
  
	गुप्त गुप्ततरं कार्यं योगिनीहृदयनन्दनम् ।  
  
प्। ८८०) यस्माद्भस्मारमित्येवं सर्वस्वं योगिनीकुले ॥ १०-१०८ ॥  
  
	अथ चेत् सर्वपीठेषु मातेयं समयात्मिका ।  
	अस्याः स्मरणमात्रेण विह्वलं तु जगत्त्रयम् ॥ १०-१०९ ॥  
  
	जायते नात्र सन्देह इति माता सुरक्षिता ।  
	हृदयाद्यस्त्रपर्यन्तमेकोच्चारेण सुव्रते ॥ १०-११० ॥  
  
सिद्धिमार्गे यथा ब्रूमि विलोमेन विलोमतः ।  
  
यस्त्रा-अ यैर्वाणाकक्को च्चेवि णिकिणिकि ययात्रत्रने केरिताहम्मजलकु छा। छी। यचावकयैपारूहुबखीमुरघो-अ मे नणञङ यैखाशि खेशिरर्वव ह्री। ह्रा। ह्रौ। सेरशि यैपादीलकु यैकाब्जिकुश्री ययादहृ यैलामत्कहृत्यैवगभ मोन ।  
  
	पञ्चादशाक्षरं हृदयं शिरश्चैव त्रयोदश ॥ १०-१११ ॥  
  
	शिखारुद्रक्षरा ज्ञेया कवचैकोनविंशति ।  
	तिथिसङ्ख्या भवेन्नेत्रमस्त्रं चैव चतुर्दश ॥ १०-११२ ॥  
  
	पञ्चप्रणव आद्यन्तो यथा विद्या तथाऽन्तिमा ।  
	एतत्कौलिकभाषायां कथितं ते सप्रत्ययम् ॥ १०-११३ ॥  
  
	सस्फुटं गुरुवक्क्रस्थं विलोमस्थं न सिध्यति ।  
	कौलिकेऽदः समाख्यातं सिद्धमार्गे सुदुर्लभम् ॥ १०-११४ ॥  
  
अथ ध्यानं (परातन्त्रे)  
  
	वृषभे संस्थितं देवं खवर्णरूपशोभितम् ।  
	एकवक्त्रं त्रिनेत्रं च भुजाष्टादशधारिणम् ॥ १०-११५ ॥  
  
	परशुं डमरुं बाणं खड्गमङ्कुशवज्रकम् ।  
	शङ्खं च वेणुवाद्यं च वरदं दक्षिणे करे ॥ १०-११६ ॥  
  
	वामे खट्वाङ्गशूलं च धनुः फलकपाशकम् ।  
  
प्। ८८१) घण्टां कपालं वेणुं च अभयं भयनाशनम् ॥ १०-११७ ॥  
  
	पट्टेन बन्धितं जानुवामोरुस्था च कुब्जिका ।  
	एकवक्त्रा त्रिनेत्रा च करुणावरवर्णिता ॥ १०-११८ ॥  
  
	द्विभुजा वरदा देवी सिंहस्थाऽभयसव्यसु ।  
	नानाभरणभूषाङ्गी खण्डेन्दुकृतशेखरा ॥ १०-११९ ॥  
  
	वर्वरा केशपाशेन चारुपीनघनस्तनी ।  
	एवं येध्या कुजा माता पश्चिमाम्नायनायिका ॥ १०-१२० ॥  
  
अथ पुरश्चरणम् । (कुलालिकाम्नायतन्त्रे)  
  
	अक्षराक्षरसन्तानं योजयेल्लक्षसङ्ख्यया ।  
	लघ्वीशगुणतुल्योऽसौ हर्ता कर्ता स्वयं प्रभुः ॥ १०-१२१ ॥  
  
	खेचरीणां पदं सो हि पश्यति ह्यविचारतः ।  
	निराचारेण योगेन चिन्तयन्तो महेश्वरीम् ॥ १०-१२२ ॥  
  
इति कुब्जिकामन्त्रः ।  
  
अथ गङ्गामन्त्रः ।  
(मेरुतन्त्रे)  
  
	अथ वक्ष्ये रुद्रशीर्षनिवासिन्याः परान् मनून् ।  
	तारो नमः शिवायै च नारायण्यै पदं वदेत् ॥ १०-१२३ ॥  
  
	दशहरायै गङ्गायै स्वाहान्तो विंशदर्णकः ।  
	व्यासो मुनिः कृतिश्छन्दो गङ्गा देवी प्रकीर्तिता ॥ १०-१२४ ॥  
  
	त्रिवह्निवेदबाणाग्निनेत्रवर्णैः षडङ्गकम् ।  
  
अथ ध्यानम् ।  
  
	चतुर्भुजां त्रिनेत्रां च सर्वाभरणभूषिताम् ॥ १०-१२५ ॥  
  
	रत्नकुम्भसिताम्भोजवरदाभयसत्कराम् ।  
	चामरैर्बीजमानां च श्वेतच्छत्रोपशोभिताम् ॥ १०-१२६ ॥  
  
प्। ८८२) अथ पुरश्चरणम् ।  
  
	लक्षं जपेद्दशांशेन जुहुयात् सघृतैस्तिलैः ।  
  
अथ मन्त्रान्तरं तत्रैव ।  
  
	अथान्यं सम्प्रवक्ष्यामि वामाचाराघनाशनम् ॥ १०-१२७ ॥  
  
	बहिर्यजनकर्तारः शिद्धाः स्युर्यत्प्रभावतः ।  
	तारो नमो भगवति वाग्भवं च हिलिद्वयम् ॥ १०-१२८ ॥  
  
	मिलिद्वयं च गङ्गे मां पावयद्वितयं वदेत् ।  
	स्वाहान्तस्तारको वर्णो मनुः पापप्रणाशनः ॥ १०-१२९ ॥  
  
	ईश्वरोऽस्य मुनिश्छन्दोऽमितं गङ्गा च देवता ।  
	रामवेदाङ्गवह्न्यङ्गनेत्रार्णैरङ्गकल्पनम् ॥ १०-१३० ॥  
  
अथ ध्यानम् ।  
  
	रक्ताम्बरां रक्तवर्णां शूलकुम्भवराभयान् ।  
	करैः सन्दधतीं स्मेरां कच्छपस्थां सुरादिभिः ॥ १०-१३१ ॥  
  
	तद्रूपाभिः स्वपापस्य नाशाय सुनिषेविताम् ।  
  
अथ पुरश्चरणम् ।  
  
	वर्णलक्षं जपेद्धोमः प्रोक्तः पद्मैर्दशांशतः ॥ १०-१३२ ॥  
  
	एवं सिद्धमनुर्मन्त्री मरुदादिकनिर्जले ।  
	देशे गत्वा जलार्थं तु पुरश्चर्यां समाचरेत् ॥ १०-१३३ ॥  
  
	होमादिसर्वं निर्वृत्य गङ्गामावाहयेत् ततः ।  
	तत्र कूपादिकं कृत्वा भवेत् तदमृतोपमम् ॥ १०-१३४ ॥  
  
	कल्पस्थायितयाऽगाधं समस्तगदनाशनम् ।  
  
तथा ।  
  
	इयमादिमसप्तार्णं त्यक्त्वोक्ता तु नखाक्षरी ॥ १०-१३५ ॥  
  
	प्राग्वन्मुन्यादिकं बाणवेदत्रित्रित्रिबाहुभिः ।  
	मन्त्रार्णैः स्युः षडङ्गानि पुरश्चर्यार्णलक्षकम् ॥ १०-१३६ ॥  
  
प्। ८८३) होमद्रव्यादिकं प्राग्वत् सिद्धमन्त्रः समाचरेत् ।  
	प्रयोगं जलमध्ये तु स्थित्वा जप्त्वाऽयुतं मनुम् ॥ १०-१३७ ॥  
  
	त्र्यहादवर्षाकालेऽपि वृष्टिर्भवति भूयसी ।  
  
अथ मन्त्रान्तरं तत्रैव ।  
  
	तारो हिलिमिलिद्वन्द्वे गङ्गे देवि नमो मनुः ॥ १०-१३८ ॥  
  
	तिथिवर्णोऽयस्य मुन्यादिः पूजा पूर्ववदीरिता ।  
	त्रिद्वित्र्यक्षिकृताब्ध्यर्णैः षडङ्गविधिरीरितः ॥ १०-१३९ ॥  
  
	एतस्य भजनाज्जन्तोर्नातीर्थे मरणं भवेत् ।  
  
पुनर्मन्त्रान्तरमाह ।  
  
	तारो लज्जा रमा हार्दं ततो भगवती पदम् ॥ १०-१४० ॥  
  
	सम्बुध्यन्तं गङ्गदयिते नमो हु। तथाऽस्त्रकम् ।  
	अष्टादशार्णमन्त्रोऽयं मुन्याद्यं पूर्ववन्मतम् ॥ १०-१४१ ॥  
  
इति गङ्गामन्त्रः ।  
  
अथ मणिकर्णिकामन्त्रः ।  
  
तत्रैव ।  
  
	अथातः सम्प्रवक्ष्यामि मणिकर्णीमनुद्वयम् ।  
	तरो वाक् ह्री। रमा कामस्तारोऽयं मणिकर्णिके ॥ १०-१४२ ॥  
  
	नम ॐ तिथिवर्णोऽयं मन्त्रः परमदुर्लभः ।  
	मुनिर्व्यासोऽतिशक्वरी छन्दः स्यान्मणिकर्णिका ॥ १०-१४३ ॥  
  
	देवता चन्द्रनेन्त्राक्षिद्वीषुत्र्यर्णैः षडङ्गकम् ।  
  
अथ ध्यानम् ।  
  
	बीजपूरं दक्षहस्ते वामेन्दीवरमालिका ॥ १०-१४४ ॥  
  
	बद्धाञ्जलिः श्वेतवस्त्रा त्र्यक्षा चन्द्रनिभानना ।  
	पश्चिमाभिमुखी स्मेरा पद्मस्था पद्ममालिका ॥ १०-१४५ ॥  
  
	नानालङ्कारभूषाढ्या ध्येया श्रीमणिकर्णिका ।  
  
प्। ८८४) अथ पुरश्चरणम् ।  
  
	लक्षत्रयं जपेन्मन्त्रं जुहुयात् तद्दशांशतः ॥ १०-१४६ ॥  
  
	पुण्डरीकैस्त्रिमध्वक्तैर्यजेत् तां गङ्गया समम् ।  
  
इति मणिकर्णिकामन्त्रः ।  
  
अथ वाग्मतीमन्त्रः ।  
तत्रैव ।  
  
	अथातः सम्प्रवक्ष्यामि वाग्मत्याश्च मनुद्वयम् ॥ १०-१४७ ॥  
  
	वाग्बीजं प्रथमो मन्त्रो नारदोऽस्य मतो मुनिः ।  
	छन्दोऽनुष्टुब्देवता तु वाग्मती परिकीर्तिता ॥ १०-१४८ ॥  
  
अथ ध्यानम् ।  
  
	श्वेतम्बरां श्वेतवर्णां श्वेतगन्धानुलेपनाम् ।  
	सुधाकुम्भं च पद्मं च वीणां पुस्तकमेव च ॥ १०-१४९ ॥  
  
	करैर्दधन्तीं मीनस्थां मुक्ताभरणभूषिताम् ।  
	एवं ध्यात्वा कर्णिकायां यजेद्देवीं षडस्रके ॥ १०-१५० ॥  
  
	रुद्रधारां मणिमतीं फल्गुं विष्णुमतीं तथा ।  
	प्रभावतीं भानुमतीं भूपुरे तु दिगीश्वरान् ॥ १०-१५१ ॥  
  
अथ पुरश्चरणन् ।  
  
	लक्षत्रयञ्जपेन्मन्त्रं पञ्चखाद्यैस्तथा हूनेत् ।  
	तर्पणादि ततः कृत्वा सिद्धो मन्त्रः प्रजायते ॥ १०-१५२ ॥  
  
	सद्योजातस्य बालस्य जिह्वायां बीजमालिखेत् ।  
	मधुना स्वर्णलेखन्या सोऽष्टवर्षः कविर्भवेत् ॥ १०-१५३ ॥  
  
	वाग्मत्यां वाऽथ गङ्गायां पुरश्चर्यां करोति यः ।  
	द्वितीयामप्रतिग्राही भिक्षाशी चाथ मौनवान् ॥ १०-१५४ ॥  
  
प्। ८८५) ब्रह्मचारी भूमिशायी श्वेताम्बधरः शुचिः ।  
	वाक् सिद्धिं लभतेऽवश्यं दाता भोक्ता त्वयाचकः ॥ १०-१५५ ॥  
  
अथ मन्त्रान्तरं तत्रैव ।  
  
	रमात्रपावाग्बीजानि वदेद्ङेऽन्ता च वाग्मती ।  
	नमो ममेति च पदे धारणां च ततो धियम् ॥ १०-१५६ ॥  
  
	वाचमद्भुतां प्रदेहि स्वाहान्तस्तत्त्ववर्णकः ।  
	मुन्यादिकं तथा पूजा पुरश्चर्या च पूर्ववत् ॥ १०-१५७ ॥  
  
इति वाग्मतीमन्त्रः ।  
  
अथ चन्द्रमन्त्रः ।  
  
(शारदायाम्)  
  
	अथोच्यते चन्द्रमसो मनुः सर्वसमृद्धिदः ।  
	खड्गीशस्थो भृगुर्विन्दुमनुः स्वरसमन्वितः ॥ १०-१५८ ॥  
  
	सोमाय हृदयान्तोऽयं मन्त्रः प्रोक्तः षडक्षरः ।  
	ऋषिरुक्तो भृगुश्छन्दः पङ्क्तिः सोमोऽस्य देवता ॥ १०-१५९ ॥  
  
	दीर्घभाजा स्वबीजेन मनोरङ्गक्रिया मता ।  
  
अथ ध्यानम् ।  
  
	कर्पूरस्फटिकावदातमनिशं पूर्णेन्दुविम्बाननं  
	मुक्तादामविभूषितेन वपुषा निर्मूलयन्तं तमः ॥ १०-१६० ॥  
  
	हस्ताभ्यां कुमुदं वरं च दधतं नीलालकोद्भासितं  
	स्वस्थाङ्कस्थमृगोदिताश्रयगुणं सोमं सुधाब्धिं भजे ।  
  
अथ पुरश्चरणम् ।  
  
	रसलक्षं जपेन्मन्त्रं साधको विजितेन्द्रियः ॥ १०-१६१ ॥  
  
	तत्सहस्रं प्रजुहुयात् पायसेन ससर्पिषा ।  
  
अथ मन्त्रान्तरं (मेरुतन्त्रे)  
  
	ॐ आ। श्री। श्रु। सविन्दुः स सोमायेत्यग्निगेहिनी ॥ १०-१६२ ॥  
  
प्। ८८६) दशाक्षरश्चन्द्रमन्त्रो जप्यश्चायं नृपायुतम् ।  
	होमादिकप्रयोगा।श्च सर्वं पूर्ववदाचरेत् ॥ १०-१६३ ॥  
  
इति चन्द्रमन्त्रः ।  
  
अथ भौममन्त्रः ।  
  
तत्रैव ।  
  
	अथ भौममनुं वक्ष्ये सर्वरोगनिवारणम् ।  
	अ। च अङ्गारको ङेऽन्तो हृदन्तश्चाष्टवर्णकः ॥ १०-१६४ ॥  
  
	ऋष्याद्या ब्रह्मगायत्री भूमिपुत्राः प्रकर्तिताः ।  
	अङ्गषट्कं त्वस्य मनोर्निजबीजेन सम्मतम् ॥ १०-१६५ ॥  
  
अथ ध्यानम् ।  
  
	नमाम्यङ्गारकं रक्तं रक्ताम्बरविभूषणम् ।  
	जानुस्थवामहस्ताढ्यं साभयेतरपाणिकम् ॥ १०-१६६ ॥  
  
अथ पुरश्चरणम् ।  
  
	लक्षाष्टकं जपः प्रोक्तः खदिरोद्भवकैर्हुनेत् ।  
	साज्यैः सन्तर्पणं रक्तचन्दनाद्यैः समाचरेत् ॥ १०-१६७ ॥  
  
अथ मन्त्रान्तरं तत्रैव ।  
  
	अथ मन्त्रान्तरं वक्ष्ये भूमिमन्त्रस्य सिद्धिदम् ।  
	ॐ हा। ह।सः ख। ख इति मन्त्रः प्रोक्तः षडक्षरः ॥ १०-१६८ ॥  
  
	मुनिर्विरूपो गायत्री छन्दो देवो धरात्मजः ।  
	षड्भिर्वणैः षडङ्गानि मनोः कुर्वीत साधकः ॥ १०-१६९ ॥  
  
अथ ध्यानम् ।  
  
	जवाकुसुमसङ्काशं शक्तिं शूलं गदां वरम् ।  
	मेषसंस्थं रक्तवस्त्रं तं वन्देऽहं धरात्मजम् ॥ १०-१७० ॥  
  
अस्य पुरश्चरणं षड्लक्षजपः ।  
  
	रसलक्षं जपेद्धोमं समिद्भिः खदिरस्य च ।  
  
इति तत्रैवोक्तत्वात् ।  
  
प्। ८८७) ॐ क्रा। क्री। क्रौ। सविन्दुः सकुजायेत्यग्निगेहिनी ॥ १०-१७१ ॥  
  
	दशाक्षरो भौममन्त्रो जप्यश्चायं नवायुतः ।  
  
पुनर्मन्त्रान्तरमाह ।  
  
	ॐ श्री। क्ली। ह्री। समुच्चार्य ङेऽन्तो भौमो हृदन्तकः ॥ १०-१७२ ॥  
  
	दशाक्षरी मनुः प्रोक्तो विरूपाक्षो मुनिर्मतः ।  
	गायत्री छन्द उदितं देवता मङ्गलो भवेत् ॥ १०-१७३ ॥  
  
	ह्री। बीज। श्री। च शक्तिः स्यात् कीलकं क्ली। प्रकर्तितम् ।  
	कालादिकं समुच्चार्य नियोग ऋणनाशने ॥ १०-१७४ ॥  
  
	षड्दीर्घयुक्तबीजेन अङ्गुल्यादिषडङ्गकम् ।  
  
अथ ध्यानम् ।  
	  
ततो ध्यायेद्रक्तवर्णं रक्तमाल्यांशुकावृतम् ॥ १०-१७५ ॥  
  
	कण्ठे कमलमालाढ्यं करयोः शक्तिशूलकम् ।  
	मङ्गलानां मङ्गलं च सर्वकामफलप्रदम् ॥ १०-१७६ ॥  
  
अथ पुरश्चरणम् ।  
  
	एवं ध्यात्वा जपेल्लक्षं जुहुयात् करवीरजैः ।  
	जवाप्रसूनैः पुरुभिर्मधुरत्रितयान्वितैः ॥ १०-१७७ ॥  
  
	रक्तचन्दनगन्धाढ्यैर्यजेदरुणभूषणम् ।  
	विधिना भूमितनयं सर्वाभीष्टफलप्रदम् ॥ १०-१७८ ॥  
  
इति कुजमन्त्रः ।  
  
अथ भौममन्त्रः ।  
तत्रैव ।  
  
	अथातः सम्प्रवक्ष्यामि बुधमन्त्रं महाद्भुतम् ।  
	बुं ङेऽन्तं बुधशब्दं च हृदयान्तः षडर्णकः ॥ १०-१७९ ॥  
  
	बुधमन्त्रोऽस्य मुन्याद्या ब्रह्मप"क्तिबुधा मताः ।  
  
प्। ८८८) षडङ्गानि स्वबीजेन विन्यस्यैवं विचिन्तयेत् ॥ १०-१८० ॥  
  
अथ ध्यानम् ।  
  
	वन्दे बुधं सदा देवं पीताम्बरसुभूषणम् ।  
	जानुस्थवामहस्ताब्जं साभयेतरपाणिकम् ॥ १०-१८१ ॥  
  
अथ पुरश्चरणम् ।  
  
	प्रजपेद्वर्णसाहस्रं दशांशं जुहुयाद्घृतैः ।  
  
अथ मन्त्रान्तरं तत्रैव ।  
  
	ॐ ब्रा। ब्री। ब्रू। सविन्दुः सबुधायेत्यग्निगेहिनी ॥ १०-१८२ ॥  
  
	दशाक्षरः सौम्यमन्त्रो जपो लक्षैकसङ्ख्यया ।  
  
इति बुधमन्त्रः ।  
  
अथ बृहस्पतिमन्त्रः ।  
  
तत्रैव ।  
  
	अथातः सम्प्रवक्ष्यामि गुरुमन्त्रं गुरुत्वकृत् ॥ १०-१८३ ॥  
  
	बृ। बृहस्पतये हृच्च मन्त्रश्चाष्टाक्षरो मतः ।  
	छन्दोऽनुष्टुब्मुनिर्ब्रह्मा देवः प्रोक्तो बृहस्पतिः ॥ १०-१८४ ॥  
  
	बृ। बीजं पतये शक्तिर्बीजेनैवाङ्गकल्पनम् ।  
  
अथ ध्यानम् ।  
  
	सुवर्णाभं पीतवस्त्रं रक्तस्वर्णाम्बरादिकम् ॥ १०-१८५ ॥  
  
	किरन्तं दक्षहस्तेन तद्राशिं वामपाणिना ।  
	स्पृशन्तं सम्यगपरं विपणौ कनकादिकम् ॥ १०-१८६ ॥  
  
	नानालङ्कारशोभाढ्यं विद्यासागरपारगम् ।  
  
अथ पुरश्चरणम् ।  
  
	जपित्वाऽशीतिसाहस्रं हुत्वा धेनुघृतेन वा ॥ १०-१८७ ॥  
  
	धर्माधर्मादिपीठे तं पूजयेदङ्गदिश्यकैः ।  
  
अथ मन्त्रान्तरं तत्रैव ।  
  
	ॐ ज्रा। ज्री। ज्रू। सविन्दुः सचतुर्थ्यन्तो बृहस्पतिः ॥ १०-१८८ ॥  
  
प्। ८८९) वह्निस्त्रीविश्ववर्णोऽयं जप्यः पञ्चदशायुतम् ।  
  
इति बृहस्पतिमन्त्रः ।  
  
अथ शुक्रमन्त्रः ।  
  
तत्रैव ।  
  
	वस्त्रं मे देहि शुक्राय हृदयान्तः शुमादिकः ॥ १०-१८९ ॥  
  
	एकादशाक्षरो मन्त्रो विराट् छन्द उदाहृतम् ।  
	ब्रह्मा मुनिर्देवता तु शुक्रो दैत्यादिपूजितः ॥ १०-१९० ॥  
  
	षड्भिः पदैः षडङ्गानि ततो देवं विचिन्तयेत् ।  
  
अथ ध्यानम् ।  
  
	शुक्रं नमाम्यापणस्थं मुक्ताभरणभूषिणम् ॥ १०-१९१ ॥  
  
	स्वर्णवासोरत्नधाराविमुग्धान्तःकरद्वयम् ।  
  
अथ पुरश्चरणम् ।  
  
	अयुतं प्रजपेन्मन्त्रं सहस्रं जुहुयाद्घृतैः ॥ १०-१९२ ॥  
  
अथ मन्त्रान्तरं तत्रैव ।  
  
	ॐ ह्रा। ह्री। ह्रौ। सविन्दुः सशुक्रायेत्यग्निगेहिनी ।  
	दशाक्षरः शुक्रमन्त्रो जप्योऽयं द्वादशायुतम् ॥ १०-१९३ ॥  
  
	उदुम्बरसमिद्भिश्च होमयेत् सकलापदः ।  
	भूपैः कृता विनश्यन्ति स्त्रीसौख्यमुपजायते ॥ १०-१९४ ॥  
  
इति शुक्रमन्त्रः ।  
  
अथ शनैश्चरमन्त्रः ।  
तत्रैव ।  
  
	शनैश्चराय हृदयं शमाद्यश्चाष्टवर्णकः ।  
	मुन्याद्या ब्रह्मगायत्रशनैश्चरसमाह्वयाः ॥ १०-१९५ ॥  
  
	षड्दीर्घयुक्तबीजेन षडङ्गानि समाचरेत् ।  
  
अथ ध्यानम् ।  
  
	वन्दे शनैश्चरं वक्रदंष्ट्रं नीलविभूषणम् ॥ १०-१९६ ॥  
  
प्। ८९०) वामजानुस्थितं वामकरं दक्षे वरं दधत् ।  
  
[एतच्चिह्नान्तर्गतः पाठः ५ पुस्तक एवोपलभ्यते ।] (मार्तण्डभैरवतन्त्रे)  
  
	नीलाद्रिशोभाञ्चितदिव्यमूर्तिः खड्गी त्रिदण्डी शरचापहस्तः ॥ १०-१९७ ॥  
  
	शम्भुर्महाकालशनिः पुरारिर्जयत्यशेषासुरनाशकारी ।  
  
इति ध्यानान्तरमुक्तम् ।  
अथ पुरश्चरणं (मेरौ)  
  
	जपेदक्षरसाहस्रं तद्दशांशं हुनेद्घृतैः ॥ १०-१९८ ॥  
  
	षडङ्गग्रहदिक्पालसायुधैः परिपूजनम् ।  
	न शनैश्चरभक्तानामापदो न दरिद्रता ॥ १०-१९९ ॥  
  
अथ मन्त्रान्तरं तत्रैव ।  
  
	ॐ प्रा। प्री। प्रौ। स इत्युक्त्वा शनैश्चरपदं वदेत् ।  
	ङेऽन्तं स्वाहा द्वादशार्णो जपः प्रयुतसम्मतः ॥ १०-२०० ॥  
  
	हुनेच्छमीसमिद्भिश्च क्लीवाः सर्वेऽस्य वश्यगाः ।  
  
इति शनैश्चरमन्त्रः ।  
  
अथ राहुमन्त्रः ।  
  
तत्रैव ।  
  
	अपरं तु मनुं वक्ष्ये राहवे नम उच्चरेत् ॥ १०-२०१ ॥  
  
	रा। पूर्वकः षडर्णोऽयं वर्णैरेवाङ्गकल्पनम् ।  
	मुन्याद्या ब्रह्मगायत्रराहवः परिकीर्तिताः ॥ १०-२०२ ॥  
  
अथ ध्यानम् ।  
  
	वन्दे राहुं धूम्रवर्णं सर्वकायं कृताञ्जलिम् ।  
	विकृतास्यं रक्तनेत्रं धूम्रालङ्कार[मण्डितम्  इति २-३-४पु० पा०।] मन्वहम् ॥ १०-२०३ ॥  
  
अथ पुरश्चरणम् ।  
  
	जपेद्वर्णसहस्रं तु होमयेद्गोघृतेन च ।  
  
प्। ८९१) ग्रहाशाधिपशस्त्रैश्च पूजावृत्तिरुदीरिता ॥ १०-२०४ ॥  
  
	राहोरुपासको भूपः सङ्ग्रामे विजयी भवेत् ।  
  
अथ मन्त्रान्तरं तत्रैव ।  
  
	ॐ सा। सी। सौ। सविन्दुः सराहवे त्वग्निगेहिनी ॥ १०-२०५ ॥  
  
दशाक्षरो राहुमन्त्रो जप्यश्चायं दशायुतः ।  
	दूर्वाभिर्होमयित्वा च द्विजान् सन्तर्प्य सिध्यते ॥ १०-२०६ ॥  
  
इति राहुमन्त्रः ।  
  
अथ केतुमन्त्रः ।  
तत्रैव ।  
  
	के। केतवे हृदित्येवं केतुमन्त्रः षडर्णकः ।  
	ब्रह्मा मुनिर्मतश्छन्दः पङ्क्तिः केतुश्च देवता ॥ १०-२०७ ॥  
  
	के। बीजं वे। तु शक्तिः स्याद्बीजेनैव षडङ्गकम् ।  
  
अथ ध्यानम् ।  
  
	वन्दे कुतुं कृष्णवर्णं कृष्णवस्त्रविभूषितम् ॥ १०-२०८ ॥  
  
	वामोरुन्यस्ततद्धस्तं साभयेतरपाणिकम् ।  
  
अथ पुरश्चरणम् ।  
  
	जपेदक्षरसाहस्रं तद्दशांशं हुनेद्घृतैः ॥ १०-२०९ ॥  
  
अथ मन्त्रान्तरं तत्रैव ।  
  
	ॐ प्रा। प्री। प्रौ। सविन्दुः सकेतवे वह्निगेहिनी ।  
	दशाक्षरः केतुमन्त्रो जप्योऽयं द्वादशायुतम् ॥ १०-२१० ॥  
  
	होमः कुशैः प्रकर्तव्यो घृताक्तैस्तर्पणादि च ।  
	उपासकानामेतस्य केतवोऽग्रे चलन्ति हि ॥ १०-२११ ॥  
  
इति केतुमन्त्रः ।  
  
अथ ग्रहमातृकामन्त्राः ।  
  
तत्रैव ।  
  
	अथातः सम्प्रवक्ष्यामि ग्रहमातृसुसाधनम् ।  
  
प्। ८९२) ग्रहमातरि तुष्टायां किं ग्रहैर्दुरितैरपि ॥ १०-२१२ ॥  
  
	ग्रहमातरि तुष्टायां सुग्रहैः किं प्रयोजनम् ।  
	मङ्गला पिङ्गला धन्या भ्रामरी भद्रिका तथा ॥ १०-२१३ ॥  
  
	उल्का सिद्धा सङ्कटा च विकटा गर्भपालिका ।  
	रुद्रनक्षत्रतश्चाष्टौ जन्मधिष्ण्यक्रमाद्दशाः ॥ १०-२१४ ॥  
  
	फलं नामानुरूपं स्यादेकोपचयतो द्वयोः ।  
	पिङ्गला सूर्यजननी महाधिव्याधिकारिणी ॥ १०-२१५ ॥  
  
	तुष्टा चेच्छत्रुवर्गस्य रुष्टा कुर्याच्च साधके ।  
	ब्जे। बीजं तु समुच्चार्य पिङ्गले वैरिवार्णिणि ॥ १०-२१६ ॥  
  
	प्रसीद फडिति प्रोक्तस्त्रयोऽग्निशक्तिवर्णकः ।  
	दीर्घषट्कयुजा पूर्वबीजेन च षडङ्गकम् ॥ १०-२१७ ॥  
  
अथ ध्यानम् ।  
  
	पिङ्गवर्णां पिङ्गकेशीं पिङ्गनेत्रां धनुःशरान् ।  
	हस्ताभ्यां दधतीं पद्मयुगलं तां भजाम्यहम् ॥ १०-२१८ ॥  
  
	अथ पूजाविधिं वक्ष्ये सर्वासामेव तन्त्रतः ।  
	जवापुष्पाणि शस्तानि धूपो गुग्गुलुसम्भवः ॥ १०-२१९ ॥  
  
	घृतप्रदीपो मधुरा नैवेद्याः पायसादयः ।  
	अलङ्कारास्तथा रक्तास्तथा वस्त्राणि चन्दनम् ॥ १०-२२० ॥  
  
	स्वर्णालङ्करणैश्चापि सद्द्रव्यैर्बहुपञ्चकैः ।  
	तर्पयेत् परमेशानि तत्तन्मन्त्रैः सहस्रधा ॥ १०-२२१ ॥  
  
	सुवर्णपत्रे निच्छिद्रे हस्तायामे मनोरमे ।  
	कृत्वा यन्त्रं तथोक्तं तु योगिनीं तत्र पूजयेत् ॥ १०-२२२ ॥  
  
	तत्तन्मन्त्रवरं जप्त्वा विघ्नशान्त्यै सहस्रशः ।  
  
प्। ८९३) सप्ताहेन प्रजायेत त्रिविधोत्पातवारणम् ॥ १०-२२३ ॥  
  
	ततश्च कुण्डं विधिवत् कृत्वा च चतुरस्रकम् ।  
	अथ वा स्थण्डिले शुद्धे सुलिप्ते गोमयाम्बुभिः ॥ १०-२२४ ॥  
  
	चतुर्हस्तप्रमाणेन योजयेत् स्थिरमानसः ।  
	योगिन्यग्निं तु संस्थाप्य कृत्वा पूर्वोदिताः क्रियाः ॥ १०-२२५ ॥  
  
	अन्यासां दशवारं तु विरुद्धायाः सहस्रधा ।  
	विल्वपत्रैस्तत्फलैश्च कमलैर्नागकेशरैः ॥ १०-२२६ ॥  
  
	जुहुयात् पायसान्नेव तथैव कुलवस्तुना ।  
	सहस्रमयुतं वाऽपि लक्षं वा कामनाक्रमात् ॥ १०-२२७ ॥  
  
	अथ पूजाम् प्रवक्ष्यामि मध्ये देवीं प्रपूजयेत् ।  
	इच्छां ज्ञानं क्रियां शक्तिं त्रिषु कोणेषु पूजयेत् ॥ १०-२२८ ॥  
  
	मन्मथान् पञ्च तदधः पञ्चकोणेषु पूजयेत् ।  
	षडङ्गं पूजयेत् पश्चादष्टपत्रेऽन्ययोगिनीः ॥ १०-२२९ ॥  
  
	तद्वाह्यभूपुरे लोकपालानस्त्राणि पूजयेत् ।  
	पूजाप्रकारो होमश्च सर्वासामयमेव हि ॥ १०-२३० ॥  
  
	विशेषः पुनरत्रास्ति शत्रूच्छेदाभिचारके ।  
	खड्गचर्मधरामुग्रां ध्यायेत् षड्भुजधारिणीम् ॥ १०-२३१ ॥  
  
	गरुडासनमासीनां वैरिनिग्रहकारिकाम् ।  
	लक्षमेकं प्रजप्यादौ जपेल्लक्षं हि तर्पयेत् ॥ १०-२३२ ॥  
  
	सर्वशत्रुविनाशः स्याद्दुःखं नाप्नोति कुत्रचित् ।  
	अथातः सम्प्रवक्ष्यामि चन्द्रमातुश्च साधनम् ॥ १०-२३३ ॥  
  
	मायाद्यो वह्निजायान्तो मङ्गले मङ्गलालये ।  
	एकादशाक्षरो मन्त्रो मङ्गलायाः प्रकीर्तितः ॥ १०-२३४ ॥  
  
प्। ८९४) कृत्वाऽयेन षडङ्गानि दीर्घषट्कयुजा तथा ।  
	ध्यायेदेनां त्रिनयनामुद्यदादित्यसन्निभाम् ॥ १०-२३५ ॥  
  
	दरस्मेरमुखाम्भोजां सिन्दूरसुन्दुराधराम् ।  
	पद्मद्वयं धनुर्बाणान् दधतीं भुजपल्लवैः ॥ १०-२३६ ॥  
  
	सुगुञ्जन्मञ्जुमञ्जीरकाञ्चीगुणविराजिताम् ।  
	एवं ध्यात्वा महेशानि पूर्ववत् परिपूजयेत् ॥ १०-२३७ ॥  
  
	ततो लब्धमनुं जप्त्वा तारमायापुरःसरम् ।  
	योगिनीक्षेत्रवटुकगणाधिपवलिं हरेत् ॥ १०-२३८ ॥  
  
	सर्वासामेव पूजान्ते मङ्गलैव प्रसीदति ।  
  
अथ पुरश्चरणमाह ।  
  
	योगिन्यास्तु प्रसादार्थं वर्णलक्षं जपेन्मनुम् ॥ १०-२३९ ॥  
  
	दुर्योगिन्यनुकूलार्थं जपेत् तत्सङ्ख्यकायुतम् ।  
	अदृष्टप्रतिबद्धस्य शुभायास्तु फलस्य च ॥ १०-२४० ॥  
  
	प्राप्तये प्रजपेत् तावत्सहस्रं प्रत्यहं जपम् ।  
	प्रकर्तव्यो वर्णशतं यावद्दुष्टा तु योगिनी ॥ १०-२४१ ॥  
  
	तुष्टाया वर्णदशकं रोगिणं चाभिमन्त्रयेत् ।  
	वर्णतुल्येन मन्त्रेण यस्याः सेवापरो भवेत् ॥ १०-२४२ ॥  
  
	तस्याः पीडानिवृत्तिः स्याद्वर्णाभ्यन्तर्गतैर्दिनेः ।  
	एवं विधिर्नवानां तु विज्ञेयः सुरसत्तमाः ॥ १०-२४३ ॥  
  
	योगिनी तुल्यफलदा वाममार्गे च दक्षिणे ।  
	अथातः सम्प्रवक्ष्यामि भ्रामरीं भौममातरम् ॥ १०-२४४ ॥  
  
	क्षी। भ्रामरि पदं चोक्त्वा जय तान्मे अधीश्वरि ।  
	भ्रामय क्ली। षोडशार्णो मन्त्रोऽस्याः परिकीर्तितः ॥ १०-२४५ ॥  
  
प्। ८९५) पिङ्गलावत् सर्वमस्याः सिद्धये शर्करान् दश ।  
	मन्त्रयित्वाऽनया मार्गे दशदिक्षु च सन्त्यजेत् ॥ १०-२४६ ॥  
  
	प्रातस्ततो व्रजेन्मार्गं मार्गस्थाः सर्व एव हि ।  
	सर्वे मोहं समायान्ति व्याघ्राः सर्पाश्च तस्कराः ॥ १०-२४७ ॥  
  
	शुल्किनो दुष्टभूपाश्च नित्यमेवं समाचरेत् ।  
	उपानत्कतले यस्य लिखित्वा नाम च व्रजेत् ॥ १०-२४८ ॥  
  
	योजनैकं जपेन्मन्त्रं स भ्रमेच्च वसुन्धराम् ।  
	अथातः सम्प्रवक्ष्यामि भद्रिकां बुधमातरम् ॥ १०-२४९ ॥  
  
	प्लू। बीजं तोयभूयोगाज्जातमादौ समुच्चरेत् ।  
	भद्रिके मे मम भद्रं देहीति च पदं पुनः ॥ १०-२५० ॥  
  
	वदेच्च परभद्राणि नाशय द्वितयं ततः ।  
	स्वाहान्तो जिनवर्णोऽयं भद्रिकाया मनुर्मतः ॥ १०-२५१ ॥  
  
	षड्दीर्घयुक्तबीजेन षडङ्गविधिरीरितः ।  
	मङ्गलावच्छुभानां स्याद्ध्यानं दुष्फलदायिनी ॥ १०-२५२ ॥  
  
	पिङ्गलावत् समुद्दिष्टं जपाद्यं प्रोक्तवर्त्मना ।  
	अथातः सम्प्रवक्ष्यामि धन्याख्यां गुरुमातरम् ॥ १०-२५३ ॥  
  
	श्रीधनदे समुच्चार्य धन्ये स्वाहाऽष्टवर्णकः ।  
	षड्दीर्घाढ्याद्यबीजेन षडङ्गविधिरीरितः ॥ १०-२५४ ॥  
  
	नास्ति धन्यासमा का चिदिह लोके फलप्रदा ।  
	पुरश्चर्यात्रयं कृत्वा प्राग्जन्मार्जितपातकम् ॥ १०-२५५ ॥  
  
	संस्तम्भ्य धन्या ददते धन्यत्वं साधकाय तु ।  
	बृहस्पतीश्वरात् पश्चात् काश्यां धन्यां विलोकयेत् ॥ १०-२५६ ॥  
  
	पुरश्चर्यां तत्र कृत्वा वैश्यो धन्यः प्रजायते ।  
  
प्। ८९६) अथातः सम्प्रवक्ष्यामि सिद्धां शुक्रस्य मातरम् ॥ १०-२५७ ॥  
  
	ह्री। सिद्धे मे सर्वमानं समुक्त्वा साधयद्वयम् ।  
	हृदयान्तो मित्रवर्णः सिद्धाया मनुरीरितः ॥ १०-२५८ ॥  
  
	बीजेनैव षडङ्गानि जपाद्यम् प्रोक्तवच्चरेत् ।  
	नास्ति सिद्धोपासकानां कर्मासिद्धिस्तु कुत्रचित् ॥ १०-२५९ ॥  
  
	उपासका ये सिद्धायाः येनाम्नायेन जायते ।  
	तदाम्नायकदेवानां पाकेऽस्याः सर्वमेव हि ॥ १०-२६० ॥  
  
	षट्कर्म सिध्यते तस्य मनोराराधनं विना ।  
	अथातः सम्प्रवक्ष्यामि चोक्त्वा मन्दस्य मातरम् ॥ १०-२६१ ॥  
  
	ॐ मम रोगं नाशय भञ्जयैकादशाक्षरः ।  
	सर्वरोगापहो मन्त्रो मार्जनात् सप्तघस्रतः ॥ १०-२६२ ॥  
  
	उल्कामन्त्रो यस्य सिद्धो न गदास्तस्य मन्दिरे ।  
	शीतलायां महामार्यां महिषं लक्षणान्वितम् ॥ १०-२६३ ॥  
  
	उल्काप्रीत्यै तमुत्सृज्य नगरे भ्रामयेत् पुनः ।  
	नानावाद्यैः परिवृतं वस्त्रादिभिरलङ्कृतम् ॥ १०-२६४ ॥  
  
	उत्सृजेत् तं यमाशायामुपद्रवशमो भवेत् ।  
	अथातः सम्प्रवक्ष्यामि सङ्कटां राहुमातरम् ॥ १०-२६५ ॥  
  
	ह्री। सङ्कटे च रोगं मे परमं नाशयद्वयम् ।  
	षोडशार्णस्तु मन्त्रोऽयं सर्वदुःखापनोदनः ॥ १०-२६६ ॥  
  
	कारागृहे जपेल्लक्षं बन्धमोक्षः प्रजायते ।  
	वीरेश्वरादुदक् काश्यां सङ्कटा यत्र संस्थिता ॥ १०-२६७ ॥  
  
	तत्र षोडशलक्षाणि जप्त्वा होमस्तु दूर्वया ।  
	तस्य सिद्धो भवेन्मन्त्रस्तन्मुखाद्यदि निःसरेत् ॥ १०-२६८ ॥  
  
प्। ८९७) अमुकस्यामुकं कष्टं गतं तद्धतमेव हि ।  
	अथातः सम्प्रवक्ष्यामि विकटां केतुमातरम् ॥ १०-२६९ ॥  
  
	तारो नमो भगवति विकटे वीरपालिके ।  
	प्रसीदयुगलं मन्त्रः प्रकृत्यर्णः प्रकीर्तितः ॥ १०-२७० ॥  
  
	काश्यां वीरेश्वरासन्ना पश्चिमे विकटा स्थिता ।  
	तत्र मन्त्रमिमं जप्त्वा ग्रहतप्ताश्च बालकाः ॥ १०-२७१ ॥  
  
	उदरं चापि बन्ध्यायाः प्रसवत्यास्तथा शिरः ।  
	पित्रादिभिस्त्यक्तबालास्तथा मातृविवर्जिताः ॥ १०-२७२ ॥  
  
	साधकस्य करस्पृष्ट्वा नीरोगाश्चिरजीविनः ।  
  
इति ग्रहमातृकामन्त्राः ।  
  
अथ दिक्पालमन्त्राः ।  
तत्रादौ शक्रमन्त्र उक्तस्त्रैव ।  
  
	ज्ञ्मिन्द्राय नमश्चेति शक्रमन्त्रः षडक्षरः ॥ १०-२७३ ॥  
  
	पङ्क्तिश्छन्दो मुनिर्ब्रह्मा देव इन्द्रः प्रकीर्तितः ।  
	मायेति शक्ति। रि। बीजं बीजेनैव षडङ्गकम् ॥ १०-२७४ ॥  
  
अथ ध्यानम् ।  
  
	पीतवर्णं सहस्राक्षं वज्रप्द्मकरं विभुम् ।  
	सर्वालङ्कारसंयुक्तं नौमीन्द्रं दिक्पतीश्वरम् ॥ १०-२७५ ॥  
  
अस्य पुरश्चरणणं तत्रैव ।  
  
	प्रजपेल्लक्षमेकं तु तिलाज्याभ्यां हुनेत् ततः ।  
	एवं सिद्धमनुर्मन्त्री प्रयोगं कर्त्तुमर्हति ॥ १०-२७६ ॥  
  
अथाग्निमन्त्रः (शारदायाम्)  
  
	व्याहृतित्रयमग्नेः स्याज्जातवेद इहावह ।  
	सर्वकर्माणि सम्भाष्य साधयाग्निप्रिया ततः ॥ १०-२७७ ॥  
  
	ताराद्योऽयं मनुः प्रोक्तः पञ्चविंशतिवर्णवान् ।  
  
प्। ८९८) ऋषिर्भृगुर्भवेच्छन्दो गायत्रं देवताऽनलः ॥ १०-२७८ ॥  
  
	विभक्तः पञ्चभिः षड्भिश्चतुर्भिः पञ्चभिस्त्रिभिः ।  
	द्वाभ्यामङ्गक्रिया प्रोक्ता वर्णैर्मूलमनोः क्रमात् ॥ १०-२७९ ॥  
  
अथ ध्यानम् ।  
  
	अंसासक्तसुवर्णमाल्यमरुणस्रक्चन्दनालङ्कृतं  
	ज्वालापुञ्जजटाकलापविलसन्मौलिं सुमुक्ताम्बरम् ।  
	शक्तिस्वस्तिकदर्भमुष्टिकजपस्रक्स्रुक्स्रुवाभीवरान्  
	तदोर्भिर्बिभ्रतमञ्चितत्रिनयनं रक्ताभमग्निं भजे ॥ १०-२८० ॥  
  
अथ पुरश्चरणम् ।  
  
	गुरोर्लब्धमनुर्मन्त्री चतुर्दश्यामुपोषितः ।  
	जपेद्भानुसहस्राणि शुद्धाचारो जितेन्द्रियः ॥ १०-२८१ ॥  
  
	अमावास्यादिने विप्रान् भोजयेन्मधुरोत्तरैः ।  
	भक्ष्यैर्भोज्यैर्यथाशक्ति दद्यात् तेभ्योऽत्र दक्षिणाम् ॥ १०-२८२ ॥  
  
	भुक्त्वा भोगं समानीय होमद्रव्याणि शोधयेत् ।  
	अपरं दिनमारभ्य होमं कुर्यदतन्द्रितः ॥ १०-२८३ ॥  
  
	क्रमाद्वटसमिद्ब्रीहितिलराजीहविर्घृतैः ।  
	प्रत्येकमष्टोत्तरशतं जुहुयादनिशं सुधीः ॥ १०-२८४ ॥  
  
	दशाहमेवं निर्वर्त्त्य विधानेन विधानवित् ।  
	दत्वा पूर्णाहुतिं सम्यगेकादश्यां द्विजोतमान् ॥ १०-२८५ ॥  
  
	सम्पूज्य तर्पयेद्वित्तैर्यथाविभवमादरात् ।  
	गुरवे दक्षिणां दद्यादरुणां गां पयस्विनीम् ॥ १०-२८६ ॥  
  
	वासांसि धनधान्यादि दत्वा सम्प्रीणयेद्गुरुम् ।  
  
अथ यमन्त्रो(मेरुतन्त्रे)  
  
	ॐ क्रो। ह्री। आ। च तद्बीजं ङेऽन्तं वैवस्वतं वदेत् ॥ १०-२८७ ॥  
  
प्। ८९९) धर्मराजाय भक्तानुग्रहकृते नमो वदेत् ।  
	चतुर्विंशतिवर्णोऽयं यममन्त्रोऽखिलेष्टदः ॥ १०-२८८ ॥  
  
	सिद्धीष्विस्वङ्गयुग्मार्णैः षडङ्गानि स्मरेद्यमम् ।  
	मेघश्यामं प्रसन्नास्यं नानालङ्कारसंयुतम् ॥ १०-२८९ ॥  
  
	महिषस्थं दण्डधरं संस्तुतं पितृभिर्वृतम् ।  
	नानारूपधरैर्दूतैः श्वेतवस्त्रं भजेद्यमम् ॥ १०-२९० ॥  
  
अथ पुरश्चरणम् ।  
  
	वर्णलक्षं जपेन्मन्त्रं हुनेदाज्यान्वितैस्तिलैः ।  
  
अथ नैरृतमन्त्रस्तत्रैव ।  
  
	ॐ क्ष। निर्-ऋतये रक्षाधिपतये पदं वदेत् ॥ १०-२९१ ॥  
  
	धूम्रवर्णाय खड्गेति हस्ताय प्रेतवाहनः ।  
	ङेऽन्तस्ततश्च हृदयं त्रिंशदर्णो मनुर्मतः ॥ १०-२९२ ॥  
  
	ॐ क्षमाद्यैर्हृदन्तैश्च पञ्चाङ्गं पञ्चभिः पदैः ।  
  
ध्यानम् ।  
  
	किरीटिनं च पिङ्गाक्षं धूम्राभं प्रेतवाहनम् ॥ १०-२९३ ॥  
  
	नानारक्षोगणैः सेव्यः खड्गचर्मधरं भजे ।  
  
पुरश्चरणं तत्रैव ।  
  
	जपेत् त्रिंशत्सहस्राणि गुञ्जाज्याभ्यां हुनेत् पुनः ॥ १०-२९४ ॥  
  
अथ वरुणमन्त्रस्त्रैव ।  
  
	अथातः सम्प्रवक्ष्यामि मन्त्रं वरुणदैवतम् ।  
	तारं व। वरुणायेति जलाधिपतये वदेत् ॥ १०-२९५ ॥  
  
	वदेच्च शुक्लवर्णाय पाशहस्ताय संवदेत् ।  
	मकरेति वाहनाय नम एकत्रिवर्णकः ॥ १०-२९६ ॥  
  
	त्रिष्टुप्छन्दो वशिष्ठर्षिर्देवता वरुणो मतः ।  
	ॐ वमाद्यैर्नमोऽन्तैश्च पञ्चाङ्गं पञ्चभिः पदैः ॥ १०-२९७ ॥  
  
प्। ९००) ध्यानम् ।  
  
	श्वेतांशुकं दधद्धस्तैः पाशाङ्कुशवराभयान् ।  
	स्वच्छारविन्दवसतिर्मुक्ताभरणभूषितः ॥ १०-२९८ ॥  
  
	तुन्दिलश्च प्रसन्नास्यो वरुणो निधिदोऽस्तु मे ।  
  
पुरश्चरणम् ।  
  
	जपेद्वर्णसहस्रं तु होमः पद्माक्षकैर्मतः ॥ १०-२९९ ॥  
  
अथ वायुमन्त्रस्तत्रैव ।  
  
	अथातः सम्प्रवक्ष्यामि वायुमन्त्रं महाद्भुतम् ।  
	तारं य। वायवे प्राणाधिपतये पदं वदेत् ॥ १०-३०० ॥  
  
	कृष्णवर्णायाङ्कुशेति हस्ताय मृगवाहना - ।  
	य नमो गोद्विवर्णोऽयं वायोर्मन्त्र उदीरितः ॥ १०-३०१ ॥  
  
	गणकोऽस्य मुनिश्छन्दो निवृद्वायुश्च देवता ।  
	पञ्चाङ्गानि मनोरस्य ॐ य। बीजादिकैः पदैः ॥ १०-३०२ ॥  
  
ध्यानम् ।  
  
	कृष्णवर्णं धावमानं मृगस्थं वेगवत्तरम् ।  
	पाशाङ्कुशकरं प्रेतकृत्यापरिमलान्वितम् ॥ १०-३०३ ॥  
  
अथ पुरश्चरणम् ।  
  
	जपेद्वर्णसहस्राणि लाजाज्याभ्यां च होमयेत् ।  
	सिद्धमन्त्रस्तु तत्कालं भवेद्भूमौ बलाधिकः ॥ १०-३०४ ॥  
  
अथ कुवेरमन्त्रस्तत्रैव ।  
  
	अथातः सम्प्रवक्ष्यामि राजराजमनून् शुभान् ।  
	यक्षाय च कुवेराय वदेद्वैश्रवणाय च ॥ १०-३०५ ॥  
  
	धनधान्याधिपतये धनधान्यपदं वदेत् ।  
	समृद्धिं मे देहि वदेद्दापयाग्निप्रियान्तकः ॥ १०-३०६ ॥  
  
	पञ्चत्रिंशद्वर्णमितो विश्रवा मुनिरीरितः ।  
  
प्। ९०१) छन्दस्तु बृहती त्र्यब्धीष्वष्टाष्टाङ्गैः षडङ्गकम् ॥ १०-३०७ ॥  
  
ध्यानम् ।  
  
	गारुत्मतनिभं शान्तं मुकुटादिविभूषितम् ।  
	वरं गदां च दधतं तुन्दिलं यक्षसेवितम् ॥ १०-३०८ ॥  
  
पुरश्चरणम् ।  
  
	लक्षमेकं जपेन्मन्त्रं दशांशं जुहुयात् तिलैः ।  
	धर्मादिपीठे प्रयजेदङ्गलोकेशहेतिभिः ॥ १०-३०९ ॥  
  
	शिवालये लपेन्मन्त्रमयुतं धनवृद्धये ।  
	विल्वमूलोपविष्टेन जप्तो लक्षं धनर्द्धिदः ॥ १०-३१० ॥  
  
	अथ मन्त्रान्तरं वक्ष्ये ॐ श्री। ॐ ह्री। समुच्चरेत् ।  
	श्री। ह्री। क्ली। श्री। क्ली। च वित्तेश्वराय नम इत्यपि ॥ १०-३११ ॥  
  
	षोडशार्णोऽस्य मुन्यादि प्राग्वत् त्रिद्विद्विनेत्रकैः ।  
	पञ्चाक्षिभ्यां षडङ्गं स्याद्ध्यानपूजादि पूर्ववत् ॥ १०-३१२ ॥  
  
अथ मन्त्रान्तरं तत्रैव ।  
  
	अथ मन्त्रान्तरं वक्ष्ये कुवेरस्य गजाक्षरम् ।  
	तारो वैश्रवणायेति स्वाहा पञ्चाङ्गमत्र तु ॥ १०-३१३ ॥  
  
	स्वाहान्तैः प्रणवाद्यैस्तु पञ्चभिर्मन्त्रवर्णकैः ।  
  
ध्यानमाह ।  
  
	धनपूर्णं स्वर्णकुम्भं तथा रत्नकरण्डकम् ॥ १०-३१४ ॥  
  
	हस्ताभ्यां बिभ्रतं खर्वकरपादं च तुन्दिलम् ।  
	धराधस्ताद्रत्नपीठोपविष्टं सस्मिताननम् ॥ १०-३१५ ॥  
  
पुरश्चरणम् ।  
  
	वर्णलक्षं जपेद्धोमः पूजा प्राग्वन्महाधनी ।  
	सेवनादस्य भवति यक्षिण्याद्यास्तथा वशाः ॥ १०-३१६ ॥  
  
अथेशानमन्त्रस्तत्रैव ।  
  
	प्रणवं हंसमुच्चार्य ईशानाय वदेत् ततः ।  
  
प्। ९०२) विद्याधिपतये चेति स्फटिकेति वदेत् ततः ॥ १०-३१७ ॥  
  
	वर्णाय शूलहस्ताय ङेऽन्तश्च वृषवाहनः ।  
	नमोऽन्त एकत्रिंशद्भिर्वर्णैर्मन्त्र उदाहृतः ॥ १०-३१८ ॥  
  
	ॐ हमाद्यैर्नमोऽन्तैश्च पञ्चाङ्गं पञ्चभिः पदैः ।  
	शक्तीनां मनवो ये च ता विद्याः परिकीर्तिताः ॥ १०-३१९ ॥  
  
	पुरुषाणां च ते मन्त्रा विद्यास्तु पुरुषं विना ।  
	भवन्ति नैव फलदा यथा नारी नरं विना ॥ १०-३२० ॥  
	  
	पुसां योगो यत्र नोक्तस्तत्रेशानं प्रयोजयेत् ।  
  
अस्य पुरश्चरणमष्टसहस्रजपस्तन्त्रान्तरे प्रोक्तः ।  
अथ ब्रह्ममन्त्रो (मेरुतन्त्रे)  
	  
अथातः सम्प्रवक्ष्यामि ब्रह्मणो मन्त्रमुत्तमम् ॥ १०-३२१ ॥  
  
	तारं पाशं ब्रह्मणे च लोकाधिपतये वदेत् ।  
	रक्तवर्णायोर्ध्वलोकपालकाय वदेत् ततः ॥ १०-३२२ ॥  
  
	पद्महस्ताय च पदं ङेऽन्तं स्यार्द्धसवाहनः ।  
	नमोऽन्तो बाणरामार्णो मन्त्रोऽयं परिकीर्तितः ॥ १०-३२३ ॥  
  
	तारपाशादिकैः षड्भिः पदैरङ्गहृदन्तकैः ।  
	नास्य पूजा तु मच्छापाज्जपोऽस्य परिकीर्तितः ॥ १०-३२४ ॥  
  
	वर्णलक्षजपादेव निग्रहानुग्रहक्षमः ।  
	दशपत्रे यजेदेनं प्रागीशान्तर्दले सुराः ॥ १०-३२५ ॥  
  
	न तत्र मम शापोऽस्ति शापः केवलपूजने ।  
  
अथानन्तमन्त्रस्तत्रैव ।  
  
	अथातः सम्प्रवक्ष्यामि शेषस्य मनुमद्भुतम् ॥ १०-३२६ ॥  
  
	तारं मायामनन्ताय नागाधिपतये वदेत् ।  
	गौरवर्णायातलादिसप्तलोकेश्वराय च ॥ १०-३२७ ॥  
  
प्। ९०३) चक्रहस्ताय गरुडवाहनाय नमोऽन्तकः ।  
	एवं चत्वारिंशदर्णो मन्त्रोऽनन्तस्य कीर्तितः ॥ १०-३२८ ॥  
  
	मन्त्रं प्रतिचतुर्दश्यां चतुर्दशशतं जपेत् ।  
	दुग्धं हुनेदिन्द्रविप्रान् भोजयेच्च चतुर्दश ॥ १०-३२९ ॥  
  
	कुर्याच्चतुर्दशीं भक्त्या धनधान्ययुतो भवेत् ।  
	राज्यभ्रष्टो लभेद्राज्यं विद्याकामस्तु पण्डितः ॥ १०-३३० ॥  
  
	भाद्रशुक्लचतुर्दश्यां विशेषात् पूजनं मतम् ।  
  
इति दिक्पालप्रकरणम् ।  
  
अथ गायत्रीपुरश्चरणादि ।  
  
(मेरुतन्त्रे)  
  
	अथ वक्ष्यामि मन्त्रेशीं गायत्रीं वेदमातरम् ॥ १०-३३१ ॥  
  
	यया तु सगुणं ब्रह्म गीयते प्रतिपाद्यते ।  
	निर्गुणं यां विना मुक्तिर्न कस्यापि प्रजायते ॥ १०-३३२ ॥  
  
	महामायास्वरूपायां महाकालः स्वयं यजेत् ।  
	यत्प्रभावादहं त्वं च जातकाल इवापरः ॥ १०-३३३ ॥  
  
सगुणब्रह्मेति । सूर्यमण्डलमध्यस्थगुणत्रयात्मकतेजोरूपमित्यर्थः । तदुक्तं (बृहत्सिद्धान्तसारे)  
  
	अदित्यमण्डलगतं यत् तेजस्त्रिगुणात्मकम् ।  
	तदेतत् सगुणं ब्रह्म ब्रह्मविष्णुशिवात्मकम्  इति ॥ १०-३३४ ॥  
  
निर्गुणमिति । गुणत्रयोपाधिरहितमित्यर्थः ।  
यां विनेति । गुणब्रह्माभिधानद्वारा निर्गुणब्रह्मप्रतिपादिकाया अस्या एव मुक्तिहेतुत्वादिति भावः ।  
 (शारदायाम्)  
  
	प्रणवाद्या व्याहृतयः सप्त स्युस्तत्पदादिकाः ।  
	चतुर्विंशत्यक्षरात्मा गायत्री शिरसाऽन्विता ॥ १०-३३५ ॥  
  
	सर्ववेदोद्धृतः सारो मन्त्रोऽयं समुदाहृतः ।  
  
प्। ९०४) ब्रह्मा देव्यादिगायत्री परमात्मा समीरिताः ॥ १०-३३६ ॥  
  
	ऋष्याद्याः प्रणवस्यैते मुनिभिः परिकीर्तिताः ।  
	यमदग्निभरद्वाजभृगुगौतमकाश्यपान् ॥ १०-३३७ ॥  
  
	विश्वामित्रवशिष्ठाख्यौ व्याहृतीनामृषीन् विदुः ।  
	गायत्र्युष्णिगथानुष्टुब्बृहतीपङ्क्त्यः पुनः ॥ १०-३३८ ॥  
  
	त्रिष्टुब्जगत्यौ छन्दांसि कथितानि मनीषिभिः ।  
	सप्तार्चिरनिलं सूर्यो वाक्पतिर्वरुणो वृषः ॥ १०-३३९ ॥  
  
	विश्वे देवाः क्रमादासां देवताः परिकीर्तिताः ।  
  
(मेरुतन्त्रे)  
  
	गायत्र्या मुनिराख्यातो विश्वामित्रोऽतितापसः ॥ १०-३४० ॥  
  
	गायत्री छन्द इत्युक्तं देवता सविता स्मृता ।  
  
तन्त्रान्तरे ।  
  
	अग्निर्मुखं शिरो ब्रह्मा हृद्विष्णुरलिकं शिवः ॥ १०-३४१ ॥  
  
	साङ्ख्यायनश्च गोत्रं स्यात् त्रैलोक्यं चरणत्रयम् ।  
  
(शारदायाम्)  
	  
शिरसोऽस्या मुनिर्ब्रह्मा छन्दो देव्यादिका स्मृता ॥ १०-३४२ ॥  
  
	गायत्री परमात्मा तु देवता कथिता बुधैः ।  
  
(मेरुतन्त्रे)  
  
	व्याहृतिः सप्तभूराढ्या हृन्मुखांसोरुयुग्मके ॥ १०-३४३ ॥  
  
	जठरे च क्रमात् न्यसेन्न्यासोऽयं प्रथमः स्मृतः ।  
	पादाङ्गुल्याद्यसन्धौ च सन्धौ स्याद्गुल्फपादयोः ॥ १०-३४४ ॥  
  
	गुल्फजान्वोस्तथा सन्धौ तथा जानूरुसन्धिषु ।  
	लिङ्गे नाभौ च हृदये कण्ठे वर्णान्न्यसेत् क्रमात् ॥ १०-३४५ ॥  
  
	कराङ्गुलीमूलसन्धौ मणिबन्धे च कूर्परे ।  
	भुजमूले मुखे नासिकायां चापि कपोलयोः ॥ १०-३४६ ॥  
  
प्। ९०५) नेत्रकर्णभ्रूशिरसि चूडाधोवामकर्णके ।  
	दक्षकर्णे मुखे मस्तके च वर्णान् क्रमान् न्यसेत् ॥ १०-३४७ ॥  
  
	गायत्र्या अक्षरन्यासो द्वितीयः सम्प्रकीर्तितः ।  
	पदानि दश गायत्र्याः शिरोभ्रूमध्यदृङ्मुखे ॥ १०-३४८ ॥  
  
	कण्ठहृन्नाभिगुह्येषु जान्वोरङ्घ्र्योरथ न्येसेत् ।  
	शिरोदेशे तु गायत्र्याः शिरोन्यासस्तृतीयकः ॥ १०-३४९ ॥  
  
	हृदयं ब्रह्मणे प्रोक्तं विष्ण्वे शिर ईरितम् ।  
	शिखा रुद्राय कवचमीश्वराय समीरितम् ॥ १०-३५० ॥  
  
	नेत्रं सदाशिवायोक्तमस्त्रं सर्वात्मने स्मृतम् ।  
	अयं षडङ्गन्यासस्तु चतुर्थः परिकीर्तितः ॥ १०-३५१ ॥  
  
	पज्जानुकटिनाभौ च हृदये कण्ठभालयोः ।  
	क्रमाद्व्याहृतयो न्यस्याः परब्रह्मेति शीर्षकम् ॥ १०-३५२ ॥  
  
	पुनर्व्याहृतिन्यासोऽयं पञ्चमः परिकीर्तितः ।  
	तत्सवितुर्हृदयाय वरेण्यं शिरसे तथा ॥ १०-३५३ ॥  
  
	भर्गो देवस्य च शिखा धीमहि कवचं स्मृतम् ।  
	धियो यो नो नेत्रमुक्तमस्त्रं शेषेण कीर्तितम् ॥ १०-३५४ ॥  
  
	अयं न्यासस्तु षष्ठः स्यात् षडेते पापहारकाः ।  
	प्राणायामत्रयं कृत्वा ततो ध्यानं समाचरेत् ॥ १०-३५५ ॥  
  
ध्यानं यथा ।  
  
	मुक्ताविद्रुमहेमनीलधवलच्छायैर्मुखैस्त्रीक्षणै   
	र्युक्तामिन्दिनिबद्धरत्नमुकुटां तत्त्वात्मवर्णात्मिकाम् ।  
	गायत्रीं वरदाभयाङ्कुशकुशाञ्छुभ्रं कपालं गुणं  
	शङ्खं चक्रमथारविन्दयुगलं हस्तैर्वहन्तीं भजे ॥ १०-३५६ ॥  
  
प्।९०६) ध्यानान्तरमुक्तं तन्त्रान्तरे ।  
  
	ब्रह्माणी चतुराननाऽक्षवलयं कुम्भं करैः स्रुक्स्रुवौ  
	विभ्राणारुणकान्तिरिन्दुवदना ऋग्रूपिणी बालिका ।  
	हंसारोहणकेलिरम्बरमणेर्विम्बाञ्चिताभूषिता  
	गायत्री हृदि भाविता भवतु नः सम्पत्समृद्ध्यै सदा ॥ १०-३५७ ॥  
  
	मध्याह्ने चान्त्यसन्ध्यायां ध्यानभेदमथ ब्रुवे ।  
  
तथा ।  
  
	रुद्राणो नवयौवना त्रिनयना वैयाघ्रचर्माम्बरा  
	खट्वाङ्गत्रिशिखाक्षसूत्रवलयाभीतिर्दधानाऽम्बिका ॥ १०-३५८ ॥  
  
	विद्युत्पुञ्जजटाकलापविलसद्बालेन्दुमौलिः सदा  
	सावित्री वृषवाहनासिततनुर्ध्येया यजूरूपिणी ।  
	वृद्धा नीलघनप्रभापरिलसत्पीताम्बराभूषिता  
दिव्यैराभरणैरथाङ्गकमले शङ्खं गदां बिभ्रती ॥ १०-३५९ ॥  
  
	तार्क्षस्कन्धगतासमस्तजगदाराध्या परा वैष्णवी  
	ध्येया चैव सरस्वती भगवती सामस्वरूपा सदा ।  
  
अस्या पूजायन्त्रमुक्तं (मेरुतन्त्रे)  
  
	पद्ममष्टदलं लेख्यं ह्री। कारं कर्णिकास्थितम् ॥ १०-३६० ॥  
  
	द्वौ द्वौ स्वरौ दिग्विदिशं प्रतिपत्रे समालिखेत् ।  
	किञ्जल्केषु तदग्रेषु गायत्र्यर्णा। स्त्रिशस्त्रिशः ॥ १०-३६१ ॥  
  
	तद्बहिर्वृत्तयुगलान्तराले तु समालिखेत् ।  
	ककाराद्या।स्तथोमापोज्योतीरसोऽमृतं ब्रह्म ॥ १०-३६२ ॥  
  
	भूर्भुवः सुवरोमिति यन्त्रे सर्वार्थसिद्धिदम् ।  
  
(शारदायाम्)  
  
	प्राणायामं पुरा कृत्वा गायत्रीं सन्ध्ययोर्जपेत् ॥ १०-३६३ ॥  
  
प्। ९०७) सप्तव्याहृतिसंयुक्तां गायत्रीं शिरसाऽन्विताम् ।  
	त्रिरुच्चरन् धिया प्राणान् धारयेद्यमानसः ॥ १०-३६४ ॥  
  
	प्राणायामोऽयमाख्यातः समस्तदुरितापहः ।  
	व्याहृतित्रयसंयुक्तां गायत्रीं दीक्षितो जपेत् ॥ १०-३६५ ॥  
  
अथास्याः पूजाविधिः (मेरुतन्त्रे)  
  
	ततस्तु पूजयेद्देवीं दशावरणसंयुताम् ।  
	आदौ सम्पूज्य देवेशीं कोणाग्रे पूजयेत् ततः ॥ १०-३६६ ॥  
  
	त्रिकोणस्याग्निकोणात् तु प्रादक्षिण्येन देवताः ।  
	ब्राह्मीं माहेश्वरीं वैष्णवीमिति प्रथमावृतिः ॥ १०-३६७ ॥  
  
	तस्याग्रतस्त्वष्टदिक्षु क्रमादष्टौ प्रपूजयेत् ।  
	आदित्यमुखा।श्च रविं प्रज्ञां भानुं प्रभां तथा ॥ १०-३६८ ॥  
  
	भास्करं चापि सन्ध्यां च द्वितीयावरणं त्विदम् ।  
	ततोऽर्चयेदष्टदलकेशरेष्वङ्गषट्ककम् ॥ १०-३६९ ॥  
  
	गायत्र्याश्च तृतीयोक्तं दलमध्ये यजेदिमाः ।  
	प्रह्लादिनीं प्रभां नित्यां विश्वम्भरां विलासिनीम् ॥ १०-३७० ॥  
  
	प्रभावतीं जयां शान्तां चतुर्थावरणं त्विदम् ।  
	ततो यजेद्दलाग्रेषु कान्तिं दुर्गां सरस्वतीम् ॥ १०-३७१ ॥  
  
	विश्वरूपां विशालां च ईशानीं व्यापिनीं क्रमात् ।  
	विमलां च प्रोक्तमिदं पञ्चमावृत्तिपूजनम् ॥ १०-३७२ ॥  
  
	तदग्रिमे त्वष्टदले एताः पूज्याश्च शक्तयः ।  
	तमोऽपहारिणीं सूक्ष्मां विश्वयोनिं जयावहाम् ॥ १०-३७३ ॥  
  
	पद्मालयां परां शोभां पद्मरूपां तु षष्ठकम् ।  
	भवेदावरणं चाग्रे ब्राह्म्याद्याः सप्त मातरः ॥ १०-३७४ ॥  
  
	अष्टमा त्वरुणा प्रोक्ता सप्तमावरणं त्विदम् ।  
  
प्। ९०८) रविः सितः कुजो राहुः शनिश्चन्द्रो बुधो गुरुः ॥ १०-३७५ ॥  
  
	अष्टमावरणं चैतच्चतुरस्रे दिगष्टके ।  
	दिक्पाला नवमे प्रोक्तास्तदस्त्राणि च दिङ्मिते ॥ १०-३७६ ॥  
  
	एवं सपूजयेद्देवीं तस्या मुद्राः प्रदर्शयेत् ।  
  
मुद्रास्तु तत्रैवोक्ताः ।  
  
	गायत्र्या अथ वक्ष्यन्ते चतुर्विंशतिमुद्रिकाः ॥ १०-३७७ ॥  
  
	जपादौ दर्शयेत् तासां देवताश्च तथा फलम् ।  
	सुमुखं संहतौ हस्तावुत्तनाकुञ्चिताङ्गुली ॥ १०-३७८ ॥  
  
	प्रल्हादिनी तत्र शक्तिः साधकानन्ददायिनी ।  
	सम्पुटौ पद्मकोशाभौ करावन्योन्यसंहतौ ॥ १०-३७९ ॥  
  
	तस्य शक्तिर्नित्यविश्वा विश्वस्यापि  प्रियङ्करी ।  
	विततं संहतौ हस्तावुत्तानावायताङ्गुई ॥ १०-३८० ॥  
  
	हृदया नाम तच्छक्तिः सर्वेषां हृदयङ्ग्मा ।  
	विस्तीर्णं संहतौ पाणी मिथो मुक्ताङ्गुलिद्वयम् ॥ १०-३८१ ॥  
  
	शक्तिस्तु विमला तस्याः प्रभावादनघो भवेत् ।  
	द्विमुखाख्या हस्तयोस्तु सम्मुखं सक्तयोर्द्वयोः ॥ १०-३८२ ॥  
  
	कनिष्ठयोरेव योगः शक्तिस्तस्याः सदा विधा ।  
	त्रिमुखारव्या हस्तयुग्मं संसक्तानामिकाद्वयम् ॥ १०-३८३ ॥  
  
	संयुक्तं शेषमङ्गुल्यो भिन्नाः शक्तिः प्रभाती ।  
	चतुर्मुखा हस्तयुग्मं संसक्तं मध्यमायुतिः ॥ १०-३८४ ॥  
  
	शेषाङ्गुल्यस्तु सम्भिन्ना लोला शक्तिः प्रकीर्तिता ।  
	मुद्रा पञ्चमुखी तद्वत् तर्जन्योर्यत्र संयुतिः ॥ १०-३८५ ॥  
  
	अपराङ्गुलयो भिन्नाः शक्तिः शान्तिश्च शान्तिकृत् ।  
	भवेत् षण्मुखमुद्रा सा सम्पूर्णाङ्गुलियोजनम् ॥ १०-३८६ ॥  
  
प्। ९०९) कनिष्ठाद्वितयं हित्वा शक्तिर्दुर्गा प्रकीर्तिता ।  
	अधोमुखं नाम मुद्रा न्युब्जौ हस्तावधोमुखौ ॥ १०-३८७ ॥  
  
	आकुञ्चिताग्रौ संयुक्तौ शक्तिरस्याः सरस्वती ।  
	व्यापिकाञ्जलिकं नाम मुद्रा हस्तौ तु तादृशौ ॥ १०-३८८ ॥  
  
	विशेषोऽत्र तु चोत्तानौ विश्वरूपाऽत्र देवता ।  
	शकटं नाम मुद्रा सा बद्धाग्राङ्गुलिकौ करौ ॥ १०-३८९ ॥  
  
	अधोमुखौ बद्धमुष्टी विशाखा शक्तिरत्र तु ।  
	यमपाशं बद्धमुष्ट्योः करयोर्ग्रन्थिते यदा ॥ १०-३९० ॥  
  
	तर्जन्यौ तत्र तलगे वामा ज्ञेयाऽत्र देवता ।  
	ग्रन्थिताख्याऽन्योन्यसन्धिलग्नाश्चाङ्गुलयो यदि ॥ १०-३९१ ॥  
  
	उत्तानौ चोच्छ्रिताङ्गुष्ठा वामा शक्तिः समीरिता ।  
	सम्मुखोन्मुखमुद्रा तु सम्बद्धोर्ध्वाङ्गुली करौ ॥ १०-३९२ ॥  
  
	दक्षिणाधोमुखो वाम ऊर्ध्वमाप्यायनी भवेत् ।  
	विलम्बा नाम सा मुद्रा चोत्तानोन्नतकोटिकौ ॥ १०-३९३ ॥  
  
	यस्यां करौ तु विमला तस्याः शक्तिः प्रकीर्तिता ।  
	मुष्टिकं तु यदा मुष्टी भवतोऽन्योन्यसंयुते ॥ १०-३९४ ॥  
  
	उत्तानौ तु करौ तत्र शक्तिः प्रोक्ता तमोमयी ।  
	मत्स्यस्तु सम्मुखीभूतौ युक्तानामकनिष्ठिकौ ॥ १०-३९५ ॥  
  
	ऊर्ध्वसंयुक्तवक्राङ्ग्यः शेषाः शक्तिर्हिरण्मयी ।  
	कूर्मस्त्बधोमुखो वामस्तादृग्दक्षेण पृष्ठके ॥ १०-३९६ ॥  
  
	समाक्रान्तस्तस्य शक्तिः सूक्ष्मा सूक्ष्मार्थसाधिनी ।  
	वाराही दक्षिणस्योर्ध्वे वाममुत्तानकं करम् ॥ १०-३९७ ॥  
  
	स्थापयित्वाऽधोमुखं तन्नामयेद्विश्वयोनिका ।  
  
प्। ९१०) सिंहाक्रान्तं नाम मुद्रा हस्तौ चेदायताङ्गुली ॥ १०-३९८ ॥  
  
	दत्तौ श्रवणयोरूर्ध्वं शक्तिरस्या जयावहा ।  
	महाक्रान्तं नाम मुद्रा प्राग्वदाकुञ्चिताग्रकौ ॥ १०-३९९ ॥  
  
	करौ कर्णस्थितौ शक्तिः प्रोक्ता पद्मालयाभिधा ।  
	मुद्गरं किं चिदूर्ध्वं तु गतयोर्वामतर्जनी ॥ १०-४०० ॥  
  
	धृता दक्षिणहस्तेन परा शोभाऽत्र देवता ।  
	पल्लवाख्या भवेन्मुद्रा त्वङ्गुल्यः पल्लवीकृताः ॥ १०-४०१ ॥  
  
	देव्यग्रे दर्शयेच्छक्तिर्गदारूपीति कीर्त्यते ।  
  
अथ पुरश्चरणं तत्रैव ।  
  
	चतुर्विंशतिलक्षाणि पुरश्चरणमुच्यते ॥ १०-४०२ ॥  
  
	क्षीरौदनतिलान् दूर्वाः सिद्धौदनसमिद्वराः ।  
	पृथक् सहस्रत्रितयं जुहुयान्मन्त्रसिद्धये ॥ १०-४०३ ॥  
  
	तर्पणादि ततः कृत्वा गुरून् सन्तोष्य यत्नतः ।  
	प्रयोगानाचरेद्विद्वा।स्तदनुज्ञापुरःसरम् ॥ १०-४०४ ॥  
  
इति गायत्रीपुरश्चरणविधिः ।  
  
अथ व्याहृतीनां व्याख्या ।  
(प्रपञ्चसारे)  
  
	भूःपदाद्या व्याहृतयो भूशब्दस्तदि वर्त्तते ।  
	तत्पदं सदिति प्रोक्तं षण्मात्रत्वात् तु भूरतः ॥ १०-४०५ ॥  
  
	भूतत्त्वात् कारणत्वाच्च भुवःशब्दस्य सङ्गतिः ।  
	सर्वश्रीकरणात् स्वार्थतया च स्वरितीरितम् ॥ १०-४०६ ॥  
  
	महत्त्वाच्च महःशब्दो महस्तेन समीरितः ।  
	तदेव सर्वजननात् तस्मात् तु व्याहृतिर्जनः ॥ १०-४०७ ॥  
  
	तपो ज्ञानतया चैव तथा तापतया स्मृतम् ।  
  
प्। ९११) सत्यं परत्वादात्मत्वादनन्तज्ञानतः स्वयम् ॥ १०-४०८ ॥  
  
व्याहृतीनां प्रणवैक्यमुक्तं तत्रैव ।  
  
	प्रणवस्य व्याहृतोनामन्तःसम्बन्ध उच्यते ।  
	अकारो भूरुकारस्तु भुवो मार्णः स्वरीरितः ॥ १०-४०९ ॥  
  
	विन्दुर्महस्तथा नादो जनः शक्तिस्तपः स्मृतम् ।  
	शान्तिः सत्यमिति प्रोक्तं सत् तत् परतरं पदम् ॥ १०-४१० ॥  
  
अथ गायत्रीव्याख्या पूर्वकं प्रणवस्याहृषोणां गायत्र्यैक्यमुक्तं तत्रैव ।  
  
	प्रणवस्य व्याहृतीनां गायत्र्यैक्यमथोच्यते ।  
	अत्रापि तत्पदं पूर्वं प्रोक्तं तदनुवर्ण्यते ॥ १०-४११ ॥  
  
	तद्द्वितीयैकवचनमनेनाखिलवस्तुनः ।  
	सृष्ट्यादिकारणं तेजोरूपमादित्यमण्डले ॥ १०-४१२ ॥  
  
	अभिधेयं सदानन्दं परं ब्रह्माभिधीयते ।  
	यत् तत् सवितुरित्युक्तं षष्ठ्येकवचनात्मकम् ॥ १०-४१३ ॥  
  
	धातोरिति समुत्पन्नं प्राणिप्रसववाचकात् ।  
	सर्वासां प्राणिजातानामिति प्रसवितुः सदा ॥ १०-४१४ ॥  
  
	वरेण्यं वरणीयत्वात् सेवनीयतया तथा ।  
	भजनीयतया सर्वैः प्रार्थनीयतया स्मृतम् ॥ १०-४१५ ॥  
  
	पूर्वस्याष्टाक्षरस्यैवं व्याहृतिर्भूरिति स्मृता ।  
	पापस्य भर्जनाद्भर्गो भक्तस्निग्धतया तथा ॥ १०-४१६ ॥  
  
	देवस्य वृष्टिदानादिगुणयुक्तस्य नित्यशः ।  
	प्रभुत्वेन प्रकाशेन दीप्यमानस्य वा तथा ॥ १०-४१७ ॥  
  
	ध्यै  चिन्तायामतो धातोर्निष्पन्नं धीमहीत्यदः ।  
	निगमाद्येन [देवेशि इति ४ पु० पा०।] दिव्येन विद्यारूपेण चक्षुषा ॥ १०-४१८ ॥  
  
प्। ९१२) दृश्यो हिरण्मयो देव आदित्ये नित्यसंस्थितः ।  
	हीनतारहितं तेजो यस्य स्यात् स हिरण्मयः ॥ १०-४१९ ॥  
  
	यः सूक्ष्मः सोऽहमित्येवं चिन्तयामः सदैव हि ।  
	द्वितीयाष्टाक्षरस्यैव व्याहृतिर्भुव ईरिता ॥ १०-४२० ॥  
  
	धियो बुद्धिर्मनोरस्य च्छान्दसत्वात् समीरितम् ।  
	कृतश्च लिङ्गव्यत्यासः सूत्रात् सुप्तिङुपग्रहात् ॥ १०-४२१ ॥  
  
	यत् तु तेजोनिरुपमं सर्वदेवमयात्मकम् ।  
	भजतां पापनाशस्य हेतुभूततयोच्यते ॥ १०-४२२ ॥  
  
	न इति प्रोक्त आदेशः षष्ठ्यसौ युष्मदस्मदोः ।  
	तस्मादस्माकमित्यर्थः प्रार्थनायां प्रचोदयात् ॥ १०-४२३ ॥  
  
	तृतीयाष्टाक्षरस्यापि व्याहृतिः स्वरितीरिता ।  
	एवं दश पदान्यस्यास्त्रयश्चाष्टाक्षराः स्मृताः ॥ १०-४२४ ॥  
  
	षडक्षराश्च चत्वारः स्युश्चतुर्विंशदक्षराः ।  
	इत्थम्भूतं यदेतस्य देवस्य सवितुर्विभोः ॥ १०-४२५ ॥  
  
	वरेण्यं भजतां पापविनाशनकरं परम् ।  
	भर्गोऽस्माभिरभिध्यातं धियस्तन्नः प्रचोदयात् ॥ १०-४२६ ॥  
  
	उक्तैवमत्र गायत्री पुनस्तच्छिर उच्यते ।  
	आपो ज्योती रस इति सोमाग्न्योस्तेज उच्यते ॥ १०-४२७ ॥  
  
	तदात्मकं जगत् सर्वं रसस्तेजोद्वयं स्मृतम् ।  
	अमृतं तदनाशित्वाद्बृहत्वाद्ब्रह्म गद्यते ॥ १०-४२८ ॥  
  
	यदानन्दात्मकं ब्रह्म सत्यज्ञानादिलक्षणम् ।  
	तद्भूर्भुवः स्वरित्युक्तं सोऽहमित्योमुदाहृतम् ॥ १०-४२९ ॥  
  
	एतत् तु वेदवत् स्यात् तु वेदस्य शिर उच्यते ।  
  
प् ९१३) लक्षणैरिति निर्दिष्टो वेदसारेषु निष्ठितः ॥ १०-४३० ॥  
  
	फलार्थी फलमाप्नोति मोक्षार्थी मोक्षमृच्छति ।  
  
इति व्याहृतीनां व्याख्या ।  
  
अथ प्रणवमन्त्रः ।  
  
(प्रपञ्चसारे)  
  
	अथ प्रणवसञ्ज्ञकं प्रतिवदामि मन्त्रं वरं  
	सजापमपि सार्चनं सहुतकॢप्ति सोपासनम् ॥ १०-४३१ ॥  
  
	अशेषदुरितापहं विविधकामकल्पद्रुमं  
	विमुक्तिफलसिद्धिदं विमलमानसैः सेवितम् ।  
	आद्यः स्वरः समेतोऽमरेण सधसप्तमश्च विन्दुयुतः ॥ १०-४३२ ॥  
  
	प्रोक्तः स्यात् प्रणवोऽत्र त्रिमात्रिकः सर्वमन्त्रसमवायी ।  
	मन्त्रस्यास्य मुनिः प्रजापतिरथ च्छन्दश्च देव्यादिका  
		गायत्री गदिता जगत्सु परमात्माख्यस्तथा देवता ॥ १०-४३३ ॥  
  
	अक्लीवैर्युगमध्यगध्रुवयुतैरङ्गानि कुर्यात् स्वरै-  
	र्मन्त्री जातियुतैश्च सत्यरहितैर्वा व्याहृतीभिः क्रमात् ।  
  
अथ ध्यानम् ।  
  
	विष्णुं  भास्वत्किरीटा[भास्वत्कलापा  इति० ४ पु० पा०।]ङ्गदवलयगलाकल्पहारोदराङ्घ्रि   
	श्रोणीभूषं सुराजन्मणिमकरमहाकुण्डलामण्डिताङ्गम् ॥ १०-४३४ ॥  
  
	हस्तोद्यच्चक्रशङ्खाम्बुजगदममलं पीतकौशेयवासो   
	विद्योतद्भासमुद्यद्दिनकरसदृशं पद्मसंस्थं नमामि ।  
  
अस्य पुरश्चरणं कोटिजपः ।  
तदुक्तं तत्रैव ।  
  
	दीक्षितो मनुमिमं शतलक्षं सञ्जपेत् प्रतिहुनेच्च दशांशम् ॥ १०-४३५ ॥  
  
	पायसैर्घृतयुतैश्च तदन्ते विप्रभूरुहभवाः समिधो वा ।  
  
प्। ९१४) सर्पिःपायसशालीतिलसमिधाज्यै हि योऽनले जुहुयात् ॥ १०-४३६ ॥  
  
	ऐहिकपारत्रिकमपि स तु लभते वाञ्छितं फलं न चिरात् ।  
  
पूजाविधिमुक्त्वा   
  
	इत्थं मन्त्री तारमनुर्जाप्यहुतार्चा   
	भेदैरङ्गीकृत्य च युञ्ज्यादपि योगान् ॥ १०-४३७ ॥  
  
	यैः संलब्ध्वा चेह समग्रां श्रियमन्ते  
	विष्णोर्धाम प्राप्य स योगी लभते सत् ।  
  
इति प्रणवपुरश्चरणम् ।  
  
अथ वैदिकमृत्युञ्जयमन्त्रः ।  
  
(मेरुतन्त्रे)  
  
	मृत्योर्भयं तु सर्वेषां सर्वदा सर्वकर्मसु ॥ १०-४३८ ॥  
  
	तस्मिन् जिते तु देवादिमोक्षान्तं साधयेज्जनः ।  
	तदर्थं सम्प्रवक्ष्यामि मन्त्रं मृत्युञ्जयाभिधम् ॥ १०-४३९ ॥  
  
	उपासना तस्य न स्याद्वंशेऽल्पायुश्च रोगभाक् ।  
	त्र्यम्बकं यजामहे सुगन्धिं पुष्टिवर्धनम् ॥ १०-४४० ॥  
  
	उर्वारुकमिव बन्धनान्मृत्योर्मुक्षीयमामृतात् ।  
	वशिष्ठोऽस्य मुनिश्च्छन्दोऽनुष्टुब्देवस्त्रियम्बकः ॥ १०-४४१ ॥  
  
	त्रिचतुर्वसुगोपञ्चत्रिभिर्वर्णैः षडङ्गकम् ।  
  
ध्यानमाह ।  
  
	हस्ताभ्यां कलशद्वयामृतरसैराप्लावयन्तं शिरो  
	द्वाभ्यां तौ दधतं मृताक्षवलये द्वाभ्यां वहन्तं परम् ॥ १०-४४२ ॥  
  
	अङ्कन्यस्तकरद्वयामृतघटं कैलाशसंस्थं शिवं  
	स्वच्छाम्भोजगतं नवेन्दुमकुटं देवं त्रिनेत्रं भजे ।  
  
पुरश्चरणम् ।  
  
	जपेल्लक्षमिमं मन्त्रमेवं ध्यायेज्जितेन्द्रियः ॥ १०-४४३ ॥  
  
प्। ९१५) जुहुयाद्दशभिर्द्रव्यैरयुतं घृतसम्प्लुतैः ।  
  
दशद्रव्याणि तत्रैवोक्तानि ।  
  
	विल्वं पलाशं खदिरं वटं च तिलसर्षपौ ॥ १०-४४४ ॥  
  
	पायसं दधि दूर्वां च तथैकेन सहस्रकम् ।  
	तर्पयित्वाऽभिषिञ्च्याथ ब्राह्मणा।स्तोषयेद्गुरुम् ॥ १०-४४५ ॥  
  
	एवं कृते प्रयोगार्हो जायतेऽयं महामनुः ।  
  
इति वैदिकमृत्युञ्जयपुरश्चरणम् ।  
  
अथ रुद्राध्यायपुरश्चरणविधिः ।  
  
तत्रैव ।  
  
श्रीविष्णुरुवाच ।  
  
	देवदेव महादेव भक्तानुग्रहकारक ॥ १०-४४६ ॥  
  
	कालस्त्वमसि लोकानां महामाया त्वियं परा ।  
	आवयोः के तुष्टिकरा मन्त्राः सूक्तानि तद्वद ॥ १०-४४७ ॥  
  
	येन भुक्तिश्च मुक्तिश्च क्लेशो नैव च नैव च ।  
  
श्रीशिव उवाच  
  
	विष्णो गोप्यं त्वया पृष्टं न वाच्यं तान्त्रिके द्विजे ॥ १०-४४८ ॥  
  
	तन्त्रे मे तामसं रूपं त्वया पृष्टं तु सात्त्विके ।  
	भोगमोक्षैकनिलयं चतुर्वेदोत्तमोत्तमम् ॥ १०-४४९ ॥  
  
	मन्त्रं स्तोत्रेश्वरं तन्मे जानीहि शतरुद्रियम् ।  
	छन्दांस्यनुष्टुबादीनि अघोरोऽस्य मुनिर्मतः ॥ १०-४५० ॥  
  
	देवताऽस्य भवेद्रुद्र आदित्यः परपूरुषः ।  
  
(पद्धतौ)  
  
	श्रीरुद्रप्रितये शतरुद्रियजपे विनियोगः ॥ १०-४५१ ॥  
  
अथ कराङ्गन्यासौ तत्रैव ।  
  
	ॐ अग्निहोत्रात्मने अङ्गुष्ठाभ्यां नमः ।  
  
प्। ९१६) ॐ दर्शपौर्णमासात्मने तर्जनीभ्यां नमः ।  
	ॐ चातुर्मास्यात्मने मध्यमाभ्यां नमः ।  
	ॐ निरूढपशुबन्धात्मने अनामिकाभ्यां नमः ।  
	ॐ ज्योतिष्टोमात्मने कनिष्ठाभ्यां नमः ।  
	ॐ चत्वारिंशच्छतसहस्रात्मने करतलपृष्ठाभ्यां नमः ।  
  
एवं हृदयादिन्यासः ।  
महान्यासस्तु विस्तरभयादुपेक्षितः ।  
अथ ध्यानम् ।  
  
	आपातालनभःस्थलान्तभुवनब्रह्माण्डपाविस्फुर   
	ज्ज्योतिस्फाटिकलिङ्गमौलिविलसत्पूर्णेन्दुवान्तामृतैः ।  
	आस्तोकाप्लुतमेकमीशमनिशं रुद्रानुवाकान् जपन्  
	ध्यायेदीप्सितसिद्धयेऽद्भुतपदं विप्रोऽभिषिञ्चेच्छिवम् ॥ १०-४५२ ॥  
  
(मेरुतन्त्रे)  
  
	पार्थिवोक्तप्रकारेण लिङ्गपूजां ततश्चरेत् ।  
	आराधितो मनुष्यैस्त्वं सिद्धैर्देवासुरादिभिः ॥ १०-४५३ ॥  
  
	आराधयामि भक्त्या त्वां मां गृहाण महेश्वर ।  
आत्वावहन्तु हरयः सचेतसश्चेतैरश्वैः सह केतुमद्भिः ॥ १०-४५४ ॥  
  
वाताजलैर्बलवद्भिर्मनोजवैरायाहि शीघ्रं मम हव्याय शर्वो नमः ।  
  
	एत् ते रुद्रभावसं तेन परो मूजवतोऽतीहि अवततधन्वा  
पिनाकवसः कृत्तिवासा अहि(चित्र)सन्नः शिवोऽतीहि ।  
	चत्वारि शृङ्गा त्रयो अस्य पादा द्वे शीर्षे सप्तहस्तासो अस्य  
त्रिधा बद्धो वृषभो रोरवीति महोदेवो मर्त्त्या। आविवेश ।  
  
	प्रसन्नो भव देवेशे सुमुखो भव शङ्कर ॥ १०-४५५ ॥  
  
	शान्तो भवस्व चात्र त्वं मम चाभिमुखो भव ।  
  
प्। ९१७) स्वामिन् सर्वजगन्नाथ यावत् पूजावसानकम् ॥ १०-४५६ ॥  
  
	तावत् त्वं प्रीतिभावेन लिङ्गेऽस्मिन् सन्निधो भव ।  
	अभिषेकं ततः कुर्यादमृतैः पञ्चभिः क्रमात् ॥ १०-४५७ ॥  
  
	पश्चाच्छुद्धोदकेनाथ ततः पूजनमाचरेत् ।  
	रौद्रीं धारां ततः कुर्यात् प्रच्यते तद्विधानकम् ॥ १०-४५८ ॥  
  
	नमस्ते रुद्राग्नाविष्णु इत्यध्यायद्वयेन च ।  
	आवर्तनमिति प्रोक्तं गङ्गास्नानफलप्रदम् ॥ १०-४५९ ॥  
  
	आवर्तनाभिषेकं तु यः कुर्यात् प्रत्यहं नरः ।  
	तस्य दैनन्दिनं पापं दैवजं नाशमाप्नुयात् ॥ १०-४६० ॥  
  
	सन्ध्यावन्दनतः क्षीणं तच्चेत् प्राग्जन्मजं हरेत् ।  
	एकः पाठो नमस्तस्य अनुवाकः परस्य च ॥ १०-४६१ ॥  
  
	एवं भवा नमस्ते स्युरग्नाविष्णुस्तथैककम् ।  
	इयं रुद्री समाख्याता रौद्रपापनिकृन्तनी ॥ १०-४६२ ॥  
  
	अनया प्रत्यहं यस्तु कुर्याल्लिङ्गेऽभिषेचनम् ।  
	जन्मजन्मकृतं पापं वर्षे वर्षे प्रणश्यति ॥ १०-४६३ ॥  
  
	सप्तजन्मकृते पापे नष्टे लक्ष्मीर्विवर्धते ।  
	वंशश्च स्थिरतामेति यशो याति दिगन्तरम् ॥ १०-४६४ ॥  
  
	सूते चास्य यथा रूपं तथा तोये प्रणश्यति ।  
	रुद्रीभिरेकादशभिर्लघुरुद्रः प्रकीर्तितः ॥ १०-४६५ ॥  
  
	अनेन सिक्तं यैर्लिङ्गं ते न पश्यन्ति भास्करिम् ।  
	एकादशभिरेतैस्तु महारुद्रः प्रकीर्तितः ॥ १०-४६६ ॥  
  
	निर्धनानां द्विजानां च महापातकनाशनः ।  
	अनेन विहितो होमः सोमयागफलं स्मृतम् ॥ १०-४६७ ॥  
  
प्। ९१८) अनधिकाराद्दीक्षायां कलौ पक्षस्त्वयं मतः ।  
	एकादशमहारुद्रैरतिरुद्रः प्रकीर्तितः ॥ १०-४६८ ॥  
  
तथा ।  
  
	शाखायां यस्य तु यथा स्वाध्यायौ पठितावुभौ ।  
	पठनीयौ तथा तेन शाखाभेदं न कारयेत् ॥ १०-४६९ ॥  
	  
न रुद्रो यस्य शाखायां तैत्तिरीयं पठेत् स तु ।  
	शाखा तु यजमानस्य ब्राह्मणद्वारतः कृते ॥ १०-४७० ॥  
  
	अथ वा तैत्तिरीया स्यान्नान्या शाखा प्रयुज्यते ।  
	शाखामिश्रं कृतं कर्म यजमानं विनाशयेत् ॥ १०-४७१ ॥  
  
	धनलोभात् परार्थं यो विप्रो मामभिषिञ्चति ।  
	स तु चाण्डालवज्ज्ञेयो निर्धनः सप्तजन्मसु ॥ १०-४७२ ॥  
  
	कुटुम्बिना तु यत्नेन धानार्थं यच्च पूजनम् ।  
	कृते चेज्जपदानाभ्यां तद्दशांशोऽस्य निष्कृतिः ॥ १०-४७३ ॥  
  
तथा ।  
  
	रुद्रो न यस्य शाखायां परिशिष्टान्वितं स तु ।  
	पठेद्रुदं तेत्तिरीयं लुप्तशाखस्तमेव हि ॥ १०-४७४ ॥  
  
	मन्त्रः प्रयोगसहितो रुद्राध्यायोऽथ वक्ष्यते ।  
	असंस्कृताय नो वाच्यं तान्त्रिकाय कदाचन ॥ १०-४७५ ॥  
  
तत्रादौ ।  
  
	ॐ नमस्ते रुद्रमन्यव-इत्यारभ्य माहि(चित्र)सीः पुरुषं जगत्    
इत्यन्तानां   
पुरश्चरणप्रयोगः ।  
  
	दशलक्षं जपेद्विद्वानृच एता जितेन्द्रियः ।  
	लक्षमेकं प्रजुहुयात् प्रत्यृचं योऽञ्जलिप्रभम् ॥ १०-४७६ ॥  
  
	यवगोधूमकं क्षौद्रतिलाज्यदधिसंयुतम् ।  
	यत्किञ्चित् कार्यमुद्दिश्य तस्य सिद्धिः प्रजायते ॥ १०-४७७ ॥  
  
प्। ९१९) एवमेव सहस्रं चेदेकादशदिनं हुनेत् ।  
	ग्रामगं बालमरकं नश्यते नात्र संशयः ॥ १०-४७८ ॥  
  
	कुमारमरकं ग्रामे द्वादशाहेन नश्यति ।  
	होमः पञ्चदशाहं तु राष्ट्रोपद्रवनाशनः ॥ १०-४७९ ॥  
  
	होमाद्विंशतिरात्रेण देशोपद्रवनाशनम् ।  
	पृथिव्युपद्रवो नश्येन्मासमात्रेण होमतः ॥ १०-४८० ॥  
  
	गवामुपद्रवे जाते गोष्ठमध्ये तदा हुनेत् ।  
	वैकङ्कतसमिद्भिर्वाऽयुतं शान्तिः प्रजायते ॥ १०-४८१ ॥  
  
	अयुतद्वयहोमेन महाशान्तिर्भवेद्ध्रुवम् ।  
  
शिवेन वचसा  इत्यादि ।  
  
	जपेदयुतसङ्ख्याकं शापमोक्षः प्रजायते ॥ १०-४८२ ॥  
  
	शिशिरे तु जले प्रातर्लक्षं जप्त्वा सुखी भवेत् ।  
  
अध्यवोचत्  इति ।  
  
	लक्षमेकं पुरश्चर्या होमः स्याच्छ्वेतसर्षपैः ॥ १०-४८३ ॥  
  
	व्याधिसङ्क्रामणीचेयं प्रयोगान्तरमुच्यते ।  
	सप्ताभिमन्त्रितान् कृत्वा सर्षपानातुरस्य तु ॥ १०-४८४ ॥  
  
	चतुर्दिक्षु क्षिपेद्रक्षा दशदिग्भ्यः प्रजायते ।  
	सप्ताभिमन्त्रितान् कृत्वा पथि गच्छ।स्तु सर्षपान् ॥ १०-४८५ ॥  
  
	दशदिक्षु क्षिपेन्नित्यं पथि क्षेमः प्रजायते ।  
	ब्रह्मराक्षसयक्षाद्यैः पिशाचप्रेतभूतकैः ॥ १०-४८६ ॥  
  
	आविष्टसर्षपैस्ताड्यः सप्तवाराभिमन्त्रितैः ।  
	पुनः पुनर्मन्त्रपाठपूर्वकं ते धनार्थिनः ॥ १०-४८७ ॥  
  
	धनं गृहीत्वा गच्छन्ति करे तं द्रुतमेव च ।  
  
प्। ९२०) शिखामाक्रम्य च यजेत् ताडयेद्गौरसर्षपैः ॥ १०-४८८ ॥  
  
	रात्रिं समस्तां स्कन्दादिग्रहपीडा विनश्यति ।  
	अनेन मन्त्रयित्वा तु दद्याच्छास्त्रोक्तमौषधम् ॥ १०-४८९ ॥  
  
	तत्कालं तद्गुणाय स्यादन्यथाऽसौ यथाविधि ।  
	अभिमन्त्र्य जलं दद्यात् सर्वसत्त्वभवां रुजम् ॥ १०-४९० ॥  
  
	हरेत् सर्वग्रहाणां च सर्षपैस्ताडनात् तथा ।  
	सर्वभूतोद्भवां पीडां भस्मधारणतो जयेत् ॥ १०-४९१ ॥  
  
	दिवसे च तथा रात्रौ त्रिशूलमभिमन्त्रयेत् ।  
	सहस्रैकं सहस्रकं क्षिपेन्नागह्रदे तु तत् ॥ १०-४९२ ॥  
  
	त्रिशूलं बान्धवोपेता नाशं गच्छन्ति पन्नगाः ।  
	भस्माभिमन्त्रितं कृत्वा पन्नगाक्रान्तमन्दिरे ॥ १०-४९३ ॥  
  
	क्षिपेत् तत्तालशब्देन पन्नगोत्सादनं भवेत् ।  
  
असौ यस्ताम्र  इत्यादि ।  
  
	उदयास्तमये सूर्यमेताभ्यामुपतिष्टते ॥ १०-४९४ ॥  
  
	अष्टोत्तरशतं त्र्यब्दमक्षयान्नोद्भवो भवेत् ।  
	सहस्रमभिजप्तेन क्षीरेण स्नापयेच्छिवम् ॥ १०-४९५ ॥  
  
	अबदैकेन प्रसन्नः स्याद्घृतस्नानाच्च वर्षणम् ।  
	अतसीनां तु पुष्पाणि हुनेदयुतसङ्ख्यया ॥ १०-४९६ ॥  
  
	अवशो वश्यतां याति सविता वरदो भवेत् ।  
	अर्कवृक्षोद्भवैर्दुग्धैराप्लुतानां तु होमयेत् ॥ १०-४९७ ॥  
  
	अयुतं चार्कसमिधां सक्तुं च सजलं ददेत् ।  
	होमान्ते भगवान् सूर्यो वृष्टिं मुञ्चति नान्यथा ॥ १०-४९८ ॥  
  
	मन्त्रद्वयं तु भजतामिष्टां सिद्धिं प्रयच्छति ।  
  
प्। ९२१) नमोस्तु नीलग्रीवाय  इत्यादि ।  
  
	स्थण्डिलस्योपयुक्तं तु [कृशरम्  इति २-३पु० पा०] कृत्वा सघृतपायसम् ॥ १०-४९९ ॥  
  
	कृष्णाष्टमीं समारभ्य यावत् कृष्णचतुर्दशी ।  
	प्रत्यहं स्नापयेत् तावत् सहस्रेणाभिमन्त्रितम् ॥ १०-५०० ॥  
  
	निवेदयेत् तद्देवाय कार्षापणसहस्रकम् ।  
	सोद्यमाज्जायते लाभः सिद्धे मन्त्रे न संशयः ॥ १०-५०१ ॥  
  
	असिद्धे तु तदर्धं स्यात् सूर्यकान्तदृषद्यपि ।  
	निवेदनात् पुनर्लाभो लक्षमेकं पुरस्कृतिः ॥ १०-५०२ ॥  
  
	होमस्तु पायसघृतैरनाख्येयः प्रयोगवान् ।  
  
प्रमुञ्च धन्वस्त्वम्  इत्यादि ।  
  
	आभिः षड्भिस्त्वायुधानि मन्त्रयेच्च सहस्रकम् ॥ १०-५०३ ॥  
  
	बन्धयित्वा तानि रणे गच्छेत् गछन्ति शत्रवः ।  
	जुहुयादयुतं गर्भकण्टक्या द्वेषकामुकः ॥ १०-५०४ ॥  
  
	गुडं मुखेन चोत्थाप्यं शत्रोर्नाम स्मरन् जपेत् ।  
	जपाख्यस्यासनेनैव शत्रुमुत्सादयेद्धटात् ॥ १०-५०५ ॥  
  
	सम्पूर्णाहं जपन्नेव नगरं ग्राममेव च ।  
	उत्सादयेच्च राजानमहोरात्रं जपन्निति ॥ १०-५०६ ॥  
  
	राजपुत्रं दिनार्धेन क्षत्रियं त्रिलवेन च ।  
	चतुर्भागेन वैश्यं च षड्भागेनैकजातिकम् ॥ १०-५०७ ॥  
  
	पलाशाश्वत्थविल्वानामपामार्गस्य च क्रमात् ।  
	विप्रादिवश्यकामस्तु दधिक्षौद्रघृतान्विताः ॥ १०-५०८ ॥  
  
	हुनेदयुतसङ्ख्याकाः समिधः कार्यसिद्धये ।  
  
प्। ९२२) हीनवर्णान् वशीकर्त्तुं वरुणार्ककवेतसाम् ॥ १०-५०९ ॥  
  
	साखोटका।श्च जुहुयाद्दृष्ट्वा विप्रादिवृत्तिकान् ।  
	सौगन्धिकान्युत्पलानि कुमुदानि प्रयच्छति ॥ १०-५१० ॥  
  
	स्वयम्भुलिङ्गे लक्षं तु चन्दनाक्तानि भक्तितः ।  
	राज्यभ्रष्टो भवेद्राजा षड्भिर्मन्त्रैः पृथक् पृथक् ॥ १०-५११ ॥  
  
	धनार्थी प्राप्नुयाद्वित्तं शक्नुवन्निति पूजयेत् ।  
	लक्षमेकं तिलानां यः पृथङ्मन्त्रैः शिवोपरि ॥ १०-५१२ ॥  
  
	आरोपयेत् स शत्रूणां सदा मूर्धनि तिष्ठति ।  
	अयुतं राजवृक्षस्य समिधो होमयेत् तु यः ॥ १०-५१३ ॥  
  
	रणे राजकुले द्यूते स शत्रुं त्वरितं जयेत् ।  
	गुग्गुलं षट्सहस्रं यो दक्षिणामूर्तिसन्निधौ ॥ १०-५१४ ॥  
  
	यत्कार्यार्थं हुनेत् तस्य सिद्धिः शीघ्रं प्रजायते ।  
	असाध्यस्यापि सिद्धिः स्याद्धुत्वा चाष्टसहस्रकम् ॥ १०-५१५ ॥  
  
	यथा महानसे सिद्धमन्नं च जुहुयात् तथा ।  
	सहस्राष्टकमेतस्य द्रव्यं भवति चाक्षयम् ॥ १०-५१६ ॥  
  
	एका ऋक् परिशिष्टस्य एतस्याग्रे प्रचक्षते ।  
  
नमस्ते अस्तु भगवन्  इति ।  
  
	अयुतं यो जपेदेतां घृताक्तैर्विल्वपत्रकैः ॥ १०-५१७ ॥  
  
	प्रतिनामसहस्रं तु हुत्वा स्याल्लोकवन्दितः ।  
  
नमो हिरण्यवाहवे  इत्यादि ।  
  
	पुरश्चरणमेतस्य सहस्राष्टकमीरितम् ॥ १०-५१८ ॥  
  
	यः सङ्ग्रामगतस्तस्य कौशल्यार्थमिदं जपेत् ।  
	जपप्रभावाच्छस्त्राद्यैः सोऽरिभिर्नैव वाध्यते ॥ १०-५१९ ॥  
  
प्। ९२३) सुतायार्हन्यासपूर्वं पशिरिष्टं निगद्यते ।  
  
नमो रोहिताय स्थपतये- इति ।  
  
	सहस्रपञ्चकं चास्य पुरश्चरणमुच्यते ॥ १०-५२० ॥  
  
	एतज्जप्तुर्भयं नास्ति व्याघ्रचौरादिजं वने ।  
  
नमः सहमानाय निव्याधिन  इत्यादि ।  
  
	सहस्राष्टकमेतस्य पुरश्चरणमुच्यते ॥ १०-५२१ ॥  
  
	व्रणादेस्तीव्रपीडाया नाशकोऽस्य जपः स्मृतः ।  
  
नम इषुमद्भ्यो  इत्यादि ।  
  
	सहस्रनवकं तावत् पुरश्चरणमस्य तु ॥ १०-५२२ ॥  
  
	सेनायाश्चतुरङ्गानां शान्तये प्रजपेदिदम् ।  
  
नम आव्याधिनीभ्यो  इत्यादि ।  
  
	पुरश्चरणमेतस्य सहस्राणां तुषोडश ॥ १०-५२३ ॥  
  
	दुष्टग्रहवलिं दत्वा जप्त्वा च तं निरामयः ।  
  
नमो भवाय च  इत्यादि ।  
  
	पुरश्चर्यायुतं चास्य विभवार्थं प्रयोजयेत् ॥ १०-५२४ ॥  
  
	त्रिसन्ध्यासु पठेदेतद्भवेद्वर्षेण भाग्यवान् ।  
  
नमो ग्र्याय  इत्यादि ।  
  
	सहस्रपञ्चकं तावत् पुरश्चरणमुच्यते ॥ १०-५२५ ॥  
  
	गणस्याग्रत्वमाप्नोति मन्यते च परैरपि ।  
  
नमो ज्येष्ठाय च  इत्यादि ।  
  
	सहस्रदशकं तावत् पुरश्चरणमुच्यते ॥ १०-५२६ ॥  
  
	ज्ञातृश्रेष्टत्वमाप्नोति जप्ते तस्य न संशयः ।  
  
नम आशुषेणाय  इत्यादि ।  
  
प्। ९२४) पुरश्चर्या तु निर्दिष्टा सहस्राणां तु पञ्चकम् ॥ १०-५२७ ॥  
  
	जप्त्वा नश्यति खञ्जत्वं पादुकासिद्धिमाप्नुयात् ।  
  
नमो दुन्दुभ्याय  इत्यादि ।  
  
	अयुतद्वितयं चास्य पुरश्चरणमुच्यते ॥ १०-५२८ ॥  
  
	सङ्ग्रामजयकृच्चायमनुवाकः प्रकीर्तितः ।  
  
नमः कूप्याय च  इत्यादि ।  
  
	षट्सहस्रं पुरश्चर्या ग्रहेणाधिष्ठितो निधिः ॥ १०-५२९ ॥  
  
	अभिमन्त्रितमेतेन तोयं तन्निधिमोचकम् ।  
  
नमः सोमाय च  इत्यादि ।  
  
	पुरश्चर्याऽयुतमिता जपेदष्टोत्तरं शतम् ॥ १०-५३० ॥  
  
	त्रिकालं भस्मतोयं च भक्षयेल्लेपयेत् तथा ।  
	मासत्रयाद्राजयक्ष्मा किलासश्वित्रमब्दतः ॥ १०-५३१ ॥  
  
	नश्येद्देहो भवेद्दिव्यः क्षुद्ररोगा दिनत्रयात् ।  
  
नमस्तीर्थ्याय च  इत्यादि ।  
  
	षट्सहस्रं पुरश्चर्या षण्मासं तीर्थगो जपेत् ॥ १०-५३२ ॥  
  
	यथोक्तं तत् तीर्थफलं भुञ्जते चेह जन्मनि ।  
  
नम इरिण्याय च  इत्यादि ।  
  
	सहस्रनवकं तावत् पुरश्चरणमुच्यते ॥ १०-५३३ ॥  
  
	धातुवादो राजतस्तु सिध्यते तत्प्रभावतः ।  
	अत्रास्ति परिशिष्टस्यानुवाक एक एव हि ॥ १०-५३४ ॥  
  
	रजस्याय च चैतस्य नमोऽन्तस्याग्रतः पठेत् ।  
  
नमो नन्दिकाय च  इत्यादि ।  
  
	सहस्राष्टकमेतस्य पुरश्चरणमुच्यते ॥ १०-५३५ ॥  
  
प्। ९२५) बालग्रहा विनश्यन्ति बर्हिपिच्छौघमार्जनात् ।  
  
नम ऊर्व्याय च  इत्यादि ।  
  
	पुरश्चर्यासहस्राणां चतुष्टयमुदाहृतम् ॥ १०-५३६ ॥  
  
	अभिमन्त्र्य जलं देयं शोकशान्त्यै तु शोकिने ।  
  
नमो वः किरिकेभ्य  इत्यादि ।  
  
	तिलहोमेनायुतेन कार्षापणसहस्रकम् ॥ १०-५३७ ॥  
  
	उद्यमाद्वाऽथ भूपालात् प्राप्नुयाद्वर्षमध्यतः ।  
	अपामार्गस्य समिधाऽयुतं हुत्वा रसापतिः ॥ १०-५३८ ॥  
  
	सहस्रस्वर्णतुल्यस्य स्वस्य सिद्धिः सकृद्भवेत् ।  
	गुग्गुलुप्रतिमां कृत्वा क्षुरेणोत्कर्त्तयेच्च ताम् ॥ १०-५३९ ॥  
  
	जुहुयादष्टसाहस्रं लभेत् कन्यामलङ्कृताम् ।  
एवं कृत्वाऽथ वा होमं धनार्थी जपपूर्वकम् ॥ १०-५४० ॥  
  
	सुवर्णानां तु शतकं प्राप्नुयाद्वर्षमध्यतः ।  
	हुनेद्गोसफखण्डानि चैकादशसहस्रकम् ॥ १०-५४१ ॥  
  
	घृत्ताक्तानि लभेन्मासाद्गाव एकादशैव हि ।  
	पुरश्चरणपूर्वं तु लक्षैकं तिलतण्डुलान् ॥ १०-५४२ ॥  
  
	यो हुनेत् तस्य गेहे तु राज्यलक्ष्मीः स्वयं वसेत् ।  
एवं च तिलधान्याभ्यां होमाल्लक्ष्मीः स्थिरा भवेत् ॥ १०-५४३ ॥  
  
शतपुष्यमयीं कृत्वा प्रतिमां राजरूपकाम् ।  
	सहस्रं जुहुयाद्राजा वशोऽवश्यं प्रजायते ॥ १०-५४४ ॥  
  
	पद्मोत्पलानां लक्षं तु हुत्वा भूयः श्रियं लभेत् ।  
	चणकप्रतिमालक्षं होमयेद्गुग्गुलैर्वटीम् ॥ १०-५४५ ॥  
  
	स्मृतसामन्तराज्यं स प्राप्नोत्येव न चान्यथा ।  
  
प्। ९२६) हुनेद्बिल्वसमिद्भिस्तु दक्षिणामूर्तिसन्निधौ ॥ १०-५४६ ॥  
  
	लक्षमेकं तदा राष्ट्रं सामन्तस्य लभेद्ध्रुवम् ।  
	महाचतुष्पथे स्थाप्यं लिङ्गं वल्मीकमृद्भवम् ॥ १०-५४७ ॥  
  
	स्नापयेत् पञ्चगव्येन रुद्राध्यायेन मन्त्रयेत् ।  
	मानस्तोकेन मन्त्रेण चाभिषिञ्चेन्निवेद्यकम् ॥ १०-५४८ ॥  
  
	सघृतं पायसं दद्याद्भूतेभ्यश्च तथा वलिम् ।  
	एवं मासत्रयं कृत्वा महदैश्वर्यमाप्नुयात् ॥ १०-५४९ ॥  
  
	पलं वाऽर्थपलं वाऽपि दक्षिणमूर्तिसन्निधौ ।  
	श्वेताम्बरां चूर्णयित्वा स्थापयेत् ताम्रपात्रके ॥ १०-५५० ॥  
  
	आलोड्य कपिलाज्येन प्रदेशिन्याऽभिमन्त्रितम् ।  
	सहस्राष्टकमेतेन मन्त्रेण प्रपिबेदथ ॥ १०-५५१ ॥  
  
	भवेत् तस्याप्रतिहतं वाक्यं सर्वत्र निश्चितम् ।  
	उदुम्बरस्य समिधो दध्यक्ताश्चायुतं हुनेत् ॥ १०-५५२ ॥  
  
	स्वामी बहुगवां स स्यात् क्षीयन्ते नास्य धेनवः ।  
	विल्वानां तु घृतक्तानां हुनेदष्टसहस्रकम् ॥ १०-५५३ ॥  
  
	सुवर्णाष्टकमाप्नोति ह्यसिद्धो रजताष्टकम् ।  
	विल्वाभावे त्वामलकं तदभावे उदुम्बरम् ॥ १०-५५४ ॥  
  
	तस्याभावे हैमवती तदभावे विभीतकम् ।  
	श्रीखण्डगोघृताक्तानां पद्मानां लक्षमेककम् ॥ १०-५५५ ॥  
  
	हुनेद्यस्तस्य लक्ष्मीस्तु स्वयमेवोपतिष्टते ।  
  
द्रापे अन्धसस्पते  इत्यादि ।  
  
	अनेन जुहुयादाज्यमयुतान्नियुतावधि ॥ १०-५५६ ॥  
  
	अक्षयाण्यस वासांसि भवन्ति च तथा तथा ।  
  
प्। ९२७) याते रुद्र  इत्यादि ।  
  
	उर्णा ग्राह्या जीवदवेस्तनूस्तनूर्विहाय च ॥ १०-५५७ ॥  
  
	एकादशशरं कुर्यात् सूत्रमेकैकसूत्रकम् ।  
	सहस्रमभिमन्त्र्याथैकादश ग्रन्थयः स्मृताः ॥ १०-५५८ ॥  
  
	एवं सम्पूज्य तां रज्जुं धूपं दत्वा च बन्धयेत् ।  
	वामहस्ते तु गर्भिण्या बद्धं सा सुखतः सुवेत् ॥ १०-५५९ ॥  
  
	दक्षे बालकहस्ते तु सुखं तिष्ठति बालकः ।  
	धनिको बाहुमूले वा कण्ठे वा धारयेदिदम् ॥ १०-५६० ॥  
  
	कदा चिदुत्तमर्णस्य भयं तस्य न जायते ।  
  
इमा(चित्र)रुद्राय  इत्यादि ।  
  
	अष्टोत्तरसहस्रं तु प्रत्यहं जुहुयात् तिलान् ॥ १०-५६१ ॥  
  
	अयाचितं धनं तेन लोकेभ्य उपलभ्यते ।  
	यश्च दूर्वाप्रवालानां घृताक्तमयुतं हुनेत् ॥ १०-५६२ ॥  
  
	महाज्वरोप्रघातेऽपि मृतकल्पः स जीवति ।  
	माक्षिकपायसाज्याशी अयुतं जुहुयाच्छुचिः ॥ १०-५६३ ॥  
  
	महाग्रहज्वरादिभ्योऽभिचाराच्च प्रमुच्यते ।  
	वैकङ्कतानामयुतं समिधानां घृतैर्हुनेत् ॥ १०-५६४ ॥  
  
	ज्वरादिकभवा पीडा सद्य एव विनश्यति ।  
	द्रव्याद्यर्थं यदा केचिन्मृदुभिरभिभूयते ॥ १०-५६५ ॥  
  
	तदा तुषान् प्रजुहुयादयुतं सुखमेधते ।  
	वैकङ्कतीश्च समिध औदुम्बरीस्तिला।स्तथा ॥ १०-५६६ ॥  
  
	अनेन जुहुयाल्लक्षं सर्वशान्तिकरं स्मृतम् ।  
	गवां वाऽन्यपशूनां वा ह्युपघाते तु तत्स्थले ॥ १०-५६७ ॥  
  
प्। ९२८) अग्निं संस्थाप्य जुहुयाद्वैकङ्कतीर्दधिप्लुताः ।  
	अयुतं तस्य शान्तिः स्यात् पालाशानां तथाऽयुतम् ॥ १०-५६८ ॥  
  
	घृताक्तानां प्रजुहुयान्महाज्वरमुखा ग्रहाः ।  
	राक्षसा भूतवेतालाः प्रेताश्चापि पिशाचकाः ॥ १०-५६९ ॥  
  
	जनं चापि गजं चाश्वं मुक्त्वा गच्छन्ति दूरतः ।  
	जनानां जननं यस्मिन् गेहे भवति भूरिशः ॥ १०-५७० ॥  
  
	मरणं वाऽथ हानिर्वा तत्र शान्तिरुदीर्यते ।  
	घृताक्तानां तिलानां तु जुहुयादयुतं द्विजः ॥ १०-५७१ ॥  
  
	यस्मिन् देशे महामारी व्याघ्रादीनां भयं च वा ।  
	देवरक्षोभयं यत्र तत्र शान्तिं वदाम्यहम् ॥ १०-५७२ ॥  
  
	पुरस्य मध्यभागे तु वह्निस्थापनमाचरेत् ।  
	चतुर्दिक्षु च सन्नद्धा गुप्ताश्चत्वार एव हि ॥ १०-५७३ ॥  
  
	नराः स्थाप्यास्ततः कर्म सावधानः समाचरेत् ।  
	अष्टोत्तरसहस्रं तु घृताक्तान् जुहुयात् तिलान् ॥ १०-५७४ ॥  
  
	ततोऽर्धरात्रसमये चौदनं सघृतं तिलान् ।  
	पिष्टं माषौदनं चापि कृशरं परमान्नकम् ॥ १०-५७५ ॥  
  
	सुप्ते जनपदे दद्यात् स्थाने स्थाने ततो वलिम् ।  
	पलाशपत्रे रुद्रेभ्यो रक्षोभ्यस्तदनन्तरम् ॥ १०-५७६ ॥  
  
	कुर्यादेवं पक्षमेकं सर्वोपद्रवनाशनम् ।  
  
मृडानो रुद्र  इत्यादि ।  
  
	सहस्रं प्रजपेत् तोये तीरे सम्पूजयेच्छिवम् ॥ १०-५७७ ॥  
  
	यावद्दुरे भवेदिष्टस्त्रिधाहार्वाङ्मिलिष्यति ।  
  
मानो महान्तम्  इत्यादि ।  
  
प्। ९२९) परिजनस्य बालानामारोग्यार्थं तिलान् हुनेत् ॥ १०-५७८ ॥  
  
	अयुतं शीतलादिभ्य आरोग्यं जायते द्रुतम् ।  
  
मानस्तोके  इत्यादि ।  
  
	मानस्तोकं महाकल्पं सर्वतन्त्रेषु गोपितम् ॥ १०-५७९ ॥  
  
	कथयिष्यामि मुनये देवानां कार्यसिद्धये ।  
	अतिकृच्छ्रेण कृच्छ्रेण तथा चान्द्रायणेन च ॥ १०-५८० ॥  
  
	आदौ संशोध्य चात्मानं पूतकायो जपं चरेत् ।  
	जपन्नेतत् तु भुञ्जीत शाकं वा यावकं पयः ॥ १०-५८१ ॥  
  
	भिक्षां वा जपतस्तस्य भवेदयुतसङ्ख्यकम् ।  
	सहस्रमात्रं होमः स्यात् प्रयोगार्हो भवेन्मनुः ॥ १०-५८२ ॥  
  
	प्रयोगान्ते त्वहोरात्रं जपः कार्यो निरन्तरम् ।  
	तद्दशांशेन जुहुयादौदुम्बरीर्घृतान्विताः ॥ १०-५८३ ॥  
  
	महाव्याहृतिभिः पश्चात् तावदेवं घृतं हुनेत् ।  
	संस्रावभागं सम्प्राश्य प्रयोगैर्न क्षयं व्रजेत् ॥ १०-५८४ ॥  
  
	पुनः कर्म प्रकुर्वीत प्रायश्चित्तं पुनः पुनः ।  
	स्नायाच्च तीक्ष्णतैलेन सप्तधा मन्त्रितेन च ॥ १०-५८५ ॥  
  
	मारणादिप्रयोगानां भवेत् पातकमोचनम् ।  
	ब्रह्मवर्चसकामस्तु हुनेदष्टसहस्रकम् ॥ १०-५८६ ॥  
  
	घृताक्तानां च समिधामसाध्यः सर्वकर्मसु ।  
	पद्मानां तु घृताक्तानां दशरात्रमुपोषितः ॥ १०-५८७ ॥  
  
	अयुतं जुहुयाल्लक्ष्मीकामो वा शिवदर्शने ।  
	अपामार्गोद्भवानां च तण्डुलानां तथाऽयुतम् ॥ १०-५८८ ॥  
  
	हुनेद्दधिघृताक्तानां सर्वार्थस्य समृद्धये ।  
  
प्। ९३०) गोसहस्रस्य लाभाय जुहुयाद्गोसफेन च ॥ १०-५८९ ॥  
  
	आज्याहुतीनां च तथा सहस्राष्टकमादरात् ।  
	उपोषितो दशाहानि हुनेद्विल्वफलानि च ॥ १०-५९० ॥  
  
	अयुतं च घृताक्तानि लभेदष्टसहस्रकम् ।  
	सिद्धे मन्त्रे सुवर्णानि न सिद्धे रजतानि तु ॥ १०-५९१ ॥  
  
	भार्याऽमुको मे भवतु एतदर्थं हुनेच्छुचिः ।  
	जातीपुष्पाणि चाज्येन मधुना संयुतानि च ॥ १०-५९२ ॥  
  
	कपिला तु यदाऽसूतवृषभा वा सिताऽपि गौः ।  
	आद्यं दुग्धं गृहीत्वाऽस्याः श्रपयेत् तेन वै चरुम् ॥ १०-५९३ ॥  
  
	अष्टोत्तरशतं हुत्वा तथा वाऽष्टसहस्रकम् ।  
	मन्त्रयित्वा चरुं तच्च सपत्नीकः प्रभक्षयेत् ॥ १०-५९४ ॥  
  
	आयुष्मतो दृढान् पुत्रान् जनयेन्नात्र संशयः ।  
	दूर्वाप्रवालान् जुहुयाद्दधिक्षौद्रघृतान्वितान् ॥ १०-५९५ ॥  
  
	आयुःकामोऽष्टसाहस्रं चिरमायुः स विन्दति ।  
	दधिक्षौद्रघृताक्तानां पुष्पाणां कुशकाशयोः ॥ १०-५९६ ॥  
  
	सहस्राण्यष्ट जुहुयादिच्छेत् क्षुद्रान् यदा पशून् ।  
	त्रिरात्रोपोषितो भूत्वा गच्छेन्महाचतुष्पथे ॥ १०-५९७ ॥  
  
	लिप्त्वा भूमिं गोमयेन तद्वदेव घृतं मुखे ।  
	पूजयित्वा हुनेद्भूमावष्टोत्तरसहस्रकम् ॥ १०-५९८ ॥  
  
	कर्मणाऽनेन नृपतिर्भवेद्वश्यो न संशयः ।  
	सप्ताभिमन्त्रितं तीक्ष्णतैलं तेन करद्वयम् ॥ १०-५९९ ॥  
  
	सम्यक् प्लुतस्तेन स्पृष्टो यो ह्यसौ वशगो भवेत् ।  
	ब्रह्मवर्चसकामस्तु दधिक्षौद्रघृतान्विताः ॥ १०-६०० ॥  
  
प्। ९३१) विल्वस्य समिधो हुत्वा लक्षं तेजोनिधिर्भवेत् ।  
	औदुम्बरीश्च जुहुयाद्दधिक्षौद्रघृतान्विताः ॥ १०-६०१ ॥  
  
	अयुतं चान्नकामस्तु लभेदन्नं तथा बहु ।  
	अर्थकामः पलाशस्य समिधो घृतसंयुताः ॥ १०-६०२ ॥  
  
	लक्षं हुनेत् तस्य धनमक्षयं जायते सदा ।  
	अपामार्गस्य समिधः कटुतैलसमन्विताः ॥ १०-६०३ ॥  
  
	हुनेदष्टौ सहस्राणि शत्रोरुच्चाटनं भवेत् ।  
  
उच्चाटनं तु देशादिभ्यः प्रवासनम् ।  
  
	सर्वोपद्रवनाशार्थं गृहीत्वा सप्तशर्कराः ॥ १०-६०४ ॥  
  
	मन्त्रयित्वा सहस्रं तु चतुर्दिक्षु क्षिपेत् ततः ।  
	ऊर्ध्वाधस्तस्य निकटे सर्वोपद्रवनाशनम् ॥ १०-६०५ ॥  
  
	एवं कृत्वा व्रजेन्मार्गे चौरव्याघ्रभयं हरेत् ।  
  
आरात् ते गोघ्न  इत्यादि ।  
  
	महाभये समुत्पन्ने व्याघ्रचौरभयादिषु ॥ १०-६०६ ॥  
  
	चतस्रर्चः स्मरेच्चित्ते तत्तद्भयविनाशकाः ।  
  
विकिरि  इत्यादि ।  
  
	जपेदयुतसङ्ख्याकं विरोधे तु महाजनैः ॥ १०-६०७ ॥  
  
	राज्ञा वोपशमं याति प्रीतिश्चापि प्रजायते ।  
  
सहस्राणि  इत्यादि ।  
  
	यदा तु महतां मृत्युर्नृपतेर्वा उपद्रवः ॥ १०-६०८ ॥  
  
	तदा होमं प्रकुर्वीत वैकङ्कतसमिद्वरैः ।  
	ओदुम्बरीभिः शाल्मल्या तिलैर्वाऽपि यवैरपि ॥ १०-६०९ ॥  
  
	प्रत्येकमेकादशधा चाभिमन्त्र्य ततो वलिम् ।  
	कृशरं वा पायसं वा ततो भूतानि चार्चयेत् ॥ १०-६१० ॥  
  
प्। ९३२) दद्याद्विडालमांअसस्य वलिं नश्यन्त्युपद्रवाः ।  
  
सहस्राणि सहस्रशो यो रुद्रा  इत्यादि ।  
  
	जपेदेता नव ऋचः परिशिष्टसमन्विताः ॥ १०-६११ ॥  
  
	भवन्ति भोगदास्तेन हीना ज्ञानप्रदा मताः ।  
  
नमो रुद्रेभ्य  इत्यादि ।  
  
	मध्याह्ने चायुतं साज्यान् जुहुयात् तु सकण्टकान् ॥ १०-६१२ ॥  
  
	प्रत्यङ्गिराया मन्त्रस्य कर्म कुर्यादयं मनुः ।  
	मृत्युञ्जयेन मन्त्रेण नमस्तेऽस्य समापनम् ॥ १०-६१३ ॥  
  
	तैत्तिरीयेऽन्यशाखायां परिशिष्टानि सप्त च ।  
	सद्योजातादयः पञ्च त्र्यम्बकं च यजामहे ॥ १०-६१४ ॥  
  
	तथा च त्वरितो रुद्र एतन्नमकमुच्यते ।  
  
अग्नाविष्णू  इत्यादि ।  
  
	नित्यं सन्ध्यावन्दनान्ते तिष्ठन् कालत्रये जपेत् ॥ १०-६१५ ॥  
  
	अष्टोत्तरसहस्रं तु षण्मासं सत्यवाग्भवेत् ।  
  
वाजश्च मे प्रसवश्च मे  इत्यादि ।  
  
	एतैः सप्तानुवाकैस्तु एवमानादिपञ्चभिः ॥ १०-६१६ ॥  
  
	आज्याहुतिसहस्रं तु हुत्वा तोये प्रविश्य च ।  
	शतं जपेदक्षिरोगः कदा चिन्नैव जायते ॥ १०-६१७ ॥  
  
	जातस्य च प्रशान्तिः स्यान्नेत्रतेजोऽभिवर्धते ।  
  
इध्मश्च मे बर्हिश्च म  इत्यादि ।  
  
	एतावान्रुद्र आख्यातः सर्वकामफलप्रदः ॥ १०-६१८ ॥  
  
	विस्वरोऽनक्षरः पाठः कृतस्तद्दोषशान्तये ।  
  
इडादेबहूः  इत्यादि ।  
  
	परिशिष्टं जपेदेतदेष रुद्रविधिः स्मृतः ॥ १०-६१९ ॥  
  
प्। ९३३) अभिषिञ्चेत् पौष्टिकार्थं शान्तिकामस्तु होमयेत् ।  
	सिद्धिकामो जपेदेवमक्षराणां तु सङ्ख्यया ॥ १०-६२० ॥  
  
	इहैव वज्रदेहोऽसौ शिव एव न चापरः ।  
	पद तुल्यावृत्तिजपाद्वाक्सिद्धिरुपजायते ॥ १०-६२१ ॥  
  
	वाक्यतुल्यावृत्तिजपात् पापं सर्वं विनश्यति ।  
	ऋचां सङ्ख्याजपात् सर्वं क्षुद्रपापं विनश्यति ॥ १०-६२२ ॥  
  
	अनुवाकसमं जप्त्वा दुष्टग्रहरुजं जयेत् ।  
  
इति रुद्राध्यायपुरश्चरणप्रयोगः ।  
  
अथ गणेशसूक्तपुरश्चरणम् ।  
  
तत्रैव ।  
  
	अथ विष्णो प्रवक्ष्यामि सूक्तं गणपतेः परम् ॥ १०-६२३ ॥  
  
	यत् साधनं विना सर्वमन्त्रा विघ्नैस्तु विघ्निताः ।  
	तस्मादादौ गणेशानं प्रसाद्य पुनराचरेत् ॥ १०-६२४ ॥  
  
	निद्राऽलस्यं क्षुधा क्रोधो लोभो मोहो मनोभवः ।  
	गणनाथानर्चकानामेते विघ्नकराः स्मृताः ॥ १०-६२५ ॥  
  
	विधानपूर्वकं तस्मात् तत्सूक्तमुपदिश्यते ।  
	तज्जापकानां कार्याणि स्युरप्रतिहतानि च ॥ १०-६२६ ॥  
  
	द्वादशार्चस्य सूक्तस्य गणेशस्य महात्मनः ।  
	ऋषिर्गृत्समदाख्यो हि गणकः परिकीर्तितः ॥ १०-६२७ ॥  
  
	आद्यानां त्रि - ऋचानां तु छन्दस्त्रिष्टुप् प्रकीर्तितम् ।  
	उत्तराणां नवानां च गायत्रं छन्द उच्यते ॥ १०-६२८ ॥  
  
	महागणपतिश्चास्य दैवतं परिकीर्तितम् ।  
	विनियोगः कीर्त्तनीयो यथाकार्यानुसारतः ॥ १०-६२९ ॥  
  
गणानां त्वा गणपति(चित्र)  इत्यादि ।  
  
प्। ९३४) गणानां त्वा निषुसीद त्वेषं गणं तथैव च ।  
	अनून इन्द्र विद्महि न हित्वा शूलमेव च ॥ १०-६३० ॥  
  
	अङ्गुष्ठाग्रात् समारभ्य करपृष्ठादिषु न्यसेत् ।  
	गणानां त्वेति षड्भिश्च हृदयादिषडङ्गकम् ॥ १०-६३१ ॥  
  
	एवं न्यासद्वयं कृत्वा षड्डग्भिर्व्यापकं चरेत् ।  
  
न्यासान्तराणि पूजाविधानं चोक्त्वा पुरश्चरणमाह ।  
  
	एकविन्त्सहस्रं तु सूक्तस्यैषा पुरस्क्रिया ॥ १०-६३२ ॥  
  
	जपाद्दशांशहोमस्तु पायसेन घृतेन तु ।  
	शर्करापञ्चखाद्यैश्च कुसुमैः करबीजैः ॥ १०-६३३ ॥  
  
	विल्वपत्रैरिक्षुदण्डैर्दाडिमीकदलीफलैः ।  
	मोदकैर्लड्डुकैश्चैव घृतपक्वैर्मनोहरैः ॥ १०-६३४ ॥  
  
	अलाभे सर्वद्रव्याणां जुहुयात् तिलसर्पिषा ।  
	होमस्य दशमांशेन गोपयोभिश्च तर्पयेत् ॥ १०-६३५ ॥  
  
	अथ वेक्षुरसेनैव तदभावे गुडोदकम् ।  
	तर्पणस्य दशांशेन मार्जयेच्छुद्धवारिभिः ॥ १०-६३६ ॥  
  
मार्जनस्य दशांशेन ब्राह्मणान् भोजयेद्बहून् ।  
	पायसैः पञ्चखाद्यैश्च मोदकैः सिद्धलड्डुकैः ॥ १०-६३७ ॥  
  
	अपूपमण्डकाद्यैश्च सघृतैः शर्करान्वितैः ।  
	सहकाररसैः सार्धं तथा च कदलीफलैः ॥ १०-६३८ ॥  
  
	एवं सिद्धे तु सूक्ते तु यत् फलं तन्निगद्यते ।  
	महदैश्वर्यमतुलं प्रज्ञां विद्यां यशो बलम् ॥ १०-६३९ ॥  
  
	वाक्सिद्धिं समवाप्नोति चान्ते ब्रह्मपदं व्रजेत् ।  
  
इति गणेशसूक्तपुरश्चरणविधिः ।  
  
प्। ९३५)  				अथ पुरुषसूक्तविधिः ।  
  
(मेरुतन्त्रे)  
  
	वक्ष्ये पुरुषसूक्तस्य विधिं तत्रैव गोपितम् ॥ १०-६४० ॥  
  
	आनुष्टुबस्य सूक्तस्य त्रिष्टुबं तस्य दैवतम् ।  
	पुरुषो यो जगद्बीजमृषिर्नारायणः स्मृतः ॥ १०-६४१ ॥  
  
	स्नात्वा यथोक्तविधिना प्राङ्मुखः शुद्धमानसः ।  
	प्रथमां विन्यसेद्वामे द्वितीयां दक्षिणे करे ॥ १०-६४२ ॥  
  
	तृतीयां वामपादे तु चतुर्थीं दक्षिणे न्यसेत् ।  
	वामजानौ पञ्चमीं च षष्ठीं जानुनि दक्षिणे ॥ १०-६४३ ॥  
  
	सप्तमीं वामकद्यां तु अष्टमीं दक्षिणे कटौ ।  
	नवमीं नाभिदेशे तु दशमीं हृदये न्यसेत् ॥ १०-६४४ ॥  
  
	एकादशीं कण्ठदेशे द्वादशीं वामबाहुके ।  
	त्रयोदशीं दक्षभुजे मुखदेशे चतुर्दशीम् ॥ १०-६४५ ॥  
  
	अक्ष्णोः पञ्चदशीं चैव षोडशीं मूर्ध्नि विन्यसेत् ।  
	एवं न्यासविधिं कृत्वा पश्चात् पूजां समाचरेत् ॥ १०-६४६ ॥  
  
	अप्स्वग्नौ हृदये सूर्ये स्थण्डिले प्रतिमासु च ।  
	षट्स्वेतेषु हरेः सम्यगर्चने योग्यतोच्यते ॥ १०-६४७ ॥  
  
	आपो ह्यायतनं तस्य तस्मात् तासु सदा हरिः ।  
	अग्नौ क्रियावतां विर्ष्णुयोगिनां हृदये हरिः ॥ १०-६४८ ॥  
  
	पण्डितानां हरिः सूर्यः स्थण्डिले भावितात्मनाम् ।  
	प्रतिमास्वल्पबुद्धीनां षट्प्रकाराश्च ताः स्मृताः ॥ १०-६४९ ॥  
  
	अकृत्रिमाः कृत्रिमाश्च अचलाश्च चलाचलाः ।  
	निर्जीवाश्च सजीवाश्च तासां वक्ष्यामि लक्षणम् ॥ १०-६५० ॥  
  
	अकृत्रिमा च द्विविधा शालग्रामोऽतिपावनः ।  
  
प्। ९३६) तदभावे द्वारकायाश्चक्रं तद्वच्च पावनम् ॥ १०-६५१ ॥  
  
	कृत्रिमा दशध प्रोक्ता श्रेष्ठास्ताः पूर्वपूर्वतः ।  
	स्याद्रत्नखचिता त्वाद्या स्वर्णजा रूप्यजाऽपि च ॥ १०-६५२ ॥  
  
	ताम्रजा पीत्तलोजाता स्फाटिका रक्तशीतजा ।  
	कोष्ठजा मृत्तिकाजाता चित्ररूपेति च क्रमात् ॥ १०-६५३ ॥  
  
	अचलाः क्षेत्ररूपास्तु हरिद्वारं यथा गया ।  
	देवताभिः कृत्वा यास्तु मूर्त्तयस्ताश्चलाचलाः ॥ १०-६५४ ॥  
  
	जगन्नाथो वेङ्घटेशः पाण्डुरङ्गादयस्तु ते ।  
	सजीवा ब्राह्मणा गावो निर्जीवः पिप्पलः स्मृतः ॥ १०-६५५ ॥  
  
	मन्त्रन्यासं पुरा कुर्यात् स्वदेहे देवतासु च ।  
	गायत्र्योङ्कारन्यस्ताङ्गः पूजयेद्विष्णुमव्ययम् ॥ १०-६५६ ॥  
  
	आद्ययाऽवाहयेद्देवमृचा तु पुरुषोत्तमम् ।  
	द्वितीययाऽसनं दाद्यात् पाद्यं दद्यात् तृतीयया ॥ १०-६५७ ॥  
  
	अर्घ्यं चतुर्थ्या दातव्यं पञ्चम्याऽचमनीयकम् ।  
	षष्ठ्या स्नानं प्रकुर्वीत सप्तम्या वस्त्रमेव च ॥ १०-६५८ ॥  
  
	यज्ञोपवीतमष्टम्या नवम्या चानुलेपनम् ।  
	पुष्पं दशम्या दातव्यमेकादश्या तु धूपकम् ॥ १०-६५९ ॥  
  
	द्वादश्या दीपिकं दद्यात् त्रयोदश्या निवेदनम् ।  
	चतुर्दश्या नमस्कारं पञ्चदश्या प्रदक्षिणम् ॥ १०-६६० ॥  
  
	स्नाने वस्त्रे च नैवेद्ये दद्यादाचमनीयकम् ।  
	दक्षिणां च यथाशक्त्या षोडश्या तु प्रदापयेत् ॥ १०-६६१ ॥  
  
	ततः प्रदक्षिणं कृत्वा जपं कुर्वन् समाहितः ।  
	यथाशक्तिं जपित्वा तु सूक्तं तस्मै निवेदयेत् ॥ १०-६६२ ॥  
  
प्। ९३७) देवस्य दक्षिणे पार्श्वे कुण्डं स्थण्डिलमेव च ।  
	कारयेत् प्रथमेनैव द्वितीयेन तु प्रोक्षणम् ॥ १०-६६३ ॥  
	  
तृतीयेनाग्निमादद्याच्चतुर्थेन समिन्धनम् ।  
	पञ्चमेनाज्यश्रयणं चरोश्च श्रयणं तथा ॥ १०-६६४ ॥  
	  
षष्ठेनैवाग्निमध्ये तु कल्पयेत् पद्ममासनम् ।  
	चिन्तयेद्देवदेवेशं कालानलसमप्रभम् ॥ १०-६६५ ॥  
	  
ततो गन्धं च पुष्पं च धूपदीपनिवेदनम् ।  
	अनुज्ञाप्य ततः कुर्यात् सप्तम्यादि यथाक्रमम् ॥ १०-६६६ ॥  
	  
समिधस्तावतीः पूर्वं जुहुयादभिघारिताः ।  
	ततो घृतेन जुहुयाच्चरुणा च ततः पुनः ॥ १०-६६७ ॥  
	  
एवं हुत्वा ततश्चैनमनुज्ञाप्य यथाक्रमम् ।  
	अग्नेर्भगवतस्तस्य समीपे स्तोत्रमुच्चरेत् ॥ १०-६६८ ॥  
	  
नमस्ते पुण्डरीकाक्ष नमस्ते विश्वभावन ।  
	नमोऽस्तु ते हृषीकेश महापुरुषपूर्वज ॥ १०-६६९ ॥  
	  
देवानां दानवानां च सामन्यमधिदैवतम् ।  
	सर्वदा चरणद्वन्द्वं व्रजामि शरणं तव ॥ १०-६७० ॥  
	  
एकस्त्वमसि लोकस्य स्रष्टा संहारकस्तथा ।  
	अव्यक्तश्चानुमन्ता च गुणमायासमावृतः ॥ १०-६७१ ॥  
	  
संसारसागरं घोरमनन्तक्लेशभाजनम् ।  
	त्वामेव शरणं प्राप्य निस्तरन्ति मनीषिणः ॥ १०-६७२ ॥  
	  
न ते रूपं न चाकारो नायुधानि च नास्पदम् ।  
	तथाऽपि पुरुषाकारो भक्तानां च प्रकाशने ॥ १०-६७३ ॥  
	  
नैव किञ्चित् परोक्षं ते न प्रत्यक्षोऽसि कस्यचित् ।  
  
प्। ९३८) न च किञ्चिदसाध्यं ते न च साध्योऽसि कस्य चित् ॥ १०-६७४ ॥  
  
	कार्याणां कारणं पूर्वं वचसां वाच्यमुत्तमम् ।  
	योगिनां परमा सिद्धिः परमं ते पदं विदुः ॥ १०-६७५ ॥  
  
	अहं भूतोऽस्मि देवेश संसारेऽस्मिन् महाभये ।  
	त्राहि मां पुण्डरीकाक्ष न जाने परमं पदम् ॥ १०-६७६ ॥  
  
	कालेष्वपि च सर्वेषु दिक्षु सर्वासु चाच्युत ।  
	शरीरे च गतश्चासि वर्त्तते मे महद्भयम् ॥। १०-६७७ ॥  
  
	त्वत्पादकमलादन्यन्न मे जन्मान्तरेष्वपि ।  
	विज्ञानं यदिदं प्राप्य यदिदं स्थानमर्जितम् ॥ १०-६७८ ॥  
  
	जन्मान्तरेऽपि मे देव माभूदस्य परीक्षयः ।  
	दुर्गतावपि जातस्य त्वं गतो मे मनोरथः ॥ १०-६७९ ॥  
  
	यदि नाशं न विन्देत तावताऽस्मि कृती सदा ।  
	कामये विष्णुपादौ तु सर्वजन्मसु केवलम् ॥ १०-६८० ॥  
  
	पुरुषस्य हरेः सूक्तं स्वर्ग्यं धन्यं यशस्करम् ।  
	आत्मज्ञानमिदं पुण्यं योगज्ञानमिदं परम् ॥ १०-६८१ ॥  
  
	एवं स्तुत्वा हव्यवाहं ततः पश्चाद्विसर्जयेत् ।  
	अनेनैव न निष्पापो जायते मनुजो यदा ॥ १०-६८२ ॥  
  
	प्राग्वद्धुत्वा पावयेत प्रयोगानारभेत् ततः ।  
	शुक्लपक्षे शुभे वारे सुनक्षत्रे सुगोचरे ॥ १०-६८३ ॥  
  
	दम्पत्योरुपवासः स्यादेकादश्यां सुरालये ।  
	द्वादश्यां पुत्रकामाय चरुं कुर्वीत वैष्णवम् ॥ १०-६८४ ॥  
  
	ऋग्भिः षोडशभिः सम्यगर्चयित्वा जनार्दनम् ।  
	चरुं पुरुषसूक्तेन प्राशयेत् पुत्रकाम्यया ॥ १०-६८५ ॥  
  
प्। ९३९) प्राप्नुयाद्वैष्णवं पुत्रमचिरात् सन्ततिक्षमम् ।  
	द्वादशीं द्वादशीं सम्यक् पयसा निर्वपेच्चरुम् ॥ १०-६८६ ॥  
  
	यो जुहोति सहस्रं स याति विष्णोः परं पदम् ।  
	मार्गशीर्षादिमासेषु क्रमात् पूज्यश्चतु?केशवः ॥ १०-६८७ ॥  
  
	नारायणो माधवश्च गोविन्दो विष्णुरेव च ।  
	मधुसूदन उक्तस्त्रिविक्रमो दामनस्तथा ॥ १०-६८८ ॥  
  
	श्रीधरश्च हृषीकेशः पद्मनाभो जनार्दनः ।  
	पूजयित्वा जपेत् सूक्तं शतमष्टाधिकं ततः ॥ १०-६८९ ॥  
  
	होमं च पूर्वत् कुर्यात् सर्वान् कामानवाप्नुयात् ।  
	अपुत्रा मृतपुत्रा या या च कन्याप्रसूर्भवेत् ॥ १०-६९० ॥  
  
	तस्या यथा सुपत्रः स्यात् तमुपायं ब्रवीम्यहम् ।  
	समिधोऽश्वत्थवृक्षस्य प्रत्यर्चं जुहुयाच्छतम् ॥ १०-६९१ ॥  
  
	अष्टाधिकं च सघृतमुपतिष्ठेद्धुताशनम् ।  
	पुनर्विष्णुं पूजयित्वा घृतहोमं समाचरेत् ॥ १०-६९२ ॥  
  
	अष्टोत्तरशतं कुर्यात् प्रत्यर्चं वाग्यतः शुचिः ।  
	सम्पाताज्यं स्थापयित्वा तन्नार्यै प्राशनाय च ॥ १०-६९३ ॥  
  
	दद्यात् सा च पतिं विष्णुं नमस्कृत्य प्रभक्षयेत् ।  
	तर्पयेच्च द्विजान् सम्यग्लघ्वाशी संविशेत् क्षपाम् ॥ १०-६९४ ॥  
  
	परं सप्तप्रवर्तेनावश्यं गर्भवती भवेत् ।  
  
अथ पुरश्चरणम् ।  
  
	अरण्ये निवसेन्नित्यं त्रिकालं स्नानमाचरेत् ॥ १०-६९५ ॥  
  
	जपेदष्टोत्तरशतं सूक्तमेतत् त्रिकालकम् ।  
	मासमेकं फलाहारो मासमद्भिश्च तर्पयेत् ॥ १०-६९६ ॥  
  
प्। ९४०) आदित्यमुपतिष्ठेत मूलेनानेन नित्यशः ।  
	आज्यं हुत्वा दशशतं त्रिर्भिर्वर्षैर्जपेद्दिने ॥ १०-६९७ ॥  
  
	तद्भक्तस्तन्मना युक्तो दशवर्षाण्यनन्यभाक् ।  
	साक्षात् पश्यति देवं तं नारायणमनामयम् ॥ १०-६९८ ॥  
  
इति पुरुषसूक्तपुरश्चरणम् ।  
  
अथ श्रीसूक्तविधिः ।  
  
तत्रैव ।  
  
	अथ सर्वोत्तमं वक्ष्ये श्रीसूक्तं सविधानकम् ।  
	कलौ दारिद्र्यनाशाय नान्यत् किञ्चिन्नृणां तथा ॥ १०-६९९ ॥  
  
हिरण्यवर्णाम्  इत्यादि ।  
  
	हिरण्यवर्णामित्यस्य ऋचो लक्ष्मीमुनिर्मतः ।  
	चतुर्दशानां शेषाणामानन्दः कर्दमस्तथा ॥ १०-७०० ॥  
  
	चिक्लीतलक्ष्मीतनयाश्चत्वारो मुनयो मताः ।  
	हृदयादितिसृणां च छन्दोऽनुष्टुबुदाहृतम् ॥ १०-७०१ ॥  
  
	कांसोऽस्मितर्चो बृहती चन्द्रावादित्यवर्णयोः ।  
	त्रिष्टुप्छन्द उपैतु मां देवाद्यष्ट - ऋचामपि ॥ १०-७०२ ॥  
  
	छन्दोऽनुष्टुप् समाख्यातं ताम्म आहव इत्यृचः ।  
	प्रस्तारः पङ्क्तिरुद्दिष्टो देवते श्रीविभावसू ॥ १०-७०३ ॥  
  
	व्यञ्जनानि तु बीजानि स्वराः शक्तय ईरिताः ।  
	विन्दवः कीलकं प्रोक्तमङ्गुष्ठादिषडङ्कम् ॥ १०-७०४ ॥  
  
	हिरण्या च तथा तन्द्रा तृतीया रजतप्रभा ।  
	हिरण्यस्रक् हिरण्याक्षा तथा हिरण्यवर्णिका ॥ १०-७०५ ॥  
  
	एताभिर्ङेनमोऽन्ताभिः प्रकुर्यादङ्गकल्पनम् ।  
  
प्। ९४१) अथ ध्यानम् ।  
  
	अरुणनलिनसंस्था तद्रजःपुञ्जवर्णा  
		करकमलधृतेष्टाभीतियुग्माम्बुजा च ॥ १०-७०६ ॥  
  
	मणिमुकुटविचित्रालङ्कृताकल्पजालै   
		र्भवतु भुवनमाता सन्ततं श्रीः श्रिये नः ।  
  
अथ पुरश्चरणम् ।  
  
	परिषिञ्चेत् त्रिशो नित्यं सूक्तैस्तैः स्नानकर्मणि ॥ १०-७०७ ॥  
  
	आदित्याभिमुखो जप्याद्यावत् तावच्च तर्पयेत् ।  
	शुक्लाद्यां तिथिमारभ्य यावदेकादशी भवेत् ॥ १०-७०८ ॥  
  
	तावद्द्वादशसाहस्रं जपेन्निश्चलमानसः ।  
	ब्रह्मचर्यरतः शुद्धवस्त्रदन्तादिकः सुधीः ॥ १०-७०९ ॥  
  
	पद्मैस्त्रिमधुरोपेतैर्घृताक्तेन पयोऽन्धसा ।  
	श्रीसमिद्भिः सर्पिषा च प्रत्येकं त्रिशतं हुनेत् ॥ १०-७१० ॥  
  
	द्वादश्यां द्वादशैवाऽथ सद्विप्रा।श्चापि भोजयेत् ।  
	तेन सिद्धो भवेन्मन्त्रो नात्र कार्या विचारणा ॥ १०-७११ ॥  
  
	कुन्दमन्दारकुमुदमालतीपद्मकेतकम् ।  
	नन्द्यावर्त्ताह्वयं जाती कल्हारं चम्पकं तथा ॥ १०-७१२ ॥  
  
	रक्तोत्पलादिपुष्पाणि लक्ष्म्याश्चातिप्रियाणि हि ।  
	त्रिवारमन्वहं मन्त्री जुहुयाच्च यथाविधि ॥ १०-७१३ ॥  
  
	षण्मासं यः करोत्येवं स स्याल्लक्ष्मीपतिः स्वयम् ।  
  
इति श्रीसूक्तपुरश्चरणम् ।  
  
अथ नवग्रहाणां वैदिकमन्त्राः ।  
  
तत्रैव ।  
  
	तत्र भास्करमन्त्रस्य हिरण्यस्तूयको मुनिः ॥ १०-७१४ ॥  
  
प्। ९४२) त्रिष्टुप् छन्दो देवता च सविता परिकीर्तितः ।  
  
आकृष्णेन रजसा वर्त्तमानो निवेशयन्नमृतं मर्त्यं च हिरण्ययेन सविता रथेनादेवो याति भुवनानि पश्यन् ।  
  
	अङ्गुष्ठादिषडङ्गानि षड्दीर्घान्वितयोच्चरेत् ॥ १०-७१५ ॥  
  
	भुवनेश्याऽथ मन्त्रस्य पदन्यासं समाचरेत् ।  
	श्रीसूक्तोक्त - ऋचास्थाने ततो ध्यायेद्दिवाकरम् ॥ १०-७१६ ॥  
  
ध्यानं यथा ।  
  
	पद्मासनं पद्मकरं पद्मगर्भसमुद्युतिम् ।  
	किरीटिनं सकेयूरं मण्डितं रक्तच्छत्रिणम् ॥ १०-७१७ ॥  
  
	रथारूढं तस्य सव्ये त्वधिदेवाग्न्यधिष्ठितम् ।  
	प्रत्यधिदेवेश्वरेण सव्ये युक्तं च प्राङ्मुखम् ॥ १०-७१८ ॥  
  
अथ पुरश्चरणम् ।  
  
	वर्णलक्षं जपेन्मन्त्रं जुहुयात् तद्दशांशतः ।  
	होमतुल्यो जपः कार्यस्त्वधिप्रत्यधिदैवतः ॥ १०-७१९ ॥  
  
	करवीरादिकुसुमै रक्तचन्दनमिश्रितैः ।  
	दूर्वाङ्कुरैरक्षतैश्च तर्पणं स्याद्दिनेशितुः ॥ १०-७२० ॥  
  
अथ चन्द्रमन्त्रः ।  
  
	अथ वक्ष्ये चन्द्रमन्त्रं गौतमोऽस्य मुनिर्मतः ।  
	गायत्रीछन्द इत्युक्तं सोमो देवः प्रकीर्तितः ॥ १०-७२१ ॥  
  
	अथायस्व समेतु विश्वतः सोमवृष्णियं भवावाजस्य सङ्गथे ।  
	षड्दीर्घं विन्दुयुक्तेन सकारेण षडङ्गकम् । ७२२ ॥  
  
अथ ध्याअम् ।  
  
	किरीटिनं श्वेतवस्त्रं दशाश्वं श्वेतभूषणम् ।  
	पाशपाणिं द्विबाहुं तमत्रिगोत्रसमुद्भवम् ॥ १०-७२३ ॥  
  
प्। ९४३) जातं यवनदेशे च श्वेतगन्धानुलेपनम् ।  
	अनुष्टुप् छन्दसं चात्रेयर्षं श्वेतातपत्रकम् ॥ १०-७२४ ॥  
  
	श्वेतध्वजपताकाढ्यं केयूरमणिशोभितम् ।  
	स्थिरीकृतं रथारूढमधिदैवततोययुक् ॥ १०-७२५ ॥  
  
	उमाप्रत्यधिदेवेन वायव्याभिमुखस्थितम् ।  
  
अथ पुरश्चरणम् ।  
  
	वर्णलक्षं जपेन्मन्त्रं सर्वश्वेतेष्वयं विधिः ॥ १०-७२६ ॥  
  
अथ भौममन्त्रः ।  
  
	भौममन्त्रं प्रवक्ष्यामि विरूपोऽस्य मुनिर्मतः ।  
अङ्गारको देवताऽत्र गायत्री छन्द ईरितम् ॥ १०-७२७ ॥  
  
	अग्निर्मूर्धादिवः कुकुत्पतिः पृथिव्या अयं ।   
अपा(चित्र)रेता(चित्र)सिजिन्वति ॥ १०-७२८ ॥  
  
	अ। बीजेन षडङ्गानि चाङ्गुलीन्यास एव च ।  
	रुद्रस्थानेषु कर्तव्यः पदन्यासो द्वितीयकः ॥ १०-७२९ ॥  
  
अथ ध्यानम् ।  
  
	रक्ताम्बरं रक्तवर्णं रक्तगन्धानुलेपनम् ।  
	रक्तपुष्पैः पूज्यमानं चतुर्बाहुं किरीटिनम् ॥ १०-७३० ॥  
  
	वराभयगदाशूलहस्तं मेषोपरिस्थितम् ।  
	वशिष्ठगोत्रसम्भूतं यमदग्न्यार्षकं कुजम् ॥ १०-७३१ ॥  
  
	जगतीछन्दसं रक्तं रक्तध्वजपताकिनम् ।  
	अवन्तोदेशसम्भूतं ध्यात्वा देवं प्रपूजयेत् ॥ १०-७३२ ॥  
  
	रक्तचन्दनसम्मिश्रतण्डुलैस्त्र्यस्रके कृते ।  
	अङ्गुले क्ष्माधिदेवेन युक्ते षाण्मातुरेण च ॥ १०-७३३ ॥  
  
	युते प्रत्यधिदेवेन तत्रावाह्य प्रपूजयेत् ।  
  
प्। ९४४) अथ पुरश्चरणम् ।  
  
	वर्णलक्षं जपेन्मन्त्रं मधुरत्रयसंयुताः ॥ १०-७३४ ॥  
  
	स्वादिर्यः समिधो होमे तर्पणाद्यं च सूर्यवत् ।  
  
अथ बुधमन्त्रः ।  
  
	बुधमन्त्रं प्रवक्ष्यामि बौद्धस्तस्य मुनिर्मतः ॥ १०-७३५ ॥  
  
	त्रिष्टुप्छन्दो देवताऽस्य बुधो बुद्धिप्रदो मतः ।  
उद्बुव्यस्वाग्ने प्रतिजागृह्येन मिष्ट्यापूर्त्ते स सृजेचामयं च ॥ १०-७३६ ॥  
  
पुनःकृण्व(चित्र)स्त्वा पितरं युवानमन्वा ता(चित्र)सीत्वयितन्तुमेतम् ।  
	बु।बीजेन षडङ्गानि ध्यानमस्य निरूप्यते ॥ १०-७३७ ॥  
  
	पीताम्बरं पीतवर्णं पीतगन्धानुलेपनम् ।  
	पीतपुष्पैः पुज्यमानं खड्गचर्मगदावरान् ॥ १०-७३८ ॥  
  
	हस्तैर्दधन्तं सिंहस्थं चात्रिगोत्रसमुद्भवम् ।  
	भारद्वाजार्षकं जातं मगधे च किरीटिनम् ॥ १०-७३९ ॥  
  
	बृहतीछन्दसं पीतच्छत्रध्वजपताकिनम् ।  
	केयूरमणिशोभाढ्यमधिदेवेन विष्णुना ॥ १०-७४० ॥  
  
	तेन प्रत्यधिदेवेन युक्तं ज्ञं चिन्तयाम्यहम् ।  
  
अथ पुरश्चरणम् ।  
  
	वर्णलक्षं जपेन्मन्त्रं हुनेत् तस्य दशांशतः ॥ १०-७४१ ॥  
  
	अपामार्गसमिद्भिश्च तर्पणादि ततश्चरेत् ।  
  
अथ बृहस्पतिमन्त्रः ।  
  
	मन्त्रं बृहस्पतेर्वक्ष्ये मुनिर्बृत्समदो मतः ॥ १०-७४२ ॥  
  
	त्रिष्टुप्छन्दो देवपतिवन्दितस्तस्य देवता ।  
  
बृहस्पते अतियदर्यो अर्हाद्युमद्विभाति क्रतुमज्जनेषु यद्दीदयच्छवस ऋतप्रजाततदस्मासु द्रविणं धेहि चित्रम् ।  
  
प्। ९४५) बृ। बीजेन षडङ्गानि न्यासमन्त्रं समाचरेत् ॥ १०-७४३ ॥  
  
	ध्यानमस्य प्रवक्ष्यामि वरदण्डाक्षसूत्रकम् ।  
	कमण्डलुं दधद्धस्तैः पीतवर्णं किरीटिनम् ॥ १०-७४४ ॥  
  
	वशिष्ठार्षं सिन्धुदेशभवं पीताम्बरावृतम् ।  
	अनुष्टुप्छन्दसं चाङ्गिरसगोत्रं किरीटिनम् ॥ १०-७४५ ॥  
  
	पीतध्वजपताकाढ्यं पीतच्छत्रानुलेपनम् ।  
	केयूराङ्गदशोभट्यमधिदेवेन्द्रसंयुतम् ॥ १०-७४६ ॥  
  
	ब्रह्मप्रत्यधिदेवेन युतं सञ्चिन्त्य चाह्वयेत् ।  
  
पुरश्चरणम् ।  
  
	वर्णलक्षं जपेन्मन्त्रं होमस्त्रिमधुरान्वितैः ॥ १०-७४७ ॥  
  
	पिप्पलस्य समिद्भिः स्यात् तर्पणं पीतपञ्चभिः ।  
  
अथ शुक्रमन्त्रः ।  
  
	शुक्रमन्त्रं प्रवक्ष्यामि भारद्वाजो मुनिर्मतः ॥ १०-७४८ ॥  
  
	त्रिष्टुप्छन्दो निगदितं दैत्याचार्यस्तु देवता ।  
शुक्रं ते अन्यद्यजतं ते अन्यद्युपुरूषे अहनी द्यौरिवासि ॥ १०-७४९ ॥  
  
विश्वाहि माया अवसि स्वधावो भद्रा ते पूषन्निहरातिरस्तु ।  
शु। बीजेन षडङ्गानि कृत्वा ध्यानं समाचरेत् ॥ १०-७५० ॥  
  
ध्यानमाह ।  
	  
शुक्लाम्बरं शुक्लवर्णं शुक्लगन्धानुलेपनम् ।  
	शुक्लपुष्पैः पूज्यमानं शौनकाऋषं किरीटिनम् ॥ १०-७५१ ॥  
  
	चतुर्भुजं दण्डधरं च साक्षसूत्रकमण्डलुम् ।  
	पङ्क्तिश्छन्दश्च वरदं तथा कीकरदेशजम् ॥ १०-७५२ ॥  
  
	श्वेतच्छत्रध्वजपताकिनं भार्गवगोत्रजम् ।  
	सकेयूरं रथारूढं श्वेताभरणभूषितम् ॥ १०-७५३ ॥  
  
प्। ९४६) अथ पुरश्चरणम् ।  
  
	वर्णलक्षं जपेन्मन्त्रं हुनेत् त्रिमधुरान्वितैः ।  
	उदुम्बरसमिद्भिश्च तर्पणादि तु चन्द्रवत् ॥ १०-७५४ ॥  
  
अथ शनिमन्त्रः ।  
  
	शनिमन्त्रं प्रवक्ष्यामि सिन्धुद्वीपो मुनिर्मतः ।  
	गायत्रीछन्द इत्युक्तं देवता तु शनैश्चरः ॥ १०-७५५ ॥  
  
शन्नो देवीरभीष्टये आपो भवन्तु पोतये शन्नोरभिस्रवन्तु नः ।  
  
	श। बीजेन षडङ्गानि कुर्याद्ध्यानं ततश्चरेत् ।  
	बाणाशनं शूलधरमिन्द्रनीलसमद्युतिम् ॥ १०-७५६ ॥  
  
	सौराष्ट्रदेशजं प्रोक्तं वरदं गृध्रवाहनम् ।  
	भृग्वर्षं काश्यपे गोत्रे जातं चापि किरीटिनम् ॥ १०-७५७ ॥  
  
	कृष्णाम्बरं कृष्णवर्णं कृष्णगन्धानुलेपनम् ।  
	गायत्रीछन्दसं कृष्णवर्णाभरणभूषितम् ॥ १०-७५८ ॥  
  
	केयूरिणं मुकुटिनं कृष्णध्वजपताकिनम् ।  
	प्रजापत्यधिदेवेन सहितं रथमास्थितम् ॥ १०-७५९ ॥  
  
	पद्मप्रत्यधिदेवेन युक्तं ध्यात्वा समर्चयेत् ।  
  
अथ पुरश्चरणम् ।  
  
	सकस्तूर्यथ तैश्चायःकालद्व्यङ्गुलमण्डले ॥ १०-७६० ॥  
  
	होमः समीसमिद्भिः स्यादायसार्घेन तर्पणम् ।  
	कृष्णपुष्पैश्चन्दनं तु कालीयं चागुरुर्भवेत् ॥ १०-७६१ ॥  
  
अथ राहुमन्त्रः ।  
  
	राहोर्मन्त्रं प्रवक्ष्यामि वामदेवो मुनिर्मतः ।  
	गायत्री छन्द इत्युक्तं सैंहिकेयश्च देवता ॥ १०-७६२ ॥  
  
कयानश्चित्र आभुवदुती सदा वृधः सखाकया सचिष्ठया वृता ।  
  
प्।९४७) रा। बीजेन षडङ्गानि ध्यानमस्य निरूप्यते ।  
	करालवदनं खड्गचर्मशूलधरं वहन् ॥ १०-७६३ ॥  
  
	कृष्णाम्बरं कृष्णवर्णं कृष्णगन्धानुलेपनम् ।  
	कृष्णपुष्पैः पूज्यमानं केयूरमुकुटान्वितम् ॥ १०-७६४ ॥  
  
	पूर्वदेशे समुत्पन्नं क्रूरमाङ्गिरसार्षकम् ।  
	पाटलागोत्रसम्भूतमौष्टुप्छन्दसं ग्रहम् ॥ १०-७६५ ॥  
  
	कृष्णच्छत्रं रथारूढं कृष्णध्वजपताकिनम् ।  
	सर्पाधिदैवतं पैत्रकालप्रत्यधिदैवतम् ॥ १०-७६६ ॥  
  
अथ पुरश्चरणम् ।  
  
	इत्थं सञ्चिन्त्य नैरृत्ये सूर्पाकारे तु मण्डले ।  
	द्वादशाङ्गुलविस्तीर्णे चाह्वयेच्छ्यामलाक्षतैः ॥ १०-७६७ ॥  
  
	दूर्वाभिर्मधुराक्ताभिस्तस्य होमो विधीयते ।  
	तर्पणीयादिभिर्द्रव्यैः कौलिका।स्तर्पयेद्द्विजान् ॥ १०-७६८ ॥  
  
अथ केतुमन्त्रः ।  
तत्रैव ।  
  
	केतुमन्त्रं प्रवक्ष्यामि मधुच्छन्दो मुनिर्मतः ।  
	देवताः केतवः प्रोक्ता गायत्रं छन्द ईरितम् ॥ १०-७६९ ॥  
  
केतु कृण्वन्नकेतवे पेशोमर्या अपेशसे समुषद्भिरजायथाः ।  
  
	क। बीजेन षडङ्गानि ध्यानमस्य निरूप्यते ।  
	धूम्राक्षिबाहवः पाशधराश्च विकृताननाः ॥ १०-७८० ॥  
  
	किरोटिनो गृध्रवाहा मध्यदेशोद्भवा दृढाः ।  
	चित्राम्बराश्चित्रवर्णाश्चित्रगन्धानुलेपनाः ॥ १०-७८१ ॥  
  
	नानाछन्दस्कका गौतमार्षा जैमिनिगोत्रजाः ।  
	कृष्णपिङ्गध्वजपताकिनो मुकुटिनस्तथा ॥ १०-७८२ ॥  
  
प्। ९४८) केयूरिणो रथारूढाः शूरा ब्रह्मादिदेवताः ।  
	चित्रगुप्तप्रत्यधिदेवताश्चात्र विचिन्तयेत् ॥ १०-७८३ ॥  
  
अथ पुरश्चरणम् ।  
  
	वर्णलक्षं जपेन्मन्त्रं कुशा होमे प्रकीर्तिताः ।  
	मधुरत्रयसंयुक्ताश्चित्रद्रव्यैः प्रतर्पयेत् ॥ १०-७८४ ॥  
  
इति नवग्रहाणां वैदिकमन्त्राः ।  
  
अथाग्निदुर्गामन्त्रः ।  
  
तत्रैव ।  
  
	सर्वार्थसाधकं वक्ष्ये सङ्ग्रामविजयप्रदम् ।  
	जलन्धरवधायाहं यत् स्मरामि शृणुष्व तत् ॥ १०-७८५ ॥  
  
	जातवेदसे सूनवामसोमम रातीयतो निदहाति वेदः स नः परिषदति दुर्गाणि विश्वानावेव सिन्धुं दुरितात्यग्निः ।  
  
	त्रिष्टुप् छन्दो मुनिश्चास्य मरीचिः काश्यपो मतः ।  
	देवता जातवेदोऽग्निः षडङ्गानि समाचरेत् ॥ १०-७८६ ॥  
  
	नवागषट्सप्तनागसप्तभिर्मन्त्रवर्णकैः ।  
  
अथ ध्यानम् ।  
  
	विद्युद्दामसमप्रभां मृगपतिस्कन्धस्थितां भीषणां  
	कन्याभिः करवालखेटकलसद्धस्ताभिरासेविताम् ॥ १०-७८७ ॥  
  
	हस्तैश्चक्रदरासिखेटविशिखान् पाशाङ्कुशौ तर्जनीं  
	बिभ्राणामनलात्मिकां शशिधरां दुर्गां त्रिनेत्रां स्मरेत् ।  
  
अथ पुरश्चरणम् ।  
  
	मन्त्रवर्णसहस्राणि जपेद्धोमं पृथक् पृथक् ॥ १०-७८८ ॥  
  
	वेदवेदाब्धिसङ्ख्याकं तिलसिद्धार्थचित्रजैः ।  
	मूलैश्च समिधाभिश्च वटोदुम्बरपिप्पलैः ॥ १०-७८९ ॥  
  
अर्कप्लक्षोद्भवैश्चापि घृतेन हविषाऽन्नकैः ।  
  
प्। ९४९) सर्वैर्घृताक्तैर्जुहुयात् तिलैश्चान्ते घृताहुतिः ॥ १०-७९० ॥  
  
	ततः सन्तर्प्य सतिलैः कृत्वा चात्माभिषेचनम् ।  
	समाराध्य वरान् देवा।स्तीषयेद्गुरुमात्मनः ॥ १०-७९१ ॥  
  
इत्यग्निदुर्गामन्त्रपुरश्चरणम् ।  
वैदिकमन्त्रपुरश्चरणोपयुक्तवैदिकहोमविधिस्तु विस्तरभयान्नेह लिख्यते ।  
  
अथ होमद्रव्यप्रमाणानि ।  
  
(शारदायाम्)  
  
	अथात्र होमद्रव्याणां प्रमाणमभिधीयते ।  
	कर्षमात्रं घृतं होमे शुक्तिमात्रं पयः स्मृतम् ॥ १०-७९२ ॥  
  
	उक्तानि पञ्च द्रव्याणि तत्समानि मनीषिभिः ।  
	तत्समं मधुदुग्धान्नमक्षमात्रमुदाहृतम् ॥ १०-७९३ ॥  
  
	दधि प्रसृतिमात्रं स्याल्लाजाः स्युर्मुष्टिसम्मिताः ।  
	पृथुकास्तत्प्रमाणाः स्युः सक्तवोऽपि तथा मताः ॥ १०-७९४ ॥  
  
	गुडं पलार्धमानं स्यच्छर्कराऽपि तथा मता ।  
	ग्रासार्धं चरुमानं स्यादिक्षुः पर्वावधिर्मतः ॥ १०-७९५ ॥  
  
	एकैकं पत्रपुष्पाणि तथाऽपूपानि कल्पयेत् ।  
	कदलीफलनारङ्गफलान्येकैकशो विदुः ॥ १०-७९६ ॥  
  
	मातुलुङ्गं चतुःखण्डं पनसं दशधा कृतम् ।  
	अष्टधा नारिकेलानि खण्डितानि विदुर्बुधाः ॥ १०-७९७ ॥  
  
	त्रिधा कृत्तं फलं वैल्वं कपित्थं खण्डितं त्रिधा ।  
	फलान्यन्यान्यखण्डानि समिधः स्युर्दशाङ्गुलाः ॥ १०-७९८ ॥  
  
	दूर्वात्रयं समुद्दिष्टं गुडुची चतुरङ्गुला ।  
	व्रीहयो मुष्टिमानाः स्युर्मुद्गमाषयवा अपि ॥ १०-७९९ ॥  
  
	ताण्डुलाः स्युश्चतुर्थांशाः कोद्रवा मुष्टिसम्मिताः ।  
  
प्। ९५०) गोधूमरक्तकलमा विहिता मुष्टिमानतः ॥ १०-८०० ॥  
  
	तिलाश्चुलुकमानाः स्युः सर्षपास्तत्प्रमाणतः ।  
	शुक्तिप्रमाणं लवणं मरीचान्यपि विंशतिः ॥ १०-८०१ ॥  
  
	पुरं वदरमानं स्याद्रामठं तत्समं स्मृतम् ।  
	चन्दनागुरुकर्पूरकस्तूरीकुङ्कुमानि च ॥ १०-८०२ ॥  
  
	तिन्तिडी बीजमानानि समुद्दिष्टानि देशिकैः ।  
  
कर्षादिलक्षणान्युक्तानि (स्कान्दे)  
  
	गुञ्जाभिर्दशभिर्माषः शाणो माषचतुष्टयम् ।  
	द्वौ शाणौ वटकः कोलो वदरं क्षुद्रवस्तथा ॥ १०-८०३ ॥  
  
	तौ द्वौ पाणितलं कर्षः सुवर्णः केवलं ग्रहः ।  
	पिचुर्विडालपदकं तिन्दोऽक्षश्च तद्द्वयम् ॥ १०-८०४ ॥  
  
	शुक्तिरष्टमिका ते द्वे पलं निष्कचतुर्थिका ।  
	मुष्टिमात्रं प्रकुञ्चोऽथ द्वे पले प्रसृतिस्तथा  इति ॥ १०-८०५ ॥  
  
अगस्ये?न तु ।  
  
	गुञ्जाभिः पञ्चभिश्चैको माषकः परिकीर्तितः ।  
	भवेत् षोदशभिर्माषैः सुवर्ण कर्ष एव च ॥ १०-८०६ ॥  
  
	पलं सुवर्णाश्चत्वारः पञ्च वाऽपि प्रकीर्तितम्  इत्युक्तम् ।  
  
एतन्मतेऽशीतिगुञ्जाभिरेकः कर्षः स एव सुवर्णोऽपि । पृथुकाश्चिपीटकाः । गुडुची लताविशेषः । पुरं गुग्गुलुः । रामठं हिङ्गु । सोमः शम्भुः ।  
  
	अनुक्ते तु हविर्द्रव्ये तिलाज्यं हविरुच्यते ॥ १०-८०७ ॥  
  
	अनुक्ते चाञ्जतद्रव्ये घृतमेवाञ्जनं विदुः ।  
	सङ्ख्यानुक्तौ सहस्रं स्याद्रव्यानुक्तौ घृतं तथा ॥ १०-८०८ ॥  
  
	समिधानुक्तविषये पालाश्यः परिकीर्तिताः ।  
  
तथा ।  
  
	लाजादिहोमो हस्तेन साङ्गुलेन विधीयते ॥ १०-८०९ ॥  
  
प्। ९५१) समित्पुष्पफलादीनां होमः स्यान्मृगमुद्रया ।  
	द्रवद्रव्यैः श्रुवः प्रोक्तो मन्त्रतन्त्रविशारदैः ॥ १०-८१० ॥  
  
इति होमद्रव्यप्रमाणानि ।  
  
बिभ्रत्यद्भुतभूतिभूतपवचोवैचित्र्यचित्रामृत   
स्रोतःशालिनि सन्निबन्धनसरित्सम्भेदमभ्यर्हितम् ।  
सन्मुक्तोपमयुक्तिभाजि दशमो रम्यस्तरङ्गोऽगमत्  
सर्वोर्वीपतिनेतृनिर्मितपुरश्चर्यार्णवेऽस्मिन् नवे ॥ १०-८११ ॥  
  
इति श्रीमन्महाराजधिराजश्रीप्रतापसिंहसाहविरचिते पुरश्चर्यार्णवे सरस्वत्यादि मन्त्रपुरश्चरणपूर्वकगायत्र्यादिवैदिकमन्त्रपुरश्चरणनिरू-पणं नाम दशमस्तरङ्गः ॥ १० ॥  
  
अथ दूर्गामन्त्रभेदास्तत्पुरश्चरणविशेषाश्च   
निरूप्यन्ते ।  
  
तथा च (शारदातिलके)  
  
	ततो दुर्गामनुं वक्ष्ये दृष्टादृष्टफलप्रदम् ।  
	माया त्रिः कर्णबीजाढ्यो भूयोऽसौ सर्गवान् भवेत् ॥ ११-१ ॥  
  
	पञ्चान्तकः प्रतिष्ठावान् मारुतो भौतिकासनः ।  
तारादिहृदयान्तोऽयं मन्त्रो वस्वक्षरात्मकः ॥ ११-२ ॥  
  
ऋषिश्च नारदश्छन्दो गायत्रं देवता मनोः ।  
	दुर्गा समीरिता सद्भिर्दुरितापन्निवारिणी ॥ ११-३ ॥  
	  
नमस्कारवियुक्तेन मूलमन्त्रेण साधकः ।  
	द्रामाद्यैः सह कुर्वीत षडङ्गानि यथाविधि ॥ ११-४ ॥  
  
अथ ध्यानम् ।  
  
सिंहस्था शशिशेखरामरकतप्रख्यैश्चतुर्भिर्भुजैः  
शङ्खं चक्रधनुःशरा।श्च दधती नेत्रैस्त्रिभिः शोभिता ।  
आमुक्ताङ्गदहारकङ्कणरणत्काञ्चीरणन्नूपुरा  
दुर्गादुर्गतिहारिणी भवतु वो रत्नोल्लसत्कुण्डला ॥ ११-५ ॥  
  
अथ पुरश्चरणम् ।  
  
	वसुलक्षं जपेन्मन्त्रं तिलैर्मधुरलोलितैः ।  
	पयोऽन्धसा वा जुहुयात् तत्सहस्रं जितेन्द्रियः ॥ ११-६ ॥  
  
इति दुर्गामन्त्रः ।  
  
अथ महिषमर्दिनीमन्त्रः ।  
  
तत्रैव ।  
  
	भान्तं वियत्सनयनं श्वेतो मर्दिनि ठद्वयम् ।  
  
प्। ९५३) अष्टाक्षरी समाख्याता विद्या महिषमर्दिनी ॥ ११-७ ॥  
  
अयं मन्त्रो मायाप्रणवाद्यन्यतमबीजाढ्यो नवाक्षरो भवति ।  
तदुक्तं (कुलचूडामणिविश्वसारादौ)  
  
	त्रैलोक्यबीजभूतान्ते सम्बोधनपदं ततः ।  
	सृष्टिसंहारकौ वर्णौ विद्यामहिषमर्दिनी ॥ ११-८ ॥  
  
	प्रणवाद्यां जपेद्विद्यां मायाढ्यां वा जपेत् सुधीः ।  
	बधूबीजादिकां वाऽपि कवचाढ्यां जपेत् तथा ॥ ११-९ ॥  
  
(शारदायाम्)  
  
	महिषहिंसिके हु। फट् हृदयं परिकीर्तितम् ।  
	महिषशत्रो सार्षि हु। फट् शिरोऽङ्गं समुदाहृतम् ॥ ११-१० ॥  
  
	महिषं द्वेषय द्वन्द्वं हु। फडन्तः शिखामनुः ।  
	महिषं हनयुग्मान्ते देवि हु। फट् तनुच्छदम् ॥ ११-११ ॥  
  
	महिषान्ते सूदिनि हुं फडन्तं शस्त्रमीरितम् ।  
	मन्त्रैरेतैर्जातियुक्तैः पञ्चाङ्गानि प्रकल्पयेत् ॥ ११-१२ ॥  
  
अथ ध्यानम् ।  
  
	गारुडोपलसन्निभां मणिमौलिकुण्डलमण्डितां  
		नौमि भालविलोचनां महिषोत्तमाङ्गनिषेदुषीम् ।  
	चक्रशङ्खकृपाणखेटकबाणकार्मुकशूलका। -  
		स्तर्जनीमपि बिभ्रतीं निजबाहुभिः शशिशेखराम् ॥ ११-१३ ॥  
  
पुरश्चरणम् ।  
  
	अष्टलक्षं जपेन्मन्त्रं तत्सहस्रैस्तिलैः शुभैः ।  
  
जुहुयादिति शेषः ।  
  
इति महिषमर्दिनीमन्त्रः ।  
  
अथ शूलिनीमन्त्रः ।  
  
तत्रैव ।  
  
	ज्वलज्वलपदस्यान्ते शूलिनीति पदं वदेत् ॥ ११-१४ ॥  
  
प्। ९५४) दुष्टग्रहं हुमस्त्रान्ते वह्निजायावधिर्मनुः ।  
	पञ्चभिर्दशभिः प्रोक्तो ग्रहशत्रुविनाशनः ॥ ११-१५ ॥  
  
	ऋषिर्दीर्घतया प्रोक्तः ककुच्छन्द उदाहृतम् ।  
	शूलिनी देवता प्रोक्ता समस्तसुरवन्दिता ॥ ११-१६ ॥  
  
	दुर्गे हृद्वरदे शीऋषं विन्ध्यवासिनि तच्छिखा ।  
	असुरान्ते मर्दिनी स्याद्युद्धपूर्वप्रिये पुनः ॥ ११-१७ ॥  
  
	त्राशयद्वितयं वर्म देवसिद्धसुपूजिते ।  
	नन्दिनी स्याद्रक्षयुगं महायोगेश्वरी क्रमात् ॥ ११-१८ ॥  
  
	शूलिन्याद्या हु। फडन्ताः पञ्चाङ्गमनवः स्मृताः ।  
  
अथ ध्यानम् ।  
  
अध्यारूढां मृगेन्द्रं सजलजलधरश्यामलां हस्तपद्मैः  
शूलं बाणं कृपाणीमरिजलजगदाचापपाशान् वहन्तीम् ॥ ११-१९ ॥  
  
चन्द्रोत्तंसां त्रिनेत्रां चतसृभिरसिना खेटकान् बिभ्रतीभिः  
कन्याभिः सेव्यमानां प्रतिभटभयदां शूलिनीं भावयामि ।  
  
अथ पुरश्चरणम् ।  
  
	मनुमेनं जपेन्मन्त्री वर्णलक्षं विचक्षणः ॥ ११-२० ॥  
  
	सर्पिषाऽज्येन होमस्तु तद्दशांशमितो भवेत् ।  
  
इति शूलिनीमन्त्रः ।  
  
अथ [प्रायः सर्वेषु पुस्तकेषु वनदुर्गेत्यत्र नवदुर्गेत्युपलभ्यते ।]वनदुर्गामन्त्रः ।  
  
	उत्तिष्ठपदमाभाष्य पुरुषि स्यात् पदं ततः ॥ ११-२१ ॥  
  
	पितामहः सनेत्रे नः स्वपिषि स्याद्भयं च मे ।  
	समुपस्थितमुच्चार्य यदि शक्यमनन्तरम् ॥ ११-२२ ॥  
  
	अशक्यं वा पुनस्तन्मे वदेद्भगवतिं ततः ।  
  
प्। ९५५) शमयाग्निवधूः सप्तत्रिंशद्वर्णात्मको मनुः ॥ ११-२३ ॥  
  
	ऋषिरारण्यकश्च्छन्दोऽप्यत्यनुष्टुबुदाहृतम् ।  
	देवता वनदुर्गा स्यात् सर्वदुर्गविमोचनी ॥ ११-२४ ॥  
  
	षड्भिश्चतुर्भिरष्टाभिरष्टाभिः षड्भिरिन्द्रियैः ।  
	मन्त्रार्णैरङ्गकॢप्तिः स्याज्जातियुक्तैर्यथाक्रमम् ॥ ११-२५ ॥  
  
अथ ध्यानम् ।  
  
	सौवर्णाम्बुजमध्यगां त्रिनयनां सौदामिनोसन्निभां  
	शङ्खं चक्रवराभयानि दधतीमिन्दोः कलां बिभ्रतीम् ।  
	ग्रैवेयाङ्गदहारकुण्डलधरामाखण्डलाद्यैः स्तुतां  
	ध्यायेद्विन्ध्यनिवासिनीं शशिमुखीं पार्श्वस्थपञ्चाननाम् ॥ ११-२६ ॥  
  
अथ पुरश्चरणम् ।  
  
	एवं ध्यात्वा जपेल्लक्षचतुष्कं तद्दशांशतः ।  
	जुहुयाद्धविषा मन्त्री शालिभिः सर्पिषा तिलैः ॥ ११-२७ ॥  
  
इति वनदुर्गामन्त्रः ।  
  
अथ नवदुर्गात्मकचामुण्डामन्त्रः ।  
  
(मेरुतन्त्रे)  
  
	अथातः सम्प्रवक्ष्यामि चामुण्डाया महामनुम् ।  
	नवदुर्गात्मकं यस्य सेवनाद्भुक्तिमुक्तयः ॥ ११-२८ ॥  
  
	सुरथो यत्प्रसादेन राज्यं प्राप्याभवन्मनुः ।  
	संसारबन्धनिर्णाशि ज्ञानमाप्तं समाधिना ॥ ११-२९ ॥  
  
	मार्कण्डेयपुराणोक्तं चरितत्रितयं स्तवः ।  
	जपाद्यस्य फलं दद्यात् तं मनुं वच्मि साम्प्रतम् ॥ ११-३० ॥  
  
	वाग्लज्जाकामबीजानि चामुण्डायै पदं वदेत् ।  
	विच्चे नवार्णमन्त्रोऽयं शक्तिमन्त्रोत्तमोत्तमः ॥ ११-३१ ॥  
  
	ब्रह्मविष्णुमहेशास्तु मुनुयोऽस्य प्रकीर्तिताः ।  
  
प्। ९५६) गायत्र्युष्णिगनुष्टुप् च छन्दस्त्रयमुदीरितम् ॥ ११-३२ ॥  
  
	देवताऽस्य महाकाली महालक्ष्मीः सरस्वती ।  
	नन्दा शाकम्भरी भीमा शक्तित्रयमुदाहृतम् ॥ ११-३३ ॥  
  
	तिस्रोऽस्य शक्तयो दुर्गा भ्रामरी रक्तदन्तिका ।  
	अग्निवायुभगास्तत्त्वं प्राग्वदृष्यादिकं न्यसेत् ॥ ११-३४ ॥  
  
तथा ।  
  
	ततः षडङ्गं कुर्वीत विभक्तैर्मूलवर्णकैः ।  
	एकेनैकेन चैकेन चतुर्भियुग्मकेन च ॥ ११-३५ ॥  
  
	नमस्तेनैव मन्त्रेण कुर्यादङ्गानि षट् क्रमात् ।  
  
अथ ध्यानम् ।  
  
	ततो देवीत्रयं ध्यायेत् कालिकाध्यानमुच्यते ॥ ११-३६ ॥  
  
	दशास्यां दशपादां च दशहस्तां विधिस्तुताम् ।  
	इद्रनीलद्युतिं खड्गं चक्रं शङ्खं शिरः शरान् ॥ ११-३७ ॥  
  
	दक्षहस्तेषु दधतीं गदां शूलं भुशुण्डिकाम् ।  
	परिघं च धनुर्वामे दधतीं ब्रह्मसंस्तुताम् ॥ ११-३८ ॥  
  
	मधुकैटभनाशार्थं सालङ्कारां त्रिवीक्षणाम् ।  
  
तन्त्रान्तरेऽपि ।  
  
	खड्गं चक्रगदेषुचापपरिघान् शूलं भुशुण्डीं शिरः  
	शङ्खं सन्दधतीं करैस्त्रिनयनां सर्वाङ्गभूषावृताम् ॥ ११-३९ ॥  
  
	नीलाश्मद्युतिमास्यपाददशकां सेवे महाकालिकां  
	यामस्तौच्छयिते हरौ कमलजो हन्तुं मधुं कैटभम् ।  
  
इति चामुण्डामन्त्रः ।  
  
अथ महालक्ष्मीध्यानम् ।  
  
(मेरुतन्त्रे)  
  
	ततो ध्यायेन्महालक्ष्मीं महिषासुरमर्दिनीम् ॥ ११-४० ॥  
  
प्। ९५७) समस्तदेवतातेजोजातां पद्मासनस्थिताम् ।  
	अष्टादशभुजामक्षमालां पद्मं च शायकान् ॥ ११-४१ ॥  
  
	खड्गं वज्रं गदां चक्रं दक्षहस्ते कमण्डलुम् ।  
	शङ्खं च दधतीं वामे शक्तिं च परशुं धनुः ॥ ११-४२ ॥  
  
	चर्मदण्डौ सुरापात्रं घण्टां पाशं त्रिशूलकम् ।  
  
अन्यत्रापि ।  
  
	अक्षस्रक्परशू गदेषुकुलिशान् पद्मं धनुः कुण्डिकां  
		दण्डं शक्तिमसिं च चर्म जलजं घण्टां सुराभाजनम् ॥ ११-४३ ॥  
  
	शूलं पाशसुदर्शने च दधतीं हस्तैः प्रवालप्रभां  
		सेवे शैरिभमर्दिनीमिह महालक्ष्मीं सरोजस्थिताम् ।  
  
अथ सरस्वतीध्यानम् ।  
  
(मेरुतन्त्रे)  
  
	सरस्वतीं ततो ध्यायेच्छरच्चन्द्रसमप्रभाम् ॥ ११-४४ ॥  
  
	शङ्खं च मुशलं चक्रं बाणान् दक्षेषु बिभ्रतीम् ।  
	घण्टां शूलं हलं चापं वामहस्तेषु बिभ्रतीम् ॥ ११-४५ ॥  
  
	गौरीदेहसमुद्भूतां नृणामानन्ददायिनीम् ।  
	आधारभूतां जगतः शुम्भादिकविमर्दिनीम् ॥ ११-४६ ॥  
  
	अधिष्ठात्रीं तृतीयस्य चरित्रस्य स्मरेत् सदा ।  
  
तन्त्रान्तरेऽपि ।  
  
	घण्टाशूलहलानि शङ्खमुशले चक्रं धनुः शायकं  
		हस्ताब्जैर्दधतीं घनान्तविलसच्छीतांशुशुक्लप्रभाम् ॥ ११-४७ ॥  
  
	गौरीदेहसमुद्भवां त्रिजगतामाधारभूतां महा   
		पूर्वामत्र सरस्वतीमनुभजे शुम्भादिदैत्यार्दिनीम् ।  
  
अथ पुरश्चरणम् ।  
  
	सितपक्षतिमारभ्य चाष्टम्यन्तमिषस्य यः ॥ ११-४८ ॥  
  
प्। ९५८) जपेल्लक्षं मनुं होमं खाद्यैस्त्रिमधुराप्लुतैः ।  
	प्रत्यहं पूजयेद्देवीं चण्डीमाद्यन्तयोः पठेत् ॥ ११-४९ ॥  
  
	विप्रान् गुरुन् समाराध्य वाञ्छितं लभते द्रुतम् ।  
  
अथ जयदुर्गामन्त्रः ।  
  
(शारदायाम्)  
  
	तारो दुर्गेयुगं रक्तमन्त्यढान्तौ सलोचनौ ॥ ११-५० ॥  
  
	द्विठान्ता जयदुर्गेयं विद्या वेद्या दशाक्षरी ।  
	तारादिदुर्गे हृदयं दुर्गे शिर इतीरितम् ॥ ११-५१ ॥  
  
	दुर्गायै स्याच्छिखा वर्म भूतरक्षिणि कीर्तितम् ।  
	तारादिदुर्गेयुगलं रक्षिण्यस्त्रमुदीरितम् ॥ ११-५२ ॥  
  
अथ ध्यानम् ।  
  
	कालाभ्रामां कटाक्षैररिकुलभयदां मौलिबद्धेन्दुरेखां  
	शङ्खं चक्रं कृपाणं त्रिशिखमपि करैरुद्वहन्तीं त्रिनेत्राम् ।  
	सिंहस्कन्धाधिरूढां त्रिभुवनमखिलं तेजसा पूरयन्तीं  
	ध्यायेद्दुर्गां जयाख्यां त्रिदशपरिवृतां सेवितां सिद्धिकामैः ॥ ११-५३ ॥  
  
अथ पुरश्चरणम् ।  
  
[वर्णलक्षमिति क्वचित् पाठः ।]बाणलक्षं जपेन्मन्त्रं घृतेन जुहुयात् ततः ।  
दशांशं संस्कृते वह्नौ ब्राह्मणानपि भोजयेत् ॥ ११-५४ ॥  
  
इति दुर्गाप्रकरणम् ।  
  
अथ दुर्गोत्सवविधिः प्रदर्श्यते ।  
  
(बृहत्सिद्धान्तसारे)  
  
	आश्विनस्य सिते पक्षे नानाविधमहोत्सवैः ।  
	प्रसादयेयुः श्रीदुर्गां चतुर्वर्गफलार्थिनः ॥ ११-५५ ॥  
  
(कालिकापुराणे)  
  
	दुर्गातन्त्रेण मन्त्रेण कुयुर्दुर्गामहोत्सवम् ।  
  
प्। ९५९) महानवम्यां शरदि वलिदानं नृपादयः ॥ ११-५६ ॥  
  
	आश्विनस्य तु या शुक्ला भवेद्दुर्गाष्टमी तिथिः ।  
	मूर्तिभेदैर्महादेवी पूजां गृह्णाति भूतये ॥ ११-५७ ॥  
  
	कन्यासंस्थे रवौ वत्स शुक्लामारभ्य नन्दकाम् ।  
	अयाची त्वथ नक्ताशी एकाशी त्वथ[त्वथ वाऽन्नद इति वा० पा० ।]वाय्वदः ॥ ११-५८ ॥  
  
	प्रातःस्नायी जितद्वन्द्वस्त्रिकालं शिवपूजकः ।  
  
महानवम्यामिति ।  
तदुक्तं (देवीपुराणे)  
  
	आश्विने शुक्लपक्षे तु सप्तम्यादितिथित्रये ॥ ११-५९ ॥  
  
	महाशब्दः प्रयोक्तव्यो नान्यत्रेति विनिश्चयः ।  
  
आरभ्येति । शुक्लां प्रतिपदमारभ्येत्यर्थः । अन्नद इति । ब्राह्मणान् भोजयित्वेत्यर्थः । वाय्वद इति पाठे तु वायुभक्ष इत्यर्थः । जितद्वन्द्व इति । शीतोष्णादिसहिष्णुरित्यर्थः । शिवपूजक इत्यत्र एकशेषो बोद्धव्यः ।  
(रुद्रयामले)  
  
	एकोत्तराभिवृद्ध्या तु नवमी यावदेव हि ॥ ११-६० ॥  
  
	चण्डीपाठं जपेच्चैव जापयेद्वा विधानतः ।  
  
तथा ।  
  
	एवं चतुर्वेदविदो विप्रान् सर्वान् प्रसादयेत् ॥ ११-६१ ॥  
  
	तेषां च वरणं कार्यं वेदपारायणाय वै ।  
  
तन्त्रान्तरे ।  
  
	वीररात्र्यादिषु श्रेष्ठा महारात्रिर्महेश्वरि ॥ ११-६२ ॥  
  
	उपोष्य पूजयेत् तेषां दुर्गां दुर्गार्तिनाशिनीम् ।  
  
वीररात्र्यादयं प्रोक्ताः (शक्तिसङ्गमे)  
  
	वीररात्रिर्महारात्रिः कालरात्रिस्तथैव च ॥ ११-६३ ॥  
  
	महारात्रिर्घोररात्रिः क्रोधरात्रिस्तथैव च ।  
  
प्। ९६०) तथैव चाचला रात्रिस्तारारात्रिस्तथैव च ॥ ११-६४ ॥  
  
	शिवरात्रिर्दिव्यरात्रिर्दारुणा च यथाक्रमात् ।  
	कथ्यते परमेशानि शृणु सावहिता भव ॥ ११-६५ ॥  
  
	चतुर्दश्यां सङ्क्रमे च कुलर्क्षे कुलवासरैः ।  
	अर्धरात्रे यथायोगो वीररात्रिः प्रकीर्तिता ॥ ११-६५ ॥  
  
	शुक्लाष्टमी चाश्विनस्य नवरात्रं तु तस्य वै ।  
	महारात्रिर्महेशानि कालरात्रिं शृणु प्रिये ॥ ११-६६ ॥  
  
	दीपोत्सवचतुर्दश्यां त्वमाया योग एव तु ।  
	कालरात्रिर्महेशानि ताराकालीप्रियङ्करी ॥ ११-६७ ॥  
  
	जन्माष्टमी महेशानि मोहरात्रिः प्रकीर्तिता ।  
  
तथा ।  
  
	चैत्रे मासि नवम्यां च शुक्लपक्षे तु भूसुते ॥ ११-६८ ॥  
  
	क्रोधरात्रिर्महेशानि तारारूपा भविष्यति ।  
	मासि मार्गशिरे प्राप्ते कृष्णाष्टम्यां महेश्वरि ॥ ११-६९ ॥  
  
	महाकालस्वरूपा च घोररात्रिः प्रकीर्तिता ।  
	प्राप्ते फाल्गुनके मासे कृष्णैकादशिका तु या ॥ ११-७० ॥  
  
	भृगुभौमयुता चेत् स्यादचलारात्रिरीरिता ।  
	ज्यैष्ठी या दशमी शुद्धा भृगुवासरसंयुता ॥ ११-७१ ॥  
  
	दशयोगसमायुक्ता तारा चैकादशी यदि ।  
	सा तिथिर्दिव्यरात्रिश्च कीर्तिता परमेश्वरि ॥ ११-७२ ॥  
  
	ज्यैष्ठो या दशमी शुद्धा दशयोगसमन्विता ।  
	वटुकस्य तिथिः प्रोक्ता वटुकोत्पत्तिकारिणी ॥ ११-७३ ॥  
  
	अमा भौमसमायुक्ता सङ्क्रमेण समन्विता ।  
	कुल - ऋक्षसमायुक्ता ग्रहणं यदि चेद्भवेत् ॥ ११-७४ ॥  
  
प्।९६१) तारारात्रिस्तु सम्प्रोक्ता भाग्यादेव तु लभ्यते ।  
फाल्गुने कृष्णपक्षे तु ह्यर्धरात्रे भृगोः शिवे ॥ ११-७५ ॥  
  
	शिवरात्रिस्तु सञ्जाता सर्वसिद्धिप्रदायिनी ।  
	अमा भृगुसमायुक्ता सूर्यग्रहणयुग्यदि ॥ ११-७६ ॥  
  
	अपराह्णे यदा योगो मृतसञ्जीविनी तिथिः ।  
	स्नानदानादिहोमान्तमनन्तफलदं भवेत् ॥ ११-७७ ॥  
  
	अष्टमी चैत्रमासीया सङ्क्रमेण समन्विता ।  
	सिद्धिरात्रिरिति ख्याता ताराकालीसमा कलौ ॥ ११-७८ ॥  
  
	तृतीया माधवे शुद्धा कुलवारर्क्षसंयुता ।  
	दारुणा कीर्तिता देवी सर्वसिद्धीश्वरी परा ॥ ११-७९ ॥  
  
कुलवारादयश्च ।  
  
	रविश्चन्द्रो गुरुः सौरिश्चत्वारस्तेऽकुला मताः ।  
	भौमशुक्रौ कुलाख्यौ तु बुधवारः कुलाकुलः ॥ ११-८० ॥  
  
	द्वितीया दशमी षष्ठी कुलाकुलमुदाहृतम् ।  
	विषमश्चाकुलाः सर्वाः शेषाश्च तिथयः कुलाः ॥ ११-८१ ॥  
  
	वारुणार्द्राभिजिन्मूलं कुलाकुलमुदाहृतम् ।  
	कुलानि समधिष्ण्यानि शेषभान्यकुलानि च ॥ ११-८२ ॥  
  
इति (रुद्रयामले) प्रोक्ताः  
तथा ।  
  
	अष्टमी प्रतिमासं तु कृष्णपक्षस्य पार्वति ।  
	भौमयुक्ता तथा ऋक्षयुक्ता वा केवला च वा ॥ ११-८३ ॥  
  
	देवीरात्रिरिति ख्याता सर्वसिद्धिप्रदायिनी ।  
  
	ऋक्षयुक्ता कुलर्क्षयुक्ता ।  
	तथा ।  
  
	बुधाष्टमी महेशानि प्रतिमासं तु या भवेत् ॥ ११-८४ ॥  
  
प्। ९६२) विष्णुरात्रिरिति ख्याता भाद्रे मासि विशेषतः ।  
  
तत्रैव (नवरात्रनिर्णये)  
  
	नवशक्तिसमायुक्तं नवरात्रं तदुच्यते ॥ ११-८५ ॥  
  
	एकैव देवदेवेशि नवधा परिनिष्ठिता ।  
	शयनं बोधनाख्यं च नवरात्रं द्विधा भवेत् ॥ ११-८६ ॥  
  
	शयनं चैत्रमासीयमाश्विनस्थं च बोधनम् ।  
	द्वयोस्तु समुपोष्यैव सर्वसिद्धिं लभेन्नरः ॥ ११-८७ ॥  
  
	निराहारी फलाहारी त्वेकभक्तो जलव्रतः ।  
	नक्तभोजी हविष्याशी यथाशक्ति समाचरेत् ॥ ११-८८ ॥  
  
अथ देवीपूजोपयुक्तमण्डपलक्षणं (देवीपुराणे)  
  
	ऐशाने पूर्वभागे वा सिद्ध्यर्धं मनसः प्रियम् ।  
	देवीगृहं प्रकर्तव्यं सर्वलक्षणलक्षितम् ॥ ११-८९ ॥  
  
	दश द्वादश वाऽरभ्य यावद्धस्तशतं भवेत् ।  
  
(भविष्योत्तरे)  
  
	दुर्गागृहं प्रकर्तव्यं चतुरस्रं सुशोभनम् ॥ ११-९० ॥  
  
	रहस्यं स्वस्तिकाद्यैश्च चर्चितं वस्त्रमण्डितम् ।  
	दीपमालापरिक्षिप्तं द्वारदामोपशोभितम् ॥ ११-९१ ॥  
  
	गौरमृद्गोमयाभ्यां च लिप्तं शस्तं समीरितम् ।  
	तन्मध्ये वेदिका कार्या चतुर्हस्ता समा शुभा ॥ ११-९२ ॥  
  
	तस्यां सिंहासनं सौम्यं कम्बलाजिनसंयुतम् ।  
	तत्र दुर्गां प्रतिष्ठाप्य सर्वलक्षणसंयुताम् ॥ ११-९३ ॥  
  
	सर्वदेवमयीं प्रौढयौवनोन्मादशालिनीम् ।  
	भुजैश्चतुर्भी रुचिरैर्दशभिर्वा विभूषिताम् ॥ ११-९४ ॥  
  
	तप्तहाटकवर्णाङ्गीं त्रिनेत्रां शशिशेखराम् ।  
  
प्। ९६३) पीताम्बरपरिधानां नीलकौशेयसंयुताम् ॥ ११-९५ ॥  
  
	ग्रैवेयहारकेयूरनूपुराभरणान्विताम् ।  
	नानारत्नविचित्रेण मुकुटेन विराजिताम् ॥ ११-९६ ॥  
  
	अनेककुसुमाकीर्णकपर्देन विराजिताम् ।  
	नितम्बबिम्बसन्नद्धकिङ्किणीक्वणनादिनीम् ॥ ११-९७ ॥  
  
	शूलचक्रदण्डशक्तिवज्रचापासिधारिणीम् ।  
	घण्टाक्षमालाकरकपानपात्रलसत्कराम् ॥ ११-९८ ॥  
  
	तदग्रे छिन्नशिरसं महिषं रुधिराप्लुतम् ।  
	निःसृतार्धतनुं कण्ठनालाच्चर्मासिधारिणम् ॥ ११-९९ ॥  
  
	देवीकरधृतग्रीवं शूलेनोरसि ताडितम् ।  
	दैत्यं करालदंष्ट्रास्यं विद्युत्कपिशमूर्धजम् ॥ ११-१०० ॥  
  
	नागपाशेन विक्षिप्तं हर्यक्षेणाभिविद्रुतम् ।  
	वमद्रुधिरवक्त्रेण धुन्वतोऽर्धं शटारुषा ॥ ११-१०१ ॥  
  
	ऊर्धलाङ्गूलदण्डेन देव्यधिष्ठानशोभिना ।  
	सर्वतो मातृचक्रेण सेव्यमानां सुरैस्तथा ॥ ११-१०२ ॥  
  
	पूजयेत् प्रयतो देवीं नरो नियममास्थितः ।  
  
स्थापने विशेष उक्तो (देवीपुराणे)  
  
	याम्यास्या शुभदा दुर्गा पूर्वास्या जयवर्धिनी ।  
	पश्चिमाभिमुखो नित्यं न स्थाप्या सौम्यदिङ्मुखी  इति ॥ ११-१०३ ॥  
  
(मत्स्यपुराणो-)क्तदशभुजाध्यानं यथा ।  
  
	कात्यायन्याः प्रवक्ष्यामि मूर्तिं दशभुजां तथा ।  
	त्रयाणामपि देवानां धर्मकामार्थकारिणीम् ॥ ११-१०४ ॥  
  
	जटाजूटसमायुक्तामर्धेन्दुकृतलक्षणाम् ।  
	नेत्रत्रयसमायुक्तां पद्मेन्दुसदृशाननाम् ॥ ११-१०५ ॥  
  
प्। ९६४) अतसीपुष्पवर्णाभां सुप्रतिष्ठां सुलोचनाम् ।  
	नवयौवनसम्पन्नां सर्वाभरणभूषिताम् ॥ ११-१०६ ॥  
  
	सुचारुदशनां तद्वत्पीनोन्नतपयोधराम् ।  
	त्रिभङ्गस्थानसंस्थानां महिषासुरमर्दिनीम् ॥ ११-१०७ ॥  
  
	त्रिशूलं दक्षिणे दद्यात् खड्गं चक्रं क्रमादधः ।  
	तीक्ष्णं बाणं तथा शक्तिं वामतोऽपि निबोधत ॥ ११-१०८ ॥  
  
	खेटकं पूर्णचापं च पाशमङ्कुशमूर्ध्वतः ।  
	घण्टां वा परशुं चापि वामतः सन्निवेशयेत् ॥ ११-१०९ ॥  
  
	अधस्तान्महिषं तद्वद्विशिरस्कं प्रदर्शयेत् ।  
	शिरश्चेदोद्भवं तद्वद्दानवं खड्गपाणिनम्[खड्गपाणिकमित्यत्र खड्गपाणिनप्रिति सर्वपुस्तकेषुपलभ्यते ।] ॥ ११-११० ॥  
  
	सपाशं वामहस्तेन धृतकेशं च दुर्गया ।  
	वमद्रुधिरवक्त्रं च देव्याः सिंहं प्रदर्शयेत् ॥ ११-१११ ॥  
  
	देव्यास्तु दक्षिणं पादं समं सिंहोपरिस्थितम् ।  
	किञ्चिदूर्ध्वं तथा वाममङ्गुष्ठं महिषोपरि ॥ ११-११२ ॥  
  
	स्तूयमान्ं च तद्रूपममरैः सन्निवेशयेत् ।  
  
अथ षोडशभुजाध्यानम् (कालिकापुराणे)  
  
	योगनिद्रा महामाया जगद्धात्री जगन्मयी ॥ ११-११३ ॥  
  
	भुजैः षोडशभिर्युक्ता भद्रकालीति विश्रुता ।  
	क्षीरोदस्योत्तरे तीरे बिभ्रती विपुलां तनुम् ॥ ११-११४ ॥  
  
	अतसीपुष्पवर्णाभा ज्वलत्काञ्चनकुण्डला ।  
	जटाजूटमखण्डेन्दुमुकुटत्रयभूषिता ॥ ११-११५ ॥  
  
	नागहारेण सहिता स्वर्णहारविभूषिता ।  
  
प्। ९६५) शूलं खड्गं च शङ्खं च चक्रं बाणं तथैव च ॥ ११-११६ ॥  
  
	शक्तिं वज्रं च दण्डं च नित्यं दक्षिणबाहुभिः ।  
	बिभ्रती सततं देवी विकाशिनयनोज्ज्वला ॥ ११-११७ ॥  
  
	खेटकं चर्म चापं च पाशं चाङ्कुशमेव च ।  
	घण्टां परशुं मुशलं बिभ्रतो वामपाणिभिः ॥ ११-११८ ॥  
  
	सिंहस्था नयनै रक्तवर्णैस्त्रिभिरभिज्ज्वजा ।  
	शूलेन महिषं भित्त्वा तिष्ठन्ती परमेश्वरी ॥ ११-११९ ॥  
  
	वामपादेन चाक्रम्य तत्र देवी जगन्मयी ।  
  
अष्टादशभुजाध्यानं प्रागेवोक्तम् ।  
अथ चण्डिकाध्यानं तत्रैव ।  
  
	धम्मिल्लसंयतकचा विधोश्चाधोमुखीं कलाम् ॥ ११-१२० ॥  
  
	केशान्ते तिलकस्योर्ध्वे दधती सुमनोहरा ।  
	मणिकुण्डलसङ्घृष्टगण्डा मुकुटमण्डिता ॥ ११-१२१ ॥  
  
	सज्ज्योतिःकर्णपूराभ्यां कर्णावापूर्य सङ्गता ।  
	सुवर्णमणिमाणिक्यनागहारविराजिता ॥ ११-१२२ ॥  
  
	सदा सुगन्धिभिः पद्मैरम्लानैरतिसुन्दरी ।  
	मालां बिभर्ति ग्रीवायां रत्नकेयूरधारिणी ॥ ११-१२३ ॥  
  
	मृणालायतवृत्तैस्तु बाहुभिः कोमलैः शुभैः ।  
	राजन्ती कञ्जुकोपेता पीनोन्नतपयोधरा ॥ ११-१२४ ॥  
  
	क्षीणमध्या पीतवस्त्रा त्रिवलीमध्यभूषिता ।  
	शूलं वज्रं च बाणं च खड्गं शक्तिं तथैव च ॥ ११-१२५ ॥  
  
	ऊर्ध्वादिक्रमतो देवी दधती वामपाणिभीः ।  
	सिंहस्योपरि तिष्ठन्ती व्याघ्रचर्मणि कौशिकी ॥ ११-१२६ ॥  
  
	बिभ्रती रूपमतुलं ससुरासुरमोहनम् ।  
  
प्। ९६६) अथ सर्वमङ्गलाध्यानं (देवीपुराणे)  
  
ब्रह्मोवाच ।  
  
	अवतारे समासेन कथिता सर्वमङ्गला ॥ ११-१२७ ॥  
  
	प्रतिमालक्षणं सम्यक् कथयामि यथा भवेत् ।  
	सिंहपद्मासना सौम्या जटामुकुटमण्डिता ॥ ११-१२८ ॥  
  
	शूलाक्षसूत्रवरदा कमण्डलुकरा शुभा ।  
	चतुर्भूजा समाख्याता तथा चाष्टभुजां शृणु ॥ ११-१२९ ॥  
  
	वरदं चाभयं खड्गमक्षसूत्रं च दक्षिणे ।  
	दर्पणं शूलचापं च चतुर्थं खेटकं भवेत् ॥ ११-१३० ॥  
  
	एवं चाष्टभुजा देवी मङ्गला सर्वमङ्गला ।  
  
अथ देवीबोधनकालनिर्णयः । तत्रैकस्या एव महिषमर्दिन्या अष्टादशभुजादिध्यानभेदेन बोधनकाल उक्तो (महाथर्वणसंहितायाम्)  
  
	अष्टादशभुजा दुर्गा उग्रचण्डेति या स्मृता ॥ ११-१३१ ॥  
  
	सैवेयं षोडशभुजा भद्रकालीति गीयते ।  
	दशभिर्बाहुभिर्युक्ता सैव कात्यायनी स्मृता ॥ ११-१३२ ॥  
  
	भिन्नध्याना कल्पभेदान्महिषासुरमर्दिनी ।  
	कालभेदे बोधनीया सा दुर्गोत्सवकर्मणि ॥ ११-१३३ ॥  
  
	आश्विनासितपक्षे तु दिवा सम्पूज्य भक्तितः ।  
	खड्गे नवम्यामार्द्रायामुग्रचण्डां प्रबोधयेत् ॥ ११-१३४ ॥  
  
आश्विनासितपक्ष इति पौर्णमास्वन्ताश्विनकृष्णपक्ष इत्यर्थः ।  
तथा च ।  
आर्द्रानक्षत्रयुक्तायां पूर्णमास्यन्ताश्विनकृष्णनवम्यामुग्रचण्डां दिवा खड्गे सम्पूज्य प्रबोधयेदिति वाक्यार्थः ।  
(लिङ्गपुराणे देवोपुराणेऽपि)  
  
	यदा त्वष्टादशभुजां महामायां प्रपूजयेत् ।  
	कन्यायां कृष्णपक्षे तु पूजयित्वाऽर्द्रभे दिवा ॥ ११-१३५ ॥  
  
प्। ९६७) नवम्यां बोधयेद्देवीं गीतवादित्रनिःस्वनैः ।  
	शुक्लपक्षे चतुर्थ्यां तु देवीकेशविमोचनम् ॥ ११-१३६ ॥  
  
	प्रातरेव तु पञ्चम्यां स्नापयेयुः शुभैर्जलैः ।  
	सप्तम्यां पत्रिकापूजा अष्टम्यां चाभ्युपोषणम् ॥ ११-१३७ ॥  
  
	पूजा च जागरश्चैव नवम्यां विधिवद्वलिः ।  
	सम्प्रेषणं दशम्यां तु क्रीडाकौतुकमङ्गलैः ॥ ११-१३८ ॥  
  
(महाकालसंहितायामपि)  
  
	येऽष्टादशभुजां देवीमुग्रचण्डाभिधां प्रिये ।  
	पिपूजयिषवो मर्त्त्यास्तदुपासकतामिताः ॥ ११-१३९ ॥  
  
	तथाऽश्विननवम्यां वै कृष्णायां सुसमाहिताः ।  
	करवाले बोधयेयुर्मध्याह्ने शङ्खनिः स्वनैः  इति ॥ ११-१४० ॥  
  
मध्याह्नस्तु पञ्चधा विभक्तदिनतृतीयाशः ।  
  
	अह्नस्तु प्रथमो भागः प्रातःकाल इति स्मृतः ।  
	द्वितीयः सङ्गवः प्रोक्तो मध्याह्नस्तु तृतीयकः ॥ ११-१४१ ॥  
  
	अपराह्णश्चतुर्थः स्यात् सायाह्नः पञ्चमः स्मृतः  इति वचनात् ।  
  
	शङ्खनिःस्वनैरित्युपलक्षणम् । शङ्खादिनानाविधवाद्यनिःस्वनैरित्यर्थः ।  
अत्र यस्मिन् दिने नवम्यां दिवार्द्रालाभस्तत्रैव बोधनं कार्यम् । दिनद्वये नवम्यां दिवार्द्रालाभे तु युग्मविधिवाक्यबलादष्टमीविद्धायामेव नवम्यां बोधनं कार्यम् । एवमार्द्राया अलाभेऽपि युग्मादरेणैव व्यवस्थेति वर्षक्रियाकौमुदीकृतः ।  
वस्तुतस्तु   
मध्याह्ने शङ्खनिःस्वनैः  इति महाकालवचनान्मध्याह्नस्य बोधनकालत्वप्रतीतेस्तद्व्याप्त्यैव निर्णयः ।  
  
	कर्मणो यस्य यः कालस्तत्कालव्यापिनी तिथिः  इति बृहद्याज्ञवल्क्योक्तेः । दिनद्वये मध्याह्नव्यातो तदव्याप्तो नक्षत्रेण । नक्षत्रस्य   
	युग्मवाक्यान्युक्तानि (निगमे)  
  
	युग्माग्नियुगभूतानां षण्मुन्योर्वसुरन्ध्रयोः ।  
  
प्। ९६८) रुद्रेण द्वादशीयुक्ता चतुर्दश्या च पूर्णिमा ॥ ११-१४२ ॥  
  
	प्रतिपदा त्वमावास्या तिथ्योर्युग्मं महाफलम् ।  
  
	व्यस्तमेतन्महादोषं प्रवदन्ति मनीषिणः  इति ।  
अत्र युग्मादिरन्ध्राम्ताः शब्दा द्वितीयादिनवम्यन्ततिथिवाचकाः । रुद्र एकवशी । शेषं स्पष्टम् ।  
	यद्यपि युग्माग्नित्यादिवाक्यानि शुक्लपक्षपरतयोक्तानि (निर्णयामृतादौ) पूर्णिमाया अमाप्रतिपद्युग्मस्य च कृष्णपक्षेऽसम्भवादिति । तथाऽपि पूर्वविद्धैव नवमी पक्षयोरुभयोरपीति माधवोक्तेः ।  
	कृष्णपक्षेऽपि नवम्यष्टमीयुतैव ग्राह्या ।  
	निबन्धव्याख्याकृतस्तु । चतुर्दश्या च पूर्णिमा  इत्यत्र त्रयोदश्या चतुर्दशी  इति पाठस्य स्मृत्यन्तरे श्रवणादेतानि युग्मवाक्यानि पक्षद्वयपराणीयाहुः ।  
	निर्णयसिन्धुकृतोऽपि अमा प्रतिपद्युग्मात् कृष्णपक्षलिङ्गात् पक्षद्वयपरमिदं तत्तद्विशेषवाक्यैः कृष्णे तिथिविशेषेऽपीड्यत इति व्याजह्रुः ।  
	पूजयित्वाऽद्रभे दिवा  इत्यार्द्रानक्षत्रयोगाभिधानं तु नक्षत्रयोगस्य प्रशस्ततया सम्भवाभिप्रायम् ।  
	तथा च मध्याह्नव्यापिन्यां नवम्यां सति सम्भवे आर्द्रानक्षत्रयुक्तानां बोधनं कुर्यादिति निष्कर्षः ।  
  
	तिथिनक्षत्रयोर्योगे द्वयोरेवानुपालनम् ॥ ११-१४३ ॥  
  
	योगाभावे तिथिर्ग्राह्या देव्याः पूजनकर्मणि  इति निर्णयसिन्धुधृतदेवलोक्तेः ।  
  
	तत्तन्नक्षत्रयोगस्तु फलधिक्याय कल्पते ।  
  
	भानामलाभे तु पुनः प्रशस्ता केवला तिथिः इति महाकालवचनाच्च ।  
निर्णयामृतकृतस्तु   
	पूजयित्वेति पूजनक्रियायाः समानकर्त्तृकयोः पूर्वकाल इति क्त्वाप्रत्यस्य नवम्यां बोधयेदिति बोधनक्रियाकालान्नवमीरूपात् पूर्वकालेऽष्टमीरूपे विधानात् क्त्वाप्रत्ययसामर्थ्यादेवाष्टम्यां पूजनं नवम्यां बोधनमित्याहुः ।  
	पूजयित्वाऽष्टमीदिने  इति [क्वाचित्कः पाठ  इति ४ पु० पा०]निर्णयसिन्धौ स्थितम् ।  
  
प्। ९६९) यत् तु आर्द्रानक्षत्रयुक्तायायामष्टम्यां पूजनं नवम्यां प्रबोध इति मतं तत् तुच्छम् ।  
	  
आश्विनासितपक्षस्य नवमी या शिवर्क्षयुक् ॥ ११-१४४ ॥  
  
	बोधयित्वेश्वरीं तस्यां शरदर्चनमारभेत्  इति नवम्यामेवार्द्रानक्षत्रयोगस्य महाकालेनाभिहितत्वात् ।  
	एवमाश्विनकृष्णनवमीमारभ्याश्विनशुक्लनवमीपर्यन्तमुत्सवोऽष्टादशभुजापक्षः ।  
     अथ षोडशभुजापक्षः । (महाथर्वणसंहितायाम्)  
  
	इषे शुक्लप्रतिपदि भुजैः षोडशभिर्युताम् ।  
	बोधयित्वा भद्रकालीं नवम्यन्तं प्रपूजयेत् ॥ ११-१४५ ॥  
  
(महाकालसंहितायामपि)  
  
	प्रतिपद्येव शुक्लायां बोधयित्वा सुरेश्वरीम् ।  
	अभ्यर्चयेन्नवाहानि तन्त्रपौराणिकक्रमैः ॥ ११-१४६ ॥  
  
	केवलपौराणिकक्रमेणोत्सवे कर्तव्ये तु आश्विनकृष्णचतुर्दश्यामेव षोडशभुजाया भोधनं कार्यम् ।  
	तदुक्तं (कौमुद्यां लिङ्गपुराणे च) ।  
  
	यदा तु षोडशभुजां महामायां प्रपूजयेत् ।  
	दुर्गातन्त्रेण मन्त्रेण विशेषं तत्र वै शृणु ॥ ११-१४७ ॥  
  
	कन्यायां कृष्णपक्षे तु एकादश्यामुपोषितः ।  
	द्वादश्यामेकभक्तं च नक्तं कुर्यात् परेऽहनि ॥ ११-१४८ ॥  
  
	चतुर्दश्यां महामायां बोधयित्वा विधानतः ।  
	गीतवादित्रनिर्घोषैर्नानानैवेद्यवेदनैः ॥ ११-१४९ ॥  
  
	अयाचितं बुधः कुर्यादुपवासं परेऽहनि ।  
	एवमेव व्रतं कुर्याद्यावद्वै नवमी भवेत्  इति ॥ ११-१५० ॥  
  
कलशस्थापनं तु प्रतिपद्येवोक्तं (यामले)  
  
	प्रतिपद्येव कर्तव्यं कलशस्थापनं तथा  इति ।  
  
तृतीयपक्षे तु सप्तम्यां कलशस्थापनं वक्ष्यते ।  
अथाश्विनशुक्लप्रतिपन्निर्णीयते । सा च दुर्गोत्सवोपपासादिषु परविद्धा ग्राह्या ।  
  
प्। ९७०) या चाश्वयुजि मासे स्यात् प्रतिपद्भद्रयाऽन्विता ।  
	शुक्ला ममार्चनं तस्यां शतयज्ञफलप्रदम् ॥ ११-१५१ ॥  
  
इति (देवीपुराणे)परविद्धायाः प्राशस्त्यविधानात् ।  
  
	पूर्वविद्धा तु या शुक्ला भवेत् प्रतिपदाश्विनी ।  
	नवरात्रव्रतं तस्यां न कार्यं शुभमिच्छता ॥ ११-१५२ ॥  
  
	देशभङ्गो भवेत् तत्र दुर्भिक्षं चोपजायते ।  
	नन्दायां दर्शयुक्तायां यत्र स्यान्मम पूजनम् ॥ ११-१५३ ॥  
  
इति (मार्कण्डेयदेवीपुराणयोः) पूर्वविद्धानिषेधाच्च ।  
(रुद्रयामले)  
  
	अमायुक्ता सदा चैव प्रतिपन्निन्दिता मता ।  
	तत्र न स्थापयेत् कुम्भं दुर्भिक्षं जायते ध्रुवम् ॥ ११-१५४ ॥  
  
	प्रतिपत् सद्वितोया तु कुम्भारोपनकर्मणि ।  
  
(कल्पतरुः)  
  
	कुहूकाष्ठोपसंयुक्तां वर्जयेत् प्रतिपत्तिथिम् ॥ ११-१५५ ॥  
  
	राज्यनाशाय सा प्रोक्ता निन्दतं तत्र पूजनम् ।  
  
(देवीपुराणे)  
  
	शृणु राजन् प्रवक्ष्यामि चण्डिकापूजनक्रमम् ॥ ११-१५६ ॥  
  
	आश्विनस्य सिते पक्षे प्रतिपत् सुशुभे दिने  इत्युपक्रम्य ।  
	शुद्धे तिथौ प्रकर्तव्यं प्रतिपच्चोर्ध्वगामिनी ॥ ११-१५७ ॥  
  
	आद्यास्तु नाडिकास्त्यक्त्वा षोडश द्वादशापि वा ।  
	अपराह्णे च कर्तव्यं शुद्धसन्ततिकाङ्क्षिभिः ॥ ११-१५८ ॥  
  
अपराह्णे योगिन्याः प्राशस्त्यं तु द्वितीयदिने प्रतिपदोऽभावे बोध्यम् । तत्रैव (उड्डामरतन्त्रे) च देवीवचनम् ।  
  
	अमायुक्ता न कर्तव्या प्रतिपत् पूजने मम ।  
	मुहूर्तमात्रा कर्तव्या द्वितीयादिगुणान्विता ॥ ११-१५९ ॥  
  
प्। ९७१) आद्याः षोडश नाडीष्तु लब्ध्वा यः कुरुते नरः ।  
	कलशस्थापनं तत्र अरिष्टं जायते ध्रुवम् ॥ ११-१६० ॥  
  
(शक्तिसङ्गमे)  
  
	घटिकाः षोडश त्याज्या आद्याः प्रतिपदस्तु याः ।  
	कलशस्थापनं कुर्यात् कल्याणं जायते तदा ॥ ११-१६१ ॥  
  
तथा ।  
  
	अमायुक्ता न कर्तव्या प्रतिपत् कालिकार्चने ।  
  
(स्कान्दे)  
  
	वर्जनीया प्रयत्नेन अमायुक्ता तु पार्थिव ॥ ११-१६२ ॥  
  
	द्वितीयादिगुणैर्युक्ता प्रतिपत् सर्वकामदा ।  
  
(देवीपुराणे) देवीवचः ।  
  
	यो मां पूजयते भक्त्या द्वितीयादिगुणान्विताम् ॥ ११-१६३ ॥  
  
	शरत्प्रतिपदं ज्ञत्वा सोऽश्नुते सुखमव्ययम् ।  
	यदि कुर्यादमायुक्तप्रतिपत्स्थापनं मम ॥ ११-१६४ ॥  
  
	तस्य शापायुतं दत्वा वंशनाशं करोम्यहम् ।  
	आग्रहात् कुरुते यस्तु प्रथमे स्थापनं मम ॥ ११-१६५ ॥  
  
	तस्य सम्पद्विनाशः स्याज्ज्येष्ठपुत्रश्च नश्यति ।  
	अमायुक्ता न कर्तव्या प्रतिपच्चण्डिकार्चने ॥ ११-१६६ ॥  
  
	धनार्थिभिर्विशेषेण वंशहानिश्च जायते ।  
	न दर्शकलया युक्ता प्रतिपच्चण्डिकार्चने ॥ ११-१६७ ॥  
  
	उदये द्विमुहूर्ताऽपि ग्राह्या सोदयगामिनी ।  
  
अन्यत्रापि ।  
  
	परविद्धा च या शुद्धा भवेत् प्रतिपदाश्विनी ॥ ११-१६८ ॥  
  
	तत्र दुर्गोत्सवं कुर्यादमायुक्तां विवर्जयेत्  इति ।  
  
नन्वेतानि वाक्यानि   
  
प्। ९७२) प्रतिपदा त्वमावस्या तिथ्योर्युग्मं महाफलम्  इति ॥ ११-१६९ ॥  
  
एतद्युग्मवाक्यविरुद्धानीति चेन्न । युग्मवावयस्थैतत्प्रतिपदभिन्नप्रतिपद्विषयत्वात् ।  
[तदुक्तं नन्दिकेश्वरपुराणे इति ४ पु० पा० ।] अत एवोक्तं (देवीपुराणे)  
  
	शरत्काले महापूजा क्रियते या च वार्षिकी ।  
	सा कार्योदयगामिन्यां न तत्र तिथियुग्मता  इति ॥ ११-१७० ॥  
  
न च   
  
	सम्पूज्य नवदुर्गां च नक्तं कुर्यात् समाहितः ।  
	नवरात्राभिधं कर्म नक्तव्रतमिदं स्मृतम् ॥ ११-१७१ ॥  
  
इति (स्कान्दात् ) अस्य नवरात्रव्रतस्य नक्तव्रतत्वे सिद्धे   
  
	नक्तव्रतेषु सर्वेषु रात्रियोगः प्रशस्यते ।  
  
इति वचनात् पूर्वविद्धैव ग्राह्येति वाच्यम् ।  
अमायुक्ता न कर्तव्या इत्यादिविशेषवचनैर्निषेधात् ।  
किञ्च न केवलं नक्तव्रतमेतत् ।  
  
	एवं च विन्ध्यवासिन्यां नवरात्रोपवासतः ॥ ११-१७२ ॥  
  
	एकभक्तेन नक्तेन [स्वशक्त्यायाचितं नरः इति ४ पु० पा० ।]तथैवायाचितेन च ।  
	पूजनीया जनैर्देवी स्थाने स्थाने पुरे पुरे ॥ ११-१७३ ॥  
  
(हेमाद्रौ भविष्ये) व्रतचतुष्टयस्योक्तत्वात्[नानाव्रताभिधानात् इति ४ पु० पा० ।] ।  
अत एवोक्तं कमलाकरभट्टैः पाक्षिकनक्तानुवादोऽयमिति [अत्रोपवासादिबहुकर्माभिधानेऽपि देवीपूजनमेव प्रधानमिति रहस्यविदः इति ४ पु० पा० ।] ।  
अत्र केचिद् (रुद्रयामलदेवीपुराणादि-)वचनेषु कलशस्थापनश्रुतेस्तदेव प्रथमदिने निषिद्धं न तूपवासादि तस्य प्रतिपदा त्वमावास्या  इति युग्मवाक्यात् ।  
शुक्लपक्षे दर्शविद्धा इति माधवोक्तेश्च पूर्वदिने प्राप्तेऽस्य बाधे प्रमाणाभावादित्याहुः ।  
	वस्तुतस्तु   
  
प्। ९७३) अत्र देवीपूजायाः प्राधान्येन पूर्वदिने तस्या निषेधात् तदङ्गोपवासादावपि परैव ग्राह्येति युक्तम् ।  
	अत एवोक्तं देवलेन ।  
  
	व्रतोपसनियमे घटिकैकाऽपि या भवेत् ।  
	सा तिथिस्तद्दिने पूज्या विपरीता तु पैतृके  इति ॥ ११-१७४ ॥  
  
अत्र घटिकाशब्दो मुहूर्त्तपर इति गौडाः ।  
कमलाकरभट्टास्तु   
घटिकैकेति मुहूर्तमात्रा कर्तव्येति च द्विमुहूर्तस्तुतिः । तेनौदयिकी प्रतिपद्धिमुहूर्त्ता ग्राह्या । अन्यथा द्विमुहूर्त्तविधेर्वेयर्थ्यापत्तेः ।  
	यदा तु पूर्वदिने सम्पूर्णा शुद्धा भूत्वा परदिने वधते तदा सम्पूर्णत्वादमायोगाभाषाच्च पूर्वैव ग्राह्या ।  
	यानि च द्वितीयायोगनिषेधकानि वचनानि केचित् पठन्ति तान्यपि शुधाधिकनिषेधपराणीत्याहुः ।  
	द्विमुहूर्त्तवचसोऽपि त्रिमुहूर्तस्तावकत्वात् परदिने यदि प्रतिपन्मुहूर्तत्रयान्न्यूना तदा दर्शयुक्ताऽपि पूर्वैव ब्राह्येति समयप्रकाशकृतः ।  
	वस्तुतस्तु   
	त्रिमुहूर्त्तविधिर्मुख्यः । द्विमुहूर्त्तविधिस्त्वनुकल्पः ।  
	द्विमुहूर्त्ताऽपि कर्तव्येति दक्षेणापि  शब्दस्योक्तत्वात् [एवं प्रकृतेऽपि उदये द्विमुर्ताऽपीत्यपि  शब्दोक्तेर्द्विमुर्तविधिरनुकल्पो वोध्यः इति ४ पु० पा० ।] ।  
	परदिने प्रतिपदोऽभावे त्वमाय्क्ताऽपि सा ग्राह्या ।  
		  
अमायुक्ताऽपि कर्तव्या यदि न स्यात् परेऽहनि ।  
  
इति निबन्धव्याख्यालिखितवचनात् [ग्रन्थान्तरोदाहृतानि दशंयुक्तप्रतिपद्विधायकानि वचनान्येतद्विषयाण्येव इति ४ पु० पा० ।] ।  
अत्र केचित् ।  
  
	वृद्धौ समाप्तिरष्टम्यां ह्रासेऽमाप्रतिपन्निशि ॥ ११-१७५ ॥  
  
	प्रारम्भो [नवरात्रस्य ४ पु० पा० ।] नवचण्ड्यास्तु नवरात्रमतोऽर्थवत् ।  
  
प्। ९७४) इति (निर्णयसिन्धु-) धृत (देवीपुराणोक्त-) वचनान्नवरात्रशब्दो नवाहोरत्रपरः [इति (निर्णयसिन्धु-) धृत- (देवीपुराणो-)क्तवचनात् । तिथेः क्षये तथा वृद्धौ पूर्ववेधो न दूष्यति । इति तान्त्रिकवचनाच्च इति पु० पा० ।] ।  
अमायुक्तप्रतिपन्निषेधकानि वाक्यानि तु तिथिह्रासाभावविषयाणीत्याहुः ।  
अयं च नेपालदेशसम्प्रदायः ।  
वस्तुतस्तु   
  
	न रात्रौ स्थापनं कार्यं न च कुम्भाभिषेचनम् ॥ ११-१७६ ॥  
  
इति (मत्स्य-)पुराणीयवचनीय रात्रौ कलशस्थापनादिनिषेधात् प्रारम्भो नवचण्ड्यास्त्विति पूजनादेरपूर्वकत्वाभिधानाच्च नवभिर्दिनैर्नवावृत्तिचण्डीपाठविषयमेतद्वचनम् ।  
	नवरात्रशब्दस्तु नवतिथिपर एव ।  
	प्रारम्भो नवरात्रस्य इत्यादौ तु कर्मणि लाक्षणिकः । तस्य नवाहोरात्रपरत्वे तु तिथिह्रासवृद्ध्योर्न्यूनाधिकत्वापत्तेः ।  
अत एवोक्तं (निर्णयामृते देवीपुराणे च)  
  
	तिथिवृद्धौ तिथिह्रासे नवरात्रमपार्थकम् ।  
	अष्टरात्रेण दोषोऽयं नवरात्रतिथिक्षये ॥ ११-१७७ ॥  
  
	अष्टरात्रेण दोषो हि पूर्णां मुक्त्वा तु पूजनम् ।  
	तिथिह्रासेऽपि कर्त्तव्यं प्रतिपद्याश्विने सिते  इति ॥ ११-१७८ ॥  
  
प्रतिपदि चित्रावैधृतियोगानिषेध उक्तस्तत्रैव ।  
  
	त्वाष्ट्रवैधृतियुक्ता चेत् प्रतिपच्चण्डिकार्चने ।  
	तयोरन्तर्विधातव्यं कलशारोपणं गृहे  इति ॥ ११-१७९ ॥  
  
तथा ।  
  
	आश्विने प्रतिपत् पूर्णा शुद्धा या तु भवेन्नृप ।  
	आरभ्यं नवरात्रं स्याद्धित्वा चित्रां च वैधृतिम् ॥ ११-१८० ॥  
  
यदा तु चित्रावैधृत्योः परिहारेण प्रतिपन्न लभ्यते तदा कात्यायनः ।  
  
	प्रतिपद्याश्विने मासि नरो वैधृतिचित्रयोः ।  
  
प्। ९७५) आद्यपादौ परित्यज्य प्रारभेन्नवरात्रकम् ॥ ११-१८१ ॥  
  
(रुद्रयामलेऽपि)  
  
	वैधृतौ पुत्रनाशः स्याच्चित्रायां धननाशनम् ।  
	तस्मान्न स्थापयेत् कुम्भं चित्रायां वैधृतौ तथा ॥ ११-१८२ ॥  
	  
सम्पूर्णा प्रतिपद्देवि चित्रायुक्ता यदा भवेत् ।  
	वैधृत्या वाऽपि युक्ता स्यात् तदा मध्यन्दिने रवौ ॥ ११-१८३ ॥  
	  
अभिजित् तु मुहूर्तं यत् तत्र स्थापनमिष्यते ।  
  
(भविष्ये)  
  
	चित्रावैधृतिसम्पूर्णा प्रतिपच्चेद्भवेन्नृप ॥ ११-१८४ ॥  
  
	त्याज्या ह्यंशास्त्रयस्त्वाद्यास्तुरीयांशे तु पूजनम् ।  
  
चित्रादियुक्ताऽपि द्वितीयायुता चेन्न दुष्टेत्युक्तं (दुर्गोत्सवे)  
  
भद्रान्विता चेत् प्रतिपत् तु लभ्यते विरुद्धयोगैरपि सङ्गता सती ॥ ११-१८५ ॥  
  
सा वै पराह्णे विबुधैर्विधेया श्रीपुत्रराज्यादिविवृद्धिहेतुः  इति ।  
  
अथ यववपनविधिः (रुद्रयामले)  
  
	स्नानं माङ्गलिकं कृत्वा ततो देवीं प्रपूजयेत् ॥ ११-१८६ ॥  
  
	शुभाभिर्मृत्तिकाभिश्च पूर्वं कृत्वा तु वेदिकाम् ।  
	यवान् वै वापयेत् तत्र गोधूमैश्चापि संयुतान् ॥ ११-१८७ ॥  
  
तन्त्रान्तरे ।  
  
	वालुका गृह्य यत्नेन नदीनदसमुद्भवाः ।  
	वेदीं कुर्यात् प्रयत्नेन चतुरस्रां शुभावहाम् ॥ ११-१८८ ॥  
  
	द्विहस्ता चोत्तमा वेदी मध्यमा सार्धहस्तका ।  
	अधमा हस्तमात्रा च न्यूनाधिक्यं न कारयेत् ॥ ११-१८९ ॥  
  
	भूरसीति पठेन्मन्त्रं देवीं संस्पृश्य मानवः ।  
	अपामग्निं समुच्चार्य प्रोक्षयेच्चन्दाम्भसा ॥ ११-१९० ॥  
  
	तन्मध्ये विलिखेन्मन्त्रं जयदुर्गाख्यमुत्तमम् ।  
  
प्। ९७६) तत्रावाह्य यजेद्देवीमष्टादशभुजां पराम् ॥ ११-१९१ ॥  
  
पञ्चोपचारैः सम्पूज्य दिक्पाला।श्चापि पूजयेत् ।  
	पश्चान्नवार्णमनुना पूजयेदस्त्रमातृकाम् ॥ ११-१९२ ॥  
  
	संशोध्य यवराशिं च यवोऽसीति मनुं पठन् ।  
	प्रक्षिपेद्वेदिकामध्ये वक्ष्यमाणमनुं जपन् ॥ ११-१९३ ॥  
  
	ॐ यव त्वं यवरूपोऽसि यज्ञार्थे निर्मितो विधेः ।  
	देवानां तृप्तिकृद्यस्मात् तस्मात् त्वं वरदो भव ॥ ११-१९४ ॥  
  
	जयन्ती मङ्गलाकाली भद्रकाली कपालिनी ।  
	दुर्गा क्षमा शिवा धात्री स्वाहा स्वधा नमोष्तुते ॥ ११-१९५ ॥  
  
तथा ।  
  
	भेरोमृदङ्गडमरूघण्टापटहनिःस्वनैः ।  
	महोत्सवं प्रकुर्वीत यवारोपणकर्मणि ॥ ११-१९६ ॥  
  
	प्रसृते च दशम्यां वै भद्राभद्रं विचारयेत् ।  
  
विचारस्त्वन्यत्र ।  
  
	सम्यक् समुद्गता दीर्घा ऋजवश्चाङ्कुराः शुभाः ॥ ११-१९७ ॥  
  
	अनुद्गताः कुण्ठिताग्रा ह्रस्वाः शुष्काश्च भङ्गुराः ।  
	कीटाखुभुक्ताः शटिताः विषमाश्चाशुभाः स्मृताः ॥ ११-१९८ ॥  
  
सङ्ग्रहान्तरलिखितविचारान्तरं तु प्रमाणाभासमूलकत्वादुपेक्षितम् ।  
(रुद्रयामले)  
  
	तत्र संस्थापयेत् कुम्भं विधिना मन्त्रपूर्वकम् ।  
	सौवर्णं राजतं वाऽपि ताम्रं मृण्मयमेव वा ॥ ११-१९९ ॥  
  
(मात्स्ये)  
  
	न रात्रौ स्थापयेत् कुम्भं न च कुम्भाभिषेचनम् ।  
  
विष्णुः ।  
  
	भास्करोदयमारभ्य यावत् तु दश नाडिकाः ॥ ११-२०० ॥  
  
प्। ९७७) प्रातःकाल इति प्रोक्तः स्थापनारोपणादिषु ।  
  
कलशस्थापनविधिस्तु दशभुजापक्षे वक्ष्यते (वैष्णवीकल्पे)  
  
	नैमित्तिकोक्तविधिना नवाहानि प्रपूजयेत् ॥ ११-२०१ ॥  
  
	उपोषणं तथाऽष्टम्यां प्रभूतवलिदानकम् ।  
	नवम्यामाचरेद्धीमान् दशम्यां तु विसर्जयेत् ॥ ११-२०२ ॥  
  
पुत्रिणा तु महाष्टम्यामुपवासो न कार्यः ।  
  
	उपवासं महाष्टम्यां पुत्रवान् न समाचरेत् ।  
	यथा तथा संयतात्मा व्रती देवीं प्रपूजयेत् ॥ ११-२०३ ॥  
  
इति (कालिकापुराणात्)नवम्यां प्रभूतवलिदानमित्यनेनाष्टम्यादौ पूजाङ्गवलिदानमायाति ।  
  
	अष्टम्यां वलिदानेन पुत्रनाशो भवेद्ध्रुवम् ।  
  
इति नामशून्यं वचनं केचित् पठन्ति । तत्र मूलं मृग्यम् । समूलत्वाभिधाने तु प्रभूतवलिदाननिषेधकमिति मन्तव्यम् । पूजावलिदानविसर्जनादिविधिस्त्वग्रे व्यक्तीभविष्यति ।  
अथ दशभुजापक्षः (कालिकापुराणे)  
  
	बोधयेद्विल्वशाखासु षष्ठ्यां देवीं फलेषु च ॥ ११-२०४ ॥  
  
	सप्तम्यां विल्वशाखां तामाहृत्य प्रतिपूजयेत् ।  
	पुनः पूजां तथाऽष्टम्यां विशेषेण समाचरेत् ॥ ११-२०५ ॥  
  
	जागरं च स्वयं कुर्याद्वलिदानं महानिशि ।  
	प्रभूतवलिदानं च नवम्यां विधिवच्चरेत् ॥ ११-२०६ ॥  
  
	जपहोमसमायुक्तो भोजयेद्वै कुमारिकाः ।  
	ध्यायेद्दशभुजां देवीं दुर्गातन्त्रेण पूजयेत् ॥ ११-२०७ ॥  
  
	विसर्जन दशम्यां तु कुर्याद्वै शावरोत्सवैः ।  
  
फलेषु इति । फलयुक्तासु शाखास्वित्यर्थः । दुर्गातन्त्रेणेति दुर्गातन्त्रसञ्ज्ञकेन पूर्वोक्तजयदुर्गामन्त्रेणेत्यर्थः । शावरोत्सवैरिति । शवरोचितवेशभाषाधूलिकर्दमविक्षेपादिभिरित्यग्रे स्फुटीभविष्यति । षष्ठ्यां च सायाह्ने सन्ध्यायां वा बोधनं कार्यम् ।  
  
	सायाह्ने विल्वशाखायां षष्ठ्यां देवीं प्रबोधयेत् ॥ ११-२०८ ॥  
  
प्। ९७८) इति महाकालोक्तेः ।  
  
	षष्ठ्यां विल्वतरौ बोधं सायंसन्ध्यासु कारयेत् ।  
  
इति (भविष्यपुराणाच्च)  
पञ्चधा विभक्तिदिनपञ्चमांशः सायाह्नः । सन्ध्या तु दिनरात्र्योः सन्धौ मुहूर्तः ।  
(देवीपुराणे)  
  
	ज्येष्ठानक्षत्रयुक्तायां षष्ठ्यां विल्वाभिमन्त्रणम् ॥ ११-२०८ ॥  
  
	सप्तम्यां मूलयुक्तायां पत्रिकायाः प्रवेशनम् ।  
  
इति नक्षत्रयोगे फलातिशयः ।  
  
	मूलाभावेऽपि सप्तम्यां केवलायां प्रवेशयेत् ॥ ११-२०९ ॥  
  
इति (नन्दिकेश्वरपुराणात्)  
एवं च ।  
  
	ज्यैष्ठायामेव सम्बोध्य मूलेनैव प्रवेशयेत् ।  
	पूर्वोत्तराभ्यां सम्पूज्य श्रवणान्ते विसर्जयेत् ॥ ११-२१० ॥  
  
इत्यादौ सर्वत्रापि तिथिनक्षत्रयोगे फलभूयस्त्वं वेदितव्यम् । पूर्वोत्तराभ्यामिति । पूर्वाषाढान्वितायामष्टम्यामुत्तराषाढान्वितायां नवम्यामित्यर्थः । नक्षत्रानुरोधेन पत्रिकाप्रवेशनं विसर्जनं च रात्रौ न कर्तव्यम् ।  
  
	ऋक्षयोगानुरोधेन रात्रौ पत्रीप्रवेशनम् ।  
	विसर्जनं चरेद्यस्तु सराष्ट्रः स विनश्यति ॥ ११-२११ ॥  
  
इति (दुर्गाभक्तितरङ्गिणी-)लिखितवचनात् ।  
तथा च ।  
  
	अन्त्यपादो निशाभागे श्रवणस्य यदा भवेत् ।  
	तदा देव्याः समुत्थानं दशम्यां दिनभागतः ॥ ११-२१२ ॥  
  
इति वचनात् श्रवणान्ते विसर्जयेत् इत्यादिवचनानुरोधेन रात्रौ विसर्जनं न कार्यमिति तत्रैवोक्तम् । अत्र दिनत्रये तिथित्रयविहितपूजात्रयं प्रायिकं कदा चित् तिथिह्रासवशाद्द्वाभ्यां पूजात्रयं कदा चित् तिथिवृद्धिवशाद्दिनचतुष्टयेन पूजात्रयं तिथित्रयलाभे तु निर्विवादैव व्यवस्था ।  
  
	व्रती प्रपूजयेद्देवीं सप्तम्यादिदिनत्रये ।  
	द्वाभ्यां चतुरहोभिर्वा ह्रासवृद्धिवशात् तिथेः ॥ ११-२१३ ॥  
  
इति (भविष्य-) वचनात्  
  
प्। ९७९) अस्मिन् पक्षेऽपि प्रतिपदादिदिनकृत्यान्युक्तानि (भविष्ये)  
  
	केशसंस्कारद्रव्याणि प्रदद्यात् प्रतिपत्तिथौ ।  
	पट्टडोरं द्वितीयायां केशसंयमहेतवे ॥ ११-२१४ ॥  
  
	दर्पणं च तृतीयायां सिन्दूरालक्तकं तथा ।  
	मधुपर्कं चतुर्थ्यां तु तिलकं नेत्रमण्डनम् ॥ ११-२१५ ॥  
  
	पञ्चम्यामङ्गरागं च शक्त्याऽलङ्करणानि च ।  
	षष्ठ्यां विल्वतरौ बोधं सायंसन्ध्यासु कारयेत्  इति ॥ ११-२१६ ॥  
  
अत्रं च पत्रिकाप्रवेशात् पूर्वेद्युः सायङ्काले षष्ठ्यभावे तत्पूर्वदिनेऽधिवासनं कार्यम् । षष्ठ्याः सायङ्कालेऽत्यन्तासत्त्वे त्वधिवासनलोपः ।  
  
	षष्ठ्यां सायं प्रकुर्वीत विल्ववृक्षेऽधिवासनम् ।  
  
इति (कल्पतरु-) वचनादिति । एवं देवीबोधनेऽपि व्यवस्था ।  
वस्तुतस्तु   
	अनेकतन्त्रवोधितकर्त्तव्यताकस्य देवीबोधनस्यावश्यकतया यस्मिन् दिने सायंसमये षष्ठीलाभस्तत्रैव बोधनम् । उभयदिने सन्ध्यायां षष्ठीलाभे तु युग्मादरेण व्यवस्था । दिनद्वयं सन्ध्यायां षष्ठ्यभावे तु प्रदोषादिसमये षष्ठ्यमिति कौमुदीकृन्मतमेवादरणीयम् । गौणकालव्याप्तेः सत्त्वात् ।  
	तदुक्तम् ।  
  
		स्वकालादुत्तरः कालो गौणः स्यात् पूर्वकर्मणः  इति ।  
  
	अत एव सायं श्रुतिः फलार्थातिशयार्था न तु कर्मलोपः कार्यं इत्याचार्यचूडामणिः ।  
	प्रदोषस्तु   
  
		त्रिमूहूर्तः प्रदोषः स्याद्भानावस्तं गते सति ॥ ११-२१७ ॥  
  
इति (मदनरत्ने) व्यासेनोक्तः ।  
वत्सेन तु   
	प्रदोषोऽस्तमयादूर्ध्वं घटिकाद्वयमिष्यते  इत्युक्तम् ।  
  
एवं च पत्रिकाप्रवेशादौ सप्तभ्युदयव्यापिन्येव ग्राह्या न तु षण्मुन्योरिति युग्मवाक्यात् पूर्वविद्धा ।  
  
	युगाद्या वर्षवृद्धिश्च सप्तमी पार्वतीप्रिया ।  
	रवेरुदयमिच्छन्ती न तत्र तिथियुग्मता ॥ ११-२१८ ॥  
  
प्। ९८०) इति (कृत्यतत्त्वार्णव -) लिखितवचनात् ।  
  
	भगवत्याः प्रवेशादिविसर्गान्ताश्च याः क्रियाः ।  
	तिथावुदयगामिन्यां सर्वास्ताः कारयेद्बुधः ॥ ११-२१९ ॥  
  
इति (तिथितत्त्व-)लिखित-(नन्दिकेश्वरपुराणाच्च)  
अधिवासनं तु पत्रिकाप्रवेशाव्यवहितपूर्वदिन एव सायङ्काले षष्ठ्यभावेऽपि कार्यम् ।  
  
	ज्येष्ठा वा यदि वा षष्ठी सायङ्काले न चेद्भवेत् ।  
	सायमेव तथाऽपि स्याद्विल्ववृक्षेऽधिवासनम् ॥ ११-२२० ॥  
  
	पूर्वां षष्ठीं सनक्षत्रां सायं प्राप्तामपि त्यजेत्  इति ।  
तथा च ज्योतिःशास्त्रम् ।  
	पूर्वाह्णे नवपत्रिका शुभकरी सर्वार्थसिद्धिप्रदा  
		आरोग्यं धनदा करोति विजयं चण्डीप्रवेशे शुभा ।  
	मध्याह्ने न च पीडनं क्षयकरी नॄणामघोरावहा  
		सायाह्ने वधबन्धमादिकलहं सर्वक्षतिं दास्यति ॥ ११-२२१ ॥  
  
सप्तम्यामस्तगायां यदि विशति गृहं पत्रिका श्रीफलाद्या  
	राज्ञः सप्ताङ्गराज्यं जनसुखसहितं हन्ति मूलानुरोधात् ।  
तस्मात् सूर्योदयस्थां नरपतिशुभदां सप्तमीं प्राप्य देवीं  
	भूपालो वेशयेत् तां सकलजनहितां राक्षसर्क्षं विहाय ॥ ११-२२२ ॥  
  
मत्स्यसूक्तवचनात् ।  
  
	पत्रीप्रवेशात् पूर्वेद्युः सायाह्ने विल्ववासिनीम् ।  
	चण्डीमामन्त्रयेद्विद्वान्नात्र षष्ठीपुरस्क्रिया ॥ ११-२२३ ॥  
  
इति (ब्रह्माण्डपुराणाच्च)  
विल्वनिमन्त्रणपत्रिकाप्रवेशादिविधिरग्रे वक्ष्यते ।  
एकाहपक्षोऽपि (कालिकापुराणे)  
  
	यस्त्वेकस्यामथाष्टम्यां नवम्यामथ साधकः ।  
  
	पूजयेद्वरदां देवीं महाविभवविस्तरैः  इति ॥  
  
प्।९८१) (रुद्रयामले)  
	  
मूलनक्षत्रमारभ्य पूजनीया सरस्वती ॥ ११-२२४ ॥  
  
	पूजयेत् प्रत्यहं देवीं यावद्वैष्णवमृक्षकम् ।  
	नाध्यापयेन्न च लिखेन्नाधीयीत कदाचन ॥ ११-२२५ ॥  
  
	पुस्तके स्थापिते देवि विद्याकामो द्विजोत्तमः ।  
  
(सङ्ग्रहे)  
  
	आश्विनस्य सिते पक्षे मेधाकामः सरस्वतीम् ॥ ११-२२६ ॥  
  
	मूलेनावाहयेद्देवीं श्रवणेन विसर्जयेत् ।  
  
अथ महाष्टमी निर्णीयते । सा च पूजोपवासादिषु परयुता ग्राह्या । वसुरन्ध्रयोरिति युग्मवाक्यात् ।  
  
	शुक्लपक्षेऽष्टमी चैव शुक्लपक्षे चतुर्दशी ॥ ११-२२७ ॥  
  
	पूर्वविद्धा न कर्त्तव्या कर्त्तव्याऽपरसंयुता ।  
  
इति (ब्रह्मवैवर्त्ताच्च)  
तथा च (स्मृतिसङ्ग्रहे)  
  
	शरन्महाष्टमी पूज्या नवमीसंयुता सदा ॥ ११-२२८ ॥  
  
	सप्तमीसंयुता नित्यं शोकसन्तापकारिणी ।  
	जम्भेन सप्तमीयुक्ता पूजिता तु महाष्टमी ॥ ११-२२९ ॥  
  
	इन्द्रेण निहतो जम्भस्तस्माद्दानवपुङ्गवः ।  
	तस्मात् सर्वप्रयत्नेन सप्तमीमिश्रिताऽष्टमी ॥ ११-२३० ॥  
  
	वर्जनीया प्रविज्ञाय मनुजैः शुभकाङ्क्षिभिः ।  
	सप्तमीं शल्यसंयुक्तां मोहादज्ञानतोऽपि वा ॥ ११-२३१ ॥  
  
	महाष्टमीं प्रकुर्वाणो नरकं प्रतिपद्यते ।  
	सप्तमी कलया यत्र परतश्चाष्टमी भवेत् ॥ ११-२३२ ॥  
  
	तेन शल्यमिदं प्रोक्तं पुत्रपौत्रक्षयप्रदम् ।  
  
तथा ।  
  
	पुत्रान् हन्ति पशून् हन्ति हन्ति राष्ट्रं सराजकम् ॥ ११-२३३ ॥  
  
	हन्ति जातानजाता।श्च सप्तमीसहिताऽष्टमी ।  
  
(निर्णयामृते) स्मृत्यन्तरवचनम् ।  
  
	नाष्टमी सप्तमीयुक्ता सप्तमी नाष्टमीयुता ॥ ११-२३४ ॥  
  
	नवम्या सह कार्या स्यादष्टमी सर्वथा बुधैः ।  
  
तत्रैव ।  
  
	अष्टमी नवमीयुक्ता महोत्साहो महोत्सवः ॥ ११-२३५ ॥  
  
इति (देवीपुराणे)  
  
	सप्तमी वेधसंयुक्ता यैः कृता तु महाष्टमी ।  
	पुत्रदारधनैर्हीना भ्रमन्तीह पिशाचवत् ॥ ११-२३६ ॥  
  
(भोजराजीये)  
  
	उमाया नवमी प्रोक्ता हरस्य तिथिरष्टमी ।  
	द्वयोरैक्ये महापुण्या उमामाहेश्वरी तिथिः ॥ ११-२३७ ॥  
  
(मदनरत्ने स्मृतिसमुच्चये)  
  
	सप्तमी शल्यसंविद्धा वर्जनीया महाष्टमी ।  
	स्तोकाऽपि सा महापुण्या यस्यां सूर्योदयो भवेत् ॥ ११-२३८ ॥  
  
स्तोकाऽपीति घटिकामात्राऽपीत्यर्थः । अत एव घटिकामात्राऽप्यष्टम्यौदयिकी ग्राह्या ।  
	  
व्रतोपवासनियमे घटिकैकाऽपि या भवेत् ।  
  
इति देवलोक्तेरिति निर्णयसिन्धुकृतः । गौडा अप्येवमेवाहुः ।  
एवं च सप्तमीवेधः कलारूपोऽप्यष्टमीवर्जनप्रयोजको न तु त्रिमुहूर्त्तेति द्रष्टव्यम् ।  
  
समयप्रकाशादिग्रन्थकारास्तु त्रिमुहूर्ताऽष्टम्येव सप्तमी वर्जनप्रयोजिका न तु ततो न्यूना । स्तोकाऽपीत्यादीनि वचनान्यवयवद्वारा त्रिमुहूर्तं स्तुवन्ति तेनाष्टमी परदिने यदि मुहूर्त्तत्रयान्न्युना तदा सप्तमीयुता पूर्वैव ग्राह्येत्याहुः ।  
	कलाकाष्ठा घटिकामुहूर्त्तद्विमूर्त्तवचांसि त्रिमुहूर्त्तप्रशंसापराणीति निबन्धव्याख्याकारोऽपि बभाण ।  
यत् तु   
  
प्। ९८३)	महाष्टम्याश्विने मासि शुक्ला कल्याणकारिणी ॥ ११-२३९ ॥  
  
	सप्तम्याऽपि युता कार्या मूलेन तु विशेषतः ।  
  
इति वचनं तत् परदिनेऽष्टम्यभावविषयम् ।  
तदुक्तं (निर्णयामृते देवीपुराणे)  
  
	उत्तरास्तिथयो यत्र क्षयं यान्ति नराधिप ॥ ११-२४० ॥  
  
	तदा पूर्वाष्टमीं कुर्यादन्यथा त्वशुभं भवेत्  इति ॥  
  
यच्च   
  
	यदाऽष्टमीं तु सम्प्राप्य ह्यस्तं याति दिवाकारः ।  
	तत्र दुर्गोत्सवं कुर्यान्न कुर्यादपरेऽहनि ॥ ११-२४१ ॥  
  
	दुर्भिक्षं तत्र जानीयान्नवम्यां यत्र पूज्यते ।  
  
इति परदिनेऽष्टमीसत्त्वेऽपि पूर्वविद्धाविधायकं वचनं तत् परदिने नवम्यभावविषयम् ।  
  
	यदा सूर्योदये न स्यान्नवमी चापरेऽहनि ॥ ११-२४२ ॥  
  
	तदाष्टमीं प्रकुर्वीत सप्तम्या सहितां नृप ।  
  
इति (स्मृतिसङ्ग्रहात्)  
यत् तु   
  
	सप्तम्यामुदिते सूर्ये परतो याऽष्टमी भवेत् ॥ ११-२४३ ॥  
  
	तत्र दुर्गोत्सवं कुर्यान्न कुर्यादपरेऽहनि ।  
  
इति परविद्धाष्टमीनिषेधकविश्वरूपनिबन्धवचनं तदाश्विनकृष्णपक्षनवम्यां विहिते देवीबोधने तदङ्गत्वेन कृष्णाष्टम्यां क्रियमाणदेवीपूजाविषयम् ।  
  
	कृष्णपक्षेऽष्टमी चैव कृष्णपक्षे चतुर्दशी ॥ ११-२४४ ॥  
  
	पूर्वविद्धा तु कर्त्तव्या परविद्धा न कुत्रचित् ।  
	उपवसादिकार्येषु एष धर्मः सनातनः ॥ ११-२४५ ॥  
  
इति कृष्णाष्टम्याः परविद्धाया एव प्राशस्त्यविधानादिति निबन्धव्याख्याकृतः ।  
यानि च   
  
प्। ९८४)	अहं भद्रा च भद्राऽहं नावयोरन्तर क्वचित् ।  
	सर्वसिद्धिं प्रदास्यामि भद्रायामर्चिताऽप्यहम् ॥ ११-२४६ ॥  
  
तथा ।  
  
	महाष्टम्यां भगवती भद्रायामपि पूजिता ।  
	ददाति चायुरारोग्यं यतो भद्रास्वरूपिणी ॥ ११-२४७ ॥  
  
इत्यादीनि (देवीपुराण -) वचनानि तानि तु विष्टिकरणमध्ये पूजाविधानार्थानि ।  
  
विष्टिं त्यक्त्वा महाष्टम्यां मम पूजां करोति यः ।  
	तस्य पूजाफलं न स्यात् तेनाहमवमानिता ॥ ११-२४८ ॥  
  
इति देवीवाक्यात् ।  
  
	भद्रायां भद्रकाल्याश्च मध्ये स्यादर्चनक्रिया ।  
	तस्माद्वै सप्तमीविद्धा कार्या दुर्गाष्टमी बुधैः ॥ ११-२४९ ॥  
  
इति वचनं तु पूर्वदिनेऽष्टम्यभावविषयमिति सर्वसम्मतम् ।  
महाष्टमी भौमवारान्विता चेदतिप्रशस्ता ।  
तदुक्तं (मदनरत्ने)  
  
	अष्टम्यामुदिते सूर्ये दिनान्ते नवमी भवेत् ।  
  
	कुजवारो भवेत् तत्र पूजनीया प्रयत्नतः - इति ॥  
  
मूलयुक्तेयमतिप्रशस्तेत्युक्तं (स्कान्दे)  
  
	महाष्टमी मूलयुक्ता त्रैलोक्येऽपि सुदुर्लभा  इति ।  
  
मूलयुक्ताऽपि सप्तमीविद्धा चेत् त्याज्यैवेत्युक्तं (दुर्गोत्सवे)  
  
	मूलेनापि हि संयुक्ता सदा त्याज्याऽष्टमी बुधैः ॥ ११-२५० ॥  
  
	लेशमात्रेण सप्तम्या अपि स्याद्यदि दूषिता  इति ॥  
  
यदा तु पूर्वदिने सम्पूर्णा सती परदिने वर्धते तदा सम्पूर्णत्वात् सप्तमी योगाभावाच्च पूर्वैव ग्राह्या न तूत्तरा ।  
  
	षष्टिदण्डात्मिकायाश्च तिथेर्निष्क्रमणे परे ।  
  
	अकर्मण्यं तिथिमलं भवेदेकादशीं विना  इति स्मार्त्तवचनात् ॥  
एवं च ।  
  
	सप्तमी कलया युक्ता वर्जनीया महाष्टमी ॥ ११-२५१ ॥  
  
प्। ९८५) इत्यादिवाक्यैः पूर्वविद्धाया निषेधात् परविद्धैव महाष्टमिति सिद्धम् ।  
शुद्धायां तु न कश्चित् सन्देहः ।  
केचित् तु   
  
	तत्राष्टम्यां भद्रकाली दक्षयज्ञविनाशिनी ।  
	प्रादुर्भूता महाघोरा योगिनीकोटिभिः सह ॥ ११-२५२ ॥  
  
	अतोऽर्थं पूजनीया सा तस्मिन्नहनि मानवैः ।  
	त्रिसन्ध्यं पूजयेद्देवीं जपस्तोत्रपरायणः ॥ ११-२५३ ॥  
  
इत्यादिवाक्यविहितायां दिवातनपूजायां परविद्धाऽष्टमी ग्राह्या ।  
  
	आश्विनस्य सिते पक्षे या तु स्यात् तिथिरष्टमी ।  
	तस्यां रात्रौ पूजनीया महाविभवविस्तरैः ॥ ११-२५४ ॥  
  
इत्यादिवचनप्राप्तायां रात्रिपूजायां त्वष्टम्यां रात्रियोग एवादरणीयः ।  
  
	कर्मणो यस्य यः कालस्तत्कालव्यापिनी तिथिः ।  
	तया कर्माणि कुर्वीत ह्रासवृद्धी न कारणम् ॥ ११-२५५ ॥  
  
इति वचनादित्याहुः । महाष्टमीकृत्यमग्रे वक्ष्यते ।  
अथ महानवमी निर्णीयते । सा च पूर्वयुता ग्राह्या वसुरन्ध्रयोरिति युग्मवाक्यात् ।  
  
	अष्टम्या सहिता कार्या सा महानवमी तिथिः ।  
  
इति (बृहत्सिद्धान्तसाराच्च)  
  
	अष्टम्या सहिता रिक्ता न कदाचित् परायुता ॥ ११-२५६ ॥  
  
इति * (लघुतिथिनिर्णये मत्स्यपुराणाच्च)  
पैठीनसिरपि ।  
  
	प्रतिपन्नवमी चैव कर्त्तव्या सम्मुखी तिथिः ।  
  
सम्मुखी सायाह्नव्यापिनी ।  
(ब्रह्मवैवर्त्ते)  
  
	अष्टम्या नवमी विद्धा कर्त्तव्या फलकाङ्क्षिभिः ॥ ११-२५७ ॥  
  
(पद्मे)  
  
	अष्टमी नवमीयुक्ता नवमी चाष्टमीयुता ।  
  
प्। ९८५) (मात्स्ये)  
  
	अष्टम्या सहिता रिक्ता प्रकर्त्तव्या सदा बुधैः ॥ ११-२५८ ॥  
  
	पूर्णायुक्तां तदा कुर्यात् का चिन्नास्त्यष्टमीयुता ।  
  
(* हेमाद्रौ पाद्मे)  
  
	श्रावणी दुर्गनवमी दूर्वा चैव हुताशनी ॥ ११-२५९ ॥  
  
	पूर्वविद्धा च कर्त्तव्या शिवरात्री वलेर्दिनम् ।  
  
(भविष्ये)  
  
	अश्वयुक् शुक्लपक्षे तु याऽष्टमी मूलसंयुता ॥ ११-२६० ॥  
  
	सा महानवमी नाम त्रिषु लोकेषु दुर्लभा ।  
  
अष्टमीमूलाभ्यां युक्तेत्यर्थः । मूलेत्युपलक्षणम् ।  
तथा च (मदनरत्ने लैङ्गे)  
  
	दुर्गापूजासु नवमी मूलाद्यृक्षत्रयान्विता ॥ ११-२६१ ॥  
  
	महती कीर्त्तिता तस्यां दुर्गां महिषमर्दिनीम् ।  
  
पूजयेदिति शेषः ।  
  
	अष्टम्या नवमी विद्धा नवम्या चाष्टमी तथा ॥ ११-२६२ ॥  
  
	मूलादिमत्रयेणाद्या त्रैलोक्येऽपि प्रपूजिता  इति ॥  
  
अत्र मुहूर्त्तत्रयात्मको वेधो वेदितव्यः ।  
तदाह पैठीनसिः ।  
  
	पक्षद्वयेऽपि तिथयस्तिथिं पूर्वां तथोत्तराम् ।  
  
	त्रिभिर्मुहूर्तैर्विध्यन्ति सामान्योऽयं विधिः स्मृतः  इति ॥  
  
यद्यपि   
  
	उदिते दैवतं भानौ पित्र्यं चास्तमिते रवौ ॥ २६३ ॥  
  
	द्विस्त्रिर्मुहूर्त्तमह्नो यः सा तिथिर्हव्यकव्ययोः ।  
  
इति (हेमाद्रौ विष्णुधर्मे ) मुहूर्त्तद्वयात्माऽपि वेध उक्तस्तथाऽपि प्रातरेव सः सायं तु त्रिमुहूर्त्त एव वेधः ।  
  
प्। ९८७) तदुक्तं (स्कान्दे)  
  
	यां तिथिं समनुप्राप्य यात्यस्तं पद्मिनीपतिः ॥ ११-२६४ ॥  
  
	सा तिथिस्तद्दिने प्रोक्ता त्रिमुहूर्तैव या भवेत्  इति ॥  
  
सूर्योदयेऽपि द्विमुहूर्त्तत्वमनुकल्प एव ।  
  
	द्विमुहूर्त्ताऽपि कर्त्तव्या या तिथिर्वृद्धिगामिनी ।  
  
इति दक्षोणापि  शब्दग्रहणात् ।  
निर्णयसिन्धुकृतोऽपि त्रिमुहूर्त्तयोगे पूर्वा नवमी पूर्वोक्तवचनात् ।  
  
	न कुर्यान्नवमीं तात दशम्या तु कदाचन ॥ ११-२६५ ॥  
  
इति (स्कान्दे) परानिषेधाच्च । त्रिमुहूर्त्तयोगाभावे तु निषिद्धाऽपि परव ग्राह्या ।  
  
व्रतोपवासनियमे घटिकैकाऽपि या भवेत् ।  
	सा कार्योदयगामिन्याम् - ॥ ११-२६६ ॥  
  
इत्यादिवचनानि नवमीभिन्नतिथिपराणि नवम्यां विशेषोक्तेरित्याहुः ।  
यद्यप्येवं निर्णयः प्रामाणिकैः कृतस्तथाऽपि ।  
  
	तत्राश्वयुक्तनवमी मुहूर्त्तं वा कला यदि ।  
	सा तिथिः सकला ज्ञेया लक्ष्मीविद्याजयार्थिभिः ॥ ११-२६७ ॥  
  
इति (सौरपुराणात्)  
  
	अष्टम्यामुदिते सूर्ये दिनान्ते नवमी भवेत् ।  
	प्रभाते बलिदाने तु कियन्मात्राऽपि लभ्यते ॥ ११-२६८ ॥  
  
	नवम्यां तत्र सम्पूज्य दुर्गां  दुर्गार्त्तिनाशिनीम् ।  
  
इति (सिद्धान्तसङ्ग्रहो-) दाहृतवचनात् ।  
  
	सूर्योदये परं रिक्ता पूर्णा स्यात् परतो यदि ॥ ११-२६९ ॥  
  
	वलिदानं प्रकर्त्तव्यं तस्मिन् देशे शुभावहम् ।  
	वलिदाने कृतेऽष्टम्यां * पुत्रभङ्गो भवेन्नृप ॥ ११-२७० ॥  
  
इति (देवीपुराणाच्च) वलिदाने परविद्धायाः प्राशस्त्यमेवावगन्तव्यम् । उपवासे तु पूर्वैव पूर्वोक्तवचननिचयात् ।  
  
प्। ९८८)	एकादशी च नवमी दिशा विद्धा भवेद्यदि ।  
	तदा वर्ज्या प्रयत्नेन गङ्गाम्भः सुरया यथा ॥ ११-२७१ ॥  
  
	नवमी दशमी चैव नोपोष्या परसंयुता ।  
  
इति (पाद्मब्रह्मवैवर्त्तयोः) उपवासे परानिषेधाच्च । पूजाङ्गवलिदानमष्टम्यामपि कर्त्तव्यम् ।  
  
	अष्टम्यामधिकं देयं सप्तमीवलिदानतः ॥ ११-२७२ ॥  
  
इति महाकालोक्तेः ।  
किन्तु प्रभूतवलिदानं तत्र निषिद्धम् ।  
  
	प्रभूतवलिदानं तु न कुर्यान्नवमीं विना ।  
  
इति भैरवोक्तेः ।  
नवम्यामुदयव्यापिन्यां प्रभूतवलिदानमुक्तं (भविष्ये)  
  
	एवं हृष्टैर्निशां नीत्वा प्रभाते अरुणोदये ॥ ११-२७३ ॥  
  
	घातयेन्महिषान् मेषान् रटतो नतकन्धरान् ।  
  
	शतमर्धशतं वाऽपि तदर्धं वा यथेच्छया  इति ।  
  
निशामष्टमीरात्रिम् । अरुणोदयः सूर्योदय इत्यर्थः ।  
  
	सूर्योदये नवम्यां तु दद्याद्बलिमतन्द्रितः ॥ ११-२७४ ॥  
  
इति तन्त्रान्तरसंवादात् ।  
  
	अरुणो भास्करेऽपि स्यात्  ।  
  
इति (अमरकोषाच्च)  
यानि तु   
  
नन्दायां ज्वलते वह्निः पूर्णायां पशुघातनम् ॥ ११-२७५ ॥  
  
	भद्रायां गोकुलक्रीडा राज्यनाशाय जायते ।  
	नवम्यामपराह्णे तु वलिदानं प्रशस्यते ॥ ११-२७६ ॥  
  
	दशमीं वर्जयेत् तत्र नात्र कार्या विचारणा ।  
  
इत्यादीनि (ब्रह्मवैवर्त्तादि-) वचनानि तानि शुद्धाधिकनिषेधपराणीति दिक् ।  
नवमीकृत्यमग्रे वक्ष्यते ।  
	अथ विजयादशमी निर्णीयते । सा च देवीविसर्जनव्यतिरिक्तकर्मसु तारकोदयव्यापिनी ग्राह्या ।  
  
प्। ९८९)	ईषत्सन्ध्यामतिक्रान्तः किञ्चदुद्भिन्नतारकः ॥ ११-२७७ ॥  
	  
विजयो नाम कालोऽयं सर्वकार्यार्थसिद्धिदः ।  
  
इति (ज्योतिर्निबन्धे) नारदवचनात् ।  
दिनद्वये नक्षत्रोदयव्यापिन्या दशम्याः सत्त्वे पूर्वा ।  
  
	या पूर्णा नवमीयुक्ता तस्यां पूज्याऽपराजिता ॥ ११-२७८ ॥  
  
	क्षेमार्थं विजयार्थं च पूर्वोक्तविधिना नरैः ।  
	नवमिशेषयुक्तायां दशम्यामपराजिता ॥ ११-२७९ ॥  
  
	ददाति विजयं देवी पूजिता जयवर्धिनी ।  
  
इति (हेमाद्रौ स्कन्दात्) निर्णयसिन्धुमते तूत्तरा ।  
  
	दशम्यां तु नरैः सम्यक् पूजनीयाऽपराजिता ॥ ११-२८० ॥  
  
	ऐशानीं दिशमाश्रित्य चापराह्णे प्रयत्नतः ।  
  
इति (स्कन्दात्) अपाराह्णव्याप्तेराधिक्यात् । असत्त्वे तु एकादशमुहूर्त्तव्यापिनी ग्राह्या ।  
  
	आश्विने शुक्लपक्षे तु या भवेद्दशमी तिथिः ॥ ११-२८१ ॥  
  
	एकादशमुहूर्ता सा ग्राह्या श्रवणसंयुता  इति धौम्योक्तेः ॥  
  
	आश्विनस्य सिते पक्षे दशम्यां सर्वरात्रिषु ।  
	सायङ्काले शुभा यात्रा दिवा वा विजयक्षणे ॥ ११-२८२ ॥  
  
	एकादशो मुहूर्तोऽपि विजयः परिकीर्त्तितः ।  
	तत्र सर्वैर्विधातव्या यात्रा विजयकाङ्क्षिभिः ॥ ११-२८३ ॥  
  
इति भृगुवचनाच्च ।  
दिनद्वये तद्व्याप्तौ पूर्वतारकोदयव्याप्तेराधिक्यात् ।  
यदा तु परदिने स्वल्पाऽपि श्रवणयुक्ता तदा यात्रायां परैवोपादेया ।  
  
	उदये दशमी किञ्चित् सम्पूर्णैकादशी यदि ।  
	श्रवणर्क्षं यदा काले सा तिथिर्विजयाभिधा ॥ ११-२८४ ॥  
  
	श्रवणर्क्षे तु पूर्णायां काकुत्स्थः प्रस्थितो यतः ।  
  
प्। ९९०)	उल्लङ्घयेयुः सीमानं तद्दिनर्क्षे ततो नराः ॥ ११-२८५ ॥  
  
इति (हेमाद्रौ) काश्यपोक्तेः ।  
एवमुक्तलक्षणाया दशम्याः परदिने सत्त्वे देवीविसर्जनेऽपि परैव ग्राह्या ।  
  
	विसर्जनं तु तद्दुष्टं लक्ष्मीविद्या बलक्षयम् ॥ ११-२८६ ॥  
  
(तिथिनिर्णये देवीपुराणे) पूर्वानिषेधात् ।  
अत एव नारदः ।  
  
	सूर्योदये यदा राजन् दृश्यते दशमी तिथिः ।  
	आश्विने मासि शुक्ले तु विजयां तां विदुर्बुधाः ॥ ११-२८७ ॥  
  
इति श्रवणान्वितायां दशम्यां केवलायामेव दशम्यां वा विसर्जनं कार्यम् ।  
  
	तत्तन्नक्षत्रयोगे तु फलभूमा प्रजायते ।  
	नक्षत्राणामलाभे तु केवलायां तिथौ चरेत् ॥ ११-२८८ ॥  
  
इति महाकालोक्तेः ।  
तिथिः शरीरं तिथिरेव कारणं तिथिः प्रमाणं तिथिरेव साधनम् ।  
इति लल्लवचनाच्च ।  
परदिने दशम्यसत्त्वे तु पूर्वदिन एव दशमीभागे विसर्जनं कार्यम् ।  
  
	सम्प्रेषणं दशम्यां तु क्रीडाकौतुकमङ्गलैः ।  
  
इति (नन्दिकेश्वरपुराणात्)  
स्थापनविसर्जनयोर्लग्नमाह ।  
  
	क्रूरे च स्थापयेद्देवीं चरलग्ने तु चालयेत् ॥ ११-२८९ ॥  
  
(महाकालसंहितायाम्)  
  
	शरदर्चाविधौ देव्याः स्थापनं च विसर्जनम् ।  
	चरलग्ने चरांशें वा कुर्यात् सर्वसमृद्धये ॥ ११-२९० ॥  
  
	अन्यलग्नेऽन्यांशके वा विपरीतफलप्रदम् ।  
  
इत्युक्तं तन्त्रान्तरे ।  
  
	ततो विसर्जयेद्देवीं स्तुत्वा नत्वा पुनः पुनः ॥ ११-२९१ ॥  
  
	श्रवणस्यान्तिमे पादे दशम्यां शावरोत्सवैः ।  
  
श्रवणानुरोधेन रात्रौ विसर्जनं न कर्त्तव्यमिति प्रागेवोक्तम् ।  
(तिथितत्त्वे देवीपुराणे)  
  
	प्रातरावाहयेद्देवीं प्रातरेव प्रवेशयेत् ॥ ११-२९२ ॥  
  
	प्रातरेव च सम्पूज्य प्रातरेव विसर्जयेत् ।  
  
एतद्विसर्जनं परविद्धायामिति ज्ञेयम् ।  
तथा ।  
  
	वर्षे वर्षे विधातव्यं स्थापनं च विसर्जनम् ॥ ११-२९३ ॥  
  
तन्त्रान्तरे ।  
  
	ततोऽपराह्णे सम्पूज्य श्रवणे चापराजिताम् ।  
	प्रस्थानं नृपतिः कुर्यात् सामात्यबलवाहनः ॥ ११-२९४ ॥  
  
एतयोर्विधिरग्रे वक्ष्यते ।  
प्रस्थानं च दशमीमुल्लङ्घ्य एकादशीभागे न कार्यम् ।  
  
	दशमीं यः समुलङ्घ्य प्रस्थानं कुरुते नृपः ।  
	तस्य तं वत्सरं राज्ये न क्वापि विजयो भवेत् ॥ ११-२९५ ॥  
  
इति (निर्णयामृते स्कान्दात्)  
उदये दशमी किञ्चित्  इत्यादिकाश्यपोक्तेस्तु दशम्याः कर्मकालव्याप्तिरपि नापेक्षितेति प्रतिभाति तेनेदं स्कान्दवचनं श्रवणशून्यदशमीविषयम् ।  
इति दशमीनिर्णयः ।  
अथाशौचे विशेषो (विश्वरूपनिबन्धे)  
  
	आश्विनस्य सिते पक्षे प्रारब्धे नवरात्रके ।  
	शावे शौचे समुत्पन्ने क्रियाः कार्याः कथं बुधैः ॥ ११-२९६ ॥  
  
	सूतके वर्त्तमने च तत्रोत्पन्नं यदा भवेत् ।  
	देवीपूजा प्रकर्त्तव्या पशुयज्ञविधानतः ॥ ११-२९७ ॥  
  
	सूतके पूजनं प्रोक्तं दानं चैव विशेषतः ।  
	देवीमुद्दिश्य कर्त्तव्यं तत्र दोषो न विद्यते ॥ ११-२९८ ॥  
  
विष्णुः ।  
  
	व्रते यज्ञे विवाहे च श्राद्धे होमेऽर्चने जपे   
प्। ९९२) प्रारब्धे सूतकं न स्यादनारब्धे तु सूतकम् ॥ ११-२९९ ॥  
  
तन्त्रेऽपि ।  
  
	सूतकेऽत्र समुत्पन्ने प्रारब्धं न त्यजेद्बुधः  इति ।  
  
प्रारब्ध इति आरम्भश्चात्र सङ्कल्परूपः ।  
  
	सङ्कल्पो व्रतसत्रयोः  ।  
  
इति विष्णूक्तेः ।  
आरब्धे स्वयमेव देवीपूजादि कुर्यात् । अनारब्धे त्वग्निहोत्रादिवत् कारयितव्यमिति सर्वमतम् । रजस्वलाऽन्येन कारयेदिति विशेषवचनाभावात् ।  
तदुक्तं (मात्स्ये)  
  
	अन्तरा तु रजोयोगे पूजामन्येन कारयेत्  इति ।  
तत्र पूजादिकं प्रवृत्तिरूपं कर्म पुत्रादिद्वारा निर्वाह्यम् । उपवासादिकं स्वयमेव कर्त्तव्य निवृत्तावशौचस्याकिञ्चित्करत्वात् ।  
तत्राहाङ्गिराः ।  
  
नियमस्था यदा नारी प्रपश्येदन्तरा रजः ॥ ११-३०० ॥  
	  
उपोष्यैव तु ता रात्रीः स्नात्वा शेषं चरेद्व्रतम्  इति ॥  
अत्र पारणाहे सूतकादिप्राप्तौ तदतिक्रम्य पारणं कुर्यादिति केचित् तदसत् ।  
  
	सूतके पारणं कुर्यान्नवम्यां होमपूर्वकम् ।  
	तदन्ते भोजयेद्विप्रान् दानं दद्याच्च शक्तितः ॥ ११-३०१ ॥  
  
इति (रुद्रयामलो-)क्तवचनेन सूतकेऽपि पारणविधानात् । गौडाख्यसम्प्रदायमभिप्रेत्य नवम्यामित्युक्तेः ।  
तदुक्तं (प्रकटयोगिनीमते)  
  
	गौडाख्यसम्प्रदाये तु नवम्यां पारणं भवेत् ।  
	वर्जयेत् तां दिशा विद्धां काश्मीरे सैव शोभना ॥ ११-३०२ ॥  
  
केरलाख्ये सम्प्रदाये दशम्यामेव पारणमिति (शक्तिसङ्गमे-)ऽप्येवम् । सैव शोभनेति काश्मीरसम्प्रदाये दशमीविद्धैव नवमी प्रशस्तेत्यर्थः । गौडसम्प्रदायिभिस्तु नवम्यां दशमीयुक्तायां पारणं न कार्यम् ।  
  
	यो मोहाद्दशमीवेधे नवम्यां चण्डिकां यजेत् ।  
  
	पारणं च प्रकुर्याद्वै तस्य पुण्यं निरर्थकम्  इति तत्रैवोक्तम् ॥  
  
प्। ९९३)	यजननिषेधस्तु पूर्वदिने कर्मार्हनवमीलाभे वेदितव्यः । दशम्यां पारणं कुर्यात्  इति मुण्डमालावचनं तु पुरश्चरणविषयम् । सम्प्रदायप्रभेदप्रयुक्तेतिकर्त्तव्यताभेदास्तु नवमतरङ्गे स्फुटीकृताः * ।  
	निर्णयसिन्धुकृतस्तु नवम्यां पारणं विधायकान्येतदादिवचनानि निर्मूलान्येव समूलत्वाभिमाने तु लोहाभिसारिकपराणि तस्याष्टमीपर्यन्तमेवोक्तेः ।  
	नवरात्रव्रतस्य नवमीपर्यन्तकर्त्तव्यताकतया दशम्यामेव नियमपारणा कार्येत्याहुः ।  
अथेयं शारदी पूजा नित्या । अकरणे प्रत्यवायश्रवणादिति केचित् ।  
शरदागमनिमित्तकत्वान्नैमित्तिकीत्यन्ये ।  
नानाविधफलश्रुतेः काम्येत्यपरे ।  
वस्तुतस्तु   
नित्यकाम्यरूपेयं न तु नैमित्तिकी ।  
अन्यथा कार्यमात्रं प्रति कालस्य हेतुतया नित्यस्यापि कर्मणो नैमित्तिकत्वापत्तेरित्युक्तं (महाकालसंहितायाम्)  
यथा ।  
  
	अधुना कथयिष्यामि सरहस्यं विशेषतः ॥ ११-३०३ ॥  
  
	शारदीयां च वासन्तीमर्चां नानाफलप्रदाम् ।  
	मनीषिणो विदधति विचारानत्र भूयशः ॥ ११-३०३ ॥  
  
	स्मृत्यध्वचारिणः सर्वे कौलिकाः सर्व एव च ।  
	त्रैविध्यमध्ये किंरूपाः भवतीयं समर्हणा ॥ ११-३०४ ॥  
  
	यस्याकरणतः पापं जायते नित्यमेव तत् ।  
	विधानाद्यस्य च फलं जायते काम्यमेव तत् ॥ ११-३०४ ॥  
  
	अननुष्ठानतो यस्य पापमुत्पद्यते परम् ।  
	विधानाच्च फलं वाऽपि तन्नैमित्तिकमुच्यते ॥ ११-३०५ ॥  
  
	इयं या शारदी पूजा कथ्यते सा किमात्मिका ।  
	केचित् काम्यां वदन्त्येनां के चिन्नैमित्तिकीमपि ॥ ११-३०६ ॥  
  
	पूर्वं फलश्रवणतः शरदागमनात् परे ।  
प्। ९९४)	नित्यामेनामेव केचिद्वदन्ति कुलमार्गगाः ॥ ११-३०७ ॥  
  
तथा ।  
  
	त्रिपुरघ्नाय यद्वाक्यं पुरोवाच सुरेश्वरी ।  
	शारदीयामिमां पूजां न करिष्यन्ति ये नराः ॥ ११-३०८ ॥  
  
	ते पतिष्यन्ति निरये पापाः पूजापहारकाः ।  
	इत्यादिवाक्यान्नित्यत्वमभिधानादथ श्रुतेः ॥ ११-३०९ ॥  
  
	घटते काम्यता चास्यास्तत्र हेतुं वदामि ते ।  
	अत्रापि चण्डिकावक्त्राम्बुजोद्भूतसुधासमम् ॥ ११-३१० ॥  
  
	वचः कलय कल्याणि काम्यताप्रतिपादकम् ।  
	शरत्कालीनपूजां ये कर्त्तारो भक्तिभाविताः ॥ ११-३११ ॥  
  
	तेषां दारान् सुतान् भोगं वित्तमारोग्यमुन्नतिम् ।  
	तुष्टा दास्याम्यहं शम्भो स्वर्लोके वसतिं सदा ॥ ११-३१२ ॥  
  
	इत्थं नानाफलोल्लेखश्रवणात् काम्यताऽपि च ।  
	शरदागमनं हेतुमुपन्यस्यास्य ये बुधाः ॥ ११-३१३ ॥  
  
	नैमित्तिकत्वं ब्रुवते न ते पाण्डितबुद्धयः ।  
	कालो न स्यादुपादानकारणं कस्य वस्तुनः ॥ ११-३१४ ॥  
  
	तदागमनहेतुत्वे नित्यस्यापि न नित्यता ।  
	अकृते जायते नैनः कृते च न भवेत् फलम् ॥ ११-३१५ ॥  
  
	नैमित्तिकस्येदृशं हि ब्रुवाणैर्लक्षणं प्रिये ।  
	फलाद्याधायके किं नो दृश्येते वचने उभे ॥ ११-३१६ ॥  
  
	तस्मादत्र हि विज्ञेयं नित्यकाम्यत्वमीश्वरि ।  
	यथा च शारदीयार्चा वासन्त्यर्चा तथैव च ॥ ११-३१७ ॥  
  
	नानयोर्विद्यते भेदः स्वल्पोऽपि निगमादिषु ।  
  
शारदोत्सवनिदानमाह ।  
  
प्। ९९५)	आसीत् पूर्वं महापूजा वासन्त्येव जगत्त्रये ॥ ११-३१८ ॥  
  
	रामरावणयोर्युद्धे जाते त्रेतायुगान्तरे ।  
	कालिकाङ्गीतकृत्वेन हन्तुं रामोऽशकन्नतम् ॥ ११-३१९ ॥  
  
	ततो वै चिन्तितो भूत्वा ब्रह्मा सुरगणैर्वृतः ।  
	कालिकां बोधयामास हिमालयकृतालयाम् ॥ ११-३२० ॥  
  
	त्वदुपासकयोर्देवि युध्यतोर्घोरमाहवे ।  
	अस्त्रशिक्षां लाघवं च समागत्यावलोकय ॥ ११-३२१ ॥  
  
	एवमभ्यर्थिता देवी अकाले बोधिता तथा ।  
	जगाम ब्रह्मणा सार्धं लङ्कां द्रष्टुं रणं तयोः ॥ ११-३२२ ॥  
  
	शुक्लप्रतिपदीषस्य प्राप्ता तं देशमीश्वरी ।  
	सप्तरात्रं निराहारं महद्युद्धमहर्निशम् ॥ ११-३२३ ॥  
  
	तयोर्दिव्यास्त्रप्रयोगसंहारपरयोरभूत् ।  
	रामः शशाक नो हन्तुं राक्षसं काल्युपासकम् ॥ ११-३२४ ॥  
  
	स चापि नाशकद्रामं स्वयं विष्णुमुपागतम् ।  
	समीक्ष्य राक्षसो बाहुबलं देवीं तुतोष ह ॥ ११-३२५ ॥  
  
	स्वभक्त इति कृत्वाऽस्मिन् पक्षपातं चकार च ।  
	रक्षस्यनुग्रहं दृष्ट्वा ब्रह्मा सर्वैः सुरैः सह ॥ ११-३२६ ॥  
  
	सन्तुष्टाव स्तवैर्दिव्यैर्भक्त्या प्रणतकन्धरः ।  
	काकूक्त्या प्रणिपातैश्च नमस्कारैः स्तवैरपि ॥ ११-३२७ ॥  
  
	तुष्टा ब्रह्माणमूचे सा हृत्स्थं वत्स वरं वृणु ।  
	वरं वव्रे ततः सार्धं त्रिदशैश्च चतुर्मुखः ॥ ११-३२८ ॥  
  
	त्वत्पादयोर्भक्तमपि त्यजैनं दुष्टराक्षसम् ।  
	मय्यनुग्रहलेशेन विष्णोर्मान्यतयाऽपि च ॥ ११-३२९ ॥  
  
प्। ९९६)	कृपादृष्ट्या च देवेषु धर्मसंस्थापनाय च ।  
	त्रिलोकी जायतां सुस्था देवाः सन्तु मखाशिनः ॥ ११-३३० ॥  
  
	तपस्तपन्तु मुनयश्चातुर्वर्ण्यं प्रवर्त्तताम् ।  
	एष वीरजिता।लोकाञ्छस्त्रपूतश्च गच्छतु ॥ ११-३३१ ॥  
  
	पूजां प्रवर्त्तयिष्यामि तव देव्यमरैः सह ।  
	तिथिमाद्यां समारभ्य यावद्रक्षोवधो भवेत् ॥ ११-३३२ ॥  
  
	दिनानि नव ते पूजा भविष्यति जगत्त्रये ।  
	नवम्यां निहते वीरे रावणे विश्वकण्टके ॥ ११-३३३ ॥  
  
	प्रीतिमुत्पादयिष्यामः प्रभूतवलिभिस्तव ।  
	अपरेऽह्नि दशम्यां ते नीराजनमहोत्सवम् ॥ ११-३३४ ॥  
  
	गीतैर्नृत्यैस्तथा वाद्यैर्जलकर्दमकेलिभिः ।  
	अश्लीलवेशवचनैः शास्त्रास्त्ररचनैरपि ॥ ११-३३५ ॥  
  
	रथद्विरदवाहानां सज्जनाविधिभिस्तथा ।  
	सुराः प्रवर्त्तयिष्यन्ति मनुष्याश्च महीतले ॥ ११-३३६ ॥  
  
	भक्तोऽयं रावणो यद्वत् पादयोस्तव कालिके ।  
	रामो भविष्यति तथा सदैव तव पूजकः ॥ ११-३३७ ॥  
  
	मन्त्रः कोऽपि च ते देवि रामोपासितसञ्ज्ञया ।  
	सद्यस्तव प्रीतिकरः ख्यातिं जगति यास्यति ॥ ११-३३८ ॥  
  
	इत्युक्त्वा ब्रह्मणा काली बभूवास्य पराङ्मुखी ।  
	ततो जघान दिव्यास्त्रै राघवो रावणं रणे ॥ ११-३३९ ॥  
  
	तत आरभ्य देवेशि शारद्यर्चा प्रवर्त्तिता ।  
	अत एव द्वयो कार्या वासन्ती शारदी तथा ॥ ११-३४० ॥  
  
	केषां चिदपि वासन्त्यां मतभेदो न विद्यते ।  
प्। ९९७)	शारद्यां तु त्रयो भेदाः कथ्यन्ते ते मयाऽधुना ॥ ११-३४१ ॥  
  
	आश्विनाशितपक्षस्य नवमी या शिवर्क्षयुक् ।  
	बोधयित्वेश्वरीं तस्यां शरदर्चनमाचरेत् ॥ ११-३४२ ॥  
  
	यावत् स्यान्नवमी शुक्ला तावत् पूजा प्रवर्त्तते ।  
	इत्येकः पक्ष उदितो द्वितीयमवधारय ॥ ११-३४३ ॥  
  
	प्रतिपद्येव शुक्लायां बोधयित्वा सुरेश्वरीम् ।  
	अभ्यर्चयेन्नवाहानि तन्त्रपौराणिकक्रमैः ॥ ११-३४४ ॥  
  
	उदीरितो द्वितीयोऽयं तृतीयं कथयाम्यथ ।  
	सायाह्ने विल्वशाखायां षष्ठ्यां देवीं प्रबोधयेत् ॥ ११-३४५ ॥  
  
	प्रातः प्रवर्त्तते पूजा सप्तम्यादिदिनत्रये ।  
	त्रैविध्य ईदृश्यर्चाया विवदन्ते मिथो बुधाः ॥ ११-३४६ ॥  
  
	ब्रवीमि तत्र सिद्धान्तं छिन्नं येन तमो भवेत् ।  
	रम्भकल्पे पुरा देवी रम्भासुरतनूद्भवम् ॥ ११-३४७ ॥  
  
	अष्टादशभुजा भूत्वा महाघोरतराकृतिः ।  
	उग्रचण्डा स्वरूपेण जघान महिषासुरम् ॥ ११-३४८ ॥  
  
	सितेन करवालेन मृतमेनं जहौ तथा ।  
	पतितं च क्षितावस्य व्यशीर्यत कलेवरम् ॥ ११-३४९ ॥  
  
	नीललोहितकल्पे तु पुनरेव व्यजायत ।  
	उद्वेगकृद्देवतानां तथा यञविनाशकृत् ॥ ११-३५० ॥  
  
	इति कृत्वा महामाया भद्रकाली वपुर्धरा ।  
	सम्भूय षोडशभुजा विशिषेण शितेन हि ॥ ११-३५१ ॥  
  
	अवधीत् तं पुनश्चापि तत्याज गलितं भुवि ।  
	श्वेतवाराहकल्पादावजायत पुनः स हि ॥ ११-३५२ ॥  
  
प्। ९९८)	जैगोषव्यप्रसादेन पूर्वजातिस्मरोऽभवत् ।  
	वारद्वयं हतं ज्ञात्वा देव्यात्मानं पुराऽसुरः ॥ ११-३५३ ॥  
  
	स्त्रीवध्यतां च विज्ञाय स्वस्यामुष्यां जनावपि ।  
	कात्यायनमुनेः शापात् स्वप्नदर्शनतोऽपि च ॥ ११-३५४ ॥  
  
	एकान्ते भक्तिमास्थाय त्रिविधां महिषासुरः ।  
	आराधयामास काल्ॐ स्वोदर्कपरिशुद्धये ॥ ११-३५५ ॥  
  
	दिव्यद्वादशसाहस्रवर्षानन्तरमीश्वरी ।  
	प्रत्यक्षमागता तस्य वरं वृण्विति चाब्रवीत् ॥ ११-३५६ ॥  
  
	ततोऽसुरः स ऊचे तां निरीक्ष्य पुरतः स्थिताम् ।  
	वरं पश्चाद्ग्रहीष्यामि देवि त्वत्तो मनोगतम् ॥ ११-३५७ ॥  
  
	आदौ मे संशयं छिन्धि जागरूकं हृदि स्थितम् ।  
	वारद्वयं मामवधीः सुरारिरणमूर्धनि ॥ ११-३५८ ॥  
  
धृत्वा कां कामाकृतिं त्वमघोरामथ भीषणाम् ।  
जन्मन्यस्मिन्नपि पुनः केनाकारेण कालिके ॥ ११-३५९ ॥  
  
मां हनिष्यसि दुर्वृत्तं निखिलामरकण्टकम् ।  
निशम्येदृग्वचस्तस्य विहस्य जगदम्बिका ॥ ११-३६० ॥  
  
चालयन्ती शिरः किञ्चिदुवाच मधुराक्षरम् ।  
मदीयतादृशाकारदर्शनेन फलं तव ॥ ११-३६१ ॥  
  
किं भविष्यति दैत्येन्द्र किन्तु त्रासमवाप्स्यसि ।  
दिदृक्षसे चेदथ तां करालामाकृतिं मम ॥ ११-३६२ ॥  
  
पश्येत्युक्त्वा जगद्धात्री विहाय ललितं वपुः ।  
उग्रचण्डा तनूरूपं दर्शयामास दानवम् ॥ ११-३६३ ॥  
  
ज्वालाकरालवदनमष्टादशभुजान्वितम् ।  
प्। ९९९)	दिव्यशस्त्रास्त्रकलितं मुण्डमालाभयङ्करम् ॥ ११-३६४ ॥  
  
	विदीर्णसृक्क्वयुगलं घोरदंष्ट्रातिभीषणम् ।  
	चलत्सौदामिनीतुल्यरसनं नाददारुणम् ॥ ११-३६५ ॥  
	  
तद्रूपं दितिजो वीक्ष्य न्यमीलयत लोचने ।  
	कृताञ्जलिपुटो भूत्वा प्रत्युवाच च कालिकाम् ॥ ११-३६६ ॥  
  
	घोरमोदृशमाकारं न शक्नोमि तवेक्षितुम् ।  
	त्रैलोक्यत्रासनं रूपं देवि संहर संहर ॥ ११-३६७ ॥  
  
	इत्युक्त्वाऽसुरराजेन पुनः सा प्राकृतं वपुः ।  
	कृत्वा तं दर्शयामास ततः सुस्थो बभूव सः ॥ ११-३६८ ॥  
  
	भद्रकाली वपुर्भूत्वा पुनः सा परमेश्वरी ।  
	निरीक्षयामास रूपं द्वितीयं जीवनापहम् ॥ ११-३६९ ॥  
  
	तद्रूपदर्शनेऽप्येष पुनस्त्रासमुपेयिवान् ।  
	तस्यापि परिवृत्तौ स प्राकृतः सम्बभूव ह ॥ ११-३७० ॥  
  
	गतमीरथ तां देवीमुवाच दितिजाधिपः ।  
	ईदृशाकारधारिण्या कथं देवि त्वया सह ॥ ११-३७१ ॥  
  
	समरे योद्धुमशकमहं वरमदोद्धतः ।  
	गरुत्मता सह यथा डुण्डुभस्य रणस्मृहा ॥ ११-३७२ ॥  
  
	दावाग्निना पतङ्गानां तिमिरस्य च भास्वता ।  
	मृगाणां हरिणा चैव द्रुमाणां वायुना तथा ॥ ११-३७३ ॥  
  
	भेकानामहिना चापि प्राणिनां शमनेन च ।  
	तद्वद्भवत्या समं मे कथमासीन्महान्रणः ॥ ११-३७४ ॥  
  
	यदतीतमतीतं तदिदानीं ते वरत्रयम् ।  
	वृणेऽहं मम तद्देहि मनोरथपदातिगम् ॥ ११-३७५ ॥  
  
प्। १०००) एकं सौम्याकारधरा भूत्वाऽस्मिन् जन्मनीश्वरि ।  
	त्वं मां वधिष्यसि त्राण हेतोरध्वरभोजिनाम् ॥ ११-३७६ ॥  
  
	द्वितीयं ते मच्छिरसि वामपादाम्बुजं सदा ।  
	स्थास्यति प्राणयुक्तस्य पश्यतस्त्वन्मुखच्छविम् ॥ ११-३७७ ॥  
  
	तृतीयं देवि यज्ञस्य भागं प्राप्नोमि कञ्चन ।  
	इत्येवमुक्ते महिषे वचनेन सुरारिणा ॥ ११-३७८ ॥  
  
	उवाच सस्मितं देवी भक्तिप्रणतकन्धरम् ।  
	दैत्येन्द्र शृणु मद्वाक्यं यथार्थं मधुराक्षरम् ॥ ११-३७९ ॥  
  
	रम्भासुरस्ते जनकस्तपस्तप्त्वा सुदारुणम् ।  
	शङ्करं तोषयामास रम्कल्पे हिमालये ॥ ११-३८० ॥  
  
	वच ऊचे हरस्तुटो महाभाग वरं वृणु ।  
	हित्वा सोऽन्यवरं वव्रे भवान् पुत्रो भवत्विति ॥ ११-३८१ ॥  
  
	भक्त्या नियन्त्रितः कार्यगतित्वात् स महेश्वरः ।  
	वरं ददौ स आत्मानं पुत्राकृतमनुष्ठ्य हि ॥ ११-३८२ ॥  
  
	तस्माज्जातो हि महिषीगर्भे त्वं काममोहितात् ।  
	साक्षात् त्वं रुद्र एवासि न सामान्या हराकृतिः ॥ ११-३८३ ॥  
  
तथा ।  
  
	शिवस्त्वं वरदानेन रम्भस्य सुततां गतः ।  
	मन्वन्तरत्रयं साग्रं भुक्तवा।श्च जगत्त्रयम् ॥ ११-३८४ ॥  
  
	अतः परं न वस्तव्यं त्वया दितिजदेहिना ।  
	स्वपुरं प्रति गन्तव्यं मम लोकादधः स्थितम् ॥ ११-३८५ ॥  
  
	कात्यायनस्य शापाच्च शिरश्छेदनहेतुकात् ।  
	युक्तकाले स्थास्यति नो भक्तिरेतादृशी तव ॥ ११-३८६ ॥  
  
	कपोतशापादीदृक्षादित्युक्ताः पञ्च हेतवः ।  
प्। १००१) महिषायेदृशं दत्वा वरमुक्त्वा पुरा कथाम् ॥ ११-३८७ ॥  
  
	सपद्यन्तर्दधे काली वर्षासु चपला यथा ।  
	देव्यामन्तर्हितायां स सर्वं विस्मृतवान् क्षणात् ॥ ११-३८८ ॥  
  
	बभूव पूर्ववद्दुष्टो यज्ञदेवद्विजन्मनाम् ।  
	प्रणष्टा भक्तिरस्यापि देव्यामव्यभिचारिणी ॥ ११-३८९ ॥  
  
	पूर्वदत्तमतिर्भ्रष्टा ज्ञानमन्तर्हितं चरेत् ।  
	इति ते कथितो देवि वृतान्तः पूर्वसम्भवः ॥ ११-३९० ॥  
  
	सिद्धान्तमनयोर्बोद्धुं रीत्या शक्त्या विचक्षणात् ।  
	सिद्धान्तनिर्णयकृते कथिताऽख्यायिकाऽप्यसौ ॥ ११-३९१ ॥  
  
	इयं हि शारदी पूजा मूर्त्तिभेदात् त्रिधा मता ।  
	तत्तद्द्रव्यमधिष्ठाय नृणां गृह्णाति सार्चनम् ॥ ११-३९२ ॥  
  
	येऽष्टादशभुजां देवीमुग्रचण्डाभिधां प्रिये ।  
	पिपूजयिषवो मर्त्त्यास्तदुपासकतामिताः ॥ ११-३९३ ॥  
  
	तथाऽश्विननवम्यां वै कृष्णायां सुसमाहिताः ।  
	करवाले बोधयेयुर्मध्याह्ने शङ्खनिःस्वनैः ॥ ११-३९४ ॥  
  
	खगानजान् वा महिषानेणान् वाऽन्यवलीनपि ।  
	रीतिं सङ्कलितां कृत्वा दद्युः षोडशवासरान् ॥ ११-३९५ ॥  
  
	एषाऽद्या महिषालम्भकर्त्तृपूजाविधिर्मतः ।  
	अथ माध्यमिकः पक्ष ।इषस्याद्यतिथौ सिते ॥ ११-३९६ ॥  
  
	प्रातः पटहनिःस्वानैः सढक्कानकगोमुखैः ।  
	ईश्वरीं षोडशभुजां भद्रकालीति नामिकाम् ॥ ११-३९७ ॥  
  
	सम्बोध्य ये पूजयेयुर्दिनानि नव वै प्रिये ।  
	अपूपमोदकप्रायवलिसङ्कलितक्रमैः ॥ ११-३९८ ॥  
  
प्। १००२) तृतीयः पक्ष ईदृक्ष उदितस्त्रिपुरारिणा ।  
	अश्वयुक्सितषष्ठ्यां वै शाखायां विल्वशाखिनः ॥ ११-३९९ ॥  
  
	सायङ्काले बोधयित्वा वाद्यैरुच्चावचोद्धतैः ।  
	दुर्गादेवीमर्चयीत सप्तम्यादिदिनत्रये ॥ ११-४०० ॥  
  
	दशबाहुधरां देवीं महासौन्दर्यशालिनीम् ।  
	रीतिसङ्कलिते पात्रे विल्वपत्रस्य कीर्त्तिता ॥ ११-४०१ ॥  
  
	अथवा करवीरस्य शक्त्या च महिषाजयोः ।  
	स्वस्वशक्त्यनुसारेण सर्वमन्यत् प्रकीर्त्तितम् ॥ ११-४०२ ॥  
  
	होमो जपः कुमार्यर्चा साधकानां च भोजनम् ।  
	उपोषणमथो मौनं प्रभूतफलहेतवे ॥ ११-४०३ ॥  
  
	हननात् खड्गबाणाभ्यां तत्र तत्र तु बोधनम् ।  
	आविर्भावो विल्वतरोरत्र बोधनमाचरेत् ॥ ११-४०४ ॥  
  
	तत्तन्नक्षत्रलाभे तु फलभूमा प्रजायते ।  
	नक्षत्राणामलाभे तु केवलायां तिथौ चरेत् ॥ ११-४०५ ॥  
  
	सत्यां शक्तौ चतुर्थ्यां वै देव्याः केशं विमोचयेत् ।  
	तत्र पूजा विधातव्या महाविभवविस्तरैः ॥ ११-४०६ ॥  
  
	उद्वर्त्तनं कण्टकिकं केशबन्धनडोरकम् ।  
	नखरञ्जं शलाकां च सिन्दूरालक्तकज्जलम् ॥ ११-४०७ ॥  
  
	सुगन्धितैलोष्णजलपिष्टातामलकादिकम् ।  
	दद्याद्देव्यै विशेषेण भक्तिभावेन पार्वति ॥ ११-४०८ ॥  
  
	पूजायाः कथितं चात्र द्वैविध्यं मुनिपुङ्गवैः ।  
	पौराणिकं तान्त्रिकं च कालिकाप्रीतिसिद्धये ॥ ११-४०९ ॥  
  
	श्रुतध्वजाय प्राङ्नन्दिकेश्वरेण यदीरितम् ।  
प्। १००३) तद्वै बहुलविस्तारं शारदीयार्चनं मतम् ॥ ११-४१० ॥  
  
	यद्देव्या स्वयमाख्यातं कपिलाय महर्षये ।  
	तन्नातिबहुलं नातिस्वल्पं मध्यममुच्यते ॥ ११-४११ ॥  
  
	यदौर्वेण समाख्यातं सगराय महीभृते ।  
	तद्विज्ञेयं सुरेशानि कनीयः शरदर्चनम् ॥ ११-४१२ ॥  
  
	तान्त्रिकं बहुतन्त्रोक्तं सर्वैः स्वस्वमतागतम् ।  
	यो येनैव क्रमेणैतां शरदर्चां वरानने ॥ ११-४१३ ॥  
  
	विधत्ते स समाप्नोति फलं तत्तत्क्रमेण हि ।  
	इयं हि पूजा द्विविधा पौराणी तान्त्रिकी तथा ॥ ११-४१४ ॥  
  
	तान्त्रिके कौलिकी रीतिः पुराणे वैदिकी मता ।  
	यद्येभ्यो रोचते देवि प्रतिनन्दति ते हि तत् ॥ ११-४१५ ॥  
  
	अथ पूजा प्रकर्त्तव्या केषु केषु स्थलेषु हि ।  
	तत्रोत्तरं ते वदामि शृणुष्वावहिता सती ॥ ११-४१६ ॥  
  
	तैजसे प्रतिमा यन्त्रेऽथ वा मोहेयदारवे ।  
	शैलेय अथवा देवि धातवे गिरिसम्भवे ॥ ११-४१७ ॥  
  
	विल्ववृक्षपत्रिका च घटः पूर्ववदीरितः ।  
	गोमयेनोपलिप्तं वा स्थण्डिलं जगदीश्वरि ॥ ११-४१८ ॥  
  
	सिन्दूराङ्के मण्डलं वा शूलखड्गशरास्तथा ।  
	पुस्तकं वा चित्रपटं सर्वतोभद्र एव वा ॥ ११-४१९ ॥  
  
	अनादिपीठं च तथा शिवलिङ्गं तथैव च ।  
	जलमग्निस्तथा खातनृकरोटिस्थलं शुभम् ॥ ११-४२० ॥  
  
	एवमादीनि चान्यानि स्थानान्यर्चनहेतवे ।  
	पत्रिकाश्च परिज्ञेयाः कदलीविल्वदाडिमाः ॥ ११-४२१ ॥  
  
प्। १००४) हरिद्राशोककच्यौ च जयन्ती धान्यमालिनी ।  
  
(भविष्येऽपि)  
  
	रम्भा कची हरिद्रा च जयन्ती विल्वदाडिमौ ॥ ११-४२२ ॥  
  
	आशोको मानकश्चैव धान्यानि नव पत्रिकाः ।  
  
(महाकालसंहितायाम्)  
  
	एकाशीतिपदं चक्रं सर्वतोभद्रमण्डलम् ॥ ११-४२३ ॥  
  
	भित्तौ चित्रीकृता देवी पूजिता फलदायिनी ।  
	अष्टम्यां तु विशेषेण पूजा कार्याऽत्र पार्वति ॥ ११-४२४ ॥  
  
	प्रभूतवलिदानं तु नवम्यां होम एव च ।  
	अष्टमीनवमीसन्धौ विशेषात् पूजनं चरेत् ॥ ११-४२५ ॥  
  
	नवम्यां वलिदानानु कुमारीपूजनं तथा ।  
	दिनत्रयेऽपि च महादेव्याः स्नानं प्रकल्पयेत् ॥ ११-४२६ ॥  
  
तथा ।  
  
	उपवासं तथा कुर्यादष्टम्यां कालिकामुदे ।  
	सिद्ध्यर्थं स्वाभिलाषाणां तथाऽन्येषां च शर्मणाम् ॥ ११-४२७ ॥  
  
	किन्तु पुत्री न कुर्वीत कृते पुत्रो विनश्यति ।  
	स्त्र्युपयोगीनि वस्तूनि रचनादीनि यानि हि ॥ ११-४२८ ॥  
  
	तानि देव्यै प्रदेयानि विभवाद्यनुरूपतः ।  
	तिथौ शुक्लप्रतिपदि कृत्वोपक्रममीश्वरि ॥ ११-४२९ ॥  
  
	षष्ठेऽह्नि सायंसमये कृतनित्यक्रियो दिवा ।  
	बोधयेद्विल्वशाखायां देशिकः परमेश्वरीम् ॥ ११-४३० ॥  
  
	सङ्कल्पं पुरतः कृत्वा स्वस्तिवाचनपूर्वकम् ।  
	सराशिमासपक्षस्य तिथेरुल्लिखनक्रमात् ॥ ११-४३१ ॥  
  
	सगोत्रनामोच्चरणं यजमानो विधाय हि ।  
प्। १००५) दुर्गाबोधनकर्माहं करिष्ये इति कीर्त्तयेत् ॥ ११-४३२ ॥  
  
भूतशुद्धिं ततः कृत्वा षडङ्गं सर्षि तत्परम् ।  
	आवाह्य विल्वशाखायामथ वा मूर्त्तिपीठयोः ॥ ११-४३३ ॥  
  
	उपचारैः षोडशभिर्मूलमन्त्रेण देशिकः ।  
	पूजयित्वा जगद्धात्रीमर्धमस्तमिते रवौ ॥ ११-४३४ ॥  
  
	विल्ववृक्षं च सम्पूज्य गन्धपुष्पाक्षतादिभिः ।  
	शङ्खतूर्यनिनादैश्च मुरजध्वनिगीतिभिः ॥ ११-४३५ ॥  
  
	बोधयेत् स्तुतिसंलापैर्वन्दीव वसुधाधिपम् ।  
	प्रोच्यमानं समुच्चार्य मन्त्रं सञ्चालयेच्छिवाम् ॥ ११-४३६ ॥  
  
	तारमैधे शाकिनी च कूटं स्वप्नावतं तथा ।  
	विसन्धिभगवत्युक्त्वोत्तिष्ठ द्वयमुदीरयेत् ॥ ११-४३७ ॥  
  
	निद्रां जहि युगं चापि प्रतिबुद्ध्यस्व च द्वयम् ।  
	मम शत्रून् हन द्वन्द्वं पातय द्वितयं तथा ॥ ११-४३८ ॥  
  
	लज्जा रमा डाकिनी च फट्स्वाहा तदनन्तरम् ।  
  
तारः प्रणवः । मैधं वाग्भवम् । शाकिनी फ्रे। । स्वप्नावतीकूटम् ख्स्ह्क्ष्व्ली। । डाकिनी ख्फ्रे। ।  
तत्रान्त्ररे तु श्लोकरूपा मन्त्रा उक्ताः ।  
यथा ।  
  
रावणस्य वधार्थाय रामस्यानुग्रहाय च ॥ ११-४३९ ॥  
  
	अकाले ब्रह्मणा बोधो देव्यास्त्वयि कृतः पुरा ।  
	अहमप्याश्विने षष्ठ्यां सायाह्ने बोधयामि वै ॥ ११-४४० ॥  
  
	शक्रेणापि च सम्बोध्य राज्यं प्राप्तं सुरालये ।  
  
तस्मादहं त्वां प्रति बोधयामि विभूतिराज्यप्रतिपत्तिहेतोः ।  
यथैव रामेण हतो दशास्यस्तथैव शत्रुं विनिपातयामि  इति ॥  
  
तथा ।  
	षष्ठ्यां सायं प्रकुर्वीत विल्ववृक्षेऽधिवासनम् ॥ ११-४४१ ॥  
  
प्। १००६) (महाकालसंहितायाम्)  
  
	रजन्याद्ये मुहूर्त्ते तु चण्डिकामधिवासयेत् ।  
	सुगन्धितैलपाताभ्यां पञ्चभिर्गन्धजातिभिः ॥ ११-४४२ ॥  
  
	पुष्पजातिविशेषैश्च तावद्भिरधिवासयेत् ।  
	सर्वमाङ्गल्यवस्तूनि विधायैकत्र भाजने ॥ ११-४४३ ॥  
  
	प्रशस्तवदनं देव्याः कारयेत् तदनन्तरम् ।  
	समांसमीनसिद्धान्नवलिं भूतेभ्य उत्सृजेत् ॥ ११-४४४ ॥  
  
	गीतवाद्यैश्च नाद्यैश्च नमस्कारैश्च जागरैः ।  
	देवीं सन्तोष्य वचनैर्व्याजस्तुत्याद्यनिन्दनैः ॥ ११-४४५ ॥  
  
	सिद्धार्थकैर्मन्त्रपाठपूर्वं रक्षां विधाय च ।  
	पूर्ववत् सर्वमाभाष्य मासपक्षतिथिक्रमैः ॥ ११-४४६ ॥  
  
	शरत्कालीनपूजाङ्गं ततश्च कृत्यपत्रिकाः ।  
	अथवा प्रतिमापीठयन्त्रस्थापनकर्मणि ॥ ११-४४७ ॥  
  
	दुर्गादेव्या गन्धपुष्पपट्टवासस्रगादिभिः ।  
	अधिवासनकर्माहं कुर्वीयेत्यभिजल्प्य वै ॥ ११-४४८ ॥  
  
	पूर्ववद्भूतशुद्धिं च सर्षिं करषडङ्गकम् ।  
	प्राणायामत्रयं चापि कृत्वाऽर्घस्थापनं चरेत् ॥ ११-४४९ ॥  
  
	गणेशमथ दिक्पालान् मातृग्राहा।स्तथैव च ।  
	वटुकान् क्षेत्रपाला।श्च द्वाराध्यक्षा।श्च योगिनीः ॥ ११-४५० ॥  
  
	शक्त्योपचारैः सम्पूज्य पत्रिकापीठमूर्त्तिषु ।  
	आवाह्य देवीमिष्टां च मूलमन्त्रोपचारकैः ॥ ११-४५१ ॥  
  
	शताहरिद्रातैलानि एकीकृत्य समानि हि ।  
	चैतन्यकमलालज्जागन्धचारेरुडस्त्रकम् ॥ ११-४५२ ॥  
  
प्। १००७) उच्चार्य दद्यादलिके शिरस्यपि च पादयोः ।  
	ततः कुङ्कुमकर्पूरकस्तूरीमलयोद्भवैः ॥ ११-४५३ ॥  
  
	एकीकृतैर्डाकिनीहृन्मन्त्रैस्तान्येव भूषयेत् ।  
	विल्वपत्रजवापद्मकरवीरापराजिताः ॥ ११-४५४ ॥  
  
	एकीकृत्यार्पयेन्मूर्ध्नि वदन्मदनमस्तके ।  
	माल्यैरापूरयेद्यन्त्रं प्रतिमां पत्रिकामपि ॥ ११-४५५ ॥  
  
	शङ्खोनोसवदौ क्रौडौ मृत्तिकामलयोद्भवः ।  
	गोरोचनाधान्यदूर्वादृषत्सिन्दूरकज्जलम् ॥ ११-४५६ ॥  
  
	हरिद्रास्वस्तिकालक्तदध्यक्षतफलाम्बुजम् ।  
	धूपदीपौ मधुघृतं कुमारीकरतन्तवः ॥ ११-४५७ ॥  
  
	घनसारो मृगमदं कक्कोलं कुङ्कुमं तथा ।  
	महौषधिगणाः सिद्धार्थफलं स्वर्णमणी तथा ॥ ११-४५८ ॥  
  
	रौप्यं व्याघ्रनखोऽम्भोजं विष्णुक्रान्ताऽपराजिता ।  
	एवमादीनि माङ्गल्यद्रव्याण्युक्तानि यानि वै ॥ ११-४५९ ॥  
  
	एकस्मिन् भाजने तानि एकीकृत्य पृथक् पृथक् ।  
	देव्याः शिरो वक्षसि च तारमैधत्रपाशिरः ॥ ११-४६० ॥  
  
	प्रोच्चरन् समनुत्तोल्य त्रिवारं स्पर्शयेच्छनैः ।  
	भूतादिभ्यो वलिं दद्यात् तत्तद्बीजं पुरः स्मरन् ॥ ११-४६१ ॥  
  
	तत्तन्नामाभ्यसन्तं च सन्धिनैष वलिर्नमः ।  
	दशदिक्षु क्षिपेच्चापि राजिकाश्वेतसर्षपौ ॥ ११-४६२ ॥  
  
	ताराद्रक्षयुगं चास्त्रं शिरः कूर्चोऽन्तिमे तथा ।  
  
प्। १००८) अस्त्राण्यस्याः पुरः कृत्वा जागृयात् सकलां निशाम् ।  
  
इति षष्ठीकृत्यम् ।  
अथ सप्तमीकृत्यं तत्रैव ।  
  
	अथो उषसि सप्तम्यां कृतनित्यक्रियो बुधः ॥ ११-४६४ ॥  
  
	पूर्ववद्विल्वशाखायां देवीमभ्यर्च्य मानवः ।  
	शितां गृहीत्वा छुरिकां मन्त्रमेनं समुच्चरेत् ॥ ११-४६५ ॥  
  
	फलद्वययुतां शाखां छिन्द्याद्विल्वस्य सधकः ।  
	चैतन्यं प्रणवं माया रोषरावौ च डाकिनी ॥ ११-४६६ ॥  
  
	इमां शाखां छिन्धि युगं छेदय द्वितयं तथा ।  
	अस्त्रयुग्मं शिरश्चापि गृहीत्वा तां करद्वये ॥ ११-४६७ ॥  
  
	बद्धाञ्जलिश्चतुर्मन्त्रान् पठेत् पौराणिकान् प्रिये ।  
	मेरुमण्डलकैलाशहिमवच्छिखरे गिरौ ॥ ११-४६८ ॥  
  
	जातः श्रीफलवृक्षस्त्वमम्बिकायाः सदा प्रियः ।  
	श्रीशैले शिखरे जातः श्रीफलः श्रीनिकेतनः ॥ ११-४६९ ॥  
  
	नेतव्योऽसि मया गच्छ पूज्यो दुर्गास्वरूपतः ।  
	विल्ववृक्ष महाभाग सदा त्वं शङ्करप्रिय ॥ ११-४७० ॥  
  
	गृहीत्वा तव शाखां हि देवीपूजां करोम्यहम् ।  
	शाखाछेदोद्भवं दुःखं न च कार्यं त्वया तरो ॥ ११-४७१ ॥  
   
	देवैर्गृहीत्वा शाखां ते पूजिताऽम्बेति विश्रुतिः ।  
	पुनरन्यत् पद्यरूपं मन्त्रं ब्रूयाच्च साधकः ॥ ११-४७२ ॥  
  
	पुत्रायुर्धनवृद्ध्यर्थं नेष्यामि त्वामुमाप्रियाम् ।  
	विल्वशाखां समाश्रित्य राज्यं देवि प्रयच्छ मे ॥ ११-४७३ ॥  
  
	आगच्छ चण्डिके देवि सर्वकल्याणहेतवे ।  
	कात्यायनि गृहाणार्चां नमस्ते शङ्करप्रिये ॥ ११-४७४ ॥  
  
प्। १००९) ततः पूर्वोदिताश्चान्या आहरेदष्ट पत्रिकाः ।  
  
तन्त्रान्तरे ।  
  
	पत्रिकास्ताः समानीय गीतवाद्यपुरःसरम् ॥ ११-४७५ ॥  
  
	ब्रह्मघोषादिभिः सार्धं नीत्वाऽन्यस्येद्गृहाङ्गणे ।  
  
(महाकालसंहितायाम्)  
  
	ता एकीकृत्य लतयाऽपराजितसमाह्वया ॥ ११-४७६ ॥  
  
	संवेष्ट्य वसनेनापि पूजासङ्कल्पमाचरेत् ।  
	पूर्ववत् सर्वमुच्चार्य पत्रिकापीठमूर्त्तितः ॥ ११-४७७ ॥  
  
	ततश्च स्थापनमहं किरष्ये इति कीर्त्तयेत् ।  
पत्रिकायां तथा मूर्तौ खड्गे वा * यन्त्रमूर्त्तयोः ॥ ११-४७८ ॥  
  
	देवीमावाह्य सम्पूज्य विल्वपत्राञ्जलीत्रयम् ।  
	 दत्वा शक्तौ प्रकुर्वीत देव्याः स्नानं महोत्तरम् ॥ ११-४७९ ॥  
  
	तद्वै पौराणवैदिक्यमपि सङ्कीर्त्तयामि ते ।  
	शक्तौ दिनत्रयं कुर्यादशक्तौ तु दिनद्वयम् ॥ ११-४८० ॥  
  
	सर्वाभावे नवम्यां तु स्नानमावश्यकं मतम् ।  
	कुर्यादत्रापि सङ्कल्पं काम्यमेतद्यतः प्रिये ॥ ११-४८१ ॥  
  
	शतजन्मकृतात् पापान्मोचने प्रथमं स्मृतम् ।  
	तथा चाष्टसहस्राब्दावच्छिन्नपदतः खलु ॥ ११-४८२ ॥  
  
	दुर्गालोकस्थितिरिति शतयज्ञफलाप्तियुक् ।  
	नवाऽपि पत्रिका शुद्धतोयेन स्नापयेत् ततः ॥ ११-४८३ ॥  
  
	प्रत्येकं तत्तदाख्याभिर्मूर्तौ नाम्ना धियाऽपि च ।  
	मन्त्राणां पद्यरूपाणामादौ तारस्त्रपा स्मरः ॥ ११-४८४ ॥  
  
	रमा मैधं रावरौषौ डाकिन्यष्ट च वै नव ।  
प्। १०१०) प्रत्येकं देवि देयानि तान्त्रिकस्नापनक्रमे ॥ ११-४८५ ॥  
  
	कदलीतरुसंस्थाऽसि शम्भुवक्षःस्थलस्थिते ।  
	स्नापयाम्यद्य पत्रि त्वां नमस्ते हरवल्लभे ॥ ११-४८६ ॥  
  
	कच्चित् त्वं स्थावरीभूता सद्यः सिद्धिविधायिनी ।  
	दुर्गारूपेण सर्वत्र स्नानेन विजयं कुरु ॥ ११-४८७ ॥  
  
	हरिद्रे हर दुःखानि शङ्करस्य सदा प्रिये ।  
	रुद्ररूपाऽसि देवि त्वं सर्वशान्तिं प्रयच्छ मे ॥ ११-४८८ ॥  
  
	जयन्ती जयरूपाऽसि जगतां जयकारिणी ।  
	स्थापयामीह देवि त्वां जयं देहि गृहे मम ॥ ११-४८९ ॥  
  
	श्रीफल श्रीनिकतोऽसि सदा विजयवर्धन ।  
	देहि मे धर्मकामार्थान् प्रसन्नो भव सर्वदा ॥ ११-४९० ॥  
  
	दाडिम्यघप्रणाशाय क्षुन्नाशाय तथा नृणाम् ।  
	निर्मिताऽसि पुरा धात्रा प्रसीद त्वमुमाप्रिये ॥ ११-४९१ ॥  
  
	स्थिरा भव सदा लोके दुर्गेशोकविनाशिनि ।  
	मया त्वं पूजिता नियं स्थिरा भव हरप्रिये ॥ ११-४९२ ॥  
  
	ब्राह्मेषु मानो मानेषु माननीयः सुरासुरैः ।  
	स्नापयामि महादेवीं मानं देहि नमोऽस्तु ते ॥ ११-४९२ ॥  
  
	लक्ष्मीस्त्वं धान्यरूपाऽसि प्राणिनां प्राणदायिनी ।  
	स्थिराऽत्यन्तं हि नो भूत्वा गृहे कामप्रदा भव ॥ ११-४९३ ॥  
  
	ततो द्वित्रिनदीतोयं कृत्वा कलशगर्भगम् ।  
	चन्दनालोडितं चापि स्नापयेत् तेन चण्डिकाम् ॥ ११-४९४ ॥  
  
	शीता चालकनन्दा च चक्षुर्भद्रादृषद्वती ।  
	तुङ्गभद्रा कृष्णवर्णा पयोष्णी नर्मदा तथा ॥ ११-४९५ ॥  
  
प्। १०११) तापी भीमरथी सिप्रा * वितस्तैरावती तथा ।  
	गोदावरी विपासा च शतद्रुः सिन्धुरेव ॥ ११-४९६ ॥  
  
	चर्मण्वती च कावेरो ताम्रपर्णी महानदी ।  
	करतोया बहुदा च शोणा वेत्रवती तथा ॥ ११-४९७ ॥  
  
	देविका भैरवः कोका गोमती चोत्पलावती ।  
	आत्रेयी भारती गङ्गा यमुना च सरस्वती ॥ ११-४९८ ॥  
  
	सरयूर्गण्डकी चापि श्वेतगन्धा च कौशिकी ।  
	भोगवती च पाताले स्वर्गे मन्दाकिनी तथा ॥ ११-४९९ ॥  
  
	एताश्चान्याश्च या नद्यो भाषिता याश्च नेरिताः ।  
	देवखातानि तीर्थानि कूपा निर्झरसञ्ज्ञकाः ॥ ११-५०० ॥  
  
	सरांसि सिन्धवश्चापि सम्भेदा ये च भूतले ।  
	सर्वे त्वामभिषिञ्चन्तु ब्रह्मविष्णुमहेश्वराः ॥ ११-५०१ ॥  
  
	वासुदेवो जगन्नाथस्तथा सङ्कर्षणः प्रभुः ।  
	प्रद्युम्नश्चानिरुद्धश्च भवतीं स्नापयन्त्विमे ॥ ११-५०२ ॥  
  
	ख्याता ये द्वादशादित्या रुद्रा एकादशापि च ।  
	मरुतश्चोनपञ्चाशद्वसवोऽष्टर्त्तवश्च षट् ॥ ११-५०३ ॥  
  
	आखण्डलोऽग्निर्भगवान् यमो वै निर्-ऋतिस्तथा ।  
	वरुणः पवनश्चैव धनाध्यक्षस्तथा शिवः ॥ ११-५०४ ॥  
  
	ब्रह्मणा सहितः शेषो दिक्पालाः स्नापयन्त्वमी ।  
	कीर्त्तिर्लक्ष्मीर्धृतिर्मेधा पुष्टिः श्रद्धा क्षमा रतिः ॥ ११-५०५ ॥  
  
	बुद्धिर्लज्जा क्रिया शान्तिस्तुष्टिः कान्तिश्च मातरः ।  
प्। १०१२) एतास्त्वामभिषिञ्चन्तु शक्तिरूपधरास्तव ॥ ११-५०६ ॥  
  
	आदित्यश्चन्द्रमा भौमबुधजीवसितार्कजाः ।  
	राहुः केतुश्च भवतीं स्नापयन्तु ग्रहा नव ॥ ११-५०७ ॥  
  
	ऋषयो मनवो गावो देवमातर एव च ।  
	देवपत्न्योऽध्वरा नागा दैत्याश्चाप्सरसां गणाः ॥ ११-५०८ ॥  
  
	त्रिशूलच्क्रचापर्ष्टिभुशुण्डी परिघो गदा ।  
	कुन्तमुद्गरखट्वाङ्गशक्तितोमरपर्शवः ॥ ११-५०९ ॥  
  
	पट्टिशो मुद्गलः प्रासभिन्दिपालकटङ्ककाः ।  
	हूता शतघ्नी कुलिशपाशकर्त्तृहलानि च ॥ ११-५१० ॥  
  
चत्वार ऋग्यजुःसामार्थर्वणो निगमा हि ये ।  
	अङ्गानि शिक्षा कल्पश्च छन्दो व्याकरणं तथा ॥ ११-५११ ॥  
  
	निरुक्तं ज्यौतिषं चापि पुराणान्यखिलानि च ।  
	मीमांसान्यायवेदान्ताक्षपत्साङ्ख्यपतञ्जलाः ॥ ११-५१२ ॥  
  
	स्मृतिशास्त्राणि सर्वाणि दण्डनीतिर्विधाऽपि च ।  
	गन्धर्वायुर्धनुर्वेदाश्चतुःषष्टिश्च याः कलाः ॥ ११-५१३ ॥  
  
	अस्त्राणि सर्वशस्त्राणि वाहनानि नृपास्तथा ।  
	औषधानि च सर्वाणि शिल्पविद्यादिकानि वा ॥ ११-५१४ ॥  
  
	मुक्तामाणिक्यवैदूर्यवज्रेन्द्रमणयस्तथा ।  
	गोमेदपद्मरागौ च प्रवालः श्याम एव च ॥ ११-५१५ ॥  
  
	रत्नानि यानि चान्यानि कालस्यावयवाश्च ये ।  
	मन्वन्तराणि सर्वाणि चत्वार्यपि युगानि हि ॥ ११-५१६ ॥  
  
	अब्दमासर्त्तुपक्षाहोरात्रायनकलालवाः ।  
	राशिनक्षत्रयोगाश्च कलांशाश्चापि सूक्ष्मकाः ॥ ११-५१७ ॥  
  
प्। १०१३) सरितः सागराः शैलस्तीर्थानि जलदा नदाः ।  
	देवदानवगन्धर्वा यक्षराक्षसपन्नगाः ॥ ११-५१८ ॥  
  
	एते त्वामभिषिञ्चन्तु धर्मकामार्थसिद्धये ।  
	सिन्धुरैवतशोणाद्या ये ह्रदा भुवि विश्रुताः ॥ ११-५१९ ॥  
  
	सर्वे सुमनसो भूत्वा भृङ्गारैः स्नापयन्तु ते ।  
	तक्षकाद्याश्च ये नागाः पातालतलवासिनः ॥ ११-५२० ॥  
  
	स्नापयन्तु जगद्धात्रि भृङ्गारैस्त्वां सुवासितैः ।  
	अथ द्रव्यविशिषेण मन्त्रभेदान् ब्रवीमि ते ॥ ११-५२१ ॥  
  
	पौराणानपि तान्त्रीयान्महास्नापनकर्मणि ।  
	सर्वेषामधिपो देव ईशानो नाम नामतः ॥ ११-५२२ ॥  
  
	शूलपाणिर्महादेवः स त्वां संस्नापयेत् प्रहुः ।  
	स्नापयेच्छङ्खतोयेन मन्त्रमेनमुदीरयेत् ॥ ११-५२३ ॥  
  
	मन्दाकिन्यास्तु यद्वारि सर्वपापहरं परम् ।  
	स्वर्गस्रोतःसमुद्भूतं स्नानं भवतु तेन ते ॥ ११-५२४ ॥  
  
	गाङ्गेन वारिणा देवीं स्नापयेन्मनुनाऽमुना ।  
	उष्णं सुखस्पर्शकरं ज्योतिर्वह्निसमन्वितम् ॥ ११-५२५ ॥  
  
	मलापहारकं कल्यं तेन स्नानं समाचर ।  
	स्नापयेत् पाथसोष्णेन पठन्मन्त्रममुं प्रिये ॥ ११-५२६ ॥  
  
	गन्धाढ्यं शोभनं चैव शीतलं सुमनोहरम् ।  
	सर्वपापहरं तोयं तत् ते स्नानाय कल्पताम् ॥ ११-५२७ ॥  
  
	अमुनाऽमोदिसलिलकुम्भेन स्नापयेच्छिवाम् ।  
	पुण्यं पवित्रं स्वच्छं च शीतलं स्वादु यज्जलम् ॥ ११-५२८ ॥  
  
प्। १०१४) स्नानाय कल्पतां तत् ते तथैव श्रमशान्तये ।  
	मेध्याच्छशीतलाम्भोभिः स्नापयेदमुनेश्वरीम् ॥ ११-५२९ ॥  
  
	गावः पवित्रा ह्यनघा गावो विश्वस्य मातरः ।  
	गावोऽध्वराणां धात्र्यश्च गोषु सर्वं प्रतिष्ठितम् ॥ ११-५३० ॥  
  
	तदङ्गप्रसृतैः पञ्चगव्यैस्त्वां स्नापयाम्यहम् ।  
	इति सामान्यतो मन्त्रं पठित्वा तदनु प्रिये ॥ ११-५३१ ॥  
  
	प्रत्येकं पञ्चगव्येन स्नापयेज्जगदम्बिकाम् ।  
	गावं मूत्रेण पुण्येन सर्वाघपरिमोषिणा ॥ ११-५३२ ॥  
  
	स्नापयामि जगद्धात्रीं पुत्रायुर्धनवृद्धये ।  
	एतेन स्नापयेदेवीं गोमूत्रेण शनैः शनैः ॥ ११-५३३ ॥  
  
	पवित्रताकरं भूमेर्विभूतेः कारणं परम् ।  
	गोमयं सर्वपापघ्नं तेन त्वां स्नापयाम्यहम् ॥ ११-५३४ ॥  
  
	मन्त्रमेनं पठेद्देवीं स्नपायेद्गोमयाम्भसा ।  
	यद्गवामङ्गसम्भूतं हविषः कारणं हि यत् ॥ ११-५३५ ॥  
  
	दधि तत् तेऽङ्गलावण्यकरणाय भवत्विदम् ।  
	दध्नाऽमुना भगवतीं स्नापयेद्देशिकोत्तमः ॥ ११-५३६ ॥  
  
	यज्ञक्रियाकलापोऽयम् सर्वो यस्मिन् प्रतिष्ठितः ।  
	पयसा तादृशेन त्वां स्नापयामि हरप्रियाम् ॥ ११-५३७ ॥  
  
	गृणन्नमुं गव्यदुग्धैः स्नापयेज्जगदम्बिकाम् ।  
	यद्धोमसाधनत्वेन प्रथितं निगमादिषु ॥ ११-५३८ ॥  
  
	यच्चाप्यग्निमुखेनैव भुञ्जते निखिलाः सुराः ।  
	यस्मात् पवित्रं नैवास्ति बलवीर्यकरं च यत् ॥ ११-५३९ ॥  
  
	तेन त्वां स्नापयाम्यद्य गव्येन हविषेश्वरीम् ।  
प्। १०१५) कालीममूभ्यां मन्त्राभ्यां घृतेन स्नापयेद्बुधः ॥ ११-५४० ॥  
  
	एकीकृत्य ततः पञ्चगव्यानि सकलानि हि ।  
	तथाऽनामिकयाऽलोड्य कुशमूलेन वा प्रिये ॥ ११-५४१ ॥  
  
	यस्मात् परं नापरमस्ति मेध्यं देहे गतं यद्वृजिनं निहन्ति ।  
	नास्ते परं हृद्यमतस्तदेतत्स्नानाय भूयात् तव पञ्चगव्यम् ॥ ११-५४२ ॥  
  
	स्नापयेत् पञ्चगव्येन मन्त्रेणानेन कालिकाम् ।  
	गव्यं पयो दधि घृतं माध्वीकं सितशर्कराः ॥ ११-५४३ ॥  
  
	पञ्चामृतमिदं प्रोक्तममुना स्नापयेदुमाम् ।  
	सारं गृहीत्वा जगतां त्रयाणां यन्निर्मितं यज्ञकृते विधात्रा ॥ ११-५४४ ॥  
  
	पञ्चामृतं तन्मधुरं मनोज्ञं संस्नापकं ते जगदम्ब भूयात् ।  
	मनुनैवामुना पञ्चामृतेन स्नापयेच्छिवाम् ॥ ११-५४५ ॥  
  
तथा ।  
  
	ॐ कात्यायन्यै विद्महे भगवत्यै धीमहि तन्नो दुर्गा प्रचोदयात् ।  
  
	एतेनेक्षुरसेनैव स्नापयीत सुरेश्वरीम् ।  
  
तन्त्रान्तरे ।  
  
	महौषधीभिः सर्वाभिः सर्वकामार्थसिद्धये ॥ ११-५४६ ॥  
  
	या औषधीति मन्त्रेण स्नापयेज्जगदम्बिकाम् ।  
  
(महौषध्य उक्ता मात्स्ये)  
  
	सहदेवी तथा व्याघ्री वला चातिवला तथा ॥ ११-५४७ ॥  
  
	शङ्खपुष्पी च सिंही च वचा चैव सुवर्चसा ।  
	महौषध्यष्टकं प्रोक्तं महास्नाने नियोजयेत् ॥ ११-५४८ ॥  
  
व्याघ्री कण्टकारिका । वला वाट्यलकः ।  
सवौषधयस्तु प्रागेवोक्ताः ।  
तथा ।  
  
	सहस्रधारकुम्भेन स्नापयेज्जगदम्बिकाम् ।  
  
प्। १०१६) (महाकालसंहितायाम्)  
  
	सागराः सरितः सर्वाः स्वर्गस्रोतो नदास्तथा ॥ ११-५४९ ॥  
  
	तिस्रः कोट्योऽर्धकोटिश्च तीर्थानि पृथिवीतले ।  
	कूपाः सरः प्रस्रवणा देवखाताः सगर्तकाः ॥ ११-५५० ॥  
  
	कुल्याश्च निर्झरी वाप्यो यावन्तश्च जलाशयाः ।  
	लवणेक्षुसुरासर्पिर्दधिदुग्धजलात्मिकाः ॥ ११-५५१ ॥  
  
	समुद्राः सप्त तद्द्वीपा ये च सप्त प्रकीर्त्तिताः ।  
	जम्बूप्लक्षकुशक्रौञ्चशाकशाल्मलिपुष्कलाः ॥ ११-५५२ ॥  
  
	अभिषिञ्चन्तु सर्वे त्वां मन्त्रपाठवशीकृताः ।  
	अग्निमीलेति मन्त्रेण ऋग्वेदस्याद्यया ऋचा ॥ ११-५५३ ॥  
  
	त्वां स्नापयतु गव्येन पयः कुम्भेन चण्डिकाम् ।  
	इषे त्वाख्येन मन्त्रेण स्नापयत्विक्षुजद्रवैः ॥ ११-५५४ ॥  
  
	षडशीतिभिदा युक्तो यजुर्वेदः सुरेश्वरीम् ।  
	सहस्रशाखासंयुक्तः सामवेदो मधुद्रवैः ॥ ११-५५५ ॥  
  
	अग्न आयाहि मन्त्रेण त्वां स्नापयतु चण्डिकाम् ।  
	अथर्ववेदो हविषा बहुशाखासमन्वितः ॥ ११-५५६ ॥  
  
	शन्नो देवीति मन्त्रेण देवि त्वामभिषिञ्चतु ।  
	अष्टादश पुराणानि व्यासेनोक्तानि यानि हि ॥ ११-५५७ ॥  
  
	यानि चोपपुराणानि दध्ना त्वां स्नापयन्तु हि ।  
	महर्षिभिः प्रणीतानि धर्मशास्त्राणि यानि च ॥ ११-५५८ ॥  
  
	शतं चाशीतिरूपाणि स्नापयन्तु महेश्वरीम् ।  
	सुरास्त्वामभिषिञ्चन्तु ब्रह्मविष्णुमहेश्वराः ॥ ११-५५९ ॥  
  
	स्वर्गनद्यम्बुपूर्णेन आद्येन कलशेन तु ।  
प्। १०१७) अमुना गाङ्गतोयेन स्नापयेत् परमेश्वरीम् ॥ ११-५६० ॥  
  
	मरुतश्चाभिषिञ्चन्तु भक्तिमन्तः सुरेश्वरीम् ।  
	मेघतोयाम्बुपूर्णेन द्वितीयकलशेन च ॥ ११-५६१ ॥  
  
	एतेन वृष्टिनीराढ्यकुम्भेन स्नापयेच्छिवाम् ।  
	सारस्वतेन तोयेन स्वच्छमेध्येन चण्डिके ॥ ११-५६२ ॥  
  
	विद्याधराः स्नापयन्तु तृतीयकलशेन तु ।  
	सरस्वत्यम्बुसम्पूर्णघटेनाप्लावयेच्छिवाम् ॥ ११-५६३ ॥  
  
	त्वां स्नापयन्तु शक्राद्या लोकपालाः समागताः ।  
	सागरोदकपूर्णेन तुर्येण कलशेन हि ॥ ११-५६४ ॥  
  
	अभावेनाम्बुना देवीं स्नापयेन्मनुनाऽमुना ।  
	वारिणा परिपूर्णेन पद्मरेणुसुगन्धिना ॥ ११-५६५ ॥  
  
	पञ्चमेनाभिषिञ्चन्तु नागास्त्वां कलशेन हि ।  
	पद्मपुष्पसमायुक्तजलकुम्भमनुस्त्वसौ ॥ ११-५६६ ॥  
  
	हिमवन्मेरुकैलाशा अभिषिञ्चन्तु पर्वताः ।  
	निर्झरोदकपूर्णेन षष्ठेन कलशेन हि ॥ ११-५६७ ॥  
  
	अमुना निर्झराम्भोभिः स्नापयेत् परमेश्वरीम् ।  
	सर्वतीर्थाम्बुपूर्णेन कलशेन सुरेश्वरीम् ॥ ११-५६८ ॥  
  
	सप्तमेनाभिषिञ्चन्तु ऋषयः सप्त खेचराः ।  
	मन्त्रेणैतेन तीर्थाम्बुकुम्भेन स्नापनं चरेत् ॥ ११-५६९ ॥  
  
	वसवस्त्वाऽभिषिञ्चन्तु कलशेनाष्टमेन तु ।  
	सारसेनैव तोयेन दुर्गे देवि नमोऽस्तु ते ॥ ११-५७० ॥  
  
	देवीमनेन मन्त्रेण सिञ्चेत् कासारवारिणा ।  
प्। १०१८) धर्मो ज्ञानं च वैराग्यं तपः सत्यं क्षमा धृतिः ॥ ११-५७१ ॥  
  
यशो विवेको नियमो ब्रह्मचर्यं दया दमः ।  
शान्तिर्मौनं तथा शौचं सन्तोषो मितभाषिता ॥ ११-५७२ ॥  
  
	यवत्यश्चोपनिषदः कैवल्यप्रतिपादकाः ।  
	स्थावरं जङ्गमं चापि त्रैलोक्ये यत् प्रतिष्ठितम् ॥ ११-५७३ ॥  
  
	यद्ब्रह्मसृष्टावुत्पन्नं मूर्त्तं चामूर्त्तमेव च ।  
	अचरं यच्चरं चापि यद्वाङ्मयमवाङ्मयम् ॥ ११-५७४ ॥  
  
	ते सर्वे स्नापयन्तु त्वां नवमेन घटेन हि ।  
	स्नापयेच्छुद्धतोयेन चण्डिकां मनुनाऽमुना ॥ ११-५७४ ॥  
  
	इत्युक्तं ते महास्नानं शरदर्चाविधौ प्रिये ।  
	दिनान्तरेऽपि कुर्वीत भक्तश्चेद्भक्तिभावितः ॥ ११-५७५ ॥  
  
	अनेन विधिना यस्तु स्नापयेज्जगदम्बिकाम् ।  
	सप्तजन्मकृतात् पापान्मुक्तः स्यान्नात्र संशयः ॥ ११-५७२ ॥  
  
	दिव्याष्टाब्दसहस्राणि देवीलोके वसेत् तथा ।  
	नवम्यां तु महास्नानं धनपुत्रविवर्धनम् ॥ ११-५७३ ॥  
  
	सहस्रयज्ञस्य फलं लभते नात्र संशयः ।  
राजा राज्यमवाप्नोति शत्रुनाशं तथैव च ॥ ११-५७४ ॥  
  
	स्वाभीष्टमाप्नुवन्त्यन्ये महास्नानेन पार्वति ।  
	महास्नानादनु ततो भूतेभ्यो वलिमुत्सृजेत् ॥ ११-५७५ ॥  
  
	स कौलानां मांसमद्ये माषान्नं स्मृतिवर्त्तिनाम् ।  
	गृहीत्वा तममूभ्यां वै मनुभ्यामुत्सृजेद्वलिम् ॥ ११-५७६ ॥  
  
	भूताः प्रेताः पिशाचाश्च ये वसन्त्यत्र भूतले ।  
	ते गृह्णन्तु मया दत्तं वलिमेनम् प्रसाधितम् ॥ ११-५७७ ॥  
  
	पूजिता गन्धपुष्पाद्यैर्वलिभिस्तर्पितास्तथा ।  
प्। १०१९) देशादस्माद्विनिःसृत्य पूजां पश्यन्तु मत्कृताम् ॥ ११-५७८ ॥  
  
	ताररावौ कूर्चभूतौ भ्यसन्तो भूत एव च ।  
	ससन्ध्येष वलिर्हृच्च मन्त्रावेतावुदाहृतौ ॥ ११-५७९ ॥  
  
रावः फ्रे। । भूतः स्फ्रो। ।  
तथा ।  
  
	अकृते बलिदाने तु महास्नानादनन्तरम् ।  
	अफलं तद्भवेद्देवि पूजाङ्गं हीयते तथा ॥ ११-५८० ॥  
  
	विलुम्पन्ति सदा लुब्धा न च गृह्णन्ति देवताः ।  
	तस्माद्यत्नेन कर्त्तव्यं भूतानामपसारणम् ॥ ११-५८१ ॥  
  
	लाजचन्दनसिद्धार्थभस्मदूर्वाक्षतादिकम् ।  
	गृहीत्वा ताररोषानुनिःश्रेण्यस्त्रमुदीरयेत् ॥ ११-५८२ ॥  
  
	अपसर्पन्तु भूतास्ते ये भूताः शारदार्चिकाः ।  
	भूतानामविरोधेन देवीपूजां करोम्यहम् ॥ ११-५८३ ॥  
  
	वेतालाश्च पिशाचाश्च राक्षसाश्च सरीसृपाः ।  
	अपसर्पन्तु सर्वत्र मन्त्ररूपास्त्रताडिताः ॥ ११-५८४ ॥  
  
	अन्ते मनूनामे तेषां हू। अः फडिति कीर्त्तयेत् ।  
	भूतादीनपसार्याथ द्वारपालेभ्य एव च ॥ ११-५८५ ॥  
  
	त्रपाहृद्विल्वशाखान्ते वासिन्यै तदनन्तरम् ।  
	दुर्गायै कूर्चमस्त्रं च मन्त्रेणानेन पार्वति ॥ ११-५८६ ॥  
  
	पाद्यादिभिः समभ्यर्च्य कुर्यान्नीराजनाविधिम् ।  
  
नीराजनं निर्मञ्छनम् ।  
  
प्। १०१२) द्वारदेशः समानीय कुर्यान्निर्मञ्छनं ततः ॥ ११-५८७ ॥  
  
इति तन्त्रान्तरवचनात्   
तथा ।  
  
	धृत्वाऽसनं ततो देवीं पत्रिकां मृन्मयीमपि ।  
	सञ्चाल्य गीतवद्यादीनिमं मन्त्रं समुच्चरेत् ॥ ११-५८८ ॥  
  
	स्थापयेत् सुस्थिराकारां ततः कल्पित आसने ।  
	तारत्रपारावलक्ष्मीयोगिनीकामयोषितः ॥ ११-५८९ ॥  
  
	डाकिनी चापि फेत्कारीं चण्डिके भगवत्यपि ।  
	चलद्वयं चालय द्विर्वर्ज्रकापालिनीत्यपि ॥ ११-५९० ॥  
  
	पूजालयं द्विः प्रविश हू। फट् स्वाहा ततः परम् ।  
	आगच्छ मद्गृहे देवि सह शक्तिभिरष्टभिः ॥ ११-५९१ ॥  
  
	पूजां गृहाण विधिवत् सर्वकल्याणहेतवे ।  
	अनेन स्थापयेद्देवीं सर्वकल्याणदायिनीम् ॥ ११-५९२ ॥  
  
	दिनत्रयस्य पूजार्थं वेदिकाद्यासनादिषु ।  
  
त्रपा ह्री। । रावः फ्रे। । योगिनी छ्री। । कामः क्ली। । योषित् स्त्री। । डाकिनी ख्फ्रे। । फेत्कारी ह्स्ख्फ्रे। ।  
तथा ।  
	  
तारचिद्रावडाकिन्यः स्था। स्थी। त्वमम्बिके तथा ॥ ११-५९३ ॥  
  
	स्थिरीभव शिरश्चति स्थिरीकुर्यात् ततः परम् ।  
  
चिद्वाग्भवम् ।  
कलशस्थापनमाह ।  
  
	ततः पुनर्विरचिते सर्वतोभद्रमण्डले ॥ ११-५९४ ॥  
  
	चित्रितं पञ्चवर्णेन दध्यक्षतफलान्वितम् ।  
	पञ्चरत्नेन हेम्ना च गर्भगेन विभूषितम् ॥ ११-५९५ ॥  
  
	पट्टाच्छादनसंवीतग्रीवं पल्लवशोभितम् ।  
	व्रीहीनां वा यवानां वा स्थापयित्वोपरि प्रिये ॥ ११-५९६ ॥  
  
प्। १०२१) वैदिकेन विधानेन कलशस्थापनं चरेत् ।  
	भूमिं स्पृष्ट्वा जपेन्मन्त्रं भूरसीति वरानने ॥ ११-५९७ ॥  
  
	अथ धान्यमसीत्युक्त्वा व्रीहिने वाऽभिमन्त्रयेत् ।  
	आजिघ्रेत्युच्चरन्मन्त्रं कलशं तत्र विन्यसेत् ॥ ११-५९८ ॥  
  
	वरुणस्येति मन्त्रेण पाथोभिः परिपूरयेत् ।  
	काण्डात् काण्डादिति प्रोच्य पल्लवं विन्यसेत् ततः ॥ ११-५९९ ॥  
  
  
	फलं वा फलिनीत्युक्त्वा श्रीश्चेत्युक्त्वा प्रसूनकम् ।  
	गन्धद्वारेत्यथो गन्धं सहस्रेत्यक्षतं न्यसेत् ॥ ११-६०० ॥  
  
	स्थिरीभवेति मन्त्रेण स्थिरीकरणमाचरेत् ।  
	वल्मीककुञ्जररदनदीसङ्गमपर्वतात् ॥ ११-६०१ ॥  
  
	गोकुलाद्देवनृपतिद्वारादपि च मृत्तिकाः ।  
	आहृत्य हार्दमन्त्रेण प्रत्येकं निःक्षिपेद्घटे ॥ ११-६०२ ॥  
  
हार्दमन्त्रेण नम इति मन्त्रेण ।  
  
	पूर्ववत् सर्ववस्त्वादिशोधनं विदधीत वै ।  
	प्रागुदीरितमन्त्रेण तथैवालोकनेन च ॥ ११-६०३ ॥  
  
	यदात्मनाऽनवज्ञातं पूजाद्रव्यादिदूषणम् ।  
	अस्पृश्यस्पर्शनं वाऽपि यदन्यायार्जितं च वा ॥ ११-६०४ ॥  
  
	तथा निर्माल्यसंस्पृष्टं कीटारोहणदूषितम् ।  
	नश्यन्ति तानि सर्वाणि दूषणान्यवलोकनात् ॥ ११-६०५ ॥  
  
	भूतापसारणं कृत्वा भूतशुद्धिं विधाय च ।  
	सम्पूज्यासनमात्मीयं गणेशगुरुदेवताः ॥ ११-६०६ ॥  
  
	नत्वा विदध्यात् तदनु प्राणायामत्रयं बुधः ।  
	पत्रिकायास्ततः कुर्यादृष्यादि यतमानसः ॥ ११-६०७ ॥  
  
प्। १०२२) शरत्कालीनदुर्गार्चाविधेरस्य हि नारद ।  
	ऋषिश्छन्दश्च गायत्री श्रीदुर्गा देवता मता ॥ ११-६०८ ॥  
  
	बीजं ह्रीमिति निर्दिष्टं शक्तिः श्रीमपि पार्वति ।  
	कीलकं क्लीमीति प्रोक्तं पूजायां विनियोगता ॥ ११-६०९ ॥  
  
	अस्मिन्नेव ह्यवसरे सङ्कल्पं केऽपि कुर्वते ।  
	काम्यत्वान्नेतरे चास्य निन्यत्वान्नित्यकृत्यवत् ॥ ११-६१० ॥  
  
	क्रियते यदि सङ्कल्पस्त्र्यहस्याप्येक एव हि ।  
	एक प्रयोगसंहारात् फलैक्याच्च विसर्जनात् ॥ ११-६११ ॥  
  
	पीठे मूर्तौ च नित्यं तमृषिं तत्तन्मनोश्चरेत् ।  
	मृन्मूर्तिपत्रिकापक्षे मन्त्रं सर्षिं निशामय ॥ ११-६१२ ॥  
  
	आदौ वेदादिमालेख्य द्विवारं दुर्ग ईरयेत् ।  
	सम्बुद्धिरथ रक्षिण्याः शिरसा सह कीर्त्तयेत् ॥ ११-६१३ ॥  
  
	पत्रिकार्चोपचारादिप्रदानार्थं मनुस्त्वमौ ।  
	एकं द्वे द्वे त्रीणि च द्वे सकलो मन्त्र एव च ॥ ११-६१४ ॥  
  
	कराङ्गुलीहृदादिष्वमी न्यस्या मन्त्रवर्णकाः ।  
  
तथा ।  
  
	नित्यपीठे पुरोदीर्णं स्वं स्वं ध्यानं समाचरेत् ॥ ११-६१५ ॥  
  
	माहेयपीठिकापक्षे ध्यानमाकलय प्रिये ।  
	निस्तप्तस्वर्णवर्णाभां नवतारुण्यशालिनीम् ॥ ११-६१६ ॥  
  
	पूर्णचन्द्राभवदनां जटामुकुटमण्डिताम् ।  
	लोलदीर्घासितत्र्यक्षां खण्डेन्द्वाबद्धशेखराम् ॥ ११-६१७ ॥  
  
	दाडिमीकुसुमाकारदन्तपङ्क्तिविराजिताम् ।  
	उत्तुङ्गपीनवक्षोजां वलित्रयविराजिताम् ॥ ११-६१८ ॥  
  
	अतिक्षामोदरीं देवीं नितम्बाभोगभासुराम् ।  
प्। १०२३) त्रिभङ्गस्थानकतया भज्यन्मध्यामिव स्थिताम् ॥ ११-६१८ ॥  
  
	बाहुभिर्दशभिर्युक्तां सर्वालङ्करणान्विताम् ।  
	शूलं कृपाणं चक्रं च बाणं शक्तिं च दक्षिणे । ६१९ ॥  
  
	धारयन्तीमथो वामे पाशचर्माङ्कुशं धनुः ।  
	कण्ठीरवोपरिन्यस्तदक्षिणाङ्घ्रीसरोरुहाम् ॥ ११-६२० ॥  
  
	सम्मुखस्थितसञ्छिन्नमहिषासुरमस्तकाम् ।  
	कण्ठनालोत्थदितिजसकिरीटकचोच्चयाम् ॥ ११-६२१ ॥  
  
	पाशं वामकरेणैव बिभ्रतीं परमेश्वरीम् ।  
	शूलेन हृदि निर्भिन्नं पश्यन्तीं दानवं रुषा ॥ ११-६२२ ॥  
  
	पाशाकारमहानागवेष्टितोदरबाहुकम् ।  
	भ्रूकुटीभीषणाकारं शोणितार्द्रकलेवरम् ॥ ११-६२३ ॥  
  
	आकृष्टासिनिगलितकफोणिं हरिणा हठात् ।  
	स्रवद्रुधिरसन्दोहवदनेन महात्मना ॥ ११-६२४ ॥  
  
	स्तूयमानां सुरैः सर्वैर्ब्रह्माजेशमुखादिभिः ।  
	लीलया दानवं हत्वा किञ्चित् किञ्चिद्धसन्मुखीम् ॥ ११-६२५ ॥  
  
	उग्रचण्डा प्रचण्डा च चण्डोग्रा चण्डनायिका ।  
	चण्डा चण्डवती चैव चण्डरूपा च चण्डिका ॥ ११-६२६ ॥  
  
	आभिः शक्तिभिरष्टाभिः सततं परिवेष्टिताम् ।  
	चिन्तयेदीदृशीं दुर्गां धर्मकामार्थमोक्षदाम् ॥ ११-६२७ ॥  
  
	ध्यात्वेत्थं मानसैरेवोपचारैः परिपूज्य च ।  
	पूर्वोक्तेनैव विधिना विदध्यादर्घसंस्थितिम् ॥ ११-६२८ ॥  
  
	नैमित्तिकविधानेन विस्तारो यत्र कीर्त्तितः ।  
	सत्यां शक्तौ तु पाद्यादीन् पृथक्त्वेन प्रविन्यसेत् ॥ ११-६२९ ॥  
  
प्। १०२४) अर्घस्योत्तरतः कार्यं पाद्यमाचमनीयकम् ।  
	स्नानीयं मधुपर्कं च उपचारास्तथा मया ॥ ११-६३० ॥  
  
	अस्मिन्नेव क्षणे देवीपञ्चायतनपूजकः ।  
	गणेशार्कहरीशानां सम्भारैः कल्पितैर्यजेत् ॥ ११-६३१ ॥  
  
	पीठार्चनं ततः कुर्यात् सामान्यं प्रथमं बुधः ।  
	सर्वशेषे योगरत्नं शेषमन्त्रोपबृंहितम् ॥ ११-६३२ ॥  
  
	विधाय च पुनर्ध्यानमावाहनमथाचरेत् ।  
	मुद्राविभक्तिकलितं साधको मीलितेक्षणः ॥ ११-६३३ ॥  
  
	मूलमन्त्रेणाथ सावयवीकृत्य विभावनैः ।  
	मन्वक्षरैः षडङ्गानि विन्यसेत् तदुपस्पृशन् ॥ ११-६३४ ॥  
  
	मूलपीठप्रतिष्थायां यो मनुः प्रागुदीरितः ।  
	यन्त्रमूर्त्योस्तु तेनैव प्रतिष्ठां स्थिरयोश्चरेत् ॥ ११-६३५ ॥  
  
	मृन्मूर्तिपत्रिकाकुम्भशूलास्यादिष्वपि प्रिये ।  
	के चनेच्छन्ति तन्मन्त्रं नैव कापालिकादयः ॥ ११-६३६ ॥  
  
	अन्यान् पौरिणिकान् मन्त्रान् वैदिकानपि का।श्चन ।  
	ईरयेत् पीठिकाकुम्भमाहेयप्रतिमादिषु ॥ ११-६३७ ॥  
  
	ता।स्ते वदामि सुतनु नन्दिकेश्वरभाषितात् ।  
	हस्तं दत्वा पत्रिकायां तारादि तत्सदित्यपि ॥ ११-६३८ ॥  
  
	त्रिरुदीर्य पठेन्मन्त्रानेवैतान् स्थिरपीठयोः ।  
	आगच्छ मद्गृहे देवि अष्टाभिः शक्तिभिः सह ॥ ११-६३९ ॥  
  
	पूजां गृहाण विधिवत् सर्वकल्याणकारिणि ।  
	एह्येहि भगवत्यम्ब शत्रुक्षयजयप्रदे ॥ ११-६४० ॥  
  
	भक्तितः पूजयामि त्वां नवदुर्गे सुरार्चिते ।  
प्। १०२५) दुर्गे देवि समागच्छ सान्निध्यं चापि कल्पय ॥ ११-६४१ ॥  
  
	यज्ञभागं गृहाण त्वमष्टाभिः शक्तिभिः सहः ।  
	शारदीयामिमां पूजां करोमि त्रिदशार्चिते ॥ ११-६४२ ॥  
  
	आज्ञापय महादेवि दैत्यदर्पनिषुदनि ।  
	दुष्पारे घोरसंसारे सागरे पतितं सदा ॥ ११-६४३ ॥  
  
	त्रायस्व वरदे देवि नमस्ते शङ्करप्रिये ।  
	ये देवा याश्च देव्यश्च चलितायां चलन्ति हि ॥ ११-६४४ ॥  
  
	आवाहयामि तान् सर्वा।श्चण्डिके परमेश्वरि ।  
	प्राणान् रक्ष यशो रक्ष रक्ष दारान् सुतं धनम् ॥ ११-६४५ ॥  
  
	सर्वरक्षाकरी यस्मात् त्वं हि देवि जगत्प्रिये ।  
	प्रविश्य तिष्ठ यज्ञेऽस्मिन् यावत् पूजां करोम्यहम् ॥ ११-६४६ ॥  
  
	मेनानन्दकरे देवि सर्वसिद्धिं च देहि मे ।  
	आगच्छ चण्डिके देवि सर्वकल्याणहेतवे ॥ ११-६४७ ॥  
  
	पूजां गृहाण सुमुखि नमस्ते शङ्करप्रिये ।  
	आवाहयामि देवि त्वां मृन्मये श्रीफले तथा ॥ ११-६४८ ॥  
  
	त्रिशूले कलशे खड्गे मण्डले चित्र एव च ।  
	कैलाशशिखराद्देवि विन्ध्याद्रेर्हिमपर्वतात् ॥ ११-६४९ ॥  
  
	आगत्य विल्वशाखायां चण्डिके कुरु सन्निधीम् ।  
	स्थापिताऽसि मया देवि पूजये त्वां प्रसीद मे ॥ ११-६५० ॥  
  
	चण्डे चण्डात्मिके चण्डि चण्डविग्रहधारिणि ।  
	विल्वशाखां समाश्रित्य तिष्ठ देवि गणैः सह ॥ ११-६५१ ॥  
  
	अथवा मृन्मये कुम्भे त्रिशूले खड्ग एव च ।  
	तथा चित्रपटे वाऽरिनृमुण्डे वह्निमण्डले ॥ ११-६५२ ॥  
  
प्। १०२६) सर्वगा त्वं समागत्य सान्निध्यमिह कल्पय ।  
	देवि त्वं जगतां मातः सृष्टिसंहारकारिणि ॥ ११-६५३ ॥  
  
	मण्डलेषु समस्तेषु सान्निध्यमनुकल्पय ।  
	चतुर्विंशतिसङ्ख्येषु अधिष्ठेयेषु चण्डिके ॥ ११-६५४ ॥  
  
	आगत्य शारदीं पूजां हृह्ण देवि प्रसीद मे ।  
	आवाहिताऽसि देवि त्वं निखिले मण्डले तव ॥ ११-६५५ ॥  
  
	भूत्वाऽत्रैव स्थिरात्म त्वं मद्गेहे कामदा भव ।  
	चण्डि त्वं चण्डरूपाऽसि सुरतेजःसमुद्भवे ॥ ११-६५६ ॥  
  
	परिवारैः समागत्य स्थितिमत्र कुरु द्रुतम् ।  
	अष्टादशैतान् प्रजपेन्मन्त्रान् पौराणिकान् प्रिये ॥ ११-६५७ ॥  
  
	ततो हंसः शुचीत्येवं प्रतद्विष्णुस्तवेत्यपि ।  
	तथा विष्णुर्योनिमिति तार्त्तियकतयोदितम् ॥ ११-६५८ ॥  
  
	तारव्याहृतिपूर्वा च गायत्री तारपश्चिमा ।  
	त्र्यम्बकं चेति पञ्चैतान् वैदिकान् प्रजपेन्मनून् ॥ ११-६५९ ॥  
  
	नेमानपि स्थिरे पीठे मूर्त्तौ वा परिकल्पयेत् ।  
	अतः प्राणप्रतिष्ठां वै कुर्वीत मनुविस्तरैः ॥ ११-६६० ॥  
  
	आद्येन नित्यख्यातेन निमित्तोक्तेन तत्परम् ।  
	आख्यास्यमानतार्त्तीयमनुना तदनन्तरम् ॥ ११-६६१ ॥  
  
	तच्च शारदपूजायां नेतरस्यां कदाचन ।  
	पीठमूर्त्त्योरपि तथा मण्डले नेतरत्र च ॥ ११-६६२ ॥  
  
	तारमैधत्रपारावयोगिन्यो डाकिनी तथा ।  
	फेत्कारीकूर्चवनिता बीजानीमानि वै नव ॥ ११-६६३ ॥  
  
	एह्येहि भगवत्येवं ततो ब्रूयात् पदत्रयम् ।  
प्। १०२७) त्रयस्त्रिंशत्कोटिपदात् तथा त्रिदशशब्दतः ॥ ११-६६४ ॥  
  
	तेजःकल्पितशब्दाच्च शरीरे परिकल्पयेत् ।  
	पदात् तथा च महिषासूरतो मर्दिनीत्यपि ॥ ११-६६५ ॥  
  
	ततो जगत्त्रयेत्युक्त्वा पालिनि प्रतिकीर्त्तयेत् ।  
	कामप्रसादपाशाश्च नृसिंहकमले ततः ॥ ११-६६६ ॥  
  
	आगच्छद्वितयं चापि सान्निध्यं कल्पयद्वयम् ।  
	पूजालयम् प्रविश्योक्त्वा तिष्ठयुग्ममतः परम् ॥ ११-६६७ ॥  
  
	ततो विसन्ध्यष्टशक्तिपदात् परिवृते वदेत् ।  
	ज्वलयुग्मं प्रज्वलयुगं स्फुर प्रस्फुर चेदृशम् ॥ ११-६६८ ॥  
  
	अङ्कुशप्रेतभैरव्योऽमाहारप्रलयास्ततः ।  
	विद्युन्महाक्रोधताराः शिरः शेषे ततः परम् ॥ ११-६६९ ॥  
  
	शतमष्टादशोपेतं वर्णानामत्र वै मनौ ।  
	मन्त्रत्रयेणामुनैव कुर्यात् प्राणप्रतिष्ठितम् ॥ ११-६७० ॥  
  
	मृन्मूर्तिपत्रिकाकुम्भादिषु सर्वान्तिमं मनुम् ।  
	श्रौत पठेन्मनोजूतिरिति कौलेतरो नरः ॥ ११-६७१ ॥  
  
	नैमित्तिकोक्तेन तथा कुर्यादावाहनं ततः ।  
	मन्त्रेण त्रिरुदीर्णेन न पत्र्यां पीठ एव हि ॥ ११-६७२ ॥  
  
	अथ कौलादयः कुर्युरस्मिन्नवसरे प्रिये ।  
	नैमित्तिकेन विधिना पात्रस्थापनमुत्तमम् ॥ ११-६७३ ॥  
  
	न्यासौघान् पुरतः कृत्वा नैमित्तिकविधीरितान् ।  
	शक्तौ तु पञ्चकान् सर्वान् षोढात्रितयमेव हि ॥ ११-६७४ ॥  
  
	माहेयपत्र्योर्नैतां वै प्रकुर्वीत कदाचन ।  
	पात्राणां स्थापनं चापि कुर्यात् स्वेन मतेन हि ॥ ११-६७५ ॥  
  
प्। १०२८) विचाररीती एषां वै नैमित्तिक उदीरिते ।  
	सा कल्पना च ते मन्त्राः स क्रमः संस्थितिश्च सा ॥ ११-६७६ ॥  
  
	ते न्यासाः शोधनं तच्च वस्तु वा तर्पणं च तत् ।  
	शरदर्चापीठमूर्त्योर्नैमित्तिकसमर्हणात् ॥ ११-६७७ ॥  
  
	कस्यापि मत ईशानि नैवाणुरपि भिद्यते ।  
	विशिष्यातो मया तन्त्रपौराणिकविधिद्वयम् ॥ ११-६७९ ॥  
  
	उच्यते स मनुः प्रायो बुद्धिमद्बुद्धिगोचरः ।  
	पत्रिकादिषु पौराणं तान्त्रिकं पीठ एव हि ॥ ११-६८० ॥  
  
	वस्त्वर्पणस्य प्रत्येकं ये मन्त्राः पूर्वमीरिताः ।  
	नैमित्तिकार्चनविधौ ग्राह्यास्तेऽत्रापि पार्वति ॥ ११-६८१ ॥  
  
	प्रत्येकं मनवो ये वै पत्रिकादिषु संस्थिताः ।  
	तानिदानीं प्रवक्ष्यामि तत्तद्वस्त्वर्पणाविधौ ॥ ११-६८२ ॥  
  
	यथा तत्तन्मनूच्चारादनुमूलमनूदितान् ।  
	कथ्यते वस्तुदानाय तथाऽत्रापि सुरेश्वरि ॥ ११-६८३ ॥  
  
	पौराणिकमनुं प्रोच्य तदन्ते परिकीर्त्तयेत् ।  
	द्वात्रिंशद्वर्णकं मन्त्रमथवा भैरवोदितम् ॥ ११-६८४ ॥  
  
	कात्यायनोपासितं यज्जयदुर्गादशाक्षरम् ।  
	ताभ्याम् पौराणिकार्चायां वस्तुदानसमुद्धृतेः ॥ ११-६८५ ॥  
  
	द्वयोरशक्तावेकं वा आवश्यकतयेरयेत् ।  
वक्ष्ये तयोरुद्धृतिं तदाद्यं नन्दीश्वरार्चितम् ॥ ११-६८६ ॥  
  
	तारत्रपाभ्यां ङेन्ता स्याद्दक्षयज्ञविनाशिनी ।  
	महाघोराऽपि च तथा योगिनीकोटिशब्दतः ॥ ११-६८७ ॥  
  
	तद्वत् परिवृता कार्या मायाबीजं ततः परम् ।  
	पूर्ववद्भद्रकाली च हृन्मन्त्रः सर्वशेषगः ॥ ११-६८८ ॥  
  
प्। १०२९) अथवा तारतो दुर्गा इति वारद्वयं वदेत् ।  
	सम्बुद्ध्यन्तां रक्षणीं च तर्जनीमनुरन्त्यगः ॥ ११-६८९ ॥  
  
	यद्यपीमौ मनू देवि तान्त्रिकौ समुदीरितौ ।  
	तथाऽपि पौराणिकान्ते नियोज्यौ तत्तदर्हणे ॥ ११-६९० ॥  
  
	अथ सर्वोपचारीयान् वक्ष्ये पौराणिकान्मनून् ।  
	पूर्वमेवोदिताः सन्ति निमित्तार्चासु तान्त्रिकाः ॥ ११-६९१ ॥  
  
	त एवात्र नियोक्तव्याः प्रत्येकं तत्तदर्पणे ।  
	पत्रिकादिषु पौराणाः पीठमूर्त्त्योस्तु तान्त्रिकाः ॥ ११-६९२ ॥  
  
	आसनं पाद्यमर्घ्यं च ततोऽन्वाचमनीयकम् ।  
	मधुपर्कं स्नानजलं वस्त्रं भूषणचन्दने ॥ ११-६९३ ॥  
  
	पुष्पं धूपं च दीपं च नेत्राञ्जनमतः परम् ।  
	अलक्तं चापि नैवेद्यं प्रदक्षिणनमस्कृती ॥ ११-६९४ ॥  
  
	उपचारा इमे प्रोक्ता देवीतुष्टिविधायकाः ।  
	यद्यद्वै दीयते द्रव्यमलङ्कारादिकाञ्चनम् ॥ ११-६९५ ॥  
  
	तेषां दैवतमुच्चार्य कृत्वा च प्रोक्षणार्चने ।  
	उत्सृज्य तत्तन्मन्त्रेण तत्तन्नाम्ना निवेदयेत् ॥ ११-६९६ ॥  
  
	सर्वशुद्धिं तु पौराणक्रमेण धरयाऽचरेत् ।  
	इदं त आसनं दत्तं मया सुरवरार्चिते ॥ ११-६९७ ॥  
  
	भवैतस्मिन्निषण्णा त्वं यावत् पूजां करोम्यहम् ।  
	दूर्वापराजितापद्मश्यामाकसहितं जलम् ॥ ११-६९८ ॥  
  
	पाद्याय कल्पते देवि विशेषार्चासु नान्यथा ।  
	पाद्यं गृह्ण मया दत्तं सर्वदुःखापहारकम् ॥ ११-६९९ ॥  
  
प्। १०३०) त्रायस्व वरदे देवि घोरादस्माद्भवार्णवात् ।  
	स्नाते वस्त्रे च नैवेद्ये दद्यादाचमनीयकम् ॥ ११-७०० ॥  
  
	तच्च स्वधापदैर्दद्यान्मधुपर्कं तथा प्रिये ।  
	अर्घं स्वाहापदेनैव सर्वमन्यन्नमः पदैः ॥ ११-७०१ ॥  
  
	गन्धपुष्पाक्षतयवकुशाग्रतिलसर्षपान् ।  
	विल्वपत्रक्षीरदूर्वासहितं सलिलं शुचि ॥ ११-७०२ ॥  
  
	श"खपात्रगतं कृत्वा कालिकायै निवेदयेत् ।  
	दूर्वाक्षतसमायुक्तं विल्वपत्रसमन्वितम् ॥ ११-७०३ ॥  
  
	शोभनं शङ्खपात्रस्थं गृहाणार्घं हरप्रिये ।  
	नानातीर्थोद्भवं वारि सर्ववस्तूपकल्पितम् ॥ ११-७०४ ॥  
  
	गृहाणार्घमिमं देवि जगद्धात्रि नमोऽस्तु ते ।  
	चन्द्रजातीलवङ्गैलाकक्कोलसहितं जलम् ॥ ११-७०५ ॥  
  
	विशेषाचमनीयं वै दद्याद्देव्यै फलेच्छया ।  
	आमोदवस्तुसुरभीकृतमेतदनूत्तमम् ॥ ११-७०६ ॥  
  
	गृहाणाचमनीयं त्वं मया भक्त्या निवेदितम् ।  
	इमा आपो मया भक्त्या तव पादतलेऽर्पिताः ॥ ११-७०७ ॥  
  
	आचामय महादेवि प्रीता शान्तिं प्रयच्छ मे ।  
	सुराभावे घृतदधि मधु कांस्ये निवेदयेत् ॥ ११-७०८ ॥  
  
	मधुपर्कं तदुद्दिष्टं प्रार्थनीयं दिवौकसाम् ।  
	मधुपर्कं महेशानि ब्रह्मणा परिकल्पितम् ॥ ११-७०९ ॥  
  
	मया निवेदितं तुभ्यं गृहाण जगदीश्वरि ।  
	मधुपर्कप्रदानान्ते पुनराचमनीयकम् ॥ ११-७१० ॥  
  
	दातव्यं प्राशनान्तेऽस्य यत उच्छिष्टता भवेत् ।  
प्। १०३१) वारीदं हि ममामोदि प्रसन्नं मेध्यमेव च ॥ ११-७११ ॥  
  
	मया निवेदितं भक्त्या स्नाह्यनेन सुरेश्वरि ।  
	नानावर्णसमायुक्तपट्टसूत्रादिनिर्मितम् ॥ ११-७१२ ॥  
  
	वासःशुक्लं तथा रक्तं गृहाण त्रिदशेश्वरि ।  
	देहशोभाकरं पूतं रञ्जितं नागवस्तुभिः ॥ ११-७१३ ॥  
  
	परिधत्स्व जगद्धात्रि वासो भक्त्या निवेदितम् ।  
	वाससः परिधानान्ते पुनराचमनीयकम् ॥ ११-७१४ ॥  
  
	दातव्यं भक्तिभावेन स्मृत्युक्तत्वान्मनुष्यवत् ।  
	दिव्यरत्नसमायुक्ता वह्निभानुसमप्रभाः ॥ ११-७१५ ॥  
  
	अलङ्कारास्तवाङ्गानि शोभयन्तु सुरेश्वरि ।  
	अनुलेपनमेतत् ते महासुरभि शीतलम् ॥ ११-७१६ ॥  
  
	मया निवेदितं देवि गृहीत्वा लेपयाङ्गकम् ।  
	इदं कुसुममामोदि ग्रामारण्यसमुद्भवम् ॥ ११-७१७ ॥  
  
	प्राणसन्तर्पणं हृद्यं मयां दत्तं प्रगृह्यताम् ।  
	कर्पूरागुरुसम्मिश्रो वनस्पतिरसोद्भवः ॥ ११-७१८ ॥  
  
	मया निवेदितो धूपो देवदेवि प्रगृह्यताम् ।  
	अग्निज्योती रविज्योतिश्चन्द्रज्योतिस्तथैव च ॥ ११-७१९ ॥  
  
  
ज्योतिषामुत्तमं ज्योतिर्दीपोऽयं प्रतिगृह्यताम् ।  
त्वं चन्द्रसूर्यज्योतींषि विद्युदग्न्योस्तथैव च ॥ ११-७२० ॥  
  
त्वमेव जगतां ज्योतिर्दीपोऽयं प्रतिगृह्यताम् ।  
	स्निग्धमुष्णं हृद्यतमं दृशां शोभाकरं तव ॥ ११-७२१ ॥  
  
	गृहीत्वा कज्जलं सद्यो नेत्राण्यञ्जय पार्वति ।  
	त्वत्पादाम्भोजनखरद्युतिकारि मनोरमम् ॥ ११-७२२ ॥  
  
प्। १०३२) अलक्तकमिदं देवि मया दत्तं प्रगृह्यताम् ।  
	नानाविधानि रम्याणि स्वादूनि रसवन्ति च ॥ ११-७२३ ॥  
  
	मया दत्तानि गृह्यन्तां नैवेद्यानि सुरार्चिते ।  
	फलपूलानि सर्वाणि ग्रामकाननजानि च ॥ ११-७२४ ॥  
  
	नानाकारसुगन्धीनि गृहाण  परमेश्वरि ।  
	चतुर्विधमिदं भोज्यं देवि षड्भी रसैर्युतम् ॥ ११-७२५ ॥  
  
	सदा तृप्तिकरं रम्यमिदमन्नं प्रगृह्यताम् ।  
	गव्यसर्पिःपयोयुक्तं नानामधुरमिश्रितम् ॥ ११-७२६ ॥  
  
	निवेदितं देवि मया परमान्नं प्रगृह्यताम् ।  
	अमृतै रचितं दिव्यं घृतखण्डविनिर्मितम् ॥ ११-७२७ ॥  
  
	पिष्टकं विविधं स्वादु गृहाण हरवल्लभे ।  
	मोदकं स्वादु रुचिरं कर्पूरादिभिरन्वितम् ॥ ११-७२८ ॥  
  
	मिश्रं नानाविधैर्द्रव्यैः प्रतिगृह्याशु भुज्यताम् ।  
	ताम्रपात्रे स्थितं सीधुं पयो गव्यमथात्र वा ॥ ११-७२९ ॥  
  
	नारिकेलोदकं कांस्ये गृहाण शङ्करप्रिये ।  
	पानीयं शीतलं स्वच्छं प्रसन्नं घनसारयुक् ॥ ११-७३० ॥  
  
	भोजने तृप्तिकृद्देवि कृपया प्रतिगृह्यताम् ।  
	भोजनान्ते प्रदातव्यं पुनराचमनीयकम् ॥ ११-७३१ ॥  
  
	पूर्वोक्तेनैव मन्त्रेण सर्वत्रैव शुचिस्मिते ।  
	फलपत्रकसंयुक्तं कर्पूरादिसुवासितम् ॥ ११-७३२ ॥  
  
	मुखकान्तिकरं हृद्यं ताम्बूलं प्रतिगृह्यताम् ।  
	दूर्वाङ्कुरं ततो देव्यै दद्यात् साधकसत्तमः ॥ ११-७३३ ॥  
  
प्। १०३३) नमस्ते सर्वगे देवि नमस्ते भुक्तिमुक्तिदे ।  
	दूर्वां गृहाण देवि त्वं मां निस्तारय सङ्कटात् ॥ ११-७३४ ॥  
  
	विल्वपत्रं ततो देव्यै पृथक्त्वेन निवेदयेत् ।  
	अमृतोद्भवं श्रीयुक्तं महादेव प्रियं सदा ॥ ११-७३५ ॥  
  
	पवित्रं ते प्रयच्छामि पत्रं मालूरशाखिनः ।  
	नानापुष्पेण रचितां स्तनबद्धां सुगन्धिनीम् ॥ ११-७३६ ॥  
  
	प्रभ्रष्टां लम्बनां चापि तव देवि निवेदये ।  
	सर्वशेषे प्रदातव्यं सिन्दूरं पत्रिकार्चने ॥ ११-७३७ ॥  
  
	अनुलेपनकाले तु पीठमूर्त्त्योर्भिदेयती ।  
	अलिकादिकशोभायाः कारकं रागसम्भवम् ॥ ११-७३८ ॥  
  
	अतिरागि समुत्पिञ्जसिन्द्रूरं प्रतिगृह्यताम् ।  
	चमरीपुच्छजं श्वेतं हेमदण्डि सुलोम च ॥ ११-७३९ ॥  
  
	मयाऽर्पितं राजचिह्नं चामरं प्रतिगृह्यताम् ।  
	वर्हिवर्हकृताकारं मध्यदण्डसमन्वितम् ॥ ११-७४० ॥  
  
	गृह्यतां व्यजनं देवि देहस्वेदापनत्तये ।  
	येन भीषयसे दैत्यान् येन पूरयसेऽम्बरम् ॥ ११-७४१ ॥  
  
	तां घण्टां ते प्रयच्छामि महिषघ्नि प्रगृह्यताम् ।  
	दीपैरनेकैर्विहितमारात्रिकमिदं शुभम् ॥ ११-७४२ ॥  
  
	निवेदयामि ते देवि संहराज्ञानजं तमः ।  
	सर्वशेषे प्रदातव्यं पुष्पाणामञ्जलित्रयम् ॥ ११-७४३ ॥  
  
	तन्मनुस्तु वरारोहे दुर्गागायत्र्युदीरिता ।  
  
प्। १०३४)ॐ चण्डिकायै विद्महे भगवत्यै धीमहि तन्नो गौरी प्रचोदयात् ।  
  
	अनेन विधिना यस्तु मन्त्रैरेभिश्च पार्वति ॥ ११-७४४ ॥  
  
	महिषघ्नीं महामायां पत्रिकासु प्रपूजयेत् ।  
	अश्वमेधफलं प्राप्य स गच्छेच्चण्डिकालयम् ॥ ११-७४५ ॥  
  
	इहापि च भवेत् सद्यः कल्याणानां स भाजनम् ।  
	पूजारीतिर्वरारोहे पीठमूर्त्त्योरपीदृशी ॥ ११-७४६ ॥  
  
	मन्त्रभेदः परो ज्ञेयः पात्राणां स्थापनं तथा ।  
	प्रत्येकं तु ततः कुर्यात् पत्रिकाणां तु पूजनम् ॥ ११-७४७ ॥  
  
	यावच्छक्योपचारेण मन्त्रेणापि पृथक् पृथक् ।  
	एका तत्तदधिष्ठात्री देवता परिकीर्त्तिता ॥ ११-७४८ ॥  
  
	तत्तन्नाम्ना चतुर्थ्यन्तां समावाह्यार्चयेत् प्रिये ।  
	आदौ तु रम्भाधिष्ठात्री ब्रह्माणी परिकीर्त्तिता ॥ ११-७४९ ॥  
  
	कालिका कच्च्यधिष्ठात्री त्रिपुरघ्नेन भाषिता ।  
	दुर्गा हरिद्राधिष्ठात्री जयन्त्यां कार्त्तिकी तथा ॥ ११-७५० ॥  
  
	शिवा च विल्वाधिष्ठात्री दाडिमाधिष्ठिता तत्था ।  
	शत्रुसङ्घक्षयकरी विज्ञेया रक्तदन्तिका ॥ ११-७५१ ॥  
  
	मुनिभिः शोकरहिताऽशोकाधिष्ठात्र्युदीरिता ।  
	तथैव मानाधिष्ठात्री चामुण्डा परिकीर्त्तिता ॥ ११-७५२ ॥  
  
	लक्ष्मीश्च धान्याधिष्ठात्री नन्दीशेनोपपादिता ।  
	नवपत्रिकाधिष्ठात्री कात्यायन्यप्युदीरिता ॥ ११-७५३ ॥  
  
	याथाऽसां क्रमतो देवि नामान्युक्तानि ते मया ।  
	तथैव मन्त्रमेकैकं क्रमेन प्रब्रुवेऽधुना ॥ ११-७५४ ॥  
  
प्। १०३५) ब्रह्माणि त्वं ससागच्छ सान्निध्यमिह कल्पय ।  
	रम्भारूपेण सर्वत्र शान्तिं कुरु नमोऽस्तु ते ॥ ११-७५५ ॥  
  
	महिषासुरयुद्धेषु कच्चीभूताऽसि कालिके ।  
	मनुष्यानुग्रहार्थाय लोकमेनमुपागता ॥ ११-७५६ ॥  
  
	हरिद्रे वरदे देवि दुर्गारूपाऽसि शोभने ।  
	मम विघ्नविनाशाय पूजां गृह्ण प्रसीद मे ॥ ११-७५७ ॥  
  
	निशुम्भशुम्भमथने सेन्द्रैर्देवगणैः पुरा ।  
	जयन्ती पूजिताऽसि त्वमस्माकं वरदा भव ॥ ११-७५८ ॥  
  
	महादेवप्रियकरो वासुदेवप्रियः सदा ।  
	सदा कालीप्रीतिकरो विल्ववृक्ष नमोऽस्तु ते ॥ ११-७५९ ॥  
  
	दाडिमि त्वं पुरा युद्धे रक्तबीजस्य सम्मुखे ।  
	चामुण्डाप्रीतिमकरोत् तस्मात् त्वां पूजयाम्यहम् ॥ ११-७६० ॥  
  
	हरप्रीतिकरो वृक्षो ह्यशोकः शोकनाशनः ।  
	दुर्गाप्रीतिकरत्वेन मामशोकं सदा कुरु ॥ ११-७६१ ॥  
  
	यस्य पत्रे वसेद्देवी मानवृक्ष शचीप्रिय ।  
	ममैवानुग्रहार्थाय पूजां गृह्ण सुरेश्वरि ॥ ११-७६२ ॥  
  
	जगतः प्राणरक्षार्थं ब्रह्मणा निर्मितं पुरा ।  
	उमाप्रीतीकरं धान्यं तस्मात् त्वं रक्ष मां सदा ॥ ११-७६१ ॥  
  
	पत्रिके नवदुर्गे त्वं महादेवमनोहरे ।  
	पूजां समास्तां सङ्गृह्य रक्ष मां त्रिदशेश्वरि ॥ ११-७६२ ॥  
  
	प्रत्येकमित्थं सम्पूज्य मन्त्रैरेतैरुदीरितैः ।  
	नामाभ्यामपि ङेन्ताभ्यामुक्ताभ्यां पूर्वमेव ते ॥ ११-७६३ ॥  
  
	सामान्यपीठन्यासोक्तनामभिर्ङेन्तबृंहितैः ।  
प्। १०३६) दिक्पालानपि नित्योक्तवाहनायुधसंयुतान् ॥ ११-७६४ ॥  
  
	वस्तुभिः पीठमूर्त्त्योस्तु नित्यनैमित्तिकोदितैः ।  
	प्रावृत्यार्चनविस्तारैर्यजेत् परमेश्वरीम् ॥ ११-७६५ ॥  
  
	यावती कथिता नित्य इति कर्त्तव्यता मया ।  
	यथा नैमित्तिके चापि द्वयीमपि नियोजयेत् ॥ ११-७६६ ॥  
  
	सम्प्रयोगममन्त्राणामवदन्नैत्यके विधौ ।  
	तं केवलं विधायेशि सर्वमन्यमुपाचरेत् ॥ ११-७६७ ॥  
  
	नैमित्तिकीयः सङ्ग्राह्योऽन्यः सर्व उभयात्मकः ।  
	प्रयोगो यादृशीयस्तु तादृशीयं हि तर्पणम् ॥ ११-७६८ ॥  
  
	शक्तौ तु पत्रिकार्चायां दशास्त्राणि प्रपूजयेत् ।  
	ङेन्तैस्तारहृदो मध्येऽधिष्ठितैस्तत्तदक्षरैः ॥ ११-७६९ ॥  
  
	ततोऽनु सर्वपूजान्ते पूजयेन्महिषासुरम् ।  
	वलिं दद्यात् स्वशक्त्या च पशूनपि खगानपि ॥ ११-७७० ॥  
  
	नैमित्तिके तद्विधानं प्रागेव तव कीर्त्तितम् ।  
  
इति सप्तमीकृत्यम् ।  
  
अथाष्टमीकृत्यम् ।  
  
तत्रैव ।  
  
	एतावत् सप्तमीकृत्यमथाष्टम्यर्चनं शृणु ॥ ११-७७१ ॥  
  
	सप्तम्युक्तविधानं हि पूर्वमेवानुवर्त्तते ।  
	अधिकं यत् तदाख्यास्ये सर्वमन्यत् पुरोक्तवत् ॥ ११-७७२ ॥  
  
	शोधनं द्रव्यजातानामासनादेस्तथैव च ।  
	प्राणायामो भूतशुद्धिर्मातृकान्यास एव च ॥ ११-७७३ ॥  
  
	तथा पीठषडङ्गाख्यन्यासौ न्यासान्तराण्यपि ।  
	विधाय पूर्वोक्तरीत्या च महास्नानं तथैव च ॥ ११-७७४ ॥  
  
प्। १०३७) दर्पणे प्रतिबिम्बं च कारयित्वा पुरोक्तवत् ।  
	दन्तकाष्ठं निवेद्याथ सङ्कल्पं विरचय्य च ॥ ११-७७५ ॥  
  
	अर्घसंस्थापनादीनि विधाय च पुरोक्तवत् ।  
	समाप्यात्मार्चनं चापि घटे गणपतिं यजेत् ॥ ११-७७६ ॥  
  
	सूर्यादीनपि पञ्चायतनान् सम्पूज्य यत्नतः ।  
	ध्यात्वाऽथ मानसैरेवोपचारैः परिपूज्य च ॥ ११-७७७ ॥  
  
	उपचारैः षोडशभिर्महामायां समर्चयेत् ।  
	तैस्तैर्मन्त्रैस्तदनुक्रमतश्चापि पार्वति ॥ ११-७७८ ॥  
  
	मुद्राप्रदर्शनैस्तैरुपचारनिवेदनैः ।  
	पीठमूर्त्त्योस्तान्त्रिकोक्तरीत्या पूजनमाचरेत् ॥ ११-७७९ ॥  
  
	पत्रिकासु च पौराणक्रमतो जगदीश्वरि ।  
	कृत्वाऽवरणपूजां हि पीठे द्वाभ्यां समाचरेत् ॥ ११-७८० ॥  
  
	नित्यनैमित्तिकोक्ताभ्यां महाष्टम्यर्चनक्रमे ।  
	विशेषं कं चिदाख्यास्ये पत्रिकायाः प्रपूजने ॥ ११-७८१ ॥  
  
	पूर्वादिवसुकोणेषु दशोपचरणैर्यजेत् ।  
	देव्याः शक्तीः क्रमेणैवोग्रचण्डाद्या विशेषतः ॥ ११-७८२ ॥  
  
	मन्त्रमालामयीसंस्थैर्मन्त्रैरासां तु कौलिकः ।  
	नन्दिकेशपुराणोक्तैर्मनुभिः पद्यरूपिभिः ॥ ११-७८३ ॥  
  
	श्रुत्यध्वन्याः पूजयेयुरुग्रचण्डादिकाः प्रिये ।  
	मनू।स्तदीयानधुना ब्रवीमि तव सुन्दरि ॥ ११-७८४ ॥  
  
	तारह्नीकमला आदौ मध्ये ङेन्ताभिधा तथा ।  
	अन्ते हृन्मनुरेवं हि परिपाटी प्रकीर्त्तिता ॥ ११-७८५ ॥  
  
	उग्रचण्डा तु भयदा मध्याह्नार्कसमप्रभा ।  
प्। १०३८) सा मे सदाऽस्तु वरदा तस्यै नित्यं नमो नमः ॥ ११-७८६ ॥  
  
	प्रचण्डे पुत्रदे नित्यं प्रचण्डगणसंवृते ।  
	जगदानन्ददे देवि प्रसन्ना भव सर्वदा ॥ ११-७८७ ॥  
  
	चण्डोग्रे भूतरूपाऽसि सर्वभूतभयप्रदा ।  
	सौम्या भूता मयि सदा वरदा भव शोभने ॥ ११-७८८ ॥  
  
	या सिद्धिरिति नाम्ना तु देवेशेन प्रकाशिता ।  
	शासि त्वं साऽसि देवेशि नमस्ते चण्डनायिके ॥ ११-७८९ ॥  
  
	देवि चाण्डात्मिके चण्डे चण्डारिविजयप्रदे ।  
	धर्ममोक्षप्रदाऽसि त्वं नित्यं मे वरदा भव ॥ ११-७९० ॥  
  
	या सृष्टिस्थितिसंहारगुणत्रयसमन्विता ।  
	यस्याः परा न चान्याऽस्ति चण्डवत्यै नमो नमः ॥ ११-७९१ ॥  
  
	चण्डरूपा महाचण्डा चण्डनायकचण्डिका ।  
	सर्वसिद्धिप्रदा देवि तस्यै नित्यं नमो नमः ॥ ११-७९२ ॥  
  
	बालार्कारुणनेत्रा या सर्वदा भक्तवत्सला ।  
	चण्डासुरस्य मथनी वरदा साऽस्तु चण्डिका ॥ ११-७९३ ॥  
  
	ततोऽष्टदलपद्मस्य अष्टावृत्या दलेषु च ।  
	यजेच्चतुःषष्टिमिता योगिनीगणरूपिणीः ॥ ११-७९४ ॥  
  
	तारत्रयं पुरो दत्वा शेषे नम इदं पदम् ।  
	ङेन्तं ततो नाम तासां मध्ये कृत्वा नियोजयेत् ॥ ११-७९५ ॥  
  
	उपचारैः पञ्चभिर्वा पुष्पैर्वा केवलाक्षतैः ।  
	ब्रह्माणी चण्डिका रौद्री गौरीन्द्राणी तथैव च ॥ ११-७९६ ॥  
  
	कौमारी भैरवी दुर्गा नारसिंही च कालिका ।  
प्। १०३९) चामुण्डा शिवदूती च वाराही कौशिकी तथा ॥ ११-७९७ ॥  
  
	माहेश्वरी शङ्करी च जयन्ती सर्वमङ्गला ।  
	करालिनी मुक्तकेशी शिवा शाकम्भरी तथा ॥ ११-७९८ ॥  
  
	भीमा शान्ता भ्रामरी च रुद्राणी चण्डरूपिणी ।  
	क्षमा धात्री स्वधा स्वाहा अपर्णा च महोदरी ॥ ११-७९९ ॥  
  
	घोररूपा महाकाली विद्युज्जिह्वा कपालिनी ।  
	क्षेमङ्करी महामाया मेघमाला बलाकिनी ॥ ११-८०० ॥  
  
	शुष्कोदरी चण्डघण्टा महाप्रेता प्रियङ्करी ।  
	खरतुण्डी ऋक्षकर्णी बलप्रमथनी तथा ॥ ११-८०१ ॥  
  
	मनोमथन्यपि तथा सर्वभूतदमन्यपि ।  
	उमा तारा महानिद्रा विजया च जया तथा ॥ ११-८०२ ॥  
  
	शैलपुत्री महोल्का च त्रिशूलिन्यञ्जनप्रभा ।  
	कूष्माण्डी विश्वसन्त्रासा तथा कात्यायनी परा ॥ ११-८०३ ॥  
  
	कालरात्रिर्महागौरी चतुःषष्टिरिमा मताः ।  
	पूजयेन्मण्डलस्यान्ते सर्वकामार्थसिद्धये ॥ ११-८०४ ॥  
  
	पुनश्च कोटियोगिन्यः पूज्याः एकाख्यया प्रिये ।  
	पद्मपत्राग्रहाग्रेषु पूर्ववन्मन्त्रकल्पनैः ॥ ११-८०५ ॥  
  
	ततो देवीसन्निधाने सम्यग्दुर्गा फलप्रदा ।  
	ऐशान्यादिक्रमे द्वे द्वे मध्ये वा नव पूजयेत् ॥ ११-८०६ ॥  
  
	आसामप्युग्रचण्डादिवन्मन्त्रः परिकीर्त्तितः ।  
	पाद्यादिभिः पूर्ववच्च तत्तन्मन्त्रैः प्रपूजयेत् ॥ ११-८०७ ॥  
  
प्। १०४०) मृत्युञ्जयप्राणसंस्थैरथ पौराणिकैरपि ।  
	पूर्वपक्षः कौलिकानामुत्तरः श्रुतिशालिनाम् ॥ ११-८०८ ॥  
  
	तन्मन्त्रामधुना वक्ष्ये सावधाना निशामय ।  
	चतुर्मुखीं जगद्धात्रीं हंसारूढां वरप्रदाम् ॥ ११-८०९ ॥  
  
	सृष्टिकर्त्रीं महाभागां ब्रह्मणीं तां नमाम्यहम् ।  
	वृषारूढां शिवां भद्रां त्रिनेत्रां वरदां शिवाम् ॥ ११-८१० ॥  
  
	माहेश्वरीं नमस्यामि जगत्संहारकारिणीम् ।  
	कौमारीं पीतवसनां मयूरवरवाहिनीम् ॥ ११-८११ ॥  
  
	शक्तिहस्तां शोणदेहां नमामि वरदां सदा ।  
	शङ्खचक्रगदापद्मधारिणीं कृष्णविग्रहाम् ॥ ११-८१२ ॥  
  
	स्थितिरूपां खगेन्द्रस्थां वैष्णवीं प्रणमाम्यहम् ।  
	वराहरूपिणीं देवीं दंष्ट्रोद्धृतवसुन्धराम् ॥ ११-८१३ ॥  
  
	शुभदां नीलवसनां वाराहीं तां नमाम्यहम् ।  
	नृसिंहरूपिणीं भीमां दैत्यदानवघातिनीम् ॥ ११-८१४ ॥  
  
	विकरालनखां शुभ्रां नारसिंहीं नमाम्यहम् ।  
	इन्द्राणीं गजकुम्भस्थां सहस्रनयनां शुभाम् ॥ ११-८१५ ॥  
  
	नमामि वरदां देवीं सर्वदेवनमस्कृताम् ।  
	चामुण्डां मुण्डमथनीं मुण्डमालोपशोभिताम् ॥ ११-८१६ ॥  
  
	अट्टाट्टहासमुदितां नमाम्यात्मविभूतये ।  
	कात्यायनीं दशभुजां महिषासुरमर्दिनीम् ॥ ११-८१७ ॥  
  
	प्रसन्नवदनां देवीं वरदां प्रणमाम्यहम् ।  
	चण्डिके नवदुर्गे त्वं महादेवप्रिये सदा ॥ ११-८१८ ॥  
  
	पूजां समस्तां सङ्गृह्य रक्ष मां त्रिदशेश्वरि ।  
प्। १०४१) कात्यायन्याश्च दुर्गाया मन्त्रद्वयमिदं मतम् ॥ ११-८१९ ॥  
  
	इमे तेनैव मन्त्रेण पूजयेत् सुरवन्दिते ।  
	पुनः पूर्वोक्तविधिना देवीरेकादशर्चयेत् ॥ ११-८२० ॥  
  
	जयन्तीं मङ्गलां कालीं भद्रकालीं कपालिनीम् ।  
	दुर्गां क्षमां शिवां धात्रीं स्वधां स्वाहां च पूजयेत् ॥ ११-८२१ ॥  
  
	ततोऽस्त्रपूजां कुर्वीत सप्तम्यर्चनतोऽधिकाम् ।  
	प्रणवाद्यैर्नमोऽन्तैश्च मन्त्रैरेव सुरेश्वरि ॥ ११-८२२ ॥  
  
	आदौ तु दक्षिणे भागे ततो वामे प्रपूजयेत् ।  
	पाद्यादिभिस्त्रिशूलादीन् केवलैरक्षतैरथ ॥ ११-८२३ ॥  
  
	सर्वायुधानां प्रथमो निर्मितस्त्वं पिनाकिना ।  
	शूलसारं समाकृष्य कृत्वा मुष्टिग्रहं शुभम् ॥ ११-८२४ ॥  
  
	असिर्विशसनः खड्गस्तीक्ष्णधारो दुरासदः ।  
	श्रीगर्भो विजयश्चैव धर्मपाल नमोऽस्तु ते ॥ ११-८२५ ॥  
  
	चक्रं त्वं विष्णुरूपोऽसि विष्णुपाणौ सदा स्थितः ।  
	देवीहस्तगतश्चासि चक्रराज नमोऽस्तु ते ॥ ११-८२६ ॥  
  
	सर्वायुधानां श्रेष्ठस्त्वं दैत्यसेनानिषूदन ।  
	भयेभ्यः सर्वदा रक्ष तीक्ष्णबाण नमोऽस्तु ते ॥ ११-८२७ ॥  
  
	शक्ते त्वं सर्वदेवानां गुहस्य च विशेषतः ।  
	शक्ति रूपेण सर्वत्र रक्षां कुरु नमोऽस्तु ते ॥ ११-८२८ ॥  
  
	रक्षारूपेण खेट त्वमरिसंहारकारकः ।  
	सदा देवीकरगत मां रक्ष बहुसङ्कटात् ॥ ११-८२९ ॥  
  
	सर्वायुधमहामात्र सर्वासुरनिषूदन ।  
	चाप मां सर्वतो रक्ष साकं सायकसत्तमैः ॥ ११-८३० ॥  
  
प्। १०४२) पाश त्वं नागरूपोऽसि विषपूर्णो विषोदरः ।  
	शत्रूणां दुःसहो नित्यं नागपाश नमोऽस्तु ते ॥ ११-८३१ ॥  
  
	अङ्कुशोऽसि नमस्तुभ्यं गजानां त्वं नियामकः ।  
	देवानामपि रक्षार्थं पार्वत्याऽसि धृतः करे ॥ ११-८३२ ॥  
  
	यस्या निनादमाकर्ण्य शकृन्मूत्रे प्रसुस्रुवः ।  
	दैत्यसङ्घाः पाहि सा त्वं घण्टे नानाविधाद्भयात् ॥ ११-८३३ ॥  
  
	परशो त्वमतिक्ष्णोऽसि सर्ववैरिविमर्दन ।  
	देवीहस्तगतश्चासि सदा तुभ्यं नमो नमः ॥ ११-८३४ ॥  
  
	यानि यानीह मुख्यानि प्रसिद्धान्यायुधानि च ।  
	क्षयकारीणि शत्रूणां विख्यातानि जगत्त्रये ॥ ११-८३५ ॥  
  
	यानि यान्यम्बिका धत्ते करेषु स्वेषु सर्वदा ।  
	भुशुण्डीपाशपरिघभिन्दिपालास्तु लागुडाः ॥ ११-८३६ ॥  
  
	ऋष्टितोमरकुन्ताश्च पट्टिशो मुशलस्तथा ।  
	गदाशतघ्नीकुणपच्छुरिकाकर्त्तरीमुखाः ॥ ११-८३७ ॥  
  
	सर्वा।स्तान् पूजयाम्यद्य महाष्टम्यां विशेषतः ।  
	सर्वे रक्षन्तु मां नित्यम् सर्वसिद्धिं ददत्वपि ॥ ११-८३८ ॥  
  
	तारात् कूर्चाच्च दुर्गायै सर्वायुधपदान्यपि ।  
	धारिण्यै नम उच्चार्य दद्यात् पुष्पाञ्जलित्रयम् ॥ ११-८३९ ॥  
  
	ततो देव्याः किरीटादीनलङ्कारान् प्रपूजयेत् ।  
	ताराद्येन नमोऽन्तेन नाम्ना ङेन्तेन तस्य च ॥ ११-८४० ॥  
  
	ततः प्रपूजयेद्देव्याः सिंहासनमनुत्तमम् ।  
	ताराद्वज्रनखदंष्ट्रायुधाय परिकीर्त्त्य हि ॥  
  
	महासिंहाय हु। हृच्च सिंहमेतेन पूजयेत् ।  
प्। १०४३) यथोपकल्पितैरेवोपचारैः कुसुमाक्षतैः ॥ ११-८४१ ॥  
  
	तदन्ते मनुनैतेन देव्याः सिंहासनं यजेत् ।  
	आसनं चासि देव्यास्त्वं घोरदंष्ट्रोत्कटान्वितः ।	। ८४२ ॥  
  
	हिमाद्रिशिखराकार सिंहराज नमोऽस्तु ते ।  
	देव्या दत्तवरत्वेन विशेषान्महिषासुरम् ॥ ११-८४३ ॥  
  
	अष्टम्यां च नवम्यां च पूजयेद्बहुविस्तरैः ।  
	यावच्छक्योपचारैस्तु पाद्यादिभिरनेकधा ॥ ११-८४४ ॥  
  
	नमोऽन्तः प्रणवादिश्च ङेन्तोऽन्तर्महिषासुरः ।  
	एतेन मनुना सर्वोपचारानस्य चार्पयेत् ॥ ११-८४५ ॥  
  
	न सामान्यासुरधिया साक्षाद्रुद्रधियैव हि ।  
	पूजान्ते कीर्त्तयेन्मन्त्रानमून् बद्धाञ्जलिः प्रिये ॥ ११-८४६ ॥  
  
	रुद्रोऽस्यसुरराज त्वं देवानां दर्पनाशकः ।  
	पितुर्वरप्रार्थनया महिषीगर्भसम्भवः ॥ ११-८४७ ॥  
  
	कात्यायन्या समं योद्धुं सामर्थ्यं कस्य विद्यते ।  
	केनासुरेण विधृतः समरे मधुसूदनः ॥ ११-८४८ ॥  
  
	केनान्येन विजित्याजौ त्रिदशाः सेवकीकृताः ।  
	मन्वन्तरत्रयं केन भुक्तं राज्यमकण्टकम् ॥ ११-८४९ ॥  
  
	बभूव कस्य वा सेना परार्धशतसम्मिता ।  
	रुद्ररूपधरायातो महिषासुर ते नमः ॥ ११-८५० ॥  
  
	ततः सम्पूजयेद्देवि चतुरो वटुकानपि ।  
	सिद्धपुत्रं ज्ञानपुत्रं तथा सहजपुत्रकम् ॥ ११-८५१ ॥  
  
	शेषे समयपुत्रं च मन्त्रमेषां निशामय ।  
	वेदादिकमलाबीजे पुरतोऽन्ते नमोऽपि च ॥ ११-८५२ ॥  
  
प्। १०४४) तत्तन्नाम्ना सह तथा वटुको विग्रहीकृतः ।  
	स ङेन्त इति मन्त्राः स्युरेतेषां जगदीश्वरि ॥ ११-८५३ ॥  
  
	समस्तैरुपचारैस्तु यथाविभवकल्पितैः ।  
	पूजयेद्वटुकानेताञ्छृण्वन्यावृत्तिपूजनम् ॥ ११-८५४ ॥  
  
	पूजयेत् क्षेत्रपाला।श्च मध्ये किञ्जल्कपक्षयोः ।  
	हेतुकं त्रिपुरघ्नं च अग्निजिह्वं तथैव च ॥ ११-८५५ ॥  
  
	अग्निवेतालसञ्ज्ञं च कालं चाथ करालकम् ।  
	एकपादं भीमनाथमुत्तरादिक्रमेण तु ॥ ११-८५६ ॥  
  
	अधुना मन्त्रमेतेषां ब्रवीमि शृणु पार्वति ।  
	तारकूर्चक्षेत्रपालबीजत्रयमिदं पुरः ॥ ११-८५७ ॥  
  
	एतन्नाम्ना सह पुनः क्षेत्रपालः सविग्रहः ।  
	ङेन्तो महाभीषणश्च तद्वदेव प्रकीर्त्तितः ॥ ११-८५८ ॥  
  
	क्रोधो हृच्छिरसी चापि मन्त्र एषां वरानने ।  
	मण्डलस्य चतुर्दिक्षु द्वौ द्वौ मध्ये च पूजयेत् ॥ ११-८५९ ॥  
  
	भैरवान् नव देवेशि शरदर्चनकर्मणि ।  
	असिताङ्गो रुरुश्चण्डः क्रोध उन्मत्त एव च ॥ ११-८६० ॥  
  
	आनन्दश्च कपाली च भीषणस्तदनन्तरम् ।  
	संहारी सर्वशेषे स्यात् कीर्त्तिता नव भैरवाः ॥ ११-८६१ ॥  
  
	तारत्रपारोषबीजं तत्तन्नाम ततः परम् ।  
	भैरवान्तं विग्रहि च ङेन्तं हृन्मन्त्रसंयुतम् ॥ ११-८६२ ॥  
  
	दिक्ष्वष्टसु बहिः पद्माद्दिगीशानष्ट पूजयेत् ।  
	इन्द्रोऽग्निश्च यमश्चैव नैर्-ऋतो वरुणस्तथा ॥ ११-८६३ ॥  
  
	वायुः सोमश्च ईशान एतन्नाम्ना परिस्थिता ।  
प्। १०४५) वज्रं शक्तिश्च दण्डश्च खड्गः पाशोऽङ्कुशस्तथा ॥ ११-८६४ ॥  
  
	ध्वजशूले अमीषां तु शस्त्राणि कथितानि ते ।  
	नैर्-ऋतो वरुणश्चापि मध्येऽनन्तः प्रकीर्त्तितः ॥ ११-८६५ ॥  
  
	तदस्त्रं चक्रमुदितं यथेन्द्रेशानमध्यतः ।  
	ब्रह्मा सपद्म इत्येते दिगीशा दश ईरिताः ॥ ११-८६६ ॥  
  
	मन्त्ररीती इदानीं त्वं समाकल्पय भामिनि ।  
	प्रणवं पुरतो दत्वा तत्तन्नाम ततः परम् ॥ ११-८६७ ॥  
  
	ततः परं तत्तदस्त्रं सशब्दपरिबृ।हितम् ।  
	सवाहनपरीवारं सायुधं तदनन्तरम् ॥ ११-८६८ ॥  
  
	शब्दाश्चत्वार इत्येते ङेन्ताः कार्या नमस्ततः ।  
	ततो दद्याद्वलिं देव्यै पूर्वोदितविधानतः ॥ ११-८६९ ॥  
  
	अष्टम्यामधिकं दद्यात् सप्तमीवलिदानतः ।  
  
तन्त्रान्तरे ।  
  
	ततो यथाशक्ति जपं कृत्वा स्तोत्रमुदीरयेत् ॥ ११-८७० ॥  
  
वलिदानविधिः स्तोत्रं चाग्रे वक्ष्यते ।  
तथा ।  
  
साष्टाङ्गं प्रणमेद्भूमौ देवीं भक्तिपरायणः ।  
  
(निर्णयामृते) पुराणान्तरे ।  
  
	ततः खड्गं नमस्कृत्य शत्रूणां वधसिद्धये ॥ ११-८७१ ॥  
  
	इच्छेत विजयं राज्ये सुभिक्षं चात्मनो नृपः ।  
	पुनः पुनः प्रणम्यार्यां संस्मरेद्धृदये शिवाम् ॥ ११-८७२ ॥  
  
	सर्वं कृत्वेति कौरव्य अष्टम्यां जागरं निशि ।  
	नटनाटकघोषैश्च कारयेच्च महोत्सवम् ॥ ११-८७३ ॥  
  
अथाष्टमीनवम्योः सन्धौ चामुण्डापूजा ।  
  
प्। १०४६) (महाकालसंहितायाम्)  
  
	अष्टमीनवमीसन्धौ कुर्वते के चिदर्चनम् ।  
	तत्सन्धिपूजनमिति पुराणादिषु कीर्त्तितम् ॥ ११-८७४ ॥  
  
	नवम्यामर्धरात्रे वा तत्परेणापि पूजनम् ।  
	तान्त्रिकाः के चिदिच्छन्ति सिद्धिं तूभयथाऽर्चने ॥ ११-८७५ ॥  
  
	चामुण्डारूपधारिण्यास्तत्र देव्यास्तु पूजनम् ।  
	विहितं नान्यरूपिण्याः कृत इत्येष निर्णयः ॥ ११-८७६ ॥  
  
	तन्मन्त्रं ध्यानमस्यास्तु समाकल्पय साम्प्रतम् ।  
  
चामुण्डाया मन्त्रध्याने तन्त्रान्तरोक्ताष्टमातृकाप्रकरणे वक्ष्यामः ।  
तथा ।  
  
	एवं ध्यात्वा च सम्पूज्य विविधोपायनादिभिः ॥ ११-८७७ ॥  
  
	शक्तौ तु मार्त्तिकीः स्थालीः पूरयेदन्नतेमनैः ।  
	पक्वान्नैराममांसैश्च रुधिरैर्देयपक्षिणाम् ॥ ११-८७८ ॥  
  
	ताश्च सम्पूजयेद्गन्धै रक्तपुष्पाक्षतरपि ।  
	उपरिष्टाद्धूपदीपैररिबलैर्मनुभिश्च यः ॥ ११-८७९ ॥  
  
	वलिं समुत्सृजेत् तेन महतीं श्रियमश्नुते ।  
	शक्तियामे ततः पश्चात् केचित् कुर्वन्ति कौलिकाः ॥ ११-८८० ॥  
  
	तद्विधानं पुरैवोक्तं तेनैवैतां समापयेत् ।  
  
अथ नवमीकृत्यम् ।  
  
(भविष्यपुराणे)  
  
	नवम्यां श्रीसमायुक्ता देवैः सर्वैः सुपूजिता ॥ ११-८८१ ॥  
  
	जघान महिषं दुष्टमवध्यं देवताभिः ।  
	लब्ध्वाऽभिषेकं वरदा शुक्ले चाश्वयुजस्य च ॥ ११-८८२ ॥  
  
प्। १०४७) तस्मात् सा तत्र सम्पूज्या नवम्यां चण्डिका बुधैः ।  
	महत्त्वं हि यतः प्राप्ता तत्र देवी सरस्वती ॥ ११-८८३ ॥  
  
	तदर्थं महती प्रोक्ता नवमीयं सदा बुधैः ।  
	पूजयित्वा महादेवीं नवम्यां मन्त्रचण्डिकाम् ॥ ११-८८४ ॥  
  
	महत्त्वं प्राप्तवान् वीर ब्रह्मा विष्णुस्तथाऽमराः ।  
	तस्मादियं महापुण्या नवमी पापनाशिनी ॥ ११-८८५ ॥  
  
	उपोष्या तु प्रयत्नेन सततं सर्वपार्थिवैः ।  
	पूर्वोत्तरेण ऋक्षेण संयुक्ता विधिवन्नृप ॥ ११-८८६ ॥  
  
	विशेषतो नृपाद्यैश्च बालैर्वृद्धैः सयौवनैः ।  
	ब्राह्मणैः क्षत्रियैर्वैश्यैः शूद्रैरन्यैश्च सेवकैः ॥ ११-८८७ ॥  
  
इत्यादि (दुर्गोत्सवपद्धतौ)  
तन्त्रान्तरे ।  
  
	ततो महानवम्यां च पूजयेज्जगदम्बिकाम् ।  
	अष्टम्यां यावती प्रोक्ता विस्तरेण समर्हणा ॥ ११-८८८ ॥  
  
	नवम्यामपि कर्त्तव्या तावत्येव वरानने ।  
	विशेषस्तत्र कर्त्तव्यं प्रभूतवलिदानकम् ॥ ११-८८९ ॥  
  
(महाकालसंहितायाम्)  
  
	नैमित्तिकक्रमेणैव पीठमूर्त्त्यर्चनं चरेत् ।  
	शक्तौ नित्योदितावृत्यर्चनं कुर्वीत साधकः ॥ ११-८९० ॥  
  
	नान्यां पूजां वरारोहे व्यवस्थेयं शिवोदिता ।  
	पीठमूर्ती पत्रिकामृन्मूर्त्ती यो भक्तिभावितः ॥ ११-८९१ ॥  
  
	कुरुते तस्य विहितं पूजनद्वितयं तदा ।  
	पत्रिकायाः पुरः पूजा पीठमूर्त्त्योस्ततः परम् ॥ ११-८९२ ॥  
  
	सर्वाऽपि तान्त्रिकी रीतिः पीठमूर्त्त्योरुदीरिता ।  
प्। १०४८) पत्रिकादिषु पौराणी रीतिरुक्ता पुरारिणा ॥ ११-८९३ ॥  
  
	असंसृष्टं पृथक्कृत्य द्वयमेतन्मयोदितम् ।  
	ततः परं सुरेशानि पाठयेदथ वा पठेत् ॥ ११-८९४ ॥  
  
	मार्कण्डेयपुराणान्तर्गतां भगवतीस्तुतिम् ।  
	समग्रां वा पठेदाहो वधं शुम्भनिशुम्भयोः ॥ ११-८९५ ॥  
  
	महिषासुरस्याप्यथ वा मधुकैटभयोरपि ।  
	कुर्यादुभयमेवात्र विधिं सङ्कल्पपूर्वकम् ॥ ११-८९६ ॥  
  
	ब्राह्मणान् वरयित्वैव वस्त्रालङ्करणासनैः ।  
	विदध्यात् कामनोल्लेखं पूजां शक्त्या च पुस्तके ॥ ११-८९७ ॥  
  
	शनैः पठेत् पाठकोऽपि वर्णौच्चारणपूर्वकम् ।  
	सुव्यक्तं नातिविश्लिष्टं न शिरश्चालगीतवत् ॥ ११-८९८ ॥  
  
	तनु मान्दोलयन् नापि न हसन् न रुदन् व्रजन् ।  
	नाश्नन्नान्यैरालप।श्च न मध्ये च्छिन्नवत् तथा ॥ ११-८९९ ॥  
  
	आचान्तः कृतशौचश्च पदोरुद्गमनीयवान् ।  
	एतेन विधिनाऽधीते तुष्यते जगदम्बिका ॥ ११-९०० ॥  
  
	यथोक्तफलदात्री च भवति प्राणवल्लभे ।  
	यथैतत्पाठतो देवी प्रीता स्याद्द्रुतमीश्वरी ॥ ११-९०१ ॥  
  
	न तथा धूपदीपस्रग्वलिनैवेद्यविस्तरैः ।  
	पठनं पाठनं वाऽपि तस्मादेतस्य यत्नतः ॥ ११-९०२ ॥  
  
	कार्यं शारदपूजायां कालिकातुष्टिमिच्छता ।  
	देवीशारदपूजायां यथैतस्य हि नित्यता ॥ ११-९०३ ॥  
  
	होमस्यापि तथा ज्ञेया मुख्ये अङ्गे इमे मते ।  
	हस्तमात्रं विधायादौ स्थण्डिलं श्रद्धया मृदा ॥ ११-९०४ ॥  
  
प्। १०४९) तत्राग्निस्थापनं कृत्वा वैदिकैर्मनुभिः प्रिये ।  
	घृताहुतिं वा जुहुयात् तिलमिश्रामथापि वा ॥ ११-९०५ ॥  
  
	विल्वपत्रं यवां पद्मं पायसं वा मधूक्षितम् ।  
	मन्त्रस्तत्र तु विज्ञेया भारती षोडशाक्षरी ॥ ११-९०६ ॥  
  
	अथवा जयदुर्गाया मन्त्रो यः परिनिष्ठितः ।  
  
भारती षोडशाक्षरीति प्रकृताभिप्रायेण । जयदुर्गामन्त्रस्तु सकलसाधारण इति बोध्यम् ।  
तथा ।  
	सप्तशत्यास्तथा देवी एकैकश्लोक एव वा ॥ ११-९०७ ॥  
  
	मन्त्रे सहस्रसङ्ख्या स्याच्छक्तावयुतमेव वा ।  
	उभयत्रापि दातव्याः कर्मान्ते दक्षिणाः शुभाः ॥ ११-९०८ ॥  
  
	इदं कर्मद्वयं देवि मूर्तेः पुरत आचरेत् ।  
	नाप्यदो द्वितयं कार्यं क्षपायां वासरादृते ॥ ११-९०९ ॥  
  
	तस्यां कृतं तु विफलं जायते वेदशासनात् ।  
	देवी सप्तशतीपाठं गृह्णाति विधिवत् कृतम् ॥ ११-९१० ॥  
  
	विधिना वाऽप्यविधिना पुनर्होमं प्रयच्छति ।  
	तस्माद्यत्नेन कर्त्तव्यो होमः शारदपूजने ॥ ११-९११ ॥  
  
	होमः सप्तशतीपाठो वलिर्वादित्रवादनम् ।  
	चतुष्टयमिदं शस्तं मासीषे कालिकार्चने ॥ ११-९१२ ॥  
  
	प्रभूतवलिदानं च कार्यं भूत्यनुसारतः ।  
  
अथ वलिदानविधिस्तत्रैव ।  
  
	ततो दद्याज्जीववलिं यथालाभं यथाविधि ॥ ११-९१३ ॥  
  
	विधिस्तु द्विविधः प्रोक्तः श्रौत आगमिकस्तथा ।  
	श्रौतः श्रुत्युक्तमन्त्रेणागमस्तन्त्रोक्तमन्त्रकैः ॥ ११-९१४ ॥  
  
प्। १०५०) श्रौतोऽपि स्वस्वगृह्योक्तविधिना सम्प्रदीयते ।  
	पशुजातिविशेषेण तत्राप्यस्ति भिदाऽधिका ॥ ११-९१६ ॥  
  
(मेरुतन्त्रे)  
  
	वलिस्तु त्रिविधो ज्ञेयस्तान्त्रिकः स्मार्त्त एव च ।  
	वैदिकश्चेति तत्रादौ तान्त्रिकोऽष्टविधः स्मृतः ॥ ११-९१७ ॥  
  
	नरश्च महिषः कोलश्छागोऽविः सारसस्तथा ।  
	कपोतः कुक्कुटश्चेति सामान्याः पूर्वपूर्वतः ॥ ११-९१८ ॥  
  
तथा ।  
  
	कूष्माण्डं नारिकेलं वा श्रीफलं चेक्षुमेव च ।  
	वस्त्रसंवेष्टितं कृत्वा छेदयेच्छुरिकादिभिः ॥ ११-९१९ ॥  
  
	एवं स्मार्त्तो वलिः प्रोक्तो धर्मशास्त्रानुगामिनाम् ।  
  
तथा ।  
  
	वदिकं तु वलिं दद्यादोदनं स्विन्नमाषवत् ॥ ११-९२० ॥  
  
	सरोचनमतिक्रूरदैवते वटकान्वितम् ।  
  
इत्युक्तं (महाकालसंहितायाम्)  
  
	श्रौतः श्रुतिषु सन्धेयो योऽध्वरेषु निरूपितः ॥ ११-९२१ ॥  
  
	वक्ष्याम्यागमिकं सर्वं यागस्थानक्रमागतम् ।  
	न स देवो न सा देवी देवयोनिभिदा न सा ॥ ११-९२२ ॥  
  
	न स कालो न तद्भूतं यो नेच्छति वलिं प्रिये ।  
	अमूर्त्ता ये च कालाशा माससंवत्सरर्त्तवः ॥ ११-९२३ ॥  
  
	पक्षायनाहोरजनीतिथिप्रहरसङ्क्रमाः ।  
	एतेऽपि वलिमिच्छन्ति किं पुनर्देवयोनयः ॥ ११-९२४ ॥  
  
	वनस्पत्योषधिलतातरुगुल्मनगादयः ।  
	स्थावरा जङ्गमाश्चापि वल्याकाङ्क्षां प्रकुर्वते ॥ ११-९२५ ॥  
  
	यस्य यस्य हि देवस्य यो यो वलिरुदीरितः ।  
प्। १०५१) एतत्प्रसङ्गेन शिवे स स कश्चन कथ्यते ॥ ११-९२६ ॥  
  
	स्वयम्भुवो बलिः सिंहो विष्णोर्वार्ध्रीणसः स्मृतः ।  
	अश्व इन्द्रस्य कथितो गण्डकः परमेष्ठिनः ॥ ११-९२७ ॥  
  
विष्ण्वादिनुद्दिश्य वार्घ्रीणसादेरुत्सर्गमात्रं न तु हिंसेति विधानमुक्तावलीकृतः ।  
वार्घ्रीणसलक्षणं त्वग्रे वक्ष्यते ।  
तथा ।  
  
	शूकरो भैरवस्यापि प्रमथानां च जम्बुकः ।  
	प्रियो द्वीपी वेधसश्च चित्रको बलिरिष्यते ॥ ११-९२८ ॥  
  
	गणाध्यक्षस्य भल्लूको यक्षाणां लोहितो मृगः ।  
	स्कन्दस्य गोधा विश्वेषां देवानां चमरोऽपि च ॥ ११-९२९ ॥  
  
	विनायकानां च बलिः कृष्णसार उदीरितः ।  
	वेतालानां च महिषो गुह्यकानां च सम्बरः ॥ ११-९३० ॥  
  
	शच्याः शल्यो रोहिषस्तु तुषितानां प्रकीर्त्तितः ।  
	कृकलाशो दानवानां दैत्यानां श्येन उच्यते ॥ ११-९३१ ॥  
  
	हिरण्यगर्भस्य बलिरष्टापद उदीर्यते ।  
	ईशानस्य पदस्वर्चा रुरू रुद्रस्य कीर्त्यते ॥ ११-९३२ ॥  
  
	बलिर्ममापि गोकर्णः साध्यानां गवयस्तथा ।  
	सृमरो भासुराणां च वसूनामृक्ष इष्यते ॥ ११-९३३ ॥  
  
	बृहस्पतेस्तु गवयो हस्ती चैव प्रजापतेः ।  
	कुरङ्गो गणसाध्यानां तक्ष्ण उष्ट्रो निगद्यते ॥ ११-९३४ ॥  
  
	श्राद्धीयविश्वदेवानां वृषभः परिकीर्त्तितः ।  
	अग्नेस्तु कुटरुः पक्षी चक्रवाकः प्रचेतसः ॥ ११-९३५ ॥  
  
	पारुष्णो गार्हपत्यस्य दक्षिणाग्नेस्तु चीनकः ।  
	चमूरुराहवनीयस्य शशोऽर्यम्ण उदीरितः ॥ ११-९३६ ॥  
  
प्। १०५२) वायोर्वलाका सोमस्य हंसश्चन्द्रस्य वै लवः ।  
	वरुणस्य तथा नक्रो मित्रस्य च कुलीयकः ॥ ११-९३७ ॥  
  
	चाषोऽग्नीषोमयोर्ज्ञेय इन्द्राग्न्योः क्रौञ्च एव च ।  
	मित्रमित्रस्य मद्गुः स्यात् कुलीकस्त्वष्टुरेव हि ॥ ११-९३८ ॥  
  
	आदित्यानां तथा न्यङ्कुः कृष्णोऽपि हि यमस्य च  
	स्यात् प्राजापत्यवाय्वोश्च गोमृगौ बलिरीश्वरि ॥ ११-९३९ ॥  
  
	नासत्ययोर्मयूरोऽपि पूष्णो जम्बुक उच्यते ।  
	गर्दभो निर्-ऋतेर्मित्रावरुणस्यकपोतकः ॥ ११-९४० ॥  
  
	गोधादि देवपत्नीनां मालिकः सवितुस्तथा ।  
	कुलीको देवयोनीनां राजज्ञोऽप्सरसामपि ॥ ११-९४१ ॥  
  
	अन्तरिक्षस्य योक्त्रस्तु भूमेराखुर्दिवः कशा ।  
	दिशां बलिस्तु नकुलो विदिशां बभ्रुरेव च ॥ ११-९४२ ॥  
  
	अपां मत्स्यस्तेजसस्तु होमीयाख्यो भुजङ्गमः ।  
	जलः सामान्यकालस्य तथा कालस्य चिल्लिका ॥ ११-९४३ ॥  
  
	सुपर्णश्चापि दात्यूहो बलिर्वत्सरमासयोः ।  
	कपिञ्जलो वसन्तर्तोर्ग्रीष्मस्य कलविङ्ककः ॥ ११-९४४ ॥  
  
	वर्षाणां तित्तिरिर्ज्ञेयः शरदो वर्त्तिका तथा ।  
	क्रकरश्चापि हैमन्तः शैशिरो वैककर्यपि ॥ ११-९४५ ॥  
  
	पक्षस्य खञ्जरीटः स्यादयनस्य तु सारसः ।  
	पारावतो दिनस्यापि रात्रेः सीरायुरुच्यते ॥ ११-९४६ ॥  
  
	प्रोक्ता जलौका सन्ध्याया यैज्ञराजस्तिथेरपि ।  
	यामस्य सुखिलीकस्तु सङ्क्रान्तेरन्यपायकः ॥ ११-९४७ ॥  
  
	किरीकको ग्रहाणां च नक्षत्रानां शरव्यकः ।  
प्। १०५३) राशीनामपि साकल्यो लग्नानामपि चुञ्चुटः ॥ ११-९४८ ॥  
  
	शिशुमारः समुद्रस्य नदीनां च तिमिङ्गिलः ।  
	आवर्त्तानां च मकरो विचीनां शङ्कलोऽपि च ॥ ११-९४९ ॥  
  
	उष्ट्रः पातालदेवस्य शङ्कुर्वै ताण्डवस्य च ।  
	पर्जन्यानां च मण्डूको वृष्टेरपि महीलताः ॥ ११-९५० ॥  
  
	विद्युतामपि सम्बूको भारद्वाजोऽशनेऽरपि ।  
	सिनीवालीकुहूराकानुमतीनाम् क्रमेण हि ॥ ११-९५१ ॥  
  
	शरादिकङ्कहारीतजीवञ्जीवाः प्रकीर्त्तिताः ।  
	बलिः कलञ्जः प्रेतानां पिशाचानां वकोऽपि च ॥ ११-९५२ ॥  
  
	भूतानां कुररश्चापि कुक्कुटो ब्रह्मरक्षसाम् ।  
	गन्धर्वाणां कोकिलोऽपि घोणकानां च वायसः ॥ ११-९५३ ॥  
  
	वर्त्तकः क्षेत्रपालानां वटुकानां च कुक्कुटः ।  
	यावत्यो जातिहारिण्यस्तासां भारुण्ड उच्यते ॥ ११-९५४ ॥  
  
	छुच्छुन्दरीर्ह्यश्मनः स्याज्जलस्य शरभो बलिः ।  
	चिल्लो बलिर्डाकिनीनां किन्नराणां च तक्षकः ॥ ११-९५५ ॥  
  
	भूलिङ्गो योगिनीनां स्यान्निधीनां टिट्टिभो बलिः ।  
	इन्द्रियाणामथो वच्मि चक्षुषोर्मशको बलिः ॥ ११-९५६ ॥  
  
	श्रोत्रयोर्भ्रमरश्चापि घ्राणस्य सरघास्तथा ।  
	रसनाया बलिश्चिक्का मक्षिका च त्वचो बलिः ॥ ११-९५७ ॥  
  
	पतङ्गो मनसश्चापि प्लुषिर्वाचो बलिर्मतः ।  
	झिल्लीकीटो बलिः पाण्योः खद्योतः पदयोरपि ॥ ११-९५८ ॥  
  
	पायोर्यूका समुद्दिष्टा उपस्थस्य सिनीपतिः ।  
	वनस्पतीनां मधुको लतानां तैलपायिका ॥ ११-९५९ ॥  
  
प्। १०५४) मत्कुणा औषधीनां स्युस्तरुणां च पिपीलिका ।  
	गुल्मानां गन्धकीटोऽपि शैलानां वुद्गतास्तथा ॥ ११-९६० ॥  
  
	शवो बलिः पूतनाया राक्षसीनामहिर्बलिः ।  
	जातमात्रशिशुः षष्ठ्याः शङ्खो बालग्रहस्य च ॥ ११-९६१ ॥  
  
	चकोरो गरुडस्यापि मातॄणां तैलपायिका ।  
	विद्याधराणां च कोलो यज्ञानां शुक एव च ॥ ११-९६२ ॥  
  
	गृध्रोऽरुणस्य च बलिर्नरकस्य करेटुकः ।  
	राज्ञो बलिर्मर्कटोऽपि कान्तारस्य प्लवः खगः ॥ ११-९६३ ॥  
  
	सर्वेषामेव देवानां च विशेषतः ।  
	बलित्वेन विनिर्दिष्टा महिषच्छागलादयः ॥ ११-९६४ ॥  
  
	जलजाः स्थलजाश्चापि ग्रामजारण्यजास्तथा ।  
	पशवः पक्षिणः कीटास्तिर्यग्योनय एव च ॥ ११-९६५ ॥  
  
	इमे विधात्रा विहिता बलित्वेन दिवौकसाम् ।  
	नान्यैर्नैवेद्यसम्भारैस्तथा तुष्यन्ति देवताः ॥ ११-९६६ ॥  
  
	यथा पशूनां बलिभिर्विहङ्गानां तथैव च ।  
	अत एव हि देवेशि मीमांसावेदयोरपि ॥ ११-९६७ ॥  
  
	देवानां प्रियशब्दस्तु पशुपर्याय उच्यते ।  
	एवं विज्ञाय सिद्धान्तं देव्याः सन्तोषहेतवे ॥ ११-९६८ ॥  
  
	पशून् दद्याद्बलित्वेन मेध्यानपि विहङ्गमान् ।  
	क्रिमिकीटादयः सर्वे ये तिर्यञ्चः प्रकीर्त्तिताः ॥ ११-९६९ ॥  
  
	न ते देवीबलित्वेन विधात्रा विहिताः प्रिये ।  
	आलभेत वृषं श्वेतं यज्ञे गोमेधनामनि ॥ ११-९७० ॥  
  
	नरमेधे नरं चापि गजक्रान्ते गजं तथा ।  
प् १०५५) अश्वमेधे तथैवाश्वं शङ्खचुडे च हस्तिनम् ॥ ११-९७१ ॥  
  
	ब्रवीति यत्र वेदोऽपि तत्र कैव विचारणा ।  
	तस्मान्नैमित्तिकार्चायां बलिरावश्यकः प्रिये ॥ ११-९७२ ॥  
  
	विशेषेण प्रदात्तव्यो देवीसन्तोषहेतवे ।  
	बलिं विना नैव देवी पूजामङ्गीकरोति हि ॥ ११-९७३ ॥  
  
	तत्राप्युभौ प्रशस्येते महिषश्छाग एव च ।  
	अन्यदेवोचितबलिर्विचारैः किं प्रयोजनम् ॥ ११-९७४ ॥  
  
	येन सन्तुष्यते काली तं विचारं ब्रुवेऽधुना ।  
	याः काश्चिद्गुह्यकाल्यास्तु विहिताः पशुजातयः ॥ ११-९७५ ॥  
  
	आरण्या अथ वा ग्राम्या जलजानां च जातयः ।  
	खगानां जातयश्चापि ता एवादौ ब्रवीमि ते ॥ ११-९७६ ॥  
  
	मत्स्या मृगा बराहाश्च कच्छपा महिषास्तथा ।  
	गण्डका गोधिका ग्राहाः शार्दुला हरयोऽपि च ॥ ११-९७७ ॥  
  
	नकुलाः शरभश्चापि गवयाश्छागलास्तथा ।  
	मनुष्याः पक्षिणश्चापि तेषां कोशा अपि प्रिये ॥ ११-९७८ ॥  
  
	भगवत्या बलित्वेन विधात्रा बलिकल्पिताः ।  
	एतेषां बलिदानेन सर्वकार्याणि साधयेत् ॥ ११-९७९ ॥  
  
बलिदानफलान्याह ।  
  
	बलिभिर्वर्धते ह्यायुर्बलिभिः शाम्यते रुजा ।  
	जयत्यरातीन् बलिभिः प्राप्यते बलिभिर्धनम् ॥ ११-९८० ॥  
  
	सिद्धिमाप्नोति बलिभिर्बलिभिस्त्रिदिवं व्रजेत् ।  
	निष्कामाणां बलौ दत्ते प्राप्यो मोक्षोऽपि यज्ञवत् ॥ ११-९८१ ॥  
  
मत्स्यादीनां जातिभेदानाह ।  
  
	जातिभेदानथो वक्ष्ये समासादवधारय ।  
प्। १०५६) अष्टादशभिधा मत्स्याश्चतुर्विंशतिधा मृगाः ॥ ११-९८२ ॥  
  
	वराहाः पञ्चधा प्रोक्तास्त्रिभेदाः कच्छपा अपि ।  
	द्विभेदा महिषास्तद्वद्गण्डकाश्च चतुर्विधाः ॥ ११-९८३ ॥  
  
	गोधिका च त्रिभेदा स्याद्द्विभेदो ग्राह एव च ।  
	त्रिविधौ व्याघ्रसिंहौ च नकुलो द्विविधोऽपि च ॥ ११-९८४ ॥  
  
	शरभश्चैकजातिः स्यान्नास्य भेदो वरानने ।  
	गवयस्त्रिविधः प्रोक्तश्छागः पञ्चविधो मतः ॥ ११-९८५ ॥  
  
	चतुर्विधा मनुष्याश्च षट्त्रिंशज्जातयः खगाः ।  
	क्रमेण नामान्येतेषां व्याहरामि तव प्रिये ॥ ११-९८६ ॥  
  
	शङ्कुलो रोहितः शालः पाठिनो राघवोऽपि च ।  
	प्रोष्ठी नालशिशुद्ध्यङ्गमेरेटाङ्गुलिचाम्बटाः ॥ ११-९८७ ॥  
  
	तिमिमाकूटराजीवगडकाः शस्तजातयः ।  
	गोकर्णकृष्णसारैणरुरुर्न्यङ्कुचमूरवः ॥ ११-९८८ ॥  
  
	प्रियवातप्रमीचीनसमूहसृमरक्रषाः ।  
	रङ्कुशम्बरकन्दल्यः सुखरो रोहिषो वटः ॥ ११-९८९ ॥  
  
	कदल्येन विसालाक्षपतङ्गोल्लाटरोहिताः ।  
	वराहास्तब्धक्रोडकुशाक्षीणजलस्वनाः ॥ ११-९९० ॥  
  
	कूर्मश्चित्री चित्रकटो वामनश्चेति वै त्रिधा ।  
	अकेरः क्षीरिलश्चापि महिषो द्विविधो मतः ॥ ११-९९१ ॥  
  
	कौञ्जरो वारिलश्चार्मी वैशः खड्गाश्चतुर्विधाः ।  
हिरण्या किलिका मीना गोधिका त्रिविधा मता ॥ ११-९९२ ॥  
  
दीर्घग्रीवश्चर्मपूरो ग्राहो द्विविध एव च ।  
तरक्षुस्तरुगश्चित्रो व्याघ्रस्त्रिविध उच्यते ॥ ११-९९३ ॥  
  
प्। १०५७) शरलः कृकयुर्मेदी सिंहोऽपि त्रिविधो मतः ।  
	स्थूलः कलिङ्गश्च तथा नकुलोऽपि द्विधेरितः ॥ ११-९९४ ॥  
  
	एकजातिं विना नैव शरभोऽन्यः प्रजायते ।  
	लाटिको विट्चरः सास्नि गवयोऽपि त्रिधोच्यते ॥ ११-९९५ ॥  
  
	त्रिपिवः पालितः क्षौरी वर्करो मारिषस्तथा ।  
	पञ्चभेदो भवेच्छागोऽविरपि त्रिविधो मतः ॥ ११-९९६ ॥  
  
	उर्मिकः पारिशो भेटो मनुष्यानपि मे शृणु ।  
	न मनुष्यत्वसामान्ये चातुर्विध्यं हि वर्त्तते ॥ ११-९९७ ॥  
  
	प्रकारभेदतस्तस्या भिन्नता परिकल्पते ।  
	चण्डिकानुगृहीतस्य वितृष्णस्य भवाम्बुधौ ॥ ११-९९८ ॥  
  
	तत्तल्लोकावाप्तिफलश्रवणोत्कण्ठितस्य च ।  
	स्वतः प्रवृत्तिर्देव्यास्तु बलिरूपो भवाम्यहम् ॥ ११-९९९ ॥  
  
	आगत्य च स्वयं ब्रूते मां बलित्वेन योजय ।  
	प्रत्यक्षमेव सर्वेषां नृपस्य च विशेषतः ॥ ११-१००० ॥  
  
	स एक उदितो देवि द्वितीयमवधारय ।  
	बहुवित्तस्य रत्नादेस्तेनो लोकधृतश्च यः ॥ ११-१००१ ॥  
  
	निर्णीय परिषन्मध्ये प्राग्विपाकेन कीर्त्तितः ।  
	शीर्षच्छेद्यतया देवि द्वितीयः स निगद्यते ॥ ११-१००२ ॥  
  
	युद्धे जितो धृतः शत्रुः कूटयोधी भटाकृतिः ।  
	स तृतीयो विनिर्दिष्टश्चतुर्थमवधारय ॥ ११-१००३ ॥  
  
	य आततायी पान्थानां कान्तारेऽप्यथ वा गृहे ।  
	विदितश्चापि निर्णीतः साक्षिभिः सत्यवादिभिः ॥ ११-१००४ ॥  
  
	स हि तुर्यः समाख्यातः पञ्चमो नोपपद्यते ।  
प्। १०५८) वक्ष्ये विहङ्गान् ये देव्यै बलित्वेन निरूपिताः ॥ ११-१००५ ॥  
  
	पारावतास्ताम्रचूडा हंसा वार्ध्रीणसास्तथा ।  
	उलूका लोहपृष्ठाश्च सर्वाघाटाश्च सारसाः ॥ ११-१००६ ॥  
  
	कलविङ्काश्चकोराश्च चक्रवाकाः शुका अपि ।  
	शतपत्रा भरद्वाजा भूलिङ्गाश्चटकास्तथा ॥ ११-१००७ ॥  
  
	कारण्डवाश्चक्रवाकाः पारुश्नाश्च कुलीयकाः ।  
	प्ल्वाः कुटरवश्चापि वर्त्तकाः कुक्कुभा अपि ॥ ११-१००८ ॥  
  
	तित्तिर्युरुकक्रौञ्चाश्च नवचाषशिखण्डिनः ।  
	योक्त्रदात्यूहसाकल्यपैङ्गराजन्यवायकाः ॥ ११-१००९ ॥  
  
	जिहीका सुखिलीकाश्च मुद्गुहारीतवर्त्तकाः ।  
	जिहीञ्जीवाश्च हारीताः कोयष्ट्यश्मटटिट्टिभाः ॥ ११-१०१० ॥  
  
	वककोकिलगृध्राश्च करेटुश्चोनखञ्जनाः ।  
	चिरीकाश्चैव जहिकाः सीचापुञ्जन्तमेकलाः ॥ ११-१०११ ॥  
  
	कशाः सुपर्णा भारुण्डा हामायाश्चापि पार्वति ।  
	इति ते कथिताः सर्वे षष्टिभेदा विहायसाम् ॥ ११-१०१२ ॥  
  
	देव्यै योग्यबलित्वेन नान्य उक्ता विहङ्गमाः ।  
	एतेषां जातिभेदास्तु वर्त्तन्ते डामरादिषु ॥ ११-१०१३ ॥  
  
	बहुत्वात् ते न कथ्यन्ते ग्रन्थगौरवभीतितः ।  
	कपोतभ्रामका बङ्कमनित्थतुरुकादयः ॥ ११-१०१४ ॥  
  
	पारावतास्तु दशधा हंसाः पञ्चविधास्तथा ।  
	राजहंसा मल्लिकाख्या धार्त्तराष्ट्रा परिस्फुटाः ॥ ११-१०१५ ॥  
  
	माहेया एवमन्येऽपि ज्ञेया विगहजातयः ।  
  
तथा ।  
  
	अधुना सम्प्रवक्ष्यामि बलिना येन येन हि ॥ ११-१०१६ ॥  
  
प्। १०५९) यं यं कालमभिव्याप्य तुष्टा भवति कालिका ।  
	अष्टादशविधैर्मत्स्यैः कच्छपैरपि चण्डिका ॥ ११-१०१७ ॥  
  
	तृप्यते मासमात्रं हि बलित्वेन नियोजितैः ।  
	ताम्रचूडस्य बलिना हंससारसयोरपि ॥ ११-१०१८ ॥  
  
	तृप्ता भवति मासौ द्वौ त्रीन् मासान् द्विपिनक्रयोः ।  
	कलविङ्कैरुलूकैः स्यात् तृप्ता मासचतुष्टयम् ॥ ११-१०१९ ॥  
  
	पञ्च मासान् भवेत् तृप्ता शुकैः पारावतैरपि ।  
	दार्वाघाटैश्चकोरैश्च षण्मासा।स्तृप्तिमाप्नुयात् ॥ ११-१०२० ॥  
  
	तृप्यते सप्त मासान् सा जिहीकैश्च कुलीयकैः ।  
	चतुर्विंशतिभेदैश्च कुरङ्गैर्गवयैरपि ॥ ११-१०२१ ॥  
  
	मासानष्टौ भवेत् तृप्ता नव मासान् पिकैरपि ।  
	हारीतबलिना देवी दश मासा।श्च तृप्यते ॥ ११-१०२२ ॥  
  
	तथा दात्यूहदानेन गजराजैर्वरानने ।  
	मासानेकादश शिवा तृप्तिमायाति सिद्धिदा ॥ ११-१०२३ ॥  
  
	गोधिकाबलिदानेन तृप्ताऽब्दं व्याप्य जायते ।  
	अविना नकुलेनापि त्र्यब्दं तृप्ता भवेदपि ॥ ११-१०२४ ॥  
  
	आजेन बलिना वाऽपि तुष्टा स्यात् पञ्चवत्सरम् ।  
	जीवञ्जीवेन पाङ्क्तेन तुष्यतेऽष्टौ च हायनान् ॥ ११-१०२५ ॥  
  
	पार्षतैणैन बलिना वराहबलिनाऽपि च ।  
	द्वादशाब्दमभिव्याप्य तुष्टा भवति कालिका ॥ ११-१०२६ ॥  
  
	हामायनामा यः पक्षी सिंहाकृतिधरोऽरुणः ।  
	तद्दानात् तुष्यते देवी पञ्चविंशतिवत्सरम् ॥ ११-१०२७ ॥  
  
प्। १०६०) त्रिविधैरपि शार्दूलैर्महिषैर्द्विविधैरपि ।  
	चतुर्विधैस्तथा खड्गैर्बलित्वेन समर्पितैः ॥ ११-१०२८ ॥  
  
	शतं संवत्सरं यावच्चण्डिका प्रीतिमश्नुते ।  
	एको वार्ध्रीणसोऽजश्च विशेषः परिकीर्त्त्यते ॥ ११-१०२९ ॥  
  
	अपरः पक्षिजातीयो हिमवच्चरणस्थितः ।  
	वृद्धः श्मश्रुधरः श्वेतः पादस्फोटीन्द्रियोज्झितः ॥ ११-१०३० ॥  
  
	त्रिविधो रक्तरसनो निःशृङ्गः स्वरभङ्ग्यजः ।  
	पीतचञ्चू रक्तशिराः सितपक्षोऽसिताङ्घ्रिकः ॥ ११-१०३१ ॥  
  
	नीलग्रीवः पाटलाभगलो वार्ध्रीणसः खगः ।  
  
(कालिकापुराणेऽपि)  
  
	त्रिपिवं त्विन्द्रियक्षीणं श्वेतं वृद्धमजं परम् ॥ ११-१०३२ ॥  
  
	वार्ध्रीणसं विजानीयाद्धव्यकव्येषु संस्कृतम् ।  
	नीलग्रीवो रक्तशिराः कृष्णपादः सितच्छदः ॥ ११-१०३३ ॥  
  
	वार्ध्रीणसः स पक्षी स्यान्मम विष्णोरपि प्रियः ।  
  
(महाकालसंहितायाम्)  
  
	अजवार्ध्रीणसैस्तुष्टा भवेत् त्रिंशतिवत्सरम् ॥ ११-१०३४ ॥  
  
	निरङ्कसामान्यशशैर्बलित्वेन निरूपितैः ।  
	जायते गुह्यकाली सा तुष्टा पञ्चशतं समाः ॥ ११-१०३५ ॥  
  
	शरभैरथ सिंहैश्च शोणितैश्च स्वदेहजैः ।  
	दत्ते सन्तुष्यते काली सहस्रं परिवत्सरान् ॥ ११-१०३६ ॥  
  
	वार्ध्रीणसविहङ्गेन दत्तेन विधिना प्रिये ।  
	अब्दं द्वादशसाहस्रं तुष्यते जगदम्बिका ॥ ११-१०३७ ॥  
  
	चौराततायिरूपेण नारेण बलिना तथा ।  
	त्रीणि लक्षाणि वर्षाणां प्रीतये गुह्यकालिका ॥ ११-१०३८ ॥  
  
प्। १०६१) एते ते कथिता देवि बलयस्तृप्तिहेतवः ।  
  
अथ निषिद्धबलयस्तत्रैव ।  
  
	अदेयानधुना वक्ष्ये पशूनपि विहङ्गमान् ॥ ११-१०३९ ॥  
  
	भल्लूकान् मर्कटान् फेरून् सर्पानोतून् शुनस्तथा ।  
	क्रमेलका।श्च बालेयान् शल्यान् विट्चरशूकरान् ॥ ११-१०४० ॥  
  
	जलजेष्वपि मण्डूकान् रासभान् शिशुमारकान् ।  
	कुलीरान् दीर्घपृष्ठादीन् मीनानपि च भूरिशः ॥ ११-१०४१ ॥  
  
	खगेषु वायसा।श्चिल्लान् दुर्विदान् कुलिकानपि ।  
	एवमन्येऽपि विज्ञेया नानाशास्त्रागमादिषु ॥ ११-१०४२ ॥  
  
तथा ।  
  
	का।श्चिन्निषिद्धान् वक्ष्यामि विहितेषु बलिष्वपि ।  
	ग्राम्याणामथ वन्यानां पशूनां पक्षिणां तथा ॥ ११-१०४३ ॥  
  
	स्त्रियं नैव प्रयुञ्जित बलिकर्मणि साधकः ।  
	ज्ञानपूर्वं बलिं दत्वा नरकं प्रतिपद्यते ॥ ११-१०४४ ॥  
  
	अज्ञानेन वितीर्यापि किञ्चित् पापं समश्नुते ।  
	अत्रिमाससमुत्पन्नं पशुं न विनिवेदयेत् ॥ ११-१०४५ ॥  
  
	न्यूनं तदर्धान्न खगं जातु देव्यै समर्पयेत् ।  
	भग्नशृङ्गं भग्नदन्तं छिन्नलाङ्गूलमेव च ॥ ११-१०४६ ॥  
  
	काणं व्यङ्गं रोगिणं च शृङ्गाहतनरं तथा ।  
	दुष्टं गलितरोमाणं क्षीरपं च गलद्विशम् ॥ ११-१०४७ ॥  
  
	पशुं न दद्यादीदृक्षं तथा चैव विहायसम् ।  
	छिन्नत्रोटिं छिन्नपक्षं रुग्णमाहारवर्जितम् ॥ ११-१०४८ ॥  
  
	अनुड्डीनं तथाऽकाशे मातुरङ्के परिस्थितम् ।  
	विहितावपि विज्ञातौ न दद्यात् पशुपक्षिणौ ॥ ११-१०४९ ॥  
  
प्। १०६२) तन्त्रान्तरे ।  
  
	कृष्णवर्णो बलिर्यस्तु श्वेतपुच्छो यदा भवेत् ।  
	छागलं तादृशं विद्वान् दूरतः परिवर्जयेत् ॥ ११-१०५० ॥  
  
	एवं सितं कृष्णपुच्छं वर्जयेत् मतिमान् सदा ।  
  
(महाकालसंहितायाम्)  
  
	यस्य यस्य निषिद्धो यः स इदानीं निरूप्यते ॥ ११-१०५१ ॥  
  
	नरं केशरिणं व्याघ्रं चाषं खञ्जनमेव च ।  
	स्वकीयरुधिरं मद्यं न दद्याद्ब्राह्मणः क्वचित् ॥ ११-१०५२ ॥  
  
	तौ द्वौ खगौ तथा सिंहं द्वीपिनं मानुषं तथा ।  
	दत्वा रोगी च हीनायुर्भूत्वा नरकमश्नुते ॥ ११-१०५३ ॥  
  
	आत्महत्यामवाप्नोति दत्वा स्वरुधिरं द्विजः ।  
	दत्वा देव्यै द्विजो मद्यं ब्राह्मणाद्विच्युतो भवेत् ॥ ११-१०५४ ॥  
  
	चाप्डालत्वमवाप्नोति सर्वकर्मविवर्जितः ।  
	न कृष्णसारं वितरेद्वर्हिणं च नराधिपः ॥ ११-१०५५ ॥  
  
	कृष्णसारं ददद्देव्यै द्वितीयो वर्ण ईश्वरि ।  
	ब्रह्मघ्नत्वमवाप्नोति सर्वकर्मविवर्जितः ॥ ११-१०५६ ॥  
  
	न वैश्याः शूकरं दद्युर्न वर्त्तककुलीयकौ ।  
	ददतां तत्क्षणादेव महापातकता भवेत् ॥ ११-१०५७ ॥  
  
	वर्णोऽपरो नो वितरेद्गोधिकाशुकखड्गिनः ।  
	मूषं मार्जारकं चाषं शूद्रो दत्वा पतत्यधः ॥ ११-१०५८ ॥  
  
	मोहाद्धठाद्वा ददतां सद्यो ब्रह्मघ्नता भवेत् ।  
	वानप्रस्थो ब्रह्मचारी गृहस्थो वा दयापरः ॥ ११-१०५९ ॥  
  
	सात्त्विको ब्रह्मनिष्ठश्च यश्च हिंसाविवर्जितः ।  
	तेन न दद्युः पशुबलिमनुकल्पं चरन्त्यपि ॥ ११-१०६० ॥  
  
प्। १०६३) अनुकल्पेऽपि मुख्येऽधिकारिण एवाधिकार इति प्रागुक्तम् ।  
अनुकल्पविधिस्तु तत्रैवोक्तो यथा ।  
  
सात्त्विको जीवहत्यां हि कदाचिदपि नो चरेत् ।  
	इक्षुदण्डं च कूष्माण्डं तथा वन्यफलादिकम् ॥ ११-१०६१ ॥  
	  
क्षीरपिण्डैः शालिचूर्णैः पशुं कृत्वा चरेद्वलिम् ।  
	तत्तत्फलविशेषेण तत्तत्पशुमुपानयेत् ॥ ११-१०६२ ॥  
  
तथा ।  
  
	महिषत्वेन कुष्माण्डं छागत्वेनैव कर्कटीम् ।  
	वृन्ताकं कुक्कुटत्वेन मेषत्वेन च तुम्बिकाम् ॥ ११-१०६३ ॥  
  
	रम्भापुष्पं बीजपूरं पिण्डं जीवं कलौ भवेत् ।  
	मानुषत्वेन पनसं मत्स्यत्वेनेक्षुदण्डकम् ॥ ११-१०६४ ॥  
  
	शूरणं शम्बरत्वेन तथा कोशातकं मृगे ।  
	पायसं तु गजत्वेन मार्जारत्वे कुलित्थकम् ॥ ११-१०६५ ॥  
  
	पटोलं शूकरत्वेन शर्करावालुकं तथा ।  
	खड्गत्वेन महेशानि मत्स्यत्वे कदलीफलम् ॥ ११-१०६६ ॥  
  
	मूषत्वे मूलकं चैव सारङ्गत्वे कलिञ्जकम् ।  
	करित्वे नारिकेलं च कल्पयेत् परमेश्वरि ॥ ११-१०६७ ॥  
  
	माषाः सर्वबलित्वेन सर्वेषां कृशरान्नतः ।  
  
तथा ।  
	तत्तत्पशुप्रदातॄणां फलावाप्त्यै वरानने ।  
	घृतगोधूमैक्षवाद्यैः फाणितैरन्नजैस्तथा ॥ ११-१०६८ ॥  
  
	कृत्वा तं तं पशुं दद्युस्तत्तत्फलमवाप्नुयुः  इति ।  
  
अथ प्रशस्तपशुलक्षणं (रत्नावल्याम्)  
  
	ऊर्ध्वशृङ्गो लम्बकर्ण एकवर्णोऽतिपीवरः ।  
	नीरोगः पुष्टकायश्च सदर्पश्च बलोर्जितः ॥ ११-१०६९ ॥  
  
प्। १०६४) नाधिकाङ्गो न हीनाङ्ग एकद्वित्र्यादिहायनः ।  
	प्रशस्तपशुरीदृक्षो देवीप्रीतिकरः शुभः ॥ ११-१०७० ॥  
  
तन्त्रान्तरे ।  
  
	कृष्णवर्णश्छागलस्तु पृष्ठवंशे सितो यदि ।  
	प्रशस्तं तं विजानीयाद्विपरीतं विवर्जयेत् ॥ ११-१०७१ ॥  
  
विपरीतमिति श्वेतवर्णम् । पृष्ठावच्छेदेन नीलमित्यर्थः ।  
(त्रैपुरपद्धत्याम्)  
  
	बल्यन्ते छागलबलिं तथा मेषं सुरेश्वरि ।  
	प्रदद्यात् सर्वकालेषु सर्वकामार्थसिद्धये ॥ ११-१०७२ ॥  
  
	नित्ये नैमित्तिके काम्ये माहिषं बलिमाहरेत् ।  
	जयाय सर्वकामाय देवीलोकाप्तसिद्धये ॥ ११-१०७३ ॥  
  
(महाकालसंहितायाम्)  
  
	पशूनां यत्र बाहुल्यं भवेद्वित्तानुसारतः ।  
	तत्रैकं प्रथमं देवि सर्वलक्षणलक्षितम् ॥ ११-१०७४ ॥  
  
	ऊर्जस्विनं सुन्दरं च बलिनं पशुमुत्सृजेत् ।  
  
तथा ।  
	पशूनामिह सर्वेषां प्रोक्षणं चैवमेव हि ॥ ११-१०७५ ॥  
  
	कश्चिद्विशेष उत्सर्गे फलं दैवाद्युदीरणे ।  
  
(त्रैपुरपद्धत्याम्)  
  
	सर्वलक्षणसंयुक्तं पशुं संस्नाप्य मन्त्रतः ॥ ११-१०७६ ॥  
  
	देव्यग्रे स्थापयित्वाऽर्घोदकैः सम्प्रोक्षयेत् ततः ।  
	अस्त्रमन्त्रेण संरक्ष्य कवचेनावगुण्ठ्य च ॥ ११-१०७७ ॥  
  
	मूलमन्त्रं समुच्चार्य धेनुमुद्रामृतीकृतम् ।  
	गन्धपुष्पाक्षतैः सम्यक् परिपूज्योपचारकैः ॥ ११-१०७८ ॥  
  
	कर्णे तस्य पठेन्मन्त्रं पशुपाशविमोचनम् ।  
  
प्। १०६५) ॐ पशुपाशाय विघ्नहे विप्रकर्णाय धीमहि तन्नो जीवः प्रचोदयात् ।  
  
	गायत्रीयं समाख्याता पशुपाशविमोचिनी ॥ ११-१०७९ ॥  
  
	इमां पठेद्दक्षकर्णे तस्य मुक्तिप्रसिद्धये ।  
  
सम्प्रोक्षयेदिति प्रोक्षणं मूलमन्त्रेणैव ।  
  
	अर्घपात्रोदकैः शुद्धैर्मूलेन प्रोक्षयेत् त्रिशः ॥ ११-१०८० ॥  
  
इति महाकालोक्तेः ।  
गात्र्यन्तरमुक्तं तत्रैव ।  
  
	योगिनीबीजतो ङेन्तं बलिरूपं तु विद्महे ।  
	देवीप्रियं पूर्ववच्च धीमहीति ततः परम् ॥ ११-१०८९ ॥  
  
	तन्नः पशुरिति प्रोच्य वदेच्चाथ प्रचोदयात्  इति ॥  
  
योगिनीबीजं छ्रीमिति (त्रैपुरपद्धत्याम्)  
  
	ततः खड्गं यजेन्मन्त्री मन्त्रेणानेन दक्षतः ।  
	तारं च भुवनेशानीं कालीयुग्मं समालिखेत् ॥ ११-१०९० ॥  
  
	वज्रेश्वरीपदं पश्चाल्लोहदंष्ट्रां ततः परम् ।  
	ङेन्तां हृद्वसुयुग्मैकसङ्ख्यवर्णो मनुर्मतः ॥ ११-१०९१ ॥  
  
	अनेन गन्धपुष्पाद्यैः ख्ड्गमभ्यर्चयेद्बुधः ।  
	ततस्तस्य मुष्टिदेशे मध्ये चाग्रे यथाक्रमम् ॥ ११-१०९२ ॥  
  
	गन्धपुष्पाक्षतैर्मन्त्री मिथुनत्रितयं जयेत् ।  
	वागीशीसहितो ब्रह्मा लक्ष्मीनारायणौ तथा ॥ ११-१०९३ ॥  
  
	उमामहेश्वरौ चेति सम्प्रोक्तं मिथुनत्रयम् ।  
	ततश्चानेन मन्त्रेण तं खड्गमभिमन्त्रयेत् ॥ ११-१०९४ ॥  
  
	खड्गायासुरनाशाय शक्तिकार्याय तत्पर ।  
	पशुश्छेद्यस्त्वया शीघ्रं खड्गनाथ नमोऽस्तु ते ॥ ११-१०९५ ॥  
  
प्। १०६६) ततस्तु ताम्रपात्रस्थकुशाक्षतजलादिकम् ।  
	गृहीत्वा मूलमुच्चार्य सङ्कल्प्य पशुमुत्सृजेत् ॥ ११-१०९६ ॥  
  
	गृहीत्वाऽक्षततोयादि पशोः शिरसि सन्त्यजेत् ।  
	ततस्तेनैव खड्गेन मूलमन्त्रेण साधकः ॥ ११-१०९७ ॥  
  
	पशुच्छेदं प्रकुर्वीत स्वयं देवीमनुस्मरन् ।  
  
(मेरुतन्त्रसिद्धान्तसारयोः )  
  
	यदा सञ्चालयेद्गात्रं गृहीतस्तु यथेच्छया ॥ ११-१०९८ ॥  
  
	यावन्न चालयेद्गात्रं पशुस्तावन्न हन्यते ।  
	उत्तराभिमुखो भूत्वा बलिं पूर्वमुखं तथा ॥ ११-१०९९ ॥  
  
	निरीक्ष्य साधकः पश्चादिमं मन्त्रमुदीरयेत् ।  
	पशुस्त्वं बलिरूपेण मम भाग्यादुपस्थितः ॥ ११-११०० ॥  
  
	प्रणमामि ततः सर्वरूपिणं बलिरूपिणम् ।  
	चण्डिकाप्रीतिदानेन दातुरापद्विनाशनम् ॥ ११-११०१ ॥  
  
	चामुण्डाबलिरूपाय बले तुभ्यं नमो नमः ।  
	यज्ञार्थे पशवः सृष्टाः स्वयमेव स्वयम्भुवा ॥ ११-११०२ ॥  
  
	अतस्त्वां घातयाम्यद्य तस्माद्यज्ञे वधोऽवधः ।  
	इमं देहें परित्यज्य भूत्वा देववपुर्धरः ॥ ११-११०३ ॥  
  
	मोदस्व प्रथमैः सार्धं यावदिन्द्राश्चतुर्दश ।  
	ऐ। ह्री। श्रीमिति मन्त्रेण त्वं बलिं मत्स्वरूपिणम् ॥ ११-११०४ ॥  
  
	चिन्तयित्वा न्यसेत् पुष्पं कुम्भकेनास्य मस्तके ।  
  
(महाकालसंहितायाम्)  
  
	ध्यायेत् कुसुममादाय खड्गमादौ वरानने ॥ ११-११०५ ॥  
  
	कृष्णं पिनाकपाणिं च कालरात्रिस्वरूपिणम् ।  
	उग्रं रक्तास्यनयनं रक्तमाल्यानुलेपनम् ॥ ११-११०६ ॥  
  
	रक्ताम्बरधरं चैव पाशहस्तं कुटुम्बिनम् ।  
प्। १०६७) पिवमानं च रुधिरं भुञ्जानं क्रव्यसंहतिम् ॥ ११-११०७ ॥  
  
	क्षोभयन्तं जगत् सर्वं कम्पनादिप्रचारणैः ।  
	वेष्टितं मृत्युकालाभ्यां वामदक्षिणभागतः ॥ ११-११०८ ॥  
  
तन्त्रान्तरे ।  
  
	ततः खड्गं यजेन्मन्त्री पाद्याद्यैरुपचारकैः ।  
	गन्धपुष्पाक्षताद्यैश्च मन्त्रेणानेन मन्त्रवित् ॥ ११-११०९ ॥  
  
मन्त्रस्तु पूर्वोक्त एव ।  
(महाकालसंहितायाम्)  
  
	ततो बद्धाञ्जलिर्मन्त्रं पठेत् खड्गं निरीक्ष्य वै ।  
	रसना त्वं चण्डिकायाः सुरलोकप्रसाधकः ॥ ११-१११० ॥  
  
	भुङ्क्ष्वैतस्य पशो रक्तं क्रव्यसंहतिमेव च ।  
	छिन्धीममिव मे शत्रुं मङ्गलानि प्रयच्छ मे ॥ ११-११११ ॥  
  
	दैत्यदानवरक्षोऽसृङ्भेदोन्मत्त नमोऽस्तु ते ।  
	एतेन खड्गमामन्त्र्य तन्नामाष्टकमुच्चरन् ॥ ११-१११२ ॥  
  
	गृह्णीयान्निशितं खड्गं येन सद्यो भवेद्वधः ।  
	असिर्विशसनः खड्गस्तीक्ष्णधारो दुरासदः ॥ ११-१११३ ॥  
  
	श्रीगर्भो विजयश्चैव धर्मपाल नमोऽस्तु ते ।  
  
(मेरुतन्त्रे)  
  
	आ। हू। फडिति मन्त्रं जपन् सञ्छेदयेद्बलिम् ।  
	एकेनैव प्रहारेण च्छिन्नो दैवततुष्टये ॥ ११-१११४ ॥  
  
(महाकालसंहितायामपि)  
  
	चन्द्रहासेन खड्गेन छिन्द्यादेकप्रहारतः ।  
	उत्थाय हननं कुर्यान्नोपविश्य कदाचन ॥ ११-१११५ ॥  
  
प्। १०६८) (कालिकापुराणे)  
  
	चन्द्रहासेन कर्त्त्र्या वा छेदनं मुख्यमुच्यते ।  
	दात्रासिधेनुक्रकचशङ्कुलाभिस्तु मध्यमम् ॥ ११-१११६ ॥  
  
	असिधेनुः स्वल्पखड्गः शङ्कुला चक्रकर्त्तरी ।  
	क्षुरक्षुरप्रभल्लैश्च मध्यमं परिकीर्त्तितम् ॥ ११-१११७ ॥  
  
	एभ्योऽन्यैः शक्तिबाणाद्यैर्बलिश्छेद्यः कदाऽपि न ।  
	नात्ति देवी बलिं तं तु दाता मृत्युमवाप्नुयात् ॥ ११-१११८ ॥  
  
	हस्तेन छेदयेद्यस्तु प्रोक्षणं साधकः पशुम् ।  
	पक्षिणं वा ब्रह्महत्यां स प्राप्नोति दुरुत्सहाम् ॥ ११-१११९ ॥  
  
	नामन्त्र्य खड्गं तु बलिं नियुञ्जीत विचक्षणः ।  
  
तत्रान्तरे ।  
  
	सर्वेषामुत्तमः खड्गश्चन्द्रहासः सुखावहः ॥ ११-११२० ॥  
  
	पञ्चाशदङ्गुलः कार्यः किं वा तालत्रयेण तु ।  
	करवीरदलाकारः किं वा पद्मदलाकृतिः ॥ ११-११२१ ॥  
  
	अथवा कुब्जखड्गेन दण्डखड्गेन भेदयेत् ।  
  
(महाकालसंहितायाम्)  
  
	सहस्रायुतलक्षाणां बलीनां सम्भवे सति ॥ ११-११२२ ॥  
  
	द्वौ त्रीन् पञ्च तथाष्टौ वा दश वा द्वादशापि वा ।  
	एभ्योऽधिकान् नैव कुर्याद्देवी भावतया स्थितान् ॥ ११-११२३ ॥  
  
	प्राच्याशाभिमुखान् कृत्वा युगपन्मन्त्रमीरयेत् ।  
	तन्त्रेणैव बलीन् सर्वान् प्रोक्षयेद्देशिकोत्तमः ॥ ११-११२४ ॥  
  
	छेदका अपि भूयांसः कर्त्तव्याः कमलानने ।  
	हरिद्वीप्यजकोरभ्रलुलायाकाशगामिनः ॥ ११-११२५ ॥  
  
प्। १०६९) दद्यादेतान् वामभागे पानकानि च यानि च ।  
  
उरभ्रो मेषः ।  
तथा ।  
  
	मत्स्यान् ग्राहान् शशान् खड्गान् कमठान् कोलगोधिकाः ॥ ११-११२६ ॥  
  
	यावतो मृगभेदा।श्च दद्यात् सम्मुख एव हि ।  
  
(श्रीक्रमसंहितायाम्)  
  
	यत्नतस्तं बलिं दद्यान्न हन्यादात्मना पुनः ॥ ११-११२७ ॥  
  
	यदि हन्यात् प्रमादेन रौरवं नरकं व्रजेत् ॥  
  
महाकालोऽपि ।  
  
	स्वहस्तेन पशुं हत्वा पशुयोनिमवाप्नुयात् ॥ ११-११२८ ॥  
  
तन्त्रान्तरे ।  
  
	स्वयं वा भ्रातृपुत्रो वा भ्राता वा सुहृदेव वा ।  
	सपिण्डश्छेदयेद्वाऽपि शुद्धान्तःकरणो यदि ॥। ११-११२९ ॥  
  
	न रिपुं नाङ्गहीनं वा न काणं नापि कुब्जकम् ।  
  
	न योजयेच्छत्रुपक्षं बलिच्छेदनकर्मणि  इत्युक्तम् ॥  
  
महिषबलिदाने विशेष उक्तो (महाकालसंहितायाम्)  
  
	विशेषः कश्चिदधिको महिषे तं ब्रुवेऽधुना ॥ ११-११३० ॥  
  
	तदङ्गे देवताः सर्वाः पूजयेत् कुसुमाक्षतैः ।  
	प्रणवादिनमोऽन्तैश्च मध्ये ङेन्तैः पदैस्तथा ॥ ११-११३१ ॥  
  
	स्थानानि देवताश्चापि क्रमेण कथयामि ते ।  
	ब्रह्मरन्ध्रे च नासायां कर्णयो रसने तथा ॥ ११-११३२ ॥  
  
	नेत्रयोर्वदने चैव ललाटे तदनन्तरम् ।  
	दक्षगण्डे वामगण्डे ग्रीवायां केश एव च ॥ ११-११३३ ॥  
  
	दक्षभ्रुवि तथा वामभ्रुवि चैवं वरानने ।  
	ओष्ठेऽधरे च स्कन्धे च हृदये पृष्ठ एव च ॥ ११-११३४ ॥  
  
प्। १०७०) जठरे चरणे पुच्छे सर्वस्मिन् देह एव च ।  
	ब्रह्मा मेदिन्यथाकाशः सर्वतो मुख एव च ॥ ११-११३५ ॥  
  
	ज्योतींषि विष्णुश्चन्द्रश्च शक्रो वह्निर्महेश्वरः ।  
	निर्-ऋतिर्मित्रवरुणौ तथा लक्ष्मीः सरस्वती ॥ ११-११३६ ॥  
  
	धनेश्वरः सर्पराज आदित्यः साध्य एव च ।  
	गन्धर्वेन्द्रस्तथा सिद्धा चामुण्डा सर्वशेषगा ॥ ११-११३७ ॥  
  
	अनेनैव प्रकारेण नरस्यापि प्रपूजयेत् ।  
	क्रमसिद्धं पूर्वगतमदोऽधिकमिहार्हणम् ॥ ११-११३८ ॥  
  
	अथोभयोः शेषगतान् मन्त्रानाकलय प्रिये ।  
	यमस्य वाहनत्वेन ख्यातस्त्वमपि कासरः ॥ ११-११३९ ॥  
  
	वसतः शृङ्गयोरग्रे मृत्युकालौ सदा तव ।  
	भवानेव परिद्वेष्टि जवना।स्तुरगानपि ॥ ११-११४० ॥  
  
	तव रूपं समास्थाय रम्भासुरसुतः पुरा ।  
	भगवत्या समं युद्धं कृतवान् दर्पमोहितः ॥ ११-११४१ ॥  
  
	देव्या त्वं निहतश्चासि तथा क्रान्तं शिरस्तव ।  
	वहस्यतश्चण्डिकां त्वं शिरसा भृङ्गुरेण वा ॥ ११-११४२ ॥  
  
	त्वत्तो नान्यो बलिः कश्चिद्देव्याः प्रीतिप्रदायकः ।  
	अतो ददामि काल्यै त्वां भक्तियुक्तेन चेतसा ॥ ११-११४३ ॥  
  
	मयि कल्याणमाधाय गच्छ कासर सद्गतिम् ।  
  
नरबलौ विशेषमाह ।  
  
	मनुष्यबलिदाने तु विशेषः कश्चिदीरितः ॥ ११-११४४ ॥  
  
	पूर्वेद्युरकृताहारं सम्परित्यक्तमैथुनम् ।  
	स्नातं रक्ताम्बरधरं नरं मुण्डितमस्तकम् ॥ ११-११४५ ॥  
  
प्। १०७१) रक्तचन्दनदिग्धाङ्गं कृत्तश्मश्रुनखं तथा ।  
	अजाताश्रुकमुद्रिक्तं न दीनं नाप्यधोमुखम् ॥ ११-११४५ ॥  
  
	न बाडवं न चाण्डालं न क्लीबं पतितं न च ।  
	चतुर्विधेभ्योऽपि शिवे स्वयमागतमुत्तमम् ॥ ११-११४६ ॥  
  
	प्रोक्षयेत् पशुसामान्यरूपेण प्रथमं ततः ।  
	महिषोक्तप्रकारेण पश्चादेतान् मनून् जपेत् ॥ ११-११४७ ॥  
  
	सर्वेषु प्राणिषु श्रेष्ठस्त्वं मनुष्य इति स्थितः ।  
	बलिश्रेष्ठ महाभाग देवगर्भश्रिया वृतः ॥ ११-११४८ ॥  
  
	रक्ष मां सर्वभीतिभ्यः सिद्धिं देहि तथोत्तमाम् ।  
	राज्यं देहि यशो देहि देहि चानुत्तमां गतिम् ॥ ११-११४९ ॥  
  
	आरोग्यं दीर्घमायुश्च प्रजावृद्धिं रणे जयम् ।  
	कल्याणं विपुलान् भोगान् दारानपि हृदीप्सितान् ॥ ११-११५० ॥  
  
	कात्यायन्यां दृढां भक्तिं लक्ष्मीमप्यधिकां स्थिराम् ।  
	दत्वा राज्यं परित्यज्य शरीरं पाञ्चभौतिकम् ॥ ११-११५१ ॥  
  
	देवीलोकं व्रज क्षिप्रं सज्ञातिसुतबान्धवम् ।  
	महादानैर्महायज्ञैस्तपोभिरतिदुष्करम् ॥ ११-११५२ ॥  
  
	यत् स्थानं नाप्यते लोकैस्तत् त्वं गच्छ नरर्षभ ।  
	अङ्गीकृतो महाकाल्या मांसशोणितलिप्सया ॥ ११-११५३ ॥  
  
	देवीलोकं सुदुष्प्राप्यं प्राप्नुहि त्वं द्रुतं गतः ।  
	तत्र गत्वा शिवं ध्याहि मामकीनं जगत्पते ॥ ११-११५४ ॥  
  
	देवीलोकगतिः काम्या मत्प्रसादात् तवेदृशः ।  
	त्वत्प्रसादादहं शत्रून् जयेयं रणमूर्धनि ॥ ११-११५५ ॥  
  
	श्लोकानष्टाविमान् देवि पठेन्नरबलिक्षणे ।  
  
प्। १०७२) गण्डकेऽपि विशेष उक्तस्तत्रैव ।  
  
	खड्गमन्त्रं समाख्यास्ये गण्डको येन दीयते ॥ ११-११५६ ॥  
  
	द्विपदेहाकृते खड्ग शस्त्राभेद्यकलेवर ।  
	तृप्ता भवेयुः पितरस्त्वन्मांसेन सुरा अपि ॥ ११-११५७ ॥  
  
	न च त्वत्तोऽधिकः कश्चित् पवित्रः पृथिवीतले ।  
	त्वत्करोटिजपात्राणि शस्तानि श्राद्धकर्मणि ॥ ११-११५८ ॥  
  
	मया देव्या बलित्वेन त्वमद्य विनिवेदितः ।  
  
	मम विघ्नान् समुत्सार्य सद्यो देवीगणे भव  इति ।  
  
(यामले)  
  
	एवं हत्वा पशून् सद्यस्तदीयरुधिरं तथा ॥ ११-११५९ ॥  
  
	स्वर्णादिरचिते पात्रे गृह्णीयादुष्णफेनिलम् ।  
  
(कालिकापुराणे)  
  
	ॐ ह्री। ऐ। ह्री। श्री। कौशिकी रुधिरेणाप्यायताम्  इति ।  
  
	पात्रे नियोजयेद्रक्तं शिरस्येव प्रदीपकम् ॥ ११-११६० ॥  
  
(महाकालसंहितायाम्)  
  
	अथ पात्राणि वक्ष्येऽहं स्थाप्यते यत्र शोणितम् ।  
	हैमे वा राजते ताम्रे ग्राह्यं रक्तं महीभृता ॥ ११-११६१ ॥  
  
	सामन्तैर्माण्डिलकैश्च ताम्रे वा कांस्यरैत्ययोः ।  
	दरिद्रगृहिभिश्चापि मार्त्तिके वाऽथ दारवे ॥ ११-११६२ ॥  
  
	अथवा पत्रपुटके नैव लोहे कदाचन ।  
	न रङ्गे सीसके चापि नारिकेलफलत्वचि ॥ ११-११६३ ॥  
  
	कौलानां सर्वपात्रेभ्यः कपालं श्रेष्ठमिष्यते ।  
	एषां पशूनां पललैर्यावती तृप्तिरीरिता ॥ ११-११६३ ॥  
  
	भगवत्याः प्रिये तृप्ती रुधिरैरपि तावती ।  
	नित्ये नैमित्तिके वाऽपि कात्यायन्याः प्रपूजने ॥ ११-११६४ ॥  
  
प्। १०७३) विना बलिं नैव दद्यादामे पललशोणिते ।  
	पशोर्वा पक्षिणो वाऽपि नरस्यापि विशेषतः ॥ ११-११६५ ॥  
  
अथ मस्तकपतनफलं तत्रैव ।  
  
	एवं दत्वा बलिं देव्यै बलिदानविधिर्यथा ।  
	शुभाशुभं विजानीयाद्राज्यस्य च नृपस्य च ॥ ११-११६६ ॥  
  
	यदि वायव्यदिग्भागे नैर्-ऋत्ये दक्षिणेऽपि वा ।  
	मस्तके पतिते चैव हानिरत्र विनिर्दिशेत् ॥ ११-११६७ ॥  
  
	शेषेषु दिक्षु सर्वासु विदिक्षु च फलं शृणु ।  
	पूर्वे चोत्तरदिग्भागे पतते यदि मस्तकम् ॥ ११-११६८ ॥  
  
	सर्वसम्पत्करं विद्याद्राजा राज्यं विनिर्दिशेत् ।  
	भ्रमित्वा दक्षिणे कर्णे यदा पतति वै शिरः ॥ ११-११६९ ॥  
  
	तदा सिद्धिश्च मासान्ते वामकर्णे विपद्भवेत् ।  
	राजामग्रे भवेद्धानिर्गृहस्थानां भवेच्छुभम् ॥ ११-११७० ॥  
  
	ऐशान्यां मध्ययोश्चैव पतते यदि मस्तकम् ।  
	छिन्नं शिरो निपतितं सहास्यं यदि दृश्यते ॥ ११-११७१ ॥  
  
	विभूतिं तस्य जानीयाद्राजा राज्यं विनिर्दिशेत् ।  
	तदा स्वल्पेन कालेन सर्वसिद्धिर्भवेद्ध्रुवम् ॥ ११-११७२ ॥  
  
	एकवारे भवेत् सिद्धिर्द्विवारे हानिरुच्यते ।  
	गृहस्थानां विजानीयाद्राज्ञां तु विपरीतकम् ॥ ११-११७३ ॥  
  
	यदाऽश्रु दृश्यते नेत्रे तदा हानिं विनिर्दिशेत् ।  
	यदा कटकटाशब्दो दन्तानां श्रूयते क्वचित् ॥ ११-११७४ ॥  
  
	तदा तु मरणं विद्याधानिं सर्वत्र निर्दिशेत् ।  
  
(त्रैपुरपद्धत्याम्)  
  
	दक्षिणे पतिते सिद्धिर्वामभागे च निन्दितम् ॥ ११-११७५ ॥  
  
प्। १०७४) सव्ये तु पतिते छेदे देवीमन्त्रं स्मरेद्बुधः ।  
	ततः कुण्डादिके हुत्वा हुतिभिर्दशपञ्चभिः ॥ ११-११७६ ॥  
  
	शमयेद्धूङ्कृतेर्दोषं बलिलक्षणलक्षितम् ।  
  
(महाकालसंहितायाम्)  
  
	दद्याद्राक्षसदिग्भागे मन्त्री बलिशिरः स्वयम् ॥ ११-११७७ ॥  
  
	तद्दक्षिणे रक्तपात्रं विपरीतं न सन्ददेत् ।  
	देवस्य सम्मुखं कृत्वा छिन्नं भागं प्रकल्पयेत् ॥ ११-११७८ ॥  
  
	तदेव शस्तं जानीयान्मध्यमं तदुदीरितम् ।  
	बलीनामिति सञ्ज्ञानं शिरश्च पुरतो ददेत् ॥ ११-११७९ ॥  
  
तथा ।  
  
	न भूमौ स्थापयेच्छीर्षं चैव विपरीतकम् ।  
	शिरः सलोहितं दद्यात् पुर एव न चान्यतः ॥ ११-११८० ॥  
  
	रुधिरादानकाले तु पात्रे स्वविभवाहृते ।  
	सैन्धवं स्थापयेत् किञ्चित् फलानामेकमेव हि ॥ ११-११८१ ॥  
  
	तद्रक्तं हविरेव स्यात् पुरोडाशं च तच्छिरः ।  
	नासाग्रीवागण्डुपुच्छपललानि निकृत्त्य हि ॥ ११-११८२ ॥  
  
	पशूनां वदने क्षिप्त्वा ततः संस्थापयेत् पुरः ।  
	तथा पक्षत्रिपत्रं च वीनां त्रोटौ विनिःक्षिपेत् ॥ ११-११८३ ॥  
  
	पशुवच्चरणस्यापि शीर्षे कमललोचने ।  
	बलीनां मस्तके दद्यात् प्रदीपं धूपवर्त्तिकाम् ॥ ११-११८४ ॥  
  
	दहनाल्लोमकेशानां यो गन्ध उपतिष्ठते ।  
	घ्राति तं चण्डिका देवी सन्तुष्टा तु प्रजायते ॥ ११-११८५ ॥  
  
	तस्मिन्नेव ह्यवसरे आधिक्यं धूपदीपयोः ।  
प्। १०७५) यथा विभतो देवि कर्त्तव्यं भक्तितत्परः ॥ ११-११८६ ॥  
  
	बल्याधिक्ये च शीर्षार्णां विधेयाः पङ्क्तयस्तथा ।  
	सधूपदीपाः कुसुमाक्षतपुञ्जान्वितास्तथा ॥ ११-११८७ ॥  
  
तथा ।  
  
	शिरश्च सम्मुखे स्थाप्यं सदीपं पात्रवर्जितम् ।  
	स चापि हविरक्तः स्यादथ वा तिलजोक्षितः ॥ ११-११८८ ॥  
  
	सार्षपं न प्रदातव्यं न चान्यफलसम्भवम् ।  
	मूर्धाभिषिक्तो हविषा तैलेन बहुसिद्धिभाक् ॥ ११-११८९ ॥  
  
	अन्यबीजोद्भवै रोगं शोकं मृत्युं च विन्दति ।  
	यथा लोमानि दह्यन्ते यत्नात् कार्यं तथा नरैः ॥ ११-११९० ॥  
  
तन्त्रान्तरे ।  
  
	सूत्रवर्त्तिं प्रदद्याच्च वस्त्रवर्तिः प्रशस्यते ।  
	अङ्गुष्ठस्य प्रमाणं च दीर्घं चैव षडङ्गुलम् ॥ ११-११९१ ॥  
  
	कार्पाससूत्रकैर्दद्यादेकविंशतिसूत्रकैः ।  
	सुगन्धिद्रव्यैस्तत् कुर्यात् कर्पूरागुरुचन्दनैः ॥ ११-११९२ ॥  
  
	ग्राहाणां कच्छपानां च गोधायाश्च विशेषतः ।  
	मत्स्यानामपि पक्षिणां न दीपं दापयेच्छिवे ॥ ११-११९३ ॥  
  
	शीर्षोपरि ज्वलद्दीपं यावत्कालं प्रवर्त्तते ।  
	तावत्कालं वसेत् स्वर्गे तस्माद्यत्नेन दापयेत् ॥ ११-११९४ ॥  
  
	लोमदाहोद्भवं गन्धं घ्रात्वा देवी प्रसीदति ।  
	तस्मात् संवर्धयेद्दीपं तस्मात् पात्रं विवर्जयेत् ॥ ११-११९६ ॥  
  
	निर्वाणे मृत्युमाप्नोति दीयमाने प्रदीपके ।  
  
(महाकालसंहितायाम्)  
  
	ततः पात्रं पुरः कृत्वा देव्याः सपशु शोणितम् ॥ ११-११९७ ॥  
  
	शर्करायुतदूर्वाणां प्रदद्यात् त्रिर्महाघृतम् ।  
प्। १०७६) सैन्धवं शृङ्गवेरं च कदलीफलमेव च ॥ ११-११९८ ॥  
  
	पातयेन्मधुराणां च काममुद्दिश्य साधकः ।  
	अष्टधा विभजेद्दिग्वन्मध्ये चैकं कुशादिभिः ॥ ११-११९९ ॥  
  
	दत्वा किञ्चिद्घृतं तत्र कुर्यात् तर्पणमुद्रया ।  
	तर्पणं भागभाजां वै देवीनां द्विर्द्विरेव च ॥ ११-१२०० ॥  
  
	आद्यन्तिमौ तारहार्दी मध्ये आदिमनोरपि ।  
	तत्तन्नाम्ना मन्त्रमपि तर्पयामीति संयुतम् ॥ ११-१२०१ ॥  
  
	द्वितीयरूपं ङेन्तं च तद्द्वितीयपदोदितम् ।  
	मध्ये नित्योदितश्र्याख्यपात्रवत् पीठगा क्रिया ॥ ११-१२०२ ॥  
  
	पूर्वस्यां दिशि चामुण्डा दक्षिणस्यां तु योगिनी ।  
	डाकिन्युक्ता पश्चिमायामुत्तरस्यां तु भैरवी ॥ ११-१२०३ ॥  
  
	विदारिकाऽग्नेयकोणे नैर्-ऋत्यां पापराक्षसी ।  
	पूतना चापि वायव्ये ईशाने कालिका तथा ॥ ११-१२०४ ॥  
  
	ततः स्तुतिं प्रकुर्वीत बद्धाञ्जलिपुटोऽग्रतः ।  
	जय देवि जगन्मातर्जय पापौघहारिणि ॥ ११-१२०५ ॥  
  
	जय जन्मजराव्याधितृणदावानलाकृते ।  
	जय सर्वविपत्तिघ्ने जय त्रिदशवन्दिते ॥ ११-१२०६ ॥  
  
	जय नित्यानन्दरूपे जय कल्याणदायिनि ।  
	जय शत्रुक्षयकरे जय रोगप्रणाशिनि ॥ ११-१२०७ ॥  
  
	जय भीमे जयाघोरे जय सङ्कटतारिणि ।  
	जयामृतरसास्वादतुन्दिलामन्दव्र्ग्रहे ॥ ११-१२०८ ॥  
  
	त्रिनेत्रे विकरालास्ये मुण्डमालाबिभूषिते ।  
	सर्वासुरक्षयकरि खड्गखट्वाङ्गधारिणि ॥ ११-१२०९ ॥  
  
प्। १०७७) महाघोरे महारावे दैत्यदर्पनिषूदिनि ।  
	इमं पशुबलिं देवि गृहीत्वा कालरात्रिके ॥ ११-१२१० ॥  
  
	प्रीता भव महाचण्डे रक्ष मां शरणागतम् ।  
	आयुर्देहि धनं देहि भाग्यं र्कीर्तिं च देहि मे ॥ ११-१२११ ॥  
  
	स्त्रियं देहि सुतान् देहि सर्वान् कामा।श्च देहि मे ।  
	उग्रचण्डे प्रचण्डाऽसि प्रचण्डकरवालिनि ॥ ११-१२१२ ॥  
  
	महाचण्डोग्रदोर्दण्डे विश्वेश्वरि नमोऽस्तु ते ।  
	रक्ष मां शरणापन्नं त्वत्पादार्पितमानसम् ॥ ११-१२१३ ॥  
  
	हर पापं हर क्लेशं हर शोकं हरासुखम् ।  
	हर रोगं हर क्षोभं हर दैन्यं हरप्रिये ॥ ११-१२१४ ॥  
  
	स्तुतिमेतां पठित्वैवं दण्डवत् प्रणमेद्भुवि ।  
	गुह्यकालि जगद्धात्रि सर्वान्तर्यामिनीश्वरि ॥ ११-१२१५ ॥  
  
	गृहीत्वेमं पशुबलिं यथोक्तफलदा भव ।  
	कायेन मनसा वाचा त्वत्तो नान्या गतिर्मम ॥ ११-१२१६ ॥  
  
	अन्तश्चरसि भूतानां द्रष्ट्री त्वं परमेश्वरि ।  
  
(यामले)  
  
	कात्यायनि महामाये दुर्गे दुर्गतितारिणि ॥ ११-१२१७ ॥  
  
	नमस्तुभ्यं जगद्धात्रि कालरात्रिस्वरूपिणि ।  
	एवं स्तुत्वा महादेव्यै दत्वा च सुमनोऽञ्जलीन् ॥ ११-१२१८ ॥  
  
	साष्टाङ्ग्ं प्रणमेद्भूमौ भक्तियुक्तेन चेतसा ।  
  
सुमनोऽञ्जलीनिति बहुवचनं कपिञ्जलाधिकरणन्यायेन त्रित्वे पर्यवस्यति । तथा च पुष्पाञ्जलित्रयं दत्वा प्रणमेदित्यर्थः ।  
  
इति बलिदानविधिः ।  
  
अथ पशुपक्षिणां वस्त्वन्तराणां च दैवतानि ।  
(महाकालसंहितायाम्)  
  
	पशूनां च विहङ्गानामन्येषामपि वस्तूनाम् ॥ ११-१२१९ ॥  
  
प्। १०७८) ब्रवीमि देवताः सर्वाः क्रमेणोत्सर्गकर्मणि ।  
	प्राजापत्यो गजः प्रोक्तस्तुरगो यमदैवतः ॥ ११-१२२० ॥  
  
	तथा चैकशफाः सर्वे कथिता यमदैवताः ।  
	महिषश्च तथा याम्य उष्ट्रो वै नैर्-ऋतो मतः ॥ ११-१२२० ॥  
  
	गोवृषौ रुद्रदैवत्यौ छाग आग्नेय उच्यते ।  
	मेषस्तु वारुणो ज्ञेयो वराहो वैणवो मतः ॥ ११-१२२१ ॥  
  
	गोरीदेव्यौ व्याघ्रसिंहौ गण्डको ब्रह्मदैवतः ।  
	यावन्तो मृगभेदाः स्युः कथिता वायुदेवताः ॥ ११-१२२२ ॥  
  
	यावन्तः पक्षिणः सर्वे वायव्याः परिकीर्तिताः ।  
	प्राजापत्यास्तथा मत्स्याः कच्छपाः साध्यदैवताः ॥ ११-१२२३ ॥  
  
	गोधा वरुणदैवत्या ग्राहा अपि च तादृशाः ।  
	तथा च बभ्रूशलभावादित्येशानदैवतौ ॥ ११-१२२४ ॥  
  
	कन्या दासस्तथा दासी प्राजापत्या नरास्तथा ।  
	अभयं शिवदैवत्यं धरित्री विष्णुदैवता ॥ ११-१२२५ ॥  
  
	तथा समुद्रदैवत्यं रत्नमुक्ताफलादिकम् ।  
	जलाशयास्तथा सर्वे वारिधानी कमण्डलुः ॥ ११-१२२६ ॥  
  
	प्रपा कुम्भश्च करकं ज्ञेयं वरुणदैवतम् ।  
	सुवर्णमग्निदैवत्यं लौहं भैरवदैवतम् ॥ ११-१२२७ ॥  
  
	कांस्ये पूषाऽश्विनौ चापि देवता परिकीर्तिताः ।  
	रङ्गं नासत्यदैवत्यं सीसकं वायुदैवतम् ॥ ११-१२२८ ॥  
  
	ताम्रं च सूर्यदैवत्यं पित्तलं कुजदैवतम् ।  
	रजतं चन्द्रदैवत्यं खर्परं पितृदैवतम् ॥ ११-१२२९ ॥  
  
प्। १०७९) गुडं कुवेरदैवत्यं शर्करा मित्रदैवता ।  
  
अन्यत्र तु ।  
  
	आपो गुडे देवताः स्युः          - इत्युक्तम् ।  
  
तथा ।  
  
	जाङ्गलं वह्नि दैवत्यं मधु स्याद्यदैवतम् ॥ ११-१२३० ॥  
  
	ताम्बूलदेवता ज्ञेया शक्रो विद्याधरोऽथ वा ।  
  
तन्त्रान्तरे ।  
  
	ताम्बूले देवताः शक्रविद्याधरविनायकाः ॥ ११-१२३१ ॥  
  
महाकालः ।  
  
	तथा मृत्यु~जयो देवी घृतेषु परिनिष्ठितः ।  
	तैलं तु राहुदैवत्यं कार्पासं केतुदैवतम् ॥ ११-१२३२ ॥  
  
	क्षीरं च तारादैवत्यं दधि चौषधिदैवतम् ।  
  
अन्यत्र तु ।  
  
	क्षीरे नारायणः प्रोक्तो दधिसर्पाः प्रकिर्त्तिताः  इत्युक्तम् ।  
  
तथा  
  
पिष्टं शचीदैवतं च सिन्दूरमपि पार्वति ॥ ११-१२३३ ॥  
  
तन्त्रान्तरे ।  
  
	अन्येषु देवताः सर्वे देवः पिष्टे प्रजापतिः ।  
  
महाकालः ।  
  
	लवणं चाब्धिदैवत्यं जलं वरुणदैवतम् ॥ ११-१२३४ ॥  
  
	देवः स्मरश्च गन्धर्वो मधुपर्के च चन्दने ।  
	पुष्पं च लक्ष्मीदैवत्यं धूपे देवो वनस्पतिः ॥ ११-१२३५ ॥  
  
	अप्सरोदैवतं ज्ञेयं सर्वं मृगमदादिकम् ।  
	दीपोऽपि वह्निदैवत्यो नैवेद्यं विष्णुदैवतम् ॥ ११-१२३६ ॥  
  
प्। १०८०) पादुका सोमदैवत्या छत्रं स्यादिन्द्रदैवतम् ।  
	देवता कामधेनुः स्याच्चामरे त्रिदशेश्वरि ॥ ११-१२३७ ॥  
  
	व्यजनं वायुदैवत्यमिन्द्रः सिंहासनस्य च ।  
	माला च रतिदैवत्या डाकिनी देवता सुरा ॥ ११-१२३८ ॥  
  
	मांसं निर्-ऋतिदैवत्यं वितानं चन्द्रदैवतम् ।  
	प्राजापत्यानि शस्यानि पक्वान्नानि च सर्वशः ॥ ११-१२३९ ॥  
  
	वाचस्पत्यानि वासांसि पाण्डुराण्यसितानि च ।  
	मयुदैवानि रक्तानि दुर्गादैवं तु पट्टकम् ॥ ११-१२४० ॥  
  
	विद्या ब्राह्मी विनिर्दिष्टा विद्याप्रकरणानि च ।  
	सारस्वतानि ज्ञेयानि पुस्तकाद्यानि पार्वति ॥ ११-१२४१ ॥  
  
	पात्राणामपि सर्वेषां विश्वकर्माऽधिदैवतम् ।  
  
(यामले)  
  
	वाद्यं चतुर्विधं ज्ञेयं रुद्रगन्धर्वदैवतम् ॥ ११-१२४२ ॥  
  
महाकालः ।  
  
	द्रुमाणां च लतानां तु शाकानां हरितैः सह ।  
	फलानामपि सर्वेषां देवो ज्ञेयो वनस्पतिः ॥ ११-१२४३ ॥  
  
	अजिनानि तथा शय्या रथ आसनमेव च ।  
	उपानहौ तथा दोला यच्चान्यत् प्राणिवर्जितम् ॥ ११-१२४४ ॥  
  
	उत्तानाङ्गिरदैवत्यं प्रवदन्ति मनीषिणः ।  
	ध्वजो वै धर्मदैवत्यः सीरं पर्यन्यदैवतम् ॥ ११-१२४५ ॥  
  
	पाषाणादि तथा रत्नं कथितं शक्रदैवतम् ।  
	गृहं तु सर्वदैवत्यमनुक्तं यन्मया प्रिये ॥ ११-१२४६ ॥  
  
	तत् सर्वं रुद्रदैवत्यं ज्ञेयमुत्सर्गकर्मणि ।  
  
इति दैवतानि ।  
  
अथ कुमारीपूजाविधिः ।  
  
प्। १०८१) (महाथर्वणसंहितायाम्)  
  
	ततः कुमारीयजनं कुर्यात् साधकसत्तमः ॥ ११-१२४७ ॥  
  
	यस्मिन् कृते तु विधिवत् कर्मणः साङ्गता भवेत् ।  
	अकृते चाङ्गहानिः स्याद्विशेषाच्छरदर्चने ॥ ११-१२४८ ॥  
  
(महाकालसंहितायाम्)  
  
	समाप्य पूजामासायं प्रदोषे पर्युपस्थिते ।  
	कुमारीपूजनं कुर्याद्विधिना पञ्चमं हितम् ॥ ११-१२४९ ॥  
  
तथा ।  
  
	भक्तभद्राभद्रमुभे तदनक्ति सुरेश्वरि ।  
	स्वयं तद्रूपमास्थाय मूढभावमुपेयुषी ॥ ११-१२५० ॥  
  
	दिदृक्षुरायाति शिवा भक्तिपूजनसम्भृतिः ।  
	तस्मात् तत्रादरः कार्यो भक्तिभावं च जानता ॥ ११-१२५१ ॥  
  
	देवतास्त्रिविधोत्पातैर्यथादेशे हिताहितम् ।  
	सूचयन्ति तथैवैषां वार्षिकं सुरवन्दिते ॥ ११-१२५२ ॥  
  
	तद्विज्ञानार्थमप्येषा पूजितव्या प्रयत्नतः ।  
	चतुर्णामपि कौलानां स्मर्त्तानामानुकल्पिनाम् ॥ ११-१२५३ ॥  
  
	नैवात्र मतभेदोऽस्ति नैवार्चनभिदाऽपि वा ।  
	न च पूर्वोत्तरौ पक्षौ न च सन्देहकल्पना ॥ ११-१२५४ ॥  
  
	भवेच्च फलबाहुल्यं तुष्टिर्देव्यास्तथैव च ।  
	विशिष्य ज्ञायतेऽनेन तथा भावि शुभाशुभम् ॥ ११-१२५५ ॥  
  
	ज्ञाते शुभे भवेत् तोषोऽन्यस्म।श्चोपायचिन्तनम् ।  
  
तथा ।  
  
	न तथा तुष्यति शिवा बलिहोमस्तुतीरणैः ॥ ११-१२५६ ॥  
  
	कुमारीपूजनेनात्र यथा सद्यः प्रसीदति ।  
प्। १०८२) न केवलं पूजयेत् तां भोजयेच्चापि यत्नतः ॥ ११-१२५७ ॥  
  
तथा ।  
	व्यङ्गता चाप्यकरणात् पूजायाः परिकीर्त्तिता ।  
	कूमारीपूजनेनात्र यथा सद्यः प्रसीदति ॥ ११-१२५८ ॥  
  
	करणात् साङ्गताऽपि स्यादन्यस्मिन्नकृतेऽपि हि ।  
  
तथा ।  
  
	कौलानां निशि पूजोक्ता स्मार्तानामपराह्णिको ॥ ११-१२५९ ॥  
  
	नित्या तु शारद्यर्चायां काम्या नैमित्तिकीतरा ।  
  
कुमारीलक्षणमाह ।  
  
	सुस्नातां रक्तपीतादिनानारागोज्ज्वलांशुकाम् ॥ ११-१२६० ॥  
  
	सर्वालङ्कारचित्राङ्गीमज्ञातानङ्गचेष्टिताम् ।  
	अजातपुम्मनःसङ्गां सप्ताष्टनववार्षिकीम् ॥ ११-१२६१ ॥  
  
	अनीचजातिं गौराङ्गीं पितृमातृमतीमपि ।  
	अदन्तुरामवाग्दन्तामधिकोनाङ्गवर्जिताम् ॥ ११-१२६२ ॥  
  
	अदीर्घकेशीमुद्दीप्तां सुस्मितास्यामलोभनाम् ।  
  
निषिद्धालक्षणमुक्तं तत्रैव ।  
  
	श्यामां दीर्घदतीमोतुनयनां पिङ्गमूर्धजाम् ॥ ११-१२६३ ॥  
  
	तनुमूनगतिं क्रुद्धां कुब्जां खञ्जां च खर्विकाम् ।  
	भ्रूकेशाल्पत्वसहितां तथा चैव गलद्व्रणाम् ॥ ११-१२६४ ॥  
  
	जातस्तनरजोऽनङ्गां प्रयत्नेन विवर्जयेत् ।  
  
तन्त्रान्तरे ।  
  
	अधिकाङ्गीं च हीनाङ्गीं रोगिणीं च व्रणाङ्किताम् ॥ ११-१२६५ ॥  
  
	अन्धां काणां केकरां च कुरूपां लोमशां त्यजेत् ।  
  
(महाकालसंहितायाम्)  
  
	एतद्भिन्ना कुमारी तु वरणीयाऽर्चनक्रमे ॥ ११-१२६६ ॥  
  
प्। १०८३) (मेरुतन्त्रे)  
  
	विप्रां सर्वेष्टसंसिद्ध्यै यशसे क्षत्रियोद्भवाम् ।  
	वैश्यजां धनलाभाय पुत्राप्त्यै शूद्रजां यजेत् ॥ ११-१२६७ ॥  
  
(स्कान्दे)  
  
	दारुणे चान्त्यजां कन्यां पूजयेद्विधिना नरः ।  
  
(यामले)  
  
	यः कुमारीं यजेन्मन्त्री सर्वपर्वसु सर्वदा ॥ ११-१२६८ ॥  
  
	तेनार्चिता महादेवी सत्यं सत्यं न संशयः ।  
	सन्ध्यैकवर्षा सम्प्रोक्ता द्विवर्षा च सरस्वती ॥ ११-१२६९ ॥  
  
	त्रिधामूर्त्तिस्त्रिवर्षा च चतुरब्दा चा कालिका ।  
	सुभगा पञ्चवर्षेयमुमा सड्वार्षिकी भवेत् ॥ ११-१२७० ॥  
  
	मालिनी सप्तवर्षा च अष्टमी कुब्जिका मता ।  
	नवाब्दा कालसङ्कर्षा दशवर्षाऽपराजिता ॥ ११-१२७१ ॥  
  
एकादशाब्दा रुद्राणी द्वादशाब्दा च भैरवी ।  
तत्परा स्यान्महालक्ष्मीस्तत्परा कुलनायिका ॥ ११-१२७२ ॥  
  
	क्षेत्रज्ञा तत्परा प्रोक्ता षोडशाब्दा च चण्डिका ।  
	एवं क्रमेण विज्ञेया विना पुष्पं कुमारिका ॥ ११-१२७३ ॥  
  
(हेमाद्रौ स्कान्दे)  
  
	एकैकां पूजयेत् कन्यामेकवृद्ध्या तथैव च ।  
	द्विगुणं त्रिगुणं वाऽपि प्रत्येकं नवकं तु वा ॥ ११-१२७४ ॥  
  
तथा ।  
  
	नवभिर्भजते भूमिमैश्वर्यं द्विगुणेन तु ।  
	एकवृद्ध्या लभेत् क्षेममेकैकेन श्रियं लभेत् ॥ ११-१२७५ ॥  
  
	एकवर्षा तु या कन्या पूजार्थे तां विवर्जयेत् ।  
	गन्धपुष्पफलादीनां प्रीतिस्तस्या न विद्यते ॥ ११-१२७६ ॥  
  
प्।  १०८४) (वाडवानलीये)  
  
	उत्तमा सा परिज्ञेया सप्ताष्टनवहायना ।  
	मध्यमा पञ्चवर्षा च षडब्दा दशहायना ॥ ११-१२७७ ॥  
  
	एकद्वित्रिचतुर्वर्षा रुद्राब्दाद्याऽवरा स्मृता ।  
  
(महाकालसंहितायाम्)  
  
	गीतवादित्रनिर्घोषैरानन्दादरपूर्वकम् ॥ ११-१२७८ ॥  
  
	नीत्वा पूजागृहद्वारि कुमारीस्ता अयुग्मिकाः ।  
	पञ्च वा सप्त वा चापि नवैकादश वा पुनः ॥ ११-१२७९ ॥  
  
	मुख्यैका तासु कर्त्तव्या या स्यात् सर्वाङ्गसुन्दरी ।  
	वह्नीनामप्यभावे हि भवेदेका कुमारिका ॥ ११-१२८० ॥  
  
	काम्ये नैमित्तिके चैका बह्वयः शारदपूजने ।  
	श्रेणीभूता उत्थिताश्च नम्रीभूतानना अपि ॥ ११-१२८१ ॥  
  
	स्थापयित्वा क्रमेणैता मुख्यामादौ नियोज्य च ।  
	देवीबुद्धिं विधायास्यां साधको विगतत्वरः ॥ ११-१२८२ ॥  
  
	गृहीतमदिरामत्तः कल्पितार्चनसम्भृतिः ।  
	प्राणायामं विधायादौ ततो भूतापसारणम् ॥ ११-१२८३ ॥  
  
	गुरुं गणपतिं नत्वा वामदक्षिणयोस्ततः ।  
	मध्ये कुमारीं च तथा मूलदेवीस्वरूपिणीम् ॥ ११-१२८४ ॥  
  
	छोटिकाभिस्तथा तालत्रितयैर्बन्धनं दिशाम् ।  
  
तथा ।  
  
	कुमर्या मूलभूतायाः पादौ प्रक्षालयेत् ततः ॥ ११-१२८५ ॥  
  
तथा ।  
  
	तज्जलं मस्तके दद्याद्देवीपादोदप्रज्ञया ।  
	स्वोत्तरीयांशुकेनैव पादाम्बूपनयेत् ततः ॥ ११-१२८६ ॥  
  
प्। १०८५) पुनरक्षतमादाय विघ्नानुत्सारयेत् प्रिये ।  
	उदीर्यमाणमन्त्रेण तालत्रयपुरःसरम् ॥ ११-१२८७ ॥  
  
	तारपाशकलाकूर्चास्त्राणि प्रथमतो वदेत् ।  
	भूतान्यपसारय च विघ्नात् नाशय चेत्यपि ॥ ११-१२८८ ॥  
  
	हृच्छिर्षे चरमे दद्यादेकविंशाक्षरो मनुः ।  
	कुमार्या सहिताः सर्वे तया देवीस्वरूपया ॥ ११-१२८९ ॥  
  
	दर्शनार्थं समायान्ति यावन्तो देवयोनयः ।  
	प्रेता भूताः पिशाचाश्च गन्धर्वा गुह्यका अपि ॥ ११-१२९० ॥  
  
	राक्षसा दानवा यक्षा ये चान्ये क्रूरकर्मिणः ।  
	सह प्रविश्य कौमार्या मण्डपं शारदार्चनम् ॥ ११-१२९१ ॥  
  
	लुम्पन्ति च कुमार्यर्चां पूजां विध्वंसयन्ति च ।  
	अतो वारद्वयं कार्यं विघ्नस्योत्सारणं प्रिये ॥ ११-१२९२ ॥  
  
	ततः स्ववामहस्तेन कुमार्या दक्षिणं करम् ।  
	गृहीत्वा दक्षचरणविनिःक्षेपपुरसःरम् ॥ ११-१२९३ ॥  
  
	पङ्क्तीभूताः कुमारीस्ताः श्लोकरूपं मनुं पठन् ।  
	पूजागृहान्तः शनकैर्नमन्मौलीः प्रवेशयेत् ॥ ११-१२९४ ॥  
  
	समस्तजगतामाद्ये जगदाधाररूपिणि ।  
	कुमारीरूपमास्थाय प्रविशेदं गृहं मम ॥ ११-१२९५ ॥  
  
	भवत्याः कीदृशं रूपं जाने मातरहं न हि ।  
	कुमारीरूपमेवेदं पश्यामि नरचक्षुषा ॥ ११-१२९६ ॥  
  
	भक्तिं मदीयां विज्ञाय त्वत्पादाम्बुजयोः शिवे ।  
	त्वया प्रकटितं रूपमीदृशं सर्वसिद्धये ॥ ११-१२९७ ॥  
  
	दृष्टिः कार्या न मे पापे सञ्चारेणासतः पथः ।  
प्। १०८६) दृढायां केवलं भक्तौ दातव्या सुरवन्दिते ॥ ११-१२९८ ॥  
  
	शिवाद्यास्तव रूपं हि कीदृशं नेति जानते ।  
	ज्ञास्यामि को वराकोऽहं पाञ्चभौतिकविग्रहः ॥ ११-१२९९ ॥  
  
	इति पञ्च पठन् श्लोकान् स्वपृष्ठेनैव तारयेत् ।  
	अनीक्षमाण एवेशि गीतवाद्यपुरःसरम् ॥ ११-१३०० ॥  
  
(यामले)  
  
	स्नापिता गन्धतैलेन नानाभरणभूषिता ।  
	आनीय देवतापार्श्वे स्थापनीया सुधीम्ता ॥ ११-१३०१ ॥  
  
(महाकालसंहितायामपि)  
  
	मुख्यं तत्पूजनं प्रोक्तं मुख्याया एव तन्मनुम् ।  
	तत्पूजयैव ताः सर्वाः पूजिताः स्युर्न संशयः ॥ ११-१३०२ ॥  
  
तथा ।  
  
	बलिं दत्वा ततो देवयोनिभ्यः परमेश्वरि ।  
	आरभेत् निरालस्यः कुमारीन्यासमूत्तमम् ॥ ११-१३०२ ॥  
  
	नामान्यादौ खलु महाचण्डयोगेश्वरी मता ।  
	ततः सिद्धिकराली च पुनः सिद्धिविकराल्यपि ॥ ११-१३०३ ॥  
  
	महान्ता मार्यथ ज्ञेया वज्रकापालिनी ततः ।  
	मुण्डमालिन्यट्टहासिन्येते द्वे परिकीर्त्तिते ॥ ११-१३०४ ॥  
  
	चण्डकापालिनी कालचक्रेश्वर्यप्यनन्तरम् ।  
	गुह्यकाली ततः कात्यायनी कामाख्यया सह ॥ ११-१३०५ ॥  
  
	चामुण्डा सिद्धिलक्ष्मीश्च कुब्जिका तदनन्तरम् ।  
	मातङ्गी तदनु ज्ञेया चण्डेश्वर्यथ कीर्त्त्यते ॥ ११-१३०६ ॥  
  
	सर्वशेषेऽथ कौमारी एता अष्टादशेरिताः ।  
  
एतानि गुह्येशीविषयाणि ।  
अन्यत्र तु ।  
  
प्। १०८७) नामान्यादौ व्याहरामि दुर्गा नारायणी शिवा ॥ ११-१३०७ ॥  
  
	महामाया योगनिद्रा कालरात्री कपर्दिनी ।  
उग्रचण्डा भद्रकाली अजिता चापराजिता ॥ ११-१३०८ ॥  
  
	कात्यायनी महाकाली कामाख्या कुलनायिका ।	  
भैरवी भुवनेशी च कौमार्यष्टादश स्मृताः ॥ ११-१३०९ ॥  
  
इति नामान्तरप्युक्तानि ।  
तथा ।  
  
	अङ्गान्यतो वच्मि शिरो मुखं तदनु चक्षुषी ।  
	कर्णौ नासापुटे चापि कपोलौ तत्पुरौ पुनः ॥ ११-१३१० ॥  
  
	अधरोष्ठौ दन्तपङ्क्ती स्कन्धौ हृदयमेव च ।  
	बाहू च जठरं पृष्ठमूरुजानू तथैव च ॥ ११-१३११ ॥  
  
	जङ्घे पादौ च सर्वाङ्गं तावन्त्येव स्थलानि च ।  
  
(त्रिशक्तिरत्ने)  
  
	कलादि च कलान्तं ताः पूजयेद्विधिना बुधः ॥ ११-१३१२ ॥  
  
	उपवेश्यासने दिव्ये कुमारीं साधकोत्तमः ।  
	वक्ष्यमाणेन विधिना देहेऽस्या न्यासमाचरेत् ॥ ११-१३१३ ॥  
  
	कुमारिका स्यात् प्रथमा द्वितीया नायिका मता ।  
	तृतीया भैरवी ख्याता तुर्या वागीश्वरी भवेत् ॥ ११-१३१४ ॥  
  
	पालिका पञ्चमी प्रोक्तो सम्बुद्ध्यन्ताः कुलादिकाः ।  
	न्यस्याः पञ्चाङ्गयोगेन कुमारीणां कलेवरे ॥ ११-१३१५ ॥  
  
	वामावर्त्तक्रमादास्यचतुष्कं पूजयेत् क्रमात् ।  
	ततः सिद्धा जया पूर्वा जयाऽन्या कुब्जिका परा ॥ ११-१३१६ ॥  
  
	कालिका पञ्चमी प्रोक्ता विज्ञेया बोधिता इमाः ।  
प्। १०८८) पूर्वादिवक्त्रसंयुक्ता चतुर्थ्यन्ता नमोऽन्तकाः ॥ ११-१३१७ ॥  
  
	तत्तत्स्थानेषु विन्यस्याः स्वधिया क्रमपूर्वकम् ।  
	पञ्चप्रणवयोगेन चैतन्यमनुना सह ॥ ११-१३१८ ॥  
  
	न्यासजालं हि पूर्वोक्तं कुर्यात् साधकसत्तमः ।  
  
(महाकालसंहितायाम्)  
  
	ततोऽर्घस्थापनं कुर्यान्नित्यके यदुदाहृतम् ॥ ११-१३१९ ॥  
  
	पूजोपकरणस्यापि शुद्धिरुक्ता पुरोक्तवत् ।  
  
तथा ।  
  
	ततो ध्यानं प्रकुर्वीत कुमार्या वक्ष्यमाणकम् ॥ ११-१३२० ॥  
  
तन्त्रान्तरे ।  
  
	प्रसन्नवदनाम्भोजां प्रोद्यद्बालार्कसप्रभाम् ।  
	रक्ताम्बरां रक्तमाल्यां नानालङ्कारभूषिताम् ॥ ११-१३२१ ॥  
  
	सस्मितां दिव्यकन्याभिः क्रीडारसपरायणाम् ।  
	ध्यायेत् कुमारिकां बालां स्वभक्ताभीष्टसिद्धिदाम् ॥ ११-१३२२ ॥  
  
तथा ।  
  
	उपचारा।स्ततः सर्वान् पाद्यादीन् स्तुतिपश्चिमान् ।  
  
समर्पयेदिति शेषः ।  
(यामले)  
  
	यष्टव्या पूर्वमार्गेण वक्ष्यमाणेन वा पुनः ॥ ११-१३२३ ॥  
  
	स्वनामभिश्चतुर्थ्यन्तैस्त्रिताराद्यैर्नमोऽन्तकैः ।  
	देवतापश्चिमे मन्त्री यजेदेताः सलक्षणाः ॥ ११-१३२४ ॥  
  
	आद्या शुद्धा कालिकाऽन्या तृतीया ललिता स्मृता ।  
	चतुर्थी मालिनी ख्याता पञ्चमी स्याद्वसुन्धरा ॥ ११-१३२५ ॥  
  
	सरस्वती रमा गौरी दुर्गा तु नवमी भवेत् ।  
प्। १०८९) पञ्चाब्दं नववर्षं च यजेद्बालं विचक्षणः ॥ ११-१३२६ ॥  
  
	पञ्चाब्दो वटुकः प्रोक्तो नववर्षो गणेश्वरः ।  
  
तथा ।  
  
	प्रदद्यादासनं वाचा ह्रीया पाद्यं समर्पयेत् ॥ ११-१३२७ ॥  
  
	रमयाऽर्घं निवेद्याथ स्त्रिया चन्दनमर्पयेत् ।  
	कुमार्यै शक्तिबीजेन प्रदद्यात् कुसुमोच्चयम् ॥ ११-१३२८ ॥  
  
	चैतन्यमनुना मन्त्री धूपदीपादिकं न्यसेत् ।  
	तारा एते समाख्याता भृगुर्भवसमन्वितः ॥ ११-१३२९ ॥  
  
	विन्दुनादसमाक्रान्तश्चैतन्यमनुरीरितः ।  
	क्वचिद् भैरवबीजं तु पञ्चमः प्रणवो मतः ॥ ११-१३३० ॥  
  
एकस्या एव पूजने त्रिताराद्यमन्त्रेणैव समस्तोपचारसमर्पणं बोध्यम् ।  
	त्रिताराद्येन मन्त्रेण सर्वं तस्यै निवेदयेत्  इति वचनात् ।  
  
(महाकालसंहितायाम्)  
  
	भूषणानि दूकूलानि सिन्दूरालक्तकावपि ।  
	कज्जलादर्शविख्याततालवृन्तानि पेटिका ॥ ११-१३३१ ॥  
  
परिकर्माधारचोलमञ्चिकापीठदोलिका ।  
	पाञ्चालिका च मञ्जूषा पादुके कुथपट्टके ॥ ११-१३३२ ॥  
  
	चन्द्रातपोपसङ्ख्यान तथोद्वर्त्तनभाजनम् ।  
	शय्योपधानपर्यङ्काः समुद्गं च प्रसाधनी ॥ ११-१३३३ ॥  
  
	प्रतिग्राहश्च हिन्दोला तथा सीमन्तवर्त्तिका ।  
	गोरोचनामृगमदौ कर्पूरं कुङ्कुमं तथा ॥ ११-१३३४ ॥  
  
	एवमादीनि चान्यानि यावच्छक्यानि सुन्दरि ।  
	प्रदातव्यानि वस्तूनि कुमारी तुष्यते यथा ॥ ११-१३३५ ॥  
  
तथा ।  
  
प्। १०९०) ततो यत् स्थापितं पात्रं कुमार्यै प्रतिपादयेत् ।  
	स्वीकुर्यात् सा च तत्रैव तथा यत्नं समाचरेत् ॥ ११-१३३६ ॥  
  
	अगृहीते तु तत्पात्रे महान् दोषोऽभिजायते ।  
	अतो यत्नस्तथा कार्यः स्वीक्रियेत यथा तया ॥ ११-१३३७ ॥  
  
	ततो गृहीत्वा कुसुमाक्षतं तस्याः कलेवरे ।  
	पञ्चाशत्सङ्ख्यकाः शक्तीः क्रमतः परिपूजयेत् ॥ ११-१३३८ ॥  
  
	ता इदानीं प्रवक्ष्यामि सावधाना निशामय ।  
	आद्या जया च विजया ऋद्धिदा माययाऽन्विता ॥ ११-१३३९ ॥  
  
	कला च सिद्धिदा सूक्ष्मा प्रभा स्यात् सुप्रभा ततः ।  
	विद्युता च विशुद्धिश्च नन्दिनी च विशुद्धियुक् ॥ ११-१३४० ॥  
  
	अपराजिता च ललिता लक्ष्मीर्गौरी तथैव च ।  
	अथ मेधा च गायत्री सावित्री च स्वधा पुनः ॥ ११-१३४१ ॥  
  
	स्वाहेच्छे च क्रिया विद्या प्रज्ञा दीप्ता च चेतना ।  
	भद्रा ज्येष्ठा तथोमा च शिवा च मुदिता क्षमा ॥ ११-१३४२ ॥  
  
	श्रद्धाऽथ विमला कौमुद्यपि वै विशदा ततः ।  
	अशोका ज्ञानदा चैव बलदा राज्यदाऽपि च ॥ ११-१३४३ ॥  
  
	मैत्री तदनु रुद्राणी भवानी च मृडान्यपि ।  
	सर्वज्ञा चण्डिका चापि कुमारी सर्वशेषगा ॥ ११-१३४४ ॥  
  
	पञ्चाशत्सङ्ख्यका एताः कुमार्याः शक्तयः स्मृताः ।  
	भैरवानष्ट तदनु पूजयेदक्षतादिभिः ॥ ११-१३४५ ॥  
  
	भैरवीभ्यस्ततो विघ्नविनायकेभ्य एव च ।  
	वटुकक्षेत्रपालाभ्यां योगिनिभ्यस्तथैव च ॥ ११-१३४६ ॥  
  
	भतेभ्यः प्रेतयक्षेभ्यो डाकिनीभ्यस्तथैव च ।  
प्। १०९१) एतत्पूजां प्रकुर्वीत सदूर्वा क्षतचन्दनैः ॥ ११-१३४७ ॥  
  
	पुनरष्टौ सर्वशेषे ङेन्ता देवीर्यजेत् प्रिये ।  
	महामाया कालरात्री ततो वै सर्वमङ्गला ॥ ११-१३४८ ॥  
  
	पूज्या डमरुका पश्चाद्राजराजेश्वरी तथा ।  
	सम्पत्प्रदा भगवती कुमारी तदनन्तरम् ॥ ११-१३४९ ॥  
  
(यामले)  
  
	कुलान्तः पूजयेदेनां कुलकोणेष्विमान् यजेत् ।  
	कामेश्वरी च वज्रेशी तृतीया भगमालिनी ॥ ११-१३५० ॥  
  
	उपरिष्टात् कुलद्वन्द्वकोणेष्वेतः समर्चयेत् ।  
	अनङ्गकुसुमाऽनङ्गमन्मथाऽनङ्गपूर्विका ॥ ११-१३५१ ॥  
  
	मदनानन्दशब्दाद्या चतुर्थी कुसुमोत्तरा ।  
	पञ्चम्यमङ्गमदनाऽतुराऽनङ्गपदादिका ॥ ११-१३५२ ॥  
  
	शिशिरा कथिता ह्येताः शक्तयो रससङ्ख्यकाः ।  
	अनेन विधिना पूज्या कुमारी साधकोत्तमैः ॥ ११-१३५३ ॥  
  
(महाकालसंहितायाम्)  
  
	समाप्येत्थं कुमर्यर्चां तत्पुरो भुवि वारिणा ।  
	वर्त्तुलं मण्डलं कृत्वा तन्मध्ये कुलकामिनीम् ॥ ११-१३५४ ॥  
  
	विलिख्य जलकुसुमाक्षतचन्दननागजैः ।  
	पूजयेन्मण्डलं तच्च शुभदायै नमो वदेत् ॥ ११-१३५५ ॥  
  
	स्थालीगतं च तत्सर्वमन्नं तत्र निवेश्य हि ।  
	नानाविधां च सामग्रीं लेह्यचोष्यादिघट्टिताम् ॥ ११-१३५६ ॥  
  
	मांसमीनसुरापूर्णां भक्ष्यचर्व्यादिपूरिताम् ।  
	कुमारीदक्षहस्तं च स्थापयित्वाऽन्नमूर्धनि ॥ ११-१३५७ ॥  
  
प्। १०९२) उत्तानं वक्ष्यमाणेन मनुनाऽन्नं समुत्सृजेत् ।  
  
अन्नोत्सर्गमन्त्रस्तु ।  
  
	ऐ। ह्री। श्री। स्त्री। सौ।ः सर्वशक्तिस्वरूपायै सर्वसिद्धिदायै भगवत्यै कुमार्ये भक्ष्यभोज्यनानाविधान्नकल्पितषड्रसोपेतमिदं महाभोगनैवेद्यं तुभ्यमहं निवेदयामि गृहाण २ भुङ्क्ष्व २ प्रसीद २ सर्वसिद्धिं मे प्रयछ २ ऐ। ह्री। श्री। नमः स्वाहा ।  
इति पद्धतिकृतोक्तः ।  
तथा ।  
  
	इतरासां कुमरीणां प्रत्येकं पूजनं चरेत् ॥ ११-१३५८ ॥  
  
	गन्धपुष्पैर्धूपदीपैर्नेवेद्यैरन्नसङ्कुलैः ॥  
  
तथा ।  
  
	अन्नानि यादृशान्यस्यै मुख्यायै कल्पितानि हि ॥ ११-१३५९ ॥  
  
	अन्याभ्यस्तादृशान्येव दातव्यान्येष निश्चयः ।  
	फलाफलं तु मुख्याया ज्ञेयमत्र विपश्चिता ॥ ११-१३६० ॥  
  
	भुञ्जानासु कुमारिषु न तूर्यध्वनिमाचरेत् ।  
	नान्यत्र च मनो दद्यात् संवाधं नैव कल्पयेत् ॥ ११-१३६१ ॥  
  
	कोलाहलं निषेधेत अमङ्गल्यानि यानि च ।  
	रुदितापानवायुं च प्रयत्नेन विवर्जयेत् ॥ ११-१३६२ ॥  
  
	सावधानो भवेदत्र किमादौ भक्षयन्ति ताः ।  
	मिथः किं वा प्रजल्पन्ति कुत्र वा वस्तुविग्रहः ॥ ११-१३६३ ॥  
  
	कुत्र दृष्टिं प्रक्षिपन्ति भीताः किं वा वदन्त्यमूः ।  
	इत्यादि नानाजातीयाश्चेष्टा आसां प्रयत्नतः ॥ ११-१३६४ ॥  
  
	सावधानतया ज्ञेया भद्राभद्रस्य सूचकाः ।  
प्। १०९३) भक्षयन्तीषु तास्वेवं पठेत् तत्स्तोत्रमत्वरम् ॥ ११-१३६५ ॥  
  
	कृताञ्जलिर्नम्रशिरा आसामन्ने क्षिपन् दृशौ ।  
	जय कालि महाभीमे भीमरावे भयापहे ॥ ११-१३६६ ॥  
  
	संसारदावाग्निशिखे वृजिनार्णवतारिणि ।  
	ब्रह्मेन्द्रोपेन्द्रभूतेशप्रभृत्यमरवन्दिते ॥ ११-१३६७ ॥  
  
	सर्गपालनसंहारकारण्यहितमारिणि ।  
	गुह्यकालि परानन्दरसपूरितविग्रहे ॥ ११-१३६८ ॥  
  
	परब्रह्मरसास्वादकैवल्यानन्ददायिनि ।  
	गुणातीतेऽपि सगुणे महाकल्पान्तनर्त्तकि ॥ ११-१३६९ ॥  
  
	कुमारीरूपमास्थाय विज्ञाप्रज्ञास्वरूपिणि ।  
	आगताऽसि ममागारं शारद्यर्चासमाप्तये ॥ ११-१३७० ॥  
  
	सांवत्सरिककल्याणसूचनाय तथैव च ।  
	धन्योऽस्मि कृतकृत्योऽस्मि सफलं जीवितं मम ॥ ११-१३७१ ॥  
  
	यस्मात् त्वमीदृशं कृत्वा कौमारं रूपमुत्तमम् ।  
	गुह्यकालि समायाताऽब्दिकपूजाजिघृक्षया ॥ ११-१३७२ ॥  
  
	त्वमेवैतेन रूपेण देवेभ्यः प्रार्थिता पुरा ।  
	दत्तवत्यसि साम्राज्यं वरानपि समीहितान् ॥ ११-१३७३ ॥  
  
	मह्यमप्यद्य देवेशि वरं देहि सुपूजिता ।  
	ब्रह्मणे सृष्टिसामर्थ्यं त्वं पुरा दत्तवत्यसि ॥ ११-१३७४ ॥  
  
	विष्णवे च त्वमेवादास्तथा पालनशक्तिताम् ।  
	महारुद्राय संहारकर्त्तृत्वमददः शिवे ॥ ११-१३७५ ॥  
  
	देवेभ्यश्चापि दैत्यानां नाशने दक्षतामपि ।  
	अन्तर्यामिन्यसीशानि त्रिलोकीवासिनामपि ॥ ११-१३७६ ॥  
  
प्। १०९४) निवेदयामि किं तेऽहं सर्वकर्मैकसाक्षिणि ।  
	शत्रुनाश राज्यलाभं शरीरारोग्यमेव च ॥ ११-१३७७ ॥  
  
	त्वत्पादाम्बुजयोर्भक्तिं याचेऽहं चतुरो वरान् ।  
	नमस्ते भगवत्यम्ब नमस्ते भक्तिवत्सले ॥ ११-१३७८ ॥  
  
	नमस्ते जगदाधाररूपिणि ग्राहि मां सदा ।  
	मातरं वेद्मि रूपं ते न शरीरं न वा गुणम् ॥ ११-१३७९ ॥  
  
	भक्त्या हृत्स्थितया पूजां तव जानाम्यनन्यधीः ।  
	त्वं माता त्वं पिता बन्धुस्त्वमेव जगदीश्वरि ॥ ११-१३८० ॥  
  
	त्वं गतिः शरणं त्वं च स्वर्गस्त्वं मोक्ष एव च ।  
	विहाय त्वां जगन्मातर्नान्यां जानामि देवताम् ॥ ११-१३८१ ॥  
  
	नमस्तेऽस्तु नमस्तेऽस्तु नमस्तेऽस्तु नमो नमः ।  
	एभिः श्लोकैः स्तुतिं कृत्वा कुमारीणां वरानने ॥ ११-१३८२ ॥  
  
	दद्यादाचमनीयं हि भोजनान्ते गतत्वरः ।  
	ततः प्रदद्यात् ताम्बूलं मृगचन्द्राभिवासितम् ॥ ११-१३८३ ॥  
  
	सह वाद्यादिभिस्तावदनुव्रज्य विसर्जयेत् ।  
	शुभाशुभफलं वच्मि साम्प्रतं तव पार्वति ॥ ११-१३८४ ॥  
  
	तत्राप्यादौ शुभं वक्ष्ये विपरीतं ततोऽस्य च ।  
	तदुच्छिष्टं ततो दद्याज्जम्बुकेभ्योऽथ भूतले ॥ ११-१३८५ ॥  
  
	निखनेदप्सु वा देवि समालोड्य विसर्जयेत् ।  
	आदौ भक्ते करे दत्ते सुभिक्षं विषये भवेत् ॥ ११-१३८६ ॥  
  
	पायसे  यजमानस्य पशुवृद्धिः प्रजायते ।  
	घृते स्यादायुरारोग्यं पूजामैश्वर्यवृद्धये ॥ ११-१३८७ ॥  
  
	तथा मोदकशष्कुल्योः सन्ततिर्भूयसी भवेत् ।  
प्। १०९५) मत्स्यजातिष्वर्थलाभः कृशरे यानसम्पदः ॥ ११-१३८८ ॥  
  
	मांसे तु पुत्रलाभः स्यात् तेमने कामिनी भवेत् ।  
फलं मांसविशेषस्य भिन्नं मिश्रं ब्रुवे हि तत् ॥ ११-१३८९ ॥  
  
	अर्थलाभस्तु वाराहे खाङ्गे तु विजयो रणे ।  
माहिषेण तु मांसेन राज्यप्राप्तिर्भवेद्ध्रुवम् ॥ ११-१३९० ॥  
  
	आरोग्यं हारिणेनाशु कार्ष्णसारेण वाग्मिता ।	  
शाशे मेधावितां गच्छेदाजेष्वजरतामपि ॥ ११-१३९१ ॥  
  
	आवेये पलले देवि सर्वकल्याणमाप्नुयात् ।  
	कामठे मेदिनीलाभो वह्वन्नत्वं च राङ्कुरे ॥ ११-१३९२ ॥  
  
	वार्ध्रीणसे शत्रुनाशो हांसे मनुजवश्यता ।  
	तैत्तिरेऽभीष्टसिद्धिश्च वर्त्तके पापसङ्क्षयः ॥ ११-१३९३ ॥  
  
	मनस्तोषो बलाकायां फलेक्षोर्विश्ववश्यता ।  
	कीर्त्तिस्तु महती दध्नि दुग्धे सम्पदनुत्तमा ॥ ११-१३९४ ॥  
  
	पिष्टके तनयावाप्तिः शाके च रिपुसङ्क्षयः ।  
	हालायां पुण्यवृद्धिः स्याच्चोष्ये सम्पत् सुवाग्मिता ॥ ११-१३९५ ॥  
  
	धनागमः फाणिते तु कूर्चिकायां बलोन्नतिः ।  
	तुम्बीवृन्ताककूष्माण्डकारवेल्लपटोलकैः ॥ ११-१३९६ ॥  
  
	घोषशूरणदीर्घाङ्घ्रिमूलकैस्तेमने कृते ।  
	विद्यालाभो भवेद्देवि तक्रे वाक्पटुताऽपि च ॥ ११-१३९७ ॥  
  
	गोधूमचूर्णघटिते वस्तुनि प्रतिभा रणे ।  
	वेद्यां दृष्टौ भवेन्मोक्षो मण्डपेऽप्युन्नतिर्भवेत् ॥ ११-१३९८ ॥  
  
	चामरच्छत्रयोस्तालवृन्तपर्यङ्कयोरपि ।  
	घण्टादर्पणयोश्चापि दृग्दाने भूतिरुत्तमा ॥ ११-१३९९ ॥  
  
प्। १०९६) आकल्पालङ्करणयोः स्पर्शचालनदृष्टिषु ।  
	नानाविधानि द्रव्याणि भवन्ति महितुः प्रिये ॥ ११-१४०० ॥  
  
	एवं विधानि भूयांसि चेष्टितान्यशनानि च ।  
	शुभादेशीनि जायन्ते विपरीतान्यतः शृणु ॥ ११-१४०१ ॥  
  
	मुख्यभूता कुमारी चेद्वमति द्वित्रिवारकम् ।  
	दिर्भिक्षं जायतेऽवश्यं प्रजाः स्युः पीडिता अपि ॥ ११-१४०२ ॥  
  
	राजा विनाशमायाति कुमार्या रोदने कृते ।  
	उच्चारे तु महामारी पुरीषे पुरदाहनम् ॥ ११-१४०३ ॥  
  
	अभोजने शत्रुभयमापदो बहुभोजने ।  
	अभाषणे त्वामयाः स्युर्विपदो बहुभाषणे ॥ ११-१४०४ ॥  
  
	उपसर्गा बहुविधाश्चेष्टया करपादयोः ।  
	अतिलज्जा विनाशाय तथा निर्लज्जता शुभा ॥ ११-१४०५ ॥  
  
	नानोत्पातास्तु मौने स्युः स्वापे बाहोर्विनाशनम् ।  
	सर्वनाशस्तु भीतायां क्रुद्धायां मृत्युरेव च ॥ ११-१४०६ ॥  
  
	आवेशे तत्क्षणाद्राजा म्रियते नात्र संशयः ।  
	शङ्कितायां शत्रुशङ्का शान्तायामीतितो भयम् ॥ ११-१४०७ ॥  
  
	चिन्तितायां तु विज्ञेयं तद्राष्ट्रस्यैव पातनम् ।  
	मोहे वित्तविनाशः स्याज्जाड्ये पूजा च निष्फला ॥ ११-१४०८ ॥  
  
	चाञ्चल्ये चञ्चला लक्ष्मीः पूजकस्यैव जायते ।  
	विषादवत्यथ यदि कुमारी तत्र जायते ॥ ११-१४०९ ॥  
  
	सरुजं सप्रजं राष्ट्रं तदा सीदति पार्वति ।  
	रोगेण म्रियते राजा यदि रुग्णा प्रजायते ॥ ११-१४१० ॥  
  
प्। १०९७) दुर्भिक्षमरकातङ्का यद्यश्रूणि विमुञ्चति ।  
	सर्वनाशो भवेत् तर्हि धुनोति यदि मस्तकम् ॥ ११-१४११ ॥  
  
	त्रस्तायां रिपुजस्त्रासस्तस्य राज्ञः प्रदिश्यते ।  
	कम्पे सति स्याद्विमुखी कालिका परमेश्वरी ॥ ११-१४१२ ॥  
  
	नीचैः शिरश्चेत् कुरुते असन्तुष्टा तदेश्वरी ।  
	हीतायुः स्यात् तदा पृथ्वीपतिश्चेद्गद्गदस्वरा ॥ ११-१४१३ ॥  
  
	पूजकस्य भवेद्दैन्यं व्याकुला यदि जायते ।  
	मोहने व्याकुलायां तु सर्वं नगरमाकुलम् ॥ ११-१४१४ ॥  
  
	व्रीडितायां भवेद्रोगः स्वेदे दारधमक्षयः ।  
	अधोवायुं पतति चेत् कुमारीदैवयोगतः ॥ ११-१४१५ ॥  
  
	पीडितं परचक्रेण तदा भवति पत्तनम् ।  
	गीतं गायति चेत् तत्र कुमारी रहितक्रिया ॥ ११-१४१६ ॥  
  
	सम्प्रजाराष्ट्रतनयदारस्य नृपतेर्मृतिः ।  
	सहागताभिः कदा चिन्मुख्या विवदते यदि ॥ ११-१४१७ ॥  
  
	तदा समायात्यकस्मात् परचक्रं सुदारुणम् ।  
	यया कयाचित् सार्धं वा येन केन चिदेव वा ॥ ११-१४१८ ॥  
  
	कुमारी भाषते वीतभयं मन्दाक्षसाध्वसा ।  
	प्रजायन्ते तदा तस्य विषयेषु षडीतयः ॥ ११-१४१९ ॥  
  
	व्यत्यासं यदि भक्ष्यस्य कुर्वते करचालनैः ।  
	ग्रस्तं समस्तं भवति मनसो वाञ्छितं प्रिये ॥ ११-१४२० ॥  
  
	उपायनीकृतं यद्यद्द्रव्यं देव्यै तु मण्डपे ।  
	तच्चेत् कराभ्यां स्पृशति कान्दिशीको भवेन्नृपः ॥ ११-१४२१ ॥  
  
	निर्वापयति चेद्दीपं कुमारी मुखमारुतैः ।  
प्। १०९८) बुद्धिभ्रंशो भवेत् तर्हि ज्ञानदीपश्च नश्यति ॥ ११-१४२२ ॥  
  
	दैवयोगाच्च नृत्यन्ति कुमार्यश्चेत् सुराकुलाः ।  
	सराजकः सविषयः श्मशानमिव जायते ॥ ११-१४२३ ॥  
  
	वासांस्यु सृज्य नग्नाः स्युर्यदि तत्र कुमारिकाः ।  
	शत्रुभिर्धृयते तर्हि राजा समरमूर्धनि ॥ ११-१४२४ ॥  
  
	यदि फूत्कृत्य कूर्दन्ते करौ धृत्वा भ्रमन्ति च ।  
	भूतावेशः क्षितीशस्य जायते नात्र संशयः ॥ ११-१४२५ ॥  
  
	उच्चरिष्यामि हास्ये वा वदन्तीत्थं कुमारिकाः ।  
	भोजनावसरे तर्हि महामारीभयं भवेत् ॥ ११-१४२६ ॥  
  
	वामे वा दक्षिणे वाऽपि चलत्तारकया दृशा ।  
	रक्तोग्रया घूर्णयते शिरः स्वस्य कुमारिका ॥ ११-१४२७ ॥  
  
	कुरुते वाऽट्टहासं सा येन त्रस्यन्ति मानवाः ।  
	भूतावेशो भवेत् तर्हि प्रेता नृत्यन्ति वा पुरे ॥ ११-१४२८ ॥  
  
	दन्तैर्दन्तान् पीडयित्वा कुर्यात् कटकटारवम् ।  
	प्रयाति सदनं मृत्योः सदारसुतबान्धवः ॥ ११-१४२९ ॥  
  
	दृशावनिमिषे कृत्वा सन्दश्यौष्ठं रदेन हि ।  
	सन्तर्जयति शीर्षं चेत् कम्पयन्ती कुमारिका ॥ ११-१४३० ॥  
  
	तदेव फलमुद्दिष्टं यत् स्यात् कटकटारवे ।  
	आद्यन्तिकं भजेन्मौनं करेणान्नं स्पृशेन्न च ॥ ११-१४३१ ॥  
  
	शिरोऽत्यर्थं च नमयेदङ्गुष्ठेन लिखेद्भुवम् ।  
	विदध्याद्भूतले रेखां करजैर्निष्प्रयोजनम् ॥ ११-१४३२ ॥  
  
	संहताभ्यां कराभ्यां च कण्डूयेदथ वा शिरः ।  
	तृणान्यकारणाच्छिन्द्यादङ्गुलीस्फोटमाचरेत् ॥ ११-१४३३ ॥  
  
प्। १०९९) पाणिभ्यां मुद्रयेन्नेत्रे द्वौ कर्णौ पिदधाति वा ।  
	कुर्वीत वा बाहुरिकां पार्ष्णिघृष्टिं करोति वा ॥ ११-१४३४ ॥  
  
	महान्तं ग्रासमादत्ते मुखं व्यादाय तिष्ठति ।  
	अन्नोपरि क्षुतं धत्ते जृम्भणं वा मुहुर्मुहुः ॥ ११-१४३५ ॥  
  
	गृहीत्वा पाणिना वाऽन्नं चतुर्दिक्षु क्षिपत्यपि ।  
	उत्थाय वा प्रचलति त्यक्त्वाऽन्नं पूजनं तथा ॥ ११-१४३६ ॥  
  
	आयाति वमनं वाऽस्याः स्यातां रोमाञ्चवेपथू ।  
	निर्गच्छतो वा तद्गात्रात् पूयास्रे हेतुमन्तरा ॥ ११-१४३७ ॥  
  
	अकस्मादेव कुरुते काकुञ्चेत् कारणं विना ।  
	अश्लीलं वल्गति तथा स्ववर्ग्यार्थे प्ररोदिति ॥ ११-१४३८ ॥  
  
	आमुक्तालङ्कृतीर्मुञ्चेद्गृहं यास्यामि वा वदेत् ।  
	यस्य कस्यापि वा कुर्याद्भ्र्त्सनं तत्स्थले स्थिता ॥ ११-१४३९ ॥  
  
	उपालभेत वा काञ्चित् सहैवास्या उपेयुषी ।  
	भिनत्ति वा निदानं वा स्वहस्तबलयानि वा ॥ ११-१४४० ॥  
  
	कृते मृतस्य कस्यापि बन्धोः शोचति तत्र सा ।  
	यत्किञ्चिद्वा प्रलपति निर्निमित्तं कुमारिका ॥ ११-१४४१ ॥  
  
	सर्वमेतदमङ्गल्यं विज्ञेयं त्रिदशार्चिते ।  
	दुर्भिक्ष्ऽम् धननाशं च रोगो मारीभयं तथा ॥ ११-१४४२ ॥  
  
	पदे पदे च विपदः शोको व्याधी रिपून्नतिः ।  
	परचक्रागमोऽकस्मादग्निदाह पुरे गृहे ॥ ११-१४४३ ॥  
  
	मृत्युत्रासश्च दारिद्र्यं विच्छेदो बन्धुभिः सह ।  
	भूतप्रेतपिशाचाभिनिवेशोऽपि गृहे गृहे ॥ ११-१४४४ ॥  
  
	अष्टाभिष्तु महारोगैः प्रजानां निधनं भवेत् ।  
प्। ११००) कुमारीचेष्टितद्वारा ज्ञायते हि शुभाशुभम् ॥ ११-१४४५ ॥  
  
	वार्षिकं च फलं राज्ञो जयो वाऽथ पराजयः ।  
	मृत्युर्दुःखं धनं सौख्यं शत्रुभीतिर्बलोन्नतिः ॥ ११-१४४६ ॥  
  
	राज्यवृद्धिः प्रजापीडा व्यङ्गताऽनीकसङ्क्षयः ।  
	कुमारीपूजनात् सर्वं ज्ञायते भोजनादपि ॥ ११-१४४७ ॥  
  
	परीक्षा यत्नतस्तस्माद्राज्ञा स्वस्य शुभाशुभम् ।  
	अर्चातोऽपि विशेषेण भोजनेन सुरेश्वरि ॥ ११-१४४८ ॥  
  
	जाते शुभे समीचीनं वृत्ते तदितरत्र हि ।  
	काम्यार्चा बहुसम्भारैर्दोषं तज्जं निवारयेत् ॥ ११-१४४९ ॥  
  
	निवृत्य स्वगृहं रुग्णा याता यदि कुमारिका ।  
	तस्मिन्नेवाहनि भवेत् तथाऽपि न शुभं फलम् ॥ ११-१४५० ॥  
  
	इत्यादि फलबाहुल्यं शुभस्याप्यशुभस्य च ।  
	मया विविच्य कथितं ध्रियस्व हृदि यत्नतः ॥ ११-१४५१ ॥  
  
	ततो निशीथसमये विधिवत् पूजनं ततः ।  
  
(वाडवानलीये)  
  
	पूजिता शरदर्चायां या कुमार्युक्तलक्षणा ॥ ११-१४५२ ॥  
  
	सर्वपर्वसु सा पूज्या यावत् पुष्पं न दृश्यते ।  
  
पुष्पमित्युपलक्षणम् ।  
महाकालः ।  
  
	पीठमूर्त्त्योः प्रकुर्वीत धूपदीपानुलेपनैः ॥ ११-१४५३ ॥  
  
	नैवेद्यैरुपहारैश्च गीतवाद्यादिभिस्तथा ।  
  
(यामले)  
  
	कुमारीपूजिता हन्ति कलुषं पूर्वसञ्चितम् ॥ ११-१४५४ ॥  
  
	कुमारिकां विजानीयात् साक्षात् प्रकृतिरूपिणीम् ।  
प्। ११०१) पत्रं पुष्पं फलं तोयं यत्किञ्चिद्वस्तु शोभनम् ॥ ११-१४५५ ॥  
  
	अनन्तफलदं प्रोक्तं कुमार्यै चेत् समर्पयेत् ।  
	भोजिता चेत् कुमारी स्याद्भोजितं भुवनत्रयम् ॥ ११-१४५६ ॥  
  
	ब्राह्मणाय सुशीलाय कुमारीं यः समर्पयेत् ।  
	पृथिवीदानजं पुण्यं सोऽश्नुते नात्र संशयः ॥ ११-१४५७ ॥  
  
	स सर्वसिद्धिमाप्नोति यः कुमारीं समर्चयेत् ।  
	वसन्ति सततं देहे कुमार्या योगिनीगणाः ॥ ११-१४५८ ॥  
  
	अतः पूज्या नमस्या सा लालनीया तदिच्छया ।  
	अशक्त्या पूजयेदेकां कुमारीं साधकोत्तमः ॥ ११-१४५९ ॥  
  
	विना कुमरिकापूजां न पर्वं परिहापयेत् ।  
	यो नित्यमर्चयेदेतां तस्य स्यात् सिद्धिरुत्तमा ॥ ११-१४६० ॥  
  
	नवरात्रे समायाते नवम्यन्तं निशातधीः ।  
	नानोपहारैरभ्यर्च्य कुमारीं वृद्धिपूर्वकम् ॥ ११-१४६१ ॥  
  
	वृद्धिक्रमेण प्रयजेद्वाञ्छितां सिद्धिमाप्नुयात् ।  
	अथवा पूजयेन्मन्त्री युवतीर्नव सङ्ख्यकाः ॥ ११-१४६२ ॥  
  
	हृल्लेखा गगना रक्ता महासूक्ष्मा करालिका ।  
	इच्छा ज्ञाना क्रिया दुर्गा नवनामभिरीताः ॥ ११-१४६३ ॥  
  
	पूर्ववत् पूजयेन्मन्त्री जपेत् साग्रं सहस्रकम् ।  
	यदि सा क्षोभमायाति स्वयमेव विलासिनी ॥ ११-१४६४ ॥  
  
	तया सह नयेद्रात्रिं वासरं वा निशातधिः ।  
	कुमारीं न स्पृशेदेव भावयुक्तेन चेतसा ॥ ११-१४६५ ॥  
  
	अन्यथा मृत्युमाप्नोति नो चेद्देवी पराङ्मुखी ।  
  
(महाकालसंहितायाम्)  
  
	एवं दोषगुणौ ज्ञात्वा कुर्वीत विधिपूर्वकम् ॥ ११-१४६६ ॥  
  
प्। ११०२) कुमारीपूजनं भक्त्या शरत्पूजनकर्मणि ।  
	बलिहोमादयश्चास्य कलां नार्हन्ति षोडशीम् ॥ ११-१४६७ ॥  
  
  
इति कुमारीपूजाविधिः ।  
  
अथ शिवाबलिः ।  
  
(कुलचूडामणौ)  
  
	विल्वमूले प्रान्तरे वा श्मशाने वाऽपि साधकः ।  
	मांसप्रधानं नैवेद्यं सन्ध्याकाले निवेदयेत् ॥ ११-१४६८ ॥  
  
(महाकालसंहितायाम्)  
  
	पुराद्बहिर्निशाकाले महारण्यसमीपतः ।  
	गृहीत्वा भक्ष्यवस्तूनि पूजासम्भृतिमप्युत ॥ ११-१४६९ ॥  
  
	आप्तैरनुगतो द्वित्रैः प्रदद्यात् फेरवीबलिम् ।  
	आमानि पक्वान्यपि च मांसानि विधिनाऽर्पयेत् ॥ ११-१४७० ॥  
  
	तत्रोदीचीदिग्वदनो वीतभीः शुचिरूर्जितः ।  
	प्राणायामं षडङ्गं च विधायार्घं प्रपूज्य वै ॥ ११-१४७१ ॥  
  
	उत्थाय मुक्तचिकुरः शिवा आकारयेच्छनैः ।  
  
(कुलचूडामणौ)  
  
	कालि कालीति वक्तव्यं तत्र सा शिवरूपिणी ॥ ११-१४७२ ॥  
  
	पशुरूपा समायाति परिवारगणैः सह ।  
	भुक्त्वा रौति यदैशान्यां मुखमुत्तोल्य सुखरम् ॥ ११-१४७३ ॥  
  
	तदैव मङ्गलं तस्य नान्यथा कुलभूषण ।  
	अवश्यमन्नदानेन तोषयेन्नियतं शिवाम् ॥ ११-१४७४ ॥  
  
	नित्यश्राद्धं यथासन्ध्यावन्दनं पितृतर्पणम् ।  
	तथेयं कुलदेवीनां नित्यता कुलपूजने ॥ ११-१४७५ ॥  
  
	पशुरूपां शिवां देवीं यो नार्चयति निर्जने ।  
	शिवारावेण तस्याशु सर्वं नश्यति निश्चितम् ॥ ११-१४७६ ॥  
  
प्। ११०३) जपपूजाविधानानि यत्किञ्चित्सुकृतानि च ।  
	गृहीत्वा शापमासाद्य शिवा रोदिति निर्जने ॥ ११-१४७७ ॥  
  
	एकया त्वश्यते यत्र शिवया देव भैरव ।  
	तत्रैव सर्वशक्तीनां प्रीतिः परमदुर्लभा ॥ ११-१४७८ ॥  
  
	पशुशक्तिर्नरे शक्तिः पक्षिशक्तिश्च भैरव ।  
	पूजिता विगुणं कर्म सगुणं कारयेद्यतः ॥ ११-१४७९ ॥  
  
	तेन सर्वप्रयत्नेन कर्त्तव्यं पूजनं महत् ।  
	राजादिभयमापन्नं देशान्तरभयादिकम् ॥ ११-१४८० ॥  
  
	शुभाशुभानि कर्माणि विचिन्त्य बलिमाहरेत् ।  
	गृह्ण देवि महाभागे शिवे कालाग्निरूपिणि ॥ ११-१४८१ ॥  
  
	शुभाशुभफलं व्यक्तिं ब्रूहि गृह्ण बलिं तव ।  
	एवमुच्चार्य दातव्यो बलिः कुलजनप्रिये ॥ ११-१४८२ ॥  
  
(महाकालसंहितायाम्)  
  
	स्थानादस्मादपसरेत् किञ्चिद्दूरतरं प्रिये ।  
	शिवा यथा वीतभया आगच्छन्त्यन्नसन्निधौ ॥ ११-१४८३ ॥  
  
	तत्र स्थित्वा निरीक्षेत किं किं ता भक्षयन्ति हि ।  
	सर्वा आगत्य चेत् सर्वं प्रदत्तं भक्षयन्ति हि ॥ ११-१४८४ ॥  
  
	विनिर्दिशेत् सर्वसिद्धिं राज्यलाभं धनागमम् ।  
	यद्यत् ता भक्षयन्त्यन्नं तत्तत् फलमवाप्नुयात् ॥ ११-१४८५ ॥  
  
	यद्यच्च नैव खादन्ति तत्तन्नैव फलं लभेत् ।  
	कुमारीपूजनादौ तु विशेषोऽस्योपवर्णितः ॥ ११-१४८६ ॥  
  
	तेन नात्र ब्रुवे देवि ग्रन्थाधिक्यभयादपि ।  
	कुमारीरूपमास्थाय यथाऽयाति महेश्वरी ॥ ११-१४८७ ॥  
  
प्। ११०४) शिवारूपं तथा कृत्वा स्वयमायाति कालिका ।  
	ततो भक्तिः प्रकर्तव्या तासु यत्नेन साधकैः ॥ ११-१४८८ ॥  
	  
शिवासु भक्षयन्तीषु सर्वेभ्यो बलिमाहरेत् ।  
	संहारभैरवायादौ वटुकेभ्यस्ततः परम् ॥ ११-१४८९ ॥  
  
	विनायकेभ्यो मातृभ्यः क्षेत्रपालेभ्य एव च ।  
	योगिनीभ्यो डाकिनीभ्यः शिवदूतीभ्य एव च ॥ ११-१४९० ॥  
  
	पुरोक्तो मन्त्र आसिद्धिं तेन तेन बलिं हरेत् ।  
	महदैश्वर्यमाप्नोति निःशेषं भक्षयन्ति चेत् ॥ ११-१४९१ ॥  
  
	अर्धे तु मध्यमा सिद्धिरभक्षे तु विपद्भवेत् ।  
  
(कुलचूडामणौ)  
  
	यदि नो गृह्यते वत्स तदा नैव शुभं भवेत् ॥ ११-१४९२ ॥  
  
	शुभं यदि भवेत् तत्र भक्ष्यते तदशेषतः ।  
  
(महाकालसंहितायाम्)  
  
	खादितोत्थया तिष्ठत्सु शिवावृन्देषु तत्र हि ॥ ११-१४९३ ॥  
  
	दण्डवत् प्रणमेत् सर्वाः स्वेष्टदेवीधिया स्वयम् ।  
	पुष्पाञ्जलिं समादाय गन्धचन्दनचर्चितम् ॥ ११-१४९४ ॥  
  
	उत्थाय मुक्तचिकुरो मीलिताक्षो दिगम्बरः ।  
	भक्तिशाली वीतभयः किञ्चित्प्रणतकन्धरः ॥ ११-१४९५ ॥  
  
	स्तुतिं कुर्यात् स्तवैरेतैर्वरप्रार्थनपूर्वकम् ।  
	शिवारूपधरे देवि गुह्यकालि नमोऽस्तु ते ॥ ११-१४९६ ॥  
  
	उल्कामुखि ललज्जिह्वे घोररावे शृगालिनि ।  
	श्मशानवाशिनि प्रेते शवमांसप्रियेऽनघे ॥ ११-१४९७ ॥  
  
	अरण्यचारिण्यनघे शिवे जम्बुकरूपिणि ।  
	नमोऽस्तु ते महामाये जगत्तारिणि कालिके ॥ ११-१४९८ ॥  
  
प्। ११०५) मातङ्गि कुक्कुटे रौद्रि महाकालि नमोऽस्तु ते ।  
	सर्वसिद्धिप्रदे भीमे भयङ्करि भयापहे ॥ ११-१४९९ ॥  
  
	प्रसन्ना भव देवेशि मम भक्तस्य चण्डिके ।  
	संसारसागरतरे जय सर्वशुभङ्करि ॥ ११-१५०० ॥  
  
	विस्रस्तचिकुरे चण्डि चामुण्डे मुण्डमालिनि ।  
	संहारकारिणि क्रुद्धे सर्वसिद्धिं प्रयच्छ मे ॥ ११-१५०१ ॥  
  
	दुर्गे किराति शवरि प्रेतासनगतेऽभये ।  
	अनुग्रहं कुरु सदा कृपया मां विलोकय ॥ ११-१५०२ ॥  
  
	राज्यं प्रयच्छ विकटे वित्तमायुः सुतान् स्त्रियम् ।  
	शिवाबलिप्रदानेन त्वं प्रसन्ना भवेश्वरि ॥ ११-१५०३ ॥  
  
	नमस्तेऽस्तु नमस्तेऽस्तु नमस्तेऽस्तु नमोऽस्तु ते ।  
	इत्येतैरष्टभिः श्लोकैः शिवास्तोत्रमुदीरयेत् ॥ ११-१५०४ ॥  
  
	ततस्तच्छेषमन्नं यद्भाजनं चान्यदेव वा ।  
	सर्वं हि निखनेद्भूमौ प्रयत्नेनैव पार्वति ॥ ११-१५०५ ॥  
  
	यदि काकाः खराः श्वानो ये चान्ये पापजातयः ।  
	भक्षयन्ति तदुच्छिष्टं तदा विघ्नः प्रजायते ॥ ११-१५०६ ॥  
  
	रात्रावेव समागच्छेन्निर्भयो विपिनान्तरात् ।  
  
इति शिवाबलिविधिः ।  
  
अथ कृत्यशेषमाह ।  
  
	आगत्य गन्धपुष्पाद्यैः पुनर्देवीं प्रपूजयेत् ॥ ११-१५०७ ॥  
  
तथा ।  
  
	ततः प्रदक्षिणीकृत्य पतित्वा दण्डवद्भुवि ।  
	भक्तिनम्रः स्तुतिं जल्पेत् काकुगद्गदया गिरा ॥ ११-१५०८ ॥  
  
	अलिका नासिका बाहू वक्षो जठरमेव च ।  
प्। ११०६) पादौ क्ष्मां स्पर्शतो दण्डप्रणामः स हि गद्यते ॥ ११-१५०९ ॥  
  
	आयुर्देहि यशो देहि भगं भगवति देहि भे ।  
	पुत्रान् देहि धनं देहि कामान् सर्वा।श्च देहि मे ॥ ११-१५१० ॥  
  
	प्रचण्डे पुत्रदे नित्यं सुप्रीते सुरनायिके ।  
	कुलोद्योतकरे चोग्रे जयं देहि नमोऽस्तु ते ॥ ११-१५११ ॥  
  
	उग्रचण्डे प्रचण्डासि प्रचण्डबलनाशिनि ।  
	नमस्ते सर्वदा देवि विश्वेश्वरि नमोऽस्तु ते ॥ ११-१५१२ ॥  
  
	दुर्गोत्तारिणी दुर्गे त्वं सर्वाशुभनिषूदनि ।  
	धर्मार्थमोक्षदे देवि नित्यं मे वरदा भव ॥ ११-१५१३ ॥  
  
	दुर्गे देवि महाभागे त्राहि मां शरणागतम् ।  
	महिषासृङ्मदोन्मत्ते प्रणतोऽस्मि प्रसीद मे ॥ ११-१५१४ ॥  
  
	हर पापं हर क्लेशं हर शोकं हराशुभम् ।  
हर रोगं हर क्षोभं हर मानं हर प्रिये ॥ ११-१५१५ ॥  
  
कालि कालि महाकालि कालिके पापहारिणि ।  
	धर्मकामप्रदे देवि नारायणि नमोऽस्तु ते ॥ ११-१५१६ ॥  
  
	सङ्ग्रामे विजयं देहि धनं देहि सदा गृहे ।  
	धर्मकामर्थसम्पत्तीर्देहि देवि नमोऽस्तु ते ॥ ११-१५१७ ॥  
  
	महिषघ्नि महामाये चामुण्डे मुण्डमालिनि ।  
	आयुरारोग्यविजयं देहि देवि नमोऽस्तु ते ॥ ११-१५१८ ॥  
  
	आयुर्ददातु मे काली पुत्रानपि सदाशिवा ।  
	अर्थकामौ महामाया विभवं सर्वमङ्गला ॥ ११-१५१९ ॥  
  
	शिरो मे चण्डिका पातु कण्ठं पातु सुरेश्वरी ।  
	हृदयं पातु चामुण्डा सर्वतः पातु कालिका ॥ ११-१५२० ॥  
	  
प्। ११०७) ब्रह्माणी चैव कौमारी वाराही वैष्णवी तथा ।  
	माहेश्वरी नारसिंही इन्द्राणी शिवदूत्यपि ॥ ११-१५२१ ॥  
  
	महाकाली च चामुण्डा भैरवी कौशिकी तथा ।  
	उग्रचण्डा च प्रचण्डा च चण्डोग्रा चण्डनायिका ॥ ११-१५२२ ॥  
  
	चण्डा चण्डवती चैव अतिचण्डा च चण्डिका ।  
	एताश्चान्याश्च रुद्राणि यास्ते तिष्ठन्ति शक्तयः ॥ ११-१५२३ ॥  
  
	ताभिः सहैव मां रक्ष सङ्ग्रामे सङ्कटे तथा ।  
	नानापुराणवाक्येन नानादेवर्षिभाषितैः ॥ ११-१५२४ ॥  
  
	सदाशिवाज्ञया चापि त्वमेव शरणं मम ।  
	त्वां विहायेतरां नैव संश्रये देवतां शिवे ॥ ११-१५२५ ॥  
  
	अतः परं यदुचितं तत् कर्त्तुं मातरर्हसि ।  
	आध्याकुलं च दारिद्र्यं रोगं शोकं च दारुणम् ॥ ११-१५२६ ॥  
  
	बन्धुस्वजनवैराग्यं दुर्गे त्वं हर दुर्गतिम् ।  
	राज्यं तस्य प्रतिष्ठा च लक्ष्मीस्तस्य सदा स्थिरा ॥ ११-१५२७ ॥  
  
	प्रभुत्वं तस्य सामर्थ्यं यस्य त्वं मस्तकोपरि ।  
	धन्योऽहं कृतकृत्योऽहं सफलं जीवितं मम ॥ ११-१५२८ ॥  
  
	अगताऽसि यतो दुर्गे माहेश्वरि ममालयम् ।  
	अर्घ्यं पुष्पं च नैवेद्यं धूपं दीपं बलिं तथा ॥ ११-१५२९ ॥  
  
	गृहाण वरदे देवि कल्याणं कुरु सर्वदा ।  
	कृत्वैवं विधिना दण्डप्रणामस्तुतिपूर्वकम् ॥ ११-१५३० ॥  
  
	पूजां समर्पयेद्देव्यै गृहीत्वा पाणिना जलम् ।  
	मन्त्रहीनं क्रियाहीनं भक्तिहीनं सुरेश्वरि ॥ ११-१५३१ ॥  
  
	यदर्चितं मया देवि परिपूर्णं तदस्तु मे ।  
प्। ११०८) गृहीतुं शारदीं पूजां मर्त्त्यमण्डलमागताम् ॥ ११-१५३२ ॥  
  
	चण्डिके त्वां नमाम्यद्य पूजेयं प्रतिगृह्यताम् ।  
	कायेन मनसा वाचा त्वत्तो नान्या गतिर्मम ॥ ११-१५३३ ॥  
  
	अन्तश्चरसि भूतानां ज्ञात्री त्वं सर्वसाक्षिणी ।  
	एतावत् कृत्यमुदितं शारदीयार्चनक्रमे ॥ ११-१५३४ ॥  
  
	प्रातरारभ्य देवेशि रात्रेर्यामत्रयावधि ।  
	शिवाबलिं कुमार्यार्चां प्रभूतं बलिमेव वा ॥ ११-१५३५ ॥  
  
	हित्वाऽदस्त्रयमष्टम्यामयमेव विधिः प्रिये ।  
	ततः प्रसादं देव्या यदवशिष्ठं भवेदनु ॥ ११-१५३६ ॥  
  
	गन्धं पुष्पं च नैवेद्यं सिद्धं वाऽसिद्धमेव वा ।  
	बन्धुभिः सह भुञ्जीत हास्यकौतुकपूर्वकम् ॥ ११-१५३७ ॥  
  
	गीतनृत्यादिकं पश्चाद्देव्यग्रे विनियोजयेत् ।  
	क्रीडां च ज्ञातिभिः सार्धं विदधीत विचक्षणः ॥ ११-१५३८ ॥  
  
एतावदशक्ता सङ्क्षिप्तपूजोक्ता (कालिकापुराणे)  
  
	सम्यक् कल्पोदिता पूजा यदि कर्त्तुं न शक्यते ।  
	गन्धं पुष्पं च धूपं दीपं नैवेद्यमेव वा ॥ ११-१५३९ ॥  
  
	अभावे तोयपुष्पाभ्यां तदभावे च भक्तितः ।  
  
	सङ्क्षेपपूजा कथिता इति ॥  
  
  
इति नवमीकृत्यम् ।  
  
	अथ द्वितीयादिनवमीपर्यन्तं रेवन्तादिपूजाविधिः ।  
  
तदुक्तं (स्कन्दपुराणे)  
  
	शान्तये वृद्धयेऽश्वानामात्मनो विजया च ॥ ११-१५४० ॥  
  
	द्वितीयादिनवम्यन्तं रेवन्तं पूजयेन्नृपः ।  
  
प्। ११०९) ग्रन्थान्तरे ।  
  
	आश्विनस्य सिते पक्षे नवमीं यावदेव हि ॥ ११-१५४१ ॥  
  
	द्वितीयां तिथिमारभ्य पूजयेद्विविधार्हणैः ।  
	रेवन्तमुच्चैःश्रवसं तुरङ्गानभिरक्षितान् ॥ ११-१५४२ ॥  
  
	वर्द्धन्ते वाजिनस्तेन सर्वोपद्रववर्जिताः ।  
  
अभिरक्षितानिति रक्षणहेतुस्तद्विधिश्चोक्तः ।  
(शालिहोत्रे)  
  
	अश्वयुजि शुक्लपक्षे द्वितीयादि सप्तरात्रं तु ॥ ११-१५४३ ॥  
  
	वडवारूपेणैका स्वातिः सौरं रथं वहति ।  
	सा भारेणाक्रान्ता क्रुद्धाऽन्यान्यान्निरीक्षते वाहान् ॥ ११-१५४४ ॥  
  
	तेषां तेजः सत्त्वं बलं च कृत्स्नं निगृह्णाति ।  
	सञ्जायन्ते रोगा महोपसर्गैः समन्विताः कष्टाः ॥ ११-१५४५ ॥  
  
	तस्मात् स्वात्युपतापे वाजिषु पीडा भवेन्महती ।  
	एवं च सप्तरात्रं स्वातेः सम्पात एव निर्दिष्टः ॥ ११-१५४६ ॥  
  
	तत्र दीवाकरकिरणैरस्पृष्टा वाजिनो रक्ष्याः ।  
	शालां ततोपलिप्तां मनोरमां वर्जितां च रविकिरणैः ॥ ११-१५४७ ॥  
  
	नानाकारैः पुष्पैरलङ्कृतां धूपितां कुर्यात् ।  
	तस्यां स्नातास्तुरगाः सुधूपिता अर्चिता द्वितीयायाम् ॥ ११-१५४८ ॥  
  
	पुरुषैश्च शस्त्रहस्तैः सप्ताहं रक्षितव्यास्तु ।  
  
तथा ।  
  
	शुभेऽह्नि मुहूर्ते च क्ष्मापतिः सपुरोहितः ॥ ११-१५४९ ॥  
  
	कृतमङ्गलसंस्कारान् वाहान् शालां प्रपूजयेत् ।  
  
ज्योतिःशास्त्रेऽपि ।  
  
	स्वाती नाम रवेः पत्नी वरदा रूपिणी रथम् ॥ ११-१५५० ॥  
  
	वहन्ती साऽश्विने मासि सूर्यरश्मिसमाश्रिता ।  
प्। १११०) सप्ताऽहं पीडयेदश्वा।स्ततः स्नानार्चितान् गृहे ॥ ११-१५५१ ॥  
  
	रेवन्तं पूजयित्वाऽथ बद्ध्वा पोटलिकां गले ।  
  
तथा ।  
  
	शुक्लपक्षे द्वितीयायां शालां संवेष्ट्य रक्षयेत् ॥ ११-१५५२ ॥  
  
	आदित्यरश्मितो वाहान् कटैर्वस्त्रादिकैस्तथा ।  
	अस्तं गते दिनकरे कटादीनपकर्षयेत् ॥ ११-१५५३ ॥  
  
	प्रवातार्थं पुनर्दद्याद्यावत् सन्ध्या न जायते ।  
	शालाप्रवेशविहितां रक्षां कण्ठे प्रदापयेत् ॥ ११-१५५४ ॥  
  
	लोहकं निम्बपत्राणि गुग्गुलं सर्षपान् घृतम् ।  
	चैलबद्धां वचां हिङ्गु बध्नीयाद्वाजिनां गले ॥ ११-१५५५ ॥  
  
	घर्षणं भ्रामणं चैव तथा चैवापवर्त्तनम् ।  
	निशाशेषे प्रकर्त्तव्यं यावद्दूरे दिवाकरः ॥ ११-१५५६ ॥  
  
	एतत्प्रतिदिनं कुर्यात् सप्तरात्रमतन्द्रितः ।  
	कारयेद्ब्राह्मणा।श्चैव शान्तिस्वस्त्ययनानि च ॥ ११-१५५७ ॥  
  
(ब्रह्मपुराणेऽपि)  
  
	शान्तिस्वस्त्ययने कार्ये तदा तेषां दिने दिने ।  
	धान्यं भल्लातकं कुष्ठं वचां सिद्धार्थका।स्तथा ॥ ११-१५५८ ॥  
  
	पञ्चरङ्गेन सूत्रेण कण्ठे तेषां तु बन्धयेत् ।  
	वायव्यैर्वारुणैः सौरैः शाक्तैर्मन्त्रैः सवैष्णवैः ॥ ११-१५५९ ॥  
  
	वैश्वदेवैस्तथाऽग्नेयैर्होमः कार्यो दिने दिने ।  
	तुरगा रक्षणीयाश्च पुरुषैः शस्त्रपाणिभिः ॥ ११-१५६० ॥  
  
	न च ताड्याः क्वचित् तत्र न च वाह्याः कदाचन ।  
  
(शालिहोत्रे)  
  
	शिरसि स्थापयेद्देवीं रेवन्तं पूजयेत् सदा ॥ ११-१५६१ ॥  
  
प्। ११११) तथा ।  
  
	नानाखाद्यनिवेद्यानि रेवन्ताय निवेदयेत् ॥  
  
तथा ।  
  
	वेदीं च कल्पयित्वा धुरि च विधानेन पावकं जुहुयात् ॥ ११-१५६२ ॥  
  
धुरि शालाशिरोभागे ।  
  
	सायं प्रातश्च शुचिः पुरोहितो ब्रह्मचारी स्यात् ।  
	शालिहोत्रगदितेन मन्त्रेणानेन होमयेत् ॥ ११-१५६३ ॥  
  
	रोहिताश्व महाभाग हव्यवाडमरोत्तम ।  
	धूमध्वज क्रतुद्वार स्वर्गस्य प्रथितः पथि ॥ ११-१५६४ ॥  
  
	उत्तिष्ठ होमं हृह्णेमं शान्तिरस्य हयेषु च ।  
	स्वाहेति तत्र मन्त्रेण प्रापयेत् प्रथमाहुतिम् ॥ ११-१५६५ ॥  
  
	ततः प्रजापतीन्द्राय सोमाय वरुणाय च ।  
	विवस्वते कुवेराय सुषेणायाहिशालिने ॥ ११-१५६६ ॥  
  
	आदित्येभ्यस्तथाऽश्विम्यां रुद्रेभ्यो वसुभिः सह ।  
	विष्णोश्च विश्वदेवानां साध्यानां मरुद्भिः सहः ॥ ११-१५६७ ॥  
  
	वासुकिप्रमुखानां च नागानां गरुडस्य च ।  
	सर्वासां पौर्णमासीनां तिथीनां चैव सर्वशः ॥ ११-१५६८ ॥  
  
	देवीनां नदीनां सागराणां वनस्पतीनाम् ।  
	स्वाहाकारेण जुहुयात् तृतीयं च हुताशने ॥ ११-१५६९ ॥  
  
	देवानामेव सर्वेषां स्वाहाकारेण होमयेत् ।  
	दुर्बलानीह रक्षांसि प्रत्यूषे ब्रह्मतेजसा ॥ ११-१५७० ॥  
  
	भवन्ति तस्मात् प्रत्यूषे स्वापयेत् पोषयेद्धयान् ।  
	पुरोहितस्तु द्विः कालं तर्पयित्वा द्विजोत्तमम् ॥ ११-१५७१ ॥  
  
	पुण्याहं कारयेन्नित्यं स्वस्त्याशीर्मङ्गलान्वितम् ।  
प्। १११२) नटनर्तकगन्धर्वाः सूतचारणमागधाः ॥ ११-१५७२ ॥  
  
तुरगानुपतिष्ठेयुः सप्ताहं शान्तिकारणात् ।  
	मनोज्ञान् मधुरान् शब्दान् श्रुत्वा गच्छन्ति व ग्रहाः ॥ ११-१५७३ ॥  
  
	वादित्रं वाहनागारे तस्मान्नित्यं प्रयोजयेत् ।  
	अतिक्रम्य च सप्ताहमष्टम्यां स्नापयेद्ध्यान् ॥ ११-१५७४ ॥  
  
	वरुणाय बलिं दत्वा पश्चात् तोयेऽवगाहयेत् ।  
  
अष्टम्यामिति द्वितीयामारभ्याष्टमीतिथावित्यर्थः ।  
ग्रन्थान्तरे ।  
  
	तानश्वान् समलङ्कृत्य वाजिशालां प्रवेश्य च ॥ ११-१५७५ ॥  
  
	प्रतिमायां चित्रपटे स्थण्डिले मण्डलेऽथ वा ।  
	नानोपचारसम्भारैः रेवन्तं देवमर्चयेत् ॥ ११-१५७६ ॥  
  
	नमो देवाधिदेवाय तुरङ्गबलचारिणे ।  
	सूर्यपुत्राय देवाय तुरङ्गानां हिताय च ॥ ११-१५७७ ॥  
  
	तुरङ्गपरिषद्यस्य नृगजोपरि धावति ।  
	साश्वमश्वाधिपं रक्ष शरणं त्वां व्रजाम्यहम् ॥ ११-१५७८ ॥  
  
	इति पुष्पाञ्जलीं दत्वा रेवन्ताय बलिं हरेत् ।  
  
तथा ।  
  
	सूर्यपुत्र महावाहो छायाहृदयनन्दन ॥ ११-१५७९ ॥  
  
	शान्तिं कुरु तुरङ्गानां रेवन्ताय नमोऽस्तु ते ।  
	एवं स्तुत्वाऽथ विधिवदुच्चैःश्रवसमर्चयेत् ॥ ११-१५८० ॥  
  
(ब्रह्मपुराणे)  
  
	अश्वयुक्शुक्लपक्षे तु स्वातीयोगे सुशोभने ।  
	पूर्वमुच्चैःश्रवा नाम प्रथमं सूर्यमावहत् ॥ ११-१५८१ ॥  
  
	तस्मात् साश्वैर्नरैस्तत्र पूज्योऽसौ श्रद्धया सदा ।  
  
प्। १११३) पूजनीयाश्च तुरगा नवमीं यावदेव हि ॥ ११-१५८२ ॥  
  
ग्रन्थान्तरे ।  
  
	उच्चैःश्रवो नमस्तुभ्यं नमः क्षीराब्धिनन्दन ।  
	वाहान् वर्धय वाहेन्द्र सर्वोत्पातं विनाशय ॥ ११-१५८३ ॥  
  
	एवं स्तुत्वोच्चैःश्रवसं तुरगान् पूजयेत् ततः ।  
नानोपचारैस्तेषां तु कर्णजापमिदं पठेत् ॥ ११-१५८४ ॥  
  
गन्धर्वकुलजातोऽसि मा भूयाः कुलदूषकः ।  
ब्रह्मणः सत्यवाक्येन सोमस्य वरुणस्य च ॥ ११-१५८५ ॥  
  
	तेजसा चैव सूर्यस्य मुनीनां तपसा तथा ।  
	रुद्रस्य ब्रह्मचर्येण पवनस्य बलेन च ॥ ११-१५८६ ॥  
  
	प्राभावाच्च हुताशस्य वर्त्तस्व त्वं तुरङ्गम ।  
	स्मर त्वं राजपुत्रोऽसि कौस्तुभं च मणिं स्मर ॥ ११-१५८७ ॥  
  
	सुरासुरैर्मथ्यमानात् क्षीरोदादमृतादिभिः ।  
	जात उच्चैःश्रवा पूर्वं तेन जातोऽसि तत् स्मर ॥ ११-१५८८ ॥  
  
	यां गतिं ब्रह्महा गच्छेत् पितृहा मातृहा तथा ।  
	भूम्यर्थे नृतवादी च रणे यस्तु पराङ्मुखः ॥ ११-१५८९ ॥  
  
	सूर्याचन्द्रमसौ वायुर्यावत् पश्यन्ति दुष्कृतम् ।  
	व्रज त्वं तां गतिं क्षीप्रं तच्च पापं भवेत् ततः ॥ ११-१५९० ॥  
  
	विकृतिं यदि गच्छेथा युद्धेऽध्वनि तुरङ्गम ।  
	रिपून् विजित्य समरे भर्त्त्रा सह सुखी भव ॥ ११-१५९१ ॥  
  
	तुरङ्गम चिरं जीव परशस्त्रैरलक्षितः ।  
	सदा मां समरे रक्ष स्वामिकार्यं सदा कुरु ॥ ११-१५९२ ॥  
  
ज्योतिःशास्त्रे ।  
  
	नार्चयेज्जलजैः पुष्पैर्वाहनार्घविधिं प्रति ।  
प्। १११४) सौगन्धिकं विशेषेण तेषां दद्यान्न सर्वदा ॥ ११-१५९३ ॥  
  
	ग्रहहोमस्तु कर्त्तव्यो ग्रहाणामर्चनं तथा ।  
	अनेन विधिना यस्तु करोति तुरगोत्सवम् ॥ ११-१५९४ ॥  
  
	तस्य तुरङ्गनाथस्य न कदा चिद्भयं भवेत् ।  
  
गजपूजाऽप्युक्ता (ब्रह्मपुराणे)  
  
	ज्येष्ठायोगे पुरा तत्र गजाश्चाष्टौ महाबलाः ॥ ११-१५९५ ॥  
  
	पृथिवीमवहन् पूर्वं सशैलवनकाननाम् ।  
	कुमुदैरावतौ पद्मः पुष्पदन्तोऽथ वामनः ॥ ११-१५९६ ॥  
  
	सुप्रतीकोऽञ्जनो नीलस्तस्मात् ता।स्तत्र पूजयेत् ।  
	शाक्रादृक्षात् समारभ्य नवम्यन्तं च पूर्ववत् ॥ ११-१५९७ ॥  
  
  
गजपुजामन्त्रस्तु ।  
  
	पान्तु वो बसवो रुद्रा आदित्याः समरुद्गणाः ।  
	भर्त्तारं रक्ष नागेन्द्र समयः प्रतिपाल्यताम् ॥ ११-१५९८ ॥  
  
	अवाप्नुहि जयं युद्धे समये स्वस्ति नो व्रज ।  
	श्रीस्तु सोमाद्बलं कृष्णात् तेजः सूर्याज्जवोऽनिलात् ॥ ११-१५९९ ॥  
  
	स्थैर्यं मेरोर्जयो रुद्राद्यशो देवात् पुरन्दरात् ।  
	युद्धे रक्षन्तु नागास्त्वां दिशश्च सह दैवतैः ॥ ११-१६०० ॥  
  
	अश्विनौ सह गन्धर्वैः पान्तु त्वां सर्वतः सदा ।  
  
इति ज्योतिःशास्त्रे प्रोक्तः ।  
  
इति रेवन्तादिपूजाविधिः ।  
  
अथ शक्तिसङ्गमोक्ताः काम्यविशेषा लिख्यन्ते ।  
  
नवरात्रव्रतासक्तो नवनाथो भवेद्ध्रुवम् ॥ ११-१६०१ ॥  
  
	गौडकाश्मीरद्रविडमार्गेण त्रिविधो भवेत् ।  
	अष्टम्यन्तं जपः कार्यस्ततोऽष्टम्यां तु होमयेत् ॥ ११-१६०२ ॥  
  
	अर्धरात्रे समायाता पूर्वविद्धाऽपि पार्वति ।  
प्। १११५) साऽष्टमी सर्वकार्याणां कर्त्त्री भवति निश्चितम् ॥ ११-१६०३ ॥  
  
	होमपूजादिकं तत्र कुर्याद्यत्नेन पार्वति ।  
	द्वितीयदिवसे चेत् सा तदैवोपोषणं चरेत् ॥ ११-१६०४ ॥  
  
तथा ।  
  
	घटिकाः षोडश त्याज्या आद्याः प्रतिपदस्तु याः ।  
	कलशस्थापनं कुर्यात् कल्याणं जायते तदा ॥ ११-१६०५ ॥  
  
	नवम्यां पारणं कुर्याद्दशम्यां तु विसर्जनम् ।  
	काश्मीराख्यं क्रमं देवि शृणु यत्नेन पार्वति ॥ ११-१६०६ ॥  
  
	नवरात्रं निराहारो होमोऽष्टम्यां तथा भवेत् ।  
	नवम्यां विप्रभोज्यं स्याद्दिग्वेधे पारणं चरेत् ॥ ११-१६०७ ॥  
  
नवरात्रं निराहारो निर्विकल्पं जितेन्द्रियः ।  
अष्टमीनवमीसन्धौ होमकर्म समाचरेत् ॥ ११-१६०८ ॥  
  
नवम्यां विप्रभोज्यं स्याद्दशम्यां पारणं चरेत्  ।  
	केरलाख्यं क्रमः प्रोक्तो निर्णयं शृणु पार्वति ॥ ११-१६०९ ॥  
  
	तिथिक्षये तथा वृद्धौ यथोक्तेन तु वर्त्मना ।  
	अष्टमीनवमीप्राप्तौ पूर्ववेधो न दूष्यति ॥ ११-१६१० ॥  
  
	अष्टम्यामर्धरात्रे तु यत्किञ्चित् कुरुते नरः ।  
	तत्तदक्षयमायाति नवदुर्गाप्रयोगतः ॥ ११-१६११ ॥  
  
	एकोत्तरप्रविद्ध्या वा स्तोत्रं जापादिकं चरेत् ।  
	प्रथमेऽह्नि जपो यावत् तावत् कुर्याच्च वा सुधीः ॥ ११-१६१२ ॥  
  
	उदयास्तमयं जप्त्वा त्रैलोक्यविजयी भवेत् ।  
	नवरात्रव्रते स्त्रीणां मृत्युयोगो भवेद्यदा ॥ ११-१६१३ ॥  
  
	सैव देवी न सन्देहस्तां पूज्य विजयी कलौ ।  
प्। १११६) ताम्बूलागुरुकस्तूरीदिव्याम्बरविभूषणैः ॥ ११-१६१४ ॥  
  
	सूर्योदयं समारभ्य पुनः सुर्योदयान्तरम् ।  
	तावज्जप्त्वा निरातङ्कः सर्वसिद्धीश्वरो भवेत् ॥ ११-१६१५ ॥  
  
	एकासनगतो भूत्वा नवरात्रं तु शाम्भवीम् ।  
	मुद्रामालम्बयेद्देवि नवनाथाधिपो भवेत् ॥ ११-१६१६ ॥  
  
	गुहायां मठिकायां वा निर्जने पर्वतेऽपि वा ।  
	अधोमुखो वा देवेशि नवरात्रं निरम्बुभुक् ॥ ११-१६१७ ॥  
  
	स्वमाच्छाद्य मृदा देवि तत्र संस्थापयेद्घटम् ।  
युवाङ्कुरान् समारोप्य शाम्भवीं मुद्रिकां चरेत् ॥ ११-१६१८ ॥  
  
	दृढासनी वाऽशयनी यथोद्दिष्टं समाचरेत् ।  
	कापालिकावधूतानां व्रतमेतन्मयेरितम् ॥ ११-१६१९ ॥  
  
शाम्भवी मुद्रा तु (त्रिपुरासारसमुच्चये)  
  
	अथ पार्ष्णिनिरुद्धकम्बुनिर्ना ध्वजमूलस्थितसव्यपादपार्ष्णिः ।  
	ऋजुकायशिरोधरो यतात्मा विषयेभ्यो विनिवर्तितेन्द्रियश्च ॥ ११-१६२० ॥  
  
	काकीचञ्च्वग्रकृष्टैर्मुहूरुदरदरीं पूरयित्वा समीरै   
	रङ्गुष्ठाभ्यामुभाभ्यां नररिपुविवरे तर्जनीभ्यां च नेत्रे ।  
	नासारन्धं निरुध्य स्थिरविमलमतिर्मध्यमाभ्यामथास्यं  
	त्वन्याभिर्नातिगाढं कमलजनिलये स्थापयेन्मानसंस्वम्  इति ॥ ११-१६२१ ॥  
  
तथा (शक्तिसङ्गमे)  
  
	आज्ञा भवति देवेशि तदैवोपोषणं चरेत् ।  
	आज्ञा यदि न जायेत तदा ग्रामाधिपस्य च ॥ ११-१६२२ ॥  
  
	देशाधिपस्य विप्रस्य पूजकस्य स्त्रियस्तथा ।  
	आज्ञां गृहीत्वा देवेशि वरं प्रार्थ्य सुखी भवेत् ॥ ११-१६२३ ॥  
  
	भक्तप्रीता च सा दुर्गा स्वयमाज्ञां प्रयच्छति ।  
प्। १११७) वीरशाक्तविधानेन चण्डदर्पव्रतं चरेत् ॥ ११-१६२४ ॥  
  
	जिह्वां सन्त्रोट्य यत्नेन द्विवेदेषुरसाङ्गुलाम् ।  
	जिह्वा सा पुनरायाति तेन सिद्धीश्वरो भवेत् ॥ ११-१६२५ ॥  
  
	नवरात्रं समासाद्य महाष्टम्यां निशामुखे ।  
	देवीं यत्नेन सम्पूज्य सङ्कल्पं कामनान्वितम् ॥ ११-१६२६ ॥  
  
	शिरःपुष्पं कर्त्तयित्वा पूर्णं मध्यकनिष्ठतः ।  
	यन्त्रे देवे निवेद्याथ शिवतुल्यो भवेद्ध्रुवम् ॥ ११-१६२७ ॥  
  
	पुनः शिरः समायाति महाचीनवरः स तु ।  
	अथ वाऽन्यप्रकारेण प्रयोगः कथ्यते शृणु ॥ ११-१६२८ ॥  
  
	नवरात्रं निराहारः श्रद्धाभक्तिसमन्वितः ।  
	महाष्टम्यामर्धरात्रे अङ्गुष्ठान्मस्तकावधि ॥ ११-१६२९ ॥  
  
	मासं सङ्कर्त्त्य यत्नेन यथोक्तं कुण्डमाचरेत् ।  
	होमयेत् तत्र देवेशि देवीप्रत्यक्षतामियात् ॥ ११-१६३० ॥  
  
	देवीदेहं भवेत् तद्धि नात्र कार्या विचारणा ।  
	अथ वाऽन्यप्रकारेण प्रयोगः कथ्यते शृणु ॥ ११-१६३१ ॥  
  
	नवरात्रे निराहारो गुरुभक्तो महाव्रती ।  
	कुण्डं पुरुषमात्रं तु कृत्वा तत्र विशङ्कितः ॥ ११-१६३२ ॥  
  
	पञ्चपल्लवकाष्ठानां वह्निं तत्र समाचरेत् ।  
	अङ्गुष्ठान्मस्तकं यावत् स्वदेहं होमयेद्व्रती ॥ ११-१६३३ ॥  
  
	अग्निशय्यां च वा कृत्वा देवीं पश्यति निश्चितम् ।  
	अर्चापरः क्रमेणैव लतागेहप्रवेशनात् ॥ ११-१६३४ ॥  
  
	भवेत् कल्पलतातुल्यः साधको नात्र संशयः ।  
	अथ वाऽन्यप्रकारेण प्रयोगः कथ्यते शृणु ॥ ११-१६३५ ॥  
  
प्। १११८) नवरात्रं निर्विकल्पो निराहारो दृढव्रतः ।  
	यमुद्दिश्य क्रियां कुर्यात् तमेव वशमानयेत् ॥ ११-१६३६ ॥  
  
	कामबीजं साध्यनाम वशीकुर्विति चोच्चरेत् ।  
	स्वाहामुच्चार्य देवेशि प्रदीप्ते जठरानले ॥ ११-१६३७ ॥  
  
	होमयेद्यत्नतो देवि तद्गृहं वशमानयेत् ।  
	अथ वाऽन्यप्रकारेण प्रयोगः कथ्यते शृणु ॥ ११-१६३८ ॥  
  
	नवरात्रं निराहारः सत्यवादी जितेन्द्रियः ।  
	सहदेवीरसं गृह्य नवम्यां परमेश्वरि ॥ ११-१६३९ ॥  
  
	पूर्वोक्तमनुना देवि पत्राण्यापिण्डमाहरेत् ।  
	आजन्मान्तं वशीकुर्यात् तमेव सकुटुम्बकम् ॥ ११-१६४० ॥  
  
	अथ वाऽन्यप्रकारेण प्रयोगः कथ्यते शृणु ।  
	नवरात्रं मौनयुक्तो वृक्षासनसमन्वितम् ॥ ११-१६४१ ॥  
  
	पारणादिवसे प्राप्ते गोमुखं कारयेत् प्रिये ।  
	पूर्वोक्तमनुना देवि होमयेज्जठरानले ॥ ११-१६४२ ॥  
  
	स्वगेहे तत्त्वरात्रेण तद्गेहे दिवसत्रयात् ।  
	आजन्मान्तं वसं कुर्यान्महादेवाधिकं नरम् ॥ ११-१६४३ ॥  
  
	अथ वाऽन्यप्रकारेण प्रयोगः कथ्यते शृणु ।  
	नवरात्रं निराहारो गुरुभक्तो महाव्रती ॥ ११-१६४४ ॥  
  
	वामाङ्गुष्ठोपरि स्थित्वा वेदरात्रं महेश्वरि ।  
	दक्षाङ्गुष्ठोपरि तथा वेदरात्रं महेश्वरि ॥ ११-१६४५ ॥  
  
	नवम्यां पारणं कुर्याद्विल्वे पिण्डं प्रदापयेत् ।  
	जगत्त्रयं वशीकुर्यान्नात्र कार्या विचारणा ॥ ११-१६४६ ॥  
  
	अथ वाऽन्यप्रकारेण प्रयोगः कथ्यते शृणु ।  
प्। १११९) नवरात्रं पर्यटन् वैरोचनासनसंयुतः ॥ ११-१६४७ ॥  
  
	होमं कुर्यान्महाष्टम्यां नवम्यां पारणं चरेत् ।  
	सर्वस्वदानं कृत्वा तु त्रैलोक्यविजयी भवेत् ॥ ११-१६४८ ॥  
  
	अथ वाऽन्यप्रकारेण प्रयोगः कथ्यते शृणु ।  
	गोमूत्राशी महेशानि नवरात्रं महेश्वरि ॥ ११-१६४९ ॥  
  
	यं कं चिद्वै जपेन्मन्त्रं नवम्यां होममाचरेत् ।  
	नवम्यां पारणं कुर्याद्गोमुखेन महेश्वरि ॥ ११-१६५० ॥  
  
	देवतादर्शनं भूयाद्रात्रौ स्वप्ने महेश्वरि ।  
	अथवाऽन्यप्रकारेण प्रयोगं शृणु पार्वति ॥ ११-१६५१ ॥  
  
	नवरात्रं जितग्रासो मौनव्रतधरः शुचिः ।  
	निर्द्वन्द्वो निरहङ्कारः सत्यवादी महामतिः ॥ ११-१६५२ ॥  
  
	राजाकर्षणकामश्चेद्राज्ञः सदनदिङ्मुखः ।  
	पारणामिच्छया कुर्याद्रात्रिजापी सदा भवेत् ॥ ११-१६५३ ॥  
  
	त्रैलोक्यं वशमायाति नात्र कार्या विचारण ।  
  
अथ दशमीकृत्यम् ।  
  
तत्रैव ।  
  
	ततो दशम्यां निर्वाह्य स्नातो नित्यक्रियां निजाम् ॥ ११-१६५४ ॥  
  
	यावच्छक्त्युपचारैस्तु पूजयेन्न्यासमुज्जहन् ।  
	कृताञ्जलिः पठेत् पश्चाद्विसर्जनमनूनिमान् ॥ ११-१६५५ ॥  
  
	विधिहीनं क्रियाहीनं भक्तिहीनं यदर्चितम् ।  
	पूर्णं भवतु तत्सर्वं त्वत्प्रसादान्महेश्वरि ॥ ११-१६५६ ॥  
  
	शक्नुवन्ति न ते पूजां कर्त्तुं ब्रह्मादयः सुराः ।  
	अहं किं वा करिष्यामि मृत्युधर्मा नरोऽल्पधीः ॥ ११-१६५७ ॥  
  
	न जानेऽहं तेऽम्ब रूपं न शरीरं न वा गुणान् ।  
प्। ११२०) एकामेव हि जानामि भक्तिं त्वच्चरणाब्जयोः ॥ ११-१६५८ ॥  
  
	तां भक्तिं हृदि सम्भाव्य शारद्यर्चां प्रगृह्य च ।  
	गच्छ देवि निजस्थानं मह्यं दत्वा वरान् बहून् ॥ ११-१६५९ ॥  
  
	एतान्मन्त्रान् समुच्चार्य चरलग्ने चरांशके ।  
	प्रतिमां पत्रिकां वाऽपि चालयेत् पूजकः शनैः ॥ ११-१६६० ॥  
  
	निर्माल्येन ततो देव्याः पूजयेत् कलशोपरि ।  
	निर्माल्यवासिनीं देवीं ङेन्तां नमः पदेन हि ॥ ११-१६६१ ॥  
  
	प्रदर्श्य योनिमुद्रां च ऐशान्यां दिशि निःक्षिपेत् ।  
	निर्माल्यं भगवत्यास्तच्चण्डेश्वर्ये नमो वदन् ॥ ११-१६६२ ॥  
  
	मृन्मूर्त्तिं पत्रिकां वाऽपि जलेऽगाधे विनिःक्षिपेत् ।  
	स्रोतस्यथो मज्जयित्वा नदीवेगेन हारयेत् ॥ ११-१६६३ ॥  
  
	पीठमूर्ती स्वके स्थाने चालयित्वा निवेशयएत् ।  
	चालने यन्मनुद्वन्द्वं तदिदानीं निशामय ॥ ११-१६६३ ॥  
  
	उत्तिष्ठ देवि चामुण्डे शुभां पूजां प्रगृह्य मे ।  
	कुरुष्व मम कल्याणमष्टाभिः शक्तिभिः सह ॥ ११-१६६४ ॥  
  
	गच्छ गच्छ परं स्थानं स्वस्थानं देवि चण्डिके ।  
	यत् पूजितं मया देवि परिपूर्णं तदस्तु ते ॥ ११-१६६५ ॥  
  
	गम्यतामर्थलाभाय क्षेमाय विजयाय च ।  
	शत्रोर्दर्पविनाशाय पुनरागमनाय च ॥ ११-१६६६ ॥  
  
	व्रजत्वं स्रोतसि जले मद्गेहे तिष्ठ भूतये ।  
	आगामिवत्सरे च त्वं पुनरायास्यसि ध्रुवम् ॥ ११-१६६७ ॥  
  
	इति देवीं चालयित्वा मनुना कथयिष्यता ।  
	महावाद्यरवं कुर्यान्नभोदिक्पूरि सर्वतः ॥ ११-१६६८ ॥  
  
प्। ११२१) तारत्रपारुषश्चैव शाकिनी डाकिनी तथा ।  
	चामुण्डे चल युग्मं च चालय द्वितयं तथा ॥ ११-१६६९ ॥  
  
	कूर्चास्रानलकान्ताभिर्मनुश्चालनकर्मणि ।  
	शङ्खतूर्यनिनादैश्च मृदङ्गैः पटहैस्तथा ॥ ११-१६७० ॥  
  
	ढक्काभेरीझर्झरैश्च पणवानकगोमुखैः ।  
	तालवादित्रवीणाभिरातोद्यैर्डिण्डिमैरपि ॥ ११-१६७१ ॥  
  
	मुरजैर्वेणुभिर्हिड्कैस्तालमानलयान्वितैः ।  
	धूलीकर्दमविक्षपैः क्रीडाकौतुकमङ्गलैः ॥ ११-१६७२ ॥  
  
	वेशयुग्वेशनिचयैर्विविधैः शावरोत्सवैः ।  
	भगलिङ्गाभिधानैश्च भगलिङ्गप्रगीतकैः ॥ ११-१६७३ ॥  
  
	भगलिङ्गक्रियाशब्दैर्वेशचेष्टाभिरुक्तिभिः ।  
	विसर्जनस्यावसरे क्रीडितव्यं निजेच्छया ॥ ११-१६७४ ॥  
  
	कार्यं जरद्भिरप्येतद्देवीसन्तोषहेतवे ।  
परैर्वा क्षिप्यते यस्तु यः परान् नाक्षिपत्यपि ॥ ११-१६७५ ॥  
  
	तस्य क्रुद्धा भगवती शापं दद्यात् सुदारुणम् ।  
	एतत्प्रासङ्गिकीं देव्या उक्तिं समवधारय ॥ ११-१६७६ ॥  
  
	ममानन्दे सदानन्दः सदानन्दो भविष्यति ।  
	ममानन्दे निरानदो निरानन्दो भविष्यति ॥ ११-१६७७ ॥  
  
	यथा यथा ममानन्दे भवत्युन्मत्तवज्जनः ।  
	तथा तथाऽहं तुष्यामि तत्कृतार्चासु वल्लभ ॥ ११-१६७८ ॥  
  
	ख्यातं मम भगं चिह्नं लिङ्गं चिह्नं तव प्रभो ।  
	लिङ्गाङ्कत्वाद्भगाङ्कत्वादियं माहेश्वरी प्रजा ॥ ११-१६७९ ॥  
  
	त्वां मां विहाय नैवान्यत् किञ्चित् त्रिभुवनोदरे ।  
प्। ११२२) तस्मान्मत्पूजनस्यान्ते त्वन्मच्चिह्नोक्तिभिर्जनः ॥ ११-१६८० ॥  
  
	यः क्रीडति महाभाग स मे मनसि तिष्ठति ।  
	अकुर्वाणोऽपि सुरतं भगं भगमिति ब्रुवन् ॥ ११-१६८१ ॥  
  
	लिङ्गं लिङ्गमिति प्रोच्य मां तोषयति तत्क्षणात् ।  
	रेतःसिक्तं भवेद्यादृक् तादृश्यत्र प्रजायते ॥ ११-१६८२ ॥  
  
	भगं त्रिजगतां स्रष्ट्ट को वा निन्दितुमर्हति ।  
	इत्यादिवचनैर्देव्या यथेष्टं विहिरेज्जनः ॥ ११-१६८३ ॥  
  
	उपस्थयोनिभजनशब्दैस्तत्तत्क्रियान्वितैः ।  
	ततो नित्योदकाभ्यासं स्वयमम्भः प्रविश्य च ॥ ११-१६८४ ॥  
  
	पत्रिकां मृन्मयीं मूर्तिं तदन्तः स्थापयेच्छनैः ।  
	निमज्ज्याम्भसि सम्पूज्य पत्रिकां वर्जितां जले ॥ ११-१६८५ ॥  
  
	मया देवि वरान् दत्वा ततो गच्छेन्निजालयम् ।  
	इत्यनेन तु मन्त्रेण देवीं संस्थापयेज्जले ॥ ११-१६८६ ॥  
  
	पीठमूर्त्योरिदं कर्म न कार्यं त्रिदशेश्वरि ।  
	ततः सर्वैर्जनैः सार्धं जलक्रीडां समाचरेत् ॥ ११-१६८७ ॥  
  
	निमज्जनोन्मज्जनैश्च तथा पिञ्जलताम्बुभिः ।  
	अन्यैर्जलविहारैश्च क्षणं कौतुकमाचरेत् ॥ ११-१६८८ ॥  
  
	प्रदद्याद्दक्षिणां पूजां कारयित्वा स्वभक्तितः ।  
	हिरण्यं रजतं धेनुं भूमिं वासांसि मन्दिरम् ॥ ११-१६८९ ॥  
  
	यावच्छक्यं च यच्छक्यं दातव्यं दक्षिणां ततः ।  
	यानि देव्यै प्रदत्तानि महोपकरणान्यपि ॥ ११-१६९० ॥  
  
	विभज्य तानि सर्वेभ्यो दातव्यानीति निश्चयः ।  
  
पूजाफलान्याह ।  
  
	एवमुक्तप्रकारेण कृत्वा शारदपूजनम् ॥ ११-१६९१ ॥  
  
प्। ११२३) यदाप्नोति फलं देवि तदिदानीं निशामय ।  
	सप्तलोकोपरि शिवे वैकुण्ठो लोक उच्यते ॥ ११-१६९२ ॥  
  
	तदूर्ध्वं शिवलोको हि गोलोकस्तदनन्तरम् ।  
	तस्योपरि प्रियतमे देवीलोको विराजते ॥ ११-१६९३ ॥  
  
	योजनानां कोटिशतं विस्तीर्णं तावदायतम् ।  
	विभवा वा गुणा यस्य मम वाचामगोचराः ॥ ११-१६९४ ॥  
  
	कल्पकोटिशतं साग्रं तत्रायं वसति प्रिये ।  
	अव्याहतगतिर्भूत्वा षडानन इवापरः ॥ ११-१६९५ ॥  
  
	त्रिलोकीं विचरत्येष द्वितीयो द्विरदाननः ।  
	यदीहावतरत्येष कदाचित् कालपर्ययात् ॥ ११-१६९६ ॥  
  
	शतसंवत्सरायुः स्यात् समस्तपृथिवीपतिः ।  
	तेजसा सूर्यसदृशः कान्त्या चन्द्रमसा समः ॥ ११-१६९७ ॥  
  
	कुवेरसन्निभो वित्ते क्षमया क्षमया समः ।  
	स्थैर्ये सुमेरुणा तुल्यो गाम्भीर्ये सागरोपमः ॥ ११-१६९८ ॥  
  
	विद्यया वाक्पतिसमः सौन्दर्ये मन्मथोपमः ।  
	प्रियंवदो विनीतश्च दाताऽमितपराक्रमः ॥ ११-१६९९ ॥  
  
	किं बहूक्तेन देवेशि यावन्तो हि गुणाः स्मृताः ।  
	तमेकं संश्रयन्ते हि समुद्रं सरितो यथा ॥ ११-१७०० ॥  
  
	प्रत्येकमस्या बाहुल्यं वर्त्तते फलसम्भवे ।  
	न विस्तरभयाद्वच्मि डामरेषु तदीरितम् ॥ ११-१७०१ ॥  
  
	न तादृशं फलं किञ्ञ्चिद्यन्न स्याच्छारदार्चनात् ।  
  
ततोऽपराजितां सम्पूज्य यात्रां कुर्यात् । तदुक्तं (निर्णयामृते) पुराणान्तरे ।  
  
	दशम्यां पूजयित्वा तु मृन्मयीं वाऽपराजिताम् ॥ ११-१७०२ ॥  
  
प्। ११२४) कलशं तोयसम्पूर्णं जयन्तीपल्लवाननम् ।  
	चतुर्वर्णैस्तदा यात्रा कर्त्तव्या साधनेन च ॥ ११-१७०३ ॥  
  
	दशम्यां च बली राजा पूजयित्वाऽपराजिताम् ।  
	दशदिक्षु मनोयोगाद्यात्रां कृत्वाऽथ वा नृपः ॥ ११-१७०४ ॥  
  
	नीराजनं स्वस्य कृत्वा ततो नीराजयेद्बलम् ।  
  
नीराजनमन्त्रस्तत्रैव ।  
  
	चतुरङ्गबलं मह्यं सुस्थिरत्वं व्रजत्विह ॥ ११-१७०५ ॥  
  
	विजयो मम सर्वत्र अस्तु मेऽग्निप्रसादतः- इति ॥  
	सर्वत्र विजयो मेऽस्तु त्वत्प्रसादात् सुरेश्वरि  इति (कृत्यरत्ने)  
  
अपराजितापूजने सङ्क्षिप्तप्रकारस्तु अपराह्णे ईशानोदिशमाश्रित्य सीमानमुल्लङ्घ्य   
  
अद्याश्विनशुक्लदशम्यां क्षेमसिद्ध्यर्थमपराजितापूजां करिष्ये   
इति सङ्कल्प्य कलशेऽष्टदलपद्मयन्त्रमध्ये  अपराजितायै नमः  इत्यपराजिताम् ।  
	तद्दक्षिणे  क्रियाशक्त्यै नमः  इति जयाम् ।  
वामे  उमायै नमः  इति विजयां चावाह्य ।  
ॐ अपराजितायै नमः । ॐ जयायै नमः । ॐ विजयायै नमः ।  
इति मन्त्रैः सम्पूज्य प्रणम्य ।  
  
इमां पूजां मया देवि यथाशक्ति निवेदितम् ।  
  
रक्षार्थं तु समादाय व्रज स्वस्थानमुत्तमम्  इति विसर्जयेत् ॥  
  
(महाकालसंहितायाम्)  
  
	अथ नीराजनं राजाऽपराह्णे विदधीत वै ॥ ११-१७०६ ॥  
  
	विचित्रवेशवसनः सह स्वजनबान्धवैः ।  
	चूडामणि परिस्फूर्यत्कीरीटकुण्डलोज्ज्वलः ॥ ११-१७०७ ॥  
  
	लसत्प्रालम्बिको मुक्तामाली कटकमण्डितः ।  
प्। ११२५) केयूरी शृङ्खली तद्वदङ्गुलीयकभूषितः ॥ ११-१७०८ ॥  
  
	उष्णषी बद्धनिस्त्रिंशश्चर्चितो मलयद्रवैः ।  
	चन्द्रकुङ्कुमकस्तूरीविलेपनसुवासितः ॥ ११-१७०९ ॥  
  
	नानाविषयजानश्वान् भूषाभिः परिबृंहयेत् ।  
	गान्धरजानुत्तरजान् पारसीकोद्भवानपि ॥ ११-१७१० ॥  
  
	काम्बोजवानायुभवान् वाल्हीकमणिमन्थजान् ।  
	युक्ता।स्तदीयभूषाभिः कुथाभिरुपशोभितान् ॥ ११-१७११ ॥  
  
	एवमेव गजेन्द्रा।श्च कुथघण्टाङ्कुशोज्ज्वलान् ।  
	कलिङ्गजङ्गलभवा।श्चेदितैलङ्गसम्भवान् ॥ ११-१७१२ ॥  
  
	एवं रथानपि व्यूहे तदुपस्करसंयुतान् ।  
	पदाती।श्च भटा।श्चापि नानाप्रहरणान्वितान् ॥ ११-१७१३ ॥  
  
	कोदण्डशरनिस्त्रिंशशूलपट्टीशतोमरान् ।  
	गदापरिघचक्रर्ष्टिभुशुण्डीपाशकौरजान् ॥ ११-१७१४ ॥  
  
	भिन्दिपालहुताशक्तिपर्शुकुन्ताहिमुद्गरान् ।  
	खट्वाङ्गवज्रमुशलपाशायोगुडकर्त्तरीः ॥ ११-१७१५ ॥  
  
	शतघ्नोशल्यकुद्दालक्रकचच्छुरिकास्तथा ।  
	एतान्यन्यानि चास्त्राणि दधतः स्फुरितौजसः ॥ ११-१७१६ ॥  
  
	चतुरङ्गबलं चेत्थं कृत्वाऽग्रेसरमीश्वरि ।  
	नानाविधैर्वाहनैश्च पौरजानपदानपि ॥ ११-१७१७ ॥  
  
	वादित्राणि च सर्वाणि वादयित्वा विशेषतः ।  
	महाकोलाहलं कृत्वा समराभिप्रयाणवत् ॥ ११-१७१८ ॥  
  
	जय जीवेति निनदैः स्तूयमानो महीपतिः ।  
	विनिर्गच्छेत् पुरात् स्वीयादनुकूलां दिशं प्रति ॥ ११-१७१९ ॥  
  
प्। ११२६) ब्राह्मणानग्रतः कृत्वा ताम्बूलं चर्वयन्मुहुः ।  
	नटान् मल्लान् वन्दिनश्च शिल्पिनो गणिकास्तथा ॥ ११-१७२० ॥  
  
	दैवज्ञान् वणिजो दूतानन्यान् वै देशिकानपि ।  
	विलोकयन् हृष्टमना एतेभ्यः पारितोषिकम् ॥ ११-१७२१ ॥  
  
	ददन्नुत्साहसंयुक्तो विजिगीषुरिव व्रजेत् ।  
	एतन्नीराजनं नाम घटनाया बलास्त्रयोः ॥ ११-१७२२ ॥  
  
अथ खञ्जनादिदर्शनविधिस्तत्रैव ।  
  
	एतत् कृत्व महीपालो भूषितस्तेन चान्वितः ।  
	खञ्जनं सारसं चाषं प्रयत्नेन विलोकयेत् ॥ ११-१७२३ ॥  
  
	अनूपकच्छगोष्ठानगोविडम्बुरुहादिषु ।  
	स्थितो रुवन् विधुन्वानः पक्षती खञ्जनः शुभः ॥ ११-१७२४ ॥  
  
	मङ्गल्यं खञ्जनं दृष्ट्वा मध्यस्थाने मनोरमे ।  
	शुभं स्यादशुभं ज्ञेयं विपरीतेन संशयः ॥ ११-१७२५ ॥  
  
वृक्षेषु गोषु गजवाजिमहोरगेषु  
राज्यप्रदः कुशलदः शुचिशाद्वलेषु ।  
भस्मास्थिकाष्ठतुषलोमतृणेषु दृष्टो   
ऽरिष्टं ददाति बहुशः खलु खञ्जरीटः ॥ ११-१७२६ ॥  
  
तस्मिन् निधिर्भवति मैथुनमेति यस्मिन्  
यस्मिन् पुनर्वसति तत्र दिशन्ति काचम् ।  
अङ्गारमप्युपदिशन्ति पुरीषणेऽस्य  
तत् कौतुकाय च शुभाय च खञ्जरीटः ॥ ११-१७२७ ॥  
  
	दृष्ट्वा तु खञ्जनं राजा प्रणमेद्विहिताञ्जलिः ।  
	इमं मन्त्रं समुच्चार्य श्लोकरूपं वरानने ॥ ११-१७२८ ॥  
  
	खञ्जनः खञ्जरीटश्च शङ्खमौलिः शुभप्रदः ।  
प्। ११२७) महापद्मो नीलगलश्चपलाङ्गो हरिद्विजः ॥ ११-१७२९ ॥  
  
	यः खञ्जरीटं प्रणमेदेभिर्नामभिरष्टभिः ।  
	जायते मङ्गलं तस्य सतो गेहे यतः पथि ॥ ११-१७३० ॥  
  
	नारायणशरीरोत्थ संवत्सरशुभप्रद ।  
	शालग्रामशिलाकण्ठ खञ्जरीट नमोऽस्तु ते ॥ ११-१७३१ ॥  
  
	वासुदेवस्वरूपेण सर्वकामफलप्रद ।  
	पृथिव्यामवतीर्णोऽसि खञ्जरीट नमोऽस्तु ते ॥ ११-१७३२ ॥  
  
त्वं योगयुक्तो मुनिपुत्रकस्त्वमदृश्यतामेषि हिमोद्गमेन ।  
त्वं दृश्यसे प्रावृषि निर्गतायां त्वं खञ्जनाश्चर्यमयो नमस्ते ॥ ११-१७३३ ॥  
  
	अशुभं खञ्जनं दृष्ट्वा देवब्राह्मणपूजनम् ।  
	शान्तिं कुर्वीत कुर्याच्च स्नानं सर्वौषधीजलैः ॥ ११-१७३४ ॥  
  
	अयं खगस्तु विज्ञेयो विष्णुरूपी सुरेश्वरि ।  
	संसूचयति वर्षोत्थं मङ्गलामङ्गलद्वयम् ॥ ११-१७३५ ॥  
  
	देवीरूपस्तु विज्ञेयः सारसः पक्षिराडपि ।  
	तं दृष्ट्वा तोयतर्वद्रिसदूर्वोर्वीतलेषु हि ॥ ११-१७३६ ॥  
  
	प्रणमेच्छुभदं केशगमस्थिगमभद्रदम् ।  
	तथा कुर्वाण आहारं चञ्च्वा कण्डुं तनावपि ॥ ११-१७३७ ॥  
  
	तिष्ठन् कुलाये शावाय ददद्वा भोजनं शुभम् ।  
	सारसः सरसीवासः पुष्करः पुष्करालयः ॥ ११-१७३८ ॥  
  
	विघ्नापहर्त्ता पक्षीन्द्रो देवीरूपो महाबलः ।  
	विघ्नं नाशय पक्षीन्द्र शुभं देहि महाबल ॥ ११-१७३९ ॥  
  
	पुष्कराब्दफलं ब्रूहि जहि शत्रून् महाबल ।  
	पठित्वेदं पद्ययुगं प्रणमेत् सारसं बुधः ॥ ११-१७४० ॥  
  
प्। ११२८) विपरीते तथैतस्य पूर्ववच्छान्तिकं चरेत् ।  
	अथ चाषं निरीक्ष्यापि महारुद्रस्वरूपिणम् ॥ ११-१७४१ ॥  
  
	पूर्वोदितेषु स्थानेषु प्रणमेन्मङ्गलप्रदम् ।  
	अन्यत्राशुभदातारं विहगं शिवरूपिणम् ॥ ११-१७४२ ॥  
  
	अशोकश्च विशोकश्च नन्दीशः पुष्टिवर्धनः ।  
	ताम्रचूडो मणिग्रीवः स्वस्तिकश्चापराजितः ॥ ११-१७४४ ॥  
  
	अष्टावेतानि नामानि चाषं दृष्ट्वा तु यः पठेत् ।  
	अग्रतो धनलाभाय पार्श्वतो विजयाय च ॥ ११-१७४५ ॥  
  
	पृष्ठतः क्षेमवित्ताभ्यां दिव्य चाष नमोऽस्तु ते ।  
	अशोकाय नमस्तुभ्यं सर्वाभीष्टप्रदाय च ॥ ११-१७४६ ॥  
  
	नीलकण्ठाय भद्राय भद्ररूपाय ते नमः ।  
	भद्रत्वं देहि मे भद्रमाशां पूरय पूरक ॥ ११-१७४७ ॥  
  
	स्वस्तिकोऽसि कुरु स्वस्ति त्वं मां नन्दीश नन्दय ।  
	अशोक कुर्वशोकं मां पुष्पत्वं पुष्टिवर्धन ॥ ११-१७४८ ॥  
  
	एवं चाषं नमस्कृत्य प्रणमेच्च शमीतरुम् ।  
	अमङ्गलानां शमनीं शमनीं दुष्कृतस्य च ॥ ११-१७४९ ॥  
  
	दुःस्वप्नशमनीं धन्यां प्रपद्येऽहं शमीं शुभाम् ।  
	शमी शमयते पापं शमी लोहितकण्टका ॥ ११-१७५० ॥  
  
	धारिण्यर्जुनबाणानां रामस्य प्रियवादिनि ।  
	करिष्यमाणयात्राया यथाकालं सुखं मया ॥ ११-१७५१ ॥  
  
	तत्र निर्विघ्नकर्त्त्री त्वं भव श्रीरामपूजिते ।  
	इति सम्प्रार्थ्य मूलस्थां गृहीत्वा पीतमृत्तिकाम् ॥ ११-१७५२ ॥  
  
प्। ११२९) प्रदक्षिणीकृत्य तथा समीवृक्षं महीपतिः ।  
	नियुद्धं प्रेक्ष्य मल्लानां भटानां शस्त्रलाघवम् ॥ ११-१७५३ ॥  
  
	भरतानां प्रेषणं च धावनं गजवाजिनाम् ।  
	अस्तं गते दिनमणौ दीपिकाशतसंवृतः ॥ ११-१७५४ ॥  
  
	प्रविशेन्नगरं राजा कोलाहलपुरःसरम् ।  
	अनेन विधिना यस्तु कुरुते शारदं महम् ॥ ११-१७५५ ॥  
  
	तस्य देवी सदा तुष्टा सदा नैव विमुञ्चति ।  
	फलं यच्छारदार्चाया वक्तुं तत् केन शक्यते ॥ ११-१७५६ ॥  
  
	ईदृशेव च वासन्ती पूजा कार्या मधौ सिते ॥ ११-१७५६एड़् ॥  
  
इति दुर्गोत्सवविधिः ।  
  
बिभ्रत्यद्भुतभूतिभूतपवचोवैवित्र्यचित्रामृत   
स्रोतःशालिनि सन्निबन्धसरितसम्भेदमभ्यर्हितम् ।  
सन्मुक्तोपमयुक्तिशालिनि तरङ्गः प्रारदेकादशो  
विज्ञश्रीनरदेवनिर्मितपुरश्चर्यार्णवेऽस्मिन् नवे ॥ ११-१७५७ ॥  
  
इति श्रीमन्महाराजाधिराजप्रतापसिंहसाहविरचिते पुरश्चर्याणवे दुर्गामन्त्रपुरश्चरणदुर्गोत्सवविधिर्नामैकादशस्तरङ्गः ॥ ११ ॥  
  
अथ ब्रह्माण्यादिमन्त्रास्तत्पुरश्चरणविशेषाश्च निरूप्यन्ते ।  
  
(मेरुतन्त्रे)  
मुनय ऊचुः ।  
  
	देवदेव महादेव भक्तानुग्रहकारक ।  
	ब्राह्म्याद्यष्टौ भास्करस्य रथे तिष्ठन्ति शक्तयः ॥ १२-१ ॥  
  
	रणे मृतानां योगेन मृतानां सहगामिनाम् ।  
	स्वर्गं याश्च प्रयच्छन्ति तन्मनून् ब्रूहि शङ्कर ॥ १२-२ ॥  
  
शिव उवाच  
  
	ब्रह्मशक्तिस्तु शक्तीनां नायिका परिकीर्तिता ।  
	योगिनां मुक्तिदत्री सा भोगिनां भोगदा मता ॥ १२-३ ॥  
  
	ब्रामित्येकाक्षरं बीजं मुनिर्वास्पतिर्मतः ।  
	गायत्री छन्द उद्दिष्टं बः शक्तिः कीलकं वचः ॥ १२-४ ॥  
  
अथ ध्यानम्  
  
	ध्यायेद्ब्राह्मीं पलास्थां हंसारूढां चतुर्भुजाम् ।  
	अक्षमालावराभीतिकमण्डलुकरारुणाम् ॥ १२-५ ॥  
  
	बीजेनैव षडङ्गानि        इति ।  
  
अस्य पुरश्चरणं तत्रैव ।  
  
	लक्षमेकं जपेन्मन्त्रं पलाशसमिधैर्हुनेत् ।  
	तत्पुष्पयुक्तसलिलैस्तर्पयेन्मार्जयेत् कुशैः ॥ १२-६ ॥  
  
अथ माहेश्वरीमन्त्रः ।  
  
	अथातः सम्प्रवक्ष्यामि सम्यङ्माहेश्वरीविधिम् ।  
प्। ११३१) ॐ ह्री। नमो भगवति माहेश्वर्यै हि संवदेत् ॥ १२-७ ॥  
  
	परमे पदमुच्चार्येश्वर्यै स्वाहान्तको मनुः ।  
	तारादिरेकविंशार्णोऽश्वारुढा तत्परं मतम् ॥ १२-८ ॥  
  
ध्यानम् ।  
  
	वृषारूढां भालचन्द्रां त्रिनेत्रां शशिसन्निभाम् ।  
	दधतीं शूलडमरुमहाहिवलयां भजे ॥ १२-९ ॥  
  
अथ पुरश्चरणम् ।  
  
	वर्णलक्षं जपेन्मन्त्रं विल्वपत्रैर्घृतप्लुतैः ।  
	जुहुयात् तद्दशांशेन महदैश्वर्यवान् भवेत् ॥ १२-१० ॥  
  
अथ कौमारीमन्त्रः ।  
  
	अथातः सम्प्रवक्ष्यामि कौमार्या विधिमुत्तमम् ।  
	क्रौ। कौमार्यै नम इति षडर्णो मन्त्र ईरितः ॥ १२-११ ॥  
  
	मुनिर्ब्रह्मा च गायत्री छन्दः कौमारिका भवेत् ।  
	देवता कौमिदं बीजं कौमार्यै शक्तिरुच्यते ॥ १२-१२ ॥  
  
	मन्त्रवर्णैः षडङ्गानि हृदि ध्यायेच्च देवताम् ।  
  
ध्यानं यथा ।  
  
	शक्त्यक्षस्रग्वराभीतिकरां बन्धूकसन्निभाम् ॥ १२-१३ ॥  
  
	मयूरध्वजिनीं रक्तवस्त्रामौदुम्बरस्थिताम् ।  
	हरित्कञ्चुकिकां रम्यां नानालङ्कारभूषिताम् ॥ १२-१४ ॥  
  
अथ पुरश्चरणम् ।  
  
	लक्षषट्कं जपः प्रोक्तः पञ्चखाद्यैस्तथा हुनेत् ।  
	मधुरत्रयसंयुक्तः सिद्धमन्त्रस्तदा भवेत् ॥ १२-१५ ॥  
  
	तर्पणं मार्जनं कृत्वा कुमारीणां च भोजनम् ।  
  
अथ वैष्णवीमन्त्रः ।  
  
	अथातः सम्प्रवक्ष्यामि वैष्णवीमन्त्रमद्भुतम् ॥ १२-१६ ॥  
  
प्। ११३२) अकचटतपयशा वैष्णव्या मन्त्र ईरितः ।  
	अष्टाक्षरो मनुश्चास्य नारदोऽनुष्टुवुच्यते ॥ १२-१७ ॥  
  
	छन्दस्तु वैष्णवी देवी न्यासः प्रणवपूर्वकः ।  
	मूलमन्त्राक्षरैः कुर्यात् त्रिभिस्त्रिभिरनुक्रमात् ॥ १२-१८ ॥  
  
	एकैकं च जपेत् पश्चादङ्गानि षडनुक्रमात् ।  
  
अथ ध्यानम् ।  
  
	शोणपद्मप्रतीकाशां मुक्तमूर्धजलम्बिनीम् ॥ १२-१९ ॥  
  
	लसत्काञ्चनसम्भूतकुण्डलोज्ज्वलशालिनीम् ।  
	स्वर्णरत्नसमुन्नद्धकिरीटसूत्रधारिणीम् ॥ १२-२० ॥  
  
	कृष्णशुक्लारुणैर्नेत्रैस्त्रिभिश्चारुविभूषिताम् ।  
	बन्धूकदन्तवसनां शिरीषप्रभनासिकाम् ॥ १२-२१ ॥  
  
	कम्बुग्रीवां विशालाक्षीं सूर्यकोटिसमप्रभाम् ।  
	चतुर्भुजां सुवसनां पीनोन्नतपयोधराम् ॥ १२-२२ ॥  
  
	दक्षिणाभ्यां कराभ्यां तु खड्गं च जपमालिकाम् ।  
	बिभ्रतीं वामहस्तभ्यामभयं च वरं तथा ॥ १२-२३ ॥  
  
	अनल्पनागनासोरुं गुप्तगुल्फां सुपार्ष्णिकाम् ।  
	गात्रेण रत्नस्तम्भं च सम्यगालम्ब्य संस्थिताम् ॥ १२-२४ ॥  
  
	किमिच्छसीति वचनं व्याहरन्तीं मुहुर्मुहुः ।  
	पञ्चाननं पुरः संस्थं निरीक्षन्तीं स्ववाहनम् ॥ १२-२५ ॥  
  
ईदृशीं चण्डिकां ध्यायेदिति शेषः ।  
अथ पुरश्चरणम् ।  
  
	लक्षद्वयं जपेदस्य पुरश्चरणकर्मसु ।  
	दशांशं होममाज्येन कर्त्तव्यं तर्पणादिकम् ॥ १२-२६ ॥  
  
अथ मन्त्रान्तरं तत्रैव ।  
  
	ॐ नमोऽन्ते च वैष्णव्यै मन्त्रः प्रोक्तः षडक्षरः ।  
प्। ११३३) मन्त्रार्णैरत्र चाङ्गानि शेषं पूर्ववदाचरेत् ॥ १२-२७ ॥  
  
अथापराजितावैष्णवीमन्त्रस्तत्रैव ।  
  
	अथातः सम्प्रवक्ष्यामि वैष्णवीमपराजिताम् ।  
	तारमाकर्षिणिपदमावेशिनि ततो वदेत् ॥ १२-२८ ॥  
  
	ज्वालामालिनि रमणि रामणि धरणीति च ।  
	धरणि तपनीत्युक्त्वा तापिनि मनोन्मादिनि ॥ १२-२९ ॥  
  
	शोषिणीति पदं प्रोच्य ततः सम्मोहिनीति च ।  
	तथा नीलपताके च महानीले महाप्रिये ॥ १२-३० ॥  
  
	महाग्नेयि महाचण्डे महारौद्रि महेति च ।  
	वज्रिणीति तथाऽदित्यरश्मिजाह्नवि संवदेत् ॥ १२-३१ ॥  
  
	यमघण्टे किलिकिलिचिन्तामणिपदं वदेत् ।  
	सुरभिसुरोत्पन्ने च सरस्वतिपदं ततः ॥ १२-३२ ॥  
  
	सर्वकामदुघे प्रोच्य यथा मम मनीषितम् ।  
	कार्यं तन्मे सिध्यत्विति स्वाहान्तोऽयं मनुर्मतः ॥ १२-३३ ॥  
  
	षड्द्वादशार्णो मुन्यादिः प्राग्वत् सौख्यप्रदो मनुः ।  
	जपेद्वर्णशतं होमादिकं पूर्ववदाचरेत् ॥ १२-३४ ॥  
  
अथ वाराहीमन्त्रः ।  
  
	अथ वार्त्तालिकां वक्ष्ये वाराहीं शत्रुघातिनीम् ।  
	ऐ। लौ। ठ। ठ। ठमिति हु। स्वाहान्तोऽष्टाक्षरो मनुः ॥ १२-३५ ॥  
  
	छन्दोऽनुष्टुप् च कपिलो मुनिर्वार्त्तालिका सुरी ।  
	वाराह्यत्र षडङ्गानि क्रमाद्द्विभ्विन्दुभूभूभिः ॥ १२-३६ ॥  
  
	द्वाभ्यां ध्यायेत् ततो देवीं विद्युद्भासां कराम्बुजैः ।  
	दधानामङ्कुशं पाशं मुद्गरं शक्तिमेव च ॥ १२-३७ ॥  
  
	विद्युद्भासां त्रिनेत्रां च नाशयन्तीं तथा रिपून् ।  
  
प्। ११३४) अथ पुरश्चरणम् ।  
  
	वसुलक्षं जपित्वाऽन्ते विल्वपत्रैर्हयारिजैः ॥ १२-३८ ॥  
  
	धात्रीफलैर्भृङ्गराजैः कुशैश्चापि दशांशतः ।  
	होमः कार्यस्तर्पणादि कुर्याद्ब्राह्मणभोजनम् ॥ १२-३९ ॥  
  
	एवं सिद्धमनुर्मन्त्री प्रयोगान् कर्त्तुमर्हति ।  
  
अथ श्यामलामन्त्रः ।  
  
	अथातः सम्प्रवक्ष्यामि मालामन्त्रं सुसिद्धिदम् ॥ १२-४० ॥  
  
	ॐ ऐ। ग्लौ। ऐ। नमः प्रोच्य ततो भगवतीति च ।  
	वार्तालिवाराहियुगं वाराहमुखिवाभवम् ॥ १२-४१ ॥  
  
	ग्लौ। अन्धे अन्धिनीति नमो रुन्धे च रुन्धिनि ।  
	नमो भञ्जे भञ्जिनीति नमो मोहेति मोहिनि ॥ १२-४२ ॥  
  
	नमस्तम्भे स्तम्भिनीति नम ऐ। ग्लौ। च वाग्भवम् ।  
	सर्वदुष्टप्रदुष्टानां सर्वेषां सर्ववाग्वदेत् ॥ १२-४३ ॥  
  
	चित्तचक्षुर्मुखगतिजिह्वास्तम्भं कुरुद्वयम् ।  
शीघ्रं वश्यं कुरु कुरु ऐ। ग्लौ। ऐ। ठचतुष्टयम् ॥ १२-४४ ॥  
  
	हू। फट् स्वाहेति मन्त्रोऽयं वेदरुद्राक्षरः स्मृतः ।  
	मुनिः शिवोऽस्य जगती छन्दो वार्तालिका सुरी ॥ १२-४५ ॥  
  
	वाराह्यस्य षडङ्गानि वार्त्ताली हृदयं स्मृतम् ।  
	वाराह्यस्य शिरः प्रोक्तं शिखा वाराहमुख्यपि ॥ १२-४६ ॥  
  
अन्धे अन्धिनि वर्मोक्तं रुन्धे रुन्धिनि नेत्रकम् ।  
भञ्जे भञ्जिनि चास्त्रं स्यात् ततो ध्यायेच्च चण्डिकाम् ॥ १२-४७ ॥  
  
अथ ध्यानम् ।  
  
रक्ताब्जकर्णिकायां तु शवासनसमास्थिताम् ।  
मुण्डमालालसत्कण्ठां नीलाभां दधतीं करैः ॥ १२-४८ ॥  
  
प्। ११३५) अभयं मुशलं चापि हलं चापि वरं तथा ।  
वाराहास्यां तुङ्गकुचां त्रिनेत्रामरुणाम्बराम् ॥ १२-४९ ॥  
  
अथ पुरश्चरणम् ।  
  
जपेन्मन्त्रं सहस्राणि बन्धूककुसुमैस्तिलैः ।  
  
जुहुयात् ----------------------------------------- इति ॥  
  
अथ स्वप्नवाराहीमन्त्रः ।  
  
अथातः सम्प्रवक्ष्यामि वाराहीं स्वप्नसञ्ज्ञिकाम् ॥ १२-५० ॥  
  
ॐ ह्री। नमश्च वाराहीघोरे स्वप्नं विसर्गयुक् ।  
ठद्वयं वह्निजायान्तो मन्त्रः पञ्चदशाक्षरः ॥ १२-५१ ॥  
  
ईश्वरोऽस्य मुनिः प्रोक्तो जगती छन्द ईरितम् ।  
देवता स्वप्नवाराही बीजं तारः प्रकीर्त्तितः ॥ १२-५२ ॥  
  
हृल्लेखा शक्तिरुद्दिष्टा ठद्वयं कीलकं मतम् ।  
  
अथ ध्यानम् ।  
  
ततो ध्यायेद्घनश्यामां त्रिनेत्रामुन्नतस्तनीम् ॥ १२-५३ ॥  
  
कोलास्यां चन्द्रभालां च दंष्ट्रोद्धृतवसुन्धराम् ।  
खड्गाङ्कुशौ दक्षिणयोर्वामयोश्चर्मपाशकौ ॥ १२-५४ ॥  
  
अश्वारूढां च कोलास्यां नानालङ्कारभूषिताम् ।  
  
अथ पुरश्चरणम् ।  
  
लक्षं जपेद्दशांशेन नीलपद्मैस्तिलैर्हुनेत् ॥ १२-५५ ॥  
  
अथेन्द्राणीमन्त्रः ।  
  
अथातः सम्प्रवक्ष्यामि इन्द्राणीं नष्टराज्यदाम् ।  
इन्द्राणीं नम इति मन्त्रः प्रोक्तः षडक्षरः ॥ १२-५६ ॥  
  
गुरुर्मुनिश्च गायत्री छन्दो देवीन्द्रवल्लभा ।  
इ। बीजं शक्तिरिन्द्रणीं नमः कीलकमुच्यते ॥ १२-५७ ॥  
  
अथ ध्यानम् ।  
  
	वज्रपाशवराभीतिहस्ता श्यामाम्बरावृता ।  
प्। ११३६) चतुर्दन्तगजाकल्पच्छायासंस्था हिरण्यभा ॥ १२-५८ ॥  
  
अथ पुरश्चरणम् ।  
  
लक्षषट्कं जपेन्मन्त्रं मालतीकुसुमैर्हुनेत् ।  
त्रिमध्वक्तैस्तावदेव राज्यार्थं राजवृक्षकैः ॥ १२-५९ ॥  
  
अथ चामुण्डामन्त्रस्तन्त्रान्तरे ।  
  
मायाबीजं समुच्चार्य चामुण्डा ङेयुता पुनः ।  
नमोऽन्तो नगवर्णोऽयं मन्त्रः सर्वार्थसाधकः ॥ १२-६० ॥  
  
शिवो मुनिश्च गायत्री छन्दोऽमुष्य च देवता ।  
चामुण्डा मन्त्रवर्णैश्च द्विरावृत्त्या षडङ्गकम् ॥ १२-६१ ॥  
  
अथ ध्यानम् ।  
  
	नीलोत्पलदलश्यामचतुर्बाहुसमन्विता ।  
खट्वाङ्गं चन्द्रहासं च बिभ्रती दक्षिणे करे ॥ १२-६२ ॥  
  
वामे चर्म व पाशं च ऊर्ध्वतो भावतः पुनः ।  
दधती मुण्डमालां च व्याघ्रचर्माम्बराधरा ॥ १२-६३ ॥  
  
कृशाङ्गी दीर्घदंष्ट्रा च अतिदीर्घाऽतिभीषणा ।  
लोलजिह्वा निम्नरक्तनयनाकारभीषणा ॥ १२-६४ ॥  
  
कबन्धवाहनासीना विस्तारिश्रवणानना ।  
  
अथ पुरश्चरणम् ।  
  
वर्णलक्षं जपेन्मन्त्रं दशांशं मधुरप्लुतैः ॥ १२-६५ ॥  
  
पायसैर्जुहुयान्मन्त्री ततः सिद्धो भवेन्मनुः ।  
  
अथ महालक्ष्मीमन्त्रस्तत्रैव ।  
  
मायाबीजं समुद्धृत्य स्वबीजं च समुद्धरेत् ॥ १२-६६ ॥  
  
ततो ङेन्ता महालक्ष्मीर्नमोऽन्तोऽष्टाक्षरो मनुः ।  
मुनिरस्य शिवः प्रोक्तो गायत्री छन्द ईरितम् ॥ १२-६७ ॥  
  
देवता तु महालक्ष्मीर्मन्त्रवर्णैः षडङ्गकम् ।  
  
प्। ११३७) अथ ध्यानम् ।  
  
सुवर्णवर्णदीप्ताङ्गी त्रिनेत्रा सिंहवाहिनी ॥ १२-६८ ॥  
  
ईषत्प्रहसिता देवी नीलोत्पलदलेक्षणा ।  
भुजषोडशसम्पन्ना सर्वालङ्कारभूषिता ॥ १२-६९ ॥  
  
	खड्गं घण्टां शरं सूत्रमङ्कुशं शूलपद्मकम् ।  
दधाना दक्षिणैर्हस्तैरनाथेभ्यो वरप्रदा ॥ १२-७० ॥  
  
तथा वामैर्हस्तपद्मैः खेटकं डिण्डिमं धनुः ।  
कमण्डलुं नागपाशं कपालं पुस्तकाभयम् ॥ १२-७१ ॥  
  
जाज्वल्यमाना तेजोभिरतीवाह्लादकारिणी ।  
  
अथ पुरश्चरणम् ।  
  
	लक्षमेकं जपेन्मन्त्रं दशांशं मधुरप्लुतैः ॥ १२-७२ ॥  
  
विदध्यात् पायसैर्होममेवं सिद्धो भवेन्मनुः ।  
  
इत्यष्टमातृकाप्रकरणम् ।  
  
अथ गोरक्षनाथमन्त्रः ।  
  
(कल्पद्रुमतन्त्रे)  
  
गर्ग उवाच ।  
  
अथ मन्त्रं प्रवक्ष्यामि शृणु त्वं यदुनन्दन ॥ १२-७३ ॥  
  
जपन्ति साधका वीरास्तन्मन्त्रान् श्रद्धयाऽन्विताः ।  
शीघ्रं भवति सिद्धिर्वै साधकानां शिवाज्ञया ॥ १२-७४ ॥  
  
तथा ।  
  
गोरक्षस्य मनुं जप्त्वा योगीन्द्रो भविता नरः ।  
विना गोरक्षमन्त्रेण योगसिद्धिर्न जायते ॥ १२-७५ ॥  
  
गोरक्षस्य प्रसादेन सर्वकार्याणि साधयेत् ।  
  
मन्त्रा यथा ।  
  
ॐ ह्री। श्री। हु। फट् स्वाहा ।  
प्। ११३८) ॐ ह्री। श्री। गो। गोरक्ष हु। फट् स्वाहा ।  
ॐ ह्री। श्री। गो। गोरक्ष हु। हु। निरञ्जनात्मने हू। फट् स्वाहा ।  
ॐ श्री। गो। ह्री। ह। हा। गोरक्षनाथाय निरञ्जनात्मने ह। स। फट् हसः ।  
  
इति चत्वारो मन्त्राः ।  
अथ गायत्री ।  
  
ॐ ह्री। श्री। गो। गोबीजाय विद्महे गोरक्षाय धीमहि तन्नो निरञ्जनः प्रचोदयात् ।  
  
अथ ऋष्यादिनासः ।  
  
गोरक्षनाथमन्त्रस्य बृहदारण्यको मुनिः ॥ १२-७६ ॥  
  
छन्दोऽनुष्टुब्देवता च नाथो गोरक्षसञ्ज्ञकः ।  
  
कराङ्गन्यासस्तु ।  
  
ॐ ह्री। श्री। गो। गोरक्षनाथाय अङ्गष्ठाभ्यां नमः- इत्यादि ।  
  
अथ ध्यानम् ।  
  
शुद्धस्फटिकसङ्काशो जटाजूटी त्रिलोचनः ॥ १२-७७ ॥  
  
निरञ्जनो निराकारो निर्विकल्पो निरामयः ।  
  
अथ पुरश्चरणम् ।  
  
लक्षं शताधिकं जप्त्वा साधकः शुद्धमानसः ॥ १२-७८ ॥  
  
साधयेत् सर्वकार्याणि नात्र कार्या विचारणा ।  
धारयेद्यो नरो नित्यं मन्त्रमेनं विशेषतः ॥ १२-७९ ॥  
  
स योगसिद्धिमाप्नोति गोरक्षस्य प्रसादतः ।  
  
अथ शीतलामन्त्रो (मेरुतन्त्रे)  
  
अथ वक्ष्ये महेशस्य वस्त्रप्रक्षालिका तु या ॥ १२-८० ॥  
  
शीतलेति च विख्याता मसूर्या चिपिटेश्वरी ।  
प्। ११३९) तारो माया रमा शीतलायै हृच्च नवाक्षरः ॥ १२-८१ ॥  
  
(यामले तु) ।  
  
माया श्रीशीतला ङेन्ता हृदन्तोऽष्टाक्षरो मनुः - इत्युक्तम् ।  
  
(मेरौ)  
  
उपमन्युर्मुनिश्छन्दो बृहती शीतला सुरी ।  
षड्दीर्घयुक्त्रपालक्ष्मीबीजाभ्यां स्यात् षडङ्गकम् ॥ १२-८२ ॥  
  
अथ ध्यानं (यामलादौ)  
  
नमामि शीतलां देवीं रासभस्थां दिगम्बराम् ।  
मार्जनीकलशोपतां सूर्पालङ्कृतमस्तकाम् ॥ १२-८३ ॥  
  
(मेरौ)  
  
ध्यायेच्च शीतलां देवीं रासभस्थां दिगम्बराम् ।  
मार्जनीसूर्पहस्तां च रक्तपुष्पहिमार्चिताम् ॥ १२-८४ ॥  
  
तैलादिमलसंयुक्तवस्त्रपोटलिशीर्षकाम् ।  
त्रिकोणान्तर्यजेद्देवीं कोद्रवां च मसूरिकाम् ॥ १२-८५ ॥  
  
शराविकां च कोणेषु भूपुरे त्वष्टभैरवान् ।  
  
अथ पुरश्चरणम् ।  
  
अयुतं प्रजपेन्मन्त्रं पायसेन दशांशतः ॥ १२-८६ ॥  
  
हुत्वा कृत्वा तर्पणादि मन्त्रसिद्धिः प्रजायते ।  
नाभिमात्रे जले स्थित्वा यः सहस्रं जपेन्मनुम् ॥ १२-८७ ॥  
  
तेन सम्मार्जितास्तीव्राः स्फोटा नश्यन्ति तत्क्षणात् ।  
साधितो येन मन्त्रोऽयं तस्य वंशे न शीतला ॥ १२-८८ ॥  
  
तेनाभिमन्त्रितं भस्म यद्गेहे तत्र सा न हि ।  
  
एतत्पुरुषस्यापि मन्त्रस्तत्रैवोक्तः ।  
  
अथातः सम्प्रवक्ष्यामि भर्त्तुरस्याः परं मनुम् ॥ १२-८९ ॥  
  
प्। ११४०) तारः प्रासादबीजं य। व। व्योमव्यापिने द्विठः ।  
एकादशार्णमन्त्रोऽयं न्यासध्यानार्चनादिकम् ॥ १२-९० ॥  
  
प्रासादमन्त्रवज्ज्ञेयमर्धलक्षं पुरस्कृतिः ।  
दशांशं जुहुयादाज्यैस्तर्पणादि ततश्चरेत् ॥ १२-९१ ॥  
  
इति शीतलाप्रकरणम् ।  
  
अथोक्तदेवतानां पूजायन्त्राणि प्रदर्श्यन्ते ।  
तत्रादौ विघ्नराजयन्त्रं (मेरुतन्त्रे)  
  
श्रीपर्ण्यादिकृते पीठे रचयेत् कुङ्कुमादिना ।  
चतुर्द्वारयुतं कुर्याच्चतुरस्रत्रयं शुभम् ॥ १२-९२ ॥  
  
तन्मध्येऽष्टदलं कार्यं पूजापीठं गणेशितुः ।  
  
अथ लक्ष्मीगणेशयन्त्रं तत्रैव ।  
  
अष्टपत्राम्बुजद्वन्द्वं कर्णिकाकेशरोज्ज्वलम् ॥ १२-९३ ॥  
  
चतुर्द्वारसमायुक्तं चतुरस्रत्रयावृतम् ।  
  
शक्तिगणेशक्षिप्रसादहरेम्बहरिद्रा गणेशयन्त्रं विघ्नराजयन्त्रवत् ।  
अथ महागणपतियन्त्रं तत्रैव ।  
  
धर्मादिकॢप्ते पूर्वोक्ते तीव्रादिनवशक्तिके ॥ १२-९४ ॥  
  
पूजायन्त्रं गणेशस्य मातृकापद्म उच्यते ।  
चतुर्द्वारसमायुक्तं चतुरस्रत्रायवृतम् ॥ १२-९५ ॥  
  
तत्कर्णिकायां षट्कोणं तदन्तश्च त्रिकोणकम् ।  
  
विरञ्चिगणनायकयन्त्रं विघ्नराजयन्त्रवत् । वक्रतुण्डयन्त्रं लक्ष्मीगणेशयन्त्रवत् । एवमग्रिमयोरपि विघ्नराजसमानम् ।  
अथ सूर्ययन्त्रं (सौरपद्धतौ)  
  
लिखेदष्टदलं पद्मं तद्बाह्येऽष्टदलं लिखेत् ॥ १२-९६ ॥  
  
चतुरस्रं ततो बाह्ये सूर्ययन्त्रमिदं स्मृतम् ।  
  
प्। ११४१) (महाक्रमार्चनपद्धतौ तु)  
  
मध्येऽष्टदलपद्मं च अष्टशृङ्गं ततः परम् ॥ १२-९७ ॥  
  
द्वादशारं च कमलं वेदास्रद्वारमेव हि- इत्युक्तम् ।  
क्वचित् तु चतुरस्रावृतमष्टदलमात्रमुक्तम् ।  
अन्यत्र तु द्वादशदलपद्ममुक्तम् ।  
अथ विष्णुयन्त्रं तत्रैव ।  
  
अष्टपत्रं लिखेत् पद्मं कर्णिकाकेशरोज्ज्वलम् ।  
चतुरस्रावृतं बाह्ये पूजापीठं मधुद्विषः ॥ १२-९८ ॥  
  
अथ मत्स्ययन्त्रम् ।  
  
षट्पत्रं विलिखेत् पद्मं तद्बाह्ये च चतुर्दलम् ।  
सप्तपत्रं तु तद्बाह्ये तद्बाह्येऽष्टदलं लिखेत् ॥ १२-९९ ॥  
  
ततश्चतुर्दशदलं तद्बहिः षोडशच्छदम् ।  
वसुच्छदं तु तद्बाह्ये चतुरस्रं ततो बहिः ॥ १२-१०० ॥  
  
कूर्मयन्त्रं तु भूपुरावृतमष्टदलपद्ममेव ।  
अथ वराहयन्त्रं (प्रपञ्चसारे)  
  
अष्टपत्रमथ पद्ममुल्लसत्कर्णिकं विधिवदारचय्य च ।  
मण्डलं रविसहस्रसन्निभं शूकरं यजत तत्र सिद्धये ॥ १२-१०१ ॥  
  
अथ नृसिंहयन्त्रम् (विष्वक्सेनसंहितायाम्)  
  
अष्टपत्रं लिखेत् पद्मं कर्णिकाकेशरान्वितम् ।  
तद्बाह्येऽष्टदलं लेख्यं तद्बाह्येऽपि वसुच्छदम् ॥ १२-१०२ ॥  
  
चतुरस्रं ततो बाह्ये यन्त्रं श्रीनारसिंहकम् ।  
  
अन्यत्र तु पूर्वोक्तविष्णुयन्त्रमेव श्रीनृसिंहयन्त्रमुक्तम् ।  
अथ वामनयन्त्रम् ।  
  
षड्दलं पद्ममालिख्य तद्बाह्ये षोडशच्छदम् ॥ १२-१०३ ॥  
  
तद्बहिर्वसुपत्रं च तद्बाह्ये द्वादशच्छदम् ।  
अष्टपत्रं ततो बाह्ये तद्बहिर्भूपुरत्रयम् ॥ १२-१०४ ॥  
  
प्। ११४२) अथ परशुरामयन्त्रम् ।  
  
आदौ चतुर्दलं पद्मं तद्बाह्येऽष्टदलं लिखेत् ।  
अष्टपत्रं ततो बाह्ये तद्बहिर्दशपत्रकम् ॥ १२-१०५ ॥  
  
तद्बहिर्द्वादशारं च षोडशारं च तद्बहिः ।  
तद्बहिर्भूपुरद्वन्द्वं चतुर्द्वारोपशोभितम् ॥ १२-१०६ ॥  
  
अथ रघुनाथयन्त्रम् ।  
  
अष्टपत्रं लिखेत् पद्मं षट्कोणोज्ज्वलकर्णिकम् ।  
	पुनरष्टदलं बाह्ये लिखेद्वृत्तत्रयाद्बहिः ॥ १२-१०७ ॥  
  
तद्बहिर्द्वादशदलं तद्बाह्ये षोडशच्छदम् ।  
दन्तपत्रं च तद्बाह्ये भूपुरत्रितयावृतम् ॥ १२-१०८ ॥  
  
अत्र केचित् ।  
  
देहात्मनोर्यथा भेदो मन्त्रदैवतयोस्तथा ।  
  
तस्मात् पीठे महामन्त्रं लिखित्वा तत्र पूजयेत्- इति ॥  
  
वशिष्ठवचनादस्मिन् सपर्यायन्त्रेऽपि साधारणयन्त्रोक्तमन्त्रवर्णान् यथास्थानं लिखित्वा श्रीरामः पूज्य इति वदन्ति ।  
धारणयत्रे मन्त्रलिखिनप्रकारस्तु (रामतापिन्या-) मुक्तः ।  
  
यथा ।  
  
त्रिरेखापुटमालिख्य मध्ये तारद्वयं लिखेत् ॥ १२-१०९ ॥  
  
तन्मध्ये बीजमालिख्य तदधः साध्यमालिखेत् ।  
द्वितीयान्तं च तस्योर्ध्वे षष्ठ्यन्तं साधकं तथा ॥ १२-११० ॥  
  
कुरुद्वयं च तत्पार्श्वे लिखेद्बीजान्तरे रमाम् ।  
तत्सर्वं प्रणवाभ्यां च वेष्टयेद्बुद्धिः- ऋद्धिमान् ॥ १२-१११ ॥  
  
दीर्घभाजि षडस्रेषु लिखेद्बीजं हृदादिभिः ।  
कोणपार्श्वे रमामाये तदग्रेऽनङ्गमालिखेत् ॥ १२-११२ ॥  
  
क्रोधं कोणाग्रान्तरेषु लिखेन्मन्त्र्यभितो गिरम् ।  
प्। ११४३) वृत्तत्रयं साष्टपत्रं सरोजे विलिखेत् स्वरान् ॥ १२-११३ ॥  
  
केशरे चाष्टपत्रे च वगस्तिकमथो लिखेत् ।  
तेषु मालामनोर्वर्णान् विलिखेर्दूर्मि-(४५)सङ्ख्यया ॥ १२-११४ ॥  
  
अन्ते पञ्चाक्षरानेवं पुनरष्टदलं लिखेत् ।  
तेषु नारायणाष्टार्णं लिखेत् तत्केशरे रमाम् ॥ १२-११५ ॥  
  
तद्बहिर्द्वादशदलं विलिखेद्द्वादशाक्षरम् ।  
तथोन्नमो भगवते वासुदेवायेत्यव्ययम् ॥ १२-११६ ॥  
  
आदिक्षान्तान् केशरेषु वृत्ताकारेण संलिखेत् ।  
तद्बहिः षोडशदलं लिखेत् तत्केशरे ह्रियम् ॥ १२-११७ ॥  
  
वर्मास्त्ररतिसंयुक्तं दलेषु द्वादशाक्षरम् ।  
तत्सन्धिश्रीरजादीनां मन्त्रान् मन्त्री समालिखेत् ॥ १२-११८ ॥  
  
	हृ। सृ। भृ। वृ। ऌ। षृ। जृ। च लिखेत् सम्यगतो बहिः ।  
द्वादशारे महापद्मं नादविन्दुसमायुतम् ॥ १२-११९ ॥  
  
विलिखेन्मन्त्रराजार्णं तेषु पत्रेषु यत्नतः ।  
ध्यायेदष्ट वसूनेकादश रुद्रा।स्तथैव च ॥ १२-१२० ॥  
  
द्वादशेना।श्च धातारं वषट्कारं ततो बहिः ।  
भूगृहं वज्रशूलाढ्यं रेखात्रयसमन्वितम् ॥ १२-१२१ ॥  
  
	द्वारोपेतं च राश्यादिभूषितं फणिसंयुतम् ।  
एवं मण्डलमालिख्य तस्य दिक्षु विदिक्षु च ॥ १२-१२२ ॥  
  
नारसिंहं च वाराहं लिखेन्मन्त्रद्वयं तथा ।  
कूटरेफानुग्रहेन्दुनादशक्त्यादिभिर्युतः ॥ १२-१२३ ॥  
  
यो नृसिंहः समाख्यातो ग्रहमारणकर्मणि ।  
प्। ११४४) अन्त्यार्घीशवियद्विन्दुनादैर्बीजं च शौकरम् ॥ १२-१२४ ॥  
  
हू।कारं चात्र रामस्य मालामन्त्रोऽधुनेरितः ।  
तारो नतिश्च निद्रायाः स्मृतिर्वेदश्च कामिका ॥ १२-१२५ ॥  
  
रुद्रेण सहिता वह्निमेधामरविभूषिताः ।  
दीर्घा क्रूरयुताह्लादिन्यथो दीर्घा समानदा ॥ १२-१२६ ॥  
  
क्षुधा क्रोधिन्यमोघा च विश्वमप्यथ मेधया ।  
युक्ता दीर्घा ज्वालिनी च ससूक्ष्मा मृत्युरूपिणी ॥ १२-१२७ ॥  
  
सप्रतिष्ठाऽह्लादिनी त्वक् क्ष्वेडं प्रीतिश्च सामरा ।  
ज्योतिस्तीक्ष्णाऽग्निसंयुक्ता श्वेताऽनुस्वारसंयुता ॥ १२-१२८ ॥  
  
कामिका पञ्चमोलान्ता स्तान्तान्तो धान्त इत्यथ ।  
ससानन्तो दीर्घयुक्तो वायुः सूक्ष्मयुतो विषा ॥ १२-१२९ ॥  
  
कामिका कामिका रुद्रयुक्ताऽथोपिस्थिराससे ।  
तापिनी दीर्घयुक्ता भूरनीलोऽनन्तगोऽनलः ॥ १२-१३० ॥  
  
नारायणात्मकः कालः प्राणोऽम्भो विद्यया युतम् ।  
पीता रतिस्तथा लान्तो युक्तो योन्या तथा नतिः ॥ १२-१३१ ॥  
  
सप्तचत्वारिंशदर्णो गुणान्तस्त्वगुणः स्वयम् ।  
अयं राज्याभिषिक्तस्य रामस्योक्तक्रमाल्लिखेत् ॥ १२-१३२ ॥  
  
इदं सर्वात्मकं यन्त्रं प्रागुक्तमृषिसेवितम् ।  
सेवकानां मोक्षकरमायुरारोग्यवर्धनम् ॥ १२-१३३ ॥  
  
अपुत्राणां पुत्रदं च बहुना किमनेन वै ।  
प्राप्नुवन्ति क्षणात् सम्यगत्र धर्मादिकानपि ॥ १२-१३४ ॥  
  
इदं रहस्यं परममीश्वरेणापि दुर्गमम् ।  
इदं यन्त्रं समाख्यातं न देयं प्रकृते जने ॥ १२-१३५ ॥  
  
प्। ११४५) श्रीकृष्णबलरामयोर्यन्त्रं तु पूर्वाक्तविष्णुयन्त्रमेव ।  
बुद्धयन्त्रं तु भूपुरावृतद्वात्रिंशद्दलं पद्मम् ।  
  
एवं ध्यात्वा यजेत् पद्मे द्वात्रिंशत्पत्रसम्मिते ।  
  
इति (मेरुतन्त्र-) वचनात् ।  
विष्णुयन्त्रमेव कल्कियन्त्रम् ।  
हयग्रीवादियन्त्रमपि विष्णुयन्त्रमेव ।  
गोपालसुन्दरीयन्त्रं श्रीचक्रं तच्चाग्रे वक्ष्यते ।  
अथ शिवयन्त्रं (प्रपञ्चसारे)  
  
अष्टपत्रगुणवृत्तराशिभिर्वीथिकल्पतरुभिः समावृतम् ॥ १२-१३६ ॥  
  
मण्डलं प्रतिविधाय शूलिनः पीठमन्त्रनवशक्तिभिर्यजेत् ।  
  
क्वचित् तु भूपुरत्रयावृताष्टदलपद्मत्रयात्मकं शैवयन्त्रमुक्तम् ।  
  
कर्णिकाकेशरभ्राजद्वसुपत्रत्रयं लिखेत् ॥ १२-१३७ ॥  
  
चतुर्द्वारसमायुक्तं चतुरस्रत्रयावृतम् - इति ॥  
  
(सिद्धान्तसङ्ग्रहे)  
  
भूपुरत्रयमध्ये तु लिखेदष्टदलत्रयम् ।  
केशरानाद्यपत्रेषु मध्ये विन्दुं प्रकल्पयेत् ॥ १२-१३८ ॥  
  
अथ दक्षिणामूर्तियन्त्रं (मेरुतन्त्रे)  
  
पद्मत्रयसमोपेते भूगृहत्रितयान्विते ।  
  
चतुर्द्वारयुते----------------------------इति ॥  
  
अथ पाशुपतास्त्रमन्त्रयन्त्रं तत्रैव ।  
  
पद्ममष्टदलं कृत्वा कर्णिकाकेशरान्वितम् ॥ १२-१३९ ॥  
  
चतुर्द्वारसमायुक्तं चतुरस्रत्रयावृतम् ।  
  
अथ वटुकयन्त्रं तत्रैव ।  
  
शैवे पीठे यजेद्देवमन्तर्व्योमाष्टपत्रकम् ॥ १२-१४० ॥  
  
ऊर्ध्वत्रिकोणषट्कोणमष्टपत्रं गृहावृतम् ।  
  
प्। ११४६) अथ क्षेत्रपालयन्त्रं तत्रैव ।  
  
	शैवे पीठे यजेदष्टपत्रे दिक्स्वरभूषिते ॥ १२-१४१ ॥  
  
अथ भवानीयन्त्रं तन्त्रान्तरे ।  
  
आदौ त्रिकोणमालिख्य तद्बाह्येऽष्टदलाम्बुजम् ।  
भूपुरं चापि तद्बाह्ये भवानीमन्त्र पूजयेत् ॥ १२-१४२ ॥  
  
एतदेव त्रिकोण शून्यं यन्त्रान्तरम् ।  
गरुडयन्त्रं तु वक्ष्यमाणमातृकायन्त्रमेव ।  
पूजयेन्मातृकापद्मे गरुडं वेदविग्रहम् - इति (मेरुतन्त्र-) वचनात् ।  
कार्त्तवीर्ययन्त्रं तु पूर्वोक्तविष्णुयन्त्रमेव ।  
काम्यपूजायां तु विशेष उक्तो (मेरुतन्त्रे)  
  
अथातो दक्षिणे मार्गे वक्ष्यते काम्यपूजनम् ।  
शुद्धभूमावष्टगन्धैर्लिखेद्यन्त्रं तदुच्यते ॥ १२-१४३ ॥  
  
लिखेद्दशदलं पद्मे कर्णिकायां समालिखेत् ।  
प्लौ। क्लीमोमैश्च पत्रेषु प्रणवाद्यानि संलिखेत् ॥ १२-१४४ ॥  
  
मन्त्रस्य नवबीजानि ततो यन्त्रान्तरेषु च ।  
फडादिदशवर्णा।श्च मन्त्रस्यैव समालिखेत् ॥ १२-१४५ ॥  
  
शषसहान् स्वरा।श्चापि केशरेषु द्विशो लिखेत् ।  
वेष्टयेत् कादिभिर्वर्णैः शषसहविवर्जितैः ॥ १२-१४६ ॥  
  
तद्बाह्ये चतुरस्रं तु वेष्टयेद्भूतवर्णिकैः ।  
कामनाभेदतस्तानि वाय्वग्निक्ष्मा जलं नभः ॥ १२-१४७ ॥  
  
पञ्च ह्रस्वाः पञ्च दीर्घा एकाराद्याश्च पञ्च च ।  
पञ्चवर्णा पञ्च याद्याः षक्षराश्च सहौ क्रमात् ॥ १२-१४८ ॥  
  
स्तम्भने पार्थिवैराप्यैः शान्तौ वश्ये च तैजसैः ।  
उच्चाटने वायवीयैर्विद्वेर्षे चापि नाभसैः ॥ १२-१४९ ॥  
  
प्। ११४७) मारणे तैजसैः शान्तौ चाप्यैः पुष्टौ च पार्थिवैः ।  
अस्मिन् यन्त्रे तोयपूर्णघटे भूपं प्रपूजयेत् ॥ १२-१५० ॥  
  
कुम्भं स्पृष्ट्वा जपेन्मन्त्रं सहस्रं तेन सेचयेत् ।  
सम्यक् साध्यं तदा स स्यात् पुत्रवान् रोगवर्जितः ॥ १२-१५१ ॥  
  
यशस्वी दीर्घजीवी च सत्कलत्रोऽनुरञ्जकः ।  
वाक्सिद्धश्चापि तेजस्वी प्रतापी विजितेन्द्रियः ॥ १२-१५३ ॥  
  
शत्रूपद्रवमापन्नो ग्रामे वा मण्डपे पुरे ।  
संस्थापयेदिदं यन्त्रमरिभीतिनिवृत्तये ॥ १२-१५४ ॥  
  
अथ वक्ष्ये वामगानां यन्त्रभेदं शृणुष्व तत् ।  
लिखेदष्टदलं पद्मं ससाध्यं फ्रो। च मध्यतः ॥ १२-१५५ ॥  
  
यौ। यैमाद्यन्तयोस्तस्य लिखेत् पत्रेषु च क्रमात् ।  
मन्त्रबीजाष्टकं चान्ते दले लेख्यं पुनश्च फट् ॥ १२-१५६ ॥  
  
पत्रान्तरे शेषवर्णानन्ते वर्णद्वयं लिखेत् ।  
द्विशः स्वरान् केशरेषु द्विधोष्मार्णसमन्वितान् ॥ १२-१५७ ॥  
  
वृत्तद्वयं च तद्बाह्ये तयोर्वीथ्यां च कादिकान् ।  
उष्मोना।श्चतुरस्रं तु वज्राष्टकसमन्वितम् ॥ १२-१५८ ॥  
  
तद्बाह्ये विलिखेत् तत्र पूर्ववद्भूतवर्णिकान् ।  
स्नानार्थं घटमानीयमन्यत् पूर्ववदीरितम् ॥ १२-१५९ ॥  
  
अथ हनुमद्यन्त्रं तन्त्रान्तरे ।  
  
अष्टपत्रं लिखेत् पद्मं कर्णिकाकेशरोज्ज्वलम् ।  
भूपुरं च ततो बाह्ये लिखित्वा तत्र पूजयेत् ॥ १२-१६० ॥  
  
अथ स्मरयन्त्रं तत्रैव ।  
  
यन्त्रं लिखेत् ततो विद्वान् वसुपत्राम्बुजं शुभम् ।  
तद्बहिः षोडशदलं चतुरस्रेण संयुतम् ॥ १२-१६१ ॥  
  
प्। ११४८) अथ मातृकायन्त्रं (शारदायाम्)  
  
व्योमेन्दौ रसनार्णकर्णिकमचां द्वन्द्वैः स्फुरत्कशरं  
यन्त्रान्तर्गतपञ्चवर्गयशलार्णादित्रिवर्गं क्रमात् ।  
आशास्वस्त्रिषु लान्तलाङ्गलियुजा क्षोणीपुरेणावृतं   
पद्मं कल्पितमत्र पूजयत तां वर्णात्मिकां देवताम् ॥ १२-१६२ ॥  
  
व्योम हकरः । इन्दुः सकारः । औ इति स्वरूपम् । रसनार्णो विसर्गः । तेन ह्सौरिति । आशास्वित्यादि । आशासु दिक्षु । अस्रिषु कोणेषु । लान्तो वकारः । लाङ्गली ठकारः । तथा चतुर्दिक्षु वकारयुक्तेषु कोणेषु ठकार युक्तेनेत्यर्थः । शेषं स्पष्टम् ।  
भूतलिपियन्त्रं तु अष्टदलोपरि षोडशदलं तदुपरि चतुर्द्वारयुक्तं चतुरस्रमिति (शारदा-)टीकायामुक्तम् ।  
  
अथ श्यामासपर्यायन्त्रं (कालीतन्त्रे)  
  
आदौ त्रिकोणं विन्यस्य त्रिकोणं च बहिर्न्यसेत् ।  
ततो वै विलिखेन्मन्त्री त्रिकोणत्रयमुत्तमम् ॥ १२-१६३ ॥  
  
ततो वृत्तं समालिख्य लिखेदष्टदलं ततः ।  
वृत्तं विलिख्य विधिवल्लिखेद्भूपुरमेककम् ॥ १२-१६४ ॥  
  
यन्त्रान्तरमुक्तं (कुमारीकल्पे)  
  
आदौ त्रिकोणं विन्यस्य त्रिकोणं तद्बहिर्न्यसेत् ।  
बहिस्त्रिकोणमालिख्य षट्कोणं च बहिर्न्यसेत् ॥ १२-१६५ ॥  
  
मध्ये तु वैन्दवं चक्रं बीजेनापि विभूषितम् ।  
षट्कोणात् तु बहिः पद्मं भूपुरैकेण संयुतम् ॥ १२-१६६ ॥  
  
ज्ञात्वैवं मुक्तिमाप्नोति यन्त्रमेतन्न संशयः ।  
पद्ममष्टदलं । भूपुरं च चतुर्द्वारयुक्तम् ।  
तदुक्तं (भैरवतन्त्रे)  
  
शक्त्यग्निभ्यां च षट्कोणं तत्र शक्तित्रयं लिखेत् ।  
	पद्ममष्टदलं भूमिपूश्चतुर्द्वारसंयुतम् ॥ १२-१६७ ॥  
  
प्। ११४९) शक्त्यग्निभ्यामिति । शक्तिरधोमुखत्रिकोणम् । अग्निरूर्ध्वमुखं त्रिकोम् । ताभ्यां षट्कोणे सिद्धे तन्मध्ये वाऽधोमुखत्रिकोणत्रयं लिखेदित्यर्थः ।  
  
तथा ।  
स्वर्णादिरचिते पात्रे रक्तचन्दनचर्चिते ।  
स्वयम्भुकुसुमाक्ते वा रक्ताक्ते चान्यथा शुचि ॥ १२-१६८ ॥  
  
रक्तचन्दनलेखन्याऽथ वा स्वर्णशलाकया ।  
  
रक्तचन्दनचर्चिते पशुना स्वयम्भुकुसुमाद्यक्ते वीरेण यन्त्रं लेखनीयमित्यर्थः ।  
(कुमारीकल्पे)  
  
	एतत् तु विलिखेत् ताम्रे कुण्डगोलविलेपिते ॥ १२-१६९ ॥  
  
स्वयम्भुकुसुमैर्युक्ते कुङ्कुमारुणसेविते ।  
  
(स्वतन्त्रतन्त्रे)  
  
	स्वयम्भुकुसुमं कुण्डगोलोत्थं रोचनाऽगुरुः ॥ १२-१७० ॥  
  
	काश्मीरमृगनाभी च मद्यं मलयजोद्भवम् ।  
	एष गन्धः समाख्यातः सर्वदा चण्डिकाप्रियः ॥ १२-१७१ ॥  
  
	एतेन गन्धयोगेन योनिचक्रक्रमं लिखेत् ।  
  
(मुण्डमालायाम्)  
  
	ताम्रपात्रे कपाले वा श्मशाने काष्ठनिर्मिते ॥ १२-१७२ ॥  
  
	शनिभौमदिने वाऽपि वीरमृतकसम्भवे ।  
	स्वर्णे रौप्ये तथा लौहे चक्रमर्च्यं विधानतः ॥ १२-१७३ ॥  
  
अत्रापि कपालादिविधेवीरेपरत्वं वेदितव्यम् ।  
अथ गुह्यकालीयन्त्रं (महाकालसंहितायाम्)  
  
	सविन्दुत्र्यारपञ्चारविभिन्ननवकोणयुक् ।  
	वृत्तयोरन्तरेऽष्टारयुतं तदनु भाविनि ॥ १२-१७४ ॥  
  
	वस्वर्कभूपच्छदनाम्भोजवृत्तान्वितं ततः ।  
	अष्टाशनिसमायुक्तमन्तर्बहिरथापि च ॥ १२-१७५ ॥  
  
	अष्टशूलाष्टमुण्डाढ्यं वह्निज्वालायुतेन हि ।  
प्। ११५०) श्मशानेनावृतं शेषे शोणितोदेन वेष्टितम् ॥ १२-१७६ ॥  
  
	यन्त्रराजमिदं देवि पूजनाय प्रकल्पितम् ।  
	भरतश्च्यवनश्चापि हारीतश्च जवालकः ॥ १२-१७७ ॥  
  
	दक्षश्चैते जनाः पञ्च पूजयन्त्यमुनाऽम्बिकाम् ।  
	विन्दुः पञ्चारषट्कोणत्रिकोणनवकोणगः ॥ १२-१७८ ॥  
  
	अष्टारवृत्तसहितषोडशच्छदपद्मयुक् ।  
	पुनर्वृत्तान्वितः शेषे पूर्ववत् सकलं प्रिये ॥ १२-१७९ ॥  
  
	पूज्योऽयं रामयक्षेशनाहुषाणां वरानने ।  
  
अथ कामकलायन्त्रं तत्रैव ।  
  
	यन्त्रमस्याः प्रवक्ष्यामि तत्र धेहि मनः प्रिये ॥ १२-१८० ॥  
  
	भूपुरे वसुपत्राढ्ये पद्ममष्टदलान्वितम् ।  
	केशराणि प्रकल्प्यानि तदन्तश्चापि कर्णिकाम् ॥ १२-१८१ ॥  
  
	कर्णिकान्तस्त्रिकोणस्य त्रितयं पृथगेव हि ।  
	बहिस्त्रिकोणकोणेषु लिखेद्बीजत्रयं शुभम् ॥ १२-१८२ ॥  
  
	मायाबीजं तु वामे स्यात् क्रोधबीजं तु दक्षिणे ।  
	अधः पाशं विनिर्दिश्य कन्दर्पार्णं तु मध्यतः ॥ १२-१८३ ॥  
  
	तदन्तःस्थायिनी देवी तत्र सर्वं प्रतिष्ठितम् ।  
	एतद्यन्त्रं महादेवि सर्वकामफलप्रदम् ॥ १२-१८४ ॥  
  
	एतस्य सर्वयन्त्राणि कलां नार्हन्ति षोडशीम् ।  
  
अथ श्मशानकालीयन्त्रं (स्वतन्त्रतन्त्रे)  
  
	पद्मं चाष्टदलं वृत्तं तद्बाह्येऽष्टकवर्गकम् ॥ १२-१८५ ॥  
  
	धरण्यां विलिखेदाद्यं चतुष्कं च चतुष्ककम् ।  
	पर्वादि उतरान्तं च मध्ये देवीं प्रपूजयेत् ॥ १२-१८० ॥  
  
प्। ११५१) अथ सिद्धिलक्ष्मीयन्त्रं कालानलतन्त्रे ।  
  
	यन्त्रोद्धारमहं वक्ष्ये सिद्धिलक्ष्म्या द्विज शृणु ।  
	चतुरस्रं चतुर्द्वारं वृत्तत्रयेण वेष्टितम् ॥ १२-१८१ ॥  
  
	अष्टारं च रविदलं पुनरष्टदलं लिखेत् ।  
	षट्कोणमध्ये कोणं च तत्र विन्दुं विचिन्तयेत् ॥ १२-१८२ ॥  
  
अथ तारायन्त्रं (फेरवीये)  
  
	अष्टपत्रं लिखेत् पद्मं त्रिकोणोज्ज्वलकर्णिकम् ।  
	मायां पूर्वदले न्यस्य याम्ये बीजं द्वितीयकम् ॥ १२-१८३ ॥  
  
	तथोत्तरे पश्चिमे च फट्कारं विलिखेत् ततः ।  
  
	मध्ये बीजं लिखित्वा              इति ॥  
  
(फेत्कारिणीतन्त्रे)  
  
	सयोनि गोमयेनाष्टपत्रमब्जं सुशोभनम् ॥ १२-१८४ ॥  
  
	भूपुरं वसुवज्राढ्यं यन्त्रमेकजटात्मकम् ।  
  
(मेरुतन्त्रे)  
  
	ततस्तां पूजयेत् पीठे पद्मे षट्कोणकर्णिके ॥ १२-१८५ ॥  
  
	धरागृहावृते पीठमादावर्च्यं सशक्तिकम् ॥ १२-१८५एड़् ॥  
  
एतयोर्भूपुरमधिकमुक्तम् ।  
तथा त्रिकोणषट्कोणयोर्विकल्पः (नीलतन्त्रे)  
  
व्योमेन्दौ रसनार्णकर्णिकमचां द्वन्द्वैः स्फुरत्केशरं  
वर्गोल्लासिवसुच्छदं वसुमतीगेहेन संवेष्टितम् ।  
ताराधीश्वरवारिवर्णविलसद्दिक्कोणसंशोभितं  
यन्त्रं नीलतनोः परं निगदितं सर्वार्थसिद्धिप्रदम् ॥ १२-१८६ ॥  
  
इदं च नीलसरस्वतीयन्त्रं नीलतनोरित्यभिधानात् ।  
(फेत्कारिणीतन्त्रो-)क्तयन्त्रमेकजटायाः । (फेरवीयमेरुतन्त्रोक्तं) च ताराया इति सम्प्रदायविदः ।  
  
प्। ११५२) केचित् तु व्योमेन्दावित्यादिना धारणयन्त्रमुक्तम् । पूर्वोक्तानि यन्त्राणि तारैकजटानीलसरस्वतीसाधारणानीति वदन्ति ।  
(मत्स्यसूक्ते)  
  
	अनुक्तकल्पे यन्त्रं तु लिखेत् पद्मं दलाष्टकम् ।  
	षट्कोणकर्णिकं वृत्तं वेदद्वारोपशोभितम् ॥ १२-१८७ ॥  
  
अथ श्रीयन्त्रं (यामले)  
  
विन्दुत्रिकोणवसुकोणदशारयुग्मं  
मन्वस्रनागदलसंयुतषोडशारम् ।  
वृत्तत्रयं च धरणीसदनत्रयं च  
श्रीचक्रराजमुदितं परदेवतायाः ॥ १२-१८८ ॥  
  
अस्मिन् यन्त्रे केशरा न कर्त्तव्याः ।  
  
	योऽस्मिन् यन्त्रे महेशानि केशराणि प्रकल्पयेत् ।  
	योगिनीसहितास्तस्य हिंसां कुर्वन्ति भैरवाः ॥ १२-१८९ ॥  
  
इति (भूतभैरवोक्तेः)  
एतद्दर्शनफलमुक्तं (यामले)  
  
	सम्यक् शतक्रतून् कृत्वा यत् फलं समवाप्नुयात् ।  
	तत् फलं लभते भक्त्या कृत्वा श्रीचक्रदर्शनम् ॥ १२-१९० ॥  
  
	महाषोडशदानादि कृत्वा यल्लभते फलम् ।  
	तत् फलं समवाप्नोति कृत्वा श्रीचक्रदर्शनम् ॥ १२-१९१ ॥  
  
	सार्धत्रिकोटितीर्थेषु स्नात्वा यत् फलमश्नुते ।  
	लभते तत् फलं भक्त्या कृत्वा श्रीचक्रदर्शनम् ॥ १२-१९२ ॥  
  
अथ पूजाफलम् ।  
  
	कोटिलिङ्गप्रतिष्ठायां यत् फलं समुदाहृतम् ।  
	तत्फलं लभते नूनं श्रीचक्रस्य च पूजनात् ॥ १२-१९३ ॥  
  
अथ दानफलम् ।  
  
	श्रीचक्रं कारयित्वा तु यो दद्यात् साधकाय च ।  
प्। ११५३) भूचक्रं तेन दत्तं हि सशैलवनसागरम् ॥ १२-१९४ ॥  
  
अथैतत्पादोदकमाहात्म्यम् ।  
  
गङ्गापुष्करनर्मदासयमुनागोदावरीगोमती   
गङ्गाद्वारगयाप्रयागवदरीवाराणसीसिन्धुषु ।  
रेवासेतुसरस्वतीप्रभृतिषु ब्रह्माण्डभाण्डोदरे  
तीर्थस्नानसहस्रकोटिगुणितं श्रीचक्रपादोदकम् ॥ १२-१९५ ॥  
  
अथैतच्चक्रोद्धारप्रकारस्तन्त्रान्तरोक्तः प्रदर्श्यते ।  
  
	वृत्तं कृत्वेष्टमानेन मध्ये सूत्रं तु पातयेत् ।  
	पूर्वपश्चिमलग्नाग्रं द्विचत्वरिंशवद्भवेत् ॥ १२-१९६ ॥  
  
	पूर्वदिग्भागतः कार्या रेखा दोषापनुपत्तये ।  
	त्यक्त्वा षड्भागमाद्या स्याद्रेखा याम्योत्तराश्रिता ॥ १२-१९७ ॥  
  
	पञ्चभागा।स्ततस्त्यक्त्वा द्वितीयाऽपि तथा भवेत् ।  
	ततो भागचतुष्कोण दूरतस्त्रितया भवेत् ॥ १२-१९८ ॥  
  
	ततो भागत्रयं त्यक्त्वा रेखा स्यात् तु चतुर्थिका ।  
	भागद्वयं ततस्त्यक्त्वा रेखा कार्याऽथ पञ्चमी ॥ १२-१९९ ॥  
  
	ततो भागचतुष्केण षष्ठी रेखा तथा भवेत् ।  
	सप्तमी स्यात् त्रिभिर्भागैश्चतुर्भागैस्तथाऽष्टमी ॥ १२-२०० ॥  
  
	नवमी पञ्चभिर्भागैरेवं रेखा विधाय तु ।  
	अन्तरं वृत्ततः षद्भिरंशैराद्यन्तरेखयोः ॥ १२-२०१ ॥  
  
	सूर्यादिग्रहनामानि नवानां धारयेत् क्रमात् ।  
	पार्श्वद्वयेऽपि कर्त्तव्यं रेखाग्राणां विमार्जनम् ॥ १२-२०२ ॥  
  
	अग्रयोरुभयोर्लुप्येत् सूर्ये भागत्रयं त्रयम् ।  
	पञ्चभागान् प्रलुप्येत द्वितीया पार्श्वयोर्द्वयोः ॥ १२-२०३ ॥  
  
	मार्जनं च भवेदेवमग्रयोः शनिभौमयोः ।  
प्। ११५४) बुधरेखाग्रयोर्लुप्याद्भागान् षोडश यत्नतः ॥ १२-२०४ ॥  
  
	अष्टादश विलुप्येत भागान् गुर्वग्रयोर्द्वयोः ।  
	षोडशोभयतो लुप्येद्भागान् भृग्वग्रयोस्तथा ॥ १२-२०५ ॥  
  
	राहुकेत्वोः क्रमेण स्यादष्टषड्भागमार्जनम् ।  
	सूर्याग्रे चुम्बतः शुक्रे मध्यं सोमाग्रके पुनः ॥ १२-२०६ ॥  
  
	चुम्बतः केतुमध्यं तु भौमाग्रे वृत्तचुम्बके ।  
	बुधाग्रे राहुमध्यं तु चुम्बतस्तद्वदेव हि ॥ १२-२०७ ॥  
  
	चुम्बतः शनिमध्यं तु अग्रभागौ बृहस्पतेः ।  
	पूर्वस्यां वृत्तमध्यं चुम्बतोऽग्रे शनेरपि ॥ १२-२०८ ॥  
  
	राह्वग्रे सूर्यमध्यं तु चुम्बतस्तद्वदेव हि ।  
	केत्वग्रे चुम्बतो भौमं भृग्वग्रे सोमचुम्बके ॥ १२-२०९ ॥  
  
	एवं चक्रं लिखित्वा तु भवेदतिमनोरमम्  इति ।  
  
बालायन्त्रं तु वक्ष्यमाणत्रिपुरभैरवीयन्त्रवत् ।  
(त्रिपुरासारसमुच्चये) यन्त्रान्तरमुक्तम् ।  
	  
त्रिकोणं विलिख्यानु वृत्तं दलानां  
ततः पञ्चकं तद्बहिश्चापि वृत्तम् ।  
पुनः षड्दलं बाह्यतश्चापि वृत्तं  
लिखेदष्टपत्राणि तद्बाह्यतोऽपि ॥ १२-२१० ॥  
  
अथ भुवनेश्वरीयन्त्रम् (शारदायाम्)  
  
	पद्ममष्टदलं बाह्ये वृत्तं षोडशभिर्दलैः ।  
	विलिखेत् कर्णिकामध्ये षट्कोणमतिसुन्दरम् ॥ १२-२११ ॥  
  
	चतुरस्रं चतुर्द्वारमेव मण्डलमालिखेत् ।  
  
अथ त्रिपुरभैरवीयन्त्रं (शारदायाम्)  
  
	पद्ममष्टदलोपेतं नवयोन्याढ्यकर्णिकम् ॥ १२-२१२ ॥  
  
प्। ११५५) चतुर्द्वारसमायुक्तं भूगृहं विलिखेत् ततः ।  
  
अथ चैतन्यभैरवीयन्त्रं (ज्ञानार्णवे)  
  
	त्रिकोणं चैव षट्कोणं वसुपत्रं वरानने ॥ १२-२१३ ॥  
  
	चतुरस्रं चतुर्द्वारमेवं मण्डलमालिखेत् ।  
  
भुवनेश्वरीभैरवीकमलेश्वरभैरव्योरपि तदेव यन्त्रम् । सम्पत्प्रदाभैरवीयन्त्रं त्रिपुरभैरवीयन्त्रवत् । कामेश्वरभैरवीयन्त्रं चैतन्यभरवीयन्त्रवत् ।  
अथ षट्कूटाभैरवीयन्त्रं (ज्ञानार्णवे)  
  
	यन्त्रमस्या वरारोहे त्रिकोणं सम्पुटं लिखेत् ॥ १२-२१४ ॥  
  
	बहिरष्टदलं पद्मं रविपत्रं ततो लिखेत् ।  
	चतुरस्रं चतुर्द्वारमेवं मण्डलमालिखेत् ॥ १२-२१५ ॥  
  
अथ रुद्रभरवीयन्त्रं तत्रैव ।  
  
	त्रिकोणं चैव वृत्तं च वृत्ताष्टदलपङ्कजम् ।  
  
	वृत्तं भूमण्डलं च              इति ॥  
  
अथ छिन्नमस्तायन्त्रं (यामले)  
  
	त्रिकोणं विन्यसेदादौ तन्मध्ये मण्डलत्रयम् ॥ १२-२१६ ॥  
  
	तन्मध्ये विलिखेद्योनिं द्वारत्रयसमन्वितम् ।  
	बहिरष्टदलं पद्मं भूविम्बत्रितयं पुनः ॥ १२-२१७ ॥  
  
	कूर्मबीजं लिखेन्मध्ये त्रिकोणे हसमन्वितम् ।  
  
(तन्त्रान्तरे)  
  
	अथोच्यते यन्त्रराजं वैरोचन्या महेश्वरि ॥ १२-२१८ ॥  
  
	षट्कोणं प्रथमं लेख्यं मध्यदेशे त्रिकोणकम् ।  
	सूर्यविम्बं ततो दद्याच्चतुरस्रं ततः परम् ॥ १२-२१९ ॥  
  
	भूगोलं च ततो दद्याच्चतुरस्रं ततः परम् ।  
	अष्टपत्रं ततो दद्याद्यथास्थानं च देशिकः ॥ १२-२२० ॥  
  
	चन्द्रबिम्बं ततो दद्याद्वह्निविम्बं ततः परम् ।  
प्। ११५६) भूगोलं च ततो दद्याद्भूपुरत्रितयं ततः ॥ १२-२२१ ॥  
  
	वज्रशूलसमायुक्तं कोणे टङ्कं नियोजयेत् ।  
	किञ्जल्के केशरे दद्यान्मत्रवर्णा।स्त्रिकोणके ॥ १२-२२२ ॥  
  
	इति कामोपरि ध्यायेद्देवीं वैरोचनीं शुभाम् ।  
  
(तन्त्रान्तरे)  
  
	भैरवोक्तमहं वक्ष्ये यन्त्रं सर्वसमृद्धिदम् ॥ १२-२२३ ॥  
  
	त्रिकोणं प्रथमं लेख्यं षट्कोणैर्वेष्टयेच्च तत् ।  
	त्रिविम्बं च ततो दद्याद्गुणानां परिणामकम् ॥ १२-२२४ ॥  
  
	भूपुरत्रितयं कुर्याद्वज्रशूलसमन्वितम् ।  
	कोणदेशे ततो दद्याट्टङ्कास्त्रं सुमनोहरम् ॥ १२-२२५ ॥  
  
	यथास्थाने लिखेद्धीमान् कर्त्तृखर्परकं शुभम् ।  
	रतिकामोपरि ध्यायेद्देवीं वैरोचनीं शुभाम् ॥ १२-२२६ ॥  
  
(मेरुतन्त्रे)  
  
	त्रिकोणं रसकोणं वाऽष्टदलं भूपुरं ततः ।  
  
अथ धूमावतीयन्त्रं तन्त्रान्तरे ।  
  
	लिखेदष्टदलं पद्मं भूपुरेण च वेष्टितम् ॥ १२-२२७ ॥  
  
अथ वगलामुखीयन्त्रं (मेरुतन्त्रे)  
  
	सौवर्णे वाऽथ वा रौप्ये पैत्तले वाऽथ भूर्जके ।  
	कर्पूरागुरुकस्तूरीश्रीखण्डकुङ्कुमैरपि ॥ १२-२२८ ॥  
  
	लिखेद्यन्त्रं प्रयत्नेन लेखन्या हेमतारयोः ।  
	मध्ये योनिं समालेख्य तद्बाह्ये तु षडस्रकम् ॥ १२-२२९ ॥  
  
	तद्बाह्येऽष्तदलं पद्मं तद्बाह्ये षोडशच्छदम् ।  
	चतुरस्रत्रयं बाह्ये चतुर्द्वारोपशोभितम् ॥ १२-२३० ॥  
  
अथ मातङ्गीयन्त्रं तन्त्रान्तरे ।  
  
	षट्कोणाष्टदलं पद्मं लिखेद्यन्त्रं मनोरमम् ।  
प्। ११५७) एतस्मिन् पूजयेत् पीठे नवशक्तीः क्रमादिमाः ॥ १२-२३१ ॥  
  
अथ यन्त्रान्तरं (मेरुतत्रे)  
  
	त्रिकोणं पञ्चकोणं च बहिरष्टदलद्वयम् ।  
	षोडशारं चाष्टदलं भूपुत्रितयं लिखेत् ॥ १२-२३२ ॥  
  
एतद्द्वयमप्युच्छिष्टचाण्डालिन्याः । राजमातङ्गीयन्त्रं तु तद्ध्यानात् प्रागेवोक्तम् । वश्यमातङ्ग्यादिभेदानामपि तदेव यन्त्रमाकलनीयम् ।  
  
अथ सुमुखीयन्त्रम् ।  
  
	त्रिकोणं पञ्चकोणं च वृत्तमष्टदलावृतम् ।  
	चतुरस्रं च तद्बाह्ये सुमुखीयन्त्रमीरितम् ॥ १२-२३३ ॥  
  
अथ लक्ष्मीयन्त्रं (मेरुतन्त्रे)  
  
	धर्मादिकल्पिते पीठे भूपुरद्वारशोभिते ।  
	दलादष्टके केशराख्ये कर्णिकायां यजेदिमाम् ॥ १२-२३४ ॥  
  
भूपुरावेष्टितमष्टदलपद्मत्रयात्मकं यन्त्रमन्यत्रोक्तम् ।  
अथ सरस्वतीयन्त्रं तन्त्रान्तरे ।  
  
	पद्ममष्टदले लेख्यं चतुरस्रावृतं शुभम् ।  
	यन्त्रमेतद्वरारोहे वाग्देव्याः परिकीर्त्तितम् ॥ १२-२३५ ॥  
  
त्वरिताया नित्यक्लिन्नायाश्च यन्त्रं पूर्वोक्तभुवनेश्वरीयन्त्रवत् ।  
अथान्नपूर्णायन्त्रं (मेरुतन्त्रे)  
  
	त्रिकोणं च चतुःपत्रं वसुपत्रं ततः परम् ।  
	कलापत्रं च भूविम्बं चतुरस्रत्रयावृतम् ॥ १२-२३६ ॥  
  
प्रत्यङ्गिरायन्त्रमन्नपूर्णायन्त्रवत् ।  
अथ कुब्जिकायन्त्रम् ।  
  
	विन्दुत्रिकोणषट्कोणमष्टपत्रं सकेशरम् ।  
	श्रीमत्कुब्जेश्वरीयन्त्रं सद्वारं भूपुरत्रयम् ॥ १२-२३७ ॥  
  
तन्त्रान्तरे ।  
  
	विन्दुत्रिकोणषट्कोणमष्टपत्राम्बुजं तथा ।  
	समातृबीजाष्टदलमष्टशृङ्गं सभूपुरम् ॥ १२-२३८ ॥  
  
प्। ११५८) गङ्गायन्त्रं तु सरस्वतीयन्त्रवत् । भूपुरावृतषडस्रं वाग्मतीयन्त्रम् ।  
अष्टदलकमलद्वयात्मकं चन्द्रयन्त्रम् ।  
अथ भौमयन्त्रं (मेरुतन्त्रे)  
  
	त्रिकोणं पूर्वमुद्धृत्य पञ्चधा विभजेत् ततः ।  
	तृतीयरेखां चिह्नाभ्यां लाञ्छयेत् समभागतः ॥ १२-२३९ ॥  
  
	आद्यरेखाग्रयुगलं तृतीयाचिह्नयोर्न्यसेत् ।  
	द्वितीयाग्रे समाकृष्य तृतीयाचिह्नयोर्न्यसेन् ॥ १२-२४० ॥  
  
	युता रेखा तृतीया तु समा भाज्या समं ततः ।  
	तुर्या चिह्नद्वयेनाथ त्रिभिश्चिह्नैश्च पञ्चमी ॥ १२-२४१ ॥  
  
	तृतीयाग्रे प्रकुर्वीत पञ्चम्या मध्यचिह्नजे ।  
	तुर्याग्रे योजयेत् सम्यक् पञ्चम्या चिह्नयोर्द्वयोः ॥ १२-२४२ ॥  
  
	अथ मीनद्वये दद्यात् सूत्रयुग्मं विचक्षणः ।  
	एवमेकाधिका सम्यक् कोष्ठानां विंशतिर्भवेत् ॥ १२-२४३ ॥  
  
बुधादीनां यन्त्रं तु भूपुरावृताष्टदलकमलम् । तेषां यन्त्रान्तराणि विस्तरभयान्न लिख्यन्ते ।  
	पिङ्गलादिग्रहमातृयन्त्रं तु त्रिकोणपञ्चकोणाष्टदलभूपुररूपम् । षड्दलाद्बहिरष्टदलमिन्द्रयन्त्रम् । अग्नियन्त्रमपि तदेव । अष्टदलमात्रमग्नेर्यन्त्रान्तरम् । यमयन्त्रमिन्द्रयन्त्रवत् । नैर्-ऋतयन्त्रं तु पञ्चकोणगर्भाष्टदलपद्मम् । षड्दलाद्बहिरष्टदलवरुणयन्त्रम् । षड्दलाद्बहिरष्टदलत्रयं वायुयन्त्रम् । कुवेरयन्त्रमष्टदलमात्रम् । ईशानयन्त्रं शिवयन्त्रवत् । ब्रह्मयन्त्रं तु दशदलपद्मम् । विष्णुयन्त्रमेवानन्तयन्त्रम् । षट्कोणकर्णिकषोडशदलपद्मं ब्राह्मीयन्त्रम् । पञ्चकोणगर्भाष्टदलकमलं कौमारीयन्त्रम् । वैष्णवीयन्त्रमष्टदलपद्मम् । तदेव वाराहीयन्त्रमपि ।  
  
   मालामन्त्रं तु यन्त्रान्तरमुक्तं (मेरुतन्त्रे)  
  
	योनिपञ्चास्रषट्कोणाष्टपत्रशतपत्रकम् ।  
	सहस्रदलभूविम्बसंवीतं द्वारशोभितम् ॥ १२-२४४ ॥  
  
	कैलाशाचलमध्यस्थं पीठमेतद्विचिन्तयेत् ।  
  
त्रिकोणषोडशदलाष्टदलदशदलद्वयात्मकं स्वप्नवाराहीयन्त्रं तत्रैवोक्तम् । षट्कोणगर्भाष्टदलपद्ममैन्द्रीचामुण्डामहालक्ष्मीयन्त्रम् ।  
  
प्। ११५९) नवदुर्गात्मकचामुण्डामन्त्रयन्त्रं तु तत्रान्तरे ।  
  
	एतन्मन्त्रावृतत्र्यस्रषट्कोणाष्टदलं लिखेत् ॥ १२-२४५ ॥  
  
	पञ्चविंशद्दलं बाह्ये चतुरस्रावृतं शुभम् ।  
  
अथ दुर्गायन्त्रं (मेरुतन्त्रे)  
  
	अष्टपत्राम्बुजद्वन्द्वं चतुरस्रत्रयावृतम् ॥ १२-२४६ ॥  
  
	चतुर्द्वारसमायुक्तं कुङ्कुमादिभिरुद्धरेत् ।  
  
अथ यन्त्रपुरश्चरणं तत्रान्तरे ।  
  
	आदौ यन्त्रस्य सिद्ध्यर्थे तन्मन्त्रस्य पुरस्क्रियाम् ॥ १२-२४७ ॥  
  
	कृत्वाऽयुतप्रमाणेन पश्चाद्यन्त्रस्य वाऽचरेत् ।  
	यथाऽधारे यथाद्रव्यैर्यन्त्रं संलिख्य यत्नतः ॥ १२-२४८ ॥  
  
	तत्रावाह्यैव तद्देवं सम्पूज्य विधिपूर्वकम् ।  
	ध्यात्वा बलिं जपं होमं कृत्वा देवं विसर्जयेत् ॥ १२-२४९ ॥  
  
	एकैकवारमावर्त्त्य तन्मन्त्रं संस्मरन् बुधः ।  
	इत्थं जपादिभिः सिद्धे यन्त्रे नासाध्यता क्वचित् ॥ १२-२५० ॥  
  
	दिक्सहस्रप्रमाणेन यन्त्रे कार्या पुरस्क्रिया ।  
  
अथ धारणयन्त्रसाधनमुक्तं (मेरुतन्त्रे)  
  
	अथ यन्त्रविधिं वक्ष्ये सर्वतन्त्रेषु गोपितम् ॥ १२-२५१ ॥  
  
	सिद्धस्य लिखनादेव यन्त्रसिद्धिः प्रजायते ।  
	न भावि यत्र कार्यं तु सिद्धस्यापि तदा भवेत् ॥ १२-२५२ ॥  
  
	दुःस्वप्नदर्शनं पूर्वं तदा यन्त्रं न कारयेत् ।  
	साधकस्य शुभे घस्रे समाराध्येष्टदेवताम् ॥ १२-२५२ ॥  
  
	स्वप्यात् त्रिदिवसं भूमौ हविष्याशी जपे रतः ।  
	एतद्यन्त्रं करिष्यामि मम तत् कीदृशं प्रभो ॥ १२-२५२ ॥  
  
	स्वप्ने वदैतद्देवेशि तदङ्गत्वेन पूजनम् ।  
प्। ११६०) प्रदोषसमये कृत्वा लिखेत् त्रिदिवसं भुवि ॥ १२-२५३ ॥  
  
	तृतीयदिवसे रात्रौ यथा स्वप्नः प्रजायते ।  
	तथैवाज्ञां गृहीत्वा तु सत्स्वप्ने चालिखेद्भुवि ॥ १२-२५४ ॥  
  
	अस्वप्ने वाऽथ दुःस्वप्ने नैव कुर्याल्लिखेद्धि तत् ।  
	जीवसंस्थापनं यन्त्रे कुर्याद्येन फलं लभेत् ॥ १२-२५५ ॥  
  
	षष्ठ्यन्तं साधकपदं मध्यबीजोर्ध्वतो लिखेत् ।  
	द्वितीयान्तं साध्यमधः कुरुद्वन्द्वं च पार्स्वयोः ॥ १२-२५६ ॥  
  
	हसौर्यन्त्रस्य जीवः स्यान्मध्यभागादधो लिखेत् ।  
	हंसः सोऽहं मनोरस्य लिखेदेकैकमक्षरम् ॥ १२-२५७ ॥  
  
	ईशानादिषु कोणेषु दक्षपार्श्वे च इद्वयम् ।  
	उद्वयं वामपार्श्वे च पूर्वाशादौ लिखेत् क्रमात् ॥ १२-२५८ ॥  
  
	ल। र। म। क्ष। तथा व। य। स। ह। पूर्वादिके लिखेत् ।  
	ईशानपूर्वयोर्मध्ये आ। ह्री। वायव्यसौम्ययोः ॥ १२-२५९ ॥  
  
	एवं दिक्पालबीजानि दशदिक्षु न्यसेत् क्रमात् ।  
  
यन्त्रराजाय विद्महे वरप्रदाय धीमहि तन्नो यन्त्रः प्रचोदयात् ।  
  
	एतस्याः प्रतिकाष्ठायां लिखेद्वर्णत्रयं त्रयम् ॥ १२-२६० ॥  
  
	बहिः प्राणप्रतिष्ठाया मन्त्रं सर्वत्र वेष्टयेत् ।  
	एवं तु लिखितं यन्त्रं भवेत् सिद्धिप्रदायकम् ॥ १२-२६१ ॥  
  
	स्थलानुक्तौ भूर्जपत्रे क्षौमे वा ताम्रपत्रके ।  
	यन्त्रं विलिख्य गुटिकां बद्ध्वा सूत्रेण वेष्टयेत् ॥ १२-२६२ ॥  
  
	लाक्षयाऽच्छादितं स्वर्णे रुप्ये ताम्रऽथ वा क्षिपेत् ।  
	यद्देवतार्क यन्त्रं स्यात् तद्बीजेन च पूजयेत् ॥ १२-२६३ ॥  
  
	तदभावे मातृकार्णैर्यन्त्रपूजां समाचरेत् ।  
प्। ११६१) अष्टोत्तरसहस्रं तु मूलं जप्त्वा हुनेद्घृतम् ॥ १२-२६४ ॥  
  
	तत्सम्पातेन संसिक्तं कृत्वा यन्त्रं नियोजयेत् ।  
	मूर्ध्नि बाहौ गले वाऽपि तत्तदिष्टार्थसिद्धये ॥ १२-२६५ ॥  
  
(मेरुतन्त्रे)  
  
	उपास्या वा भूतलिपिर्यन्त्रसिद्धिविधायिनी ।  
	अक्लेशेनैव सर्वेषां यन्त्राणां सिद्धिमाप्नुयात् ॥ १२-२६६ ॥  
  
अथ भूतलिपिनिर्णयः (शारदायाम्)  
  
	अथ भूतलिपिं वक्ष्ये सुगोप्यामपि दुर्लभाम् ।  
	यां प्राप्य शम्भोर्मुनयः सर्वान् कामान् प्रपेदिरे ॥ १२-२६७ ॥  
  
	पञ्च ह्रस्वाः सन्धिवर्णा व्योमेराग्निर्जलन्धरा ।  
	अन्तमाद्यं द्वितीयं च चतुर्थं मध्यमं क्रमात् ॥ १२-२६८ ॥  
  
	पञ्चवर्गाक्षराणि स्युर्वान्तः श्वेतेन्दुभिः सह ।  
	एषा भूतलिपिः प्रोक्ता द्विचत्वारिंशदक्षरैः ॥ १२-२६९ ॥  
  
पञ्च ह्रस्वा इति अकारादयः । सन्धिवर्णा एकारादयश्चत्वारः । व्योम हकारः । इरो यकारः अग्नी रेफः । जलं वकारः । धरा पृथ्वी तद्बीजं लकारः । अन्तमित्यादि वर्गस्येति शेषः । वान्तः शकारः । श्वेतः षकारः । इन्दु सकारः ।  
तथा ।  
  
	आयंवरार्णाः वर्गाणां पञ्चमाः शार्णसंयुताः ।  
	वर्गाद्या इति विज्ञेया नव दुर्गाः स्मृता अमी ॥ १२-२६९ ॥  
  
आयंवरार्णा इति । अश्च ए च अंवरार्णश्च ते । आयंवरार्णा अकारैकारहकारा इत्यर्थः । वर्गाणां पञ्चमा ङञणनमाः । शार्णः शकारः । एते वर्णा नवानां वर्गाणामाद्या इत्यर्थः ।  
      भूतलिपित्वं दर्शयति ।  
  
	व्योमेराग्निजलक्षोणीवर्गवर्णान् पृथग्विदुः ।  
	द्वितीयवर्गे भूर्न स्यान्नवमे सजलन्धरा ॥ १२-२७० ॥  
  
भूर्न स्यादिति । द्वितीयवर्णस्य वर्णचतुष्टयात्मकत्वादिति भावः । एवमग्रेऽपि बोध्यम् ।  
  
प्। ११६२) तथा ।  
  
	विरिञ्चिविष्णुरुद्राश्विप्रजापतिदिगीश्वराः ।  
	क्रियादिशक्तिसहिता नवदुर्गेश्वराः स्मृताः ॥ १२-२७१ ॥  
  
	ऋषिः स्याद्दक्षिणामूर्तिर्गायत्री छन्द ईरितम् ।  
	देवता कथिता सद्भिः साक्षाद्वर्णेश्वरी परा ॥ १२-२७२ ॥  
  
	हादिषड्वर्णकैः कुर्यात् षडङ्गानि सजातिभिः ।  
  
(मेरुतन्त्रे)  
  
	स्वरहीनैर्हयाद्यैश्च मन्त्रार्णैः पञ्चपञ्चभिः ॥ १२-२७३ ॥  
  
अथ ध्यानं (शारदायाम्)  
  
	ध्यायैल्लिपितरोर्मूले देवीं तन्मयपङ्कजे ।  
	वदन्ति सुधियो वृक्षं नित्यं वर्णमयं शुभम् ॥ १२-२७४ ॥  
  
	परसंविन्महाबीजं विन्दुनादमहाशिफम् ।  
	पृथिव्यक्षरशाखाभिः सर्वाशासु विजृम्भितम् ॥ १२-२७५ ॥  
  
	सलिलाक्षरपत्रैः स्वैः सञ्छादितयुगत्रयम् ।  
	वह्निवर्णाङ्कुरैर्दीप्तं रत्नैरिव सुरद्रुमम् ॥ १२-२७६ ॥  
  
	मरुद्वर्णलसत्पुष्पैर्द्योतयन्तं वपुःश्रियम् ।  
	आकाशार्णफलैर्नम्रं सर्वभूताश्रयं परम् ॥ १२-२७७ ॥  
  
	परामृताख्यमधुभिः सिञ्चन्तं परमेश्वरीम् ।  
	वेदागमादिभिः कॢप्तसमुन्नतिमनोहरम् ॥ १२-२७८ ॥  
  
	शिवशक्तिमयं साक्षाच्छायाश्रितजगत्त्रयम् ।  
	एतामाश्रित्य सुधियः सर्वान् कामान् प्रपेदिरे ॥ १२-२७९ ॥  
  
अङ्कोन्मुक्तशशाङ्ककोटिसदृशीमापीनतुङ्गस्तनीं  
चन्द्रार्धान्वितमस्तकां मधुमदादालोलनेत्रत्रयाम् ।  
बिभ्राणामनिशं वरं जपवटीं विद्यां कपालं करै   
प्। ११६३) राद्यां यौवनगर्वितां लिपितनुं वागीश्वरीमाश्रये ॥ १२-२८० ॥  
  
अथ पुरश्चरणम् ।  
  
	लक्षं न्यसेज्जपेत् तावज्जुहुयादयुतं तिलैः ।  
	पूजयेदन्वहं देवीं पीठे प्रागीरिते सुधीः ॥ १२-२८१ ॥  
  
(मेरुतन्त्रेऽपि)  
  
	लक्षं प्रजप्यादयुतं तिलैर्हुत्वा च तर्पयेत् ।  
	एवं भूतलिपिः सेव्या यन्त्रसिद्धिः प्रजायते ॥ १२-२८२ ॥  
  
	श्रीविद्याराधने वाऽपि समर्थो जायते नरः ।  
  
इति भूतलिपिपुरश्चरणम् ।  
  
अथ मातृकान्यासपुरश्चरणम् (शारदायाम्)  
  
	दीक्षितः प्रोक्तमार्गेण न्यसेल्लक्षं समाहितः ॥ १२-२८२ ॥  
  
	जपेत् तत्सङ्ख्यया विद्वानयुतं मधुराप्लुतैः ।  
	विदधीत तिलैर्होमं मातृकामन्वहं जपेत् ॥ १२-२८३ ॥  
  
इति मातृकान्यासपुरश्चरणम् ।  
अथ त्रिलोहीमुद्रा तत्रैव ।  
  
	सोमसूर्याग्निरूपाः स्युर्वर्णा लोहत्रयं तथा ।  
	रौप्यमिन्दुः स्मृतो हेम सूर्यस्ताम्रं हुताशनः ॥ १२-२८४ ॥  
  
	लोहभागाः समुद्दिष्टाः स्वराद्यक्षरसङ्ख्यया ।  
	तैर्लोहैः कारयेन्मुद्रामसङ्कलितसङ्गताम् ॥ १२-२८५ ॥  
  
	साग्रं सहस्रं सञ्जप्य स्पृष्ट्वा तां जुहुयात् ततः ।  
	तस्यां सम्पातयेन्मन्त्री सर्पिषा पूर्वसङ्ख्यया ॥ १२-२८६ ॥  
  
	निःक्षिप्य कुम्भे तां मुद्रामभिषेकोक्तवर्त्मना ।  
	आवाह्य पूजयेद्देवीमुपचारैः समाहितः ॥ १२-२८७ ॥  
  
	अभिषिञ्च्य विनीताय दद्यात् तां मुद्रिकां गुरुः ।  
प्। ११६४) इयं रक्षा क्षुद्ररोगविषज्वरविनाशिनी ॥ १२-२८८ ॥  
  
	व्यालचौरमृगादिभ्यो रक्षां कुर्याद्विशेषतः ।  
	युद्धे विजयमाप्नोति धारयेन्मनुजेश्वरः ॥ १२-२८९ ॥  
  
सोमसूर्याग्निरूपा इति । अकारादयः स्वराः सोमरूपाः । कादयो मान्ताः स्पर्शवर्णाः सूर्यरूपाः । यकारादयो व्यापकवर्णा अग्निरूपा इत्यर्थः ।  
तथेति । तथैव लोहत्रयमपि सोमसूर्याग्निरूपमित्यर्थः ।  
एतदेव स्फुटयति रौप्यमित्यादिना । भागा अंशाः ।  
स्वराद्यक्षरसङ्ख्ययेति । रौप्यस्य षोडश । हेम्नः पञ्चविंशतिः । ताम्रस्य दशभागा इत्यर्थः ।  
असङ्कलितसङ्गतामिति । असङ्कलितामेकरूपतामनापन्नाम् । सङ्गतां परस्परसम्बद्धाम् ।  
सञ्जप्येति । जपश्चात्र मातृकावर्णानामेव ।  
तस्यां सम्पादयेदिति । वाहेति दुत्वा तस्यां मुद्रायां सम्पाताज्यं निःक्षिपेदित्यर्थः ।  
अभिषिकोक्तवर्त्मनेति । काम्याभिषेकोक्तरीत्यत्येर्थः ।  
काम्याभिषेकस्तु तत्रैव ।  
  
	पूर्वोक्तं पङ्कजं कृत्वा कुम्भं संस्थाप्य पूर्ववत् ।  
	क्वाथेन पूरयेन्मन्त्री यथावत् क्षीरशाखिनाम् ॥ १२-२९० ॥  
  
	अष्टगन्धं विलोड्यास्मिन् नवरत्नसमन्विते ।  
	आवाह्य पूजयेद्देवीं मातृकामुक्तमार्गतः ॥ १२-२९१ ॥  
  
	सहस्रं साधितैस्तोयैरभिषिञ्चेत् प्रियं नरम् ।  
	भानुवारे शुभे लग्ने ब्राह्मणानपि भोजयेत् ॥ १२-२९२ ॥  
  
	गुरवे दक्षिणां दद्याद्भक्तियुक्तः स्वशक्तितः ।  
	रक्षाकरं विशेषेण कृत्वा द्रोहोपशान्तिदम् ॥ १२-२९३ ॥  
  
	ऐश्वर्यजननं पुंसां सर्वसौभाग्यसिद्धिदम् ।  
  
	अभिषेकमिमं प्राहुर्विश्वसम्मोहनं परम्  इति ॥  
  
देवीं मातृकासरस्वतीम् ।  
अभिषिञ्च्येति । अभिषेकस्तु विलीममातृकावर्णैः कार्यः ।  
  
प्। ११६५) अभिषिञ्चेद्विलोमेन साध्यन्तं दत्तदक्षिणम् ॥ १२-२९४ ॥  
  
इत्यभिषेकान्तरे तत्रैवोक्तत्वात् ।  
अथ नवरत्नमुद्रा तत्रैव ।  
  
	विभजेन्मातृकां मन्त्री नववर्गान् यथाक्रमात् ।  
	अष्टावष्टौ स्वराः स्पर्शाः पञ्चशो व्यापका अपि ॥ १२-२९५ ॥  
  
	नववर्गा।ः समुत्पन्नाः नवरत्नेश्वरग्रहाः ।  
	अर्केन्दरक्तज्ञगुरुभृगुमन्दाहिकेतवः ॥ १२-२९६ ॥  
  
	माणिक्यं मौक्तिकं चारु विद्रुमं गारुडं पुनः ।  
	पुष्परागं लसद्वज्रं नीलं गोमेदकं शुभम् ॥ १२-२९७ ॥  
  
	वैदूर्यं नवरत्नानि मुद्रां तैः कल्पयेच्छुभाम् ।  
	जपहोमादिकं सर्वं कुर्यात् पूर्वोक्तवर्त्मना ॥ १२-२९८ ॥  
  
	यो मुद्रां धारयेदेनां तस्य स्युर्वशगा ग्रहाः ।  
	वहते तस्य सौभाग्यं लक्ष्मीरप्यहता भवेत् ॥ १२-२९९ ॥  
  
	कृत्या द्रोहा विनश्यन्ति नश्यन्ति सकलापदः ।  
	रक्षोभूतपिशाचाद्या नेक्षन्ते तं भयाकुलाः ॥ १२-३०० ॥  
  
	उपर्युपरि वर्धन्ते धनरत्नादिसम्पदः ।  
  
इति नवरत्नमुद्रा ।  
अथ षोढान्यासपुरश्चरणं तन्त्रान्तरे ।  
  
	देवीभावसमायुक्तः षोढान्यासपरो भवेत् ॥ १२-३०१ ॥  
  
	दशविद्याविधौ सा च दशधा भिन्नभिन्नतः ।  
	प्रत्येकं षडृषिं तं तं तद्ध्यानं च समाचरेत् ॥ १२-३०२ ॥  
  
	ऋषिच्छन्दादिकं यत्र कीर्तितं परमेश्वरि ।  
	तदेव तत्र गदितमनुक्ते मूलदेववत् ॥ १२-३०३ ॥  
  
	ध्यानं छन्दादिकं स्तोत्रं देवीवत् सर्वमेव तु ।  
प्। ११६६) अयुतं च पुरश्चर्या न्यासस्तत्क्रमयोगतः ॥ १२-३०३ ॥  
  
इति षोढान्यासपुरश्चरणम् ।  
अथ सहस्रनामस्तवकवचानां पुरश्चरणं तत्रैव ।  
  
ईश्वर उवाच ।  
  
	सहस्रनामस्तोत्रेषु कवचेष्वपि पार्वति ।  
	कवचादौ तु या प्रोक्ता सा वै कार्या पुरस्क्रिया ॥ १२-३०४ ॥  
  
	यत्रानुक्ता पुरश्चर्या तत्र किं वा विधीयते ।  
	अयुतं तु पुरश्चर्या स्तोत्रमात्रे प्रकीर्तिता ॥ १२-३०५ ॥  
  
	सहस्रनामकवचे पुरश्चर्या त्वियं मता ।  
	एवं पुरस्क्रियां कृत्वा दशांशं हवनादिकम् ॥ १२-३०६ ॥  
  
	तर्पणं मार्जनं देवि कुत्रचित् परिकीर्त्तितम् ।  
	महाकालमते प्रोक्तं तत्रस्थं चेत् समाचरेत् ॥ १२-३०७ ॥  
  
	विप्रसन्तोषणेनैव सर्वं सिद्ध्यति पार्वति ।  
	हवनं तु तथा कार्यं पुरश्चर्यादिकं भवेत् ॥ १२-३०८ ॥  
  
	सहस्रनामरूपं वै कीदृशं परमेश्वरि ।  
	तथा च कवचं देवि किंरूपं परिकीर्त्तितम् ॥ १२-३०९ ॥  
  
	शिवदेव्योस्तु संवादो ब्रह्मरन्ध्रं प्रकीर्त्तितम् ।  
	अन्ये श्लोकाः केशतुल्या ऋषिः शिर उदीरितम् ॥ १२-३१० ॥  
  
	छन्दो मुखं भवेद्देवि देवता हृदयं भवेत् ।  
	बीजं गुह्यमिति प्रोक्तं शक्तिं तु पदगां विदुः ॥ १२-३११ ॥  
  
	सर्वाङ्गं कीलकं देवि ह्यर्थवादः प्रकीर्त्तितः ।  
	स्तोत्रमध्ये स्थितं यद्यत् तत् सर्वं स्तोत्ररूपकम् ॥ १२-३१२ ॥  
  
	एवं च देवदेवेशि स्तोत्ररूपं प्रकीर्त्तितम् ।  
	तथैव कवचं देवि ज्ञात्वा पाठं पठेत् प्रिये ॥ १२-३१३ ॥  
  
प्। ११६७) अङ्गहीने भवेन्नाशः सर्वथा परमेश्वरि ।  
	फलस्तुत्यादिकं देवि अङ्गमित्यभिधीयते ॥ १२-३१४ ॥  
  
	आद्योपान्तं विना देवि फलमर्धं प्रकीर्त्तितम् ।  
	अत्रार्थे प्रत्ययो देवि षडङ्गाद्या यथा स्मृताः ॥ १२-३१५ ॥  
  
	हवनं कवचादीनां श्लोकान्ते विहितं च वा ।  
	आद्योपान्तं पठित्वा तु पश्चात् तु हवनं मतम् ॥ १२-३१६ ॥  
  
	आदौ पूर्णं तु सम्पठ्य तथैवान्ते महेश्वरि ।  
	मध्ये नामानि पाद्यानि पुरश्चर्या प्रकीर्त्तिता ॥ १२-३१७ ॥  
  
	श्लोकान्ते हवनं प्रोक्तं श्लोकान्ते मार्जनादिकम् ।  
	तत्र स्तोत्रोक्तविधिना पुरश्चर्यादिकं चरेत् ॥ १२-३१८ ॥  
  
	स्तोत्रमावर्त्त्य सम्पूर्णं तदन्ते गणानां चरेत् ।  
	सम्पूर्णहोमयोगोऽयं कथितस्ते प्रियंवदे ॥ १२-३१९ ॥  
  
	सारूप्यं कवचाख्यं च सायुज्यं स्तोत्रमीरितम् ।  
	सान्निध्यं नामसाहस्रं त्रितयं परिकीर्त्तितम् ॥ १२-३२० ॥  
  
	कवचं कवचरूपं स्यात् स्तोत्रं सहचरो भवेत् ।  
	सहस्रनामस्तोत्रं तु पूजास्थाने प्रकीर्त्तितम् ॥ १२-३२१ ॥  
  
	पूजा दुर्गास्वरूपा स्याद्बलिदानं तु मारणम् ।  
	मन्त्रो राजा पुरश्चर्या राज्यसम्पत्तिरीरिता ॥ १२-३२२ ॥  
  
	सम्पत्त्या तु विना राजा न शोभति महेश्वरि ।  
	सम्पत्तिमूलमेतद्धि सर्वमेव प्रकीर्त्तितम् ॥ १२-३२३ ॥  
  
	होमो मन्त्रः इति प्रोक्तः पर्जन्यास्त्रं तु तर्पणम् ।  
	जलं दुर्गस्वरूपं वै त्वभिषेकः प्रकीर्त्तितः ॥ १२-३२४ ॥  
  
	ब्राह्मणानां भोजनं तु दुष्टसैन्यप्रभक्षणम् ।  
प्। ११६८) देवतागुरुविद्यैक्यं त्वात्मैक्यं परिभाव्य च ॥ १२-३२५ ॥  
  
	सर्वसिद्धिश्वरो भूत्वा त्रैलोक्याधिपतिर्भवेत् ।  
	यथा च राजराज्यादौ शत्रुसैन्यभयं भवेत् ॥ १२-३२६ ॥  
  
	सिद्धिराज्ये महादेवि तथैव परिकीर्त्तितम् ।  
	दुर्गयन्त्रादिकं देवि देशराज्ये यथा मतम् ॥ १२-३२७ ॥  
  
	तथैव सिद्धिराज्यस्य पुरश्चर्यादिकं मतम् ।  
	मन्त्रो राजा गुरुर्मन्त्री गणेशा द्वारपालकाः ॥ १२-३२८ ॥  
  
	साधनं शवमुण्डस्य सिंहासनमितीरितम् ।  
	साधकेन तथा कार्यं येन सर्वं तु सिध्यति ॥ १२-३२९ ॥  
  
	नैमित्तिकं च काम्यं च हयद्विरदकौ मतौ ।  
	होमधूपः पताकाः स्याज्जयस्तु सिद्धभूमिका ॥ १२-३३० ॥  
  
	सिद्धिराजाधिपे देवि किं न सिद्ध्यति भूतले ।  
	षोढान्यासादिकं सेना देवता राज्यदायिका ॥ १२-३३१ ॥  
  
	यन्त्रं तु वज्रदुर्गं तु जीवचक्रं त्वभेदकम् ।  
	कवचादि पुरश्चर्या प्रोक्ता किं श्रोतुमिच्छसि ॥ १२-३३२ ॥  
  
इति स्तवकवचसहस्रनामपुरश्चरणम् ।  
अनुक्तपुरश्चरणानां स्तवकवचादीनां पुरश्चरणमेतत् । उक्तपुरश्चरणानां तु तेषां कल्पोक्तमेव तत् कार्यम् ।  
अथ कर्पूरस्तवपुरश्चरणं (वीरतन्त्रे)  
  
देव्युवाच ।  
  
	कर्पूराख्यमिदं स्तोत्रं यदुक्तं भवता पुरा ।  
	षट्कर्मसाधनं तस्य प्रयोगं वद शङ्कर ॥ १२-३३३ ॥  
  
श्रीशिव उवाच ।  
  
	शृणु देवि प्रवक्ष्यामि कर्पूरस्तवसाधनम् ।  
प्। ११६९) सकृत् कृतेऽपि देवेशि काली तुष्टा भवेत् सदा ॥ १२-३३४ ॥  
  
	शनिभौमदिने देवि स्नात्वा प्रयतमानसः ।  
	सम्पूज्य कालिकां देवीं सङ्कल्पं सम्यगाचरेत् ॥ १२-३३५ ॥  
  
	कृत्वा षोढादिकं देवि पठेत् स्तोत्रमनुत्तमम् ।  
	अयुतैकप्रमाणेन तद्दशाशं हुनेत् सुधीः ॥ १२-३३६ ॥  
  
	तर्पणं चाभिषेकं च ब्राह्मणान् भोजयेत् ततः ।  
	पश्चात् स्वकार्यसिद्ध्यर्थं प्रयोगानाचरेत् तथा ॥ १२-३३७ ॥  
  
	राज्ञो भये समुत्पन्ने दुर्भिक्षे शत्रुसङ्कटे ।  
	त्रासोत्पन्ने महेशानि रोगशोकभये तथा ॥ १२-३३८ ॥  
  
	पठेत् स्तोत्रं महाकाल्याः सर्वशान्तिं प्रयच्छति ।  
	कुमारीपूजनं चान्ते कर्त्तव्यं सुसमाहितः ॥ १२-३३९ ॥  
  
	एवं कृते महेशानि सम्यक् सिद्धिर्भवेद्ध्रुवम् ।  
  
इति कर्पूरस्तवपुरश्चरणम् ।  
  
अथ सप्तशतीस्तवविधानम् ।  
  
(मुक्तावल्याम्)  
  
	सप्तशत्या विधानं तु शृणु वक्ष्यामि यत्नतः ॥ १२-३४० ॥  
  
	यज्ज्ञात्वा साधकश्रेष्ठः सर्वसिद्धिमवाप्नुयात् ।  
  
(मेरुतन्त्रे)  
  
	सप्तशत्यास्तु सकलं तत्त्वं वेद्म्यहमेव हि ॥ १२-३४१ ॥  
  
	पादोनं श्रीहरिर्वेत्ति वेत्त्यर्धं तु प्रजापतिः ।  
	व्यासस्तुर्यांशकं वेत्ति कोट्यंशमितरे जनाः ॥ १२-३४२ ॥  
  
(वाराहीतन्त्रे)  
  
	ऋषिच्छन्दादिकं न्यस्य पठेत् स्तोत्रं विचक्षणः ।  
  
ऋष्यादिन्यास उक्तो (मेरुतन्त्रे)  
  
	सप्तशत्याश्चरित्रे तु प्रथमे पद्मभूर्मुनिः ॥ १२-३४३ ॥  
  
प्। ११७०) छन्दो गायत्रमुदितं महाकाली तु देवता ।  
	वाग्बीजं पावकस्तत्त्वं धर्मार्थे विनियोजनम् ॥ १२-३४४ ॥  
  
	मध्यमस्य चरित्रस्य मुनिर्विष्णुरुदाहृतः ।  
	उष्णिक्छन्दो महालक्ष्मीर्देवता बीजमद्रिजा ॥ १२-३४५ ॥  
  
	वायुस्तत्त्वं धनप्राप्त्यै विनियोग उदाहृतः ।  
	उत्तरस्य चरित्रस्य मुनिः शङ्कर उच्यते ॥ १२-३४६ ॥  
  
	महासरस्वती देवी त्रिष्टूप् छन्द उदाहृतम् ।  
	कामो बीजं रविस्तत्त्वं कामाप्त्यै विनियोजनम् ॥ १२-३४६ ॥  
  
तन्त्रान्तरे ।  
  
	नवार्णमन्त्रवर्णैस्तु षडङ्गन्यासमाचरेत् ।  
  
देवतात्रयध्यानानि (दुर्गाप्रकरणे) प्रोक्तानि ।  
अथ पाठक्रमो (वाराहीतन्त्रे)  
  
	आधारे स्थापयित्वा तु पुस्तकं वाचयेत् ततः ॥ १२-३४७ ॥  
  
	हस्तसंस्थापनाद्देवि भवेदर्धफलं यतः ।  
	यावन्न पूर्यतेऽध्यायस्तावन्न विरमेत् पठन् ॥ १२-३४८ ॥  
  
	यदि प्रमादादध्याये विरामो भवति प्रिये ।  
	पुनरध्यायमारभ्य पठेत् सर्वं मुहुर्मुहुः ॥ १२-३४९ ॥  
  
	अनुक्रमात् पठेद्देवि शिरःकम्पादिकं त्यजेत् ।  
  
(महाकालसंहितायाम्)  
  
	ब्राह्मणान् वरयित्वैवं वस्त्रालङ्करणासनैः ॥ १२-३५० ॥  
  
	विदध्यात् कामनोल्लेखं पूजां शक्त्या च पुस्तके ।  
	शनैः पठेत् पाठकोऽपि वर्णोच्चारणपूर्वकम् ॥ १२-३५१ ॥  
  
	सुव्यक्तं नापि विश्लिष्टं न शिरश्चारगीवत् ।  
	तनुमान्दोलयन्नापि न हसन्न रुदन् व्रजन् ॥ १२-३५२ ॥  
  
प्। ११७१) नाश्नन्नान्यैरालप।श्च न मध्ये छिन्नवत् तथा ।  
	आचान्तः कृतशौचश्च पदोरुद्गमनीयवान् ॥ १२-३५३ ॥  
  
	एतेन विधिनाऽधीते तुष्यते जगदम्बिका ।  
	यथोक्तफलदात्री च भवति प्राणवल्लभे ॥ १२-३५४ ॥  
  
(वाराहीतन्त्रे)  
  
	प्रणवं चादितो दत्वा स्तोत्रं वा संहितां पठेत् ।  
	अन्ते च प्रणवं दद्यादित्युवाचादिपुरुषः ॥ १२-३५५ ॥  
  
तथा ।  
  
	स्वयं च लिखितं यच्च शूद्रेण लिखितं भवेत् ।  
	अब्राह्मणेन लिखितं तच्चापि विफलं भवेत् ॥ १२-३५६ ॥  
  
	स्तोत्रे न दृश्यते यत्र प्रणवं तत्र विन्यसेत् ।  
	सर्वत्र पाठे विज्ञेयस्त्वन्यथा विफलं भवेत् ॥ १२-३५७ ॥  
  
(देवीपुराणे)  
  
	वाचकं पूजयित्वा तु यथाविभवविस्तरैः ।  
	वाचयीत ततो राजन् देवीमाहात्म्यमुत्तमम् ॥ १२-३५८ ॥  
  
	तदन्ते शान्तिशब्दस्तु जनस्य सनृपस्य च ।  
	अनेन विधिना राजन् यः पठेच्छृणुयादपि ॥ १२-३५९ ॥  
  
	चिन्तयेद्वाचयेद्वाऽपि तस्य पुण्यफलं शृणु ।  
	वाजपेयसहस्रस्य अश्वमेधशतस्य च ॥ १२-३६० ॥  
  
	यत् फलं लभते तात तत् फलं शतधा भवेत्  इत्यादि ॥  
  
(मरीचिकल्पे)  
  
	रात्रिसूक्तं जपेदादौ मध्ये सप्तशतीस्तवम् ।  
	प्रान्ते तु जपनीयं वै देवीसूक्तमिति क्रमः ॥ १२-३६१ ॥  
  
	एवं सम्पूटितं स्तोत्रं सर्वकामार्थसिद्धये ।  
  
प्। ११७२) अत्र रात्रिसूक्तं च ।  
  
	त्वं स्वाहा त्वं स्वधा  इत्यादि प्रथमचरित्रस्थस्तुतिरूपं देवीसूक्तम् ।  
नमो देव्यै  इत्यादि तृतीयचरित्रस्थस्तुतिरूपमिति नागोजिभट्टादयः ।  
अन्ये तु सूक्तद्वयं वैदिकमेवेत्याहुः ।  
  
(मेरुतन्त्रे)  
  
	मार्कण्डेयपुराणोक्तं नित्यं चण्डीस्तवं पठेत् ॥ १२-३६२ ॥  
  
	पुटितं मूलमन्त्रेण जपन्नाप्नोति वाञ्छितम् ।  
  
मूलमन्त्रस्तु दुर्गाप्रकरणोक्तो नवार्णः ।  
अथ पुरश्चरणं (मरीचिकल्पे)  
  
	कृष्णाष्टमीं समारभ्य यावत् कृष्णचतुर्दशीम् ॥ १२-३६३ ॥  
  
	वृद्ध्यैकोत्तरया जाप्यं पूर्वसम्पुटितं तु तत् ।  
	एवं देवि मया प्रोक्तः पौरश्चरणिकः क्रमः ॥ १२-३६४ ॥  
  
	तदन्ते हवनं कुर्यात् प्रतिश्लोकेन पायसैः ।  
	रात्रिसूक्तं प्रति - ऋचं तथा देव्यास्तु सूक्तकम् ॥ १२-३६५ ॥  
  
प्रतिश्लोकेनेति । तस्य (कात्यायनीतन्त्रो-)क्तमन्त्रविभागेन । तदज्ञाने तु श्लोकेनैव होमः कार्य इति साम्प्रदायिकाः ।  
नवरात्रे प्रकारान्तरेण पुरश्चरमुक्तं तत्रैव ।  
  
	अथातः सम्प्रवक्ष्यामि नवरात्रविधानकम् ।  
	जपेदेकोत्तरां वृद्धिं दिनानि नवसङ्ख्यया ॥ १२-३६६ ॥  
  
	नवाक्षरीविधानेन सम्पूज्याथ विचक्षणः ।  
	सहस्रं प्रजपेन्मन्त्रं प्रत्येकं च यथाविधि ॥ १२-३६७ ॥  
  
	हुत्वा दशांशतो होमं तत्र सिद्धिमवाप्नुयात् ।  
  
इति पुरश्चरणम् ।  
अथ प्रसङ्गाच्छतचण्डोविधिर्लिख्यते ।  
तथा च (मेरुतन्त्रे)  
  
	शतचण्डीविधानं तु प्रवक्ष्ये प्रीतये नृणाम् ॥ १२-३६८ ॥  
  
प्। ११७३) नृपोपद्रवमापन्ने दुर्भिक्षे भूमिकम्पने ।  
	अतिवृष्ट्यामनावृष्टौ परचक्रभये क्षये ॥ १२-३६९ ॥  
  
	सर्वे विघ्ना विनश्यन्ति शतचण्डीविधौ कृते ।  
	रोगाणां वैरिणां नाशो धनपुत्रसमृद्धयः ॥ १२-३७० ॥  
  
	शङ्करस्य भवान्या वा प्रसादनिकटे शुभम् ।  
	मण्डपं द्वारवेद्याढ्यं कुर्यात् सध्वजतोरणम् ॥ १२-३७१ ॥  
  
	तत्र कुण्डं प्रकुर्वीत प्रतीच्यां मध्यतोऽपि वा ।  
	स्नात्वा नित्यकृतिं कृत्वा योजयेद्दशवाडवान् ॥ १२-३७२ ॥  
  
	जितेन्द्रियान् सदाचारान् कुलीनान् सत्यवादिनः ।  
	व्युत्पन्ना।श्चण्डिकापाठे रतान् लज्जादयावतः ॥ १२-३७३ ॥  
  
	मधुपर्कविधानेन वस्त्रस्वर्णादिदानतः ।  
	जपार्थमासनं मालां दद्यात् तेभ्योऽपि भोजनम् ॥ १२-३७४ ॥  
  
	ते हविष्यान्नमश्नन्तो मन्त्रार्थगतमानसाः ।  
	भूमौ शयानाः प्रत्येकं जपेयुश्चण्डिकास्तवम् ॥ १२-३७५ ॥  
  
	मार्कण्डेयपुराणोक्तं दशकृत्वः सचेतसः ।  
	नवार्णं चण्डिकामन्त्रं जपेयुश्चायुतं क्वचित् ॥ १२-३७६ ॥  
  
वाडवा विप्राः ।  
अत्र च ।  
	पञ्चभिः सप्तभिर्वाऽपि नवैकादशभिस्तथा ।  
	अदीर्घदिवसे क्षिप्रं विदध्याच्चण्डिकामखम् ॥ १२-३७७ ॥  
  
	अयुग्मब्राह्मणैः कार्यं शतावृत्तं सुसिद्धये ।  
	त्रिपञ्चसप्तनवभिर्दिनैः पक्षेण वा पुनः ॥ १२-३७८ ॥  
  
	देवीमाहात्म्यपाठं तु युगैर्विप्रैः कृतं च यत् ।  
प्। ११७४) निष्फलं च भवेत् सर्वं भूतिनाशं च प्राप्नुयात् ॥ १२-३७९ ॥  
  
इति यद्वचनत्रयं क्रोडतन्त्रनाम्ना पठ्यते तत् तु निर्मूलम् । तन्त्रानुपलम्भादनेकतन्त्रविरोधाच्च ।  
  
तथा ।  
  
	यजमानः पूजयेच्च कन्यानां दशकं शुभम् ।  
	द्विवर्षाद्या दशाब्दान्ताः कुमारीः परिपूजयेत् ॥ १२-३८० ॥  
  
तथा ।  
  
	विप्रां सर्वेष्टसंसिद्ध्यैः यशसे क्षत्रियोद्भवाम् ।  
वैश्यजां धनलाभाय पुत्राप्त्यै शूद्रजां यजेत् ॥ १२-३८० ॥  
  
द्विवर्षादीनां प्रत्येकं नामानि ।  
  
	द्विवर्षा सा कुमार्युक्ता त्रिमूर्तिर्हायनत्रिका ।  
	चतुरब्दा तु कल्याणी पञ्चवर्षा तु रोहिणी ॥ १२-३८१ ॥  
  
	षडब्दा कालिका प्रोक्ता चण्डिका सप्तहायना ।  
	अष्टवर्षा शाम्भवी स्याद्दुर्गा तु नवहायना ॥ १२-३८२ ॥  
  
	शुभदा दशवर्षोक्ता ता मन्त्रैः परिपूजयेत् ।  
	एकाब्दायाः प्रीत्यभावो रुद्राब्दा तु विवर्जिता ॥ १२-३८३ ॥  
  
	मन्त्राक्षरमयीं लक्ष्मीं मातॄणां रूपधारिणीम् ।  
	नवदुर्गात्मिकां साक्षात् कन्यामावाहयाम्यहम् ॥ १२-३८४ ॥  
  
	कुमारिकादिकन्यानां पूजामन्त्रान् ब्रुवेऽधुना ।  
	जगत्पूज्ये जवद्वन्द्ये सर्वशक्तिस्वरूपिणि ॥ १२-३८५ ॥  
  
	पूजां गृहाण कौमारि जगन्मात्रे नमोऽस्तु ते ।  
	त्रिपुरां त्रिपुराधारां त्रिवर्गज्ञानरूपिणीम् ॥ १२-३८६ ॥  
  
	त्रैलोक्यवन्दितां देवीं त्रिमूर्तिं पूजयाम्यहम् ।  
	कलात्मिकां कलातीतां कारुण्यहृदयां शिवाम् ॥ १२-३८७ ॥  
  
प्। ११७५) कल्याणजननीं नित्यां कल्याणीं पूजयाम्यहम् ।  
	अणिमादिगुणाधारामकाराद्यक्षरात्मिकाम् ॥ १२-३८८ ॥  
  
	अनन्तशक्तिकां लक्ष्मीं रोहिणीं पूजयाम्यहम् ।  
	कामचारीं शुभां कान्तां कालचक्रस्वरूपिणीम् ॥ १२-३८९ ॥  
  
	कामदां करुणोदारां कालिकां पूजयाम्यहम् ।  
	चण्डबीजां चण्डमयीं चण्डमुण्डप्रभञ्जनीम् ॥ १२-३९० ॥  
  
	पूजयामि सदा देवीं चण्डिकां चण्डविक्रमाम् ।  
	सदानन्दकरीं शान्तां सर्वदेवनमस्कृताम् ॥ १२-३९१ ॥  
  
	सर्वभूतात्मिकां लक्ष्मीं शाम्भवीं पूजयाम्यहम् ।  
	दुर्गमे दुस्तरे कार्ये भवदुःखविनाशिनीम् ॥ १२-३९२ ॥  
  
	पूजयामि सदा भक्त्या दुर्गां दुर्गतिनाशिनीम् ।  
	सुन्दरीं स्वर्णवर्णाभां सुखसौभाग्यदायिनीम् ॥ १२-३९३ ॥  
  
	सुभद्रजननीं देवीं सुभद्रां पूजयाम्यहम् ।  
	एतैर्मन्त्रैर्लक्षणाढ्यां तां तां कन्यां समर्चयेत् ॥ १२-३९४ ॥  
  
गन्धैः पुष्पैर्भक्ष्यभोज्यैर्वस्त्रैराभरणैरपि ।  
	वेद्यां विरचिते रम्ये सर्वतोभद्रमण्डले ॥ १२-३९५ ॥  
  
	घटं संस्थाप्य विधिवत् तत्रावाह्यार्चयेच्छिवाम् ।  
	तदग्रे कन्यकाश्चापि भोजयेद्ब्राह्मणानपि ॥ १२-३९६ ॥  
  
	उपचारैश्च विविधैः पूर्वोक्तावरणान्यपि ।  
	एवं चतुर्दिनं कृत्वा पञ्चहोमान् समाचरेत् ॥ १२-३९७ ॥  
  
एतेन प्रथमेऽह्नि प्रत्येकमेकैकावृत्तिः । द्वितीये द्वे द्वे । तृतीये तिस्रस्तिस्रः । चतुर्थे चतस्रश्चतस्र इत्युक्तं भवति ।  
तदुक्तं (रुद्रयामले)  
  
	एकं द्वे त्रीणि चत्वारि जपेद्दिनचतुष्टये ।  
  
प्। ११७६) पञ्चमे दिवसे प्रातर्होमं कुर्याद्विधानतः  इति ॥  
  
अथ ब्राह्मणहोमद्रव्याप्युक्तानि (मेरुतन्त्रे)  
  
	पायसान्नैस्तु मध्वक्तैर्द्राक्षारम्भाफलैरपि ॥ १२-३९८ ॥  
  
	मातुलुङ्गैरिक्षुखण्डैर्नारिकेलैः पुरैस्तिलैः ।  
	जातीफलैराम्रफलै रम्यैर्मधुरवस्तुभिः ॥ १२-३९९ ॥  
  
	सप्तशत्या दशावृत्त्या प्रतिश्लोकं हुतं चरेत् ।  
	अयुतं च नवार्णेन स्थापितेऽग्नौ विधानतः ॥ १२-४०० ॥  
  
	होमविधौ यो विशेषः स चाग्रे वक्ष्यन्ते मया ।  
	कृत्वाऽवरणदेवानां होमं तन्नाममन्त्रतः ॥ १२-४०१ ॥  
  
कृत्वा पुर्णाहुतिं सम्यग्देवमग्निं विसृज्य च ।  
अभिषिञ्चेच्च यष्टारं विप्रौघः कलशोदकैः ॥ १२-४०२ ॥  
  
अभिषेकमन्त्रास्तु ।  
  
	विश्वेश्वरीं जगद्धात्रीम्  इत्यादि ।  
	देव्या यया ततमिदम्  इत्यादि ।  
	नमो देव्यै महादेव्यै  इत्यादि ।  
	देवि प्रपन्नार्त्तिहरे प्रसीद  इति चत्वारः श्लोकाः ।  
	निष्कं सुवर्णमथ वा प्रत्येकं दक्षिणां दिशेत् ।  
  
(मारीचिकल्पे तु)  
  
	पञ्चस्वर्णाः शतावृत्ते पक्षावृत्ते तु तत्त्रयम् ।  
	पञ्चावृत्ते स्वर्णमेकं त्रिरावृत्ते तदर्धकम् ॥ १२-४०३ ॥  
  
	एकावृत्ते पादमेकं दद्याद्वा शक्तितो बुधः  इत्युक्तम् ।  
  
(कात्यायनीतन्त्रे)  
  
	एकैकं दशविप्रेभ्यो दद्याद्गोमिथुनं समम् ।  
	निष्कत्रयसमायुक्तं वस्त्रालङ्कारभूषितम् ॥ १२-४०४ ॥  
  
प्। ११७७) (मेउतन्त्रे)  
  
	भोजयेच्च पृथग्विप्रान् भक्ष्यभोज्यैः पृथग्विधैः ।  
	तेभ्योऽपि दक्षिणां दत्वा गृह्णीयादाशिषस्तथा ॥ १२-४०५ ॥  
  
	एवं कृते जगद्वश्यं सर्वे नश्यन्त्युपद्रवाः ।  
	राज्यं धनं यशः पुत्रानिष्टमन्नं लभेत च ॥ १२-४०६ ॥  
  
(कात्यायनीतन्त्रे)  
  
	यद्यत् कार्यं समुद्दिश्य क्रियते शतचण्डिका ।  
	तत् तत् तस्य महालक्ष्मीः सत्यमाशु प्रयच्छति ॥ १२-४०७ ॥  
  
अथ सहस्रचण्डीविधानमुक्तं (मेरौ)  
  
	एतद्दशगुणं कुर्याच्चण्डीसाहस्रजं विधिम् ।  
	विद्यावतः सदाचारान् ब्राह्मणान् वृणुयाच्छतम् ॥ १२-४०८ ॥  
  
	प्रत्यहं चण्डिकापाठान् विदध्युस्ते दशामितान् ।  
	अयुतं प्रजपेयुस्ते प्रत्येकं नववर्णकम् ॥ १२-४०९ ॥  
  
	पूर्वोक्ताः कन्यकाः पूज्याः पूर्वमन्त्रैः शतं शुभाः ।  
	एवं दशाहं सम्पाद्य होमं कुर्युः प्रयत्नतः ॥ १२-४१० ॥  
  
	सप्तशत्याः शतावृत्त्यां प्रतिश्लोकं विधानतः ।  
	लक्षसङ्ख्यं नवार्णं च पूर्वोक्तैर्द्रव्यसञ्चयैः ॥ १२-४११ ॥  
  
	होतृभ्यो दक्षिणां दत्वा पूर्वोक्तान् भोजयेद्द्विजान् ।  
	सहस्रसम्मितान् साधून् देव्याराधनतत्परान् ॥ १२-४१२ ॥  
  
	एवं सहस्रसङ्ख्याते कृते चण्डीविधौ नृणाम् ।  
	सिद्ध्यत्यभीप्सितं सर्वं दुःखौघश्च विनश्यति ॥ १२-४१३ ॥  
  
	मारीदुर्भगरोगाद्या नश्यन्ति व्यसनोच्चयाः ।  
  
(रुद्रयामले)  
  
	राज्यभ्रंशे महोत्पाते जनमारे महाभये ॥ १२-४१४ ॥  
  
प्। ११७८) गजमारेऽश्वमारे च परचक्रभये तथा ।  
	इत्यादिविविधे दुःखे क्षयरोगादिजे भये ॥ १२-४१५ ॥  
  
	सहस्रचण्डिकापाठं कुर्याद्वा कारयेत् तथा ।  
  
(मेरुतन्त्रे)  
  
	नेमं विधिं वदेद्दुष्टे खले चौरे गुरुद्रुहि ॥ १२-४१६ ॥  
  
	साधौ जितेन्दिये दान्ते वदेद्विधिमिमं परम् ।  
	एवं सा चण्डिका तुष्टा वक्तॄन् श्रोतॄन् प्ररक्षति ॥ १२-४१७ ॥  
  
अथ होमविधिः ।  
  
	चतुरस्रे समे कुण्डे समन्ताद्धस्तमात्रके ।  
	एकावरणसंयुक्ते योनिमण्डलमण्डिते ॥ १२-४१८ ॥  
  
	दशांशविधिना होममुक्तहव्येन साधयेत् ।  
	नित्यचण्ड्यां नवचण्ड्यां कुण्डमेवंविधं स्मृतम् ॥ १२-४१९ ॥  
  
	एतद्द्विगुणितं कुण्डं शतचण्ड्यां प्रकीर्त्तितम् ।  
	संस्कारैरष्टभिः कुण्डं संस्कृत्याग्निं निधापयेत् ॥ १२-४२० ॥  
  
	कुण्डमध्ये भुवं दर्भैः परिमार्ज्य प्रलेपयेत् ।  
	प्रागग्राः स्रुवमूलेन रेखास्तिस्रः समुल्लिखेत् ॥ १२-४२१ ॥  
  
	पांशुमुद्धृत्य रेखाणामभ्युक्षणमतः परम् ।  
	कुण्डस्य पूजनं षष्ठः सप्तमः सप्तमुद्रया ॥ १२-४२२ ॥  
  
	अस्त्रावगुण्ठितं कुण्डे संस्कारश्चाष्टमः स्मृतः ।  
	अष्टमङ्गलनामानं कुण्डेऽग्निं सन्निधापयेत् ॥ १२-४२३ ॥  
  
अत्र सर्वत्र मायाबीजमन्त्रः ।  
  
	चण्डिकापाठसम्पूर्णे ब्रह्माणं दक्षिणे द्विजम् ।  
	ततस्तदग्निमत् कुण्डं नववस्त्रेण भूषयेत् ॥ १२-४२४ ॥  
  
	कुण्डस्योत्तरतः स्थाप्या प्रणीता वारिपूरिता ।  
प्। ११७९) प्रणीतापात्रतः सर्वे स्थाप्याः पात्रगणाः क्रमात् ॥ १२-४२५ ॥  
  
	आज्यस्थाली चरुस्थाली गव्यक्षीरसमन्विता ।  
	स्रुक्स्रुवौ च घृतं गव्यं तण्डुलाः कुशमूलकाः ॥ १२-४२६ ॥  
  
	पालाशाः समिधस्तिस्रः पूर्णपात्रमतः परम् ।  
	सप्तद्वीपेश्वरीं ध्यात्वा गृहीत्वा कुशमूलकम् ॥ १२-४२७ ॥  
  
	निःक्षिपेत् प्रोक्षणीपात्रे वारुणं बीजमुच्चरेत् ।  
	तेन दर्भसमूहेन शतसङ्ख्येन चेश्वरि ॥ १२-४२८ ॥  
  
	क्रमात् पात्राणि सम्प्रोक्षन् प्रोक्षणीपात्रवारिणा ।  
	आज्यपात्रे चरुस्थाल्यां निःक्षिपेद्घृततण्डुलम् ॥ १२-४२९ ॥  
  
	यथाक्रमेण कर्त्तव्यं ततोऽधिश्रयणं तयोः ।  
	आदौ वै पायसं कार्यं पर्यग्निकरणं तयोः ॥ १२-४३० ॥  
  
	सव्यं पालाशकाष्ठेन त्रिभिर्दर्भैश्च सोज्ज्वलम् ।  
	स्रुवयोः स्थापनं कृत्वा दक्षिणे स्थापनं कृतम् ॥ १२-४३१ ॥  
  
	उद्वास्य प्रथमं पूर्वादानीयाग्नेः प्रदक्षिणम् ।  
	कुण्डाचार्यान्तरे स्थाप्यं स्वबीजजपगौरवात् ॥ १२-४३२ ॥  
  
स्वबीजं त्वमृतबीजम् ।  
  
	अभिघार्य स्वबीजेन वायव्ये स्थापयेच्चरुन् ।  
	तिष्ठन् पालाशसमिधो मौनी वैश्वानरे क्षिपेत् ॥ १२-४३३ ॥  
  
	कुशमुलकयुक्ताभिः प्रोक्षिण्यद्भिः प्रदक्षिणम् ।  
	पर्युक्ष्याग्निं प्रणीतायां निःक्षिपेत् कुशमूलकम् ॥ १२-४३४ ॥  
  
	निधाय दक्षिणं जानु भूमावग्निमुखं हुनेत् ।  
	अन्वारब्धस्रुवेणाज्यं निर्धूमे हव्यवाहने ॥ १२-४३५ ॥  
  
	प्रजापतिं महाकालीं महालक्ष्मीं सरस्वतीम् ।  
प्। ११८०) एतदग्निमुखं प्रोक्तं मायाबीजपुरस्सरम् ॥ १२-४३६ ॥  
  
	संश्रवान् प्रोक्षणीपात्रे निःक्षिपेद्यज्ञसाधनान् ।  
	विदद्यात् कल्पितं होममुक्तेन हविषा शमी ॥ १२-४३७ ॥  
  
कल्पितं सङ्कल्पितमित्यर्थः ।  
  
	ततः स्विष्टकृतं दद्याद्धविषा स्वोज्ज्वलेऽनले ।  
  
मायाबीजं ब्रह्माणीमाहेश्वरीकौमारीवैष्णवीनारसिंही  ऐन्द्रीचामुण्डायै विच्चे विष्टेते स्वाहा ।  
  
	एष प्रोक्तो महादेवीमन्त्रः स्विष्टकृदाहुतौ ॥ १२-४३८ ॥  
  
	आज्येन नवाहुतिकं मायाबीजादिनामभिः ।  
  
नन्दारक्तदन्तिकाशाकम्भरीदुर्गाभीमाभ्रामरीकालीशिवदूतीचामुण्डायै प्रजापतिभ्यः ।  
  
	गन्धपुष्पफलोपेतां कृत्वा यज्ञात्मिकां श्रुचम् ॥ १२-४३९ ॥  
  
	ततः पूर्णाहुतिं दद्याद्घृतेनाच्छिन्नधारया ।  
	नवाक्षरेण मन्त्रेण महालक्ष्मीपरायणः ॥ १२-४४० ॥  
  
	ध्यात्वा यज्ञपुरोडाशममृतं देवदुर्लभम् ।  
	प्रोक्षणीपात्रमध्यस्थान्मन्त्रेणाश्नाति संस्रवात् ॥ १२-४४१ ॥  
  
यस्मात् प्राशस्तं संस्रवपुरोडाशं प्राश्नामि सुखपुण्यदम्  इति   
मन्त्रः ।  
  
	सलिलेन प्रणीतायास्तीर्थध्यानपरायणः ।  
	करोति मार्जनं दर्भैः शतेन श्लोकपाठतः ॥ १२-४४२ ॥  
  
	याः शिवाः शक्तयो याश्च ताभिश्च सविता सह ।  
  
	याश्च याः सन्निधानस्थास्तास्ते कृण्वन्तु भेषजम्  इति ॥  
  
	संसृक्षोर्निखिलं विश्वं मुहुः शुक्रं प्रजापतेः ।  
	मातरः सर्वभूतानामापो देव्यः पुनन्तु माम् ॥ १२-४४३ ॥  
  
प्। ११८१) अलक्ष्मीं मलरूपां याः सर्वभूतेषु संस्थितम् ।  
  
	क्षालयन्ति जलस्पर्शादापो देव्यः पुनन्तु माम्  इति मन्त्र ॥  
  
	अभिषिञ्चेदथात्मानं चतुर्भिश्चण्डिकास्तवैः ॥ १२-४४४ ॥  
  
	शूलेन पाहि नो देवीत्यादिश्लोकचतुष्टयम् ।  
  
ऋत्विक्ककर्त्तृयजमानाभिषेके तु पूर्वोक्तश्लोकचतुष्टयमेव ।  
  
	दानं दद्याद्विधानेन हेमधेन्वम्बरादिकम् ॥ १२-४४५ ॥  
  
	सजपं होममावेद्य महालक्ष्मीं प्रणम्य च ।  
	शूलेन पाहि नो देवीत्येतैः श्लोकैः प्रक्षिणम् ॥ १२-४४६ ॥  
  
	विदध्यात् सुस्थिरो भूत्वा चण्डिकाध्यानतत्परः ।  
  
इत्येतैः  शूलेन  इत्यादिभिः तैरस्मान्रक्ष सर्वतः  इत्यन्तैरित्यर्थः ।  
  
	नमो देव्या इति श्लोकैः पञ्चभिर्ध्यानतत्परः ॥ १२-४४७ ॥  
  
	कृत्वा पञ्चनमस्कारानुपविश्यासने शुभे ।  
	सर्वस्वरूपे इत्यादिषड्भिः श्लोकैः कृताञ्जलिः ॥ १२-४४८ ॥  
  
	प्रार्थयेज्जगतां धात्रीं प्रणतः सन् हृदीप्सितम् ।  
  
	स्वशरीरे समारोप्य दद्यादस्यै विसर्जनम्  इति ।  
  
	अनेन विधिना यस्तु प्रकुर्याच्चण्डिकार्चनम् ॥ १२-४४९ ॥  
  
	तस्य तुष्टा महालक्ष्मीः सर्वान् कामान् प्रयच्छति ।  
  
इति होमविधिः ।  
(प्रयोगसारे)  
  
	चण्डीपाठफलं राजन् शृणुष्व गदतो मम ॥ १२-४५० ॥  
  
	एकावृत्त्यादिपाठानां प्रत्यहं पठतां नृणाम् ।  
	सङ्कल्पपूर्वं सम्पूज्य न्यस्याङ्गेषु मनून् सकृत् ॥ १२-४५१ ॥  
  
	पश्चाद्बलिप्रदानेन फलमाप्नोति मानवः ।  
	उपसर्गोपशान्त्यर्थं त्रिरावृत्तं पठेन्नरः ॥ १२-४५२ ॥  
  
प्। ११८२) ग्रहदोषोपशान्त्यर्थं पञ्चावृत्तं वरानने ।  
	महाभये समुत्पन्ने सप्तावृत्तमुदीरयेत् ॥ १२-४५३ ॥  
  
	नवावृत्त्याभवेच्छान्तिर्मुच्येत् प्राणार्त्तिजाद्भयात् ।  
	राजवश्याय भूत्यै च रुद्रावृत्तमुदीरयेत् ॥ १२-४५४ ॥  
  
	अर्कावृत्त्या कामसिद्धिर्वैरिनाशश्च जायते ।  
	मन्वावृत्त्या रिपुर्वश्यस्तथा स्त्रीवश्यतामियात् ॥ १२-४५५ ॥  
  
	सौख्यं पञ्चदशावृत्त्या श्रियं प्राप्नोति मानवः ।  
	कलावृत्त्या पुत्रपौत्रधनधान्यागमं विदुः ॥ १२-४५६ ॥  
  
	राजभीतिविनाशाय वैरस्योच्चटनाय च ।  
	कुर्यात् सप्तदशावृत्तं तथाऽष्टादशकं प्रिये ॥ १२-४५७ ॥  
  
	महार्णवविमोक्षाय विंशावृत्तं पठेन्नरः ।  
	पञ्चविंशावर्त्तनाच्च भवेद्बन्धविमोक्षणम् ॥ १२-४६० ॥  
  
	सङ्कटे समनुप्राप्ते दुश्चिकित्सामये तदा ।  
	जातिध्वंसे कुलच्छेदे आयुषो नाश आगते ॥ १२-४६१ ॥  
  
	वैरिवृद्धौ व्याधिवृद्धौ धननाशे तथा क्षये ।  
	तथैव त्रिविधोत्पाते तथा चैवातिपातके ॥ १२-४६२ ॥  
  
	कुर्याद्यत्नाच्छतावृत्तं ततः सम्पद्यते शुभम् ।  
	विपदस्तस्य नश्यन्ति अन्ते याति परां गतिम् ॥ १२-४६३ ॥  
  
	श्रियो वृद्धिः शतावृत्त्या राज्यवृद्धिस्तथा परा ।  
	मनसा चिन्तितं देवि सिद्ध्येदष्टोत्तराच्छतात् ॥ १२-४६४ ॥  
  
	शताश्वमेधयज्ञानां फलं प्राप्नोति सुव्रते ।  
	सहस्रावर्त्तन्यल्लक्ष्मीरावृणोति स्वयं स्थिरा ॥ १२-४६५ ॥  
  
	भुक्त्वा मनोगतान् कामान् नरो मोक्षमवाप्नुयात् ।  
प्। ११८३) यथाऽश्वमेधः क्रतुषु देवानां च यथा हरिः ॥ १२-४६६ ॥  
  
	स्तवानामपि सर्वेषां तथा सप्तशतीस्तवः ।  
	नातः परतरं स्तोत्रं किञ्चिदस्ति वरानने ॥ १२-४६७ ॥  
  
	भुक्तिमुक्तिप्रदं पुण्यं पावनानां च पावनम् ।  
	अथवा बहुनोक्तेन किमेतेन वरानने ॥ १२-४६८ ॥  
  
	चण्डिकायाः शतावृत्त्याः सर्वाः सिद्ध्यन्ति सिद्धयः ।  
  
(मेरुतन्त्रे)  
  
	कलौ न चण्डीसदृशी सिद्धदा भुवनत्रये ॥ १२-४६९ ॥  
  
	वामदक्षिणमार्गाभ्यामधिकारिफलप्रदा ।  
	तत्रादिमं चरित्रं तु रोगनाशाय योजयेत् ॥ १२-४७० ॥  
  
	उपसर्गविनाशाय मध्यमं योजयेद्बुधः ।  
	अन्त्यं विषमकामस्तु चरित्रं परिशीलयेत् ॥ १२-४७१ ॥  
  
	चरित्रद्वयशीलस्य न वंशश्छिद्येते क्वचित् ।  
	पठेदाद्यन्तचरितं विपत्तिस्तस्य नश्यति ॥ १२-४७२ ॥  
  
	अनाद्यं पठते यस्तु मारयेदचिराद्रिपून् ।  
	स्वार्थानुसारपद्यं च सप्तशत्यास्तु योजयेत् ॥ १२-४७३ ॥  
  
	यस्तन्मत्रेण पुटितं तत्प्रस्ताराङ्कसङ्ख्या ।  
	पठेच्चण्डीं तथाऽद्यन्ते स कामस्तस्य सिद्ध्यति ॥ १२-४७४ ॥  
  
	स्वशत्रून् दैत्यभावेन स्वमित्रान् देवताधिया ।  
भावयन् योजयेच्चण्डीं त्रिसन्ध्यं मासमात्रकम् ॥ १२-४७५ ॥  
  
मृता वा मृतकल्पा वा शत्रवः स्युर्न संशयः ।  
	सितपक्षतिमारभ्य चाष्टम्यन्तमिषस्य यः ॥ १२-४७६ ॥  
  
	जपेल्लक्षं मनुं खाद्यैस्त्रिमधुराप्लुतैः ।  
प्। ११८४) प्रत्यहं पूजयेद्देवीं चण्डीमाद्यन्तयोः पठेत् ॥ १२-४७७ ॥  
  
	विप्रान् गुरुं समाराध्य वाञ्छितं लभते द्रुतम् ।  
  
अथ (कात्यायनीतन्त्रो-)क्ताः कति चित् प्रयोगा लिख्यन्ते ।  
प्रतिमन्त्रमाद्यन्तयोः प्रणवं  जपेन्मन्त्रसिद्धिः ।  
सम्प्रणवव्याहृतित्रयमादावन्ते तु विलोमं तदित्येवं प्रतिश्लोकं कृत्वा शतावृत्तपाठेऽतिशीघ्रं सिद्धिः ।  
प्रतिश्लोकमादौ जातवेदसे इति ऋचं पठेत् सर्वकामसिद्धिः ।  
अपमृत्युवारणायादावन्ते च शतं त्र्यम्बकं जपेत् ।  
प्रतिश्लोकं शरणागतदीनार्त्त  इति श्लोकं पठेत् सर्वकार्यसिद्धिः ।  
प्रतिश्लोकं करोतु सा नः शुभ  इत्यर्धं पठेत् सर्वकामाप्तिः ।  
स्वाभीष्टवरप्राप्त्यै एवं देव्या वरं लब्ध्वा  इति श्लोकं पठेत् ।  
सर्वापन्निवरणाय प्रतिश्लोकं  दुर्गे स्मृता  इति पठेत् ।  
अस्य केवलस्यापि श्लोकस्यापि कामानुसारेण लक्षमयुतं सहस्रं शतं वा जपः ।  
	सर्ववाधा  इत्यस्य लक्षजपे श्लोकोक्तं फलम् ।  
	इत्थं यदा यदा  इति श्लोकस्य लक्षजपे महामारीशान्तिः ।  
	ततो वव्रे नृपो राज्य  इति मन्त्रस्य लक्षजपे पुनः स्वराज्यलाभः ।  
	हीनस्ति दैत्यतेजांसि  इत्यनेन सदीपबलिदाने घण्टाबन्धने च बालग्रहशान्तिः ।  
आद्यावृत्तिमनुलोमेन पठित्वा ततो विपरीतक्रमेण पुनरनुलोमेन वामावृत्तित्रय उक्तप्रकारेषु शीघ्रं सिद्धिर्भवति ।  
	सर्वापन्निवारणाय  दुर्गे स्मृता  इत्यर्धम् ।  
ततो यदन्तिके यच्च दूरके  इत्यृचं तदन्ते  दारिद्र्यदुःख  इत्यर्धमेव कार्यानुसारेण लक्षमयुतं सहस्रं शतं वा जपः ।  
	मारणार्थम् एवमुक्त्वा समुत्पन्ना  इति प्रतिश्लोकं पठेत् । मारणोक्तावृत्तिभिः फलसिद्धिः ।  
  
प्। ११८५) ज्ञानिनामपि चेतांसि  इति श्लोकत्रयमात्रेण सद्यो मोहनमित्यनुभव सिद्धम् ।  
प्रतिमन्त्रं तच्छ्लोकपाठे त्ववश्यम् ।  
	रोगानशेषा  इति श्लोकस्य प्रतिश्लोकपाठे सकलरोगनाशः तन्मात्रजपेऽपि समं फलम् ।  
	इत्युक्त्वा सा तदा देवी गम्भीरा  इति श्लोकस्य प्रतिश्लोकपाठे यथा जपे वा विद्याप्राप्तिः वाग्वैकृतेर्नाशश्च ।  
	भगवत्या कृतं सर्वम्  इत्यादिद्वादशोत्तरशताक्षरो मन्त्रः सर्वकामदः सर्वापन्निवारणश्च ।  
	देवि प्रपन्नार्त्तिहरे  इति श्लोकस्य यथाकार्यं लक्षायुतसहस्रशतान्यमे जपे प्रतिश्लोकपाठे वा सर्वापन्निवृत्तिः सर्वकामाप्तिश्च ।  
	एषु प्रयोगेषु प्रतिश्लोकं दीपाग्रे केवलमेव वा नमस्कारकरणेऽतिशीघ्रं सिद्धिः ।  
अत्र सर्वत्र प्रयोगे त्रयोदशपात्रेषु एकस्मिन्नेव पात्रे वा त्रयोदशदीपाः प्रदेयाः ।  
	प्रतिश्लोकं कामबीज  सम्पुटितस्यैकचत्वारिंशद्दिनं त्रिरावृत्तौ सर्वकामसिद्धिः ।  
	एकविंशतिदिनपर्यन्तमुक्तरीत्या प्रत्यहं दशावृत्तौ वशीकरणम् ।  
	मायाबीज  पुटितस्य फट्पल्लव  सहितस्य सप्तदिनपर्यन्तं त्रयोदशावृत्तपठने उच्चाटनसिद्धिः ।  
	तादृशस्यैव दिनचतुष्टयमेकादशावृत्तौ सर्वोपद्रवनाशः ।  
	एकोनपञ्चाशद्दिनपर्यन्तं प्रतिश्लोकं श्रीबीज  सम्पुटितस्य पञ्चदशावृत्तौ लक्ष्मी प्राप्तिः ।  
	प्रतिश्लोकं वाग्भवबीज  सम्पुटितस्य शतावृत्त्या विद्याप्राप्तिः ।  
अथ परार्थे प्रयोगे   
	ॐ पुनस्त्वादित्या रुद्रा वसवः समिन्धतां पुनर्ब्रमाणो वसुनीथ यज्ञैः । घृतेन त्वं तन्ववर्धयस्व सत्याः सन्तु यजमानस्य कामाः ।  
	इति वैदिकमन्त्रं प्रत्यध्यायं प्रत्यावृत्ति वा पठेत् ।  
	नवार्णमन्त्रपुटितप्रयोगस्तु कमानामात्रे कर्त्तव्यः ।  
	तदुक्तं (वाराहीतन्त्रादौ)  
  
	शतमादौ शतं चान्ते जपेन्मन्त्रं नवाक्षरम् ॥ १२-४७८ ॥  
  
प्। ११८६) चण्डीसप्तशतीमध्ये सम्पुटोऽयमुदाहृतः ।  
	सकामैः सम्पुटो जाप्यो निष्कामैः सम्पुटं विना ॥ १२-४७९ ॥  
  
	सर्वकामप्रसिद्ध्यर्थं नवार्णपुटितं जपेत्  इति ॥  
  
अत्र नवार्णमन्त्रौ प्रसिद्धौ । तत्रैको दुर्गाप्रकरणे उक्तः ।  
अन्यस्तु (वाराहीतन्त्रे)  
  
	वेदादिर्वाग्भवं चैव माया कामस्तथैव च ।  
	पृथ्वी रेफो वामनेत्रं नादविन्दुविभूषितम् ॥ १२-४८० ॥  
  
	माया कामो नमः पश्चान्मूलमन्त्र उदाहृतः ।  
  
अस्य पुरश्चरणमपि तत्रैवोक्तम् ।  
  
	लक्षं जपेन्मूलमन्त्रं सर्वकामार्थसिद्धये  इति ।  
  
(कात्यायनीतन्त्रे)  
  
	स्थितिक्रमो भुक्तिकामे मुक्तिकामे च संहृतिः ॥ १२-४८१ ॥  
  
	श्रीकामे पुष्टिकामे च सृष्टिक्रम उदाहृतः ।  
  
सृष्टिक्रमादयश्च तत्रैवोक्ताः ।  
  
	आदिमारभ्य प्रजपेत् सृष्टिक्रम इहोच्यते ॥ १२-४८२ ॥  
  
	जपेच्छक्रादिमारभ्य शुम्भदैत्यबधावधि ।  
	आद्याच्छक्रादिपर्यन्तं स्थितिक्रम उदाहृतः ॥ १२-४८३ ॥  
  
	शेषमारभ्य आद्यन्तं संहारोऽयं क्रमो भवेत् ।  
  
(मेरुतन्त्रे) चरित्रत्रयप्रयोगसङ्ख्यां यथाक्रममुक्त्वा   
  
	एवं सप्तशतं चात्र प्रयोगाः परिकीर्त्तिताः ॥ १२-४८४ ॥  
  
	तस्मात् सप्तशतीत्येतत् प्रोक्तं व्यासेन धीमता ।  
  
(कात्यायनीतन्त्रे) तु सप्तशतहोममन्त्रा एवास्य सप्तशतीत्वव्यवहारप्रयोजका इत्युक्तम् ।  
	ते च मन्त्रास्तत्रैव ।  
  
		मार्कण्डेय ऋषिप्रोक्तप्रथमश्लोकतः प्रिये ॥ १२-४८५ ॥  
  
		व्योमादिवर्णसम्भूतो द्वितीयस्वरसंयुतः ।  
  
प्। ११८७) व्योम हकारस्तस्यादिः सकारः । द्वितीयस्वर आकारः । तेन सा इति ।  
तथा ।  
  
	नृपान्तं प्रवदेन्मन्त्राः सर्वे चाष्टादश प्रिये ॥ १२-४८६ ॥  
  
	वैश्योवाच ततः श्लोका व्योमाद्याः पञ्च मन्त्रकाः ।  
  
व्योमाद्य आद्यो येषामिति मृगनयनावत् समासः ।  
  
	नृपस्योक्तिर्मान्तवर्णो द्वादशस्वरसंयुतः ॥ १२-४८७ ॥  
  
मान्तवर्णो यकारः । स च द्वादशस्वरेण ऐकारेण युक्तः ।  
  
	सकारो विन्दुसंयुक्तश्चान्ते स मनुरीदृशः ।  
	वैश्योवाच पुनर्देवि स्वरैकादश आदितः ॥ १२-४८८ ॥  
  
स्वरैकादश एकारः ।  
  
	वह्निबीजं विन्दुयुक्तमन्ते स्यान्मनुपञ्चकम् ।  
  
वह्निबीजं रमिति ।  
  
	मार्कण्डेय - ऋषिप्रोक्तं मन्त्रत्रयमुदाहृतम् ॥ १२-४८९ ॥  
  
	तादिवर्णं च भुवनस्वरयुग्वाहनं परम् ।  
  
भुवनस्वर औ । तद्युक्तं वाहनं वौ इति ।  
  
	राजोवाचेति षण्मन्त्रा भादितान्ताः शुभानने ॥ १२-४९० ॥  
  
	अथोवाच ऋषिर्ज्ञानमस्तीत्यादि सुरेश्वरि ।  
	सर्वेश्वरेश्वरी चान्ते मन्त्रा वै द्वादश स्फुटाः ॥ १२-४९१ ॥  
  
	राजोवाचेति भगवन्नादिरन्ते विदां वरम् ।  
	मन्त्रत्रयमिदं ख्यातं तत ऋषिरुवाच ह ॥ १२-४९२ ॥  
  
	नित्यैव सा पदं चादौ प्रभुरन्तेऽष्टमन्त्रकाः ।  
	ब्रह्मोवाच ततश्च त्वं स्वाहादिश्च महासुरौ ॥ १२-४९३ ॥  
  
	अन्ते पञ्चदशैते स्युर्मन्त्राः स्युः परमेश्वरि ।  
	एवं स्तुतादि - ऋष्युक्तिवान्तमन्त्राश्च सप्त वै ॥ १२-४९४ ॥  
  
प्। ११८८) ततो भगवदुक्तिश्च भवेतादिमनुद्वयम् ।  
	वञ्चितेति च ऋष्युक्तिर्मन्त्रौ द्वौ परमेश्वरि ॥ १२-४९५ ॥  
  
	ऋष्युक्तिश्च तथेत्यादि मन्त्रद्वयमुदाहृतम् ।  
	सर्वे श्लोकास्त्विहाध्याये अष्टयुक् सप्ततिः क्रमात् ॥ १२-४९६ ॥  
  
	मध्ये चतुर्विंशतिका अर्धमन्त्राः प्रकीर्त्तिताः ।  
	सर्वाश्चाहुतयो ज्ञेयाश्चतुरुत्तरकं शतम् ॥ १२-४९७ ॥  
  
	उवाचान्तास्तत्र बोध्याः मन्त्रा भुवनसङ्ख्यकाः ।  
  
इति प्रथमचरित्रमन्त्रनिर्णयः ।  
  
ईश्वर उवाच ।  
  
	द्वितीये ऋषिरुवाचेति नवषष्ट्याहुतिः क्रमात् ॥ १२-४९८ ॥  
  
	ततस्तृतीयेऽध्याये तु ऋषिरुवाचेति देशिकैः ।  
षट्त्रिंशच्च तथा मन्त्राः श्लोका ज्ञेया वरानने ॥ १२-४९९ ॥  
  
	देव्युवाचेति मन्त्रान्ते मन्त्रः श्लोको मतः प्रिये ।  
	ऋषेरुक्तिः पुनः श्लोकाः पञ्च मन्त्राः सनातनाः ॥ १२-५०० ॥  
  
	एवमाहुतयस्तत्र चत्वारिंशच्चतुर्युतम् ।  
	चतुर्थे क्रमतो देवि ऋष्युक्तिः षट् च विंशतिः ॥ १२-५०१ ॥  
  
	पुनस्तथैव ऋष्युक्तिः श्लोकौ द्वौ मन्त्ररूपिणौ ।  
	एवं स्तुतेति मन्त्रोऽयमतिगुह्यः शुभानने ॥ १२-५०२ ॥  
  
	देव्युवाचेति व्रियतां मत्रोऽयं षोडशाक्षरः ।  
	देवा ऊचुस्ततश्चोक्त्वा भगवत्या कृतं वदेत् ॥  
  
	मन्त्रोऽयं शतवर्णाढ्यो द्वादशोत्तरयुक् पुनः ।  
  
	ततो - ऋषिरुवाचेति इति प्रसादितेति च ।  
  
	चतुःसङ्ख्यास्तु ते श्लोका मन्त्रास्तावन्त एव हि ॥ १२-५०३ ॥  
  
प्। ११८९) श्लोकाश्चतुर्थेऽध्याये तु षट्त्रिंशत् परमेश्वरि ।  
	अर्धमन्त्रद्वयेनैव चत्वारिंशद्द्वियुक् पुनः ॥ १२-५०४ ॥  
  
	एवं मध्यचरित्रस्य पञ्चाशच्च शतोत्तरम् ।  
	तथा पञ्चशतं मन्त्रा महालक्ष्म्या विभेदतः ॥ १२-५०५ ॥  
  
इति मध्यमचरित्रमन्त्रनिर्णयः ।  
  
	ऋषिरुवाच त्रिपुरा विष्णुमायां प्रतुष्टुवुः ।  
	षण्मन्त्राः श्लोकरूपास्ते देवा ऊचुस्ततः परम् ॥ १२-५०६ ॥  
  
	नमो देव्यादितः श्लोकास्त्रिंशद्विनम्रमूर्तिभिः ।  
	विष्णुमायादितो भ्रान्तिरूपान्ते त्रीणि षष्टियुक् ॥ १२-५०७ ॥  
  
	अवतारपृथङ्मन्त्रास्तेषां त्रिषष्टिराहुतीः ।  
	चितिरूपेण मन्त्रेण आहुतित्रयमाचरेत् ॥ १२-५०८ ॥  
  
	एवं मन्त्रा अशीतिस्ते ऋषिरुवाच इत्यथ ।  
	एवं स्तवादियुक्तानां त्वया कस्मान्न गृह्यते ॥ १२-५०९ ॥  
  
	मन्त्राः सप्तदशैते तु ऋष्युक्तिर्निशम्येति वै ।  
	इत्यादित्रितयैर्मन्त्रैः शुद्धभेदाः प्रकीर्त्तिताः ॥ १२-५१० ॥  
  
	अथ दूत उवाचेति देवि दैत्येश्वरः परम् ।  
	इत्यादिनवमन्त्राश्च पुना ऋषिरुवाच ह ॥ १२-५११ ॥  
  
	इत्युक्तेत्यादिमन्त्रेण एकेन च सरस्वती ।  
	देव्युवाचेति श्लोकास्तु चत्वारो मन्त्रभेदतः ॥ १२-५१२ ॥  
  
	दूत उवाचेति पुनरवलिप्ताऽसि इत्यथ ।  
	मन्त्राश्चत्वारो विज्ञेया देव्युवाच ततः परम् ॥ १२-५१३ ॥  
  
	एवमेतद्बली शुम्भो  स च युक्तं करोतु यत् ।  
	इति मन्त्रद्वयं श्लोका अर्धमन्त्राश्च ते नव ॥ १२-५१४ ॥  
  
प्। ११९०) एकोनत्रिंशच्च शतादधिका मन्त्ररूपकाः ।  
  
इति पञ्चमोऽध्यायः ।  
  
ऋषिरुवाचेत्याकर्णेति श्लोकाश्चत्वार ईरिताः ॥ १२-५१५ ॥  
  
	पुना ऋषिरुवाचेति तेनाज्ञप्तस्ततः परम् ।  
	मन्त्रत्रयमिदं प्रोक्तं देव्युवाचेति वै तथा ॥ १२-५१६ ॥  
  
	दैत्येश्वरेण प्रहितो  एको मन्त्रः प्रकीर्त्तितः ।  
	ततश्च ऋषिरुवाच इत्य्क्तः सोऽभ्यधावत ॥ १२-५१७ ॥  
  
	इत्यादिद्वादशश्लोकाः षष्ठेऽध्याये प्रकीर्त्तिताः ।  
	चतुर्विंशतिभेदास्ता देवताहुतयः क्रमात् ॥ १२-५१८ ॥  
  
  
इति षष्ठोऽध्यायः ।  
  
	ऋष्युक्तिराज्ञ  इत्यादित्रयोविंशतिमातरः ।  
	ऋषिरुवाच तावानीतौ मातृभेदद्वयं क्रमात् ॥ १२-५१९ ॥  
  
	सप्तविंशत्यत्र देवि भवन्त्याहुतयः क्रमात् ।  
	अत्राध्यायद्वये देवि धूम्राक्षी तु प्रकीर्त्तिता ॥ १२-५२० ॥  
  
इति सप्तमोऽध्यायः ।  
  
	ऋषिश्चण्डे च निहते इत्याध्यायावसानकम् ।  
	त्रिषष्ठ्याहुतयः प्रोक्ता एका त्वर्धाहुतिर्मता ॥ १२-५२१ ॥  
  
	रक्ताक्षी देवता अष्टौ महाशक्त्यः प्रकीर्त्तिताः ।  
  
इत्यष्टमोऽध्यायः ।  
  
	राजा विचित्रमित्यादि श्लोकद्वयमुदाहृतम् ॥ १२-५२२ ॥  
  
	ऋषिश्चकार कोपं हि इत्यादिश्लोकरूपतः ।  
	एकचत्वारिंशदिह आहुतिर्नवमे शुभे ॥ १२-५२३ ॥  
  
	देवता भैरवी तावच्छृणु गोप्यं वरानने ।  
  
इति नवमोऽध्यायः ।  
  
प्। ११९१) ऋषिर्निशुम्भनिहतमित्यादिद्वयमन्त्रकम् ॥ १२-५२४ ॥  
  
	ततो देवीति मन्त्रो द्वौ एकैवाहं मनूत्तमौ ।  
	पुनर्देव्येकमन्त्रेण व्यक्तमन्त्रा उदीरिताः ॥ १२-५२५ ॥  
  
	ऋषिस्ततः प्रववृते सार्धद्वाविंशतिस्त्वयम् ।  
द्वात्रिंशन्मनवस्तत्र एको ह्यर्धमनुर्मतः ॥ १२-५२६ ॥  
  
	प्रथमं सिंहमासीना शूलपाशविधारिणी ।  
	मुख्या चतुर्भुजा बाणचापहस्ता शुभेक्षणा ॥ १२-५२७ ॥  
  
इति दशमोऽध्यायः ।  
  
	ऋषिः सुमेधा विख्यातः प्रोक्तो देव्या हते शुभे ।  
	चतुस्त्रिंशत् तथा श्लोका मन्त्रास्तत्सङ्ख्यकाश्च ते ॥ १२-५२८ ॥  
  
	ततो देव्येकमन्त्रेण वरदाऽहं सुरेश्वरि ।  
	देवा ऊचुस्तथा सर्ववाधाप्रशमनं तथा ॥ १२-५२९ ॥  
  
	श्लोकेनैकेन देवेशि देव्युवाच ततः परम् ।  
	वैवस्वतेऽन्तरे प्राप्तेत्यादिश्लोकाश्चतुर्दश ॥ १२-५३० ॥  
  
	सार्धसर्वाहुतिर्देवि पञ्चाशत् पञ्चसंयुताः ।  
	वैष्णवी देवता ह्यत्र महागरुडवाहिनी ॥ १२-५३१ ॥  
  
इत्येकादशोऽध्यायः ।  
  
	देव्युवाचेति च तत एभिः स्तवैश्च मां सदा ।  
	दूरेत्यर्धेन सहिता अष्टाविंशतिरूपकाः ॥ १२-५३२ ॥  
  
	ततश्च ऋषिरुवाच इत्युक्त्वा श्लोकमादितः ।  
	ऊर्धयुग्दशभिः श्लोकैर्मन्त्रास्तत्सङ्ख्यका मताः ॥ १२-५३३ ॥  
  
	एवं तु द्वादशाध्याये एकचत्वारिंशदाहुतीः ।  
  
इति द्वादशोऽध्यायः ।  
  
प्। ११९२) ततस्त्रयोदशेऽध्याये ऋषिरुवाच इत्यथ ॥ १२-५३३ ॥  
  
	एतत् ते कथितं भूपेत्यादिसार्धत्रयं मनुः ।  
  
मनुचतुष्टयमित्यर्थः ।  
  
	मार्कण्डेय उवाचेति ततो वव्रे मनुद्वयम् ॥ १२-५३४ ॥  
  
	देव्युवाच पुनश्चैव स्वल्पश्लोकत्रयेण वै ।  
	अर्धानामेव मन्त्रत्वाद्भवत्यत्र षडाहुतिः ॥ १२-५३६ ॥  
  
षट्सङ्ख्याहुतिरित्यर्थः ।  
  
	ततो मार्कण्डेय उवाचेति दत्वा तयोरिति ।  
द्वौ मन्त्रौ पुनरुच्चार्य सावर्णिर्भविता मनुः ॥ १२-५३७ ॥  
  
	एकोनत्रिंशत्सङ्ख्याकाऽहुतिरत्र विधीयते ।  
	एवं त्रयोदशाध्याये होमे तर्पणकर्मणि ॥ १२-५३८ ॥  
  
	शतानि सप्तसङ्ख्यानि तव प्रोक्तानि शैलजे ।  
	सकारादिनकारान्तो मनुः परमदुर्लभः ॥ १२-५३९ ॥  
  
	स सम्प्रदायविधिना ज्ञातव्यो मम वल्लभे ।  
	अन्यथा विफलो मन्त्रः सत्यं सत्यं मयोदितः ॥ १२-५४० ॥  
  
विधिनेति । अष्टम्यां वा चतुर्दश्यामिति कीलकेनेत्यर्थः । तत्र होमे स्वाहान्ता एते मन्त्राः पूजायां नमोऽन्ताः । तर्पणे तर्पयाम्यन्ताः ।  
	केचित् तन्मन्त्रं पठित्वा तत्तदध्यायदेवतायै स्वाहा  इत्येवम् ।  
तत्तदध्यायहोमे तत्तदध्यादेवतां तर्पयामि  इति तर्पणे ।  
	तत्तदध्यायदेवतायै नमः  इति पूजने इत्याहुः ।  
एवं होमाशक्तौ ।  
जयन्ती  मन्त्रेण नमो देव्या इति मन्त्रेण सर्वमङ्गल  इति मन्त्रेण वा होमपूजातर्पणानि ।  
	जुहुयात् स्तोत्रमन्त्रैर्वा चण्डिकायै शुभं हविः  इत्यपि (रहस्ये) ।  
	आदौ तु कवचं कृत्वा पश्चात् सप्तशतीं जयेत्  इत्यादिवचनात् ।  
  
प्। ११९३) कवचपाठे क्रियमाणे तच्छ्लोकैराहुतयो न देयाः ।  
  
	अन्धकश्च पुरा दैत्यो दुर्गाहोमपरायणः ।  
  
	कवचाहुतिमन्त्रेण महेशेन निपातितः  इति तन्त्रान्तरवचनात् ।  
	कवचं चात्रशूलेन पाहिनो देवि  इत्यादिश्लोकचतुष्टयरूपमिति केचित् । तत्र (कात्यायनीतन्त्र-) विरुद्धे (कात्यायनीतन्रो-)क्तमन्त्रविभाग एवाभियुक्तैः स्पष्टीकृत्याभिदर्शितः ।  
तथा हि ।  
  
	अष्टसप्तत्युत्तरं तु श्लोकानां शतपञ्चकम् ॥ १२-५४१ ॥  
  
	प्रोक्तं सप्तशतीस्तोत्रे तत्सप्तशतसङ्ख्यया ।  
	विभज्य जुहुयान्मन्त्रमिति कात्यायनीमतम् ॥ १२-५४२ ॥  
  
	मार्कण्डेय उवाचैकः सावर्ण्याद्यास्ततः परम् ।  
	श्लोकमन्त्राः सप्तदश अर्धश्लोकात्मकस्ततः ॥ १२-५४३ ॥  
  
	एकोनविंशदेवं स्युर्वैश्योक्तिर्विंशतिस्तथा ।  
	पुनरर्धं पुनः श्लोकं त्रयमर्धं पुनर्भवेत् ॥ १२-५४४ ॥  
  
	पञ्चविंशतिसङ्ख्या स्याद्राजा षड्विंशतिस्तथा ।  
	अर्धश्लोकात्मकं मन्त्रद्वयमर्धं पुनर्भवेत् ॥ १२-५४५ ॥  
  
	एकोनत्रिंशदेवं तु मन्त्रसङ्ख्याः प्रकीर्त्तिताः ।  
	पुनरर्धं पुनः श्लोकत्रयमर्धं पुनर्भवेत् ॥ १२-५४६ ॥  
  
	मार्कण्डेयः पुनश्चार्धश्लोकः श्लोकात्मकः पुनः ।  
	अर्धश्लोकात्मको मन्त्रो राजार्धश्लोकमन्त्रकः ॥ १२-५४७ ॥  
  
	मन्त्राश्चत्वारिंशदेव श्लोकमन्त्रचतुष्टयम् ।  
	पुनरर्धमृषिश्चार्धश्लोकमन्त्राः पुनर्दश ॥ १२-५४८ ॥  
  
	पुनरर्धं पुना राजा एकोना षष्टिरुच्यते ।  
	पुनरर्धं पुनः श्लोकः पुनरर्धं पुना ऋषिः ॥ १२-५४९ ॥  
  
प्। ११९४) पुनरर्धं पुनः श्लोकाः षण्मन्त्राः पुनरर्धकाः ।  
	निद्रां भगवतीं विष्णोरतुलां तेजसः प्रभुः ॥ १२-५५० ॥  
  
	इत्येव पाठो मन्त्राणामेकसप्ततिरुच्यते ।  
	ब्रह्मार्धश्लोकमन्त्रोऽथ श्लोकमन्त्रास्त्रयोदश ॥ १२-५५१ ॥  
  
	अर्धश्लोकः पुनः श्लोक ऋषिः श्लोकास्तु पञ्च वै ।  
	पुनरर्धं तु मन्त्राणां सपञ्चनवतिः स्मृताः ॥ १२-५५२ ॥  
  
	भगवानर्धमन्त्रौ द्वौ ऋषिः श्लोकार्धकं पुनः ।  
	श्लोकः पुना ऋषिः श्लोकद्वयं मन्त्रद्वयं भवेत् ॥ १२-५५३ ॥  
  
	श्लोकानामष्टसप्तत्या चतुर्भिरधिकं शतम् ।  
	अध्यायादावेव ऋषिरुवाचेति सकृन्मनुः ॥ १२-५५४ ॥  
  
	अष्टषष्टिमिताः श्लोकास्तावन्तो मनवो मताः ।  
	एकोनसप्ततिः सर्वेऽध्याये मन्त्रा द्वितीयके ॥ १२-५५५ ॥  
  
	आदावृषिरुवाचैकं पञ्चविंशत् ततः परम् ।  
	निहन्यमानाद्याः श्लोका मुखरागाकुलाक्षराः ॥ १२-५५६ ॥  
  
	इत्यन्ता देव्युवाचैको गर्ज गर्जेति चापरः ।  
	श्लोको - ऋषिरुवाचेति पुनश्च श्लोकपञ्चकम् ॥ १२-५५७ ॥  
  
	चतुश्चत्वारिंशदैवं सर्वे मन्त्रास्तृतीयके ।  
	आदावृषिरुवाचेति शक्राद्याः श्लोकमन्त्रकाः ॥ १२-५५८ ॥  
  
	षड्विंशास्तु ऋषिः श्लोकद्वयं देवी ततः परम् ।  
	व्रियतां त्रदशाः सर्वे यदस्मत्तोऽभिवाञ्छितम् ॥ १२-५५९ ॥  
  
	इत्यर्धश्लोकमन्त्रोऽथ देवा उचुस्ततः परम् ।  
	भगवत्या कृतं सर्वमित्यर्धश्लोकमन्त्रकः ॥ १२-५६० ॥  
  
	यदयं नियताद्यं च श्लोकमन्त्रत्रयं भवेत् ।  
प्। ११९५) ऋषिश्लोकास्तु चत्वारो मनवः परिकीर्त्तिताः ॥ १२-५६१ ॥  
  
	षट्त्रिंशच्छ्लोककेऽध्याये चत्वारिंशद्द्वयाधिकम् ।  
	षट्सप्ततिश्लोकयुक्तेऽध्याये मन्त्रास्तु पञ्चमे ॥ १२-५६२ ॥  
  
	एकोनत्रिंशदधिकं शतं कात्यायनीमते ।  
	आदौ ऋषिरुवाचेति पुरा शुम्भादयश्च षट् ॥ १२-५६३ ॥  
  
	श्लोकमन्त्रास्ततो देवा ऊचुश्चैवाष्टमो मनुः ।  
	नमो देव्यादिकाः श्लोकाः पञ्च मन्त्राः प्रकीर्त्तिताः ॥ १२-५६४ ॥  
  
	त्रयोदशैव मन्त्रास्तु या देवीत्यादयोऽपि च ।  
	एकविंशतिकाः श्लोका भ्रान्त्यन्तास्तेषु मन्त्रकाः ॥ १२-५६५ ॥  
  
	प्रतिश्लोके त्रयो मन्त्रा ज्ञेयास्ते च त्रिषष्टिकाः ।  
	या देवी सर्वभूतेषु विष्णुमायेति शब्दिता ॥ १२-५६६ ॥  
  
	नमस्तस्यै इति प्रोक्तो विंशत्यक्षरको मनुः ।  
	नमस्तस्यै इति प्रोको द्वितीयश्चतुरक्षरः ॥ १२-५६७ ॥  
  
	अष्टाक्षरस्तृतीयोऽपि नमतस्यैव नमो नमः ।  
	एवं द्वांविंशतिश्लोके ज्ञेयं मन्त्रत्रयं बुधैः ॥ १२-५६८ ॥  
  
	पुनः श्लोकात्मको मन्त्रस्त्रिमन्त्रः श्लोककः पुनः ।  
	त्रयोविंशच्छ्लोककेषु मन्त्रा वै सप्तषष्टिकाः ॥ १२-५६९ ॥  
  
	पूर्वैस्त्रयोदशैर्मन्त्रैः सहाशीतिरुदाहृता ।  
	स्तुता सुरैरिति श्लोकद्वयं चैव पुना ऋषिः ॥ १२-५७० ॥  
  
	पुनः सप्तदशश्लोका ऋषिः श्लोकत्रयं ततः ।  
	दूतश्चैव नव श्लोका ऋषिरेकोऽम्बिका ततः ॥ १२-५७१ ॥  
  
एक इत्यस्यैकश्लोकः इत्यर्थः ।  
  
	चतुःश्लोकी पुनर्दूतश्चतुःश्लोकी पुनः शिवा ।  
प्। ११९६) श्लोकद्वयं मिलित्वा तु चत्वारिंशन्नवाधिकम् ॥ १२-५७२ ॥  
  
	अशीत्याऽपि च संयोग एकोनत्रिंशताऽधिकम् ।  
	शतमेवं तु विज्ञेयमाहुतीनां च पञ्चमे ॥ १२-५७३ ॥  
  
	विंशतिश्लोकसंयुक्ते षष्ठेऽध्याये प्रकीर्त्तिता ।  
	सर्वे श्लोका मन्त्ररूपा देव्ये काऽथ ऋषित्रयम् ॥ १२-५७४ ॥  
  
	चतुर्विंशतिमन्त्राणामित्येवं परिकीर्त्तितम् ।  
	पञ्चविंशच्छ्लोकयुक्तेऽध्याये मन्त्रास्तु सप्तमे ॥ १२-५७५ ॥  
  
	सर्वे मन्त्राः श्लोकरूपा ऋष्युवाचद्वयं ततः ।  
	सप्तविंशतिरेवं तु मन्त्रसङ्ख्या प्रकीर्त्तिता ॥ १२-५७६ ॥  
  
	सार्धैकषष्टिश्लोकाद्येष्टमेऽध्याये प्रकीर्त्तिताः ।  
	एकषष्टिश्लोकमन्त्रा अन्तेऽर्धश्लोकमन्त्रकः ॥ १२-५७७ ॥  
  
	आदावेक ऋषिश्चैव त्रिषष्टिर्मन्त्रसन्ततिः ।  
	एकोनचत्वारिंशद्भिः श्लोकैर्युक्ते समीरिताः ॥ १२-५७८ ॥  
  
	अध्याये नवमे मन्त्रास्तावन्तोऽथ मनुद्वयम् ।  
	राजा ऋषिश्चेति चैकचत्वारिंशन्मनुस्त्वयम् ॥ १२-५७९ ॥  
  
	सार्धसप्तान्वितैर्विंशच्छ्लोकैस्तु दशमेऽन्विते ।  
	सप्तविंशतिमन्त्रास्तु श्लोकरूपास्ततोऽन्तिमः ॥ १२-५८० ॥  
  
	अर्धश्लोकात्मको मन्त्र ऋष्युवाचद्वयं तथा ।  
	देव्युवाचद्वयं चैव द्वात्रिंशन्मन्त्रसङ्ग्रहः ॥ १२-५८१ ॥  
  
	श्लोकानां सार्धपञ्चाशज्ज्ञेयमेकादशे स्फुटम् ।  
	पञ्चाशच्छ्लोकमन्त्रास्तदन्तेऽर्धश्लोकमन्त्रकः ॥ १२-५८२ ॥  
  
	शाकम्भरीति विख्यातिं तदा यास्याम्यहं भुवि ।  
	एषोऽर्धमन्त्र इत्याहुः केचिदत्र विचक्षणाः ॥ १२-५८३ ॥  
  
प्। ११९७) देवीद्वयमृषिश्चैको देवा एकमितीरितम् ।  
	पञ्चाधिकं तु पञ्चाशन्मन्त्रा ज्ञेयाः परिस्फुटम् ॥ १२-५८४ ॥  
  
	अष्टत्रिंशच्छ्लोकयुक्तेऽप्यध्याये द्वादशात्मके ।  
	चत्वारिंशच्च एकश्च मन्त्रास्तत्राहुतिद्वयम् ॥ १२-५८५ ॥  
  
	अर्धश्लोकात्मकं श्लोकाः सप्तत्रिंशन्मिता ऋषिः ।  
	देव्युवाचेति चैवैकमेवं सङ्ख्या स्फुटोदिता ॥ १२-५८६ ॥  
  
	त्रयोदशे सार्धसप्तदशश्लोकाः प्रकीर्त्तिताः ।  
	ऋषिरुवाचेत्यारभ्य भोगस्वर्गापवर्गदाः ॥ १२-५८७ ॥  
  
	इत्यन्ताः पञ्चमन्त्रास्ते मार्कण्डेयस्ततः परम् ।  
	इति तस्य वचः श्रुत्वेत्यर्धमन्त्रः प्रकीर्त्तितः ॥ १२-५८८ ॥  
  
	श्लोकमन्त्रास्ततो ज्ञेयाः पञ्चैवाथार्धमन्त्रकम् ।  
	देव्युवाचेति मन्त्रोऽयं ततः श्लोकस्तु मन्त्रकः ॥ १२-५८९ ॥  
  
मार्कण्डेयस्ततो मन्त्रः श्लोकौ मन्त्रद्वयं ततः ।  
ततो देवीषडर्धानि सप्त मन्त्राः प्रकीर्त्तिताः ॥ १२-५९० ॥  
  
	मार्कण्डेयस्ततः पश्चाद्द्वयं मन्त्रद्वयं स्मृतम् ।  
	आवृत्त्या त्वधिको मन्त्रः सावर्णिर्भविता मनुः ॥ १२-५९१ ॥  
  
	एकोनत्रिंशत्सङ्ख्याका मन्त्रा अत्र स्मृता बुधैः  इति ।  
अथ प्रसङ्गात् प्रश्नविधिरुच्यते (तन्त्रविधानमुक्तावली-)धृतवचनानि ।  
  
	त्रयोदशदलं पद्मं लिखित्वा सुमनोहरम् ।  
	एकाङ्कादिक्रमेणाङ्कैर्दलानि परिपूरयेत् ॥ १२-५९२ ॥  
  
	प्रत्यध्याये श्लोकसङ्ख्याः पृथग्लेख्याश्च पङ्क्तिशः ।  
	पूजयेत् पुस्तके दुर्गां नवर्णेन विधानवित् ॥ १२-५९३ ॥  
  
	देवि दुर्गे नमस्तुभ्यं सर्वज्ञे सर्वदर्शिनि ।  
प्। ११९८) सिद्धिकार्यस्य वा सिद्धिं सत्यं मन्त्रं प्रदर्शय ॥ १२-५९४ ॥  
  
	एवं सम्प्रार्थ्य वा फलं वाऽक्षतमेव वा ।  
	कुमार्या वा शिशोर्हस्तादध्यायाङ्के निधाययेत् ॥ १२-५९५ ॥  
  
	विदित्वा चैवमध्यायं तत्पद्याङ्के निधापयेत् ।  
	श्लोकं ज्ञात्वा ततो मन्त्री वाचयीत स्फुटाक्षरम् ॥ १२-५९६ ॥  
  
	श्लोकस्यार्थानुसारेण ज्ञेयं विज्ञैः शुभाशुभम् ।  
	वरदानार्थकाः श्लोका देवीतुष्ट्यर्थकाश्च ये ॥ १२-५९७ ॥  
  
	त्राणाभ्युपगमार्थाश्च भाविभव्यार्थकाश्च ये ।  
	देवोत्सवाभिधेया ये श्लोकास्ते सिद्धिसूचकाः ॥ १२-५९८ ॥  
  
	दैत्यानां सङ्ख्ययो यत्र देवीविक्रमवर्णनम् ।  
	अमर्षवर्णनं देव्या असुरेषु रणाजिरे ॥ १२-५९९ ॥  
  
	एवं विधाश्च ये श्लोकाः सङ्ग्रामविजयप्रदाः ।  
	प्रार्थनार्थाश्च ये श्लोकाः स्तोत्ररूपास्तथैव च ॥ १२-६०० ॥  
  
	सूचयन्ति च ते सिद्धिं दीर्घकालविलम्बिनीम् ।  
	यदि स्यादुत्तरश्लोको वरदानार्थकस्तथा ॥ १२-६०१ ॥  
  
	सिद्धिमीदृगपि श्लोकस्तुर्णमेवाभिशंसति ।  
	आपदो वर्णनं तस्या वेदनं च सुपर्वणाम् ॥ १२-६०२ ॥  
  
	भूभृद्विशोश्च संवादो वर्णनं विपदस्तयोः ।  
	दूतवाक्यं च दैत्यानां विक्रमस्य च वर्णनम् ॥ १२-६०३ ॥  
  
	प्रयाणवर्णनं तेषां कार्यनाशस्य सूचकम् ।  
  
आपद इति सुपर्वणामापदो वर्णनमित्यन्वयः । तस्या आपदो वेदनं ज्ञानं कथनमिति यावत् ।  
	स्वर्गान्निराकृताः सर्वे तेन देवगणा भुवि ॥ १२-६०४ ॥  
  
	विचरन्ति  इत्यदिरूपमित्यर्थः ।  
  
प्। ११९९) केचिदिष्टमनिष्टं वा श्लोकानावेदयन्ति च ।  
	तादृशश्लोकलाभे तु पुनः प्रश्नं समाचरेत् ॥ १२-६०५ ॥  
  
इति सप्तशतीप्रकरणम् ।  
  
अथ प्राणायामपुरश्चरणं तदुक्तं (सिद्धान्तसङ्ग्रहे)  
  
	अथातः सम्प्रवक्ष्यामि प्राणायामपुरस्क्रियाम् ।  
	बद्धपद्मासनो मन्त्री समकायशिरोऽधरः ॥ १२-६०६ ॥  
  
	वशीकृतेन्द्रियग्रामो नाकुलः कम्पवर्जितः ।  
	मूलाधारेऽनाहते वा भ्रूमध्ये वा स्वपङ्कजे ॥ १२-६०७ ॥  
  
	मन्त्रं ज्योतिर्मयं ध्यायेद्येनासौ प्राणसंयमः ।  
  
प्राणसंयमः प्राणायामो येन मन्त्रेण कर्त्तव्य इत्यर्थः ।  
तथा ।  
	तत्स्वरूपं शिवं ध्यायेत् पूर्वोक्तेनैव वर्त्मना ॥ १२-६०८ ॥  
  
	प्राणायामं चरेद्धीमान् पूरकादिकलक्षणम् ।  
  
शिवमिति प्रकृतदेवताभिप्रायेण ।  
तथा ।  
  
	प्रातःकालं समारभ्य यावद्यामद्वयं भवेत् ॥ १२-६०९ ॥  
  
	हविष्यान्नैस्तथा नक्तं प्रकुर्याद्भोजनं मितम् ।  
	न कुर्याद्योषितां स्पर्शं न पश्येत् पामरं जनम् ॥ १२-६१० ॥  
  
	शुद्धभूमौ कुशास्तीर्णे शयीत विजितेन्द्रियः ।  
	एवं लक्षमितं कुर्यात् प्राणायामं विचक्षणः ॥ १२-६११ ॥  
  
	ततो होमादिकं कुर्यात् पुरश्चर्योक्तवर्त्मना ।  
	भोजनं कारयेद्विप्रान् गुरुं सन्तोषयेत् तथा ॥ १२-६१२ ॥  
  
	एवं कृत्वा सर्वपापनिर्मुक्तः शुद्धविग्रहः ।  
	मन्त्रसिद्धिमवाप्नोति योगसिद्धिं विशेषतः ॥ १२-६१३ ॥  
  
	अणिमाद्यष्टसिद्धीनामपि स्यादाश्रयस्तु सः ।  
प्। १२००) यन्मन्त्रं साधयेन्मन्त्री स मन्त्रस्तस्य सिध्यति ॥ १२-६१४ ॥  
  
इति प्राणायामपुरश्चरणम् ।  
अथ पुरश्चरणव्यतिरिक्तेन मन्त्रसिद्धिप्रकारो (वीरतन्त्रे)  
  
	अथ सम्यक् प्रवक्ष्यामि गुरुसिद्धिपरम्पराम् ।  
	एवं ज्ञात्वा विशेषज्ञो गोपयेत् प्रीतये मम ॥ १२-६१५ ॥  
  
	एतत्प्रकाशनाल्लोके महाहानिः पदे पदे ॥ १२-६१५एड़् ॥  
  
शिवशिखिशीतभानुं पञ्चमान्त्यस्वराढ्यं  
द्वितयमिदमपूर्वं बीजमुग्रप्रभायाः ।  
क्षणमपि रमणीनां मण्डलान्तर्विभाव्य  
क्षपयति दुरदृष्टं वादिराड्जायते सः ॥ १२-६१६ ॥  
  
शिवो हकारः । शिखी वह्निस्तद्बीजं रेफः । सितभानुरनुस्वारः । पञ्चमान्त्यस्वर उकारस्तेन हुमिति प्रणवादिवह्निजायान्तस्योग्रप्रभामन्त्रस्य द्वितीयं बीजमित्यर्थः ।  
तथा ।  
  
स जयति रिपुवर्गान् वादिराजान् विवादे  
रमयति रमणीनां चित्तचौरश्चिरायुः ।  
कवयति कविराजैरप्यदृष्टं सुकाव्यं  
मधुमतिरपि हेया किं पुनः सिद्धिसङ्घाः ॥ १२-६१७ ॥  
  
कुलयुवतिसुयोनौ मन्त्रवर्णान् विलिख्य  
निखिलनिगमवर्णान् सुप्तदोषादिदुष्टान् ।  
विदितगुरुकुलान्तर्बाह्यवर्त्मा विधिज्ञो  
मधुपुटितपटीयान् भावयेच्छान्तचित्तः ॥ १२-६१८ ॥  
  
कुलपथमनुसन्ध्यातर्पणासक्तचित्त   
स्तव जननि जनो यस्तर्पयेत् तीर्थतोयैः ।  
स किल सुरतपुष्पैर्गन्धमाल्यानुरूपै  
प्। १२०१) रचितयुवतिवेशस्तद्धिया ध्यायते सः ॥ १२-६१९ ॥  
  
परिचरति समस्तैर्न्यासपूर्वैः प्रसिद्धैः   
स्तवपरिकरजालैर्योनिचक्रे प्रपूज्य ।  
सुविमलकुलजातां ह्रीघ्रिणावर्जितां यः  
स्वयमपि रचिताङ्गः क्षोभकृद्योगिनीनाम् ॥ १२-६२० ॥  
  
पशुरिपुकुलचक्रे संस्पृशन्मध्यशाखं  
सुरतरुसुरनाथः पापभ्रष्टसुवेशः ।  
कुलपतिकुलनाथस्तद्द्वयं योजयित्वा  
मनुपुटितविमृष्यं योजयेत् तद्बहिर्यः ॥ १२-६२१ ॥  
  
जननि तव कलानां को विदां कामरूपः  
कुमतिरहितचित्तः संलिखेत् तान्त्रिधारे ।  
विगतभयविवादध्वान्तजालः सुधांशु   
स्तव चरणतलान्तर्धृत्यजालैर्विधेयः ॥ १२-६२२ ॥  
  
परिकलितवपुस्तद्धर्मभिर्देवपूज्यैः  
परिचरति स विज्ञो मोक्षचर्याधिया सः ।  
मदनमदवधूनां बीजमुद्धृत्य शक्तिं  
तदनु कठतबीजं लोकधात्रीं तदन्तः ॥ १२-६२३ ॥  
  
यदि जपति मदन्तर्भावमासाद्य सद्यः  
सुरनगरगतिस्तैः सिद्धवर्गैः स पूज्यः ।  
शिवभृगुमदपृथ्वीशक्तियुक्तं सुसिद्धो  
हरिहरचतुरास्यस्वस्वभूतिप्रभूतम् ॥ १२-६२४ ॥  
  
परमवरदसञ्ज्ञः क्षोभकृत् कामिनीना   
मधिपतिरपि वाचां श्रीपतिः सार्वभौमः ।  
प्। १२०२) भृगुमदकथिताधः कामबीजं तदग्रे  
भुवनभयविनाशः क्षोभिणीं योजयित्वा ॥ १२-६२५ ॥  
  
जपति यदि सकृद्वा चिन्त्यते वीरसिंहः  
कुलयुवतिकुलान्तः क्षोभकृत् कामभावात् ।  
मदनमदलताधः शक्तिबीजं नियोज्य  
स्मरहरहरिरूपी कामरूपः कुवेरः ॥ १२-६२६ ॥  
  
रिपुकुलहरिणाक्षीलोचनाम्भोजविद्यु   
द्विपुलजननिषेकात् खण्डितान्तोग्रतापः ।  
शिवभृगुमदमूलं लोभमूलं भजन्ति  
यदि विविधगुरूणां वर्त्ममूलं विमृष्य ॥ १२-६२७ ॥  
  
निधिपतिरपि नाथो गीष्पतिर्भद्रचेता  
यदि भवति तदेतन्मुख्यमुर्वोपतित्वम् ।  
वरुणवलविवर्जं घ्राणमेकं विवर्जं  
तदुपरि मृगचिह्नं द्वन्द्वमेतद्भवान्याः ॥ १२-६२८ ॥  
  
निखिलमुनिवराणां मोक्षदानैकदक्षः  
सदसतसमधर्मा क्षेमकृन्मन्त्रराजः ।  
शिवशमनययुक्तं बीजमेतद्भवान्या  
अनलशिवसधर्माश्चादिराजं स्वतन्त्रम् ॥ १२-६२९ ॥  
  
तव समनययुक्तं बीजमेतद्भवान्या  
द्वितयमपि विमानं वक्तुमोशो महेशः ।  
किमिह कमलजन्मा जन्मधारासहस्रै   
रिति भजति नराणां मन्त्रराजं स्वभाग्यै ॥ १२-६३० ॥  
  
भवति जननि युष्मत्पादपद्मोयभक्त   
प्। १२०३) स्त्यजसि परपुमांसं नेदृशं क्वापि काले ।  
न खलु वपुपुरर्घ्यं तस्य काचित् कदाचि   
न्निहितगुरुमुखाद्वा प्राप्य कस्मादकस्मात् ॥ १२-६३१ ॥  
  
स्मररिपुपुरपारे मोक्षचर्यास्वपारे  
परमपदविलीनः सर्वसौभाग्यभोगैः ।  
अनलपुरविभागे कालिकारन्ध्रबीजं  
तदपि यदि विदध्याद्दिक्षितं दण्डवर्णम् ॥ १२-६३२ ॥  
  
नयनयुतलकारं मस्तके नामयुक्तं  
तदनु विकटदंष्ट्रासोत्कटं बीजयुक्तम् ।  
यदि जपति समस्तं गुह्यगुह्यातिगुह्यं  
त्रिजगति किमिहास्ते क्लेशलभ्यं कथं चित् ॥ १२-६३३ ॥  
  
क्रमपचितमपूर्वं सर्वमेवानुबद्ध्यं  
मनुरपरविभाव्यस्तस्य मध्यस्थरूपम् ।  
भजति यदि चिदानन्दात्मधृक् केवलोऽसौ  
विविधभुवनमुख्यः कौतुकी मानमुख्यः ॥ १२-६३४ ॥  
  
इति ते कथितं सर्वं रहस्यं परमाद्भुतम् ।  
यथानुक्रमतो लोके किं न साध्यति योगिराट् ॥ १२-६३५ ॥  
  
अथ भैरवसाधनं (मेरुतन्त्रे)  
  
	अथातः सम्प्रवक्ष्यामि नानाभैरवसाधनम् ।  
	श्मशाने ते तु तिष्ठन्ति काले काले पुरे पुरे ॥ १२-६३६ ॥  
  
	नियमं कं चिदेकं यो न त्यजेद्धर्मगर्भितम् ।  
	वाममार्गादिनिरतोऽप्यद्वेष्टेतरवर्त्मनाम् ॥ १२-६३७ ॥  
  
	हीने गुरावपूर्णे वा साधने लोकभीतितः ।  
	स भवेद्भैरवो देवस्तस्य देशस्य शासकः ॥ १२-६३८ ॥  
  
प्। १२०४) तत्रत्यभूतवेतालाः सदा संसेवयन्ति तम् ।  
	स्वमार्गप्रच्युतानां स शासनं कुरुते सदा ॥ १२-६३९ ॥  
  
	क्षीणकर्मणि तस्मि।श्च गते ग्रामो विलीयते ।  
	अन्यस्मिन् भैरवे जाते ग्रामो वसति निश्चितम् ॥ १२-६४० ॥  
  
	यदाम्नायो भैरवोऽसौ तच्छासनं तु तद्दिशि ।  
	तेन मार्गेण वशयेत् कार्यार्थं भैरवं तु तम् ॥ १२-६४१ ॥  
  
	वाग्रमाकायमायाख्यास्तारो बीजं क्रमाद्भवेत् ।  
	पूर्वाद्यूर्ध्वान्तकानां तदाम्नायानां क्रमेण च ॥ १२-६४२ ॥  
  
	आम्नायबीजं ग्रामस्य बीजं भ्रा। भैरवस्य च ।  
	ग्रामनाम ततः प्रोच्य पितृगेहे निवासिने ॥ १२-६४३ ॥  
  
	ततस्तेषां मनुमिमं जपेद्दशसहस्रकम् ।  
	निशि श्मशाने च बलिं तदाम्नायोक्तवर्त्मना ॥ १२-६४४ ॥  
  
	जपादौ च जपान्ते च नित्यं दद्यादनन्यधीः ।  
	वटुकोक्तं हुनेद्गव्यं तर्पणादि ततश्चरेत् ॥ १२-६४५ ॥  
  
	एवं सिद्धमनुर्मन्त्री भूतानां निग्रहक्षमः ।  
	तस्मिन् देशे भवेत् तस्य प्रत्यक्षीकरणं शृणु ॥ १२-६४६ ॥  
  
	कृतनित्यक्रियः प्रातः सोपवासो जितेन्द्रियः ।  
	सायं सन्ध्यादिकं कृत्वा शान्तिपाठं विधाय च ॥ १२-६४७ ॥  
  
	प्रगृहीत्वा च सामग्रीं सायं सोत्तरसाधकः ।  
	व्रजेच्छ्मशानसामग्रीं शृणु सुस्थिरमाषकान् ॥ १२-६४८ ॥  
  
	अनङ्कुरान् जलतिलान् मुद्गा।स्तद्वन्मसूरिकान् ।  
	तथैव चणकान् भक्तं पायसान् पूपशष्कुलीः ॥ १२-६४९ ॥  
  
	कन्यकाकर्त्तितं सूत्रं कुङ्कुमेन सुरञ्जितम् ।  
प्। १२०५) अष्टौ वितस्तिदीर्घाश्च मुष्टिस्थूलाश्च खादिराः ॥ १२-६५० ॥  
  
	कोला एको हस्तमात्रं गन्धपुष्पादिकं तथा ।  
	बलिद्रव्यं च पूर्वोक्तं पूर्वाम्नाये समत्स्यकम् ॥ १२-६५१ ॥  
  
	समांसं पश्चिमाम्नाये समद्यं चोत्तरे भवेत् ।  
	ग्राममध्ये श्मशाने च ऊर्ध्वाम्नाये सरक्तकम् ॥ १२-६५२ ॥  
  
	यथायोग्यं च नैवेद्यं गच्छेच्च भयवर्जितः ।  
	पादप्रक्षालनं कृत्वा ततः स्मृत्वाऽस्य देवताम् ॥ १२-६५३ ॥  
  
	बद्धाञ्जलिरिदं वाक्यं प्रवदेत् साधकोत्तमः ।  
	अत्र श्मशाने याः काश्चिद्देवताः निवसन्ति हि ॥ १२-६५४ ॥  
  
	ताः प्रयच्छन्तु मे सिद्धिं प्रसन्नाः सन्तु पान्तु माम् ।  
	पूर्वे मां शङ्करः पातु तथाऽग्नेय्यां च शूलधृक् ॥ १२-६५५ ॥  
  
	कपाली दक्षिणे पातु नैर्-ऋत्ये जटिलोऽवतु ।  
	पश्चिमे पार्वतीभर्त्ता वायव्यां प्रमथाधिपः ॥ १२-६५६ ॥  
  
	उत्तरे मुण्डमालाढ्य ईशाने वृषभध्वजः ।  
	ऊर्ध्वं पातु तथा शम्भुरधस्ताद्धूलिधूसरः ॥ १२-६५७ ॥  
  
	अग्रतो भैरवः पातु पृष्ठतः पातु खेचरः ।  
	दक्षिणे भूधरः पातु वामे तु पिशिताशनः ॥ १२-६५८ ॥  
  
	केशान् पातु विशालाक्षो मूर्धानं च मरुत्प्रियः ।  
मस्तकं पातु भृग्वीशो नेत्रे पातु महामनाः ॥ १२-६५९ ॥  
  
	कपोलौ पातु वीरेशो गण्डौ गण्डादिमर्दनः ।  
	उत्तरोष्ठे विरूपाक्षस्त्वधरे योगिनीप्रियः ॥ १२-६६० ॥  
  
	दन्तेषु दक्षविध्वंसी चिवुके नृकपालधृक् ।  
	कण्ठे रक्षतु मां देवो नीलकण्ठो जगद्गुरुः ॥ १२-६६१ ॥  
  
प्। १२०६) दक्षस्कन्धे गिरीन्द्रेशो वामस्कन्धे च सुन्दरः ।  
	भुजे च दक्षिणे सर्वमन्त्रनाथः सदाऽवतु ॥ १२-६६२ ॥  
  
	वामे भुजे सार्वभौमो हृदये पातु पाण्डुरः ।  
	दक्षस्तनं पशुपतिर्वामं पातु महेश्वरः ॥ १२-६६३ ॥  
  
	उत्तरे सर्वकल्याणकारकोऽवतु मां सदा ।  
	नाभौ कामप्रविध्वंसी जङ्घे पातु दयामयः ॥ १२-६६४ ॥  
  
	जानुनी पात्वजामित्रो गुल्फौ गौरीपतिः सदा ।  
	पादपृष्ठं ज्ञाननिधिस्तथा पादाङ्गुलोर्हरः ॥ १२-६६५ ॥  
  
	पादाधः पातु सततं व्योमकेशो जगत्प्रियः ।  
	इति रक्षां समाधाय मन्त्ररक्षां ततश्चरेत् ॥ १२-६६६ ॥  
  
	ॐ ह्रा। ह्रु। ह्रु। ह्रु। च पूर्वे ॐ ह्री। ह्रु। ह्रो। हुताशने ।  
	ॐ ह्री। श्री। दक्षिणे न्यस्य ॐ ग्लु। स्लु। चापि नैर्-ऋते ॥ १२-६६७ ॥  
  
	ॐ प्लु। म्लु। य्लु। प्रतीच्यां च तारः प्रो। प्रु। समीरणे ।  
	ॐ भ्रा। भैरवः सौम्यायां ॐ ब्लु। प्लु। भ्रु। च फट् शिवे ॥ १२-६६८ ॥  
  
	ॐ ग्लौ। ब्लु। मूर्धदेशेऽथो स्रा। स्रु। स्र। स्रस्त्वधः स्मृतम् ।  
	एवं रक्षां समाधाय कील्याः कीलादिगष्टके ॥ १२-६६९ ॥  
  
	मध्ये महाकीलमथो दिक्पालार्चनमारभेत् ।  
	ततो मन्त्रमिमं ब्रूयात् प्रार्थयेत् प्रेमसंयुतः ॥ १२-६७० ॥  
  
	भ्रा। भैरव द्विरुच्चार्य भयङ्करहरे वदेत् ।  
	मां रक्ष रक्ष हु। फट् च स्वाहा द्वाविंशदर्णकः ॥ १२-६७१ ॥  
  
	पलाशभाजने माषान् कृत्वा प्राचीं व्रजेत् ततः ।  
	कीलस्य निकटे चेन्द्रमावाह्य परिपूजयेत् ॥ १२-६७२ ॥  
  
	ध्यानं प्रागुक्तवत् कृत्वा तत्पुरश्चतुरस्रके ।  
प्। १२०७) मन्त्रेणानेन चेन्द्राय मण्डले बलिमर्पयेत् ॥ १२-६७३ ॥  
  
	ॐ ह्रा। ह्री। ह्रु। समुच्चार्य भो इन्द्र सुरनायक ।  
	प्रसन्नो भव मे शीघ्रं देहि सिद्धिं सनातनीम् ॥ १२-६७४ ॥  
  
	इमं बलिं गृह्ण गृह्ण हू। फट्नागाग्निवर्णकः ।  
	जलं दत्वा बलिं त्यक्त्वा नत्वेयाद्वह्निकीलकम् ॥ १२-६७५ ॥  
  
	अग्निं तत्र समावाह्य प्राग्वद्ध्यात्वा प्रपूजयेत् ।  
	तदग्रे मण्डलं कृत्वा दद्यान्मन्त्रेण वै बलिम् ॥ १२-६७६ ॥  
  
	ॐ र। रा। रू। रू। च रि। री। तदग्रेऽग्नेपदं पदेत् ।  
	तेजोनायक मे शीघ्रं सिद्धिं देहि इमं वदेत् ॥ १२-६७७ ॥  
  
	मुद्गबलिं गृह्ण गृह्ण हू। फड्देवार्णको मनुः ।  
	ततो दक्षिणकीलस्य निकटे यममर्चयेत् ॥ १२-६७८ ॥  
  
	म। बीजेन समावाह्य मनुना निर्वपेद्बलिम् ।  
	ॐ प्रा। प्री। प्रु। ततः प्रा। प्री। प्रू। भो यमपदं वदेत् ॥ १२-६७९ ॥  
  
	प्रेताधिपतये शीघ्रं प्रसन्नो भव संवदेत् ।  
	इमं मे मसुरं पात्रे बलिं गृह्णयुगं वदेत् ॥ १२-६८० ॥  
  
	हू। फडन्तः समाख्यातो मन्त्रो गोरामवर्णकः ।  
	ततो नैर्-ऋत्यकीलस्य निकटे नैर्-ऋतं यजेत् ॥ १२-६८१ ॥  
  
	क्ष। बीजेन समावाह्य बलिमन्त्रोऽथ कथ्यते ।  
	ॐ प्रे। प्रे। प्रे। ततो हू। हू। त्रिः ख। द्विह्री। च भोयुगम् ॥ १२-६८२ ॥  
  
	रक्षोनाथ पदाच्छिघ्रं प्रसन्नो भव संवदेत् ।  
	इमं मे चणकबलिं गृह्ण हू। फड्मनुर्मतः ॥ १२-६८३ ॥  
  
	षट्त्रिंशदर्णोऽथ ततो व्रजेत् पश्चिमकीलकम् ।  
	व। बीजेन समावाह्य वरुणं तत्र पूजयेत् ॥ १२-६८४ ॥  
  
प्। १२०८) बलिमन्त्रो ध्रुवो ब्रा। ब्री। भो भो वरुण संवदेत् ।  
	जलनाथपदस्यान्ते प्रसन्नो भव संवदेत् ॥ १२-६८५ ॥  
  
	इमं ते चोदनबलिं गृह्ण गृह्ण च हू। च फट् ।  
	त्रिंशदर्णो मनुः प्रोक्तो वरुणस्य बलेरयम् ॥ १२-६८६ ॥  
  
	ततो व्रजेद्वायुकोणं कीलस्य निकटेऽर्चयेत् ।  
	यं बीजेन समावाह्य वायुं शृणु बलेर्मनुम् ॥ १२-६८७ ॥  
  
	वा। वी। वू। ततः क्रा। क्री। भो भो वायो पुनः पुनः ।  
	क्षीप्रं प्रसन्नो भवेति ममेदं पायसेति ॥ १२-६८८ ॥  
  
	बलिं गृह्णयुगं हू। फट् पञ्चत्रिंशाक्षरो मनुः ।  
	उदक्कीलं ततो गत्वा कु। बीजेन धनेश्वरम् ॥ १२-६८९ ॥  
  
	आवायेत् पूजयित्वा मनुना निर्वपेद्वलिम् ।  
	ॐ क्रा। क्रू। ततः क्रा। क्री। भो भो यक्षपदं वदेत् ॥ १२-६९० ॥  
  
	नाथ शीघ्रं प्रसन्नो मे भवेति च पदं वदेत् ।  
	ममापूपबलिं गृह्ण गृह्ण हू। फड्रदार्णकः ॥ १२-६९१ ॥  
  
	ईशानकीलनिकटे गत्वेशानं समाह्वयेत् ।  
	ह। बीजेन ततः पूज्यबलिः स्यान्मनुनाऽमुना ॥ १२-६९२ ॥  
  
	ॐ श्रा। श्री। श्रू। ततः श्रा। श्री। श्री। श्री। स्याच्छष्कुलीपदम् ।  
	बलिं गृह्णयुगं हू। फड्नवविंशतिवर्णकः ॥ १२-६९३ ॥  
  
	पुष्पाक्षतान् समादाय मध्यस्तम्भादधः स्थितः ।  
	अधस्तनस्तम्भाय नमो मन्त्रोऽयं तु नवाक्षरः ॥ १२-६९४ ॥  
  
	अनेन मनुना स्तम्भनिर्भयः परिपूजयेत् ।  
	महाकवचमन्त्रेण कुर्याद्देहस्य रक्षणम् ॥ १२-६९५ ॥  
  
	ॐ ह्रा। ह्री। ह्रु। ततो ह्रश्च क्ष्रा। क्ष्री। क्ष्रु। क्ष्रः समुच्चरेत् ।  
प्। १२०९) स्त्रा। स्त्री। स्त्रु। स्त्र। स्तथा घ्रा। घ्री। घ्रो। घ्रो। म्रा। म्री। ततो वदेत् ॥ १२-६९६ ॥  
	  
म्रू। म्रो। म्रे। म्र। ततो म्रो। म्रौ। त्रिधोक्तेन त्रिधा त्रिधा ।  
	हू। सप्तकं समुच्चार्य फडन्तं सर्वतो वदेत् ॥ १२-६९७ ॥  
  
	रक्ष रक्ष पदं प्रोच्य रक्ष रक्षेति भैरव ।  
	नाथ नाथ फडन्तोऽयमेकपञ्चाशदक्षरः ॥ १२-६९८ ॥  
  
	इत्यात्मरक्षां कृत्वाऽथ स्तम्भस्य च समीपतः ।  
	आसनं सम्यगास्तीर्य तत्र प्राङ्मुख आस्थितः ॥ १२-६९९ ॥  
  
	साग्रे सप्ते तु भूभागे गोमयाद्युपलेपिते ।  
	पद्ममष्टदलं कृत्वा तद्बहिः षोडशच्छदम् ॥ १२-७०० ॥  
  
	तद्बाह्येऽष्टदलं चापि भूपुरं च ततो लिखेत् ।  
	चतुरस्रत्रयोपेतं चतुर्द्वारसमन्वितम् ॥ १२-७०१ ॥  
  
	तन्मध्ये देवमावाह्य सम्यङ्मूलेन पूजयेत् ।  
	कर्णिकायां षडङ्गानि ह्यसिताङ्गादिभैरवान् ॥ १२-७०२ ॥  
  
	पत्राष्टके पूजयित्वा पूजयेत् षोडशच्छदे ।  
	कुलीशं सकुलीशं च जामित्रं रामठं रिभम् ॥ १२-७०३ ॥  
  
	प्रचण्डं चण्डकेशं च चण्डात्मानं च चामरम् ।  
	चारित्रं च चमत्कारं चञ्चलं चारुभूषणम् ॥ १२-७०४ ॥  
  
	चामीकरं चारुवहं चकितं चेति षोडश ।  
	नत्यन्तनामभिः पूज्याः षोडशानन्दपूरिताः ॥ १२-७०५ ॥  
  
	ब्राह्म्याद्याश्चाष्टपत्रेषु बहिर्वीथ्यां दिगीश्वरान् ।  
	तद्बाह्यायां तदस्त्राणि तद्बाह्यायां त्विमान् यजेत् ॥ १२-७०६ ॥  
  
	प्रचण्डचण्डोर्ध्वकेशभीषणाभिषणाभिधाः ।  
	व्योमकेशो व्योमवाहो व्योमव्यापक एव च ॥ १२-७०७ ॥  
  
प्। १२१०) एतान् वीरान् समाहूय चायाहीति समुच्चरेत् ।  
	अभ्यर्चयेन्निर्भयः सन् बलिं न्यासान् समाचरेत् ॥ १२-७०८ ॥  
  
	पश्चिमाभिमुखो भूत्वा मालां सम्पूज्य संयजेत् ।  
	उच्चैः स्वरं तदाऽयाति प्रत्यहं भैरवः स्वयम् ॥ १२-७०९ ॥  
  
	वामहस्तेन दद्याच्च यथाम्नायोदितं बलिम् ।  
	सम्भोजयन् जपं कुर्यान्निर्भयः प्रीतमानसः ॥ १२-७१० ॥  
  
	तृप्तो देवो यदा ब्रूयाद्वरं वरय वाञ्छितम् ।  
	दक्षिणे पायसेनैव तस्य तृप्तिः प्रजायते ॥ १२-७११ ॥  
  
	वामादीनां मांसमद्यरक्ताद्यैश्चरुणाऽपि वा ।  
	प्रणम्य दण्डवद्भूमौ वाञ्छितं वरमुच्चरेत् ॥ १२-७१२ ॥  
  
	आगत्य च गृहे पश्चात् त्र्यहं कुर्यान्महोत्सवम् ।  
	एवं कलियुगे सिद्धिः श्मशानस्य प्रकीर्त्तिता ॥ १२-७१३ ॥  
  
	जपेदेनं समारूढो दैवी प्रत्यक्षता भवेत् ।  
	समस्तभैरवानां तु मन्त्रादेवं मयोदितम् ॥ १२-७१४ ॥  
  
इति भैरवसाधनम् ।  
  
अथ योगिनीसाधनं (भूतडामरे)  
  
	अथातः सम्प्रवक्ष्यामि योगिनीसाधनोत्तमम् ।  
	सर्वार्थसाधनं नाम देहिनां सर्वसिद्धिदम् ॥ १२-७१५ ॥  
  
	अतिगुह्या महाविद्या देवानामपि दुर्लभा ।  
	यासामभ्यर्चनं कृत्वा यक्षेशोऽभूत् कुलाधिपः ॥ १२-७१६ ॥  
  
	तासामाद्यां प्रवक्ष्यामि सुराणां सुन्दरीं प्रिये ।  
	अस्या अभ्यर्चनेनैव राजत्वं लभते नरः ॥ १२-७१७ ॥  
  
	अथ प्रातः समुत्थाय कृत्वा स्नानादिकं शुभम् ।  
प्। १२११) प्रासादं च समासाद्य कुर्यादाचमनं ततः ॥ १२-७१८ ॥  
  
	प्रणवान्ते सहस्रारे हु। फड्दिग्बन्धनं चरेत् ।  
	प्राणायामं ततः कुर्यान्मूलमन्त्रेण मन्त्रवित् ॥ १२-७१९ ॥  
  
	षडङ्गं मायया कुर्यात् पद्ममष्टदलं लिखेत् ।  
	तस्मिन् पद्मे महामन्त्रबीजन्यासं समाचरेत् ॥ १२-७२० ॥  
  
	पीठे देवीं समभ्यर्च्य ध्यायेद्देवीं जगत्प्रियाम् ।  
  
ध्यानं यथा ।  
  
	पूर्णचन्द्रमुखीं गौरीं विचित्राम्बरधारिणीम् ॥ १२-७२१ ॥  
  
	पीतोन्नतकुचां रामां सर्वाद्यामभयप्रदाम् ।  
	इति ध्यात्वा न मूलेन दद्यात् पाद्यादिकं शुभम् ॥ १२-७२२ ॥  
  
	पुनर्धूपं निवेद्यैव नैवेद्यं मूलमन्त्रतः ।  
	गन्धचन्दनताम्बूलं सकर्पूरं सुशोभनम् ॥ १२-७२३ ॥  
  
	प्रणवान्ते भुवनेशीमागच्छ सुरसुन्दरि ।  
	वह्निभार्या  जपेन्मन्त्रं त्रिसन्ध्यं च दिने दिने ॥ १२-७२४ ॥  
  
	सहस्रैकप्रमाणेन ध्यात्वा देवीं सदा बुधः ।  
	मासान्ते व्याप्य दिवसं बलिपूजां सुशोभनाम् ॥ १२-७२५ ॥  
  
	कृत्वा च प्रजपेन्मन्त्रं निशीथे याति सुन्दरी ।  
	सुदृढं साधकं मत्वा महिम्ना साधकालये ॥ १२-७२६ ॥  
  
	सुप्रसन्ना साधकाग्रे सदा स्मेरमुखी ततः ।  
	दृष्ट्वा देवीं साधकेन्द्रो दद्यात् पाद्यादिकं शुभम् ॥ १२-७२७ ॥  
  
	सुचन्दनं सुमनसो ज्ञात्वाऽभिलषितं वदेत् ।  
	मातरं भगिनीं वाऽपि भार्यां वा भक्तिभावतः ॥ १२-७२८ ॥  
  
	यदि माता तदा वित्तं दिव्यं च सुमनोहरम् ।  
प्। १२१२) भूपतित्वं प्राथितं यत् तद्ददाति दिने दिने ॥ १२-७२९ ॥  
  
	पुत्रवत् पालितं लोके सत्यं सत्यं सुनिश्चितम् ।  
	स्वसा ददाति दिव्यं च दिव्यवस्त्रं तथैव च ॥ १२-७३० ॥  
  
	दिव्यकन्यां समानीय नागकन्यां दिने दिने ।  
	यद्यद्भवति भूतं च भविष्यति च यत् पुनः ॥ १२-७३१ ॥  
  
	तत्सर्वं साधकेन्द्राय निवेदयति निश्चितम् ।  
	यद्यत् प्रार्थयते सर्वं ददाति सा दिने दिने ॥ १२-७३२ ॥  
  
	भ्रातृवत् पालितं लोके कामनाभिर्मनोरथैः ।  
	भार्या स्याद्यदि सा देवी साधकस्य मनोहरा ॥ १२-७३३ ॥  
  
	राजेन्द्रः सर्वराजानां संसारे साधकोत्तमः ।  
	स्वर्गे मर्त्त्ये च पाताले गतिः सर्वत्र निश्चितम् ॥ १२-७३४ ॥  
  
	यद्यद्ददाति सा देवी वर्णितुं नैव शक्यते ।  
	तया सार्थं च सम्भोगं करोति साधकोत्तमः ॥ १२-७३५ ॥  
  
	अन्यस्त्रीगमनं त्यक्त्वा अन्यथा नश्यति ध्रुवम् ।  
  
इति सुन्दरीसाधनम् ।  
  
अथ मनोहरासाधनं तत्रैव ।  
  
	ततोऽन्यसाधनं वक्ष्ये निर्मितं ब्रह्मणा पुरा ॥ १२-७३६ ॥  
  
	नदीतीरं समासाद्य कुर्यात् स्नानादिकं ततः ।  
	पूर्ववत् सकलं कार्यं चन्दनैर्मण्डलं लिखेत् ॥ १२-७३७ ॥  
  
	स्वमन्त्रं तत्र संलिख्यावाह्य ध्यायेन्मनोहराम् ।  
  
ध्यानं यथा ।  
  
कुरङ्गनेत्रां शरदिन्दुवक्त्रां विम्बाधरां चन्दनगन्धलिप्ताम् ।  
चेलांशुकां पीनकुचां मनोज्ञां श्यामां सदा कामदुघां विचित्राम् ॥  
  
	एवं ध्यात्वा जपेद्देवीमगुरूधुपदीकैः ॥ १२-७३८ ॥  
  
प्। १२१३) गन्धं पुष्पं रसं चैव ताम्बूलादी।श्च मूलतः ।  
	तारं माया तथाऽगच्छ मनोहरे पावकवल्लभा ॥ १२-७३९ ॥  
  
	स्नात्वाऽयुतं प्रतिदिनं जपेन्मन्त्रं प्रसन्नधीः ।  
	मासान्ते दिवसं प्राप्य कुर्याच्च जपमुत्तमम् ॥ १२-७४० ॥  
  
	आनिशीथं जपेन्मन्त्रं ज्ञात्वा च साधकं दृढम् ।  
	गत्वा च साधकाभ्यासे सुप्रसन्ना मनोहरा ॥ १२-७४१ ॥  
  
	वरं वरय शीघ्रं त्वं यद्यन्मनसि वर्त्तते ।  
	साधकेन्द्रोऽपि तां भक्त्या पाद्याद्यैरर्चयेन्मुदा ॥ १२-७४२ ॥  
  
	प्राणायामं षडङ्गं च मायया च समाचरेत् ।  
	मत्स्यमांसबलिं दत्वा पूजयेच्च समाहितः ॥ १२-७४३ ॥  
  
	चन्दनोदकपुष्पेण फलेन च मनोहराम् ।  
	ततोऽर्चिता प्रसन्ना सा पुष्णाति प्रार्थितं चरेत् ॥ १२-७४४ ॥  
  
	सुवर्णस्य शतं भारं सा ददादि दिने दिने ।  
	सविशेषं व्ययं कुर्यात् स्थिते तत् तु न दास्यति ॥ १२-७४५ ॥  
  
	अन्यस्त्रीगमनं तस्य न भवेदिदमीरितम् ।  
	अव्याहतगतिस्तस्य भवतीति न संशयः ॥ १२-७४६ ॥  
  
	साधिताऽपि विधानेन यदि नायानि यक्षिणी ।  
	विषं क्रोधात्मकं प्रोच्यामुकयक्षिण्यतः परम् ॥ १२-७४७ ॥  
  
	भूतेशान्मादनं वायुद्वयं क्रोधास्त्रसंयुतम् ।  
	क्रोधेनानेन चाक्रम्य जपेदष्टसहस्रकम् ॥ १२-७४८ ॥  
  
	एवं कृते समायाति वाञ्छितार्थं प्रयच्छति ।  
  
मुद्रामाह ।  
  
	मुष्टिमन्योन्यमास्थाय कनिष्ठे वेष्टयेदुभे ॥ १२-७४९ ॥  
  
प्। १२१४) प्रसार्याकुञ्च्य तर्जन्यौ कार्या चैषाऽङ्कुशाकृतिः ।  
	इयं क्रोधाङ्कुशी मुद्रा यक्षिण्याकर्षणक्षमा ॥ १२-७५० ॥  
  
	इयं ते कथिता विद्या सुगोप्या या सुरेश्वरि ।  
	तव स्नेहेन भक्त्या च वशोऽहं परमेश्वरि ॥ १२-७५१ ॥  
  
  
इति मनोहरासाधनम् ।  
  
अथ धनदामन्त्रस्तत्रैव ।  
  
	तत्तूर्य विन्दुना युक्तं लज्जाबीजं सविन्दुकम् ।  
	लक्ष्मीबीजं ततो देवि सम्बोध्य च रतिप्रिया ॥ १२-७५२ ॥  
  
	स्वाहान्तो मनुराख्यतो मन्त्रराजोत्तमोत्तमः ।  
  
मन्त्रान्तरम् ।  
  
	तत्तूर्यं विन्दुसंयुक्तं लक्ष्मीः प्रणव एव च ॥ १२-७५३ ॥  
  
	मायाबीजं समुद्धृत्य सम्बोध्य च रतिप्रियाम् ।  
	वह्निजायामिति प्रोक्तो मन्त्रराजोत्तमोत्तमः ॥ १२-७५४ ॥  
  
	कुवेरोऽस्य मुनिः प्रोक्तः पङ्क्तिश्छन्दोऽथ देवता ।  
	धनदाप्रीतये तस्या विनियोगः प्रकीर्त्तितः ॥ १२-७५५ ॥  
  
	षड्दीर्घमायया चैव कराङ्गन्यास इष्यते ।  
  
ततो ध्यानम् ।  
  
	कुङ्कुमोदरगर्भाभां किञ्चिद्यौवनशालिनीम् ॥ १२-७५६ ॥  
  
	मृणालकोमलभुजां केयूराङ्गदभूषिताम् ।  
	तुलाकोटिपरिभ्रान्तपादपद्मद्वयान्विताम् ॥ १२-७५७ ॥  
  
	माणिक्यहारमुकुटकुण्डलादिविभूषिताम् ।  
	नीलोत्पलदृशं किञ्चिदुद्यत्कुचविराजिताम् ॥ १२-७५८ ॥  
  
	कराब्जभ्राम्यत्कमलां रक्तवस्त्राङ्गरागिणीम् ।  
	हेमप्राकारमध्यस्थां रत्नसिंहासनोपरि ॥ १२-७५९ ॥  
  
प्। १२१५) ध्यायेत् कल्पतरोर्मूले देवीं तां धनदायिकाम् ।  
	ध्यात्वा च साधकश्रेष्ठः पूजयेद्भक्तितत्परः ॥ १२-७६० ॥  
  
	नवयोन्यात्मकं चक्रं विलिखेत् कर्णिकोपरि ।  
	दिग्दलं पद्ममालिख्य चतुरस्रं ततो बहिः ॥ १२-७६१ ॥  
  
	कोणेषु वज्रान् संलिख्य मध्ये बीजं समुल्लिखेत् ।  
	अङ्गानि केशरेऽभ्यर्च्य दले शक्तीः प्रपूजयेत् ॥ १२-७६२ ॥  
  
	लक्ष्मीः पद्मा तथा पद्मालया श्रीश्च हरिप्रिया ।  
	हरा चैवाऽथ कमलालयाऽब्जलोलचञ्चला ॥ १२-७६३ ॥  
  
	एताः शक्तीः प्रपूज्याथ मध्ये देवीं प्रपूजयेत् ।  
	प्रजपेद्दक्षसूत्रेण रत्नालिकृतकेन च ॥ १२-७६४ ॥  
  
	लक्षे जपेत् मन्त्रसिद्धिः प्रयोगानाचरेद्बुधः ।  
	रात्रौ चेज्जपते चाष्टसहस्रं सप्त वासरान् ॥ १२-७६५ ॥  
  
	एतेनैव सुसिद्धः स्यात् पुरश्चर्यादिको विधिः ।  
	किमत्र दुर्लभं देवि साधयेद्यदि मानवः ॥ १२-७६६ ॥  
  
	भुक्त्वा वाऽप्यथ वाऽभुक्त्वा पायसान्नं प्रदाय च ।  
	दशकृत्त्वोऽथ वा शौचमकृत्वा वा कुले च ताम् ॥ १२-७६७ ॥  
  
	यं स्मरेद्देवि विद्यां तां दारिद्र्यैर्नाभिभूयते ।  
	कामदेवं जपेत् पार्श्वे देव्याः प्रत्यहमादरात् ॥ १२-७६८ ॥  
  
	तेन देया महाप्रीतिर्वाञ्छितार्थं ददाति च ।  
	पूजान्ते च समायाति रात्रौ देवी धनेश्वरी ॥ १२-७६९ ॥  
  
	सर्वालङ्कारमुत्सृज्य दत्वा याति निजालयम् ।  
	धनं च विपुलं दत्वा साधकस्य मनोरथान् ॥ १२-७७० ॥  
  
	पूरयित्वा महेशानि वशगा जायते शुभा ।  
प्। १२१६) स्वयमाहेति यक्षेशी यो मां स्मरति मानवः ॥ १२-७७१ ॥  
  
	तस्य दारिद्र्यसन्यासं दासीवत् करवाण्यहम् ।  
  
द्वितीयमन्त्रस्य पुरश्चरणमाह ।  
  
	सहस्रसप्ततिर्यावत पुरश्चरणमुच्यते ॥ १२-७७२ ॥  
  
	होमो घृतेन खण्डेन मधुना च दशांशतः ।  
	ताम्रपात्रे मण्डलं च कृत्वा चन्दनलेपिते ॥ १२-७७३ ॥  
  
	पूजा कार्या महादेव्याः क्षणाद्दारिद्र्यशान्तये ।  
	अङ्गन्यासकरन्यासौ चाङ्गे चैवास्य देवता ॥ १२-७७४ ॥  
  
	कुवेरस्य मतेनास्याः पूजाऽपि क्रियते तथा ।  
  
इति धनदासाधनम् ।  
  
अथाप्सरःसाधनं (भूतडामरे)  
  
	प्रालेयं श्रीः शशी देव्या अनादिः श्रीस्तिलोत्तमा ॥ १२-७७५ ॥  
  
	तारादिमन्त्रमुद्धृत्य प्रोक्ता काञ्चनमालिका ।  
	तारं श्रीर्वर्मणा युक्ता भाव्या कुण्डलहारिणी ॥ १२-७७६ ॥  
  
	तारं वर्मसमायुक्तं रत्नमाल्येति पञ्चमी ।  
	तारं ब्रह्मेति रम्भाख्या विषं श्रीरुर्वशी परा ॥ १२-७७७ ॥  
  
	अनादिबीजमाता च भूतिनीत्यप्सराः क्रमात् ।  
	क्रोधं नत्वा प्रवक्ष्येऽहमथासां सिद्धिसाधनम् ॥ १२-७७८ ॥  
  
	शैलशृङ्गं समारुह्य जपेल्लक्षं समाहितः ।  
	पौर्णमास्यां समभ्यर्च्य घृतदीपं निवेदयेत् ॥ १२-७७९ ॥  
  
	प्रजपेत् सकलां रात्रिमायाति बन्धनक्षये ।  
	चन्दनार्घेण सन्तुष्टा वरं वरय भाषिते ॥ १२-७८० ॥  
  
	कामिता सा भवेद्भार्या प्रयच्छति रसायनम् ।  
प्। १२१७) सहस्रं वत्सरं याति वरं दद्याद्यथेप्सितम् ॥ १२-७८१ ॥  
  
	जपेदयुतमात्रं तु क्षीराशो सप्तवासरान् ।  
	चन्दनेन विधायाथ मण्डलं सप्तमे दिने ॥ १२-७८२ ॥  
  
	सम्पूज्य भक्तितः शुक्लाष्टम्यां पूर्वतमूर्धनि ।  
	प्रजपेत् सकलां रात्रिं समायाति निशात्यये ॥ १२-७८३ ॥  
  
	आगत्य पुरतस्तिष्ठेत् सितवस्त्रोन्नतस्तनी ।  
	चुम्बत्याऽलिङ्गयत्याशु भार्या भवति कामिका ॥ १२-७८४ ॥  
  
	राज्यं यच्छति सन्तुष्टा त्रिदिनं दर्शयत्यपि ।  
	पञ्चवर्षयहस्रं तु भुक्त्वा भोगमनुत्तमम् ॥ १२-७८५ ॥  
  
	मृते राजकुले जन्म प्रयच्छति तिलोत्तमा ।  
	अन्यथा म्रियते शीघ्रं विपरीते कृते सति ॥ १२-७८६ ॥  
  
	नीचगासङ्गमं कृत्वा मण्डलं चन्दनेन च ।  
	धूपं चैवागुरुं दत्वा बलिं च प्रतिपादयेत् ॥ १२-७८७ ॥  
  
	जपेदष्टसहस्रं तु नित्यं सप्तदिनावधि ।  
	सप्तमे दिवसे पूजां कृत्वा धूपं प्रदापयेत् ॥ १२-७८८ ॥  
  
	प्रजपेत् सकलां रात्रिं समायाति निशात्यये ।  
	चन्दनार्घेण सन्तुष्टा वरं वरय भाषिते ॥ १२-७८९ ॥  
  
	साधकेनापि वक्तव्यं मातृवत् परिपालय ।  
	वस्त्रालङ्करणं भक्ष्यं सेवकेभ्यः प्रयच्छति ॥ १२-७९१ ॥  
  
	मृते राजकुले जन्म दद्यात् काञ्चनमालिका ।  
	न तिथिर्न च नक्षत्रं नोपवासो विधीयते ॥ १२-७९२ ॥  
  
	शैलमूर्ध्नि समास्थायायुतं मासं जपेन्मनुम् ।  
	धूपं दत्वा समभ्यर्च्य पुना रात्रौ जपेत् ततः ॥ १२-७९३ ॥  
  
प्। १२१८) अर्धरात्रे समायाति प्राग्वदर्घ्यं प्रदापयेत् ।  
	कामिता सा भवेद्भार्या प्रत्यहं सम्प्रयच्छति ॥ १२-७९४ ॥  
  
	लक्षमेकं हिरण्यं च सिद्धद्रव्यं रसायनम् ।  
	दर्शयेत् पृष्ठमारोप्य स्वर्गं कुण्डलहारिणी ॥ १२-७९५ ॥  
  
	देवतायतनं गत्वा जपेदष्टसहस्रकम् ।  
	मासमेकं तु मासान्ते पौर्णमास्यां पुनर्जपेत् ॥ १२-७९६ ॥  
  
	समभ्यर्च्यार्धरात्रौ च श्रूयते नूपरध्वनिम् ।  
	समायात्यन्तिकं दद्यात् पुष्पासनमनुत्तमम् ॥ १२-७९७ ॥  
  
	किमिच्छसि वद त्वं मे भव भार्येति साधकः ।  
	भार्याकर्म करोत्येवं राज्यं यच्छति कामिकम् ॥ १२-७९८ ॥  
  
	याति वर्षसहस्राणि प्रत्यहं परितोषिता ।  
	प्रतिपत्तिथिमारभ्य कृत्वा चन्दनमण्डलम् ॥ १२-७९९ ॥  
  
	धूपं च गुग्गुलुं दत्वा जपेदष्टसहस्रकम् ।  
	त्रिसन्ध्यं पौर्णमास्यां च पूजां कृत्वा सुशोभनाम् ॥ १२-८०० ॥  
  
	प्रजपेत् सकलां रात्रिं समायाति निशात्यये ।  
	कामिता सा भवेद्भार्या चान्यथा म्रियते ध्रुवम् ॥ १२-८०१ ॥  
  
	ददाति कामिकं भोज्यं सिद्धद्रव्यं रसायनम् ।  
	दशवर्षसहस्राणि जीवतेऽन्ते मृते पुनः ॥ १२-८०२ ॥  
  
	जन्म राजकुले कुर्याद्दद्यात् क्रोधप्रसादतः ।  
	रात्रौ देवगृहं गत्वा चन्दनेन च मण्डलम् ॥ १२-८०३ ॥  
  
	कृत्वा धूपं ततो दत्वाऽयुतं मासयुतं मनुम् ।  
	मासान्ते महतीं पूजां कृत्वा रात्रौ जपं चरेत् ॥ १२-८०४ ॥  
  
	निशात्यये समायाति प्रदद्यात् कुसुमासनम् ।  
प्। १२१९) कृते च स्वागतं पृच्छेत् किमिच्छसि च भाषते ॥ १२-८०५ ॥  
  
	साधकः प्राह भार्या त्वं भव यच्छ रसायनम् ।  
	याति वर्षसहस्राणि अप्सराः स्वयमुर्वशी ॥ १२-८०६ ॥  
  
	परस्त्रीं वर्जयेत् सर्वां चान्यथा म्रियते ध्रुवम् ।  
	एकाकी शयने स्थित्वा शुची रात्रौ च कुङ्कुमैः ॥ १२-८०७ ॥  
  
	लिखित्वा भूषिणीं भूर्जे चन्दनेन तु धूपयेत् ।  
	जपेदष्टसहस्रं तु मासं यावत् प्रयत्नतः ॥ १२-८०८ ॥  
  
	मासान्ते तु समभ्यर्च्य जपेदष्टसहस्रकम् ।  
	रात्र्यर्धान्तिकमायाति भार्या भवति कामिता ॥ १२-८०९ ॥  
  
	सिद्धद्रव्यं हिरण्यं च तुष्टा यच्छति भूषिणी ।  
	क्रोधराजः पुनः प्राह यदि नायाति साधकः ॥ १२-८१० ॥  
  
	अनेन क्रोधयोगेन जपेदप्सरसां चयम् ।  
	विषं प्राथमिकं बीजमुद्धरेच्च कटुद्वयम् ॥ १२-८११ ॥  
  
	अमुकीं क्रोधबीजं च वातमादरसंयुतम् ।  
	जपेत् सकृत् समुद्धृत्य मन्त्रमष्टसहस्रकम् ॥ १२-८१२ ॥  
  
	म्रियते शीर्यते मूर्ध्नि प्रस्फुटत्यप्सरेति च ।  
	वन्दयेदप्सरोवृन्दं मन्त्रेणानेन साधकः ॥ १२-८१३ ॥  
  
	विषबन्धद्वयं प्रोच्यहनयुग्ममुदीरयेत् ।  
	अमुकीं क्रोधमन्त्रोऽयमप्सरोवश्यकारकः ॥ १२-८१४ ॥  
  
	अथ वक्ष्येऽप्सरोवश्यकारकं मनुमुत्तमम् ।  
	विषं चलद्वयं प्रोच्य अमुकीं वश्यमानय ॥ १२-८१५ ॥  
  
	सकूर्चास्त्रजपादेवाप्सरोवश्यमियाद्ध्रुवम् ।  
  
प्। १२२०) अथ ज्वालामुखीसाधनं (फेत्कारिणीतन्त्रे)  
  
	नमो भगवतीत्युक्त्वा ज्वालामालिन्यतः परम् ॥ १२-८१६ ॥  
  
	गृध्रगणपरिवृते द्विठान्तो मनुरीरितः ।  
	ॐ नमो हृदयं प्रोक्तं भगवति शिरः स्मृतम् ॥ १२-८१७ ॥  
  
	ज्वालामालिनि च शिखा गृध्रगणपरिवृते ।  
	वर्मस्वाहास्त्रमित्येतज्जातियुक्तं न्यसेत् तनौ ॥ १२-८१८ ॥  
  
	अभुक्त्वा नियतं चैतज्जयमन्त्रं जपेज्जयी ।  
  
अथ मन्त्रान्तरं तत्रैव ।  
  
	रुद्राङ्गनाग्निजायाभ्यां रुद्रज्वालामुखीत्यपि ॥ १२-८१९ ॥  
  
	मन्त्रान्तरं समाख्यातं ज्वालामुख्या अनन्तरम् ।  
	दीपतैलाक्तपादोऽर्धरात्रे गुरुदिनादितः ॥ १२-८२० ॥  
  
	जपेदष्टसहस्रं तु त्रयोविंशतिवासरान् ।  
	प्रत्यहं पलषट्कं च ददातीति न संशयः ॥ १२-८२१ ॥  
  
पूर्वमन्त्रमाहात्म्यमाह ।  
  
	नारायणेन कथितमगस्त्यैः कथितं पुनः ।  
	सुसिद्धिमिच्छता गोप्यो नामापि न समीरयेत् ॥ १२-८२२ ॥  
  
	पुत्रस्य नृपतेश्चापि धार्मिकस्य विशेषतः ।  
	नवदुर्गाविधानेन दर्शयेत् कार्यगौरवात् ॥ १२-८२३ ॥  
  
	नृपोऽपि सम्यगाचारो मन्त्रज्ञो विविधं धनम् ।  
	निवेद्य विधिवत् पश्चान्मन्त्रग्रहणमाचरेत् ॥ १२-८२४ ॥  
  
	स्मृतिमात्रेण वैवर्णान् रिपून् सर्वान् विनाशयेत् ।  
	प्रदद्याद्दक्षिणां तस्य सहस्रं शतमेव वा ॥ १२-८२५ ॥  
  
	गवां सुवर्णं निष्काणां भूमिं वा शस्यशालिनीम् ।  
	सर्वशान्तिमवाप्नोति सर्वरक्षाकृतिर्भवेत् ॥ १२-८२६ ॥  
  
निष्कमलङ्कारः ।  
  
इति ज्वालामुखीसाधनम् ।  
  
प्। १२२१) अथ कर्णपिशाचीमन्त्रस्तत्रैव ।  
  
	कहयुग्मं कालिके च गृह्ण युग्मं तथैव च ।  
	पिण्डं पिशाचि स्वाहेति द्वीपार्णः कथितो मनुः ॥ १२-८२७ ॥  
  
ध्यानम् ।  
  
ध्यायेत् पिशाचीं चलशूलहस्तां श्यामां सुदीर्घां युवतीं त्रिनेत्राम् ।  
क्रुद्धां विवर्णां तनुवृत्तमध्यां गुञ्जाफलैः कल्पितहारयष्टिम् ॥  
  
साधनप्रकारमाह ।  
  
	एकविंशद्दिनं यावदुदयास्तमयं जपेत् ।  
	नित्यं सायं स्वमाहारं पिण्डं हर्म्योपरि क्षिपेत् ॥ १२-८२८ ॥  
  
	त्रिसप्ताहाच्च तुष्टा सा शय्यां गत्वा पिशाचिनी ।  
	पञ्चविंशतिदेशानां कथां च कथयत्यपि ॥ १२-८२९ ॥  
  
	त्रिंशद्दिनैश्च देवेशि जम्बूद्वीपकथां नयेत् ।  
	द्वात्रिंशता तथा गौरि त्रैलोक्यं श्रावयेद्ध्रुवम् ॥ १२-८३० ॥  
  
	त्रिस्वादुबलिदानेन सर्वं वदति तत्क्षणात् ।  
	सभायां यदि सङ्घाते द्यूते च रिपुसंसदि ॥ १२-८३१ ॥  
  
सर्वं कथयति क्षिप्रं नूनं तुष्टा पिशाचिनी ।  
केनापि नैव वेद्या सा साधकस्तां प्रपश्यति ॥ १२-८३२ ॥  
  
इति कर्णपिशाचीसाधनम् ।  
  
अथ विभूषिण्यादिसाधनानि (फेत्कारिणीतन्त्रे)  
  
	आद्या विभूषिणी देवी परा कुण्डलधारिणी ॥ १२-८३३ ॥  
  
	हारिणी सिंहिनी चैव हंसिनी तु ततो नटी ।  
	देवी कामेश्वरी चैव प्रोक्ता देवी रतिप्रिया ॥ १२-८३४ ॥  
  
विभूषिणीमन्त्रमाह ।  
  
	क्रोधास्त्रद्वयमायान्ते भूतिनी च त्रिकूर्चतः ।  
	तारलज्जाद्वयादस्त्रद्वयान्ते च विभीषिका ॥ १२-८३५ ॥  
  
प्। १२२२) क्रोधद्वयान्तो मन्त्रोऽयं  विभूषिण्या उदीरितः ॥ १२-८३५एड़् ॥  
  
ध्यानम् ।  
  
कर्त्त्री चैव करे परे नरशिरस्तुङ्गाकृतिर्भीषणा  
दन्तान्तर्गतमांसशोणितवसासंयुक्तभूतव्रता ।  
कालव्यालकरालसत्त्वविकटव्यालम्बिदंष्ट्राङ्कुरा  
यस्याः केशकुलाकुलाखिलमहीशैलाऽस्तु सा रक्षतु ॥ १२-८३६ ॥  
  
साधनप्रकारमाह ।  
  
	एकवृक्षतरं गत्वा यामिन्यां प्रवसेत् त्र्यहम् ।  
	जपेदष्टसहस्रं तु ध्यायन्नव्यग्रमानसः ॥ १२-८३७ ॥  
  
	जपान्ते पूजनं नाम्नाऽगुरुधूपं निवेदयेत् ।  
	प्रजपेदर्धरात्रे तु समायाति विभूषिणी ॥ १२-८३८ ॥  
  
	चन्दनोदकमिश्रेण दत्तार्घा तुष्यति ध्रुवम् ।  
	माता वा भगिनी भार्या हृष्टा भवति कामिता ॥ १२-८३९ ॥  
  
	करमेलनकं कृत्वा माता भूत्वा जगत्त्रये ।  
	शताष्टपरिवारस्य सदाऽभ्यञ्जनभूषणम् ॥ १२-८४० ॥  
  
	भगिनी चेन्महायोगिन् सहस्रयोजनादपि ।  
	ददाति स्त्रियमानीय दिव्यं रसरसायनम् ॥ १२-८४१ ॥  
  
	भार्या चेत् स्पृष्टमारोप्य स्वर्गं नयति तत्क्षणात् ।  
	दिने रत्नसहस्रं तु रसं चैव रसायनम् ॥ १२-८४२ ॥  
  
दद्यादिति शेषः ।  
  
	सर्वाशाः पूरत्येव सदा देवी विभूषणी ।  
  
अथ कुण्डलधारिणीमन्त्रस्तत्रैव ।  
  
	ध्रुवमायास्त्रयुगला प्रोक्ता कुण्डलधारिणी ॥ १२-८४३ ॥  
  
	जपेदष्टसहस्रं तु मासमात्रं दिने दिने ।  
	कर्णे कुण्डलधारिणी शशिकुण्डलधारिणी ॥ १२-८४४ ॥  
  
प्। १२२३) आयाति रुधिरेणार्घा देयास्तुष्टा वदत्यपि ।  
	किं कर्त्तव्यं मया वत्स मातेति भव साधकः ॥ १२-८४५ ॥  
  
	पञ्चाशता दिनेनापि त्रैलोक्यमपि दास्यति ।  
  
अथ सिन्दूरहारिणीमन्त्रस्तत्रैव ।  
  
	क्रोधद्वयास्त्रयुगतः सिन्दूरहारिणीपदम् ॥ १२-८४६ ॥  
  
	कूर्चत्रयान्तः सम्प्रोक्तः सिन्दूरहारिणीमनुः ॥ १२-८४६एड़् ॥  
  
ध्यानम् ।  
  
स्वर्णालङ्कृतिहारिणी चलदलव्यालोलशाखाम्बरा  
सोत्कण्ठीकृतगात्रकर्मसुभगा शुभ्रांशुचन्द्रप्रभा ।  
अन्तः सन्ततकान्तिदन्तमलिना त्रैलोक्यशोभास्पदा  
पायादूर्धनवांशुशूललतिका सिन्दूरहारिण्यसौ ॥ १२-८४७ ॥  
  
	शून्यदेवालयं गत्वा जपेदष्टसहस्रकम् ।  
	शीघ्रमायात्यागता सा भार्या भवति कामिता ॥ १२-८४८ ॥  
  
	पञ्चविंशति दिनानि वस्त्रालङ्कारभूषणम् ।  
	ददाति साधकेन्द्राय देवी सिन्दूरहारिणी ॥ १२-८४९ ॥  
  
अथ सिंहिनीमन्त्रस्तत्रैव ।  
  
	लज्जाद्वयास्त्रयुगलं सिंहिनीति पदं ततः ।  
	क्रोधबीजत्रयाद्यन्तः कीर्त्तितः सिंहिनीमनुः ॥ १२-८५० ॥  
  
ध्यानम् ।  
  
शैलाग्रद्रुमस्वर्गदन्तवदने दुर्गान्तदैत्यस्थिता  
केशा अस्थिसमस्तविष्णुचरणप्रभ्रष्टसन्त्रासिनी ।  
या दन्तान्तरलम्बिधारणरणे प्रक्षुब्धसिद्धाङ्गना  
सेयं पातु समस्तकण्टककुलव्याकम्पिमालाकुला ॥ १२-८५१ ॥  
  
प्। १२२४) गत्वैकलिङ्गं यामिन्यां प्रजपेदयुतं मनुम् ।  
	ततो हृष्टाऽतिवरदा सिंहिन्यायाति पूजिता ॥ १२-८५२ ॥  
  
	किं करोमि वदत्येवं भार्या भवति कामिता ।  
	दीनाय वस्त्रयुगलं दद्याद्रसरसायनम् ॥ १२-८५३ ॥  
  
अथ हंसिनीमन्त्रस्तत्रैव ।  
  
	तारत्रिकूर्चास्त्रयुगाद्धंसिनी भूतिनी ततः ।  
	कूर्चत्रयान्तः कथितो हंसिनीमनुरुत्तमः ॥ १२-८५४ ॥  
  
ध्यानम् ।  
  
शुभ्रा शुभ्रसरोजतुल्यनयना दुग्धासवेनार्चिता  
प्रारब्धध्वनिमुग्धमानववधूसंसेविता सादरम् ।  
किञ्चित्तुङ्गविलोलपाङ्गवलितव्यामुग्धमीलन्मुखी  
मुक्तायुक्तविलोलहारललिता श्रीहंसिनी पातु नः ॥ १२-८५५ ॥  
  
	वज्रपाणिगृहं गत्वा प्रतिमां शोभनां लिखेत् ।  
	हयमारेण सम्पूज्य जपेदयुतसङ्ख्यकम् ॥ १२-८५६ ॥  
  
	यावदर्धनिशां देवी हंसिन्यायाति निश्चितम् ।  
	चन्दनार्घप्रदानेन हृष्टा वदति साधकम् ॥ १२-८५७ ॥  
  
	किं मया ते प्रकर्त्तव्यं किङ्करी भव साधकः ।  
	वस्त्रालङ्कारभोज्याद्यं व्ययार्थं सम्प्रयच्छति ॥ १२-८५८ ॥  
  
	तदशेषव्ययाभावान्न ददाति प्रकुप्यति ।  
  
अथ चेटीसाधनं तत्रैव ।  
  
	ततः कूर्चयुगं चास्त्रयुगं चेटी ततः परम् ॥ १२-८५९ ॥  
  
	ङेऽन्तं क्रोधयुगं चोक्त्वा चेटीयुग्मं त्रपां ततः ॥ १२-८५९एड़् ॥  
  
ध्यानम् ।  
  
गच्छन्ती मितभाषिणी शशिमुखी भ्रष्टोत्तरीयाधरा  
प्। १२२५) बिभ्रन्ती कलसं सरोजयुगलं स्वर्णान्तसीमन्तिनी ।  
श्रीखण्डादिविलेपनामलवपुःसौरभ्यसम्भाविता  
किञ्चिद्धर्मसमार्जितार्पितकरा पायादियं चेटिका ॥ १२-८६० ॥  
  
	कुत्रापि भीषणस्थाने नामोच्चारणमात्रतः ।  
	ध्रुवं चेटी समागत्य चेतीकर्म करोत्यपि ॥ १२-८६१ ॥  
  
	अथवाऽस्य गृहद्वारे त्र्यहं रात्रौ जपं चरेत् ।  
	आगत्य नियतं देवी चेटीकर्म करोति च ॥ १२-८६२ ॥  
  
अथ कामेश्वरीमन्त्रस्तत्रैव ।  
  
	तारकूर्चास्त्रयुक्कामेश्वरि भूतिन्यतः परम् ।  
	ङेन्तं क्रोधत्रयं कामेश्वरीमन्त्र उदाहृतः ॥ १२-८६३ ॥  
  
ध्यानम् ।  
  
कामस्कन्धसमागता मधुलतावासन्तिपुष्पान्विता  
गायन्ती मधुराधरस्मितमुखी वीणावती चञ्चला ।  
रक्ताम्भोजविलोचना मधुमदैर्मत्ता समन्तादियं  
पायात् पुष्पधनुर्धरा मधूमती कामेश्वरी भूतिनी ॥ १२-८६४ ॥  
  
	मातृस्थानं समागात्य कृत्वा मांसस्य भक्षणम् ।  
	मांसादिना बलिं दत्वा सहस्रं सप्त वासरान् ॥ १२-८६५ ॥  
  
	जपान्नियतमायाति रुधिरार्घं निवेदयेत् ।  
	कामेश्वरी भवेत् तुष्टा भार्या भवति कामिता ॥ १२-८६६ ॥  
  
	सर्वाशाः पूरयत्येव राज्यं यच्छति निश्चितम् ।  
  
अथ रतिप्रियामन्त्रस्तत्रैव ।  
  
	तारं लज्जा च कूर्चास्त्रद्वययुक्ता रतिप्रिया ॥ १२-८६७ ॥  
  
	क्रोधत्रपास्त्रयुक्कामेश्वरीमन्त्रोक्तवत् क्रिया ॥ १२-८६७एड़् ॥  
  
प्। १२२६) ध्यानम् ।  
  
हेमप्राकारमध्ये सुरविटपितटे हेमपीठाधिरूढा  
यक्षीमालाविसर्पत्परिमलकुसुमोद्भासिधम्मिल्लभारा ।  
पीनोत्तुङ्गस्तनाढ्या कुवलयनयना रक्तवर्णा कराभ्यां  
भ्राम्यद्रक्तोत्पलाभा सकलसुरयुता दिव्यभूषाङ्गरागा ॥ १२-८६८ ॥  
  
	रात्रौ देवगृहं गत्वा तत्र शय्यां प्रकल्पयेत् ।  
	सितवस्त्रं चन्दनं च जातीपुष्पं प्रदापयेत् ॥ १२-८६९ ॥  
  
	धूपं तु गुग्गुलं दत्वाऽष्टसहस्रं जपेन्मनुम् ।  
	जपान्ते नित्यमायाति चुम्बनालिङ्गनादाभिः ॥ १२-८७० ॥  
  
	कामिता जायते भार्या सत्यं देवी कुमारिका ।  
	दद्यादष्टदिनेनैव दिव्यं वस्त्रयुगं ततः ॥ १२-८७१ ॥  
  
	कामिकं भोजनं दिव्यं परिवारस्य दास्यति ।  
	अन्यद्वैश्वानरगृहाद्द्रव्यमानीय यच्छति ॥ १२-८७२ ॥  
  
	सहस्रमेतानि जपेज्जपान्ते सिद्ध्यति ध्रुवम् ।  
	मुहुर्मुहुर्जपेन्मन्त्रमित्याह क्रोधभूपतिः ॥ १२-८७३ ॥  
  
इति विभूषिण्यादिसाधनानि ।  
  
अथ धरित्रीसाधनम् । तदुक्तं (वैष्णवीकल्पे)  
  
	अथातः सम्प्रवक्ष्यामि धरित्रीसाधनं परम् ।  
	रहस्यातिरहस्यं च सर्वतन्त्रेषु गोपितम् ॥ १२-८७४ ॥  
  
	सर्वैश्वर्यकरं नॄणां दुर्लभं परमाद्भुतम् ।  
	यज्ज्ञात्वा साधकेश्रेष्ठो धनदेन समो भवेत् ॥ १२-८७५ ॥  
  
	शरत्काले च केदारमध्ये कमलसङ्कुले ।  
	विनिर्माय कुटीं रम्यां स्थापयेत् कलशं शुभम् ॥ १२-८७६ ॥  
  
	भौमाष्टम्यामाहृतया मृदा नक्तं विनिर्मितम् ।  
प्। १२२७) गन्धर्वकर्दमैर्लिप्तं वेष्टितं शुक्लवाससा ॥ १२-८७७ ॥  
  
	वक्ष्यमाणेन मन्त्रेण तत्रावाह्य वसुन्धराम् ।  
	नानोपचारसम्भारैस्त्रिसन्ध्यं पूजयेत् सुधीः ॥ १२-८७८ ॥  
  
	भूबीजं तारमायान्ते ङेन्ता चैव वसुन्धरा ।  
	हृदयं वह्निजायान्तो द्वादशार्णो मनुः स्मृतः ॥ १२-८७९ ॥  
  
	महावराहोऽस्य मुनिर्गायत्री छन्द ईरितम् ।  
	वसुन्धरा देवता च भूबीजं बीजमुच्यते ॥ १२-८८० ॥  
  
	मायाबीजं धरित्र्याश्च विनियोगः प्रसादने ।  
	मन्त्रवर्णैः षडङ्गानि कृत्वा ध्यायेद्वसुन्धराम् ॥ १२-८८१ ॥  
  
ध्यानम् ।  
  
	फूल्लाम्भोरुहमध्यस्थामिन्दीवरदलप्रभाम् ।  
	पीतकौशेयवसनां नानालङ्कारभूषिताम् ॥ १२-८८२ ॥  
  
	नीलोत्पलद्वयं शालिमञ्जरीं चेक्षुकं करैः ।  
	बिभ्राणां सर्वलोकस्य धात्रीं वसुमतीं भजे ॥ १२-८८३ ॥  
  
	एवं ध्यात्वा जपेन्मन्त्रं वेदलक्षं समाहितः ।  
	जपान्ते वसुधादेवी भाषते कलशोदरान् ॥ १२-८८४ ॥  
  
	वरं ब्रूहि प्रदास्यामि यत् ते मनसि वर्त्तते ।  
	 इति ब्रुवाणां तां देवीं प्रसूनाञ्जलिभिस्त्रीभिः ॥ १२-८८५ ॥  
  
	सम्पूज्य प्रणमेद्भूमौ दण्डवत् साधकोत्तमः ।  
  
श्लोकार्धपतितमन्त्रः ।  
  
	नमस्तुभ्यं भगवति जगद्धात्रि वसुन्धरे ॥ १२-८८६ ॥  
  
	विष्णुपत्नि वराहस्य दंष्ट्राकोटिकृतालये ।  
	विश्वम्भरे नमस्तुभ्यं सर्वभूताश्रये धरे ॥ १२-८८७ ॥  
  
	रत्नानां च निधीनां च त्वदभ्यन्तरवर्त्तिनाम् ।  
प्। १२२८) लब्धुकामोऽस्मि कल्याणि प्रसादात् तव मेदिनि ॥ १२-८८८ ॥  
  
	इति सम्प्रार्थयेद्देवीं सा ददाति वरं ततः ।  
	द्रक्ष्यसि प्राप्स्यसीत्येवं ततः पश्यति साधकः ॥ १२-८८९ ॥  
  
	पदे पदे च रत्नानि विधानं योजनत्रये ।  
	ततस्तानि समादाय यथेष्टं विहरेद्भुवि ॥ १२-८९० ॥  
  
	आदौ पुरस्क्रियां कुर्याद्वर्णलक्षं जपेन्मनुम् ।  
	तद्दशांशं च जुहुयात् संस्कृते हव्यवाहने ॥ १२-८९१ ॥  
  
	ससर्पिषा पायसेन तद्दशांशं च तर्पयेत् ।  
	मार्जयेत् तद्दशांशेन तद्दशांशेन वैष्णवान् ॥ १२-८९२ ॥  
  
	विप्रान् सम्भोजयेन्मन्त्री ततः साधनमाचरेत् ।  
	पुरश्चर्यामकृत्वा तु न मन्त्रः कोऽपि सिद्ध्यति ॥ १२-८९३ ॥  
  
इति धरित्रीसाधनम् ।  
  
एवं किन्नर्यादिसाधनानि विस्तरभयादुपेक्षितानि ।  
  
	मेरुतन्त्रं महाकालसंहितां शक्तिसङ्गम् ।  
	वाडवानलतन्त्रं च तन्त्रं कालानलाभिधम् ॥ १२-८९४ ॥  
  
	कालीतन्त्रं परातन्त्रं तन्त्रराजं तथैव च ।  
	मुण्डमालाख्यतन्त्रं च योगिनीहृदयं तथा ॥ १२-८९५ ॥  
  
	कुमारीतन्त्रमाम्नायरहस्यं श्रीमतोत्तमम् ।  
	कुलिकाम्नायतन्त्रं च कुलचूडामणिं तथा ॥ १२-८९६ ॥  
  
	तन्त्रचूडामणिं तद्वद्भावचूडामणिं तथा ।  
	समयाचारतन्त्रं च विश्वसारं तथैव च ॥ १२-८९७ ॥  
  
	भैरव्या भुवनेश्वर्याश्चामुण्डायास्तथैव च ।  
	योगिन्याश्चापि वाराह्याः पञ्च तन्त्राणि च क्रमात् ॥ १२-८९८ ॥  
  
	नीलतन्त्रं गौतमीयतन्त्रं फेत्कारिणीमपि ।  
प्। १२२९) वामकेश्वरतन्त्रं च वीरतन्त्रं तथैव च ॥ १२-८९९ ॥  
  
	सम्मोहनाख्यतन्त्रं च तन्त्रं गन्धर्वसञ्ज्ञकम् ।  
	माहेश्वरीयतन्त्रं च तन्त्रं प्रथमसञ्ज्ञकम् ॥ १२-९०० ॥  
  
	तद्वत् कात्यायनीतन्त्रं बालातन्त्रं तथैव च ।  
	उड्डीशं मालिनीतन्त्रं गुह्यातन्त्रं तथैव च ॥ १२-९०१ ॥  
  
	कौलेशं कुब्जिकातन्त्रं कुलरत्नावलीमपि ।  
	विशुद्धेश्वरतन्त्रं च गणेश्वरविमर्षिणीम् ॥ १२-९०२ ॥  
  
	सिद्धसारस्वतं शम्भुविद्यातन्त्रं तथैव च ।  
	तद्वद्भैरवतन्त्रं च ज्ञानार्णवकुलार्णवौ ॥ १२-९०३ ॥  
  
	तथैव वैष्णवीकल्पं कालीकल्पं कुलामृतम् ।  
	श्रीमत्प्रत्यङ्गिराकल्पं ताराकल्पं तथैव च ॥ १२-९०४ ॥  
  
	निरुत्तराख्यतन्त्रं च तन्त्रमुत्तरसञ्ज्ञकम् ।  
	तन्त्रं तद्वत् स्वतन्त्राख्यं मन्त्रदेवप्रकाशिकाम् ॥ १२-९०५ ॥  
  
	श्रीक्रमं व्रह्मरुद्रादियामलानि कुलागमम् ।  
	शैषागमं सोमशम्भुमतं देव्यागमं तथा ॥ १२-९०६ ॥  
  
	डामरं भूतपूर्वं च यक्षपर्वं च डामरम् ।  
	वैनायकीसंहितां च वैशम्पायनसंहिताम् ॥ १२-९०७ ॥  
  
	अगस्त्यसंहितां तद्वद्बृहच्छ्रीक्रमसंहिताम् ।  
	सुरेन्द्रसंहितां चैव नन्दिकेश्वरसंहिताम् ॥ १२-९०८ ॥  
  
	वशिष्ठसंहितां तद्वद्वायवीयां च संहिताम् ।  
	गोरक्षसंहितां तद्वत्सिद्धनाथाद्यसंहिताम् ॥ १२-९०९ ॥  
  
	संहितां चैव वाराहीं महाथर्वणसंहिताम् ।  
	संहितां तत्त्वसाराद्यां दक्षिणामूर्तिसंहिताम् ॥ १२-९१० ॥  
  
प्। १२३०) विष्वक्सेनीसंहितां च तथैव ब्रह्मसिंहताम् ।  
	निबन्धेषु क्रियासारं त्रिपुरासारसङ्ग्रहम् ॥ १२-९११ ॥  
  
	प्रपञ्चसारं सिद्धान्तसारं मन्त्रमहोदधिम् ।  
	शारदातिलकं चापि पुरश्चरणचन्द्रिकाम् ॥ १२-९१२ ॥  
  
	मन्त्ररत्नावलीं तद्वदाचारकुसुमावलीम् ।  
	सग्रहेषु प्रसिद्धेषु ताराभक्तिसुधार्णवम् ॥ १२-९१३ ॥  
  
	आगमाद्यां कल्पलतां मन्त्ररत्नाकरं तथा ।  
	क्रियासङ्ग्रहनामानं ग्रन्थं सिद्धान्तसङ्ग्रहम् ॥ १२-९१४ ॥  
  
	कालीतत्त्वं तथा श्यामारहस्यं मन्त्रचण्डिकाम् ।  
	तारारहस्यवृत्तिं च दुर्गाभक्तितरङ्गिणीम् ॥ १२-९१५ ॥  
  
	तन्त्रसारं तन्त्ररत्नं तन्त्रचिन्तामणिं तथा ।  
	तत्त्वसारं योगसारं श्रीरामार्चनचन्द्रिकाम् ॥ १२-९१६ ॥  
  
	ग्रन्थं विधानमालाख्यं विधिमुक्तावलीमपि ।  
	नानाविधाः पद्धतीश्च तथोपनिषदोऽपि च ॥ १२-९१७ ॥  
  
	ज्योतिःशास्त्रं शालिहोत्रं पुराणानि स्मृतीरपि ।  
	सम्यगालोक्य लोकानामुपकारविधित्सया ॥ १२-९१८ ॥  
  
	महाराजधिराजेन सुरराजानुकारिणा ।  
	श्रीमत्प्रतापसिंहेन विद्याब्धेः पारदृश्वना ॥ १२-९१९ ॥  
  
	संवत्सरे निशानाथवह्निनागधरा  १८३१ङ्किते ।  
  
	तपस्यर्जुनपक्षे हि तिथौ भास्करवासरे ।  
	पुरश्चर्याणवो नाम ग्रन्थ एष विनिर्मितः ॥ १२-९२० ॥  
  
महीमहीपालगणोत्तमाङ्गस्रग्धूलिभिर्धूसरपादपद्मः ।  
वीरो महादानमहाहवेषु प्रतापसिंहो नृपतिश्चकास्ति ॥ १२-९२१ ॥  
  
प्। १२३१) उन्मीलयन् स्वजनमानसमानसानि  
सङ्कोचयन् प्रतिनृपाननकैरवाणि ।  
सम्मोदयन् सकलकोविदलोककोकान्  
यस्य प्रतापसवितोदयते धरायाम् ॥ १२-९२२ ॥  
  
यस्य क्षोणिपतेः प्रतापतपने विभ्राजमाने परे  
राजन्ते न महीक्षितः क्षितितले खद्योतपोतद्युतः ।  
यत्कीर्त्तीन्दुमरीचिभिस्त्रिभुवने शुभ्रीकृते सर्वतः  
श्यामत्वं द्विषतामकीर्त्तितिमिरस्तोमेषु विश्राम्यति ॥ १२-९२३ ॥  
  
यावल्लोकोपकारी रचयति दिनकृद्वासरानस्ततन्द्र   
श्चन्द्रो यावत् त्रियामाः कुमुदविशदया ज्योत्स्नयाऽलङ्करोति  
यावन्नामानि विष्णोः प्रजपति जनता सन्ति भूतानि यावद्   
भूभर्त्तुस्तस्य कीर्तिः स्फुरतु वसुमती मण्डले तावदेषा ॥ १२-९२४ ॥  
  
यद्विष्णुं प्रवदन्ति वैष्णवगणाः शैवाः शिवं मन्वते  
गाणेशा निगदन्ति दन्तिवदनं शौरा दिनेशं विदुः ।  
चिच्छक्तिं कलयन्ति शाक्तनिवहाः साङ्ख्या परं पूरुषं  
ब्रह्माब्रह्मविदो वदन्त्यवतु वस्तद्दैव्यसिंहं वपुः ॥ १२-९२५ ॥  
  
बिभ्रत्यद्भुतभूतिभूतपवचोवैचित्र्यचित्रामृत   
स्रोतशालिनि सन्निबन्धनसरित्सम्भेदमभ्यर्हितम् ।  
नव्येऽस्मिन् नरदेवनिर्मितपुरश्चर्यार्णवे द्वादशः  
सद्युक्तिं स्फुटमौक्तिकोत्कररुचोत्तुङ्गस्तरङ्गो गतः ॥ १२-९२६ ॥  
  
इति श्रीगिरिराजचक्रचूडामणिनरनारायणेत्यादिविविधविरुदावलीविराजमानमानोन्नत श्रीमन्महाराजाधिराजश्रीप्रतापसिंहसाहदेवविरचिते पुरश्चर्यार्णवे ब्राह्म्यादिमन्त्रपुरश्चरणपूर्वकयन्त्रस्तवकवचादिपुरश्चरणभेदनिरूपणं नाम द्वादशस्तरङ्गः समाप्तः ॥ १२ ॥  
  
शुभमस्तु ।मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          