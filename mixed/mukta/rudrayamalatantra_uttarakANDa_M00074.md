---
Catalog number: M00074
Description: This e-text was created from electronic typesetting files in devanagari
  of Dr. S. Malaviya and converted into roman transliteration by programs written
  by the staff of Muktabodha.
Editor:
- Malaviya S.
Publication country: United States
Publication year:
- '2007'
Publisher:
- 'Internet publisher: Muktabodha Indological Research Institut'
Subjects:
- tantric / āgamic literature
- śaiva
- kaula
- kaula later post  1100 AD
Uniform title: rudrayamalatantra uttarakāṇḍa
title: रुद्रयमलतन्त्र उत्तरकाण्ड
title_iast: rudrayamalatantra uttarakāṇḍa

---
  
  
  
  
अथ प्रथमः पटलः  
  
  
  
भैरव उवाच  
  
  
परा श्रीपरमेशानीवदनाम्भोजनिःसृतम् ।  
श्रीयामलं महातन्त्रं स्वतन्त्रं विष्णुयामलम् ॥ १-१ ॥  
  
शक्तियामलमाख्यातं ब्रह्मणः स्तुतिहेतुना ।  
ब्रह्मयामलवेदाङ्गं सर्वञ्च कथितं प्रिये ॥ १-२ ॥  
  
इदानीमुत्तराकाण्डं वद श्रीरुद्रयामलम् ।   
यदि भाग्यवशाद् देवि! तव श्रीमुखपङ्कजे ॥ १-३ ॥   
  
यानि यानि स्वतन्त्राणि सन्दत्तानि महीतले ।   
प्रकाशय महातन्त्रं नान्यतन्त्रेषु तृप्तिमान् ॥ १-४ ॥  
  
सर्ववेदान्तवेदेषु कथितव्यं ततः परम् ।   
तदा ते भक्तवर्गाणां सिद्धिः सञ्चरते ध्रुवम् ॥ १-५ ॥  
  
यदि भक्ते दया भद्रे ! वद त्रिपुरसुन्दरि   
महाभैरववाक्यञ्च पङ्कजायतलोचना ॥ १-६ ॥   
  
श्रुत्वोवाच महाकाली कथयामास भैरवम् ।   
  
  
भैरवी उवाच  
  
  
शम्भो महात्मदर्पघ्न कामहीन कुलाकुल ॥ १-७ ॥   
  
चन्द्रमण्डलशीर्षाक्ष हालाहलनिषेवक ।   
अद्वितीयाघोरमूर्त्ते रक्तवर्णशिखोज्ज्वल ॥ १-८ ॥   
  
महाऋषिपते देव सर्वेषाञ्च नमो नमः ।   
सर्वेषां प्राणमथन शृणु आनन्दभैरव ॥ १-९ ॥   
  
आदौ बालाभैरवीणां साधनं षट्कलात्मकम् ।  
पश्चात् कुमारीललितासाधनं परमाद्भुतम् ॥ १-१० ॥   
  
कुरुकुल्लाविप्रचित्तासाधनं शक्तिसाधनम् ।  
योगिनीखेचरीयक्षकन्यकासाधनं ततः ॥ १-११ ॥   
  
उन्मत्तभैरवीविद्या--कालीविद्यादिसाधनम् ।  
पञ्चमुद्रासाधनञ्च पञ्चबाणादिसाधनम् ॥ १-१२ ॥   
  
प्रत्यङ्गिरासाधनञ्च कलौ साक्षात्करं परम् ।  
हरितालिकास्वर्णविद्याधूम्रविद्यादिसाधनम् ॥ १-१३ ॥   
  
आकाशगङ्गा विविधा कन्यकासाधनं ततः ।  
भ्रूलतासाधनं सिद्धसाधनं तदनन्तरम् ॥ १-१४ ॥   
  
उल्काविद्यासाधनं च पञ्चतारादिसाधनम् ।  
अपराजितापुरुहूताचामुण्डासाधनं ततः ॥ १-१५ ॥   
  
कालिकासाधनं कौलसाधनं घनसाधनम् ।  
चचीकासाधनं पश्चात् घर्घरासाधनं ततः ॥ १-१६ ॥   
  
विमलासाधनं रौद्रीत्रिपुरासाधनं ततः ।  
सम्पत्प्रदासप्तकूटासाधनञ्चेटीसाधनम् ।   
शक्तिकूटादिषट्कूटानवकूटादिसाधनम् ॥ १-१७ ॥   
  
कनकाभाकाञ्चनाभावह्न्याभासाधनं ततः ।  
वज्रकूटापञ्चकूटासकलासाधनं ततः ॥ १-१८ ॥   
  
तारिणीसाधनं पश्चात् षोडशीसाधनं स्मृतम् ।  
छिन्नादि--उग्रप्रचण्ड्यादिसाधनं सुमनोहरम् ॥ १-१९ ॥   
  
उल्कामुखीरक्तमुखीसाधनं वीरसाधनम् ।  
नानाविधाननिर्माणशवसाधनमेव च ॥ १-२० ॥   
  
कृत्वा देवीसाधनञ्च कृत्वाहिसाधनं ततः ।  
नक्षत्रविद्यापटलं कालीपटलमेव च ॥ १-२१ ॥   
  
श्मशानकालिकादेवीसाधनं भूतसाधनम् ।  
रतिक्रीडासाधनञ्च सुन्दरीसाधनं तथा ॥ १-२२ ॥   
  
महामालासाधनञ्च महामायादिसाधनम् ।  
भद्रकालीसाधनञ्च नीलासाधनमेव च ॥ १-२३ ॥   
  
भुवनेशीसाधनञ्च दुर्गासाधनमेव च ।  
वाराहीगारुडीचान्द्रीसाधनं परमाद्भुतम् ॥ १-२४ ॥   
  
ब्रह्माणीसाधनं पश्चाद् हंसीसाधनमुत्तमम् ।  
माहेश्वरीसाधनञ्च कौमारीसाधनं तथा ॥ १-२५ ॥   
  
वैष्णवीसाधनं धात्रीधनदारतिसाधनम् ।  
पञ्चाभ्राबलिपूर्णास्या नारसिंहीसुसाधनम् ॥ १-२६ ॥   
  
कालिन्दीरुक्मिणीविद्याराधाविद्यादिसाधनम् ।  
गोपीश्वरीपद्मनेत्रापद्ममालादिसाधनम् ॥ १-२७ ॥   
  
मुण्डमालासाधनञ्च भृङ्गारीसाधनं ततः ।  
सकलाकर्षणीविद्याकपालिन्यादिसाधनम् ॥ १-२८ ॥   
  
गुह्यकालीसाधनञ्च बÁगलामुखीसाधनम् ।  
महाबालासाधनञ्च कलावत्यादिसाधनम् ॥ १-२९ ॥   
  
कुलजाकलिकाकक्षाकुक्कुटीसाधनं महत् ।  
चिञ्चादेवीसाधनञ्च शाङ्करीगूढसाधनम् ॥ १-३० ॥   
  
प्रफुल्लाब्जमुखीविद्याकाकिनीसाधनं ततः ।  
कुब्जिकासाधनं नित्यासरस्वत्यादिसाधनम् ॥ १-३१ ॥   
  
भूर्लेखाशशिमुकुटा--उग्रकाल्यादिसाधनम् ।  
मणिद्वीपेश्वरीधात्रीसाधनं यक्षसाधनम् ॥ १-३२ ॥   
  
केतकीकमलाकान्तिप्रदाभेद्यादिसाधनम् ।  
वागीश्वरीमहाविद्या अन्नपूर्णादिसाधनम् ॥ १-३३ ॥   
  
वज्रदण्डारक्तमयीमन्वारीसाधनं तथा ।  
हस्तिनीहस्तिकर्णाद्यामातङ्गीसाधनं ततः ॥ १-३४ ॥   
  
परानन्दानन्दमयीसाधनं गतिसाधनम् ।   
कामेश्वरीमहालज्जाज्वालिनीसाधनं वसोः ॥ १-३५ ॥   
  
गौरीवेतालकङ्कालीवासवीसाधनं तथा ।  
चन्द्रास्यासूर्यकिरणारटन्तीसाधनं ततः ॥ १-३६ ॥   
  
किङ्गिनी पावनीविद्या अवधूतेश्वरीति च ।  
एतासां सिद्धविद्यानां साधनाद्रुद्र एव सः ॥ १-३७ ॥   
  
अलकाकलियुगस्थाशक्तिटङ्कारसाधनम् ।  
हरिणीमोहिनीक्षिप्रातृष्यादिसाधनं तथा ॥ १-३८ ॥   
  
अट्टहासाघोरनादामहामेघादिसाधनम् ।  
वल्लरीकौरविण्यादिसाधनं परमाद्भुतम् ॥ १-३९ ॥   
  
रङ्किणीसाधनं पश्चाद् नन्दकन्यादिसाधनम् ।  
मन्दिरासाधनं कात्यायनीसाधनमेव च ॥ १-४० ॥   
  
रजनीराजतीघोनासाधनं तालसाधनम् ।  
पादुकासाधनं चित्तासाधनं रविसाधनम् ॥ १-४१ ॥   
  
मुनिनाथेश्वरीशान्तिवल्लभासाधनं तथा ।  
मदिरासाधनं वीरभद्रासाधनमेव हि ॥ १-४२ ॥   
  
मुण्डालीकालिनीदैत्यदंशिनीसाधनं ततः ।  
प्रविष्टवर्णालघिमामीनादिसाधनं महत् ॥ १-४३ ॥   
  
फेत्कारीसाधनं भल्लातकीसाधनमद्भुतम् ।  
उड्डीयानेश्वरीपूर्णागिरिजासाधनं तथा ॥ १-४४ ॥   
  
सौकरीराजवशिनीदीर्घजङ्घादिसाधनम् ।  
अयोध्यापूजितादेवीद्राविणीसाधनाद्भुतम् ॥ १-४५ ॥   
  
ज्वालामुखीसाधनञ्च कृष्णजिह्वादिसाधनम् ।  
पञ्चवक्त्रप्रियाविद्यानन्तविद्यादिसाधनम् ॥ १-४६ ॥   
  
श्रीविद्याभुवनेशानीसाधनं कायसाधनम् ।  
रक्तमालामहाचण्डीमहाज्वालादिसाधनम् ॥ १-४७ ॥   
  
प्रक्षिप्तामन्त्रिकाकामपूजिताभक्तिसाधनम् ।  
श्वासस्थावायवीप्राप्तालेलिहानादिसाधनम् ॥ १-४८ ॥   
  
भैरवीलसितापृथ्वीवाटुकीसाधनं तथा ।  
अगम्या--आकुलीमौलीन्द्राञ्जनमन्त्रसाधनम् ॥ १-४९ ॥   
  
कुलावतीकुलक्षिप्तारतिचीनादिसाधनम् ।  
शिवाक्रोडादितरुणीनायिकामन्त्रसाधनम् ॥ १-५० ॥   
  
साधनं शैलवासिन्या अकस्मात् सिद्धिवर्धनम् ।  
मन्त्रयन्त्रस्वतन्त्रादिपूज्यमानाः परात्पराः ॥ १-५१ ॥   
  
एताः सर्वाः कलियुगे कालिका हरकोमलाः ।  
मन्त्राद्या येन सिद्धयन्ति सत्यं सत्यं न संशयः ॥ १-५२ ॥   
  
महाकाल शिवानन्द परमानन्दपारग ।  
भक्तानामनुरागेण विद्यारत्नं पुनः शृणु ॥ १-५३ ॥   
  
आदौ वैष्णवदेवस्य मन्त्राणां नित्यसाधनम् ।  
ततस्ते मङ्गलं मन्त्रसाधनं परमाद्भुतम् ॥ १-५४ ॥   
  
अकस्माद्विहिता सिद्धिर्येन सिद्ध्यति भूतले ।   
बालभैरवयोगेन्द्रसाधनं शिवसाधनम् ॥ १-५५ ॥   
  
महाकालसाधनञ्च तथा रामेश्वरस्य च ।   
अघोरमूर्त्ते रमणासाधनं शृणु यत्नतः ॥ १-५६ ॥   
  
क्रोधराजभूतराजएकचक्रादिसाधनम् ।   
गिरीन्द्रसाधनं पश्चात् कुलनाथस्य साधनम् ॥ १-५७ ॥   
  
बटुकेशादिश्रीकण्ठेशादिसाधनमेव च ।   
मृत्युञ्जयस्य रौद्रस्य कालान्तकहरस्य च ॥ १-५८ ॥   
  
उन्मत्तभैरवस्यापि तथा पञ्चास्यकस्य च ।   
कैलासेशस्य शम्भोश्च तथा शूलिन एव च ॥ १-५९ ॥   
  
भार्गवेशस्य सर्वस्य महाकालस्य साधनम् ।   
सुरान्तकस्य पूर्णस्य तथा देवस्य शङ्कर ॥ १-६० ॥   
  
हरिद्रागणनाथस्य वरदेश्वरमालिनः ।   
ऊर्ध्वकेशस्य धूम्रस्य जटिलस्यापि साधनम् ॥ १-६१ ॥   
  
आनन्दभैरवस्यापि बाणनाथस्य साधनम् ।   
करीन्द्रस्य शुभाङ्गस्य हिल्लोलमर्दकस्य च ॥ १-६२ ॥   
  
पुष्पनाथेश्वरस्यापि वृषनाथस्य साधनम् ।   
अष्टमूर्त्तेः कालमूर्त्तेश्चन्द्रशेखरसाधनम् ॥ १-६३ ॥   
  
क्रमुकस्यापि घोरस्य कुबेराराधितस्य च ।   
त्रिपुरान्तकमन्त्रस्य कमलाक्षस्य साधनम् ॥ १-६४ ॥   
  
इत्यादिसिद्धमन्त्राणां मन्त्रार्थं विविधं मुदा ।   
उदितं तद्विशेषेण सुविस्तार्य शृणुष्व तत् ॥ १-६५ ॥   
  
इन्द्रादिदेवता सर्वा येन सिद्ध्यन्ति भूतले ।   
तत्प्रकारं महादेव सावधानोऽवधारय ॥ १-६६ ॥   
  
उपविद्यासाधनञ्च मन्त्राणि विविधानि च ।   
नानाकर्माणि धर्माणि षट्कर्मसाधनानि च ॥ १-६७ ॥   
  
श्रीरामसाधनं यक्षसाधनं योगसाधनम् ।   
सर्वविद्यासाधनञ्च राजज्वालादिसाधनम् ॥ १-६८ ॥   
  
मन्त्रसिद्धिप्रकारञ्च हनुमत्साधनादिकम् ।   
विषज्वालासाधनञ्च पाताललोकसाधनम् ॥ १-६९ ॥   
  
भूतलिपिप्रकारञ्च तत्तत्साधनमेव च ।   
नवकन्यासाधनञ्च अष्टसिद्धिप्रकारकम् ॥ १-७० ॥   
  
आसनानि च अङ्गानि साधनानि बहूनि च ।   
कात्यायनीसाधनानि चेटीसाधनमेव च ॥ १-७१ ॥   
  
कृष्णमार्जारसिद्धिश्च खड्गसिद्धिस्ततः परम् ।   
पादुकाजङ्घसिद्धिश्च निजजिह्वादिसाधनम् ॥ १-७२ ॥   
  
संस्कारगुटिकासिद्धिः खेचरीसिद्धिरेव च ।   
भूप्रवेशप्रकारत्वं नित्यतुङ्गादिसाधनम् ॥ १-७३ ॥   
  
स्तम्भनं दारुणं पश्चादाकर्षणं मुनेरपि ।   
नानाविधानि देवेश औषधादीनि यानि च ॥ १-७४ ॥   
  
हरितालादिसिद्धिश्च रसपारदसाधनम् ।   
नानारससमुद्भूतं रसभस्मादिसाधनम् ॥ १-७५ ॥   
  
वृद्धस्य तरुणाकारं साधनं परमाद्भुतम् ।   
वैजयन्तीसाधनञ्च चरित्रं वासकस्य च ॥ १-७६ ॥   
  
शिवाचरित्रमश्वस्य चरित्रं वायसस्य च ।   
कुमारीणां प्रकारं तु वज्राणां वारणं तथा ॥ १-७७ ॥   
  
सम्पत्तिसाधनं देशसाधनं कामसाधनम् ।   
गुरुपूजाविधानञ्च गुरूसन्तोषसाधनम् ॥ १-७८ ॥   
  
निजदेवाराधनञ्च निजसाधनमेव च ।   
वारुणीपैष्टिकीगौडीकैतकीमाध्विसाधनम् ॥ १-७९ ॥   
  
स्वदेहगमनं स्वर्गे मर्त्ये मर्त्यैश्च दुर्लभम् ।   
शरीरवर्धनञ्चैव कृष्णभावस्य साधनम् ॥ १-८० ॥   
  
नयनाकर्षणञ्चैव कालसर्पस्य दर्शनम् ।   
रणक्षोभप्रकारञ्च पञ्चेन्द्रियनिवारणम् ॥ १-८१ ॥   
  
योगविद्यासाधनञ्च भक्षप्रस्थनिरूपणम् ।   
चान्द्रायणव्रतञ्चैव शृणु तद्योगसिद्धये ॥ १-८२ ॥   
  
यामलाग्रेण शंसन्ति यानि सर्वाणि कानि च ।   
ब्रह्माण्डे यानि वस्तूनि सर्वत्र दुर्लभं शिवम् ॥ १-८३ ॥   
  
येऽभ्यस्यन्ति महातन्त्रं बालाद्वा मन्त्रतोपि वा ।   
यामलं मम वक्त्राम्भोरुहसुन्दरसम्भवम् ॥ १-८४ ॥   
  
अतिगुह्यं महागुह्यं शब्दगुह्यं निराकुलम् ।   
नानासिद्धिसमुद्राणां गृहं योगमयं शुभम् ॥ १-८५ ॥   
  
शास्त्रजालस्य सारं हि नानामन्त्रमयं प्रियम् ।   
वाराणसीपुरपतेः सदामोदं सुखास्पदम् ॥ १-८६ ॥   
  
सरस्वतीदैवतं यत् कालीषु शिखरे वृतम् ।   
महामोक्षं द्वारमोक्षं सर्वसङ्केतशोभितम् ॥ १-८७ ॥   
  
वाञ्छाकल्पद्रुमं तन्त्रं शिवसंस्कारसंस्कृतम् ।   
अप्रकाश्यं क्रियासारं सहस्रस्तुतिराजितम् ॥ १-८८ ॥   
  
अष्टोत्तरशतं नाम सहस्रनाममङ्गलम् ।   
नानाद्रव्यसाधनादिविधृताञ्जनरञ्जितम् ॥ १-८९ ॥   
  
कालीप्रत्यक्षकथनं कालीषोढादिसम्पुटम् ।   
महाचमत्कारकरं स्थितिसंहारपालकम् ॥ १-९० ॥   
  
अष्टादशप्रकारञ्च षोढायाः सौख्यमुक्तये ।   
ये जानन्ति महाकालं यामलं कलिपावनम् ॥ १-९१ ॥   
  
आब्रह्मस्तम्बपर्यन्तं करे तस्य न संशयः ।   
तत्प्रकारमहं वक्ष्ये निगमागममङ्गलम् ॥ १-९२ ॥   
  
यस्माद्रुद्रो भवेज्ज्ञानी नानातन्त्रार्थपारगः ।   
यामिनीविहितं कर्म कुलतन्त्राभिसाधनम् ॥ १-९३ ॥   
  
महावीरहितं यस्मात् पञ्चतत्त्वस्वरूपकम् ।   
लङ्घनं नास्ति मे नाथ अस्मिन् तन्त्रे सुगोपनम् ॥ १-९४ ॥   
  
ततो यामलमाख्यातं चन्द्रशेखर शङ्कर ।   
रुद्राक्षं साधनोत्कृष्टं शतयागफलप्रदम् ॥ १-९५ ॥   
  
मनःसन्तोषविपुलं यामलं परिकीत्तीतम् ।   
रुरुकादिभैरवाणां ब्राह्मीदेव्याश्च साधनम् ॥ १-९६ ॥   
  
जाम्बूनदलताकोटिहेमदासाधनं यतः ।   
मनसासाधनं यत्र लङ्कालक्ष्मीप्रसाधनम् ॥ १-९७ ॥   
  
देवतानाञ्च कवचं नानाध्यानव्रतं महत् ।   
अन्तर्यागविधानानि कलिकालफलानि च ॥ १-९८ ॥   
  
भाति यत्नप्रभाकारं प्रायश्चित्तविमर्षणम् ।   
पटलं त्रिंशता व्याप्तं ये पठन्ति निरन्तरम् ॥ १-९९ ॥   
  
अवश्यं सिद्धिमाप्नोति यद्यदिच्छति भूतले ।   
कर्मणा मनसा वाचा महातन्त्रस्य साधनम् ॥ १-१०० ॥   
  
करोति कमलानाथकरपद्मनिषेवितम् ।   
ज्ञात्वा सर्वधरं तन्त्रं सम्पूर्णं लोकमण्डले ॥ १-१०१ ॥   
  
प्राप्नोति साधकः सिद्धिं मासादेव न संशयः ।   
नानाचक्रस्य माहात्म्यं नानाङ्कमण्डलावृतम् ॥ १-१०२ ॥   
  
सर्वज्ञसिद्धिशतकं खण्डकालीकुलालयम् ।   
तरुणादित्यसङ्काशं वनमालाविभूषितम् ॥ १-१०३ ॥   
  
दैवतं परमं हंसं कालकूटाशिनं प्रभुम् ।   
आदौ ध्यात्वा पूजयित्वा नमस्कुर्याद् महेश्वरम् ।   
प्रथमारुणसङ्काशं रत्नालङ्कारभूषितम् ।   
वरदं वारुणीमत्तं परमहंसं नमाम्यहम् ॥ १-१०४ ॥   
  
  
भैरव उवाच   
  
  
यदि न पठ्यते तन्त्रं यामलं सर्वशङ्करम् ।   
तदा केन प्रकारेण साधकः सिद्धिभाग्भवेत् ॥ १-१०५ ॥   
  
केचिच्च बुद्धिहीनाश्च मेधाहीनाश्च ये जनाः  
मन्दभाग्याश्च धूर्ताश्च मूढाः सर्वापदावृताः ॥ १-१०६ ॥   
  
प्राप्नुवन्ति कथं सिद्धिं दया जाता कथं वद ।   
तेषु मूर्खेषु हीनेषु शास्त्रार्थवजीतेषु च ॥ १-१०७ ॥   
  
ज्ञानं भवति केनैव निर्मलं द्वैतवजीतम् ।   
तत्प्रकारं वद स्नेहाद् लोकानां पुण्यवृद्धये ॥ १-१०८ ॥   
  
  
भैरवी उवाच  
  
  
कर्मसूत्रं यश्छिनत्ति प्रत्यहं तनुसंस्थितः ।   
स पश्यति जगन्नाथ मम श्रीचरणाम्बुजम् ॥ १-१०९ ॥   
  
विश्वमावेशसंस्कारभिन्नबुद्धिक्रियान्विताः  
अतो मां नहि जानन्ति नानाकार्योत्कटावृताः ॥ १-११० ॥   
  
तेषां शरीरं गृह्णाति कालदूतो भयानकः  
यः करोति महायोगं त्यागसन्न्यासधर्मवान् ॥ १-१११ ॥   
  
मन्दभाग्यः पशोर्योनिं प्राप्नोति मां विहाय सः ।   
मयि भावं यः करोति दुर्लभो जनवल्लभः ॥ १-११२ ॥   
  
भावेन लभ्यते सर्वं भावेन देवदर्शनम् ।   
भावेन परमं ज्ञानं तस्माद् भावावलम्बनम् ॥ १-११३ ॥   
  
भावञ्च सर्वशास्त्राणां गूढं सर्वेन्द्रियस्थितम् ।   
सर्वेषां मूलभूतञ्च देवीभावं यदा लभेत् ॥ १-११४ ॥   
  
तदैव सर्वसिद्धिश्च तदा ध्यानदृढो भवेत् ।   
अकलङ्की निराहारी निवासधृतमानसः ॥ १-११५ ॥   
  
नित्यस्नानाभिपूजाङ्गो भावी भावं यदा लभेत् ।   
क्रियादक्षो महाशिक्षानिपुणोऽपि जितेन्द्रियः ॥ १-११६ ॥   
  
सर्वशास्त्रनिगूढार्थवेत्ता न्यासविवजीतः ।   
तेषां हस्तगतं भावं वद भावं यथा तनौ ॥ १-११७ ॥   
  
भावात् परतरं नास्ति येनानुग्रहवान् भवेत् ।   
भावादनुग्रहप्राप्तिरनुग्रहान् महासुखी ॥ १-११८ ॥   
  
सुखात् पुण्यप्रभावः स्यात् पुण्यादच्युतदर्शनम् ।   
यदा कृतस्य दर्शनाम्भोजदर्शनमङ्गलम् ॥ १-११९ ॥   
  
योगी भूत्त्वा सूक्ष्मपदं योगिनामप्यदर्शनम् ।   
पश्यत्येव महाविद्यापादाम्भोरुहपावनम् ॥ १-१२० ॥   
  
गुरूणां परमहंसानां वाक्यं त्रैलोक्यपावनम् ।   
श्रुत्वा साधकसिद्ध्यर्थं योगी योगमवाप्नुयात् ॥ १-१२१ ॥   
  
पञ्जरे शुकसारी च पतगाः पक्षियोनयः ।   
गृह्णाति साधकः स्वर्गान् मन्नामविमलं महत् ॥ १-१२२ ॥   
  
यावत् ज्ञानस्य सञ्चारं तावत् कालं कुलेश्वर ।   
साधकानाञ्च साधूनां निकटस्थो भवेन्नरः ॥ १-१२३ ॥   
  
विद्याभ्यासी न पतति यदि बुद्धिपरो भवेत् ।   
नहि चेज्जन्म व्याख्यार्थं नानाशास्त्रार्थभाषणम् ॥ १-१२४ ॥   
  
सुरज्ञानं बिना किञ्चिन्नहि सिद्ध्यति भूतले ।   
मन्त्रं श्रीकायसिद्धिश्च कथं भवति भैरव ॥ १-१२५ ॥   
  
साङ्ख्यज्ञानं वेदभाषाविधिज्ञानं तथा समम् ।   
शक्तिं बिना यथा शाक्तं सुरज्ञानं बिना हि सः ॥ १-१२६ ॥   
  
अहिताचारसम्पत्तिर्दरिद्रस्य गृहे यथा ।   
साधकस्य गृहे शक्तिर्ज्ञानाचारविवेचना ॥ १-१२७ ॥   
  
जायते यदि सायुज्यपदनाशाय केवलम् ।   
यद्यज्ञानविशिष्टा सा स्वशक्तिः शिवकामिनी ॥ १-१२८ ॥   
  
तदा न कुर्याद् ग्रहणा शक्तिसाधनमेव च ।   
यदि कुर्यादसंस्कारात् संसर्गं साधकोत्तमः ॥ १-१२९ ॥   
  
असंस्कृत्यादिदोषेण सिद्धिहानिः प्रजायते ।   
शक्तिप्रधानं भावानां त्रयाणां साधकस्य च ॥ १-१३० ॥   
  
दिव्यवीरपशूनाञ्च भावत्रयमुदाहृतम् ।   
पशुभावे ज्ञानसिद्धिः पश्वाचारनिरूपणम् ॥ १-१३१ ॥   
  
वीरभावे क्रियासिद्धिः साक्षाद्रुद्रो न संशयः ।   
दिव्यभावे वीरभावे विभिन्नमेकभावतः ॥ १-१३२ ॥   
  
अण्डः पूर्वः सर्वगतं दिव्यभावस्य लक्षणम् ।   
दिव्यभावे देवताया दर्शनं परिकीतीतम् ॥ १-१३३ ॥   
  
वीरभावे मन्त्रसिद्धिरद्वैताचारलक्षणम् ।   
आदौ भावं पशोः प्राप्य रात्रिकर्मविवर्जयेत् ॥ १-१३४ ॥   
  
दिवसे दिवसे स्नानं पूजानित्यक्रियान्वितः ।   
पुरश्चरणवत् कार्यं शुचिभावेन सिद्ध्यति ॥ १-१३५ ॥   
  
पशुभावं विना वीरः को वशी भवति ध्रुवम् ।   
इन्द्रियाणाञ्च दमनं दमनं शमनस्य च ॥ १-१३६ ॥   
  
योगशिक्षानिविष्टाङ्गो यतिर्योगपरायणः ।   
सर्वक्षणादभ्यसतः प्रभातावधि रात्रिषु ॥ १-१३७ ॥   
  
सर्वकालं च कर्तव्यो योगः सर्वसुखप्रदः ।   
वाञ्छाकल्पतरुं नित्यं तरुणं पातकापहम् ॥ १-१३८ ॥   
  
साधयेदवहितं मन्त्री पशुभावस्थितो यदि ।   
योगभाषाविधिज्ञानं सर्वभावेषु दुर्लभम् ॥ १-१३९ ॥   
  
तथापि पशुभावेन शीघ्रं सिद्ध्यति निश्चितम् ।   
गुरूणां श्रीपदाम्भोजे यस्य भक्तिर्दृढा भवेत् ॥ १-१४० ॥   
  
स भवेत् कामनात्यागी भावमात्रोपलक्षणम् ।   
वीरभावो महाभावो न भावं दुष्टचेतसाम् ॥ १-१४१ ॥   
  
भावं मन्दगतं सूक्ष्मं रुद्रमूर्त्याः प्रसिद्ध्यति ।   
भ्रष्टाचारं महागूढं त्रैलोक्यमङ्गलं शुभम् ॥ १-१४२ ॥   
  
पञ्चतत्त्वादिसिद्ध्यर्थं महामोहमदोद्भवम् ।   
सर्वपीठकुलाचारं हठादानन्दसागरम् ॥ १-१४३ ॥   
  
कारुण्यवारिधिं वीरसाधने भक्तिकेवलम् ।   
ज्ञानीभूत्त्वा पशोर्भावे वीराचारं ततः परम् ॥ १-१४४ ॥   
  
वीराचाराद् भवेद्रुद्रोऽन्यथा नैव च नैव च ।   
भावद्वयस्थितो मन्त्री दिव्यभावं विचारयेत् ॥ १-१४५ ॥   
  
सदा शुचिदीव्यभावमाचरेत् सुसमाहितः ।   
देवतायाः प्रियार्थञ्च सर्वकर्मकुलेश्वर ॥ १-१४६ ॥   
  
यद्यत्तत् सकलं सिद्ध्यत्यस्माद् धर्मोदयं शुभम् ।   
देवतातुल्यभावश्च देवतायाः क्रियापरः ॥ १-१४७ ॥   
  
तद् विद्धि देवताभावं सुदिव्यभाक्प्रकीतीतम् ।   
सर्वेषां भाववर्गाणां शक्तिमूलं न संशयः ॥ १-१४८ ॥   
  
भक्तिं केन प्रकारेण प्राप्नोति साधकोत्तमः ।   
ज्ञात्त्वा देवशरीरस्य निजकार्यानुशासनात् ॥ १-१४९ ॥   
  
ज्ञानश्च त्रिविधं प्रोक्तमागमाचारसम्भवम् ।   
शब्दब्रह्ममयं तद्धि ज्ञानमार्गेण पश्यति ॥ १-१५० ॥   
  
पठित्वा सर्वशास्त्राणि स्वकर्मगायनानि च ।   
कृशे विवेकमालम्ब्य नित्यं ज्ञानी च साधकः ॥ १-१५१ ॥   
  
विवेकसम्भवं ज्ञानं शिवज्ञानप्रकाशकम् ।   
लोचनद्वयहीनञ्च बाह्यभावविवजीतम् ॥ १-१५२ ॥   
  
लोकानां परिनिर्मुक्तं कालाकालविलोडनम् ।   
नित्यज्ञानं परं ज्ञानं तं विद्धि प्राणगोचरम् ॥ १-१५३ ॥   
  
मानुषं सफलं जन्म सर्वशास्त्रेषु गोचरम् ।   
चतुरशीतिलक्षेषु शरीरेषु शरीरिणाम् ॥ १-१५४ ॥   
  
न मानुष्यं विनान्यत्र तत्त्वज्ञानं तु विद्यते ।   
कदाचिल्लभ्यते जन्म मानुष्यं पुण्यसञ्चयात् ॥ १-१५५ ॥   
  
सोपानीभूतमोक्षस्य मानुष्यं जन्म दुर्लभम् ।   
मानुषेषु च शंसन्ति सिद्धयः स्युः प्रधानिकाः ॥ १-१५६ ॥   
  
अणिमादिगुणोपेतास्तस्माद् देवो नरोत्तमः ।   
विना देहेन कस्यापि पुरुषार्थो न लभ्यते ॥ १-१५७ ॥   
  
तस्माच्छरीरं संरक्ष्य नित्यं ज्ञानं प्रसाधय ।   
मानुषं ज्ञाननिकरं ज्ञानात्मानं परं विदुः ॥ १-१५८ ॥   
  
मुनयो मौनशीलाश्च मुनितन्त्रादिगोचरम् ।   
मानुषः सर्वगामी च नित्यस्थाननिराकुलः ॥ १-१५९ ॥   
  
(मित्र)मन्त्रजापं योगजापं कृत्वा पापनिवारणम् ।   
परं मोक्षमवाप्नोति मानुषो नात्र संशयः ॥ १-१६० ॥   
  
मयोक्तानि च तन्त्राणि मद्भक्ता ये पठन्ति च ।   
पठित्वा कुरुते कर्म कृत्वा मत्सन्निधिं व्रजेत् ॥ १-१६१ ॥   
  
मदुक्तानि च शास्त्राणि न ज्ञात्वा साधको यदि ।   
अन्यशास्त्राणि सम्बोध्य कोटिवर्षेण सिद्ध्यति ॥ १-१६२ ॥   
  
शुक्तौ रजतविभ्रान्तिर्यथा भवति भैरव ।   
तथान्यदर्शनेभ्यश्च भुक्तिं मुक्तिञ्च काङ्क्षति ॥ १-१६३ ॥   
  
यत्र भोगस्तत्र मोक्षो द्वयं कुत्र न सिद्ध्यति ।   
मम श्रीपादुकाम्भोजे सेवको मोक्षभोगगः ॥ १-१६४ ॥   
  
बाह्यद्रष्टा प्रगृह्णाति आकाशस्थिततेजसम् ।   
ब्रह्माण्डज्ञानद्रष्टा च देशाण्डस्थं प्रपश्यति ॥ १-१६५ ॥   
  
घटप्रत्यक्षसमये आलोको व्यञ्जको यथा ।   
बिना घटत्त्वयोगेन न प्रत्यक्षो यथा घटः ॥ १-१६६ ॥   
  
इतराद् भिद्यमानोऽपि न भेदमुपगच्छति ।   
पुरुषे नैव भेदोऽस्ति विना शक्तिं कथञ्चन ॥ १-१६७ ॥   
  
शक्तिहीनो यथा देही निर्बलो योगविवजीतः ।   
ज्ञानहीनस्तथात्मानं न पश्यति पदद्वयम् ॥ १-१६८ ॥   
  
स्वभावं नाधिगच्छन्ति संसारज्ञानमोहिताः ।   
अभिपश्यति सश्लोको यद्भावं परिभाव्यते ॥ १-१६९ ॥   
  
ईश्वरस्यापि दूतस्य यमराजस्य बन्धनम् ।   
निधनं चानुगच्छन्ति दृष्ट्वा च तनुजं धनम् ॥ १-१७० ॥   
  
लोको मोहसुरां पीत्त्वा न वेत्ति हितमात्मनः ।   
सम्पदः स्वप्नमेव स्याद् यौवनं कुसुमोपमम् ॥ १-१७१ ॥   
  
तडिच्चपलमायुष्यं कस्याप्यज्ञानतो धृतिः ।   
शतं जीवति मर्त्यश्च निद्रा स्यादर्धहारिणी ॥ १-१७२ ॥   
  
अर्धं हरति कामिन्याः शक्तिबुद्धिप्रतापिनी ।   
असद्वृत्तिश्च मूढानां हन्त्यायुषमहनीशम् ॥ १-१७३ ॥   
  
बाल्यरोगजरादुःखैः सर्वं तदपि निष्फलम् ।   
स्त्रीपुत्रपितृमात्रादिसम्बन्धः केन हेतुना ॥ १-१७४ ॥   
  
दुःखमूलो हि संसारः स यस्यास्ति स दुःखितः ।   
अस्य त्यागः कृतो येन स सुखी नात्र संशयः ॥ १-१७५ ॥   
  
सुखदुःखपरित्यागी कर्मणा किं न लभ्यते ।   
लोकाचारभयार्थं हि यः करोति क्रियाविधिम् ॥ १-१७६ ॥   
  
ब्रह्मज्ञाताहमखिले ये जपन्ति निरादराः ।   
सांसारिकसुखासक्तं ब्रह्मज्ञोस्मीति वादिनम् ॥ १-१७७ ॥   
  
त्यजेत् तं सततं धीरश्चाण्डालमिव दूरतः ।   
गृहारण्यसमालोके गतव्रीडा दिगम्बराः ॥ १-१७८ ॥   
  
चरन्ति गर्दभाद्याश्च व्रतिनस्ते भवन्ति किम् ।   
तृणपर्णोदकाहाराः सततं वनवासिनः ॥ १-१७९ ॥   
  
हरिणादिमृगाश्चैव तापसास्ते भवन्ति किम् ।   
शीतवातातपसहा भक्ष्याभक्ष्यसमा अपि ॥ १-१८० ॥   
  
चरन्ति शूकराद्याश्च व्रतिनस्ते भवन्ति किम् ।   
आकाशे पक्षिणः सर्वे भूतप्रेतादयोऽपि च ॥ १-१८१ ॥   
  
चरन्ति रात्रिगाः सर्वे खेचराः किं महेश्वराः ।   
आजन्ममरणान्तञ्च गङ्गादितटनीस्थिताः ॥ १-१८२ ॥   
  
मण्डूकमत्स्यप्रमुखा व्रतिनस्ते भवन्ति किम् ।   
एतज्ज्ञाननिविष्टाङ्गाः यदि गच्छन्ति पण्डिताः ॥ १-१८३ ॥   
  
तथापि कर्मदोषेण नरकस्था भवन्ति हि ।   
कौटिल्यालससंसर्गवजीता ये भवन्ति हि ॥ १-१८४ ॥   
  
प्राप्नुवन्ति मम स्थानं मम भक्तिपरायणाः ।   
ऊद्र्ध्वं व्रजन्ति भूतानि शरीरमतिवाहिकम् ॥ १-१८५ ॥   
  
निजदेहाभिशापेन नानारूपो भवेन्नरः ।   
शरीरजैः कर्मदोषैर्याति स्थावरतां नरः ॥ १-१८६ ॥   
  
इह दुश्चरितैः केचित् केचित् पूर्वकृतैस्तथा ।   
प्राप्नुवन्ति दुरात्मानो नरा रूपविपर्ययम् ॥ १-१८७ ॥   
  
गुरुपादविहीना ये ते नश्यन्ति ममाज्ञया ।   
गुरुर्मूलं हि मन्त्राणां गुरुर्मूलं परन्तपः ॥ १-१८८ ॥   
  
गुरोः प्रसादमात्रेण सिद्धिरेव न संशयः ।   
अहं गुरुरहं देवो मन्त्रार्थोऽस्मि न संशयः ॥ १-१८९ ॥   
  
भेदका नरकं यान्ति नानाशास्त्रार्थवजीताः ।   
सर्वासामेव विद्यानां दीक्षा मूलं यथा प्रभो ॥ १-१९० ॥   
  
गुरुमूलस्वतन्त्रस्य गुरुरात्मा न संशयः ।   
आत्मैव ह्यात्मनो बन्धुरात्मैव रिपुरात्मनः ॥ १-१९१ ॥   
  
आत्मना क्रियते कर्म भावसिद्धिस्तदा भवेत् ।   
हीनाङ्गी कपटी रोगी बह्वाशी शीलवजीतः ॥ १-१९२ ॥   
  
मय्युपासनमास्थाय उपविद्यां सदाभ्यसेत् ।   
धनं धान्यं सुतं वित्तं राज्यं ब्राह्मणभोजनम् ॥ १-१९३ ॥   
  
शुभार्थं सम्प्रयोक्तव्यं नान्यचिन्ता वृथाफलम् ।   
नित्यश्राद्धरतो मर्त्यो धर्मशीलो नरोत्तमः ॥ १-१९४ ॥   
  
महीपालः प्रियाचारः पीठभ्रमणतत्परः ।   
पीठे पीठे महाविद्यादर्शनं यदि लभ्यते ॥ १-१९५ ॥   
  
तदा तस्य करे सर्वाः सिद्धयोऽव्यक्तमण्डलाः ।   
अकस्माज्जायते सिद्धिर्महामायाप्रसादतः ॥ १-१९६ ॥   
  
महावीरो महाधीरो दिव्यभावस्थितोऽपि वा ।   
अथवा पशुभावस्थो मन्त्रपीठं विवासयेत् ॥ १-१९७ ॥   
  
क्रियायाः फलदं प्रोक्तं भावत्रयमनोरमम् ।   
तथा च युगभावेन दिव्यवीरेण भैरव ॥ १-१९८ ॥   
  
प्रपश्यन्ति महावीराः पशवो हीनजातयः ।   
न पश्यन्ति कलियुगे शास्त्राभिभूतचेतसः ॥ १-१९९ ॥   
  
अपि वर्षसहस्रेण शास्त्रान्तं नैव गच्छति ।   
तर्काद्यनेकशास्त्राणि अल्पायुवीघ्नकोटयः ॥ १-२०० ॥   
  
तस्मात् सारं विजानीयात् क्षीरं हंस इवाम्भसि ।   
कलौ च दिव्यवीराभ्यां नित्यं तद्गतचेतसः ॥ १-२०१ ॥   
  
महाभक्ताः प्रपश्यन्ति महाविद्यापरं पदम् ।   
साधवो मौनशीलाश्च सदा साधनतत्पराः ॥ १-२०२ ॥   
  
दिव्यवीरस्वभावेन पश्यन्ति मत्पदाम्बुजम् ।   
भावद्वयं ब्राह्मणानां महासत्फलकाङ्क्षिणाम् ॥ १-२०३ ॥   
  
अथवा चावधूतानां भावद्वयमुदाहृतम् ।   
भावद्वयप्रभावेण महायोगी भवेन्नरः ॥ १-२०४ ॥   
  
मूर्खोऽपि वाक्पतिः श्रेष्ठो भावद्वयप्रसादतः ।   
ये जानन्ति महादेव मम तन्त्रार्थसाधनम् ॥ १-२०५ ॥   
  
भावद्वयं हि वर्णानां ते रुद्रा नात्र संशयः ।   
भावुको भक्तियोगेन्द्रः सर्वभावज्ञसाधनः ॥ १-२०६ ॥   
  
उन्मत्तजडवन्नित्यं निजतन्त्रार्थपारगः ।   
वृक्षो वहति पुष्पाणि गन्धं जानाति नासिका ॥ १-२०७ ॥   
  
पठन्ति सर्वशास्त्राणि दुर्लभा भावबोधकाः ।   
प्र्रज्ञाहीनस्य पठनमन्धस्यादर्शदर्शनम् ॥ १-२०८ ॥   
  
प्रज्ञावतो धर्मशास्त्रं बन्धनायोपकल्पते ।   
तत्त्वमीदृगिति भवेदिति शास्त्रार्थनिश्चयः ॥ १-२०९ ॥   
  
अहं कर्ताऽहमात्मा च सर्वव्यापी निराकुलः ।   
मनसेति स्वभावञ्च चिन्तयत्यपि वाक्पतिः ॥ १-२१० ॥   
  
सौदामिनीतेजसो वा सहस्रवर्षकं यदा ।   
प्रपश्यति महाज्ञानी एकचन्द्रं सहस्रकम् ॥ १-२११ ॥   
  
कोटिवर्षशतेनापि यत्फलं लभते नरः ।   
एकक्षणमङ्घिररजो ध्यात्वा तत्फलमश्नुते ॥ १-२१२ ॥   
  
विचरेद्यदि सर्वत्र केवलानन्दवर्धनम् ।   
कामरूपं महापीठं त्रिकोणाधारतैजसम् ॥ १-२१३ ॥   
  
जलबुद्बुद्शब्दान्तमनन्तमङ्गलात्मकम् ।   
स भवेन्मम दासेन्द्रो गणेशगुहवत्प्रियः ॥ १-२१४ ॥   
  
कङ्कालाख्या--साट्टहासा--विकटाक्षोपपीठकम् ।   
विचरेत् साधकश्रेष्ठो मत्पादाब्जं यदीच्छति ॥ १-२१५ ॥   
  
ज्वालामुखीमहापीठं मम प्रियमतर्कवित् ।   
यो भ्रमेन्मम तुष्ट्यर्थं स योगी भवति ध्रुवम् ॥ १-२१६ ॥   
  
भावद्वयादिनिकरं ज्वालामुख्यादिपीठकम् ।   
भ्रमन्ति ये साधकेन्द्रास्ते सिद्धा नात्र संशयः ॥ १-२१७ ॥   
  
भावात् परतरं नास्ति त्रैलोक्यसिद्धिमिच्छताम् ।   
भावो हि परमं ज्ञानं ब्रह्मज्ञानमनुत्तमम् ॥ १-२१८ ॥   
  
कोटिकन्याप्रदानेन वाराणस्यां शताटनैः ।   
किं कुरुक्षेत्रगमने यदि भावो न लभ्यते ॥ १-२१९ ॥   
  
गयायां श्राद्धदानेन नानापीठाटनेन किम् ।   
नानाहोमैः क्रियाभिः किं यदि भावो न लभ्यते ॥ १-२२० ॥   
  
भावेन ज्ञानमुत्पन्नं ज्ञानान्मोक्षमवाप्नुयात् ।   
आत्मनो मनसा देव्यागुरोरीश्वरमुच्यते ॥ १-२२१ ॥   
  
ध्यानं संयोजनं प्रोक्तं मोक्षमात्ममनोलयम् ।   
गुरोः प्रसादमात्रेण शक्तितोषो महान् भवेत् ॥ १-२२२ ॥   
  
शक्तिसन्तोषमात्रेण मोक्षमाप्नोति साधकः ।   
गुरुमूलं जगत्सर्वं गुरुमूलं परन्तपः ॥ १-२२३ ॥   
  
गुरोः प्रसादमात्रेण मोक्षमाप्नोति सद्वशी ।   
न लङ्घयेद् गुरोराज्ञामुत्तरं न वदेत् तथा ॥ १-२२४ ॥   
  
दिवारात्रौ गुरोराज्ञां दासवत् परिपालयेत् ।   
उक्तानुक्तेषु कार्येषु नोपेक्षां कारयेद् बुधः ॥ १-२२५ ॥   
  
गच्छतः प्रयतो गच्छेद् गुरोराज्ञां न लङ्घयेत् ।   
न शृणोति गुरोर्वाक्यं शृणुयाद् वा पराङ्मुखः ॥ १-२२६ ॥   
  
अहितं वा हितं वापि रौरवं नरकं व्रजेत् ।   
आज्ञाभङ्गं गुरोर्दैवाद् यः करोति विबुद्धिमान् ॥ १-२२७ ॥   
  
प्रयाति नरकं घोरं शूकरत्वमवाप्नुयात् ।   
आज्ञाभङ्गं तथा निन्दां गुरोरप्रियवर्तनम् ॥ १-२२८ ॥   
  
गुरुद्रोहञ्च यः कुर्यात् तत्संसर्गं न कारयेत् ।   
गुरुद्रव्याभिलाषी च गुरुस्त्रीगमनानि च ॥ १-२२९ ॥   
  
पातकञ्च भवेत् तस्य प्रायश्चित्तं न कारयेत् ।   
गुरुं दुष्कृत्य रिपुवन्निर्हरेत् परिवादतः ॥ १-२३० ॥   
  
अरण्ये निर्जने देशे स भवेद् ब्रह्मराक्षसः ।   
पादुकाम् आसनं वस्त्रं शयनं भूषणानि च ॥ १-२३१ ॥   
  
दृष्ट्वा गुरुं नमस्कृत्य आत्मभोगं न कारयेत् ।   
सदा च पादुकामन्त्रं जिह्वाग्रे यस्य वर्तते ॥ १-२३२ ॥   
  
अनायासेन धर्मार्थकाममोक्षं लभेन्नरः ।   
श्रीगुरोश्चरणाम्भोजं ध्यायेच्चैव सदैव तम् ॥ १-२३३ ॥   
  
भक्तये मुक्तये वीरं नान्यभक्तं ततोऽधिकम् ।   
एकग्रामे स्थितः शिष्यो गत्वा तत्सन्निधिं सदा ॥ १-२३४ ॥   
  
एकदेशे स्थितः शिष्यो गत्वा तत्सन्निधिं सदा ।   
सप्तयोजनविस्तीर्णं मासैकं प्रणमेद् गुरुम् ॥ १-२३५ ॥   
  
श्रीगुरोश्चरणाम्भोजं यस्यां दिशि विराजते ।   
तस्यां दिशि नमस्कुर्यात् कायेन मनसा धिया ॥ १-२३६ ॥   
  
विद्याङ्गमासनं मन्त्रं मुद्रां तन्त्रादिकं प्रभो ।   
सर्वं गुरुमुखाल्लब्ध्वा सफलं नान्यथा भवेत् ॥ १-२३७ ॥   
  
कम्बले कोमले वापि प्रासादे संस्थिते तथा ।   
दीर्घकाष्ठेऽथवा पृष्ठे गुरुञ्चैकासनं त्यजेत् ॥ १-२३८ ॥   
  
श्रीगुरोः पादुकामन्त्रं मूलमन्त्रं स्वपादुकाम् ।   
शिष्याय नैव देवेश प्रवदेद् यस्य कस्यचित् ॥ १-२३९ ॥   
  
यद् यदात्महितं वस्तु तद्द्रव्यं नैव वञ्चयेत् ।   
गुरोर्लब्ध्वा एकवर्णं तस्य तस्यापि सुव्रत ॥ १-२४० ॥   
  
भक्ष्यं वित्तानुसारेण गुरुमुद्दश्य यत्कृतम् ।   
स्वल्पैरपि महत्तुल्यं भुवनाद्यं दरिद्रताम् ॥ १-२४१ ॥   
  
सर्वस्वमपि यो दद्याद् गुरुभक्तिविवजीतः ।   
नरकान्तमवाप्नोति भक्तिरेव हि कारणम् ॥ १-२४२ ॥   
  
गुरुभक्त्या च शक्रत्वमभक्त्या शूकरो भवेत् ।   
गुरुभक्तः परं नास्ति भक्तिशास्त्रेषु सर्वतः ॥ १-२४३ ॥   
  
गुरुपूजां विना नाथ कोटिपुण्यं वृथा भवेत् ॥ १-२४४ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने सर्वविद्यानुष्ठाने   
सिद्धिमन्त्रप्रकरणे भैरवीभैरवसंवादे प्रथमः पटलः ॥ १ ॥   
  
  
  
  
  
  
अथ द्वितीयः पटलः   
  
  
  
अथातः सम्प्रवक्ष्यामि सर्वदर्शनविद्यया ।   
सर्वज्ञ परमानन्दो दयाबीज भयङ्कर ॥ २-१ ॥   
  
शृणुष्वैकमनाः शम्भो कुलाचारविधिं शृणु ।   
पशूनां व्रतभङ्गादौ विधिं प्रथमतः प्रभो ॥ २-२ ॥   
  
व्रतभङ्गे नित्यभङ्गे नित्यपूजादिकर्मणि ।   
सहस्रं प्रजपेन्मन्त्री व्रतदोषोपशान्तये ॥ २-३ ॥   
  
नित्यश्राद्धं तथा सन्ध्यावन्दनं पितृतर्पणम् ।   
देवतादर्शनं पीठदर्शनं तीर्थदर्शनम् ॥ २-४ ॥   
  
गुरोराज्ञापालनञ्च देवतानित्यपूजनम् ।   
पशुभावस्थितो मर्त्यो महासिद्धिं लभेद् ध्रुवम् ॥ २-५ ॥   
  
पशूनां प्रथमो भावो वीरस्य वीरभावनम् ।   
दिव्यानां दिव्यभावस्तु तेषां भावास्त्रयः स्मृताः ॥ २-६ ॥   
  
स्वकुलाचारहीनो यः साधकः स्थिरमानसः ।   
निष्फलार्थी भवेत् क्षिप्रं कुलाचारप्रभावतः ॥ २-७ ॥   
  
  
भैरव उवाच   
  
  
केनोपायेन भगवतीचरणाम्भोजदर्शनम् ।   
प्राप्नोति पद्मवदने पशुभावस्थितो नरः ॥ २-८ ॥   
  
तत्प्रकारं सुविस्तार्य कथ्यतां कुलकामिनि ।   
यदि भक्तिर्दृढा मेऽस्ति यदि स्नेहोऽस्ति मां प्रति ॥ २-९ ॥  
  
  
महाभैरवी उवाच   
  
  
प्रभाते च समुत्थाय अरुणोदयकालतः ।   
निशाष्टदण्डपर्यन्तं पशूनां भाव ईरितः ॥ २-१० ॥   
  
प्रातः शय्यादिकं कृत्वा पुनः शय्यास्थितः पशुः ।   
गुरुं सञ्चिन्तयेच्छीर्षाम्भोजे साहस्रके दले ॥ २-११ ॥   
  
तरुणादित्यसङ्काशं तेजोबिम्बं महागुरुम् ।   
अनन्तानन्तमहिमासागरं शशिशेखरम् ॥ २-१२ ॥   
  
महाशुभ्रं भासुराङ्गं द्विनेत्रं द्विभुजं विभुम् ।   
आत्मोपलब्धिवीषमं तेजसा शुक्लवाससम् ॥ २-१३ ॥   
  
आज्ञाचक्रोद्र्ध्वनिकरं कारणं जगतां मुखम् ।   
धर्मार्थकाममोक्षाङ्गं वराभयकरं विभुम् ॥ २-१४ ॥   
  
प्रफुल्लकमलारूढं सर्वज्ञं जगदीश्वरम् ।   
अन्तःप्रकाशचपलं वनमालाविभूषितम् ॥ २-१५ ॥   
  
रत्नालङ्कारभूषाढ्यं देवदेवं सदा भजेत् ।   
अन्तर्यागक्रमेणैव पद्मपुष्पैः समर्चयेत् ॥ २-१६ ॥   
  
एकान्तभक्त्या प्रणमेदायुरारोग्यवृद्धये ।   
अथ मध्ये जपेन्मन्त्रमाद्यन्तप्रणवेन च ॥ २-१७ ॥   
  
मध्ये वाग्भवमायोज्य गुरुनाम ततः परम् ।   
आनन्दनाथशब्दान्ते गुरुं ङेऽन्तं समुद्धरेत् ॥ २-१८ ॥   
  
नमः शब्दं ततो ब्रूयात् प्रणवं सर्वसिद्धिदम् ।   
महागुरोर्मनुं जप्त्वा सर्वसिद्धीश्वरो भवेत् ॥ २-१९ ॥   
  
वाक्सिद्धिर्वदनाम्भोजे गुरुमन्त्रप्रभावतः ।   
शतमष्टोत्तरं नित्यं सहस्रं वा तथाष्टकम् ॥ २-२० ॥   
  
प्रजप्यार्पणमाकृत्य प्राणायामत्रयञ्चरेत् ।   
वाग्भवेन ततः कुर्यात् प्राणायामविधिं मुदा ॥ २-२१ ॥   
  
अखण्डमण्डलाकारं व्याप्तं येन चराचरम् ।   
तत्पदं दशीतं येन तस्मै श्रीगुरवे नमः ॥ २-२२ ॥   
  
अज्ञानतिमिरान्धस्य ज्ञानाञ्जनशलाकया ।   
चक्षुरुन्मीलितं येन तस्मै श्रीगुरवे नमः ॥ २-२३ ॥   
  
देवतायाः दर्शनस्य कारणं करुणानिधिम् ।   
सर्वसिद्धिप्रदातारं श्रीगुरुं प्रणमाम्यहम् ॥ २-२४ ॥   
  
वराभयकरं नित्यं श्वेतपद्मनिवासिनम् ।   
महाभयनिहन्तारं गुरुदेवं नमाम्यहम् ॥ २-२५ ॥   
  
महाज्ञानाच्छापिताङ्गं नराकारं वरप्रदम् ।   
चतुर्वर्गप्रदातारं स्थूलसूक्ष्मद्वयान्वितम् ॥ २-२६ ॥   
  
सदानन्दमयं देवं नित्यानन्दं निरञ्जनम् ।   
शुद्धसत्त्वमयं सर्वं नित्यकालं कुलेश्वरम् ॥ २-२७ ॥   
  
ब्रह्मरन्ध्रे महापद्मे तेजोबिम्बे निराकुले ।   
योगिभिर्ध्यानगम्ये च चक्रे शुक्ले विराजिते ॥ २-२८ ॥   
  
सहस्रदलसङ्काशे कणीकामध्यमध्यके ।   
महाशुक्लभासुरार्ककोटिकोटिमहौजसम् ॥ २-२९ ॥   
  
सर्वपीठस्थममलं परं हंसं परात्परम् ।   
वेदोद्धारकरं नित्यं काम्यकर्मफलप्रदम् ॥ २-३० ॥   
  
सदा मनःशक्तिमायालयस्थानं पदद्वयम् ।   
शरज्ज्योत्स्नाजालमालाभिरिन्दुकोटिवन्मुखम् ॥ २-३१ ॥   
  
वाञ्छातिरिक्तदातारं सर्वसिद्धीश्वरं गुरुम् ।   
भजामि तन्मयो भूत्त्वा तं हंसमण्डलोपरि ॥ २-३२ ॥   
  
आत्मानं च निराकारं साकारं ब्रह्मरूपिणम् ।   
महाविद्यामहामन्त्रदातारं परमेश्वरम् ॥ २-३३ ॥   
  
सर्वसिद्धिप्रदातारं गुरुदेवं नमाम्यहम् ।   
कायेन मनसा वाचा ये नमन्ति निरन्तरम् ॥ २-३४ ॥   
  
अवश्यं श्रीगुरोः पादाम्भोरुहे ते वसन्ति हि ।   
प्रभाते कोटिपुण्यञ्च प्राप्नोति साधकोत्तमः ॥ २-३५ ॥   
  
मध्याह्ने दशलक्षञ्च सायाह्ने कोटिपुण्यदम् ।   
प्रातःकाले पठेत् स्तोत्रं ध्यानं वा सुसमाहितः ॥ २-३६ ॥   
  
तदा सिद्धिमवाप्नोति नात्र कार्या विचारणा ॥ २-३७ ॥   
  
शिरसि सितपङ्कजे तरुणकोटिचन्द्रप्रभ।   
	वराभयकराम्बुजं सकलदेवतारूपिणम् ।   
भजामि वरदं गुरुं किरणचारुशोभाकुल।   
	प्रकाशितपदद्वयाम्बुजमलक्तकोटिप्रभम् ॥ २-३८ ॥   
  
जगद्भयनिवारणं भुवनभोगमोक्षप्रदम् ।   
	गुरोः पादयुगाम्बुजं जयति यत्र योगे जयम् ।   
भजामि परमं गुरुं नयनपद्ममध्यस्थित।   
	भवाब्धिभयनाशनं शमनरोगकायक्षयम् ॥ २-३९ ॥   
  
प्रकाशितसुपङ्कजे मृदुलषोडशाख्ये प्रभु।   
	परापरगुरुं भजे सकलबाह्यभोगप्रदम् ।   
विशालनयनाम्बुजद्वयतडित्प्रभामण्डल।   
	कडारमणिपाटलेन्दुबिन्दुबिन्दुकम् ॥ २-४० ॥   
  
चलाचलकलेवरं प्रचपलदले द्वादशे ।   
	महौजसमुमापतेवीगतदक्षभागे हृदि ।   
प्रभाकरशतोज्ज्वलं सुविमलेन्दुकोट्यानन।   
	भजामि परमेष्ठिनं गुरुमतीव वारोज्ज्वलम् ॥ २-४१ ॥   
  
गुर्वाद्यञ्च शुभं मदननिदहनं हेममञ्जरीसार।   
नानाशब्दाद्भुताह्लादितपरिजनाच्चारुचक्रत्रिभङ्गम् ।   
नित्यं ध्यायेत् प्रभाते अरुणशतघटाशोभनं योगगम्य।   
नाभौ पद्मेऽतिकान्ते दशदलमणिभे भाव्यते योगिभिर्यत् ॥ २-४२ ॥   
  
या माता मयदानवादिस्वभुजा निर्वाणसीमापुरे ।   
स्वाधिष्ठाननिकेतने रसदले वैकुण्ठमूले मया ।   
जन्मोद्धारविकारसुप्रहरिणी वेदप्रभा भाव्यते ।   
कन्दर्पापीतशान्तियोनिजननी विष्णुप्रिया शाङ्करी ॥ २-४३ ॥   
  
या भाषाननकुण्डली कुलपथाच्छामाभशोभाकरी ।   
मूले पद्मचतुर्दले कुलवती निःश्वासदेशाश्रिता ।   
साक्षात्काङ्क्षितकल्पवृक्षलतिका सूद्भाषयन्ती प्रिया ।   
नित्या योगिभयापहा विषहरा गुर्वम्बिका भाव्यते ॥ २-४४ ॥   
  
ऊद्र्ध्वाम्भोरुहनिःसृतामृतघटी मोदोद्वलाप्लाविता ।   
गुर्वास्या परिपातु सूक्ष्मपथगा तेजोमयी भास्वती ।   
सूक्ष्मा साधनगोचरामृतमयी मूलादिशीर्षाम्बुजे ।   
पूर्णा चेतसि भाव्यते भुवि कदा माता सदोद्ध्र्वामगा ॥ २-४५ ॥   
  
स्थितिपालनयोगेन ध्यानेन पूजनेन वा ।   
यः पठेत् प्रत्यहं व्याप्य स देवो न तु मानुषः ॥ २-४६ ॥   
  
कल्याणं धनधान्यं च कीतीमायुर्यशःश्रियम् ।   
सायाह्ने च प्रभाते च पठेद्यदि सुबुद्धिमान् ॥ २-४७ ॥   
  
स भवेत् साधकश्रेष्ठः कल्पद्रुमकलेवरः ।   
स्तवस्यास्य प्रसादेन वागीशत्वमवाप्नुयात् ॥ २-४८ ॥   
  
पशुभावस्थिता ये तु तेऽपि सिद्धाः न संशयः ।   
आदौ साधकदेवश्च सदाचारमतिः सदा ॥ २-४९ ॥   
  
पशुभावस्ततो वीरः सायाह्ने दिव्यभाववान् ।   
एतेषां भाववर्गाणां गुरुर्वेदान्तपारगः ॥ २-५० ॥   
  
शान्तो दान्तः कुलीनश्च विनीतः शुद्धवेषवान् ।   
शुद्धाचारः सुप्रतिष्ठः शुचिर्दक्षः सुबुद्धिमान् ॥ २-५१ ॥   
  
आश्रमी ध्याननिष्ठश्च मन्त्रतन्त्रविशारदः ।   
निग्रहानुग्रहे शक्तो वशी मन्त्रार्थजापकः ॥ २-५२ ॥   
  
निरोगी निरहङ्कारो विकाररहितो महान् ।   
पण्डितो वाक्पतिः श्रीमान् सदा यज्ञविधानकृत् ॥ २-५३ ॥   
  
पुरश्चरणकृत् सिद्धो हिताहितविवजीतः ।   
सर्वलक्षणसंयुक्तो महाजनगणादृतः ॥ २-५४ ॥   
  
प्राणायामादिसिद्धान्तो ज्ञानी मौनी विरागवान् ।   
तपस्वी सत्यवादी च सदा ध्यानपरायणः ॥ २-५५ ॥   
  
आगमार्थविशिष्टज्ञो निजधर्मपरायणः ।   
अव्यक्तलिङ्गचिह्नस्थो भावको भद्रदानवान् ॥ २-५६ ॥   
  
लक्ष्मीवान् धृतिमान्नाथो गुरुरित्यभिधीयते ।   
शिष्यस्तु तादृशो भूत्त्वा सद्गुरुं पर्युपाश्रयेत् ॥ २-५७ ॥   
  
वर्जयेच्च परानन्दरहितं रूपवजीतम् ।   
कुष्ठिनं क्रूरकर्माणं निन्दितं रोगिणं गुरुम् ॥ २-५८ ॥   
  
अष्टप्रकारकुष्ठेन गलत्कुष्ठिनमेव च ।   
श्वित्रिणं जनहिंसार्थं सदार्थग्राहिणं तथा ॥ २-५९ ॥   
  
स्वर्णविक्रयिणं चौरं बुद्धिहीनं सुखर्वकम् ।   
श्यावदन्तं कुलाचाररहितं शान्तिवजीतम् ॥ २-६० ॥   
  
सकलङ्कं नेत्ररोगैः पीडितं परदारगम् ।   
असंस्कारं प्रवक्तारं स्त्रीजितं चाधिकाङ्गकम् ॥ २-६१ ॥   
  
कपटात्मानकं हिंसाविशिष्टं बहुजल्पकम् ।   
बह्वाशिनं हि कृपणं मिथ्यावादिनमेव च ॥ २-६२ ॥   
  
अशान्तं भावहीनं च पञ्चाचारविवजीतम् ।   
दोषजालैः पूरिताङ्गं पूजयेन्न गुरुं बिना ॥ २-६३ ॥   
  
गुरौ मानुषबुद्धिं तु मन्त्रेषु लिपिभावनम् ।   
प्रतिमासु शिलारूपं विभाव्य नरकं व्रजेत् ॥ २-६४ ॥   
  
जन्महेतू हि पितरौ पूजनीयौ प्रयत्नतः ।   
गुरुवीशेषतः पूज्यो धर्माधर्मप्रदर्शकः ॥ २-६५ ॥   
  
गुरुः पिता गुरुर्माता गुरुर्देवो गुरुर्गतिः ।   
शिवे रुष्टे गुरुस्त्राता गुरौ रुष्टे न कश्चन ॥ २-६६ ॥   
  
गुरोहीतं प्रकर्तव्यं वाङ्मनःकायकर्मभिः ।   
अहिताचरणाद् देव विष्ठायां जायते कृमिः ॥ २-६७ ॥   
  
मन्त्रत्यागाद् भवेन्मृत्युर्गुरुत्यागाद् दरिद्रता ।   
गुरुमन्त्रपरित्यागाद् रौरवं नरकं व्रजेत् ॥ २-६८ ॥   
  
गुरौ सन्निहिते यस्तु पूजयेदन्यदेवताम् ।   
प्रयाति नरकं घोरं सा पूजा विफला भवेत् ॥ २-६९ ॥   
  
गुरुवद् गुरुपुत्रेषु गुरुवत् तत्सुतादिषु ।   
अविद्यो वा सविद्यो वा गुरुरेव तु दैवतम् ॥ २-७० ॥   
  
अमार्गस्थोऽपि मार्गस्थो गुरुरेव तु दैवतम् ।   
उत्पादकब्रह्मदात्रोर्गरीयान् ब्रह्मदो गुरुः ॥ २-७१ ॥   
  
तस्मान्मन्येत सततं पितुरप्यधिकं गुरुम् ।   
गुरुदेवाधीनश्चास्मि शास्त्रे मन्त्रे कुलाकुले ॥ २-७२ ॥   
  
नाधिकारी भवेन्नाथ श्रीगुरोः पदभावकः ।   
गुरुर्माता पिता स्वामी बान्धवः सुहृत् शिवः ॥ २-७३ ॥   
  
इत्याधाय मनो नित्यं भजेत् सर्वात्मना गुरुम् ।   
एकमेव परं ब्रह्म स्थूलशुक्लमणिप्रभम् ॥ २-७४ ॥   
  
सर्वकर्मनियन्तारं गुरुमात्मानमाश्रयेत् ।   
गुरुश्च सर्वभावानां भावमेकं न संशयः ॥ २-७५ ॥   
  
निःसन्दिग्धं गुरोर्वाक्यं संशयात्मा विनश्यति  
निःसंशयी गुरुपदे सर्वत्यागी पदं व्रजेत् ॥ २-७६ ॥   
  
खेचरत्वमवाप्नोति मासादेव न संशयः ।   
सद्गुरुमाश्रितं शिष्यं वर्षमेकं प्रतीक्षयेत् ॥ २-७७ ॥   
  
सगुणं निर्गुणं वापि ज्ञात्वा मन्त्रं प्रदापयेत् ।   
शिष्यस्य लक्षणं सर्वं शुभाशुभविवेचनम् ॥ २-७८ ॥   
  
अन्यथा विप्रदोषेण सिद्धिपूजाफलं दहेत् ।   
कामुकं कुटिलं लोकनिन्दितं सत्यवजीतम् ॥ २-७९ ॥   
  
अविनीतमसमर्थं प्रज्ञाहीनं रिपुप्रियम् ।   
सदापापक्रियायुक्तं विद्याशून्यं जडात्मकम् ॥ २-८० ॥   
  
कलिदोषसमूहाङ्गं वेदक्रियाविवजीतम् ।   
आश्रमाचारहीनं चाशुद्धान्तःकरणोद्यतम् ॥ २-८१ ॥   
  
सदा श्रद्धाविरहितमधैर्यं क्रोधिनं भ्रमम् ।   
असच्चरित्रं विगुणं परदारातुरं सदा ॥ २-८२ ॥   
  
असद्बुद्धिसमूहोत्थमभक्तं द्वैतचेतसम् ।   
नानानिन्दावृताङ्गं च तं शिष्यं वर्जयेद् गुरुः ॥ २-८३ ॥   
  
यदि न त्यज्यते वीर धनादिदानहेतुना ।   
नारकी शिष्यवत् पापी तद्विशिष्टमवाप्नुयात् ॥ २-८४ ॥   
  
क्षणादसिद्धः स भवेत् शिष्यासादितपातकैः ।   
अकस्मान्नरकं प्राप्य कार्यनाशाय केवलम् ॥ २-८५ ॥   
  
विचार्य यत्नात् विधिवत् शिष्यसङ्ग्रहमाचरेत् ।   
अन्यथा शिष्यदोषेण नरकस्थो भवेद् गुरुः ॥ २-८६ ॥   
  
न पत्नीं दीक्षयेद् भर्ता न पिता दीक्षयेत् सुताम् ।   
न पुत्रं च तथा भ्राता भ्रातरं नैव दीक्षयेत् ॥ २-८७ ॥   
  
सिद्धमन्त्रो यदि पतिस्तदा पत्नीं स दीक्षयेत् ।   
शक्तित्त्वेन भैरवस्तु न च सा पुत्रिका भवेत् ।   
मन्त्राणां देवता ज्ञेया देवता गुरुरूपिणी ॥ २-८८ ॥   
  
तेषां भेदो न कर्तव्यो यदीच्छेच्छुभमात्मनः ।   
एकग्रामे स्थितः शिष्यस्त्रिसन्ध्यं प्रणमेद् गुरुम् ॥ २-८९ ॥   
  
क्रोशमात्रस्थितो भक्त्या गुरुं प्रतिदिनं नमेत् ।   
अर्धयोजनतः शिष्यः प्रणमेत् पञ्चपर्वसु ॥ २-९० ॥   
  
एकयोजनमारभ्य योजनद्वादशावधिः ।   
दूरदेशस्थितः शिष्यो भक्त्या तत्सन्निधिं गतः ॥ २-९१ ॥   
  
तन्त्रयोजनसङ्ख्योक्तमासेन प्रणमेद् गुरुम् ।   
वर्षैकेण भवेद् योग्यो विप्रो हि गुरुभावतः ॥ २-९२ ॥   
  
वर्षद्वयेन राजन्यो वैश्यस्तु वत्सरैस्त्रिभिः ।   
चतुभिर्वत्सरैः शूद्रः कथिता शिष्ययोग्यता ॥ २-९३ ॥   
  
यदि भाग्यवशेनैव सिद्धमन्त्रं लभेत् प्रभो ।   
महाविद्या त्रिशक्त्याश्च गृह्णीयात् तत्कुलाद्ध्रुवम् ॥ २-९४ ॥   
  
गुरोवीचारं सर्वत्र तातमातामहं विना ।   
प्रमादाच्च तथाज्ञानान् एभ्यो मन्त्रं समाचरन् ॥ २-९५ ॥   
  
प्रायश्चित्तं ततः कृत्वा पुनर्दीक्षां समाचरेत् ।   
सावित्रीमन्त्रजापञ्च लक्ष्यं जाप्यं जगत्पतेः ॥ २-९६ ॥   
  
विष्णोर्वा प्रणवं लक्ष्यं प्रायश्चित्तमिति स्मृतम् ।   
अशक्तश्चेन्महादेव चायुतं प्रजपेन्मनुम् ॥ २-९७ ॥   
  
दशसाहस्रजाप्येन सर्वकल्मषनाशिनी ।   
गायत्रीच्छन्दसां माता पापराशितुलानला ॥ २-९८ ॥   
  
मम मूत्तीप्रकाशा च पशुभावविवजीता ।   
फलोद्भवप्रकरणे ब्रह्मणापद्यते निशि ॥ २-९९ ॥   
  
यदि भाग्यवशाद् देव सिद्धमन्त्रं गुरुं तथा ।   
तदैव तान्तु दीक्षेत अष्टैश्वर्याय केवलम् ॥ २-१०० ॥   
  
निर्बीजञ्च पितुर्मन्त्रं शैवे शाक्ते न दुष्यति ।   
ज्येष्ठपुत्राय दातव्यं कुलीनैः कुलपण्डितैः ॥ २-१०१ ॥   
  
कुलयुक्ताय दान्ताय महामन्त्रं कुलेश्वरम् ।   
तदैव मुक्तिमाप्नोति सत्यं सत्यं न संशयः ॥ २-१०२ ॥   
  
कनिष्ठञ्च रिपुं चापि सोदरं वैरिपक्षगम् ।   
मातामहञ्च पितरं यतिञ्च वनवासिनम् ॥ २-१०३ ॥   
  
अनाश्रमं कुसंसर्गं स्वकुलत्यागिनं तथा ।   
वर्जयित्वा च शिष्यांस्तान् दीक्षाविधिमुपाचरेत् ॥ २-१०४ ॥   
  
अन्यथा तद्विरोधेन कामनाभोगनाशनम् ।   
सिद्धमन्त्रञ्च गृह्णीयाद् दुष्कुलादपि भैरव ॥ २-१०५ ॥   
  
सद्गुरोर्भावनेच्छन्नरूपे रूपे धरे शुभे ।   
तत्र दीक्षां समाकुर्वन् अष्टैश्वर्यजयं लभेत् ॥ २-१०६ ॥   
  
स्वप्ने तु नियमो नास्ति दीक्षासु गुरुशिष्ययोः ।   
स्वप्नलब्धे स्त्रिया दत्ते संस्कारेणैव शुद्ध्यति ॥ २-१०७ ॥   
  
साध्वी चैव सदाचारा गुरुभक्ता जितेन्द्रिया ।   
सर्वमन्त्रार्थ तत्त्वज्ञा सुशीला पूजने रता ॥ २-१०८ ॥   
  
सर्वलक्षणसम्पन्ना जापिका पद्मलोचना ।   
रत्नालङ्कारसंयुक्ता वर्णाभूवनभूषिता ॥ २-१०९ ॥   
  
शान्ता कुलीना कुलजा चन्द्रास्या सर्ववृद्धिगा ।   
अनन्तगुणसम्पन्ना रुद्रत्वदायिनी प्रिया ॥ २-११० ॥   
  
गुरुरूपा मुक्तिदात्री शिवज्ञाननिरूपिणी ।   
गुरुयोग्या भवेत् सा हि विधवा परिवजीता ॥ २-१११ ॥   
  
स्त्रिया दीक्षा शुभा प्रोक्ता मन्त्रश्चाष्टगुणा स्मृता ।   
पुत्रिणी विधवा ग्राह्या केवला ऋणकारिणी ॥ २-११२ ॥   
  
सिद्धमन्त्रो यदि भवेद् गृह्णीयाद् विधवामुखात् ।   
केवलं सुफलं तत्र मातुरष्टगुणं ध्रुवम् ॥ २-११३ ॥   
  
सधवा स्वप्रकृत्या च ददाति यदि तन्मनुम् ।   
ततोऽष्टगुणमाप्नोति यदि सा पुत्रिणी सती ॥ २-११४ ॥   
  
यदि माता स्वकं मन्त्रं ददाति स्वसुताय च ।   
तदाष्टसिद्धिमाप्नोति भक्तिमार्गे न संशयः ॥ २-११५ ॥   
  
तदैव दुर्लभं देव यदि मात्रा प्रदीयते ।   
आदौ भक्तिं ततो मुक्तिं सम्प्राप्य कालरूपधृक् ॥ २-११६ ॥   
  
सहस्रकोटिविद्यार्थं जानाति नात्र संशयः ।   
स्वप्ने तु माता यदि वा ददाति शुद्धमन्त्रकम् ॥ २-११७ ॥   
  
पुनर्दीक्षां सोऽपि कृत्वा दानवत्त्वमवाप्नुयात् ।   
यदि भाग्यवशेनैव जननी दानवतीनी ॥ २-११८ ॥   
  
तदा सिद्धिमवाप्नोति तत्र मन्त्रं विचारयेत् ।   
स्वीयमन्त्रोपदेशेन न कुर्याद् गुरुचिन्तनम् ॥ २-११९ ॥   
  
तथा श्रीललिता काली महाविद्या महामनोः   
सर्वसिद्धियुतो भूत्त्वा वत्सरात् तां प्रपश्यति ॥ २-१२० ॥   
  
कालीकल्पलता देवी महाविद्यादिसाधने ।   
गुरुचिन्ता न कर्तव्या ये जानन्ति गुरोर्वचः ॥ २-१२१ ॥   
  
यदि मन्त्रं विचार्याशु गृह्णाति साधकोत्तमः ।   
अनन्तकोटिपुण्यस्य द्विगुणं भवति ध्रुवम् ॥ २-१२२ ॥   
  
विचार्य चक्रसारञ्च मन्त्रं गृह्णाति यो नरः ।   
वैकुण्ठनगरे वासस्तेषां जन्मशतैरपि ॥ २-१२३ ॥   
  
इति श्रुत्वा महादेवो महादेव्याः सरस्वतीम् ।   
उवाच पुनरानन्दपुलकोल्लासविग्रहः ॥ २-१२४ ॥   
  
ज्ञातुं चक्रं षोडशञ्च चक्रहस्तवरप्रदम् ।   
अत्यद्भुतफलोपेतं धर्मार्थकाममोक्षदम् ॥ २-१२५ ॥   
  
  
श्री भैरव उवाच  
  
  
कथयस्व महादेवि कुलसद्भावप्राप्तये ।   
यदि मे सुकृपादृष्टिः वर्तते स्नेहसागरे ॥ २-१२६ ॥   
  
त्वत्प्रसादाद् भैरवोऽहं कालोऽहं जगदीश्वरः ।   
भुक्तिमुक्तिप्रदाता च योगयोग्यो दिगम्बरः ॥ २-१२७ ॥   
  
इदानीं सर्वविद्यानां दीक्षाद्यं चक्रमण्डलम् ।   
अकालकुलहीनञ्चाकडमञ्च कुलाकुलम् ॥ २-१२८ ॥   
  
  
श्रीभैरवी उवाच  
  
  
ताराचक्रं राशिचक्रं कूर्मचक्रं तथापरम् ।   
शिवचक्रं विष्णुचक्रं ब्रह्मचक्रं विलक्षणम् ॥ २-१२९ ॥   
  
देवचक्रं ऋणिधनि उल्काचक्रं ततः परम् ।   
वामाचक्रं चतुश्चक्रं सूक्ष्मचक्रं ततो वदेत् ॥ २-१३० ॥   
  
तथा कथहचक्रञ्च कथितं षोडशं प्रभो ।   
एतदुत्तीर्णमन्त्रञ्च यं गृह्णन्ति नरोत्तमाः ॥ २-१३१ ॥   
  
तेषामसाध्यं जगति न किमपि वर्तते ध्रुवम् ।   
किमन्यत् कथयामीह देवतादर्शनं लभेत् ॥ २-१३२ ॥   
  
सर्वत्रगामी स भवेत् चक्रराजप्रसादतः ।   
सर्वचक्रविचारञ्च न जानाति द्विजोत्तमः ॥ २-१३३ ॥   
  
यज्जानाति तद्विचार्यं देवताप्रीतिकारकम् ।   
ताराशुद्धिं वैष्णवानां कोष्ठशुद्धिं शिवस्य च ॥ २-१३४ ॥   
  
राशिशुद्धिं त्रैपुरस्य गोपालेऽकडमः स्मृतः ।   
अकडमो वामने च गणेशे हरचक्रतः ॥ २-१३५ ॥   
  
कोष्ठचक्रं वराहस्य महालक्ष्म्याः कुलाकुलम् ।   
नामादिचक्रे सर्वेषां भूतचक्रे तथैव च ॥ २-१३६ ॥   
  
त्रैपुरं तारचक्रे च शुद्धं मन्त्रं भजेद् बुधः ।   
वैष्णवं राशिसंशुद्धं शैवञ्चाकडमं स्मृतम् ॥ २-१३७ ॥   
  
कालिकायाश्च तारायाः हरचक्रं शुभं भवेत् ।   
चण्डिकाया भवेत् कोष्ठे गोपाले ऋक्षचक्रकम् ॥ २-१३८ ॥   
  
हरचक्रे सर्वमन्त्रान् ऋणाधिक्येन चाश्रयेत् ।   
ऋणाधिक्ये शुभं विद्याद् धनाधिक्ये च नो विधिः ॥ २-१३९ ॥   
  
दोषान् संशोध्य गृह्णीयान्मध्यदेशे तु साधकः ।   
पितृमातृकृतं नाम त्यक्त्वा शर्मादिदेवकान् ॥ २-१४० ॥   
  
श्रीवर्णञ्च ततो विद्याचक्रेषु योजयेत् क्रमात् ।   
क्रमेण शृणु तत्सर्वं शुभाशुभफलप्रदम् ॥ २-१४१ ॥   
  
जापकानां भावुकानां शुद्धं सिद्ध्यति तत्क्षणात् ।   
मन्त्रमात्रं प्रसिद्ध्येत भक्तानामिति निश्चयः ॥ २-१४२ ॥   
  
कुलीनकुलजातानां ध्यानमार्गार्थगामिनाम् ।   
महाविद्या महाज्ञानं संशुद्धमपि सिध्यति ॥ २-१४३ ॥   
  
सिद्धमन्त्रप्रकरणे यदुक्तञ्च महेश्वर ।   
अष्टसिद्धिकरे तस्य सायुज्यपदमाप्नुयात् ॥ २-१४४ ॥   
  
चक्रं षोडशसारञ्च सर्वेषां मन्त्रसिद्धये ॥ २-१४५ ॥   
  
विचार्य सर्वमन्त्रञ्च यन्मया गदितं हितम् ।   
आदौ बालाभैरवीणामकडमान्मतं मया ॥ २-१४६ ॥   
  
कुमारीललितादेव्याः कुरुकुल्लादिसाधने ।   
श्रीचक्रं फलदं प्रोक्तं सर्वचक्रफलप्रदम् ॥ २-१४७ ॥   
  
योगिन्यादिसाधने च ताराचक्रं महत्फलम् ।   
उन्मत्तभैरवीविद्याद्यादिसाधननिर्मले ॥ २-१४८ ॥   
  
राशिचक्रं कोटिफलं नानारत्नप्रदं शुभम् ।   
प्रत्यङ्गिरासाधने च उल्काविद्यादिसाधने ॥ २-१४९ ॥   
  
शिवचक्रं महापुण्यं सर्वचक्रफलप्रदम् ।   
कालिकाचचीकामन्त्रे विमलाद्यादिसाधने ॥ २-१५० ॥   
  
सम्पत्प्रदाभैरवीणां मन्त्रग्रहणकर्मणि ।   
विष्णुचक्रे कोटिशतं पुण्यं प्राप्नोति मानवः ॥ २-१५१ ॥   
  
छिन्नादिश्रीविद्यायाः कृत्यादेव्याश्च साधने ।   
नक्षत्रविद्याकामाख्या ब्रह्माण्यादि सुसाधने ॥ २-१५२ ॥   
  
ब्रह्मचक्रं महापुण्यं सर्वविद्याफलं लभेत् ।   
कोटिजाप्येन यत्पुण्यं ग्रहणात् तत्फलं लभेत् ॥ २-१५३ ॥   
  
वज्रज्वालामहाविद्यासाधने मन्त्रजापने ।   
गुह्यकालीसाधने च कुब्जिकामन्त्रसाधने ॥ २-१५४ ॥   
  
देवचक्रं शुभं प्रोक्तं वाक्यसिद्धिप्रदायकम् ।   
कामेश्वरीअट्टहासामन्त्रसाधनकर्मणि ॥ २-१५५ ॥   
  
राकिणीमन्दिरादेवी मन्दिरामन्त्रसाधने ।   
ऋणिधनिमहाचक्रं विचार्य सर्वसिद्धिदम् ॥ २-१५६ ॥   
  
श्रीविद्याभुवनेशानीभैरवीसाधने तथा ।   
पृथ्वीकुलावतीवीणासाधने वामनीमनोः ॥ २-१५७ ॥   
  
उल्काचक्रं महापुण्यं राजत्वफलदं शुभम् ।   
शिवादिनायिकामन्त्रे बालाचक्रं सुखप्रदम् ॥ २-१५८ ॥   
  
फेत्कारीमन्त्रजाप्ये च उड्डीयानेश्वरी मनोः ।   
चतुश्चक्रं शतफलं महामन्त्रफलप्रदम् ॥ २-१५९ ॥   
  
द्राविणीदीर्घजङ्घादि ज्वालामुख्यादिसाधने ।   
नारसिंहीसाधने च सूक्ष्मचक्रं फलोद्भवम् ॥ २-१६० ॥   
  
हरिणी मोहिनी कात्यायनीसाधनकर्मणि ।   
वैष्णवे च तथा शैवे देवीमन्त्रे च भैरव ॥ २-१६१ ॥   
  
अकथहं महाचक्रं विचार्य यत्नपूर्वकम् ।   
यो गृह्णाति महामन्त्रं स शिवो नात्र संशयः ॥ २-१६२ ॥  
  
  
  
इति श्रीरुद्रयामले उत्तरतन्त्रे महायन्त्रोद्दीपने सर्वचक्रानुष्ठाने   
महागुरुप्रकरणे भावनिर्णये भैरवीभैरवसंवादे द्वितीयः   
पटलः ॥ २ ॥  
  
  
  
  
  
  
  
अथ तृतीयः पटलः  
  
  
भैरवी उवाच  
  
  
अथ चक्रं प्रवक्ष्यामि कालाकालविचारकम् ।   
यदाश्रितो महावीरो दीव्यो वा पशुभाववान् ॥ ३-१ ॥   
  
चक्रराजं प्रविचार्य सिद्धमन्त्रं न चालयेत् ।   
प्रबलस्य प्रचण्डस्य प्रासादस्य महामनोः ॥ ३-२ ॥   
  
शक्तिकूटादिमन्त्राणां सिद्धादीन्नैव शोधयेत् ।   
वराहार्कनृसिंहस्य तथा पञ्चाक्षरस्य च ॥ ३-३ ॥   
  
महामन्त्रस्य कालस्य चन्द्रचूडस्य सन्मनोः ।   
नपुंसकस्य मन्त्रस्य सिद्धादीन्नैव शोधयेत् ॥ ३-४ ॥   
  
विंशत्यर्णाधिका मन्त्रा मालामन्त्राः प्रकीतीताः ।   
सूर्यमन्त्रस्य योगस्य कृत्यामन्त्रस्य शङ्कर ॥ ३-५ ॥   
  
शम्भुबीजस्य देवस्य सिद्धादीन्नैव शोधयेत् ।   
चक्रेश्वरस्य चन्द्रस्य वरुणस्य महामनोः ॥ ३-६ ॥   
  
कालीतारादिमन्त्रस्य सिद्धादीन्नैव शोधयेत् ।   
तथापि शोधयेन्मन्त्रं प्रशंसापरमेव तत् ॥ ३-७ ॥   
  
यत्र प्रशंसापरमं तत्कार्यं दैवतं स्मृतम् ।   
प्रशंसा यत्र नास्त्येव तत्कार्यं नापि कारयेत् ॥ ३-८ ॥   
  
अत्यन्तफलदं मन्त्रं गृह्णीयात् कुलरक्षणात् ।   
धनिमन्त्रं न गृह्णीयाद् अकूलञ्च तथैव च ॥ ३-९ ॥   
  
गृहीत्वा निधनं याति कोटिजाप्येन सिद्ध्यति ।   
मननं विश्वविज्ञानं त्राणं संसारबन्धनात् ॥ ३-१० ॥   
  
यतः करोति संसिद्धौ मन्त्र इत्यभिधीयते ।   
प्रणवाद्यं न दातव्यं मन्त्रं शूद्राय सर्वथा ॥ ३-११ ॥   
  
आत्ममन्त्रं गुरोर्मन्त्रं मन्त्रं चानपसञ्ज्ञकम् ।   
पितुर्मन्त्रं तथा मातुर्मन्त्रसिद्धिप्रदं शुभम् ॥ ३-१२ ॥   
  
शूद्रो निरयमाप्नोति ब्राह्मणो यात्यधोगतिम् ।   
अदीक्षिता ये कुर्वन्ति जपपूजादिकाः क्रियाः ॥ ३-१३ ॥   
  
न भवन्ति श्रिये तेषां शिलायामुप्तबीजवत् ।   
देवीदीक्षाविहीनस्य न सिद्धिर्न च सद्गतिः ॥ ३-१४ ॥   
  
तस्मात्सर्वप्रयत्नेन गुरुणा दीक्षितो भवेत् ।   
विचारं चक्रसारस्य करणीयमवश्यकम् ॥ ३-१५ ॥   
  
अदीक्षितोऽपि मरणे रौरवं नरकं व्रजेत् ।   
तस्माद्दीक्षा प्रयत्नेन सदा कार्या च तान्त्रिकात् ॥ ३-१६ ॥   
  
दीक्षापूर्वदिने कुर्यात् सुविचारं प्रयत्नतः ।   
तत्प्रकारं प्रयत्नेन कार्यं पर्वतपूजित ॥ ३-१७ ॥   
  
आदावकडमे सिद्धिर्मन्त्रं सञ्चारयेद् बुधः ।   
रेखाद्वयं पूर्वपरे मध्ये रेखाद्वयं लिखेत् ॥ ३-१८ ॥   
  
चतुष्कोणे चतूरेखाकडमं चक्रमण्डलम् ।   
भ्रामयित्वा महावृत्तं निर्माय वर्णमालिखेत् ॥ ३-१९ ॥   
  
अकारादिक्षकारान्तान् क्लीबहीनान् लिखेत्ततः ।   
एकैकमतो लेख्यान् मेषादिषु (वृषा?)मीनान्तकान् ॥ ३-२० ॥   
  
वामावर्तेन गणयेत् क्रमशो वीरवल्लभ ।   
तन्त्रमार्गेण गणयेन्नामादिवर्णकादिमान् ॥ ३-२१ ॥   
  
मेषादितोऽपि मीनान्तं क्रमशः शास्त्रपण्डितः ।   
सिद्धसाध्यसुसिद्धादीन् पुनः सिद्धादयः पुनः ॥ ३-२२ ॥   
  
नवैकपञ्चमे सिद्धः साध्यः षड्दशयुग्मके ।   
सुसिद्धस्त्रिसप्तके रुद्रे वेदाष्टद्वादशे रिपुः ॥ ३-२३ ॥   
  
एतत्ते कथितं नाथ अकडमादिकमुत्तमम् ।   
पद्माकारं महाचक्रं दलाष्टकसमन्वितम् ॥ ३-२४ ॥   
  
अ आ वर्णद्वयं पूर्वे द्वितीये च द्वितीयकम् ।   
तृतीये कर्णयुग्मञ्च चतुर्थे नासिकाद्वयम् ॥ ३-२५ ॥   
  
पञ्चमे नयनं प्रोक्तं षष्ठे ओष्ठाधरं तथा ।   
सप्तमे दन्तयुग्मञ्च अष्टमे षोडशस्वरम् ॥ ३-२६ ॥   
  
कवर्गञ्च पूर्वदले द्वितीये च चवर्गक ।   
तृतीये च टवर्गञ्च चतुर्थे च तवर्गकम् ॥ ३-२७ ॥   
  
पवर्गं पञ्चमे प्रोक्तं यवान्तं षष्ठपत्रके ।   
सप्तमे शषसान् लिख्य (ल?)हक्षमष्टमके पदे ॥ ३-२८ ॥   
  
सुखं राज्यं धनं विद्यां यौवनायुषमेव च ।   
विचार्य चक्रमाप्नोति पुत्रत्त्वञ्च स्वजीवनम् ॥ ३-२९ ॥   
  
स्वीय--नामाक्षरं तत्र देवनामाक्षरं तथा ।   
एकस्थानं युगस्थानं विरोधं द्विविधं स्मृतम् ॥ ३-३० ॥   
  
जीवनं मरणं तत्र अकारादिसु पत्रके ।   
लिखित्वा गणयेन्मन्त्री मरणं वर्जयेत् सदा ॥ ३-३१ ॥   
  
यत्रास्ति मरणं तत्र जीवनं नास्ति निश्चितम् ।   
परस्परविरोधेन सिद्धमन्त्रञ्च मूलदम् ॥ ३-३२ ॥   
  
जीवने जीवनं ग्राह्यं सर्वत्र मरणं त्यजेत् ।   
कुलाकुलस्य भेदं हि वक्ष्यामि मन्त्रिणामिह ॥ ३-३३ ॥   
  
वाय्वग्निभूजलाकाशाः पञ्चाशल्लिपयः क्रमात् ।   
पञ्चह्रस्वाः पञ्चदीर्घाः बिन्द्वन्ताः सन्धिसम्भवाः ॥ ३-३४ ॥   
  
कादयः पञ्चशः (षक्ष)यादिलसहक्षान्ताः प्रकीतीताः ।   
साधकस्याक्षरं पूर्वं मन्त्रस्यापि तदक्षरम् ॥ ३-३५ ॥   
  
यद्येकभूतदैवत्यं जानीयात्सकुलं हितम् ।   
भौमस्य वारुणं मित्रमाग्नेयस्यापि मारुतम् ॥ ३-३६ ॥   
  
पाथीवाणाञ्च सर्वेषां शत्रुराग्नेयमम्भसाम् ।   
एन्द्रवारुणयोः शत्रुर्मारुतः परिकीतीतः ॥ ३-३७ ॥   
  
पाथीवे वारुणं मित्रं तैजसं शत्रुरीरितः ।   
नाभसं सर्वमित्रं स्याद्विरुद्धं नैव शीलयेत् ॥ ३-३८ ॥   
  
रेखाष्टकं हि पूर्वाग्रं रेखैकादशमध्यतः ।   
दक्षिणोत्तरभागेन दक्षिणावधिमालिखेत् ॥ ३-३९ ॥   
  
कुलाकुलञ्च कथितं ताराचक्रं पुनः शृणु ।   
दक्षिणोत्तरदेशे तु रेखाचतुष्टयं लिखेत् ॥ ३-४० ॥   
  
दशरेखाः पश्चिमाग्राः कर्तव्याः वीरवन्दित ।   
अश्विन्यादिक्रमेणैव विलिखेत्तारकाः पुनः ॥ ३-४१ ॥   
  
वक्ष्यमाणक्रमेणैव तन्मध्ये वर्णकान् लिखेत् ।   
युग्ममेकं तृतीयञ्च वेदमेकैकयुग्मकम् ॥ ३-४२ ॥   
  
एकयुग्मं तथैकञ्च युगलं युगलं युगम् ।   
एकं युग्मं तृतीयञ्च चन्द्रनेत्रं विविधं विधुम् ॥ ३-४३ ॥   
  
चन्द्रयुग्मं चन्द्रयुग्मं रामवेदं गृहे शुभे ।   
वर्णाः क्रमाः स्वराण्येव रेवत्यश्विगतावुभौ ॥ ३-४४ ॥   
  
अकारद्वयमश्विन्यां देवतागणसम्भवाः ।   
इकारं भरणी सत्यां कृत्स्नमुस्वरकृत्तिका ॥ ३-४५ ॥   
  
राक्षसी कृत्तिका भूमौ सर्वविध्नविनाशिनी ।   
नासिकागण्डमन्त्रञ्च रोहिणीशवरूपिणी ॥ ३-४६ ॥   
  
ओष्ठमध्ये मृगशिरा देवता परिकीतीता ।   
अधरान्तमार्द्रया च मानुषं सर्वलक्षणम् ॥ ३-४७ ॥   
  
दन्तयुग्मं पुनर्वस्वाच्छादितं मानुषं प्रियम् ।   
कः पुष्या देवता ज्ञेया खगाश्लेषा च राक्षसी ॥ ३-४८ ॥   
  
मघावक्षे घङान्ता च तथा च पूर्वफाल्गुनी ।   
छजोत्तरा--फल्गुनी च मनुष्याः परिकीतीताः ॥ ३-४९ ॥   
  
झञहस्ता देवगणा टठचित्रा च राक्षसी ।   
डस्वाती देवरमणी विशाखा ढणराक्षसी ॥ ३-५० ॥   
  
तथदानुराधया च शोभिता देवनायिका ।   
ध ज्येष्ठा राक्षसी ज्ञेया मूलानपफराक्षसी ॥ ३-५१ ॥   
  
पूर्वाषाढा मानुसानी बकाराक्षयमालिनी ।   
भोत्तराषाढया मर्त्यो मकारः श्रवणः मतः ॥ ३-५२ ॥   
  
धनिष्ठा यररक्षः स्त्रीलस्था शतभिषा तथा ।   
वशपूर्वभाद्रपदा मनुजाः परिकीतीताः ॥ ३-५३ ॥   
  
तथोत्तराभाद्रपदा मानुषी--मङ्गलोद्भवा ।   
अं अः ऌहक्षरेवती च देवकन्याः प्रकीतीताः ॥ ३-५४ ॥   
  
स्वजातौ परमा प्रीतिर्मध्यमा भिन्नजातिषु ।   
रक्षोमानुषयोर्नाशो वैरं दानवदेवयोः ॥ ३-५५ ॥   
  
जन्मसम्पत् विपत् क्षेमप्रत्यरिः साधको वधः ।   
मित्रं परममित्रञ्च गणयेच्च पुनः पुनः ॥ ३-५६ ॥   
  
वर्जयेज्जन्मनक्षत्रं तृतीयं पञ्चसप्तकम् ।   
षडष्टनवभद्राणि युगञ्च युग्मकं तथा ॥ ३-५७ ॥   
  
यदीह निजनक्षत्रं न जानाति द्विजोत्तमः ।   
नामाद्यक्षरसम्भूतं स्वतारमविरोधकम् ॥ ३-५८ ॥   
  
विनीय गणयेन्मन्त्री शुभाशुभविचारवान् ।   
प्रादक्षिण्येन गणयेत् साधकाद्यक्षरात् सुधीः ॥ ३-५९ ॥   
  
इत्येतत् कथितं नाथ ममात्मा पुरुषेश्वर ।   
कुलाकुलमनन्ताख्यं ताराचक्रं मनोर्गुण ॥ ३-६० ॥   
  
तारामन्त्रं प्रदीपाभं रत्नभाण्डस्थितामृतम् ।   
एतद्विचारे महतीं सिद्धिमाप्नोति मानवः ॥ ३-६१ ॥   
  
राशिचक्रं प्रवक्ष्यामि सिद्धिलक्षणमुत्तमम् ।   
क्रमेण देया युगला रेखा पूर्वापरोद्गमा ॥ ३-६२ ॥   
  
तन्मध्यतो द्वयं दद्याद् रेखाग्निदक्षिणे ततः ।   
अग्निनैरृतिवायवीशक्रमेण रेखयेत् तथा ॥ ३-६३ ॥   
  
विलिखेन्मेषराश्यादि मीनान्तं सर्ववर्णकान् ।   
कन्यागृहगतान् शादिवर्णानालिख्य यत्नतः ॥ ३-६४ ॥   
  
गणयेत्साधकश्रेष्ठो लग्नाद्यामव्ययान्तकान् ।   
स्वराशिदेवकोष्ठानामनुकूलान् भजेन्मनून् ॥ ३-६५ ॥   
  
राशीनां शुद्धता ज्ञेया त्यजेत् शत्रुमृतिं व्ययम् ।   
स्वराशेर्मन्त्रराश्यन्तं गणनीयं विचक्षणैः ॥ ३-६६ ॥   
  
साध्याद्यक्षरराश्यन्तं गणयेत् साधकाक्षरात् ।   
एकं वा पञ्च नवमं बान्धवं परिकीतीतम् ॥ ३-६७ ॥   
  
द्विषड्दशमसंस्थाश्च सेवकाः परिकीतीताः ।   
रामरुद्राश्च मुनयः पोषकाः परिकीतीताः ॥ ३-६८ ॥   
  
सूर्याष्टवेदयुक्तास्तु घातकाः सर्वदोषदाः ।   
शक्त्यादौ तु महादेव कुलचूडामणिर्यतिः ॥ ३-६९ ॥   
  
वर्जयेत् षष्ठगेहञ्च अष्टमं द्वादशं तथा ।   
लग्नं धनं भ्रातृबन्धुपुत्रशत्रुकलत्रकाः ॥ ३-७० ॥   
  
मरणं धर्मकर्मायव्यया द्वादशराशयः ।   
नामानुरूपमेतेषां शुभाशुभफलं दिशेत् ॥ ३-७१ ॥   
  
वैष्णवे तु महाशत्रोः स्थाने बन्धुः प्रकीतीतः ।   
कूर्मचक्रं प्रवक्ष्यामि शुभाशुभफलात्मकम् ॥ ३-७२ ॥   
  
यज्ज्ञात्वा सर्वशास्त्राणि जानाति पण्डितोत्तमः ।   
अभेद्यभेदकं चक्रं शृणुष्वादरपूर्वकम् ॥ ३-७३ ॥   
  
कूर्माकारं महाचक्रं चतुष्पादसमावृतम् ।   
मुण्डे स्वरा दक्षपादे कवर्गं वामपादके ॥ ३-७४ ॥   
  
चवर्गं कीतीतं पश्चाद् अधःपादे टवर्गकम् ।   
तदधस्तु तवर्गं स्यादुदरे च पवर्गकम् ॥ ३-७५ ॥   
  
यवान्तं हृदये प्रोक्तं सहान्तं पृष्ठमध्यके ।   
लाङ्गूले शत्रुबीजञ्च क्षकारं लिङ्गमध्यके ॥ ३-७६ ॥   
  
लिखित्वा गणयेन्मन्त्री चक्रं कलिमलापहम् ।   
स्वरे लाभं कवर्गे श्रीश्चवर्गे च विवेकदम् ॥ ३-७७ ॥   
  
टवर्गे राजपदवीं तवर्गे धनवान् भवेत् ।   
उदरे सर्वनाशः स्याद् हृदये बहुदुःखदम् ॥ ३-७८ ॥   
  
पृष्ठे च सर्वसन्तोषं लाङ्गूले मरणं ध्रुवम् ।   
वैभवं (पृष्ठ?)लिङ्गदेशे तु दुःखञ्च वामपादके ॥ ३-७९ ॥   
  
विरुद्धद्वयलाभे तु न कुर्याच्चक्रचिन्तनम् ।   
विरुद्धैके धर्मनाशो युग्मदोषे च मारणम् ॥ ३-८० ॥   
  
यत्र देवाक्षरञ्चास्ति तत्र चेन्निजवर्णकम् ।   
विरुद्धञ्चेत्त्यजेत् शत्रुमन्यमन्त्रं विचारयेत् ॥ ३-८१ ॥   
  
पृथक्स्थाने यदि भवेद्वर्णमाला महेश्वर ।   
यदि तत् सौख्यभावः स्यात् सौख्यं नापि विवर्जयेत् ॥ ३-८२ ॥   
  
विभिन्नगेहे दोषश्चेत् शुभमन्त्रञ्च सन्त्यजेत् ।   
इति ते कथितं देवि(देव) दृष्टादृष्टफलप्रदम् ॥ ३-८३ ॥   
  
यः शोधयेच्चरेद् वर्णं मन्त्रमालामहेश्वरः ।   
यदि शुध्यति चक्रेन्द्रं मन्त्रसिद्धिप्रदं शुभम् ॥ ३-८४ ॥   
  
शिवचक्रं प्रवक्ष्यामि महाकालकुलेश्वर ।   
अवश्यं सिद्धिमाप्नोति शिवचक्रप्रभावतः ॥ ३-८५ ॥   
  
षट्कोणमध्यदेशे तु चतुरस्रं लिखेद् बुधः ।   
तन्मध्ये विलिखेच्चारु चतुरस्रं सवर्णकम् ॥ ३-८६ ॥   
  
मस्तकस्थत्रिकोणे तु शिवसंस्थानमन्त्रकम् ।   
दक्षिणावर्तमानेन गणयेत् सर्वमन्त्रकम् ॥ ३-८७ ॥   
  
विष्णुस्थाने स्वमन्त्रञ्च द्वितीये च त्रिकोणके ।   
त्रिकोणे च तृतीये च ब्रह्मसंस्थानमन्त्रकम् ॥ ३-८८ ॥   
  
शक्तिमन्त्रादिसंस्थानं त्रिकोणाधो मुखे तथा ।   
नायिकामन्त्रसंस्थानं त्रिकोणाधो मुखे तथा ॥ ३-८९ ॥   
  
नायिकामन्त्रसंस्थानं तद्वामे दुर्लभं शुभम् ।   
तदूद्र्ध्वे च त्रिकोणे च भूतसंस्थानमन्त्रकम् ॥ ३-९० ॥   
  
शिवाधो यक्षमन्त्रस्य संस्थानमतिदुर्लभम् ।   
विष्णुब्रह्मसन्धिदेशे महाविद्यापदं ध्रुवम् ॥ ३-९१ ॥   
  
स्वरस्थानं तथा वर्णस्थानं शृणु महाप्रभो ।   
अ--आवर्णन्द्वयं शैवे कवर्गञ्च सबिन्दुकम् ॥ ३-९२ ॥   
  
विष्णौ नेत्रं चवर्गञ्च टवर्गं ब्रह्मणि श्रुतम् ।   
तवर्गं नासिकाशक्तौ सर्वमन्त्रार्थचेतनम् ॥ ३-९३ ॥   
  
नायिकायां पवर्गञ्च न युगं परिकीतीतम् ।   
भूते यवान्तं विलिखेदोष्ठाधरसमन्वितम् ॥ ३-९४ ॥   
  
प्रणवं यक्षमन्त्रे च शकारं परिकीतीतम् ।   
अधोदन्तं पिशाचे च षयुक्तं बिन्दुभूषितम् ॥ ३-९५ ॥   
  
शिवो बीजं देवमन्त्रे सकारञ्च सबिन्दुकम् ।   
महाविद्यादिसंस्थाने लक्षवर्णं प्रकीतीतम् ॥ ३-९६ ॥   
  
इति ते कथितं शम्भो शृणु वर्णाङ्क(ङ्ग)वर्णनम् ।   
शिवे एकविंशतिश्च द्वात्रिंशद्विष्णुकोणके ॥ ३-९७ ॥   
  
ब्रह्मणे षोडशाद्यञ्च शक्तिकूटे युगाष्टकम् ।   
नायिकायां वह्निबाणं भूते सप्ताङ्कमेव च ॥ ३-९८ ॥   
  
यक्षे च चन्द्रवेदञ्च पिशाचेऽष्टवसुः स्मृतः ।   
सर्वदेवे बाणवेदं कृत्यायां षष्ठषष्ठकम् ॥ ३-९९ ॥   
  
मध्ये षष्ठे हुताशञ्च महाविद्यागृहे शुभे ।   
साधकस्य च साध्यस्यैकाङ्कं साध्यमन्दिरे ॥ ३-१०० ॥   
  
साधकाङ्कमूर्ध्वदेशे साध्याङ्कं गणयेदधः ।   
भुजयुग्मं शिवे प्रोक्तं विष्णौ वामाष्टकं तथा ॥ ३-१०१ ॥   
  
ऋषिचन्द्रं विधौ प्रोक्तं शक्तौ रामाष्टकं तथा ।   
नायिकायां वेदबाणं भूतेऽष्टनवमं तथा ॥ ३-१०२ ॥   
  
यक्षे युग्मं चतुर्थं च पिशाचे वज्रकाष्टकम् ।   
शक्तौ वशकृतौ ज्ञेयौ कृत्या(ल)यां मुनिषष्ठकम् ॥ ३-१०३ ॥   
  
यस्मिन् यस्मिन् गृहस्था ये देवतास्तु महाफलाः । क० ।   
अनामाक्षरदेहस्थमक्षरं द्विगुणं स्मृतम् ।   
साध्याङ्केन योजयित्वा पूरयेत्षष्ठपञ्चमैः ॥ ३-१०४ ॥   
  
तद्गेहं ग्राहयेद् यत्नात् देवताद्यक्षरं यथा ।   
एकशेषस्थितं वर्णं कुर्यान्नापि विवेचनम् ॥ ३-१०५ ॥   
  
शुद्धं तद्धि विजानीयाद्विचारमन्यतोऽपि च ।   
षष्ठाङ्केन च वेदाङ्कं तथा च देववर्णकम् ॥ ३-१०६ ॥   
  
शशाङ्कं मिश्रितं चाङ्कं द्विगुणं देवतार्णकम् । क० ।   
पश्चात् कृत्वा तदङ्कञ्च हरेद्रामेण वल्लभ ।   
यदि साध्याङ्कं विस्तीर्णं तदा नैव शुभं भवेत् ॥ ३-१०७ ॥   
  
साधकाङ्कञ्च विस्तीर्णं यदि स्याज्जायते गृहे ।   
तदा सर्वकुलेशः स्याद् रुद्रश्रवणसंशयः ॥ ३-१०८ ॥   
  
द्विगुणं देवतावर्णं साधकाङ्केन योजयेत् ।   
वर्णसङ्ख्याङ्कमालिख्य गणयेत् साधकोत्तमः ॥ ३-१०९ ॥   
  
रसबाणेन सम्पूर्य संहरेत् रससङ्ख्यया ।   
आत्माङ्कमिश्रितं पश्चाद् यदि किञ्चिन्न तिष्ठति ॥ ३-११० ॥   
  
स्वीयाभिधानकाङ्कस्य द्विगुणञ्चापि योजयेत् ।   
पश्चादनलसङ्ख्याभिर्हरेत् सौख्याथीमुक्तये ॥ ३-१११ ॥   
  
अङ्कं बहुतरं ग्राह्यं साधकस्य सुखावहम् ।   
न ग्राह्यं साध्यविस्तीर्णमि(म?)तिशास्त्रार्थनिश्चयम् ॥ ३-११२ ॥   
  
विचारादस्य चक्रस्य राजत्वं लभते ध्रुवम् ।   
समानाङ्केन गृह्णीयाद् गुण्याङ्कं वर्जयेदिह ॥ ३-११३ ॥   
  
अवश्यं चक्रमेवं हि गोपनीयं सुरासुरैः ।   
विष्णुचक्रं प्रवक्ष्यामि चक्राकारं सुगोपनम् ॥ ३-११४ ॥   
  
सर्वसिद्धिप्रदं शुद्धं चक्रं कृत्वा फलप्रदम् ।   
शृणु नाथ महाविष्णोः स्थानं मङ्गलदायकम् ॥ ३-११५ ॥   
  
लक्ष्मीप्रियमङ्कमयं नवकोणं महाप्रभम् ।   
तदूर्ध्वे च तमालिख्य तदूद्र्ध्वेऽष्टग्रहं शुभम् ॥ ३-११६ ॥   
  
चतुष्कोणाकारगेहं सन्धौ शून्याष्टकं लिखेत् ।   
तदूर्ध्वे च तमालिख्य चक्रमेतद्धनेश्वर ॥ ३-११७ ॥   
  
पूर्वे महेन्द्राभरणमूद्र्ध्वदेशोल्लसत्करम् ।   
मुनिरामखचन्द्राद्यमङ्कं सर्वसमृद्धिदम् ॥ ३-११८ ॥   
  
दक्षिणे वह्निभरणं रसवेदे खयुग्मकम् ।   
तदधो रामचक्रञ्च सप्तषट्सु च रामकम् ॥ ३-११९ ॥   
  
तदधो निरृते स्वर्गे युगाङ्कशून्यवेदकम् ।   
केवलाधो जलेशस्य मन्दिरं सुमनोहरम् ॥ ३-१२० ॥   
  
रामेषु शून्यबाणाढ्यं तस्यामेवायुमन्दिरम् ।   
भुजहस्तखरसाढ्यं चक्रेदमीश्वरात्मकम् ॥ ३-१२१ ॥   
  
नवकोणं मध्यदेशे पञ्चाङ्गभागमालिखेत् ।   
तन्मध्ये रचयेद्वर्णं पञ्चकोणे त्रिकोणके ॥ ३-१२२ ॥   
  
इन्द्राधो विलिखेद् धीरो वर्णमाद्यञ्च सप्तकम् ।   
भागे दक्षिणकोणेषु ऋकारादङ्ककं लिखेत् ॥ ३-१२३ ॥   
  
ककारादिटकारान्तं तदधो विलिखेद् बुधः ।   
तद्वामे ठादिमान्तञ्च वर्णलक्षणकारणम् ॥ ३-१२४ ॥   
  
तदूद्र्ध्वे यादिवर्णञ्च चक्रञ्च गणयेत्ततः ।   
पूर्वकोणपतिः शक्रो द्वितीयेशौ यमानलौ ॥ ३-१२५ ॥   
  
निरृतिर्वरुणश्चैव तृतीयमन्दिरेश्वरः ।   
चतुर्थाधिपतिर्वायुः कुबेरो नाथ इत्यपि ॥ ३-१२६ ॥   
  
पञ्चगेहस्याधिपतिरीशो विश्वविदाम्बरः ।   
पञ्चकोणे प्रतिष्ठन्ति पञ्चभूताशयस्थिताः ॥ ३-१२७ ॥   
  
प्राणे सिद्धिमवाप्नोति चापाने व्याधिपीडनम् ।   
समाने सर्वसम्पत्तिरुदाने निर्धनं भवेत् ॥ ३-१२८ ॥   
  
व्याने च ईश्वरप्राप्तिरेतस्मिन् लक्षणं शुभम् ।   
पूर्वगेहे महामन्त्रं मन्त्रत्यागं करोति यः ॥ ३-१२९ ॥   
  
स तावत् साधकश्रेष्ठो विष्णुमार्गेण शङ्कर ।   
विशेषं शृणु यत्नेन सावधानावधारय ॥ ३-१३० ॥   
  
सप्ताक्षरं त्र्यक्षरं च दशमाक्षरमेव च ।   
पूर्वगेहे यदि भवेदाद्याक्षरसमन्वितम् ॥ ३-१३१ ॥   
  
तदा भवति सिद्धिश्च सर्वमेवम्प्रकारकम् ।   
षष्ठाक्षरं वेदवर्णं विंशत्यर्णं महामनुम् ॥ ३-१३२ ॥   
  
आम्नायाद्यक्षरं व्याप्तं सफलं गणयेद् बुधः ।   
तथास्मिन् मम गेहे च मन्त्रं सप्ताक्षरं शुभम् ॥ ३-१३३ ॥   
  
षष्ठाक्षरञ्च गणयेत्त्रिंशदक्षरमेव च ।   
आद्याक्षरसमायुक्तं साध्यसाधकयोरपि ॥ ३-१३४ ॥   
  
एकस्यापि च लाभे च मन्त्रसिद्धिरखण्डिता ।   
मन्त्राक्षरादिलाभञ्च अवश्यं गणयेदिह ॥ ३-१३५ ॥   
  
नैरृते च जलेशस्य द्वयक्षरञ्च नवाक्षरम् ।   
शून्यदेवाक्षरं नाथ गणनीयं विचक्षणैः ॥ ३-१३६ ॥   
  
तथात्र अक्षरं मन्त्रं पञ्चाक्षरमनं तथा ।   
पञ्चाशदक्षरं मन्त्रं मन्दिरे गणयेत् शुभम् ॥ ३-१३७ ॥   
  
वायुकोणे कुबेरस्य मन्दिरे गणयेत्तथा ।   
द्वाविंशत्यक्षरं मन्त्रं शून्यषष्ठमनुं तथा ॥ ३-१३८ ॥   
  
पञ्चाक्षरं तारिकायाः शिवे पञ्चाक्षरं तथा ।   
सुसप्तमन्त्रग्रहणे सफलं परिकीतीतम् ॥ ३-१३९ ॥   
  
ईशानपञ्चकोणे च सफलञ्च नवाक्षरम् ।   
अष्टाक्षरं हि विद्याया गणयेत् सहितं सुधीः ॥ ३-१४० ॥   
  
एतदुक्तञ्च गणयेद्विरुद्धं नैव शीलयेत् ।   
प्राणमित्रं समानञ्च समानो व्यानबान्धवः ॥ ३-१४१ ॥   
  
एतत्स्थितञ्च गृह्णीयाद् दोषभाक् स भवेत् क्वचित् ।   
एकदैव प्रिये प्रीतिरेकगेहे तथा प्रियम् ॥ ३-१४२ ॥   
  
गृहीत्वा विष्णुपदवीं प्राप्नोति मानवः क्षणात् ।   
यदि चक्रं न विचार्य रिपुमन्त्रं सदा न्यसेत् ॥ ३-१४३ ॥   
  
निजायुषं छिनत्त्येव मूको भवति निश्चितम् ।   
विचार्य यदि यत्नेन सर्वचक्रे प्रियं हितम् ॥ ३-१४४ ॥   
  
महामन्त्रं महादेव लघु सिद्ध्यति भूतले ॥ ३-१४५ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने सर्वचक्रानुष्ठाने   
सिद्धमन्त्रप्रकरणे भावनिर्णये भैरवभैरवीसंवादे तृतीयः   
पटलः ॥ ३ ॥   
  
  
  
  
  
  
  
अथ चतुर्थः पटलः  
  
  
श्रीभैरवी उवाच   
  
  
अथ वक्ष्यामि चक्रान्यत् शृणु भैरव सादरम् ।   
येन हीना न सिद्ध्यन्ति महाविद्या वरप्रदाः ॥ ४-१ ॥   
  
तव चक्रं ब्रह्मणा व्यक्तं ब्रह्मचक्रमुदाहृतम् ।   
यस्य ज्ञानात् स्वयं ब्रह्मा स्वबलेन भवं सृजेत् ॥ ४-२ ॥   
  
अकालमृत्युहरणं परं ब्रह्मपदं व्रजे ।   
चतुष्कोणे चतुष्कोणं तन्मध्ये च चतुश्चतुः ॥ ४-३ ॥   
  
मध्यगेहं वेष्टयित्वा इष्टं मन्दिरमुत्तमम् ।   
अष्टकोणे महादेव षोडशस्वरमालिखेत् ॥ ४-४ ॥   
  
अष्टकोणं वेष्टयित्त्वा वृत्तयुग्मं लिखेत् सुधीः ।   
मध्यगेहे चतुष्कोणे कादिक्षान्तञ्च वर्णकम् ॥ ४-५ ॥   
  
दक्षिणावर्त्तयोगेन विलिखेत् साधकोत्तमः ।   
तदूद्र्ध्वे स्वगृहे चाङ्कं विलिख्य गणयेत् सुधीः ॥ ४-६ ॥   
  
चतुर्गेहस्योद्र्ध्वदेशे युग्मगेहे क्रमाल्लिखेत् ।   
साध्यस्य साधकस्यापि मेषादिकन्यकान्तकम् ॥ ४-७ ॥   
  
अधो लिखेत्तुलाद्यन्तमिति राश्यादिकं शुभम् ।   
ततो लिखेद् गेहदक्षे युग्मगेहे महेश्वर ॥ ४-८ ॥   
  
तारकानश्विनी ताराद्यन्तान् दक्षिणतो लिखेत् ।   
वर्णक्रमेण विलिखेद् वेदमन्दिरमण्डले ॥ ४-९ ॥   
  
ऊद्र्ध्वाधः क्रमशो लेख्यमङ्गतारं सुरेश्वर ।   
ततो हि गणयेन्मन्त्री योजयित्वा क्रमेण तु ॥ ४-१० ॥   
  
सुखं राज्यं धनं वृद्धिं कलहं कालदर्शनम् ।   
सिद्धिमृद्धिमष्टकोणे विदित्वा च शुभाशुभम् ॥ ४-११ ॥   
  
गणयेद्राशिनक्षत्रं मनुचाहं विवर्जयेत् ।   
सुखे सुखमवाप्नोति राज्ये राज्यमवाप्नुयात् ॥ ४-१२ ॥   
  
धने धनमवाप्नोति वृद्धौ वृद्धिमवाप्नुयात् ।   
मेषो वृषमिथुनश्च कर्कटः सिंह एव च ।   
कन्यका देवता ज्ञेया नक्षत्राणि पुनः शृणु ॥ ४-१३ ॥   
  
ऊद्र्ध्वयुग्मगृहस्यापि दक्षवामे च भागके ।   
नक्षत्राणि सन्ति यानि तानि शृणु महाप्रभो ॥ ४-१४ ॥   
  
अश्विनी मृगशिराश्लेषा हस्तानुराधिका तथा ।   
उत्तराषाढिकार्द्रा वा पूर्वभाद्रपदा तथा ॥ ४-१५ ॥   
  
दक्षाग्रहस्तितास्ताराः स्पष्टीभूताश्च देवताः ।   
एतासामधिपा एते राशयो ग्रहरूपिणः ॥ ४-१६ ॥   
  
कर्कटकेशरी कन्यादेवताः परिकीतीताः ।   
एतेषाञ्चापि वर्णानामधिपाश्चेति राशयः ॥ ४-१७ ॥   
  
ककारस्य(ढ?) खकारस्य ञकारस्य टकारपः ।   
दकारस्य फकारस्य यकारस्य सकारपः ॥ ४-१८ ॥   
  
नकारस्यापि पतयो ज्ञेयाश्च क्रमशः प्रभो ।   
संशृणु रोहिणीपुष्या तथा चोत्तरफाल्गुनी ॥ ४-१९ ॥   
  
विशाखा च तथा ज्ञेया पूर्वाषाढा च तारका ।   
तथा शतभिषातारा वाममन्दिरपर्वगाः ॥ ४-२० ॥   
  
एतासामधिपा एते राशयो ग्रहरूपिणः ।   
मेषो वृषो मिथुनश्च ईश्वराः परिकीतीताः ॥ ४-२१ ॥   
  
एतद्गेहस्थितं वर्णमेते रक्षन्त्यनित्यशः ।   
ककारस्य नकारस्य ऋकारस्य उकारपः ॥ ४-२२ ॥   
  
अकारस्य पकारस्य मकारस्य वकारपः ।   
हकारस्याधिपा एते ऋद्धिमोक्षफलप्रदाः ॥ ४-२३ ॥   
  
दक्षिणाधोगृहस्यापि देवता इति राशयः ।   
तुला च वृश्चिकश्चैव धनुश्चैव ग्रहेश्वरः ॥ ४-२४ ॥   
  
एतासां तारकाणाञ्च पतयो गदिता मया ।   
भरण्यार्द्रमघाचित्राज्येष्ठाश्रवणवल्लभाः ॥ ४-२५ ॥   
  
तथोत्तरभाद्रपदा वल्लभाः राशयो मताः ।   
अथ गेहस्थितं वर्णं शृणु नाथ भयापह ॥ ४-२६ ॥   
  
यकारस्य दकारस्य टकारस्य नकारपः ।   
धकारस्य वकारस्य चकारस्य यकारपः ॥ ४-२७ ॥   
  
क्षकारपणका एते राशयः परिकीतीताः ।   
धनवृत्तिप्रदा नित्या नित्यस्थाननिवासिनः ॥ ४-२८ ॥   
  
वामाधोमन्दिरस्यापि वल्लभा इति राशयः ।   
मकराधस्तु कोष्ठेषु मीनो राशिफलस्थिताः ॥ ४-२९ ॥   
  
एतानि भानि रक्षन्ति शूलपाशासिधारकाः ।   
पुनर्वसुः कृत्तिका च तथाभम्पूर्वफल्गुनी ॥ ४-३० ॥   
  
स्वाती मूला धनिष्ठा च रेवती वामगेहगाः ।   
एतासामधिपा एते जलस्था ग्रहदेवताः ॥ ४-३१ ॥   
  
एतान् वर्णान् प्ररक्षन्ति गृहस्था नव राशयः ।   
धकारस्य जकारस्य टकारस्य तकारपः ॥ ४-३२ ॥   
  
नकारस्य भकारस्य लकारस्य तकारपः ।   
कलहादिमहादोषकालदर्शनकारकाः ॥ ४-३३ ॥   
  
राशयो लोकहा नाथ तन्मन्त्रं परिवर्जयेत् ।   
यद्येकदेवतागेहं विभिन्नञ्च सुशोभनम् ॥ ४-३४ ॥   
  
चतुः स्थानं युगस्थानं सर्वत्रापि निषेधकम् ।   
एकगेहस्थितं मन्त्रं बहुसौख्यप्रदायकम् ॥ ४-३५ ॥   
  
नाम्न आद्यक्षरं नीत्वा राशिनक्षत्रविस्मृतौ ।   
सभावं साधकश्रेष्ठः कलहे कलहं भवेत् ॥ ४-३६ ॥   
  
रिपुश्चेन्मूलनाशः स्यात् कलहोऽपि सुरेश्वर ।   
नेत्रयुग्मं स्वरं पाति सिंहो हि कन्यकां तथा ॥ ४-३७ ॥   
  
कर्णयुग्मं तुला पाति संयुगं वृश्चिको धनुः ।   
चयुगं मकरः पाति कुम्भो मीनश्च पाति हि ॥ ४-३८ ॥   
  
ओष्ठञ्च पाति च तथा अधरं मेष एव च ।   
दन्तयुग्मं वृषः पाति मिथुनः शेषगोऽक्षरः ॥ ४-३९ ॥   
  
यस्य ये ये राशयः स्युस्तस्य तत्तच्छुभं स्मृतम् ।   
एकराशिः शुभं नित्यं ददाति च मनोरथम् ॥ ४-४० ॥   
  
अन्यत्र दुखदं प्रोक्तं साधकः सिद्धिभाग् भवेत् ।   
भिन्नराशौ वर्जनीयं कलहं कालदर्शनम् ॥ ४-४१ ॥   
  
श्रूयतां शैलजानाथ चक्रं श्रीत्रिदशात्मकम् ।   
पूर्वपश्चिमभेदेन षट् च रेखाः समालिखेत् ॥ ४-४२ ॥   
  
वामादि दक्षिणान्तञ्च रेखा दश समालिखेत् ।   
पञ्चगेहे पूरकाङ्कं सर्वाधोहारकाङ्ककम् ॥ ४-४३ ॥   
  
तन्मध्ये रचयेदक्षं देवताग्रहसंयुतम् ।   
पूरकाङ्कं मध्यगेहे सप्तषीयुक्तमालिखेत् ॥ ४-४४ ॥   
  
तद्दक्षिणे द्वादशञ्च तद्दक्षेण रसं तथा ।   
तद्दक्षे अष्टदशके तद्दक्षे षोडशस्मृतम् ॥ ४-४५ ॥   
  
पूरकाङ्कं ततो लेख्यं इन्द्राद्यङ्काश्च दक्षतः ।   
इन्द्रगेहे च शतकं विधिविद्याफलप्रदम् ॥ ४-४६ ॥   
  
धर्मगेहे शून्यसप्त युगलं विलिखेद् बुधः ।   
अनन्तमन्दिरे नाथ शून्याष्टवसुरेव च ॥ ४-४७ ॥   
  
कालीगृहे शून्यवेदवामाद्याङ्कं विलिखेत्ततः ।   
धूमावतीमन्दिरे च शून्यखेषु निशापतिम् ॥ ४-४८ ॥   
  
इन्द्राद्या दक्षतो लेख्या अङ्काश्चन्द्राधिदेवताः ।   
शून्याष्टचन्द्रयुक्तञ्च सर्वत्र देवता लिखेत् ॥ ४-४९ ॥   
  
तथाश्विनीकुमारौ च शून्यानलयुगायुगौ ।   
तत्पश्चात् पूर्वगेहञ्च सहस्रार्कसमन्वितम् ॥ ४-५० ॥   
  
तारिणीमन्दिरस्थाङ्कं शून्यवेदं तथैव च ।   
बगलामुखीगेहस्थं शून्याष्टचन्द्रसंयुतम् ॥ ४-५१ ॥   
  
ततश्चन्द्रगृहस्याधो वायुर्गेहं मनोरमम् ।   
रन्ध्रवेदात्मकं गेहं सर्वसिद्धिप्रदायकम् ॥ ४-५२ ॥   
  
राहुगेहं महापापं शून्यशून्यमुनिप्रियम् ।   
पश्चादेकत्र हस्तञ्च खशून्ययुगलात्मकम् ॥ ४-५३ ॥   
  
षोडशीमन्दिरे शून्यमष्टचन्द्रसमन्वितम् ।   
मातङ्गीमन्दिरे शून्यरुद्रचन्द्रसमन्वितम् ॥ ४-५४ ॥   
  
वायोरधोवरुणस्य गृहं सप्तशशिप्रियम् ।   
तरुणी गेहमध्ये च शून्याष्टकसमन्वितम् ॥ ४-५५ ॥   
  
बुधगेहस्थिताङ्कञ्च शून्यचन्द्रयुगात्मकम् ।   
भुवनेशीमन्दिरस्थं शून्याष्टकशशिप्रियम् ॥ ४-५६ ॥   
  
वरुणाधः कुबेरस्य गृहस्थं षट् च युग्मकम् ।   
आनन्तभैरवी गेहे दशकं परिकीतीतम् ॥ ४-५७ ॥   
  
धरणीगृहमध्ये च शून्ययुग्मेन्दुसंयुतम् ।   
भैरवी गृहमध्यस्थं शून्ययुगलचन्द्रकम् ॥ ४-५८ ॥   
  
राशिगृहस्थितं शून्यषीचन्द्रमण्डलसंयुतम् ।   
कुबेराधः स्वकं चक्रस्थिताङ्कं सर्वसिद्धिदम् ॥ ४-५९ ॥   
  
ईश्वरस्य गृहस्थञ्च सप्तशून्ययुगात्मकम् ।   
तिरस्करिण्या गेहस्थं सहस्राङ्कसमन्वितम् ॥ ४-६० ॥   
  
किङ्किणीमन्दिरं पश्चादष्टचन्द्रसमन्वितम् ।   
छिन्नमस्तागृहं पश्चाच्छून्याष्टचन्द्रमण्डलम् ॥ ४-६१ ॥   
  
वागीश्वरीगृहं पश्चात् सप्तमं चन्द्रमण्डलम् ।   
महाफलप्रदातारं धर्मो रक्षति तं पुनः ॥ ४-६२ ॥   
  
ईश्वरस्य अधोगेहे बटुकस्य गृहं ततः ।   
शून्याष्टमाद्यं स्वगृहं धर्मार्थकाममोक्षदम् ॥ ४-६३ ॥   
  
तत्पश्चात् डाकिनीगेहं खशून्यमुनिसंयुतम् ।   
हन्ति साधकसौख्यं हि क्षणादेव न संशयः ॥ ४-६४ ॥   
  
स्वगृहे स्वीयमन्त्रस्य फलदं परिकीतीतम् ।   
भीमादेवीगृहं पश्चात् खसप्तचन्द्रमण्डलम् ॥ ४-६५ ॥   
  
भयदं सर्वदेशे तु वर्जयेद् गृहान्तरम् ।   
लक्षवर्णं लिखेत् शेषगृहे द्वे पण्डितोत्तमः ॥ ४-६६ ॥   
  
इन्द्रगेहावधिं धीरो वकारादिकवर्णकम् ।   
क्षकारान्तं लिखेत्तत्र गणयेत् साधकस्ततः ॥ ४-६७ ॥   
  
पूरकाङ्कमूद्र्ध्वदेशे हारकाङ्कमधो लिखेत् ।   
निजनामाक्षरं यत्र तत्कोष्ठाङ्कं महेश्वर ॥ ४-६८ ॥   
  
नीत्त्वा च पूजयेद्विद्वान् स्वस्वगेहोर्ध्वदेशगैः ।   
अङ्कैस्ततो हरेर्नाथ अधोऽङ्के हार्यशेषकम् ॥ ४-६९ ॥   
  
विस्तारञ्चेद्देवताङ्गस्तदङ्गः शुभदः स्मृतः ।   
अल्पाङ्गः शुभदः प्रोक्तः साधकस्य सुखावहः ॥ ४-७० ॥   
  
एकाक्षरे महासौख्यं तत्रापि गणयेद् वचः ।   
धीराङ्कः शून्यगामी च देवताङ्कस्तथा विभो ॥ ४-७१ ॥   
  
तदा नैव शुभं विद्यादशुभाय प्रकल्प्यते ।   
एके धनमवाप्नोति द्वितीये राजवल्लभः ॥ ४-७२ ॥   
  
तृतीये जाप्यसिद्धिः स्याच्चतुर्थे मरणं ध्रुवम् ।   
पञ्चमे पञ्चमानः स्यात् षष्ठे दुःखोत्कटानि च ॥ ४-७३ ॥   
  
शैवानां शाक्तवर्णानामित्यङ्कः परिगृह्यते ।   
वैष्णवानां निषेधे च पञ्चमाङ्को निषेधकः ॥ ४-७४ ॥   
  
यासां यासां देवतानां हिंसा तिष्ठति चेतसि ।   
तन्मन्त्रग्रहणादेवाष्टैश्वर्ययुतो भवेत् ॥ ४-७५ ॥   
  
यद्देवस्याश्रिता ये तु तद्गृहाङ्कं हरन्ति ते ।   
ऊद्र्ध्वाङ्केन पूरयित्त्वा अधोऽङ्केन हरेत्सदा ॥ ४-७६ ॥   
  
ऋणिधनिमहाचक्रं वक्ष्यामि शृणु तत्त्वतः ।   
दर्शनादेव कोष्ठस्य जानाति पूर्वजन्मगम् ॥ ४-७७ ॥   
  
देवं बहुतराङ्गेषु ज्ञात्वा सिद्धीश्वरो भवेत् ।   
निजसेव्यां महाविद्यां गृहीत्वा मुक्तिमाप्नुयात् ॥ ४-७८ ॥   
  
कोष्ठशुद्धञ्च मन्त्रञ्च ये गृह्णन्ति द्विजोत्तमाः ।   
तेषां दुःखानि नश्यन्ति ममाज्ञा बलवत्तरा ॥ ४-७९ ॥   
  
कोष्ठशुद्धं महामन्त्रं फलदं रुद्रभैरव ।   
न हातव्यं महामन्त्रं सद्गुरुप्रियदर्शनात् ॥ ४-८० ॥   
  
तत्र कोष्ठं न विचार्यं चेज्जानाति विचार्यकम् ।   
महाविद्या महामन्त्रे विचार्यकोटिपुण्यभाक् ॥ ४-८१ ॥   
  
अविचारे चोक्तफलं ददाति कामसुन्दरी ।   
कोष्ठान्येकादशान्येव देवेन पूरितानि च ॥ ४-८२ ॥   
  
अकारादिहकारान्तं लिखेत् कोष्ठेषु तत्त्ववित् ।   
प्रथमं पञ्चकोष्ठेषु ह्रस्वदीर्घक्रमेण तु ॥ ४-८३ ॥   
  
द्वयं द्वयं लिखेत्तत्र विचारे खलु साधकः ।   
शेषेष्वेकैकशो वर्णान् क्रमशस्तु लिखेत्सुधीः ॥ ४-८४ ॥   
  
अमावर्ण द्वयस्यार्द्धावधिस्तु क्रमशोऽङ्ककम् ।   
आद्यमन्दिरमध्ये तु षष्ठाङ्कं विलिखेद् बुधः ॥ ४-८५ ॥   
  
द्वितीये षष्ठचिन्हञ्च तृतीये च गृहे तथा ।   
चतुर्थे गगनाङ्कञ्च पञ्चमे चक्रत्रयं तथा ॥ ४-८६ ॥   
  
षष्ठचापे चतुर्थञ्च सप्तमे च चतुर्थकम् ।   
अष्टमे गगनाङ्कञ्च नवमे दशमं तथा ॥ ४-८७ ॥   
  
शेषमन्दिरमध्ये तु त्रयाङ्कं विलिखेत्ततः ।   
एते नाथ साध्यवर्णाः कथिताः क्रमशो ध्रुवम् ॥ ४-८८ ॥   
  
कथयामि साधकार्णं सकलार्थनिरूपणम् ।   
आद्यगेहे द्वितीयञ्च द्वितीये च तृतीयकम् ॥ ४-८९ ॥   
  
तृतीये पञ्चमं प्रोक्तं गगनं वेदपञ्चके ।   
षष्ठे युगलमेवं हि सप्तमे चन्द्रमण्डलम् ॥ ४-९० ॥   
  
अष्टमे गगनं प्रोक्तं नवमे च चतुर्थकम् ।   
वेदञ्च दशमे प्रोक्तं चन्द्रमेकादशे तथा ॥ ४-९१ ॥   
  
साधकार्णाः स्मृताः त्वेते वर्णमण्डलमध्यगाः ।   
साध्यवर्णान् महादेव स्वरव्यञ्जनभेदकान् ॥ ४-९२ ॥   
  
एवं हि सर्वमन्त्रार्णानमष्टाद्यङ्कैः प्रपूरयेत् ।   
एकीकृत्य हरेदष्टसङ्ख्याभिः क्षणवल्लभे ॥ ४-९३ ॥   
  
यस्यापहस्थितं वर्णं तन्नेभव्यं मनौ शुभे ।   
साधकाभिधानवर्णा स्वरव्यञ्जनभेदकान् ॥ ४-९४ ॥   
  
पृथक् पृथक् संस्थितांश्च व्यक्तं शृणु पुनः पुनः ।   
द्वितीयाद्यङ्कचन्द्रान्ते सम्पूर्वाष्टभिराहरेत् ॥ ४-९५ ॥   
  
मन्त्रो यस्त्वधिकाङ्कः स्यात्तदा मन्त्रं जपेत् सुधीः ।   
समेऽपि च जपेन्मन्त्रं न जपेत्तु ऋणाधिके ॥ ४-९६ ॥   
  
शून्ये मृत्युं विजानीयात्तस्माच्छून्यं विवर्जयेत् ।   
द्वितीयाद्यङ्कजालञ्च वैष्णवे सुखदं स्मृतम् ॥ ४-९७ ॥   
  
द्वितीयाद्यङ्कजालञ्च वैष्णवे सुखदं स्मृतम् ।   
द्वितीयाद्यङ्कजालञ्च तथा वै परिकीतीतम् ॥ ४-९८ ॥   
  
इन्द्राद्यङ्कं तथा नाथ सौरे शाक्ते शुभप्रदम् ।   
तथा दिक्सङ्ख्यकाङ्कञ्च साधकस्य शुभप्रदम् ॥ ४-९९ ॥   
  
तदङ्कं शृणु यत्नेन पूर्ववत् सकलं स्मृतम् ।   
स्थलञ्चैव विभिन्नाङ्कमूद्र्ध्वाधश्च क्रमेण तु ॥ ४-१०० ॥   
  
साध्याङ्कान् साधकाङ्काÁश्च पूरयेद् गृहसङ्ख्यया ।   
गुणिते तु हृते चापि यच्छेषं जायते स्फुटम् ॥ ४-१०१ ॥   
  
तदङ्कं कथयाम्यत्र एकादशगृहे स्थितम् ।   
इन्द्रतारास्वर्गरवितिथिषड्वेददाहनाः ॥ ४-१०२ ॥   
  
अष्टवसु नवाङ्कस्थाः साध्यार्णगुणिता इति ।   
दिग्भूगिरिश्रुतिगजवह्निपर्वतपञ्चमाः ॥ ४-१०३ ॥   
  
वेदषष्ठानलाङ्कञ्च गणयेत् साधकाक्षरान् ।   
नामाद्यक्षरमारभ्य यावन्मन्त्राक्षरं भवेत् ॥ ४-१०४ ॥   
  
तत्सङ्ख्याञ्च त्रिधा कृत्वा सप्तभिः संहरेद् बुधः ।   
अधिकं च ऋणं प्रोक्तं तच्छेषं धनमुच्यते ॥ ४-१०५ ॥   
  
अथवान्यप्रकारञ्च कृत्वा मन्त्रं समाश्रयेत् ।   
नामाद्यक्षरमारभ्य यावत् साधकवर्णकम् ॥ ४-१०६ ॥   
  
तावत्सङ्ख्यां सप्तगुणं कृत्वा वामैर्हरेद् बुधः ।   
श्रीविद्येतरविद्यायां गणना परिकीतीता ॥ ४-१०७ ॥   
  
अथवान्यप्रकारञ्च सकलान् साधकाक्षरान् ।   
स्वरव्यञ्जनभेदेन द्विगुणीकृत्य साधकः ॥ ४-१०८ ॥   
  
साध्ययुक्तं ततः कृत्वा स्वरव्यञ्जनभेदकम् ।   
अष्टाभिः संहरेदङ्कं शृणु संहारविग्रहम् ॥ ४-१०९ ॥   
  
पूर्वचारक्रमं सम्यक् सर्वत्रापि शुभाशुभम् ।   
अस्य विचारमात्रेण सिद्धिः सर्वार्थसाधिका ॥ ४-११० ॥   
  
पूर्वजन्माराधितायां तां प्राप्नोति हि देवताम् ।   
अथान्यत् सम्प्रवक्ष्यामि सावधानावधारय ॥ ४-१११ ॥   
  
उल्काचक्रं सर्वसारं मन्त्रदोषादिनिर्णयम् ।   
मत्स्याकारमूर्ध्वमुखं सर्वमन्त्रादि विग्रहम् ॥ ४-११२ ॥   
  
स्कन्धदेशावधिर्नाथ पुच्छपर्यन्तमेव च ।   
एकाक्षरादिमन्त्रादिद्वादशान्ताक्षरात्मकम् ॥ ४-११३ ॥   
  
विलिखेत् पृष्ठदेशे तु शुभाशुभविशुद्धये ।   
त्रयोदशाक्षरान् वाथ एकविंशाक्षरान्तकम् ॥ ४-११४ ॥   
  
नेतव्यं साधकैर्मन्त्रं पृष्ठस्थमुदरस्थकम् ।   
तथा श्रीशुभदं प्रोक्तं कण्ठादिपुच्छकान्तकम् ॥ ४-११५ ॥   
  
द्वाविंशादि चतुस्त्रिशदक्षरान्तमनुं शुभम् ।   
पुच्छस्थं नापि गृह्णीयात् मुखस्थञ्च तथा ध्रुवम् ॥ ४-११६ ॥   
  
शीर्षस्थञ्चापि गृह्णीयात् तदक्षरं शृणु प्रभो ।   
पञ्चत्रिंशादि द्विचतुर्द्वाविंशदन्तमेव च ॥ ४-११७ ॥   
  
मस्तकस्थं शुभं प्रोक्तं मुखवर्णान् शृणु प्रभो ।   
त्रिचत्वारिंशदर्णादि एकपञ्चाशदन्तकम् ॥ ४-११८ ॥   
  
मुखस्थमन्तमशुभं न गृह्णीयात् कदाचन ।   
पृष्ठस्थं शृणु यत्नेन निरर्थकमहाश्रमम् ॥ ४-११९ ॥   
  
श्रमगात्रस्य पीडाभिर्देवता कुप्यतेऽनिशम् ।   
द्विपञ्चाशदक्षरादि एकषष्टितमान्तकान् ॥ ४-१२० ॥   
  
वर्णान् पुच्छस्थितानेतान् नेत्रस्थान् शृणु वल्लभ ।   
द्विषष्टितमवर्णादि चतुःषष्ट्यक्षरान्तकान् ॥ ४-१२१ ॥   
  
अङ्कं लोचनसंस्थं च ततोऽन्यं रसनास्थितम् ।   
तत्सर्वं शुभदं प्रोक्तमेतदन्यतमं स्मृतम् ॥ ४-१२२ ॥   
  
वैष्णवानाञ्च शैवानां शाक्तानां मन्त्रजापने ।   
ततोऽन्यदेवभक्तानां भुक्तिमुक्तिप्रदं नृणाम् ॥ ४-१२३ ॥   
  
अथ वक्ष्ये महादेव चक्रसारं सुदुर्लभम् ।   
रामचक्रं महाविद्या सर्वमन्दिरमेव च ॥ ४-१२४ ॥   
  
सर्वसिद्धिप्रदं मन्त्रं निजनामस्थमाश्रयेत् ।   
तदैव सिद्धिमाप्नोति सत्यं सत्यं महेश्वर ॥ ४-१२५ ॥   
  
तत्प्रकारं शृणु क्रोधभैरव प्रियवल्लभ ।   
नवाङ्कान् प्रलिखेद् विद्वान् वामदक्षिणभागतः ॥ ४-१२६ ॥   
  
तन्मध्ये क्रमशो दद्यात् तथा सप्तदशाङ्ककान् ।   
दक्षिणादिक्रमेणैवमुक्तविद्याः समालिखेत् ॥ ४-१२७ ॥   
  
अकारादिक्षकारान्तं सर्वस्मिन् मन्दिरे लिखेत् ।   
बालादिदेवताः सर्वा भ्रामर्यन्ताश्च देवताः ॥ ४-१२८ ॥   
  
अस्याकाशविधे गेहे सान्तनित्यं फलप्रदम् ।   
पुनवीलोममार्गेण आदिक्षान्तार्णमन्दिरे ॥ ४-१२९ ॥   
  
रक्तदन्तादि श्रीविद्या मन्त्रान्तं विलिखेद् बुधः ।   
क्षकाराद्यनुलोमेन अकारान्तं लिखेत् ततः ॥ ४-१३० ॥   
  
पुनस्तच्छेषविद्याश्च शेषगेहे लिखेत् सदा ।   
कायशोधनमुख्यादि शैलवासिनि मन्त्रकम् ॥ ४-१३१ ॥   
  
पञ्चविंशतिगेहस्थं गणयेत् साधकस्ततः ।   
गृहस्थमङ्कं वक्ष्यामि शृणु योगीशवल्लभ ॥ ४-१३२ ॥   
  
बालागृहादिशेषान्तं मुनिहस्तविधौ गृहे ।   
क्रमेण शृणु तत्सर्वं सावधानावधारय ॥ ४-१३३ ॥   
  
दक्षिणावर्तयोगेन गणयेत् क्रमशो बुधः ।   
वसुसप्तपञ्चमेषुवह्निवेदानलस्तथा ॥ ४-१३४ ॥   
  
मुनिषष्ठाद्यवेदाश्च सप्तेषुमुनयस्तथा ।   
पञ्चवेदेषुवसवो वेदेषुवह्नयस्तथा ॥ ४-१३५ ॥   
  
वह्निवेदाश्च सम्प्रोक्ता आकाशं तदनन्तरम् ।   
आकाशानन्तरे गेहे अनलं परिकीतीतम् ॥ ४-१३६ ॥   
  
तत्पश्चात् सर्वगेहेषु सर्वाङ्कं दक्षतः शृणु ।   
वह्नि वह्निवेदवह्नि वेदवह्नय एव च ॥ ४-१३७ ॥   
  
श्रवणाक्षिवेदबाण वेदेषु सप्तकस्तथा ।   
षष्ठाष्टसप्तमाः प्रोक्ता वह्न्यग्नीषु मुनिस्तथा ॥ ४-१३८ ॥   
  
मुनीषु बाणवेदाश्च मुन्यग्निवह्नयस्तथा ।   
वह्निवेदबाणसप्त अष्टाङ्कवेदबाणकाः ॥ ४-१३९ ॥   
  
पञ्चसप्तानलाग्निश्च वह्नीषुबाणबाणकाः ।   
बाणवेदकान्तवेदकान्तश्रुतिचतुर्थकाः ॥ ४-१४० ॥   
  
रामषीमुनिषष्ठाश्च सप्तेषु रामवेदकाः ।   
वेदसप्ताष्टवसवो नवमाष्टमसप्तमाः ॥ ४-१४१ ॥   
  
वह्न्यग्निवेदबाणाश्च वस्वष्टानलवेदकाः ।   
सप्ताष्टमाश्च सम्प्रोक्ता गृहाङ्काः परिकीतीताः ॥ ४-१४२ ॥   
  
येषां मनसि या विद्या सदा तिष्ठति भावने ।   
तामाश्रित्य जपेद्विद्वान् तदा सिध्यति निश्चितम् ॥ ४-१४३ ॥   
  
स्वनाम देवतानाम पूरयेत् षोडशाङ्ककैः ।   
हरेन्निजगृहस्थेन चाङ्केन साधकोत्तमः ॥ ४-१४४ ॥   
  
कृतशेषं बहुतरं शुभं देवस्य निश्चितम् ।   
अल्पाङ्कसाधकस्यापि सौख्यमेव न संशयः ॥ ४-१४५ ॥   
  
उक्तक्रमेण गणयेत् साधकः स्थिरमानसः ।   
महाविद्यानायिकादियज्ञभूतादिसाधने ॥ ४-१४६ ॥   
  
सम्प्रोक्तं चक्रसारञ्च सर्वतन्त्रेषु गोपितम् ।   
ततश्चक्रविचारेण सिद्धिमाप्नोति साधकः ॥ ४-१४७ ॥   
  
चतुश्चक्रं प्रवक्ष्यामि शृणुष्व पार्वतीपते ।   
वामदक्षिणयोगेन रेखापञ्चकमालिखेत् ॥ ४-१४८ ॥   
  
पूर्वपश्चिमभेदेन रेखाः पञ्च समालिखेत् ।   
चतुष्कोष्ठे दक्षभागे चतुष्कोष्ठे च मन्त्रवित् ॥ ४-१४९ ॥   
  
तदधश्च चतुष्कोष्ठे तद्वामस्थे चतुर्गृहे ।   
प्रलिखेत् क्रमशश्चाद्ये चतुर्मन्दिरमध्यके ॥ ४-१५० ॥   
  
शीघ्रञ्च शीतलं जप्तं सिद्धञ्चापि ततः परम् ।   
अकारञ्च उकारञ्च ऌसोकारं ततः परम् ॥ ४-१५१ ॥   
  
ऊद्र्ध्वस्थमिति वर्णं तु शीतलस्थं शृणु प्रभो ।   
अकारञ्च उकारञ्च(ऌ ॡ)सौकारञ्च ततः परम् ॥ ४-१५२ ॥   
  
तदधो जपगेहस्थं वर्णं शृणु महाप्रभो ।   
इकारञ्च ऋकारञ्च एकारञ्च ततः परम् ॥ ४-१५३ ॥   
  
सिद्धगेहस्थितं वर्णं शृणु सर्वसुखप्रदम् ।   
तद्दक्षिणचतुर्गेहे स्थितान् वर्णान् वदामि तान् ॥ ४-१५४ ॥   
  
आह्लादञ्च प्रत्ययञ्च मुखञ्च शुद्धमित्यपि ।   
एतत्कुलस्थान् सर्वार्णान् शुभाशुभफलप्रदान् ॥ ४-१५५ ॥   
  
ककारञ्च ऋकारञ्च ॠकारञ्च ञकारकम् ।   
आह्लादस्थमिति प्रोक्तं प्राप्तिमात्रेण सिद्धिदम् ॥ ४-१५६ ॥   
  
प्रत्ययस्थं गकारञ्च घकारं टठमित्यपि ।   
मुखस्थं हि ङकारञ्च चकारं डढमित्यपि ॥ ४-१५७ ॥   
  
शुद्धस्थञ्च उकारञ्च जकारं णतमित्यपि ।   
तदधःस्थं चतुर्गेहं लौकिकं सात्त्विकं तथा ॥ ४-१५८ ॥   
  
मानसिकं राजसिकं चतुर्गेहस्थितं त्विमम् ।   
लौकिकस्थं थकारञ्च दकारञ्च मकारकम् ॥ ४-१५९ ॥   
  
सात्त्विकस्थं धकारञ्च लकारञ्च यकारकम् ।   
मानसिकञ्च शृणु भो पकारञ्च फमित्यपि ॥ ४-१६० ॥   
  
शृणु राजसिकत्वञ्च भकारं वनमित्यपि ।   
तन्नामस्थं चतुर्गेहं शृणु पञ्चानन प्रभो ॥ ४-१६१ ॥   
  
सुप्तं क्षिप्तञ्च लिप्तञ्च दुष्टमन्त्रं प्रकीतीतम् ।   
ऊद्र्ध्वगेहस्थिता वर्णमन्त्रान् गृह्णाति यो नरः ॥ ४-१६२ ॥   
  
वर्जयित्वा सुप्तमन्त्रं क्षिप्तं लिप्तञ्च दुष्टकम् ।   
एहिके सिद्धिमाप्नोति परे मुक्तिमवाप्नुयात् ॥ ४-१६३ ॥   
  
यद्यभाग्यवशात्सुप्तादिषु गेहेषु लभ्यते ।   
तदा मन्त्रं शोधयेद् वै सुप्तस्तम्भितकीलितैः ॥ ४-१६४ ॥   
  
वद्धीतैर्दोषजालस्थैरशुभं भूतशुद्धये ।   
भूतलिप्या पुटीकृत्या जप्त्वा सिद्धिं ततो लभेत् ॥ ४-१६५ ॥   
  
न तु वा वर्जयेद् गेहं चतुष्कं वर्णवेष्टितम् ।   
सुप्तगेहस्थितं वर्णं शृणु पञ्चानन प्रभो ॥ ४-१६६ ॥   
  
वकारञ्च हकारञ्च ततोऽन्यद्गृहसंस्थितम् ।   
शकारञ्च लकारञ्च क्षिप्तगेहस्थितद्वयम् ॥ ४-१६७ ॥   
  
धकारञ्च क्षकारञ्च लिप्तगेहस्थितं द्वयम् ।   
दुष्टगेहस्थितं नाथ शकारगगनं तथा ॥ ४-१६८ ॥   
  
निजं सौभाग्ययुक्तं यत्तन्मन्त्रं तदुपाश्रयेत् ।   
सूक्ष्मचक्रं प्रवक्ष्यामि हिताहितफलप्रदम् ॥ ४-१६९ ॥   
  
एतदुक्ताक्षरं शम्भो गृहीत्वा जपमाचरेत् ।   
वामदक्षिणमारभ्य सप्तरेखाः समालिखेत् ॥ ४-१७० ॥   
  
भित्वा तदङ्कान् मन्त्री च रेखाचतुष्टयं लिखेत् ।   
दक्षिणादिक्रमेणैव बद्धमन्दिरमध्यके ॥ ४-१७१ ॥   
  
मन्त्राक्षराणि विलिखेदङ्काचारेण साधकः ।   
तदङ्कं शृणु यत्नेन नराणां भुक्तिमुक्तिदम् ॥ ४-१७२ ॥   
  
प्रथमे मन्दिरे नाथ भुजाङ्कं विलिखेत्ततः ।   
विष्णुमन्त्रादिगेहे च वेदाङ्कं विलिखेद् बुधः ॥ ४-१७३ ॥   
  
तत्पश्चादष्टमाङ्कं च भुजाधः षष्ठमेव च ।   
तद्गेहं शङ्करस्यापि तत्पश्चाद्दशमं गृहे ॥ ४-१७४ ॥   
  
तत्पश्चाद्द्वादशाङ्कञ्च नायिकास्थानमेव च ।   
षष्ठाधोयुगलाङ्कञ्च तत्पश्चादष्टमं तथा ॥ ४-१७५ ॥   
  
तद्गृहं शम्भुना व्यस्तं तत्पश्चादष्टमं तथा ।   
युगलाधोगृहे चापि चतुर्दशाक्षरं तथा ॥ ४-१७६ ॥   
  
तद्दक्षिणे सूर्यगेहं चतुद्र्दशाक्षरान्वितम् ।   
तत्पश्चात् षोडशाङ्कञ्च पुनरङ्कं लिखेत्ततः ॥ ४-१७७ ॥   
  
तद्दक्षिणे वेदवर्णं तत्पश्चादष्टमाक्षरम् ।   
ब्रह्ममन्दिरमेवं तत् षोडशाधः पुनः शृणु ॥ ४-१७८ ॥   
  
अष्टमाङ्कं ततो युग्ममष्टादशाक्षरं ततः ।   
प्रथमस्थं द्वितीयस्थं गृह्णीयाद् शुभदं स्मृतम् ॥ ४-१७९ ॥   
  
तृतीयस्थं महापापं सर्वमन्त्रेषु कीतीतम् ।   
द्वितीयं प्रथमं दुःखं तृतीयं सर्वभाग्यदम् ॥ ४-१८० ॥   
  
तृतीयञ्च तथा नाथ गृह्णीयान्निजसिद्धये ।   
तृतीये प्रथमं भद्रं द्वितीयं दुःखदायकम् ॥ ४-१८१ ॥   
  
तृतीयञ्च तथा प्रोक्तमष्टाक्षरगृहं भयम् ।   
चतुर्दशाक्षरं भद्रं सूर्यमन्त्रं द्वितीयकम् ॥ ४-१८२ ॥   
  
तृतीयस्थं षोडशाङ्के महाकल्याणदायकम् ।   
अष्टमूतीः षोडशाङ्के चतुर्थे शत्रुमारणम् ॥ ४-१८३ ॥   
  
तृतीयगृहमध्यस्थं ब्रह्मकल्याणदायकम् ।   
वस्वक्षरं सर्वशेषगृहमध्यस्थमेव च ॥ ४-१८४ ॥   
  
अष्टमञ्च महाभद्रं क्षमं चित्तभयप्रदम् ।   
अष्टादशाङ्कं शुभदं शेषगेहत्रये तथा ॥ ४-१८५ ॥   
  
येषां यदक्षराणाञ्च मन्त्रं चेतसि वर्तते ।   
एतत् शुभाशुभं ज्ञात्वा मन्त्रवर्णं तदाभ्यसेत् ॥ ४-१८६ ॥   
  
विष्णुमन्त्रस्थितं मन्त्रं नायिकास्थं शिवस्थकम् ।   
सूर्यस्थं ब्रह्मसंस्थञ्च गृह्णीयात् शाक्त एव च ॥ ४-१८७ ॥   
  
वैष्णवो विष्णुमन्त्रार्थं शैवः शिवमुपाश्रयेत् ।   
नायिकामन्त्रजापी च नायिकार्णं सदाभ्यसेत् ॥ ४-१८८ ॥   
  
सूर्यमन्त्रविचारार्थी सूर्यमन्त्रं समाश्रयेत् ।   
एकस्थं युगलस्थानं तृतीयस्थानमेव च ॥ ४-१८९ ॥   
  
ज्ञात्त्वा मन्त्रं प्रगृह्णीयात् अन्यथा चाशुभं भवेत् ।   
एतदन्यतमं मन्त्रं दिव्यवीरेषु गीयते ॥ ४-१९० ॥   
  
ततश्चक्रं पशोरुक्तं सर्वसिद्धिप्रदं ध्रुवम् ।   
एतच्चक्रप्रभावेण पशुर्वीरोपमः स्मृतः ॥ ४-१९१ ॥   
  
सर्वसिद्धियुतो भूत्वा वत्सरात्तां प्रपश्यति ॥ ४-१९२ ॥   
  
  
इति श्रीरुद्रयामले उत्तरतन्त्रे महामन्त्रोद्दीपने सर्वचक्रानुष्ठाने   
सिद्धमन्त्रप्रकरणे भावनिर्णये भैरवीभैरवसंवादे चतुर्थः   
पटलः ॥ ४ ॥   
  
  
  
  
  
  
अथ पञ्चमः पटलः  
  
  
  
महाकथहचक्रार्थं सर्वचक्रोत्तमोत्तमम् ।   
यस्य विचारमात्रेण कामरूपी भवेन्नरः ॥ १ ॥   
  
ततः प्रकारं वीराणां नाथः त्वं क्रमशः शृणु ।   
चतुरस्रे लिखेत् वर्णांश्चतुःकोष्ठसमन्विते ॥ ५-२ ॥   
  
चतुःकोष्ठे चतुःकोष्ठे चतुश्चतुर्गृहान्वितम् ।   
मन्दिरं षोडशं प्रोक्तं सर्वकामार्थसिद्धिदम् ॥ ५-३ ॥   
  
चतुरस्रं लिखेत्कोष्ठं चतुःकोष्ठसमन्वितम् ।   
पुनश्चतुष्कं तत्रापि लिखेद्धीमान् क्रमेण तु ॥ ५-४ ॥   
  
सर्वेषु गृहमध्येषु प्रादक्षिण्यक्रमेण तु ।   
अकारादिक्षकारान्तं लिखित्वा गणयेत्ततः ॥ ५-५ ॥   
  
चन्द्रमग्न्नि रुद्रवर्णं नवमं युगलं तथा ।   
वेदमर्कं दशरसं वसुं षोडशमेव च ॥ ५-६ ॥   
  
चतुर्दशं भौतिकञ्च सप्तपञ्चदशेति च ।   
वह्नीन्दुकोष्ठगं वर्णं सङ्केताङ्कैः मयोदितम् ॥ ५-७ ॥   
  
एतदङ्कस्थितं वर्णं गणयेत्तदनन्तरम् ।   
नामाद्यक्षरमारभ्य यावन्मन्त्रादिमाक्षरम् ॥ ५-८ ॥   
  
चतुभीः कोष्ठैरेकैकमिति कोष्ठचतुष्टयम् ।   
पुनः कोष्ठगकोष्ठेषु सत्यतो नाम्न आदितः ॥ ५-९ ॥   
  
सिद्धः साध्यः सुसिद्धोऽरिः क्रमशो गणयेत्सुधीः ।   
सिद्धः सिद्ध्यति कालेन साध्यस्तु जपहोमतः ॥ ५-१० ॥   
  
सुसिद्धोऽग्रहणाज्ज्ञानी शत्रुर्हन्ति स्वमायुषम् ।   
सिद्धार्णो बान्धवः प्रोक्तः साध्यः सेवक उच्यते ॥ ५-११ ॥   
  
सिद्धकोष्ठस्थिता वर्णा बान्धवाः सर्वकामदाः ।   
जपेन बहुसिद्धिः स्यात् सेवकोऽधिकसेवया ॥ ५-१२ ॥   
  
पुष्णाति पोषकोऽभीष्टो घातको नाशयेद् ध्रुवम् ।   
सिद्धः सिद्धो यथोक्तेन द्विगुणः सिद्धसाधकः ॥ ५-१३ ॥   
  
सिद्धः सुसिद्धोद्र्ध्वजपात् सिद्धारिर्हन्ति बान्धवान् ।   
साध्यः सिद्धो द्विगुणकः साध्ये साध्यो निरर्थकः ॥ ५-१४ ॥   
  
तत्सुसिद्धो द्विगुणजपात् साध्यारिर्हन्ति गोत्रजान् ।   
सुसिद्धसिद्धोद्र्ध्वजपात्तत्साध्यो द्विगुणाधिकात् ॥ ५-१५ ॥   
  
तत्सुसिद्धो ग्रहादेव सुसिद्धारिः स्वगोत्रहा ।   
अरिः सिद्धः सुतान् हन्यादरिसाध्यस्तु कन्यकाः ॥ ५-१६ ॥   
  
तत्सुसिद्धिस्तु पत्नीघ्नस्तदरिर्हन्ति गोत्रजान् ।   
यदि वैरिमनोर्हस्तस्थितः स्यात् साधको भुवि ॥ ५-१७ ॥   
  
तदन्ते रक्षणार्थं हि कुर्यादेवं क्रियादिकम् ।   
तत्प्रकारं महावीर शृणुष्व गिरिजापते ॥ ५-१८ ॥   
  
वटपत्रे लिखित्वारिमन्त्रं स्रोतसि निक्षिपेत् ।   
एवं मन्त्रविमुक्तः स्यान्ममाज्ञावशहेतुना ॥ ५-१९ ॥   
  
पुनः प्रकारं विप्रस्तु गवां क्षीरे मुदान्वितः ।   
द्रोणमिते जपेन्मन्त्रमष्टोत्तरसमन्वितम् ॥ ५-२० ॥   
  
पीत्वा क्षीरं मनोमध्ये ध्यात्वा मन्त्रं समुच्चरन् ।   
सन्त्यजन्नीरमध्ये तु वैरिमन्त्रप्रमुक्तये ॥ ५-२१ ॥   
  
पुनः प्रकारं वक्ष्यामि त्रिरात्रमेकवासरम् ।   
उपोष्य विधिनानेन पूजां कृत्वा शनौ कुजे ॥ ५-२२ ॥   
  
सहस्रं वा शतं वापि अष्टोत्तरसमन्वितम् ।   
जपित्वा सन्त्यजेन्मन्त्रं क्षीरसागरमण्डले ॥ ५-२३ ॥   
  
अथवा तद्गुरोः स्थाने चान्यस्थाने च वा पुनः ।   
विचार्य मन्त्रवर्णञ्च गृहीत्वा मोक्षमाप्नुयात् ॥ ५-२४ ॥   
  
स्वप्ने यदि महामन्त्रं प्राप्नोति साधकोत्तमः ।   
तदा सिद्धिमवाप्नोति सत्यं सत्यं कुलेश्वर ॥ ५-२५ ॥   
  
तन्मन्त्रं कौलिके नाथ गुरोर्यत्नेन सङ्ग्रही ।   
यदा भवति सिद्धिः स्यात्तत्क्षणान्नात्र संशयः ॥ ५-२६ ॥   
  
अरिं वा देवदेवेश यदि विग्राहयेन्मनुम् ।   
अन्यमन्त्रं विचार्यैव विष्णोश्चैव शिवस्य च ॥ ५-२७ ॥   
  
शक्तिमन्त्रं यदि रिपुं तदा एवं प्रकारकम् ।   
आदावन्ते च मध्ये च ॐ वौषट् स्वाहयान्वितम् ॥ ५-२८ ॥   
  
कृत्वा जप्त्वा महासिद्धिं कामरूपस्थितामिव ।   
प्राप्नोति नात्र सन्देहो ममाज्ञा वरवणीनी ॥ ५-२९ ॥   
  
शृणु चक्रफलं नाथ विचाराचारमङ्गलम् ।   
प्रासादञ्च महामन्त्रं सद्गुरोर्मुखपङ्कजात् ॥ ५-३० ॥   
  
लभ्यते यदि भाग्येन सिद्धिरेव न संशयः ।   
तदभावे सिद्धिमन्त्रं दृष्टादृष्टफलोन्मुखम् ॥ ५-३१ ॥   
  
महाचमत्कारकरं हृदयोल्लासवर्द्धनम् ।   
स्वप्ने वा सद्गुरोः स्थाने प्राप्तिमात्रेण मुक्तिदम् ॥ ५-३२ ॥   
  
तन्मन्त्रं वर्जयित्वा च घोरान्धकाररौरवे ।   
वसन्ति सर्वकालं च ममाज्ञावशभागिनी ॥ ५-३३ ॥   
  
तत्रैव चक्रसारादि विचारं व्यर्थभाषणम् ।   
अरिमन्त्रं महापुण्यं सर्वमन्त्रोत्तमोत्तमम् ॥ ५-३४ ॥   
  
कोटिजन्माजीतैः पुण्यैर्महाविद्याश्रयी भवेत् ।   
स्वप्ने कोटिकुलोत्पन्नैः पुण्यकोटिफलैरपि ॥ ५-३५ ॥   
  
प्राप्नोति साधको मन्त्रं भुक्तये मुक्तये ध्रुवम् ।   
ततश्चक्रं न विचार्यं विचार्य मरणं भवेत् ॥ ५-३६ ॥   
  
किन्तु चक्रविचारञ्च यदि स्वप्ने चमत्कृतम् ।   
एतेषां चक्रवर्णानां विचारादष्टसिद्धिदम् ॥ ५-३७ ॥   
  
वायुं मुक्तिं धनं योगसिद्धिमृद्धिं धनं शुभम् ।   
धर्मदेहपवित्रञ्च अकाले मृत्युनाशनम् ॥ ५-३८ ॥   
  
वाञ्छाफलप्रदं गौरीचरणाम्भोजदर्शनम् ।   
भुक्तिं मुक्तिं हरस्थानं प्राप्नोति नात्र संशयः ॥ ५-३९ ॥   
  
एषां चक्रादिकालञ्च क्रमशो गणितं फलम् ।   
यदि सर्वविचारञ्च करोति साधकोत्तमः ॥ ५-४० ॥   
  
तदा सर्वफलं नित्यं प्राप्नोति नात्र संशयः ।   
महाव्रतं विवेकञ्च विचाराल्लभते ध्रुवम् ॥ ५-४१ ॥   
  
अकस्मात् सिद्धिमाप्नोति चक्रराजं विचारतः ।   
सर्वे देवाः प्रशंसन्ति चक्रमन्त्राश्रितं जलम् ॥ ५-४२ ॥   
  
वाक्यसिद्धिर्भवेत् क्षिप्रं प्राणायामादिसिद्धिभाक् ।   
सर्वेषां प्रणमेद् भूमौ विचरेत् साधको बली ॥ ५-४३ ॥   
  
इति ते कथितं नाथ चक्रं षोडशमङ्गलम् ।  
चक्राणां लोकनादेव सायुज्यपदमाप्नुयात् ॥ ५-४४ ॥  
  
  
अतो विचारं सर्वत्र सर्वचक्रादिमङ्गलम् ॥ ५-४५ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने सर्वचक्रानुष्ठाने ।   
सिद्धितन्त्रप्रकरणे पञ्चम पटलः ॥ ५ ॥  
  
  
  
  
  
  
  
  
अथ षष्ठः पटलः  
  
  
भैरव उवाच  
  
  
अथ भावं वद श्रीदे दिव्यवीरपशुक्रमात् ।   
पशूनां परमाश्चर्यभावं श्रोतुं समुत्सुकः ॥ ६-१ ॥   
  
इच्छाम्याह्लादजलधौ स्थितोऽहं जगदीश्वरि ।   
यदि भाग्यवशादाज्ञासारं चिन्तय सिद्धये ॥ ६-२ ॥   
  
  
महाभैरव्युवाच  
  
  
पशुनाथ वीरनाथ दिव्यनाथ कृपानिधे ।   
प्रकाशहृदयोल्लास चन्द्रशेखर तच्छृणु ॥ ६-३ ॥   
  
काली कलालताकारं तपस्याद्वयसङ्गतिम् ।   
पशुभावस्थितां नाथ देवतां शृणु विस्तरात् ॥ ६-४ ॥   
  
दुर्गापूजां शिवपूजां यः करोति पशूत्तमः ।   
अवश्यं हि यः करोति पशुरुत्तमः स्मृतः ॥ ६-५ ॥   
  
केवलं शिवपूजाञ्च करोति यदि साधकः ।   
पशूनां मध्यमः श्रीमान् शिवया सह चोत्तमः ॥ ६-६ ॥   
  
केवलं वैष्णवोऽधीशः पशूनां मध्यमः स्मृतः ।   
भूतानां देवतानाञ्च सेवां कुर्वन्ति ये सदा ॥ ६-७ ॥   
  
पशूनां मध्यमाः प्रोक्तं नरकस्था न संशयः ।   
त्वत्सेवां मम सेवाञ्च विष्णुब्रह्मादिसेवनम् ॥ ६-८ ॥   
  
कृत्वान्यसर्वभूतानां नायिकानां महाप्रभो ।   
यक्षिणीनां भूतिनीनां ततः सेवा शुभप्रदा ॥ ६-९ ॥   
  
यः पशुर्ब्रह्मकृष्णादि सेवां कुर्वन्ति ये सदा ।   
तथा श्रीतारकब्रह्म सेवाद्वये नरोत्तमाः ॥ ६-१० ॥   
  
तेषामसाध्या भूतादिदेवताः सर्वकामदाः ।   
वर्जयेत् पशुमार्गेण विष्णुसेवापरो जनः ॥ ६-११ ॥   
  
प्रवक्तव्यञ्च पटले तेषां तेषां ततस्ततः ।   
विधिना विधिना नाथ क्रमशः शृणु वल्लभ ॥ ६-१२ ॥   
  
अतः प्रातः समुत्त्थाय पशुरुत्तमपण्डितः ।   
गुरूणां चरणाम्भोजमङ्गलं शीर्षपङ्कजे ॥ ६-१३ ॥   
  
विभाव्य पुनरेकं हि श्रीपादं भावयेद् यदि ।   
पूजयित्वा च वीरं वै उपहारैर्न मे स्तवैः ॥ ६-१४ ॥   
  
त्रैलोक्यं तेजसा व्याप्तं मण्डलस्थां महोत्सवाम् ।   
तडित्कोटिप्रभादीप्तिं चन्द्रकोटिसुशीतलाम् ॥ ६-१५ ॥   
  
सार्द्धत्रिवलयाकारां स्वयम्भूलिङ्गवेष्टिताम् ।   
उत्त्थापयेन्महादेवीं महारक्तां मनोन्मयीम् ॥ ६-१६ ॥   
  
श्वासोच्छ्वासद्वयावृत्तिं द्वादशाङ्गुलरूपिणीम् ।   
योगिनीं खेचरीं वायुरूपां मूलाम्बुजस्थिताम् ॥ ६-१७ ॥   
  
चतुर्वर्णस्वरूपान्तां वकारादिषसान्तकाम् ।   
कोटिकोटिसहस्रार्ककिरणां कुलमोहिनीम् ॥ ६-१८ ॥   
  
महासूक्ष्मपथप्रान्तवान्तरान्तरगामिनीम् ।   
त्रैलोक्यरक्षितां वाक्यदेवतां शम्भुरूपिणीम् ॥ ६-१९ ॥   
  
महाबुद्धिप्रदां देवीं सहस्रदलगामिनीम् ।   
महासूक्ष्मपथे तेजोमयीं मृत्युस्वरूपिणीम् ॥ ६-२० ॥   
  
कालरूपां सर्वरूपां सर्वत्र सर्वचिन्मयीम् ।   
ध्यात्वा पुनः पुनः शीर्षे सुधाब्धौ विनिवेष्टिताम् ॥ ६-२१ ॥   
  
सुधापानं कारयित्वा पुनः स्थाने समानयेत् ।   
समानयनकाले तु सुषुम्नामध्यमध्यके ॥ ६-२२ ॥   
  
अमृताभिप्लुतां कृत्वा पुनः स्थानेषु पूजयेत् ।   
ऊद्र्ध्वोद्गमनकाले तु महातेजोमयीं स्मरेत् ॥ ६-२३ ॥   
  
प्रतिप्रयाणकाले तु सुधाधाराभिराप्लुताम् ।   
महाकुलकुण्डलिनीममृतानन्दविग्रहाम् ॥ ६-२४ ॥   
  
ध्यात्वा ध्यात्वा पुनर्ध्यात्वा सर्वसिद्धिश्वरो भवेत् ।   
तस्मिन्स्थाने महादेवीं विभाव्य किरणोज्ज्वलाम् ॥ ६-२५ ॥   
  
अमृतानन्दमुक्तिं तां पूजयित्वा शुभां मुदा ।   
मानसोच्चारबीजेन मायां वा कामबीजकम् ॥ ६-२६ ॥   
  
पञ्चाशद्वर्णमालाभिर्ज्जप्त्वानुलोमसत्पथा ।   
विलोमेन पुनर्जप्त्वा सर्वत्र जयदं स्तवम् ॥ ६-२७ ॥   
  
पठित्वा सिद्धिमाप्नोति तत्स्तोत्रं शृणु भैरव ॥ ६-२८ ॥   
  
जन्मोद्धारनिरक्षिणीहतरुणी वेदादिबीजादिमा ।   
नित्यं चेतसि भाव्यते भुवि कदा सद्वाक्यसञ्चारिणी ।   
मां पातु प्रियदा स विपदं संहारयित्रि धरे ।   
धात्रि त्वं स्वयमादिदेववनितादीनातिदीनं पशुम् ॥ ६-२९ ॥   
  
रक्ताभामृतचन्द्रिकालिपिमयी सर्पाकृतिनीद्रिता ।   
जाग्रत्कूर्मसमाश्रिता भगवती त्वं मां समालोकय ।   
मांसोद्गन्धकुगन्धदोषजडितं वेदादिकार्यान्वित।   
स्वल्पान्यामलचन्द्रकोटिकिरणैनीत्यं शरीरं कुरु ॥ ६-३० ॥   
  
सिद्धार्थी निजदोषवित् स्थलगतिर्व्याजीयते विद्यया ।   
कुण्डल्याकुलमार्गमुक्तनगरीमायाकुमार्गः श्रिया ।   
यद्येवं भजति प्रभातसमये मध्याह्नकालेऽथवा ।   
नित्यं यः कुलकुण्डलीजपपदाम्भोजं स सिद्धो भवेत् ॥ ६-३१ ॥   
  
वाय्वाकाशचतुर्दलेऽतिविमले वाञ्छाफलान्यालके ।   
नित्यं सम्प्रति नित्यदेहघटिता शाङ्केतिताभाविता ।   
विद्याकुण्डलमानिनी स्वजननी मायाक्रिया भाव्यते  
यैस्तैः सिद्धकुलोद्भवैः प्रणतिभिः सत्स्तोत्रकैः शम्भुभिः ॥ ६-३२   
॥   
  
धाताशङ्कर मोहिनीत्रिभुवनच्छायापटोद्गामिनी ।   
संसारादिमहासुखप्रहरणी तत्रस्थिता योगिनी ।   
सर्वग्रन्थिविभेदिनी स्वभुजगा सूक्ष्मातिसूक्ष्मापरा ।   
ब्रह्मज्ञानविनोदिनी कुलकुटी व्याघातिनी भाव्यते ॥ ६-३३ ॥   
  
वन्दे श्रीकुलकुण्डलीत्रिवलिभिः साङ्गैः स्वयम्भूं प्रिय।   
प्रावेष्ट्याम्बरमारचित्तचपला बालाबलानिष्कला ।   
या देवी परिभाति वेदवदना सम्भाविनी तापिनी ।   
इष्टानां शिरसि स्वयम्भुवनितां सम्भावयामि क्रियाम् ॥ ६-३४ ॥   
  
वाणीकोटिमृदङ्गनादमदनानिश्रेणिकोटिध्वनिः ।   
प्राणेशीरसराशमूलकमलोल्लासैकपूर्णानना ।   
आषाढोद्भवमेघवाजनियुतध्वान्ताननास्थायिनी ।   
माता सा परिपातु सूक्ष्मपथगे मां योगिनां शङ्करः ॥ ६-३५ ॥   
  
त्वामाश्रित्य नरा व्रजन्ति सहसा वैकुण्ठकैलासयोः ।   
आनन्दैकविलासिनीं शशिशतानन्दाननां कारणाम् ।   
मातः श्रीकुलकुण्डली प्रियकरे काली कुलोद्दीपने ।   
तत्स्थानं प्रणमामि भद्रवनिते मामुद्धर त्वं पशुम् ॥ ६-३६ ॥   
  
कुण्डलीशक्तिमार्गस्थं स्तोत्राष्टकमहाफलम् ।   
यतः पठेत् प्रातरुत्थाय स योगी भवति ध्रुवम् ॥ ६-३७ ॥   
  
क्षणादेव हि पाठेन कविनाथो भवेदिह ।   
पठेत् श्रीकुण्डलो योगो ब्रह्मलीनो भवेत् महान् ॥ ६-३८ ॥   
  
इति ते कथितं नाथ कुण्डलीकोमलं स्तवम् ।   
एतत्स्तोत्रप्रसादेन देवेषु गुरुगीष्पतिः ॥ ६-३९ ॥   
  
सर्वे देवाः सिद्धियुताः अस्याः स्तोत्रप्रसादतः ।   
द्विपरार्द्धं चिरञ्जीवी ब्रह्मा सर्वसुरेश्वरः ॥ ६-४० ॥   
  
त्वष्टापि मम निकटे स्थितो भगवतीपतिः ।   
मां विद्धि परमां शक्तिं स्थूलसूक्ष्मस्वरूपिणीम् ॥ ६-४१ ॥   
  
सर्वप्रकाशकरणीं विन्ध्यपर्वतवासिनीम् ।   
हिमालयसुतां सिद्धां सिद्धमन्त्रस्वरूपिणीम् ॥ ६-४२ ॥   
  
वेदान्तशक्तितन्त्रस्थां कुलतन्त्रार्थगामिनीम् ।   
रुद्रयामलमध्यस्थां स्थितिस्थापकभाविनीम् ॥ ६-४३ ॥   
  
पञ्चमुद्रास्वरूपाञ्च शक्तियामलमालिनीम् ।   
रत्नमालावलाकोट्यां चन्द्रसूर्यप्रकाशिनीम् ॥ ६-४४ ॥   
  
सर्वभूतमहाबुद्धिदायिनीं दानवापहाम् ।   
स्थित्युत्पत्तिलयकारीं करुणासागरस्थिताम् ॥ ६-४५ ॥   
  
महामोहनिवासाढ्यां दामोदरशरीरगाम् ।   
छत्रचामररत्नाढ्य महाशूलकरां पराम् ॥ ६-४६ ॥   
  
ज्ञानदां वृद्धिदां ज्ञानरत्नमालाकलापदाम् ।   
सर्वतेजःस्वरूपाभामनन्तकोटिविग्रहाम् ॥ ६-४७ ॥   
  
दरिद्रधनदां लक्ष्मीं नारायणमनोरमाम् ।   
सदा भावय शम्भो त्वं योगनायकपण्डित ॥ ६-४८ ॥   
  
पुनर्भावं पशोरेव शृणु सादरपूर्वकम् ।   
अकस्मात् सिद्धिमाप्नोति पशुर्नारायणोपमः ॥ ६-४९ ॥   
  
वैकुण्ठनगरे याति चतुर्भुजकलेवरः ।   
शङ्खचक्रगदापद्महस्तो गरुडवाहनः ॥ ६-५० ॥   
  
महाधर्मस्वरूपोऽसौ महाविद्याप्रसादतः ।   
पशुभावं महाभावं भावानां सिद्धिदं पुनः ॥ ६-५१ ॥   
  
आदौ भावं पशोः कृत्वा पश्चात् कुर्यादवश्यकम् ।   
वीरभावं महाभावं सर्वभावोत्तमोत्तमम् ॥ ६-५२ ॥   
  
तत्पश्चादतिसौन्दर्यं दिव्यभावं महाफलम् ।   
फलाकाङ्क्षी मोक्षगश्च सर्वभूतहिते रतः ॥ ६-५३ ॥   
  
विद्याकाङ्क्षी धनाकाङ्क्षी रत्नाकाङ्क्षी च यो नरः ।   
कुर्याद् भावत्रयं दिव्यं भावसाधनमुत्तमम् ॥ ६-५४ ॥   
  
भावेन लभते वाद्यं धनं रत्नं महाफलम् ।   
कोटिगोदानजैः पुण्यैः कोटिशालग्रामदानजैः ॥ ६-५५ ॥   
  
वाराणस्यां कोटिलिङ्गपूजनेन च यत्फलम् ।   
तत्फलं लभते मर्त्यः क्षणादेव न संशयः ॥ ६-५६ ॥   
  
आदौ दशमदण्डे तु पशुभावमथापि वा ।   
मध्याह्ने दशदण्डे तु वीरभावमुदाहृतम् ॥ ६-५७ ॥   
  
सायाह्नदशदण्डे तु दिव्यभावं शुभप्रदम् ।   
अथवा पशुभावस्थो यजेदिष्टादिदेवताम् ॥ ६-५८ ॥   
  
जन्मावधि यजेन्मन्त्री महासिद्धिमवाप्नुयात् ।   
सर्वेषां गुरुरूपः स्यादैश्वर्यञ्च दिने दिने ॥ ६-५९ ॥   
  
यदि गुरुस्वभावः स्यात्तदा मधुमतीं लभेत् ।   
यदि विवेकी निर्याति महावननिवासवान् ॥ ६-६० ॥   
  
ब्रह्मचर्यव्रतस्थो वा अथवा स्वपुरे वसन् ।   
पीठब्राह्मणमात्रेण महाषोढाश्रमेण च ॥ ६-६१ ॥   
  
पशुभावस्थितो मन्त्री सिद्धविद्यामवाप्नुयात् ।   
यदि पूर्वापरस्थाञ्च महाकौलिकदेवताम् ॥ ६-६२ ॥   
  
कुलमार्गस्थितो मन्त्री सिद्धिमाप्नोति निश्चितम् ।   
यदि विद्याः प्रसीदन्ति वीरभावं तदा लभेत् ॥ ६-६३ ॥   
  
वीरभावप्रसादेन दिव्यभावमवाप्नुयात् ।   
दिव्यभावं वीरभावं ये गृह्णन्ति नरोत्तमाः ॥ ६-६४ ॥   
  
वाञ्छाकल्पद्रुमलतापतयस्ते न संशयः ।   
आश्रमी ध्याननिष्ठश्च मन्त्रतन्त्रविशारदः ॥ ६-६५ ॥   
  
भूत्वा वसेन्महापीठं सदा ज्ञानी भवेद् यतिः ।   
किमन्येन फलेनापि यदि भावादिकं लभेत् ॥ ६-६६ ॥   
  
भावग्रहणमात्रेण मम ज्ञानी भवेन्नरः ।   
वाक्यसिद्धिर्भवेत् क्षिप्रं वाणी हृदयगामिनी ॥ ६-६७ ॥   
  
नारायणं परिहाय लक्ष्मीस्तिष्ठति मन्दिरे ।   
मम पूर्णं तु मादृष्टी तस्य देहे न संशयः ॥ ६-६८ ॥   
  
अवश्यं सिद्धिमाप्नोति सत्यं सत्यं न संशयः ।   
महाभैरव उवाच  
सूचितं तु महादेवि कथयस्वानुकम्पया ॥ ६-६९ ॥   
  
सर्वतन्त्रेषु विद्यासु भावसङ्केतमेव हि ।   
तथापि शक्तितन्त्रेषु विशेषात् सर्वसिद्धिदम् ॥ ६-७० ॥   
  
भावविद्याविधिं विद्ये विस्तार्य भावसाधनम् ।   
  
  
आनन्दभैरव उवाच   
  
  
भावस्तु त्रिविधो देव दिव्यवीरपशुक्रमात् ॥ ६-७१ ॥   
  
गुरुरस्य त्रिधा चात्र तथैव मन्त्रदेवताः ।   
दिव्यभावो महादेव श्रेयसां सर्वसिद्धिदम् ॥ ६-७२ ॥   
  
द्वितीयो मध्यमः प्रोक्तस्तृतीयः सर्वनिन्दितः ।   
बहुजपात्तथाहोमात् कायक्लेशादिविस्तरैः ॥ ६-७३ ॥   
  
न भावेन बिना देवि तन्त्रमन्त्राः फलप्रदाः ।   
किं वीरसाधनेनैव मोक्षविद्याकुलेन किम् ॥ ६-७४ ॥   
  
किं पीठपूजनेनैव किं कन्याभोजनादिभिः ।   
स्वयोषित्प्रीतिदानेन किं परेषां तथैव च ॥ ६-७५ ॥   
  
किं जितेन्द्रियभावेन किं कुलाचारकर्मणा ।   
यदि भावो विशुद्धार्थो न स्यात् कुलपरायणः ॥ ६-७६ ॥   
  
भावेन लभते मुक्तिं भावेन कुलवर्द्धनम् ।   
भावेन गोत्रवृद्धिः स्याद् भावेन कुलशोधनम् ॥ ६-७७ ॥   
  
किं तथा पूजनेनैव यदि भावो न जायते ।   
केन वा पूज्यते विद्या केन वा पूज्यते मनुः ॥ ६-७८ ॥   
  
फलाभावश्च देवेश भावाभावात् प्रजायते ।   
एतन्मन्त्रस्य कथने शङ्कते मम मानसः ॥ ६-७९ ॥   
  
त्रिलोकं सञ्जयेत् प्रायः सर्वरत्नसमागमः ।   
नावीक्ष्य निर्जनं कुर्यात् कथं तत् कथयामि ते ॥ ६-८० ॥   
  
  
श्रीआनन्दभैरव उवाच  
  
  
त्वत्प्रसादान्महादेवि ! विद्यास्वप्नप्रबोधिनि ।   
सर्वपञ्चप्रपञ्चानां दीक्षा देया महेश्वरि ॥ ६-८१ ॥   
  
यद्यतो देव सर्वेषां भूतानां स्वापकारणम् ।   
करोमि कथय त्वं मां भावमार्गोत्तमोत्तमम् ॥ ६-८२ ॥   
  
  
श्रीमहाभैरव्युवाच  
  
  
प्रथमं दिव्यभावस्तु कौलिके शृणु यत्नतः ।   
सर्वदेवाचीतां विद्यां तेजःपुञ्जप्रपूरिताम् ॥ ६-८३ ॥   
  
तेजोमयीं जगत्सर्वां विभाव्य मूतीकल्पनाम् ।   
तत्तन्मूतीमयैः रूपैः स्नेहशून्ये न वा पुनः ॥ ६-८४ ॥   
  
आत्मानं तन्मयं कृत्वा सर्वभावं तथैव च ।   
तत्सर्वां योषितं ध्यात्वा पूजयेद्यतमानसः ॥ ६-८५ ॥   
  
अशेषकुलसम्पन्नां नानाजातिसमुद्भवाम् ।   
नानादेशोद्भवां वापि सद्गुणालस्य संयुताम् ॥ ६-८६ ॥   
  
द्वितीयवत्सरादूर्ध्वं यावत् स्यादष्टमाब्दकम् ।   
तावज्जप्त्वा पूजयित्वा कन्यां सुन्दरमोहिनीम् ॥ ६-८७ ॥   
  
दिव्यभावः स्थितः साक्षात्तन्त्रमन्त्रफलं लभेत् ।   
कुमारीपूजनादेव कुमारीभोजनादिभिः ॥ ६-८८ ॥   
  
एकद्वित्र्यादिबीजानां फलदा नात्र संशयः ।   
ताभ्यः पुष्पफलं दत्त्वा अनुलेपादिकं तथा ॥ ६-८९ ॥   
  
बलिप्रियञ्च नैवेद्यं दत्त्वा तद्भावभावितः ।   
मुदा तदङ्गमाल्यानां बालभावविचेष्टितः ॥ ६-९० ॥   
  
जातिप्रिय कथालापक्रीडाकौतूहलान्वितः ।   
यथार्थं तत् प्रियं तत्र कृत्त्वा सिद्धीश्वरो भवेत् ॥ ६-९१ ॥   
  
कन्या सर्वसमृद्धिः स्यात् कन्या सर्वपरन्तपः ।   
होमं मन्त्रार्चनं नित्यक्रियां कौलिकसत्क्रियाम् ॥ ६-९२ ॥   
  
नानाफलं महाधर्मं कुमारीपूजनं बिना ।   
तत्तदर्द्धफलं नाथ प्राप्नोति साधकोत्तमः ॥ ६-९३ ॥   
  
फलं कोटिगुणं वीरः कुमारीपूजया लभेत् ।   
कुसुमाञ्जलिपूर्णञ्च कन्यायां कुलपण्डितः ॥ ६-९४ ॥   
  
ददाति यदि तत्पुष्पं कोटिमेरुप्रदो भवेत् ।   
तज्ज्ञानजं महापुण्यं क्षणादेव समालभेत् ॥ ६-९५ ॥   
  
कुमारी भोजिता येन त्रैलोक्यं तेन भोजितम् ।   
एकवर्षा भवेत् सन्ध्या द्विवर्षा च सरस्वती ॥ ६-९६ ॥   
  
त्रिवर्षा च त्रिधामूतीश्चतुर्वर्षा च कालिका ।   
सूर्यगा पञ्चवर्षा च षड्वर्षा चैव रोहिणी ॥ ६-९७ ॥   
  
सप्तभिर्मालिनी साक्षादष्टवर्षा च कुब्जिका ।   
नवभिः कालसन्दात्री दशभिश्चापराजिता ॥ ६-९८ ॥   
  
एकादशे च रुद्राणी द्वादशेऽब्दे तु भैरवी ।   
त्रयोदशे महालक्ष्मीद्वीसप्तपीठनायिका ॥ ६-९९ ॥   
  
क्षेत्रज्ञा पञ्चदशभिः षोडशे चाम्बिका मता ।   
एवं क्रमेण सम्पूज्य यावत् पुष्पं न विद्यते ॥ ६-१०० ॥   
  
प्रतिपदादिपूर्णान्तं वृद्धिभेदेन पूजयेत् ।   
महापर्वसु सर्वेषु विशेषाञ्च पवित्रके ॥ ६-१०१ ॥   
  
महानवम्यां देवेश कुमारीश्च प्रपूजयेत् ।   
तस्मात् षोडशपर्यन्तं युवतीति प्रचक्षते ॥ ६-१०२ ॥   
  
तत्र भावप्रकाशः स्यात्स भावः परमो मतः ।   
रक्षितव्यं प्रयत्नेन रक्षितास्ताः प्रकाशयेत् ॥ ६-१०३ ॥   
  
महापूजादिकं कृत्वा वस्त्रालङ्कारभोजनैः ।   
पूजयेन्मन्दभाग्योऽपि लभते जयमङ्गलम् ॥ ६-१०४ ॥   
  
अन्येषां कथनेनाथ प्रयोजनमहाफलम् ।   
विधिना पूजयेद् यस्तु दिव्यवीरपशुस्थितः ॥ ६-१०५ ॥  
  
  
भावत्रये महासौख्यं दिव्ये सत्कर्म सत्फलम् ॥ ६-१०६ ॥  
  
  
  
इति श्री रुद्रयामले उत्तरतन्त्रे महातन्त्रोद्दीपने कुमार्युपचर्याविलासे   
सिद्धमन्त्रप्रकरणे भावनिर्णये षष्ठः पटलः ॥ ६ ॥  
  
  
  
  
  
  
अथ सप्तमः पटलः  
  
  
आनन्दभैरवी उवाच  
  
  
अथ पूजां प्रवक्ष्यामि कुमार्याश्चातिदुर्लभाम् ।   
व्याधिवर्गविहीनानां शीघ्रं सिद्ध्यति भूतले ॥ ७-१ ॥   
  
तत्प्रकारं महादेव वीराणामधिपाधिप ।   
पूजास्थानं महापीठं देवालयमथापि वा ॥ ७-२ ॥   
  
सुन्दरीं परमानन्दवर्द्धनीं जयदायिनीम् ।   
कालरात्रिस्वरूपां श्रीं गौरीं रक्ताङ्गरागिणीम् ॥ ७-३ ॥   
  
कन्यां देवकुलोद्भूतां राक्षसीं वा नरोत्तमाम् ।   
नटीकन्यां हीनकन्यां तथा कापालिकन्यकाम् ॥ ७-४ ॥   
  
रजकस्यापि कन्यां ते तथा नापितकन्यकाम् ।   
गोपालकन्यकाञ्चैव तथा ब्राह्मणकन्यकाम् ॥ ७-५ ॥   
  
शूद्रकन्यां वैश्यकन्यां तथा वैद्यकन्यकाम्  
चण्डालकन्यकां वापि यत्र कुत्राश्रमे स्थिताम् ॥ ७-६ ॥   
  
सुहृद्वर्गस्य कन्यां च समानीय प्रयत्नतः ।   
पूजयेत् परमानन्दैरात्मध्यानपरायणः ॥ ७-७ ॥   
  
क्रमशः शृणु देवेन्द्र वरहस्तनिषेवित ।   
परमानन्दसौन्दर्य कारणानन्दविग्रहः ॥ ७-८ ॥   
  
मम पूजां यः करोति प्रत्यहं शुद्धभक्तितः ।   
तस्यावश्यं कुमारीणां पूजनं भोजनं रवेः ॥ ७-९ ॥   
  
तेजोरूपं विधोश्चाग्नेः सर्वभावे प्रशस्यते ।   
तत्पूजनात् तदालापाद् भोजनादपि तत् शुभम् ॥ ७-१० ॥   
  
मम प्रीतिर्भवेत्साक्षाद् देवतागुप्तिसंस्थिता ।   
बालभैरवदेवस्य कामिनीवटुकस्य च ॥ ७-११ ॥   
  
मत्पुत्रस्य सर्वलोकपूजितस्य महौजसः ।   
पूजाभिवीविधैदीव्यैः कुमारी देव पूजिता ॥ ७-१२ ॥   
  
कुमारी कन्यका प्रोक्ता सर्वज्ञा जगदीश्वरी ।   
पूजार्थं सर्वलोकस्य समानीय सुरेश्वराः ॥ ७-१३ ॥   
  
पूजयन्ति महादेवीं गुप्तभावनिवासिनीम् ।   
सदा भोजनवाञ्छार्घ्यां माल्यसन्तुष्टहासिनीम् ॥ ७-१४ ॥   
  
वृथा न रौति सा देवी कुमारी देवनायिका ।   
सरस्वतीस्वरूपा च पूज्यते सर्वनायकैः ॥ ७-१५ ॥   
  
शिवभक्तैवीष्णुभक्तैस्तथान्यदेवपूजितैः ।   
सर्वलोकैः पूजिता सा चावश्यं पूज्यते बुधैः ॥ ७-१६ ॥   
  
पूजया लभते पूजां पूजया लभते श्रियम् ।   
पूजया धनमाप्नोति पूजया लभते महीम् ॥ ७-१७ ॥   
  
पूजया लभते लक्ष्मीं सरस्वतीं महौजसम् ।   
महाविद्याः प्रसीदन्ति सर्वे देवा न संशयः ॥ ७-१८ ॥   
  
बालभैरवब्रह्मेन्द्रा ब्राह्मणा ब्रह्मवादिनः ।   
रुद्राश्च देववर्गाश्च वैष्णवा विष्णुरूपिणः ॥ ७-१९ ॥   
  
अवताराश्च द्विभुजा विष्णवो मनुशोभिताः ।   
अन्ये दिक्पालदेवाश्च चराचरगुरुस्तथा ॥ ७-२० ॥   
  
नानाविद्यायुतास्सर्वे दानवा कूटशालिनः ।   
अपवर्गस्थिता ये ये ते ते तुष्टा न संशयः ॥ ७-२१ ॥   
  
यद्यहं तुष्टिरूपा हि अन्ये लोके च का कथा ।   
कुमारी पूजनं कृत्वा त्रैलोक्यं वशमानयेत् ॥ ७-२२ ॥   
  
महाशान्तिर्भवेत् क्षिप्रं सर्वपुण्यं फलप्रदम् ।   
तत्तन्मन्त्रसदुल्लेखात् क्षणात् पुण्ययुतं भवेत् ॥ ७-२३ ॥   
  
मन्त्रेण पुटितं कृत्वा जप्त्वा सिद्धीश्वरो भवेत् ।   
यद्यत् प्रकारमुच्चार्य वदामि सुरसुन्दर ॥ ७-२४ ॥   
  
तत्तत् कार्यमवश्यं च भिन्नबुद्धिं न कारयेत् ।   
  
  
भैरव उवाच  
  
  
अथ बीजप्रभेदञ्च वद शङ्करपूजिते ॥ ७-२५ ॥   
  
यदि मां स्नेहपुञ्जोऽस्ति मत्कुलार्थप्रवेशिनि ।   
वदस्व परमानन्द भैरवि प्राणवल्लभे ॥ ७-२६ ॥   
  
  
आनन्दभैरवी उवाच   
  
  
शृणु नाथ कुलार्थं मे कुमारीपूजने मनुम् ।   
महामन्त्रं महामन्त्रं सिद्धमन्त्रं न संशयः ॥ ७-२७ ॥   
  
एतन्मन्त्रप्रसादेन जीवन्मुक्तो भवेत् सुधीः ।   
अन्ते देवीपदं याति सत्यमानन्दभैरव ॥ ७-२८ ॥   
  
एहिकसुखसम्पत्तिर्मधुमत्याः प्रसादकम् ।   
अवश्यं प्राप्नुयान्मर्त्यो विश्वासं कुरु शङ्कर ॥ ७-२९ ॥   
  
वाग्भवेन पुरः क्षोभं मायाबीजे गुणाष्टकम् ।   
श्रियोबीजे श्रियोलाभो मायाबीजे रिपुक्षयः ॥ ७-३० ॥   
  
भैरवेण तु बीजेन खेचरत्वं सुरादिभिः ।   
कुमारिका ह्यहं नाथ सदा त्वं हि कुमारकः ॥ ७-३१ ॥   
  
अष्टोत्तरशतं वापि एकां वा परिपूजयेत् ।   
पूजिताः प्रतिपद्यन्ते निर्दहन्त्यवमानिताः ॥ ७-३२ ॥   
  
कुमारी योगिनी साक्षात् कुमारी परदेवता ।   
असुरा अष्टनागाश्च ये ये दुष्टग्रहा अपि ॥ ७-३३ ॥   
  
भूतवेतालगन्धर्वा डाकिनीयक्षराक्षसाः ।   
याश्चान्या देवताः सर्वाः भूर्भुवः स्वश्च भैरव ॥ ७-३४ ॥   
  
पृथिव्यादीनि सर्वाणि ब्रह्माण्डं सचराचरम् ।   
ब्रह्मा विष्णुश्च रुद्रश्च ईश्वरश्च सदाशिवः ॥ ७-३५ ॥   
  
ते तुष्टाः सर्वतुष्टाश्च यस्तु कन्यां प्रपूजयेत् ।   
निधियुक्तां कुमारीं तु पूजयेच्चैव भैरव ॥ ७-३६ ॥   
  
पाद्यमर्घ्यं तथा धूपं कुङ्कुमं चन्दनं शुभम् ।   
भक्तिभावेन सम्पूज्य कुमारीभ्यो निवेदयेत् ॥ ७-३७ ॥   
  
प्रदक्षिणत्रयं कुर्यादादौ मध्ये तथान्ततः ।   
पश्चाच्च दक्षिणा देया रजतस्वर्णमौक्तिकैः ॥ ७-३८ ॥   
  
दक्षिणां विधिवद्दत्वा कुमारीभ्यः क्रमेण तु ।   
विवाहयेत् स्वयं कन्यां ब्रह्महत्यां व्यपोहति ॥ ७-३९ ॥   
  
यावच्च पुण्यकाले तु कन्यादानं प्रकल्पयेत् ।   
भुक्तिमुक्तिफलं तस्य सौभाग्यं सर्वसम्पदः ॥ ७-४० ॥   
  
रुद्रलोके वसेन्नित्यं त्रिनेत्रो भगवान् हरः ।   
तीर्थकोटिसहस्राणि अश्वमेधशतानि च ॥ ७-४१ ॥   
  
तत्फलं लभते सद्यो यस्तु कन्यां विवाहयेत् ।   
बालुकासागरे ज्ञेया तावदब्दसहस्रकम् ॥ ७-४२ ॥   
  
एकैकं कुलमुद्धृत्य रुद्रलोके महीयते ।   
तत्तदिष्टदेवानां प्रीतये तुष्टये सुधी ॥ ७-४३ ॥   
  
कन्यादानं समाहृत्य मुक्तिमाप्नोति भैरव ।   
तत्तद्वर्षीयकन्यायास्तत्तद्बुद्ध्या च साधकः ॥ ७-४४ ॥   
  
विभाव्य शिवरूपत्वं सम्प्रदानीयकारके ।   
पूर्णरूपं शिवं ध्यात्वा वरं सर्वाङ्गसुन्दरम् ॥ ७-४५ ॥   
  
तेजोमयं यशःकान्तं बालभैरवरूपिणम् ।   
बटुकेशं महादेवं वरयेत् साधकाग्रणीः ॥ ७-४६ ॥   
  
बालरूपां भैरवीं च त्रैलोक्यसुन्दरीं वराम् ।   
नानालङ्कारनम्राङ्गीं भद्रविद्याप्रकाशिनीम् ॥ ७-४७ ॥   
  
चारुहास्यां महानन्दहृदयां शुभदां शुभाम् ।   
ध्यात्वा द्वादशपत्राब्जे पूर्णचन्द्रनिभाननाम् ॥ ७-४८ ॥   
  
सम्प्रदाने समानीय तत्तन्मन्त्रेण दापयेत् ।   
एतत् श्रुत्वा महावीरो बाल(बल)रूपी निरञ्जनः ॥ ७-४९ ॥   
  
पुनजीज्ञासयामास परमानन्दभैरवीम् ।   
  
  
आनन्दभैरव उवाच  
  
  
कुमारीकुलतत्त्वार्थं मन्त्रार्थं जपनक्रमम् ॥ ७-५० ॥   
  
यजनादिप्रकारञ्च भोजनादिक्रमं तथा ।   
होमादिप्रकियां तस्याः स्तोत्रं प्रत्येकमेव हि ॥ ७-५१ ॥   
  
कवचं च कुमारीणां वदस्व क्रमशः प्रिये ।   
येन क्रमेण सा विद्या कुमारी परदेवता ॥ ७-५२ ॥   
  
निर्जने साधकस्याग्रे महावाक्यं स्वयं वदेत् ।   
बालिका चारुनयना केन हेतोः प्रसीदति ॥ ७-५३ ॥   
  
तत्प्रकारं वद स्नेहादानन्दभैरवप्रिये ।  
  
  
आनन्दभैरवी उवाच  
  
  
शृणु शम्भो प्रवक्ष्यामि कुमारी कुलमन्त्रकान् ॥ ७-५४ ॥   
  
येन विज्ञानमात्रेण धरणीशो नरोत्तमः ।   
सर्वेषां गुरुरूपः स्यात् कुमारीयजनेन च ॥ ७-५५ ॥   
  
एकवर्षा वरा सन्ध्यादिकानां मनुमुत्तमम् ।   
षोडशाच्छान्तरूपाणां मन्त्रं शृणु महाप्रभो ॥ ७-५६ ॥   
  
क्रमादिकञ्च सर्वेषां चैतन्यसिद्धिसत्क्रियाम् ।   
आनीय सुन्दरीं नारीं कुमारीं वरनायिकाम् ॥ ७-५७ ॥   
  
रत्नालङ्कारसंयुक्तां शङ्खवस्त्रादिशोभिताम् ।   
वाग्भवेन जलं नाथ तन्नाम्ना परिदापयेत् ॥ ७-५८ ॥   
  
देवीबुद्ध्या सदा ध्यात्वा पूजयेत् साधकोत्तमः ।   
मायाबीजेन तन्नाम्ना पाद्यं दद्यात् तथा प्रभो ॥ ७-५९ ॥   
  
लक्ष्मीबीजेन चार्घ्यं तु कुर्याद् बीजेन चन्दनम् ।   
मायाबीजेन पुष्पाणि कुमार्यै दापयेत् सुधीः ॥ ७-६० ॥   
  
सदाशिवेन मन्त्रेण धूपदीपौ महोत्तमौ ।   
दत्वा षडङ्गमन्त्रेण पूजयेद् देवनायकः ॥ ७-६१ ॥   
  
तत्प्रकारं महादेव शृणुष्वानन्दरूपधृक् ।   
महातेजोमयं शुभ्रं हृदयं हस्तदक्षिणैः ॥ ७-६२ ॥   
  
विभाव्य प्रपठेद् धीमान् तन्मन्त्रं शृणु शङ्कर ।  
आदौ वाग्भवमुच्चार्य मायां लक्ष्मीं तु कूर्चकम् ॥ ७-६३ ॥   
  
प्रेतबीजं ततो ब्रूयात् सविसर्गेन्दुबिन्दुकम् ।   
कुलशब्दं समुच्चार्य कुमारिके ततो वदेत् ॥ ७-६४ ॥   
  
हृदयायः नमः प्रोच्य ततः शिरसि भावयेत् ।   
शुक्लवर्णं सर्वमयं बीजमुच्चार्य सन्न्यसेत् ॥ ७-६५ ॥   
  
हकारं वाग्भवाढ्यञ्च वकारं वाग्भवार्थकम् ।   
मायां लक्ष्मीं वाग्भवं च द्विठान्ते शिरसे पदम् ॥ ७-६६ ॥   
  
वह्निजायावधिर्मन्त्रो न्यसेत् शिरसि साधकः ।   
शिखामध्ये कृष्णवर्णं नीलाञ्जनचयप्रभम् ॥ ७-६७ ॥   
  
विभाव्य सन्न्यसेन्मन्त्री कुमारीकुलसिद्धये ।   
आदौ प्रणवमुद्धृत्व तदन्ते वह्निसुन्दरी ॥ ७-६८ ॥   
  
शिखायै च समुद्धृत्य वषट्कारं ततो वदेत् ।   
ततः कवचमध्ये च बलवन्तं सुतेजसम् ॥ ७-६९ ॥   
  
प्रथमारुणसङ्काशं ध्यात्वा चारुकलेवरम् ।   
वाग्भवञ्च समुच्चार्य कुलशब्दं ततो वदेत् ॥ ७-७० ॥   
  
वागीश्वरीपदं पश्चात् कवचाय ततो वदेत् ।   
तारकब्रह्मशब्दञ्च कवचन्यासजालकम् ॥ ७-७१ ॥   
  
ततो नेत्रत्रयं ध्यात्वा महाबीजं महाप्रभम् ।   
रक्तवर्ण कोटिकोटिवामण्डल मण्डितम् ॥ ७-७२ ॥   
  
विराजितं कोटिपुण्याजीततेजसि भास्करे ।   
वाग्भवं च समुच्चार्य कुलेश्वरिपदं ततः ॥ ७-७३ ॥   
  
नेत्रत्रयाय शब्दान्ते वौषट् लोचनमन्त्रकम् ।  
ततः साधकमन्त्री च वामहस्ततले तथा ॥ ७-७४ ॥   
  
मध्यमातर्जनीभ्यां च तालद्वयमुपाचरेत् ।   
तन्मन्त्रं कोटिसूर्योग्रज्योत्स्नाजालसमप्रभम् ॥ ७-७५ ॥   
  
महाकाशोद्भवं शब्दं महोग्रपरिपीडनम् ।   
मायाबीजं तथास्त्राय पदमुद्धृत्य यत्नतः ॥ ७-७६ ॥   
  
पान्तठान्तं समुद्धृत्य महामन्त्रं प्रकीतीतम् ।   
ततस्तस्या हृन्निलये ध्यात्वा च परिवारकान् ॥ ७-७७ ॥   
  
पूजयेद् यत्नतो मन्त्री भेषजामृतधारया ।   
तर्पयेत् पूजयेद् भक्त्या भैरवं बालभैरवम् ॥ ७-७८ ॥   
  
देवताभिः पूजयित्वा परिवारान् क्रमेण वै ।   
ततो वाग्भवमुच्चार्य सिद्धजयाय शब्दतः ॥ ७-७९ ॥   
  
पूर्वं पदं समुच्चार्य वक्त्राय नम ईरितः ।   
ततो वाग्भवमुच्चार्य जयाय शब्दमुद्धरेत् ॥ ७-८० ॥   
  
उत्तरवक्त्रमुद्धृत्य चतुर्थ्यन्तं नमःपदम् ।   
ततो वाग्भवमाया श्री बीजमुच्चार्य यत्नतः ॥ ७-८१ ॥   
  
कुब्जिके पश्चिमान्ते च वक्त्राय नम इत्यपि ।   
ततो वाग्भवमुच्चार्य कालिके पदमुच्चरेत् ॥ ७-८२ ॥   
  
दक्षवक्त्राय शब्दान्ते नानामन्त्रं प्रकीतीतम्  
एतन्मन्त्राक्षरं नाथ समुच्चार्य कुलेश्वर ॥ ७-८३ ॥   
  
पूजयित्वा क्रमेणैव भास्करं परिपूजयेत् ।  
चन्द्रं दिक्पालदेवञ्च सन्ध्यादीन् परिपूजयेत् ॥ ७-८४ ॥   
  
वीरभद्रां महाकालीं कौलिनीं कुलगामिनीम् ।   
अष्टादशभुजां कालीं चतुर्वर्गा प्रपूजयेत् ॥ ७-८५ ॥   
  
नैवेद्यादीन् समानीय नानाभोज्यादिसंयुतम् ।   
दुग्धं घनावृतं क्षीरं पक्वान्नं पक्वसत्फलम् ॥ ७-८६ ॥   
  
यद्यत्कालोपयोग्यञ्च शर्करामधुमिश्रितम् ।   
पञ्चतत्त्वं कुलद्रव्यं निजकल्याणवर्धनम् ॥ ७-८७ ॥   
  
नानाद्रव्यञ्च नैवेद्यं स्वस्वकल्पोक्तसाधितम् ।   
कुमारीभ्यो निवेद्यैवं नानासौरभशोभितम् ॥ ७-८८ ॥   
  
शीतलं जलमानीय दद्यात्ताभ्यो महासुधीः ।   
ततो हितं महामन्त्रं कुमार्याश्चातिदुर्लभम् ॥ ७-८९ ॥   
  
अथवा स्वीयमूलञ्च जप्त्वा सिद्धीश्वरो भवेत् ॥ ७-९० ॥   
  
समर्थप्राणवायूनां धारयेत्कारयेत् स्वयम् ।   
अष्टाङ्गादिप्रणामं च कुर्वन् स्तोत्रं पठन् दिशेत् ॥ ७-९१ ॥   
  
नमामि कुलकामिनीं परमभाग्यसन्दायिनीम् ।   
कुमाररतिचातुरीं सकलसिद्धिमानन्दिनीम् ॥ ७-९२ ॥   
  
प्रवालगुटिकामृजां रजतरागवस्त्रान्विताम् ।   
हिरण्यकुलभूषणां भुवनवाक्कुमारीं भजे ॥ ७-९३ ॥   
  
इति मन्त्रेण सन्न्यस्य तारिणीं परिपूजयेत् ।   
शिवं गणेशं सम्पूज्य प्रणमेत् साधकोत्तमः ॥ ७-९४ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने कुमार्युपचर्याविन्यासे   
सिद्धमन्त्र-- प्रकरणे दिव्यभावनिर्णये सप्तम पटलः ॥ ७ ॥  
  
  
  
  
  
  
  
अथाष्टमः पटलः  
  
  
श्रीआनन्दभैरवी उवाच  
  
  
अथ वक्ष्ये महादेव कुमार्या जपहोमकम् ।   
लक्षसङ्ख्यजपं कृत्वा मायां वा वाग्भवं रमाम् ॥ ८-१ ॥   
  
कालीबीजं वापि नाथ मायां वा कामबीजकम् ।   
सदाशिवेन पुटितं बिन्दुचन्द्रविभूषितम् ॥ ८-२ ॥   
  
अथवा प्रणवेनापि पुटितं त्रिदशेश्वर ।   
जपित्वा मूलमन्त्रञ्च लक्षसङ्ख्याविधानतः ॥ ८-३ ॥   
  
तद्दशांशं महाहोमं घृताक्तबिल्वपत्रकैः ।   
अथवा श्वेतपुष्पैश्च कुन्दपुष्पैर्महाफलम् ॥ ८-४ ॥   
  
एवं क्रमेण जुहुयात् करवीरप्रसूनकैः ।   
घृताक्तैः कैवलैर्वापि चन्दनागुरुमिश्रितैः ॥ ८-५ ॥   
  
हविष्याशी दिवाभागे रात्रौ पूजापरो भवेत् ।   
निजपूजावशेषैस्तु कुलद्रव्यैः प्रपूजयेत् ॥ ८-६ ॥   
  
दिवासङ्ख्यं जपेत्तत्र परमानन्दरूपधृक् ।   
जपान्ते जुहुयान्मन्त्री मदुक्तद्रव्यसंयुतैः ॥ ८-७ ॥   
  
ततः प्राणात्मकं वायुं शोधयित्वा पुनः पुनः ।   
प्राणायामत्रयं कृत्वा चाष्टाङ्गं प्रणमेन्मुदा ॥ ८-८ ॥   
  
प्रणामसमये नाथ इदं स्तोत्रं पठेत् यतिः ।   
कवचञ्च तथा पाठ्यं कुमारीणामथापि वा ॥ ८-९ ॥   
  
निजदेव्या महास्तोत्रं पठेद्धि कवचं ततः ।   
कुमारीणां महादेव सहस्रनाम साष्टकम् ॥ ८-१० ॥   
  
पठित्वा सिद्धिमाप्नोति पठित्वा साधकोत्तमः ।   
अग्रे संस्थाप्य ताः सर्वा रत्नकोटिसुशीतलाः ॥ ८-११ ॥   
  
ततः स्तोत्रं पठेद्धीमान् समाहितमना वशी ।   
महादिव्याचाररतो वीरभावोल्बणोऽपि वा ॥ ८-१२ ॥   
  
एवं क्रमेण प्रपठेद् भक्तिभावपरायणः ।   
महाविद्या महासेवा भक्तिश्रद्धाप्लुतापीतः ॥ ८-१३ ॥   
  
महाज्ञानी भवेत् क्षिप्रं वाञ्छासिद्धिमवाप्नुयात् ॥ ८-१४ ॥   
  
  
आनन्दभैरव उवाच   
  
  
देवेन्द्रादय इन्दुकोटिकिरणां वाराणसीवासिनी ।   
विद्यां वाग्भवकामिनीं त्रिनयनां सूक्ष्मक्रियाज्वालिनीम् ।  
चण्डोद्योगनिकृन्तिनीं त्रिजगतां धात्रीं कुमारीं वरा ।   
मूलाम्भोरुहवासिनीं शशिमुखीं सम्पूजयामि श्रिये ॥ ८-१५ ॥   
  
भाव्यां देवगणैः शिवेन्द्रयतिभिर्मोक्षाथीभिर्बालिका ।   
सन्ध्यां नित्यगुणोदयां द्विजगणे श्रेष्ठोदयां सारुणाम् ।   
शुक्लाभां परमेश्वरीं शुभकरीं भद्रां विशालानना ।   
गायत्रीं गणमातरं दिनगतिं कृष्णाञ्च वृद्धां भजे ॥ ८-१६ ॥   
  
बालां बालकपूजितां गणभृतां विद्यावतां मोक्षदा ।   
धात्रीं शुक्लसरस्वतीं नववरां वाग्वादिनीं चण्डिकाम् ।   
स्वाधिष्ठानहरिप्रियां प्रियकरीं वेदान्तविद्याप्रदा ।   
नित्यं मोक्षहिताय योगवपुषा चैतन्यरूपां भजे ॥ ८-१७ ॥   
  
नानारत्नसमूहनिमीतगृहे पूज्यां सूरैर्बालिका ।   
वन्दे नन्दनकानने मनसिजे सिद्धान्तबीजानने ।   
अर्थं देहि निरर्थकाय पुरुषे हित्वा कुमारीं कलाम् ।   
सत्यं पातु कुमारिके त्रिविधमूर्त्या च तेजोमयीम् ॥ ८-१८ ॥   
  
वरानने सकलिकां कुलपथोल्लासैकबीजोद्वहा ।   
मांसामोदकरालिनीं हि भजतां कामातिरिक्तप्रदाम् ।   
बालोऽहं वटुकेश्वरस्य चरणाम्भोजाश्रितोऽहं सदा ।   
हित्वा बालकुमारिके शिरसि शुक्लाम्भोरुहेशं भजे ॥ ८-१९ ॥   
  
सूर्याह्लादवलाकिनीं कलिमहापापादितापापहा ।   
तेजोऽङ्गां भुवि सूर्यगां भयहरां तेजोमयीं बालिकाम् ।   
वन्दे हृत्कमले सदा रविदले वालेन्द्रविद्यां सती ।   
साक्षात् सिद्धिकरीं कुमारि विमलेऽन्वासाद्य रूपेश्वरीम् ॥ ८-२० ॥   
  
नित्यं श्रीकुलकामिनीं कुलवतीं कोलामुमामम्बिका ।   
नानायोगनिवासिनीं सुरमणीं नित्यां तपस्यान्विताम् ।   
वेदान्तार्थविशेषदेशवसना भाषाविशेषस्थितां  
वन्दे पर्वतराजराजतनयां कालप्रियो त्वामहम् ॥ ८-२१ ॥   
  
कौमारीं कुलकामिनीं रिपुगणक्षोभाग्निसन्दोहिनी ।   
रक्ताभानयनां शुभां परममार्गमुक्तिसञ्ज्ञाप्रदाम् ।   
भार्या भागवतीं मतिं भुवनमामोदपञ्चानना ।   
पञ्चास्यप्रियकामिनीं भयहरां सर्पादिहारां भजे ॥ ८-२२ ॥   
  
चन्द्रास्यां चरणद्वयाम्बुजमहाशोभाविनोदीं नदी ।   
मोहादिक्षयकारिणीं वरकरां श्रीकुब्जिकां सुन्दरीम् ।   
ये नित्यं परिपूजयन्ति सहसा राजेन्द्रचूडामणि ।   
सम्पादं धनमायुषो जनयतो व्याप्येश्वरत्वं जगुः ॥ ८-२३ ॥   
  
योगीशं भुवनेश्वरं प्रियकरं श्रीकालसन्दर्भया ।   
शोभासागरगामिनं हरभवं वाञ्छाफलोद्दीपनम् ।   
लोकानामघनाशनाय शिवया श्रीसञ्ज्ञया विद्यया ।   
धर्मप्राणसदैवतां प्रणमतां कल्पद्रुमं भावये ॥ ८-२४ ॥   
  
विद्यां तामपराजितां मदनभावामोदमत्ताननां  
हृत्पद्मस्थितपादुकां कुलकलां कात्यायनीं भैरवीम् ।   
ये ये पुण्यधियो भजन्ति परमानन्दाब्धिमध्ये मुदा  
सर्व्वाच्छापिततेजसा भयकरीं मोक्षाय सङ्कीर्तये ॥ ८-२५ ॥   
  
रुद्राणीं प्रणमामि पद्मवदनां कोट्यर्कतेजोमयीं  
नानालङ्कृतभूषणां कुलभुजामानन्दसन्दायिनीम् ।   
श्री मायाकमलान्वितां हृदिगतां सन्तानबीजक्रियां  
आनन्दैकनिकेतनां हृदि भजे साक्षादलब्धामहम् ॥ ८-२६ ॥   
  
नमामि वरभैरवीं क्षितितलाद्यकालानला ।   
मृणालसुकुमारारुणां भुवनदोषसंशोधिनीम् ।   
जगद्भयहरां हरां हरति या च योगेश्वरी ।   
महापदसहस्रकम् सकलभोगदान्तामहम् ॥ ८-२७ ॥   
  
साम्राज्यं प्रददाति याचितवती विद्या महालक्षणा ।   
साक्षादष्टसमृद्धिदातरि महालक्ष्मीः कुलक्षोभहा ।   
स्वाधिष्ठानसुपङ्कजे विवसितां विष्णोरनन्तप्रिये ।   
वन्दे राजपदप्रदां शुभकरीं कौलेश्वरीं कौलिकीम् ॥ ८-२८ ॥   
  
पीठानामधिपाधिपाम् असुवहां विद्यां शुभां नायिका ।   
सर्वालङ्करणान्वितां त्रिजगतां क्षोभापहां वारुणीं ।  
वन्दे पीठगनायिकां त्रिभुवनच्छायाभिराच्छादिता ।   
सर्वेषां हितकारिणीं जयवतामानन्दरूपेश्वरीम् ॥ ८-२९ ॥   
  
क्षेत्रज्ञां मदविह्वलां कुलवतीं सिद्धिप्रियां प्रेयसीम् ।   
शम्भोः श्री वटुकेश्वरस्य महतामानन्दसञ्चारिणीम् ॥ ८-३० ॥   
  
साक्षादात्मपरोद्गमां कमलमध्यसम्भाविनी ।   
शिरो दशशते दलेऽमृतमहाब्धिधाराधराम् ।   
निजमनः क्षोभापहां शाकिनीम् ।   
बाह्यार्थ प्रकटामहं रजतभां वन्दे महाभैरवीम् ॥ ८-३१ ॥   
  
प्रणामफलदायिनीं सकलबाह्यवश्यां गुणा ।   
नमामि परमम्बिकां विषयदोषसंहारिणीम् ।   
सम्पूर्णाविधुवन्मुखीं कमलमध्यसम्भाविनीं ।  
शिरो दशशते दलेऽमृतमहाब्धिधाराधराम् ॥ ८-३२ ॥   
  
साक्षादहं त्रिभुवनामृतपूर्णदेहां  
	सन्ध्यादि देवकमलां कुलपण्डितेन्द्राम् ।   
नत्वा भजे दशशते दलमध्यमध्ये ।   
	कौलेश्वरीं सकलदिव्यजनाश्रयां ताम् ॥ ८-३३ ॥   
  
विश्वेश्वरीं स्वरकुले वरबालिके त्वां  
	सिद्धासने प्रतिदिनं प्रणमामि भक्त्या ।   
भक्तिं धनं जयपदं यदि देहि दास्य।   
	तस्मिन् महामधुमतीं लघुनाहताः स्यात् ॥ ८-३४ ॥   
  
एतत्स्तोत्रप्रसादेन कविता वाक्पतिर्भवेत् ।   
महासिद्धीश्वरो दिव्यो वीरभावपरायणः ॥ ८-३५ ॥   
  
सर्वत्र जयमाप्नोति स हि स्याद् देववल्लभः ।   
वाचामीशो भवेत् क्षिप्रं कामरूपो भवेन्नरः ॥ ८-३६ ॥   
  
पशुरेव महावीरो दिव्यो भवति निश्चितम् ।   
सर्वविद्याः प्रसीदन्ति तुष्टाः सर्वे दिगीश्वराः ॥ ८-३७ ॥   
  
वह्निः शीतलतां याति जलस्तम्भं स कारयेत् ।   
धनवान् पुत्रवान् राजा इह काले भवेन्नरः ॥ ८-३८ ॥   
  
परे च याति वैकुण्ठे कैलासे शिवसन्निधौ ।   
मुक्तिरेव महादेव यो नित्यं सर्वदा पठेत् ॥ ८-३९ ॥   
  
महाविद्यापदाम्भोजं स हि पश्यति निश्चितम् ।   
शृणु नाथ प्रवक्ष्यामि कुमारीतर्पणादिकम् ॥ ८-४० ॥   
  
यासां तर्पणमात्रेण कुलसिद्धिर्भवेद् ध्रुवम् ।   
कुलबालां मूलपद्मस्थितां कामविहारिणीम् ॥ ८-४१ ॥   
  
शतधा मूलमन्त्रेण तर्पयामि तव प्रिये ।   
मूलाधारमहातेजो जटामण्डलमण्डिताम् ॥ ८-४२ ॥   
  
सन्ध्यादेवीं तर्पयामि कामबीजेन मे शुभे ।   
मूलपङ्कजयोगाङ्गी कुमारीं श्रीसरस्वतीम् ॥ ८-४३ ॥   
  
तर्पयामि कुलद्रव्यैस्तव सन्तोषहेतुना ।   
चक्रे मूलाधारपद्मे त्रिमूतीबालनायिकाम् ॥ ८-४४ ॥   
  
सर्वकल्याणदां देवीं तर्पयामि परामृतैः ।   
स्वाधिष्ठाने महापद्मे षड्दलान्तःप्रकाशिनीम् ॥ ८-४५ ॥   
  
श्रीबीजेन तर्पयामि भोगमोक्षाय केवलम् ।   
स्वाधिष्ठानकुलोल्लास विष्णुसङ्केतगामिनीम् ॥ ८-४६ ॥   
  
कालिकां निजबीजेन तर्पयामि कुलामृतैः ।   
स्वाधिष्ठानाख्यपद्मस्थां महातेजोमयीं शिवाम् ॥ ८-४७ ॥   
  
सूर्यगां शीर्षमधुना तर्पयामि कुलेश्वरीम् ।   
मणिपूराब्धिमध्ये तु मनोहरकलेवराम् ॥ ८-४८ ॥   
  
उमादेवीं तर्पयामि मायाबीजेन पार्वतीम् ।   
मणिपूराम्भोजमध्ये त्रैलोक्यपरिपूजिताम् ॥ ८-४९ ॥   
  
मालिनीं मलचित्तस्य सद्बुद्धिं तर्पयाम्यहम् ।   
मणिपूरस्थितां रौद्रीं परमानन्दवधीनीम् ॥ ८-५० ॥   
  
आकाशगामिनीं देवीं कुब्जिकां तर्पयाम्यहम् ।   
तर्पयामि महादेवीं महासाधनतत्पराम् ॥ ८-५१ ॥   
  
योगिनीं कालसन्दर्भां तर्पयामि कुलाननाम् ।   
शक्तिमन्त्रप्रदां रौद्रीं लोलजिह्वासमाकुलाम् ॥ ८-५२ ॥   
  
अपराजितां महादेवीं तर्पयामि कुलेश्वरीम् ।   
महाकौलप्रियां सिद्धां रुद्रलोकसुखप्रदाम् ॥ ८-५३ ॥   
  
रुद्राणीं रौद्रकिरणां तर्पयामि वधूप्रियाम् ।   
षोडशस्वरसंसिद्धिं महारौरवनाशिनीम् ॥ ८-५४ ॥   
  
महामद्यपानचित्तां भैरवीं तर्पयाम्यहम् ।   
त्रैलोक्यवरदां देवीं श्रीबीजमालयावृताम् ॥ ८-५५ ॥   
  
महालक्ष्मीं भवैश्वर्यदायिनीं तर्पयाम्यहम् ।   
लोकानां हितकर्त्रीञ्च हिताहितजनप्रियाम् ॥ ८-५६ ॥   
  
तर्पयामि रमाबीजां पीठाद्यां पीठनायिकाम् ।   
जयन्तीं वेदवेदाङ्गमातरं सूर्यमातरम् ॥ ८-५७ ॥   
  
तर्पयामि सुधाभिश्च क्षेत्रज्ञां माययावृताम् ।   
तर्पयामि कुलानन्दपरमां परमाननाम् ॥ ८-५८ ॥   
  
तर्पयाम्यम्बिकादेवीं मायालक्ष्मीहृदिस्थिताम् ॥ ८-५९ ॥   
  
सर्वासां चरणद्वयाम्बुजतनुं चैतन्यविद्यावती ।   
सौख्यार्थं शुभषोडशस्वरयुतां श्रीषोडशीसङ्कुलाम् ।  
आनन्दार्णवपद्मरागखचिते सिंहासने शोभिते ।   
नित्यं तत् परितर्पयामि सकलं श्वेताब्जमध्यासने ॥ ८-६० ॥   
  
ये नित्यं प्रपठन्ति चारुसफलस्तोत्रार्द्धसन्तर्पण।   
विद्यादाननिदानमोक्षपरमां मायामयं यान्ति ते ।   
नश्यन्ति क्षितिमण्डलेश्वरगणाः सर्वाविपत्कारका ।   
राजानं वशयन्ति योगसकलं नित्या भवन्ति क्षणात् ॥ ८-६१ ॥   
  
तर्पणात्मकमोक्षाख्यं पठन्ति यदि मानुषाः ।   
अष्टैश्वर्ययुतो भूत्वा वत्सरात्तां प्रपश्यति ॥ ८-६२ ॥   
  
महायोगी भवेन्नाथ मासादभ्यासतः प्रभो ।   
त्रैलोक्यं क्षोभयेत्क्षिप्रं वाञ्छाफलमवाप्नुयात् ॥ ८-६३ ॥   
  
भूमध्ये राजराजेशो लभते वरमङ्गलम् ।   
शत्रुनाशे तथोच्चाटे बन्धने व्याधिसङ्कटे ॥ ८-६४ ॥   
  
चातुरङ्गे तथा घोरे भये दूरस्य प्रेषणे ।   
महायुद्धे नरेन्द्राणां पठित्वा सिद्धिमाप्नुयात् ॥ ८-६५ ॥   
  
यः पठेदेकभावेन सन्तर्पणफलं लभेत् ।   
पूजासाफल्यमाप्नोति कुमारीस्तोत्रपाठतः ॥ ८-६६ ॥   
  
यो न कुर्यात्कुमार्यर्चां स्तोत्रञ्च नित्यमङ्गलम् ।   
स भवेत् पाशवः कल्पो मृत्युस्तस्य पदे पदे ॥ ८-६७ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने कुमार्युपचर्याविलासे   
सिद्धमन्त्र-- प्रकरणे दिव्यभावनिर्णये अष्टमः पटलः ॥ ८ ॥  
  
  
  
  
  
  
अथ नवमः पटलः  
  
  
आनन्दभैरव उवाच  
  
  
अथातः सम्प्रवक्ष्यामि कुमारीकवचं शुभम् ।   
त्रैलोक्यं मङ्गलं नाम महापातकनाशकम् ॥ ९-१ ॥   
  
पठनाद्धारणाल्लोका महासिद्धाः प्रभाकराः ।   
शक्रो देवाधिपः श्रीमान् देवगुरुर्बृहस्पतिः ॥ ९-२ ॥   
  
महातेजोमयो वह्निर्धर्म्मराजो भयानकः ।   
वरुणो देवपूज्यो हि जलानामधिपः स्वयम् ॥ ९-३ ॥   
  
सर्वहर्त्ता महावायुः कुबेरः कुञ्जरेश्वरः ।   
धराधिपः प्रियः शम्भोः सर्वे देवा दिगीश्वरः ॥ ९-४ ॥   
  
न मेरुः प्रभुरेकायाः सर्वेशो निर्मलो द्वयोः ।   
एतत्कवचपाठेन सर्वे भूपा धनाधिपाः ॥ ९-५ ॥   
  
प्रणवो मे शिरः पातु माया सन्दायिका सती ।   
ललाटोद्र्ध्वं महामाया पातु मे श्रीसरस्वती ॥ ९-६ ॥   
  
कामाक्षा वटुकेशानी त्रिमूत्तिर्भालमेव मे ।   
चामुण्डा बीजरूपा च वदनं कालिका मम ॥ ९-७ ॥   
  
पातु मां सूर्यगा नित्यं तथा नेत्रद्वयं मम ।   
कर्णयुग्मं कामबीजं स्वरूपोमातपस्विनी ॥ ९-८ ॥   
  
रसनाग्रं तथा पातु वाग्देवी मालिनी मम ।   
डामरस्था कामरूपा दन्ताग्रं कुञ्जिका मम ॥ ९-९ ॥   
  
देवी प्रणवरूपाऽसौ पातु नित्यं शिवा मम ।   
ओष्ठाधरं शक्तिबीजात्मिका स्वाहास्वरूपिणी ॥ ९-१० ॥   
  
पायान्मे कालसन्दष्टा पञ्चवायुस्वरूपिणी ।   
गलदेशं महारौद्री पातु मे चापराजिता ॥ ९-११ ॥   
  
क्षौं बीजं मे तथा कण्ठं रुद्राणी स्वाहयान्विता ।   
हृदयं भैरवी विद्या पातु षोडश सुस्वरा ॥ ९-१२ ॥   
  
द्वौ बाहू पातु सर्वत्र महालक्ष्मीः प्रधानिका ।   
सर्वमन्त्रस्वरूपं मे चोदरं पीठनायिका ॥ ९-१३ ॥   
  
पार्श्वयुग्मं तथा पातु कुमारी वाग्भवात्मिका ।   
कैशोरी कटिदेशं मे मायाबीजस्वरूपिणी ॥ ९-१४ ॥   
  
जङ्घायुग्मं जयन्ती मे योगिनी कुल्लुकायुता ।   
सर्वाङ्गमम्बिकादेवी पातु मन्त्रार्थगामिनी ॥ ९-१५ ॥   
  
केशाग्रं कमलादेवी नासाग्रं विन्ध्यवासिनी ।   
चिबुकं चण्डिका देवी कुमारी पातु मे सदा ॥ ९-१६ ॥   
  
हृदयं ललिता देवी पृष्ठं पर्वतवासिनी ।   
त्रिशक्तिः षोडशी देवी लिङ्गं गुह्यं सदावतु ॥ ९-१७ ॥   
  
श्मशाने चाम्बिका देवी गङ्गागर्भे च वैष्णवी ।   
शून्यागारे पञ्चमुद्रा मन्त्रयन्त्रप्रकाशिनी ॥ ९-१८ ॥   
  
चतुष्पथे तथा पातु मामेव वज्रधारिणी ।   
शवासनगता चण्डा मुण्डमालाविभूषिता ॥ ९-१९ ॥   
  
पातु माने कलिङ्गे च वैखरी शक्तिरूपिणी ।   
वने पातु महाबाला महारण्ये रणप्रिया ॥ ९-२० ॥   
  
महाजले तडागे च शत्रुमध्ये सरस्वती ।   
महाकाशपथे पृथ्वी पातु मां शीतला सदा ॥ ९-२१ ॥   
  
रणमध्ये राजलक्ष्मीः कुमारी कुलकामिनी ।   
अर्द्धनारीश्वरा पातु मम पादतलं मही ॥ ९-२२ ॥   
  
नवलक्षमहाविद्या कुमारी रूपधारिणी ।   
कोटिसूर्यप्रतीकाशा चन्द्रकोटिसुशीतला ॥ ९-२३ ॥   
  
पातु मां वरदा वाणी वटुकेश्वरकामिनी  
इति ते कथितं नाथ कवचं परमाद्भुतम् ॥ ९-२४ ॥   
  
कुमार्याः कुलदायिन्याः पञ्चतत्त्वार्थपारग  
यो जपेत् पञ्चतत्त्वेन स्तोत्रेण कवचेन च ॥ ९-२५ ॥   
  
आकाशगामिनी सिद्धिर्भवेत्तस्य न संशयः ॥ ९-२६ ॥   
  
वज्रदेही भवेत् क्षिप्रं कवचस्य प्रपाठतः ।   
सर्वसिद्धीश्वरो योगी ज्ञानी भवति यः पठेत् ॥ ९-२७ ॥   
  
विवादे व्यवहारे च सङ्ग्रामे कुलमण्डले ।   
महापथे श्मशाने च योगसिद्धो भवेत् स च ॥ ९-२८ ॥   
  
पठित्वा जयमाप्नोति सत्यं सत्यं कुलेश्वर  
वशीकरणकवचं सर्वत्र जयदं शुभम् ॥ ९-२९ ॥   
  
पुण्यव्रती पठेन्नित्यं यतिश्रीमान्भवेद् ध्रुवम्  
सिद्धविद्या कुमारी च ददाति सिद्धिमुत्तमाम् ॥ ९-३० ॥   
  
पठेद्यः शृणुयाद्वापि स भवेत्कल्पपादपः ।   
भक्तिं मुक्तिं तुष्टिं पुष्टिं राजलक्ष्मीं सुसम्पदाम् ॥ ९-३१ ॥   
  
प्राप्नोति साधकश्रेष्ठो धारयित्वा जपेद्यदि ।   
असाध्यं साधयेद्विद्वान् पठित्वा कवचं शुभम् ॥ ९-३२ ॥   
  
धनिनाञ्च महासौख्यधर्म्मार्थकाममोक्षदम् ।   
यो वशी दिवसे नित्यं कुमारीं पूजयेन्निशि ॥ ९-३३ ॥   
  
उपचारविशेषेण त्रैलोक्यं वशमानयेत् ।   
पललेनासवेनापि मत्स्येन मुद्रया सह ॥ ९-३४ ॥   
  
नानाभक्ष्येण भोज्येन गन्धद्रव्येण साधकः ।   
माल्येन स्वर्णरजतालङ्कारेण सुचैलकैः ॥ ९-३५ ॥   
  
पूजयित्वा जपित्वा च तर्पयित्वा वराननाम् ।   
यज्ञदानतपस्याभिः प्रयोगेण महेश्वर ॥ ९-३६ ॥   
  
स्तुत्वा कुमारीकवचं यः पठेदेकभावतः ।   
तस्य सिद्धिर्भवेत् क्षिप्रं राजराजेश्वरो भवेत् ॥ ९-३७ ॥   
  
वाञ्छार्थफलमाप्नोति यद्यन्मनसि वर्तते ।   
भूर्जपत्रे लिखित्वा स कवचं धारयेद् हृदि ॥ ९-३८ ॥   
  
शनिमङ्गलवारे च नवम्यामष्टमीदिने ।   
चतुर्दश्यां पौर्णमास्यां कृष्णपक्षे विशेषतः ॥ ९-३९ ॥   
  
लिखित्वा धारयेद् विद्वान् उत्तराभिमुखो भवन् ।   
महापातकयुक्तो हि मुक्तः स्यात् सर्वपातकैः ॥ ९-४० ॥   
  
योषिद्वामभुजे धृत्वा सर्वकल्याणमालभेत् ।   
बहुपुत्रान्विता कान्ता सर्वसम्पत्तिसंयुता ॥ ९-४१ ॥   
  
तथाश्रीपुरुषश्रेष्ठो दक्षिणे धारयेद् भुजे ।   
एहिके दिव्यदेहः स्यात् पञ्चाननसमप्रभः ॥ ९-४२ ॥   
  
शिवलोके परे याति वायुवेगी निरामयः ।   
सूर्यमण्डलमाभेद्य परं लोकमवाप्नुयात् ॥ ९-४३ ॥   
  
लोकानामतिसौख्यदं भयहरं श्रीपादभक्तिप्रद ।   
मोक्षार्थं कवचं शुभं प्रपठतामानन्दसिन्धूद्भवम् ।   
पार्थानां कलिकालघोरकलुषध्वंसैकहेतुं जय ।   
ये नाम प्रपठन्ति धर्ममतुलं मोक्षं व्रजन्ति क्षणात् ॥ ९-४४ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने कुमार्युपचर्याविन्यासे   
कुमारी-- कवचोल्लासे सिद्धमन्त्रप्रकरणे दिव्यभावनिर्णये नवमः   
पटलः ॥ ९ ॥  
  
  
  
  
  
  
अथ दशमः पटलः  
  
  
आनन्दभैरव उवाच  
  
  
वद कान्ते सदानन्दस्वरूपानन्दवल्लभे ।   
कुमार्या देवतामुख्याः परमानन्दवर्धनम् ॥ १०-१ ॥   
  
अष्टोत्तरसहस्राख्यं नाम मङ्गलमद्भुतम् ।  
यदि मे वर्तते विद्ये यदि स्नेहकलामला ॥ १०-२ ॥   
  
तदा वदस्व कौमारीकृतकर्मफलप्रदम् ।  
महास्तोत्रं कोटिकोटि कन्यादानफलं भवेत् ॥ १०-३ ॥   
  
  
आनन्दभैरवी उवाच  
  
  
महापुण्यप्रदं नाथ शृणु सर्वेश्वरप्रिय ।   
अष्टोत्तरसहस्राख्यं कुमार्याः परमाद्भुतम् ॥ १०-४ ॥   
  
पठित्त्वा धारयित्त्वा वा नरो मुच्येत सङ्कटात् ।   
सर्वत्र दुर्लभं धन्यं धन्यलोकनिषेवितम् ॥ १०-५ ॥   
  
अणिमाद्यष्टसिद्ध्यङ्गं सर्वानन्दकरं परम् ।   
मायामन्त्रनिरस्ताङ्गं मन्त्रसिद्धिप्रदे नृणाम् ॥ १०-६ ॥   
  
न पूजा न जपं स्नानं पुरश्चर्याविधिश्च न ।   
अकस्मात् सिद्धिमवाप्नोति सहस्रनामपाठतः ॥ १०-७ ॥   
  
सर्वयज्ञफलं नाथ प्राप्नोति साधकः क्षणात् ।   
मन्त्रार्थं मन्त्रचैतन्यं योनिमुद्रास्वरूपकम् ॥ १०-८ ॥   
  
कोटिवर्षशतेनापि फलं वक्तुं न शक्यते ।   
तथापि वक्तुमिच्छामि हिताय जगतां प्रभो ॥ १०-९ ॥   
  
अस्याः श्रीकुमार्याः सहस्रनामकवचस्य ।   
वटुकभैरवऋषिरनुष्टुप्छन्दः,  
कुमारीदेवता, सर्वमन्त्रसिद्धिसमृद्धये विनियोगः ॥ १०-१० ॥  
  
  
ॐ कुमारी कौशिकी काली कुरुकुल्ला कुलेश्वरी ।   
कनकाभा काञ्चनाभा कमला कालकामिनी ॥ १०-११ ॥   
  
कपालिनी कालरूपा कौमारी कुलपालिका ।   
कान्ता कुमारकान्ता च कारणा करिगामिनी ॥ १०-१२ ॥   
  
कन्धकान्ता कौलकान्ता कृतकर्मफलप्रदा ।   
कार्याकार्यप्रिया कक्षा कंसहन्त्री कुरुक्षया ॥ १०-१३ ॥   
  
कृष्णकान्ता कालरात्रिः कर्णेषुधारिणीकरा ।   
कामहा कपिला काला कालिका कुरुकामिनी ॥ १०-१४ ॥   
  
कुरुक्षेत्रप्रिया कौला कुन्ती कामातुरा कचा ।   
कलञ्जभक्षा कैकेयी काकपुच्छध्वजा कला ॥ १०-१५ ॥   
  
कमला कामलक्ष्मी च कमलाननकामिनी ।   
कामधेनुस्वरूपा च कामहा काममदीनी ॥ १०-१६ ॥   
  
कामदा कामपूज्या च कामातीता कलावती ।   
भैरवी कारणाढ्या च कैशोरी कुशलाङ्गला ॥ १०-१७ ॥   
  
कम्बुग्रीवा कृष्णनिभा कामराजप्रियाकृतिः ।   
कङ्कणालङ्कृता कङ्का केवला काकिनी किरा ॥ १०-१८ ॥   
  
किरातिनी काकभक्षा करालवदना कृशा ।   
केशिनी केशिहा केशा कासाम्बष्ठा करिप्रिया ॥ १०-१९ ॥   
  
कविनाथस्वरूपा च कटुवाणी कटुस्थिता ।   
कोटरा कोटराक्षी च करनाटकवासिनी ॥ १०-२० ॥   
  
कटकस्था काष्ठसंस्था कन्दर्पा केतकी प्रिया ।   
केलिप्रिया कम्बलस्था कालदैत्यविनाशिनी ॥ १०-२१ ॥   
  
केतकीपुष्पशोभाढ्या कर्पूरपूर्णजिह्विका ।   
कर्पूराकरकाकोला कैलासगिरिवासिनी ॥ १०-२२ ॥   
  
कुशासनस्था कादम्बा कुञ्जरेशी कुलानना ।   
खर्बा खड्गधरा खड्गा खलहा खलबुद्धिदा ॥ १०-२३ ॥   
  
खञ्जना खररूपा च क्षाराम्लतिक्तमध्यगा ।   
खेलना खेटककरा खरवाक्या खरोत्कटा ॥ १०-२४ ॥   
  
खद्योतचञ्चला खेला खद्योता खगवाहिनी ।   
खेटकस्था खलाखस्था खेचरी खेचरप्रिया ॥ १०-२५ ॥   
  
खचरा खरप्रेमा खलाढ्या खचरानना ।   
खेचरेशी खरोग्रा च खेचरप्रियभाषिणी ॥ १०-२६ ॥   
  
खर्जूरासवसम्मत्ता खर्जूरफलभोगिनी ।   
खातमध्यस्थिता खाता खाताम्बुपरिपूरिणी ॥ १०-२७ ॥   
  
ख्यातिः ख्यातजलानन्दा खुलना खञ्जनागतिः ।   
खल्वा खलतरा खारी खरोद्वेगनिकृन्तनी ॥ १०-२८ ॥   
  
गगनस्था च भीता च गभीरनादिनी गया ।   
गङ्गा गभीरा गौरी च गणनाथ प्रिया गतिः ॥ १०-२९ ॥   
  
गुरुभक्ता ग्वालिहीना गेहिनी गोपिनी गिरा ।   
गोगणस्था गाणपत्या गिरिजा गिरिपूजिता ॥ १०-३० ॥   
  
गिरिकान्ता गणस्था च गिरिकन्या गणेश्वरी ।   
गाधिराजसुता ग्रीवा गुर्वी गुर्व्यम्बशाङ्करी ॥ १०-३१ ॥   
  
गन्धर्व्वकामिनी गीता गायत्री गुणदा गुणा ।   
गुग्गुलुस्था गुरोः पूज्या गीतानन्दप्रकाशिनी ॥ १०-३२ ॥   
  
गयासुरप्रियागेहा गवाक्षजालमध्यगा ।   
गुरुकन्या गुरोः पत्नी गहना गुरुनागिनी ॥ १०-३३ ॥   
  
गुल्फवायुस्थिता गुल्फा गर्द्दभा गर्द्दभप्रिया ।   
गुह्या गुह्यगणस्था च गरिमा गौरिका गुदा ॥ १०-३४ ॥   
  
गुदोर्ध्वस्था च गलिता गणिका गोलका गला ।   
गान्धर्वी गाननगरी गन्धर्वगणपूजिता ॥ १०-३५ ॥   
  
घोरनादा घोरमुखी घोरा घर्मनिवारिणी ।   
घनदा घनवर्णा च घनवाहनवाहना ॥ १०-३६ ॥   
  
घर्घरध्वनिचपला घटाघटपटाघटा ।   
घटिता घटना घोना घनरुप घनेश्वरी ॥ १०-३७ ॥   
  
घुण्यातीता घर्घरा च घोराननविमोहिनी ।   
घोरनेत्रा घनरुचा घोरभैरव कन्यका ॥ १०-३८ ॥   
  
घाताघातकहा घात्या घ्राणाघ्राणेशवायवी ।   
घोरान्धकारसंस्था च घसना घस्वरा घरा ॥ १०-३९ ॥   
  
घोटकेस्था घोटका च घोटकेश्वरवाहना ।   
घननीलमणिश्यामा घर्घरेश्वरकामिनी ॥ १०-४० ॥   
  
ङकारकूटसम्पन्ना ङकारचक्रगामिनी ।   
ङकारी ङसंशा चैव ङीपनीता ङकारिणी ॥ १०-४१ ॥   
  
चन्द्रमण्डलमध्यस्था चतुरा चारुहासिनी ।   
चारुचन्द्रमुखी चैव चलङ्गमगतिप्रिया ॥ १०-४२ ॥   
  
चञ्चला चपला चण्डी चेकिताना चरुस्थिता ।   
चलिता चानना चार्व्वो चारुभ्रमरनादिनी ॥ १०-४३ ॥   
  
चौरहा चन्द्रनिलया चैन्द्री चन्द्रपुरस्थिता ।   
चक्रकौला चक्ररूपा चक्रस्था चक्रसिद्धिदा ॥ १०-४४ ॥   
  
चक्रिणी चक्रहस्ता च चक्रनाथकुलप्रिया ।   
चक्राभेद्या चक्रकुला चक्रमण्डलशोभिता ॥ १०-४५ ॥   
  
चक्रेश्वरप्रिया चेला चेलाजिनकुशोत्तरा ।   
चतुर्वेदस्थिता चण्डा चन्द्रकोटिसुशीतला ॥ १०-४६ ॥   
  
चतुर्गुणा चन्द्रवर्णा चातुरी चतुरप्रिया ।   
चक्षुःस्था चक्षुवसतिश्चणका चणकप्रिया ॥ १०-४७ ॥   
  
चार्व्वङ्गी चन्द्रनिलया चलदम्बुजलोचना ।   
चर्व्वरीशा चारुमुखी चारुदन्ता चरस्थिता ॥ १०-४८ ॥   
  
चसकस्थासवा चेता चेतःस्था चैत्रपूजिता ।   
चाक्षुषी चन्द्रमलिनी चन्द्रहासमणिप्रभा ॥ १०-४९ ॥   
  
छलस्था छुद्ररूपा च छत्रच्छायाछलस्थिता ।   
छलज्ञा छेश्वराछाया छाया छिन्नशिवा छला ॥ ५० ॥  
   
छत्राचामरशोभाढ्या छत्रिणां छत्रधारिणी ।   
छिन्नातीता छिन्नमस्ता छिन्नकेशा छलोद्भवा ॥ १०-५१ ॥   
  
छलहा छलदा छाया छन्ना छन्नजनप्रिया ।   
छलछिन्ना छद्मवती छद्मसद्मनिवासिनी ॥ १०-५२ ॥   
  
छद्मगन्धा छदाछन्ना छद्मवेशी छकारिका ।   
छगला रक्तभक्षा च छगलामोदरक्तपा ॥ १०-५३ ॥   
  
छगलण्डेशकन्या च छगलण्डकुमारिका ।   
छुरिका छुरिककरा छुरिकारिनिवाशिनी ॥ १०-५४ ॥   
  
छिन्ननाशा छिन्नहस्ता छोणलोला छलोदरी ।   
छलोद्वेगा छाङ्गबीजमाला छाङ्गवरप्रदा ॥ १०-५५ ॥   
  
जटिला जठरश्रीदा जरा जज्ञप्रिया जया ।   
जन्त्रस्था जीवहा जीवा जयदा जीवयोगदा ॥ ५६ ॥  
   
जयिनी जामलस्था च जामलोद्भवनायिका ।   
जामलप्रियकन्या च जामलेशी जवाप्रिया ॥ १०-५७ ॥   
  
जवाकोटिसमप्रख्या जवापुष्पप्रिया जना ।   
जलस्था जगविषया जरातीता जलस्थिता ॥ १०-५८ ॥   
  
जीवहा जीवकन्या च जनार्द्दनकुमारिका ।   
जतुका जलपूज्या च जगन्नाथादिकामिनी ॥ १०-५९ ॥   
  
जीर्णाङ्गी जीर्णहीना च जीमूतात्त्यन्तशोभिता ।   
जामदा जमदा जृम्भा जृम्भणास्त्रादिधारिणी ॥ ६० ॥   
  
जघन्या जारजा प्रीता जगदानन्दवद्धीनी ।   
जमलार्जुनदर्पघ्नी जमलार्जुनभञ्जिनी ॥ १०-६१ ॥   
  
जयित्रीजगदानन्दा जामलोल्लाससिद्धिदा ।   
जपमाला जाप्यसिद्धिर्जपयज्ञप्रकाशिनी ॥ १०-६२ ॥   
  
जाम्बुवती जाम्बवतः कन्यकाजनवाजपा ।   
जवाहन्त्री जगद्बुद्धिर्ज्जगत्कर्तृ जगद्गतिः ॥ १०-६३ ॥   
  
जननी जीवनी जाया जगन्माता जनेश्वरी ।  
झङ्कला झङ्कमध्यस्था झणत्कारस्वरूपिणी ॥ १०-६४ ॥   
  
झणत्झणद्वह्निरूपा झननाझन्दरीश्वरी ।   
झटिताक्षा झरा झञ्झा झर्झरा झरकन्यका ॥ १०-६५ ॥   
  
झणत्कारी झना झन्ना झकारमालयावृता ।   
झङ्करी झर्झरी झल्ली झल्वेश्वरनिवासिनी ॥ १०-६६ ॥   
  
ञकारी ञकिराती च ञकारबीजमालिनी ।   
ञनयोऽन्ता ञकारान्ता ञकारपरमेश्वरी ॥ १०-६७ ॥   
  
ञान्तबीजपुटाकारा ञेकले ञैकगामिनी ।   
ञैकनेला ञस्वरूपा ञहारा ञहरीतकी ॥ १०-६८ ॥   
  
टुन्टुनी टङ्कहस्ता च टान्तवर्गा टलावती ।   
टपला टापबालाख्या टङ्कारध्वनिरूपिणी ॥ १०-६९ ॥   
  
टलाती टाक्षरातीता टित्कारादिकुमारिका ।   
टङ्कास्त्रधारिणी टाना टमोटार्णलभाषिणी ॥ १०-७० ॥   
  
टङ्कारी विधना टाका टकाटकविमोहिनी ।   
टङ्कारधरनामाहा टिवीखेचरनादिनी ॥ १०-७१ ॥   
  
ठठङ्कारी ठाठरूपा ठकारबीजकारणा ।   
डमरूप्रियवाद्या च डामरस्था डबीजिका ॥ १०-७२ ॥   
  
डान्तवर्गा डमरुका डरस्था डोरडामरा ।   
डगरार्द्धा डलातीता डदारुकेश्वरी डुता ॥ १०-७३ ॥   
  
ढार्द्धनारीश्वरा ढामा ढक्कारी ढलना ढला ।   
ढकेस्था ढेश्वरसुता ढेमनाभावढोनना ॥ १०-७४ ॥   
  
णोमाकान्तेश्वरी णान्तवर्गस्था णतुनावती ।   
णनो माणाङ्ककल्याणी णाक्षवीणाक्षबीजिका ॥ १०-७५ ॥   
  
तुलसीतन्तुसूक्ष्माख्या तारल्या तैलगन्धिका ।   
तपस्या तापससुता तारिणी तरुणी तला ॥ १०-७६ ॥   
  
तन्त्रस्था तारकब्रह्मस्वरूपा तन्तुमध्यगा ।   
तालभक्षत्रिधामूत्तीस्तारका तैलभक्षिका ॥ १०-७७ ॥   
  
तारोग्रा तालमाला च तकरा तिन्तिडीप्रिया ।   
तपसः तालसन्दर्भा तर्जयन्ती कुमारिका ॥ १०-७८ ॥   
  
तोकाचारा तलोद्वेगा तक्षका तक्षकप्रिया ।   
तक्षकालङ्कृता तोषा तावद्रूपा तलप्रिया ॥ १०-७९ ॥   
  
तलास्त्रधारिणी तापा तपसां फलदायिनी ।   
तल्वल्वप्रहरालीता तलारिगणनाशिनी ॥ १०-८० ॥   
  
तूला तौली तोलका च तलस्था तलपालिका  
तरुणा तप्तबुद्धिस्थास्तप्ता प्रधारिणी तपा ॥ १०-८१ ॥   
  
तन्त्रप्रकाशकरणी तन्त्रार्थदायिनी तथा ।   
तुषारकिरणाङ्गी च चतुर्धा वा समप्रभा ॥ १०-८२ ॥   
  
तैलमार्गाभिसूता च तन्त्रसिद्धिफलप्रदा ।   
ताम्रपर्णा ताम्रकेशा ताम्रपात्रप्रियातमा ॥ १०-८३ ॥   
  
तमोगुणप्रिया तोला तक्षकारिनिवारिणी ।   
तोषयुक्ता तमायाची तमषोढेश्वरप्रिया ॥ १०-८४ ॥   
  
तुलना तुल्यरुचिरा तुल्यबुद्धिस्त्रिधा मतिः ।   
तक्रभक्षा तालसिद्धिः तत्रस्थास्तत्र गामिनी ॥ १०-८५ ॥   
  
तलया तैलभा ताली तन्त्रगोपनतत्परा ।   
तन्त्रमन्त्रप्रकाशा च त्रिशरेणुस्वरूपिणी ॥ १०-८६ ॥   
  
त्रिंशदर्थप्रिया तुष्टा तुष्टिस्तुष्टजनप्रिया ।   
थकारकूटदण्डीशा थदण्डीशप्रियाऽथवा ॥ १०-८७ ॥   
  
थकाराक्षररूढाङ्गी थान्तवर्गाथ कारिका ।   
थान्ता थमीश्वरी थाका थकारबीजमालिनी ॥ १०-८८ ॥   
  
दक्षदामप्रिया दोषा दोषजालवनाश्रिता ।   
दशा दशनघोरा च देवीदासप्रिया दया ॥ १०-८९ ॥   
  
दैत्यहन्त्रीपरा दैत्या दैत्यानां मद्दीनी दिशा ।   
दान्ता दान्तप्रिया दासा दामना दीर्घकेशिका ॥ १०-९० ॥   
  
दशना रक्तवर्णा च दरीग्रहनिवासिनी  
देवमाता च दुर्लभा च दीर्घाङ्गा दासकन्यका ॥ १०-९१ ॥   
  
दशनश्री दीर्घनेत्रा दीर्घनासा च दोषहा ।   
दमयन्ती दलस्था च द्वेष्यहन्त्री दशस्थिता ॥ १०-९२ ॥   
  
दैशेषिका दिशिगता दशनास्त्रविनाशिनी  
दारिद्र्यहा दरिद्रस्था दरिद्रधनदायिनी ॥ १०-९३ ॥   
  
दन्तुरा देशभाषा च देशस्था देशनायिका ।  
द्वेषरूपा द्वेषहन्त्री द्वेषारिगणमोहिनी ॥ १०-९४ ॥   
  
दामोदरस्थाननादा दलानां बलदायिनी ।  
दिग्दर्शना दर्शनस्था दर्शनप्रियवादिनी ॥ १०-९५ ॥   
  
दामोदरप्रिया दान्ता दामोदरकलेवरा ।  
द्राविणी द्रविणी दक्षा दक्षकन्या दलदृढा ॥ १०-९६ ॥   
  
दृढासनादासशक्तिर्द्वन्द्वयुद्धप्रकाशिनी ।   
दधिप्रिया दधिस्था च दधिमङ्गलकारिणी ॥ १०-९७ ॥   
  
दर्पहा दर्पदा दृप्ता दर्भपुण्यप्रिया दधिः ।   
दर्भस्था द्रुपदसुता द्रौपदी द्रुपदप्रिया ॥ १०-९८ ॥   
  
धर्मचिन्ता धनाध्यक्षा धश्वेश्वरवरप्रदा ।   
धनहा धनदा धन्वी धनुर्हस्ता धनुःप्रिया ॥ १०-९९ ॥   
  
धरणी धैर्यरूपा च धनस्था धनमोहिनी ।  
धोरा धीरप्रियाधारा धराधारणतत्परा ॥ १०-१०० ॥   
  
धान्यदा धान्यबीजा च धर्माधर्मस्वरूपिणी ।  
धाराधरस्था धन्या च धर्मपुञ्जनिवासिनी ॥ १०-१०१ ॥   
  
धनाढ्यप्रियकन्या च धन्यलोकैश्च सेविता ।   
धर्मार्थकाममोक्षाङ्गी धर्मार्थकाममोक्षदा ॥ १०-१०२ ॥   
  
धराधरा धुरोणा च धवला धवलामुखी ।  
धरा च धामरूपा च ध्रुवा ध्रौव्या ध्रुवप्रिया ॥ १०-१०३ ॥   
  
धनेशी धारणाख्या च धर्मनिन्दाविनाशिनी ।  
धर्मतेजोमयी धर्म्म्या धैर्याग्रभर्गमोहिनी ॥ १०-१०४ ॥   
  
धारणा धौतवसना धत्तूरफलभोगिनी ।  
नारायणी नरेन्द्रस्था नारायणकलेवरा ॥ १०-१०५ ॥   
  
नरनारायणप्रीता धर्मनिन्दा नमोहिता ।  
नित्या नापितकन्या च नयनस्था नरप्रिया ॥ १०-१०६ ॥   
  
नाम्नी नामप्रिया नारा नारायणसुता नरा ।  
नवीननायकप्रीता नव्या नवफलप्रिया ॥ १०-१०७ ॥   
  
नवीनकुसुमप्रीता नवीनानां ध्वजानुता ।   
नारी निम्बस्थितानन्दानन्दिनी नन्दकारिका ॥ १०-१०८ ॥   
  
नवपुष्पमहाप्रीता नवपुष्पसुगन्धिका ।  
नन्दनस्था नन्दकन्या नन्दमोक्षप्रदायिनी ॥ १०-१०९ ॥   
  
नमिता नामभेदा च नाम्नार्त्तवनमोहिनी ।   
नवबुद्धिप्रियानेका नाकस्था नामकन्यका ॥ १०-११० ॥   
  
निन्दाहीना नवोल्लासा नाकस्थानप्रदायिनी ।  
निम्बवृक्षस्थिता निम्बा नानावृक्षनिवासिनी ॥ १०-१११ ॥   
  
नाश्यातीता नीलवर्णा नीलवर्णा सरस्वती ।  
नभःस्था नायकप्रीता नायकप्रियकामिनी ॥ १०-११२ ॥   
  
नैववर्णा निराहारा निवीहाणां रजःप्रिया ।  
निम्ननाभिप्रियाकारा नरेन्द्रहस्तपूजिता ॥ १०-११३ ॥   
  
नलस्थिता नलप्रीता नलराजकुमारिका ।  
परेश्वरी परानन्दा परापरविभेदिका ॥ १०-११४ ॥   
  
परमा परचक्रस्था पार्वती पर्वतप्रिया ।   
पारमेशी पर्वनाना पुष्पमाल्यप्रिया परा ॥ १०-११५ ॥   
  
परा प्रिया प्रीतिदात्री प्रीतिः प्रथमकामिनी ।   
प्रथमा प्रथमा प्रीता पुष्पगन्धप्रिया परा ॥ १०-११६ ॥   
  
पौष्यी पानरता पीना पीनस्तनसुशोभना ।  
परमानरता पुंसां पाशहस्ता पशुप्रिया ॥ १०-११७ ॥   
  
पललानन्दरसिका पलालधूमरूपिणी ।   
पलाशपुष्पसङ्काशा पलाशपुष्पमालिनी ॥ १०-११८ ॥   
  
प्रेमभूता पद्ममुखी पद्मरागसुमालिनी ।   
पद्ममाला पापहरा पतिप्रेमविलासिनी ॥ १०-११९ ॥   
  
पञ्चाननमनोहारी पञ्चवक्त्रप्रकाशिनी ।   
फलमूलाशना फाली फलदा फाल्गुनप्रिया ॥ १०-१२० ॥   
  
फलनाथप्रिया फल्ली फल्गुकन्या फलोन्मुखी ।   
फेत्कारीतन्त्रमुख्या च फेत्कारगणपूजिता ॥ १०-१२१ ॥   
  
फेरवी फेरवसुता फलभोगोद्भवा फला ।   
फलप्रिया फलाशक्ता फाल्गुनानन्ददायिनी ॥ १०-१२२ ॥   
  
फालभोगोत्तरा फेला फुलाम्भोजनिवासिनी ।   
वसुदेवगृहस्था च वासवी वीरपूजिता ॥ १०-१२३ ॥   
  
विषभक्षा बुधसुता ब्लुङ्कारी ब्लूवरप्रदा ।   
ब्राह्मी बृहस्पतिसुता वाचस्पतिवरप्रदा ॥ १०-१२४ ॥   
  
वेदाचारा वेद्यपरा व्यासवक्त्रस्थिता विभा ।   
बोधज्ञा वौषडाख्या च वंशीवन्दनपूजिता ॥ १०-१२५ ॥   
  
वज्रकान्ता वज्रगतिर्बदरीवंशविवद्धीनी ।   
भारती भवरश्रीदा भवपत्नी भवात्मजा ॥ १०-१२६ ॥   
  
भवानी भाविनी भीमा भिषग्भार्या तुरिस्थिता ।   
भूर्भुवःस्वःस्वरूपा च भृशार्त्ता भेकनादिनी ॥ १०-१२७ ॥   
  
भौती भङ्गप्रिया भङ्गभङ्गहा भङ्गहारिणी ।   
भर्ता भगवती भाग्या भगीरथनमस्कृता ॥ १०-१२८ ॥   
  
भगमाला भूतनाथेश्वरी भार्गवपूजिता ।   
भृगुवंशा भीतिहरा भूमिर्भुजगहारिणी ॥ १०-१२९ ॥   
  
भालचन्द्राभभल्वबाला भवभूतिवीभूतिदा ।   
मकरस्था मत्तगतिर्मदमत्ता मदप्रिया ॥ १०-१३० ॥   
  
मदिराष्टादशभुजा मदिरा मत्तगामिनी ।   
मदिरासिद्धिदा मध्या मदान्तर्गतिसिद्धिदा ॥ १०-१३१ ॥   
  
मीनभक्षा मीनरूपा मुद्रामुद्गप्रिया गतिः ।   
मुषला मुक्तिदा मूर्त्ता मूकीकरणतत्परा ॥ १०-१३२ ॥   
  
मृषार्त्ता मृगतृष्णा च मेषभक्षणतत्परा ।   
मैथुनानन्दसिद्धिश्च मैथुनानलसिद्धिदा ॥ १०-१३३ ॥   
  
महालक्ष्मीर्भैरवी च महेन्द्रपीठनायिका ।   
मनःस्था माधवीमुख्या महादेवमनोरमा ॥ १०-१३४ ॥   
  
यशोदा याचना यास्या यमराजप्रिया यमा ।   
यशोराशिविभूषाङ्गी यतिप्रेमकलावती ॥ १०-१३५ ॥   
  
रमणी रामपत्नी च रिपुहा रीतिमध्यगा ।   
रुद्राणी रूपदा रूपा रूपसुन्दरधारिणी ॥ १०-१३६ ॥   
  
रेतःस्था रेतसः प्रीता रेतःस्थाननिवासिनी ।   
रेन्द्रादेवसुतारेदा रिपुवर्गान्तकप्रिया ॥ १०-१३७ ॥   
  
रोमावलीन्द्रजननी रोमकूपजगत्पतिः ।   
रौप्यवर्णा रौद्रवर्णा रौप्यालङ्कारभूषणा ॥ १०-१३८ ॥   
  
रङ्गिणा रङ्गरागस्था रणवह्निकुलेश्वरी ।   
लक्ष्मीः लाङ्गलहस्ता च लाङ्गली कुलकामिनी ॥ १०-१३९ ॥   
  
लिपिरूपा लीढपादा लतातन्तुस्वरूपिणी ।   
लिम्पती लेलिहा लोला लोमशप्रियसिद्धिदा ॥ १०-१४० ॥   
  
लौकिकी लौकिकीसिद्धिर्लङ्कानाथकुमारिका ।   
लक्ष्मणा लक्ष्मीहीना च लप्रिया लार्णमध्यगा ॥ १०-१४१ ॥   
  
विवसा वसनावेशा विवस्यकुलकन्यका ।   
वातस्था वातरूपा च वेलमध्यनिवासिनी ॥ १०-१४२ ॥   
  
श्मशानभूमिमध्यस्था श्मशानसाधनप्रिया ।   
शवस्था परसिद्ध्यर्थी शववक्षसि शोभिता ॥ १०-१४३ ॥   
  
शरणागतपाल्या च शिवकन्या शिवप्रिया ।   
षट्चक्रभेदिनी षोढा न्यासजालदृढानना ॥ १०-१४४ ॥   
  
सन्ध्यासरस्वती सुन्द्या सूर्यगा शारदा सती ।   
हरिप्रिया हरहालालावण्यस्था क्षमा क्षुधा ॥ १०-१४५ ॥   
  
क्षेत्रज्ञा सिद्धिदात्री च अम्बिका चापराजिता ।   
आद्या इन्द्रप्रिया ईशा उमा ऊढा ऋतुप्रिया ॥ १०-१४६ ॥   
  
सुतुण्डा स्वरबीजान्ता हरिवेशादिसिद्धिदा ।   
एकादशीव्रतस्था च एन्द्री ओषधिसिद्धिदा ॥ १०-१४७ ॥   
  
औपकारी अंशरूपा अस्त्रबीजप्रकाशिनी ।   
इत्येतत् कामुकीनाथ कुमारीणां सुमङ्गलम् ॥ १०-१४८ ॥   
  
त्रैलोक्यफलदं नित्यमष्टोत्तरसहस्रकम् ।   
महास्तोत्रं धर्मसारं धनधान्यसुतप्रदम् ॥ १०-१४९ ॥   
  
सर्वविद्याफलोल्लासं भक्तिमान् यः पठेत् सुधीः ।  
स सर्वदा दिवारात्रौ स भवेन्मुक्तिमार्गगः ॥ १०-१५० ॥   
  
सर्वत्र जयमाप्नोति वीराणां वल्लभो लभेत् ।  
सर्वे देवा वशं यान्ति वशीभूताश्च मानवाः ॥ १०-१५१ ॥   
  
ब्रह्माण्डे ये च शंसन्ति ते तुष्टा नात्र संशयः ।  
ये वशन्ति च भूर्लोके देवतुल्यपराक्रमाः ॥ १०-१५२ ॥   
  
ते सर्वे भृत्यतुल्याश्च सत्यं सत्यं कुलेश्वर ।  
अकस्मात् सिद्धिमाप्नोति होमेन यजनेन च ॥ १०-१५३ ॥   
  
जाप्येन कवचाद्येन महास्तोत्रार्थपाठतः ।  
विना यज्ञैवीना दानैवीना जाप्यैर्लभेत् फलम् ॥ १०-१५४ ॥   
  
यः पठेत् स्तोत्रकं नाम चाष्टोत्तरसहस्रकम् ।  
तस्य शान्तिर्भवेत् क्षिप्रं कन्यास्तोत्रं पठेत्ततः ॥ १०-१५५ ॥   
  
वारत्रयं प्रपाठेन राजानं वशमानयेत् ।  
वारैकपठितो मन्त्री धर्मार्थकाममोक्षभाक् ॥ १०-१५६ ॥   
  
त्रिदिनं प्रपठेद्विद्वान् यदि पुत्रं समिच्छति ।  
वारत्रयक्रमेणैव वारैकक्रमतोऽपि वा ॥ १०-१५७ ॥   
  
पठित्त्वा धनरत्नानामधिपः सर्ववित्तगः ।  
त्रिजगन्मोहयेन्मन्त्री वत्सरार्द्धं प्रपाठतः ॥ १०-१५८ ॥   
  
वत्सरं वाप्य यदि वा भक्तिभावेन यः पठेत् ।  
चिरजीवी खेचरत्त्वं प्राप्य योगी भवेन्नरः ॥ १०-१५९ ॥   
  
महादूरस्थितं वर्णं पश्यति स्थिरमानसः ।  
महिलामण्डले स्थित्त्वा शक्तियुक्तः पठेत् सुधीः ॥ १०-१६० ॥   
  
स भवेत्साधकश्रेष्ठः क्षीरी कल्पद्रुमो भवेत् ।  
सर्वदा यः पठेन्नाथ भावोद्गतकलेवरः ॥ १०-१६१ ॥   
  
दर्शनात् स्तम्भनं कर्त्तुं क्षमो भवति साधकः ।  
जलादिस्तम्भने शक्तो वह्निस्तम्भादिसिद्धिभाक् ॥ १०-१६२ ॥   
  
वायुवेगी महावाग्मी वेदज्ञो भवति ध्रुवम् ।  
कविनाथो महाविद्यो वन्धकः पण्डितो भवेत् ॥ १०-१६३ ॥   
  
सर्वदेशाधिपो भूत्त्वा देवीपुत्रः स्वयं भवेत् ।  
कान्तिं श्रियं यशो वृद्धिं प्राप्नोति बलवान् यतिः ॥ १०-१६४ ॥   
  
अष्टसिद्धियुतो नाथ यः पठेदर्थसिद्धये ।   
उज्जटेऽरण्यमध्ये च पर्वते घोरकानने ॥ १०-१६५ ॥   
  
वने वा प्रेतभूमौ च शवोपरि महारणे ।   
ग्रामे भग्नगृहे वापि शून्यागारे नदीतटे ॥ १०-१६६ ॥   
  
गङ्गागर्भे महापीठे योनिपीठे गुरोर्गृहे ।  
धान्यक्षेत्रे देवगृहे कन्यागारे कुलालये ॥ १०-१६७ ॥   
  
प्रान्तरे गोष्ठमध्ये वा राजादिभयहीनके ।  
निर्भयादिस्वदेशेषु शिलिङ्गालयेऽथवा ॥ १०-१६८ ॥   
  
भूतगर्त्ते चैकलिङ्गै वा शून्यदेशे निराकुले ।  
अश्वत्थमूले बिल्वे वा कुलवृक्षसमीपगे ॥ १०-१६९ ॥   
  
अन्येषु सिद्धदेशेषु कुलरूपाश्च साधकः ।   
दिव्ये वा वीरभावस्थो यष्ट्वा कन्यां कुलाकुलै ॥ १०-१७० ॥   
  
कुलद्रव्यैश्च विविधैः सिद्धिद्रव्यैश्च साधकः ।  
मांसासवेन जुहुयान्मुक्तेन रसेन च ॥ १०-१७१ ॥   
  
हुतशेषं कुलद्रव्यं ताभ्यो दद्यात् सुसिद्धये ।  
तासामुच्छिष्टमानीय जुहुयाद् रक्तपङ्कजे ॥ १०-१७२ ॥   
  
घृणालज्जाविनिर्मुक्तः साधकः स्थिरमानसः ।  
पिबेन्मांसरसं मन्त्री सदानन्दो महाबली ॥ १०-१७३ ॥   
  
महामांसाष्टकं ताभ्यो मदिराकुम्भपूरितम् ।   
तारो माया रमावह्निजायामन्त्रं पठेत् सुधीः ॥ १०-१७४ ॥   
  
निवेद्य विधिनानेन पठित्त्वा स्तोत्रमङ्गलम् ।  
स्वयं प्रसादं भुक्त्वा हि सर्वविद्याधिपो भवेत् ॥ १०-१७५ ॥   
  
शूकरस्योष्ट्र्मांसेन पीनमीनेन मुद्रया ।  
महासवघटेनापि दत्त्वा पठति यो नरः ॥ १०-१७६ ॥   
  
ध्रुवं स सर्वगामी स्याद् विना होमेन पूजया ।   
रुद्ररूपो भवेन्नित्यं महाकालात्मको भवेत् ॥ १०-१७७ ॥   
  
सर्वपुण्यफलं नाथ क्षणात् प्राप्नोति साधकः ।  
क्षीराब्धिरत्नकोषेशो वियद्व्यापी च योगिराट् ॥ १०-१७८ ॥   
  
भक्त्याह्लादं दयासिन्धुं निष्कामत्त्वं लभेद् ध्रुवम् ।  
महाशत्रुपातने च महाशत्रुभयाद्दीते ॥ १०-१७९ ॥   
  
वारैकपाठमात्रेण शत्रूणां वधमानयेत् ।  
समर्दयेत् शत्रून् क्षिप्रमन्धकारं यथा रविः ॥ १०-१८० ॥   
  
उच्चाटने मारणे च भये घोरतरे रिपौ ।  
पठनाद्धारणान्मर्त्त्यो देवा वा राक्षसादयः ॥ १०-१८१ ॥   
  
प्राप्नुवन्ति झटित् शान्तिं कुमारीनामपाठतः ।  
पुरुषो दक्षिणे बाहौ नारी वामकरे तथा ॥ १०-१८२ ॥   
  
धृत्वा पुत्रादिसम्पत्तिं लभते नात्र संशयः ॥ १०-१८३ ॥  
   
ममाज्ञया मोक्षमुपैति साधको ।   
	गजान्तकं नाथ सहस्रनाम च  
पठेन्मनुष्यो यहि भक्तिभावत--  
	स्तदा हि सर्वत्र फलोदयं लभेत् च ॥ १०-१८४ ॥   
  
मोक्षं सत्फलभोगिनां स्तववरं सारं परानन्ददं  
ये नित्यं हि मुदा पठन्ति विफलं सार्थञ्च चिन्ताकुलाः  
ते नित्याः प्रभवन्ति कीतीकमले श्रीरामतुल्यो जये  
कन्दर्पायुततुल्यरूपगुणिनः क्रोधे च रुद्रोपमाः ॥ १०-१८५ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने कुमार्युपचर्याविन्यासे   
सिद्धमन्त्र-- प्रकरणे दिव्यभावनिर्णये   
अष्टोत्तरसहस्रनाममङ्गलोल्लासे  
दशमः पटलः ॥ १० ॥  
  
  
  
  
  
  
  
अथैकादशः पटलः  
  
  
आनन्दभैरवी उवाच  
  
  
अथातः सम्प्रवक्ष्यामि दिव्यभावादिनिर्णयम् ।  
यमाश्रित्य महारुद्रो भुवनेश्वरनामधृक् ॥ ११-१ ॥   
   
यं ज्ञात्वा कमलानाथो देवतानामधीश्वरः ।  
चतुर्वेदाधिपो ब्रह्मा साक्षाद्ब्रह्म सनातनः ॥ ११-२ ॥   
   
बटुको मम पुत्रश्च शक्रः स्वर्गाधिदेवता ।  
अष्टसिद्धियुताः सर्वे दिक्पालाः खेचरादयः ॥ ११-३ ॥   
   
तत्प्रकारं महादेव आनन्दनाथभैरव ।  
सुरानन्द हृदयानन्द ज्ञानानन्द दयामय  ॥ ११-४ ॥   
  
शृणुस्वैकमना नाथ यदि त्वं सिद्धिमिच्छसि ।  
मम प्रियानन्दरूप यतो मे त्वं तनुस्थितः ॥ ११-५ ॥   
   
त्रिविधं दिव्यभावञ्च वेदागमविवेकजम् ।  
वेदार्थमधमं सम्प्रोक्तं मध्यमं चागमोद्भवम् ॥ ११-६ ॥   
   
उत्तमं सकलं प्रोक्तं विवेकोल्लाससम्भवम् ।   
तथैव त्रिविधं भावं दिव्यवीरपशुक्रमम् ॥ ११-७ ॥   
   
दिव्यं विवेकजं प्रोक्तं सर्वसिद्धिप्रदायकम् ।  
उत्तमं तद्विजानीयादानन्दरससागरम् ॥ ११-८ ॥   
   
मध्यमं चागमोल्लासं वीरभावं क्रियान्वितम् ।  
वेदोद्भवं फलार्थञ्च पशुभावं हि चाधमम् ॥ ११-९ ॥   
   
सर्वनिन्दा समाव्याप्तं भावानामधमं पशोः ।  
उत्तमे उत्तमं ज्ञानं भावसिद्धिप्रदं नृणाम् ॥ ११-१० ॥   
   
मध्यमे मधुमत्याश्च मत्कुलागमसम्भवम् ।  
अकालमृत्युहरणं भावानामतिदुर्लभम् ॥ ११-११ ॥   
   
वीरभावं विना नाथ न सिद्ध्यति कदाचन ।  
अधमे अधमा व्याख्या निन्दार्थवाचकं सदा ॥ ११-१२ ॥   
   
यदि निन्दा न करोति तदा तत्फलमाप्नुयात् ।  
पशुभावेऽपि सिद्धिः स्यात् यदि वेदं सदाभ्यसेत् ॥ ११-१३ ॥   
   
वेदार्थचिन्तनं नित्यं वेदपाठध्वनिप्रियम् ।  
सर्वनिन्दाविरहितं हिंसालस्यविवजीतम् ॥ ११-१४ ॥   
   
लोभ--मोह--काम--क्रोध--मदमात्सर्यवजीतम् ।  
यदि भावस्थितो मन्त्री पशुभावेऽपि सिद्धिभाक् ॥ ११-१५ ॥   
   
पशुभावं महाभावं ये जानन्ति महीतले ।  
किमसाध्यं महादेव श्रमाभ्यासेन यान्ति तत् ॥ ११-१६ ॥   
   
श्रमाधीनं जगत् सर्वं श्रमाधीनाश्च देवताः ।  
श्रमाधीनं महामन्त्रं श्रमाधीनं परन्तपः ॥ ११-१७ ॥   
   
श्रमाधीनं कुलाचारं पशुभावोपलक्षणम् ।  
वेदार्थज्ञानमात्रेण पशुभावं कुलप्रियम् ॥ ११-१८ ॥   
   
स्मृत्यागमपुराणानि वेदार्थविविधानि च ।  
अभ्यस्य सर्वशास्त्राणि तत्त्वज्ञानात्तु बुद्धिमान् ॥ ११-१९ ॥   
   
पललमिव धान्यार्थी सर्वशास्त्राणि सन्त्यजेत् ।  
ज्ञानी भूत्वा भावसारमाश्रयेत् साधकोत्तमः ॥ ११-२० ॥   
   
वेदे वेदक्रिया कार्या मदुक्तवचनादृतः ।   
पशूनां श्रमदाहानामिति लक्षणमीरितम् ॥ ११-२१ ॥   
   
आगमार्थं क्रिया कार्या मत्कुलागमचेष्टया ।  
वीराणामुद्धतानाञ्च मत् शरीरानुगामिनाम् ॥ ११-२२ ॥   
   
मच्चेच्छाकुल तत्त्वानामिति लक्षणमीरितम् ।  
विवेकसूत्रसञ्ज्ञाज्ञा कार्या सुदृढ।चेतसाम् ॥ ११-२३ ॥   
   
सर्वत्र समभावानां भावमात्रं हि साधनम् ।  
सर्वत्र मत्पदाम्भोजसम्भवं सचराचरम् ॥ ११-२४ ॥   
   
पृष्ट्वा यत्कुरुते कर्म चाखण्डफलसिद्धिदम् ।   
अखण्डज्ञानचित्तानामिति भावं विवेकिनाम् ॥ ११-२५ ॥   
   
निर्मलानन्ददिव्यानामिति लक्षणमीरितम् ।  
दिव्ये तु त्रिविधं भावं यो जानाति महीतले ॥ ११-२६ ॥   
   
न नश्यति महावीरः कदाचित् साधकोत्तमः ।  
दिव्यभावं विना नाथ मत्पदाम्भोजदर्शनम् ॥ ११-२७ ॥   
   
य इच्छति महादेव स मूढः साधकः कथम् ।  
पशुभावं प्रथमके द्वितीये वीरभावकम् ॥ ११-२८ ॥   
   
तृतीये दिव्यभावञ्च दिव्यभावत्रयं क्रमात् ।   
तत्प्रकारं शृणु शिव त्रैलोक्यपरिपावन ॥ ११-२९ ॥   
   
भावत्रयविशेषज्ञः षडाधारस्य भेदनः ।   
पञ्चतत्त्वार्थभावज्ञो दिव्याचाररतः तदा ॥ ११-३० ॥   
   
स एव भवति श्रीमान् सिद्धनामादिपारगः ।   
शिववद् विहरेत् सोऽपि अष्टैश्वर्यसमन्वितः ॥ ११-३१ ॥   
   
सर्वत्र शुचिभावेन आनन्दघनसाधनम् ।   
प्रातःकालादिमध्याह्नकालपर्यन्तधारणम् ॥ ११-३२ ॥   
   
भोजनञ्चोक्तद्रव्येण संयमादिक्रमेण वा ।   
यः साधयति स सिद्धो दिव्यभावे पशुक्रमात् ॥ ११-३३ ॥   
   
दिव्यभावे वीरभावं वदामि तत्पुनः शृणु ।   
मध्याह्नादिकसन्ध्यान्तं शुचिभावेन साधनम् ॥ ११-३४ ॥   
   
जपनं धारणं वापि चित्तमादाय यत्नतः ।   
एकान्तनिर्जने देशे सिद्धो भवति निश्चितम् ॥ ११-३५ ॥   
   
तत्कालं वीरभावार्थं भावमात्रं हि साधनम् ।   
भावेन लभते सिद्धिं वीरादन्यन्न कुत्रचित् ॥ ११-३६ ॥   
   
रात्रौ गन्धादिसम्पूर्णस्ताम्बूलपूरिताननः ।   
विजयानन्दसम्पन्नो जीवात्मपरमात्मनोः ॥ ११-३७ ॥   
   
एक्यं चित्ते समाधाय आनन्दोद्रेकसम्भ्रमः ।   
यो जपेत् सकलां रात्रिं गतभीनीर्जने गृहे ॥ ११-३८ ॥   
   
स भवेत् कालिकादासो दिव्यानामुत्तमोत्तमः ।   
एवं भावत्रयं ज्ञात्वा यः कर्म साधयेत्ततः ॥ ११-३९ ॥   
   
अष्टैश्वर्ययुतो भूत्वा सर्वज्ञो भवति ध्रुवम् ।   
भावत्रयाणां मध्ये तु भावपुण्यार्थनिर्णयम् ॥ ११-४० ॥   
   
शृणु नाथ प्रवक्ष्यामि सावधानाऽवधारय ।   
अकस्मात् सिद्धिमाप्नोति ज्ञात्वा सङ्केतलाञ्छितम् ॥ ११-४१ ॥   
   
यो जानाति महादेव तस्य सिद्धिर्न संशयः ।   
द्वादशे पटले सूक्ष्मसङ्केतार्थं वदामि तत् ॥ ११-४२ ॥   
   
  
आनन्दभैरवी उवाच   
  
  
एकादशे च पटले शुद्धभावार्थनिर्णयम् ।   
भावेन लभ्यते सर्वं भावाधीनं जगत्त्रयम् ॥ ११-४३ ॥   
   
भावं विना महादेव न सिद्धिर्जायते क्वचित् ।   
पशुभावाश्रयाणाञ्च अरुणोदयकालतः ॥ ११-४४ ॥   
   
दशदण्डाश्रितं कालं प्रश्नार्थं केवलं प्रभो ।   
चक्रं द्वादशराशेश्च मासद्वादशकस्य च ॥ ११-४५ ॥   
   
दशदण्डे विजानीयाद् भावाभावं विचक्षणः ।   
अनुलोमविलोमेन पञ्चस्वरविभेदतः ॥ ११-४६ ॥   
   
बाल्य कैशोरसौन्दर्यं यौवनं वृद्धसञ्ज्ञकम् ।   
अस्त(अष्ट)मितं क्रमाज्ज्ञेयो विधिः पञ्चस्वरः स्वयम् ॥ ११-४७ ॥   
   
स्वकीयं नासिकाग्रस्थं पञ्चमं परिकीतीतम् ।   
यन्नासापुटमध्ये तु वायुर्भवति भैरव ॥ ११-४८ ॥   
   
तन्नासापुटमध्ये तु भावाभावं विचिन्तयेत् ।   
आकाशं वायुरूपं हि तैजसं वारुणं प्रभो ॥ ११-४९ ॥   
   
पाथीवं क्रमशो ज्ञेयं बाल्यास्तादिक्रमेण तु ।   
वामोदये शुभा वामा दक्षिणे पुरुषः शुभः ॥ ११-५० ॥   
   
वायूनां गमनं ज्ञेयं गगनावधिरेव च ।   
केवलं मध्यदेशे तु गमनं पवनस्य च ॥ ११-५१ ॥   
   
तदाकाशं विजानीयाद् बाल्यभावं प्रकीतीतम्  
तिर्यग्गतिस्तु नासाग्रे वायोरुदयमेव च ॥ ११-५२ ॥   
   
केवलं भ्रमणं ज्ञेयं सर्वमङ्गलमेव च ।   
किशोरं तद्विजानीयाद् वायौ तिर्यग्गतौ विभो ॥ ११-५३ ॥   
   
केवलोर्द्ध्वनासिकाग्रे वायुर्गच्छति दण्डवत् ।   
तत्तैजसं विजानीयाद् गमनं बलवद् भवेत् ॥ ११-५४ ॥   
   
तद्वृद्धगतभावञ्च विलम्बोऽधिकचेष्टया ।   
प्राप्नोति परमां प्रीतिं वरुणाम्भोदये रुजाम् ॥ ११-५५ ॥   
   
यदाधो गच्छति क्षिप्रं किञ्चिद् ऊर्ध्वमगोचरम् ।   
यदा करोति प्रश्वासं तदा रोगोल्बणोदयः ॥ ११-५६ ॥   
   
पृथिव्या उन्नतं भाग्यं योगातपप्रपीडितम् ।   
अस्तमितं महादेव अनुलोमविलोमतः ॥ ११-५७ ॥   
   
पवनो गच्छति क्षिप्रं वामदक्षिणभेदतः ।   
वामनासापुटे याति पृथिवी जलमेव च ॥ ११-५८ ॥   
   
सदा फलाफलं दत्ते मुदिता कुण्डमण्डले ।   
तयोर्वै वायवी शक्तिः फलभागं तदा लभेत् ॥ ११-५९ ॥   
   
यद्येवं वामभागे तु वामायाः प्रश्नकर्मणि ।   
यदि तत्र पुमान् प्रश्नं करोति वामगामिने ॥ ११-६० ॥   
   
तदा रोगमवाप्नोति कर्महीनो भवेद् ध्रुवम् ।   
यदि वायूदयो वामे दक्षिणे पुरुषः स्थितः ॥ ११-६१ ॥   
   
तदा फलमवाप्नोति द्रव्यागमनदुर्लभम् ।   
अकस्माद् द्रव्यहानिः स्यान्मनोगतफलापहम् ॥ ११-६२ ॥   
   
सुहृद् भङ्गविवादञ्च भिन्नभिन्नोदये शुभम् ।   
केवलं वरुणस्यैव पुरुषो दक्षिणे शुभम् ॥ ११-६३ ॥   
   
अशुभं पृथिवीदक्षे भेदोऽयं वरदुर्लभः ।   
सदोदयं दक्षिणे च वायोस्तैजस एव च ॥ ११-६४ ॥   
   
आकाशस्य विजानीयात् शुभाशुभफलं प्रभो ।   
यदि भाग्यवशादेव वायोर्मन्दा गतिर्भवेत् ॥ ११-६५ ॥   
   
दक्षनाशामध्यदेशे तदा वामोदयं शुभम् ।   
तदा वामे विचारञ्च वायुतेजोद्वयस्य च ॥ ११-६६ ॥   
   
ज्ञात्वोदयं विजानीयाद् मित्रे हानिः सुरे भयम् ।   
एवं सुभवनागारे यदि गच्छति वायवी ॥ ११-६७ ॥   
   
तस्मिन् काले पुमान् दक्षो दक्षभागस्थसम्मुखः ।   
तदा कन्यादानफलं यथा प्राप्नोति मानवः ॥ ११-६८ ॥   
   
तदा वायुप्रसादेन प्राप्नोति धनमुत्तमम् ।   
देशान्तरस्थभावार्त्ता आयान्ति पुत्रसम्पदः ॥ ११-६९ ॥   
   
बाल्यादिकं भावत्रयं राशिभेदे शुभं दिशेत्  
एतच्चक्रे फलं तस्य राशिद्वादशचक्रके ॥ ११-७० ॥   
   
सूक्ष्मं फलं विजानीयात् चक्रं नाम शृणु प्रभो ।   
आज्ञाचक्रं कामचक्रं फलचक्रञ्च सारदम् ॥ ११-७१ ॥   
   
प्रश्नचक्रं भूमिचक्रं स्वर्गचक्रं ततः परम् ।   
तुलाचक्रं वारिचक्रं षट्चक्रं त्रिगुणात्मकम् ॥ ११-७२ ॥   
   
सारचक्रमुल्काचक्रं मृत्युचक्रं क्रमात्प्रभो ।  
षट्कोणं चात्र जानीयादनुलोमविलोमतः ॥ ११-७३ ॥   
   
सर्वचक्रे स्वरज्ञानं सर्वत्र वायुसङ्गतिम् ।   
सर्वप्रश्नादिसञ्चारं भावेन जायते यदि ॥ ११-७४ ॥   
   
तदा तद्दण्डमानञ्च ज्ञात्वा राश्युदयं बुधः ।   
कुर्यात् प्रश्नविचारञ्च यदि कीतीमिहेच्छति ॥ ११-७५ ॥   
  
  
  
  
इति श्रीरुद्रयामले उत्तरतन्त्रे महातन्त्रोद्दीपने भावबोधनिर्णये   
पशुभावविचारे   
सारसङ्केते सिद्धमन्त्रप्रकरणे भैरवीभैरवसंवादे एकादशः   
पटलः ॥ ११ ॥  
  
  
  
  
  
  
  
  
अथ द्वादशः पटलः  
  
  
आनन्दभैरवी उवाच  
  
  
तद्वामसन्धिदेशस्थमष्टमाङ्कमथो लिखेत् ।   
तदधः सन्धिदेशस्थं सप्ताङ्कं विलिखेद् बुधः ॥ १२-१ ॥   
  
तदूर्ध्वं वामकोणे च तृतीयाङ्कं लिखेत्ततः ।   
तदूर्ध्वं कोणगेहे च युग्माङ्कं विलिखेत्तथा ॥ १२-२ ॥   
  
तद्दक्षिणे गृहे चैकमङ्कवर्णं शृणु प्रभो ।   
वसुभावं शून्यभावं षष्ठभावञ्च शून्यकम् ॥ १२-३ ॥   
  
एतन्मध्ये नास्ति वर्णं कोणाङ्कञ्च सवर्णकम् ।   
टतवर्गौ श श लिखेत् शरे शून्याध एव च ॥ १२-४ ॥   
  
वेदाङ्कस्थौ कचवर्गौ एएकारसमन्वितौ ।   
तृतीयाङ्कस्थितं वर्णं आदिक्षान्तं टवर्गमोम् ॥ १२-५ ॥   
  
तपवर्गौ युगान्तस्थौ मकारं सावधानतः ।   
विलिखेद् दक्षिणे तस्य गेहे चैकाङ्कमध्यके ॥ १२-६ ॥   
  
उयुगं पतवर्गौ च अकारं युग्मशीर्षके ।   
एतत् चक्रं कामचक्रं प्रश्नकाले फलप्रदम् ॥ १२-७ ॥   
  
वामावर्त्तेन गणयेत् दशकोणस्थवर्णकान् ।   
अनुलोम विलोमेन पञ्चस्वरादिनामतः ॥ १२-८ ॥   
  
यस्मिन्गृहे स्वीयनाम प्राप्नोति वेदपारगः ।   
तद्गृहावधि प्रश्नार्थं गणयेद् ग्रहसिद्धये ॥ १२-९ ॥   
  
नवग्रहनवस्थानं वर्णं ज्ञात्वा सुबुद्धिमान् ।   
बाल्यभावादिकं ज्ञात्वा यत्र ग्रहस्थितिर्भवेत् ॥ १२-१० ॥   
  
तन्नक्षत्रं समानीय द्वाराधिकारमानयेत् ।   
विना त्रिकोणयोगेन षट्कोणं लिखेद् बुधः ॥ १२-११ ॥   
  
तन्मध्ये अष्टकोणञ्च भित्वा देवगृहान्तरम् ।   
तन्मध्ये चापि षट्कोणं तन्मध्ये च त्रिकोणकम् ॥ १२-१२ ॥   
  
क्रमेण विलिखेद् वर्णं दक्षिणावर्त्तयोगतः ।   
ऊद्र्ध्ववामदेशभागे अ आ इ च कवर्गकम् ॥ १२-१३ ॥   
  
तद्दक्षिणे ई इ युगं टवर्गञ्च लिखेद् बुधः ।   
दक्षपार्श्वे अधोभागे ऋयुगं तु तवर्गकम् ॥ १२-१४ ॥   
  
तदधो ऌ ॡ ए ए रूपञ्च पवर्गञ्च लिखेद् बुधः ।   
तद्वामपार्श्वभागे च ओ औ यरलवान् लिखेत् ॥ १२-१५ ॥   
  
शेषगेहे लिखेदं अः शादिक्षान्तं हि षड्गृहे ।   
मध्यस्तमादिकोणे च एकाङ्कं शार्वकं तनुम् ॥ १२-१६ ॥   
  
रुद्राग्निमूतीमनिलं अग्निकोणे लिखेद् बुधः ।   
यजमानः पशुपतिमूतीषष्ठञ्च दक्षिणे ॥ १२-१७ ॥   
  
महादेवं सोममूतीं सप्तमं नैरृते लिखेत् ।   
जलमूत्तीभवं युग्मं पश्चिमे विलिखेद् बुधः ॥ १२-१८ ॥   
  
उग्रवीरं वायुमूत्तीं वायुकोणे चतुर्थकम् ।   
भीमरूपाकाशमूत्तीं पञ्चमं चोत्तरे लिखेत् ॥ १२-१९ ॥   
  
ईशानं सूर्यमूतीञ्च ईशाने षड्दलं लिखेत् ।   
अधः षट्कोणमध्ये च षट्कोणं विलिखेत्ततः ॥ १२-२० ॥   
  
ऊद्र्ध्वकोणे ग्रीष्मकालं शिशिरञ्चापि दक्षिणे ।   
वर्षाकालमधस्तस्य सर्वाधश्च वसन्तकम् ॥ १२-२१ ॥   
  
शरत्कालं पञ्चकोशे शीतकालञ्च षष्ठके ।   
त्रिकोणे चापि तन्मध्ये वह्निरूपं वकारकम् ॥ १२-२२ ॥   
  
लिखित्वा गणयेन्मन्त्री वर्णदेवाङ्कवह्निभिः ।   
एतच्चक्रं महासूक्ष्मं फलचक्रं विशारदम् ॥ १२-२३ ॥   
  
अधुना कुलनाथेश पृष्ठचक्रं पुनः शृणु ।   
विना ज्ञानेन यस्यैवं पृष्ठभावो न जायते ॥ १२-२४ ॥   
  
यदि पृष्ठचक्रभावं जानाति साधकोत्तमः ।   
तदा निजफलं ज्ञात्वा सिद्धिमाप्नोति निश्चितम् ॥ १२-२५ ॥   
  
  
आनन्दभैरव उवाच   
  
  
षट्कोणं कारयेन्मन्त्री विना त्रिकोणसाधनैः ।   
तन्मध्ये च चतुष्कोणं तन्मध्ये शादिवर्णकान् ॥ १२-२६ ॥   
  
लिखित्वा विलिखेत्तत्र षडङ्कमध्यदेशतः ।   
षडङ्कं दापयेन्मन्त्री दीर्घदीर्घक्रमेण तु ॥ १२-२७ ॥   
  
तदग्रे षड्गृहं कुर्यात्तत्राङ्कार्णान् लिखेत्सुधीः ।   
ऊद्र्ध्वप्रथमगेहे च कवर्गं विलिखेद् बुधः ॥ १२-२८ ॥   
  
तद्दक्षिणे मन्दिरे च चवर्गं विलिखेद् बुधः ।   
टवर्गं दक्षिणे चाधः सर्वाधस्तु तवर्गकम् ॥ १२-२९ ॥   
  
तद्वामे मन्दिरे नाथ पवर्गं वर्णमङ्गलम् ।   
तदूर्ध्वे यादिवान्तं च दक्षिणावर्त्तयोगतः ॥ १२-३० ॥   
  
अकारादिस्वरान् तत्र मन्दिरे विलिखेद् बुधः ।   
यावत् स्वरस्थितिर्याति तावत्कालं विचारयेत् ॥ १२-३१ ॥   
  
मेषादिराशिसद्भावं वर्गलेखनमानतः ।   
अनुलोमविलोमेन विलिखेत् षष्ठमन्दिरे ॥ १२-३२ ॥   
  
यद्यद्गृहे साध्यनाम चास्ति नाथ स्वरादिकम् ।   
एकत्रीकृत्य हरणात् यदङ्कं प्राप्यते वरम् ॥ १२-३३ ॥   
  
षडङ्केन ततो नाथ हरेदनलसङ्ख्यया ।   
यदङ्कं प्राप्यते तत्र स राशिस्तत् क्षणस्य च ॥ १२-३४ ॥   
  
आज्ञाचक्रं फलं सिद्धं विद्यानाथ वदामि तत् ।   
येन विज्ञातमात्रेण सर्वज्ञो भवति ध्रुवम् ॥ १२-३५ ॥   
  
अकस्मात् शक्तिमाप्नोति विद्यारत्नं ददामि तत् ।   
रव्यादिसप्तवारञ्च कृते भद्रविवर्धनम् ॥ १२-३६ ॥   
  
शन्यादिसप्तवारं च त्रेतायां सौख्यवर्द्धनम् ।   
गुर्वादिसप्तवारञ्च द्वापरे धर्मसाधनम् ॥ १२-३७ ॥   
  
शुक्रादिवारसप्तञ्च कलौ युगफलप्रदम् ।   
अतः शुक्रादिपर्यन्तं गणनीयं विचक्षणैः ॥ १२-३८ ॥   
  
गणयेत् सप्तवारञ्च मध्ये चतुद्र्दले सुधीः ।   
पूर्वादिक्रमतो वारान् गणयेद् तन्त्रवित्तमः ॥ १२-३९ ॥   
  
निजवारो यत्र पत्रे समाप्तिस्तूद्भवञ्च तत् ।   
तद्भराशिं समानीय वर्णभेदं समानयेत् ॥ १२-४० ॥   
  
सामान्यफलमूलञ्च वदार्णादिपत्रभेदतः ।   
आज्ञाचक्रं शुभं मन्त्री आज्ञाचक्रं विचारयेत् ॥ १२-४१ ॥   
  
तत्फलाफलमाहात्म्यं शृणु सङ्केतपण्डित ॥ १२-४२ ॥   
  
  
आनन्दभैरव उवाच  
  
  
दले पूर्वभागे आकारार्ध इन्दु-- ।   
	स्फुटे राज्यलाभं हकारान्तशब्दम् ।   
सामानार्थभावं विशिष्टार्थयोग।   
	क्रतुक्षेमयुक्तं तथा पुत्रलाभम् ॥ १२-४३ ॥   
  
दयायुक्तभूषाश्रयत्वं जयत्व।   
	समाप्नोति मर्त्यो विवाहं सुवाहम्  
सुखं नाथ लोकानुरागं सुभोग।   
	विभाधावकानां समाप्ते क्षणादिम् ॥ १२-४४ ॥   
  
पद्मे दक्षिणपत्रके प्रियपदा मोददहं भास्वर।   
नानालक्षणदुःखदं शुचिपदा आन्दोलितस्तैरहम् ।   
माहेन्द्रामृतयोगरागहननं साक्षाद्यमारोपण।   
चित्तानां परिचञ्चलं खलगुणाह्लादेन सामोदितम् ॥ १२-४५ ॥   
  
पात्रार्थलाभं यदि वाध एव प्रगच्छति क्रूरखलप्रतापः ।   
तथापि हन्तुं न च वर्णमध्ये क्षमः स्वसिद्धं भजते क्षमादि ॥   
१२-४६ ॥   
  
रसार्थप्रश्नं कुरुते यदि स्याद् वारो हि चारो गृहमध्यभागे ।   
स्वकीय इन्दुप्रियवद् भवेद् ध्रुवम् मनोगतं सौख्यविवर्धनञ्च ॥ १२-४७   
॥   
  
शत्रूणां हननं तदा कुलगतं सञ्चारवातं मुदा ।   
रोगाणां परिमर्दनं प्रभुपदे भक्त्यथीनां ज्ञापनम् ।   
आह्लादं हृदयाम्बुजेऽमृतधनं तीर्थागमं शोकह।   
सूक्ष्मार्थं गणयेत्ततः प्रचपला वाग्देवतादर्शनम् ॥ १२-४८ ॥   
  
आथर्वे पत्रमध्ये निवसति कमला कोमला वाद्यदात्री ।   
आगन्तव्यादिवार्ता कथयति सहसा सर्वदा मङ्गलानि ।   
नित्यावश्यं प्रतापं प्रियगणहितां प्रेमभावाश्रयत्त्व।   
नित्यं कान्तामुखाम्भोरुहविमलमधुप्रेमपानाभिलाषम् ॥ १२-४९ ॥   
  
मेषे तृप्तिमुपैति सिंह इषुभिः कुम्भेन तेषां फल।   
लाभं कुञ्जरघातकेषु रजतं चौर्येण यद्यद्गत ।   
एवं कास्यविहारणं शतपले सूर्योदयात्तिष्ठति ।   
प्रातः कालफलाफलं कथयति श्रीकेशरीमध्यगः ॥ १२-५० ॥   
  
पश्यादेकशतं पलेन्दुधनुषा व्याप्तं यदा भूतले ।   
वित्तानां हरणं तदा जलगते मित्रस्य राज्यादिकम् ।   
दूरस्थादिकथागतादिसमयं शत्रोर्महापीडन।   
वाञ्छावर्गकुलोदयं समुदयात् सूर्यस्य चागण्यते ॥ १२-५१ ॥   
  
शेषे चैकशते फले समुदिते कुम्भो महादुर्बली ।   
दारिद्र्यस्य कथा कदा सुविषयं विद्यार्थभूषञ्च यम् ।   
लाभं देशविदेशकार्यगमनं शीघ्रं धनाद्यागम।   
देवानां खलु दर्शनार्थकथनं व्यामोहसन्नाशनम् ॥ १२-५२ ॥  
  
वारे शुक्रे शनिगतदिन लवटाहौ च सूर्ये ।   
नित्यं ज्ञानोदयनिजपथ आयुषां निर्णयं तत् ।  
अष्टौ वर्गानुदयति मुदा प्राप्य वीरो महत्त्व।   
लोको दोषं प्रथमखचरे चायुषां पृष्टमात्रम् ॥ १२-५३ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने   
भावप्रश्नार्थबोधनिर्णये   
पाशवकल्पे आज्ञाचक्रसारसङ्केते सिद्धमन्त्रप्रकरणे   
भैरवीभैरवसंवादे   
द्वादशः पटलः ॥ १२ ॥  
  
  
  
  
  
  
  
  
अथ त्रयोदशः पटलः  
  
  
आनन्दभैरवी उवाच  
  
  
आज्ञाप्रश्नार्थभावञ्च वर्णविन्यासनिर्णयम् ।   
अधुना शृणु सर्वज्ञ भावज्ञानपरायण ॥ १३-१ ॥   
  
यदि मेषे स्वनक्षत्रं स्ववारसंयुतं शुभम् ।   
ज्ञात्वा शुभादिपत्रञ्च पलमानेन साधकः ॥ १३-२ ॥   
  
गणयेद् वर्णसारञ्च येन तत्प्रश्ननिर्णयः ।   
पूर्वे दले ककारस्य वर्णभेदं शृणु प्रभो ॥ १३-३ ॥   
  
मनसि सुखसमूहं प्राणसौख्यार्थचिन्ता ।   
	वसनगमनलाभं प्रीतिपुत्रार्थयोग्यम् ।   
स्थिरपदमपि देशे दर्शनं प्राणबन्धोः ।   
	सकलकलुषहानिश्चादिपत्रे ककारे ॥ १३-४ ॥   
  
सदा नृनासिके सुखं सुखोल्बणस्य सेवन।   
सदाशिवे च भक्तिदं स्वकीयगेहसत्फलम् ।   
कलाधरस्य दृष्टिभिः प्रधानलोकपूजन।   
हिताहितं न बाधते विवाहकेलिना सुखम् ॥ १३-५ ॥   
  
ऋकारं विपदां ध्वंसं धैर्ये विद्याविबोधनम् ।   
व्याधिपीडादुर्जनानां पीडाप्रश्नं वदेत्तदा ॥ १३-६ ॥   
  
उकारे वायुभावस्य वृथागमनमेव च ।   
दारिद्र्यहानयोर्यान्ति दूरागमनदुर्लभम् ॥ १३-७ ॥   
  
खकारे द्रव्यप्रश्नञ्च शुभकार्ये गते भयम् ।   
आशु भयं समाप्नोति प्राप्य निर्धनतां व्रजेत् ॥ १३-८ ॥   
  
पञ्चत्वजिज्ञासनमेव सत्यं नित्यं सुखानामुदयाय चेष्टा ।   
शत्रोवीनाशाय हिताय बन्धोः पकारकूटे परचौरचेष्टा ॥ १३-९ ॥   
  
कैवल्यादिसमापनं निजमनो दुष्टव्यापहं कामिना।   
नानाभोगविनाशनं कनकरौप्यराजप्रदं स्वके ।   
मारीभीतिविरोधनं धनपतेरानन्दपुञ्जोदय।   
गोविद्याश्रियमाशु लाभविविधं धर्मार्थचिन्ताकुलम् ॥ १३-१० ॥   
  
हरिपूजा हरिध्यानं हरिपादाम्बुजे रतिः ।   
चौर्याहरणद्रव्यस्य न हानिर्जन्महार्दके ॥ १३-११ ॥   
  
आकारे तेजसो हानिर्महाशब्दे विनाशनम् ।   
आगतानाञ्च हानिः स्यात् पक्षपातं गतौ जयम् ॥ १३-१२ ॥   
  
उशतो निजगेहस्था उल्बणव्याधिपीडनम् ।   
उत्साहध्वंसशून्यञ्च पाठे पाण्डित्यमुल्बणम् ॥ १३-१३ ॥   
  
दीर्घऌकारवर्णे च लावण्यलोचनो नृपः ।   
लज्जानष्टक्षेमबुद्धिमीत्रतुल्यप्रियो भवेत् ॥ १३-१४ ॥   
  
दीर्घप्रणवमोङ्कारे निराश्रयो न जीवति ।   
महदाश्रयमात्रेण सर्वं चूर्णं करोति हि ॥ १३-१५ ॥   
  
सिंहे कार्मुकमेषलग्नसमये नित्याशिषं प्राप्नुयात् ।   
किञ्चिद्भाति पराक्रमी गतिमतां श्रेष्ठो भवेत् कर्मणि ।   
किञ्चिद्दोषकुलापहं नरपतेरुत्साहसंवर्धन।   
क्रोधी नित्यपराक्रमी भवति सः शीघ्राभिलाषान्वितः ॥ १३-१६ ॥   
  
अथ वक्ष्ये महादेव वीराणामुत्तमोत्तम ।   
सर्वशास्त्रार्थतत्त्वज्ञ तत्त्वज्ञानपरायण ॥ १३-१७ ॥   
  
दक्षिणस्थदलस्यापि वर्णभेदार्थनिर्गमम् ।   
फलमत्यन्तनिष्कर्षं वाञ्छावाक्यफलप्रदम् ॥ १३-१८ ॥   
  
कान्ते बीजे कमलनिलया गेहभागस्थिरा या ।   
नानादेशभ्रमणभयदा नैव कुत्रापि सुस्था ।   
चण्डोद्वेगापहसति खलानाञ्च हानिः प्रबुद्धो ।   
वाणी वश्या वसति वदने चक्रिणां हानयः स्युः ॥ १३-१९ ॥   
  
चारुप्रतापं चरणे गुरूणां भक्तिर्दृढा स्याद् गमनेषु चारु ।   
तदागतानां नृपतिप्रियाणां सम्प्रेरणं चारुफलञ्च कूटे ॥ १३-२०   
॥   
  
कान्तेषु कान्तावदनारविन्दे सुषट्पदत्वं रमणीविलासम् ।   
आयुः क्षयोद्वेगविनाशकरणं चाकर्षणं देशसुखं धनानाम् ॥   
१३-२१ ॥   
  
टकारे धारणं देशे सुखं शेषे निशामुखम् ।   
विदेशस्थधनादीनां स्यादागमनमुत्तमम् ॥ १३-२२ ॥   
  
दकूटमधनं विना भवति विघ्नहानिः सदा ।   
जयं स्वगृहकामिनो कमलनेत्रकान्ता यथा ।   
सुसिद्धकरमेव हि प्रबलभावनातो भवेत् ।   
भवे जयति मानुषस्तु पृष्टस्य जिज्ञासने ॥ १३-२३ ॥   
  
व्याख्यातं मुनिभिः फलं फलमयं कालं रिपूणां सदा ।   
लोकानां वशकारणं कुलवरो वेदागमे पारगः ।   
प्राप्नोति प्रियपुत्रकं नरपतेरुत्साहसं कारण।   
कार्ये दुर्जनपीडनं भयसमूहानां विनाशङ्कके ॥ १३-२४ ॥   
  
यशसि वयसि तेजो बुद्धिरेव यकूटे ।   
	समयफलभूपोल्लासवृद्धिः समृद्धया ।   
यजनमपि सुराणां चौर्यमात्रं न भूया--  
	दतिशयधनवृद्धिः क्रेयविक्रेयकाले ॥ १३-२५ ॥   
  
शीतकाले धनप्राप्तिः स्वर्णरौप्यादिलाभकम् ।   
पुत्रप्राप्तिः सुखप्राप्तिः सङ्कटे वदति ध्रुवम् ॥ १३-२६ ॥   
  
लक्ष्मीः प्रियं धनं दातुं मुदिता भूमिमण्डले ।   
जलेन जायते हानिर्लयं देवे न कूटके ॥ १३-२७ ॥   
  
प्रश्नाद्यक्षरमित्यादिस्वरमूलं हि यो नरः ।   
जिज्ञासनं यदा कुर्यात् तदा स्यादुत्कटं फलम् ॥ १३-२८ ॥   
  
शृणु तत्तत् स्वरं नाथ एतत्पत्रस्थमाक्षयम् ॥ १३-२९ ॥   
  
इकारकूलमङ्गले धनादितृष्णयान्वितोः ।   
विशेषधर्मलक्षणं धनञ्च पैतृकं लभेत् ॥ १३-३० ॥   
  
गतिप्रियं सुदेवता सुसम्पदं सदासुखम् ।   
तथा हि सूक्ष्मबुद्धिभिः परास्तमाकरोदरिम् ॥ १३-३१ ॥   
  
ईकारमपरप्रियं परमतध्वंससंवर्द्धनम् ।   
विदेशगमनं नहि प्रभवतीह बाह्यं दया ॥ १३-३२ ॥   
  
जगज्जनमभिप्रियं तरुणदोषसम्माननम् ।   
विकाररहितं सुखं भवति पृष्ट आवेदके ॥ १३-३३ ॥   
  
ए बीजे बद्धसन्तोषं कामनाफलसिद्धिदम् ।   
वायुना हरणं चैव प्राप्नोति नृपमाननम् ॥ १३-३४ ॥   
  
अमीत्येकाक्षरे बीजे बीजभूते जगत्पतेः ।   
प्राप्नोति कन्यादानादिफलं वस्त्रञ्च तैजसम् ॥ १३-३५ ॥   
  
गोकन्यामकरे खगे खगचरता सौन्दर्यलक्ष्मीर्भवेत् ।   
शेषे काञ्चनपुञ्जलाभमतुलं सन्तोषसारं गतौ ।   
संसारे निजदायिका स्वजनता रत्नादिकं सञ्चय।   
सर्वं सञ्चयति प्रभो हितकरं प्रश्नार्थमाद्याक्षरे ॥ १३-३६ ॥   
  
तृतीयदलमाहात्म्यं यद् यद् वर्णे विचारयेत् ।   
प्रश्नाद्यक्षरवर्णेषु नीत्वा च गगनं चरेत् ॥ १३-३७ ॥   
  
तत्प्रकारं शृणु प्राणवल्लभ प्रेमपारग ।   
यज्ज्ञानात् प्रश्नसिद्धिः स्यादकालफलदं नृपम् ॥ १३-३८ ॥   
  
दृष्ट्वा ज्ञात्वा भावराशिमुत्तमाधममध्यमम् ।   
लोकभावविधानज्ञो निजविद्यादिकं तथा ॥ १३-३९ ॥   
  
सर्वं विषयरूपेण भावसारं विचारयेत् ।   
गबीजं मङ्गलं ज्ञेयं फलमत्यन्तभाग्यदम् ॥ १३-४० ॥   
  
गतद्रव्यादिलाभञ्च तथा लोकवशं फलम् ॥ १३-४१ ॥   
  
दकारकूटे कठिनं रिपूणां विद्रावणं धर्मविनाशकस्य ।   
भूमिपतेर्वा मरणं विनाशनं दिव्याङ्गनाया वररत्नलाभम् ॥ १३-४२   
॥   
  
टकारे दूरगानाञ्च दर्शनं भवति ध्रुवम् ।   
उद्वाहः पुत्रसम्पत्तिः षष्ठमासेन लभ्यते ॥ १३-४३ ॥   
  
टान्ते चौरभयं नास्ति तद्द्रव्यागमनं भवेत् ।   
विधिविद्याप्रकाशेन शिवे विष्णौ च भक्तिमान् ॥ १३-४४ ॥   
  
धकारकूटे धरणीपतित्त्वं व्याधेर्भयं नास्ति तथा पशोश्च ।   
प्रवेशमात्रेण गतौ कलापि जीवादिसम्पत्तिमुपैति लक्ष्मीम् ॥ १३-४५ ॥   
  
रबीजे सिद्धः सम्यक् खगकुलवरो धीरगमनम् ।   
वाञ्छातुल्यं विभवमतुलं राजराज्यप्रियं स्यात् ।   
प्रतापं साम्राज्यं सकलहितगोलोकरसता ।   
रसं सर्वं लोकं प्रियमतिसुखं लाभविविधम् ॥ १३-४६ ॥   
  
चकारे वह्निबीजे च जितं सर्वं चराचरम् ।   
यथा क्रमेण सर्वत्र गमने भाग्यदं फलम् ॥ १३-४७ ॥   
  
षकारमध्यमे देशे वार्त्तादेशादुपैति हि ।   
पत्रिकागमनं कार्यं यः करोति धनं लभेत् ॥ १३-४८ ॥   
  
क्षकारे सख्यभावञ्च मित्रभावं यदा लभेत् ।   
सुप्रीतिश्च भवेत्तस्मात् तदा प्रश्नभयं न च ॥ १३-४९ ॥   
  
स्वराज्ये च भवेत् सौख्यं पुष्पजिज्ञासकर्मणि ।   
हसनान्ते तथा वर्णे पाचकं देहि चादिदम् ॥ १३-५० ॥   
  
यदि स्यादुच्यते नाथ विपरीतफलं न च ॥ १३-५१ ॥   
  
दीर्घीकारे विषयघटना नाथ पादेः मतिः स्याद् ।   
यद्यारम्भो भवति कुलनं दीर्घजीवी नरेन्द्रः ।   
बालापत्यं गमयति मुदा कालदेशाधिकारी ।   
लोकारण्ये सकलकलुषध्वंसहेतोर्मृगेन्द्रः ॥ १३-५२ ॥   
  
सुखञ्चचार चाष्टमे महाधनेशसन्निधौ ।   
	प्रबुद्धवान् भवेन्नरः समाहितो भवेद् ध्रुवम् ।   
विचित्रचातुरी यदा महाकुचोरगा प्रभो ।   
	प्रहस्यते क्षणादपि प्रभातसूर्यदर्शनात् ॥ १३-५३ ॥   
  
अतीव धैर्यतां लभेत् विचित्रवाग्भवेज्जयम् ।   
जयेन सेवितं पुरा पुराण वाक्यलाभक।   
जगज्जनादिसेवनं लभेत् (वा यदि स्वयं?) ॥ १३-५४ ॥   
  
न चाकुलागमं गयागभीरतुल्यसत्फलम् ।   
सदा हि पुण्यसागरे गुरोः पदाम्बुजं लभेत् ॥ १३-५५ ॥   
  
विसर्जनीये सुस्वरे समाप्तिकोमलान्वितम् ।   
जनागमं धनागमं विशालवेदनान्वितम् ॥ १३-५६ ॥   
  
मनोगतं कुबुद्धिदं स्वकीयबन्धुसज्जनम् ।   
विसर्जनं कुलक्षणं भवेल्लभेत् कुबन्धनम् ॥ १३-५७ ॥   
  
सकुलं निष्कुलं कान्तं विदुः श्रेष्ठा महर्षयः ।   
हास्यसुखे हास्यफलं भावनायां भवेन्नहि ॥ १३-५८ ॥   
  
क्रोधक्रमेणैव तदैव चक्षुषो--  
	वीकारभावेन हरेत् समस्तम् ।   
शीर्षे करौ चेत् कलिकालसंयुत।   
	फलं हि लाभे वध एव भूषणम् ॥ १३-५९ ॥   
  
शेषे वेददले वराभयकरे हारावशब्दापहा ।   
	दूरादागमनं भवेद्धि नियतं बालागणैरावृतम् ।   
घोरापायविसर्जनं जलगुणाह्लादेन सामोदित।   
	कूटे कूटघकारवर्गलहरी भासापभासारसे ॥ १३-६० ॥   
  
जवर्गे जतुकं स्वर्णं जीवनोपायचिन्तनम् ।   
जराव्याधिसमाक्रान्तं जीर्णवस्त्रापहारणम् ॥ १३-६१ ॥   
  
ठकारकूटे यदि चक्रवर्ती ।   
		भूमण्डले स्यात्पततीति निश्चितम् ।   
अन्तःसुखं हन्ति यदादिभावे ।   
		ठकारमात्रेण रिपूत्तमो भवेत् ॥ १३-६२ ॥   
  
आद्यप्रश्नाक्षरं नाथ तकारं तरुणप्रियम् ।   
पापान्धकार पटलध्वंसाय कल्पयते तदा ॥ १३-६३ ॥   
  
नकारमाद्ये यदि प्रश्नवाग्मी जिज्ञासमानो ध्रुवमर्थसञ्चयम् ।   
आलापमात्रेण नरा वशा स्युः प्रवेशनं राजकुलेन्द्रसन्निधौ ॥ १३-६४   
॥   
  
भीतो भवति देशे च भयस्थाने न दुःखभाक् ।   
भूषासम्पत्तिवृद्धिश्च भकारकूटमङ्गले ॥ १३-६५ ॥   
  
लोकानुरागं सर्वत्र आद्यक्षरविचारतः ।   
लकारस्यापि लोकेश भार्यादुःखं विमुञ्चति ॥ १३-६६ ॥   
  
सकारे मैथुनं कान्ताकुलस्य कुलवर्द्धनम् ।   
धनवृद्धिर्वंशवृद्धिः सरस्वतीकृपा भवेत् ॥ १३-६७ ॥   
  
वेदपत्रे अकारस्य फलमाहात्म्यनिर्णयम् ।   
शृणु नाथ प्रवक्ष्यामि सावधानाऽवधारय ॥ १३-६८ ॥   
  
ककारादि क्षकारान्तं व्याप्त तिष्ठति तत्त्वतः ।   
अकारेण विना शक्तिर्ज्जायते कुत्र न प्रभो ॥ १३-६९ ॥   
  
अकारे ग्रथितं सर्वं चराचरकलेवरम् ।   
यद्यकारमाद्यभागे प्रश्नजिज्ञासने भवेत् ॥ १३-७० ॥   
  
कुफलेऽपि सत्फलानां सञ्चयं भवति ध्रुवम् ।   
शत्रूणां वासहेतोर्धनादीनाञ्चैव सञ्चये ॥ १३-७१ ॥   
  
अन्तर्यजनविद्यासु लोकस्यागमने तथा ।   
निजदुःखानुतापे स्याद्यकारविधिरुच्यते ॥ १३-७२ ॥   
  
उकारफलमाहात्म्यं शृणु प्रश्नार्थपण्डित ।   
उषाकाले चौर्यप्रश्नमुल्लासं मानसोद्धमम् ॥ १३-७३ ॥   
  
उत्तमस्थलवासञ्च उत्कृष्टभोजनादिकम् ।   
उल्बणाबुद्धिरुत्पत्तिरुमादेवीपदे मतिः ॥ १३-७४ ॥   
  
रकारलक्षणं चक्षुः शब्दस्य वचनं भवेत् ।   
लोचने दर्शनं स्त्रीणां लिखनं दूरसम्भवम् ॥ १३-७५ ॥   
  
प्राप्नोति परमां लक्ष्मीं लोकवश्याय केवलम् ।   
लाङ्गलानां सञ्चयञ्च भूमिलाभो भवेद् ध्रुवम् ॥ १३-७६ ॥   
  
ओकारे राज्यवृद्धिः स्यात् पुत्रवृद्धिस्तथैव च ।   
सदा सन्तोषमाप्नोति प्रणवः सर्वसिद्धिदः ॥ १३-७७ ॥   
  
मीने कर्कटराशिवृश्चिकतुले धर्माग्निभानूदये ।   
गेहे वेदविचारणे शुभफलं श्रीलाभगत्युन्नतिम् ।   
विद्यावेदकथादिकं जयवतामानन्दसिन्धोः फल।   
प्राप्नोति प्रतिपत्तिसिद्धपदवीं मर्त्यो मुदा हर्षणम् ॥ १३-७८ ॥   
  
पत्रप्रमाणं कथितं हीनविद्याविनिर्गमम् ।   
पुनः शृणु महाकालकलिकालस्य उद्भवम् ॥ १३-७९ ॥   
  
यद्यन्मासस्य प्रथमे तथा चाह्नोऽर्भकस्य च ।   
दण्डद्वये शुभफलं प्रथमस्य महेश्वर ॥ १३-८० ॥   
  
तृतीयैकदण्डमात्रं विपरीतफलप्रदम् ।   
तत्र दण्डेषु नक्षत्रं यदि चेन्नाशुभं भवेत् ॥ १३-८१ ॥   
  
अश्विन्याद्यष्टनक्षत्रं पूर्वप्रथमपत्रके ।   
तत्सुतारं विजानीयात् दुष्टदोषे सुखं भवेत् ॥ १३-८२ ॥   
  
आश्लेषाभादिचित्रान्तं द्वितीये दक्षिणे दले ।   
तत्फलं विपरीताख्यं सफलेऽपि फलापहम् ॥ १३-८३ ॥   
  
स्वात्यादिवसुनक्षत्रं तृतीयाधोदले लिखेत् ।   
तत्सुतारं क्रमाज्ज्ञेयं नान्यथाशुभमानयेत् ॥ १३-८४ ॥   
  
तत्फलार्थं कुत्सितञ्च विपरीतफलस्थले ।   
अशुभं तत्फलस्थाने कुफले सुफलं भवेत् ॥ १३-८५ ॥   
  
उत्तराषाढकातारादिरेवत्यन्तमेव च ।   
तत्फलं तु भवेद् मर्त्यो यदि कर्मपरो भवेत् ॥ १३-८६ ॥   
  
अथ वक्ष्ये महादेव अश्विन्यादिफलं प्रभो ।   
यज्ज्ञात्वा देवताः सर्वा दिग्विदिक्ष्वादिरक्षकाः ॥ १३-८७ ॥   
  
तत्प्रकारं महापुण्यं देवदेव फलोद्भवम् ॥ १३-८८ ॥   
  
त्रैलोक्ये सौख्यपूजां त्रिभुवनविदितां त्रैगुणाह्लादसिद्धा।   
सिद्धभ्रान्तो विशालो वरदविदलितां वेदनार्द्रापशङ्काम् ।   
मन्दानां मन्दभाग्योपहगुणहननं हीनदीनापदाहा।   
लोकानां सत्फलानां फलगतवपुषा साश्विनी सा ददौ चेत् ॥ १३-८९ ॥   
  
एवं क्रमेण देवेश तारकाणां फलाफलम् ।   
पुनः पुनः शृणु प्राण--वल्लभ प्रेमभावक ॥ १३-९० ॥   
  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये   
पाशवकल्पे आज्ञाचक्र-- सारसङ्केते सिद्धमन्त्रप्रकरणे   
भैरवीभैरवसंवादे त्रयोदशः पटलः ॥ १३ ॥  
  
  
  
  
  
  
  
अथ चतुर्दशः पटलः  
  
  
आनन्दभैरवी उवाच   
  
  
अथातः सम्प्रवक्ष्यामि योगमार्गेण शङ्कर ।   
भरण्यादिसप्तविंशान् नक्षत्रार्थं सुसत्फलम् ॥ १४-१ ॥   
  
तत्फलाफलमाहात्म्यं साक्षात्कारकलेः फलम् ।   
फलार्थं भरणीक्षेत्रं धर्मविद्यादिनिर्णयम् ॥ १४-२ ॥   
  
धर्मचिन्ताविनिर्बोधं गमनाभावमङ्गलम् ।   
मकारादिवर्णजातां प्राप्नोति भरणीं भके ॥ १४-३ ॥   
  
कृत्तिकायां शादिवर्णं व्याधिशङ्करसङ्क्षयम् ।   
आरोग्याय धनस्यार्थे तत्र सूर्यं न चाचरेत् ॥ १४-४ ॥   
  
या रोहिणी धनवतां धनहानयोर्न ।   
	प्राणप्रियं गणसुबुद्धविबुद्धिशुद्धिम् ।   
नागादिदोषशमनं क्षितिचक्रमध्ये ।   
	राजश्रियं विबुधशुद्धिमुपैति वृद्धिम् ॥ १४-५ ॥   
  
गृगेन्द्रशीर्षगामिनी नरेन्द्र मन्दिरे निधि।   
	ददाति पापनिर्मले जले घन्यशून्यके ।   
भयं विवाहकालके कुले शुभं शुभेक्षणा ।   
	स्वकीयकिल्बिषं दहेदनन्तबुद्धिसञ्चयम् ॥ १४-६ ॥   
  
आर्द्राविद्रुमरूपिणी रतिकलाकोलाहलोल्लासिनी ।   
सा मत्यार्पणमेव सम्प्रकुरुते काले फलालापनम् ।   
सौख्यं मुख्यसमृद्धिदा दरदलाम्भोजच्छटालिम्पटा ।   
सा धीरं परिरक्ष्यति प्रतिदिनं शान्तं दृशान्तं दहेत् ॥ १४-७ ॥   
  
पुनर्वसुसुतारिका तरुणरूपकूपा कृपा-- ।   
	विशिष्टफलभावनारहितचित्तदोषापहा ।   
धनमन्तपरिमाणगं प्रचुरशोकसङ्घापहा ।   
	प्ररक्षति महाग्रहः परमपीडितं मानुषम् ॥ १४-८ ॥   
  
पुण्या पौषमाकरोति सहसा तेजस्विनां कान्तिदा ।   
कान्तायाः कनकादि--लाभविपदां ध्वंसेन वंशादिदा ।   
बाधायां फलदा मृगा मृगपतेरानन्दतुल्यं श्रियम् ।   
काद्या पञ्चमवर्णज्ञानललिता पातीह पुत्रं यथा ॥ १४-९ ॥   
  
एतद्धि पूर्वपत्रान्ते तारा मङ्गलदायिकाः ।   
प्रतिभान्ति यथा चक्रे ग्रहाणां भ्रामणे शुभे ॥ १४-१० ॥   
  
विपरीतफलं नाथ प्राप्नोति पातके बहु ।   
पुष्यायां स भवेत् क्रूरः कर्कटस्थोऽपि भास्करः ॥ १४-११ ॥   
  
एतासां तारकाणाञ्च राशिदेवान् शृणु प्रभो ।   
मेषः सिंहो धनुश्चैव अश्विन्यादिकदेवताः ॥ १४-१२ ॥   
  
येषां राशिस्थितं वर्णं न हानिवीषयास्पदे ।   
सर्वत्र जयमाप्नोति ग्रहे क्रूरेऽपि सौख्यदः ॥ १४-१३ ॥   
  
विभिन्नराशौ सम्भिन्नो धर्मनिन्दाविवजीतः ।   
स्वनक्षत्रफलं ज्ञात्वा प्रश्नार्थं कोमलं वदेत् ॥ १४-१४ ॥   
  
तत्तन्नक्षत्रसुफलं कुफलं वा भवेद्यदि ।   
तदा वर्णविचारञ्च कृत्वा पुष्पं तदा वदेत् ॥ १४-१५ ॥   
  
अक्षमालाक्रमेणैव तद्वर्णानां विचारतः ।   
तत्तद्वर्णविचारे तु यद्यत् सौख्यं प्रवर्त्तते ॥ १४-१६ ॥   
  
अधिके दोषजाले तु अधिकं दुःखमेव च ।   
बहुसौख्यं नित्यसौख्यं प्राप्नोति साधकोत्तमः ॥ १४-१७ ॥   
  
एतासां तारकाणां तु वारान् शृणु यथाक्रमम् ।   
रव्यादिरविवारान्तं ताराणामधिपं शुभम् ॥ १४-१८ ॥   
  
अशुभञ्च तथा रुद्र ज्ञात्वा प्रश्नार्थमावदेत् ।   
तद्वारनिर्णयं वक्ष्ये पूर्वपङ्केरुहे दले ॥ १४-१९ ॥   
  
रवौ राज्यं बालकानां यदि प्रश्नं प्रियं फलम् ।   
धर्मार्थलाभमेवं हि त्रयोविंशाधिके नरे ॥ १४-२० ॥   
  
संहितं परमानन्दं योगेन तत्त्वचिन्तनम् ।   
इत्यादि रविवारस्य वृद्धानामशुभं शुभे ॥ १४-२१ ॥   
  
सोमे रत्नमुपैति देवकुसुमामोदेन पूर्ण सुखम् ।   
बालायां नवकन्यका शुभफलं मुद्रामयार्थ लभेत् ।   
कैवल्यार्थविचेष्टनं नृपवधूप्रेमाभिलापः सदा ।   
वाञ्छा पुण्यसुखास्पदेषु विमला भक्तिश्च सोमे दिने ॥ १४-२२ ॥   
  
पृथ्वीपुत्रो रुधिरवदनो बालबाली विशेषो ।   
मुख्यं कार्यं दहति सहसा साहसं वासनायाम् ।   
हन्ति प्रायो विफलघटितं शोकसन्तानसार।   
मोक्षं पुण्यं घटयति सदा मङ्गले भूमिवारे ॥ १४-२३ ॥   
  
बुधे वारमुख्ये महापुण्यपुञ्ज।   
	समाप्नोति मर्त्यस्तथा दुर्बलञ्च ।   
सदा कालदोषं महाघोरदुःख।   
	रिपूणां धनीनां महावीर्यदर्पम् ॥ १४-२४ ॥   
  
सुराणां देवानां विविध धनलाभं वितरण।   
प्रतापं सत्कीत्ती क्रतुफलविशेषं विधिगतम् ।   
जनानामानन्दं समर वसगतानन्द हृदये ।   
प्रतिष्ठा सद्धर्मं गमयति मुदा वासनगुरौ ॥ १४-२५ ॥   
  
मन्दारमालान्वित देहधारी नाकस्थले गच्छति देवनिष्ठः ।   
हरेः पदे भक्तिमुपैन्ति सत्यं प्रसाधनात् शुक्रसुवारकाले ॥ १४-२६ ॥   
  
शनैश्चरदिने भयं भुवनदोषमोहान्वित।   
क्षितिप्रियसुतप्रियं परमतारकं स्त्रीसुखम् ।   
विशिष्टधननीरदं वयसि सिद्धिरृद्ध्यर्कज।   
भजन्ति यदि मानुषाः सकलकामनादेः प्रभोः ॥ १४-२७ ॥   
  
पुनश्च रविवारगं फलमतीव दुःखास्पद।   
प्रचण्डकिरणं सदा विकललोकरोगापहम् ।   
तमेव परिभावनं परिकरोति यो वा नरो ।   
न नश्यति कदाचन प्रचुरतापशापाकरम् ॥ १४-२८ ॥   
  
कलाधरफलं शृणु प्रणवबाह्यसूक्ष्माश्रय।   
समग्रखचराफलं फलवतां हि सञ्ज्ञाफलम् ।   
गभीरवचनं नृपप्रियकरस्य रक्षाकर।   
यदीन्दुभजनं यदा कलिशुभादिशम्भोऽकरोत् ॥ १४-२९ ॥   
  
द्वितीयदलमाहात्म्यं नक्षत्रमण्डलावृतम् ।   
तत्तत्ताराफलं वक्ष्ये येन प्रश्नार्थनिर्णयः ॥ १४-३० ॥   
  
अश्लेषा बहुदुःखवादनगतं व्यामोहशोभावृत।   
नानाभृङ्गनिषेवणं धनवतां हानिः पदे सम्पदे ।   
भूपानां परिवर्ज्जनं खलजनैराच्छादितं तापित।   
सन्दद्यात् क्षितिजातिभाति नियतं कोलाहले नारके ॥ १४-३१ ॥   
  
मघायां महेशि धनं हन्ति मध्ये महोल्लासवृद्धिं भयं तस्य   
शत्रोः ।   
क्षितिक्षोभहन्तारमेत्यन्तभावं कुकामातुराणां सदा सङ्गकारम् ॥   
१४-३२ ॥   
  
पूर्वफल्गुनिनक्षत्रे दूरगानां फलं पठेत् ।   
अतिधैर्यं शत्रुपक्षे हानयो यान्ति निश्चितम् ॥ १४-३३ ॥   
  
फलमुत्तरफल्गुन्या दीयते गतिरीश्वरी ।   
यदि देवपरो नाथ तदा सर्वत्र सुन्दरम् ॥ १४-३४ ॥   
  
हस्तामस्तकव्रीडया शुभविलोकत्रये भाग्यदा ।   
रक्ताङ्गीगतिचञ्चलामलगुणाह्लादेन कल्याणदा ।   
सा नित्यं प्रददाति रुक्मशतकं भक्ताय यज्ञाथीने ।   
नानाव्यञ्जनभोजनैरतिसुखी सञ्ज्ञासमूहं ददेत् ॥ १४-३५ ॥   
  
ददाति वित्तं जगतीह चित्रा मनोरथं व्याकुलतामलङ्कृता ।   
कदाचिदेवं हि शरीरदुःखदं न प्राप्नुयादीश्वरभक्तिमालभेत् ॥   
१४-३६ ॥   
  
अश्लेषानाथ शुक्रो विपदमपि कदा नो ददाति प्रदुःख।   
दक्षे पत्रे विहारोत्तरभयहराचण्डतापं न हन्ति ।   
जीवः श्रीमानमोघाशाधनमपि विविधं ब्राह्मणः पीतवर्णः ।   
पूर्वान्तःफल्गुनीशो विधुतनुजवरो नीलवर्णः स्वपत्रम् ॥ १४-३७ ॥   
  
कुरुते बहुसुखवित्तं उत्तरफल्गुनीनाथो मङ्गलेन ।   
हस्तायाः पतिश्चन्द्रो विभवमनन्तं चित्रेशो रविः ॥ १४-३८ ॥   
  
अधस्तृतीयपत्रस्य नक्षत्राणि शृणु प्रभो ।   
यासां वारविशिष्टानां प्रश्ननिष्कर्षसत्फलम् ॥ १४-३९ ॥   
  
स्वातीं रविः पाति महोग्र तेजसा ।   
	विनाशकाले विपरीतबुद्धिदः ।   
इन्दुवीशाखां सुखदः सरस्वती।   
	कुजोऽनुराधां विपदां प्रबाधाम् ॥ १४-४० ॥   
  
बुधो हि पायात् सकलार्थसाधिनी।   
	तथा हि मूलां सुखदाञ्च जीवः ।   
तदा धनार्थं प्रददाति शुक्रः ।   
	पूर्वान्विताऽऽषाढिकयाऽन्वितः सुखम् ॥ १४-४१ ॥   
  
चतुर्थपत्रं वामस्थं महामङ्गलकारणम् ।   
अथर्ववेदरूपं तत् सर्वप्रश्नकथावृतम् ॥ १४-४२ ॥   
  
विपरीते महद्दुखं वर्णसौख्येऽपि हानयः ।   
भवन्ति तारकाणाञ्च शुभदृष्टया महोदयाः ॥ १४-४३ ॥   
  
तत्तारकानाथगुणं शुभाशुभफलप्रदम् ।   
प्रश्नवर्णसमूहानां मतमालोक्य निर्णयम् ॥ १४-४४ ॥   
  
शनिः पात्युत्तराषाढां हानिरूपां विपाकदाम् ।   
दुःखदारिद्र्यसंयुक्तां देवनिष्ठेन बाधते ॥ १४-४५ ॥   
  
रविः प्रपाति श्रवणां धनादिभिः प्रधानदेवाश्रयनिवीकल्पाम् ।   
तथा धनिष्ठां फलदां सुधांशुः कुजो विपत्तिं   
शतभिग्गणेशः ॥ १४-४६ ॥   
  
पूर्वभाद्रपदानाथो बुधः काञ्चनवर्धनः ।   
तथा लोकं महादेवोत्तरभाद्रपदापतिः ॥ १४-४७ ॥   
  
बृहस्पतिः सुखोल्लासं रेवती शस्तथा भृगुः ।   
ददाति परमाह्लादं स्वस्व पत्रस्थराशिभिः ॥ १४-४८ ॥   
  
अभिजित्तारकं पाति शनिः श्रीमान् धनप्रदः ।   
फलभागं मुदा दातुं शनी राजमृगान्तिके ॥ १४-४९ ॥   
  
तच्चन्द्रोच्चस्थमिति के वदन्ति परमप्रियम् ।   
राहुराजा ग्रहाः क्षेत्रे अभिजित् कालवेष्टितः ॥ १४-५० ॥   
  
तत्कालं सूक्ष्मतद्रूपं यो जानाति महीतले ।   
सन्ध्याकालमिति ज्ञेयं शनिराहू सुखान्तयोः ॥ १४-५१ ॥   
  
तत्सन्धिकालमेवं हि सत्त्वगुणमहोदयम् ।   
तत्कुम्भकं विजानीयान्मदीय देहसम्भवम् ॥ १४-५२ ॥   
  
महासूक्ष्मक्षणं तद्धि कुण्डलीमण्डलं यथा ।   
तस्याः प्रथमभागे च धारणाख्यः शनिः प्रभुः ॥ १४-५३ ॥   
  
स्वयं ब्रह्मा मुदा भाति निरञ्जनकलेवरः ।   
तस्याः शेषे रेचनाख्यः संहारविग्रहः शुचिः ॥ १४-५४ ॥   
  
राहुरूपी स्वयं शम्भुः पञ्चतत्त्वविधानवित् ।   
कालरूपी महादेवो विकटास्यो भयङ्करः ॥ १४-५५ ॥   
  
सर्वपापानलं हन्ति चन्द्ररूपी सुधाकरः ।   
कृष्णवर्णः कालयमः पुण्यापुण्यनिरूपकः ॥ १४-५६ ॥   
  
द्वयोर्मध्ये सूक्ष्मरूपा तडित्कोटिसमप्रभा ।   
महासत्त्वाश्रिता देवी विष्णुमायाग्रहाश्रिता ॥ १४-५७ ॥   
  
अभिजित्तारका सूक्ष्मा सन्धिकाललया जया ।   
कुम्भकाक्रान्तहृदया ग्रहचक्रपुरोगमा ॥ १४-५८ ॥   
  
नक्षत्रमण्डलग्राममध्यस्था तिथिषोडशी ।   
असामयी सूक्ष्मकला तरुणानन्दनिर्भरा ॥ १४-५९ ॥   
  
अस्या आद्यभागसंस्थो ब्रह्मरूपी रजोगुणः ।   
अस्याः शेषः कालरूपी तमोगुणलयप्रियः ॥ १४-६० ॥   
  
चन्द्रो ब्रह्मा शिवः सूर्यो महामायातनूत्तरः ।   
आत्रेयी परमा शक्तिः सुषुम्नान्तरगामिनी ॥ १४-६१ ॥   
  
मध्यस्था ब्रह्मशिवयोवीधिशास्त्रस्य सिद्धिदा ।   
यैर्ज्ञायते सर्वसंस्था सर्वानन्दहृदि स्थिता ॥ १४-६२ ॥   
  
तैरानन्दफलोपेतैः सत्त्वसम्भोगकारिणी ।   
महाविष्णुर्महामाया चन्द्रतारास्वरूपिणी ॥ १४-६३ ॥   
  
मुक्तिदा भोगदा भोग्या शम्भोराद्या महेश्वरी ।   
अज्ञानावृतता घोरान्धकारकालसंहारहंसिनी ॥ १४-६४ ॥   
  
मन्दवायुप्रिया यस्य कल्पनार्थे च वीरहा ।   
सा पाति जगतां लोकान् तस्याधीनमिदं जगत् ॥ १४-६५ ॥   
  
नाकाले मिरयते कश्चिद् यदि जानाति वायवीम् ।   
वायवी परमा शक्तिरिति तन्त्रार्थ निर्णयः ॥ १४-६६ ॥   
  
सूक्ष्मागमनरूपेण सूक्ष्मसिद्धिं ददाति या ।   
नराणां भजनार्थाय अष्टैश्वर्यजयाय च ॥ १४-६७ ॥   
  
कथितं ब्रह्मणा पूर्वं शिष्याय तनुजाय च ।   
लोभमोहकामक्रोधमदमात्सर्यहाय च ॥ १४-६८ ॥   
  
तत्क्रमं परमं प्रीतिवर्धनं भूतले प्रभो ।   
आज्ञाचक्रस्य मध्ये तु वायवी परितिष्ठति ॥ १४-६९ ॥   
  
चन्द्रसूर्याग्निरूपा सा धर्माधर्मविवजीता ।   
मनोरूपा बुद्धिरूपा शरीरं व्याप्यं तिष्ठति ॥ १४-७० ॥   
  
आज्ञा द्विदलमध्ये तु चतुद्र्दशमुदाहृतम् ।   
वेददले वेदवर्णं वादिसान्तं महाप्रभम् ॥ १४-७१ ॥   
  
तदग्निरूप सम्पन्नम् ऋग्वेदादिसमन्वितम् ।   
शृणु तद्वेदमाहात्म्यं क्रमशः क्रमशः प्रभो ॥ १४-७२ ॥  
  
  
  
इति श्री रुद्रयामले उत्तरतन्त्रे भावप्रश्नार्थनिर्णये   
आज्ञाचक्रसङ्केते   
वेदप्रकरणे भैरवी भैरवसंवादे चतुर्दशः पटलः ॥ १४ ॥  
  
  
  
  
  
  
  
अथ पञ्चदशः पटलः  
  
  
आनन्दभैरवी उवाच  
  
  
देवकार्यं वेदशाखापल्लवं प्रणवं परम् ।   
वदामि परमानन्द भैरवाह्लादमाशृणु ॥ १५-१ ॥   
  
आद्यपत्रे अकारञ्च ऋग्वेदं परमाक्षरम् ।   
ब्रह्माणं तं विजानीयाद् आद्यवेदार्थनिर्णयम् ॥ १५-२ ॥   
  
वेदेन लभ्यते सर्वं वेदाधीनमिदं जगत् ।   
वेदमन्त्रविहीनो यः शक्तिविद्यां समभ्यसेत् ॥ १५-३ ॥   
  
स भवेद्धि कथं योगी कौलमार्गपरायणः ।   
श्रीआनन्दभैरव उवाच  
ब्रह्मस्तोत्रं हि किं देवि! ब्रह्मविद्या च कीदृशी? ॥ १५-४ ॥   
  
ब्रह्मज्ञानी च को वा स्यात् को वा ब्रह्मशरीरधृक् ।   
तत्प्रकारं कुलानन्दकारिणि प्रियकौलिनि ॥ १५-५ ॥   
  
वद शीघ्रं यदि स्नेहदृष्टिश्चेन्मयि सुन्दरि ।   
श्री आनन्दभैरवी उवाच  
तदेव ब्रह्मणः स्तोत्रं वायवीशक्तिसेवनम् ॥ १५-६ ॥   
  
सूक्ष्मरूपेण मग्ना या ब्रह्मविद्या प्रकीतीता ।   
सदा वायू प्राणरससूक्ष्मोन्मत्तप्रसन्नधीः ॥ १५-७ ॥   
  
एकान्तभक्तिः श्रीनाथे ब्रह्मविद्या प्रकीतीता ।   
अष्टाङ्गन्यासनिहतः सूक्ष्मसञ्चारहृत् शुचिः ॥ १५-८ ॥   
  
सदा विवेकमाकुर्याद् ब्रह्मज्ञानी प्रकीतीतः ।   
ब्रह्मानन्दं हृदि श्रीमान् शक्तिमाधाय वायवीम् ॥ १५-९ ॥   
  
सदा भजति यो ज्ञानी ब्रह्मज्ञानी प्रकीतीतः ।   
विजयारससारेण बिना बाह्यासवेन च ॥ १५-१० ॥   
  
वायव्यानन्दसंयुक्तो ब्रह्मज्ञानी प्रकीतीतः ।   
सदानन्दरसे मग्नः परिपूर्णकलेवरः ॥ १५-११ ॥   
  
आनन्दाश्रुजलोन्मत्तो ज्ञातो ब्रह्मशरीरधृक् ।   
शक्तिः कुण्डलिनी देवी जगन्मातास्वरूपिणी ॥ १५-१२ ॥   
  
प्राप्यते यैः सदा भक्तैः मुक्तिरेवागमं फलम् ।   
आद्यपत्रे प्रतिष्ठन्ति वर्णजालसमाश्रिताः ॥ १५-१३ ॥   
  
वायवीशक्तयः कान्ता ब्रह्माण्डमण्डलस्थिताः ।   
राशिनक्षत्रतिथिभिः सर्वदोज्ज्वलनायिकाः ॥ १५-१४ ॥   
  
भवानी ब्रह्मशक्तिस्था साऽवश्यमेवमाश्रयेत् ।   
मासेन जायते सिद्धिः खेचरी वायुशोषणी ॥ १५-१५ ॥   
  
द्विमासे वज्रदेहः स्यात् क्रमेण वर्धयेत् पुमान् ।   
द्विमासे कल्पसंयुक्तो यस्य सम्बन्धरूपतः ॥ १५-१६ ॥   
  
चैतन्या कुण्डली शक्तिर्वायवी बलतेजसा ।   
चैतन्यसिद्धिहेतुस्था ज्ञानमात्रं ददाति सा ॥ १५-१७ ॥   
  
ज्ञानमात्रेण मोक्षः स्याद् वायवी ज्ञानमाश्रयेत् ।   
महाबली महावाग्ग्मी वर्धते च दिने दिने ॥ १५-१८ ॥   
  
आयुर्वृद्धिः सदा तस्य जरामृत्युविवजीतः ।   
कुण्डलीकृपया नाथ विना किञ्चिन्न सिद्ध्यति ॥ १५-१९ ॥   
  
ब्रह्मा विष्णुश्च रुद्रश्च ईश्वरञ्च सदाशिवः ।   
ततः परशिवो देव वायवी परिकल्पिता ॥ १५-२० ॥   
  
एते षट्शङ्कराः सर्वसिद्धिदाः चित्तसंस्थिताः ।   
सर्वे तिष्ठन्ति पत्राग्रेऽमृतधारारसाप्लुताः ॥ १५-२१ ॥   
  
अधोमुखाः सूक्ष्मरूपाः कोटिसूर्यसमप्रभाः ।   
ब्रह्ममार्गस्थिताः सर्वे सन्ति षट्चक्रमण्डले ॥ १५-२२ ॥   
  
आज्ञया अध एवं हि चक्रं द्वादशकं स्मरेत् ।   
गलितामृतधाराभिराप्लुतं कुण्डलीप्रियम् ॥ १५-२३ ॥   
  
आग्नेयीं कुण्डलीं मत्त्वा अधोधाराभितर्पणम् ।   
प्रकुर्वन्ति परानन्दरसिकाः षट्शिवाः सदा ॥ १५-२४ ॥   
  
चन्द्रमण्डलसञ्जाता जीवरूपधरा यथा ।   
आत्मज्ञानसमाशक्ताः शक्तितर्पणतत्पराः ॥ १५-२५ ॥   
  
द्वितीयदलरूपं हि यजुर्वेदं कुलेश्वर ।   
अकस्मात् सिद्धिकरणं विष्णुना परिमीलितम् ॥ १५-२६ ॥   
  
वज्रकोटिमहाध्वानघोरनादसमाकुलम् ।   
हरिमीश्वरमीशानं वासुदेवं सनातनम् ॥ १५-२७ ॥   
  
सत्वाधिष्ठान विनयं चतुर्वर्गफलप्रदम् ।   
वाञ्छातिरिक्तदातारं कृष्णं योगेश्वरं प्रभुम् ॥ १५-२८ ॥   
  
राधिका राकिणी देवी वायवीशक्तिलालितम् ।   
महाबलं महावीरं शङ्खचक्रगदाधरम् ॥ १५-२९ ॥   
  
पीताम्बरं सारभूतं यौवनामोदशोभितम् ।   
श्रुतिकन्यासमाक्रान्तं श्रीविद्याराधिका प्रभुम् ॥ १५-३० ॥   
  
दैत्यदानवहन्तारं शरीरस्य सुखावहम् ।   
भावदं भक्तिनिलयं यदा सागर चन्द्रकम् ॥ १५-३१ ॥   
  
गरुडासनसमारूढं मनोरूपं जगन्मयम् ।   
यज्ञकर्मविधानज्ञं आज्ञाचक्रोपरि स्थितम् ॥ १५-३२ ॥   
  
अधः परामृतरसपानोन्मत्तकलेवरः ।   
साधको योगनिरतः स्वाधिष्ठानगतं यथा ॥ १५-३३ ॥   
  
तदाकारं विभाव्याशु सिद्धिमाप्नोति शङ्कर ।   
को वैष्णवो वाजिकः को धामीको वापि को भुवि ॥ १५-३४ ॥   
  
को वा भवति योगी च तन्मे वद सुरेश्वरि ।   
आनन्दभैरवी उवाच  
शङ्कर शृणु वक्ष्यामि कालनिर्णयलक्षणम् ॥ १५-३५ ॥   
  
वैष्णवानां वैष्णवत्वं आज्ञाचक्रे फलाफलम् ।   
आज्ञाचक्रं महाचक्रं यो जानाति महीतले ॥ १५-३६ ॥   
  
तस्याऽसाध्यं त्रिभुवने न किञ्चिदपि वर्तते ।   
सदा शुचिर्ध्याननिष्ठो मुहुर्जाप्यपरायणः ॥ १५-३७ ॥   
  
स्मृतिवेदक्रियायुक्तो विधिश्रुतिमनुप्रियः ।   
सर्वत्र समभावो यो वैष्णवः परिकीतीतः ॥ १५-३८ ॥   
  
समता शत्रुमित्रेषु कृष्णभक्तिपरायणः ।   
योगशिक्षापरो नित्यं वैष्णवः परिकीतीतः ॥ १५-३९ ॥   
  
यजुर्वेदाभ्यासरतः सदाचारविचारवान् ।   
सदा साधुषु संसर्गो वैष्णवः परिकीतीतः ॥ १५-४० ॥   
  
विवेकधर्मविद्यार्थी कृष्णे चित्तं निधाय च ।   
शिववत् कुरुते कर्म वैष्णवः परिकीतीतः ॥ १५-४१ ॥   
  
यज्ञिको ब्राह्मणो धीरो भवः प्रेमाभिलाषवान् ।   
वनस्थो घोरविपिने नवीनतरुशोभिते ॥ १५-४२ ॥   
  
एकाकी कुरुते योगं जीवात्मपरमात्मनोः ।   
वाय्वग्नी रेचकः सूर्यः पूरकश्चन्द्रमा तथा ॥ १५-४३ ॥   
  
ज्वलच्छिखा सूर्यरूपा न च योजनमेव च ।   
पुनः पूरकयोगश्च चन्द्रस्य तेजसा हविः ॥ १५-४४ ॥   
  
ऊद्र्ध्वविषा ज्वलद्वह्नौ वायवीबलचञ्चले ।   
योऽनिशं कुरुते होमं मौनी याज्ञिक उच्यते ॥ १५-४५ ॥   
  
जीवसूर्याग्निकिरणे आत्मचन्द्राद्यपूरकैः ।   
काये यः कुरुते होमं याज्ञिकः परिकीतीतः ॥ १५-४६ ॥   
  
सुरा शक्तिः शिवो मांसं तद्भोक्ता भैरवः स्वयम् ।   
शक्त्यग्नौ जुहुयान्मांसं याज्ञिकः परिकीतीतः ॥ १५-४७ ॥   
  
विधिवत् कुलकुण्डे च कुलवह्नौ शिवात्मकैः ।   
पूर्णहोमं यः करोति याज्ञिकः परिकीतीतः ॥ १५-४८ ॥   
  
भूमण्डले धर्मशालो निर्जने कामवेश्मनि ।   
दृढभक्त्या जीवसारं यो जपेत् स हि धामीकः ॥ १५-४९ ॥   
  
मणौ लोष्ठे समं ध्यानं धर्मेऽधर्मे जयेऽजये ।   
कृत्वा त्यागी भवेद्यस्तु ब्रह्मज्ञानी स साधकः ॥ १५-५० ॥   
  
सदा ईश्वरचिन्ता च गुरोराज्ञा व्यवस्थितिः ।   
सुशीलो दीनबन्धुश्च धामीकः परिकीतीतः ॥ १५-५१ ॥   
  
कालज्ञो विधिवेत्ता च अष्टाङ्गयोगविग्रहः ।   
पर्वते कन्दरे मौनी भक्तो योगी प्रकीतीतः ॥ १५-५२ ॥   
  
ब्रह्मज्ञानी चावधूतः पुण्यात्मा सुकृती शुचिः ।   
वाञ्छाविहीनो धर्मात्मा स योगी परिकीतीतः ॥ १५-५३ ॥   
  
वाग्वादिनीकृपापात्रः षडाधारस्य भेदकः ।   
ऊर्ध्वरेता स्त्रीविहीनः स योगी परिकीतीतः ॥ १५-५४ ॥   
  
यजुर्वेदपुरोगामी यजुःपत्रस्थवर्णधृक् ।   
वर्णमालाचित्तजापो भावुकः स हि योगिराट् ॥ १५-५५ ॥   
  
मासद्वादशकग्रस्तं राशिद्वादशकान्वितम् ।   
तिथिवारं तु नक्षत्रयुक्तमाज्ञाम्बुजं भजेत् ॥ १५-५६ ॥   
  
दिक्कालदेशप्रश्नार्थं वायवीशक्तिनिर्णयम् ।   
बालवृद्धास्तादिदण्डपलनिश्वाससङ्ख्यया ॥ १५-५७ ॥   
  
व्याप्तमाज्ञाचक्रसारं भजेत् परमपावनम् ।   
चक्रे सर्वत्र सुखदं सतां हानिर्न च प्रभो ॥ १५-५८ ॥   
  
खलानां विपरीतञ्च निन्दकानां पदे पदे ।   
दुःखानि प्रभवन्तीह पापिनाञ्च फलाफलम् ॥ १५-५९ ॥   
  
पापी पञ्चत्त्वमाप्नोति ज्ञानी याति परं पदम् ।   
यः श्वासकालवेत्ता च स ज्ञानी परिकीतीताः ॥ १५-६० ॥   
  
श्वासकालं न जानाति स पापी परिकीतीतः ।   
यजुर्वेदं सत्त्वगुणं सत्त्वाधिष्ठाननिर्मलम् ॥ १५-६१ ॥   
  
गुरोराज्ञाक्रमेणैव अधस्तत्त्वेन कुण्डलीम् ।   
महाशक्तिं समाप्नोति ऊद्र्ध्वाधः क्रमयोगतः ॥ १५-६२ ॥   
  
यजुर्वेद महापात्रसत्त्वाधिष्ठानसेवया ।   
ललाटामृतधाराभिश्चैतन्या कुण्डली भवेत् ॥ १५-६३ ॥   
  
विभाव्य द्विदलं चक्रं होमं कुर्यादहनीशम् ।   
शुद्धाज्यैर्जुहुयान्मन्त्री अधस्तुण्डे च कुण्डलीम् ॥ १५-६४ ॥   
  
भजन्ति रुद्धेन्द्रियशुद्धयोग।   
	प्रचण्डरश्मिप्रगताङ्गसुन्दराः ।   
आम्बुजं चक्रवरं चतुद्र्दल।   
	यन्मध्यदेशे शतकोटितेजसम् ॥ १५-६५ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये   
पाशवकल्पे आज्ञा-- चक्रसारसङ्केते सिद्धमन्त्रप्रकरणे   
वेदप्रकरणोल्लासे भैरवभैरवीसंवादे ।   
पञ्चदशः पटलः ॥ १५ ॥  
  
  
  
  
  
  
अथ षोडशः पटलः  
  
  
  
आनन्दभैरवी उवाच  
  
  
शृणुष्वानन्दरुद्रेश तृतीयदललक्षणम् ।   
सामवेदमधश्चक्रं तमोगुणनिराकुलम् ॥ १६-१ ॥   
  
वर्णजालादिनाक्रान्तं रुद्ररूपं महेश्वरम् ।   
लयस्थानं कामरूपं परमानन्दमन्दिरम् ॥ १६-२ ॥   
  
वह्निवृत्तिसुस्थानं विभाव्य योगिराड् भवेत् ।   
तत्स्थानं योगिनां धर्मो गुरोराज्ञाफलप्रदम् ॥ १६-३ ॥   
  
तत्पदाब्जं श्रीगुरूणां भ्रूमध्ये द्विदलाम्बुजे ।   
मुहुर्मुहुः शनैर्ध्यायेत् समीरास्पदभास्वरम् ॥ १६-४ ॥   
  
विभाव्य मनसा वाचा कर्मणा सूक्ष्मवायुना ।   
लीनं कृत्वा सदा ध्यायेत् सदा हर्षकलेवरः ॥ १६-५ ॥   
  
सहस्रारे यथा ध्यानं तद्ध्यानं द्विदलाम्बुजे ।   
गुरुमात्मानमीशानं देवदेवं सनातनम् ॥ १६-६ ॥   
  
अकस्मात् सिद्धिदातारं योगाऽष्टाङ्गफलप्रदम् ॥ १६-७ ॥   
  
नित्यं शब्दमयं प्रमाणविषयं नित्योपमेयं गुरु ।   
चन्द्रोल्लासतनुप्रभं शतविधूल्लास्साय पङ्केरुहम् ।   
सर्वप्राणगतं गतिस्थमचलं ज्ञानाधिनिर्लेपन ।   
रूढालास्यगुणालयं लयमयं स्वात्मोपलब्धिं भजे ॥ १६-८ ॥   
  
यदि भजेज्जगताममलेश्वरं स्मरहरं गुरुमीश्वरमात्मनि ।   
परमसुन्दरचन्द्रसामाकुलं निपतिताद्यकुलानलसञ्चयम् ॥ १६-९ ॥   
  
प्रणमतां समतां कुरुते गुरो यदि भवान् विफलं परिहन्ति मे ।   
तव पदाम्बुजमद्भुतलीलया परिभजे भवसागरपारगम् ॥ १६-१० ॥   
  
गुरुपदं सितपङ्कजराजितं कनकनूपुरसुन्दरसञ्जनम् ।   
रचितचित्रितचारुनखेन्दुकं भुवनभावनपावनमाश्रये ॥ १६-११ ॥   
  
सकलसत्फल पालनकोमलं विमलशोणित पङ्कज मण्डितम् ।   
पदतलं खनिग्रहपालनं खचितरत्नधराचलनं भजे ॥ १६-१२ ॥   
  
सुकनकाजडितासनपङ्कजे परिभवं भवसागरसम्भवम् ।   
यदि कृपा विभवेन्मयि पामरे व्यवतु मां तव पादतलं भजे ॥ १६-१३   
॥   
  
परमहंसमनुं हररूपिणं सकलमक्षवशङ्गुरुमीश्वरम् ।   
सकललक्षणचन्द्रमसःकरं तरुगुरोर्मुखपङ्कजमाश्रये ॥ १६-१४ ॥   
  
गुरोराज्ञाचक्रं भुवनकरणं केवलमय ।   
	सकारं नादेन्दुकुमुदहृदयं कामकलया ।   
लयस्थाने वायोर्नवमधुरसमोदमिलिते ।   
	दले वेदक्षेत्रे विधुविरहिते तत्र पदके ॥ १६-१५ ॥   
  
तमोगुणसमाक्रान्ते अधोमण्डलमण्डिते ।   
द्विबिन्दुनिलये स्थाने द्विदले श्रीगुरोः पदम् ॥ १६-१६ ॥   
  
महावह्निशिखाकारं तन्मध्ये चिन्तयेत् सुधीः ।   
एतद्योगप्रसादेन बीजवाग्भवकूटकैः ॥ १६-१७ ॥   
  
चिरजीवी भवेत् क्षुद्रो वागीशत्वमवाप्नुयात् ।   
श्रीगुरोश्चरणाम्भोजनिःसृतं यत् परामृतम् ॥ १६-१८ ॥   
  
तत्परामृतधाराभिः सन्तर्प्य कुलनायिकाम् ।   
पुनः पुनः समाकुञ्च्य प्रबुद्धां तां स्मरेत् सदा ॥ १६-१९ ॥   
  
पर्यायत्त्वापररसं धारयेन्मारुतं सुधीः ।   
तत्परामृतधाराभिः सन्तर्प्य कुलनायिकाम् ॥ १६-२० ॥   
  
ततः पुनः पुनः पात्यं सर्वपुण्यफलं प्रिये ।   
धनरत्नमहालक्ष्मीः प्राप्नोति साधकोत्तमः ॥ १६-२१ ॥   
  
सर्वत्र जयमाप्नोति युद्धे क्रोधे महाभये ।   
महायुधि स्थितो याति सुशीलो मोक्षमाप्नुयात् ॥ १६-२२ ॥   
  
इति ते कथितं नाथ ब्रह्मज्ञानमनुत्तमम् ।   
आज्ञाचक्रत्रिखण्डस्य दलस्य कामरूपतः ॥ १६-२३ ॥   
  
सत्फलं समवाप्नोति विचार्य भावयेद्यदि ।   
आज्ञाचक्रे त्रिखण्डे च कामरूपं महेश्वरम् ॥ १६-२४ ॥   
  
चीनाचारसमाक्रान्तं श्मशानाधिपवेष्टितम् ।   
कालं कालकरं चक्रं महाकालं कलानिधिम् ।   
पलानुपलविपलद्दण्डतिथ्यातिपदपक्षकैः ॥ १६-२५ ॥   
  
मासवत्सरादियुगैर्महाकालैः समन्वितम् ।   
उल्काकोटिसमं नेत्रं तीक्ष्णदंष्ट्र्ं सुरेश्वरम् ॥ १६-२६ ॥   
  
कोटिकोटिनेत्रजालशोभिताननपङ्कजम् ।   
चिद्रूपं सदसन्मुक्तिरूपिणं बहुरूपिणम् ॥ १६-२७ ॥   
  
ध्यात्वा त्वतिसुखेनैव कालरुद्रं परेश्वरम् ।   
नासिकोद्र्ध्वे भ्रुवोर्मध्ये आज्ञाचक्रे महाप्रभो ॥ १६-२८ ॥   
  
विभाव्य परमं स्थानं तत्क्षणात्तन्मयो भवेत् ।   
हाकिनीं भावयेन्मन्त्री रौरवादिविनाशिनीम् ॥ १६-२९ ॥   
  
कोटिसौदामिनीभासाममृतानन्दविग्रहाम् ।   
अमातत्त्वपूर्णशोभां हेमवाराणसीस्थिताम् ॥ १६-३० ॥   
  
नानालङ्कार शोभाङ्गीं नवयौवनशालिनीम् ।   
पीनस्तनीं बलोन्मत्तां सर्वाधारस्वरूपिणीम् ॥ १६-३१ ॥   
  
दीर्घप्रणवजापेन तोषयन्तीं त्रिविक्रमम् ।   
मौनां मनोमयीं देवीं सर्वविद्यास्वरूपिणीम् ॥ १६-३२ ॥   
  
महाकालीं महानीलां पीतवर्णां शशिप्रभाम् ।   
त्रिपुरां सुन्दरीं वामां वामकामदुघां शिवाम् ॥ १६-३३ ॥   
  
ध्यायेदेकासने वामे परनाथस्य पावनीम् ।   
सर्वाधारात्मिकां शक्तिं दुनीवार्यां दुरत्ययाम् ॥ १६-३४ ॥   
  
श्वासमात्रेण वसयेत् कुलमार्गं न पण्डितः ।   
कुलाकुलविभागेन आत्मानं नीयते परे ॥ १६-३५ ॥   
  
श्वासाभ्यासं विना नाथ अष्टाङ्गाभ्यसनेन च ।   
विना दमेन धैर्येण कुलमार्गो न सिद्ध्यति ॥ १६-३६ ॥   
  
तथा पूरकयोगेन रेचकेनापि तिष्ठति ।   
विना कुम्भकसत्त्वेन यथैतौ नापि तिष्ठतः ॥ १६-३७ ॥   
  
तथा योगं विना नाथ अष्टाङ्गाभ्यसनं विना ।   
कुलमार्गो महातत्त्वो न सिद्ध्यति कदाचन ॥ १६-३८ ॥   
  
कुलमार्गं विना मोक्षं कः प्राप्नोति महीतले ।   
कुलमार्गं न जानाति योगवाक्यागमाकुलम् ॥ १६-३९ ॥   
  
स कथं पूजयेद्देवीं तस्य योगः कृतः प्रभो ।   
अज्ञात्वा वीरनाथानामाचारं यः करोति हि ॥ १६-४० ॥   
  
तेषां बहुदिने योगशिक्षा भवति निश्चितम् ।   
प्राणायामं महाधर्मं वेदानामप्यगोचरम् ॥ १६-४१ ॥   
  
सर्वपुण्यस्य सारं हि पापराशितुलानलम् ।   
महापातककोटीनां तत्कोटीनाञ्च दुष्कृतम् ॥ १६-४२ ॥   
  
पूर्वजन्माजीतं पापं नानादुष्कर्मपातकम् ।   
नश्यत्येव महादेव षण्मासाभ्यासयोगतः ॥ १६-४३ ॥   
  
सन्ध्याकाले प्रभाते च यः करोत्यप्यहनीशम् ।   
वशी षोडशसङ्ख्याभिः प्राणायामान् पुनः पुनः ॥ १६-४४ ॥   
  
संवत्सरं वशी ध्यात्त्वा खेचरो योगिराड् भवेत् ।   
योगी भूत्वा कौलमार्गं समाश्रित्यामरो भवेत् ॥ १६-४५ ॥  
  
  
महाविद्यापतिर्भूत्वा विचारात् साधकोत्तमः ॥ १६-४६ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने भावार्थबोधनिर्णये   
पाशवकल्पे   
 आज्ञा-- चक्रसारसङ्केते सिद्धमन्त्रप्रकरणे भैरवीभैरवसंवादे   
षोडशः पटलः ॥ १६ ॥  
  
  
  
  
  
  
  
अथ सप्तदशः पटलः  
  
  
आनन्दभैरवी उवाच  
  
  
अथ वक्ष्ये महादेव अथर्ववेदलक्षणम् ।   
सर्ववर्णस्य सारं हि शक्त्याचारसमन्वितम् ॥ १७-१ ॥   
  
अथर्ववेदादुत्पन्नं सामवेदं तमोगुणम् ।   
सामवेदाद्यजुर्वेदं महासत्त्वसमुद्भवम् ॥ १७-२ ॥   
  
रजोगुणमयं ब्रह्मा ऋग्वेदं यजुषः स्थितम् ।   
मृणालसूत्रसदृशी अथर्ववेदरूपिणी ॥ १७-३ ॥   
  
अथर्वे सर्ववेदाश्च जलखेचरभूचराः ।   
निवसन्ति महा विद्या कुलविद्या महर्षयः ॥ १७-४ ॥   
  
समाप्तिपत्रशेषार्थं समीपं लोकमण्डले ।   
शक्तिचक्रसमाक्रान्तं दिव्यभावात्मकं शुभम् ॥ १७-५ ॥   
  
तत्रैव वीरभावञ्च तत्रैव पशुभावकम् ।   
सर्वभावात् परं तत्त्वमथर्वं वेदपत्रकम् ॥ १७-६ ॥   
  
द्विबिन्दुनिलयस्थानं ब्रह्माविष्णुशिवात्मकम् ।   
चतुर्वेदान्वितं तत्त्वं शरीरं दृढणिमीतम् ॥ १७-७ ॥   
  
चतुवींशतितत्त्वानि सन्ति गात्रे मनोहरे ।   
ब्रह्मा रजोगुणाक्रान्तः पूरकेणाभिरक्षति ॥ १७-८ ॥   
  
विष्णुः सत्त्वगुणाक्रान्तः कुम्भकैः स्थिरभावनैः ।   
हरस्तमोगुणाक्रान्तो रेचकेणापि विग्रहम् ॥ १७-९ ॥   
  
अथर्ववेदचक्रस्था कुण्डली परदेवता ।   
एतन्माया तु यो नैव ब्रह्मविष्णुशिवेन च ॥ १७-१० ॥   
  
शरीरं देवनिलयं भक्तं ज्ञात्वा प्रवक्ष्यति ।   
सर्ववेदमयी देवी सर्वमन्त्रस्वरूपिणी ॥ १७-११ ॥   
  
सर्वयन्त्रात्मिका विद्या वेदविद्याप्रकाशिनी ।   
चैतन्या सर्वधर्मज्ञा स्वधर्मस्थानवासिनी ॥ १७-१२ ॥   
  
अचैतन्या ज्ञानरूपा हेमचम्पकमालिनी ।   
अकलङ्का निराधारा शुद्धज्ञानमनोजवा ॥ १७-१३ ॥   
  
सर्वसङ्कटहन्त्री च सा शरीरं प्रपाति हि ।   
तस्याः कार्यमिदं विश्वं तस्याः पुण्यानि हन्ति हि ॥ १७-१४ ॥   
  
तस्याश्चैतन्यकरणे सदा व्याकुलचेतसः ।   
महात्मानः प्रसिद्ध्यन्ति यदि कुर्वन्ति चेतनाम् ॥ १७-१५ ॥   
  
तस्या अनुग्रहादेव किं न सिद्ध्यति भूतले ।   
षण्मासाभ्यासयोगेन चैतन्या कुण्डली भवेत् ॥ १७-१६ ॥   
  
सा देवी वायवी शक्तिः परमाकाशवाहिनी ।   
तारिणी वेदमाता च बहिर्याति दिने दिने ॥ १७-१७ ॥   
  
द्वादशाङ्गुलमानेन आयुः क्षरति नित्यशः ।   
द्वादशाङ्गुलवायुश्च क्षयं कुर्याद्दने दिने ॥ १७-१८ ॥   
  
यावद् यावद् बहिर्याति कुण्डली परदेवता ।   
तावत्तावत्खण्डलयं भवेद्धि पापमोक्षणम् ॥ १७-१९ ॥   
  
यदा यदा न क्षरति वायवी सूक्ष्मरूपिणी ।   
बाह्यचन्द्रे महादेव आग्नेयी सोममण्डले ॥ १७-२० ॥   
  
मूलाधारे कामरूपे ज्वलन्ती चण्डिका शिखा ।   
यदा शिरोमण्डले च सहस्रदलपङ्कजे ॥ १७-२१ ॥   
  
तेजोमयी सदा याति शिवं कामेश्वरं प्रभुम् ।   
अच्युताख्यं महादेवं तदा ज्ञानी स योगिराट् ॥ १७-२२ ॥   
  
यदि क्षरति सा देवी बाह्यचन्द्रे मनोलये ।   
तदा योगं समाकुर्यात् यावत् शीर्षेण गच्छति ॥ १७-२३ ॥   
  
यदि शीर्षे समागम्यामृतपानं करोति सा ।   
वायवी सूक्ष्मदेहस्था सूक्ष्मालयप्रिया सती ॥ १७-२४ ॥   
  
तदेव परमा सिद्धिर्भक्तिमार्गो न संशयः ।   
चतुर्वेद ज्ञानसारं अथर्वं परिकीतीतम् ॥ १७-२५ ॥   
  
अथर्ववेदविद्या च देवता वायवी मता ।   
तस्याः सेवनमात्रेण रुद्र्ररूपो भवेन्नरः ॥ १७-२६ ॥   
  
केवलं कुम्भकस्था सा एका ब्रह्मप्रकाशिनी ।   
  
  
भैरव उवाच  
  
  
केन वा वायवी शक्तिः कृपा भवति पार्वति ॥ १७-२७ ॥   
  
स्थिरचेता भवेत् केन विवेकी वा कथं भवेत् ।   
मन्त्रसिद्धिर्भवेत् केन कायसिद्धिः कथं भवेत् ॥ १७-२८ ॥   
  
विस्तार्य वद चामुण्डे आनन्दभैरवेश्वरी ।   
  
  
आनन्दभैरवी उवाच  
  
  
शृणुष्वैकमनाः शम्भो मम प्राणकुलेश्वर ॥ १७-२९ ॥   
  
एकवाक्येन सकलं कथयामि समासतः ।   
श्रद्धया परया भक्त्या मनोनियमतत्परः ॥ १७-३० ॥   
  
स प्राप्नोति पराशक्तिं वायवीं सूक्ष्मरूपिणीम् ।   
धैर्यक्षमामिताहारी शान्तियुक्तो यतिर्महान् ॥ १७-३१ ॥   
  
सत्यवादी ब्रह्मचारी दयाधर्मसुखोदयः ।   
मनसः संयमज्ञानी दिगम्बरकलेवरः ॥ १७-३२ ॥   
  
सर्वत्र समबुद्धिश्च परमार्थविचारवित् ।   
शरशया भूमितले वायवीं परमामृतम् ॥ १७-३३ ॥   
  
य एवं पिबति क्षिप्रं तत्रैव वायवी कृपा ।   
गुरुसेवापरे धीरे शुद्धसत्त्वतनुप्रभे ॥ १७-३४ ॥   
  
भक्ते अष्टाङ्गनिरते वायवी सुकृपा भवेत् ।   
अतिथिं भोजयेद्यस्तु न भुक्ता स्वयमेव च ॥ १७-३५ ॥   
  
सर्वपापविनिर्मुक्तो वायवी सुकृपा ततः ।   
अन्तरात्मा महात्मा यः कुरुते वायुधारणम् ॥ १७-३६ ॥   
  
देवगुरौ सत्यबुद्धिर्वायवी सुकृपा ततः ।   
एककालो वृथा याति नैव यस्य महेश्वर ॥ १७-३७ ॥   
  
वायव्यां चित्तमादाय तत्रानिलकृपा भवेत् ।   
विचरन्ति महीमध्ये योगशिक्षानिबन्धनम् ॥ १७-३८ ॥   
  
प्राणायामेच्छुको यो वा वायवी सुकृपा ततः ।   
प्रतिवत्सरमानेन पीठे पीठे वसन्ति ये ॥ १७-३९ ॥   
  
वायवीं प्रजपन्तीह वायवी सुकृपा ततः ।   
अल्पाहारी निरोगी च विजयानन्दनन्दितः ॥ १७-४० ॥   
  
वायवीं भजतो योगी वायवी सुकृपा भवेत् ।   
अन्तर्यागे पीठचक्रे चित्तमाधाय यत्नतः ॥ १७-४१ ॥   
  
नामनिष्ठो धारणाख्यो वायवी सुकृपा ततः ।   
पशुभाव समाक्रान्तः सदा रेतोविवजीतः ॥ १७-४२ ॥   
  
शुक्रमैथुनहीनश्च वायवी सुकृपा ततः ।   
अकालेऽपि सकालेऽपि नित्यं धारणतत्परः ॥ १७-४३ ॥   
  
योगिनामपि सङ्गी यो वायवी सुकृपा ततः ।   
बन्धुबान्धवहीनश्च विवेकाक्रान्तमानसः ॥ १७-४४ ॥   
  
शोकाशोकसमं भावं वायवी सुकृपा ततः ।   
सर्वदानन्दहृदयः कालज्ञो भौतसाधनः ॥ १७-४५ ॥   
  
मौनधारणजापश्च वायवी सुकृपा ततः ।   
निर्जनस्थाननिरतो निश्चेष्टो दीनवत्सलः ॥ १७-४६ ॥   
  
बहुजल्पनशून्यश्च स्थिरचेताः प्रकीतीतः ।   
हास्य सन्तोषहिंसादिरहितः पीठपारगः ॥ १७-४७ ॥   
  
योगशिक्षासमाप्त्यर्थी स्थिरचेताः प्रकीतीतः ।   
मत्कुलागमभावो ज्ञो महाविद्यादिमन्त्रवित् ॥ १७-४८ ॥   
  
शुद्धभक्तियुतः शान्तः स्थिरचेताः प्रकीतीतः ।   
मूलाधारे कामरूपे हृदि जालन्धरे तथा ॥ १७-४९ ॥   
  
ललाटे पूर्णगिर्याख्ये उड्डीयाने तदूर्ध्वके ।   
वाराणस्यां भ्रुवोर्मध्ये ज्वलन्त्यां लोचनत्रये ॥ १७-५० ॥   
  
मायावत्यां सुखवृत्ते कण्ठे चाष्टपुरे तथा ।   
अयोध्यायां नाभिदेशे कट्यां काञ्च्यां महेश्वर ॥ १७-५१ ॥   
  
पीठेष्वेतेषु भूलोके चित्तमाधाय यत्नतः ।   
उदरे पूरयेद् वायुं सूक्ष्मसङ्केतभाषया ॥ १७-५२ ॥   
  
पादाङ्गुष्ठे च जङ्घायां जानुयुग्मे च मूलके ।   
चतुर्दले षड्दले च तथा दशदले तथा ॥ १७-५३ ॥   
  
दले द्वादशके चैव सिद्धिसिद्धान्तनिर्मले ।   
कण्ठे षोडशपत्रे च द्विदले पूर्णतेजसि ॥ १७-५४ ॥   
  
कैलासाख्ये ब्रह्मरन्ध्रपदे निर्मलतेजसि ।   
सहस्रारे महापद्मे कोटिकोटिविधुप्रभे ॥ १७-५५ ॥   
  
चालयित्वा महावायुं कुम्भयित्वा पुनः पुनः ।   
पूरयित्वा रेचयित्वा रोमकूपाद्विनिर्गतम् ॥ १७-५६ ॥   
  
तिस्रः कोट्यर्धकोटि च यानि लोमानि मानुषे ।   
नाडीमुखानि सर्वाणि धर्मबिन्दुं च्यवन्ति हि ॥ १७-५७ ॥   
  
यावत्तद्बिन्दुपातश्च तावत्कालं लयं स्मृतम् ।   
तावत्कालं प्राणयोगात् प्रस्वेदाधमसिद्धिदम् ॥ १७-५८ ॥   
  
सूक्ष्मवायुसेवया च किन्न सिद्ध्यति भूतले ।   
लोमकूपे मनो दद्यात् लयस्थाने मनोरमे ॥ १७-५९ ॥   
  
स्थिरचेता भवेत् शीघ्रं नात्र कार्या विचारणा ।   
वायुसेवां विना नाथ कथं सिद्धिर्भवेद् भवे ॥ १७-६० ॥   
  
स्थिरचित्तं बिना नाथ मध्यमापि न जायते ।   
स्थाने स्थाने मनो दत्वा वायुना कुम्भकेन च ॥ १७-६१ ॥   
  
धारयेन्मारुतं मन्त्री कालज्ञानी दिवानिशम् ।   
एकान्तनिर्जने स्थित्वा स्थिरचेता भवेद् ध्रुवम् ॥ १७-६२ ॥   
  
स्थिरचित्तं विना शम्भो सिद्धिः स्यादुत्तमा कथम् ॥ १७-६३ ॥   
  
निवाह्य पञ्चेन्द्रियसञ्ज्ञकानि यत्नेन धैर्यायतिरीश्वरस्त्वम् ।   
प्राप्नोति मासन्नयसाधनेन विषासवं भोक्तुमसौ समर्थः ॥ १७-६४ ॥   
  
मासत्रयाभ्यास--सुसञ्चयेन स्थिरेन्द्रियः स्यादधमादिसिद्धिः ।   
सा खेचरी सिद्धिरत्र प्रबुद्धा चतुर्थये मासे तु भवेद्विकल्पनम् ॥ १७-  
६५ ॥   
  
तदाधिकारी पवनाशनोऽसौ स्थिरासनानन्दसुचेतसा भुवि ।   
प्रकल्पने सिद्धिं यथार्थगामिनीमुपेति शीघ्रं वरवीरभावम् ॥ १७-  
६६ ॥   
  
सा वयवी शक्तिरनन्तरूपिणी लोभावलीनां कुहरे महासुखम् ।   
ददाति सौख्यं गतिचञ्चलं जयं स्थिराशयत्वं सति शास्त्रकोविदम्   
॥ १७-६७ ॥   
  
षण्मासयोगासननिष्ठदेहा वायुश्रमानन्दरसाप्तविग्रहः ।   
विहाय कल्पान्वितयोगभावं श्रुत्यागमान् कर्तुमसौ समर्थः ॥ १७-६८ ॥   
  
स्थिरचेता महासिद्धिं प्राप्नोति नात्र संशयः ।   
संवत्सरकृताभ्यासे महाखेचरतां व्रजेत् ॥ १७-६९ ॥   
  
यावन्निर्गच्छति प्रीता वायवी शक्तिरुत्तमा ।   
नासाग्रमववार्यैव स्थिरचेता महामतिः ॥ १७-७० ॥   
  
चण्डवेगा यदा क्षिप्रमन्तरालं न गच्छति ।   
सर्वत्रगामी स भवेत् तावत्कालं विचक्षणः ॥ १७-७१ ॥   
  
यदि शीर्षादूर्ध्वदेशे द्वादशाङ्गुलकोपरि ।   
गन्तुं समर्थो भगवान् शिवतुल्यो गणेश्वरः ॥ १७-७२ ॥   
  
सर्वत्रगामी प्रभवेत् खेचरो योगिराड् वशी ।   
इति सिद्धिर्वत्सरे स्यात् स्थिरचित्तेन शङ्कर ॥ १७-७३ ॥   
  
योगी भूत्वा मनःस्थैर्यं न करोति यदा भुवि ।   
कृच्छेर्ण पदमारुह्य प्रपतेन्नारकी यथा ॥ १७-७४ ॥   
  
अत एव महाकाल स्थिरचेता भव प्रभो ।   
तदा मां प्राप्स्यसि क्षिप्रं वायवीमष्टसिद्धिदाम् ॥ १७-७५ ॥   
  
यदि सिद्धो भवेद् भूमौ वायवीसुकृपादिभिः ।   
सदा कामस्थिरो भूत्वा गोपयेन्मातृजारवत् ॥ १७-७६ ॥   
  
यदा यदा महादेव योगाभ्यासं करोति यः ।   
शिष्येभ्योऽपि सुतेभ्योऽपि दत्वा कार्यं करोति यः ॥ १७-७७ ॥   
  
तदैव स महासिद्धिं प्राप्नोति नात्र संशयः ।   
संवत्सरं चरेद्धर्मं योगमार्गं हि दुर्गमम् ॥ १७-७८ ॥   
  
प्रकाशयेन्न कदापि कृत्वा मृत्युमवाप्नुयात् ।   
योगयोगाद् भवेन्मोक्षो मन्त्रसिद्धिरखण्डिता ॥ १७-७९ ॥   
  
न प्रकाश्यमतो योगं भुक्तिमुक्तिफलाय च ।   
नित्यं सुखं महाधर्मं प्राप्नोति वत्सराद् बहिः ॥ १७-८० ॥   
  
आत्मसुखं नित्यसुखं मन्त्रं यन्त्रं तथागमम् ।   
प्रकाशयेन्न कदापि कुलमार्ग कुलेश्वर ॥ १७-८१ ॥   
  
यद्येवं कुरुते धर्मं तदा मरणमाप्नुयात् ।   
योगभ्रष्टो विज्ञानज्ञोऽजड। मृत्युमवाप्नुयात् ॥ १७-८२ ॥   
  
येन मृत्युवशो याति तत्कार्यं नापि दर्शयेत् ।   
दत्तात्रेयो महायोगी शुको नारद एव च ॥ १७-८३ ॥   
  
येन कृतं सिद्धिमन्त्रं वर्णजालं कुलार्णवम् ।   
एकेन लोकनाथेन योगमार्गपरेण च ॥ १७-८४ ॥   
  
तथा मङ्गलकार्येण ध्यानेन साधकोत्तमः ।   
उत्तमां सिद्धिमाप्नोति वत्सराद् योगशासनात् ॥ १७-८५ ॥   
  
आदौ वै ब्रह्मणो ध्यानं पूरकाष्टाङ्गलक्षणैः ।   
कुर्यात् सकलसिद्ध्यर्थमम्बिकापूजनेन च ॥ १७-८६ ॥   
  
ऋग्वेदं चेतसि ध्यात्वा मूलाधारे चतुद्र्दले ।   
वायुना चन्द्ररूपेण धारयेन्मारुतं सुधीः ॥ १७-८७ ॥   
  
अथर्वान्निर्गतं सर्वं ऋग्वेदादि चराचरम् ।   
तेन पूर्णचन्द्रमसा जीवेनार्यामृतेन च ॥ १७-८८ ॥   
  
जुहुयादेकभावेन कुण्डलीसूर्यगोऽनले ।   
कुम्भकं कारयेन्मन्त्री यजुर्वेदपुरःसरम् ॥ १७-८९ ॥   
  
सर्वसत्त्वाधिष्ठितं तत् सर्वविज्ञानमुत्तमम् ।   
वायव्याः पूर्णसंस्थानं योगिनामभिधायकम् ॥ १७-९० ॥   
  
पुनः पुनः कुम्भयित्वा सत्त्वे निर्मलतेजसि ।   
महाप्रलयसारज्ञो भवतीति न संशयः ॥ १७-९१ ॥   
  
रेचकं शम्भुना व्याप्तं तमोगुणमनोलयम् ।   
सर्वमृत्युकुलस्थानं व्याप्तं धर्मफलाफलैः ॥ १७-९२ ॥   
  
पुनः पुनः क्षोभनिष्ठो रेचकेन निवर्तते ।   
रेचकेन लयं याति रेचनेन परं पदम् ॥ १७-९३ ॥   
  
प्राप्नोति साधकश्रेष्ठो रेचकेनापि सिद्धिभाक् ।   
रेचकं वह्निरूपञ्च कोटिवह्निशिखोज्ज्वलम् ॥ १७-९४ ॥   
  
द्वादशाङ्गुलमध्यस्थं ध्यात्वा बाह्ये लयं दिशेत् ।   
चन्द्रव्याप्तं सर्वलोकं सर्वपुण्यसमुद्भवम् ॥ १७-९५ ॥   
  
रेचकाग्निर्दहतीह वायुसख्यो महाबली ।   
तत् शशाङ्कजीवरूपं पीत्वा जीवति वायवी ॥ १७-९६ ॥   
  
आग्नेयी दह्यति क्षिप्रं एष होमः परो मतः ।   
एतत् कार्यं यः करोति स न मृत्युवशो भवेत् ॥ १७-९७ ॥   
  
एतयोः सन्धिकालञ्च कुम्भकं तत्त्वसाधनम् ।   
तदेव भावकानाञ्च परमस्थानमेव च ॥ १७-९८ ॥   
  
महाकुम्भकलाकृत्या स्थिरं स्थित्त्वा च कुम्भके ।   
अथर्वगामिनीं देवीं भावयेदमरो महान् ॥ १७-९९ ॥   
  
अनन्तभावनं शभ्भोरशेषसृष्टिशोभितम् ।   
अथर्वं भावयेन्मन्त्री शक्तिचक्रक्रमेण तु ॥ १७-१०० ॥   
  
आज्ञाचक्रे वेददले चतुर्दलसुमन्दिरे ।   
अथर्वयोगिनीं ध्यायेत् समाधिस्थेन चेतसा ॥ १७-१०१ ॥   
  
ततोऽच्युताख्यं जगतामीश्वरं शीर्षपङ्कजे ।   
प्रपश्यति जगन्नाथं नित्यसूक्ष्मसुखोदयम् ॥ १७-१०२ ॥   
  
आज्ञाचक्रे शोधनमशेषदलमथर्वं परिकीतीतम् ।   
ज्योतिश्चक्रे तन्मध्ये योगमार्गेण सद्बिलम् ॥ १७-१०३ ॥   
  
प्रपश्यति महाज्ञानी बाह्यदृष्ट्या यथाम्बुजम् ।   
कालेन सिद्धिमाप्नोति ब्रह्मज्ञानी च साधकः ॥ १७-१०४ ॥   
  
ततो भजेत् कौलमार्गं ततो विद्यां प्रपश्यति ।   
महाविद्यां कोटिसूर्यज्वालामालासमाकुलम् ॥ १७-१०५ ॥   
  
एतत्तत्त्वं विना नाथ न पश्यति कदाचन ।   
वसिष्ठो ब्रह्मपुत्रोऽपि चिरकालं सुसाधनम् ॥ १७-१०६ ॥   
  
चकार निर्जने देशे कृच्छेर्ण तपसा वशी ।   
शतसहस्रं वत्सरं च व्याप्य योगादिसाधनम् ॥ १७-१०७ ॥   
  
तथापि साक्षाद्विज्ञानं न बभूव महीतले ।   
ततो जगाम क्रुद्धोऽसौ तातस्य निकटे प्रभुः ॥ १७-१०८ ॥   
  
सर्वं तत् कथयामास स्वीयाचारक्रमं प्रभो ।   
अन्यमन्त्रं देहि नाथ एषा विद्या न सिद्धिदा ॥ १७-१०९ ॥   
  
अन्यथा सुदृढं शापं तवाग्रे प्रददामि हि ।   
ततस्तं वारयामास एवं न कुरु भो सुत ॥ १७-११० ॥   
  
पुनस्तां भज भावेन योगमार्गेण पण्डित ।   
ततः सा वरदा भूत्वा आगमिष्यति तेऽग्रतः ॥ १७-१११ ॥   
  
सा देवी परमा शक्तिः सर्वसङ्कटतारिणी ।   
कोटिसूर्यप्रभा नीला चन्द्रकोटिसुशीतला ॥ १७-११२ ॥   
  
स्थिरविद्युल्लताकोटिसदृशी कालकामिनी ।   
सा पाति जगतां लोकान् तस्याः कर्म चराचरम् ॥ १७-११३ ॥   
  
भज पुत्र स्थिरानन्द कथं शप्तुं समुद्यतः ।   
एकान्तचेतसा नित्यं भज पुत्र दयानिधे ॥ १७-११४ ॥   
  
तस्या दर्शनमेवं हि अवश्यं समवाप्स्यसि ।   
एतत् श्रुत्वा गुरोर्वाक्यं प्रणम्य च पुनः पुनः ॥ १७-११५ ॥   
  
जगाम जलधेस्तीरे वशी वेदान्तवित् शुचिः ।   
सहस्रवत्सरं सम्यक् जजाप परमं जपम् ॥ १७-११६ ॥   
  
आदेशोऽपि न बभूव ततः क्रोधपरो मुनिः ।   
व्याकुलात्मा महाविद्यां वसिष्ठः शप्तुमुद्यतः ॥ १७-११७ ॥   
  
द्विराचम्य महाशापः प्रदत्तश्च सुदारुणः ।   
तेनैव मुनिना नाथ मुनेरग्रे कुलेश्वरी ॥ १७-११८ ॥   
  
आजगाम महाविद्या योगिनामभयप्रदा ।   
अकारणमरे विप्र शापो दत्तः सुदारुणः ॥ १७-११९ ॥   
  
मम सेवां न जानाति मत्कुलागम चिन्तनम् ।   
कथं योगाभ्यासवशात् मत्पदाम्भोजदर्शनम् ॥ १७-१२० ॥   
  
प्राप्नोति मानुषो देवे मनध्यानमदुःखदम् ।   
यः कुलार्थी सिद्धमन्त्री मद्वेदाचार निर्मलः ॥ १७-१२१ ॥   
  
ममैव साधनं पुण्यं वेदानामप्यगोचरम् ।   
बौद्धदेशेऽथर्ववेदे महाचीने तदा व्रज ॥ १७-१२२ ॥   
  
तत्र गत्वा महाभावं विलोक्य मत्पदाम्बुजम् ।   
मत्कुलज्ञो महर्षे त्वं महासिद्धो भविष्यसि ॥ १७-१२३ ॥   
  
एतद्वाक्यं कथयित्वा सा वायव्याकाशवाहिनी ।   
निराकाराऽभवत् शीघ्रं ततः साकाशवाहिनी ॥ १७-१२४ ॥   
  
ततो मुनिवरः श्रुत्वा महाविद्यां सरस्वतीम् ।   
जगाम चीनभूमौ च यत्र बुद्धः प्रतिष्ठति ॥ १७-१२५ ॥   
  
पुनः पुनः प्रणम्यासौ वसिष्ठः क्षितिमण्डले ।   
रक्ष रक्ष महादेव सूक्ष्मरूपधराव्यय ॥ १७-१२६ ॥   
  
अतिदीनं वसिष्ठं मां सदा व्याकुलचेतसम् ।   
ब्रह्मपुत्रो महादेवीसाधनायाजगाम च ॥ १७-१२७ ॥   
  
सिद्धिमार्गं न जानामि वेदमार्गपरो हर ।   
तवाचारं समालोक्य भयानि सन्ति मे हृदि ॥ १७-१२८ ॥   
  
तन्नाशय मम क्षिप्रं दुर्बुद्धिं भेदगामिनीम् ।   
वेदबहिष्कृतं कर्म सदा ते चालये प्रभो ॥ १७-१२९ ॥   
  
कथमेतत् प्रकारञ्च मद्यं मांसं तथाङ्गनाम् ।   
सर्वे दिगम्बराः सिद्धा रक्तपानोद्यता वराः ॥ १७-१३० ॥   
  
मुहुर्मुहुः प्रपिबन्ति रमयन्ति वराङ्गनाम् ।   
सदा मांसासवैः पूर्णा मत्ता रक्तविलोचनाः ॥ १७-१३१ ॥   
  
निग्रहानुग्रहे शक्ताः पूर्णान्तःकरणोद्यताः ।   
वेदस्यागोचराः सर्वे मद्यस्त्रीसेवने रताः ॥ १७-१३२ ॥   
  
इत्युवाच महायोगी दृष्ट्वा वेदबहिष्कृतम् ।   
प्राञ्जलिवीनयाविष्टो वद चैतत् कुलं प्रभो ॥ १७-१३३ ॥   
  
मनःप्रवृत्तिरेतेषां कथं भवति पावन ।   
कथं वा जायते सिद्धिर्वेदकार्यं बिना प्रभो ॥ १७-१३४ ॥   
  
  
श्रीबुद्ध उवाच   
  
  
वसिष्ठ शृणु वक्ष्यामि कुलमार्गमनुत्तमम् ।   
येन विज्ञातमात्रेण रुद्ररूपी भवेत् क्षणात् ॥ १७-१३५ ॥   
  
साक्षेपेण सर्वसारं कुलसिद्ध्यर्थमागमम् ।   
आदौ शुचिर्भवेद् धीरो विवेकाक्रान्तमानसः ॥ १७-१३६ ॥   
  
पशुभावस्थिरचेताः पशुसङ्गविवजीतः ।   
एकाकी निर्जने स्थित्वा कामक्रोधादिवजीतः ॥ १७-१३७ ॥   
  
दमयोगाभ्यासरतो योगशिक्षादृढव्रतः ।   
वेदमार्गाश्रयो नित्यं वेदार्थनिपुणो महान् ॥ १७-१३८ ॥   
  
एवं क्रमेण धर्मात्मा शीलो दार्ढ्यगुणान्वितः ।   
धारयेन्मारुतं नित्यं श्वासमार्गे मनोलयम् ॥ १७-१३९ ॥   
  
एवमभ्यासयोगेन वशी योगी दिने दिने ।   
शनैः क्रमाभ्यासाद् दहेद् स्वेदोद्गमोऽधमः ॥ १७-१४० ॥   
  
मध्यमः कल्पसंयुक्तो भूमित्यागः परो मतः ।   
प्राणायामेन सिद्धिः स्यान्नरो योगेश्वरो भवेत् ॥ १७-१४१ ॥   
  
योगी भूत्वा कुम्भकज्ञो मौनी भक्तो दिवानिशम् ।   
शिवे कृष्णे ब्रह्मपदे एकान्तभक्तिसंयुतः ॥ १७-१४२ ॥   
  
ब्रह्मविष्णुशिवा एते वायवीगतिचञ्चला ।   
एवं विभाव्य मनसा कर्मणा वचसा शुचिः ॥ १७-१४३ ॥   
  
आदौ चित्तं समाधाय चिद्रूपायां स्थिराशयः ।   
ततो महावीरभावं कुलमार्गं महोदयम् ॥ १७-१४४ ॥   
  
शक्तिचक्रं सत्त्वचक्रं वैष्णवं नवविग्रहम् ।   
समाश्रित्य भजेन्मन्त्री कुलकात्यायनीं पराम् ॥ १७-१४५ ॥   
  
प्रत्यक्षदेवतां श्रीदां चण्डोद्वेगनिकृन्तिनीम् ।   
चिद्रूपां ज्ञाननिलयां चैतन्यानन्दविग्रहाम् ॥ १७-१४६ ॥   
  
कोटिसौदामिनीभासां सर्वतत्त्वस्वरूपिणीम् ।   
अष्टादशभुजां रौद्रीं शिवमांसाचलप्रियाम् ॥ १७-१४७ ॥   
  
आश्रित्य प्रजपेन्मन्त्रं कुलमार्गाश्रयो नरः ।   
कुलमार्गात् परं मार्गं को जानाति जगत्त्रये ॥ १७-१४८ ॥   
  
एतन्मार्गप्रसादेन ब्रह्मा स्रष्टा स्वयं महान् ।   
विष्णुश्च पालने शक्तो निर्मलः सत्त्वरूपधृक् ॥ १७-१४९ ॥   
  
सर्वसेव्यो महापूज्यो यजुर्वेदाधिपो महान् ।   
हरः संहारकर्त्ता च वीरेशोत्तममानसः ॥ १७-१५० ॥   
  
सर्वेषामन्तकः क्रोधी क्रोधराजो महाबली ।   
वीरभावप्रसादेन दिक्पाला रुद्ररूपिणः ॥ १७-१५१ ॥   
  
वीराधीनमिदं विश्वं कुलाधीनञ्च वीरकम् ।   
अतः कुलं समाश्रित्य सर्वसिद्धीश्वरो जडः ॥ १७-१५२ ॥   
  
मासेनाकर्षणं सिद्धिद्वीमासे वाक्पतिर्भवेत् ।   
मासत्रयेण संयोगाज्ज्ञायते सुखवल्लभः ॥ १७-१५३ ॥   
  
एवं चतुष्टये मासि भवेद् दिक्पालगोचरः ।   
पञ्चमे पञ्चबाणः स्यात्षष्ठे रुद्रो भवेद् ध्रुवम् ॥ १७-१५४ ॥   
  
एतदाचारसारं हि सर्वेषामप्यगोचरम् ।   
एतन्मार्गं कौलमार्ग कौलमार्गं परं नहि ॥ १७-१५५ ॥   
  
योगिनां दृढचित्तानां भक्तानामेकमासतः ।   
कार्यसिद्धिर्भवेन्नारी कुलमार्गप्रसादतः ॥ १७-१५६ ॥   
  
पूर्णयोगी भवेद् विप्रः षण्मासाभ्यासयोगतः ।   
शक्तिं बिना शिवोऽशक्तः किमन्ये जडबुद्धयः ॥ १७-१५७ ॥   
  
इत्युक्त्वा बुद्धरूपी च कारयामास साधनम् ।   
कुरु विप्र महाशक्तिसेवनं मद्यसाधनम् ॥ १७-१५८ ॥   
  
महाविद्यापदाम्भोजदर्शनं समवाप्स्यसि ।   
एतच्छ्रुत्वा गुरोर्वाक्यं स्मृत्वा देवीं सरस्वतीम् ॥ १७-१५९ ॥   
  
मदिरासाधनं कर्त्तुं जगाम कुलमण्डले ।   
मद्यं मांसं तथा मांसं मुद्रा मैथुनमेव च ॥ १७-१६० ॥   
  
पुनः पुनः साधयित्वा पूर्णयोगी बभूव सः ।   
योगमार्गं कुलमार्गमेकाचारक्रमं प्रभो ॥ १७-१६१ ॥   
  
योगी भूत्वा कुलं ध्यात्वा सर्वसिद्धीश्वरो भवेत् ।   
सन्धिकालं कुलपथं योगेन जडितं सदा ॥ १७-१६२ ॥   
  
भगसंयोगमात्रेण सर्वसिद्धीश्वरो भवेत् ।   
एतद्योगं विजानीयाज्जीवात्मपरमात्मनोः ॥ १७-१६३ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने   
भावप्रश्नार्थनिर्णये सिद्धमन्त्रप्रकरणे चतुर्वेदोल्लासे   
भैरवभैरवीसंवादे सप्तदशः पटलः ॥ १७ ॥  
  
  
  
  
  
  
  
  
  
  
अथाष्टादशः पटलः  
  
  
आनन्दभैरवी उवाच  
  
  
शृणु नाथ प्रवक्ष्यामि असाध्यसाधनं परम् ।   
कामचक्रस्य वर्णानां वर्णनं प्रश्ननिर्णयम् ॥ १८-१ ॥   
  
आज्ञाचक्रमध्यभागे नाडीकोटिरसालिनी ।   
तन्मध्ये भावयेन्मन्त्री कामचक्रं मनोरमम् ॥ १८-२ ॥   
  
कामचक्रे च पूर्वोक्तवर्णमालोक्य साधकः ।   
न्यासमन्त्रे पुटीकृत्य जपित्वा योगिराड् भवेत् ॥ १८-३ ॥   
  
एको मन्दिरमध्यस्थो मन्त्रमाश्रित्य यत्नतः ।   
निजनामाक्षरं तत्र तत्कोष्ठमनुमाश्रयेत् ॥ १८-४ ॥   
  
  
आनन्दभैरव उवाच   
  
  
एतेषां कोष्ठसंस्थानां वर्णानां हि फलाफलम् ।   
वद कान्ते रहस्यं मे कामचक्रफलोद्भवम् ॥ १८-५ ॥   
  
  
आनन्दभैरवी उवाच   
  
  
कामचक्रं कालरूपं ततो वाराणसीपुरम् ।   
तत्र सर्वपीठचक्रं चक्राणामुत्तमोत्तमम् ॥ १८-६ ॥   
  
एतच्चक्रप्रसादेन ते पादाम्बुजदर्शनम् ।   
प्राप्नोति साधकान् सत्यं सर्वं जानाति साधकः ॥ १८-७ ॥   
  
कामनाफलसिद्ध्यर्थं मन्त्रार्थादिविचारणाम् ।   
वृद्धमस्तमितं त्यक्त्वा गृह्णीयान्मन्त्रमुत्तमम् ॥ १८-८ ॥   
  
  
( आनन्दभैरवी उवाच ) ।   
  
  
शृणु वर्णफलं नाथ असाध्यप्रश्ननिर्णयम् ।   
वर्णानाञ्च नाथ राशिभेदेन संशृणु प्रभो ॥ १८-९ ॥   
  
बाल्यादिषु स्थितान् वर्गान् आश्रयेत् साधकोत्तमः ।   
वर्जयेद् वृद्धभावञ्च तथास्तमितमेव च ॥ १८-१० ॥   
  
आश्रयेद् राशिभावेन बाल्यकैशोरयौवन ।   
अथ बाल्यं वर्गभेदं विचारे वामयोगतः ॥ १८-११ ॥   
  
मन्त्राणाञ्चापि गणयेत् प्रश्नकर्माणि दक्षिणात् ।   
मध्यकोणावधिं नाथ गणनीयं विचक्षणैः ॥ १८-१२ ॥   
  
ऊद्र्ध्वदक्षिणयोगेन गणयेत् प्रश्नकर्मणि ।   
वामयोगेन गणयेद् मन्त्रादीनां विचारणे ॥ १८-१३ ॥   
  
शृणु तद्वर्गवर्गाणां फलमत्यन्तसुन्दरम् ।   
वदामि परमानन्दरससिन्धुमधुव्रतः(त) ॥ १८-१४ ॥   
  
कवर्गं कामाख्याभवनमणिपीठे त्रिजगता।   
धरित्री सा धात्री वसति सततं सिद्धिनवके ।   
हुताशेष्वाकाशे जलदतनुसाकाशजननी ।   
गभीरा खड्गाभा करहर(भयवर)करा घोरमुखरा ॥ १८-१५ ॥   
  
अभ्यासयोगात् कलिकालपावनी।   
कालीं कुलानन्दमयीं रमेशीम् ।   
महारसोल्लाससुवक्त्रलोचना।   
कामेश्वरीं कूर्मपदं(दं) भजेज्जयी ॥ १८-१६ ॥   
  
कालागुरोरुत्तमसिद्धसेविता ।   
मनोहरा खेचरसारशाखिनी ।   
उल्कासमग्रा भवदीपवृत्ति--  
स्तेज(ः)(प्र)कूटामलनीलदेहा ॥ १८-१७ ॥   
  
खड्गायुधा खर्परधारिणी सा ।   
	चण्डोद्गमा वायुपथस्थ खेचरी ।   
विद्याभयाखञ्जनलोचना गतिः ।   
	क्षितिक्षये खेचरवर्गधारिणी ॥ १८-१८ ॥   
  
खारी विहारी खलखेलनेन ।   
	खराखरोन्मत्तगतिप्रिया खगा ।   
महाखगारूपखलस्थिता सदा ।   
	प्रपाति विद्याबलविक्रमस्थिता ॥ १८-१९ ॥   
  
व्यापारनिद्रागहनार्थचिन्ताखरप्रभाभाति यदा यदा ॥ १८-२० ॥   
  
गायत्री गणनायिका मतिगतिग्लानिरगूढाशया ।   
गीता गोकुलकामिनी गुरुतरा गार्ह्याग्निजेयोदया ।   
गोरूपा गयहा गया गुणवती गाथापथस्थायिनी ।   
श्रीगुर्वी प्रतिपालनं त्रिजगतां गायन्ति यां तां भजेत् ॥ १८-२१ ॥   
  
वायोर्घर्मकरानन्दमोहिनी घर्घरा घना ।   
निद्रामाध्याति घटना नीला घोटकवाहिनी ॥ १८-२२ ॥   
  
बिन्दुस्था विषभोजनानलकथा बीजश्रमायोप्रिया ।   
पञ्चाढ्यामनुनासिका सुखमयी वेदक्रिया षण्मुखी ॥ १८-२३ ॥   
  
विचित्रवस्त्राचरणाब्जचालनम् ।   
विचारचेष्टां मयि देहि चञ्चले ॥ १८-२४ ॥   
  
इति वर्णं चवर्गस्य महापातकनाशनम् ।   
कामचक्रे स्थितं यद्यत् प्रश्ने मन्त्रगृहे यथा ॥ १८-२५ ॥   
  
चवर्गफलमत्यन्तनिष्कर्षं सूक्ष्मभावनम् ।   
धिया सर्वाक्षरश्रेणीं भावयन्ति पुनः पुनः ॥ १८-२६ ॥   
  
सर्वं जानाति शम्भो त्वं परं किं कथयामि ते ।   
तथापि वर्गमाहात्म्यं कामचक्रस्थनिर्मलम् ॥ १८-२७ ॥   
  
यो जानाति कामचक्रं यमो हन्ति न तं जनम् ।   
तत्प्रकारं भावयुक्तं भावनाध्याननिर्मलम् ॥ १८-२८ ॥   
  
ध्यात्वा कामरूपस्था मूलाधारनिवासिनः ।   
देवताः पाथीवाः सर्वे आत्मानं परमेष्ठिनः ॥ १८-२९ ॥   
  
न जानन्ति बालका मे तेषां योगादिसिद्धये ।   
कामच्रकं कामरूपं कामनाफलसिद्धिदम् ॥ १८-३० ॥   
  
तन्मन्त्रग्रहणादेव साक्षादीशो भवेन्नरः ।   
श्रुतिशास्त्राणि सर्वाणि करे तस्य न संशयः ॥ १८-३१ ॥   
  
योगशिक्षादिकं सर्वं जानाति कामचक्रतः ।   
कामचक्रप्रसादेन कामरूपी भवेद् ध्रुवम् ॥ १८-३२ ॥   
  
तद्वर्णस्थं तदन्तःस्थं दशकोणस्थमेव च ।   
अष्टदलस्थं तत्रापि विचार्य साधकोत्तमः ॥ १८-३३ ॥   
  
अनुलोमविलोमेन शास्त्रस्यानुक्रमेण च ।   
बाल्यं कैशोरमुल्लासं वृद्धिः सिद्धिश्च यौवने ॥ १८-३४ ॥   
  
वृद्धो वृद्धत्वमाप्नोति अस्ते च निधनं भवेत् ।   
नवग्रहास्तत्र मध्ये पञ्चप्राणाश्च सन्ति वै ॥ १८-३५ ॥   
  
अनुलोमविलोमेन गणयेद्दशकोणके ।   
दशकोणे सर्वसिद्धिरष्टसिद्धिश्च तत्र वै ॥ १८-३६ ॥   
  
अष्टपत्रे प्रशंसन्ति अधोऽनन्तमध्ये गृहे ।   
ब्राह्मणमूर्ध्वगेहे च मन्त्रवर्णांश्च तत्तु तान् ॥ १८-३७ ॥   
  
समाश्रित्य जपेद्विद्यां सूरयः क्रमरूपिणीम् ।   
ह्रस्वदेवीं ह्रस्वबुद्धिं ददाति साधकाय च ॥ १८-३८ ॥   
  
यदि क्रोधपरा विद्या भक्षयेत् साधकं लघु ।   
अतः समवयोरूपां देवतामष्टसिद्धिदाम् ॥ १८-३९ ॥   
  
देवो भूत्वा यजेद्देवं तदा मोक्षं समाप्नुयात् ।   
यदि वर्णं न जानाति कौलपुत्रोऽप्यधो व्रजेत् ॥ १८-४० ॥   
  
डाकिनी तं भक्षयति दीक्षामन्त्रार्णहीनकम् ।   
ततो वर्णविचारञ्च प्रवक्ष्यामि समासतः ॥ १८-४१ ॥   
  
चापान् धृत्वा नरेन्द्रस्तमपि मनुजकं पालयन्तीह लोके ।   
सर्व चन्द्रो विघातं प्रचुरमयभयं भास्करो हन्ति शोकान् ।   
चातुर्थ्या चक्रपाणेः पदमपि चपला सन्ददातीह माया-- ।   
योगोद्योगी चरुगतमनसा साधकायाऽऽशु योगम् ॥ १८-४२ ॥   
  
छत्राशा कमले स्थिता स्थितिलये वाञ्छाफलश्रीधरा ।   
छायामण्डपमध्यगाच्छलगता छत्रञ्छटा तेजसा ।   
त्रैलोक्यं प्रतिपाति पाशुपतिभिः क्षेत्राधिपैः श्रीधरैः ।   
प्राणप्रेमविहारिणी भगवतीच्छत्रेण तं साधकम् ॥ १८-४३ ॥   
  
जातिख्यातिरनुत्तमा प्रभवति प्रीतायमाभ्यासता।   
जीवानामतिदुःखराशिहननात् एकार्थसञ्चारिणी ।   
वज्रा जीवनमध्यगा गतिमती विद्या जया यामिनी ।   
जाता जातनिवारिणी जनमनःसंहारचिन्तावतु ॥ १८-४४ ॥   
  
झं झन्त्वादविवादं झटिति झरझरा झारयाबीजझङ्का।   
गङ्गा हन्ति हताशुभा धनमुखी कैवल्यमुक्तिप्रदा ।   
कृत्वा रक्षति साधकं झरझनत्कारेण सूक्ष्मानिला ।   
कामक्रोधविनाशिनी शशिमुखी झङ्कारशब्दप्रिया ॥ १८-४५ ॥   
  
ञकारबीजामलभावसारैः बाणस्य पुञ्जं प्रतिहन्ति योगिनी ।   
खड्गायुधा सा रसपानमत्ता संहारनिद्राकुलसाधुदुःखहा ॥ १८-४६   
॥   
  
चन्द्रातपस्निग्धसुकान्त विग्रहा टङ्कास्त्र वज्रास्त्रहतारिपुङ्गवाः ।   
टिं टिं महामन्त्रजपेन सिद्धिदा हन्ति श्रियं कापुरुषस्य पातकम् ॥   
१८-४७ ॥   
  
विशालनेत्रा यदि चारुकाङ्गी ठं ठं स्वबीजं परिपाति कक्षरी ।   
मनोगतं दुःखसमूहमुर्वशी रत्नाकरा सैन्यकुलं निहन्ति ॥ १८-४८ ॥   
  
डामरा जगतामाद्या डं डां डिं डीं स्वरूपिणी ।   
कामचक्रे सुखं दत्वा सारयैवं तनोति सा ॥ १८-४९ ॥   
  
ढं ढां बीजात्मिका विद्या रत्नमन्दिरस्ंस्थिता ।   
ढक्कारी पाशहस्ता च साधक पाति सुन्दरी ॥ १८-५० ॥   
  
णं णां णिं णीं जपति सुजनो जीवनीमध्यसंस्था ।   
अष्टैश्वर्या प्रभवति हृदि क्षोभपुञ्जापहाय ।   
वाराणस्यां सकलभयहा सन्ददातीह लक्ष्मी।   
सूक्ष्मात्यन्तानलपथमुखी कालजालं निहन्ति ॥ १८-५१ ॥   
  
तारारूपा तरुस्था त्रिनयन कुटिला तारकाख्या ।   
निहन्त्री तन्वश्रेणी तरुवरकलात्राणहेतोरतीता ।   
तालक्षेत्रा तडिदिव कलाकोटिसूर्यप्रकाशा ।   
तोकादीनां बहलतरुणी तारकं पाति भक्तम् ॥ १८-५२ ॥   
  
कालक्रमेणैव विमुक्तिदायिनी मनोरमा नीरजनेत्र कोमला ।   
स्थिता क्ष(थ)काराक्षरमालिनीस्थला प्रपाति मुख्यं वरसाधकं   
शिवा ॥ १८-५३ ॥   
  
दाली दरिद्रातिनिकृष्टदुःखहा दान्तप्रिया दैत्यविदारिणी दहा ।   
दानस्थलस्था दयिता जगत्पतेर्दयां ददाति द्रवदेवदारा ॥ १८-५४ ॥   
  
धात्री धराधारणतत्परा धनी धनप्रदा धर्मगतिर्धरित्री ।   
दधार धीरं धनबीजमालिनी ध्यानस्थिता धर्मनिरूपणाय ॥ १८-५५   
॥   
  
नन्दस्य प्रतिपालनाय जगतामानन्दपुञ्जोदया ।   
योगिन्यो नयनाम्बुजोज्ज्वलशिखाशोभा प्रमालाक्षरा ।   
नीता नावपथस्थिता मतिमती याः पालयन्तीह ताः ।   
पान्तु श्रीमुखतेजसा खलु यथा कालक्रमात् साधकम् ॥ १८-५६ ॥   
  
पीता प्रेमविलासिनी वरपथज्ञानाश्रया पालनात् ।   
पूज्या पायसपा परापरपदा पीताम्बरा पोषणा ।   
प्रौढा प्रेमवती पुराणकथना पायात् पुरा पावनी ।   
या कामेश्वरपावनं परजनं श्री साधकं प्रस्थिता ॥ १८-५७ ॥   
  
फुत्फणिवरमाला फेरवी फेरुरूपा ।   
	फणधरमुखकुल्याम्भोजवाक्यामृताब्धौ ।   
निरवधिहरिकण्ठे वाक्यरूपा फलस्था ।   
	फलगतफणिचूडा पातु फुल्लारविन्दे ॥ १८-५८ ॥   
  
वज्राख्यां वशकारिणीं यदि जपेत् श्रीपादसंसेवनात् ।   
बाल्यं वेदविनिर्गतां भगवतीं श्रीरामदेवोर्व्वराम् ।   
वश्या तस्य कराम्बुजे वसति सा वीरासनःस्था वशा ।   
वक्त्राम्भोरुह कोमले भगवती भूतेश्वरी भूतगा ॥ १८-५९ ॥   
  
माता मन्दिरमालिनी मतिमतामानन्दमालामला ।   
मिथ्यामैथुनमोहिनी मनसि या(जा) मि(मे)ला महन्मेलनी ।   
मानी तं वदते महेश्वरमहित्वं तस्य वक्षःस्थले ।   
स्थित्वा सा मरणं निहन्ति सहसा मौनावलम्बी भवेत् ॥ १८-६० ॥   
  
यातप्रिया या प्रतिभाति योगिनी ।   
	यामास्थिता योगमुखास्पदा यथा ।   
योनिस्थले सा यतिसाधक।   
	यशोयात्रा सदा पाति यमादिकं दहेत् ॥ १८-६१ ॥   
  
रत्नस्था रतिराजिता रणमुखे राज्ञः प्रियाभीतिहा-- ।   
रुक्ष्मा(क्या)लङ्कृतरङ्गिणी रसवती रागापहा रोगहा ।   
राजेन्द्रं रजनीस्थे प्रकुपिता राधामृता पाति त।   
स्वाहारूपमनोरमा सुरमणी रामा रकाराक्षरी ॥ १८-६२ ॥   
  
लक्ष्मीर्लाङ्गलिलक्षणा सुललना लोलामला निर्भया ।   
बालामूलमिवासतां लवणाकुला सिन्धूल्लासलीलाकुला ।   
लोलाकोलकुलान्नजानलमुखी लग्नालघूराकुला ।   
कौलार्काकुललोचना लयकरी लीलालयं पाति माम् ॥ १८-६३ ॥   
  
विषासवस्थानरणस्थवासना ।   
	वश्यावहन्ती ललनावशार्थम् ।   
सा पाति वीरं यदि तां भजेद् वशी ।   
	विषाशनं ते निवसन्ति वारुणीम् ॥ १८-६४ ॥   
  
शीतां शशीशोक विशेषनाशिनी।   
	भजेत् सुशीलां स भवेद्दवाकरः ।   
शिवां शचीं शौचशुभां शवप्रिया।   
	शवस्थितां शीतलदेशशोभिताम् ॥ १८-६५ ॥   
  
षट्चक्रे षट्पदाषाढी षडङ्गस्था षडानना ।   
षट्चक्रे सिद्धिदा पाति साधकं षोडशी मुदा ॥ १८-६६ ॥   
  
सा मा सूक्ष्मा वहति सुजलं सप्तनाकस्थलाढ्या ।   
सारा साक्षात् सुखसमरसोज्ज्वालसाह्लादसाम्या ।   
साकारा साम्बुजमधुगिरा पूरयन्ती महार्थं ।   
वेदा सौरा सुरमतिनिवहा सामवेदान्तरस्था ॥ १८-६७ ॥   
  
हठात्कारेण सहारा हरति प्राणहं जनम् ।   
निहारिणं न सा हन्ति हिरण्याहारमालिनी ॥ १८-६८ ॥   
  
आलोका लक्षजपदा लाक्षरंल्लक्षणा समा ।   
आलग्दानाल सालापा ? पाति तं यो भजेल्लघु ॥ १८-६९ ॥   
  
क्षयं क्षितौ याति सुसूक्ष्मभावन।   
	विहाय मन्त्री क्षयरोगहारिणी ।   
सूक्ष्मातिसूक्ष्मान्यतमं विचिन्तयेत् ।   
	क्षोभादिकं पक्षकलाक्षयन्ती ॥ १८-७० ॥   
  
षोडशस्वरभेदेन फलं शृणु महाप्रभो ।   
सङ्क्षेपेण प्रवक्तव्यमुत्कृष्टं फलकाङ्क्षणाम् ॥ १८-७१ ॥   
  
श्लोकत्रयेण(द्वयेन) तत्सर्वं फलमत्यन्तसाधनम् ।   
ये कुर्वन्ति महादेव कामचक्रोत्सवं यथा ॥ १८-७२ ॥   
  
अ आ इ ई उ ऊ ऋ ॠ ।   
आद्याष्टस्वरमङ्गलं जपति यः श्रीनाथवक्त्राम्बुजा।   
प्राप्य श्रीधरनायकः क्षितितले सिद्धो भवेत् तत्क्षणात् ।   
राजा राजकुलेश्वरो जयपथे दीपोज्वलामालया ।   
सम्पश्येत् परमां कलां जयति सः कामानलं ताडयेत् ॥ १८-७३ ॥   
  
ऌ ऌ ए ए ओ औ अं अः ।   
शेषाष्टौ स्वरपावनी प्रियजनानन्देन मन्दोदरी ।   
मन्त्रं हन्ति मदानना त्रिजगतां साधूत्तमानां सुखम् ।   
दत्त्वा पालयति प्रभा प्रलयके कौटिल्यविद्यापहा ।   
भक्तये क्षितिपालनं निजजपध्यानाकुलामङ्गलम् ॥ १८-७४ ॥   
  
इति वर्णफलं ज्ञात्वा यो गृह्णाति मनूत्तमम् ।   
स भवेत् कुलयोगार्थी सिद्धज्ञानी महीतले ॥ १८-७५ ॥   
  
वर्गे वर्गे फलं नाथ शृणु वक्ष्यामि अद्भुतम् ।   
प्रश्नादीनाञ्च कथनं यो जानाति स साधकः ॥ १८-७६ ॥   
  
कवर्गे कामसम्पत्तिं श्रिया व्याप्तं सुमन्दिरम् ।   
प्राप्नोति कामचक्रार्थं राशिनक्षत्रसम्मतम् ॥ १८-७७ ॥   
  
चवर्गे दीर्घजीवी स्यात् दृढसम्पदमेव च ।   
वृत्तिं प्राप्नोति गमनादनुद्दश्य शरीरिणः ॥ १८-७८ ॥   
  
समाचारं समाप्नोति गमने सर्वमुत्तमम् ।   
टवर्गे सम्भवे नाथ महदुच्चाटनादिकम् ॥ १८-७९ ॥   
  
पुत्राणामपि वृद्धिः स्यात् तवर्गे धनलाभकम् ।   
पवर्गे मरणं नाथ यादि--क्षान्ते महागुणी ॥ १८-८० ॥   
  
कामचक्रफलं नाथ राशिदण्डेन योजयेत् ।   
निजगेहस्थितं राशिं ज्ञात्वा हि दिनदण्डतः ॥ १८-८१ ॥   
  
गणयित्वाशुभं ज्ञानी अनुलोमविलोमतः ।   
घटस्थं सकलं सन्धिकोणस्थं पार्श्वके शुभम् ॥ १८-८२ ॥   
  
शुभमन्त्रं गृहीत्वा तु सिद्धिमाप्नोति साधकः ॥ १८-८३ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने   
भावप्रश्नार्थनिर्णये पाशवकल्पे  
कामचक्रसारसङ्केते सिद्धिमन्त्रप्रकरणे चतुर्वेदोल्लासे भैरवभैरवी   
।   
संवादे अष्टादशः पटलः ॥ १८ ॥  
  
  
  
  
  
  
  
अथोनविंशः पटलः  
  
  
आनन्दभैरवी उवाच  
  
  
इदं तु शृणु वक्ष्यामि सर्वतन्त्रार्थगोपनम् ।   
तत्सर्वं प्रश्नचक्रे च षडाधारस्य भेदनम् ॥ १९-१ ॥   
  
कालचक्रफलं तत्र निवीकल्पादिसाधनम् ।   
प्रश्नचक्रं कामरूपं चैतन्यं सर्वदात्मनोः ॥ १९-२ ॥   
  
षड्मन्दिरे षट्कलापं कैवल्यसाधनादिकम् ।   
नानाभोगं योगसिद्धिं हित्वा यो मन्त्रमाजपेत् ॥ १९-३ ॥   
  
स भवेद् देवताद्रोही कोटिकल्पेन सिध्यति ।   
हृदि यस्य महाभक्तिः प्रतिभाति महोदया ॥ १९-४ ॥   
  
क्षणादेव हि सिद्धिः स्यात् किं जपैर्मन्त्रसाधनैः ।   
अतो भक्तिं सदा कुर्याद् देवताभावसिद्धये ॥ १९-५ ॥   
  
  
  
भैरव उवाच  
  
  
एतच्चक्रप्रसादेन को वा किं सिद्धिमाप्नुयात् ।   
एतस्य भावनादेव किं फलं भावनं शुभम् ॥ १९-६ ॥   
  
को वा प्रश्नादिकथने क्षमो भवति सुन्दरि ।   
तत्प्रकारं विधानेन वद मे फलसिद्धये ॥ १९-७ ॥   
  
  
  
आनन्दभैरवी उवाच  
  
  
यः करोति पूर्णहोमं पुत्रार्थं योगसिद्धये ।   
कुण्डलीक्रमयोगेन पुनः पुनः क्रमेण च ॥ १९-८ ॥   
  
एतच्चक्रार्थभावज्ञः स एव नात्र संशयः ।   
यः करोति सदा नाथ वायुनिर्गमलक्षणम् ॥ १९-९ ॥   
  
ऊर्ध्वं संस्थाप्य विधिवद् भावनां कुरुते नरः ।   
स एव सिद्धिमाप्नोति सिद्धमार्गो(र्गे) न संशयः ॥ १९-१० ॥   
  
फलमेतद्भावनार्थं कामक्रोधादिवजीतः ।   
भावनाफलसिद्ध्यर्थं वायुसंयोगसङ्क्रमात् ॥ १९-११ ॥   
  
लेपयित्वा शोधयित्वा मन्त्रयित्वा पुनः पुनः ।   
धर्माधर्मविरोधेन सूक्ष्मवायुक्रमेण च ॥ १९-१२ ॥   
  
प्राप्नोति महतीं सिद्धिमेतच्चक्रस्य तत्फलम् ।   
फलञ्च द्विविधं प्रोक्तं स्थूलसूक्ष्मपरस्थितम् ॥ १९-१३ ॥   
  
स्थूलं त्यक्त्वा महासूक्ष्मे मनो याति यदा यदा ।   
तदा हि महती सिद्धिरमरस्तत्क्षणाद् भवेत् ॥ १९-१४ ॥   
  
एकबारं भावयेद्यः सिद्धचक्रस्य वर्णकान् ।   
तस्यैव भावसिद्धिः स्याद् भावेन किं न सिद्ध्यति ॥ १९-१५ ॥   
  
महद्भावं विना नाथ कः सिद्धिफलकग्रही ।   
योगभ्रष्टः स्थूलफले परजन्मनि सिद्धिभाक् ॥ १९-१६ ॥   
  
एहिके सिद्धिमाप्नोति सूक्ष्मफलक्रमेण च ।   
यो जानाति सूक्ष्मफलं स योगी भवति ध्रुवम् ॥ १९-१७ ॥   
  
स एव प्रश्नकथने योग्यो भवति साधकः ।   
यः सूक्ष्मफलभोक्ता स्यात् क्रियागोपनतत्परः ॥ १९-१८ ॥   
  
निरन्तरं प्रश्नचक्रं आज्ञाचक्रोपरि स्थितम् ।   
विभाव्य कालसिद्धिः स्यात् सर्वज्ञो वेदपारगः ॥ १९-१९ ॥   
  
कालज्ञानी च सर्वज्ञ इति तत्त्वार्थ निर्णयः ।   
प्रश्नचक्रस्थितं वर्णं सूक्ष्मकालफलावहम् ॥ १९-२० ॥   
  
मनोरूपं दण्डभेदं मासभेदं सवर्गकम् ।   
मनसो भ्रम एवं हि काल एको न संशयः ॥ १९-२१ ॥   
  
मृत्यु(त्य्ं)वशं करोत्येव कालज्ञानी स योगिराट् ।   
कालेन लीयते सर्वं त्रैलोक्यं सचराचरम् ॥ १९-२२ ॥   
  
कालाधीनमिदं विश्वं तस्मात् काल(ल्ं)वशं नयेत् ।   
तत्कालं सूक्ष्मनिलयं दुर्वाच्यं प्रश्नकं शृणु ॥ १९-२३ ॥   
  
मेषं तुलाराशिमनुत्तमं सदा ।   
	वैशाखमासे फलसिद्धिकारणम् ।   
कवर्गमावाप्य स्वरान् स एव ।   
	विभावयेत् स क्षितिनाथ आभवेत् ॥ १९-२४ ॥   
  
आज्ञाचक्रोपरि ध्यात्वा सर्वचक्रं महाप्रभो ।   
एकक्षणेन सिद्धिः स्यात् परभावेन हेतुना ॥ १९-२५ ॥   
  
सिद्धेशचक्रचैतन्यं यो जानाति महीतले ।   
वाक्सिद्धिर्जायते मासाद्दिवारात्रिक्रमेण च ॥ १९-२६ ॥   
  
वर्णमालासमाक्रान्तं राशिनक्षत्रसंयुतम् ।   
ग्रहचक्रं भावयित्वा सर्वं जानाति साधकः ॥ १९-२७ ॥   
  
च वर्गं वृषमीनस्थं कैशोरसिद्धिकारणम् ।   
द्विमाससाधनादेव सर्वज्ञो भवति ध्रुवम् ॥ १९-२८ ॥   
  
योगिनी खेचरी भूत्वा प्रयाति निकटे सताम् ।   
ग्रहचक्रप्रसादेन जीवन्मुक्तस्तु साधकः ॥ १९-२९ ॥   
  
यदि कर्म करोत्येव एकान्तचित्तनिर्मलः ।   
तस्याऽसाध्यं त्रिभुवने न किञ्चिदपि वर्तते ॥ १९-३० ॥   
  
प्रश्नचक्र प्रसादेन सर्वे वै योगिनो भुवि ।   
यदि योगी भवेद् भूमौ तदा मोक्षमवाप्नुयात् ॥ १९-३१ ॥   
  
विना योगसाधनेन कः सिद्धो भूमिमण्डले ।   
साधनेन विना सिद्धिः कस्य भक्तस्य जायते ॥ १९-३२ ॥   
  
भक्तानां निकटे सर्वे प्रतिष्ठन्ति महर्षयः ।   
अतो भक्तिं सदा कुर्यात् सर्वधर्मान् विहाय च ॥ १९-३३ ॥   
  
तत्कालं भक्तिमाप्नोति प्रश्नचक्रप्रसादतः ।   
तत्प्रकारं महाधर्मं को वक्तुं क्षम एव हि ॥ १९-३४ ॥   
  
कञ्चित्तद्भावसारञ्च प्रश्नचक्रे वदाम्यहम् ।   
चवर्गभावनादेव भक्तिं प्राप्नोति साधकः ॥ १९-३५ ॥   
  
समाधाय परं देवमाज्ञाचक्रोपरि प्रभो ।   
विभाव्य नित्यभावं हि प्राप्नोति तत्कुलाद(कलाम)पि ॥ १९-३६ ॥   
  
आनन्दाश्रूणि पुलको देहावेशमनोलयम् ।   
सर्वकर्म स्वयं--त्यागी यः करोति स योगिराट् ॥ १९-३७ ॥   
  
टवर्गे वासनासिद्धिः संसाररहितो भवेत् ।   
बलवान् सर्वविज्ञानी त्रिमासे खेचरो भवेत् ॥ १९-३८ ॥   
  
खेचरीमेलनं तस्य परं प्राप्नोति चक्रतः ।   
टवर्गं व्याप्य तिष्ठन्ति मिथुनं कुम्भयोनयः ॥ १९-३९ ॥   
  
स्वनक्षत्रस्वयोगञ्च विभाव्य योगिराड् भवेत् ।   
चतुर्मासे पूर्णयोगी तवर्गसाधनादपि ॥ १९-४० ॥   
  
वेतालादिमहासिद्धिमिन्द्रसिद्धिं समाप्नुयात् ।   
तवर्गं व्याप्य तिष्ठन्ति मकरवृश्चिककर्कटाः ॥ १९-४१ ॥   
  
चिरजीवी भवेदीश इन्द्रतुल्यप्रियो भवेत् ।   
तिष्ठेत् प्रलयपर्यन्तं महाप्रलयरूपवान् ॥ १९-४२ ॥   
  
कृत्वा काल(ल्ं)वशं मन्त्री महावायौ महालयम् ।   
महाचक्रे सूर्यमध्ये वह्निमण्डलमध्यगे ॥ १९-४३ ॥   
  
वाग्देवता तस्य साक्षाद्भवतीति न संशयः ।   
पवर्गं व्याप्य तिष्ठन्ति धनुःसिंहास्तु चित्कलाः ॥ १९-४४ ॥   
  
विभाव्य परमस्थानं स(न) नश्यति महानिलम् ।   
त्रैलोक्यमष्टवर्गं च षट्चक्रं चक्षुषा क्षणात् ॥ १९-४५ ॥   
  
यदि वान्तं ब्रह्मरूपं सर्वतीर्थपदाश्रय ।   
महासत्त्वगुणाक्रान्तं मत्वा निर्मलचक्षुषा ॥ १९-४६ ॥   
  
कन्यावृश्चिकराशिभ्यां ब्रह्ममार्ग विलोकयेत् ।   
षण्मासेन सिद्धिः स्याद् महाकौलो भवेद् ध्रुवम् ॥ १९-४७ ॥   
  
मौनी एकान्तभक्तः स्यात् श्रीपादाम्भोजदर्शनम् ।   
प्राप्नोति साधकश्रेष्ठः सायुज्यपदवीं लभेत् ॥ १९-४८ ॥   
  
ततो मध्ये प्रगच्छन्ति योगिनस्तत्त्वचिन्तकाः ।   
शादिक्षान्ते चतुष्कोणे सर्वयोगाश्रये पदे ॥ १९-४९ ॥   
  
विभाव्य याति शीघ्रं सः श्री देवीलोकमण्डले ।   
महाकालो भवेद् धीमान् प्रश्नचक्रस्य भावकः ॥ १९-५० ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने   
भावप्रश्नार्थनिर्णये   
पाशवकल्पे प्रश्नचक्रसारसङ्केते सिद्धमन्त्रप्रकरणे चतुर्वेदोल्लासे   
भैरवभैरवीसंवादे । ऊनविंशः पटलः ॥ १९ ॥  
  
  
  
  
  
  
अथ विंशः पटलः  
  
  
आनन्दभैरवी उवाच  
  
  
अथ वक्ष्ये महादेव सिद्धमन्त्रविचारणम् ।   
जपित्वा भावयित्वा च नरो मुच्येत सङ्कटात् ॥ २०-१ ॥   
  
  
आनन्दभैरव उवाच  
  
  
फलचक्रे सर्वमन्त्रं सर्वसारं तनुप्रियम् ।   
क्रियायोगाद् भवेत् सिद्धिर्वायवीशक्तिसेवनात् ॥ २०-२ ॥   
  
वह्निबीजं त्रिकोणस्थं षट्कोणं तद् बहिः प्रभो ।   
षट्कोणे षण्मनुं(नून्) ध्यात्वा षण्मासाद्रुद्ररूपिणः ॥ २०-३ ॥   
  
अष्टकोणे स्थितान् वर्णान् अङ्कभेदेन पण्डितः ।   
अङ्कसङ्ख्याक्रमेणैव ध्यात्वा तद् बहिरेव च ॥ २०-४ ॥   
  
तत्सङ्ख्यासु गतान् वर्णान् विभाव्य खेचरो भवेत् ।   
विना त्रिकोणयोगेन षटकोणं तत्र वर्णकान् ॥ २०-५ ॥   
  
आज्ञाचक्रमध्यदेशे कामचक्रं मनोरमम् ।   
कामचक्रं(क्र) मध्यदेशे महासूक्ष्मफलोदयम् ॥ २०-६ ॥   
  
प्रश्नचक्रं षट्पदार्थं षट्चक्रफलसाधनम् ।   
प्रश्नचक्रे फलचक्रं योगाष्टाङ्गफलप्रदम् ॥ २०-७ ॥   
  
फलचक्रस्योद्र्ध्वभागे वर्णमालाक्रमेण तु ।   
तद्वर्णान् मौनजापेन फलसारं समाप्नुयात् ॥ २०-८ ॥   
  
फलचक्रप्रसादेन तत्त्वचिन्तापरो(रा) मतिः ।   
स्थित्वा भू(भ्रू)मध्यकुहरे सदा भावयतीश्वरम् ॥ २०-९ ॥   
  
भावज्ञानी भवेत् शीघ्रं मूढोऽपि भावनावशात् ।   
आदौ सूक्ष्मफलं वक्ष्ये वर्णभेदेन शङ्कर ॥ २०-१० ॥   
  
वह्निर्भाति निरन्तरं त्रिजगतां नाशाय रक्षाकरो ।   
जीवः सर्वचला चलस्थदहनं श्रीकालिकाविग्रहः ।   
सर्वव्यापक ईश्वरः क्षयति यः कामान् मनःपल्लव।   
ध्यात्वा तं समरूपवान् परशिवज्ञानी भवेत्तत्क्षणात् ॥ २०-११ ॥   
  
वह्निबीजं सूक्ष्मफलं साक्षात् प्रत्यक्षकारणम् ।   
त्रिकोणस्थं वह्निबीजं विधिविद्याप्रकाशकम् ॥ २०-१२ ॥   
  
अकस्मात् सिद्धिदातारं यो भजेत् स भवेत् सुखी ।   
षट्कोणस्थवर्णमन्त्रान् शृणुष्वानन्दभैरव ॥ २०-१३ ॥   
  
यज्ज्ञात्वा देवताः सर्वा दिग्विदिक्षु प्रपालकाः ।   
तद्भेदं रमणीयार्थं सङ्केतशुद्धिलाञ्छितम् ॥ २०-१४ ॥   
  
वह्निबीजस्योद्र्ध्वदेशे चन्द्रबीजमनुत्तमम् ।   
तत्र यो भावयेन्मन्त्री स सिद्धो नात्र संशयः ॥ २०-१५ ॥   
  
विधोर्बीजं सूक्ष्मं विमलकमलं कान्तकिरण।   
सदा जीवस्थानं प्रलयनिलयं वायुजडितम् ।   
ततो वामे सूर्यं सकलविफलध्वंसनिकर।   
महावह्निस्थानं भजति सुजनो भावविधिना ॥ २०-१६ ॥   
  
तदधः कोणगेहे च श्रीबीजं पञ्चमस्वरम् ।   
भावकल्पलतासारमकारादिकुलाक्षरम् ॥ २०-१७ ॥   
  
चतुःपञ्चाशदङ्कस्थं वायुबीजमधस्ततः ।   
विभाव्य वायवीसिद्धिमवाप्नोति नराधिपः ॥ २०-१८ ॥   
  
तदङ्गं दक्षिणे नाथ भवानीबीजमण्डलम् ।   
युग्मस्वरसमाक्रान्तं विभाव्य योगिराड् भवेत् ॥ २०-१९ ॥   
  
तद्दक्षिणोर्ध्वकोणे च सोमबीजमनुत्तमम् ।   
विभाव्य जगतामीशदर्शनं प्राप्नुयान्नरः ॥ २०-२० ॥   
  
तदूर्ध्वे परमं बीजं साक्षात्कारफलप्रदम् ।   
मासैकभावनादेव देवलोके गतिर्भवेत् ॥ २०-२१ ॥   
  
तदूर्ध्वकोणगेहे च रुक्मिणीबीजमद्भुतम् ।   
साधनादेव सिद्धिः स्याल्लक्ष्मीनाथो भवेदिह ॥ २०-२२ ॥   
  
अङ्गक्रमेण सर्वत्र ज्ञेयं स्वरविधानकम् ।   
येन तेन स्वरेणापि वेष्टितं फलबीजकम् ॥ २०-२३ ॥   
  
भवत्येव महादेव वायुसिद्ध्यादिकारणम् ।   
अष्टकोणं(ण)तले नाथ षट्कोणे योनि सन्ति वै ॥ २०-२४ ॥   
  
तद्बीजानि सत्फलानि ध्यात्वा वाक्सिद्धिमाप्नुयात् ।   
रेफोद्र्ध्वे कमलाबीजं भावकल्पद्रुमाकरम् ॥ २०-२५ ॥   
  
सर्वत्र तेजसा व्याप्तं विभाव्य योगिनीपतिः ।   
तदधः शीतलाबीजं वामभागक्रमेण तु ॥ २०-२६ ॥   
  
विभाव्य परमानन्दरसे मग्नो महासुखी ।   
तदधः कामबीजञ्च कामनाफलसिद्धिदम् ॥ २०-२७ ॥   
  
यो जपेत् परमानन्दो नित्यज्ञानी च वायुना ।   
तदग्रे वेदकोणे च वारुणं बीजमुत्तमम् ॥ २०-२८ ॥   
  
विभाव्य भावको भूत्वा चिरजीवी स जीवति ।   
तदूर्ध्वे पञ्चमे कोणे वज्रबीजं वकारकम् ॥ २०-२९ ॥   
  
अष्टसिद्धिकरं साक्षाद् भजतां शीघ्रसिद्धिदम् ।   
षट्कोणे च तदूर्ध्वे च सुरबीजं महाफलम् ॥ २०-३० ॥   
  
हृदि यो भावयेन्मन्त्री तस्य सिद्धिः प्रतिष्ठिता ।   
अष्टकोणस्योद्र्ध्वदेशे वर्णमालाविधिं शृणु ॥ २०-३१ ॥   
  
येन भावनमात्रेण सर्वज्ञो जगदीश्वरः ।   
ओ औ पवर्गमेवं हि यो नित्यं भजतेऽनिशम् ॥ २०-३२ ॥   
  
तस्य सिद्धिः क्षणादेव वायवीरूपभावनात् ।   
चन्द्रबीजस्योद्र्ध्वदेशे विभाति पूर्णतेजसा ॥ २०-३३ ॥   
  
ऌ ए ए तवर्गञ्च तद्दक्षिणविधानतः ।   
तेजोमयी वायुशक्तिर्ददाति सर्वमङ्गलम् ॥ २०-३४ ॥   
  
टवर्गं भावयेन्मन्त्री ऋ ऋ ऌ स्वरसंयुतम् ।   
अष्टैश्वर्यप्रदं नित्यं कमलासनसिद्धिदम् ॥ २०-३५ ॥   
  
तदधो भावयेद् यस्तु स भवेत् कल्पपादपः ।   
भवानीबीजरूपस्य अधो गेहे विभावयेत् ॥ २०-३६ ॥   
  
इ ई युग्मं चवर्गञ्च भावयित्वामरो भवेत् ।   
अ आ इ संयुतो नाथ कवर्गं कुरुते जयम् ॥ २०-३७ ॥   
  
भावयेत् परया भक्त्या सोऽभीष्टं फलमाप्नुयात् ।   
इत्येतत् कथितं नाथ फलचक्रं च सारदम् ॥ २०-३८ ॥   
  
एतच्चक्रभावनाभिर्महाविद्यापतिर्भवेत् ।   
कामरूपे महापीठे लिङ्गपीठे प्रयत्नतः ॥ २०-३९ ॥   
  
आज्ञाचक्रं चतुश्चक्रं भावयित्वाऽमरो भवेत् ।   
महायोगी हिरण्याक्षो मासैकभावनावशात् ॥ २०-४० ॥   
  
सप्तद्वीपेश्वरो भूत्वा अन्ते विष्णुर्बभूव सः ।   
स्थिरचेताः स योगी स्यादिति तन्त्रार्थनिश्चयः ॥ २०-४१ ॥   
  
एतानि चक्रसाराणि आज्ञाचक्रस्थितानि च ।   
विभाव्य परमानन्दैरात्मसिद्धिर्भवेद् ध्रुवम् ॥ २०-४२ ॥  
  
  
सूक्ष्मवायुप्रसादेन चिरजीवी भवेदिह ॥ २०-४३ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने   
भावप्रश्नार्थनिर्णये   
पाशवकल्पे फलचक्रसारसङ्केते सिद्धमन्त्रप्रकरणे चतुर्वेदोल्लासे   
भैरवीभैरवसंवादे । विंशः पटलः ॥ २० ॥  
  
  
  
  
  
  
अथैकविंशः पटलः  
  
  
  
श्रीभैरव उवाच  
  
  
वद कान्ते रहस्यं मे येन सिद्धो भवेन्नरः ।   
तत्प्रकारं विशेषेण देवानामपि दुर्लभम् ॥ २१-१ ॥   
  
वीरभावस्य माहात्म्यमकस्मात् सिद्धिदायकम् ।   
करुणादृष्टिरानन्दा यदि चेदस्ति सुन्दरि ॥ २१-२ ॥   
  
  
आनन्दभैरवी उवाच  
  
  
परमानन्दसारज्ञो योगक्षेत्रप्रपालक ।   
रहस्यं शृणु मे नाथ महाकालज्ञ भावग ॥ २१-३ ॥   
  
योगमार्गानुसारेण वीरभावं श्रयेत कः ।   
आनन्दोद्रेकपुञ्जं तत् शक्तिवेदार्थनिर्णयम् ॥ २१-४ ॥   
  
वेदाधीनं महायोगं योगाधीना च कुण्डली ।   
कुण्डल्यधीनं चित्तं तु चित्ताधीनं चराचरम् ॥ २१-५ ॥   
  
मनसः सिद्धिमात्रेण शक्तिसिद्धिर्भवेद् ध्रुवम् ।   
यदि शक्तिर्वशीभूता त्रैलोक्यञ्च तदा वशम् ॥ २१-६ ॥   
  
अमरः स भवेदेव सत्यं सत्यं कुलेश्वर ।   
सहस्रश्लोकयोगेन वीरयोगार्थनिर्णयम् ॥ २१-७ ॥   
  
पटलैकादश क्षेमयोगेन योगमण्डलम् ।   
षट्चक्रबोधिनी विद्या सहस्रदलपङ्कजम् ॥ २१-८ ॥   
  
कैलासाख्यं सूक्ष्मपथं ब्रह्मज्ञानाय योगिनाम् ।   
कथयामि महावीर क्रमशः क्रमशः शृणु ॥ २१-९ ॥   
  
वीराणामुत्तमानाञ्च भ्रष्टानां प्रहिताय च ।   
साक्षात् सिद्धिकरं यद्यत् तत्सर्वं प्रवदामि ते ॥ २१-१० ॥   
  
योगशास्त्रक्रमेणैव यः सिद्धिफलमिच्छति ।   
स सिद्धो भवति क्षिप्रं ब्रह्ममार्गे न संशयः ॥ २१-११ ॥   
  
ब्रह्मविद्यास्वरूपेण जपहोमार्चनादिकम् ।   
कुरुते फलसिद्ध्यै यः स ब्रह्मज्ञानवान् शुचिः ॥ २१-१२ ॥   
  
षट्चक्रभेदने प्रीतिर्यस्य साधनचेतसः ।   
संसारे वा वने वापि सिद्धो भवति ध्रुवम् ॥ २१-१३ ॥   
  
षट्चक्रार्थं न जानाति यो भजेदम्बिकापदम् ।   
तस्य पापं क्षयं याति सप्तजन्मसु सिद्धिभाक् ॥ २१-१४ ॥   
  
ज्ञात्वा षट्चक्रभेदञ्च यः कर्म कुरुतेऽनिशम् ।   
संवत्सरात् भवेत् सिद्धिरिति तन्त्रार्थनिर्णयः ॥ २१-१५ ॥   
  
प्रस्वेदनं समाप्नोति मासत्रयनिषेवणात् ।   
अष्टमासात् कल्प(म्प)नाशो वत्सरात् खेचरी गतिः ॥ २१-१६ ॥   
  
प्रस्वेदमधमं प्रोक्तं कल्प(म्प)नं मध्यमं स्मृतम् ।   
भूमेरुत्थापनं नाथ खेचरत्वं महासुखम् ॥ २१-१७ ॥   
  
द्वात्रिंशद् ग्रन्थिभेदञ्च मूलाधारावधिस्थितम् ।   
मेरुदण्डाश्रितं देशं कृत्वा ब्रह्ममयो भवेत् ॥ २१-१८ ॥   
  
सुषुम्ना बाह्यदेशे च यद् यद् ग्रन्थिपदं प्रभो ।   
क्रमशः क्रमशो भित्वा खेचरो भवति ध्रुवम् ॥ २१-१९ ॥   
  
अल्प(न्य)कार्ये मनो दत्वा ध्यानज्ञानविवजीतः ।   
उन्मत्तः स भवेदेव शास्त्राणां योगिराड् भवेत् ॥ २१-२० ॥   
  
हिमकुन्देन्दुधवलां बालां शक्तिं महोज्ज्वलाम् ।   
कलिकालफलानन्दां मूले ध्यात्वा भवेद् वशी ॥ २१-२१ ॥   
  
मूलपद्मं(द्मे) महाज्ञानी ध्यात्वा चारुचतुर्दले ।   
कपिलाकोटिदानस्य फलं प्राप्नोति योगिराट् ॥ २१-२२ ॥   
  
मूलपद्मे कोटिचन्द्रकलायुक्तं सरक्तकम् ।   
गलत्सुधारसामोदवदनाब्जं फलं भजेत् ॥ २१-२३ ॥   
  
निर्मलं कोटिवीरोग्रतेजसं ब्रह्मरूपिणम् ।   
वामपार्श्वे कुण्डलिन्या विभाव्य शीतलो भवेत् ॥ २१-२४ ॥   
  
ततः श्रीयामलं वीरं तदाकारं तदुद्भवम् ।   
ललाटवह्निजं देव्या नाथं भजति योगिराट् ॥ २१-२५ ॥   
  
तत्र पद्मपूर्वदले सिन्धूरारुणविग्रहम् ।   
वकारं कोटिचपलामालं भजति योगिराट् ॥ २१-२६ ॥   
  
तत्पार्श्वे शोणितदले आज्ञाचक्रं मनोरमम् ।   
यथा ध्यानं कुण्डलिन्या आज्ञाचक्रे तथात्र च ॥ २१-२७ ॥   
  
भूमिचक्रक्रमं नाथ शृणु शङ्कर योगिनाम् ।   
यं ध्यात्वा सिद्धिमाप्नोति सिद्धिदं षड्गृहं भवेत् ॥ २१-२८ ॥   
  
षड्गृहं त्रिकालागेहमेकत्रस्थं महाप्रभम् ।   
ध्यायेद् योगिनीगेहं मध्यगेहे रबीजकम् ॥ २१-२९ ॥   
  
वकारं दक्षिणे गेहे हेममालिनमञ्जनम् ।   
डाकिनी परमाबीजं ब्रह्मबीजं विभावयेत् ॥ २१-३० ॥   
  
वकारवामपार्श्वे च योगिनां योगसाधनम् ।   
सदाशिवमहाबीजं विभाव्य योगिराड् भवेत् ॥ २१-३१ ॥   
  
वं बीजं वारुणाध्यक्षं हिमकुन्देन्दुनिर्मलम् ।   
तद्विष्णोर्जन्मसंस्थानं सत्त्वं द्रवमुपाश्रयेत् ॥ २१-३२ ॥   
  
तदूर्ध्वपूर्वगेहे च लं बीजमिन्द्रपूजितम् ।   
विद्युल्लताहेमवर्णं विभाव्य योगिनां पतिः ॥ २१-३३ ॥   
  
इन्द्रबीजं दक्षपार्श्वे श्रीबीजं बिन्दुलाञ्छितम् ।   
स्थिरविद्युल्लतारूपमिन्द्राण्याः साधु भावयेत् ॥ २१-३४ ॥   
  
तद्वामपार्श्वभागे च प्रणवं ब्रह्मसेवितम् ।   
विभाव्य कोटिमिहिरं योगिराड् भवति ध्रुवम् ॥ २१-३५ ॥   
  
वं बीजाधोमन्दिरे श्रीविद्यायाः बीजतेजसम् ।   
कोटिसूर्यप्रभाकारं विभाव्य सर्वगो भवेत् ॥ २१-३६ ॥   
  
निजदेव्या वामभागे अधः कनकमन्दिरे ।   
श्रीगुरो रमणं बीजं ध्यात्वा वाग्भवमीश्वरम् ॥ २१-३७ ॥   
  
निजदेव्या दक्षपार्श्वे दीर्घप्रणवतेजसम् ।   
कोटिसूर्यप्रभारूपं ध्यात्वा योगी भवेद् यतिः ॥ २१-३८ ॥   
  
निजदेवीं तत्र पद्मे मनःसद्वाक्ययोगकैः ।   
यथा ध्यानं तथा मौनं ध्यानं कुर्याज्जगत्पतेः ॥ २१-३९ ॥   
  
ब्रह्मणः पूरकेणैव महायोगक्रमेण तु ।   
सूक्ष्मवायूद्गमेनापि भूमिचक्रे जपञ्चरेत् ॥ २१-४० ॥   
  
चतुष्कोणं धरायास्तु नवभूमिगृहान्वितम् ।   
अष्टगेहं विभेद्यादौ वसुशून्ये यजेद् यतिः ॥ २१-४१ ॥   
  
धराबीजं वान्तवर्णं शक्रेण परिपूजितम् ।   
विभाव्य कुण्डलीतत्त्वं सर्वसिद्धीश्वरो भवेत् ॥ २१-४२ ॥   
  
भजेदिन्द्रं तत्र नाके श्वेतकुञ्जरवाहनम् ।   
चतुर्बाहुं देवराजं विद्युत्पुञ्जं भवक्षयम् ॥ २१-४३ ॥   
  
डाकिन्या मन्दिरे कान्तं ब्रह्माणं हंसहंसगम् ।   
नवीनार्कं चतुर्बाहुं चतुर्वक्त्रं भजेद् वशी ॥ २१-४४ ॥   
  
ब्रह्माणं डाकिनीयुक्तं सिन्दूराप्लुतभास्करम् ।   
परमामोदमत्तं तं विभाव्य योगिराड् भवेत् ॥ २१-४५ ॥   
  
विद्युल्लतावदुज्ज्वलां श्रीदेवडाकिनीं सुराट् ।   
अभीक्षां(क्ष्णां) रक्तनयनां हंसस्थां भावयेद् वशी ॥ २१-४६   
॥   
  
हंसोद्र्ध्वे कमलाबीजं सर्वालङ्कारभूषितम् ।   
महालक्ष्मीस्वरूपं यत्तद् भजन्ति महर्षयः ॥ २१-४७ ॥   
  
इन्द्रपृथ्वीबीजवामे प्रणवं ब्रह्मसेवितम् ।   
प्राणायामसिद्धिदं यत्तद् भजन्ति महर्षयः ॥ २१-४८ ॥   
  
तदधः प्राणनिलयं प्रेतबीजं शशिप्रभम् ।   
विभाव्य शिवतुल्यः स्याद् भूमिचक्रे सदाशिवः ॥ २१-४९ ॥   
  
तदधो वाग्भवं ध्यायेत् कोटिसौदामिनीप्रभम् ।   
गुरुबीजं भूमिचक्रे महाविद्यागुरुर्भवेत् ॥ २१-५० ॥   
  
दक्षिणे मध्यगेहे च श्रीविद्यानिर्मलं पदम् ।   
विभाव्य मानसध्यानात् सिद्धो भवति साधकः ॥ २१-५१ ॥   
  
तद्दक्षिणे शेषगेहे प्रणवान्तं मनूत्तमम् ।   
सर्वाधारं ब्रह्मविष्णुशिवदुर्गापदं भवेत् ॥ २१-५२ ॥   
  
एतत् श्रीभूमिचक्रार्थं सर्वं चैतन्यकारकम् ।   
मूलाधारपूर्वदले वकारं व्याप्य तिष्ठति ॥ २१-५३ ॥   
  
भूमिचक्रमण्डले तु वकारस्थं स्मरेद्यदि ।   
ब्रह्माण्डमण्डलेशः स्यादण्डं व्याप्यैकपत्रकम् ॥ २१-५४ ॥   
  
तदेकपत्रं पदस्य शोणितं निर्मलद्युतिम् ।   
तन्मध्यान्ते भूमिचक्रे मध्ये वं भावयेद् वशी ॥ २१-५५ ॥   
  
एतच्चक्रप्रसादेन वरुणो मदिरापतिः ।   
अमृतानन्दहृदयः सर्वैश्वर्यान्वितो भवेत् ॥ २१-५६ ॥   
  
द्वितीये दक्षिणे पत्रे वान्तबीजं महाप्रभम् ।   
मनो विधाय योगीन्द्रो ध्यायेद् योगार्थसिद्धये ॥ २१-५७ ॥   
  
तत्र ध्यायेत् स्वर्गचक्रं स्वर्गशोभासमाकुलम् ।   
विभाव्य स्वर्गनाथः स्याद्देवेन्द्रसदृशो भुवि ॥ २१-५८ ॥   
  
पञ्चकोणं विभेद्यापि पञ्चकोणं विभाति यत् ।   
तन्मध्ये वृत्तयुगलं तत्र षट्कोणगं भजेत् ॥ २१-५९ ॥   
  
एतत् स्वर्गाख्यचक्रं तु भूपुरद्वयमध्यके ।   
दक्षिणोत्तरपत्रस्थे विभाव्य वान्तमीश्वरम् ॥ २१-६० ॥   
  
षट्कोणान्तर्गतं वान्तं विद्युत्कोटिसमप्रभम् ।   
तमाश्रित्य सुराः सर्वे दशकोणे वशन्ति ते ॥ २१-६१ ॥   
  
पूर्वकोणे महेन्द्रश्च सर्वदेवसमास्थितः ।   
इन्द्राणी सहितं ध्यात्वा योगीन्द्रो भवति ध्रुवम् ॥ २१-६२ ॥   
  
तद्दक्षिणे रक्तकोणे वह्निं स्वाहान्वितं स्मरेत् ।   
कोटिकालानलालोलं परिवारगणान्वितम् ॥ २१-६३ ॥   
  
तद्दक्षिणे कामरूपी भाति शक्तियुतः प्रभुः ।   
परिवारान्वितं ध्यात्वा तं मृत्यु(त्युं)वशमानयेत् ॥ २१-६४ ॥   
  
नैरृतं विद्युदाकारं कन्दर्पदमनं प्रियम् ।   
शक्तियुक्तं स्वरानन्दं विभाव्य योगिनीपतिः ॥ २१-६५ ॥   
  
तदधो वरुणं ध्यात्वा सुशक्तिपरिलालितम् ।   
जलानामधिपं सत्त्वं नित्यसत्त्वश्रियो भवेत् ॥ २१-६६ ॥   
  
तद्वामे मरुतः कोणं मरुद्गणविभाकरम् ।   
वायुस्थानं लयस्थानं वायुव्याप्तं भवेत् सुधीः ॥ २१-६७ ॥   
  
तत्पश्चाद् गणनाथञ्च मत्तं शक्तिसमन्वितम् ।   
परिवारगणानन्दं विभाव्य स्याद् गणेश्वरः ॥ २१-६८ ॥   
  
तत्पश्चात् परमं स्थानमीशं शक्तिसमन्वितम् ।   
परिवारान्वितं ध्यात्वा कामरूपी भवेद्यतिः ॥ २१-६९ ॥   
  
तत्पश्चात् कोणगेहे च चन्द्रसूर्याग्नितेजसम् ।   
एकरूपमूद्र्ध्वसंस्थं ब्रह्माणं भावयेद्यतिः ॥ २१-७० ॥   
  
इन्द्रवामकोणगेहे अनन्तं वह्निरूपिणम् ।   
अनन्तसदृशं ध्यात्वा अनन्तसदृशो भवेत् ॥ २१-७१ ॥   
  
एतत् स्वचक्रमध्ये तु वृत्तयुग्मं महाप्रभम् ।   
सर्वदा वह्निना व्याप्तं ज्वलदग्निं विभावयेत् ॥ २१-७२ ॥   
  
वृत्तमध्ये च षट्कोणं कोणे कोणे रिपुक्षयम् ।   
लोभमोहादिषट्कञ्च हरेत् षट्कोणस्ंस्थितान् ॥ २१-७३ ॥   
  
लोभं हरति इन्द्राणी(ग्नी) मोहं हरति दण्डधृक् ।   
कामं नैरृतवरुणौ क्रोधं वायुश्च योगिनाम् ॥ २१-७४ ॥   
  
मदं हरेदधीशश्च ब्रह्मानन्तौ हि योगिनाम् ।   
मात्सर्यं संहरत्येव मासत्रयनिषेवणात् ॥ २१-७५ ॥   
  
षट्कोणमध्यदेशस्थं वान्तबीजं शशिप्रभम् ।   
स्वर्णालङ्कारजडितं भावयेद् योगसिद्धये ॥ २१-७६ ॥   
  
सदा व्याप्तं कुण्डलिन्या पालितं मण्डितं सुधीः ।   
तैले यथा दीपपुञ्जं विभाव्य योगिराड् भवेत् ॥ २१-७७ ॥   
  
स्वयम्भूलिङ्गं तत्रैव विभाव्य चन्द्रमण्डलम् ।   
आप्लुतं कारयेन्मन्त्री कुण्डलीसहितं वशी ॥ २१-७८ ॥   
  
एवं क्रमेण सिद्धः स्यात् कुण्डल्याकुञ्चनेन च ।   
सदाभ्यासी महायोगी संस्थाप्य वायवीं ततः ॥ २१-७९ ॥   
  
वायव्याभासयुक्तेन एतच्चक्राश्रयेण च ।   
मूकोऽपि वाक्पतिर्भूयात् फलभागी दिने दिने ॥ २१-८० ॥   
  
तृतीयदलमाहात्म्यं योगिज्ञानोदयं परम् ।   
भावसिद्धिर्भवेत्तस्य यो भजेदात्मचिन्तनम् ॥ २१-८१ ॥   
  
दलमध्ये तुलाचक्रं चतुष्कोणो गृहाणि च ।   
द्वात्रिंशद् ग्रन्थिरूपाणि सन्ति ग्रन्थिविभेदने ॥ २१-८२ ॥   
  
तुलाचक्रस्य नाडीभिर्द्वात्रिंशद् ग्रन्थिभेदनम् ।   
गलदेशावधि ध्यानं मेरुमध्ये प्रकारयेत् ॥ २१-८३ ॥   
  
द्वात्रिंशद्ग्रन्थिगेहस्य मध्ये वृत्तत्रयं शुभम् ।   
तन्मध्ये च त्रिकोणे च खं मूर्द्धन्यं भजेद् वशी ॥ २१-८४ ॥   
  
एतद्गेहे विभाव्यानि वर्णजालफलानि च ।   
दक्षिणावर्तयोगेन विभाव्य वाक्पतिर्भवेत् ॥ २१-८५ ॥   
  
अकारमाद्यगेहे च अनुस्वारं द्वितीयके ।   
विसर्गं तु तृतीये च यो भजेत्स भवेद्वशी ॥ २१-८६ ॥   
  
एतदन्यमन्दिरेषु कादिहान्तं विभावयेत् ।   
वादिसान्तं वर्जयित्वा सबिन्दुं स भवेद्वशी ॥ २१-८७ ॥   
  
आज्ञाचक्रे यथानामफलं प्राप्नोति साधकः ।   
वर्णानां मूलपद्मे तु तत्फलं हि तुलागृहे ॥ २१-८८ ॥   
  
भजेन्मध्यं सकारस्य त्रिवृत्तस्थ त्रिकोणके ।   
ज्वालामालसहस्राढ्यं स्वर्णालङ्कृतमाश्रयेत् ॥ २१-८९ ॥   
  
प्रत्येकवर्णपुटितं तुलाचके च मौनवान् ।   
मौनं जपं यः करोति षकारं व्याप्य योगिराट् ॥ २१-९० ॥   
  
एतद्योगप्रसादेन चैतन्या कुण्डली भवेत् ।   
वाक्सिद्धिश्च भवेत्तस्य तापत्रयविनाशिनी ॥ २१-९१ ॥   
  
सिद्धिर्मन्त्रस्य वर्णानां जपमात्रेण शङ्कर ।   
तुलाचक्रान्तरस्थानं विभाव्य मन्त्रसिद्धिभाक् ॥ २१-९२ ॥   
  
एतच्चक्रं विना नाथ कुण्डली नापि सिद्ध्यति ।   
भावज्ञानं बिना कुत्र योगी भवति भारते ॥ २१-९३ ॥   
  
अथान्यदलमाहात्म्यं शृणु वक्ष्यामि तत्त्वतः ।   
योगसञ्चारसारं यत् कुण्डलीशक्तिसाधनम् ॥ २१-९४ ॥   
  
शक्तिबीजं बिन्दुयुक्तम् अष्टकोणस्थनिर्मलम् ।   
विद्युत्पुञ्जं स्वर्णमालावेष्टितं भावयेद्यतिः ॥ २१-९५ ॥   
  
चतुष्कोणं विभेद्यापि चतुष्कोणं मनोहरम् ।   
तन्मध्ये च चतुष्कोणं सबीजं भावयेत्ततः ॥ २१-९६ ॥   
  
कोटिसूर्यसमां देवीं कुण्डलीदेवमातरम्  
पादाङ्गुष्ठावधिं ध्यात्वा सर्वसिद्धीश्वरो भवेत् ॥ २१-९७ ॥   
  
यदि वारिचक्रमध्ये ध्यानं कुर्वन्ति मानुषाः ।   
अमराः सत्त्वयोगस्थाः षट्चक्रफलभोगिनः ॥ २१-९८ ॥   
  
तच्चतुष्कं समावाप्य वारिव्याप्तं सुनिर्मलम् ।   
वामावर्तस्थितं ध्यायेत् सप्तखण्डं महाबली ॥ २१-९९ ॥   
  
सप्तवृत्तोपरि ध्यायेद् दलषोडशपङ्कजम् ।   
दले दले महातीर्थं सिद्धो भवति निश्चितम् ॥ २१-१०० ॥   
  
तीर्थमालावृतं नाथ दलं षोडश शोभितम् ।   
तदेकपत्र(द्म)मध्ये तु भाति विद्युल्लतान्वितम् ॥ २१-१०१ ॥   
  
पूर्वादौ दक्षिणे पातु तीर्थमालाफलं शृणु ।   
येषां दर्शनमात्रेण जीवन्मुक्तस्तु साधकः ॥ २१-१०२ ॥   
  
गङ्गा गोदावरी देवी गया गुह्या महाफला ।   
यमुना कोटिफलदा बुद्धिदा च सरस्वती ॥ २१-१०३ ॥   
  
मणिद्वीपं श्वेतगङ्गा महापुण्या महाफला ।   
श्वेतगङ्गा महापुण्या भर्गगङ्गा महाफला ॥ २१-१०४ ॥   
  
स्वर्गगङ्गा महाक्षेत्रं पुष्करं तीर्थपारणम् ।   
कावेरी सिन्धुपुण्या च नर्मदा शुभदा सदा ॥ २१-१०५ ॥   
  
अष्टकोणे अष्टसिद्धिं वारिपूर्णां फलोदयाम् ।   
सप्तकोणे सप्तसिन्धुं पूर्वादौ भावयेद् यतिः ॥ २१-१०६ ॥   
  
लवणेक्षुसुरासपीर्दधिदुग्धजलान्तकाः ।   
सकारं व्याप्य तिष्ठन्ति महासत्त्वं स्मरेद् यतिः ॥ २१-१०७ ॥   
  
मध्ये चतुष्के शक्तिञ्च कोटिसौदामिनीतनुः ।   
विभाव्य वारिचक्रे तु कोटिविद्यापतिर्भवेत् ॥ २१-१०८ ॥   
  
शक्तिबीजं वामभागे आद्या प्रकृतिसुन्दरी ।   
विभाति कामनाशाय योगिनी सा सताङ्गतिः ॥ २१-१०९ ॥   
  
शक्तिबीजं दक्षिणे च पुङ्कला पुंशिवात्मकम् ।   
सदा भावनरूपाभं यो भजेदीशसिद्धये ॥ २१-११० ॥   
  
शक्तिबीजस्योद्र्ध्वभागे पूर्णचन्द्रमनोहरम् ।   
भजन्ति साधवः सर्वे धर्मकामार्थसिद्धये ॥ २१-१११ ॥   
  
शक्तिबीजतले गेहे श्रीसूर्यं कालवह्निजम् ।   
उल्काकोटिसमं ध्यात्वा वाञ्छातिरिक्तमाप्नुयात् ॥ २१-११२ ॥   
  
वारिचक्रप्रसादेन चिरजीवी भवेन्नरः ।   
भूमौ महाकालरूपी मूलाधारे चतुद्र्दले ॥ २१-११३ ॥   
  
चतुद्र्दलशेषदले वारिचक्रं सषान्तकम्(?) ।   
कोटिसौदामिनीभासं विभाव्य योगिराड् भवेत् ॥ २१-११४ ॥  
  
  
  
इति श्रीरुद्रयामले उत्तरतन्त्रे महातन्त्रोद्दीपने भावार्थनिर्णये   
पाशवकल्पे । मूलपद्मोल्लासे भूमिचक्र--स्वर्गचक्र--तुलाचक्र--  
वारिचक्रसारसङ्केते । सिद्धमन्त्रप्रकरणे भैरवभैरवीसंवादे   
एकविंशः पटलः ॥ २१ ॥  
  
  
  
  
  
  
अथ द्वाविंशः पटलः  
  
  
श्रीआनन्दभैरवी उवाच  
  
  
शृणु शम्भो प्रवक्ष्यामि षट्चक्रस्य फलोदयम् ।   
यज्ज्ञात्वा योगिनः सर्वे चिरं तिष्ठन्ति भूतले ॥ २२-१ ॥   
  
मूलाधारं महापद्मं चतुर्दलसुशोभितम् ।   
वादिसान्तं स्वर्णवर्णं शक्तिब्रह्मपदं व्रजेत् ॥ २२-२ ॥   
  
क्षित्यप्तेजोमरुद्व्योममण्डलं षट्सु पङ्कजे ।   
क्रमेण भावयेन्मन्त्री मूलविद्याप्रसिद्धये ॥ २२-३ ॥   
  
मूलपद्मोद्र्ध्वदेशे च स्वाधिष्ठानं महाप्रभम् ।   
षड्दलं राकिणीं विष्णुं कणीकायां स्मरेद्यतिः ॥ २२-४ ॥   
  
षड्दलं बादिलान्तं च वर्णं ध्यात्वा सुराधिपः ।   
कन्दर्पवायुना व्याप्तलिङ्गमूले भजेद्यतिः ॥ २२-५ ॥   
  
तदूर्ध्वे नाभिमूले च मणिकोटिसमप्रभम् ।   
दशदलं योगधर्मं डादिफान्तार्थगं भजेत् ॥ २२-६ ॥   
  
लाकिनीसहितं रुद्रं ध्यायेद्योगादिसिद्धये ।   
महामोक्षपदं दृष्ट्वा जीवन्मुक्तो भवेद् ध्रुवम् ॥ २२-७ ॥   
  
बन्धूकपुष्पसङ्काशं दलद्वादशशोभितम् ।   
कादिठान्तार्णसहितमीश्वरं काकिनीं भजेत् ॥ २२-८ ॥   
  
तदूर्ध्वे षोडशोल्लासपदे साक्षात् सदाशिवम् ।   
महादेवीं साकिनीगं कण्ठे ध्यात्वा शिवो भवेत् ॥ २२-९ ॥   
  
विशुद्धाख्यं महापुण्यं धर्मार्थकाममोक्षदम् ।   
धूम्रधूमाकरं विद्युत्पुञ्जं भजति योगिराट् ॥ २२-१० ॥   
  
आज्ञानामोत्पलं शुभ्रं हिमकुन्देन्दुमन्दिरम् ।   
हंसस्थानं बिन्दुपदं द्विदलं भ्रूकुटे भजेत् ॥ २२-११ ॥   
  
लक्षवर्णद्वयाढ्यं यद् बिन्दुयुक्तं मनोलयम् ।   
तयोः स्त्रीपुम्प्रकृत्याख्यं कोटिचन्द्रोज्ज्वलं भजेत् ॥ २२-१२ ॥   
  
कण्ठे षोडशपत्रे च षोडशस्वरवेष्टितम् ।   
अकारादिविसर्गान्तं विभाव्य कुण्डलीं नयेत् ॥ २२-१३ ॥   
  
आज्ञाचक्रे समानीय कोटिचन्द्रसमोदयाम् ।   
कण्ठाधारां कुण्डलिनीं जीवन्मुक्तो भवेदिह ॥ २२-१४ ॥   
  
यदि श्वासं न त्यजति बाह्यचन्द्रमसि प्रभो ।   
भ्रूमध्ये चन्द्रनिकरे त्यक्त्वा योगी भवेदिह ॥ २२-१५ ॥   
  
सूक्ष्मवायूद्गमेनैव त्यजेद् वायुं मुहुर्मुहुः ।   
सहस्रादागतं मूले मूलात्तत्रैवमानयेत् ॥ २२-१६ ॥   
  
चन्द्रः सूर्ये लयं याति सूर्यश्चन्द्रमसि प्रभो ।   
यो बाह्ये नानयेत् शब्दं तस्य बिन्दुचयो भवेत् ॥ २२-१७ ॥   
  
यावद् बाह्ये चन्द्रमसि मनो याति रविप्लुते ।   
अन्तर्गते चन्द्रसूर्ये न तस्य दुरितं तनौ ॥ २२-१८ ॥   
  
केवलं सूक्ष्मवायुस्थं वायवीशक्तिलालितम् ।   
मानसं यः करोतीति तस्य योगादिवर्द्धनम् ॥ २२-१९ ॥   
  
प्राप्ते यज्ञोपवीते यः श्रीधरो ब्राह्मणोत्तमः ।   
योगाभ्यासं सदा कुर्यात् स भवेद्योगिवल्लभः ॥ २२-२० ॥   
  
यावत्कालं स्थितं बिन्दुं बाल्यभावे यथा यथा ।   
तथा तथा योगमार्गं बिन्दुपातान्मरिष्यति ॥ २२-२१ ॥   
  
तथापि यदि मासं वा पक्षं वा दशभिदीनम् ।   
यदि तिष्ठति बिन्दूग्रः साक्षादभ्यासतो जयी ॥ २२-२२ ॥   
  
कामानलमहापीडाविशिष्टः पुरुषो यदा ।   
तत्कामादिसंहरणे विना योगेन कः क्षमः ॥ २२-२३ ॥   
  
समसंसर्गगूढेन कामो भवति निश्चितम् ।   
तत्कामात् क्रोध उत्पन्नो महाशत्रुवीनाशकृत् ॥ २२-२४ ॥   
  
क्रोधाद् भवति सम्मोहः सम्मोहात् स्मृतिविभ्रमः ।   
स्मृतिभ्रंशाद् बुद्धिनाशो बुद्धिनाशाद् विनाशनम् ॥ २२-२५ ॥   
  
अतः सम्बुद्धिमाधार्य मूलादिब्रह्ममण्डले ।   
ध्यात्वा श्रीनाथपादाब्जं सिद्धो भवति साधकः ॥ २२-२६ ॥   
  
ईश्वरस्य कृपाचिन्हमादौ शान्तिर्भवेद् हृदि ।   
शान्तिभिर्जायते ज्ञानं ज्ञानान्मोक्षमवाप्नुयात् ॥ २२-२७ ॥   
  
शान्तिवीद्या प्रतिष्ठा च निवृत्तिरिति ताः स्मृताः ।   
चतुर्व्यूहस्ततो देवः प्रोच्यते परमेश्वरः ॥ २२-२८ ॥   
  
इदं ज्ञानमिदं ज्ञेयमिति चिन्तासमाकुलाः ।   
पठन्त्यहनीशं शास्त्रं परतत्त्वपराङ्मुखाः ॥ २२-२९ ॥   
  
शिरो वहति पुष्पाणि गन्धं जानाति नासिका ।   
पठन्ति मम तन्त्राणि दुर्लभा भावबोधकाः ॥ २२-३० ॥   
  
यज्ञोपवीतकाले तु पशुभावाश्रयो भवेत् ।   
यावद्योगं न सम्प्राप्तं तावद् वीराचरं न च ॥ २२-३१ ॥   
  
आचारो विनयो विद्या प्रतिष्ठा योगसाधनम् ।   
तस्यैव जायते सिद्धिरिष्टपादाम्बुजे मतिः ॥ २२-३२ ॥   
  
देवे गुरौ महाभक्तिर्यस्य नित्यं विवर्धते ।   
संवत्सरात्तस्य सिद्धिर्भवत्येव न संशयः ॥ २२-३३ ॥   
  
वेदागमपुराणानां सारमालोक्य यत्नतः ।   
मनः संस्थापयेदिष्टपादाम्भोरुहमण्डले ॥ २२-३४ ॥   
  
चेतसि क्षेत्रकमले षट्चक्रे योगनिर्मले ।   
मनो निधाय मौनी यः स भवेद् योगवल्लभः ॥ २२-३५ ॥   
  
मनः करोति कर्माणि मनो लिप्यति पातके ।   
मनःसंयमनी भूत्वा पापपुण्यैर्न लिप्यते ॥ २२-३६ ॥   
  
  
श्री भैरव उवाच  
  
  
वद कान्ते रहस्यं मे येन सिद्धो भवेन्नरः ।   
तत्प्रकारं विशेषेण योगिनामप्यगोचरम् ॥ २२-३७ ॥   
  
यत्रैव गोपयेद्यद्यदानन्देन निरीक्षयेत् ।   
पूजयेद् भावयेच्चैव वर्जयेन्न जुगुप्सयेत् ॥ २२-३८ ॥   
  
क्रमेण वद तत्त्वञ्च यदि स्नेहोऽस्ति मां प्रति ।   
न ज्ञात्वापि च भूतत्त्वं योगी मोहाश्रितो भवेत् ॥ २२-३९ ॥   
  
  
आनन्दभैरवी उवाच  
  
  
त्रैलोक्ये योगयोग्योऽसि षट्चक्रभेदने रतः ।   
त्वमेव परमानन्द महाधिष्ठाननिर्मल ॥ २२-४० ॥   
  
सङ्घातयेन्महावीर एतान्दोषान् महाभयान् ।   
कामक्रोधलोभमोहमदमात्सर्यसञ्ज्ञकान् ॥ २२-४१ ॥   
  
सङ्घातयेन्महावीरो विकारं चेन्द्रियोद्भवम् ।   
निद्रा--लज्जा--दौर्मनस्यं दशकालानलान् प्रभो ॥ २२-४२ ॥   
  
सङ्गोपयेन्महावीरो महामन्त्रं कुलक्रियाम् ।   
मुद्राक्षसूत्रतन्त्रार्थं गोपिनां वीरसङ्गमम् ॥ २२-४३ ॥   
  
अत्याचारं भैरवाणां योगिनीनां च साधनम् ।   
नाडीग्रथनमानञ्च गोपयेन्मातृजारवत् ॥ २२-४४ ॥   
  
न निन्देत् प्राणनिधने देवतां गुरुमीश्वरम् ।   
सुरां विद्यां महाक्षेत्रं पीठं योगाधिकारिणम् ॥ २२-४५ ॥   
  
योगिनी जडमुन्मत्तं जन्मकर्मकुलक्रियाम् ।   
प्रयोगे धर्मकर्तारं न निन्देत् प्राणसंस्थितौ ॥ २२-४६ ॥   
  
पत्नीं भ्रातृवधूञ्चैव बौद्धाचारञ्च योगिनीम् ।   
कर्म शुभाशुभञ्चैव महावीरो न निन्दयेत् ॥ २२-४७ ॥   
  
निरीक्षयेन्न कदापि कन्यायोनिं दिने रतिम् ।   
पशुक्रीडां दिग्वसनां कामिनीं प्रकटस्तनीम् ॥ २२-४८ ॥   
  
विग्रहं द्यूतपाशार्थं क्लीबं विष्ठादिकं शुचौ ।   
अभिचारभारञ्च क्रियामप्रमत्तस्य नेक्षयेत् ॥ २२-४९ ॥   
  
पूजयेत्परया भक्त्या देवतां गुरुमीश्वरम् ।   
शक्तिं साधुमात्मरूपं स्थूलसूक्ष्मं प्रयत्नतः ॥ २२-५० ॥   
  
अतिथिं मातरं सिद्धं पितरं योगिनं तथा ।   
पूजयेत् परया भक्त्या सिद्धमन्त्रं सुसिद्धये ॥ २२-५१ ॥   
  
भावयेदेकचित्तेन साधूक्तं योगसाधनम् ।   
गुरोर्वाक्योपदेशं च स्वधर्मं तीर्थदेवताम् ॥ २२-५२ ॥   
  
कुलाचारं वीरमन्त्रमात्मानं परमेष्ठिनम् ।   
भावयेद्विधिविद्यां च तन्त्रसिद्धार्थनिर्णयम् ॥ २२-५३ ॥   
  
वर्जयेत् साधकश्रेष्ठोऽगम्यागमनादिकम् ।   
धूर्तसङ्गं वञ्चकञ्च प्रलापमनृताशुभम् ॥ २२-५४ ॥   
  
वर्जयेत् पापगोष्ठीयमालस्यं बहुजल्पनम् ।   
अवेदकर्मसञ्चारं गोसवं ब्राह्मणस्य च ॥ २२-५५ ॥   
  
जुगुप्सयेन्न कदापि विण्मूत्रं क्लेदशोणितम् ।   
हीनाङ्गीं पिशितं नाथ कपालाहरणादिकम् ॥ २२-५६ ॥   
  
सुरां गोपालनञ्चैव निजपापं रिपोर्भयम् ।   
जुगुप्सयेन्न सुधर्म्मं यदि सिद्धिमिहेच्छति ॥ २२-५७ ॥   
  
समयाचारमेवेदं योगिनां वीरभाविनाम् ।   
गुर्वाज्ञया यः करोति जीवन्मुक्तो भवेद् भुवि ॥ २२-५८ ॥   
  
वृथा धर्म वृथा चर्यं वृथा दीक्षा वृथा तपः ।   
वृथा सुकृतमाख्येति गुर्वाज्ञालङ्घनं नृणाम् ॥ २२-५९ ॥   
  
ब्राह्मणक्षत्रियादीनामादौ योगादिसाधनम् ।   
पश्चात् कुलक्रिया नाथ योगविद्याप्रसिद्धये ॥ २२-६० ॥   
  
विना भावेन वीरेण पूर्णयोगी कुतो भवेत् ।   
आदौ कुर्यात् पशोर्भावं पश्चात् कुलविचारणम् ॥ २२-६१ ॥   
  
मम तन्त्रे महादेव केवलं सारनिर्णयम् ।   
अकस्माद् भक्तिसिद्ध्यर्थं कुलाचारं च योगिनाम् ॥ २२-६२ ॥   
  
ब्राह्मणानां कुलाचारं केवलं ज्ञानसिद्धये ।   
ज्ञानेन जायते योगी योगादमरविग्रहः ॥ २२-६३ ॥   
  
भूत्वा योगी कुलीनश्च योगाभ्यासमहनीशम् ।   
षट्चक्रं भूतनिलयं भावयेद् भावसिद्धये ॥ २२-६४ ॥   
  
मूलपद्मस्योद्र्ध्वदेशे लिङ्गमूले महाशुचिः ।   
स्वाधिष्ठाने महापद्मं पद्दले वायुना यजेत् ॥ २२-६५ ॥   
  
एतत् षड्दलवर्णानां भावनां यः करोति हि ।   
तस्य साक्षाद् भवेद्विष्णुः राकिणीसहितः प्रभो ॥ २२-६६ ॥   
  
स्वाधिष्ठानषड्दलस्य कणीकामध्यमण्डले ।   
दलाष्टकं भावयित्वा नागयुक्तं स ईश्वरः ॥ २२-६७ ॥   
  
अष्टौ नागा अष्टदले प्रतिभान्ति यथारुणाः ।   
जलस्योपरि पद्मे च ध्यायेत्तन्नागवल्लभाम् ॥ २२-६८ ॥   
  
अनन्तं वासुकिं पद्मं महापद्मं च तक्षकम् ।   
कुलीरं कर्कटं शङ्खं दक्षिणादौ दले भजेत् ॥ २२-६९ ॥   
  
अष्टदलोपरि ध्यायेत् कणीकावृत्तयुग्मकम् ।   
तदूर्ध्वे षड्दलं वादिलान्तयुक्तं सबिन्दुकम् ॥ २२-७० ॥   
  
पूर्वादिक्रमयोगेन दक्षिणावर्त्तवायुना ।   
पुनः पुनः कुम्भयित्वा ध्यायेत् षड्वर्णवायवीम् ॥ २२-७१ ॥   
  
केशरं युगलं ध्यायेत् कुलोर्ध्वे साकृतिं मुदा ।   
अष्टदले षड्दले च विभाव्य योगिराड् भवेत् ॥ २२-७२ ॥   
  
अष्टदलस्योर्ध्वदेशे वृत्तयुग्मं मनोहरम् ।   
तस्योपरि पुनर्ध्यायेत् षड्दले वादिलान्तकम् ॥ २२-७३ ॥   
  
दलाष्टकाधो ध्यायेद्यो वृत्तयुग्मं मनोहरम् ।   
वृत्ताधोमण्डलाकारं वं बीजं व्याप्य तिष्ठति ॥ २२-७४ ॥   
  
वृत्तलग्नं समाव्याप्तं यं बीजं विद्युदाकरम् ।   
कोटिसूर्यसमाभासं विभाव्य योगिनां पतिः ॥ २२-७५ ॥   
  
यान्तबीजकलानां तु अधः षट्कोणमण्डलम् ।   
षट्कोणे दक्षिणादौ च भावयेद् यादिलान्तकम् ॥ २२-७६ ॥   
  
तत्षट्कोणमध्यदेशे षट्कोणं धूम्र मण्डलम् ।   
तत्कोणे दक्षिणादौ च द्रव्यादिषट्कमाश्रयेत् ॥ २२-७७ ॥   
  
द्रव्यं गुणास्तथा कर्म सामान्यं सविशेषकम् ।   
समवायं क्रमेणैव षट्कोणेषु विभावयेत् ॥ २२-७८ ॥   
  
पूर्वादिक्रमयोगेन दक्षिणावर्तवायुना ।   
सर्वत्र भावयेन्मन्त्री कुम्भयित्वा पुनः पुनः ॥ २२-७९ ॥   
  
द्रव्यषट्कोणमध्ये तु षट्कोणं चारुतेजसम् ।   
कोणे कोणे च षड्वर्गान् भावयेत् स्थिरचञ्चलान् ॥ २२-८० ॥   
  
तन्मध्ये च त्रिकोणे च राकिणीसहितं हरिम् ।   
कोटिचन्द्रमरीचिस्थं ध्यायेद्योगी विशालधीः ॥ २२-८१ ॥   
  
षड्दलान्तर्गतं पद्मं योगिनामपि साधनम् ।   
यो नित्यं कुरुतेऽभ्यासं तस्य योगः प्रसिद्ध्यति ॥ २२-८२ ॥   
  
एतच्चक्रप्रसादेन नीरोगी निरहङ्कृतः ।   
सर्वज्ञो भवति क्षिप्रं श्रीनाथपदभावनात् ॥ २२-८३ ॥   
  
ज्योतीरूपं योगमार्गं सूक्ष्मातिसूक्ष्मनिर्मलम् ।   
त्रैलोक्यकामनासिद्धिं षट्चक्रे भावयेद्धरिम् ॥ २२-८४ ॥   
  
यो हरिः शेषशम्भुश्च यः शम्भुः सूक्ष्मरूपधृक् ।   
सूक्ष्मरूपस्थितो ब्रह्मा ब्रह्माधीनमिदं जगत् ॥ २२-८५ ॥   
  
एकमूतीस्त्रयो देवा ब्रह्मविष्णुपितामहाः ।   
मम विग्रहस्ंश्लिष्टाः सृजत्यवति हन्ति च ॥ २२-८६ ॥   
  
प्राणायामोद्गता एते योगविघ्नकराः सदा ।   
प्राणायामेन निष्पीड्य प्रसभं सिद्धिमाप्नुयात् ॥ २२-८७ ॥   
  
अकारं ब्रह्मणो वर्णं शब्दरूपं महाप्रभम् ।   
प्रणवान्तर्गतं नित्यं योगपूरकमाश्रयेत् ॥ २२-८८ ॥   
  
उकारं वैष्णवं वर्णं शब्दभेदिनमीश्वरम् ।   
प्रणवान्तर्गतं सत्त्वं योगकुम्भकमाश्रयेत् ॥ २२-८९ ॥   
  
मकारं शाम्भवं रूपं बीजभूतं विधूद्गतम् ।   
प्रणवान्तस्थितं कालं लयस्थानं समाश्रयेत् ॥ २२-९० ॥   
  
वर्णत्रयविभागेन प्रणवं परिकल्पितम् ।   
प्रणवाज्जायते हंसो हंसः सोऽहं परो भवेत् ॥ २२-९१ ॥   
  
सोऽहं ज्ञानं महाज्ञानं योगिनामपि दुर्लभम् ।   
निरन्तरं भावयेद्यः स एव परमो भवेत् ॥ २२-९२ ॥   
  
हं पुमान् श्वासरूपेण चन्द्रेण प्रकृतिस्तु सः ।   
एतद्धंसं विजानीयात् सूर्यमण्डलभेदकम् ॥ २२-९३ ॥   
  
विपरीतक्रमेणैव सोऽहं ज्ञानं यदा भवेत् ।   
तदैव सूर्यगः सिद्धः स्वधास्वरप्रपूजितः ॥ २२-९४ ॥   
  
हकारार्णं सकारार्णं लोपयित्वा ततः परम् ।   
सन्धिं कुर्यात्ततः पश्चात् प्रणवोऽसौ महामनुः ॥ २२-९५ ॥   
  
एतद् हंसं महामन्त्रं स्वाधिष्ठाने मनोगृहे ।   
मनोरूपं भजेद्यस्तु स भवेत् सूर्यमध्यगः ॥ २२-९६ ॥   
  
हंसं सूर्य विजानीयात् सोऽहं चन्द्रो न संशयः ।   
विपरीतो यदा भूयात्तदैव मोक्षभाग् भवेत् ॥ २२-९७ ॥   
  
यदि हंसमनोरूपं स्वाधिष्ठाने हरेः पदे ।   
विभाव्य श्रीगुरोः पादे नीयते नात्र संशयः ॥ २२-९८ ॥   
  
सोऽहं यदा शक्तिकूटं अकाराकारसम्पुटम् ।   
कृत्वा जपति यो ज्ञानी स भवेत् कल्पपादपः ॥ २२-९९ ॥   
  
जपहोमादिकं सर्वं हंसेन यः करोति हि ।   
तदैव चन्द्रसूर्य स्यात् हंसमन्त्रप्रसादतः ॥ २२-१०० ॥   
  
एतज्जपं महादेव देहमध्ये करोम्यहम् ।   
एकविंशसहस्राणि षट्शतानि च हम्मनुः ॥ २२-१०१ ॥   
  
पुंरूपेण हकारञ्च स्त्रीरूपेण सकारकम् ।   
जप्त्वा रक्षां करोतीह चन्द्रबिन्दुशतेन च ॥ २२-१०२ ॥   
  
प्रणवान्तं महामन्त्रं नित्यं जपति यो नरः ।   
वायुसिद्धिर्भवेत्तस्य वायवी सुकृपा भवेत् ॥ २२-१०३ ॥   
  
बृहद् हंसं प्रवक्ष्यामि येन सिद्धो भवेन्नरः ।   
कामरूपी क्षणादेव वाक्सिद्धिरिति निश्चितम् ॥ २२-१०४ ॥   
  
आदौ प्रणवमुच्चार्य ततो हंसपदं लिखेत् ।   
तत्पश्चात् प्रणवं ज्ञेयं ततः परपदं स्मरेत् ॥ २२-१०५ ॥   
  
तर्पयामि पदस्यान्ते प्रणवं फडिति स्मरेत् ।   
एतद्धि हंसमन्त्रस्तु वीराणामुदयाय च ॥ २२-१०६ ॥   
  
बृहद् हंसप्रसादेन षट्चक्रभेदको भवेत् ।   
षट्चक्रे च प्रशंसन्ति सर्वे देवाश्चराचराः ॥ २२-१०७ ॥   
  
योगसिद्धिं विघाताय भ्रमन्ति योगिनस्तनौ ।   
यदि हंसं बृहद्धंसं जपन्ति वायुसिद्धये ॥ २२-१०८ ॥   
  
तदा सर्वे पलायन्ते राक्षसान्मानुषा यथा ॥ २२-१०९ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये   
पाशवकल्पे षट्चक्रसारसङ्केते योगशिक्षाविधिनिर्णये   
सिद्धमन्त्रप्रकरणे ।   
भैरवीभैरवसंवादे द्वाविंशः पटलः ॥ २२ ॥  
  
  
  
  
  
  
अथ त्रयोविंशः पटलः  
  
  
श्रीभैरवी उवाच  
  
  
अथातः सम्प्रवक्ष्यामि ब्रह्ममार्गमनुत्तमम् ।   
यद् यज्ज्ञात्वा सुराः सर्वे जयाख्याः परमं जगुः ॥ २३-१ ॥   
  
न तन्तेजःप्रकाशाय महतां धर्मवृद्धये ।   
योगाय योगिनां देव भक्षप्रस्थनिरूपणम् ॥ २३-२ ॥   
  
योगाभ्यासं यः करोति न जानातीह भक्षणम् ।   
कोटिवर्षसहस्रेण न योगी भवति ध्रुवम् ॥ २३-३ ॥   
  
अतो वै भक्षमाहात्म्यं प्रवदामि समासतः ।   
यज्ज्ञात्वा सिद्धिमाप्नोति स्वाधिष्ठानादिभेदनम् ॥ २३-४ ॥   
  
आदौ विवेकी यो भूयाद् भूतले परमेश्वर ।   
स एव भक्षनियमं गृहेऽरण्ये समाचरेत् ॥ २३-५ ॥   
  
वाय्वासनदृढानन्दपरमानन्दनिर्भरः ।   
मिताहारं सदा कुर्यात् पूरकाह्लादहेतुना ॥ २३-६ ॥   
  
तदा पूरकसिद्धिः स्याद् भक्षणादिनिरूपणात् ।   
उदरं पूरयेन्नित्यं कुम्भयित्वा पुनः पुनः ॥ २३-७ ॥   
  
निजहस्तप्रमाणाभिः पूरयेत् पूर्णमेव च ।   
तत्पूरयेत् स्थापयेन्नाथ विश्वामित्रकपालके ॥ २३-८ ॥   
  
हंसद्वादशवारेण शिलायामपि घर्षयेत् ।   
नित्यं तत्पात्रपूर्णं च पाकेनैकेन भक्षयेत् ॥ २३-९ ॥   
  
तण्डुलान् शालिसम्भूतान्कपालप्रस्थपूर्णकान् ।   
दिने दिने क्षयं कुर्याद् भक्षणादिषु कर्मसु ॥ २३-१० ॥   
  
हंसद्वादशवारेण जपेन सङ्क्षयं चरेत् ।   
शिलायां तत्कपालं च वर्द्धयेत् पूरकादिकम् ॥ २३-११ ॥   
  
यावत्कालं क्षयं याति निजभक्षणनिर्णयम् ।   
तत्कालं वायुनापूर्य नोदरं काकचञ्चुभिः ॥ २३-१२ ॥   
  
आकुञ्चयेत् सदा मूले कुण्डली भक्षधारणात् ।   
तत्रसम्पूरयेद्योगी भक्षप्रस्थावनाशनात् ॥ २३-१३ ॥   
  
कालक्रमेण तत् सिद्धिमवाप्नोति जितेन्द्रियः ।   
यत्स्थानं भक्षणस्यैव तत्स्थाने पूरयेत्सुखम् ॥ २३-१४ ॥   
  
पुनः पुनर्भक्षणेन भक्षसिद्धिमुपैति हि ।   
विना पूरकयोगेन भक्षणं नापि सिद्ध्यति ॥ २३-१५ ॥   
  
अथवान्यप्रकारेण भक्षत्यागं विनिर्णयम् ।   
येन हीना न सिद्ध्यन्ति नाडीचक्रस्थदेवताः ॥ २३-१६ ॥   
  
द्वात्रिंशद् ग्रासमादाय त्रिपर्व्वणि यथास्थितम् ।   
अर्द्धग्रासं विहायापि नित्यं भक्षणमाचरेत् ॥ २३-१७ ॥   
  
सदा सम्पूरयेद् वायुं भावको गतभीर्महान् ।   
भक्षस्थाने समायोज्य पिबेद् वायुमहनीशम् ॥ २३-१८ ॥   
  
चतुःषष्टिदिने सर्वं क्षयं कृत्वा ततः सुधीः ।   
पयोभक्षणमाकुर्यात् स्थिरचेता जितेन्द्रियः ॥ २३-१९ ॥   
  
पयः प्रमाणं वक्ष्यामि हस्तप्रस्थत्रयं त्रयम् ।   
शनैः शनैवीजेतव्याः प्राणा मत्तगजेन्द्रवत् ॥ २३-२० ॥   
  
षण्मासाज्जायते सिद्धिः पूरकादिषु लक्षणम् ।   
क्रमेणाष्टाङ्गसिद्धिः स्यात् यतीनां कामरूपिणाम् ॥ २३-२१ ॥   
  
बद्धपद्मासनं कृत्वा विजयानन्दनन्दितः ।   
धारयेन्मारुतं मन्त्री मूलाधारे मनोलयम् ॥ २३-२२ ॥   
  
अथासनप्रभेदञ्च शृणु मत्सिद्धिकाङ्क्षणाम् ।   
येन विना पूरकाणां सिद्धिभाक् न महीतले ॥ २३-२३ ॥   
  
अधो मुण्डासनं वक्ष्ये सर्वेषां प्राणिनां सुखम् ।   
ऊद्र्ध्वमार्गे पदं दत्त्वा धारयेन्मारुतं सुधीः ॥ २३-२४ ॥   
  
सर्वासनानां श्रेष्ठं हि ऊद्र्ध्वपादो यदा चरेत् ।   
तदैव महतीं सिद्धिं ददाति वायवी कला ॥ २३-२५ ॥   
  
एतत्पद्मासनं कुर्यात् प्राणवायुप्रसिद्धये ।   
शुभासनं तदा ध्यायेत्पूरयित्वा पुनः पुनः ॥ २३-२६ ॥   
  
ऊरुमूले वामपादं पुनस्तद्दक्षिणं पदम् ।   
वामोरौ स्थापयित्वा च पद्मासनमितिस्मृतम् ॥ २३-२७ ॥   
  
सव्यपादस्य योगेन आसनं परिकल्पयेत् ।   
तदैकासनकाले तु द्वितीयासनमाभवेत् ॥ २३-२८ ॥   
  
पृष्ठे करद्वयं नीत्वा वृद्धाङ्गुष्ठद्वयं सुधीः ।   
कायसङ्कोचमाकृत्य धृत्वा बद्धासनो भवेत् ॥ २३-२९ ॥   
  
बद्धपद्मासनं कृत्वा वायुबद्धं पुनः पुनः ।   
चिबुकं स्थापयेद्यत्नाद् ह्लादितेजसि भास्करे ॥ २३-३० ॥   
  
इत्यासनं हि सर्वेषां प्राणिनां सिद्धिकारणम् ।   
वायुवश्याय यः कुर्यात् स योगी नात्र संशयः ॥ २३-३१ ॥   
  
स्वभावसिद्धिकरणं सर्वेषां स्वस्तिकासनम् ।   
वामपादतले कुर्यात्पाददक्षिणमेव च ॥ २३-३२ ॥   
  
सव्यापसव्ययोगेन आसनद्वयमेव च ।   
सर्वत्रैवं प्रकारं च कृत्वा नाडीव सारमेत् ॥ २३-३३ ॥   
  
आसनानि शृणु ह्येतत्त्रिंशतासङ्ख्यकानि च ।   
सव्यापसव्ययोगेन द्विगुणं प्रभवेदिह ॥ २३-३४ ॥   
  
चतुःषष्ट्यासनानीह वदामि वायुसाधनात् ।   
द्वात्रिंशद्बिन्दुभेदाय कल्पयेद् वायुवृद्धये ॥ २३-३५ ॥   
  
कार्मुकासनमाकृत्य उदरे पूरयेत् सुखम् ।   
तदा वायुर्वशो याति कालेन सूक्ष्मवायुना ॥ २३-३६ ॥   
  
कृत्वा पद्मासनं मन्त्री वेष्टयित्वा प्रधारयेत् ।   
करेण दक्षिणेनैव वामपादान्तिकं तटम् ॥ २३-३७ ॥   
  
सव्यापसव्यद्विगुणं कार्मुकासनमेव च ।   
कार्मुकद्वययोगेन शरवद् वायुमानयेत् ॥ २३-३८ ॥   
  
कुक्कुटासनमावक्ष्ये नाडीनिर्मलहेतुना ।   
मत्कुलागमयोगेन कुर्याद् वायुनिषेवणम् ॥ २३-३९ ॥   
  
निजहस्तद्वयं भूमौ पातयित्वा जितेन्द्रियः ।   
पद्भ्यां बद्धं यः करोति कूर्परद्वयमध्यतः ॥ २३-४० ॥   
  
सव्यापसव्ययुगलं कुक्कुटं ब्रह्मणा कृतम् ।   
बद्धं कृत्त्वा अधःशीर्षं यः करोति खगासनम् ॥ २३-४१ ॥   
  
खगासन प्रसादेन श्रमलोपो भवेद् द्रुतम् ।   
पुनः पुनः श्रमादेव विषयश्रमलोपकृत् ॥ २३-४२ ॥   
  
लोलासनं सदा कुर्याद् वायुलोलापघातनात् ।   
स्थिरवायुप्रसादेन स्थिरचेता भवेद्द्रुतम् ॥ २३-४३ ॥   
  
पद्मासनं समाकृत्य पादयोः सन्धिगह्वरे ।   
हस्तद्वयं मध्यदेशं नियोज्य कुक्कुटाकृतिः ॥ २३-४४ ॥   
  
निजहस्तद्वयद्वन्द्वं निपात्य हस्तनिर्भरम् ।   
कृत्वा शरीरमुल्लाप्य स्थित्वा पद्मासनेऽनिलः ॥ २३-४५ ॥   
  
स्थित्वैतदासने मन्त्री अधःशीर्षं करोति चेत् ।   
उत्तमाङ्गासनं ज्ञेयं योगिनामतिदुर्लभम् ॥ २३-४६ ॥   
  
एतदासनमात्रेण शरीरं शीतलं भवेत् ।   
पुनः पुनः प्रसादेन चैतन्या कुण्डली भवेत् ॥ २३-४७ ॥   
  
सव्यापसव्ययोगेन यः करोति पुनः पुनः ।   
पूरयित्वा मूलपद्मे सूक्ष्मवायुं विकुम्भयेत् ॥ २३-४८ ॥   
  
कृत्वा कुम्भकमेवं हि सूक्ष्मवायुलयं विधौ ।   
मूलादिब्रह्मरन्ध्रान्ते स्थापयेल्लयगे पदे ॥ २३-४९ ॥   
  
एतत् शुभासनं कृत्त्वा सूक्ष्मरन्ध्रे मनोलयम् ।   
सूचीरन्ध्रे यथासूत्रं पूरयेत् सूक्ष्मवायुना ॥ २३-५० ॥   
  
एतत् क्रमेण षण्मासान् पूरकस्यापि लक्षणम् ।   
महासुखं समाप्नोति योगाष्टाङ्गनिषेवणात् ॥ २३-५१ ॥   
  
अथ वक्ष्ये महादेव पर्वतासनमङ्गलम् ।   
यत्कृत्वा स्थिररूपी स्याद् षट्चक्रादिविलोपनम् ॥ २३-५२ ॥   
  
योन्यासनं पर्वतेन योगं योगफलेऽनिलम् ।   
तत्कालफललन्तावत् खेचरो यावदेव हि ॥ २३-५३ ॥   
  
पादयोगेन चक्रस्य लिङ्गाग्रं यो नियोजयेत् ।   
अन्यत्पदमूरौ दत्त्वा तत्र योन्यासनं भुवि ॥ २३-५४ ॥   
  
तत्र मध्ये महादेव बन्द्धयोन्यासनं शृणु ।   
यत्कृत्वा खेचरो भूत्वा विचरेदीश्वरो यथा ॥ २३-५५ ॥   
  
कृत्वा योन्यासनं नाथ लिङ्गगुह्यादिबन्धनम् ।   
मुखनासानेत्रकर्णकनिष्ठाङ्गुलिभिस्तथा ॥ २३-५६ ॥   
  
ओष्ठाधरं कनिष्ठाभ्यामनामाभ्याञ्च नासिके ।   
मध्यमाभ्यां नेत्रयुग्मं तर्ज्जनीभ्यां परैः श्रुती ॥ २३-५७ ॥   
  
कृत्त्वा योन्यासनं नाथ योगिनामति दुर्लभम् ।   
कृत्त्वा यः पूरयेद् वायुं मूलमाकुञ्च्य स्तम्भयेत् ॥ २३-५८ ॥   
  
सव्यापसव्ययोगेन सिद्धो भवति साधकः ।   
शनैः शनैः समारुह्य कुम्भकं परिपूरयेत् ॥ २३-५९ ॥   
  
अरुणोदयकालाच्च वसुदण्डे सदाशिव ।   
सव्यापसव्ययोगेन गृह्णीयाद्वायुगानिलम् ॥ २३-६० ॥   
  
द्वितीयप्रहरे कुर्याद् वायुपूजां मनोरमाम् ।   
एतदासनमाकृत्य सिद्धो भवति साधकः ॥ २३-६१ ॥   
  
अथान्यदासनं वक्ष्ये यत्कृत्वा सोऽमरो भवेत् ।   
मत्साधकः शुचिः श्रीमान् कुर्याद्गत्त्वा निराविले ॥ २३-६२ ॥   
  
भेकानामासनं योगं निजवक्षसि सम्मुखम् ।   
निधाय पादयुगलं स्कन्धे बाहू पदोपरि ॥ २३-६३ ॥   
  
ध्यायेद्धि चित्पदं भ्रान्तमासनस्थः सुखाय च ।   
यदि सर्वाङ्गमुत्तोल्य गगने खेचरासनम् ॥ २३-६४ ॥   
  
महाभेकासनं प्रोक्तं सर्वसिद्धिप्रदायकम् ।   
महाविद्यां महामन्त्रं प्राप्नोति जपतीह यः ॥ २३-६५ ॥   
  
एतत् प्रभेदं वक्ष्यामि करोति यः स चामरः ।   
एकपादमूरौ बद्ध्वा स्कन्धेऽन्यत्पादरक्षणम् ॥ २३-६६ ॥   
  
एतत्प्राणासनं नाम सर्वसिद्धिप्रदायकम् ।   
वायुमूले समारोप्य ध्यात्त्वाऽऽकुञ्च्य प्रकारयेत् ॥ २३-६७ ॥   
  
केवलं पादमेकञ्च स्कन्धे चारोप्य यत्नतः ।   
एकपादेन गगने तिष्ठेत् स दण्डवत् प्रभो ॥ २३-६८ ॥   
  
अपानासनमेतद्धि सर्वेषां पूरकाश्रयम् ।   
कृत्त्वा सूक्ष्मे शीर्षपद्मे समारोप्य च वायुभिः ॥ २३-६९ ॥   
  
तदा सिद्धो भवेन्मर्त्त्यः प्राणापानसमागमः ।   
अपानासनयोगेन कृत्त्वा योगेश्वरो भुवि ॥ २३-७० ॥   
  
समानासनमावक्ष्ये सिद्धमन्त्रादिसाधनात् ।   
एकपादमूरौ दत्त्वा गुह्येऽन्यल्लिङ्गवक्त्रके ॥ २३-७१ ॥   
  
एतद् वीरासनं नाथ समानासनसञ्ज्ञकम् ।   
इत्याकृत्य जपेन्मन्त्रं धृत्वा वायुं चतुर्दले ॥ २३-७२ ॥   
  
कुण्डलीं भावयेन्मन्त्रं कोटिविद्युल्लताकृतिम् ।   
आत्मचन्द्रामृतरसैराप्लुतां योगिनीं सदा ॥ २३-७३ ॥   
  
वीरासनं तु वीराणां योगवायुप्रधारणम् ।   
यो जानाति महावीरः स योगी भवति ध्रुवम् ॥ २३-७४ ॥   
  
अथ वक्ष्ये महाकाल समानासनसाधन ।   
भेदक्रमेण यज्ज्ञात्वा वीराणामधिपो भवेत् ॥ २३-७५ ॥   
  
समानासनमाकृत्य वृद्धाड्गुष्ठं करेण च ।   
एकेन सोऽधिकारी स्यात् स्वरयोगादिसाधने ॥ २३-७६ ॥   
  
आसनं यो हि जानाति वायूनां हरणं तथा ।   
कालादीनां निर्णयं तु स कदाचिन्न नश्यति ॥ २३-७७ ॥   
  
कालेन लभ्यते सिद्धिः कालरूपो महोज्ज्वलः ।   
साधकैर्योगिभिर्ध्येयः सिद्धवीरासनात्मना ॥ २३-७८ ॥   
  
अथ वक्ष्ये नीलकण्ठ ग्रन्थिभेदासनं शुभम् ।   
ज्ञात्वा रुद्रो भवेत् क्षिप्रं सूक्ष्मवायुनिषेवणात् ॥ २३-७९ ॥   
  
कृत्वा पद्मासनं मन्त्री जङ्घयोः हृदये करौ ।   
कूर्परस्थान पर्यन्तं विभेद्य स्कन्धधारणम् ॥ २३-८० ॥   
  
भित्वा पद्मासनं मन्त्री सहस्रार्द्धेन घाटनम् ।   
येन शीर्षं भावनम्रं सर्वाङ्गुलिभिराश्रमम् ॥ २३-८१ ॥   
  
ग्रन्थिभेदासनञ्चैतत् खेचरादिप्रदर्शनम् ।   
कृत्त्वा सूक्ष्मवायुलयं परमात्मनि भावयेत् ॥ २३-८२ ॥   
  
अथान्यासनमावक्ष्ये योगपूरकरक्षणात् ।   
कृत्त्वा पद्मासनं पादा अङ्गुष्ठजङ्घयोः स्थितम् ॥ २३-८३ ॥   
  
हस्तमेकं तु जङ्घायाः कार्मुकं कूर्परोर्द्धकम् ।   
पद्मासने समाधाय अङ्गुष्ठं परिधावयेत् ॥ २३-८४ ॥   
  
कार्मुकासनमेतद्धि सव्यापसव्ययोगतः ।   
पद्मासनं वेष्टयित्वा अङ्गुष्ठाग्रं प्रधावयेत् ॥ २३-८५ ॥   
  
यः करोति सदा नाथ कार्मुकासनमुत्तमम् ।   
तस्य रोगादिशत्रूणां क्षयं नीत्वा सुखी भवेत् ॥ २३-८६ ॥   
  
अथ वक्ष्येऽत्र सङ्क्षेपात् सर्वाङ्गासनमुत्तमम् ।   
यत्कृत्वा योगनिपुणो विद्याभिः पण्डितो यथा ॥ २३-८७ ॥   
  
अधो निधाय शीर्षं च ऊद्र्ध्वपादद्वयं चरेत् ।   
पद्मासनं तु तत्रैव भूमौ कूर्परयुग्मकम् ॥ २३-८८ ॥   
  
दण्डे दण्डे सदा कुर्यात् श्रमशान्तिपरः सुधीः ।   
नित्यं सर्वासनं हित्वा न कुर्याद् वायुधारणम् ॥ २३-८९ ॥   
  
मासेन सूक्ष्मवायूनां गमनं चोपलभ्यते ।   
त्रिमासे देवपदवीं त्रिमासे शीतलो भवेत् ॥ २३-९० ॥   
  
अथ वक्ष्ये महादेव मयूरासनमुत्तमम् ।   
भूमौ निपात्य हस्तौ द्वौ कूर्परोपरि देहकम् ॥ २३-९१ ॥   
  
कूर्परोपरि संस्थाप्य सर्वदेहं स्थिराशयः ।   
केवलं हस्तयुगलं निपात्य भुवि सुस्थिरः ॥ २३-९२ ॥   
  
एतदासनमात्रेण नाडीसम्भेदनं भवेत् ।   
पूरकेण दृढो याति सर्वत्राङ्गाश्रयेण च ॥ २३-९३ ॥   
  
अथान्यदासनं कृत्त्वा सर्वव्याधिनिवारणम् ।   
योगाभ्यासी भवेत्क्षिप्रं ज्ञानासनप्रसादतः ॥ २३-९४ ॥   
  
दक्षपादोरुमूले च वामपादतलन्तथा ।   
दक्षपादतलं दक्षपार्श्वे संयोज्य धारयेत् ॥ २३-९५ ॥   
  
एतज्ज्ञानासनं नाथ ज्ञानाद्विद्याप्रकाशकम् ।   
निरन्तरं यः करोति तस्य ग्रन्थिः श्लथी भवेत् ॥ २३-९६ ॥   
  
सव्यापसव्ययोगेन मुण्डासनमिति स्मृतम् ।   
कृत्वा ध्यात्वा स्थिरो भूत्वा लीयते परमात्मनि ॥ २३-९७ ॥   
  
गरुडासनमावक्ष्ये येन ध्यानं स्थिरं भुवि ।   
सर्वदोषाद्विनिर्मुक्तो भवतीह महाबली ॥ २३-९८ ॥   
  
एकपादमुरौ बद्ध्वा एकपादेन दण्डवत् ।   
जङ्घापादसन्धिदेशे ज्ञानव्यग्रं व्यवस्थितम् ॥ २३-९९ ॥   
  
एतदासनमाकृत्य पृष्ठे संहारमुद्रया ।   
आराध्य योगनाथं च सदा सर्वेश्वरस्य च ॥ २३-१०० ॥   
  
अथान्यदासनं वक्ष्ये येन सिद्धो भवेन्नरः ।   
अकस्माद् वायुसञ्चारं कोकिलाख्यासनेन च ॥ २३-१०१ ॥   
  
ऊद्र्ध्वे हस्तद्वयं कृत्वा तदग्रे पादयोः सुधीः ।   
वृद्धाङ्गुष्ठद्वयं नाथ शनैः शनैः प्रकारयेत् ॥ २३-१०२ ॥   
  
पद्मासनं समाकृत्य कूर्परोपरि संस्थितः ।   
अथ वक्ष्ये वीरनाथ आनन्दमन्दिरासनम् ॥ २३-१०३ ॥   
  
यत्कृत्वा अमरो धीरो भवत्येवेह साधकः ।   
हस्तयुग्मं पाददेशे पादयुग्मं प्रदापयेत् ॥ २३-१०४ ॥   
  
प्रकृत्य दण्डवत् कौल नितम्बाग्रे प्रतिष्ठति ।   
खञ्जनासनमावक्ष्ये यत्कृत्वा सुस्थिरो भवेत् ॥ २३-१०५ ॥   
  
पृष्ठे पादद्वयं बद्ध्वा हस्तौ भूमौ प्रधारयेत् ।   
भूमौ हस्तद्वयं नाथ पातयित्वानिलं पिबेत् ॥ २३-१०६ ॥   
  
पृष्ठे पादद्वयं बद्ध्वा खञ्जनेन जयी भवेत् ।   
अथान्यदासनं वक्ष्ये साधकानां हिताय वै ॥ २३-१०७ ॥   
  
पवनासनरूपेण खेचरो योगिराड्भवेत् ।   
स्थित्वा बद्धासने धीरो नाभेरधःकरद्वयम् ॥ २३-१०८ ॥   
  
ऊद्र्ध्वमुण्डः पिबेद् वायुं निरुद्ध्येत यमाविले ।   
अथ सर्पासनं वक्ष्ये वायुपानाय केवलम् ॥ २३-१०९ ॥   
  
शरीरं दण्डवत्तिष्ठेद्रज्जुबद्धस्तु पादयोः ।   
वायवी कुण्डली देवी कुण्डलाकारमङ्गुले ॥ २३-११० ॥   
  
मण्डिता भूषणाद्यैश्च वक्ष्ये सर्पासनस्थितम् ।   
निद्रालस्यभयान् त्यक्त्वा रात्रौ कुर्यात्पुनः पुनः ॥ २३-१११ ॥   
  
सर्वान् विघ्नान् वशीकृत्य निद्रादीन् वायुसाधनात् ।   
अथ वक्ष्ये काकरूपस्कन्धासनमनुत्तमम् ॥ २३-११२ ॥   
  
कलिपापात् प्रमुच्येत वायवीं वशमानयेत् ।   
निजपादद्वयं बद्ध्वा स्कन्धदेशे च साधकः ॥ २३-११३ ॥   
  
नित्यमेतत् पदद्वन्द्वं भूमौ पुष्टिकरद्वयम् ॥ २३-११४ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने भावासननिर्णये   
पाशवकल्पे षट्चक्रसारसङ्केते सिद्धमन्त्रप्रकरणे   
भैरवीभैरवसंवादे । त्रयोविंशः पटलः ॥ २३ ॥  
  
  
  
  
  
  
  
अथ चतुवींशः पटलः  
  
  
आनन्दभैरवी उवाच  
  
  
अथ वक्ष्ये महादेव योगशास्त्रार्थनिर्णयम् ।   
येन विज्ञानमात्रेण षट्चक्रग्रन्थिभेदकः ॥ २४-१ ॥   
  
पर्व्वातिरिक्तदिवसे कुर्यात् श्रीयोगसाधनम् ।   
कालिकाकुलसर्वस्वं कला कालसमन्वितम् ॥ २४-२ ॥   
  
आसनं विधिना ज्ञानं कोटिकोटिक्रियान्वितम् ।   
शतलक्षसहस्राणि आसनानि महीतले ॥ २४-३ ॥   
  
स्वर्गे पातालमध्ये तु सम्मुक्तानि महषीभिः ।   
भेदाभेदक्रमेणैव कुर्यान्नित्यं सदासनम् ॥ २४-४ ॥   
  
तत्प्रकारं च विविधं यत्कृत्त्वा सोऽमरो भवेत् ।   
अमरः सिद्ध इत्याहुरष्टैश्वर्यसमन्वितम् ॥ २४-५ ॥   
  
प्रतिभाति स एवार्थो मूलमन्त्रार्थवेदिनः ।   
अमरास्ते प्रशंसन्ति सर्वलोकनिरन्तरम् ॥ २४-६ ॥   
  
देवाः श्रीकामिनीकान्ताः प्रभवन्ति जगत्त्रये ।   
कालं हि वशमाकर्त्तुं नियुक्तो यश्च भावकः ॥ २४-७ ॥   
  
ते सर्वे विचरन्तीह कोटिवर्षशतेषु च ।   
तत्तदासननामानि शृणु तत्साधनानि च ॥ २४-८ ॥   
  
येन विज्ञानमात्रेण साक्षादीशस्य भक्तिमान् ।   
अथ कूर्मासनं नाथ कृत्वा वायुं प्रपूरयेत् ॥ २४-९ ॥   
  
कामरूपो भवेत् क्षिप्रं कलिकल्मषनाशनम् ।   
समानासनमाकृत्य लिङ्गाग्रे स्वीयमस्तकम् ॥ २४-१० ॥   
  
नितम्बे हस्तयुगलं भूमौ सङ्कोचितः पतेत् ।   
कुम्भीरासनमावक्ष्ये वायूनां धारणाय च ॥ २४-११ ॥   
  
तिष्ठेत् कुण्डाकृतिर्भूमौ करौ शीर्षोपरि स्थितौ ।   
पदोपरि पदं दत्त्वा शीर्षोपरि करद्वयम् ॥ २४-१२ ॥   
  
तिष्ठेत् कुण्डाकृतिर्भूमौ कुम्भीरासनमेव तत् ।   
अथ मत्स्यासनं पृष्ठे हस्तोपरि कराङ्गुलिः ॥ २४-१३ ॥   
  
पादयुग्मप्रमाणेन वृद्धाङ्गुष्ठस्य योजनम् ।   
मकरासनमावक्ष्ये वायुपानाय कुम्भयेत् ॥ २४-१४ ॥   
  
पृष्ठे पादद्वयं दत्त्वा हस्ताभ्यां पृष्ठबन्धनम् ।   
अथ सिंहासनं नाथ कूर्परोपरि जानुनी ॥ २४-१५ ॥   
  
स्थापयित्वा ऊद्र्ध्वमुखो वायुपानं समाचरेत् ।   
अथ वक्ष्ये महादेव कुञ्जरासनमुत्तमम् ॥ २४-१६ ॥   
  
करेणैकेन पादाभ्यां भूमौ तिष्ठेत् शिरः करः ।   
व्याघ्रासनमथो वक्ष्ये क्रोधकालविनाशनम् ॥ २४-१७ ॥   
  
एकपादं शीर्षमध्ये मेरुदण्डोपरि स्थितम् ।   
भल्लूकासनमावक्ष्ये यत्कृत्त्वा योगिराड् भवेत् ॥ २४-१८ ॥   
  
नितम्बे च पादगोष्ठी हस्ताभ्यामङ्गुलीयकम् ।   
अथ कामासनं वक्ष्ये कामसङ्गेन हेतुना ॥ २४-१९ ॥   
  
गरुडासनमाकृत्य कनिष्ठाग्रं स्पृशोद्भवम् ।   
वर्त्तुलासनमावक्ष्ये यत्कृत्त्वा भैरवो भवेत् ॥ २४-२० ॥   
  
आकाशस्थितपादाभ्यां पृष्ठदेशं निबन्धयेत् ।   
अथ मोक्षासनं वक्ष्ये यत्कृत्त्वा मोक्षमन्दिरम् ॥ २४-२१ ॥   
  
दक्षहस्तं दक्षपादं केवलं स्थापयेत्सुधीः ।   
अथ मालासनं नाथ यत्कृत्वा वायवीप्रियः ॥ २४-२२ ॥   
  
  
शुभयोगं समाप्नोति एकहस्तस्थितो नरः ।   
अथ दिव्यासनं वक्ष्ये पृष्ठं हस्तेन बन्धयेत् ॥ २४-२३ ॥   
  
एकहस्तमध्यदेशं भूमिहस्तञ्च नासया ।   
अर्द्धोदयासनं नाथ सर्वाङ्गं खे नियोजयेत् ॥ २४-२४ ॥   
  
केवलं हस्तयुगलं भूमिमालोक्य नासया ।   
अथ चन्द्रासनं वक्ष्ये पादाभ्यां स्वशरीरकम् ॥ २४-२५ ॥   
  
पुनः पुनः धारयेद् यो वायुधारणपूर्वकम् ।   
अथ हंसासनं वक्ष्ये शरीरेण पुनः पुनः ॥ २४-२६ ॥   
  
भूमौ सन्ताडयेत् श्वासैः प्राणवायुदृढः सुधीः ।   
अथ सूर्यासनं वक्ष्ये पृष्ठात् पादेन बन्धनम् ॥ २४-२७ ॥   
  
पृष्ठे भेदान्वितं पादं तस्य हस्तेन बन्धयेत् ।   
अथ योगासनं वक्ष्ये यत्कृत्वा योगिराड् भवेत् ॥ २४-२८ ॥   
  
सर्वाः पादतलद्वन्द्वं स्वाङ्गे बद्ध्वा करद्वयम् ।   
गदासनमतो वक्ष्ये गदाकृतिर्वसेद् भुवि ॥ २४-२९ ॥   
  
ऊद्र्ध्वबाहुर्भवेद्येन कायशोधनहेतुना ।   
अथ लक्ष्म्यासनं वक्ष्ये लिङ्गाग्रेऽङ्घिरतलद्वयम् ॥ २४-३० ॥   
  
गुह्यदेशे हस्तयुग्मं तलाभ्यां बन्धयेद् भुवि ।   
अथ कुल्यासनं वक्ष्ये यत्कृत्वा कौलिको भवेत् ॥ २४-३१ ॥   
  
एकहस्तं मस्तकस्थोऽधः शीर्षेऽभिन्नगे करम् ।   
ब्राह्मणासनमावक्ष्ये यत्कृत्त्वा ब्राह्मणो भवेत् ॥ २४-३२ ॥   
  
एकपादमूरौ दत्त्वा तिष्ठेद् दण्डाकृतिर्भुवि ।   
क्षत्रियासनमावक्ष्ये यत्कृत्त्वा धनवान् भवेत् ॥ २४-३३ ॥   
  
केशेन पादयुगलं बद्ध्वा तिष्ठेदधोमुखः ।   
अथ वैश्यासनं वक्ष्ये यत्कृत्वा सत्यवान्भवेत् ॥ २४-३४ ॥   
  
वृद्धाङ्गुष्ठेन यस्तिष्ठेत् हस्तयुग्मं स्वकोरसि ।   
अथ शूद्रासनं वक्ष्ये यत्कृत्वा सेवको भवेत् ॥ २४-३५ ॥   
  
धृत्वाङ्गुष्ठद्वयं योज्यं नासाग्रपादमध्यके ।   
अथ जात्यासनं वक्ष्ये येन जातिस्मरो भवेत् ॥ २४-३६ ॥   
  
हस्ताङ्घिरयुग्मं भूमौ च गमनागमनं ततः ।   
पाशवासनमावक्ष्ये कृत्त्वा पशुपतिर्भवेत् ॥ २४-३७ ॥   
  
पृष्ठे हस्तद्वयं दत्त्वा कूर्पराग्रे स्वमस्तकम् ।   
एतेषां साधनादेव चिरजीवी भवेन्नरः ॥ २४-३८ ॥   
  
संवत्सरं साधनाद्वै जीवन्मुक्तो भवेद् ध्रुवम् ।   
श्रीविद्यासाधनं पश्चात् कथितव्यं तब प्रभो ॥ २४-३९ ॥   
  
आसनं योगसिद्ध्यर्थं कायशोधनहेतुना ।   
इदानीं शृणु देवेश रहस्यं कोमलासनम् ॥ २४-४० ॥   
  
योगसिद्धिविचाराय रहस्यं चर्मासनं शुभम् ।   
अथ नरासनं वक्ष्ये षोडशादिप्रकारकम् ॥ २४-४१ ॥   
  
येन साधनमात्रेण योगी भवति साधकः ।   
प्रकारं षोडशप्रोक्तं मत्कुलागमसम्भवम् ॥ २४-४२ ॥   
  
येन साधनमात्रेण साक्षाद्योगी महीतले ।   
एकमासाद् भवेत्कल्पो द्विमासे द्रुतकल्पनम् ॥ २४-४३ ॥   
  
त्रिमासे योगकल्पः स्याच्चतुर्मासे स्थिराशयः ।   
पञ्चमासे सूक्ष्मकल्पे षष्ठमासे विवेकगः ॥ २४-४४ ॥   
  
सप्तमासे ज्ञानयुक्तो भावको भवति ध्रुवम् ।   
अष्टमासेऽन्नसंयुक्तो जितेन्द्रियकलेवरः ॥ २४-४५ ॥   
  
नवमे सिद्धिमिलनो दशमे चक्रभेदवान् ।   
एकादशे महावीरो द्वादशे खेचरो भवेत् ॥ २४-४६ ॥   
  
इति योगासनस्थश्च योगी भवति साधकः ।   
नरासनं यः करोति स सिद्धो नात्र संशयः ॥ २४-४७ ॥   
  
तत्प्रकारं प्रवक्ष्यामि येन सिद्धो भवेत्प्रभो ।   
अधोमुखं महादेव नरासनस्य साधने ॥ २४-४८ ॥   
  
करणीयं साधकेन्द्रैर्योगशास्त्रार्थसम्मतैः ।   
अक्षीणं यौवनोद्दामं सुन्दरं चारुकुन्तलम् ॥ २४-४९ ॥   
  
लोकानां श्रेष्ठमेवं हि पतितं रणसम्मुखे ।   
तत्सर्वं हि समानीय मङ्गले वासरे निशि ॥ २४-५० ॥   
  
चन्द्रसूर्यासनं कृत्वा साधयेत्तत्र कौलिकः ।   
अथान्यत् सम्प्रवक्ष्यामि सर्वसिद्धिप्रकारकम् ॥ २४-५१ ॥   
  
भेकासनं यः करोति स एव योगिनीपतिः ।   
अथान्यत् सम्प्रवक्ष्यामि यत्कृत्वा योगिराड् भवेत् ॥ २४-५२ ॥   
  
तत्सर्वोत्तरशिरसि स्थित्वा चन्द्रासने जपेत् ।   
अथान्यत् तत्प्रकारञ्च महाविद्यादिदर्शनात् ॥ २४-५३ ॥   
  
मत्सरे गौरवर्णे च तत्र शैलासने जपेत् ।   
अथान्यत्तत्प्रकारं च योगिकौलो न संशयः ॥ २४-५४ ॥   
  
यद्येवं मिरयते सोऽपि तदा भद्रासने जपेत् ।   
तत्तत्साधनकाले च एवं कुर्याद्दने दिने ॥ २४-५५ ॥   
  
नृत्यवाद्यगीतरागभोगोनविंशतौ दिने ।   
चतुर्दशं न वीक्ष्येत भैरवाणां भयाद्र्दनात् ॥ २४-५६ ॥   
  
मनोनिवेशमात्रेण योगी भवति भैरव ।   
स्वेच्छासनं समाकृत्य मन्त्रं जपति यो नरः ॥ २४-५७ ॥   
  
महासारो वीतरागः सिद्धो भवति निश्चितम् ।   
अथान्यत् शवमाहात्म्यं शृणुष्वावहितो मम ॥ २४-५८ ॥   
  
तत्सर्वं गृहमानीयाच्छाद्य शार्दूलचर्मणा ।   
तत्र मन्त्री महापूजां कृत्वा प्रविश्य सञ्जपेत् ॥ २४-५९ ॥   
  
पद्मासनस्थस्तस्यैव झटिद् योगी न संशयः ॥ २४-६० ॥   
  
एतत्प्रकाररासनमाशु कृत्वा ।   
	जितेन्द्रियो योगफलार्थविज्ञः ।   
भवेन्मनुष्यो मम चाज्ञया हि ।   
	सिद्धो गणोऽसौ जगतामधीशः ॥ २४-६१ ॥   
  
मूलखड्गयष्टिपरडितरवारादिना युतम् ।   
॥॥ भूतसर्पराजव्याघ्रं सद्यो मृतं यजेत् ॥ २४-६२ ॥   
  
यस्य मृत्युर्भवेन्नाथ भैरवस्य सुरापतेः ।   
रणे सम्मुखयुद्धस्य तदानीय जपं चरेत् ॥ २४-६३ ॥   
  
तत्र कौलासनं कृत्वा अथवा कमलासनम् ।   
महाविद्यामहामन्त्रं जप्त्वा लिङ्गमवाप्नुयात् ॥ २४-६४ ॥   
  
एतत्सर्वं न गृह्णीयाद् यदीच्छेदात्मनो हितम् ।   
कुव्याधिमरणं कुष्ठं स्त्रीवश्यं पतितं मृतम् ॥ २४-६५ ॥   
  
दुभीक्षमृतमुन्मत्तमव्यक्तलिङ्गमेव च ।   
हीनाङ्गं भूचरवृद्धं पलायनपरं तथा ॥ २४-६६ ॥   
  
अन्यद्यो यद् विचारेण हत्त्वा लोकं जपन्ति ये ।   
ते सर्वे व्याघ्रभक्षा स्युः खादन्ति व्याघ्ररूपिणः ॥ २४-६७ ॥   
  
पर्युषितं तथाश्वस्थमधिकाङ्गं कुकिल्बिषम् ।   
ब्राह्मणं गोमयं वीरं धामीकं सन्त्यजेत् सुधीः ॥ २४-६८ ॥   
  
स्त्रीजनं योगिनं त्यक्त्वा साधयेद्वीरसाधनम् ।   
तदा सिद्धो भवेन्मन्त्री आज्ञया मे न संशयः ॥ २४-६९ ॥   
  
तरुणं सुन्दरं शूरं मन्त्रविद्यं समुज्ज्वलम् ।   
गृहीत्वा जपमाकृत्य सिद्धो भवति नान्यथा ॥ २४-७० ॥   
  
मनुष्यशवहृत्पद्मे सर्वसिद्धिकुलाकुलाः ।   
तत्र सर्वासनान्येव सिद्ध्यन्ति नात्र संशयः ॥ २४-७१ ॥   
  
अथान्यत्तत्प्रकारं तु यत्कृत्वा योगिराट् भवेत् ।   
कोमलाद्यासने स्थित्वा धारयन् मारुतं सुधीः ॥ २४-७२ ॥   
  
तत्कोमलासनं वक्ष्ये शृणुष्व मम तद्वचः ।   
अवृद्धकं मृतं बालं षण्मासात् कोमलं परम् ॥ २४-७३ ॥   
  
तद्विभेदं प्रवक्ष्यामि गर्भच्युत महाशवम् ।   
तद्धि व्याघ्रत्वचारूढं कृत्वा तत्र जपेत् स्थितः ॥ २४-७४ ॥   
  
षण्मासानन्तरं यावद्दशमासाच्च पूर्वकम् ।   
मृतं चारुमुखं बालं गर्भाष्टमपुरःसरम् ॥ २४-७५ ॥   
  
एकहस्ते द्विहस्ते वा चतुर्हस्ते समन्ततः ।   
विशुद्ध आसने कुर्यात् संस्कारं पूजनं ततः ॥ २४-७६ ॥   
  
पूर्णे पञ्चमवर्षे च साधको वीतभीः स्वयम् ।   
हीनवीतोपनयनो यो मृतस्तं हि कोमलम् ॥ २४-७७ ॥   
  
गर्भच्युतफलं नाथ शृणु तत्फलसिद्धये ।   
अणिमाद्यष्टसिद्धिः स्यात् संवत्सरस्य साधनात् ॥ २४-७८ ॥   
  
मृतासने जपेन्मन्त्री महाविद्याममुं शुभम् ।   
अचिरात्तस्य सिद्धिः स्यान्नात्र कार्या विचारणा ॥ २४-७९ ॥   
  
अथान्यत् शवमाहात्म्यं शृणु सिद्धिश्च साधनात् ।   
साधको योगिराट् भूत्त्वा मम पादतले वसेत् ॥ २४-८० ॥   
  
दशसंवत्सरे पूर्णे यो मिरयेत शुभे दिने ।   
शनौ मङ्गलवारे च तमानीय प्रसाधयेत् ॥ २४-८१ ॥   
  
तत्र वीरासनं कृत्त्वा यो जपेद् भद्रकालिकाम् ।   
अथवा बद्धपद्मे च स सिद्धो भवति ध्रुवम् ॥ २४-८२ ॥   
  
अथ भावफलं वक्ष्ये येन शवादिसाधनम् ।   
अकस्मात् प्राप्तिमात्रेण शवस्य विहितस्य च ॥ २४-८३ ॥   
  
यं पञ्चदशवर्षीयं सुन्दरं पतितं रणे ।   
तमानीय जपेद्विद्यां निशि वीरासने स्थितः ॥ २४-८४ ॥   
  
शीघ्रमेव सुसिद्धिः स्यात् खेचरी वायुपूरणी ।   
धारणाशक्तिसिद्धिः स्यात् यः करोतीह साधनम् ॥ २४-८५ ॥   
  
अथ षोडशवर्षीयं सर्वसिद्धिकरं नृणाम् ।   
भोगमोक्षौ करे तस्य शवेन्द्रस्य च साधनात् ॥ २४-८६ ॥   
  
एवं क्रमेण पञ्चाशद् वर्षीयं सुन्दरं वरम् ।   
आनीय साधयेद्यस्तु स योगी भवति ध्रुवम् ॥ २४-८७ ॥   
  
शवं रणस्थमानीय साधयेत्सुसमाहितः ।   
इन्द्रतुल्यो भवेन्नाथ रणस्थशवसाधनात् ॥ २४-८८ ॥   
  
यदि सम्मुखयुद्धे वा शृणु पट्टीशघातनम् ।   
शवमानीय वीरेन्द्रो जपेद्वीरासनस्थितः ॥ २४-८९ ॥   
  
तत् शवं तु महादेव पूजार्थं निजमन्दिरे ।   
देवालये निर्णये च स्थापयित्वा जपं चरेत् ॥ २४-९० ॥   
  
तत्र वीरासनं किं वा योनिमुद्रासनादिकम् ।   
पद्मासनं तथाकृत्य वायुं धृत्वा जपं चरेत् ॥ २४-९१ ॥   
  
मासैकेन भवेद्योगी विप्रो गुणधरः शुचिः ।   
सूक्ष्मवायुधारणज्ञो जपेद् यौवनगे शवे ॥ २४-९२ ॥   
  
शवसाधनकालेन यद्यत् कर्म करोति हि ।   
तत्कर्मसाधनादेव योगी स्यादमरो नरः ॥ २४-९३ ॥   
  
  
आनन्दभैरवी उवाच  
  
  
कालक्रियादिकं ज्ञात्त्वा सूक्ष्मानिलनिधारणम् ।   
साधको विचरेद्वीरो वीराचारविवेचकः ॥ २४-९४ ॥   
  
शवादे रणयातस्य क्रियामाहात्म्यमुत्तमम् ।   
शृणु सङ्केतभाषाभिः शिवेन्द्रचन्द्रशेखर ॥ २४-९५ ॥   
  
एकहस्तार्द्धमाने तु भूम्यधोविधिमन्दिरे ।   
संस्थाप्य सुशवं नाथ मायादवगतः प्रभो ॥ २४-९६ ॥   
  
एकाहं जगदाधारा आधारान्तर्गता सती ।   
पतिहीना सूक्ष्मरूपादधरादिचराचरम् ॥ २४-९७ ॥   
  
मदीयं साधकं पुण्यं धर्मकामार्थमोक्षगम् ।   
प्रकरोमि सदा रक्षां धात्रीरूपा सरस्वती ॥ २४-९८ ॥   
  
केवलं तदभावेन शम्भो योगपरायण ।   
मग्ना संसारकरणात्त्वयि त्वञ्चाहमेव च ॥ २४-९९ ॥   
  
यद्यत्पदार्थनिकरे तिष्ठसि त्वं सदा मुदा ।   
तत्रैव संस्थिरा हृष्टा चाहमेव न संशयः ॥ २४-१०० ॥   
  
एतद्भावं त्वं करोषि कस्य हेतोस्तव प्रिया ।   
वामाङ्गे संस्थिरा नित्यं कामक्रोधविवजीता ॥ २४-१०१ ॥   
  
  
आनन्दभैरव उवाच  
  
  
किं प्रयोजनमेवं हि शवादीनाञ्च साधनात् ।   
यदि ते श्रीपदाम्भोजमधून्मत्तो भवेद्यतिः ॥ २४-१०२ ॥   
  
त्रैलोक्यपूजिते भीमे वाग्वादिनीस्वरूपिणी ।   
शवसाधनमात्रेण केन योगी भवेद्वद ॥ २४-१०३ ॥   
  
आनन्दरस लावण्यमन्द हासमुखाम्बुजे ।   
योगी भजति योगार्थं केन तत्फलमावद ॥ २४-१०४ ॥   
  
  
आनन्दभैरवी उवाच  
  
  
यदि शङ्कर भक्तोऽसि मम जापपरायणः ।   
तथापि शवभावेन शववत् शवसाधनम् ॥ २४-१०५ ॥   
  
रात्रियोगे प्रकर्त्तव्यं दिवसे न कदाचन ।   
शवे स्थिरो यो बभूव स भक्तो मे न संशयः ॥ २४-१०६ ॥   
  
मे शवाकृतिमद्द्रव्यं मम तुष्टिनिबन्धनम् ।   
ममाज्ञापालने योग्यः कुर्याद् वीरः शवासनम् ॥ २४-१०७ ॥   
  
यद्यहं तत्र गच्छामि तदैव स शिवो भवेत् ।   
निःशेषत्यागमात्रेण शवत्वं प्रलयं तनोः ॥ २४-१०८ ॥   
  
यः करोति भावराशिं मयि देव्यां महेश्वर ।   
त्रैलोक्यपूजितायां तु स शिवः शवमाश्रयेत् ॥ २४-१०९ ॥   
  
अधिकारी तु भक्तस्य पालनं परपृष्ठतः ।   
करोमि कामिनीनाथ सन्देहो नात्र भूतले ॥ २४-११० ॥   
  
यदाहं त्यज्यते गात्रं पशूनां मारणाय च ।   
तदैते च मृताः सर्वे जीवन्ते केन हेतुना ॥ २४-१११ ॥   
  
तदाहुतिमहाद्रव्यं शवेन्द्रं रणहानिगम् ।   
आनीय साधयेद्यस्तु स स्थिरो मे सुभक्तिगः ॥ २४-११२ ॥   
  
सदा क्रोधी भवेद्यस्तु स क्रूरो नात्र संशयः ।   
स कथं वीररात्रौ च साधयेद् विह्वलः शवम् ॥ २४-११३ ॥   
  
भयविह्वलचेता यः स क्रोधी नात्र संशयः ।   
नास्ति क्रोधसमं पापं पापात् क्षिप्तो भवेत् शवे ॥ २४-११४ ॥   
  
यो भक्तः पापनिर्मुक्तः सिद्धरूपी निराश्रयः ।   
विवेकी ध्याननिष्ठश्च स्थिरः संसाधयेत् शवम् ॥ २४-११५ ॥   
  
यावत्कालं स्थिरचित्तं न प्राप्नोति जितेन्द्रियः ।   
तावत्कालं नापि कुर्यात् शवेन्द्रस्यापि साधनम् ॥ २४-११६ ॥   
  
शवमानीय तद्द्वारे तेनैव परिखन्य च ।   
तद्दनात्तद्दिनं यावत् यद्बद्ध्वा व्याप्य साधयेत् ॥ २४-११७ ॥   
  
एवं कृत्वा हविष्याशी महाविद्यादिसाधनम् ।   
जितेन्द्रियो मुदा कुर्याद् अष्टाङ्गसाधनेन च ॥ २४-११८ ॥   
  
तदष्टाङ्गफलं ह्येतत् यत्कृत्त्वा सिद्धिभाग् भवेत् ।   
नाडीमुद्राभेदकञ्च कुलाचारफलान्वितम् ॥ २४-११९ ॥   
  
अष्टाङ्गसाधनादेव सिद्धरूपो महीतले ।   
पश्चादन्यस्वर्गगामी भवेन्न भूतलं बिना ॥ २४-१२० ॥   
  
आदौ भूतलसिद्धिःस्याद्भुवोलोकस्य सिद्धिभाक् ।   
जनलोकस्य सिद्धीशस्तपोलोकस्य सिद्धिभाक् ॥ २४-१२१ ॥   
  
सत्यलोकस्य सिद्धीशः पश्चाद् भवति साधकः ।   
एवं क्रमेण सिद्धिः स्यात् स्वर्गादीनां महेश्वर ॥ २४-१२२ ॥   
  
अष्टाङ्गसाधनार्थाय देवा भवन्ति भूतले ।   
भूतले सिद्धिमाहृत्य गच्छन्ति ब्रह्ममन्दिरे ॥ २४-१२३ ॥   
  
क्रमेणैवं विलीनास्ते अतो भूतलसाधनम् ।   
भूतले शवमास्थाय ब्रह्मचारी दिवा शुचिः ॥ २४-१२४ ॥   
  
निशायां पञ्चतत्त्वेन दिवसेऽष्टाङ्गसाधनम् ।   
जितेन्द्रियो निवीकारो वित्तवानपरो नरः ॥ २४-१२५ ॥   
  
शवं संसाधयेद्धीरश्चिन्तालस्यविवजीतः ।   
चिन्ताभिर्जायते लोभो लोभात् कामः प्रपद्यते ॥ २४-१२६ ॥   
  
कामाद्भवति सम्मोहो मोहादालस्य सञ्चयः ।   
आलस्यदोषजालेन निद्रा भवति तत्क्षणात् ॥ २४-१२७ ॥   
  
महानिद्राविपाकेन मृत्युर्भवति निश्चितम् ।   
अपक्षनिद्राभङ्गेन क्रोधो भवति निश्चितम् ॥ २४-१२८ ॥   
  
तत्क्रोधाच्चित्तविकलो विकलात् श्वासवर्द्धनः ।   
वृथायुः क्षयमाप्नोति विस्तरे श्वाससङ्क्षये ॥ २४-१२९ ॥   
  
बलबुद्धिक्षयं याति बुद्धिहीनो जडात्मकः ।   
जडभावेन मन्त्राणां जपहीनो भवेन्नरः ॥ २४-१३० ॥   
  
जपहीने श्वासनाशः श्वासनाशे तनुक्षयम् ।   
अतस्तनुं समाश्रित्य जपनिष्ठो भवेत् शुचिः ॥ २४-१३१ ॥   
  
अष्टाङ्गधारणेनैव सिद्धो भवति नान्यथा ।   
अष्टाङ्गलक्षणं वक्ष्ये साक्षात् सिद्धिकरं परम् ॥ २४-१३२ ॥   
  
जन्मकोटिसहस्राणां फलेन कुरुते नरः ।   
यमेन लभ्यते ज्ञानं ज्ञानात् कुलपतिर्भवेत् ॥ २४-१३३ ॥   
  
यो योगेशः स कुलेशः शिशुभावस्थनिर्मलः ।   
नियमेन भवेत् पूजा पूजया लभते शिवम् ॥ २४-१३४ ॥   
  
यत्र कल्या ण सम्पूर्णा सम्पूर्णः शुचिरुच्यते ।   
आसनेन दीर्घजीवी रोगशोकविवजीतः ॥ २४-१३५ ॥   
  
ग्रन्थिभेदनमात्रेण साधकः शीतलो भवेत् ।   
प्राणायामेन शुद्धः स्यात् प्राणवायुवशेन च ॥ २४-१३६ ॥   
  
वशी भवति देवेश आत्मारामेऽपि लीयते ।   
प्रत्याहारेण चित्तं तु चञ्चलं कामनाप्रियम् ॥ २४-१३७ ॥   
  
तत्कामनाविनाशाय स्थापयेत् पदपङ्कजे ।   
धारणेन वायुसिद्धिरष्टसिद्धिस्ततः परम् ॥ २४-१३८ ॥   
  
अणिमासिद्धिमाप्नोति अणुरूपेण वायुना ।   
ध्यानेन लभते मोक्षं मोक्षेण लभते सुखम् ॥ २४-१३९ ॥   
  
सुखेनानन्दवृद्धिः स्यादानन्दो ब्रह्मविग्रहः ।   
समाधिना महाज्ञानी सूर्याचन्द्रमसोर्गतिः ॥ २४-१४० ॥   
  
महाशून्ये लयस्थाने श्रीपदानन्दसागरः ।   
तत्तरङ्गे मनो दत्त्वा परमार्थविनिर्मले ॥ २४-१४१ ॥   
  
श्रीपादमूतीमाकल्प्य ध्यायेत् कोटिरवीन्दुवत् ।   
श्रीमूतीं कोटिचपलां समुज्ज्वलां सुनिर्मलाम् ॥ २४-१४२ ॥   
  
ध्यायेद्योगी सहस्रारे कोटिसूर्येन्दुमन्दिराम् ॥ २४-१४३ ॥   
  
श्रीविद्यामतिसुन्दरीं त्रिजगतामानन्दपुञ्जेश्वरी।   
कोट्यर्कायुत तेजसि प्रियकरीं योगादरीं शाङ्करीम् ।   
तां मालां स्थिरचञ्चलां गुरुघनां व्यालाचलां केवलां  
ध्यायेत् सूक्ष्मसमाधिना स्थिरमतिः सश्रीपतिर्गच्छति ॥ २४-१४४ ॥   
  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये   
पाशवकल्पे षट्चक्रसारसङ्केते योगविद्याप्रकरणे   
मन्त्रसिद्धिशक्त्युपाये । भैरवीभैरवसंवादे चतुवींशः पटलः   
॥ २४ ॥  
  
  
  
  
  
  
अथ पञ्चविंशः पटलः  
  
  
आनन्दभैरव उवाच  
वद कान्ते रहस्यं मे तत्त्वावधानपूर्वकम् ।   
यद् यज्ज्ञात्वा महायोगी प्रविशत्यनलाम्बुजे ॥ २५-१ ॥  
यदि स्नेहदृष्टिरस्ति मम ब्रह्मनिरूपणम् ।   
योगसारं तत्त्वपथं निर्मलं वद योगिने ॥ २५-२ ॥  
आनन्दभैरवी उवाच  
शृणु प्राणेश वक्ष्यामि योगनाथ क्रियागुरो ।   
योगाङ्गं योगिनामिष्टं तत्त्वब्रह्मनिरूपणम् ॥ २५-३ ॥  
एतत् सृष्टिप्रकारञ्च प्रपालनविधिं तथा ।   
असङ्ख्यसृष्टिसंहारं वदामि तत्त्वतः शृणु ॥ २५-४ ॥  
त्वमेव संहारकरो वरप्रियः प्रधानमेषु त्रितयेषु शङ्कर ।   
संहारभावं मलभूतिनाशनं प्रधानमाद्यस्य जगत्प्रपालनम् ॥ २५-५ ॥  
तत्राधनं मेरुभुजङ्गमङ्गं सृष्टिप्रकारं खलु तत्र मध्यमम् ।   
तत्पालनञ्चेति मयैव राज्ये संहाररूपं प्रकृतेर्गुणार्थकम् ॥ २५-६ ॥  
एतत्त्रयं नाथ भयादिकारणं तन्नाशनाम्ने प्रणवं गुणात्मकम् ।   
त्रयं गुणातीतमनन्तमक्षरं सम्भाव्य योगी भवतीह साधकः ॥ २५-७ ॥  
अव्यक्तरूपात् प्रणवाद्धि सृष्टिस्तल्लीयते व्यक्ततनोः समासा ।   
सूक्ष्माद्यकारात् प्रतिभान्ति खे सदा प्रणश्यति स्थूलकलान्निरक्षरात् ॥ २५-८ ॥  
अतीव चित्रं जगतां विचित्रं नित्यं चरित्रं कथितुं न शक्यते ।   
हंसाश्रितास्ते भववासिनो जना ज्ञात्वा न देहस्थमुपाश्रयन्ते ॥ २५-९ ॥  
देहाधिकारी प्रणवादिदेव मायाश्रितो निद्रित एष कालः ।   
प्रलीयते दीर्घपथे च काले तदा प्रणश्यन्ति जगत् स्थिता जनाः ॥ २५-१० ॥  
कालो जगद्भक्षक ईशवेशो तरी तु जीर्णा पतिहीनदीना ।   
स एव मृत्युवीहितं चराचरं प्रभुञ्जति श्रीरहितं पलायनम् ॥ २५-११ ॥  
पञ्चेन्दुतत्त्वेन महेन्द्रसृष्टिः प्रतिष्ठिता यज्ञविधानहेतुना ।   
सदैव यज्ञं कुरुते भवार्णवे निःसृष्टिकाले वरयज्ञसाधनम् ॥ २५-१२ ॥  
हिताहितं तत्र महार्णवे भयं विलोक्य लोका भयविह्वलाः सदा ।   
विशन्ति ते कुत्सितमार्गमण्डले अतो महानारकिबुद्धिहीनाः ॥ २५-१३ ॥  
मायामये धर्मकुलानले भवे लीनो हरेर्याति पथानुसारी ।   
मिरयेत कालानलतुल्यमृत्युना कथं तु योगी कथमेव साधकः ॥ २५-१४ ॥  
यः साधकः प्रेम--कलासुभक्त्या स एव मूर्खो यदि याति संसृतौ ।   
संसारहीनः प्रियचारुकाल्याः सिद्धो भवेत् कामदचक्रवर्ती ॥ २५-१५ ॥  
वसेन्न सिद्धो गृहीणीसमृद्ध्यां महाविपद्दुःखविशोषिकायाम् ।   
यदीह काले प्रकरोति वासनां तदा भवेन्मृत्युरतीव निश्चितम् ॥ २५-१६ ॥  
कृपावलोक्यं वदनारविन्दं तदैव हे नाथ ममैव चेद्यदि ।   
सदैव यः साधुगणाश्रितो नरो ध्यात्वा निगूढमतिभागगद्वतः ॥ २५-१७ ॥  
स एव साधुः प्रकृतेर्गुणाश्रितः कृती वशी वेदपुराणवक्ता ।   
सत्त्वं महाकाल इतीह चाहं प्रणिश्चयं ते कथितं श्रिये मया ॥ २५-१८ ॥  
गुणेन भक्तेन्द्रगणाधिकानां साक्षात् फलं योगजपाख्यसङ्गतिम् ।   
अष्टाङ्गभेदेन शृणुष्व कामपेरमाय भावाय जयाय वक्ष्ये ॥ २५-१९ ॥  
मायादिकं यः प्रथमं वशं नयेत् स एव योगी जगतां प्रतिष्ठितः ।   
रविप्रकारं यमवासनावशे शृणुष्व तं कालवशार्थकेवलम् ॥ २५-२० ॥  
सर्वत्र कामादिकमाशु जित्वा जेतुं समर्थो यमकर्मसाधकः ।   
कामं तथा क्रोधमतीव लोभं मोहं मदं मात्सरितं सुदुष्टकृतम् ॥ २५-२१ ॥  
अतो मया द्वादश शब्द घातकं वशं समाकृत्य महेन्द्रतुल्यम् ।   
सर्वत्र वायोर्वशकारणाय करोति योगी सचलान्यथा भवेत् ॥ २५-२२ ॥  
अहिंसनं सत्यसुवाक्यसुप्रियमस्तेयभावं कुरुते वसिष्ठवत् ।   
सुब्रह्मचर्यं सुदृढार्ज्जवं सदा क्षमाधृतिं सेवसुसूक्ष्मवायुनः ॥ २५-२३ ॥  
तथा मिताहारमसंशयं मनः शौचं प्रपञ्चार्थविवर्जनं प्रभो ।   
करोति यः साधकचक्रवर्ती वाद्योत्सवाज्ञानविवर्जनं सदा ॥ २५-२४ ॥  
वशी यमद्वादशसङ्ख्ययेति करोति चाष्टाङ्गफलार्थसाधनम् ।   
वरानना श्रीचरणारविन्दं सत्त्वादशाच्छन्नत्रिनेत्रगोचरम् ॥ २५-२५ ॥  
तपश्च सन्तोषमनस्थिरं सदा आस्तिक्यमेवं द्विजदानपूजनम् ।   
नितान्तदेवार्चनमेव भक्त्या सिद्धान्तशुद्धश्रवणं च ह्रीर्मतिः ॥ २५-२६ ॥  
जपोहुतं तर्पणमेव सेवनं तद्भावनं चेष्टनमेव नित्यम् ।   
इतीह शास्त्रे नियमाश्चतुर्दशा भक्तिक्रियामङ्गलसूचनानि ॥ २५-२७ ॥  
पूर्वोक्तयोन्यासनमेव सत्यं भेकासनं बद्धमहोत्पलासनम् ।   
वीरासनं भद्रसुभकासनं च पूर्वोक्तमेवासनमाशु कुर्यात् ॥ २५-२८ ॥  
सर्वाणि तन्त्राणि कृतानि नाथ सूक्ष्माणि नालं वशहेतुना मया ।   
तथापि मूढो यदि वायुपानमाहृत्य योनौ भ्रमतीह पातकी ॥ २५-२९ ॥  
प्राणानिलानन्दवशेन मत्तो गजेन्द्रगामी पुरुषोत्तमं स्मृतम् ।   
तस्यैव सेवानिपुणो भवेद्वशी ब्रह्माण्डलोकं परिपाति यो बली ॥ २५-३० ॥  
वदामि देवादिसुरेश्वर प्रभो सूक्ष्मानिलं प्राणवशेन धारयेत् ।   
सिद्धो भवेत् साधकचक्रवर्ती सर्वान्तरस्थं परिपश्यति प्रभुम् ॥ २५-३१ ॥  
आनन्दभैरव उवाच  
वद कान्ते महाब्रह्मज्ञानं सर्वत्र शोभनम् ।   
येन वायुवशं कृत्त्वा खेचरो भूभृतां पतिः ॥ २५-३२ ॥  
साधको ब्रह्मरूपी स्यात् ब्रह्मज्ञानप्रसादतः ।   
ब्रह्मज्ञानात् परं ज्ञानं कुत्रास्ति वद सुन्दरि ॥ २५-३३ ॥  
आनन्दभैरवी उवाच  
शृणुष्व योगिनां नाथ धर्मज्ञो ब्रह्मसञ्ज्ञक ।   
अज्ञानध्वान्तमोहानां निर्मलं ब्रह्मसाधनम् ॥ २५-३४ ॥  
ब्रह्मज्ञानसमो धर्मो नान्यधर्मो विधीयते ।   
यदि ब्रह्मज्ञानधर्मी स सिद्धो नात्र संशयः ॥ २५-३५ ॥  
कोटिकन्याप्रदानेन कोटिजापेन किं फलम् ।   
ब्रह्मज्ञानसमो धर्मो नान्यधर्मो विधीयते ॥ २५-३६ ॥  
सरोवरसहस्रेण कोटिहेमाचलेन च ।   
कोटिब्राह्मणभोज्येन कोटितीर्थेन किं फलम् ॥ २५-३७ ॥  
कामरूपे महापीठे साधकैर्लभ्यते यदि ।   
ब्रह्मज्ञानसमो धर्मो नान्यधर्मो विधीयते ॥ २५-३८ ॥  
ब्रह्मज्ञानं तु द्विविधं प्राणायामजमव्ययम् ।   
भक्तिवाक्यं शब्दरसं स्वरूपं ब्रह्मणः पथम् ॥ २५-३९ ॥  
प्राणायामं तु द्विविधं सुगर्भञ्च निगर्भकम् ।   
जपध्यानं सगर्भं तु तदा युक्तं निगर्भकम् ॥ २५-४० ॥  
अव्ययालक्षणाक्रान्तं प्राणायामं परात् परम् ।   
ब्रह्मज्ञानेन जानाति साधको विजितेन्द्रियः ॥ २५-४१ ॥  
तत्प्रकारद्वयं नाथ मालावृत्तिं जपक्रमम् ।   
मालावृत्तिद्वादशकं जपक्रमं तु षोडश ॥ २५-४२ ॥  
नासिकायां महादेव लक्षणत्रयमनुत्तमम् ।   
पूरकं कुम्भकं तत्र रेचकं देवतात्रयम् ॥ २५-४३ ॥  
एतेषामप्यधिष्ठाने ब्रह्मविष्णुशिवाः प्रजाः ।   
त्रिवेणी सङ्गमे यान्ति सर्वपापापहारकाः ॥ २५-४४ ॥  
ईडा च भारती गङ्गा पिङ्गला यमुना मता ।   
ईडापिङ्गलयोर्मध्ये सुषुम्ना च सरस्वती ॥ २५-४५ ॥  
त्रिवेणीसङ्गमो यत्र तीर्थराजः स उच्यते ।   
त्रिवेणीसङ्गमे वीरश्चालयेत्तान् पुनः पुनः ॥ २५-४६ ॥  
सर्वपापाद् विनिर्मुक्तः सिद्धो भवति नान्यथा ।   
पुनः पुनः भ्रामयित्वा महातीर्थे निरञ्जने ॥ २५-४७ ॥  
वायुरूपं महादेवं सिद्धो भवति नान्यथा ।   
चन्द्रसूर्यात्मिकामध्ये वह्निरूपे महोज्ज्वले ॥ २५-४८ ॥  
ध्यात्वा कोटि(रवि)करं कुण्डलीकिरणं वशी ।   
त्रिवारभ्रमणं वायोरुत्तमाधममध्यमाः ॥ २५-४९ ॥  
यत्र यत्र गतो वायुस्तत्र तत्र त्रयं त्रयम् ।   
इडादेवी च चन्द्राख्या सूर्याख्या पिङ्गला तथा ॥ २५-५० ॥  
सुषुम्ना जननी मुख्या सूक्ष्मा पङ्कजतन्तुवत् ।   
सुषुम्ना मध्यदेशे च वज्राख्या नाडिका शुभा ॥ २५-५१ ॥  
तत्र सूक्ष्मा चित्रिणी च तत्र श्रीकुण्डलीगतिः ।   
तया सङ्ग्राह्य तं नाड्या षट्पद्मं सुमनोहरम् ॥ २५-५२ ॥  
ध्यानगम्यापरं ज्ञानं षट्शरं शक्तिसंयुतम् ।   
ब्रह्मा विष्णुश्च रुद्रश्च ईश्वरश्च सदाशिवः ॥ २५-५३ ॥  
ततः परशिवो नाथ षट्शिवाः परिकीतीताः ।   
डाकिनी राकिणी शक्तिर्लाकिनी काकिनी तथा ॥ २५-५४ ॥  
साकिनी तत्र षट्पद्मे शक्तयः षट्शिवान्विताः ।   
मूलाधारं स्वाधिष्ठानं मणिपूरं सुपङ्कजम् ॥ २५-५५ ॥  
अनाहतं विशुद्धाख्यमाज्ञाचक्रं महोत्पलम् ।   
आज्ञाचक्रादिमध्ये तु चन्द्रं शीतलतेजसम् ॥ २५-५६ ॥  
प्रपतन्तं मूलपद्मे तं ध्यात्वा पूरकानिलम् ।   
यावत्कालं स्थैर्यगुणं तत्कालं कुम्भकं स्मृतम् ॥ २५-५७ ॥  
पिङ्गलायां प्रगच्छन्तं रेचकं तं वशं नयेत् ।   
अङ्गुष्ठैकपर्वणा च दक्षनासापुटं वशी ॥ २५-५८ ॥  
धृत्वा षोडशवारेण प्रणवेन जपं चरेत् ।   
एतत्पूरकमाकृत्य कुर्यात्कुम्भकमद्भुतम् ॥ २५-५९ ॥  
चतुःषष्टिप्रणवेन जपं ध्यानं समाचरेत् ।   
कुम्भकानन्तरं नाथ रेचकं कारयेद् बुधः ॥ २५-६० ॥  
द्वात्रिंशद्वारजापेन मूलेन प्रणवेन वा ।   
द्विनासिकापुटं बद्ध्वा कुम्भकं सर्वसिद्धिदम् ॥ २५-६१ ॥  
कनिष्ठानामिकाभ्यां तु वाममङ्गुष्ठदक्षिणम् ।   
पुनर्दक्षिणनासागेर वायुमापूरयेद् बुधः ॥ २५-६२ ॥  
मनुषोडशजापेन कुम्भयेत् पूर्ववत्ततः ।   
ततो वामे रेचकञ्च द्वात्रिंशत्प्रणवेन तु ॥ २५-६३ ॥  
पुनर्वामेन सम्पूर्य षोडशप्रणवेन तु ।   
पुनर्दक्षिणनासाग्रे द्वादशाङ्गुलमानतः ॥ २५-६४ ॥  
कुम्भयित्वा रेचयेद्यः सर्वत्र पूर्ववत् प्रभो ।   
प्राणायामत्रयेणैव प्राणायामैकमुत्तमम् ॥ २५-६५ ॥  
द्विवारं मध्यमं प्रोक्तं मध्यमं चैकवारकम् ।   
त्रिकालं कारयेद्यत्नात् अनन्तफलसिद्धये ॥ २५-६६ ॥  
प्रातर्मध्याह्नकाले च सायह्ने नियतः शुचिः ।   
जपध्यानादिभिर्मु(र्यु)क्तं सगर्भं यः करोति हि ॥ २५-६७ ॥  
मासात् सल्लक्षणं प्राप्य षण्मासे पवनासनः ।   
तालुमूले समारोप्य जिह्वाग्रं योगसिद्धये ॥ २५-६८ ॥  
त्रिकाले सिद्धिमाप्नोति प्राणायामेन षोडश ।   
सदाभ्यासी वशीभूत्त्वा पवनं जनयेत् पुमान् ॥ २५-६९ ॥  
षण्मासाभ्यन्तरे सिद्धिरिति योगार्थनिर्णयः ।   
योगेन लभ्यते सर्वं योगाधीनमिदं जगत् ॥ २५-७० ॥  
तस्माद् योगं परं कार्यं यदा योगी तदा सुखी ।   
बिना योगं न सिद्धेऽपि कुण्डली परदेवता ॥ २५-७१ ॥  
अथ योगं सदा कुर्यात् ईश्वरीपाददर्शनात् ।   
योगयोगाद् भवेन्मोक्ष इति योगार्थनिर्णयः ॥ २५-७२ ॥  
मन्त्रसिद्धीच्छुको यो वा सैव योगं सदाभ्यसेत् ।   
मात्रावृत्तिं प्रवक्ष्यामि काकचञ्चुपुटं तथा ॥ २५-७३ ॥  
सूक्ष्मवायु भक्षणं तत् चन्द्रमण्डलचालनम् ।   
त्र्यावृत्तिञ्चैव विविधं तन्मध्ये उत्तमं त्रयम् ॥ २५-७४ ॥  
वर्णं सचन्दं संयुक्तं मूलं त्र्यक्षरमेव वा ।   
जानुजङ्घामध्यदेशे तत्तत्सर्वासनस्थितः ॥ २५-७५ ॥  
वामहस्ततालुमूलं भ्रामयेद् द्वादशक्रमात् ।   
द्वादशक्रमशः कुर्यात् प्राणायामं हि पूर्ववत् ॥ २५-७६ ॥  
मात्रावृत्तिक्रमेणैव जपमष्टसहस्रकम् ।   
प्राणायामद्वादशैकैर्भवेत्तदष्टसहस्रकम् ।   
कृत्वा सिद्धीश्वरो नाम निष्पापी चैकमासतः ॥ २५-७७ ॥  
त्रिसन्ध्यं कारयेद्यत्नाद् ब्रह्मज्ञानी निरञ्जनः ।   
भवतीति न सन्देहः सदाभ्यासी हि योगिराट् ॥ २५-७८ ॥  
योगाभ्यासाद् भवेन्मुक्तो योगाभ्यासात् कुलेश्वरः ।   
योगाभ्यासाच्च सन्न्यासी ब्रह्मज्ञानी निरामयः ॥ २५-७९ ॥  
सदाभ्यासाद् भवेद्योगी सदाभ्यासात् परन्तपः ।   
सदाभ्यासात् पापमुक्तो विधिविद्याशकृत् शकृत् ॥ २५-८० ॥  
काकचञ्चुपुटं कृत्वा पिबेद्वायुमहनीशम् ।   
सूक्ष्मवायुक्रमेणैव सिद्धो भवति योगिराट् ॥ २५-८१ ॥  
बद्धपद्मासनं कृत्वा योगिमुद्रां विभाव्य च ।   
मूले सम्पूरयेद् वायुं काकचञ्चुपुटेन तु ॥ २५-८२ ॥  
मूलमाकुञ्च्य सर्वत्र प्राणायामे मनोरमे ।   
प्रबोधयेत् कुण्डलिनीं चैतन्यां चित्स्वरूपिणीम् ॥ २५-८३ ॥  
ओष्ठाधरकाकतुलं दन्ते दन्ताः प्रगाढकम् ।   
बद्ध्वा वा यद् यजेद् योगी जिह्वां नैव प्रसारयेत् ॥ २५-८४ ॥  
राजदन्तयुगं नाथ न स्पृशेज्जिह्वया सुधीः ।   
काकचञ्चुपुटं कृत्वा बद्ध्वा वीरासने स्थितः ॥ २५-८५ ॥  
तालुजिह्वामूलदेशे चान्यजिह्वां प्रयोजयेत् ।   
तदुद्भूतामृतरसं काकचञ्चुपुटे पिबेत् ॥ २५-८६ ॥  
यः काकचञ्चुपुटके सूक्ष्मवायुप्रवेशनम् ।   
करोति स्तम्भनं योगी सोऽमरो भवति ध्रुवम् ॥ २५-८७ ॥  
एतद्योगप्रसादेन जीवन्मुक्तस्तु साधकः ।   
जराव्याधिमहापीडारहितो भवति क्षणात् ॥ २५-८८ ॥  
अथवा मात्रया कुर्यात् षोडशस्वरसम्पुटम् ।   
स्वमन्त्रं प्रणवं वापि जप्त्वा योगी भवेन्नरः ॥ २५-८९ ॥  
अथवा वर्णमालाभिः पुटितं मूलमन्त्रकम् ।   
मालासङ्ख्याक्रमेणैव जप्त्वा कालवशं नयेत् ॥ २५-९० ॥  
वदने नोच्चरेद्वर्णं वाञ्छाफलसमृद्धये ।   
केवल जिह्वया जप्यं कामनाफलसिद्धये ॥ २५-९१ ॥  
नाभौ सूर्यो वह्निरूपी ललाटे चन्द्रमास्तथा ।   
अग्निशिखास्पर्शनेन गलितं चन्द्रमण्डलम् ॥ २५-९२ ॥  
तत्परामृतधाराभिः दीप्तिमाप्नोति भास्करः ।   
सन्तुष्टः पाति सततं पूरकेण च योगिनाम् ॥ २५-९३ ॥  
ततः पूरकयोगेन अमृतं श्रावयेत् सुधीः ।   
कुर्यात्प्रज्वलितं वह्निं रेचकेन वराग्निना ॥ २५-९४ ॥  
अथ मौनजपं कृत्वा ततः सूक्ष्मानिलं मुदा ।   
सहस्रारे गुरुं ध्यात्वा योगी भवति भावकः ॥ २५-९५ ॥  
प्राणवायुस्थिरो यावत् तावन्मृत्युभयं कुतः ।   
ऊर्ध्वरेता भवेद्यावत्तावत्कालभयं कुतः ॥ २५-९६ ॥  
यावद्बिन्दुः स्थितो देहे विधुरूपी सुनिर्मलः ।   
सदागलत्सुधाव्याप्तस्तावन्मृत्युभयं कुतः ॥ २५-९७ ॥  
आनन्दभैरव उवाच  
वद कान्ते कुलानन्दरसिके ज्ञानरूपिणि ।   
सर्वतेजोऽग्रदेवेन येन सिद्धो भवेन्नरः ॥ २५-९८ ॥  
महामृता खेचरी च सर्वतत्त्वस्वरूपिणी ।   
कीदृशी शाङ्करीविद्या श्रोतुमिच्छामि तत्क्रियाम् ॥ २५-९९ ॥  
अध्यात्मविद्यायोगेशी कीदृशी भवितव्यता ।   
कीदृशी परमा देवी तत्प्रकारं वदस्व मे ॥ २५-१०० ॥  
आनन्दभैरवी उवाच  
यस्य नाथ मनस्थैर्यं महासत्त्वे सुनिर्मले ।   
भक्त्या सम्भावनं यत्र विनावलम्बनं प्रभो ॥ २५-१०१ ॥  
यस्या मनश्चित्तवशं स्वमिन्द्रिय।   
	स्थिरा स्वदृष्टिर्जगदीश्वरीपदे ।   
न खेन्दुशोभे च विनावलोकन।   
	वायुः स्थिरो यस्य बिना निरोधनम् ॥ २५-१०२ ॥  
त एव मुद्रा विचरन्ति खेचरी पापाद्विमुक्ताः प्रपिबन्ति वायुम् ।   
यथा हि बालस्य च तस्य वेष्टी निद्राविहीनाः प्रतियान्ति निद्राम् ॥ २५-१०३ ॥  
पथापथज्ञानविवजीता ये धर्मार्थकामाद्धि विहीनमानसाः ।   
विनावलम्बं जगतामधीश्वर एषैव मुद्रा विचरन्ति शाङ्करी ॥ २५-१०४ ॥  
ज्ञाने साध्यात्मविद्यार्थं जानाति कुलनायकम् ।   
अध्याज्ञाचक्रपद्मस्थं शिवात्मानं सुविद्यया ॥ २५-१०५ ॥  
अध्यात्मज्ञानमात्रेण सिद्धो योगी न संशयः ।   
षट्चक्रभेदको यो हि अध्यात्मज्ञः स उच्यते ॥ २५-१०६ ॥  
अध्यात्मशास्त्रसङ्केतमात्मना मण्डितं शिवम् ।   
कोटिचन्द्राकृतिं शान्तिं यो जानाति षडम्बुधे ॥ २५-१०७ ॥  
स ज्ञानी सैव योगी स्यात् सैव देवो महेश्वरः ।   
स मां जानाति हे कान्त विस्मयो नास्ति शङ्कर ॥ २५-१०८ ॥  
मम सर्वात्मकं रूपं जगत्स्थावरजङ्गमम् ।   
सृष्टिस्थितिप्रलयगं यो जानाति स योगिराट् ॥ २५-१०९ ॥  
अध्यात्मविद्यां विज्ञाप्य नानाशास्त्रं प्रकाशितम् ।   
तच्छास्रजालयुग्मा ये तेऽध्यात्मज्ञाः कथं नराः ॥ २५-११० ॥  
त्रिदण्डी स्यात्सदाभक्तो वेदाभ्यासपरः कृती ।   
वेदादुद्भवशास्त्राणि त्यक्त्वा मां भावयेद्यदि ॥ २५-१११ ॥  
वेदाभ्यासं समाकृत्य नानाशास्त्रार्थनिर्णयम् ।   
समुत्पन्नां महाशक्तिं समालोक्य भजेद्यतिः ॥ २५-११२ ॥  
सर्वत्र व्यापिकां शक्तिं कामरूपां निराश्रयाम् ।   
व्यक्ताव्यक्तां स्थिरपदां वायवीं मां भजेद्यतिः ॥ २५-११३ ॥  
यस्या आनन्दमतुलं ज्ञानं यस्य फलाफलम् ।   
योगिनां निश्चयज्ञानमेकमेव न संशयः ॥ २५-११४ ॥  
यस्याः प्रभावमात्रेण तत्त्वचिन्तापरो नरः ।   
तामेव परमां देवीं सर्पराजसु कुण्डलीम् ॥ २५-११५ ॥  
तामेव वायवीं शक्तिं सूक्ष्मरूपां स्थिराशयाम् ।   
आनन्दरसिकां गौरीं ध्यायेत् श्वासनिवासिनीम् ॥ २५-११६ ॥  
आनन्दं ब्रह्मणो रूपं तत्त्वदेहे व्यवस्थितम् ।   
तस्याभिव्यञ्जकं द्रव्यं योगिभिः परिपीयते ॥ २५-११७ ॥  
तद्द्रव्यस्थां महादेवीं नीलोत्पलदलप्रभाम् ।   
मानवीं परमां देवीमष्टादशभुजैर्युताम् ॥ २५-११८ ॥  
कुण्डलीं चेतनाकान्तिं चैतन्यां परदेवताम् ।   
आनन्दभैरवीं नित्यां घोरहासां भयानकाम् ॥ २५-११९ ॥  
तामेव परमां देवीं सर्ववायुवशङ्करीम् ।   
मदिरासिन्धुसम्भूतां मत्तां रौद्रीं वराभयाम् ॥ २५-१२० ॥  
योगिनीं योगजननीं ज्ञानिनां मोहिनीसमाम् ।   
सर्वभूतसर्वपक्षस्थितिरूपां महोज्ज्वलाम् ॥ २५-१२१ ॥  
षट्चक्रभेदिकां सिद्धिं तासां नित्यां मतिस्थिताम् ।   
विमलां निर्मलां ध्यात्त्वा योगी मूलाम्बुजे यजेत् ॥ २५-१२२ ॥  
एतत्पटलपाठे तु पापमुक्तो विभाकरः ।   
यथोद्र्ध्वरेता धर्मज्ञो विचरेत् ज्ञानसिद्धये ॥ २५-१२३ ॥  
एतत्क्रियादर्शनेन ज्ञानी भवति साधकः ।   
ज्ञानादेव हि मोक्षः स्यान्मोक्षः समाधिसाधनः ॥ २५-१२४ ॥  
यदुद्धरति वायुश्च धारणाशक्तिरेव च ।   
तन्मन्त्रं वर्द्धयित्वा प्राणायामं समाचरेत् ॥ २५-१२५ ॥  
प्राणायामात् परं नास्ति पापराशिक्षयाय च ।   
सर्वपापक्षये याते किन्न सिद्ध्यति भूतले ॥ २५-१२६ ॥  
प्राणवायुं महोग्रं तु महत्तेजोमयं परम् ।   
प्राणायामेन जित्वा च योगी मत्तगजं यथा ॥ २५-१२७ ॥  
प्राणायामं विना नाथ कुत्र सिद्धो भवेन्नरः ।   
सर्वसिद्धिक्रियासारं प्राणायामं परं स्मृतम् ॥ २५-१२८ ॥  
प्राणायामं त्रिवेणीस्थं यः करोति मुहुर्मुहुः ।   
तस्याष्टाङ्गसमृद्धिः स्याद्योगिनां योगवल्लभः ॥ २५-१२९ ॥  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये पाशवकल्पे षट्चक्रसारसङ्केते   
सिद्धमन्त्रप्रकरणे प्राणायामोल्लासे भैरवीभैरवसंवादे पञ्चविंशः पटलः ॥ २५ ॥  
  
  
  
  
अथ षडविंशः पटलः  
  
  
आनन्दभैरवी उवाच  
शृणु प्राणेश सकलं प्राणायामनिरूपणम् ।   
प्राणायामे जपं ध्यानं तत्त्वयुक्तं वदामि तत् ॥ २६-१ ॥  
प्रकारयेयमुल्लासं प्राणायामेषु शोभितम् ।   
देवताविधिविष्ण्वीशास्ते तु मध्यममध्यमाः ॥ २६-२ ॥  
रजस्तमोगुणं नाथ सत्त्वे संस्थाप्य यत्नतः ।   
कामक्रोधादिकं त्यक्त्वा योगी भवति योगवित् ॥ २६-३ ॥  
रजोगुणं नृपाणां तु तमोगुणमतीव च ।   
अधिकं तु पशूनां हि साधूनां सत्त्वमेव च ॥ २६-४ ॥  
सत्त्वं विष्णुं वेदरूपं निर्मलं द्वैतवजीतम् ।   
आत्मोपलब्धिविषयं त्रिमूतीमूलमाश्रयेत् ॥ २६-५ ॥  
सत्त्वगुणाश्रयादेव निष्पापी सर्वसिद्धिभाक् ।   
जितेन्द्रियो भवेत् शीघ्रं ब्रह्मचारिव्रतेन च ॥ २६-६ ॥  
प्राणवायुवशेनापि वशीभूताश्चराचराः ।   
तस्यैव कारणे नाथ जपं ध्यानं समाचरेत् ॥ २६-७ ॥  
वक्ष्यामि तत्प्रकारं जपध्यानं विधिद्वयम् ।   
एतत्करणमात्रेण योगी स्यान्नात्र संशयः ॥ २६-८ ॥  
जपं च त्रिविधं प्रोक्तं व्यक्ताव्यक्तातिसूक्ष्मगम् ।   
व्यक्तं वाचिकमुपांशुमव्यक्तं सूक्ष्ममानसम् ॥ २६-९ ॥  
तत्र ध्यानं प्रवक्ष्यामि प्रकारमेकविंशतिम् ।   
ध्यानेन जपसिद्धिः स्यात् जपात् सिद्धिर्न संशयः ॥ २६-१० ॥  
आदौ विद्यामहादेवीध्यानं वक्ष्यामि शङ्कर ।   
एषा देवी कुण्डलिनी यस्या मूलाम्बुजे मनः ॥ २६-११ ॥  
मनः करोति सर्वाणि धर्मकर्माणि सर्वदा ।   
यत्र गच्छति स श्रीमान् तत्र वायुश्च गच्छति ॥ २६-१२ ॥  
अतो मूले समारोप्य मानसं वायुरूपिणम् ।   
द्वादशाङ्गुलकं बाह्ये नासाग्रे चावधारयेत् ॥ २६-१३ ॥  
मनःस्थं रूपमाकल्प्य मनोधर्मं मुहुर्मुहुः ।   
मनस्तत् सदृशं याति गतिर्यत्र सदा भवेत् ॥ २६-१४ ॥  
मनोविकाररूपं तु एकमेव न संशयः ।   
अज्ञानिनां हि देवेश ब्रह्मणो रूपकल्पना ॥ २६-१५ ॥  
अव्यक्तं ब्रह्मरूपं हि तच्च देहे व्यवस्थितम् ।   
धर्मकर्मविनिर्मुक्तं मनोगम्यं भजेद्यतिः ॥ २६-१६ ॥  
पद्मं चतुर्दलं मूले स्वर्णवर्णं मनोहरम् ।   
तत्कणीकामध्यदेशे स्वयम्भूवेष्टितां भजेत् ॥ २६-१७ ॥  
कोटिसूर्यप्रतीकाशां सुषुम्नारन्ध्रगामिनीम् ।   
ऊद्र्ध्वं गलत्सुधाधारामण्डितां कुण्डलीं भजेत् ॥ २६-१८ ॥  
स्वयम्भूलिङ्ग परमं ज्ञानं चिरविवर्द्धनम् ।   
सूक्ष्मातिसूक्ष्ममाकाशं कुण्डलीजडितं भजेत् ॥ २६-१९ ॥  
पूर्वोक्तयोगपटलं तत्र मूले विभावयेत् ।   
कुण्डलीध्यानमात्रेण षट्चक्रभेदको भवेत् ॥ २६-२० ॥  
ध्यायेद् देवीं कुण्डलिनीं परापरगुरुप्रियाम् ।   
आनन्दां भुवि मध्यस्थां योगिनीं योगमातरम् ॥ २६-२१ ॥  
कोटिविद्युल्लताभासां सूक्ष्मातिसूक्ष्मवर्त्मगाम् ।   
ऊद्र्ध्वमार्गव्याचलन्तीं प्रथमारुणविग्रहाम् ॥ २६-२२ ॥  
प्रथमोद्गमने कौलीं ज्ञानमार्गप्रकाशिकाम् ।   
प्रति प्रयाणे प्रत्यक्षाममृतव्याप्तविग्रहाम् ॥ २६-२३ ॥  
धर्मोदयां भानुमतीं जगत्स्थावरजङ्गमाम् ।   
सर्वान्तस्थां निवीकल्पाञ्चैतन्यानन्दनिर्मलाम् ॥ २६-२४ ॥  
आकाशवाहिनीं नित्यां सर्ववर्णस्वरूपिणीम् ।   
महाकुण्डलिनीं ध्येयां ब्रह्मविष्णुशिवादिभिः ॥ २६-२५ ॥  
प्रणवान्तःस्थितां शुद्धांशुद्धज्ञानाश्रयां शिवाम् ।   
कुलकुण्डलिनीं सिद्धिं चन्द्रमण्डलभेदिनीम् ॥ २६-२६ ॥  
मूलाम्भोजस्थितामाद्यां जगद्योनिं जगत्प्रियाम् ।   
स्वाधिष्ठानादिपद्मस्थां सर्वशक्तिमयीं पराम् ॥ २६-२७ ॥  
आत्मविद्यां शिवानन्दां पीठस्थामतिसुन्दरीम् ।   
सर्पाकृतिं रक्तवर्णां सर्वरूपविमोहिनीम् ॥ २६-२८ ॥  
कामिनीं कामरूपस्थां मातृकामात्मदायिनीम् ।   
कुलमार्गानन्दमयीं कालीं कुण्डलिनीं भजेत् ॥ २६-२९ ॥  
इति ध्यात्वा मूलपद्मे निर्मले योगसाधने ।   
धर्मोदये ज्ञानरूपीं साधयेत् परकुण्डलीम् ॥ २६-३० ॥  
कुण्डलीभावनादेव खेचराद्यष्टसिद्धिभाक् ।   
ईश्वरत्वमवाप्नोति साधको भूपतिर्भवेत् ॥ २६-३१ ॥  
योगाभ्यासे भावसिद्धौ स्मृतो वायुर्महोदयः ।   
प्राणानामादुनीवार्यो यत्नेन तं प्रचालयेत् ॥ २६-३२ ॥  
प्रतिक्षणं समाकृष्य मूलपद्मस्थ कुण्डलीम् ।   
तदा प्राणमहावायुर्वशी भवति निश्चितम् ॥ २६-३३ ॥  
ये देवाश्चैव ब्रह्माण्डे क्षेत्रे पीठे सुतीर्थके ।   
शिलायां शून्यगे नाथ सिद्धाः स्युः प्राणवायुना ॥ २६-३४ ॥  
ब्रह्माण्डे यानि संसन्ति तानि सन्ति कलेवरे ।   
ते सर्वे प्राणसंलग्नाः प्राणातीतं निरञ्जनम् ॥ २६-३५ ॥  
यावत्प्राणः स्थितो देहे तावन्मृत्युभयं कुतः ।   
गते प्राणे समायान्ति देवताश्चेतनास्थिताः ॥ २६-३६ ॥  
सर्वेषां मूलभूता सा कुण्डली भूतदेवता ।   
वायुरूपा पाति सर्वमानन्दचेतनामयी ॥ २६-३७ ॥  
जगतां चेतनारूपी कुण्डली योगदेवता ।   
आत्ममनःसमायुक्ता ददाति मोक्षमेव सा ॥ २६-३८ ॥  
अतस्तां भावयेन्मन्त्री भावज्ञानप्रसिद्धये ।   
भवानीं भोगमोक्षस्थां यदि योगमिहेच्छसि ॥ २६-३९ ॥  
वायुरोधनकाले च कुण्डली चेतनामयी ।   
ब्रह्मरन्ध्रावधि ध्येया योगिनं पाति कामिनी ॥ २६-४० ॥  
वायुरूपां परां देवीं नित्यां योगेश्वरी जयाम् ।   
निवीकल्पां त्रिकोणस्थां सदा ध्यायेत् कुलेश्वरीम् ॥ २६-४१ ॥  
अनन्तां कोटिसूर्याभां ब्रह्मविष्णुशिवात्मिकाम् ।   
अनन्तज्ञाननिलयां यां भजन्ति मुमुक्षवः ॥ २६-४२ ॥  
अज्ञानतिमिरे घोरे सा लग्ना मूढचेतसि ।   
सुप्ता सर्पासना मौला पाति साधकमीश्वरी ॥ २६-४३ ॥  
ईश्वरीं सर्वभूतानां ज्ञानाज्ञानप्रकाशिनीम् ।   
धर्माधर्मफलव्याप्तां करुणामयविग्रहाम् ॥ २६-४४ ॥  
नित्यां ध्यायन्ति योगीन्द्राः काञ्चनाभाः कलिस्थिताः ।   
कुलकुण्डलिनीं देवीं चैतन्यानन्दनिर्भराम् ॥ २६-४५ ॥  
ककारादिमान्तवर्णां मालाविद्युल्लतावृताम् ।   
हेमालङ्कारभूषाङ्गीं ये मां सम्भावयन्ति ते ॥ २६-४६ ॥  
ये वै कुण्डलिनीं विद्यां कुलमार्गप्रकाशिनीम् ।   
ध्यायन्ति वर्षसंयुक्तास्ते मुक्ता नात्र संशयः ॥ २६-४७ ॥  
ये मुक्ता पापराशेस्तु धर्मज्ञानसुमानसाः ।   
तेऽवश्यं ध्यानमाकुर्वन् स्तुवन्ति कुण्डलीं पराम् ॥ २६-४८ ॥  
कुलकुण्डलिनीध्यानं भोगमोक्षप्रदायकम् ।   
यः करोति महायोगी भूतले नात्र संशयः ॥ २६-४९ ॥  
त्रिविधं कुण्डलिनीध्यानं दिव्यवीरपशुक्रमम् ।   
पशुभावादियोगेन सिद्धो भवति योगिराट् ॥ २६-५० ॥  
दिव्यध्यानं प्रवक्ष्यामि सामान्यानन्तरं प्रभो ।   
आदौ सामान्यमाकृत्य दिव्यादीन् कारयेत्ततः ॥ २६-५१ ॥  
कोटिचन्द्रप्रतीकाशां तेजोबिम्बां निराकुलाम् ।   
ज्वालामालासहस्राढ्यां कालानलशतोपमाम् ॥ २६-५२ ॥  
द्रंष्ट्रकरालदुर्धर्षां जटामण्डलमण्डिताम् ।   
घोररूपां महारौद्रीं सहस्रकोटिचञ्चलाम् ॥ २६-५३ ॥  
कोटिचन्द्रसमस्निग्धां सर्वत्रस्थां भयानकाम् ।   
अनन्तसृष्टिसंहारपालनोन्मत्तमानसाम् ॥ २६-५४ ॥  
सर्वव्यापकरूपाद्यामादिनीलाकलेवराम् ।   
अनन्तसृष्टिनिलयां ध्यायन्ति तां मुमुक्षवः ॥ २६-५५ ॥  
वीरध्यानं प्रवक्ष्यामि यत्कृत्वा वीरवल्लभः ।   
वराणां वल्लभो यो हि मुक्तो भोगी स उच्यते ॥ २६-५६ ॥  
वीराचारे सत्त्वगुणं निर्मलं दिव्यमुत्तमम् ।   
सम्प्राप्य च महावीरो योगी भवति तत्क्षणात् ॥ २६-५७ ॥  
वीराचारं बिना नाथ दिव्याचारं न लभ्यते ।   
ततो वीराचारधर्मं कृत्वा दिव्यं समाचरेत् ॥ २६-५८ ॥  
वीराचारं कोटिफलं वारैकजपसाधनम् ।   
कोटिकोटिजन्मपापदुःखनाशं स भक्तकः ॥ २६-५९ ॥  
कुलाचारं समाचारं वीराचारं महाफलम् ।   
कृत्वा सिद्धिश्च वै ध्यानं कुलध्यानं मदीयकम् ॥ २६-६० ॥  
कुलकुण्डलिनीं देवीं मां ध्यात्वा पूजयन्ति ये ।   
मूलपद्मे महावीरो ध्यात्वा भवति योगिराट् ॥ २६-६१ ॥  
कालीं कौलां कुलेशीं कलकल--कलिजध्यानकालानलार्कां ।   
कल्योल्कां कालकवलां किलिकिलिकलिकां केलिलावण्यलीलाम् ।   
सूक्ष्माख्यां सङ्क्षयाख्यां क्षयकुलकमले सूक्ष्मतेजोमयीन्ता-- ।   
माद्यन्तस्थां भजन्ति प्रणतगतजनाः सुन्दरीं चारुवर्णाम् ॥ २६-६२ ॥  
अष्टादशभुजैर्युक्तां नीलेन्दीवरलोचनाम् ।   
मदिरासागरोत्पन्नां चन्द्रसूर्याग्निरूपिणीम् ॥ २६-६३ ॥  
चन्द्रसूर्याग्निमध्यस्थां सुन्दरीं वरदायिनीम् ।   
कामिनीं कोटिकन्दर्पदर्पान्तकपतिप्रियाम् ॥ २६-६४ ॥  
आनन्दभैरवाक्रान्तामानन्दभैरवीं पराम् ।   
भोगिनीं कोटिशीतांशुगलद्गात्रमनोहराम् ॥ २६-६५ ॥  
कोटिविद्युल्लताकारां सदसद्व्यक्तिवजीताम् ।   
ज्ञानचैतन्यनिरतां तां वीरा भावयन्ति हि ॥ २६-६६ ॥  
अस्या ध्यानप्रसादेन त्वं तुष्टो भैरवः स्वयम् ।   
अहं च तुष्टा संसारे सर्वे तुष्टा न संशयः ॥ २६-६७ ॥  
प्राणायामान् स करोति साधकः स्थिरमानसः ।   
ध्यात्वा देवीं मूलपद्मे वीरो योगमवाप्नुयात् ॥ २६-६८ ॥  
वीरभावं सूक्ष्मवायुधारणेन महेश्वर ।   
साधको भुवि जानाति स्वमृत्युं जन्मसङ्कटम् ॥ २६-६९ ॥  
मासादाकर्षणीसिद्धिर्वाक्सिद्धिश्च द्विमासतः ।   
मासत्रयेण संयोगाज्जायते देववल्लभः ॥ २६-७० ॥  
एवञ्चतुष्टये मासि भवेद्दकपालगोचरः ।   
पञ्चमे पञ्चबाणः स्यात् षष्ठे रुद्रो न संशयः ॥ २६-७१ ॥  
वीरभावस्य माहात्म्यं कोटिजन्मफलेन च ।   
जानाति साधकश्रेष्ठो देवीभक्तः स योगिराट् ॥ २६-७२ ॥  
वीराचारं महाधर्मं चित्तस्थैर्यस्य कारणम् ।   
यस्य प्रसादमात्रेण दिव्यभावाश्रितो भवेत् ॥ २६-७३ ॥  
स्वयं रुद्रो महायोगी महाविष्णुः कृपानिधिः ।   
महावीरः स एवात्मा मोक्षभोगी न संशयः ॥ २६-७४ ॥  
अथ नाथ महावीर भावस्नानं कुलाश्रयम् ।   
यत्कृत्वा शुचिरेव स्यात् शुचिश्चेत् किं न सिद्ध्यति ॥ २६-७५ ॥  
कुलस्नानं महास्नानं योगिनामतिदुर्लभम् ।   
कृत्वा जितेन्द्रियो वीरः कुलध्यानं समाचरेत् ॥ २६-७६ ॥  
स्नानं तु त्रिविधं प्रोक्तं मज्जनं गात्रमार्जनम् ।   
मन्त्रज्ञानादिभिः स्नानमुत्तमं परिकीतीतम् ॥ २६-७७ ॥  
तत्प्रकारं शृणु प्राणवल्लभ प्रियकारक ।   
स्नानमात्रेण मुक्तः स्यात् पापशैलादनन्तगः ॥ २६-७८ ॥  
स्नानञ्च विमले तीर्थे हृदयाम्भोजपुष्करे ।   
बिन्दुतीर्थेऽथवा स्नायात् सर्वजन्माघमुक्तये ॥ २६-७९ ॥  
इडासुषुम्ने शिवतीर्थकेऽस्मिन् ज्ञानाम्बुपूर्णे वहतः शरीरे ।   
ब्रह्मादिभिः स्नाति तयोस्तु नीरे किं तस्य गाङ्गैरपि पुष्करैर्वा ॥ २६-८० ॥  
इडामलस्थाननिवासिनी या सूर्यात्मिकायां यमुना प्रवाहिका ।   
तथा सुषुम्ना मलदेशगामिनी सरस्वती मज्जति भक्षणार्थकम् ॥ २६-८१ ॥  
मनोगतस्नानपरो मनुष्यो मन्त्रक्रियायोग विशिष्ट तत्त्ववित् ।   
महीस्थतीर्थे विमले जले मुदा मूलाम्बुजे स्नाति च मुक्तिभाग् भवेत् ॥ २६-८२ ॥  
सर्वादितीर्थे सुरतीर्थपावनी गङ्गा महासत्वविनिर्गता सती ।   
करोति पापक्षयमेव मुक्तिं ददाति साक्षादतुलार्थपुण्यदा ॥ २६-८३ ॥  
सर्गस्थं यावदातीर्थं स्वाधिष्ठाने सुपङ्कजे ।   
मनो निधाय योगीन्द्रः स्नाति गङ्गाजले तथा ॥ २६-८४ ॥  
मणिपूरे देवतीर्थे पञ्चकुण्डं सरोवरम् ।   
एतत् श्रीकामनातीर्थं स्नाति यो मुक्तिमिच्छति ॥ २६-८५ ॥  
अनाहते सर्वतीर्थं सूर्यमण्डलमध्यगम् ।   
विभवः सर्वतीर्थानि स्नाति यो मुक्तिमिच्छति ॥ २६-८६ ॥  
विशुद्धाख्ये महापद्मे अष्टतीर्थं समुद्भवम् ।   
कैवल्यमुक्तिदं ध्यात्वा स्नाति वीरो विमुक्तये ॥ २६-८७ ॥  
मानसं बिन्दुतीर्थञ्च कालीकुण्डं कलात्मकम् ।   
आज्ञाचक्रे सदा ध्यात्वा स्नाति निर्वाणसिद्धये ॥ २६-८८ ॥  
एतत् कुले प्रियस्नानं कुर्वन्ति योगिनो मुदा ।   
अतो वीराः सत्त्वयुक्ताः सर्वसिद्धियुताः सुराः ॥ २६-८९ ॥  
नाना पापं सदा कृत्वा ब्रह्महत्याविनिर्गतम् ।   
कृत्वा स्नानं महातीर्थे सिद्धाः स्युरणिमादिगाः ॥ २६-९० ॥  
स्नानमात्रेण निष्पापी शक्तः स्याद्वायुसङ्ग्रहे ।   
तीर्थानां दर्शनं येषां शक्तो योगी भवेद् ध्रुवम् ॥ २६-९१ ॥  
अथ सन्ध्यां महातीर्थे कुलनिष्ठः समाचरेत् ।   
कुलरूपां योगविद्यां योगयोगाद् यतीश्वरः ॥ २६-९२ ॥  
शिवशक्तौ समायोगो यस्मिन् काले प्रजायते ।   
सा सन्ध्या कुलनिष्ठानां समाधिस्थे प्रजायते ॥ २६-९३ ॥  
शिवं सूर्यं हृदि ध्यात्वा भालशक्तीन्दुसङ्गमम् ।   
सा सन्ध्या कुलनिष्ठानां समाधिस्थे प्रजायते ॥ २६-९४ ॥  
अथवेन्दुं शिवं ध्यात्वा हृत्सूर्यशक्तिसङ्गमम् ।   
संयोगविद्या सा सन्ध्या समाधिस्थे प्रजायते ॥ २६-९५ ॥  
इति सन्ध्या च कथिता ज्ञानरूपा जगन्मयी ।   
सा नित्या वायवी शक्तिः छिन्नभिन्ना विनाशनात् ॥ २६-९६ ॥  
तत्त्वतीर्थे महादेव तर्पणं यः करोति हि ।   
त्रैलोक्यं तपीतं तेन तत्प्रकारं शृणु प्रभो ॥ २६-९७ ॥  
मूलाम्भोजे कुण्डलिनीं चन्द्रसूर्याग्निरूपिणीम् ।   
समुत्थाप्य कुण्डलिनीं परं बिन्दुं निवेश्य च ॥ २६-९८ ॥  
तदुद्भवामृतेनेह तर्पयेद् देहदेवताम् ।   
कुलेश्वरीमादिविद्यां स सिद्धो भवति ध्रुवम् ॥ २६-९९ ॥  
चन्द्रसूर्यमहावह्निसम्भूतामृतधारया ।   
तर्पयेत् कौलिनीं नित्याममृताक्तां विभावयेत् ॥ २६-१०० ॥  
एतत्परपदा काली स्त्रीविद्यादिप्रतर्पणम् ।   
कृत्वा योगी भवेदेव सत्यं सत्यं कुलेश्वर ॥ २६-१०१ ॥  
मूले पात्रं चान्द्रमसं ललाटेन्द्वमृते न च ।   
सम्पूर्य ज्ञानमार्गेण तर्पयेत्तेन खेचरीम् ॥ २६-१०२ ॥  
सुधासिन्धोर्मध्यदेशे कुलकन्यां प्रतर्पयेत् ।   
मदिरामृतधाराभिः सिद्धो भवति योगिराट् ॥ २६-१०३ ॥  
तत्र तीर्थे महाज्ञानी ध्यानं कुर्यात् प्रयत्नतः ।   
तद्गर्भमभ्यसेन्नित्यं ध्यानमेतद्धि योगिनाम् ॥ २६-१०४ ॥  
स्वीयां कन्यां भोजयेद्वै परकीयामथापि वा ।   
परितोषाय सर्वेषां युवतीं वा प्रतोषयेत् ॥ २६-१०५ ॥  
स्तोत्रेणानेन दिव्येन तोषयेत् शङ्कर प्रभो ।   
सहस्रनाम्ना कौमार्याः स्तुत्वा देवीं प्रतोषयेत् ॥ २६-१०६ ॥  
यः करोति पूर्णयज्ञं पञ्चाङ्गं जपकर्मणि ।   
पुरश्चरणकार्यं च प्राणायामेन कारयेत् ॥ २६-१०७ ॥  
प्राणवायुः स्थिरो गेहे पूजाग्रहणहेतुना ।   
येऽन्तरस्थं न कुर्वन्ति तेषां सिद्धिः कुतः स्थिता ॥ २६-१०८ ॥  
अतोऽन्तर्यजनेनैव कुण्डलीतुष्टमानसा ।   
यदि तुष्टा महादेवी तदैव सिद्धिभाक् पुमान् ॥ २६-१०९ ॥  
अभिषिच्य जगद्धात्रीं प्रत्यक्षपरदेवताम् ।   
मूलाम्भोजात् सहस्रारे पूजयेद् बिन्दुधारया ॥ २६-११० ॥  
गलच्चन्द्रामृतोल्लासिधारयासिच्य पार्वतीम् ।   
पूजयेत् परया भक्त्या मूलमन्त्रं स्मरन् सुधीः ॥ २६-१११ ॥  
अर्च्चयन्विषयैः पुष्पैस्तत्क्षणात्तन्मयो भवेत् ।   
न्यासस्तन्मयताबुद्धिः सोऽहम्भावेन पूजयेत् ॥ २६-११२ ॥  
मन्त्राक्षराणि चिच्छक्तौ प्रोतानि परिभावयेत् ।   
तामेव परमे व्योम्नि परमानन्दसंस्थिते ॥ २६-११३ ॥  
दर्शयत्यात्मसद्भावं पूजाहोमादिभिवीना ।   
तदन्तर्यजनं ज्ञेयं योगिनां शङ्कर प्रभो ॥ २६-११४ ॥  
अन्तरात्मा महात्मा च परमात्मा स उच्यते ।   
तस्य स्मरणमात्रेण साधुयोगी भवेन्नरः ॥ २६-११५ ॥  
अमायमनहङ्कारमरागममदं तथा ।   
अमोहकमदम्भञ्च अनिन्दाक्षोभकौ तथा ॥ २६-११६ ॥  
अमात्सर्यमलोभश्च दशपुष्पाणि योगिनाम् ।   
अहिंसा परमं पुष्पं पुष्पमिन्द्रियनिग्रहः ॥ २६-११७ ॥  
दया पुष्पं क्षमा पुष्पं ज्ञानपुष्पं च पञ्चमम् ।   
इत्यष्टसप्तभिः पुष्पैः पूजयेत् परदेवताम् ॥ २६-११८ ॥  
अथ होमविधिं वक्ष्ये पुरश्चरणसिद्धये ।   
सङ्केतभाषया नाथ कथयामि शृणुष्व तत् ॥ २६-११९ ॥  
आत्मानमपरिच्छिन्नं विभाव्य सूक्ष्मवत् स्थितः ।   
आत्मत्रयस्वरूपं तु चित्कुण्डं चतुरस्रकम् ॥ २६-१२० ॥  
आनन्दमेखलायुक्तं नाभिस्थज्ञानवह्निषु ।   
अर्द्धमात्राकृतिर्योनिभूषितं जुहुयात् सुधीः ॥ २६-१२१ ॥  
इतिमन्त्रेण तद्वह्नौ सोऽहम्भावेन होमयेत् ।   
बाह्यनारीविधिं त्यक्त्वा मूलान्तेन स्वतेजसम् ॥ २६-१२२ ॥  
नाभिचैतन्यरूपाग्नौ हविषा मनसा स्रुचा ।   
ज्ञानप्रदीपिते नित्यमक्षवृत्तिर्जुहोम्यहम् ॥ २६-१२३ ॥  
इति प्रथममाहुत्या मूलान्ते सञ्चरेत् क्रियाम् ।   
द्वितीयाहुतिदानेन होमं कृत्वा भवेद्वशी ॥ २६-१२४ ॥  
धर्माधर्मप्रदीप्ते च आत्माग्नौ मनसा स्रुचा ।   
सुषुम्ना वर्त्मना नित्यमक्षवृत्तिं जुहोम्यहम् ॥ २६-१२५ ॥  
स्वाहान्तं मन्त्रमुच्चार्य आद्ये मूलं नियोज्य च ।   
जुहुयादेकभावेन मूलाम्भोरुहमण्डले ॥ २६-१२६ ॥  
चतुर्थे पूर्णहवने एतन्मन्त्रेण कारयेत् ।   
एतन्मन्त्रचतुर्थं तु पूर्णविद्याफलप्रदम् ॥ २६-१२७ ॥  
अन्तनीरन्तरनिरन्धनमेधमाने ।   
	मायान्धकारपरिपन्थिनि संविदग्नौ ।   
कस्म्ंइश्चिदद्भुतमरीचिविकासभूमौ  
	विश्वं जुहोमि वसुधादिशिवावसानम् ॥ २६-१२८ ॥  
इत्यन्तर्यजनं कृत्वा साक्षाद् ब्रह्ममयो भवेत् ।   
न तस्य पुण्यपापानि जीवन्मुक्तो भवेद् ध्रुवम् ॥ २६-१२९ ॥  
ज्ञानिनां योगिनामेव अन्तर्यागो हि सिद्धिदः ।   
अथान्तः पञ्चमकारयजनं शृणु शङ्कर ॥ २६-१३० ॥  
अन्तर्यजनकाले तु दृढभावेन भावयेत् ।   
त्वां मां नाथैकतां ध्यात्वा दिवारात्र्यैकतां यथा ॥ २६-१३१ ॥  
सुराशक्तिः शिवो मांसं तद्भक्तो भैरवः स्वयम् ।   
तयोरैक्यसमुत्पन्न आनन्दो मोक्षनिर्णयः ॥ २६-१३२ ॥  
आनन्दं ब्रह्मकिरणं देहमध्ये व्यवस्थितम् ।   
तदभिव्यञ्जकैर्द्रव्यैः कुर्याद् ब्रह्मादितर्पणम् ॥ २६-१३३ ॥  
आनन्दं जगतां सारं ब्रह्मरूपं तनुस्थितम् ।   
तदभिव्यञ्जकं द्रव्यं योगिभिस्तैः प्रपूजयेत् ॥ २६-१३४ ॥  
लिङ्गत्रयं च षट्पद्माधारमध्येन्दुभेदकः ।   
पीठस्थानानि चागत्य महापद्मवनं व्रजेत् ॥ २६-१३५ ॥  
मूलाम्भोजो ब्रह्मरन्ध्रं चालयेदसुचालयेत् ।   
गत्वा पुनः पुनस्तत्र चिच्चन्द्रः परमोदयः ॥ २६-१३६ ॥  
चिच्चन्द्रः कुण्डलीशक्तिः सामरस्यमहोदयः ।   
व्योमपङ्कजनिस्पन्दसुधापानरतो नरः ॥ २६-१३७ ॥  
मधुपानमिदं नाथ बाह्ये चाभ्यन्तरे सताम् ।   
इतरं मद्यपानं तु योगिनां योगघातनात् ॥ २६-१३८ ॥  
इतरं तु महापानं भ्रान्तिमिथ्याविवजीतः ।   
महावीरः सङ्करोति योगाष्टाङ्गसमृद्धये ॥ २६-१३९ ॥  
पुण्यापुण्यपशुं हत्वा ज्ञानखड्गेन योगवित् ।   
परशिवेन यश्चित्तं नियोजयति साधकः ॥ २६-१४० ॥  
मांसाशी स भवेदेव इतरे प्राणिघातकाः ।   
शरीरस्थे महावह्नौ दग्धमत्स्यानि पूजयेत् ॥ २६-१४१ ॥  
शरीरस्थजलस्थानि इतराण्यशुभानि च ।   
महीगतस्निग्धसौम्योद्भवमुद्रामहाबलाः ॥ २६-१४२ ॥  
तत्सर्वं ब्रह्मकिरणे आरोप्य तर्पयेत् सुधीः ।   
तत्र मुद्राभोजनानि आनन्दवर्द्धकानि च ॥ २६-१४३ ॥  
इतराणि च भोगार्थे एतद्धि योगिनां परम् ।   
परशक्त्यात्ममिथुनसंयोगानन्दनिर्भराः ॥ २६-१४४ ॥  
मुक्तास्ते मैथुनं तत्स्यादितरे स्त्रीनिषेवकाः ।   
एतत्पञ्चमकारेण पूजयेत् परनायिकाम् ॥ २६-१४५ ॥  
पुरश्चरणगूढार्थसारमन्त्रप्रपूजनम् ।   
एतद्योगं सदाभ्यसेद् निद्रालस्यविवजीतः ॥ २६-१४६ ॥  
प्राणवायुरयं कुर्यात् कालकारणवारणात् ।   
एतत्क्रियां प्राणवशे यः करोति निरन्तरम् ॥ २६-१४७ ॥  
तस्य योगसमृद्धिः स्यात् कालसिद्धिमवाप्नुयात् ॥ २६-१४८ ॥  
  
इति श्रीरुद्रयामले उत्तरतन्त्रे महातन्त्रोद्दीपने भावनिर्णये सूक्ष्मयोगसिद्ध्यधिकरणे पाशवकल्पे   
षट्चक्रसारसङ्केते सिद्धिमन्त्रप्रकरणे भैरवभैरवीसंवादे षड्विंशः पटलः ॥ २६ ॥  
  
  
  
अथ सप्तविंशः पटलः  
  
आनन्दभैरव उवाच  
विविधानि त्वयोक्तानि योगशास्त्राणि भैरवि ।   
सर्वरूपत्वमेवास्या मम कान्ते प्रियंवदे ॥ २७-१ ॥  
योगाष्टाङ्गफलान्येव सर्वतत्त्वजलानि च ।   
इदानीं श्रोतुमिच्छामि शक्तितत्त्वक्रमेण तु ॥ २७-२ ॥  
पूर्वोक्तप्राणवायूनां हरणं वायुधारणम् ।   
प्रत्याहारं धारणाख्यं ध्यानं समाधिमावद ॥ २७-२ ॥  
आनन्दभैरवी उवाच  
शृणु लोकेश वक्ष्यामि प्राणायामफलाफलम् ।   
न गृह्णीयाद्विस्तरं तु स्वल्पं नैव तु कुम्भयेत् ॥ २७-४ ॥  
शनैः शनैः प्रकर्तव्यं सङ्घातञ्च विवर्जयेत् ।   
पूरकाह्लादसिद्धेश्च प्राणायामशतं शतम् ॥ २७-५ ॥  
वृद्ध्यै प्राणलक्षणं तु यस्मिन् यस्मिन् दिने गतिः ।   
कृष्णपक्षे शुक्लपक्षे तिथित्रिंशत्फलोदयः ॥ २७-६ ॥  
शुक्लपक्षे इडायां तु कृष्णपक्षेऽन्यदेव हि ।   
कुर्यात् सर्वत्र गमनं सुषुम्ना बहुरूपिणी ॥ २७-७ ॥  
तिथित्रयं सितस्यापि प्रतिपदादिसम्भवम् ।   
तद्द्वयं दक्षनासायां वायोर्ज्ञेयं महाप्रभो ॥ २७-८ ॥  
चतुर्थीं पञ्चमीं षष्ठीं व्याप्योदयति देवता ।   
वामनासापुटे ध्येया वायुधारणकर्मणि ॥ २७-९ ॥  
सप्तमीमष्टमीञ्चैव नवमीं व्याप्य तिष्ठति ।   
वामनासापुटे ध्येया साधकैः कुलपण्डितैः ॥ २७-१० ॥  
दशम्येकादशीं चैव द्वादशीं व्याप्य तिष्ठति ।   
वायुर्दक्षिणनासाग्रे ध्येयो योगिभिरीश्वरः ॥ २७-११ ॥  
त्रयोदशीं व्याप्य वायुः पौर्णमासीं चतुर्दशीम् ।   
वामनासापुटे ध्येयः संहारहरणाय च ॥ २७-१२ ॥  
कृष्णपक्षफलं वक्ष्ये यज्ज्ञात्वा अमरो भवेत् ।   
कालज्ञानी भवेत् शीघ्रं नात्र कार्या विचारणा ॥ २७-१३ ॥  
प्रतिपद्द्वितीयामस्य तृतीयामपि तस्य च ।   
पिङ्गलायां समावाप्य वायनीःसरते सदा ॥ २७-१४ ॥  
चतुर्थी पञ्चमीं षष्ठीं वामे व्याप्य प्रतिष्ठति ।   
सप्तमीमष्टमीं वायुर्नवमीं दक्षिणे ततः ॥ २७-१५ ॥  
दशम्येकादशीं वायुर्व्याप्य भ्रमति सर्वदा ।   
वामे च दक्षिणेऽन्यानि तिथ्यादीनि सदानिशम् ॥ २७-१६ ॥  
यदा एतद्व्यस्तभावं समाप्नोति नरोत्तमः ।   
तदैव मरणं रोगं बन्धुनाशं त्रिपक्षके ॥ २७-१७ ॥  
भिन्नजन्मतिथिं ज्ञात्वा तस्मिन् काले विरोधयेत् ।   
आरभ्य जन्मनाशाय प्राणायामं समाचरेत् ॥ २७-१८ ॥  
यदा प्रत्ययभावेन देहं त्यक्त्वा प्रयच्छति ।   
तदा निरुध्य श्वसनं कालाग्नौ धारयेदधः ॥ २७-१९ ॥  
यावत् स्वस्थानमायाति तावत्कालं समभ्यसेत् ।   
यावन्न चलते देहं यावन्न चलते मनः ॥ २७-२० ॥  
क्रमादभ्यसतः पुंसो देहे स्वेदोद्गमोऽधमः ।   
मध्यमं कम्पसंयुक्तो भूमित्यागः परस्य तु ॥ २७-२१ ॥  
षण्मासाद्भूतदर्शी स्यात् दूरश्रवणमेव च ।   
संवत्सराभ्यासयोगा योगविद्याप्रकाशकृत् ॥ २७-२२ ॥  
योगी जानाति सर्वाणि तन्त्राणि स्वक्रमाणि च ।   
यदि दर्शनदृष्टिः स्यात्तदा योगी न संशयः ॥ २७-२३ ॥  
प्रत्याहारफलं वक्ष्ये यत्कृत्वा खेचरो भवेत् ।   
ईश्वरे भक्तिमाप्नोति धर्मज्ञानी भवेन्नरः ॥ २७-२४ ॥  
उत्तमस्य गुणप्राप्तिर्यावच्छीलनमिष्यते ।   
तावज्जपेत् सूक्ष्मवायुः प्रत्याहारप्रसिद्धये ॥ २७-२५ ॥  
इन्द्रियाणां विचरतां विषयेषु निवर्तनम् ।   
बलादाहरणं तेभ्यः प्रत्याहारो विधीयते ॥ २७-२६ ॥  
नान्यकर्मसु धर्मेषु शास्त्रधर्मेषु योगिराट् ।   
पतितं चित्तमानीय स्थापयेत् पादपङ्कजे ॥ २७-२७ ॥  
दुनीवार्यं दृढचित्तं दुरत्ययमसम्मतम् ।   
बलादाहरणं तस्य प्रत्याहारो विधीयते ॥ २७-२८ ॥  
एतत् प्रत्याहारबलात् योगी स्वस्थो भवेद् ध्रुवम् ।   
अकस्माद् भावमाप्नोति भावराशिस्थिरो नरः ॥ २७-२९ ॥  
भावात् परतरं नास्ति भावाधीनमिदं जगत् ।   
भावेन लभ्यते योगं तस्माद्भावं समाश्रयेत् ॥ २७-३० ॥  
अथ धारणमावक्ष्ये यत्कृत्वा धैर्यरूपभाक् ।   
त्रैलोक्यमुदरे कृत्वा पूर्णः तिष्ठति योगिराट् ॥ २७-३१ ॥  
अङ्गुष्ठगुल्फजानूरुसीमनि लिङ्गनाभिषु ।   
हृद्ग्रीवाकण्ठदेशेषु लम्बिकायां तथा नसि ॥ २७-३२ ॥  
भ्रूमध्ये मस्तके मूध्नी द्वादशान्ते यथाविधि ।   
धारणं प्राणमरुतो धारणेति निगद्यते ॥ २७-३३ ॥  
सर्वनाडीग्रन्थिदेशे षट्चक्रे देवतालये ।   
ब्रह्ममार्गे धारणं यद् धारणेति निगद्यते ॥ २७-३४ ॥  
धारणं मूलदेशे तु कुण्डलीं नासिकातटे ।   
प्राणवायोः प्रशमनं धारणेति निगद्यते ॥ २७-३५ ॥  
तत्र श्रीचरणाम्भोजमङ्गले चारुतेजसि ।   
भावेन स्थापयेच्चित्तं धारणाशक्तिमाप्नुयात् ॥ २७-३६ ॥  
अथ ध्यानं प्रवक्ष्यामि यत् कृत्वा सर्वगो भवेत् ।   
ध्यानयोगाद् भवेन्मोक्षो मत्कुलागमनिर्गमः ॥ २७-३७ ॥  
समाहितेन मनसा चैतन्यान्तर्वतीना ।   
आत्मन्यभीष्टदेवानां योगध्यानमिहोच्यते ॥ २७-३८ ॥  
श्रीपदाम्भोरुहद्वन्द्वे नखकिञ्जल्कचित्रिते ।   
स्थापयित्वा मनःपद्मं ध्यायेदिष्टगणं महत् ॥ २७-३९ ॥  
अथ समाधिमाहात्म्यं वदामि तत्त्वतः शृणु ।   
यस्यैव कारणादेव पूर्णयोगी भवेन्नरः ॥ २७-४० ॥  
समत्वभावना नित्यं जीवात्मपरमात्मनोः ।   
समाधिना जयी भूयादान्दभैरवेश्वर ॥ २७-४१ ॥  
संयोगसिद्धिमात्रेण समाधिस्थं महाजनम् ।   
प्रपश्यति महायोगी समाध्यष्टाङ्गलक्षणैः ॥ २७-४२ ॥  
एतत्समाधिमाकृत्य योगी योगान्वितो भवेत् ।   
अथ चन्द्रे मनः कुर्यात् समारोप्य विभावयेत् ॥ २७-४३ ॥  
एतदष्टाङ्गसारेण योगयोग्यो भवेन्नरः ।   
योगयोगाद् भवेन्मोक्षो मन्त्रसिद्धिरखण्डिता ॥ २७-४४ ॥  
योगशास्त्र प्रकारेण सर्वे वै भैरवाः स्मृताः ।   
योगशास्त्रात् परं शास्त्रं त्रैलोक्ये नापि वर्तते ॥ २७-४५ ॥  
त्रैलोक्यातीतशास्त्राणि योगाङ्गविविधानि च ।   
ज्ञात्वा या पश्यति क्षिप्रं नानाध्यायेन शङ्कर ॥ २७-४६ ॥  
कामादिदोषनाशाय कथितं ज्ञानमुत्तमम् ।   
इदानीं शृणु वक्ष्यामि मन्त्रयोगार्थनिर्णयम् ॥ २७-४७ ॥  
विश्वं शरीरमाक्लेशं पञ्चभूताश्रयं प्रभो ।   
चन्द्रसूर्याग्नितेजोभिः जीवब्रह्मैकरूपकम् ॥ २७-४८ ॥  
तिस्रः कोट्यस्तदर्धेन शरीरे नाडयो मताः ।   
तेषु मुख्या दश प्रोक्तास्तासु तिस्रो व्यवस्थिताः ॥ २७-४९ ॥  
प्रधाना मेरुदण्डेऽत्र सोमसूर्याग्निरूपिणी ।   
नाडीत्रयस्वरूपेण योगमाता प्रतिष्ठिता ॥ २७-५० ॥  
इडा वामे स्थिता नाडी शुक्ला तु चन्द्ररूपिणी ।   
शक्तिरूपा च सा नाडी साक्षादमृतविग्रहा ॥ २७-५१ ॥  
दक्षिणे पिङ्गलाख्या तु पुंरूपा सूर्यविग्रहा ।   
दाडिमीकुसुमप्रख्या विषाख्या परिकीतीता ॥ २७-५२ ॥  
मेरुमध्ये स्थिता या तु सुषुम्ना बहुरूपिणी ।   
विसर्गाद्बिन्दुपर्यन्तं व्याप्य तिष्ठति तत्त्वतः ॥ २७-५३ ॥  
मूलाधारे त्रिकोणाख्ये इच्छाज्ञानक्रियात्मके ।   
मध्ये स्वयम्भूलिङ्गं तं कोटिसूर्यसमप्रभम् ॥ २७-५४ ॥  
तदूर्ध्वे कामबीजं तु कलाशान्तीन्दुनायकम् ।   
तदूर्ध्वे तु शिखाकारा कुण्डली ब्रह्मविग्रहा ॥ २७-५५ ॥  
तद्बाह्ये हेमवर्णाभं वसुवर्णचतुर्दलम् ।   
द्रुतहेमसमप्रख्यं पद्मं तत्र विभावयेत् ॥ २७-५६ ॥  
तदूर्ध्वेऽग्निसमप्रख्यं षड्दलं हीरकप्रभम् ।   
वादिलान्तं तु षड्वर्णसहितं रसपत्रकम् ॥ २७-५७ ॥  
स्वाधिष्ठानाख्यममलं योगिनां हृदयङ्गमम् ।   
मूलमाधारषट्कानां मूलाधारं प्रकीतीतम् ॥ २७-५८ ॥  
स्वशब्देन परं लिङ्गं स्वाधिष्ठानं स्वलिङ्गकम् ।   
तदूर्ध्वे नाभिदेशे तु मणिपूरं महाप्रभम् ॥ २७-५९ ॥  
मेघाभं विद्युताभं च बहुतेजोमयं ततः ।   
मणिमद्भन्नतत्पद्मं मणिपूरं शशिप्रभम् ॥ २७-६० ॥  
कथितं सकलं नाथ हृदयाब्जं शृणु प्रिय ।   
दशभिश्च दलैर्युक्तं डादिफान्ताक्षरान्वितम् ॥ २७-६१ ॥  
शिवेनाधिष्ठितं पद्मं विश्वालोकनकारकम् ।   
तदूर्ध्वेऽनाहतं पद्मं हृदिस्थं किरणाकुलम् ॥ २७-६२ ॥  
उद्यदादित्यसङ्काशं कादिठान्ताक्षरान्वितम् ।   
दलद्वादशसंयुक्तमीश्वराद्यसमन्वितम् ॥ २७-६३ ॥  
तन्मध्ये बाणलिङ्गं तु सूर्यायुतसमप्रभम् ।   
शब्दब्रह्ममयं वक्ष्येऽनाहतस्तत्र दृश्यते ॥ २७-६४ ॥  
तेनानाहतपद्माख्यं योगिनां योगसाधनम् ।   
आनन्दसदनं तत्तु सिद्धेनाधिष्ठितं परम् ॥ २७-६५ ॥  
तदूद्र्ध्वं तु विशुद्धाख्यं दलषोडशपङ्कजम् ।   
वर्णैः षोडशभिर्युक्तं धूम्रवर्णं महाप्रभम् ॥ २७-६६ ॥  
योगिनामद्भुतस्थानं सिद्धिवर्णं समभ्यसेत् ।   
विशुद्धं तनुते यस्मात् जीवस्य हंसलोकनात् ॥ २७-६७ ॥  
विशुद्धं पद्ममाख्यातमाकाशाख्यं महाप्रभम् ।   
आज्ञाचक्रं तदूद्र्ध्वे तु अथीनाधिष्ठितं परम् ॥ २७-६८ ॥  
आज्ञासङ्क्रमणं तत्र गुरोराज्ञेति कीतीतम् ।   
कैलासाख्यं तदूर्ध्वे तु तदूर्ध्वे बोधनं ततः ॥ २७-६९ ॥  
एवंविधानि चक्राणि कथितानि तव प्रभो ।   
तदूद्ध्र्वस्थानममलं सहस्राराम्बुजं परम् ॥ २७-७० ॥  
बिन्दुस्थानं परं ज्ञेयं गणानां मतमाशृणु ।   
बौद्धा वदन्ति चात्मानमात्मज्ञानी न ईश्वरः ॥ २७-७१ ॥  
सर्वं नास्तीति चार्वाका नानाकर्मविवजीताः ।   
वेदनिन्दापराः सर्वे बौद्धाः शून्याभिवादिनः ॥ २७-७२ ॥  
मम ज्ञानाश्रिताः कान्ताश्चीनभूमिनिवासिनः ।   
आत्मानमपरिच्छिन्नं विभाव्य भाव्यते मया ॥ २७-७३ ॥  
श्रीपदाब्जे बिन्दुयुग्मं नखेन्दुमण्डलं शुभम् ।   
शिवस्थानं प्रवदन्ति शैवाः शाक्ता महर्षयः ॥ २७-७४ ॥  
परमं पुरुषं नित्यं वैष्णवाः प्रीतिकारकाः ।   
हरिहरात्मकं रूपं संवदन्ति परे जनाः ॥ २७-७५ ॥  
देव्याः पदं नित्यरूपाश्चरणानन्दनिर्भराः ।   
वदन्ति मुनयो मुख्याः पुरुषं प्रकृतात्मकम् ॥ २७-७६ ॥  
पुम्प्रकृत्याख्यभावेन मग्ना भान्ति महीतले ।   
इति ते कथितं नाथ मन्त्रयोगमनुत्तमम् ॥ २७-७७ ॥  
योगमार्गानुसारेण भावयेत् सुसमाहितः ।   
आदौ महापूरकेण मूले संयोजयेन्मनः ॥ २७-७८ ॥  
गुदमेढ्रन्तरे शक्तिं तामाकुञ्च्य प्रबुद्धयेत् ।   
लिङ्गभेदक्रमेणैव प्रापयेद्बिन्दुचक्रकम् ॥ २७-७९ ॥  
शम्भुलाभां परां शक्तिमेकीभावैवीचिन्तयेत् ।   
तत्रोत्थितामृतरसं द्रुतलाक्षारसोपमम् ॥ २७-८० ॥  
पाययित्वा परां शक्तिं कृष्णाख्यां योगसिद्धिदाम् ।   
षट्चक्रभेदकस्तत्र सन्तर्प्यामृतधारया ॥ २७-८१ ॥  
आनयेत्तेन मार्गेण मूलाधारं ततः सुधीः ।   
एवमभ्यस्यमानस्य अहन्यहनि मारुतम् ॥ २७-८२ ॥  
जरामरणदुःखाद्यैर्मुच्यते भवबन्धनात् ।   
तन्त्रोक्तकथिता मन्त्राः सर्वे सिद्ध्यन्ति नान्यथा ॥ २७-८३ ॥  
स्वयं सिद्धो भवेत् क्षिप्रं योगे हि योगवल्लभा ।   
ये गुणाः सन्ति देवस्य पञ्चकृत्यविधायिनः ॥ २७-८४ ॥  
ते गुणाः साधकवरे भवन्त्येव न चान्यथा ।   
इति ते कथितं नाथ मन्त्रयोगमनुत्तमम् ॥ २७-८५ ॥  
इदानीं धारणाख्यञ्च शृणुष्व परमाञ्जनम् ।   
दिक्कालाद्यनवच्छिन्नं त्वयि चित्तं निधाय च ॥ २७-८६ ॥  
मयि वा साधकवरो ध्यात्वा तन्मयतामियात् ।   
तन्मयो भवति क्षिप्रं जीवब्रह्मैकयोजनात् ॥ २७-८७ ॥  
इष्टपादे मति दत्वा नखकिञ्जल्कचित्रिते ।   
अथवा मननं चित्तं यदा क्षिप्रं न सिद्ध्यति ॥ २७-८८ ॥  
तदावयवयोगेन योगी योगं समभ्यसेत् ।   
पादाम्भोजे मनो दद्याद् नखकिञ्जल्कचित्रिते ॥ २७-८९ ॥  
जङ्घायुग्मे तथारामकदलीकाण्डमण्डिते ।   
ऊरुद्वये मत्तहस्तिकरदण्डसमप्रभे ॥ २७-९० ॥  
गङ्गावर्त्तगभीरे तु नाभौ सिद्धिबिले ततः ।   
उदरे वक्षसि तथा हस्ते श्रीवत्सकौस्तुभे ॥ २७-९१ ॥  
पूर्णचन्द्रामृतप्रख्ये ललाटे चारुकुण्डले ।   
शङ्खचक्रगदाम्भोजदोर्दण्डपरिमण्डिते ॥ २७-९२ ॥  
सहस्रादित्यसङ्काशे किरीटकुण्डलद्वये ।   
स्थानेष्वेषु भजेन्मन्त्री विशुद्धः शुद्धचेतसा ॥ २७-९३ ॥  
मनो निवेश्य श्रीकृष्णे वैष्णवो भवति ध्रुवम् ।   
इति वैष्णवमाख्यातं ध्यानं सत्त्वं सुनिर्मलम् ॥ २७-९४ ॥  
विष्णुभक्ताः प्रभजन्ति स्वाधिष्ठानं मनः स्थिराः ।   
यावन्मनोलयं याति कृष्णे आत्मनि चिन्तयेत् ॥ २७-९५ ॥  
तावत् स्वाधिष्ठानसिद्धिरिति योगार्थनिर्णयः ।   
तावज्जपेन्मनुं मन्त्री जपहोमं समभ्यसेत् ॥ २७-९६ ॥  
अतः परं न किञ्चिच्च कृत्यमस्ति मनोहरे ।   
विदिते परतत्त्वे तु समस्तैनीयमैरलम् ॥ २७-९७ ॥  
अत एव सदा कुर्यात् ध्यानं योगं मनुं जपेत् ।   
तमः परिवृते गेहे घटो दीपेन दृश्यते ॥ २७-९८ ॥  
एवं स यो वृतो ह्यात्मा मनुना गोचरीकृतः ।   
इति ते कथितं नाथ मन्त्रयोगमनुत्तमम् ॥ २७-९९ ॥  
कृत्वा पापोद्भवैर्दुःखैर्मुच्यते नात्र संशयः ।   
दुर्लभं विषयासक्तैः सुलभं योगिनामपि ॥ २७-१०० ॥  
सुलभं न त्यजेद्विद्वान् यदि सिद्धिमिहेच्छति ।   
ब्रह्मज्ञानं योगध्यानं मन्त्रजाप्यं क्रियादिकम् ॥ २७-१०१ ॥  
यः करोति सदा भद्रो वीरभद्रो हि योगिराट् ।   
भक्तिं कुर्यात् सदा शम्भोः श्रीविद्यायाः परात्पराम् ॥ २७-१०२ ॥  
योगसाधनकाले च केवलं भावनादिभिः ।   
मननं कीर्त्तनं ध्यानं स्मरणं पादसेवनम् ॥ २७-१०३ ॥  
अर्चनं वन्दनं दास्यं सख्यमात्मनिवेदनम् ।   
एतद्भक्तिप्रसादेन जीवन्मुक्तस्तु साधकः ॥ २७-१०४ ॥  
योगिनां वल्लभो भूत्वा समाधिस्थो भवेद्यतिः ॥ २७-१०५ ॥  
  
इति श्रीरुद्रयामले उत्तरतन्त्रे महातन्त्रोद्दीपने भावार्थनिर्णये पाशवकल्पे षट्चक्रसारसङ्केते   
सिद्धमन्त्रप्रकरणे भैरवीभैरवसंवादे सप्तविंशः पटलः ॥ २७ ॥  
  
  
  
  
अथाष्टाविंशः पटलः  
  
आनन्दभैरव उवाच  
त्रैलोक्यपूजिते कान्ते इदानीं सिद्धिहेतवे ।   
मन्त्रसिद्धेर्लक्षणं तु योगिनामतिदुर्लभम् ॥ २८-१ ॥  
त्वन्मुखाम्भोरुहोल्लासनिःसृतं परमामृतम् ।   
पीत्वा चकार तन्त्राणि यत्तत्र नास्ति तद् वद ॥ २८-२ ॥  
आनन्दभैरवी उवाच  
निश्चयं ते प्रवक्ष्यामि आनन्दभैरवेश्वर ।   
मन्त्रसिद्धेर्लक्षणं तु योगमार्गानुकूलतः ॥ २८-३ ॥  
नित्यं चेतसि सुस्थिरे स्थितपथक्लेशादिदोषक्षय।   
	सर्वञ्चोत्तममन्त्रसिद्धिकलितं संलक्षणं शोभनम् ।   
मृत्यूनां हरणं जगत्पतिमतिं सन्दर्शनञ्चोत्तम।   
	योगोऽक्लेशविवर्द्धनं समुदयाच्छेशप्रयोगेष्टभाक् ॥ २८-४ ॥  
नरेन्द्राणां काये प्रविशति हठात् क्षोभयति त।   
	पुरे तेषामूद्र्ध्वोत्क्रमणचरस्यावरपुरे ।   
अधःछिद्रं पश्येत् खचरवनितामेलनमल।   
	शृणोति प्रध्माने जगति जगतां कीतीरतुला ॥ २८-५ ॥  
	इतीह सिद्ध्यादिसुलक्षणेन ।   
		प्रयाति वैकुण्ठपुरीं मनोरमाम् ।   
	हितं यदा पश्यति सत्त्वभूभृता।   
		जगद्विपक्षो निजपक्षमाश्रयेत् ॥ २८-६ ॥  
कीतीर्भूषणमादिभक्तिसफला भुक्तिक्रियासंयुता ।   
	देवानामतिभक्तियुक्तहृदयं सर्वक्रियादक्षता ।   
त्रैलोक्यं निजदास्यकर्मनिपुणं जित्वा चिरं जीवति  
	अष्टाङ्गाभ्यसनं जगद्वशकरं चैतन्यतामुत्तमम् ॥ २८-७ ॥  
भोगेच्छारहितं जगज्जनचमत्कारानुकल्पान्वित।   
	रोगाणां दरणं विरक्तहृदयं वैराग्यभक्तिप्रियम् ।   
त्यागं संसरणं तथा शमदयामायाब्धिजालस्य वा ।   
	एश्वर्यं कवितारसं धनजनं लक्ष्मीगणं जापनम् ॥ २८-८ ॥  
उल्लासं हृदयाम्बुजे सुतधनं सम्माननं सत्पथ।   
	वाञ्छासागररत्नपूर्णघटितं कान्तागणान्मोदितम् ।   
सङ्केतादिमनुप्रियं हरिहरब्रह्मैकभावान्वित।   
	लोकानां गुरुतानिरन्तरशिवानन्दैक मुद्राधरम् ॥ २८-९ ॥  
एतदुक्तं महादेवोत्तरतन्त्रनिरूपणम् ।   
मन्त्रसिद्धिलक्षणं तदुत्तमाधममध्यमम् ॥ २८-१० ॥  
मुनयो देवमुख्याश्च नित्यं जन्मनि जन्मनि ।   
दिव्यरूपं नरकुले धृत्वा तृप्यन्ति चानिशम् ॥ २८-११ ॥  
तवैवापि ममैवापि तर्पणं होमभोजनम् ।   
सर्वदा कुरुते साधु तन्मनो भवति ध्रुवम् ॥ २८-१२ ॥  
एतत्प्राणवायुपाने सूक्ष्मचन्द्रनियोजने ।   
कर्तव्यं प्रत्यहं कार्यं दिवारात्रौ मुहुर्मुहुः ॥ २८-१३ ॥  
अद्यैतत् कर्म संस्कुर्यात् योगसाधनमुत्तमम् ।   
यः श्रीमान् साधु सद्वक्ता दुष्टमन्त्रोऽपि सिध्यति ॥ २८-१४ ॥  
एतद्दोषसमूहं तु वदामि तत्त्वतः शृणु ।   
छिन्नादिदोषदुष्टानां योगतत्त्वेन सिध्यति ॥ २८-१५ ॥  
देवेन्द्र पाशदुष्टा च भुवनेशी सुसिद्धिदा ।   
आराधिता महाविद्या वीर्यदर्पविवजीता ॥ २८-१६ ॥  
एकाक्षरी वीर्यहीना वाग्भवेन महोज्ज्वला ।   
तदवद्युत्तमा देवी तारसम्पुटहंसिनी ॥ २८-१७ ॥  
आविद्धा कामराजेन विद्या कामेश्वरी परा ।   
शरेण पीडिता पूर्वं भुवनेश्याः प्रतिष्ठिता ॥ २८-१८ ॥  
या कुमारी महाविद्या यया सप्तारिबोधिका ।   
ताराचन्द्रस्वरूपाहं शिवशक्त्या च केवलम् ॥ २८-१९ ॥  
भैरवीणां हि विद्यानां दोषजालं शृणु प्रभो ।   
एतान्दोषान्प्रणश्यन्ति योगमार्गानुसारिणः ॥ २८-२० ॥  
यतः कुण्डलिनी देवी योगेन चेतनामुखी ।   
अतो योगं सदा कुर्यात् सर्वमन्त्रप्रसिद्धये ॥ २८-२१ ॥  
भैरवी विधिशप्ता च दग्धा च कीलिता तथा ।   
सैव संहारकरी मोहिता चानुमोदिता ॥ २८-२२ ॥  
महामदोन्मत्तचित्ता र्मूच्छिता वीर्यवजीता ।   
स्तम्भिता मारिताच्छिन्ना विद्धा रुद्धा च त्रासिता ॥ २८-२३ ॥  
निर्बीजा शक्तिहीना च सुप्ता मत्ता च घूणीता ।   
पराङ्मुखी नेत्रहीना सा भीता दुःसंस्कृता ॥ २८-२४ ॥  
सुषुप्ता भेदिता प्रौढा बालिका मालिनी क्षमा ।   
भयदा युवती क्रूरा दाम्भिका शोकसङ्कटा ॥ २८-२५ ॥  
निस्न्त्रिशका सिद्धिहीना कूटस्था मन्दबुद्धिदा ।   
हीनकर्णा हीननासा अतिक्रुद्धाङ्गभङ्गुरा ॥ २८-२६ ॥  
कलहा कलहप्रीता भ्रष्टस्थानक्षयाकुला ।   
धर्मभ्रष्टा चातिवृद्धातिबाला सिद्धिनाशिनी ॥ २८-२७ ॥  
कृतवीर्या महाभीमा क्रोधपुञ्जा च ध्वंसिनी ।   
कालविद्या सूक्ष्मधर्मा विधर्मा धर्ममोहिनी ॥ २८-२८ ॥  
दुर्गस्थिता क्षिप्तचित्ता प्रचण्डा चण्डगामिनी ।   
उल्कावच्चलती तीक्ष्णा मन्दाहारा निरंशका ॥ २८-२९ ॥  
तत्त्वहीना केकरा च धूणीतालिङ्गिता जिता ।   
अतिगुप्ता क्षुधार्त्ता च धूर्त्ता ध्यानस्थिरास्थिरा ॥ २८-३० ॥  
एता विद्याः प्रसन्नाः स्युर्योगकालनिरोधनात् ।   
वीरभावेन सिद्धिः स्यात् पुरश्चरणकर्मणा ॥ २८-३१ ॥  
आनन्दभैरवी उवाच  
तत्र वीरो यजेत् कान्तां परकीयामथापि वा ।   
स्वीयामलङ्कारयुक्तां सुन्दरीं चारुहासिनीम् ॥ २८-३२ ॥  
मदनानलतप्ताङ्गीमासवानन्द विग्रहाम् ।   
योगिनीं कौलिनीं योग्यां धर्मशीलां कुलप्रियाम् ॥ २८-३३ ॥  
दीक्षितां लोलवदनां वदनाम्भोजमोहिनीम् ।   
नानादेशस्थितां कन्यां युवतीं परिपूजयेत् ॥ २८-३४ ॥  
जापिकां मन्दहास्यां च मन्दमन्द गतिप्रियाम् ।   
कृशाङ्गीमतिसौन्दर्यामलङ्कृतकलेवराम् ॥ २८-३५ ॥  
कोटिकन्याप्रदानेन यत्फलं लभते नरः ।   
तत्फलं लभते सद्यः कामिनीपरिपूजनात् ॥ २८-३६ ॥  
ततः षोडशकन्याश्च योगिन्यो योगसिद्धये ।   
पूजयेत् परया भक्त्या वस्त्रालङ्कारभूषणैः ॥ २८-३७ ॥  
नानाविधैः पिष्टकान्नैः पक्वान्नैः प्राणसम्भवैः ।   
दधिदुग्धघृतैश्चापि नवनीतैः सशर्करैः ॥ २८-३८ ॥  
उपलाखण्डमिश्रान्नैः नानारसफलान्वितैः ।   
चूडादिभिर्नारिकेलैः कपिलैर्नागरङ्गकैः ॥ २८-३९ ॥  
नानागन्धफलैश्चैव नानागन्धसमन्वितैः ।   
मृगनाभिचन्दनैश्च श्रीखण्डैर्नवपल्लवैः ॥ २८-४० ॥  
पूजयेत्ताः प्रयत्नेन जलजैः स्थलजैस्तथा ।   
नानासुगन्धिपुष्पैश्च रक्तचन्दनकुङ्कुमैः ॥ २८-४१ ॥  
पूजयेत् शून्यगृहे च निर्जने विपिने तथा ।   
कुलदेवीं समानीय स्वागतं प्रवदेदनु ॥ २८-४२ ॥  
अर्घोदकेन संशोध्यामृतीकरणमाचरेत् ।   
शक्तिञ्चाभिमुखीं नीत्वा वीरयोगी भवेद्ध्रुवम् ॥ २८-४३ ॥  
शक्तिं च षोडशी देवीं कुलचक्रप्रियां शुभाम् ।   
महाशक्तिं शृणु प्राणवल्लभे श्रीकलावतीम् ॥ २८-४४ ॥  
ब्राह्मणी क्षत्रिया वैश्या शूद्रा वेश्या च सुन्दरी ।   
कुलभूषासमाक्रान्ता मानिनी नातिपिङ्गला ॥ २८-४५ ॥  
रजकी नटकी कौला श्यामाङ्गी स्थूलविग्रहा ।   
सङ्केतागमना भार्या विदग्धा रञ्जकी तथा ॥ २८-४६ ॥  
खटकी कोलकन्या च कुलमार्गप्रवतीका ।   
सर्वाङ्गसुन्दरी भव्या चारुनेत्रा हसन्मुखी ॥ २८-४७ ॥  
यद्यद्दीक्षारतास्तास्तु देया दीक्षा तदा प्रभो ।   
सूक्ष्मतन्त्रानुसारेण कथितं पूर्वसूचितम् ॥ २८-४८ ॥  
सर्वाङ्गसुन्दरी शुद्धा शुद्धलोककुलोद्भवा ।   
युवती योगनिरता सा देवी डाकिनी मता ॥ २८-४९ ॥  
तामानीय महामन्त्रं दापयेदिष्टसिद्धये ।   
ततस्ताः पूजनीयास्तु दीक्षाहीनास्तु नाचरेत् ॥ २८-५० ॥  
श्रीकृष्णराममन्त्रं तु दापयेत्सत्त्वसिद्धये ।   
ताभ्य आदौ ततो मृत्युञ्जयमन्त्रं ततश्चरेत् ॥ २८-५१ ॥  
आनन्दभैरवीबीजं देवीं शक्तिं स्वबीजकम् ।   
अथवा सिद्धमन्त्रं तु श्रीविद्यायाः प्रदापयेत् ॥ २८-५२ ॥  
किं वा केवलमायां तु क्रोधारुणकराकृतिम् ।   
ज्वलन्तीं मूलपद्मे तु स्वयम्भूकुसुमाकराम् ॥ २८-५३ ॥  
एतद्भूतां महामायां तस्मै दत्वा जयी भवेत् ।   
आदौ वामकर्णपुटे अग्निवारं परे त्रयम् ॥ २८-५४ ॥  
अतः शिक्षां सदानन्ददीक्षान्ते कारयेद् बुधः ।   
दीक्षामूलं जपं सर्वं दीक्षामूलं गुरोः कृपा ॥ २८-५५ ॥  
दीक्षामाश्रित्य मायां या जपेत् सा खेचरी परा ।   
तस्याः पूजनमात्रेण प्रसन्नाहं न संशयः ॥ २८-५६ ॥  
जगतां जगदीशानां नारीरूपेण संस्थितिः ।   
अहं नारी न सन्देहः सुन्दरी कुत्सिता परा ॥ २८-५७ ॥  
सुन्दरीपालनार्थाय विनाशायाशु कुत्सिता ।   
साधकस्य भ्रान्तिरूपा संहिताः परिभावयेत् ॥ २८-५८ ॥  
या परा मोक्षदा विद्या सुन्दरी कामचारिणी ।   
भाविनी सा भवानी च तां विद्यां परिपूजयेत् ॥ २८-५९ ॥  
तस्या अङ्गे स्थिरा नित्यं देवताया अहं प्रभो ।   
यश्च योगी सर्वसमः स सर्वात्मा नयेत् किल ॥ २८-६० ॥  
अन्यथा सिद्धिहानिः स्याद् भावाभावविचारणात् ।   
बिना भावं न सिद्ध्येत्तु भावानां भावराशिग ॥ २८-६१ ॥  
कुलपुरश्चरणं कुर्यात् कुलाकुलविमुक्तये ।   
योगी स्यादव्ययो धीरो विद्वान्मुक्तो हि जीवने ॥ २८-६२ ॥  
ब्राह्मणीं सुन्दरीं चैव संस्थाप्य क्रमतो यजेत् ।   
वामहस्ते महार्घ्यं तु दक्षिणे आसनादिकम् ॥ २८-६३ ॥  
दद्यात् पाद्यमासनानि तत्तन्नाम्ना च स्वागतम् ।   
तत्तदा अर्घपात्रस्थजलेन प्रोक्षयेच्च ताः ॥ २८-६४ ॥  
धेनुमुद्रां समाकृत्य वं मन्त्रेणामृतीक्रियाम् ।   
अमृतीकरणान्ते च रूपभेदं समानयेत् ॥ २८-६५ ॥  
सञ्ज्ञाभिर्नामकरणं कृत्वा चासनमर्पयेत् ।   
श्रीभैरवी उवाच   
अथ कान्त प्रवक्ष्यामि षट्चक्रभेदनक्रियाम् ॥ २८-६६ ॥  
यत्कृत्वा अमरा लोके विचरन्ति चराचरे ।   
अकालमृत्युहरणं सर्वव्याधिविनाशनम् ॥ २८-६७ ॥  
योगेन जीववर्गाश्च भवन्त्यमररूपिणः ।   
षट्चक्रे च महापद्मे सर्वसत्त्वगुणान्विते ॥ २८-६८ ॥  
धर्माधर्मे मनोराज्ये सर्वविद्यानिधौ क्रतौ ।   
कलिकल्मषमुख्यानां सर्वपापापहारकम् ॥ २८-६९ ॥  
मनो दत्वा महाकाले जीवाः सर्वत्र गामिनः ।   
एतच्छ्रुत्त्वा महावीरो विवेकी परमार्थवित् ॥ २८-७० ॥  
पुनजीज्ञासयामास ज्ञानज्ञेयेन शङ्कर ।   
आनन्दभैरव उवाच  
षट्चक्रभेदनकथां कथयस्व वरानने ॥ २८-७१ ॥  
हिताय सर्वजन्तूनां हिरण्यवर्णमण्डितम् ।   
प्रकाशयस्व वरदे योगानामुदयं वद ॥ २८-७२ ॥  
येन योगेन धीराणां हितार्थं वाञ्छितं मया ।   
कालक्रमेण सिद्धिः स्यात् कालजालविनाशनात् ॥ २८-७३ ॥  
कालक्षालनहेतोश्च पुनरुद्यापनं कृतम् ।   
आनन्दभैरवी उवाच  
आदौ कुर्यात् परानन्दं रससागरसम्भवम् ॥ २८-७४ ॥  
मान्द्यं मन्दगुणोपेतं शृणु तत्क्रममुत्तमम् ।   
स्तोत्रं कुर्यात् मूलपद्मे कुण्डलिन्याः पुरष्क्रियाम् ॥ २८-७५ ॥  
पुरश्चरणकाले तु जपान्ते नित्यकर्मणि ।   
काम्यकर्मणि धर्मेषु तथैव धर्मकर्मसु ॥ २८-७६ ॥  
गुर्वाद्यगुरुनित्येषु भक्तिमाकृत्य सम्पठेत् ।   
ॐ नमो गुरवे ॐ नमो गुर्वम्बपरदेवतायै ॥ २८-७७ ॥  
सर्वधर्मस्वरूपायै सर्वज्ञानस्वरूपायै ।   
ॐ भवविभवायै ॐ दक्षयज्ञविनाशिन्यै ॥ २८-७८ ॥  
ॐ भद्रकाल्यै ॐ कपालिन्यै ॐ उमायै ॐ माहेश्वर्यै  
ॐ सर्वसङ्कटतारिण्यै ॐ महादेव्यै नमो नमः ॥ २८-७९ ॥  
ॐ या माया मयदानवक्षयकरी शक्तिः क्षमा कर्त्तृका ।   
	शुम्भश्रीमहिषासुरासुरबलप्रात्रोलचण्डामहा ।   
भद्रार्द्रा रुधिरप्रिया प्रियकरी क्रोधाङ्गरक्तोत्पला ।   
	चामुण्डा रणरक्तबीजरजनी ज्योत्स्ना मुखेन्दीवरा ॥ २८-८० ॥  
या जाया जयदायिनी नृगृहिणी भीत्यापहा भैरवी ।   
	नित्या सा परिरक्षणं कुरु शिवा सारस्वतोत्पत्तये ।   
सा मे पातु कलेवरस्य विषयाह्लादेन्द्रियाणां बलं  
	वक्षः स्थायिनमुल्वणोज्ज्वलशिखाकारादिजीवाञ्चिता ॥ २८-८१॥  
कृत्वा योगकुलान्वितं स्वभवने नित्यं मनोरञ्जन।   
	नित्यं संयमतत्परं परतरे भक्तिक्रियानिर्मलम् ।   
शम्भो रक्षरजोऽपनीशचरणाम्भोजे सदा भावन।   
	विद्यार्थप्रियदर्शनं त्रिजगतां संयम्ययोगी भवेत् ॥ २८-८२ ॥  
आकाङ्क्षापरिवजीतं निजगुरोः सेवापरं पावन।   
	प्रेमाह्लादकथाच्युतं कुटिलताहिंसापमानप्रियम् ।   
कालक्षेपण दोषजालरहितं शाक्तं सुभक्तं पति।   
	श्रीशक्तिप्रियवल्लभं सुरुचिरज्ञानान्तरं मानिनम् ॥ २८-८३ ॥  
मालासूक्ष्म सुसूक्ष्मबद्धनिलयं सल्लक्षणं साक्षिणं  
	नानाकारणकारणं ससरणं साकारब्रह्मार्पणम् ।   
नित्या सा जडितं महान्तमखिले योगासनज्ञानिन।   
	तं वन्दे पुरुषोत्तमं त्रिजगतामंशार्कहंसं परम् ॥ २८-८४ ॥  
मायाङ्के प्रतिभाति चारुनयानाह्लादैकबीजं विधि।   
	कल्लोलाविकुलाकुला समतुला कालाग्निवाहानना ।   
हालाहेलन कौलकालकलिका केयूरहारानना ।   
	सर्वाङ्गा मम पातु पीतवसना शीघ्रासना वत्सला ॥ २८-८५ ॥  
सा बालाबलवाहना सुगहना सम्मानना धारणा ।   
	खं खं खं खचराचरा कुलचरा वाचाचरा वङ्खरा ।   
चं चं चं चमरीहरीभगवती गाथागताः सङ्गतिः ।   
	बाहौ मे परिपातु पङ्कजमुखी या चण्डमुण्डापहा ॥ २८-८६ ॥  
कं कं कं कमलाकला गतिफला फूत्कारफेरूत्करा ।   
	पं पं पं परमा रमा जयगमा व्यासङ्गमा जङ्गमा ।   
तं तं तं तिमिरारुणा सकरुणा मातावला तारिणी ।   
	भं भं भं भयहारिणी प्रियकरी सा मे भवत्वन्तरा ॥ २८-८७ ॥  
झं झं झं झरझर्मरीगतिपथस्थाता रमानन्दितं  
	मं मं मं मलिनं हि मां हयगतां हन्त्रीं रिपूणां हि ताम् ।   
भक्तानां भयहारिणी रणमुखे शत्रोः कुलाग्निस्थिता ।   
	सा सा सा भवतु प्रभावपटला दीप्ताङ्घ्रयुग्मोज्ज्वला ॥ २८-८८ ॥  
गं गं गं गुरुरूपिणी गणपतेरानन्दपुञ्जोदया  
	तारासारसरोरुहारुणकला कोटिप्रभालोचना ।   
नेत्रं पातु(सदा)शिवप्रियपथा कौट्यायुतार्कप्रभा ।   
	तुण्डं मुण्डविभूषणा नरशिरोमाला विलोला समा ॥ २८-८९ ॥  
योगेशी शशिशेखरोल्वणकथालापोदया मानवी ।   
	 शीर्षं पातु ललाटकर्ण युगलानन्तस्ततः सर्वदा ।   
मूर्त्तं मेरुशिखा स्थिता व्यवतु मे गण्डस्थलं कैवली ।   
	 तुष्टं चाष्टमषष्टिकाधरतलं धात्री धराधारिणी ॥ २८-९० ॥  
नासाग्रद्वयगह्वरं भृगुतरा नेत्रत्रयं तारिणी ।   
	केशान् कुन्तलकालिका सुकपिला कैलासशैलासना ।   
कङ्कालामलमालिका सुवसना दन्तावलीं दैत्यहा ।   
	बाह्यं मन्त्रमनन्तशास्त्रतरणी सञ्ज्ञावचःस्तम्भिनी ॥ २८-९१ ॥  
हं हं हं नरहारघोररमणी सञ्चारिणी पातु मे ।   
	शत्रूणां दलनं करोतु नियतं मे चण्डमुण्डापहा ।   
भीमा सन्दहतु प्रतापतपना संवर्द्धनं वद्धीनी ।   
	मन्दारप्रियगन्धविभ्रममदा वैदग्धमोहान्तरा ॥ २८-९२ ॥  
श्यामा पातु पतङ्गकोटिनिनदा हङ्कारफट्कारिणी ।   
	आनन्दोत्सवसर्वसारजयदा सर्वत्र सा रक्षिका ।   
क्षौं क्षौं क्षौं कठिनाक्षरा क्षयकरी सर्वाङ्गदोषंहना ।   
	देहारेः कचहा परा कचकुचाकीलालपूराशिता ॥ २८-९३ ॥  
घं घं घं घटघर्घरा विघटिता जायापतेः पातु मे  
	कल्पे कल्पा कुलानामतिभयकलितं सर्वत्र मे विग्रहम् ।   
निद्रोद्रावितकालिका मम कुलं लङ्कातटाच्छादिनी  
	नं नं नं नयनानना सुकमला सा लाकिनी लक्षणा ॥ २८-९४ ॥  
कुक्षौ पृष्ठतलं सदा मम धनं सा पातु मुद्रामयी ।   
	मोक्षं पातु करालकालरजकी या रञ्जकी कौतुकी ।   
कृत्या नापितकन्यका शशिमुखी सूक्ष्मा मम प्राणग।   
	मन्दारप्रियमालया मणिमयग्रन्थ्या महन्मण्डिता ॥ २८-९५ ॥  
पूज्या योगिभिरुत्सुकी भगवती मूलस्थिता सत्क्रिया ।   
	मत्ता पातु पतिव्रता मम गृहं धर्मं यशः श्रेयसम् ।   
धर्माम्भोरुहमध्यदर्शनिकरे काली महायोगिनी ।   
	मत्तानामतिदर्पहा हरशिरोमाला कला केवला ॥ २८-९६ ॥  
मे गुह्यं जयमेव लिङ्गमपि मे मूलाम्बुजं पातु सा ।   
	या कन्या हिमपर्वतस्य भयहा पायान्नितम्बस्थलम् ।   
सर्वेषां हृदयोदयानलशिखाशक्तिर्मनोरूपिणी ।   
	मे भक्तिं परिपातु कामकुशला लक्ष्मीः प्रिया मे प्रभो ॥ २८-९७ ॥  
गौरी गौरवकारिणी भुवि महामाया महामोहहा ।   
वं वं वं वरवारुणी सुमदिरा मे पातु नित्यं कटिम् ।   
कूटा सा रविचन्द्रवह्निरहिता स्वेच्छामयी मे मुखम् ॥ २८-९८ ॥  
एतत्स्तोत्रं पठेद् यस्तु सर्वकाले च सर्वदा ।   
स भवेत् कालयोगेन्द्रो महाविद्यानिधिर्भवेत् ॥ २८-९९ ॥  
मूलपद्मबोधने च मूलप्रकृतिसाधने ।   
निजमन्त्रबोधने च घोरसङ्कटकालके ॥ २८-१०० ॥  
आपदस्तस्य नश्यन्ति अन्धकारं बिना रविः ।   
सर्वकाले सर्वदेशे महापातकघातकः ॥ २८-१०१ ॥  
स भवेद् योगिनीपुत्रः कलिकाले न संशयः ॥ २८-१०२ ॥  
  
इति श्रीरुद्रयामले उत्तरतन्त्रे महातन्त्रोद्दीपने भावासननिर्णये पाशवकल्पे षट्चक्र प्रकाशे   
भैरवभैरवीसंवादे कन्दवासिनिस्तोत्रं नाम अष्टाविंशः पटलः ॥ २८ ॥  
  
  
  
अथैकोनत्रिंशः पटलः  
  
आनन्दभैरवी उवाच  
अथ षट्चक्रयोगं च प्रवक्ष्यामीह तत्त्वतः ।   
कुण्डलीयोगविविधं कृत्वा योगी भवेन्नरः ॥ २९-१ ॥  
मूलादिब्रह्मरन्ध्रान्तं षट्चक्रभेदनं मतम् ।   
षट्चक्रे योगशास्त्राणि विविधानि वसन्ति हि ॥ २९-२ ॥  
यो जानातीह षट्चक्रं सर्वशास्त्रार्थविद्भवेत् ।   
चतुद्र्दलं मूलपद्मं वादिसान्तार्णसम्भवम् ॥ २९-३ ॥  
हिरण्यवर्णममलं ध्यायेद्योगी पुनः पुनः ।   
निर्जने विपिने शून्ये पशुपक्षिगणावृते ॥ २९-४ ॥  
निर्भये सुन्दरे देशे दुभीक्षादिविवजीते ।   
कृत्वा दृढासनं मन्त्री योगमार्गपरो भवेत् ॥ २९-५ ॥  
तदा योगी भवेत् क्षिप्रं मम शास्त्रानुसारतः ।   
पूर्वदले वकारं च ध्यायेद्योगी सदा सुखी ॥ २९-६ ॥  
सुवर्णवर्णं हितकारिणं नृणां सत्वोद्भवं पूर्वदलस्थितं सुखम् ।   
मत्तप्रियं वारणमत्तमन्दिरं मन्त्रार्थकं शीतलरूपधारिणम् ॥ २९-७ ॥  
योगानुभावाश्रयकालमन्दिरं तेजोमयं सिद्धिसमृद्धिदं गुरुम् ।   
आद्याक्षरं वं वरभावसाधनं नारायणं भावनपञ्चमच्युतम् ॥ २९-८ ॥  
ध्यायेत् शकारं कनकाचलप्रभं गौरीपतेः श्रीकरणं पुराणम् ।   
लक्ष्मीप्रियं सर्वसुवर्णवेष्टितं सदा मुदा दक्षिणपत्रमुत्तमम् ॥ २९-९ ॥  
शमीश्वरीषष्ठगुणावतंसं षट्पद्मसम्भेदनकारकं परम् ।   
परापरस्थाननिवासिनं गुणं हेमाचलं पत्रमहं भजामि ॥ २९-१० ॥  
सकारमानन्दरसं प्रियं प्रियं ध्याये महाहाटकपर्वताग्रकम् ।   
ध्याये मुदाहं घननाथमन्दिरे मायामहामोहविनाशनं जयम् ॥ २९-११ ॥  
चतुर्भुजं भुजयुगं अष्टादशभुजं तथा ।   
अष्टहस्तं सदा ध्यायेन्मन्त्री भावविशुद्धये ॥ २९-१२ ॥  
ततो ध्यायेत् कणीकायां मध्यदेशे मनोरमम् ।   
स्वयम्भूलिङ्गपरमं योगिनां योगसिद्धिदम् ॥ २९-१३ ॥  
प्रातः सूर्यसमप्रख्यं तडित्कोटिसमप्रभम् ।   
तं संवेष्ट्य महादेवी कुण्डली योगदायिनी ॥ २९-१४ ॥  
सार्धत्रिवेष्टनग्रन्थियुता सा मुक्तिदायिनी ।   
निद्रिता सा सदा भद्रा महापातकघातिनी ॥ २९-१५ ॥  
निरन्तरं तस्य शीर्षे विभाति शशधारिणी ।   
तच्छ्वासधारिणी नित्या जगतां प्राणधारिणी ॥ २९-१६ ॥  
सुप्ता सर्पसमा भ्रान्तिः यथार्कशतकोटयः ।   
यदा लिङ्गं सा विहाय प्राक्तिष्ठति महापथे ॥ २९-१७ ॥  
तदा सिद्धो भवेद्योगी ध्यानधारणकृत् शुचिः ।   
सदानन्दमयो नित्यश्चैतन्यकुण्डली यदा ॥ २९-१८ ॥  
सुषुम्ना नाडिकामध्ये महासूक्ष्मविले स्थितः ।   
मनो निधाय यो योगी श्वासमार्गपरो भवेत् ॥ २९-१९ ॥  
तदा सा द्रवति क्षिप्रं चैतन्या कुण्डली परा ।   
पृष्ठदेशे महादण्डे मेरुमूले महाप्रभे ॥ २९-२० ॥  
मूलादिब्रह्मरन्ध्राधः सदास्थिरूपधारकः ।   
कनकाचलनाम्ना च प्रतिभाति जगत्त्रये ॥ २९-२१ ॥  
तन्मध्ये परमा सूक्ष्मा सुषुम्ना बहुरूपिणी ।   
मनोमुनिस्वरूपा च मनश्चैतन्यकारिणी ॥ २९-२२ ॥  
तन्मध्ये भाति वज्राख्याघोरपातकनाशिनी ।   
सिद्धिदाभावविज्ञानां मोक्षदा कुलरूपिणाम् ॥ २९-२३ ॥  
तन्मध्ये चित्रिणी देवी देवताप्रीतिवद्धीनी ।   
हितैषिणी महामाया कालजालविनाशिनी ॥ २९-२४ ॥  
सा पाति सकलान् चक्रान् पद्मरूपधरान् परान् ।   
त्रैलोक्यमण्डलगतान् साक्षादमृतविग्रहान् ॥ २९-२५ ॥  
स्वयं दधार सा देवी चित्राख्या चारुतेजसी ।   
तले पृष्ठे ऊद्र्ध्वदेशे शीर्षे वक्षसि नाभिषु ॥ २९-२६ ॥  
कण्ठकूपे चक्रमध्ये ब्रह्माण्डं पाति सर्वदा ।   
शरीरात्मकमीशार्थं त्रैलोक्यं सचराचरम् ॥ २९-२७ ॥  
चित्रासुग्रथनं पद्मं योऽवभाव्यति भावकः ।   
भावेन लभ्यते योगं भावेन भाव्यते शिवः ॥ २९-२८ ॥  
भावेन शक्तिमाप्नोति तस्माद्भावं समाश्रयेत् ।   
षट्चक्रभावनां कृत्वा महायोगी भवेन्नरः ॥ २९-२९ ॥  
सर्वधर्मान्वितो भूत्वा राजते क्षितिमण्डले ।   
सर्वत्रगामी स भवेत् यदि पद्मे मनोलयम् ॥ २९-३० ॥  
पद्मभावनमात्रेण आकाशसदृशो भवेत् ।   
महापद्मे मनो दत्वा महाभक्तो भवेद्ध्रुवम् ॥ २९-३१ ॥  
यदि भक्तो भवेन्नाथ तदा मुक्तो न संशयः ।   
यदि मुक्तो महीमध्ये ध्यानयोगपरायणः ॥ २९-३२ ॥  
तदा कालपरां ज्ञात्वा सर्वदर्शी च सर्ववित् ।   
सर्वज्ञः सर्वतोभद्रो भवतीति न संशयः ॥ २९-३३ ॥  
चित्रिणी मध्यदेशे च ब्रह्मनाडी महाप्रभा ।   
सर्वसिद्धिप्रदा नित्या सा देवी सकला कला ॥ २९-३४ ॥  
व्योमरूपा भगवती सर्वचैतन्यरूपिणी ।   
एकरूपं परं ब्रह्म ब्रह्मातीतं जगत्त्रयम् ॥ २९-३५ ॥  
यदा जगत्त्रयं ब्रह्म तदा सत्त्वालयं प्रभो ।   
महालये मनो दत्वा सर्वकालजयो भवेत् ॥ २९-३६ ॥  
मृत्युञ्जयो महावीरो महाच्छत्रो महागतिः ।   
सर्वव्यापकरूपेण ईश्वरत्वेन भाषते ॥ २९-३७ ॥  
सर्वदा मन्त्रसम्भूतो विशालाक्षः प्रसन्नधीः ।   
एकस्थानस्थितो याति नक्षत्रं स हि शङ्कर ॥ २९-३८ ॥  
एकदृष्टिः क्षुधातृष्णारहितो वाक्यवजीतः ।   
निराकारे मनो दद्यात्तदा महानयं प्रभो ॥ २९-३९ ॥  
किन्तु नाथाज्ञानिनां हि नापि नापि महालयः ।   
महाप्रलय एवं हि योगिनां नात्र संशयः ॥ २९-४० ॥  
यदा मनोयोग विशुद्धये मनोलयं यः कुरुतेऽप्यहनीशम् ।   
स एव मोक्षो गुणसिन्धुरूपी कालाग्निरूपी निजदैवदैवतः ॥ २९-४१ ॥  
	महामनोयोग विकारवजीतः ।   
		कामक्रिया काण्डविशुद्धमण्डितः ।   
	हितो गतीनां मतिमान्निरस्तो ।   
		महालयस्थोऽमर एव भक्तः ॥ २९-४२ ॥  
	मानी विचारार्थविवेकचित्तश्--  
		चातुर्य चित्तोल्बणताविवजीतः ।   
	योगी भवेत्साधक चक्रवर्ती ।   
		व्योमाम्बुजे चित्तविसर्जनं सदा ॥ २९-४३ ॥  
  
इति श्रीरुद्रयामले उत्तरतन्त्रे महातन्त्रोद्दीपने षट्चक्र प्रकाशे भैरवीभैरवसंवादे   
महाप्रलयनामा एकोनत्रिंशः पटलः ॥ २९ ॥  
  
  
  
अथ त्रिंशः पटलः  
  
आनन्दभैरवी उवाच  
अथ वक्ष्ये महाकाल मूलपद्मविवेचनम् ।   
यत् कृत्वा अमरो भूत्वा वसेत् कालचतुष्टयम् ॥ ३०-१ ॥  
अथ षट्चक्रभेदार्थे भेदिनीशक्तिमाश्रयेत् ।   
छेदिनीं सर्वग्रन्थीनां योगिनीं समुपाश्रयेत् ॥ ३०-२ ॥  
तस्या मन्त्रान् प्रवक्ष्यामि येन सिद्धो भवेन्नरः ।   
आदौ शृणु महामन्त्रं भेदिन्याः परं मनुम् ॥ ३०-३ ॥  
आदौ कालींसमुत्कृत्य ब्रह्ममन्त्रं ततः परम् ।   
देव्याः प्रणवमुद्धृत्य भेदनी तदनन्तरम् ॥ ३०-४ ॥  
ततो हि मम गृह्णीयात् प्रापय द्वयमेव च ।   
चित्तचञ्चीशब्दान्ते मां रक्ष युग्ममेव च ॥ ३०-५ ॥  
भेदिनी मम शब्दान्ते अकालमरणं हर ।   
हर युग्मं स्वं महापापं नमो नमोऽग्निजायया ॥ ३०-६ ॥  
एतन्मन्त्रं जपेत्तत्र डाकिनीरक्षसि प्रभो ।   
आदौ प्रणवमुद्धृत्य ब्रह्ममन्त्रं ततः परम् ॥ ३०-७ ॥  
शाम्भवीति ततश्चोक्त्वा ब्राह्मणीति पदं ततः ।   
मनोनिवेशं कुरुते तारयेति द्विधापदम् ॥ ३०-८ ॥  
छेदिनीपदमुद्धृत्य मम मानसशब्दतः ।   
महान्धकारमुद्धृत्य छेदयेति द्विधापदम् ॥ ३०-९ ॥  
स्वाहान्तं मनुमुद्धृत्य जपेन्मूलाम्बुजे सुधीः ।   
एतन्मन्त्रप्रसादेन जीवन्मुक्तो भवेन्नरः ॥ ३०-१० ॥  
तथा स्त्रीयोगिनीमन्त्रं जपेत्तत्रैव शङ्कर ।   
ॐ घोररूपिणिपदं सर्वव्यापिनि शङ्कर ॥ ३०-११ ॥  
महायोगिनि मे पापं शोकं रोगं हरेति च ।   
विपक्षं छेदयेत्युक्त्वा योगं मय्यर्पय द्वयम् ॥ ३०-१२ ॥  
स्वाहान्तं मनुमुद्धृत्य जपाद्योगी भवेन्नरः ।   
खेचरत्वं समाप्नोति योगाभ्यासेन योगिराट् ॥ ३०-१३ ॥  
डाकिनीं ब्रह्मणा युक्तां मूले ध्यात्वा पुनः पुनः ।   
जपेन्मन्त्रं सदायोगी ब्रह्ममन्त्रेण योगवित् ॥ ३०-१४ ॥  
ब्रह्ममन्त्रं प्रवक्ष्यामि तज्जापेनापि योगिराट् ।   
ब्रह्ममन्त्रप्रसादेन जडो योगी न संशयः ॥ ३०-१५ ॥  
प्रणवत्रयमुद्धृत्य दीर्घप्रणवयुग्मकम् ।   
तदन्ते प्रणवत्रीणि ब्रह्म ब्रह्म त्रयं त्रयम् ॥ ३०-१६ ॥  
सर्वसिद्धिपदस्यान्ते पालयेति च मां पदम् ।   
सत्त्वं गुणो रक्ष रक्ष मायास्वाहापदं जपेत् ॥ ३०-१७ ॥  
डाकिनीमन्त्रराजञ्च शृणुष्व परमेश्वर ।   
यज्जप्त्वा डाकिनी वश्या त्रैलोक्यस्थितिपालकाः ॥ ३०-१८ ॥  
यो जपेत् डाकिनीमन्त्रं चैतन्या कुण्डली झटित् ।   
अनायासेन सिद्धिः स्यात् परमात्मप्रदर्शनम् ॥ ३०-१९ ॥  
मायात्रयं समुद्धृत्य प्रणवैकं ततः परम् ।   
डाकिन्यन्ते महाशब्दं डाकिन्यम्बपदं ततः ॥ ३०-२० ॥  
पुनः प्रणवमुद्धृत्य मायात्रयं ततः परम् ।   
मम योगसिद्धिमन्ते साधयेति द्विधापदम् ॥ ३०-२१ ॥  
मनुमुद्धृत्य देवेशि जपाद्योगी भवेज्जडः ।   
जप्त्वा सम्पूजयेन्मन्त्री पुरश्चरणसिद्धये ॥ ३०-२२ ॥  
सर्वत्र चित्तसाम्येन द्रव्यादिविविधानि च ।   
पूजयित्वा मूलपद्मे चित्तोपकरणेन च ॥ ३०-२३ ॥  
ततो मानसजापञ्च स्तोत्रञ्च कालिपावनम् ।   
पठित्वा योगिराट् भूत्त्वा वसेत् षट्चक्रवेश्मनि ॥ ३०-२४ ॥  
शक्तियुक्तं विधिं यस्तु स्तौति नित्यं महेश्वर ।   
तस्यैव पालनार्थाय मम यन्त्रं महीतले ॥ ३०-२५ ॥  
तत् स्तोत्रं शृणु योगार्थं सावधानावधारय ।   
एतत्स्तोत्रप्रसादेन महालयवशो भवेत् ॥ ३०-२६ ॥  
ब्रह्माणं हंससङ्घायुतशरणवदावाहनं देववक्त्र।   
	विद्यादानैकहेतुं तिमिचरनयनाग्नीन्दुफुल्लारविन्दम्  
वागीशं वाग्गतिस्थं मतिमतविमलं बालार्कं चारुवर्णं ।   
	डाकिन्यालिङ्गितं तं सुरनरवरदं भावयेन्मूलपद्मे ॥ ३०-२७ ॥  
नित्यां ब्रह्मपरायणां सुखमयीं ध्यायेन्मुदा डाकिनी।   
	रक्तां गच्छविमोहिनीं कुलपथे ज्ञानाकुलज्ञानिनीम् ।   
मूलाम्भोरुहमध्यदेशनिकटे भूविम्बमध्ये प्रभा।   
	हेतुस्थां गतिमोहिनीं श्रुतिभुजां विद्यां भवाह्लादिनीम् ॥ ३०-२८ ॥  
विद्यावास्तवमालया गलतलप्रालम्बशोभाकरा।   
	ध्यात्वा मूलनिकेतने निजकुले यः स्तौति भक्त्या सुधीः ।   
नानाकारविकारसारकिरणां कर्त्री विधो योगिना।   
	मुख्यां मुख्यजनस्थितां स्थितिमतिं सत्त्वाश्रितामाश्रये ॥ ३०-२९ ॥  
या देवी नवडाकिनी स्वरमणी विज्ञानिनी मोहिनी ।   
	मां पातु पिरयकामिनी भवविधेरानन्दसिन्धूद्भवा ।   
मे मूलं गुणभासिनी प्रचयतु श्रीः कीतीचक्रं हि मा।   
	नित्या सिद्धिगुणोदया सुरदया श्रीसञ्ज्ञया मोहिता ॥ ३०-३० ॥  
तन्मध्ये परमाकला कुलफला बाणप्रकाण्डाकरा  
	राका राशषसादशा शशिघटा लोलामला कोमला ।   
सा माता नवमालिनी मम कुलं मूलाम्बुजं सर्वदा ।   
	सा देवी लवराकिणी कलिफलोल्लासैकबीजान्तरा ॥ ३०-३१ ॥  
धात्री धैर्यवती सती मधुमती विद्यावती भारती ।   
	कल्याणी कुलकन्यकाधरनरारूपा हि सूक्ष्मास्पदा ।   
मोक्षस्था स्थितिपूजिता स्थितिगता माता शुभा योगिना।   
	नौमि श्रीभविकाशयां शमनगां गीतोद्गतां गोपनाम् ॥ ३०-३२ ॥  
कल्केशीं कुलपण्डितां कुलपथग्रन्थिक्रियाच्छेदिनी।   
	नित्यां तां गुणपण्डितां प्रचपलां मालाशतार्कारुणाम् ।   
विद्यां चण्डगुणोदयां समुदयां त्रैलोक्यरक्षाक्षरा।   
	ब्रह्मज्ञाननिवासिनीं सितशुभानन्दैकबीजोद्गताम् ॥ ३०-३३ ॥  
गीतार्थानुभवपिरयां सकलया सिद्धप्रभापाटलाम् ।   
कामाख्यां प्रभजामि जन्मनिलयां हेतुपिरयां सत्क्रियाम् ।   
सिद्धौ साधनतत्परं परतरं साकाररूपायिताम् ॥ ३०-३४ ॥  
ब्रह्मज्ञानं निदानं गुणनिधिनयनं कारणानन्दयानम् ।   
ब्रह्माणं ब्रह्मबीजं रजनिजयजनं यागकार्यानुरागम् ॥ ३०-३५ ॥  
शोकातीतं विनीतं नरजलवचनं सर्वविद्याविधिज्ञम् ।   
सारात् सारं तरुं तं सकलतिमिरहं हंसगं पूजयामि ॥ ३०-३६ ॥  
एतत्सम्बन्धमार्गं नवनवदलगं वेदवेदाङ्गविज्ञम् ।   
मूलाम्भोजप्रकाशं तरुणरविशशिप्रोन्नताकारसारम् ॥ ३०-३७ ॥  
भावाख्यं भावसिद्धं जयजयदविधिं ध्यानगम्यं पुराणम्  
पाराख्यं पारणायं परजनजनितं ब्रह्मरूपं भजामि ॥ ३०-३८ ॥  
डाकिनीसहितं ब्रह्मध्यानं कृत्वा पठेत् स्तवम् ।   
पठनाद् धारणान्मन्त्री योगिनां सङ्गतिर्भवेत् ॥ ३०-३९ ॥  
एतत्पठनमात्रेण महापातकनाशनम् ।   
एकरूपं जगन्नाथं विशालनयनाम्बुजम् ॥ ३०-४० ॥  
एवं ध्यात्वा पठेत् स्तोत्रं पठित्वा योगिराड् भवेत् ॥ ३०-४१ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे । षट्चक्रसिद्धिसाधने   
भैरवभैरवीसंवादे डाकिनी । स्तोत्रं नाम त्रिंशः पटलः ॥ ३० ॥  
  
  
  
अथैकत्रिंशः पटलः  
  
आनन्दभैरवी उवाच  
अथ नाथ प्रवक्ष्यामि भेदिन्याः साधनं परम् ।   
येन साधनमात्रेण योगी स्यात् कलिकालहा ॥ ३१-१ ॥  
कलिकाले महायोगं साधय त्वं महाप्रभो ।   
यदि न साधितः कालः स कालो देहभक्षकः ॥ ३१-२ ॥  
भेदिनीसाधनेनैव ग्रन्थीनां भेदनं भवेत् ।   
डाकिनीं हृदये ध्यायेत् परमानन्दरूपिणीम् ॥ ३१-३ ॥  
अष्टहस्तां विशालाक्षीं शशाङ्कावयवाङ्किताम् ।   
त्रैलोक्यमोहिनीं विद्यां भयदां वरदां सताम् ॥ ३१-४ ॥  
शुक्लवर्णां त्रिनयनां चारुरूपमनोहराम् ।   
ध्यात्वा मूलाम्बुजे योगी पाद्याद्यैः परिपूजयेत् ॥ ३१-५ ॥  
तत्र मनोलयं कृत्वा योगी भवति भूतले ।   
यदा मनोलयं याति तदा तस्याः स्तवं पठेत् ॥ ३१-६ ॥  
स्तोत्रं पठनमात्रेण सर्वसत्त्वाश्रितो भवेत् ।   
ध्यानमाकृत्य प्रपठेत् सर्वसिद्धिमयो भवेत् ॥ ३१-७ ॥  
या भेदिनी सकलग्रन्थिविनाशनाना।   
	धर्मान्तरे सकलशत्रुविनाशनस्था ।   
सा मे सदा प्रतिदिनं परिपातु देह।   
	कालात्मिका भगवती शुभकार्यकर्त्री ॥ ३१-८ ॥  
या कान्ता करुणामयी त्रिजगतामानन्दसिद्धिस्थिता ।   
	नित्या सा परिपालिका कुलकला नीलामलाकोमला ।  
वाणी सिद्धिकरी कृतार्थनिगडे शीघ्रोदया शाङ्करी ।   
	सञ्ज्ञाभेदनभेदिका शुभकरी वेदान्तसिद्धान्तदा ॥ ३१-९ ॥  
वाणी बाला कुलाला कलकलचरणा यामलासङ्ख्यमाला ।   
हेलाभालान्तराला कुलकमलचला चञ्चला देहकाला ॥ ३१-१० ॥  
भेदाख्या भेद्यभेदा वरनदनिनदा नादबिन्दुप्रकाशा ।   
सा मे शीर्षं ललाटं मुखहृदयकटिं मुख्यपद्मं प्रपायात् ॥ ३१-११ ॥  
काञ्चीपीठप्रकाशा निजपदविलया योगिनीनेत्रवक्षा ।   
नातियोगप्रकाश्या चरुशतघटिता घोरसंहारकारा ॥ ३१-१२ ॥  
ब्रह्मानन्दस्वरूपा विगतिमतिहरा हीरका भाति नेत्रा ।   
हारश्रेण्यादिभूषा शशिशतकिरणा पातु मां भेद्यदेहम् ॥ ३१-१३ ॥  
या भेदिनी सकलपापरिपुपिरयाणां स्वर्गापवर्गविरला बगलामुखी सा ।   
मे पातु देहघटितं सकलेप्सितार्थं भावप्रभावपटला सहदेहसंस्था ॥ ३१-१४ ॥  
	कामाश्रिता विविधदोषविनाशलेषा ।   
		सौन्दर्यवेशकरणी क्रतुकर्मरक्षा ।   
	दीक्षा सतां मतिमतां निजयोगदात्री ।   
		सा मे सदा सकलदेहमिहाशु भेद्या ॥ ३१-१५ ॥  
कान्ता शान्तगुणोदया मम धनं देहस्य नित्याशया  
	पायात् श्रीकुलदैवतस्य जयदा या योगसारं परम् ।   
साक्षादीश्वरपूजिता समुचिता चित्ताथीता चाथीता ।   
	यन्मे घोरतरे जये निजकुले कालाकुले व्याकुले ॥ ३१-१६ ॥  
भेदाभेदविवजीता सुरवरश्रीहस्तपद्माचीते ।   
	मे मेढंर् खलु लिङ्ग मूलकमलं कालपिरया पातु सा ।   
सप्तस्वर्गतलं ममैव वपुषा मिथ्यावमानापहा ।   
	हेडम्बासुरसुन्दर पिरयवती हेमावती भारती ॥ ३१-१७ ॥  
एतत् स्तोत्रं पठित्वा यः स्तौति मूलाम्बुजे च माम् ।   
स एव योगमाप्नोति स भवेद् योगिवल्लभः ॥ ३१-१८ ॥  
मनः स्थिरं भवेत् क्षिप्रं राजत्वं लभते झटित् ।   
अनायासेन सिद्धिः स्यात् तस्य वायुर्वशो भवेत् ॥ ३१-१९ ॥  
योगिनीनां दर्शनं हि अनायासेन लभ्यते ।   
भावसिन्धुयुतो भूत्वा विचरेदमरो यथा ॥ ३१-२० ॥  
मूलपद्मे वसेद्देवी मूलाम्भोजप्रकाशिनी ।   
मालती मालवी मौना मालिनी च मनोहरा ॥ ३१-२१ ॥  
मानसी मदना मान्या मुद्रामैथुनतत्परा ।   
मेरुस्था माद्यकुसुमा मण्डिता मण्डलस्थिता ॥ ३१-२२ ॥  
मनःस्थैर्यकरी देवी भाव्यते यैः कुमारकैः ।   
अकस्मात् सिद्धिमाप्नोति कालेन परमेश्वर ॥ ३१-२३ ॥  
अथ वक्ष्ये महादेव्याः छेदिन्याः स्तवमुत्तमम् ।   
छेत्ता त्वं सर्वग्रन्थीनां मत्प्रसादाद् यतीश्वरः ॥ ३१-२४ ॥  
यत्प्रसादादनन्तो हि योगी संसारमण्डले ॥ ३१-२५ ॥  
देशानन्दा सकलगुणदा छेदिनी छेदनस्था ।   
	हव्यस्था सा विभवनिरता या निधिस्था निशायाम् ।   
सा मे नित्यं कुलकमलगा गोपनीया विधिज्ञा ।   
	श्रीवागेशी गगनवसना सर्वयोगं प्रपायात् ॥ ३१-२६ ॥  
कामानन्दा मदननिरता भाविता भावसिन्धौ  
	कामानन्दोद्भवरसवती योगियोगस्थधात्री ।   
देहक्लेदे निरसनरता ॥। ॥। ॥। ॥। ॥। ॥। ।   
	सा मे धौतं प्रकुरु वपुषो धर्मपुञ्जं प्रपायात् ॥ ३१-२७ ॥  
कालाकालं कमलकलिकावासिनी कालिका मे ।   
	ग्रन्थिच्छेदं स्थिरगृहगता गात्रनाडीपथस्था ।  
वक्त्राम्भोजे वचनमधुरं धारयन्ती जनाना।   
	सा मे रन्ध्रं मम रुचिरतनोः पातु पञ्चानना या ॥ ३१-२८ ॥  
योगाङ्गस्था स्थितिलयविभवा लोमकूपाम्बुजस्था ।   
	माता गौरी गिरिपतिसुता भासुरास्त्रप्रदीप्ता ।   
सम्पायान्मे हृदयविवरं छेदिनीमूलपूरे ।   
	कैलासस्था मममनुगिरिं पातु रुद्रप्रसादा ॥ ३१-२९ ॥  
नादान्तःस्था मनगुणधरणासन्नसिद्धान्तपारा ।   
	भोगानन्दा भगनगबिले काशयन्ती जनानाम् ।   
विद्याविद्या विविधगगना छेदिनी छन्नरूपा ।   
	सा सर्वान्तःकरणनिलया लाकिनी प्रेमभावा ॥ ३१-३० ॥  
योगं स्वर्गेऽर्पयसि मनसि प्रेमभावं परेशे ।   
	या या यात्रा त्रिविधकरणा कारणा सर्वजन्तोः ।  
माता ज्ञात्री गणेशे गृहिगणसदया सर्वकर्त्री मनो मे ।   
	रक्षा रक्षाक्षरगतकला केवला निष्कला या ॥ ३१-३१ ॥  
सा योगेन्द्रा समवतु मुदा मे गुदं कुण्डलिन्या।   
	जह्नोः कन्या कमलनिलया राकिणी प्रेमभावान् ।   
मोक्षप्राणान् तपनरहिता पातु मे वेदवक्त्रा ।   
	सिद्धा मूलाम्बुजदलगता पावनी पातु तुण्डम् ॥ ३१-३२ ॥  
हेरम्बाज्ञा प्रलयघटिता काकिनी क्रोधरूपा ॥ ३१-३३ ॥  
यदि भजति कुलीनः कामिनीं क्रोधविद्या।   
	स भवति परयोगी छेदिनीस्तोत्रपाठात् ।   
सकलदुरितनाशः क्षालनादिप्रसिद्धिः ।   
	सकलजनवशः स्यात् तस्य नित्यं सुराज्यम् ॥ ३१-३४ ॥  
एतत् स्तोत्रं पठेद्विद्वान् महासंयमतत्परः ।   
मूले मनः स्थिरो याति सर्वानिष्टविनाशनः ॥ ३१-३५ ॥  
सर्वसिद्धिः करे तस्य यो भावं समुपाश्रयेत्  
शृणुष्व परमानन्द रससागरसम्भव ॥ ३१-३६ ॥  
योगिनीस्तोत्रसारं च श्रवणाद्धारणाद् यतिः ।   
अप्रकाश्यमिदं रत्नं नृणामिष्टफलप्रदम् ॥ ३१-३७ ॥  
यस्य विज्ञानमात्रेण शिवो भवति साधकः ॥ ३१-३८ ॥  
कङ्काली कुलपण्डिता कुलकला कालानला श्यामला ।   
	योगेन्द्रेन्द्रसुराज्यनाथयजिताऽन्या योगिनीं मोक्षदा ।   
मामेकं कुजडं सुखास्तमधनं हीनं च दीनं खल।   
	यद्येवं परिपालनं करोषि नियतं त्वं त्राहि तामाश्रये ॥ ३१-३९ ॥  
यज्ञेशी शशिशेखरा स्वमपरा हेरम्बयोगास्पदा ।   
	दात्री दानपरा हराहरिहराऽघोरामराशङ्करा ।   
भद्रे बुद्धिविहीन देहजडितं पूजाजपावजीतं  
	मामेकार्भमकिञ्चनं यदि सरत्त्वं योगिनी रक्षसि ॥ ३१-४० ॥  
भाव्या भावनतत्परस्य करणा सा चारणा योगिनी ।   
	चन्द्रस्था निजनाथदेहसुगता मन्दारमालावृता ।  
योगेशी कुलयोगिनी त्वममरा धाराधराच्छादिनी  
	योगेन्द्रोत्सवरागयागजडिता या मातृसिद्धिस्थिता ॥ ३१-४१ ॥  
त्वं मां पाहि परेश्वरी सुरतरी श्रीभास्करी योगग।   
	मायापाशविबन्धनं तव कथालापामृतावजीतम् ।  
नानाधर्मविवजीतं कलिकुले संव्याकुलालक्षण।   
	मय्येके यदि दृष्टिपातकमला तत् केवलं मे बलम् ॥ ३१-४२॥  
मायामयी हृदि यदा मम चित्तलग्न।   
		राज्यं तदा किमु फलं फलसाधनं वा ।  
इत्याशया भगवती मम शक्तिदेवी ।   
		भाति पिरये श्रुतिदले मुखरार्पणं ते ॥ ३१-४३ ॥  
या योगिनी सकलयोगसुमन्त्रणाढ्या ।   
		देवी महद्गुणमयी करुणानिधाना ।  
सा मे भयं हरतु वारणमत्तचित्ता ।   
		संहारिणी भवतु सोदरवक्षहारा ॥ ३१-४४ ॥  
यदि पठति मनोज्ञो गोरसामीश्वरं यो ।   
		वशयति रिपुवर्गं क्रोधपुञ्जं विहन्ति ।   
भुवनपवनभक्षो भावुकः स्यात् सुसङ्गी ।   
		रतिपतिगुणतुल्यो रामचन्द्रो यथेशः ॥ ३१-४५ ॥  
एतत्स्तोत्रं पठेद्यस्तु स भक्तो भवति पिरयः ।   
मूलपद्मे स्थिरो भूत्त्वा षट्चक्रे राज्यमाप्नुयात् ॥ ३१-४६ ॥  
  
इति श्रीरुद्रयामले उत्तरतन्त्रे महातन्त्रोद्दीपने षट्चक्रप्रकाशे सिद्धिमन्त्रप्रकरणे   
भैरवभैरवीसंवादे भेदिन्यादिस्तोत्रं नाम एकत्रिंशः पटलः ॥ ३१ ॥  
  
  
  
  
अथ द्वात्रिंशः पटलः  
  
श्रीआनन्दभैरवी उवाच  
अथ कान्त प्रवक्ष्यामि शृणुष्व मम तत्त्वतः ।   
शक्तिः कुण्डलिनी देवी सर्वभेदनभेदिनी ॥ ३२-१ ॥  
कलिकल्मषहन्त्री च जगतां मोक्षदायिनी ।   
तस्याः स्तोत्रं तथा ध्यानं न्यासं मन्त्रं शृणु प्रभो ॥ ३२-२ ॥  
यस्य विज्ञानमात्रेण मूलपद्मे मनोलयः ।   
चैतन्यानन्दनिरतो भवेत् कुण्डलिसङ्गमात् ॥ ३२-३ ॥  
आकाशगामिनीं सिद्धिं ददाति कुण्डली भृशम् ।   
अमृतानन्दरूपाभ्यां करोषि पालनं नृणाम् ॥ ३२-४ ॥  
श्वासोच्छ्वासकलाभ्यां च शरीरं त्रिगुणात्मकम् ।   
पञ्चभूतावृता नित्यं पञ्चानिला भवेद् ध्रुवम् ॥ ३२-५ ॥  
कोटिसूर्यप्रतीकाशां निरालम्बां विभावयेत् ।   
सर्वस्थितां ज्ञानरूपां श्वासोच्छ्वासनिवासिनीम् ॥ ३२-६ ॥  
स्वयम्भूकुसुमोत्पन्नां ध्यानज्ञानप्रकाशिनीम् ।   
मोक्षदां शक्तिदां नित्यां नित्यज्ञानस्वरूपिणीम् ॥ ३२-७ ॥  
लोलां लीलाधरां सर्वां शुद्धज्ञानप्रकाशिनीम् ।   
कोटिकालानलसमां विद्युत्कोटिमहौजसाम् ॥ ३२-८ ॥  
तेजसा व्याप्तकिरणां मूलादूर्ध्वप्रकाशिनीम् ।   
अष्टलोकप्रकाशाढ्यां फुल्लेन्दीवरलोचनाम् ॥ ३२-९ ॥  
सर्वमुखीं सर्वहस्तां सर्वपादाम्बुजस्थिताम् ।   
मूलादिब्रह्मरन्ध्रान्तस्थानलोकप्रकाशिनीम् ॥ ३२-१० ॥  
त्रिभाषां सर्वभक्षां च श्वासनिर्गमपालिनीम् ।   
ललितां सुन्दरीं नीलां कुण्डलीं कुण्डलाकृतिम् ॥ ३२-११ ॥  
अभूमण्डलबाह्यस्थां बाह्यज्ञानप्रकाशिनीम् ।   
नागिनीं नागभूषाढ्यां भयानककलेवराम् ॥ ३२-१२ ॥  
योगिज्ञेयां शुद्धरूपां विरलामूर्ध्वगामिनीम् ।   
एवं ध्यात्वा मूलपद्मे कुण्डलीं परदेवताम् ॥ ३२-१३ ॥  
भावसिद्धिर्भवेत् क्षिप्रं कुण्डलीभावनादिह ।   
ततो मानसजापं हि मानसं होमतर्पणम् ॥ ३२-१४ ॥  
अभिषेकं मुदा कृत्वा प्रातः काले पुनः पुनः  
प्राणायामं ततः कृत्वा स्तोत्रं च कवचं पठेत् ॥ ३२-१५ ॥  
एतत्स्तोत्रस्य पाठेन स्वयं सिद्धान्तविद् भवेत् ।   
कुण्डली सुकृपा तस्य मासाद् भवति निश्चितम् ॥ ३२-१६ ॥  
निद्रादोषादिक्ं त्यक्त्वा प्रकाश्याहं शरीरके ।   
अहं दात्री सुयोगानामधिपाहं जगत्त्रये ॥ ३२-१७ ॥  
अहं कर्म अहं धर्मः अहं देवी च कुण्डली ।   
यो जानाति महावीर कुण्डलीरूपसेवनात् ॥ ३२-१८ ॥  
इति तं पात्रकं कर्तुमवतीर्णास्मि सर्वदा ।   
अत एव परं मन्त्रं कुण्डलिन्याः स्तवं शुभम् ॥ ३२-१९ ॥  
प्रपठेत् सर्वदा देहे यदि वश्या न कुण्डली ।   
तावत् कालं जपं कुर्याद् यावत् सिद्धिर्न जायते ॥ ३२-२० ॥  
आधारे परदेवता भवनताधोकुण्डली देवता ।   
देवानामधिदेवता त्रिजगतामानन्दपुञ्जस्थिता ॥ ३२-२१ ॥  
मूलाधारनिवासिनी त्रिरमणी या ज्ञानिनी मालिनी ।   
सा मे मातृमनुस्थिता कुलपथानन्दैकबीजानना ॥ ३२-२२ ॥  
सर्वाङ्गस्थितिकारिणी सुरगणानन्दैकचिन्हा शिवा ।   
वीरेन्द्रा नवकामिनी वचनदा श्रीमानदा ज्ञानदा ॥ ३२-२३ ॥  
सानन्दा घननन्दिनी घनगणा छिन्ना भवा योगिनी ।   
धीरा धैर्यवती समाप्तविषया श्रीमङ्गली कुण्डली ॥ ३२-२४ ॥  
सर्वाकारनिवासिनी जयधराधाराधरस्थागया ।   
गीता गोधनवद्धीनी गुरुमयी ज्ञानपिरया गोधना ॥ ३२-२५ ॥  
गार्हाग्निस्थिति चन्द्रिका सुलतिका जाड्यापहा रागदा ।   
दारा गोधनकारिणी मृगमना ब्रह्माण्डमार्गोज्ज्वला ॥ ३२-२६ ॥  
माता मानसगोचरा हरिचरा सिंहासनेकारणा ।   
यामा दासगणेश्वरी गुणवती छायापथस्थायिनी ॥ ३२-२७ ॥  
निद्रा क्षुब्धजनपिरया वरतृषा भाषाविशेषस्थिता ।   
स्थित्यन्तप्रलयापहा नरशिरोमालाधरा कुण्डली ॥ ३२-२८ ॥  
गाङ्गेशी यमुनेश्वरी गुरुतरी गोदावरी भास्करी ।   
भक्तातीक्षयकारिणी समशिवं यद्येकभावान्विता ॥ ३२-२९ ॥  
त्वं शीघ्रं कुरु कौलिके मम शिरोरन्ध्रं तदब्जं मुदा ।   
तत्पत्रस्थितदैवतं कुलवती मातृस्थलं पाहिकम् ॥ ३२-३० ॥  
भालोद्र्ध्वे धवला कलारसकला कालाग्निजालोज्ज्वला ।   
फेरुप्राणनिकेतने गुरुतरा गुर्वी सुगुर्वी सुरा ॥ ३२-३१ ॥  
हालोल्लाससमोदया यतिनया माया जगत्तारिणी ।   
निद्रामैथुननाशिनी मम हरा मोहापहा पातुकम् ॥ ३२-३२ ॥  
भालं नीलतनुस्थिता मतिमतामर्थपिरया मैथिली ।   
भालानन्दकरा महापिरयजना पद्मानना कोमला ॥ ३२-३३ ॥  
नानारङ्गसुपीठदेशवसना सिद्धासना घोषणा ।   
त्राणस्थावररूपिणी कलिहनी श्रीकुण्डली पातुकम् ॥ ३२-३४ ॥  
भ्रूमध्यं बगलामुखी शशिमुखी विद्यामुखी सम्मुखी ।   
नागाख्या नगवाहिनी महिषहा पञ्चाननस्थायिनी ॥ ३२-३५ ॥  
पारावार विहारहेतुसफरी सेतुप्रकारा परा ।   
काशीवासिनमीश्वरं प्रतिदिनं श्रीकुण्डली पातुकम् ॥ ३२-३६ ॥  
या कुण्डोद्भवसारपाननिरता मोहादिदोषापहा ।   
सा नेत्रत्रयमम्बिका सुवलिका श्रीकालिका कौलिका ॥ ३२-३७ ॥  
काकस्था द्विकचञ्चुपारणकरी सञ्ज्ञाकरी सुन्दरी ।   
मे पातु पिरयया तया विशदया सच्छायया छादिता ॥ ३२-३८ ॥  
श्रीकुण्डे रणचण्डिका सुरतिका कङ्कालिका बालिका ।   
साकाशा परिवजीता सुगतिका ज्ञानोमीका चोत्सुका ॥ ३२-३९ ॥  
सौकासूक्ष्मसुखपिरया गुणनिका दीक्षा च सूक्ष्माख्यका ।   
मामन्द्यं मम कन्दवासिनि शिवे सन्त्राहि सन्त्राहिकम् ॥ ३२-४० ॥  
एतत्स्तोत्रं पठित्वा त्रिभुवनपवनं पावनं लौकिकानाम् ।   
राजा स्यात् किल्विषाग्निः क्रतुपतिरिह यः क्षेमदं योगिनां वा ॥ ३२-४१ ॥  
सर्वेशः सर्वकर्ता भवति निजगृहे योगयोगाङ्गवक्ता ।   
शाक्तः शैवः स एकः परमपुरुषगो निर्मलात्मा महात्मा ॥ ३२-४२ ॥  
प्रणवेन पुटितं कृत्वा यः स्तौति नियतः शुचिः ।   
स भवेत् कुण्डलीपुत्रो भूतले नात्र संशयः ॥ ३२-४३ ॥  
  
इति श्रीरुद्रयामले उत्तरतन्त्रे महातन्त्रोद्दीपने मूलचक्रसारसङ्केते   
भैरवभैरवीसंवादे कन्दवासिनीस्तोत्रं नाम द्वात्रिंशः पटलः ॥ ३२ ॥  
  
  
  
  
अथ त्रयस्त्रिंशः पटलः  
  
श्री आनन्दभैरवी उवाच   
अथ वक्ष्ये महादेव कुण्डलीकवचं शुभम् ।   
परमानन्ददं सिद्धं सिद्धवृन्दनिषेवितम् ॥ ३३-१ ॥  
यत्कृत्वा योगिनः सर्वं धर्माधर्मप्रदर्शकाः ।   
ज्ञानिनो मानिनो धर्मा विचरन्ति यथामराः ॥ ३३-२ ॥  
सिद्धयोऽप्यणिमाद्याश्च करस्थाः सर्वदेवताः ।   
एतत् कवचपाठेन देवेन्द्रो योगिराड् भवेत् ॥ ३३-३ ॥  
ऋषयो योगिनः सर्वे जटिलाः कुलभैरवाः ।   
प्रातःकाले त्रिवारं च मध्याह्ने वारयुग्मकम् ॥ ३३-४ ॥  
सायाह्ने वारमेकं तु पठेत् कवचमेव च ।   
पठेदेवं महायोगी कुण्डलीदर्शनं भवेत् ॥ ३३-५ ॥  
कुलकुण्डलीकवचस्य ब्रह्मेन्द्र ऋषिर्गायत्री छन्दः, कुलकुण्डली   
देवता सर्वाभीष्टसिद्ध्यर्थे विनियोगः ॥  
ॐ ईश्वरी जगतां धात्री ललिता सुन्दरी परा ।   
कुण्डली कुलरूपा च पातु मां कुलचण्डिका ॥ ३३-६ ॥  
शिरो मे ललिता देवी पातूग्राख्या कपोलकम् ।   
ब्रह्ममन्त्रेण पुटिता भ्रूमध्यं पातु मे सदा ॥ ३३-७ ॥  
नेत्रत्रयं महाकाली कालाग्निभक्षिका शिखाम् ।   
दन्तावलीं विशालाक्षी ओष्ठमिष्टानुवासिनी ॥ ३३-८ ॥  
कामबीजात्मिका विद्या अधरं पातु मे सदा ।   
ऌयुगस्था गण्डयुग्मं माया विश्वा रसपिरया ॥ ३३-९ ॥  
भुवनेशी कर्णयुग्मं चिबुकं क्रोधकालिका ।   
कपिला मे गलं पातु सर्वबीजस्वरूपिणी ॥ ३३-१० ॥  
मातृकावर्णपुटिता कुण्डली कण्ठमेव च ।   
हृदयं कालपृथ्वी च कङ्काली पातु मे मुखम् ॥ ३३-११ ॥  
भुजयुग्मं चतुर्वर्गा चण्डदोद्र्दण्डखण्डिनी ।   
स्कन्धयुग्मं स्कन्दमाता हालाहलगता मम ॥ ३३-१२ ॥  
अङ्गुल्यग्रं कुलानन्दा श्रीविद्या नखमण्डलम् ।   
कालिका भुवनेशानी पृष्ठदेशं सदावतु ॥ ३३-१३ ॥  
पार्श्वयुग्मं महावीरा वीरासनधराभया ।   
पातु मां कुलदर्भस्था नाभिमुदरमम्बिका ॥ ३३-१४ ॥  
कटिदेशं पीठसंस्था महामहिषघातिनी ।   
लिङ्गस्थानं महामुद्रा भगं मालामनुपिरया ॥ ३३-१५ ॥  
भगीरथपिरया धूम्रा मूलाधारं गणेश्वरी ।   
चतुर्दलं कक्ष्यपूज्या दलाग्रं मे वसुन्धरा ॥ ३३-१६ ॥  
शीर्षं राधा रणाख्या च ब्रह्माणी पातु मे मुखम् ।   
मेदिनी पातु कमला वाग्देवी पूर्वगं दलम् ॥ ३३-१७ ॥  
छेदिनी दक्षिणे पातु पातु चण्डा महातपा ।   
चन्द्रघण्टा सदा पातु योगिनी वारुणं दलम् ॥ ३३-१८ ॥  
उत्तरस्थं दलं पातु पृथिवीमिन्द्रपालिता ।   
चतुष्कोणं कामविद्या ब्रह्मविद्याब्जकोणकम् ॥ ३३-१९ ॥  
अष्टशूलं सदा पातु सर्ववाहनवाहना  
चतुर्भुजा सदा पातु डाकिनी कुलचञ्चला ॥ ३३-२० ॥  
मेढ्र्स्था मदनाधारा पातु मे चारुपङ्कजम् ।   
स्वयम्भूलिङ्ग चार्वाका कोटराक्षी ममासनम् ॥ ३३-२१ ॥  
कदम्बवनमापातु कदम्बवनवासिनी ।   
वैष्णवी परमा माया पातु मे वैष्णवं पदम् ॥ ३३-२२ ॥  
षड्दलं राकिणी पातु राकिणी कामवासिनी ।   
कामेश्वरी कामरूपा श्रीकृष्णं पीतवाससम् ॥ ३३-२३ ॥  
वनमालां वनदुर्गा शङ्खं मे शङ्खिनी शिवा ।   
चक्रं चक्रेश्वरी पातु कमलाक्षी गदां मम ॥ ३३-२४ ॥  
पद्मं मे पद्मगन्धा च पद्ममाला मनोहरा ।   
रादिलान्ताक्षरं पातु लाकिनी लोकपालिनी ॥ ३३-२५ ॥  
षड्दले स्थितदेवांश्च पातु कैलासवासिनी ।   
अग्निवर्णा सदा पातु गणं मे परमेश्वरी ॥ ३३-२६ ॥  
मणिपूरं सदा पातु मणिमालाविभूषणा ।   
दशपत्रं दशवर्णं डादिफान्तं त्रिविक्रमा ॥ ३३-२७ ॥  
पातु नीला महाकाली भद्रा भीमा सरस्वती ।   
अयोध्यावासिनी देवी महापीठनिवासिनी ॥ ३३-२८ ॥  
वाग्भवाद्या महाविद्या कुण्डली कालकुण्डली ।   
दशच्छदगतं पातु रुद्रं रुद्रात्मकं मम ॥ ३३-२९ ॥  
सूक्ष्मात् सूक्ष्मतरा पातु सूक्ष्मस्थाननिवासिनी ।   
राकिणी लोकजननी पातु कूटाक्षरस्थिता ॥ ३३-३० ॥  
तैजसं पातु नियतं रजकी राजपूजिता ।   
विजया कुलबीजस्था तवर्गं तिमिरापहा ॥ ३३-३१ ॥  
मन्त्रात्मिका मणिग्रन्थिं भेदिनी पातु सर्वदा ।   
गर्भदाता भृगुसुता पातु मां नाभिवासिनी ॥ ३३-३२ ॥  
नन्दिनी पातु सकलं कुण्डली कालकम्पिता ।   
हृत्पद्मं पातु कालाख्या धूम्रवर्णा मनोहरा ॥ ३३-३३ ॥  
दलद्वादशवर्णं च भास्करी भावसिद्धिदा ।   
पातु मे परमा विद्या कवर्गं कामचारिणी ॥ ३३-३४ ॥  
चवर्गं चारुवसना व्याघ्रास्या टङ्कधारिणी ।   
चकारं पातु कृष्णाख्या काकिनीं पातु कालिका ॥ ३३-३५ ॥  
टकुराङ्गी टकारं मे जीवभावा महोदया ।   
ईश्वरी पातु विमला मम हृत्पद्मवासिनी ॥ ३३-३६ ॥  
कणीकां कालसन्दर्भा योगिनी योगमातरम् ।   
इन्द्राणी वारुणी पातु कुलमाला कुलान्तरम् ॥ ३३-३७ ॥  
तारिणी शक्तिमाता च कण्ठवाक्यं सदावतु ।   
विप्रचित्ता महोग्रोग्रा प्रभा दीप्ता घनासना ॥ ३३-३८ ॥  
वाक्स्तम्भिनी वज्रदेहा वैदेही वृषवाहिनी ।   
उन्मत्तानन्दचित्ता च क्षणोशीशा भगान्तरा ॥ ३३-३९ ॥  
मम षोडशपत्राणि पातु मातृतनुस्थिता ।   
सुरान् रक्षतु वेदज्ञा सर्वभाषा च कणीकाम् ॥ ३३-४० ॥  
ईश्वरार्द्धासनगता प्रपायान्मे सदाशिवम् ।   
शाकम्भरी महामाया साकिनी पातु सर्वदा ॥ ३३-४१ ॥  
भवानी भवमाता च पायाद् भ्रूमध्यपङ्कजम् ।   
द्विदलं व्रतकामाख्या अष्टाङ्गसिद्धिदायिनी ॥ ३३-४२ ॥  
पातु नासामखिलानन्दा मनोरूपा जगत्पिरया ।   
लकारं लक्षणाक्रान्ता सर्वलक्षणलक्षणा ॥ ३३-४३ ॥  
कृष्णाजिनधरा देवी क्षकारं पातु सर्वदा ।   
द्विदलस्थं सर्वदेवं सदा पातु वरानना ॥ ३३-४४ ॥  
बहुरूपा विश्वरूपा हाकिनी पातु संस्थिता ।   
हरापरशिवं पातु मानसं पातु पञ्चमी ॥ ३३-४५ ॥  
षट्चक्रस्था सदा पातु षट्चक्रकुलवासिनी ।   
अकारादिक्षकारान्ता बिन्दुसर्गसमन्विता ॥ ३३-४६ ॥  
मातृकार्णा सदा पातु कुण्डली ज्ञानकुण्डली ।   
देवकाली गतिप्रेमा पूर्णा गिरितटं शिवा ॥ ३३-४७ ॥  
उड्डीयानेश्वरी देवी सकलं पातु सर्वदा ।   
कैलासपर्वतं पातु कैलासगिरिवासिनी४८ ॥  
पातु मे डाकिनीशक्तिर्लाकिनी राकिणी कला ।   
साकिनी हाकिनी देवी षट्चक्रादीन् प्रपातु मे ॥ ३३-४९ ॥  
कैलासाख्यं सदा पातु पञ्चानन तनूद्भवा ।   
हिरण्यवर्णा रजनी चन्द्रसूर्याग्निभक्षिणी ॥ ३३-५० ॥  
सहस्रदलपद्मं मे सदा पातु कुलाकुला ।   
सहस्रदलपद्मस्था दैवतं पातु खेचरी ॥ ३३-५१ ॥  
काली तारा षोडशाख्या मातङ्गी पद्मवासिनी ।   
शशिकोटिगलद्रूपा पातु मे सकलं तमः ॥ ३३-५२ ॥  
वने घोरे जले देशे युद्धे वादे श्मशानके ।   
सर्वत्र गमने ज्ञाने सदा मां पातु शैलजा ॥ ३३-५३ ॥  
पर्वते विविधायासे विनाशे पातु कुण्डली ।   
पादादिब्रह्मरन्ध्रान्तं सर्वाकाशं सुरेश्वरी ॥ ३३-५४ ॥  
सदा पातु सर्वविद्या सर्वज्ञानं सदा मम ।   
नवलक्षमहाविद्या दशदिक्षु प्रपातु माम् ॥ ३३-५५ ॥  
इत्येतत् कवचं देवि कुण्डलिन्याः प्रसिद्धिदम् ।   
ये पठन्ति ध्यानयोगे योगमार्गव्यवस्थिताः ॥ ३३-५६ ॥  
ते यान्ति मुक्तिपदवीमैहिके नात्र संशयः ।   
मूलपद्मे मनोयोगं कृत्वा हृदासनस्थितः ॥ ३३-५७ ॥  
मन्त्रं ध्यायेत् कुण्डलिनीं मूलपद्मप्रकाशिनीम् ।   
धर्मोदयां दयारूढामाकाशस्थानवासिनीम् ॥ ३३-५८ ॥  
अमृतानन्दरसिकां विकलां सुकलां शिताम् ।   
अजितां रक्तरहितां विशक्तां रक्तविग्रहाम् ॥ ३३-५९ ॥  
रक्तनेत्रां कुलक्षिप्तां ज्ञानाञ्जनजयोज्ज्वलाम् ।   
विश्वाकारां मनोरूपां मूले ध्यात्वा प्रपूजयेत् ॥ ३३-६० ॥  
यो योगी कुरुते एवं स सिद्धो नात्र संशयः ।   
रोगी रोगात् प्रमुच्येत बद्धो मुच्येत बन्धनात् ॥ ३३-६१ ॥  
राज्यं श्रियमवाप्नोति राज्यहीनः पठेद्यदि ।   
पुत्रहीनो लभेत् पुत्रं योगहीनो भवेद्वशी ॥ ३३-६२ ॥  
कवचं धारयेद्यस्तु शिखायां दक्षिणे भुजे ।   
वामा वामकरे धृत्वा सर्वाभीष्टमवाप्नुयात् ॥ ३३-६३ ॥  
स्वर्णे रौप्ये तथा ताम्रे स्थापयित्वा प्रपूजयेत् ।   
सर्वदेशे सर्वकाले पठित्वा सिद्धिमाप्नुयात् ॥ ३३-६४ ॥  
स भूयात् कुण्डलीपुत्रो नात्र कार्या विचारणा ॥ ३३-६५ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिविद्याप्रकरणे षट्चक्रप्रकाशे   
भैरवीभैरवसंवादे कन्दवासिनीकवचं नाम त्रयस्त्रिशः पटलः ॥ ३३ ॥  
  
  
  
  
अथ चतुस्त्रिंशः पटलः  
  
आनन्दभैरवी उवाच   
अथ भेदान् प्रवक्ष्यामि हिताय जगतां प्रभो ।   
निर्मलात्मा शुचिः श्रीमान् ध्यानात्मा च सदाशिवः ॥ ३४-१ ॥  
स मोक्षगो ज्ञानरूपी स षट्चक्रार्थभेदकः ।   
त्रिगुणज्ञानविकलो न पश्यति दिवानिशम् ॥ ३४-२ ॥  
दिवारात्र्यज्ञानहेतोर्न पश्यति कलेवरम् ।   
इति कृत्वा हि मरणं नृणां जन्मनि जन्मनि ॥ ३४-३ ॥  
तज्जन्मक्षयहेतोश्च मम योगं समभ्यसेत् ।   
पञ्चस्वरं महायोगं कृत्वा स्यादमरो नरः ॥ ३४-४ ॥  
तत्प्रकारं शृणुष्वाथ वल्लभ पिरयदर्शन ।   
तव भावेन कथये न कुत्र वद शङ्कर ॥ ३४-५ ॥  
यदि लोकस्य निकटे कथ्यते योगसाधनम् ।   
विघ्ना घोरा वसन्त्येव गात्रे योगादिकं कथम् ॥ ३४-६ ॥  
योगयोगाद् भवेन्मोक्षः तत्प्रकाशाद्विनाशनम् ।   
अतो न दर्शयेद् योगं यदीच्छेदात्मनः शुभम् ॥ ३४-७ ॥  
कृत्वा पञ्चामरा योगं प्रत्यहं भक्तिसंयुतः ।   
पठेत् श्रीकुण्डलीदेवीसहस्रनाम चाष्टकम् ॥ ३४-८ ॥  
महायोगी भवेन्नाथ षण्मासे नात्र संशयः ।   
पञ्चमे वा योगविद्या सर्वविद्याप्रकाशिनी ॥ ३४-९ ॥  
कृत्वा पञ्चस्वरा सिद्धिं ततोऽष्टाङ्गादिधारणा ।   
आदौ पञ्चस्वरा सिद्धिस्ततोऽन्या योगधारणा ॥ ३४-१० ॥  
तत्प्रकारं प्रवक्ष्यामि सावधानावधारय ।   
अहं जानामि संसारे केवलं योगपण्डितान् ॥ ३४-११ ॥  
तत् साक्षिणी ह्यहं नाथ भक्तानामुदयाय च ।   
इदानीं कथये तेऽहं मम वा योगसाधनम् ॥ ३४-१२ ॥  
एवं कृत्वा नित्यरूपी योगानामष्टधा यतः ।   
ततः कालेन पुरुषः सिद्धिमाप्नोति निश्चितम् ॥ ३४-१३ ॥  
पञ्चामरा विधानानि क्रमेण शृणु शङ्कर ।   
नेतीयोगं हि सिद्धानां महाकफविनाशनम् ॥ ३४-१४ ॥  
दन्तियोगं प्रवक्ष्यामि पश्चाद् हृदयभेदनात् ।   
धौतीयोगं ततः पश्चात् सर्वमलविनाशनात् ॥ ३४-१५ ॥  
नेउलीयोगमपरं सर्वाङ्गोदरचालनात् ।   
क्षालनं परमं योगं नाडीनां क्षालनात् स्मृतम् ॥ ३४-१६ ॥  
एतत् पञ्चामरायोगं यमिनामतिगोचरम् ।   
यमनियमकाले तु पञ्चामराक्रियां यजेत् ॥ ३४-१७ ॥  
अमरा साधनादेव अमरत्वं लभेद् ध्रुवम् ।   
एतत्करणकाले च तथा पञ्चामरासनम् ॥ ३४-१८ ॥  
पञ्चामराभक्षणेन अमरो योगसिद्धिभाक् ।   
तानि द्रव्याणि वक्ष्यामि तवाग्रे परमेश्वर ॥ ३४-१९ ॥  
येन हीना न सिद्ध्यन्ति कल्पकोटिशतेन च ।   
एका तु अमरा दूर्वा तस्या ग्रन्थिं समानयेत् ॥ ३४-२० ॥  
अन्या तु विजया देवी सिद्धिरूपा सरस्वती ।   
अन्या तु बिल्वपत्रस्था शिवसन्तोषकारिणी ॥ ३४-२१ ॥  
अन्या तु योगसिद्ध्यर्थे निर्गुण्डी चामरा मता ।   
अन्या तु कालितुलसी श्रीविष्णोः परितोषिणी ॥ ३४-२२ ॥  
एताः पञ्चस्वराः ज्ञेया योगसाधनकर्मणि ।   
एतासां द्विगुणं ग्राह्यं विजयापत्रमुत्तमम् ॥ ३४-२३ ॥  
ब्राह्मणी क्षत्रिया वैश्या शूद्राः सर्वत्र पूजिताः ।   
एतद्द्रव्याणि सङ्ग्राह्य भक्षयेच्चूर्णमुत्तमम् ॥ ३४-२४ ॥  
तच्चूर्णभक्षसमये एतन्मन्त्रादिपञ्चमम् ।   
पठित्वा भक्षणं कृत्वा नरो मुच्येत सङ्कटात् ॥ ३४-२५ ॥  
ॐ 	त्वं दूर्वेऽमरपूज्ये त्वं अमृतोद्भवसम्भवे ।   
	अमरं मां सदा भद्रे कुरुष्व नृहरिपिरये ॥ ३४-२६ ॥  
ॐ 	दूर्वायै नमः स्वाहा इति दूर्वायाः ।   
	पुनवीजयामन्त्रेण शोधयेत् सर्वकन्यकाः ।   
ॐ 	संविदे ब्रह्मसम्भूते ब्रह्मपुत्रि सदाऽनघे ।   
	भैरवाणां च तृप्त्यर्थे पवित्रा भव सर्वदा ॥ ३४-२७ ॥  
ॐ 	ब्राह्मण्यै नमः स्वाहा ।   
ॐ 	सिद्धिमूलकरे देवि हीनबोधप्रबोधिनि ।   
	राजपुत्रीवशङ्करि शूलकण्ठत्रिशूलिनि ॥ ३४-२८ ॥  
ॐ 	क्षत्रियायै नमः स्वाहा ।   
ॐ 	अज्ञानेन्धनदीप्ताग्नि ज्ञानाग्निज्ज्वालरूपिणि ।   
	आनन्दाद्याहुतिं कृत्वा सम्यक्ज्ञानं प्रयच्छ मे ॥ ३४-२९ ॥  
	ह्रीं ह्रीं वैश्यायै नमः स्वाहा ।   
ॐ 	नमस्यामि नमस्यामि योगमार्गप्रदशीनि ।   
	त्रैलोक्यविजये मातः समाधिफलदा भव ॥ ३४-३० ॥  
	श्रीं शूद्रायै नमः स्वाहा ।   
ॐ 	काव्यसिद्धिकरी देवी बिल्वपत्रनिवासिनि ।   
	अमरत्वं सदा देहि शिवतुल्यं कुरुष्व माम् ॥ ३४-३१ ॥  
ॐ 	शिवदायै नमः स्वाहा ।  
	निर्गुण्डि परमानन्दे योगानामधिदेवते ।   
	सा मां रक्षतु अमरे भावसिद्धिप्रदे नमः ॥ ३४-३२ ॥  
ॐ 	शोकापहायै नमः स्वाहा ।   
ॐ 	विष्णोः पिरये महामाये महाकालनिवारिणी ।   
	तुलसी मां सदा रक्ष मामेकममरं कुरु ॥ ३४-३३ ॥  
ॐ 	ह्रीं श्रीं एं क्लीं अमरायै नमः स्वाहा ।   
	पुनरेव समाकृत्य सर्वासां शोधनञ्चरेत् ॥ ३४-३४ ॥  
ॐ अमृते अमृतोद्भवेऽमृतवषीणि अमृतमाकर्षय ।  
आकर्षय सिद्धिं देहि स्वाहा ।   
धेनुमुद्रां योनिमुद्रां मत्स्यमुद्रां प्रदर्शयेत् ।   
तत्त्वमुद्राक्रमेणैव तर्पणं कारयेद् बुधः ॥ ३४-३५ ॥  
अमन्त्रकं सप्तवारं गुरोर्नाम्ना शिवेऽर्पयेत् ।   
सप्तकञ्च स्वेष्टदेव्या नाम्ना शुद्धिं प्रदापयेत् ॥ ३४-३६ ॥  
ततस्तर्पणमाकुर्यात्तर्पयामि नमो नमः ।   
एतद्वाक्यस्य पूर्वे च इष्टमन्त्रं समुच्चरेत् ॥ ३४-३७ ॥  
परदेवतां समुद्धृत्य सर्वाद्यप्रणवं स्मृतम् ।   
ततो मुखे प्रजुहुयात् कुण्डलीनामपूर्वकम् ॥ ३४-३८ ॥  
ॐ एं वद वद वाग्वादिनि मम जिह्वाग्रे स्थिरीभव ।   
सर्वसत्त्ववशङ्करि शत्रुकण्ठत्रिशूलिनि स्वाहा ।   
एतज्जप्त्वा साश्रमी च वशी साधकसत्तमः ।   
पञ्चामरा शासनज्ञः कुलाचारविधिपिरयः ॥ ३४-३९ ॥  
स्थिरचेता भवेद्योगी यदि पञ्चामरागतः ।   
नेतीयोगविधानानि शृणु कैलासपूजिते ॥ ३४-४० ॥  
येन सर्वमस्तकस्थकफानां दहनं भवेत् ।   
सूक्ष्मसूत्रं दृढतरं प्रदद्यात् नासिकाबिले ॥ ३४-४१ ॥  
मुखरन्ध्रे समानीय सन्धानेन समानयेत् ।   
पुनः पुनः सदा योगी यातायातेन घर्षयेत् ॥ ३४-४२ ॥  
क्रमेण वर्द्धनं कुर्यात् सूत्रस्य परमेश्वर ।   
नेतीयोगेन नासाया रन्ध्रं निर्मलकं भवेत् ॥ ३४-४३ ॥  
वायोर्गमनकाले तु महासुखमिति प्रभो ।   
दन्तीयोगं ततः पश्चात्कुर्यात् साधकसत्तमः ॥ ३४-४४ ॥  
दन्तधावनकाले तु योगमेतत् प्रकाशयेत् ।   
दन्तधावनकाष्ठञ्च सार्धहस्तैकसम्भवम् ॥ ३४-४५ ॥  
नातिस्थूलं नातिसूक्ष्मं नवीनं नम्रमुत्तमम् ।   
अपक्वं यत्नतो ग्राह्यं मृणालसदृशं तरुम् ॥ ३४-४६ ॥  
गृहीत्वा दन्तकाष्ठं वै योगी नित्यं प्रभक्षयेत् ।   
दन्तकाष्ठाग्रभागञ्च कनिष्ठाङ्गुलिपर्वतः ॥ ३४-४७ ॥  
एवं दन्तावलिभ्याञ्च चर्वणं सुन्दरं चरेत् ।   
ततः प्रक्षाल्य तोयेन शनैगीलनमाचरेत् ॥ ३४-४८ ॥  
शनैः शनैः प्रकर्त्तव्यं कायावाक्चित्तशोधनम् ।   
यावदभिन्नकाष्ठाग्रं नाभिमूले त्वनाक्षतम् ॥ ३४-४९ ॥  
तावत् सूक्ष्मतरं ग्राह्यमवश्यं प्रत्यहञ्चरेत् ।   
हृदये जलचक्रञ्च यावत् खण्डं न जायते ॥ ३४-५० ॥  
तावत्कालं सर्वदिने प्रभाते दन्तधावनम् ।   
हृदये कफभाण्डस्य खण्डनं जायते ध्रुवम् ॥ ३४-५१ ॥  
पवनागमने सौख्यं प्रयाति योगनिर्भरम् ।   
खेचरत्वं स लभताम् अम्लानञ्च कटूद्भवम् ॥ ३४-५२ ॥  
मिष्टान्नं शाकदध्यन्नं द्विवारं रात्रिभोजनम् ।   
अवश्यं सन्त्यजेद्योगी यदि योगमिहेच्छति ॥ ३४-५३ ॥  
एकभागं मुद्गबीजं द्विभागं तण्डुलं मतम् ।   
उत्तमं पाकमाकृत्य घृतदुग्धेन भक्षयेत् ॥ ३४-५४ ॥  
अथवा केवलं दुग्धं तर्पणं कारयेद् बुधः ।   
कुण्डलीं कुलरूपाञ्च दुग्धेन परितर्पयेत् ॥ ३४-५५ ॥  
कुण्डलीतर्पणं योगी यदि जानाति शङ्कर ।   
अनायासेन योगी स्यात् स ज्ञानीन्द्रो भवेद्ध्रुवम् ॥ ३४-५६ ॥  
यमनियमपरो यः कुण्डलीसेवनस्थो  
		विभवविरहितो वा भूरिभाराश्रितो वा ।   
स भवति परयोगी सर्वविद्यार्थवेद्यो ।   
		गुणगणगगनस्थो मुक्तरूपी गणेशः ॥ ३४-५७ ॥  
  
इति श्रीरुद्रयामले उत्तरतन्त्रे महातन्त्रोद्दीपने षट्चक्रप्रकाशे भैरवभैरवीसंवादे   
पञ्चामरासाधनं नाम चतुस्त्रिशः पटलः ॥ ३४ ॥  
  
  
  
अथ पञ्चत्रिंशः पटलः  
  
आनन्दभैरवी उवाच  
अथ वक्ष्ये महाकाल रहस्यं चातिदुर्लभम् ।   
यस्य विज्ञानमात्रेण नरो ब्रह्मपदं लभेत् ॥ ३५-१ ॥  
आकाशे तस्य राज्यञ्च खेचरेशो भवेद् ध्रुवम् ।   
धनेशो भवति क्षिप्रं ब्रह्मज्ञानी भवेन्नरः ॥ ३५-२ ॥  
योगानामधिपो राजा वीरभद्रो यथाकविः ।   
विरिञ्चिगणनाथस्य कृपा भवति सर्वदा ॥ ३५-३ ॥  
यः करोति पञ्चयोगं स स्यादमरविग्रहः ।   
धौतीयोगं प्रवक्ष्यामि यत्कृत्वा निर्मलो भवेत् ॥ ३५-४ ॥  
अत्यन्तगुह्यं योगं च समाधिकरणं नृणाम् ।   
यदि न कुरुते योगं तदा मरणमाप्नुयात् ॥ ३५-५ ॥  
धौतीयोगं विना नाथ कः सिद्ध्यति महीतले ।   
सूक्ष्मात्सूक्ष्मतरं वस्त्रं द्वात्रिंशद्धस्तमानतः ॥ ३५-६ ॥  
एकहस्तक्रमेणैव यः करोति शनैः शनैः ।   
यावद् द्वात्रिंशद्धस्तञ्च तावत्कालं क्रियाञ्चरेत् ॥ ३५-७ ॥  
एतत्क्रिया प्रयोगेण योगी भवति तत्क्षणात् ।   
क्रमेण मन्त्रसिद्धिः स्यात् कालजालवशं नयेत् ॥ ३५-८ ॥  
एतन्मध्ये चासनानि शरीरस्थानि चाचरेत् ।   
दृढासने योगसिद्धिरिति तन्त्रार्थनिर्णयः ॥ ३५-९ ॥  
सिद्धे मनौ परावाप्तिः पञ्चयोगासनेन च ।   
पार्श्वे चाष्टाङ्गुलं वस्त्रं दीर्घे द्वात्रिंशदीश्वर ॥ ३५-१० ॥  
एतत् सूक्ष्मं सुवसनं गृहीत्वा कारयेद् यतिः ।   
जितेन्द्रियः सदा कुर्याद् ज्ञानध्याननिषेवणः ॥ ३५-११ ॥  
कुलीनः पण्डितो मानी विवेकी सुस्थिराशयः ।   
धौतीयोगं सदा कुर्यात्तदैव शुचिगो भवेत् ॥ ३५-१२ ॥  
अनाचारेण हानिः स्यादिन्द्रियाणां बलेन च ।   
महापातकमुख्यानां सङ्गदोषेण हानयः ॥ ३५-१३ ॥  
सम्भवन्ति महादेव कालयोगं सुकर्म च ।   
वृद्धो वा यौवनस्थो वा बालो वा जड एव च ॥ ३५-१४ ॥  
करणाद्दीर्घजीवी स्यादमरो लोकवल्लभः ।   
मन्त्रसिद्धिरष्टसिद्धिः स सिद्धीनामधीश्वरः ॥ ३५-१५ ॥  
शनैः शनैः सदा कुर्यात् कालदोषविनाशनात् ।   
हृदयग्रन्थिभेदेन सर्वावयववर्धनम् ॥ ३५-१६ ॥  
तदा महाबलो ज्ञानी चारुवर्णो महाशयः ।   
धौतीयोगोद्भवं कामं महामरणकारणम् ॥ ३५-१७ ॥  
तस्य त्यागं यः करोति स नरो देवविक्रमः ।   
श्वासं त्यक्त्वा स्तम्भनञ्च मनो दद्यान्महानिले ॥ ३५-१८ ॥  
श्वासादीनाञ्च गणनमवश्यं भावयेद् गृहे ।   
प्राणायामविधानेन सर्वकालं सुखी भवेत् ॥ ३५-१९ ॥  
वायुपानं सदा कुर्यात् ध्यानं कुर्यात्सदैव हि ।   
प्रत्याहारं सदा कुर्यात् मनोनिवेशनं सदा ॥ ३५-२० ॥  
मानसादिप्रजाप्यञ्च सदा कुर्यान्मनोलयम् ।   
धौतीयोगान्तरं हि नेउलीङ्कर्म चाचरेत् ॥ ३५-२१ ॥  
नेउलीयोगमात्रेण आसने नेउलोपमः ।   
नेउलीसाधनादेव चिरजीवी निरामयः ॥ ३५-२२ ॥  
अन्तरात्मा सदा मौनी निर्मलात्मा सदा सुखी ।   
सर्वदा समयानन्दः कारणानन्दविग्रहः ॥ ३५-२३ ॥  
योगाभ्यासं सदा कुर्यात् कुण्डली साधनादिकम् ।   
कृत्वा मन्त्री खेचरत्वं प्राप्नोति नात्र संशयः ॥ ३५-२४ ॥  
तत्प्रकारं प्रवक्ष्यामि सावधानावधारय ।   
भुक्त्वा मुद्गान्नपक्वञ्च बारैकं प्रतिपालयेत् ॥ ३५-२५ ॥  
प्रपालयेत्सोदरञ्च कटिनासाविवजीतः ।   
पुनः पुनश्चालनञ्च कुर्यात् स्वोदरमध्यकम् ॥ ३५-२६ ॥  
कुलालचक्रवत् कुर्यात् भ्रामणञ्चोदरस्य च ।   
सर्वाङ्गचालनादेव कुण्डलीचालनं भवेत् ॥ ३५-२७ ॥  
चालनात् कुण्डलीदेव्याश्चैतन्या सा भवेत् प्रभो ।   
एतस्यानन्तरं नाथ क्षालनं परिकीतीतम् ॥ ३५-२८ ॥  
नाडीनां क्षालनादेव सर्वविद्यानिधिर्भवेत् ।   
सर्वत्र जयमाप्नोति कालिकादर्शनं भवेत् ॥ ३५-२९ ॥  
वायुसिद्धिर्भवेत्तस्य पञ्चभूतस्य सिद्धिभाक् ।   
तस्य कीतीस्त्रिभुवने कामदेवबलोपमः ॥ ३५-३० ॥  
सर्वत्रगामी स भवेदिन्द्रियाणां पतिर्भवेत् ।   
मुण्डासनं हि सर्वत्र सर्वदा कारयेद् बुधः ॥ ३५-३१ ॥  
ऊद्र्ध्वे मुण्डासनं कृत्वा अधोहस्ते जपं चरेत् ।   
यदि त्रिदिनमाकर्तुं समर्थो मुण्डिकासनम् ॥ ३५-३२ ॥  
तदा हि सर्वनाड्यश्च वशीभूता न संशयः ।   
नाडीक्षालनयोगेन मोक्षदाता स्वय भवेत् ॥ ३५-३३ ॥  
नाडीयोगेन सर्वार्थसिद्धिः स्यान्मुण्डिकासनात् ।   
मुण्डासन यः करोति नेऊलि--सिद्धिगो यदि ॥ ३५-३४ ॥  
नेऊलीसाधनगतो नेऊलीसाधनोत्तमः ।   
तदा क्षालनयोगेन सिद्धिमाप्नोति साधकः ॥ ३५-३५ ॥  
नेऊलीं यो न जानाति स कथं कर्त्तुमुत्तमः ।   
स धीरो मानसचरो मतिमान् स जितेन्द्रियः ॥ ३५-३६ ॥  
यो नेऊली योगसारं कर्त्तुमुत्तमपारगः ।   
स चावश्य क्षालनञ्च कुर्यात् नाड्यादिशोधनात् ॥ ३५-३७ ॥  
नेऊलीयोगमार्गेण नाडीक्षालनपारगः ।   
भवत्येव महाकाल राजराजेश्वरो यथा ॥ ३५-३८ ॥  
पृथिवीपालनरतो विग्रहस्ते प्रपालनम् ।   
केवलं प्राणवायोश्च धारणात् क्षालनं भवेत् ॥ ३५-३९ ॥  
विना क्षालनयोगेन देहशुद्धिर्नजायते ।   
क्षालनं नाडिकादीनां कफपित्तमलादिकम् ॥ ३५-४० ॥  
करोति यत्नतो योगी मुण्डासननिषेवणात् ।   
वायुग्रहणमेवं हि नेऊलीवशकालके ॥ ३५-४१ ॥  
न कुर्यात् केवलं नाथ अन्यकाले सदा चरेत् ।   
यावन्नेऊलीं न जानाति तावत् वायुं न सम्पिबेत् ॥ ३५-४२ ॥  
बहुतरं न सङग्राह्यं वायोरागमनादिकम् ।   
केवलं श्वासगणनं यावन्नेऊली न सिद्ध्यति ॥ ३५-४३ ॥  
पञ्चस्वरा प्रकथिता योगिनी सिद्धिदायिका ।   
पञ्चस्वरसाधनादेव पञ्चवायुर्वशो भवेत् ॥ ३५-४४ ॥  
प्रतापे सूर्यतुल्यः स्यात् शोकदोषापहारकः ।   
सर्वयोगस्थिरतरं सम्प्राप्य योगिराड् भवेत् ॥ ३५-४५ ॥  
  
इति श्रीरुद्रयामले उत्तरतन्त्रे महातन्त्रोद्दीपने षट्चक्रप्रकाशे भैरवभैरवी संवादे   
पञ्चस्वरयोगसाधनं नाम पञ्चत्रिंशः पटलः ॥ ३५ ॥  
  
  
अथ षडस्त्रिंशः पटलः  
  
  
श्रीआनन्दभैरवी उवाच  
अथ कान्त प्रवक्ष्यामि कुण्डलीचेतनादिकम् ।   
सहस्रनामसकलं कुण्डलिन्याः प्रियं सुखम् ॥ ३६-१ ॥  
अष्टोत्तरं महापुण्यं साक्षात् सिद्धिप्रदायकम् ।   
तव प्रेमवशेनैव कथयामि शृणुष्व तत् ॥ ३६-२ ॥  
विना यजनयोगेन विना ध्यानेन यत्फलम् ।   
तत्फलं लभते सद्यो विद्यायाः सुकृपा भवेत् ॥ ३६-३ ॥  
या विद्या भुवनेशानी त्रैलोक्यपरिपूजिता ।   
सा देवी कुण्डली माता त्रैलोक्यं पाति सर्वदा ॥ ३६-४ ॥  
तस्या नाम सहस्राणि अष्टोत्तरशतानि च ।   
श्रवणात्पठनान्मन्त्री महाभक्तो भवेदिह ॥ ३६-५ ॥  
एहिके स भवेन्नाथ जीवन्मुक्तो महाबली ॥ ३६-६ ॥  
अस्य श्रीमन्महाकुण्डलीसाष्टोत्तरसहस्रनामस्तोत्रस्य ब्रह्मषीर्जगतीच्छन्दो भगवती   
श्रीमन्महाकुण्डलीदेवता सर्वयोगसमृद्धिसिद्ध्यर्थे विनियोगः ॥  
कुलेश्वरी कुलानन्दा कुलीना कुलकुण्डली ।   
श्रीमन्महाकुण्डली च कुलकन्या कुलप्रिया ॥ ३६-७ ॥  
कुलक्षेत्रस्थिता कौली कुलीनार्थप्रकाशिनी ।   
कुलाख्या कुलमार्गस्था कुलशास्त्रार्थपातिनी ॥ ३६-८ ॥  
कुलज्ञा कुलयोग्या च कुलपुष्पप्रकाशिनी  
कुलीना च कुलाध्यक्शा कुलचन्दनलेपिता ॥ ३६-९ ॥  
कुलरूपा कुलोद्भूता कुलकुण्डलिवासिनी ।   
कुलाभिन्ना कुलोत्पन्ना कुलाचारविनोदिनी ॥ ३६-१० ॥  
कुलवृक्शसमुद्भूता कुलमाला कुलप्रभा ।   
कुलज्ञा कुलमध्यस्था कुलकङ्कणशोभिता ॥ ३६-११ ॥  
कुलोत्तरा कौलपूजा कुलालापा कुलक्रिया ।   
कुलभेदा कुलप्राणा कुलदेवी कुलस्तुतिः ॥ ३६-१२ ॥  
कौलिका कालिका काल्या कलिभिन्ना कलाकला ।   
कलिकल्मषहन्त्री च कलिदोषविनाशिनी ॥ ३६-१३ ॥  
कङ्काली केवलानन्दा कालज्ञा कालधारिणी ।   
कौतुकी कौमुदी केका काका काकलयान्तरा ॥ ३६-१४ ॥  
कोमलाङ्गी करालास्या कन्दपूज्या च कोमला ।   
कैशोरी काकपुच्छस्था कम्बलासनवासिनी ॥ ३६-१५ ॥  
कैकेयीपूजिता कोला कोलपुत्री कपिध्वजा ।   
कमला कमलाक्शी च कम्बलाश्वतरप्रिया ॥ ३६-१६ ॥  
कलिकाभङ्गदोषस्था कालज्ञा कालकुण्डली ।   
काव्यदा कविता वाणी कालसन्दर्भभेदिनी ॥ ३६-१७ ॥  
कुमारी करुणाकारा कुरुसैन्यविनाशिनी ।   
कान्ता कुलगता कामा कामिनी कामनाशिनी ॥ ३६-१८ ॥  
कामोद्भवा कामकन्या केवला कालघातिनी ।   
कैलासशिखरारूढा कैलासपतिसेविता ॥ ३६-१९ ॥  
कैलासनाथनमिता केयूरहारमण्डिता ।   
कन्दर्पा कठिनानन्दा कुलगा कीचकृत्यहा ॥ ३६-२० ॥  
कमलास्या कठोरा च कीटरूपा कटिस्थिता ।   
कन्देश्वरी कन्दरूपा कोलिका कन्दवासिनी ॥ ३६-२१ ॥  
कूटस्था कूटभक्शा च कालकूटविनाशिनी ।   
कामाख्या कमला काम्या कामराजतनूद्भवा ॥ ३६-२२ ॥  
कामरूपधरा कम्रा कमनीया कविप्रिया ।   
कञ्जानना कञ्जहस्ता कञ्जपत्रायतेक्शणा ॥ ३६-२३ ॥  
काकिनी कामरूपस्था कामरूपप्रकाशिनी ।   
कोलाविध्वंसिनी कङ्का कलङ्कार्ककलङ्किनी ॥ ३६-२४ ॥  
महाकुलनदी कर्णा कर्णकाण्डविमोहिनी ।   
काण्डस्था काण्डकरुणा कर्मकस्था कुटुम्बिनी ॥ ३६-२५ ॥  
कमलाभा भवा कल्ला करुणा करुणामयी ।   
करुणेशी कराकर्त्री कर्तृहस्ता कलोदया ॥ ३६-२६ ॥  
कारुण्यसागरोद्भूता कारुण्यसिन्धुवासिनी ।   
कात्तीकेशी कात्तीकस्था कात्तीकप्राणपालनी ॥ ३६-२७ ॥  
करुणानिधिपूज्या च करणीया क्रिया कला ।   
कल्पस्था कल्पनिलया कल्पातीता च कल्पिता ॥ ३६-२८ ॥  
कुलया कुलविज्ञाना कषीणी कालरात्रिका ।   
कैवल्यदा कोकरस्था कलमञ्जीररञ्जनी ॥ ३६-२९ ॥  
कलयन्ती कालजिह्वा किङ्करासनकारिणी ।   
कुमुदा कुशलानन्दा कौशल्याकाशवासिनी ॥ ३६-३० ॥  
कसापहासहन्त्री च कैवल्यगुणसम्भवा ।   
एकाकिनी अर्करूपा कुवला कर्कटस्थिता ॥ ३६-३१ ॥  
कर्कोटका कोष्ठरूपा कूटवह्निकरस्थिता ।   
कूजन्ती मधुरध्वानं कामयन्ती सुलक्शणम् ॥ ३६-३२ ॥  
केतकी कुसुमानन्दा केतकीपुण्यमण्डिता ।   
कर्पूरपूररुचिरा कर्पूरभक्शणप्रिया ॥ ३६-३३ ॥  
कपालपात्रहस्ता च कपालचन्द्रधारिणी ।   
कामधेनुस्वरूपा च कामधेनुः क्रियान्विता ॥ ३६-३४ ॥  
कश्यपी काश्यपा कुन्ती केशान्ता केशमोहिनी ।   
कालकर्त्री कूपकर्त्री कुलपा कामचारिणी ॥ ३६-३५ ॥  
कुङ्कुमाभा कज्जलस्था कमिता कोपघातिनी ।   
केलिस्था केलिकलिता कोपना कर्पटस्थिता ॥ ३६-३६ ॥  
कलातीता कालविद्या कालात्मपुरुषोद्भवा ।   
कष्टस्था कष्टकुष्ठस्था कुष्ठहा कष्टहा कुशा ॥ ३६-३७ ॥  
कालिका स्फुटकर्त्री च काम्बोजा कामला कुला ।   
कुशलाख्या काककुष्ठा कर्मस्था कूर्ममध्यगा ॥ ३६-३८ ॥  
कुण्डलाकारचक्रस्था कुण्डगोलोद्भवा कफा ।   
कपित्थाग्रवसाकाशा कपित्थरोधकारिणी ॥ ३६-३९ ॥  
काहोड। काहड। काड। कङ्कला भाषकारिणी ।   
कनका कनकाभा च कनकाद्रिनिवासिनी ॥ ३६-४० ॥  
कार्पासयज्ञसूत्रस्था कूटब्रह्मार्थसाधिनी ।   
कलञ्जभक्शिणी क्रूरा क्रोधपुञ्जा कपिस्थिता ॥ ३६-४१ ॥  
कपाली साधनरता कनिष्ठाकाशवासिनी ।   
कुञ्जरेशी कुञ्जरस्था कुञ्जरा कुञ्जरागतिः ॥ ३६-४२ ॥  
कुञ्जस्था कुञ्जरमणी कुञ्जमन्दिरवासिनी ।   
कुपिता कोपशून्या च कोपाकोपविवजीता ॥ ३६-४३ ॥  
कपिञ्जलस्था कापिञ्जा कपिञ्जलतरूद्भवा  
कुन्तीप्रेमकथाविष्टा कुन्तीमानसपूजिता ॥ ३६-४४ ॥  
कुन्तला कुन्तहस्ता च कुलकुन्तललोहिनी ।   
कान्ताङ्घ्रसेविका कान्तकुशला कोशलावती ॥ ३६-४५ ॥  
केशिहन्त्री ककुत्स्था च ककुत्स्थवनवासिनी ।   
कैलासशिखरानन्दा कैलासगिरिपूजिता ॥ ३६-४६ ॥  
कीलालनिर्मलाकारा(?) कीलालमुग्धकारिणी ।   
कुतुना कुट्टही कुट्ठा कूटना मोदकारिणी ॥ ३६-४७ ॥  
क्रौङ्कारी क्रौङ्करी काशी कुहुशब्दस्था किरातिनी ।   
कूजन्ती सर्ववचनं कारयन्ती कृताकृतम् ॥ ३६-४८ ॥  
कृपानिधिस्वरूपा च कृपासागरवासिनी ।   
केवलानन्दनिरता केवलानन्दकारिणी ॥ ३६-४९ ॥  
कृमिला कृमिदोषघ्नी कृपा कपटकुट्टिता ।   
कृशाङ्गी क्रमभङ्गस्था किङ्करस्था कटस्थिता ॥ ३६-५० ॥  
कामरूपा कान्तरता कामरूपस्य सिद्धिदा ।   
कामरूपपीठदेवी कामरूपाङ्कुजा कुजा ॥ ३६-५१ ॥  
कामरूपा कामविद्या कामरूपादिकालिका ।   
कामरूपकला काम्या कामरूपकुलेश्वरी ॥ ३६-५२ ॥  
कामरूपजनानन्दा कामरूपकुशाग्रधीः ।   
कामरूपकराकाशा कामरूपतरुस्थिता ॥ ३६-५३ ॥  
कामात्मजा कामकला कामरूपविहारिणी ।   
कामशास्त्रार्थमध्यस्था कामरूपक्रियाकला ॥ ३६-५४ ॥  
कामरूपमहाकाली कामरूपयशोमयी ।   
कामरूपपरमानन्दा कामरूपादिकामिनी ॥ ३६-५५ ॥  
कूलमूला कामरूपपद्ममध्यनिवासिनी ।   
कृताञ्जलिप्रिया कृत्या कृत्यादेवीस्थिता कटा ॥ ३६-५६ ॥  
कटका काटका कोटिकटिघण्टविनोदिनी ।   
कटिस्थूलतरा काष्ठा कात्यायनसुसिद्धिदा ॥ ३६-५७ ॥  
कात्यायनी काचलस्था कामचन्द्रानना कथा ।   
काश्मीरदेशनिरता काश्मीरी कृषिकर्मजा ॥ ३६-५८ ॥  
कृषिकर्मस्थिता कौर्मा कूर्मपृष्ठनिवासिनी ।   
कालघण्टा नादरता कलमञ्जीरमोहिनी ॥ ३६-५९ ॥  
कलयन्ती शत्रुवर्गान् क्रोधयन्ती गुणागुणम्  
कामयन्ती सर्वकामं काशयन्ती जगत्त्रयम् ॥ ३६-६० ॥  
कौलकन्या कालकन्या कौलकालकुलेश्वरी  
कौलमन्दिरसंस्था च कुलधर्मविडम्बिनी ॥ ३६-६१ ॥  
कुलधर्मरताकारा कुलधर्मविनाशिनी ।   
कुलधर्मपण्डिता च कुलधर्मसमृद्धिदा ॥ ३६-६२ ॥  
कौलभोगमोक्शदा च कौलभोगेन्द्रयोगिनी ।   
कौलकर्मा नवकुला श्वेतचम्पकमालिनी ॥ ३६-६३ ॥  
कुलपुष्पमाल्याकान्ता कुलपुष्पभवोद्भवा ।   
कौलकोलाहलकरा कौलकर्मप्रिया परा ॥ ३६-६४ ॥  
काशीस्थिता काशकन्या काशी चक्शुःप्रिया कुथा  
काष्ठासनप्रिया काका काकपक्शकपालिका ॥ ३६-६५ ॥  
कपालरसभोज्या च कपालनवमालिनी ।   
कपालस्था च कापाली कपालसिद्धिदायिनी ॥ ३६-६६ ॥  
कपाला कुलकर्त्री च कपालशिखरस्थिता ।   
कथना कृपणश्रीदा कृपी कृपणसेविता ॥ ३६-६७ ॥  
कर्महन्त्री कर्मगता कर्माकर्मविवजीता ।   
कर्मसिद्धिरता कामी कर्मज्ञाननिवासिनी ॥ ३६-६८ ॥  
कर्मधर्मसुशीला च कर्मधर्मवशङ्करी ।   
कनकाब्जसुनिर्माणमहासिंहासनस्थिता ॥ ३६-६९ ॥  
कनकग्रन्थिमाल्याढ्या कनकग्रन्थिभेदिनी ।   
कनकोद्भवकन्या च कनकाम्भोजवासिनी ॥ ३६-७० ॥  
कालकूटादिकूटस्था किटिशब्दान्तरस्थिता ।   
कङ्कपक्शिनादमुखा कामधेनूद्भवा कला ॥ ३६-७१ ॥  
कङ्कणाभा धरा कर्द्दा कर्द्दमा कर्द्दमस्थिता ।   
कर्द्दमस्थजलाच्छन्ना कर्द्दमस्थजनप्रिया ॥ ३६-७२ ॥  
कमठस्था कार्मुकस्था कम्रस्था कंसनाशिनी ।   
कंसप्रिया कंसहन्त्री कंसाज्ञानकरालिनी ॥ ३६-७३ ॥  
काञ्चनाभा काञ्चनदा कामदा क्रमदा कदा ।   
कान्तभिन्ना कान्तचिन्ता कमलासनवासिनी ॥ ३६-७४ ॥  
कमलासनसिद्धिस्था कमलासनदेवता ।   
कुत्सिता कुत्सितरता कुत्सा शापविवजीता ॥ ३६-७५ ॥  
कुपुत्ररक्शिका कुल्ला कुपुत्रमानसापहा ।   
कुजरक्शकरी कौजी कुब्जाख्या कुब्जविग्रहा ॥ ३६-७६ ॥  
कुनखी कूपदीक्शुस्था कुकरी कुधनी कुदा ।   
कुप्रिया कोकिलानन्दा कोकिला कामदायिनी ॥ ३६-७७ ॥  
कुकामिना कुबुद्धिस्था कूर्पवाहन मोहिनी ।   
कुलका कुललोकस्था कुशासनसुसिद्धिदा ॥ ३६-७८ ॥  
कौशिकी देवता कस्या कन्नादनादसुप्रिया ।   
कुसौष्ठवा कुमित्रस्था कुमित्रशत्रुघातिनी ॥ ३६-७९ ॥  
कुज्ञाननिकरा कुस्था कुजिस्था कर्जदायिनी ।   
ककर्जा कर्ज्जकरिणी कर्जवद्धविमोहिनी ॥ ३६-८० ॥  
कर्जशोधनकर्त्री च कालास्त्रधारिणी सदा ।   
कुगतिः कालसुगतिः कलिबुद्धिविनाशिनी ॥ ३६-८१ ॥  
कलिकालफलोत्पन्ना कलिपावनकारिणी ।   
कलिपापहरा काली कलिसिद्धिसुसूक्ष्मदा ॥ ३६-८२ ॥  
कालिदासवाक्यगता कालिदाससुसिद्धिदा ।   
कलिशिक्शा कालशिक्शा कन्दशिक्शापरायणा ॥ ३६-८३ ॥  
कमनीयभावरता कमनीयसुभक्तिदा ।   
करकाजनरूपा च कक्शावादकरा। करा ॥ ३६-८४ ॥  
कञ्चुवर्णा काकवर्णा क्रोष्टुरूपा कषामला ।   
क्रोष्ट्र्नादरता कीता कातरा कातरप्रिया ॥ ३६-८५ ॥  
कातरस्था कातराज्ञा कातरानन्दकारिणी ।   
काशमर्द्दतरूद्भूता काशमर्द्दविभक्शिणी ॥ ३६-८६ ॥  
कष्टहानिः कष्टदात्री कष्टलोकविरक्तिदा ।   
कायागता कायसिद्धिः कायानन्दप्रकाशिनी ॥ ३६-८७ ॥  
कायगन्धहरा कुम्भा कायकुम्भा कठोरिणी ।   
कठोरतरुसंस्था च कठोरलोकनाशिनी ॥ ३६-८८ ॥  
कुमार्गस्थापिता कुप्रा कार्पासतरुसम्भवा ।   
कार्पासवृक्शसूत्रस्था कुवर्गस्था करोत्तरा ॥ ३६-८९ ॥  
कर्णाटकर्णसम्भूता कार्णाटी कर्णपूजिता ।   
कर्णास्त्ररक्शिका कर्णा कर्णहा कर्णकुण्डला ॥ ३६-९० ॥  
कुन्तलादेशनमिता कुटुम्बा कुम्भकारिका ।   
कर्णासरासना कृष्टा कृष्णहस्ताम्बुजाजीता ॥ ३६-९१ ॥  
कृष्णाङ्गी कृष्णदेहस्था कुदेशस्था कुमङ्गला ।   
क्रूरकर्मस्थिता कोरा किरात कुलकामिनी ॥ ३६-९२ ॥  
कालवारिप्रिया कामा काव्यवाक्यप्रिया क्रुधा ।   
कञ्जलता कौमुदी च कुज्योत्स्ना कलनप्रिया ॥ ३६-९३ ॥  
कलना सर्वभूतानां कपित्थवनवासिनी ।   
कटुनिम्बस्थिता काख्या कवर्गाख्या कवगीका ॥ ३६-९४ ॥  
किरातच्छेदिनी कार्या कार्याकार्यविवजीता ।   
कात्यायनादिकल्पस्था कात्यायनसुखोदया ॥ ३६-९५ ॥  
कुक्षेत्रस्था कुलाविघ्ना करणादिप्रवेशिनी ।   
काङ्काली किङ्कला काला किलिता सर्वकामिनी ॥ ३६-९६ ॥  
कीलितापेक्शिता कूटा कूटकुङ्कुमचचीता ।   
कुङ्कुमागन्धनिलया कुटुम्बभवनस्थिता ॥ ३६-९७ ॥  
कुकृपा करणानन्दा कवितारसमोहिनी ।   
काव्यशास्त्रानन्दरता काव्यपूज्या कवीश्वरी ॥ ३६-९८ ॥  
कटकादिहस्तिरथहयदुन्दुभिशब्दिनी ।   
कितवा क्रूरधूर्तस्था केकाशब्दनिवासिनी ॥ ३६-९९ ॥  
कें केवलाम्बिता केता केतकीपुष्पमोहिनी ।   
कैं कैवल्यगुणोद्वास्या कैवल्यधनदायिनी ॥ ३६-१०० ॥  
करी धनीन्द्रजननी काक्शताक्शकलङ्किनी ।   
कुडुवान्ता कान्तिशान्ता काङ्क्शा पारमहंस्यगा ॥ ३६-१०१ ॥  
कर्त्री चित्ता कान्तवित्ता कृषणा कृषिभोजिनी ।   
कुङ्कुमाशक्तहृदया केयूरहारमालिनी ॥ ३६-१०२ ॥  
कीश्वरी केशवा कुम्भा कैशोरजनपूजिता ।   
कलिकामध्यनिरता कोकिलस्वरगामिनी ॥ ३६-१०३ ॥  
कुरदेहहरा कुम्बा कुडुम्बा कुरभेदिनी ।   
कुण्डलीश्वरसंवादा कुण्डलीश्वरमध्यगा ॥ ३६-१०४ ॥  
कालसूक्ष्मा कालयज्ञा कालहारकरी कहा ।   
कहलस्था कलहस्था कलहा कलहाङ्करी ॥ ३६-१०५ ॥  
कुरङ्गी श्रीकुरङ्गस्था कोरङ्गी कुण्डलापहा ।   
कुकलङ्की कृष्णबुद्धिः कृष्णा ध्याननिवासिनी ॥ ३६-१०६ ॥  
कुतवा काष्ठवलता कृतार्थकरणी कुसी ।   
कलनकस्था कस्वरस्था कलिका दोषभङ्गजा ॥ ३६-१०७ ॥  
कुसुमाकारकमला कुसुमस्रग्विभूषणा ।   
किञ्जल्का कैतवार्कशा कमनीयजलोदया ॥ ३६-१०८ ॥  
ककारकूटसर्वाङ्गी ककाराम्बरमालिनी ।   
कालभेदकरा काटा कर्पवासा ककुत्स्थला ॥ ३६-१०९ ॥  
कुवासा कबरी कर्वा कूसवी कुरुपालनी ।   
कुरुपृष्ठा कुरुश्रेष्ठा कुरूणां ज्ञाननाशिनी ॥ ३६-११० ॥  
कुतूहलरता कान्ता कुव्याप्ता कष्टबन्धना ।   
कषायणतरुस्था च कषायणरसोद्भवा ॥ ३६-१११ ॥  
कतिविद्या कुष्ठदात्री कुष्ठिशोकविसर्जनी ।   
काष्ठासनगता कार्याश्रया का श्रयकौलिका ॥ ३६-११२ ॥  
कालिका कालिसन्त्रस्ता कौलिकध्यानवासिनी ।   
कॢप्तस्था कॢप्तजननी कॢप्तच्छन्ना कलिध्वजा ॥ ३६-११३ ॥  
केशवा केशवानन्दा केश्यादिदानवापहा ।   
केशवाङ्गजकन्या च केशवाङ्गजमोहिनी ॥ ३६-११४ ॥  
किशोरार्चनयोग्या च किशोरदेवदेवता ।   
कान्तश्रीकरणी कुत्या कपटा प्रियघातिनी ॥ ३६-११५ ॥  
कुकामजनिता कौञ्चा कौञ्चस्था कौञ्चवासिनी ।   
कूपस्था कूपबुद्धिस्था कूपमाला मनोरमा ॥ ३६-११६ ॥  
कूपपुष्पाश्रया कान्तिः क्रमदाक्रमदाक्रमा ।   
कुविक्रमा कुक्रमस्था कुण्डलीकुण्डदेवता ॥ ३६-११७ ॥  
कौण्डिल्यनगरोद्भूता कौण्डिल्यगोत्रपूजिता ।   
कपिराजस्थिता कापी कपिबुद्धिबलोदया ॥ ३६-११८ ॥  
कपिध्यानपरा मुख्या कुव्यवस्था कुसाक्शिदा ।   
कुमध्यस्था कुकल्पा च कुलपङ्क्तिप्रकाशिनी ॥ ३६-११९ ॥  
कुलभ्रमरदेहस्था कुलभ्रमरनादिनी ।   
कुलासङ्गा कुलाक्शी च कुलमत्ता कुलानिला ॥ ३६-१२० ॥  
कलिचिन्हा कालचिन्हा कण्ठचिन्हा कवीन्द्रजा ।   
करीन्द्रा कमलेशश्रीः कोटिकन्दर्पदर्पहा ॥ ३६-१२१ ॥  
कोटितेजोमयी कोट्या कोटीरपद्ममालिनी ।   
कोटीरमोहिनी कोटिः कोटिकोटिविधूद्भवा ॥ ३६-१२२ ॥  
कोटिसूर्यसमानास्या कोटिकालानलोपमा ।   
कोटीरहारललिता कोटिपर्वतधारिणी ॥ ३६-१२३ ॥  
कुचयुग्मधरा देवी कुचकामप्रकाशिनी ।   
कुचानन्दा कुचाच्छन्ना कुचकाठिन्यकारिणी ॥ ३६-१२४ ॥  
कुचयुग्ममोहनस्था कुचमायातुरा कुचा ।   
कुचयौवनसम्मोहा कुचमर्द्दनसौख्यदा ॥ ३६-१२५ ॥  
काचस्था काचदेहा च काचपूरनिवासिनी ।   
काचग्रस्था काचवर्णा कीचकप्राणनाशिनी ॥ ३६-१२६ ॥  
कमला लोचनप्रेमा कोमलाक्शी मनुप्रिया ।   
कमलाक्शी कमलजा कमलास्या करालजा ॥ ३६-१२७ ॥  
कमलाङ्घिरद्वया काम्या कराख्या करमालिनी ।   
करपद्मधरा कन्दा कन्दबुद्धिप्रदायिनी ॥ ३६-१२८ ॥  
कमलोद्भवपुत्री च कमला पुत्रकामिनी ।   
किरन्ती किरणाच्छन्ना किरणप्राणवासिनी ॥ ३६-१२९ ॥  
काव्यप्रदा काव्यचित्ता काव्यसारप्रकाशिनी ।   
कलाम्बा कल्पजननी कल्पभेदासनस्थिता ॥ ३६-१३० ॥  
कालेच्छा कालसारस्था कालमारणघातिनी ।   
किरणक्रमदीपस्था कर्मस्था क्रमदीपिका ॥ ३६-१३१ ॥  
काललक्ष्मीः कालचण्डा कुलचण्डेश्वरप्रिया ।   
काकिनीशक्तिदेहस्था कितवा किन्तकारिणी ॥ ३६-१३२ ॥  
करञ्चा कञ्चुका क्रौञ्चा काकचञ्चुपुटस्थिता ।   
काकाख्या काकशब्दस्था कालाग्निदहनाथीका ॥ ३६-१३३ ॥  
कुचक्शनिलया कुत्रा कुपुत्रा क्रतुरक्शिका ।   
कनकप्रतिभाकारा करबन्धाकृतिस्थिता ॥ ३६-१३४ ॥  
कृतिरूपा कृतिप्राणा कृतिक्रोधनिवारिणी ।   
कुक्शिरक्शाकरा कुक्शा कुक्शिब्रह्माण्डधारिणी ॥ ३६-१३५ ॥  
कुक्शिदेवस्थिता कुक्शिः क्रियादक्शा क्रियातुरा ।   
क्रियानिष्ठा क्रियानन्दा क्रतुकर्मा क्रियाप्रिया ॥ ३६-१३६ ॥  
कुशलासवसंशक्ता कुशारिप्राणवल्लभा ।   
कुशारिवृक्शमदिरा काशीराजवशोद्यमा ॥ ३६-१३७ ॥  
काशीराजगृहस्था च कर्णभ्रातृगृहस्थिता ।   
कर्णाभरणभूषाढ्या कण्ठभूषा च कण्ठिका ॥ ३६-१३८ ॥  
कण्ठस्थानगता कण्ठा कण्ठपद्मनिवासिनी ।   
कण्ठप्रकाशकरिणी कण्ठमाणिक्यमालिनी ॥ ३६-१३९ ॥  
कण्ठपद्मसिद्धिकरी कण्ठाकाशनिवासिनी  
कण्ठपद्मसाकिनीस्था कण्ठषोडशपत्रिका ॥ ३६-१४० ॥  
कृष्णाजिनधरा विद्या कृष्णाजिनसुवाससी ।   
कुतकस्था कुखेलस्था कुण्डवालङ्कृताकृता ॥ ३६-१४१ ॥  
कलगीता कालघजा कलभङ्गपरायणा ।   
कालीचन्द्रा कला काव्या कुचस्था कुचलप्रदा ॥ ३६-१४२ ॥  
कुचौरघातिनी कच्छा कच्छादस्था कजातना ।   
कञ्जाछदमुखी कञ्जा कञ्जतुण्डा कजीवली ॥ ३६-१४३ ॥  
कामराभार्सुरवाद्यस्था कियधङ्कारनादिनी ।   
कणादयज्ञसूत्रस्था कीलालयज्ञसञ्ज्ञका ॥ ३६-१४४ ॥  
कटुहासा कपाटस्था कटधूमनिवासिनी ।   
कटिनादघोरतरा कुट्टला पाटलिप्रिया ॥ ३६-१४५ ॥  
कामचाराब्जनेत्रा च कामचोद्गारसङ्क्रमा ।   
काष्ठपर्वतसन्दाहा कुष्ठाकुष्ठ निवारिणी ॥ ३६-१४६ ॥  
कहोडमन्त्रसिद्धस्था काहला डिण्डिमप्रिया ।   
कुलडिण्डिमवाद्यस्था कामडामरसिद्धिदा ॥ ३६-१४७ ॥  
कुलामरवध्यस्था कुलकेकानिनादिनी ।   
कोजागरढोलनादा कास्यवीररणस्थिता ॥ ३६-१४८ ॥  
कालादिकरणच्छिद्रा करुणानिधिवत्सला ।   
क्रतुश्रीदा कृतार्थश्रीः कालतारा कुलोत्तरा ॥ ३६-१४९ ॥  
कथापूज्या कथानन्दा कथना कथनप्रिया ।   
कार्थचिन्ता कार्थविद्या काममिथ्यापवादिनी ॥ ३६-१५० ॥  
कदम्बपुष्पसङ्काशा कदम्बपुष्पमालिनी ।   
कादम्बरी पानतुष्टा कायदम्भा कदोद्यमा ॥ ३६-१५१ ॥  
कुङ्कुलेपत्रमध्यस्था कुलाधारा धरप्रिया ।   
कुलदेवशरीरार्धा कुलधामा कलाधरा ॥ ३६-१५२ ॥  
कामरागा भूषणाढ्या कामिनीरगुणप्रिया ।   
कुलीना नागहस्ता च कुलीननागवाहिनी ॥ ३६-१५३ ॥  
कामपूरस्थिता कोपा कपाली बकुलोद्भवा ।   
कारागारजनापाल्या कारागारप्रपालिनी ॥ ३६-१५४ ॥  
क्रियाशक्तिः कालपङ्क्तिः कार्णपङ्क्तिः कफोदया ।   
कामफुल्लारविन्दस्था कामरूपफलाफला ॥ ३६-१५५ ॥  
कायफला कायफेणा कान्ता नाडीफलीश्वरा ।   
कमफेरुगता गौरी कायवाणी कुवीरगा ॥ ३६-१५६ ॥  
कबरीमणिबन्धस्था कावेरीतीर्थसङ्गमा ।   
कामभीतिहरा कान्ता कामवाकुभ्रमातुरा ॥ ३६-१५७ ॥  
कविभावहरा भामा कमनीयभयापहा ।   
कामगर्भदेवमाता कामकल्पलतामरा ॥ ३६-१५८ ॥  
कमठप्रियमांसादा कमठा मर्कटप्रिया ।   
किमाकारा किमाधारा कुम्भकारमनस्थिता ॥ ३६-१५९ ॥  
काम्ययज्ञस्थिता चण्डा काम्ययज्ञोपवीतिका ।   
कामयागसिद्धिकरी काममैथुनयामिनी ॥ ३६-१६० ॥  
कामाख्या यमलाशस्था कालयामा कुयोगिनी ।   
कुरुयागहतायोग्या कुरुमांसविभक्शिणी ॥ ३६-१६१ ॥  
कुरुरक्तप्रियाकारी किङ्करप्रियकारिणी ।   
कर्त्रीश्वरी कारणात्मा कविभक्शा कविप्रिया ॥ ३६-१६२ ॥  
कविशत्रुप्रष्ठलग्ना कैलासोपवनस्थिता ।   
कलित्रिधा त्रिसिद्धिस्था कलित्रिदिनसिद्धिदा ॥ ३६-१६३ ॥  
कलङ्करहिता काली कलिकल्मषकामदा ।   
कुलपुष्परङ्ग सूत्रमणिग्रन्थिसुशोभना ॥ ३६-१६४ ॥  
कम्बोजवङ्गदेशस्था कुलवासुकिरक्शिका ।   
कुलशास्त्रक्रिया शान्तिः कुलशान्तिः कुलेश्वरी ॥ ३६-१६५ ॥  
कुशलप्रतिभा काशी कुलषट्चक्रभेदिनी ।   
कुलषट्पद्ममध्यस्था कुलषट्पद्मदीपिनी ॥ ३६-१६६ ॥  
कृष्णमार्जारकोलस्था कृष्णमार्जारषष्ठिका ।   
कुलमार्जारकुपिता कुलमार्जारषोडशी ॥ ३६-१६७ ॥  
कालान्तकवलोत्पन्ना कपिलान्तकघातिनी ।   
कलहासा कालहश्री कलहार्था कलामला ॥ ३६-१६८ ॥  
कक्शपपक्शरक्शा च कुक्षेत्रपक्शसङ्क्शया ।   
काक्शरक्शासाक्शिणी च महामोक्शप्रतिष्ठिता ॥ ३६-१६९ ॥  
अर्ककोटिशतच्छाया आन्वीक्शिकिकराचीता ।   
कावेरीतीरभूमिस्था आग्नेयार्कास्त्रधारिणी ॥ ३६-१७० ॥  
इं किं श्रीं कामकमला पातु कैलासरक्षिणी ।   
मम श्रीं ईं बीजरूपा पातु काली शिरस्थलम् ॥ ३६-१७१ ॥  
उरुस्थलाब्जं सकलं तमोल्का पातु कालिका ।   
ऊडुम्बन्यर्करमणी उष्ट्रेग्रा कुलमातृका ॥ ३६-१७२ ॥  
कृतापेक्षा कृतिमती कुङ्कारी किंलिपिस्थिता ।   
कुन्दीर्घस्वरा कॢप्ता च कें कैलासकराचीका ॥ ३६-१७३ ॥  
कैशोरी कैं करी कैं कें बीजाख्या नेत्रयुग्मकम् ।   
कोमा मतङ्गयजिता कौशल्यादि कुमारिका ॥ ३६-१७४ ॥  
पातु मे कर्णयुग्मन्तु क्रौं क्रौं जीवकरालिनी ।   
गण्डयुग्मं सदा पातु कुण्डली अङ्कवासिनी ॥ ३६-१७५ ॥  
अर्ककोटिशताभासा अक्षराक्षरमालिनी ।   
आशुतोषकरी हस्ता कुलदेवी निरञ्जना ॥ ३६-१७६ ॥  
पातु मे कुलपुष्पाढ्या पृष्ठदेशं सुकृत्तमा ।   
कुमारी कामनापूर्णा पार्श्वदेशं सदावतु ॥ ३६-१७७ ॥  
देवी कामाख्यका देवी पातु प्रत्यङ्गिरा कटिम् ।   
कटिस्थदेवता पातु लिङ्गमूलं सदा मम ॥ ३६-१७८ ॥  
गुह्यदेशं काकिनी मे लिङ्गाधः कुलसिंहिका ।   
कुलनागेश्वरी पातु नितम्बदेशमुत्तमम् ॥ ३६-१७९ ॥  
कङ्कालमालिनी देवी मे पातु चारुमूलकम् ।   
जङ्घायुग्मं सदा पातु कीतीः चक्रापहारिणी ॥ ३६-१८० ॥  
पादयुग्मं पाकसंस्था पाकशासनरक्षिका ।   
कुलालचक्रभ्रमरा पातु पादाङ्गुलीर्मम ॥ ३६-१८१ ॥  
नखाग्राणि दशविधा तथा हस्तद्वयस्य च ।   
विंशरूपा कालनाक्षा सर्वदा परिरक्षतु ॥ ३६-१८२ ॥  
कुलच्छत्राधाररूपा कुलमण्डलगोपिता ।   
कुलकुण्डलिनी माता कुलपण्डितमण्डिता ॥ ३६-१८३ ॥  
काकाननी काकतुण्डी काकायुः प्रखरार्कजा ।   
काकज्वरा काकजिह्वा काकाजिज्ञा सनस्थिता ॥ ३६-१८४ ॥  
कपिध्वजा कपिक्रोशा कपिबाला हिकस्वरा ।   
कालकाञ्ची विंशतिस्था सदा विंशनखाग्रहम् ॥ ३६-१८५ ॥  
पातु देवी कालरूपा कलिकालफलालया ।   
वाते वा पर्वते वापि शून्यागारे चतुष्पथे ॥ ३६-१८६ ॥  
कुलेन्द्रसमयाचारा कुलाचारजनप्रिया ।   
कुलपर्वतसंस्था च कुलकैलासवासिनी ॥ ३६-१८७ ॥  
महादावानले पातु कुमार्गे कुत्सितग्रहे ।   
राज्ञोऽप्रिये राजवश्ये महाशत्रुविनाशने ॥ ३६-१८८ ॥  
कलिकालमहालक्ष्मीः क्रियालक्ष्मीः कुलाम्बरा ।   
कलीन्द्रकीलिता कीला कीलालस्वर्गवासिनी ॥ ३६-१८९ ॥  
दशदिक्षु सदा पातु इन्द्रादिदशलोकपा ।   
नवच्छिन्ने सदा पातु सूर्यादिकनवग्रहा ॥ ३६-१९० ॥  
पातु मां कुलमांसाढ्या कुलपद्मनिवासिनी ।   
कुलद्रव्यप्रिया मध्या षोडशी भुवनेश्वरी ॥ ३६-१९१ ॥  
विद्यावादे विवादे च मत्तकाले महाभये ।   
दुभीक्षादिभये चैव व्याधिसङ्करपीडिते ॥ ३६-१९२ ॥  
कालीकुल्ला कपाली च कामाख्या कामचारिणी ।   
सदा मां कुलसंसर्गे पातु कौले सुसङ्गता ॥ ३६-१९३ ॥  
सर्वत्र सर्वदेशे च कुलरूपा सदावतु ।   
इत्येतत् कथितं नाथ मातुः प्रसादहेतुना ॥ ३६-१९४ ॥  
अष्टोत्तरशतं नाम सहस्रं कुण्डलीप्रियम् ।   
कुलकुण्डलिनीदेव्याः सर्वमन्त्रसुसिद्धये ॥ ३६-१९५ ॥  
सर्वदेवमनूनाञ्च चैतन्याय सुसिद्धये ।   
अणिमाद्यष्टसिद्ध्यर्थं साधकानां हिताय च ॥ ३६-१९६ ॥  
ब्राह्मणाय प्रदातव्यं कुलद्रव्यपराय च ।   
अकुलीनेऽब्राह्मणे च न देयः कुण्डलीस्तवः ।   
प्रवृत्ते कुण्डलीचक्रे सर्वे वर्णा द्विजातयः ॥ ३६-१९७ ॥  
निवृत्ते भैरवीचक्रे सर्वे वर्णाः पृथक्--पृथक् ।   
कुलीनाय प्रदातव्यं साधकाय विशेषतः ॥ ३६-१९८ ॥  
दानादेव हि सिद्धिः स्यान्ममाज्ञाबलहेतुना ।   
मम क्रियायां यस्तिष्ठेत्स मे पुत्रो न संशयः ॥ ३६-१९९ ॥  
स आयाति मम पदं जीवन्मुक्तः स वासवः ।   
आसवेन समांसेन कुलवह्नौ महानिशि ॥ ३६-२०० ॥  
नाम प्रत्येकमुच्चार्य जुहुयात् कायसिद्धये ।   
पञ्चाचाररतो भूत्त्वा ऊद्र्ध्वरेता भवेद्यतिः ॥ ३६-२०१ ॥  
संवत्सरान्मम स्थाने आयाति नात्र संशयः ।   
एहिके कायसिद्धिः स्यात् दैहिके सर्वसिद्धिदः ॥ ३६-२०२ ॥  
वशी भूत्त्वा त्रिमार्गस्थाः स्वर्गभूतलवासिनः ।   
अस्य भृत्याः प्रभवन्ति इन्द्रादिलोकपालकाः ॥ ३६-२०३ ॥  
स एव योगी परमो यस्यार्थेऽयं सुनिश्चलः ।   
स एव खेचरो भक्तो नारदादिशुकोपमः ॥ ३६-२०४ ॥  
यो लोकः प्रजपत्येवं स शिवो न च मानुषः ।   
स समाधिगतो नित्यो ध्यानस्थो योगिवल्लभः ॥ ३६-२०५ ॥  
चतुर्व्यूहगतो देवः सहसा नात्र संशयः ।   
यः प्रधारयते भक्त्या कण्ठे वा मस्तके भुजे ॥ ३६-२०६ ॥  
स भवेत् कालिकापुत्रो विद्यानाथः स्वयम्भुवि ।   
धनेशः पुत्रवान् योगी यतीशः सर्वगो भवेत् ॥ ३६-२०७ ॥  
वामा वामकरे धृत्त्वा सर्वसिद्धीश्वरो भवेत् ॥ ३६-२०८ ॥  
यदि पठति मनुष्यो मानुषी वा महत्या ।   
	सकलधनजनेशी पुत्रिणी जीववत्सा ।   
कुलपतिरिह लोके स्वर्गमोक्षैकहेतुः  
 	स भवति भवनाथो योगिनीवल्लभेशः ॥ ३६-२०९ ॥  
पठति य इह नित्यं भक्तिभावेन मर्त्यो  
	हरणमपि करोति प्राणविप्राणयोगः ।   
स्तवनपठनपुण्यं कोटिजन्माघनाश।   
	कथितुमपि न शक्तोऽहं महामांसभक्षा ॥ ३६-२१० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे महाकुलकुण्डलिनी अष्टोत्तरसहस्रनामस्तवकवचं नाम षट्त्रिंशत्तमः   
पटलः ॥ ३६ ॥  
  
  
  
  
अथ सप्तत्रिंशः पटलः  
  
आनन्दभैरव उवाच  
श्रुतञ्च परमं ज्ञानं धर्माधर्मविवेचनम् ।   
सर्ववेदान्तसारं च सारात्सारं परात्परम् ॥ ३७-१ ॥  
कुण्डलीस्तवनं श्रुत्वा पूर्णोऽहं जगदीश्वरि ।   
ईदानीं श्रोतुमिच्छामि स्वाधिष्ठानं प्रकाशकम् ॥ ३७-२ ॥  
यदि मे सुकृपादृष्टिरानन्दघनसञ्चये  
वद श्रीकुण्डलीयोगं स्वाधिष्ठानविभेदनम् ॥ ३७-३ ॥  
येन क्रमेण भेदं स्यात्तत्प्रकारं विनिर्णय ।   
आनन्दभैरवी उवाच  
महाकाल महावीर आनन्दसागरपिरय ॥ ३७-४ ॥  
योग्योऽसि योगमार्गाणामत एव प्रकथ्यते ।   
येन क्रमेण चक्रस्य भेदः स्यादमरो भवेत् ॥ ३७-५ ॥  
अमरो जितचित्तारिः क्रोधजित् प्रबलो बली ।   
धर्माधर्मज्ञानवांश्च योगी भवति सज्जनः ॥ ३७-६ ॥  
परकालदर्शी विज्ञः स्यात् क्रतुश्रद्धापरायणः ।   
अहङ्कारविहीनो यः स योगी भवति ध्रुवम् ॥ ३७-७ ॥  
महावीरसुसङ्गिनी च सङ्गदोषविवजीतः ।   
महात्मापरमं ब्रह्मज्ञानी भवति योगिराट् ॥ ३७-८ ॥  
विख्यातः सर्वदेशे च किन्तु स्वाश्रयवजीतः ।   
बालको विक्रमी धन्वी धनुर्बाणधरोऽव्ययः ॥ ३७-९ ॥  
स भवेत् योगमार्गेशो विवेकी पापवजीतः ।   
अविद्याग्रन्थिनिश्चेष्टो विवेकधर्मचातकः ॥ ३७-१० ॥  
चतुरो विषमज्ञानवजीतो यज्ञकृत् शुचिः ।   
स भवेद् योगिनीपुत्रो योगानामधिपो भवेत् ॥ ३७-११ ॥  
यदि योगस्थितो मन्त्री वायवीशक्तिनिर्भरः ।   
स एव योगी षण्मासादिति मे तन्त्रनिर्णयः ॥ ३७-१२ ॥  
यो मे तन्त्राणि जानाति सदर्थज्ञानजानि च ।   
स एव चतुरो योगी मम भक्तो न संशयः ॥ ३७-१३ ॥  
यदि वायुपानरतो मन्त्री भवति साधकः ॥ ३७-१४ ॥  
अथ स्वाधिष्ठानं कुलवरगतं षड्दलगत।   
प्रभाकारं विष्णोरतिशयपदं कामनिलयम् ।   
महायोगेन्द्राणां मनसि निलयं चारुकिरण।   
शरच्चन्द्रज्योत्स्नायुतमतिधनं भव्यविषयम् ॥ ३७-१५ ॥  
सदाभावक्षेत्रे सकलसुधियो वेद ॥। ॥।  
यदामापक्षेमे सकलसुधियो वेदपथगाः ।   
विचारं कुर्वन्ति क्षितिगतरताः श्रीप्रभृतयः ।   
महाविष्णोः पीताम्बर नरपते श्यामलतनोः ।   
( प्रकाशस्यान्तःपटस्थ नटवरस्यातिनिलयम् ) ।   
विटच्छायामध्ये निवसति यथा गोकुलकुले ॥ ३७-१६ ॥  
हरिध्यानं कुर्यान्निरवधिमहानन्दरसिकः ।   
स एवात्मा साक्षादिह नववरः षोडशयुवा  
महासर्पारिस्थं स्थितिकरणगं नागगमन।   
मुखं वंशीनादध्वनिगुणधरं भावयति कः ॥ ३७-१७ ॥  
स एवात्मा नित्यो यतिरिह दले कोमलकुले ।   
कुलागारे सारे सरसिजयुते षड्दलवरे ।   
सुरानन्दश्रीदं दिवि दमनकर्त्तारममद।   
सुधाकान्तं कृष्णं परमपुरुषं भावयति कः ॥ ३७-१८ ॥  
महाविद्यासिद्धं कुलपतिमनोमान्ययजित।   
	मुकुन्दं श्रीकृष्णं रसदलगतं स्वागमगत।   
मुरारिं पापारिं नवयुवतिहृत्पद्मसुगत।   
	हृषीकेशं विष्णुं विषयकरणं भावयति कः ॥ ३७-१९ ॥  
स योगेन्द्रो ज्ञानी जयति सृकृतौ कौतुकवता।   
	रमेशं श्रीकृष्णं रसविषहरं मानसचरम् ।   
सरस्वत्या युक्तं कुलरसमयं मुक्तिजडित।   
	भजेच्चैतन्यान्तं सुरगुरुवरं मोक्षमयते ॥ ३७-२० ॥  
यतीन्द्रः सश्रीकः प्रचयति निजं भाव्यविषय।   
	पुराणं योगीन्द्रं हरिमखिलपं कामनिलयम् ।   
महासूक्ष्मं द्वारं कुलवधुरतं वामकिरण।   
	विशालाक्षं कृष्णं निजरसकुले कान्तममरम् ॥ ३७-२१ ॥  
कृपासाक्षीज्ञानं गुणगदितदेहं दाहरहित।   
	महाशौलं सत्यं कुवलयकरिं हन्ति मरणम् ।   
अघावीशं श्रीशं शशिमुखिकराम्भोजयजित।   
	तमात्मानं कृष्णं निजकुलदले योऽपि भजति ॥ ३७-२२ ॥  
महाशब्दोत्पन्नं प्रकृतिविकृतिं कारणकृति।   
	कृपासिन्धुं कृष्णं कुलवधुशतामोदमिलितम् ।   
जगन्नाथं स्तौति क्षितिपतिवशायोपकरण।   
	विराटं ब्रह्माण्डं करणगमहाविष्णुमरणम् ॥ ३७-२३ ॥  
विनोदं व्याकर्तुं त्रिभुवनपतिः श्रीपतिरहो ।   
	प्रचण्डे संसारे उदयति सदाभावसदने ।   
महामेघश्यामस्त्रिफलकरुणासागरकुले ।   
	अमूल्ये सञ्चारे विषयरसनासञ्चय विषम् ॥ ३७-२४ ॥  
स कृष्णः श्री विष्णुः प्रकृतिगदया हन्ति सतत।   
	अतः कृष्णो ध्येयः सुरनरगणैः पञ्चसुमुखैः ।   
कुलाम्भोजे षट्के मनरसदले ध्यानफलितः ।   
	किराती राकिण्या नयन कमलापानमधुरम् ॥ ३७-२५ ॥  
धराधारं पूर्णं गगननिलयं कालपुरुष।   
	मनोगम्यं रम्यं नव नयनलावण्यरसिकम् ।   
सदा ध्यायेत् कृष्णं कुरुगणरिपुं यः कुलपतिः ।   
	निरालम्बः श्यामः प्रकृतियमुनातीरतरुगः ॥ ३७-२६ ॥  
कुलीना गोपीभिः परिमिलितपार्श्वस्थलसुखः ।   
	प्रधानः क्षेत्रज्ञः क्षितिपतिकराम्भोजयजितः ।   
प्रकाशात्मा नाथः प्रचयकरुणो ध्येय इरया ।   
	मनोधर्मं च्छत्रं त्रिविधगुणगानाश्रितकरम् ॥ ३७-२७ ॥  
त्रिकाण्डस्थं खण्डोद्भववनरसं प्राणरसिक।   
	यदा स्तौति प्रातः समयमफले चारुवरदम् ।   
महामोक्षक्षेत्रं कुलवधुयुतं कृष्णपरम।   
	गुणेशं राधेशं रजनिविधुनितं वेदनिलयम् ॥ ३७-२८ ॥  
क्रियादक्षं सूक्ष्मं समयगुणयोगाङ्कजडित।   
	त्रिकोणस्थं गङ्गाजलगलितसारं तारकतनुम् ।   
महाकालानन्दं गगनघनवर्णं सजलक।   
	प्रभावारं भावं तरुणनववपुः श्रीधरमलम् ॥ ३७-२९ ॥  
वनोत्फुलाम्भोजा मनविरचना भालकलया ।   
	महाशोभारूपं कुलपुरुषगं व्याश्रयति यः ।   
स योगी संसारे भवति रसनायोगनिरतः ।   
	मनो यो व्याधाय प्रचुरफलदं कृष्णमखिलम् ॥ ३७-३० ॥  
महाज्ञानोत्साहं गतिगुणवहिः प्राणनिचय।   
	जगत्तारं ब्रह्म निरवधिमहायोगकिरणम् ।   
यदा लोकस्तौति प्रतिदिनमिहानन्दघटित।   
	विकारं सर्वेषां ग्रहणनिलनं भास्करविधोः ॥ ३७-३१ ॥  
महाराहुग्रासं शतशतमहापुण्यनिकरं ।   
कुलानन्दं विष्णुं शशिशतघटारामकिरणम् ।   
मनोगम्यं सूक्ष्मं त्रिगुणजडितं भावयति कः ॥ ३७-३२ ॥  
कृष्णभक्तिं मुदा कृष्णं ध्यात्वा कृत्वा यतिर्भवेत् ।   
श्रीकृष्णचरणाम्भोजे तस्य भक्तिर्न संशयः ॥ ३७-३३ ॥  
कृष्णब्रह्म कृष्णब्रह्मा च त्रिध्यानपरायणः ।   
स कृष्णस्तं जनं नीत्वा ददाति अपि शङ्कर ॥ ३७-३४ ॥  
विना कृष्णपदाम्भोजं स्वाधिष्ठानं कुतो जयम् ।   
कृष्णध्यानान्महापद्मभेदं प्राप्नोति शङ्कर ॥ ३७-३५ ॥  
  
इति श्रीरुद्रयामले उत्तरतन्त्रे महातन्त्रोद्दीपने षट्चक्रप्रकाशे भैरवीभैरवसंवादे    
स्वाधिष्ठानश्रीकृष्णराकिणीसाधनं नाम सप्तत्रिंशत्तमः पटलः ॥ ३७ ॥  
  
  
  
  
अथाष्टात्रिंशः पटलः  
  
आनन्दभैरवी उवाच  
शृणु नाथ प्रवक्ष्यामि श्रीकृष्णसाधनोत्तमम् ।   
येन क्रमेण भक्तिः स्यात्कालजालवशो भवेत् ॥ ३८-१ ॥  
मम पादाम्बुजे भक्तिर्भवत्येव न संशयः ।   
भक्तिमान् यः साधकेन्द्रो महाविष्णुं भजेद्यदि ॥ ३८-२ ॥  
शिवतुल्यो भवेन्नाथ मम भक्तो महीतले ॥ ३८-३ ॥  
श्रीकृष्णं जगदीश्वरं त्रिजगतामानन्दमोक्षात्मक।   
	सम्पूर्णं त्रिगुणावृतं गुणधरं सत्त्वाधिदैवं परम् ।   
लिङ्गाधः स्थितिराज्यपालपुरुषं पञ्चाननस्थायिन।   
	श्रीविष्णुं शुभदं जनो यदि भजेल्लोकः सशक्तिं सुखी ॥ ३८-४ ॥  
आदौ कामं त्रिसर्गं कुलवधुनियुतं कामबीजं त्रिसर्गं ।   
	श्रीकृष्णं वारयुग्मं प्रणययुगलकं चन्द्रिकाकाशयुक्तम् ।   
ब्रह्मद्वन्द्वं भजामि प्रकृति पुरुषिकां काकिनीं तत्परे च ।   
	भूयो भूयो भजामि श्रवणगलयनं वह्निजायाविलग्नम् ॥ ३८-५ ॥  
एतन्मन्त्रं जपित्वा प्रणवमिति नमोऽन्तं तथाद्ये मिलित्वा ।   
	भूयो भूयो नमोऽन्तं त्रिभुवनसहितं क्षोभयेत्तत् क्षणेन ।   
राजश्रीस्तस्य शीर्षे निरवधि वसुधा मन्दिरे संस्थिरा स्यात् ।   
	कालच्छेदं प्रकृत्य प्रवसति सुमुखी ब्रह्मदण्डे च काले ॥ ३८-६ ॥  
ततः प्राणे दैवनाथ मम सन्तोषवर्द्धन ।   
इदानीं नरसिंहस्य मन्त्रं शृणु महाप्रभो ॥ ३८-७ ॥  
कान्तबीजं समुद्धृत्य युगलं युगलं स्मृतम् ।   
महानृसिंहमन्त्रेण पूजयामि नमो नमः ॥ ३८-८ ॥  
स्वाधिष्ठाने महापद्मे मनोनिष्पापहेतुना ।   
मनो विधाय यो योगी जपेन्मन्त्रं पुनः पुनः ॥ ३८-९ ॥  
एतन्मन्त्रजपेनापि सिद्धो भवति साधकः ।   
एतन्मन्त्रप्रभावेण भावसिद्धिं क्षणाल्लभेत् ॥ ३८-१० ॥  
साधको यदि भूमिस्थः साधयेत्तु हरेर्मनुम् ।   
रेणुसङ्ख्या क्रमेणैव सिद्धिं प्राप्नोति वीर्यतः ॥ ३८-११ ॥  
अथ वक्ष्ये महादेव सर्ववर्णसुसारकम् ।   
वर्णमालास्वसंशक्तो जप्त्वा सिद्धिमवाप्नुयात् ॥ ३८-१२ ॥  
सिद्धिमन्त्रं प्रार्थयते यदि मर्त्यो निराश्रयः ।   
निर्जने संस्थिरो भूत्त्वा एकाकी दीपवजीतः ॥ ३८-१३ ॥  
निःशङ्कं प्रजपेन्मन्त्रं स्वाधिष्ठानाब्जसङ्गते ।   
वशीकृतं जगत्सर्वं येन तत्क्रममाशृणु ॥ ३८-१४ ॥  
प्रणवं पूर्वमुच्चार्य नान्तबीजं तथोद्गरेत् ।   
वह्निबीजसमालग्नमधोदन्तस्वरान्वितम् ॥ ३८-१५ ॥  
नादबिन्दुसमायुक्तं पुनर्वारद्वयं वदेत् ।   
नरसिंहाय शब्दान्ते पुनर्वारत्रयं वदेत् ॥ ३८-१६ ॥  
देवीबीजं शक्तिबीजं स्वाहान्तं मनुमुद्गरेत् ।   
एतन्मन्त्रप्रयोगेण कुण्डलीवशमानयेत् ॥ ३८-१७ ॥  
स्वाधिष्ठाने स्थिरीभावं प्राप्नोति साधकाग्रणीः ।   
सर्वेषां प्राणगो भूत्वा प्रबलोऽसौ महीतले ॥ ३८-१८ ॥  
शीतं रौद्रं समं तस्य पापापापं जयाजयम् ।   
धर्माधर्मः सदा ज्ञानं नित्यज्ञानं समाप्नुयात् ॥ ३८-१९ ॥  
पुनः श्रीकृष्णमन्त्राश्च सर्वदेवनिषेवकाः ।   
यज्ज्ञात्वा देवताः सर्वा सर्वदिङ्मुखपालकाः ॥ ३८-२० ॥  
तत्प्रयोगं महादेव शृणु सिद्धेश्च लक्षणम् ।   
विना कृष्णाश्रयेणापि ब्रह्मा तुष्टो न कुत्रचित् ॥ ३८-२१ ॥  
न तुष्टा कुण्डली देवी पशुभावं विना प्रभो ।   
पशुभावे ज्ञानसिद्धिर्वीरभावे हि मोक्षभाक् ॥ ३८-२२ ॥  
दिव्यभावे समाधिस्थो जीवन्मुक्तः स उच्यते ।   
कान्तबीजं समुद्धृत्य शक्रवामस्वरान्वितम् ॥ ३८-२३ ॥  
नादबिन्दुसमाक्रान्तं कृष्णसम्बोधनं पदम् ।   
पुनः पूर्वमनुं युक्ता त्र्यक्षरात्मा महामनुः ॥ ३८-२४ ॥  
एतन्मन्त्रजपं कृत्वा योगी भवति योगिराट् ।   
योगोऽयं परमाह्लादकारकोऽनन्तरूपकः ॥ ३८-२५ ॥  
बहुभिः किं कथनीयं यः करोति फलं लभेत् ।   
ध्यायेत् श्रीगोपिकानाथं राकिणीमण्डलेश्वरम् ॥ ३८-२६ ॥  
जगतां सत्त्वनिलयं श्रीकृष्णं गोकुलेश्वरम्  
स्वाधिष्ठानस्थितं श्यामं यजेद् भुजचतुष्टयम् ॥ ३८-२७ ॥  
शङ्खचक्रगदापद्म -- महाशोभामनोरमम् ।   
सर्वविद्यागतं काम्यं श्रीगोविन्दं सुशीतलम् ॥ ३८-२८ ॥  
महामोहहरं नाथं वनमालाविभूषितम् ।   
कोटिकन्याकराम्भोजजयितं सर्वसङ्गतम् ॥ ३८-२९ ॥  
किरीटिनं महावीरं बालेन्दुं चूडयान्वितम् ।   
गुञ्जामाला शोभिताङ्गं श्रीनाथं परमेश्वरम् ॥ ३८-३० ॥  
पीताम्बरं मन्दहास्यं षट्पद्मदलमध्यगम् ।   
कामिनीप्राणनिलयं वसुदेवसुतं हरिम् ॥ ३८-३१ ॥  
एवं ध्यात्वा षड्दले च सदा वक्षःस्थकौस्तुभम् ।   
राजराजेश्वरं शौरिं भाव्यं श्रीवत्सलाञ्छनम् ॥ ३८-३२ ॥  
स्वाधिष्ठानगतं ध्यायेन्मुरारिसिद्धिगो नरः ।   
एवं ध्यात्वा पुरा ब्रह्मा नारायणगुणोदयः ॥ ३८-३३ ॥  
मनः कल्पितद्रव्यैश्च पूजयेत्परमेश्वरम् ।   
षड्दले च महापद्मे सन्ध्यायेत् हरिमायजेत् ॥ ३८-३४ ॥  
षोडशोपचारयुक्तैर्मानसक्षेत्रसम्भवैः ।   
मनः कल्पितपीठे च स्थापयित्वा हरिं गुरुम् ॥ ३८-३५ ॥  
योगेश्वरं कृष्णमीशं राधिकाराकिणीश्वरम् ।   
एकान्तचित्ते चारोप्य कृष्णं पीठे प्रपूजयेत् ॥ ३८-३६ ॥  
तत्र दलाष्टकं पद्मं तत्र षट्कोणकणीकम् ।   
वेदद्वारोपशोभञ्च स्न्निर्म्माय मनोहरम् ॥ ३८-३७ ॥  
पुनः पुनर्यदा ध्यायेत् षड्दलेषु दलेष्टकम् ।   
पञ्चोपचारैर्दशकैः श्रीविष्णुं परिपूजयेत् ॥ ३८-३८ ॥  
गन्धादयो नैवेद्यान्ता पूजापञ्चोपचारिका  
आसनं स्वागतं पाद्यमर्घ्यमाचमनीयकम् ॥ ३८-३९ ॥  
मधुपर्काचमनस्नान--वसनाभरणानि च  
सुगन्धिसुमनो धूपदीपनैवेद्यवन्दनम् ॥ ३८-४० ॥  
प्रयोजयेदर्चनायामुपचारांस्तु षोडश  
विष्णोराराधने कुर्यात् सर्वत्र विधिरेष यः ॥ ३८-४१ ॥  
विधिः स्यात् कृष्णविश्वेश समुद्भूतस्य सत्पतेः ।   
दशोपचारकथनं श्रूयतां वल्लभ प्रभो ॥ ३८-४२ ॥  
पाद्यमर्घ्यं तथाचामं मधुपर्काचमनं तथा ।   
गन्धादयो नैवेद्यान्ता उपचारा दशक्रमात् ॥ ३८-४३ ॥  
विष्णुं सम्पूज्य धीमान् हविष्याशीजीतेन्द्रियः ।   
सर्वदा परमानन्दः कालिकावशसेवकः ॥ ३८-४४ ॥  
सर्वज्ञानधरो वीरो विवेकी सर्वदर्शकः ।   
सम्भावयेत् स्वाधिष्ठाने निरन्तरं महाशुचिः ॥ ३८-४५ ॥  
बालकक्रियया व्याप्तो भावज्ञानी निरामयः ।   
स भवेत् कालिकापुत्रो यः कृष्णभावतत्परः ॥ ३८-४६ ॥  
कृष्णं सञ्चिन्तयेन्मूलकमलोद्र्ध्वे कुलात्मकम् ।   
स भवेत्कालिकापुत्रोऽष्टाङ्गसिद्धिगुणान्वितः ॥ ३८-४७ ॥  
मानसैः पूजनं कृत्वा शङ्खस्थापनमाचरेत् ।   
यत्कृत्वा मानसं योगं न कुर्याद्बहिरर्चनम् ॥ ३८-४८ ॥  
मूलमन्त्रदेवतायाः साधने दैवतं यजेत् ।   
देवस्य दक्षिणस्थांश्च पूर्वोपास्यसुसंस्थितान् ॥ ३८-४९ ॥  
पूजयेद् गन्ध पुष्पाद्यैस्तुल्यमन्त्रेण मन्त्रवित् ।   
ततः श्रीकृष्णपादाब्जं ध्यानं कुर्यान्मनोलयम् ॥ ३८-५० ॥  
एवं क्रमेण तत्पद्मे स्थिरो भवति योगिराट् ।   
यः करोति शुद्धभावं महामोहहरं हरिम् ॥ ३८-५१ ॥  
स्थापयित्वा च षट्पद्मे महामोक्षमवाप्नुयात् ।   
यः प्रधानगुणज्ञश्च स मे शास्त्रार्थमाश्रयेत् ॥ ३८-५२ ॥  
इहकाले शत्रुलोके निवसत्येव योगिराट् ।   
पादाम्भोजे मनो दद्यान्मखकिञ्जल्कचित्रिते ॥ ३८-५३ ॥  
जङ्घायुगे चारुरामकदलीकाण्डमण्डिते ।   
ऊरुद्वये मत्तगजकरदण्डसमप्रभे ॥ ३८-५४ ॥  
गङ्गावर्तगभीरे तु नाभौ शुद्धविलेऽमले ।   
उदरे वक्षसि तथा हरौ श्रीवत्सकौस्तुभे ॥ ३८-५५ ॥  
पूर्णचन्द्रायुतपक्षे ललाटे चारुकुण्डले ।   
शङ्खचक्रगदाम्भोजे दोर्दण्डोपरिमण्डिते ॥ ३८-५६ ॥  
सहस्रादित्यसङ्काशे सकिरीटकुलद्वयम् ।   
स्थानेष्वेषु यजेन्मन्त्री विशुद्धः शुद्धचेतसा ॥ ३८-५७ ॥  
मनो निवेश्य कृष्णे वै तन्मयो भवति ध्रुवम् ।   
यावन्मनोलयं याति कृष्णे स्वात्मनि चिन्मये ॥ ३८-५८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे श्रीकृष्णस्वाधिष्ठानप्रवेशो नाम अष्टात्रिंशत्तमः पटलः ॥ ३८ ॥  
  
  
  
अथैकोनचत्त्वारिंशः पटलः  
  
  
आनन्दभैरवी उवाच  
अथ नाथ प्रवक्ष्येऽहं संसारसाधनोत्तमम् ।   
येन साधनमात्रेण योगी भवति तत्क्षणात् ॥ ३९-१ ॥  
अनायासेन सिद्धिः स्याद् यद्यन्मनसि वर्त्तते ।   
त्रैलोक्यं मोहयेत्क्षिप्रं त्रैलोक्यं वशमानयेत् ॥ ३९-२ ॥  
रामेण सहितं नित्यं जगतां साक्षिणं वरम् ।   
जामदग्न्यकराम्भोजसेवितं सर्वसेवितम् ॥ ३९-३ ॥  
अनन्तसत्त्वनिलयं वासुकी सङ्गमाकुलम् ।   
अष्टहस्ताग्रसुश्रीदं नानालङ्कारशोभितम् ॥ ३९-४ ॥  
स्वाधिष्ठानगतं ध्यात्वा शीतलो जायते वशी ।   
तत्स्तोत्रं शृणु मे नाथ यत्पाठात् सिद्धिमाप्नुयात् ॥ ३९-५ ॥  
ब्रह्मादयः सुराधीशा मुनयः क्रतुरक्षकाः ।   
एतत् स्तोत्रं पुरा कृत्वा जीवन्मुक्तो महीतले ॥ ३९-६ ॥  
अतः श्रीकालिकानाथ स्तोत्रं शृणु महत्फलम् ॥ ३९-७ ॥  
  
श्रीविष्णोरद्भुतकर्मणो ब्रह्मषीस्त्रिष्टुप्छन्दः श्रीविष्णुः श्रीकृष्णः श्रीनारायणो देवता   
सर्वस्तोत्रसारकवचमन्त्रसिद्ध्यर्थे विनियोगः ॥  
  
श्री कृष्णं जगतामधीशमनघं ध्यानात्सिद्धिप्रद।   
	गोविन्दं भवसिन्धुपारकरणं सन्तारणं कारणम् ।   
श्री विष्णुं वनमालिनं नरहरिं नारायणं गोकुल।   
	योगेन्द्रं नरनाथमादिपुरुषं वृन्दावने भावयेत् ॥ ३९-८ ॥  
मोक्षश्रीसहितं कृतान्तविकृतं धर्मार्णवं सुन्दर।   
	श्रीरामं बलरामभावविमलं नित्याकुलं सत्कुलम् ।   
श्रीश्यामं कनकादिहारविलसत्लम्बोदरं श्रीधर।   
	तं वन्दे हरिमीश्वरं गुणवतीमायाश्रयं स्वाश्रयम् ॥ ३९-९ ॥  
वैकुण्ठेशमशेषदोषरहितं सायुज्यमोक्षात्मक।   
	नानारत्नविनिमीता मम पूजा राजेन्द्रचूडामणिम् ।   
शोभामण्डलमण्डितं सुरतरुच्छायाकरं योगिन।   
	विद्यागोपसुतावृतं गुणमयं वाक्सिद्धये भावयेत् ॥ ३९-१० ॥  
स्वाधिष्ठाननिकेतनं परजनं विद्याधनं मायिन।   
	श्रीनाथं कुलयोगिनं त्रिभुवनोल्लासैकबीजं प्रभुम् ।   
संसारोत्सवभावलाभनिरतं सर्वादिदेशं सुख।   
	वन्देऽहं वरसर्पशत्रुसफले पृष्ठे स्थिरानन्ददम् ॥ ३९-११ ॥  
भावाष्टं भवभावयोगजडितं जाड्यापहं भास्वर।   
	नित्यं शुद्धगुणं गभीरधिषणामोदैकहेतुं पतिम् ।   
कीतीक्षेमकरं महाभयहरं कामाधिदैवं शिव।   
	तत्तत्षड्दलमध्यगेहरुचिरानन्दैकदेशास्पदम् ॥ ३९-१२ ॥  
वन्दे श्रीपतिमच्युतं नरहरिं दैत्यारिशिक्ष्याकुल।   
	गन्धर्वप्रभृतेः सुगायनरतं वंशीधरं भावदम् ।   
रत्नानामधिपं गतिस्थमचलं गोवर्धनाधारण।   
	विश्वामित्रतपोधनादि मुनिभिः संसेवितं तैजसम् ॥ ३९-१३ ॥  
वन्दे गोविन्दपादाम्बुजमजमजितं राजितं भक्तिमार्गे ।   
	सत्त्वोत्पन्नं प्रभुत्वं परगणनमितं चारुमञ्जीरहारम् ।   
हंसाकारं धवलगरुडानन्दपृष्ठे निमग्न।   
	बन्धूकारक्तसारान्वितचरणतलं सर्वदाशान्तरालम् ॥ ३९-१४ ॥  
राकिण्याः प्रेमसिद्धं नववयसिगतं गीतवाद्यादिराग।   
	रागोत्पन्नं सुफलगुणदं गोकुलानन्दचन्द्रम् ।   
वाणी--लक्ष्मी--पिरयं तं त्रिभुवनसुजनाह्लादकर्तारमाद्य।   
	वन्दे सिद्धान्तसारं गतिनतिरहितं सारसङ्केतिताप्तम् ॥ ३९-१५ ॥  
कामं कामात्मकं तं विधुगतशिरसं कृष्णसम्बोधनान्त।   
	बीजं कामं पुनस्तत् पुरुषसुरतरुं भावयित्वा भजेऽहम् ।   
श्रीकृष्णं कृष्णकृष्णं निरवधिसुखदं सुप्रकाशं प्रसन्न।   
	स्वाधिष्ठानाख्यपद्मेमनसि गतो भवे सिद्धिस्थलस्थम् ॥ ३९-१६ ॥  
आकाशे चारुपद्मे रसभयवलगं रक्तवर्णं प्रकाण्ड।   
	आत्मारामं नरेन्द्रं सकलरतिकरं कंसहन्तारमादिम् ।   
आद्यन्तस्थानहीनं विधिहरगमनं सेन्द्रनीलामलाभ।   
	भावोत्साहं त्रिसर्गस्थितिपरममरं भावये भावसिद्ध्यै ॥ ३९-१७ ॥  
सर्वेषां ज्ञानदानं रसदलकमले सर्वदा त्वं करोषि ।   
	आत्मानन्दं सुधादिपिरयधनगुणिनामेकयोगप्रधानम् ।   
मायापूर्णः प्रचयनवरसः प्रीतिदेशः प्रभेकः ।   
	श्रीराजाख्यः प्रपूर्णः मयि धनरहिते दृष्टिपातं भवादौ ॥ ३९-१८ ॥  
काली श्रीकुण्डलिन्याः परगृहनिरतं भावकब्रह्मरूपं  
मुक्तिच्छत्रं पुरेशं निजधनसुखं भार्यया क्रीडयन्तम्  
सभाक्षेत्रं नेत्रं नयमानमयमत्पुरसंस्थाभिषेकम् ॥ ३९-१९ ॥  
ध्यात्वाऽहं प्रणमामि सूक्ष्मकमले लोकाधिपं व्याधिप।   
	वैकुण्ठं कृष्णमीडे कुरुभवविभवक्षेमहन्तारमन्तम् ।   
शान्तानां ज्ञानगम्यं स्वनयनकमले पालयन्तं त्रिमार्गं  
	वज्रारिं पूतनारिं द्वयवकनरकध्वान्तसंहारसूरम् ॥ ३९-२० ॥  
मान्यं लोकेषु सर्वेष्वतिशयमनसं केवलं निर्मलञ्च ।   
	ओङ्कारं कारणाख्यं सुगतिमतिमतां मातृकामन्त्रसिद्धम् ।   
सिद्धानामादिसिद्धं सुररिपुशमनं कालरूपं रिपूणा।   
	मूलोर्ध्वे षड्दलान्ते मनसि सुविमले पूरयित्वा मुकुन्दम् ॥ ३९-२१ ॥  
नित्यं सम्भावयेऽहं निजतनुसमता सिद्धये पूजयामि  
त्वं साक्षादखिलेश्वरः पिरयकरः श्रीलोकहस्ताचीतः ।   
क्षोणीशः प्रलयात्मकः प्रतिगुणी ज्ञानी त्वमेको महान् ॥ ३९-२२ ॥  
यद्येवं मम पामरस्य कलुषं श्रीधर्महीनान्दित।   
	कृत्वा पादतले यदीह नियतं व्यारक्ष रक्षात्मगम् ।   
राधाकृष्णपदामलाम्बुजतलं चैतन्यमुक्त्याकुलं  
	सर्वत्रादिगमागमं त्रिगमनं निर्वाणमोक्षाश्रयम् ॥ ३९-२३ ॥  
बालं वैरिविनाशनं सुखमयं कैवल्यमोक्षास्पद।   
	दैवं देवगणाचीतं रसदले चारोपयामि प्रभो ।   
निर्द्दष्टं भुवनाश्रयं यतिपतिं निर्वाणमोक्षस्थितं  
	निर्वाणादिकमोदने प्रचपलं श्रीचञ्चलासङ्कुलम् ॥ ३९-२४ ॥  
वन्देऽहं परमेश्वरं सकलदैत्यानां बलप्राणह।   
हंसारूढनिरक्षणं क्षणगतं वाणीपतिं भूपतिम् ।   
वाञ्छाकल्पलतापतिं कुलपतिं विद्यापतिं गोपतिम् ॥ ३९-२५ ॥  
श्रीविद्यापतिमादिदेवपुरुषं विश्वेश्वरप्रेमग।   
श्रीकुम्भोद्भवकालसत्वनिकरं त्वां भास्करं भावये ।   
सिद्धानामभिचिन्हयोगनिरतं रक्ष त्वमादौ हि माम् ॥ ३९-२६ ॥  
प्रभो निःसङ्केतं गुणमणिमतं श्रेयसि मत।   
मतामन्तः सुस्थं विगलितमहाप्रेमसुरसम् ।   
मुदा वन्दे कृष्णं हरकरतलाम्भोजयजितम् ॥ ३९-२७ ॥  
प्रभापुञ्जं रामाश्रयपदमदं कामकुशल।   
महामन्त्रच्छायां रजनिमिलितं ध्वान्तजडितम् ।   
त्रिकोणस्थं कुस्थं कुगतिसुगतिं कारणगति।   
प्रलीनं संस्थानं जगति जगतां धर्ममुदयम् ॥ ३९-२८ ॥  
रमेशं वाणीशं विधिगतपदं शम्भुनिगत।   
त्रिकालं योगानां नयनकमलं शब्दनिरतम् ।   
कुलानन्दं गोपीजनहृदयगं गोपियजितं  
विधानं त्वामिन्द्रं गुरुतरमुपेन्द्रं हरिरिपुम् ॥ ३९-२९ ॥  
मुदा त्वां वन्देऽहं चपलं तां मे नवहवे ।   
कुलालापश्रद्धामय मखिलसिद्धिप्रदमनम् ।   
मलातीतं नीतं सुरनरसतां शास्त्रभवनम् ॥ ३९-३० ॥  
विनोदं नारीणां हृदयरसिकं शोकरहितम् ।   
विराजं यज्ञानां हितमतिगुणं यामि शरणम् ॥ ३९-३१ ॥  
एतत्सम्बन्धमात्री मम कुलशिरसि स्थायिनं पातु नित्यं  
गोपीनां प्राणनाथः प्रतिदिनमनिशं भालदेशं प्रपायात् ।   
भालाधोदेशसंस्थं समवतु सहसा राजराजेश्वरेशः ।   
( गोपान्वन्वो सुरेशः ? )  
स्थित्यन्तेशस्त्रिनेत्रं सुखमखिलभवः कण्ठच्छत्राभिसंस्थम् ॥ ३९-३२ ॥  
पृष्ठस्थं पातु शौरिः प्रतिदिनममरो लिङ्गबाह्यं कटिस्थं  
	शम्भुप्रेमाभिलाषी मम तु कुलपदं गुह्यदेशं प्रपायात्  
आनन्दोद्रेककारी सकलतनुगतं पातु नित्यं मुरारिः ।   
	दैत्यारिश्चोरुमूलं नृहरिरवतु मे जङ्घया पादपद्मम् ॥ ३९-३३ ॥  
एतत्स्तोत्रं पठेद्विद्वान् नियतो भक्तिमान् शुचिः ।   
स्थिरो भवति मासेन षड्दले सर्वसिद्धिभाक् ॥ ३९-३४ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे श्रीकृष्णस्तवनकवचं नामैकोनचत्वारिंशत्तमः पटलः ॥ ३९ ॥  
  
  
  
अथ चत्त्वारिंशः पटलः  
  
  
आनन्दभैरवी उवाच  
अथ नाथ प्रवक्ष्यामि शृणुष्वावहितो मम ।   
येन क्रमेण लोकानां योगकार्यं दृढं भवेत् ॥ ४०-१ ॥  
सर्वत्र भावग्रस्तः सः सिद्धो भवति भैरव ।   
यो भवेद्भैरवो देवो भुवने सर्वगो हि सः ॥ ४०-२ ॥  
क्रियादक्षो महावीरो वीरवल्लभभावकः ।   
भावयित्वा वर्णमालां मध्ये जप्त्वा दिवानिशम् ॥ ४०-३ ॥  
हविष्याशी प्राणवायुरतो वेदान्तपारगः ।   
सिद्धान्तवेत्ता सर्वेषां शास्त्राणां निर्णयपिरयः ॥ ४०-४ ॥  
गाथाज्ञानी परानन्दो विवेकी भावतत्परः ।   
भाववेत्ता रहस्यार्थज्ञानी कोविदवेदवित् ॥ ४०-५ ॥  
वाक्यसिद्धिज्ञानपरः सत्यवादी दृढासनः ।   
भावयेत् षड्गतं वर्णं ध्यानं कुर्यात् पृथक् पृथक् ॥ ४०-६ ॥  
षट्पद्मस्थो भावयेद्वै षड्वर्णं ध्यानपूर्वकम् ।   
वादिलान्ताक्षरं ध्यायेन्महाविद्यानिषेवकः ॥ ४०-७ ॥  
बकारं सौन्दर्यं स्वकिरणमयं भाव्यमतुल।   
	मुकुन्दश्रीभक्तिपिरयरमणकं पूर्वदलगम् ।   
विशिष्टज्ञानान्तं सुखरनतं कोटिकिरण।   
	विभाव्य श्रीलक्ष्मीं गमयति झटित् कालपुरुषम् ॥ ४०-८ ॥  
द्विवर्णं श्रीनाथं सुखयति भकारं रसदले ।   
	त्रिकोणापार्श्वस्थां चपलशकलं शम्भुनिलयम् ।   
महारक्ताकारं तरुणविगतं भीममकुल।   
	कुलागारस्थानं कुलरमणीरक्तायुतमिति ॥ ४०-९ ॥  
यदा ध्यायेत् ज्ञानी निरवधि मुदा शोकविषह।   
	त्रिलोकानां स्थानं भुवनशरणं प्रातविसुखी ।   
महामोक्षद्वारे भवति स महान् सर्वजडितो ।   
	विलासी सर्वेषां नवनववधूनां पिरयपतिः ॥ ४०-१० ॥  
महाकालस्थानं स जयति सकारं यदि भजे  
	दरीणां व्याहस्ता रुधिरकिरणं कोट्यरुणकम् ।   
महाकालस्थानं (॥॥।) शरणं प्रागपि सुखी ।   
	त्रिकोणां दक्षाङ्गे निगमनयनो योगयजितः ॥ ४०-११ ॥  
विनोदी सौख्यानां सुरतरुसमानो भुवि दिवि ।   
	यकारं यो ध्यायेदमरपदवीव्याधिरहितः ।   
महावाणीनाथं प्रणयजडितं त्वक् सुरतरु।   
	मुकुन्दानन्दान्तः पवनमिलितं कामकरणम् ॥ ४०-१२ ॥  
तदा लोकोऽकामी भवति नितरां काकपवनी ।   
	महाग्नेः संस्थानं परजलधरं सूर्यशतकम् ।   
यदानन्दैर्ध्यायेत् परमधनदं यज्ञसुधया ।   
	सुधापानज्ञानी हवनकरणं काम्यफलदम् ।   
पिरयं तद्वेरत्याः कमलगभुजङ्गेश्वरनुत।   
	त्रिकोणापृष्ठस्थं विधिहरिहरस्य पिरयमिति ॥ ४०-१३ ॥  
विधानं वह्नीनां कुलविमलबीजं सकरुण।   
	असृङ् मायाखण्डं खगगणमनोरञ्जनवरम् ।   
यदि ध्यायेदेको विभवविविधं याति सहसा ।   
	महेन्द्रः स्थानाङ्गं कमलसुखदं कृष्णनिलयम् ॥ ४०-१४ ॥  
पिरयं सिद्धक्षेत्रं यदि सुखमयं भावयति यः ।   
	लकारं चन्द्रस्थं विधुशतकरं बिन्दुनिलयम् ।   
विशालाक्षी राधा मधुरवचनालापकलितं  
	रमामोदे पत्रे तरणकरणं सापहरणम् ॥ ४०-१५ ॥  
	सुवामे राकिण्या नवरसमयं मोहहरण।   
	विभाव्य श्रीनाथं भजति स नरो ध्याननिपुणो ।   
	महामोक्षं प्राप्य प्रथमरजसं सङ्गमयति ॥ ४०-१६ ॥  
ततो ध्येया महाविद्या राकिणीशक्तिरुत्तमा ।   
श्रीविष्णुसहिता नित्यं योगैर्भोगविवजीतः ॥ ४०-१७ ॥  
अकलङ्की कुलानन्दो मन्दहास्यावृतो महान् ।   
स योगी परमं राज्यं प्राप्नोति नात्र संशयः ॥ ४०-१८ ॥  
यावन्मूलाधारयोगं तावद् यमादिकं प्रभो ।   
यमनियमासने काले योगं पञ्चामरान्वितम् ॥ ४०-१९ ॥  
तावत्कुर्यान्महादेव यावत्तत् सिद्धिमाप्नुयात् ।   
यदि पञ्चामरा सिद्धिस्तदा मायादिसिद्धिभाक् ॥ ४०-२० ॥  
पञ्चासवा सिद्धिकाले प्राणादिवायुपञ्चमम् ।   
धृत्वा धृत्वा पुनर्धृत्वा कुम्भयेदनिशं शनैः ॥ ४०-२१ ॥  
शरीरे निर्मले याते वायुनिर्मलता भवेत् ।   
सर्वरूपी महावायुनीर्मलात्मानमात्मनि ॥ ४०-२२ ॥  
सिद्धिं ददाति योगेश यदि स्वकार्यमाश्रयेत् ॥ ४०-२३ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिमन्त्रप्रकरणे आनन्दभैरवी-- भैरवसंवादे   
षड्दलवर्णप्रकाशो नाम चत्वारिंशत्तमः पटलः ॥ ४० ॥  
  
  
  
अथैकचत्त्वारिंशः पटलः  
  
आनन्दभैरवी उवाच   
कृतान्तसंहारविहारभोगं  
	रसाप्लुतश्रीकर शङ्कर प्रभो ।   
तवाज्ञयाऽहं कथयामि सिद्धये ।   
	मयागमानन्दवशाद्धि तन्त्रम् ॥ ४१-१ ॥  
प्रेमाभिलाषी सुजनो मुनीन्द्रो ।   
		जानाति तन्त्रार्थमनन्तसाधनम् ।   
महाप्रभाते चराणाब्जभक्तो ।   
		गोविन्दशम्भोर्यदि भक्तिभाजनः ॥ ४१-२ ॥  
षड्चक्रभेदार्थविशेषसाधन।   
		जानाति यो वा स जनोऽतिदुर्लभः ।   
स एव संसारनिषेधसाधन।   
		सदा विहायाचल भक्तिमाप्नुयात् ॥ ४१-३ ॥  
आनन्दभैरव उवाच  
यदि वा कथिता कान्ते षड्दलप्रक्रिया शुभा ।   
राकिण्या मिलनं देव्याः कुण्डलिन्याः पराक्रमम् ॥ ४१-४ ॥  
सार्द्धं श्रीविष्णुना कालरूपिणा बहुरूपिणा ।   
शुद्धनिर्मलतत्त्वेन परिवारगणैः सह ॥ ४१-५ ॥  
न तद्धि कथितं सर्वं श्रीकृष्णस्य पराक्रमम् ।   
स्तवनं देवराकिण्या सहितं कृष्णसाधनम् ॥ ४१-६ ॥  
मङ्गलं परमं ब्रह्मसाधनं कुलवर्द्धनम् ।   
कृष्णप्रकाशस्तवनं राकिणीशक्तिसंयुतम् ॥ ४१-७ ॥  
कथयस्व महाकालि यदि स्नेहोऽस्ति मां प्रति ।   
अत्यन्तगुह्यं कथनं सहस्रनाममङ्गलम् ॥ ४१-८ ॥  
अष्टोत्तरं महाविष्णो राकिण्या सहितं पिरये ।   
इदानीं राकिणीस्तोत्रं वद भामिनी कामदे ॥ ४१-९ ॥  
आनन्दभैरवी उवाच  
योगेन्द्र परमानन्दसिन्धो श्रीचन्द्रशेखर ।   
शृणुष्व राकिणीस्तोत्रं परमानन्दवर्धनम् ॥ ४१-१० ॥  
सर्वत्र सुखदं प्रोक्तं सिद्धानामपि साधनम् ।   
एतत् स्तवनपाठेन योगी योगेन्द्रभाक् भवेत् ॥ ४१-११ ॥  
वैष्णवीसाधने यस्तु पञ्चाचारं करोति वा ।   
सर्वेषां साधनोत्कृष्टं जातिभ्रष्टोऽपि नो भवेत् ॥ ४१-१२ ॥  
समता शत्रुमित्रेषु कर्माकर्मसु तत्त्ववित् ।   
यदि वा वैष्णवे नाथ समभावः प्रजायते ॥ ४१-१३ ॥  
पञ्चाचारक्रमेणैव सिद्धो भवति नान्यथा ।   
राधादिगोपिकाभिश्च गोपवृन्दैः समन्ततः ॥ ४१-१४ ॥  
पञ्चाचारं मुदा कृत्वा सर्वेषां परिपालनम् ।   
चकार कमलानाथोऽतः पञ्चाचारमाश्रयेत् ॥ ४१-१५ ॥  
पञ्चाचारक्रमेणैव चैतन्या कुण्डली भवेत् ।   
कृष्णचैतन्यहेतोश्च राकिण्याश्च तथा प्रभो ॥ ४१-१६ ॥  
चैतन्याय षड्दलस्थदेव चैतन्यहेतुना ।   
कुण्डलीवधुराकिण्याः स्तोत्रं शृणु कुलार्णव ॥ ४१-१७ ॥  
आन्दोलिता रसनिधौ कुलचञ्चला या ।   
	मायामयो सकलदुःखविनाशवीरा ।   
वीरासना स्थितिगता सुलभा मुनीना।   
	भव्या प्रपातु भविका कुलराकिणी माम् ॥ ४१-१८ ॥  
आनन्दसिन्धु जडिताखिलसारपाना  
	बाला कुलीननमिता दलषट्कुलस्था ।   
कालीकलामलगुणा धनिनां धनस्था ।   
	कृष्णेश्वरी समुदयं कुरु राकिणी मे ॥ ४१-१९ ॥  
या राकिणी त्रिजगतामुदयाय चेष्टा ।   
	सञ्ज्ञामयी कुलवती कुलवल्लभस्था ।   
विश्वेश्वरी स्मरहरपिरयकर्मनिष्ठा ।   
	कृष्णपिरया मम सुखं परिपातु देवी ॥ ४१-२० ॥  
षड्वर्गनाथकरपद्मनिषेविता या ।   
	राधेश्वरी पिरयकरी सुरसुन्दरी सा ।   
माता कुलेशजननी जगतां मनुस्था ।   
	विद्या परा रिपुहरावत मे शरीरम् ॥ ४१-२१ ॥  
गोविन्दरामरमणी नवमालिनी या ।   
	राज्येश्वरी स्मरहरा नवकामिनी वा ।   
मे षड्दलाश्रितसुरं परिपातु नित्य।   
	श्रीकुण्डली सुविमला कुलराकिणी सा ॥ ४१-२२ ॥  
श्रीसुन्दरी कुलपरा कुलवृन्दवन्द्या  
	सन्ध्याविधि प्रभवतामतिकामतीर्था ।   
श्रीदायिनी कुलगणामलभावदात्री ।   
	नित्यं प्रपातु विषयं कुलषड्दलानाम् ॥ ४१-२३ ॥  
चैतन्यदाननिरतां त्रिगुणाभिरामा।   
	श्यामां नितम्बधृतसुन्दररत्नघण्टाम् ।   
नीलाचलस्थितकरां वरदानहस्ता।   
	श्रीकृष्णवामकमलोपरि पूजयामि ॥ ४१-२४ ॥  
तां राकिणीं त्रिरमणीं समलापहन्त्री।   
	सर्वस्थितां गगनमातरमम्बुजस्थाम् ।   
पद्मासनां श्रुतिभुजां गुरुजामनन्ता।   
	शान्तां षडम्बुजदलोपरि पूजयामि ॥ ४१-२५ ॥  
शान्तिं कृपाकपटकोपरि नाशमुक्ति।   
	शिवां परमवैष्णवपूजिताङ्घ्रम् ।   
राधां सुधां वरमयीं जगतां गुणस्था।   
	धर्मार्णवां रसदले परिपूजयामि ॥ ४१-२६ ॥  
कर्त्तीकरां सकरुणां रमणीं त्रिसर्गा ।   
	तां राकिणीमतिदयाममलार्थचिन्ताम् ।   
भ्रान्तिं भ्रमागमवरां स्मृतिमादिपूज्या।   
	भार्यां हरेरतिसुखां परिपूजयामि ॥ ४१-२७ ॥  
या कातरं निरवधिप्रणयस्ववस्था  
	वागीश्वरी भगवती यतिकोटिनम्रा ।   
ताम्राकृतिप्रकृतिचेतसि रक्तवर्णा ।   
	मायामयी सुरकलावति पातु मेऽङ्गम् ॥ ४१-२८ ॥  
कल्पद्रुमाशयलता फलरूपिणी या ।   
	भर्गस्थिता पुरुषकोटिमुनिस्तुवन्ती ।   
सा मे कुलेश्वररसं हरिहस्तपूज्या ।   
	क्षान्तिः सदा मम धनं परिपातु राधा ॥ ४१-२९ ॥  
क्षेमङ्करी वरकरी सुकरी हरिस्था ।   
	 या सौकरी भवकरी त्रिपुरा महेशी ।   
वायुस्थिता लयमयी स्थितिमार्गसङ्गा ।   
	 भङ्गपिरया सकलका परिपातु राधा ॥ ४१-३० ॥  
गङ्गा निर्मलभावदा ममशिरोदेशं सदा रक्षतु ।   
	श्रीराधा कुलराकिणी मम कपालोर्ध्व महावाक्पिरया ।   
मन्त्रस्था जयदा मुदा कुमुदिनी भालं भ्रुवोरन्तर।   
	विद्या वाग्भवकुण्डलीफलवलाबाला च नेत्रत्रयम् ॥ ४१-३१ ॥  
गण्डं चण्डसरस्वती श्रुतिकुलं कैलासशैलस्थिता ।   
	मेधा टं घटवासिनी शशीमुखी सूक्ष्मातिसूक्ष्माशया ।   
जिह्वाग्रं चिबुकं रदावधिवहा कण्ठं गलं स्कन्धगं  
	स्कन्देशी दशनप्रभामलमति -- वैकुण्ठधामेश्वरी ॥ ४१-३२ ॥  
नानावर्णविलासिनी मृदुरसं शम्भोर्भवानी शिवा ।   
	पृष्ठं कर्मसु पृष्ठगा गतिकरी नित्योल्बणी भास्वती ।   
पार्श्वं मे कुलमालिनी मम कटिं लिङ्गं नितम्बाम्बर।   
	कामाख्या धनदायिनी सकरुणा पादद्वयं पातु सा ॥ ४१-३३ ॥  
मातृक्रोधनिवारिणी मम शिवं षट्पत्रशोभाकर।   
	पातु श्रीचरुवासिनी कुलतरुं गौरी परानन्ददा ।   
चैतन्यस्थलवासिनी मम गता गोविन्दमातृपिरया ।   
	चैतन्यं सततं प्रपातु धरणी धात्री वरक्षेत्रगा ॥ ४१-३४ ॥  
धन्या पिङ्गललोचनाम्बुजमुखी चैतन्यकर्मपिरया ।   
	सर्वत्र पिरयमाकरोतु नियतं शक्तिः क्षमाकर्तृका ।   
कीतीस्था मम कीतीचक्रनिलयं लाक्षारुणा बल्वरी ।   
	नीचा चक्रनिवासिनी मम जया जीवं मुदा पातु माम् ॥ ४१-३५ ॥  
एतत्स्तोत्रं पठेन्नित्यं प्राणवायुवराशुभे ।   
षट्चक्रभेदसमये सदा पाठ्यं सुयोगिभिः ॥ ४१-३६ ॥  
कुलविन्याससमये कुलचक्रप्रवेशने ।   
अवश्यं प्रपठेद्विद्वान् राकिणीराधिकास्तवम् ॥ ४१-३७ ॥  
त्रिसन्ध्यं चेदमाकुर्यात् पठित्वा च पुनः पुनः ।   
ध्यात्वा भावपरो भूत्वा मुच्यते भवबन्धनात् ॥ ४१-३८ ॥  
अचलां भक्तिमाप्नोति विश्वामित्रो यथा वशी ।   
पठनात् पामरो याति ब्रह्मलोकं कुलाधिप ॥ ४१-३९ ॥  
एतत्पठनमात्रेण शीतलो गुणवान् भवेत् ।   
अप्रकाश्यमिदं स्तोत्रं सर्वान्तकविनाशनम् ॥ ४१-४० ॥  
समभावं समाकृत्य जीवन्मुक्तो भवेद्वशी ।   
पञ्चाचाररतो भूत्वा साधयेद् यदि साधनम् ॥ ४१-४१ ॥  
कुण्डलीयोगकाले च कुलाचारं न वर्जयेत् ।   
कुलाचारवर्जनेन महाहानिः प्रजायते ॥ ४१-४२ ॥  
ब्राह्मणः क्षत्रियो वापि वैश्यो वा शूद्र एव च ।   
समभावं सदा कृत्वा कुलाचारं समाश्रयेत् ॥ ४१-४३ ॥  
कुण्डली पृथिवी देवी राकिणी स्वारिदेवता ।   
तद्गेहगामिनी देवी राधिका राज्यकामिनी ॥ ४१-४४ ॥  
अस्याः साधनकाले च समयाचारमाश्रयेत् ।   
समभावे महामोक्ष इति तन्त्रार्थनिर्णयः ॥ ४१-४५ ॥  
समभावार्थकथनं त्यक्त्वा योगी भवेत्कृती ॥ ४१-४६ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिमन्त्रप्रकरणे षट्चक्रप्रकाशे   
भैरवीभैरवसंवादे स्वाधिष्ठानराकिणी--स्तोत्रं नामैकचत्वारिंशत्तमः पटलः ॥ ४१ ॥  
  
  
अथ द्विचत्त्वारिंशः पटलः   
  
आनन्दभैरवी उवाच  
कथयामि महाकाल परमाद्भुतसाधनम् ।   
कुण्डलीरूपिणी देवी राकिण्याः कुलवल्लभ ॥ ४२-१ ॥  
मानसं द्रव्यमानीय चाथवा बाह्यद्रव्यकम् ।   
अनष्टहृष्टचित्तश्च पूजयेत् सावधानतः ॥ ४२-२ ॥  
भक्त्या जपेन्मूलमन्त्रं मानसं सर्वमेव च ।   
पूजयित्वा ततो जप्त्वा होमं कुर्यात् परामृतैः ॥ ४२-३ ॥  
समासैः पक्वनैवेद्यैः सुगन्धिकुसुमैस्तथा ।   
स्वयम्भूकुसुमैनीत्यमर्घ्यं कृत्त्वा निवेदयेत् ॥ ४२-४ ॥  
सुमुखं पूजयेन्नित्यं मधुमांसेन शङ्कर ।   
हुत्वा हुत्वा पुनर्हुत्वा प्राणवाय्वग्निसङ्गमैः ॥ ४२-५ ॥  
भ्रामयित्त्वा मनो बाह्ये स्थापयित्त्वा पुनः पुनः ।   
पुनरागम्यगमनं कारयित्त्वा सुमङ्गलम् ॥ ४२-६ ॥  
वाचयित्त्वा सुवाणीभिर्याचयित्त्वा सवापिकम् ।   
तर्पणं चाभिषेकञ्च केवलासवमिश्रितैः ॥ ४२-७ ॥  
मांसैर्मुद्रादिभिर्मत्स्यैः सारद्रव्यैः सपिष्टकैः ।   
घृतादिसुफलैर्वापि यद् यदायाति कौलिके ॥ ४२-८ ॥  
अचलां भक्तिमाप्नोति विश्वामित्रो यथा वशी ।   
तत्तद्द्रव्यैः साधकेन्द्रो नित्यं सन्तर्प्य सञ्जपेत् ॥ ४२-९ ॥  
एतन्मन्त्रं पाठित्त्वा च तर्पणञ्च समाचरेत् ।   
तर्पणान्ते चाभिषेकं सदा कुर्याच्च तान्त्रिकः ॥ ४२-१० ॥  
मूलान्ते चाभिषिञ्चामि नमः स्वाहा पदं ततः ।   
ततो हि प्रणमेद्भक्त्या अष्टाङ्गनतिभिः प्रभो ॥ ४२-११ ॥  
सहस्रनाम्ना स्तवनमष्टोत्तरसमन्वितम् ।   
अर्धाङ्ग राकिणीयुक्तं राकिणीकेशवस्तवम् ॥ ४२-१२ ॥  
शृणु तं सकलं नाथ यत्र श्रद्धा सदा तव ।   
श्रवणार्थं बहूक्तं तत् कृपया ते वदाम्यह ॥ ४२-१३ ॥  
एतत् श्रवणमात्रेण सर्वपापक्षयो भवेत् ।   
राकिणीसङ्गमं नाथ स्तवनं नाम पावनम् ॥ ४२-१४ ॥  
ये पठन्ति श्रद्धया चाश्रद्धया वा पुनः पुनः ।   
तस्य सर्वः पापराशिः क्षयं याति क्षणादिह ॥ ४२-१५ ॥  
काले काले महावीरो भवत्येव हि योगिराट् ।   
संसारोत्तारणे युक्तो महाबलपराक्रमः ॥ ४२-१६ ॥  
ॐ श्रीकृष्णो महामाया यादवो देवराकिणी ।   
गोविन्दो विश्वजननी महाविष्णुर्महेश्वरी ॥ ४२-१७ ॥  
मुकुन्दो मालती माला विमला विमलाकृतिः ।   
रमानाथो महादेवी महायोगी प्रभावती ॥ ४२-१८ ॥  
वैकुण्ठो देवजननी दहनो दहनप्रिया ।   
दैत्यारिर्दैत्यमथिनी मुनीशो मौनभाविता ॥ ४२-१९ ॥  
नारायणो जयकला करुणो करुणामयी ।   
हृषीकेशः कौशिकी च केशवः केशिघातिनी ॥ ४२-२० ॥  
किशोरापि कैशोरी महाकाली महाकला ।   
महायज्ञो यज्ञहर्त्री दक्षेशो दक्शकन्यका ॥ ४२-२१ ॥  
महाबली महाबाला बालको देवबालिका ।   
चक्रधारी चक्रकरा चक्राङ्गः चक्रमदीका ॥ ४२-२२ ॥  
अमरो युवती भीमो भया देवो दिविस्थिता ।   
श्रीकरो वेशदा वैद्यो गुणा योगी कुलस्थिता ॥ ४२-२३ ॥  
समयज्ञो मानसज्ञा क्रियाविज्ञः क्रियान्विता ।   
अक्शरो वनमाला च कालरूपी कुलाक्शरा ॥ ४२-२४ ॥  
विशालाक्शो दीर्घनेत्रा जयदो जयवाहना ।   
शान्तः शान्तिकरी श्यामो विमलश्याम विग्रहा ॥ ४२-२५ ॥  
कमलेशो महालक्ष्मी सत्यः साध्वी शिशुः प्रभा ।   
विद्युताकारवदनो विद्युत्पुञ्जनभोदया ॥ ४२-२६ ॥  
राधेश्वरो राकिणी च कुलदेवः कुलामरा ।   
दक्शिणो दक्शिणी श्रीदा क्रियादक्शो महालया ॥ ४२-२७ ॥  
वशिष्ठगमनो विद्या विद्येशो वाक्सरस्वती ।   
अतीन्द्रियो योगमाता रणेशी रणपण्डिता ॥ ४२-२८ ॥  
कृतान्तको बालकृष्णा कमनीयः सुकामना ।   
अनन्तो अनन्तगुणदा वाणीनाथो विलक्शणा ॥ ४२-२९ ॥  
गोपालो गोपवनिता गोगोप कुलात्मजा ।   
मौनी मौनकरोल्लासा मानवो मानवात्मजा ॥ ४२-३० ॥  
सर्वाच्छिन्नो मोहिनी च मायी माया शरीरजा ।   
अक्शुण्णो वज्रदेहस्था गरुडस्थो हि गारुडी ॥ ४२-३१ ॥  
सत्यप्रिया रुक्मिणी च सत्यप्राणोऽमृतापहा ।   
सत्यकर्मा सत्यभामा सत्यरूपी त्रिसत्यदा ॥ ४२-३२ ॥  
शशीशो विधुवदना कृष्णवर्णो विशालधीः ।   
त्रिविक्रमो विक्रमस्था स्थितिमार्गः स्थितिप्रिया ॥ ४२-३३ ॥  
श्रीमाधवो माधवी च मधुहा मधुसूदनी ।   
वैकुण्ठनाथो विकला विवेकस्थो विवेकिनी ॥ ४२-३४ ॥  
विवादस्थो विवादेशी कुम्भकः कुम्भकारिका ।   
सुधापानः सुधारूपा सुवेशो देवमोहिनी ॥ ४२-३५ ॥  
प्रक्रियाधारको धन्या धन्यार्थो धन्यविग्रहा ।   
धरणीशो महानन्ता सानन्तो नन्दनप्रिया ॥ ४२-३६ ॥  
प्रियो विप्रियहरा च विप्रपूज्यो द्विजप्रिया ।   
कान्तो विधुमुखी वेद्यो विद्या वागीश्वरोऽरुणा ॥ ४२-३७ ॥  
अकामी कामरहिता कम्रो विलचरप्रिया ।   
पुण्डरीको विकुण्डस्था वैकुण्ठो बालभाविनी ॥ ४२-३८ ॥  
पद्मनेत्र पद्ममाला पद्महस्तोऽम्बुजानना ।   
पद्मनाभिः पद्मनेत्रा पद्मस्थः पद्मवाहना ॥ ४२-३९ ॥  
वासुदेवो बृहद्गर्भा महामानी महाञ्जना ।   
कारुण्यो बालगर्भा च आकाशस्थो विभाण्डजा ॥ ४२-४० ॥  
तेजोराशिस्तैजसी च भयाच्छन्नो भयप्रदा ।   
उपेन्द्रो वर्णजालस्था स्वतन्त्रस्थो विमानगा ॥ ४२-४१ ॥  
नगेन्द्रस्थो नागिनी च नगेशो नागनन्दिनी ।   
सार्वभौमो महाकाली नगेन्द्रः नन्दिनीसुता ॥ ४२-४२ ॥  
कामदेवाश्रयो माया मित्रस्थो मित्रवासना ।   
मानभङ्गकरो रावा वारणारिप्रियः प्रिया ॥ ४२-४३ ॥  
रिपुहा राकिणी माता सुमित्रो मित्ररक्शिका ।   
कालान्त कलहा देवी पीतवासाम्बरप्रिया ॥ ४२-४४ ॥  
पापहर्ता पापहन्त्री निष्पापः पापनाशिनी ।   
परानन्दप्रियो मीना मीनरूपी मलापहा ॥ ४२-४५ ॥  
इन्द्रनीलमणिश्यामो महेन्द्रो नीलरूपिणी ।   
नीलकण्ठप्रियो दुर्गा दुर्गादुर्गतिनाशिनी ॥ ४२-४६ ॥  
त्रिकोणमन्दिरश्रीदो विमाया मन्दिरस्थिता ।   
मकरन्दरसोल्लासो मकरन्दरसप्रिया ॥ ४२-४७ ॥  
दारुणारिनिहन्ता च दारुणारिविनाशिनी ।   
कलिकालकुलाचारः कलिकालफलावहा ॥ ४२-४८ ॥  
कालक्षेत्रस्थितो रौद्री व्रतस्थो व्रतधारिणी ।   
विशालाक्शो विशालास्या चमत्कारो करोद्यमा ॥ ४२-४९ ॥  
लकारस्थो लाकिनी च लाङ्गली लोलयान्विता ।   
नाकस्थो नाकपदका नाकाक्शो नाकरक्शका ॥ ४२-५० ॥  
कामगो नामसम्बन्धा सामवेदविशोधिका ।   
सामवेदः सामसन्ध्या सामगो मांसभक्शिणी ॥ ४२-५१ ॥  
सर्वभक्शो रात्रभक्शा रेतस्थो रेतपालिनी ।   
रात्रिकारी महारात्रिः कालरात्रो महानिशा ॥ ४२-५२ ॥  
नानादोषहरो मात्रा मारहन्ता सुरापहा ।   
चन्दनाङ्गी नन्दपुत्री नन्दपालः विलोपिनी ॥ ४२-५३ ॥  
मुद्राकारी महामुद्रा मुद्रितो मुद्रिता रतिः ।   
शाक्तो लाक्शा वेदलाक्शी लोपामुद्रा नरोत्तमा ॥ ४२-५४ ॥  
महाज्ञानधरोऽज्ञानी नीरा मानहरोऽमरा ।   
सत्कीतीस्थो महाकीतीः कुलाख्यो कुलकीतीता ॥ ४२-५५ ॥  
आशावासी वासना सा कुलवेत्ता सुगोपिता ।   
अश्वत्थवृक्शनिलयो वृक्शसारनिवासिनी ॥ ४२-५६ ॥  
नित्यवृक्शो नित्यलता कॢप्तः कॢप्तपदस्थितः ।   
कल्पवृक्शो कल्पलता सुकालः कालभक्शिका ॥ ४२-५७ ॥  
सर्वालङ्कारभूषाढ्यो सर्वालङ्कारभूषिता ।   
अकलङ्की निराहारा दुनीरीक्ष्यो निरापदा ॥ ४२-५८ ॥  
कामकर्ता कामकान्ता कामरूपी महाजवा ।   
जयन्तो याजयन्ती च जयाख्य जयदायिनी ॥ ४२-५९ ॥  
त्रिजीवनो जीवमाता कुशलाख्यो विसुन्दरा ।   
केशधारी केशिनी च कामजो कामजाड्यदा ॥ ४२-६० ॥  
किङ्करस्थो विकारस्था मानसञ्ज्ञो मनीषिणी ।   
मिथ्याहरो महामिथ्या मिथ्यासर्गो निराकृति ॥ ४२-६१ ॥  
नागयज्ञोपवीतश्च नागमालाविभूषिता ।   
नागाख्यो नागकुलपा नायको नायिका वधूः ॥ ४२-६२ ॥  
नायकक्षेमदो नारी नरो नारायणप्रिया ।   
किरातवर्णो रासज्ञी तारको गुणतारिका ॥ ४२-६३ ॥  
शङ्कराख्योऽम्बुजाकारा कृपणः कृपणावती ।   
देशगो देशसन्तोषा दर्शो दर्शनिवासिनी ॥ ४२-६४ ॥  
दर्शनज्ञो दर्शनस्था दृग् दृदिक्शा सुरोऽसुराः ।   
सुरपालो देवरक्शा त्रिरक्शो रक्शदेवता ॥ ४२-६५ ॥  
श्रीरामसेवी सुखदा सुखदो व्यासवासिनी ।   
वृन्दावनस्थो वृन्दा च वृन्दावन्यो महत्तनू ॥ ४२-६६ ॥  
ब्रह्मरूपी त्रितारी च तारकाक्शो हि तारिणी ।   
तन्त्रर्थज्ञः तन्त्रविद्या सुतन्त्रज्ञः सुतन्त्रिका ॥ ४२-६७ ॥  
तृप्तः सुतृप्ता लोकानां तर्पणस्थो विलासिनी ।   
मयूरा मन्दिररतो मथुरा मन्दिरेऽमला ॥ ४२-६८ ॥  
मन्दिरो मन्दिरादेवी निर्मायी मायसंहरा ।   
श्रीवत्सहृदयो वत्सा वत्सलो भक्तवत्सला ॥ ४२-६९ ॥  
भक्तप्रियो भक्तगम्या भक्तो भक्तिः प्रभुः प्रभा ।   
जरो जरा वरो रावा हविर्हेमा क्शमः क्शिति ॥ ४२-७० ॥  
क्शोणीपो विजयोल्लासा विजयोजयरूपिणी ।   
जयदाता दातृजाया बलिपो बलिपालिका ॥ ४२-७१ ॥  
कृष्णमार्जाररूपी च कृष्णमार्जाररूपिणी ।   
घोटकस्थो हयस्था च गजगो गजवाहना ॥ ४२-७२ ॥  
गजेश्वरो गजाधारा गजो गर्जनतत्परा ।   
गयासुरो गयादेवी गजदर्पो गजापीता ॥ ४२-७३ ॥  
कामनाफलसिद्ध्यर्थी कामनाफलसिद्धिदा ।   
धर्मदाता धर्मविद्या मोक्शदो मोक्शदायिनी ॥ ४२-७४ ॥  
मोक्शाश्रयो मोक्शकर्त्री नन्दगोपाल ईश्वरी ।   
श्रीपतिः श्रीमहाकाली किरणो वायुरूपिणी ॥ ४२-७५ ॥  
वाय्वाहारी वायुनिष्ठा वायुबीजयशस्विनी ।   
जेता जयन्ती यागस्थो यागविद्या शिवः शिवा ॥ ४२-७६ ॥  
वासवो वासवस्थी च वासाख्यो धनविग्रहा ।   
आखण्डलो विखण्डा च खण्डस्थो खण्डखञ्जनी ॥ ४२-७७ ॥  
खड्गहस्तो बाणहस्ता बाणगो बाणवाहना ।   
सिद्धान्तज्ञो ध्वान्तहन्त्री धनस्थो धान्यवद्धीनी ॥ ४२-७८ ॥  
लोकानुरागो रागस्था स्थितः स्थापकभावना ।   
स्थानभ्रष्टोऽपदस्था च शरच्चन्द्रनिभानना ॥ ४२-७९ ॥  
चन्द्रोदयश्चन्द्रवर्णा चारुचन्द्रो रुचिस्थिता ।   
रुचिकारी रुचिप्रीता रचनो रचनासना ॥ ४२-८० ॥  
राजराजो राजकन्या भुवनो भुवनाश्रया ।   
सर्वज्ञः सर्वतोभद्रा वाचालो लयधातिनी ॥ ४२-८१ ॥  
लिङ्गरूपधरो लिङ्गा कलिङ्गः कालकेशरी ।   
केवलानन्दरूपाख्यो निर्वाणमोक्शदायिनी ॥ ४२-८२ ॥  
	महामेघगाढ। महानन्दरूपा ।   
		महामेघजालो महाघोररूपा ।   
	महामेघमालः सदाकारपाला ।   
		महामेघमालामलालोलकाली ॥ ४२-८३ ॥  
	वियद्व्यापको व्यापिका सर्वदेहे  
		महाशूरवीरो महाधर्मवीरा ।   
	महाकालरूपी महाचण्डरूपा ।   
		विवेकी मदैकी कुलेशः कुलेशी ॥ ४२-८४ ॥  
	सुमार्गी सुगीता शुचिस्वो विनिता ।   
		महार्को वितर्का सुतर्कोऽवितर्का ।   
	कृतीन्द्रो महेन्द्री भगो भाग्यचन्द्रा ।   
		चतुर्थो महार्था नगः कीतीचन्द्रा ॥ ४२-८५ ॥  
	विशिष्टो महेष्टिर्मनस्वी सुतुष्टि-- ।   
		र्महाषड्दलस्थो महासुप्रकाशा ।   
	गलच्चन्द्रधारामृतस्निग्धदेहो ।   
		गलत्कोटिसूर्यप्रकाशाभिलाषा ॥ ४२-८६ ॥  
	महाचण्डवेगो महाकुण्डवेगी ।   
		महारुण्डखण्डो महामुण्डखण्डा ।   
	कुलालभ्रमच्चक्रसारः प्रकारा ।   
		कुलालो मलाका रचक्रप्रसारी ॥ ४२-८७ ॥  
	कुलालक्रियावान् महाघोरखण्डः  
		कुलालक्रमेण भ्रमज्ञानखण्डा ।   
	प्रतिष्ठः प्रतिष्ठा प्रतीक्शः प्रतीक्शा ।   
		महाख्यो महाख्या सुकालोऽतिदीक्शा ॥ ४२-८८ ॥  
	महापञ्चमाचारतुष्टः प्रचेष्टा ।   
		महापञ्चमा प्रेमहा कान्तचेष्टा ।   
	महामत्तवेशो महामङ्गलेशी ।   
		सुरेशः क्शपेशी वरो दीर्घवेशा ॥ ४२-८९ ॥  
	चरो बाह्यनिष्ठा चरश्चारुवर्णा ।   
		कुलाद्योऽकुलाद्या यतिर्यागवाद्या ।   
	कुलोकापहन्ता महामानहन्त्री ।   
		महाविष्णुयोगी महाविष्णुयोगा ॥ ४२-९० ॥  
	क्शितिक्शोभहन्ता क्शितिक्शुब्धबाधा ।   
		महार्घो महार्घा धनी राज्यकार्या ।   
	महारात्रि सान्द्रान्धकारप्रकाशो ।   
		महारात्रि सान्द्रान्धकारप्रवेशा ॥ ४२-९१ ॥  
	महाभीमगम्भीरशब्दप्रशब्दो ।   
		महाभीमगम्भीरशब्दापशब्दा ।   
	कुला ज्ञानदात्री यमो यामयात्रा ।   
		वशी सूक्ष्मवेशाश्वगो नाममात्रा ॥ ४२-९२ ॥  
	हिरण्याक्शहन्ता महाशत्रुहन्त्री ।   
		विनाशप्रियो बाणनाशप्रिया च ।   
	महाडाकिनीशो महाराकिणीशो ।   
		महाडाकिनी सा महाराकिणी सा ॥ ४२-९३ ॥  
	मुकुन्दो महेन्द्रो महाभद्रचन्द्रा ।   
		क्शितित्यागकर्ता महायोगकर्त्री ।   
	हितो मारहन्त्री महेशेश इन्द्रा ।   
		गतिक्शोभभावो महाभावपुञ्जा ॥ ४२-९४ ॥  
	शशीनां समूहो विधोः कोटिशक्तिः ।   
		कदम्बाश्रितो वारमुख्या सतीना।   
	महोल्लासदाता महाकालमाता ।   
		स्वयं सर्वपुत्रः स्वयं लोकपुत्री ॥ ४२-९५ ॥  
	महापापहन्ता महाभावभर्त्री ।   
		हरिः कातीकी कातीको देवसेना ।   
	जयाप्तो विलिप्ता कुलाप्तो गणाप्ता ।   
		सुवीर्यो सभाषा क्शितीशोऽभियाता ॥ ४२-९६ ॥  
	भवान् भावलक्ष्मीः प्रियः प्रेमसूक्ष्मा ।   
		जनेशो धनेशी कृपो मानभङ्गा ।   
	कठोरोत्कटानां महाबुद्धिदाता ।   
		कृतिस्था गुणज्ञो गुणानन्दविज्ञा ॥ ४२-९७ ॥  
	महाकालपूज्यो महाकालपूज्या ।   
		खगाख्यो नगाख्या खरः खड्गहस्ता ।   
	अथर्वोऽथर्वान्दोलितस्थः महार्था ।   
		खगक्शोभनाशा हविः कूटहाला ॥ ४२-९८ ॥  
	महापद्म मालाधृतो गाणपत्या ।   
		गणस्थो गभीरा गुरुः ज्ञानगम्या ।   
	घटप्राणदाता घनाकाररूपा ।   
		भयार्थोङबीजाङवारीङकर्ता ॥ ४२-९९ ॥  
	भवो भावमाता नरो यामध्याता ।   
		चलान्तोऽचलाख्या चयोऽञ्जालिका च  
	छलज्ञश्छलाढ्या छकारश्छकारा ।   
		जयो जीवनस्था जलेशो जलेशा ॥ ४२-१०० ॥  
	जपञ्जापकारी जगज्जीवनीशा  
		जगत्प्राणनाथो जगद्ध्लादकारी ।   
	झरो झर्झरीशा झनत्कारशब्दो ।   
		झनञ्झञ्जनानादझङ्काररावा ॥ ४२-१०१ ॥  
	ञचैतन्यकारी ञकैवल्यनारी ।   
		हनोल्लासधारी टनत्टङ्कहस्ता ।   
	ठरेशो पविष्टश्ठकारादिकोटी ।   
		डरो डाकिनीशो डरेशो डमारा ॥ ४२-१०२ ॥  
	ढमेशो हि ढक्का वरस्थानबीजो ।   
		णवर्णा तमालतनुः स्थाननिष्ठा ।   
	थकारार्णमानस्थनिस्थोऽसङ्ख्या ।   
		दयावान् दयार्द्रा धनेशो धनाढ्या ॥ ४२-१०३ ॥  
	नवीनो नगेभागतीर्णाङ्गहारो ।   
		नगेशी परः पारणी सादिपाला ।   
	फलात्मा फला फाल्गुनी फेणनाशः ।   
		फलाभूषणाढ्या वशी वासरम्या ॥ ४२-१०४ ॥  
	भगात्मा भवस्त्री महाबीजमानो ।   
		महाबीजमाला मुकुन्दः सुसूक्ष्मा ।   
	यतिस्था यशस्था रतानन्दकर्ता ।   
		रतिर्लाकिनीशो लयार्थ प्रचण्डा ॥ ४२-१०५ ॥  
	प्रवालाङ्गधारी प्रवालाङ्गमाला ।   
		हलोहालहेलापदः पादताला ।   
	वशीन्द्रः प्रकाशो वरस्थानवासा ।   
		शिवः श्रीधराङ्गः शलाका शिला च ॥ ४२-१०६ ॥  
	षडाधारवासी षडाधारविद्या ।   
		षडाम्भोजसंस्थः षडब्जोपविष्टा ।   
	सदा साधरोग्रोपविष्टाऽपरागी ।   
		सुसूक्तापयस्था पलाश्रयस्थिता ॥ ४२-१०७ ॥  
	हरस्थोग्रकर्मा हरानन्दधारा लघुस्थो ।   
		लिपिस्था क्शयीक्शुब्धक सङ्ख्या ।   
	अनन्तो निर्वाणाहराकारबीजा ।   
		उरस्थोऽप्युरुस्था उरा ऊर्ध्वरूपा ॥ ४२-१०८ ॥  
	ऋचस्थो हि ॠगालसो दीर्घऌस्था ।   
		त्वमेको हि चैम्बीजगुर्वी गुणस्था ।   
	सदौङ्कारवर्णा ह्सौङ्कारबीजा ।   
		असङ्कारचन्द्रो ह्युसः कारवीरा ॥ ४२-१०९ ॥  
	हरीन्द्रो हरीशा हरिः कृष्णरूपा ।   
		शिवो वेदभाषा च शौरिः प्रसङ्गा ।   
	गणाध्यक्शरूपी परानन्दभक्शा ।   
		परेशो गणेशी रसो वासपूज्या ॥ ४२-११० ॥  
	चकोरि कुलप्राणबुद्धिस्थितिस्था ।   
		स्वयं कामधेनुस्वरूपी विरूपा ।   
	श्रीहिरण्यप्रभः श्री हिरण्यप्रभाङ्गी ।   
		प्रभातार्कवर्णोऽरुणाकारणाङ्गी ॥ ४२-१११ ॥  
	विभा कोटिधारा धराधार कोषा ।   
		रणीशो प्रत्यादिकूटोऽधरो ॥ धारणा शौरिरार्या ।   
	महायज्ञसंस्थो महायज्ञनिष्ठा ।   
		सदाकर्मसङ्गः सदामङ्गरङ्गा ॥ ४२-११२ ॥  
	किरातीपति राकिणी कालपुत्री ।   
		शिलाकोट निर्माणदोहा विशाला ।   
	कलार्ककलस्थो कलाकिङ्किणीस्था ।   
		किशोरः किशोरी कुरुक्षेत्रकन्या ॥ ४२-११३ ॥  
	महालाङ्गलिश्री बलोद्धामकृष्णः ।   
		कुलालादिविद्याऽभयो भावशून्या ।   
	महालाकिनी काकिनी शाकिनीशो ।   
		महासुप्रकाशा परो हाकिनीशा ॥ ४२-११४ ॥  
	कुरुक्षेत्रवासी कुरुप्रेममूती ।   
		र्महाभूतिभोगी महायोगिनी च ।   
	कुलाङ्गारकारो कुलाङ्गीशकन्या ।   
		तृतीयस्तृतीयाऽद्वितीयोऽद्वितीया ॥ ४२-११५ ॥  
	महाकन्दवासी महानन्दकाशी ।   
		पुरग्रामवासी महापीठदेशा ।   
	जगन्नाथ वक्शः स्थलस्थो वरेण्या-- ।   
		च्युतानन्दकर्ता रसानन्दकर्त्री ॥ ४२-११६ ॥  
	जगद्दीपकलो जगद्दीपकाली ।   
		महाकामरूपी महाकामपीठा ।   
	महाकामपीठस्थिरो भूतशुद्धि -- ।   
		र्महाभूतशुद्धिः महाभूतसिद्धिः ॥ ४२-११७ ॥  
	प्रभान्तः प्रवीणा गुरुस्थो गिरिस्था ।   
		गलद्धारधारी महाभक्तवेषा ।   
	क्शणक्शुन्निवृत्तिनीवृत्तान्तरात्मा ।   
		सदन्तर्गतस्था लयस्थानगामी ॥ ४२-११८ ॥  
	लयानन्दकाम्या विसर्गाप्तवर्गो ।   
		विशालाक्शमार्गा कुलार्णः कुलार्णा ।   
	मनस्था मनःश्रीः भयानन्ददाता सदा ।   
		लाणगीता गजज्ञानदाता महामेरुपाया ॥ ४२-११९ ॥  
	तरोर्मूलवासी तरज्ञोपदर्शा सुरेशः ।   
		समेशः सुरेशा सुखी खड्गनिष्ठा ।   
	भयत्राणकर्ता भयज्ञानहन्त्री ।   
		जनानां मखस्थो मखानन्दभङ्गा ॥ ४२-१२० ॥  
	महासत्पथस्थो महासत्पथज्ञा ।   
		महाबिन्दुमानो महाबिन्दुमाना ।   
	खगेन्द्रोपविष्टो विसर्गान्तरस्था ।   
		विसर्गप्रविष्टो महाबिन्दुनादा ॥ ४२-१२१ ॥  
	सुधानन्दभक्तो विधानन्दमुक्तिः ।   
		शिवानन्दसुस्थो विनानन्दधात्री ।   
	महावाहनाह्लादकारी सुवाहा ।   
		सुरानन्दकारा गिरानन्दकारी ॥ ४२-१२२ ॥  
	हयानन्दकान्तिः मतङ्गस्थदेवो ।   
		मतङ्गाधिदेवी महामत्तरूपः ।   
	तदेको महाचक्रपाणिः प्रचण्डा-- ।   
		खिलापस्थलस्थोऽविहम्नीशपत्नी ॥ ४२-१२३ ॥  
	शिखानन्दकर्ता शिखासारवासी ।   
		सुशाकम्भरी क्रोष्टरी वेदवेदीसुगन्धा ।  
	युगो योगकन्या दवो दीर्घकन्या शरण्यः शरण्या ।   
		मुनिज्ञानगम्या सुधन्यः सुधन्या ॥ ४२-१२४ ॥  
	शशी वेदजन्या यमी यामवामा ।   
		ह्यकामो ह्यकामा सदा ग्रामकामा ।   
	धृतीशः धृतीशा सदा हाटकस्थाऽ-- ।   
		यनेशोऽयनेशी भकारो भगीरा ॥ ४२-१२५ ॥  
	चलत्खञ्जनस्थः खलत्खेलनस्था ।   
		विवाती किराती खिलाङ्गोऽखिलाङ्गी ।   
	बृहत्खेचरस्थो बृहत्खेचरी च ।   
		महानागराजो महानागमाला ॥ ४२-१२६ ॥  
	हकारार्द्धसञ्ज्ञा वृतोहारमाला ।   
		महाकालनेमिप्रहा पार्वती च ।   
	तमिस्रा तमिस्रावृतो दुःखहत्या ।   
		विपन्नो विपन्ना गुणानन्दकन्या ॥ ४२-१२७ ॥  
	सदा दुःखहन्ता महादुःखहन्त्री ।   
		प्रभातार्क वर्णः प्रभातारुणश्रीः ।   
	महापर्वतप्रेमभावोपपन्नो ।   
		महादेवपत्नीशभावोपपन्ना ॥ ४२-१२८ ॥  
	महामोक्शनीलप्रिया भक्तिदाता ।   
		नयानन्द भक्तिप्रदा देवमाता ॥ ४२-१२९ ॥  
इत्येतत्कथितं नाथ महास्तोत्रं मनोरम ।   
सहस्रनामयोगाऽङ्गमष्टोत्तरसमन्वितमम् ॥ ४२-१३० ॥  
यः पठेत् प्रातरुत्थाय शुचिर्वाशुचिमानसः ।   
भक्त्या शान्तिमवाप्नोति अनायासेन योगिराट् ॥ ४२-१३१ ॥  
प्रत्यहं ध्यानमाकृत्य त्रिसन्ध्यं यः पठेत् शुचिः ।   
षण्मासात् परमो योगी सत्यं सत्यं सुरेश्वर ॥ ४२-१३२ ॥  
अकालमृत्युहरणं सर्वव्याधिविनाशनम् ।   
अपमृत्य्वादिहरणं वारमेकं पठेद्यदि ॥ ४२-१३३ ॥  
पठित्त्वा ये न गच्छन्ति विपत्काले महानिशि ।   
अनायासेन ते यान्ति महाघोरे भयार्णवे ॥ ४२-१३४ ॥  
अकाले यः पठेन्नित्यंं सुकालस्तत्क्षणाद्भवेत् ।   
राजस्वहरणे चैव सुवृत्तिहरणादिके ॥ ४२-१३५ ॥  
मासैकपठनादेव राजस्वं स लभेद् धुरवम् ।   
विचरन्ति महावीराः स्वर्गे मर्त्ये रसातले ॥ ४२-१३६ ॥  
गणेशतुल्यवलिनो महाक्रोधशरीरिणः ।   
एतत्स्तोत्रप्रसादेन जीवन्मुक्तो महीतले ॥ ४२-१३७ ॥  
महानामस्तोत्रसारं धर्माधर्मनिरूपणम् ।   
अकस्मात् सिद्धिदं काम्यं काम्यं परमसिद्धिदम् ॥ ४२-१३८ ॥  
महाकुलकुण्डलिन्याः भवान्याः साधने शुभे ।   
अभेद्यभेदने चैव महापातकनाशने ॥ ४२-१३९ ॥  
महाघोरतरे काले पठित्वा सिद्धिमाप्नुयात् ।   
षट्चक्रस्तम्भनं नाथ प्रत्यहं यः करोति हि ॥ ४२-१४० ॥  
मनोगतिस्तस्य हस्ते स शिवो न तु मानुषः ।   
योगाभ्यासं यः करोति न स्तवः पठ्यते यदि ॥ ४२-१४१ ॥  
योगभ्रष्टो भवेत् क्षिप्रं कुलाचारविलङ्घनात् ।   
कुलीनाय प्रदातव्यं न खल्वकुलेश्वरम् ॥ ४२-१४२ ॥  
कुलाचारं समाकृत्य ब्राह्मणाः क्षत्रियादयः ।   
योगिनः प्रभवन्त्येव स्तोत्रपाठात् सदामराः ॥ ४२-१४३ ॥  
आनन्दभैरव उवाच  
वद कान्ते रहस्यं मे मया सर्वञ्च विस्मृतम् ।   
महाविषं कालकूटं पीत्त्वा देवादिरक्षणात् ॥ ४२-१४४ ॥  
कण्ठस्थाः देवताः सर्र्वा भस्मीभूताः सुसम्भृताः ।   
महाविषज्वालया च मम देहस्थदेवताः ॥ ४२-१४५ ॥  
कैवल्यनिरताः सर्वे प्रार्थयन्ति निरन्तरम् ।   
षट्चक्रं कथयित्वा तु सन्तोष्ं मे कुरु प्रभो ।   
षट्चक्रभेदकथनममृतश्रवणादिकम् ॥ ४२-१४६ ॥  
कथित्वा मम सन्तोषं कुरु कल्याणि वल्लभे ।   
अमृतानन्दजलधौ सुधाभिः सिक्तविग्रहम् ॥ ४२-१४७ ॥  
कृत्त्वा कथय शीघ्रं मे चायुषं परिवर्धय ।   
आनन्दभैरवी उवाच  
निगूढार्थ महाकाल कालेश जगदीश्वर ॥ ४२-१४८ ॥  
भैरवानन्दनिलय कालकूटनिषेवण ।   
इदानीं शृणु योगार्थ मयि संयोग एव च ॥ ४२-१४९ ॥  
श्रुत्वा चैतत्क्रियाकार्यं नरो योगीश्वरो भवेत् ।   
ममोद्भवः खेऽमले च सर्वाकारविवजीते ॥ ४२-१५० ॥  
भूरमध्ये सर्वदेहे च स्थापयित्वा च मां नरः ।   
भाव्यते चापरिच्छन्नं ब्रह्मविष्णुशिवात्मकम् ॥ ४२-१५१ ॥  
मम रूपं महाकाल सत्त्वरजस्तमः प्रियम् ।   
केवलं रजोयोगेन शरीरं नापि तिष्ठति ॥ ४२-१५२ ॥  
तथा केवलयोगेन तमसा नापि तिष्ठति ।   
तथा केवलसत्त्वेन कुतो देही प्रतिष्ठति ।   
अतस्त्रिगुणयोगेन धारयामि नवाङ्गकम् ॥ ४२-१५३ ॥  
शनैः शनैः विजेतव्याः सत्त्वरजस्तमोगुणाः ।   
आदौ जित्वा रजोधर्मं पश्चात्तामसमेव च ॥ ४२-१५४ ॥  
सर्वशेषे सत्त्वगुणं नरो योगीश्वरो भवेत् ।   
गुणवान् ज्ञानवान् वाग्मी सुश्रीर्धर्मी जितेन्द्रियः ॥ ४२-१५५ ॥  
शुद्धनिर्मलसत्वं तु गुणमाश्रित्य मोक्षभाक् ।   
सदा सत्त्वगुणाच्छन्नं पुरुषं काल एव च ॥ ४२-१५६ ॥  
पश्यतीह न कदाचिज्जरामृत्युविवजीतम् ।   
तं जनं परमं शान्तं निर्मलं द्वैतवजीतम् ॥ ४२-१५७ ॥  
सर्वत्यागिनमात्मानं कालः सर्वत्र रक्षति ।   
जले वा पर्वते वापि महारण्ये रणस्थले ॥ ४२-१५८ ॥  
भूगर्त्तनिलये भीते संहारे दुष्टविग्रहे ।   
सन्तिष्ठति महायोगी सत्यं सत्यं कुलेश्वर ॥ ४२-१५९ ॥  
महायोगं शृणु प्राणवल्लभ श्रीनिकेतन ।   
योगार्थं परमं ब्रह्मयोगार्थ परन्तपः ॥ ४२-१६० ॥  
ये जानन्ति महायोगं मिरयन्ते न च ते नराः ।   
कृत्वा कृत्वा षड्दलस्य साधनं कृत्स्नसाधनम् ॥ ४२-१६१ ॥  
ततः कुर्यान्मूलपद्मे कुण्डलीपरिचालनम् ।   
मुहुर्मुहुश्चालनेन नरो योगीश्वरो भवेत् ॥ ४२-१६२ ॥  
एकान्तनिर्मले देशे दुभीक्षादिविवजीते ।   
वर्षमेकासने योगी योगमार्गपरो भवेत् ॥ ४२-१६३ ॥  
पद्मासनं सदा कुर्याद् बद्धपद्मासनं तथा ।   
महापद्मासनं कृत्वा तथा चासनमञ्जनम् ॥ ४२-१६४ ॥  
तत्पश्चात् स्वस्तिकाख्यञ्च बद्धस्वस्तिकमेव च ।   
योगाभ्यासे सदा कुर्यात् मन्त्रसिद्ध्यादिकर्मणि ॥ ४२-१६५ ॥  
चक्रासनं सदा योगी योगसाधनकर्मणि ।   
बद्धचक्रासनं नाम महाचक्रासनं तथा ॥ ४२-१६६ ॥  
कृत्वा पुनः प्रकर्तव्यं बद्धयोगेश्वरासनम् ।   
योगेश्वरासनं कृत्वा महायोगेश्वरासनम् ॥ ४२-१६७ ॥  
वीरासनं ततः कुर्यात् महावीरासनं तथा ।   
बद्धवीरासनं कृत्वा नरो योगेश्वरो भवेत् ॥ ४२-१६८ ॥  
ततः कुर्यान्महाकाल बद्धकुक्कुटासनम् ।   
महाकुक्कुटमाकृत्य केवलं कुक्कुटासनम् ॥ ४२-१६९ ॥  
मयूरासनमेवं हि महामयूरमेव च ।   
बद्धमयूरमाकृत्य नरो योगेश्वरो भवेत् ॥ ४२-१७० ॥  
एतत् सर्वं प्रवक्तव्यं विचार्य सुमनःप्रिय ।   
अभिषेकप्रकरणे आसनादिप्रकाशकम् ॥ ४२-१७१ ॥  
कथितव्यं विशेषेण इदानीं शृणु षट्क्रमम् ।   
ब्रह्मा विष्णुश्च रुद्रश्च ईश्वरश्च सदाशिवः ॥ ४२-१७२ ॥  
ततः परशिवो देवः षट्शिवाः षट्प्रकाशकाः ।   
एतेषां षड्गुणानन्दाः शक्तयः परदेवताः ॥ ४२-१७३ ॥  
षट्चक्रभेदनरता महाविद्याधिदेवताः ।   
एतेषां स्तवनं कुर्यात् परदेवसमन्वितम् ॥ ४२-१७४ ॥  
एतत्प्रकारकरणे यश्च प्रत्यहमादरात् ।   
क्रियानिविष्टः सर्वत्र भावनाग्रहरूपधृक् ॥ ४२-१७५ ॥  
स पश्यति जगन्नाथं कमलोपगतं हरिम् ।   
आदौ हरेर्दर्शनञ्च कारयेद्येन कुण्डली ॥ ४२-१७६ ॥  
ततो रुद्रस्य सञ्ज्ञायां लाकिन्याः शुभदर्शनम् ।   
सर्वशः क्रमशो नाथ दर्शनं प्राप्यते नरः ॥ ४२-१७७ ॥  
शनैः शनैर्महाकाल कैलासदर्शनं भवेत् ।   
क्रमेण सर्वसिद्धिः स्यात् अष्टाङ्गयोगसाधनात् ॥ ४२-१७८ ॥  
अष्टाङ्गसाधने काले यद्यत् कर्मं करोति हि ।   
तत्सर्वं परियत्नेन शृणु सादरपूर्वकम् ।   
तत्क्रियादिकमाकृत्य शीध्रं योगी भविष्यति ॥ ४२-१७९ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे द्विचत्त्वारिंशत्तमः पटलः ॥ ४२ ॥  
  
  
  
अथ त्रिचत्त्वारिंशः पटलः  
  
आनन्दभैरवी उवाच  
अथ कामातुराणाञ्च कामनिर्मूलहेतुना ।   
कथयामि महाकाल यत् कृत्वा कामिनीवशम् ॥ ४३-१ ॥  
तत्प्रकारं प्रवक्ष्यामि योगसाधनहेतुना ।   
हस्तासनं समाकृत्य ऊद्र्ध्वे पद्मासनं चरेत् ॥ ४३-२ ॥  
शिरोमूले करद्वन्द्वं नियोज्य जपमाचरेत् ।   
अल्पाल्पधारणं कुर्यात् श्वाससङ्ख्यां समाचरेत् ॥ ४३-३ ॥  
श्वाससङ्ख्यां तदा कुर्याद् यदा कुम्भकसुस्थिरः ।   
विना श्वाससङ्ख्यां च कुतो योगिवरो वशी ॥ ४३-४ ॥  
विना सङ्ख्याप्रयोगेण बिना कुयोगवारणात् ।   
कदाचिन्न प्रकर्तव्यं सङ्ख्याकुम्भकवजीतः ॥ ४३-५ ॥  
अल्पाल्पकुम्भकं कुर्यात् खेचरपिरयकर्मणि ।   
सर्वकाले प्रकर्तव्यं सर्वकाले सुखी भवेत् ॥ ४३-६ ॥  
आनन्दकल्पमाकृत्य विजयाद्यासवादिभिः ।   
क्रमेण भेदनं कुर्यात् ततः साधकयोगिराट् ॥ ४३-७ ॥  
योगिनामपरिच्छिन्नं भावं विद्युत्प्रभाकरम् ।   
विद्युत्कोटिसमाभासं वारिधारासमाकुलम् ॥ ४३-८ ॥  
यद्येवं सुतभावज्ञा विपाकेन पतन्ति ते ।   
ते यान्ति परमं स्थानं ते यान्ति कोटिराज्यपाः ॥ ४३-९ ॥  
ते भोगिनो योगिनश्च ते लोकपालकाः स्मृताः ।   
ते महद्गुणसम्भोग्या मिरयन्ते न कदा कुतः ॥ ४३-१० ॥  
ते भवन्ति महाश्रेष्ठास्ते भवन्ति सुधाकराः ।   
ते भेदकरणे युक्तास्ते मनुष्या न देवताः ॥ ४३-११ ॥  
ते सर्वे यान्ति सर्वत्र ते शिवास्ते च किङ्कराः ।   
ते मे भक्ता महाकाल इति मे स्वागमोदयम् ॥ ४३-१२ ॥  
ये भजन्ति तव पदाऽम्भोजं भावपरायणाः ।   
ते ज्ञानिनो भवन्त्येव तेषां कालो वशो भवेत् ॥ ४३-१३ ॥  
ये प्राणवायुसंयोगा ये प्राणपरिरक्षकाः ।   
आत्महत्यां परीहाय ब्रह्मलोकं मुदान्विताः ॥ ४३-१४ ॥  
यान्ति नाथ ध्यानपराः संसारार्थविवजीताः ।   
अरण्यवासिनो ये च नारण्यवासिनो नराः ॥ ४३-१५ ॥  
एकान्तनिर्जने देशे सर्वविघ्नविवजीते ।   
षट्चक्रभेदमाकृत्य ते नराः फलभागिनः ॥ ४३-१६ ॥  
महाकालफलं यस्तु सदेच्छति सतां गतिम् ।   
स एव योगी भूमध्ये स्थित्वा सर्वत्रगो भवेत् ॥ ४३-१७ ॥  
सर्वदेशे सदा पूज्यः सर्वेशो निर्मलोऽद्वयः ।   
अनाद्यनन्तविभवः कालात्मा स भवेत् क्षणात् ॥ ४३-१८ ॥  
एतेषां साधनं शीघ्रं सिद्धिविद्यासुकल्पनम् ।   
एतद्रूपं निजं ध्यात्वा भेदं कृत्वा निजस्थलम् ॥ ४३-१९ ॥  
मूलाधारं स्वाधिष्ठानं भेदज्ञानी विभेद्य च ।   
कुर्यात् परमसन्दर्भं मणिपूरे विचक्षणः ॥ ४३-२० ॥  
कृत्वा च दर्शनं विद्वान् श्रीकृष्णचरणाम्बुजम् ।   
स्वाधिष्ठानादिदेवेन्द्रं शक्तियुक्तं निरञ्जनम् ॥ ४३-२१ ॥  
राकिणीराधिका व्याप्तं त्रिलोकरक्षणं परम् ।   
परमाकाशनिलयं त्रैगुण्यं वारिरूपिणम् ॥ ४३-२२ ॥  
वाञ्छाकल्पतरोर्मूलवासिनं शिववैष्णवम् ।   
विलोक्यानन्दहृदयोऽशङ्कः सर्वत्र दर्शकः ॥ ४३-२३ ॥  
कृत्वा योगी सदाभ्यासी मणिपूरं विलोकयेत् ।   
मणिपूरं महाचिन्हं सिद्धिक्षेत्रं सुधामयम् ॥ ४३-२४ ॥  
हिरण्यकोटिदानेन गोकोटिदानहेतुना ।   
कोटिब्राह्मणभोज्येन यत्फलं लभते नरः ॥ ४३-२५ ॥  
तत्फलं लभते ध्यात्वा मणिपूरं मनोरमम् ।   
मणिपूरं महास्थानं योगिनामप्यदर्शनम् ॥ ४३-२६ ॥  
सूक्ष्मातिसूक्ष्मं परमं ज्ञानिनां ज्ञानगोचरम् ।   
अप्रकाश्यं महागुह्यं योगयोगेन लभ्यते ॥ ४३-२७ ॥  
आनन्दभैरव उवाच  
योगार्थं यत्र कमले कोटिविद्युत्समप्रभे ।   
कोटिकालाग्निमिलिते कोटिचन्द्रविनिमीते ॥ ४३-२८ ॥  
कोटिसूर्यादिकिरणे मनः केन विलीयते ।   
सूचीरन्ध्रे यथा सूत्रं तदेव फलदं सुखम् ॥ ४३-२९ ॥  
यन्न दृष्टं श्रुतं क्वापि ज्ञानं न तत्र सुन्दरि ।   
तत्र केन प्रकारेण मनोनिवेशनं भवेत् ॥ ४३-३० ॥  
यत्र न गमनं नॄणां तस्य देवस्य यत्फलम् ।   
तत्फलं किं न जानाति अदृष्टे गमनं कुतः ॥ ४३-३१ ॥  
कुतो राज्ञां नसम्पत्तिः कुतो वा स्वार्थदर्शनम् ।   
कुतो वा जायते सिद्धिर्भेदने किं फलं भवेत् ॥ ४३-३२ ॥  
तत्त्वं जानासि देवेशि तत्प्रकारं प्रकाशय ।   
आनन्दभैरवी उवाच  
यदुक्तं तद्धि सकलं सफलं परमेश्वर ॥ ४३-३३ ॥  
तत्र पूर्वं योगधर्मस्वाश्रयं शृणु तत्क्रमम् ।   
पूर्वस्मरणमात्रेण जीवन्मुक्तो भविष्यसि ॥ ४३-३४ ॥  
जीव एव महाभाग लोकानां मोक्षबन्धगः ।   
स जीवो वायुरूपेण महाबलपराक्रमः ॥ ४३-३५ ॥  
गच्छति प्रत्यहं नित्यं सर्वदा च पुनः पुनः ।   
पुनरायाति धरणीं स्वभावेन निरन्तरम् ॥ ४३-३६ ॥  
नानाभावपिरयः सोऽपि नानाकारनिरूपकः ।   
नानाधर्मपिरयः शुद्धोऽशुद्धवेशधरो महान् ॥ ४३-३७ ॥  
कन्दर्पनिलयो योगी स योगी परमार्थवित् ।   
स ज्ञानी निरहङ्कारी सोऽहङ्कारी शरीरधृक् ॥ ४३-३८ ॥  
सर्वगन्धपिरयोऽदृश्यो भावयेत्तां रहस्यवित् ।   
स एव निष्कलः शुद्धः सदा ध्यानपरायणः ॥ ४३-३९ ॥  
यदा चात्मनि ब्रह्माण्डे ब्रह्मणि त्वयि शङ्करे ।   
तन्मयो विलयं याति तदा भावो महान् स्मृतः ॥ ४३-४० ॥  
तद्भावः परमं ज्ञानं न कथ्यं विपरीतकम् ।   
आधारं सुसुखं नित्यं स्वल्पकालविवजीतम् ॥ ४३-४१ ॥  
अत्यन्तधर्म सन्धानं प्राप्य योगी भवेन्नरः ।   
शनैः शनैः प्रगन्तव्यं तत्र तत्र सुदर्शनम् ॥ ४३-४२ ॥  
तत्र तत्र महासिद्धो भूत्त्वा संसारपुत्रवान् ।   
योगिनां बहुकालस्थं मृतानामल्पकालकम् ॥ ४३-४३ ॥  
श्वासधारणमाकृत्य बहुकालं सुखी भवेत् ।   
यथा बृहस्पतिः श्रीमान् यथा सूर्यो दिवाकरः ॥ ४३-४४ ॥  
तथा प्रकाशमाकुर्यात् कोटिभिः स्तोत्रनामभिः ।   
स्तुत्वा भूत्वा महाद्रव्यैस्तर्पयित्वा यथाक्रमम् ॥ ४३-४५ ॥  
अभिषिक्तः पुनर्ध्यात्वा पूजयित्वा यथाविधि ।   
मानसोपचारद्रव्यैः स्वधायुक्तैरथापि वा ॥ ४३-४६ ॥  
परमानन्दितो भूत्त्वा भावयेत् पीठदेवताः ।   
भावयित्वा ततो जप्त्वा धर्माधर्मौ विचिन्तयेत् ॥ ४३-४७ ॥  
देवतायां मनो योज्य स्थापयित्वा स्वपीठके ।   
पुनरुत्फुल्लकमलं मुद्रितं परिकारयेत् ॥ ४३-४८ ॥  
षड्दलं र्मूच्छितं कृत्वा दलाग्रे संविशेत् सुधीः ।   
सदानन्दः सर्वमयो वेदवेदान्तनामभिः ॥ ४३-४९ ॥  
स्तवकोटिभिरेकत्र ध्यात्वा संहारमुद्रया ।   
अधोमुखे दशदलकमलाग्रे नियोजयेत् ॥ ४३-५० ॥  
षड्दलाग्रं महाकाल नियोज्य गमनं चरेत् ।   
ततो गच्छेत् प्रज्वलिते पद्मे दशदले पुरे ॥ ४३-५१ ॥  
प्रविश्य कणीकामध्ये तन्मयस्तत्क्षणाद् भवेत् ।   
तत्क्षणात्तन्मयो भूत्वा कुण्डलीचक्रसंस्थितः ॥ ४३-५२ ॥  
असाध्यसाधनं सर्वं मणिपूरस्थनिर्मलम् ।   
मणिपूरे महापीठे ध्यानगम्ये सति प्रभो ॥ ४३-५३ ॥  
मनोनिवेशनं कृत्वा नरो मुच्येत सङ्कटात् ।   
मनोयोगी मनोभोगी मनोभक्तो मनोयुवा ॥ ४३-५४ ॥  
मन एव मनुष्याणां कारणं त्राणमोक्षयोः ।   
कारणं सर्वभावानां तद्भावं सन्त्यजेद् बुधः ॥ ४३-५५ ॥  
सर्वभावं विहायापि महाभावं समाश्रयेत् ।   
भावेन लभ्यते मोक्षो भावेन लभ्यते सुखम् ॥ ४३-५६ ॥  
एतद्भावं सदा कुर्याद् भावाद् भवति योगिराट् ।   
भावेन भक्तिमाप्नोति विषयाद् भावमाश्रयेत् ॥ ४३-५७ ॥  
विषयं विकृतिग्राह्यं सुकृतिज्ञानवजीतम् ।   
त्यक्त्वा दिव्यं महापीठं मणिपूरं समाश्रयेत् ॥ ४३-८ ॥  
महायन्त्रे मनो दत्वा निर्माणं कारयेद् बुधः ।   
मणिभिर्ग्रथनं कृत्वा नानामणिविभूषितम् ॥ ४३-५० ॥  
सुपीठं कुलपीठे वा लिङ्गपीठमथापि वा ।   
श्रीविद्यापीठमालिख्य विभाव्य च पुनः पुनः ॥ ४३-६० ॥  
ततः प्रस्फुटिते पद्मे दलाग्रे षड्दलस्य च ।   
स्थापयित्वा महाविष्णुं पूजयित्वा सुसंयतः ॥ ४३-६१ ॥  
जप्त्वा च तन्मयो भूत्वा निधाय मणिपूरके ।   
दृढाकारमूर्ध्वगतं षड्दलं परिरक्षयेत् ॥ ४३-६२ ॥  
ततश्चोद्र्ध्वतरे स्थाने महोच्चोत्तरसुन्दरे ।   
मनोनिवेशनं कृत्वा शक्तिं रुद्रं समाश्रयेत् ॥ ४३-६३ ॥  
चैतन्यरूपिणीं शक्तिं चैतन्यं रुद्ररूपिणम् ।   
तत्र भद्रात्मकं रौद्रं रौद्रीं प्रकाशकारिणीम् ॥ ४३-६४ ॥  
भक्त्या पुनः पुनर्ध्यायेदूर्ध्वरेतास्तमीश्वरम् ।   
प्रगच्छन्ति चोद्र्ध्वमार्गे ध्येया योगिभिरेव च ॥ ४३-६५ ॥  
अहं देवी परानन्दा मणिपूरनिवासिनी ।   
तथा श्रीलाकिनीशक्तिः श्रीरुद्रस्त्वं न संशयः ॥ ४३-६६ ॥  
रुद्ररूपी महादेवो रुद्ररूपा सरस्वती ।   
सर्वदा ऊद्र्ध्वगामी च सा शक्तिरूद्र्ध्वगामिनी ॥ ४३-६७ ॥  
ऊद्र्ध्वमार्गं काशयन्तीं योगिनीं योगमातरम् ।   
महारुद्रं तथा ध्यात्वा मणिपूरे सुनिर्मले ॥ ४३-६८ ॥  
ऊद्र्ध्वमुखं समाकुर्याद् महापद्मं मनोरमम् ।   
मणिपूरं महाकान्तं मणिकोटिसुनिर्मलम् ॥ ४३-६९ ॥  
कोटिकोटिशरच्चन्द्र पूर्णज्योतिःसमाकरम् ।   
ऊद्र्ध्वमुखं समाकुर्यात् स्वयम्भावेन जायते ॥ ४३-७० ॥  
यदि चोद्र्ध्वमुखं पद्मं यन्त्रमण्डलसंयुतम् ।   
अतिकोमलपत्रेषु भाति चात्यद्भुतङ्करम् ॥ ४३-७१ ॥  
लेपयित्वा योजयित्वा स्थापयित्वा पुनः पुनः ।   
प्रापयित्वा महारुद्रं त्रैलोक्यजननीं शिवाम् ॥ ४३-७२ ॥  
रुद्राणीं रौद्रशक्तिञ्च लाकिनीं लोकसाक्षिणीम् ।   
कुम्भकं प्राणवायोश्च प्राणवायोश्च योजनम् ॥ ४३-७३ ॥  
एकत्र मिलनं कृत्वा भावनं परिकारयेत् ।   
भावेन लभ्यते मोक्षो भाव एव निजपिरयः ॥ ४३-७४ ॥  
मनो निवेश्य तत्रस्थो रुद्राराधनमाचरेत् ।   
तथा श्रीलाकिनीदेव्याः परमाद्भुतसाधनम् ॥ ४३-७५ ॥  
शृणुष्व परमानन्द भैरव पिरयवल्लभ ।   
ममोपदेशं सन्त्यज्य कोऽपि सिद्धो न सम्भवेत् ॥ ४३-७६ ॥  
ममाज्ञाबलयोगेन सिद्धो भवति मानवः ।   
मुक्तिमूलं महाभावं मुक्तिमूलं हि साधनम् ॥ ४३-७७ ॥  
मुक्तिक्रमेण कालेन सिद्धो भवति साधकः ।   
मम योगक्रमेणैव मम तन्त्रावलोकनात् ॥ ४३-७८ ॥  
कोऽपि नाथ ब्रह्मयोगी भवत्येव न चाखिले ।   
सर्वे च योगिनः शीघ्रं प्रभवन्ति न संशयः ॥ ४३-७९ ॥  
स्फुटाकारदलं कृत्वा विन्यासं तत्र कारयेत् ।   
महायोगिकुलन्यासं विद्यान्यासं समाचरेत् ॥ ४३-८० ॥  
सर्वन्यासं निजन्यासं ज्ञानजालं समाचरेत् ।   
मानसक्रियया व्याप्तं देहं मधुरसम्प्लुतम् ॥ ४३-८१ ॥  
शिवरूपिणमात्मानं वैष्णवं ज्ञानचक्षुषम् ।   
एकाकारं मूलमन्त्रध्यानं तत्र समाचरेत् ॥ ४३-८२ ॥  
ध्यात्वा चार्घ्यं समाकुर्यात् कुलचक्रक्रमेण तु ।   
आत्मानमपरिच्छिन्नं विचिन्त्य पुनरेव च ॥ ४३-८३ ॥  
सन्ध्यायेन्निजचैतन्यदेवतां कुलदेवताम् ।   
पाद्यार्ध्यादिक्रमेणैव पूजयित्वाऽप्यहनीशम् ॥ ४३-८४ ॥  
परिवारांस्ततो ध्यात्वा तत्सर्वान् परिपूजयेत् ।   
धूपदीपौ ततो दद्याद् निजपूजाविधानतः ॥ ४३-८५ ॥  
प्राणायामं दीपनादौ कुर्यात् साधक एव च ।   
भक्त्या ध्यात्वा मनुं जप्त्वा मणिपूरस्थदैवते ॥ ४३-८६ ॥  
जपं समर्प्य विधिना प्राणायामं पुनस्त्रयम् ।   
प्रणम्य स्तोत्रकवचैः स्वदेवीं हृदि चार्पयेत् ॥ ४३-८७ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिमन्त्रप्रकरणे भैरवभैरवीसंवादे   
मणिपूरचक्रभेदप्रकारो नाम त्रिचत्वारिंशत्तमः पटलः ॥ ४३ ॥  
  
  
  
अथ चतुश्चत्त्वारिंशः पटलः  
  
आनन्दभैरवी उवाच  
मणिपूरविभेदार्थं शृणु वक्ष्यामि तत्त्वतः ।   
यं ज्ञात्वा मूढलोकाश्च प्रविशन्ति महाघटे ॥ ४४-१ ॥  
अमूढत्वं प्राप्नुवन्ति भवन्ति योगिनोऽमराः ।   
खेचरत्वं प्राप्नुवन्ति साङ्ख्ययोगनिषेविणः ॥ ४४-२ ॥  
महापातकमुख्यानां नाशं शीघ्रं महारिपुम् ।   
कियत्कालेऽनले दोषे जले पर्वतकानने ॥ ४४-३ ॥  
कुर्वन्ति च दिदृक्षूणां देवतावशमेव च ।   
मणिपूरं महापीठं ध्यायेद् यः प्राणसंयमम् ॥ ४४-४ ॥  
तथा पञ्चाऽऽसवासिद्धिं कृत्वा पूरं विभेदयेत् ।   
त्रिलोक जननीं सत्यां शिवामाद्यां त्रियोगिनीम् ॥ ४४-५ ॥  
मूलाधारात् समुत्पत्य गच्छन्ती रसषड्दले ।   
प्रकाशं षड्दलं कृत्त्वा प्रगच्छन्ती प्रभान्विता ॥ ४४-६ ॥  
मणिपूरे महाचक्रे त्रैलोक्यजपसाधने ।   
सिद्धीनां निलये काम्ये कमनीये मनःपिरये ॥ ४४-७ ॥  
मनः पिरया महादेवी सर्वोल्लासनकारिणी ।   
खेचरी महदानन्दमण्डिता मन्त्रयोगिनी ॥ ४४-८ ॥  
अनुग्रहकरी सिद्धा विभाव्या तत एव हि ।   
आनन्दघन सन्दोहमात्मज्ञानं सुनिर्मलम् ॥ ४४-९ ॥  
मणिपूरं संविभाव्य किन्न सिद्ध्यति भूतले ।   
अणिमा लघिमा व्याप्तिर्महाश्रेष्ठादिसिद्धिभाक् ॥ ४४-१० ॥  
कौलो वा वार मुख्यो वा ज्ञानी वा साधकोत्तमः ।   
योगाभ्यासं यः करोति मणिपूरं समाश्रयेत् ॥ ४४-११ ॥  
मणिपूरस्थितं देवं यः स्तौति नियतः शुचिः ।   
स्तवराजस्य पाठेन प्रबुद्धा कुण्डली भवेत् ॥ ४४-१२ ॥  
सा देवी परमा माया मणिपूरे स्थिता शिवा ।   
प्रबुद्धां कास्यत्येव ततः सिद्धो भवेन्मनुः ॥ ४४-१३ ॥  
सिद्धे मनौ पराप्राप्तिरिति मे तन्त्रनिर्णयः ।   
यदि चैतन्यमिच्छन्ति कुण्डलिन्याः पराक्रमम् ॥ ४४-१४ ॥  
जानाति निजदेहे च महोदयमनुत्तमम् ।   
तेषां चैतन्यहेतोश्च देवतानां कुलेश्वर ॥ ४४-१५ ॥  
महास्तोत्रं समाकुर्यात् प्रत्यहं सिद्धिहेतुना ।   
सिद्धिकार्यं धर्मकार्यं मणिपूरे समाप्नुयात् ॥ ४४-१६ ॥  
मणिपूरनिवासिन्याः भेदनं ज्ञानसाधनम् ।   
सहस्रनामममलं सिद्धिद्रव्यनिरूपणम् ॥ ४४-१७ ॥  
नित्यसिद्धिं काम्यसिद्धिं मणिपूरे समाश्रयेत् ।   
प्राणबुद्ध्या स्वेष्टदेवीं पूजयेल्लाकिनीं पराम् ॥ ४४-१८ ॥  
स्वदेवतां पूजयेद् वै मणिपूरे महालये ।   
मणिपूरस्थितां रौद्रीं महाशक्तिं महोदयाम् ॥ ४४-१९ ॥  
सर्वसञ्चारिणीं योग्यां महायोगिपिरयां पराम् ।   
निजदेवीपदाम्भोज पूजावत् पूजनं चरेत् ॥ ४४-२० ॥  
पूजां समाप्य विधिना स्तोत्रं देव्याः समाचरेत् ।   
तत्प्राणवायुरूपेण सिद्धीनां नाशहेतवे ॥ ४४-२१ ॥  
कृतं स्तोत्रं कोटिनाम ब्रह्मणा गुणकात्मना ।   
तत्सर्वं प्रकरोष्येतत् प्रकारं ज्ञानशङ्कर ॥ ४४-२२ ॥  
एतत्स्तोत्रप्रसादेन योगिनस्ते महौजसः ।   
अहङ्कारघटी ज्ञानं महाव्याधिनिवारणम् ॥ ४४-२३ ॥  
महास्तवनमेवं हि साक्षादानन्दवर्धनम् ।   
नय भक्तिप्रदं शुद्धं शुद्धानामप्यगोचरम् ॥ ४४-२४ ॥  
शिवां शक्यामाद्यां दशदलगतां रुद्रमहिषी।   
	विशालाक्षीं सूक्ष्मां शशियुतजटाजूटमुकुटाम् ।   
महाविद्युत्कोटिपिरयजडितपीठे त्रिनयना।   
	महालाकिन्याख्यां दशदल कलां भावयति कः ॥ ४४-२५ ॥  
मृणालान्तर्ध्वान्तः प्रकटतटसंहारसुभगा।   
	कुलक्षेत्रोल्लासां चरमपददां दीपकलिकाम् ।   
सदानन्दाकारां गतिगुणहरां चारुकिरणा।   
	प्रभावर्णश्यामां रुचिरवदनां भावयति कः ॥ ४४-२६ ॥  
प्रतीक्षानन्दाब्धि प्रकटचरणाम्भोजयुगला।   
	वियद्वर्णां कान्तां सुरवरसुपूजाविधिरताम् ।   
महासूक्ष्मद्वारप्रचलनकरीं भेदनकरी।   
	दिवायोगाह्लादपिरयजनशिवां भावयति कः ॥ ४४-२७ ॥  
अयोध्यापीठस्थामरुणकमनीं प्रेमगलिता।   
	महारौद्रीं भीमां शतशतरविप्रेमनिकराम् ।   
महादुःखार्तानां नयनशुभगां भावविरहा।   
	सतीं सीतामिन्द्रोत्सवनवघटां भावयति कः ॥ ४४-२८ ॥  
सुधाब्धेराह्लादप्रकरणसुरां सौरभकरा।   
	क्रियारूपां योग्यां भुवमणिपूरप्रकृतिगाम् ।   
गुरोः स्थानोद्योगां समनदहनां शीतलवरा।   
	त्रितत्त्वां तत्त्वज्ञां स(श)मरहरशक्तिं भजति कः ॥ ४४-२९ ॥  
विकाराकाराङ्गीं तरुणरविकोटिश्रियमिमा।   
	कुलाधारां सारां परमरसधारां जयवराम् ।   
कृपाच्छन्नाकामां परमरसभाण्डेषु शुभदा।   
	भजेदिन्द्रां रुद्रां शशिमुखकराह्लादनिकराम् ॥ ४४-३० ॥  
रसाब्धौ विश्रान्तिं कुपितजनशान्तिं सकरुणा।   
	त्रिलोकज्ञानस्थां मदननिलयां योगनिकराम् ।   
मणिद्वीपच्छायां दशदलकलां केवलभवा।   
	भवानीं रुद्राणीं वरदमणिपूरे भजति कः ॥ ४४-३१ ॥  
कृपाब्धौ किं किं किमनुगतसुतां मौलिनमिता।   
	शिवाङ्कां मूलस्थां सकलमणिपूरस्थिरभवाम् ।   
हिरण्याक्षीं तक्षां क्षयकरणरश्मिच्छविशता।   
	विनोदीं पञ्चास्यपिरयगुणधरां भावयति कः ॥ ४४-३२ ॥  
महापद्माख्यां सकलधनदानाकुलचला।   
	चलानन्दोद्रेक--प्रचयरससिन्धूद्भवहृदि ।   
हृदानन्दो ध्यायेत् सकलगुणदात्रीं सुखमयी।   
	कलां सूक्ष्मात्यन्तां तिमिरदहनां कोटिधनदाम् ॥ ४४-३३ ॥  
दशकं यः पठेन्नित्यं श्रीविद्यां सुखदायिनीम् ।   
ध्यात्वा हृदयपद्माधो निर्मलात्मा सदा पठेत् ॥ ४४-३४ ॥  
मणिपूरस्थितं देवं रुद्रं पश्यति योगिराट् ।   
रुद्राणीसहितं शम्भुं दृष्ट्वा मुक्तो भवेत् क्षणात् ॥ ४४-३५ ॥  
जीवन्मुक्तः स एवात्मा योगिनीवल्लभो भवेत् ।   
योगात्मा परमात्मा च स हि साक्षादनीश्वरः ॥ ४४-३६ ॥  
स भित्वा मणि पूराब्धिं निर्मलं ज्योतिरुज्ज्वलम् ।   
शम्भोरीश्वरयोगज्ञक्रियानाथस्य श्रीपतेः ॥ ४४-३७ ॥  
निकटे याति देव्याश्च स्थाने योगी न संशयः ॥ ४४-३८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे मणिपूरभेदने   
भैरवीभैरवसंवादे त्रितत्त्वलाकिनीशक्तिस्तवनं नाम चतुश्चत्त्वारिंशत्तमः पटलः ॥ ४४ ॥  
  
  
  
अथ पञ्चचत्त्वारिंशः पटलः  
  
  
आनन्दभैरवी उवाच   
अथ कालक्रमं वक्ष्ये यत्काले योगिराड् भवेत् ।   
तत्कालं प्राणवायूनां निलयं सूक्ष्मसञ्चयम् ॥ ४५-१ ॥  
पुनः पुनः सञ्चयने दृढो भवति संवशी ।   
क्रियायां सञ्चरन्त्येव योगिन्यो योगमातरः ॥ ४५-२ ॥  
यत्काले यत्प्रकर्त्तव्यं भानुरूप्यकुलार्णव ।   
काले काले वशो याति परमात्मा निरामयः ॥ ४५-३ ॥  
विना प्रयोगसारेण विना जाप्येन शङ्कर ।   
कः सिद्धो जायते ज्ञानी योगी भवति कुत्र वा ॥ ४५-४ ॥  
अभ्यासमन्त्रयोगेन शनैर्योगी भवेन्नरः ।   
प्रभाते ज्ञानशौचञ्च कुण्डलीभावनादिकम् ॥ ४५-५ ॥  
तन्मध्ये चापि संस्कुर्याद् योगं पञ्चामरादिकम् ।   
ततो मन्त्रस्नानकार्यं मस्तके जलसेचनम् ॥ ४५-६ ॥  
सन्ध्यावन्दन कार्यञ्च ततः कुर्यात् पृथक् पृथक् ।   
तत उत्थाय सद्भूमौ शुद्धकोमलजासने ॥ ४५-७ ॥  
उपविश्य सदाभ्यासी शुद्धकायासनञ्चरेत् ।   
तत्कार्यसमये नाथ ध्यानं चैतन्यमेव च ॥ ४५-८ ॥  
कुण्डलिन्याः सदा कुर्यात् तन्मध्ये जपमेव च ।   
आसनं सुन्दरं कुर्यात् सव्यापसव्यभेदतः ॥ ४५-९ ॥  
आसनादिकमाकृत्य शेषे सुस्थासनं चरेत् ।   
सुस्थासनं समाकृत्य चोर्ध्वपद्मासनं चरेत् ॥ ४५-१० ॥  
मस्तकाधः केशमध्ये हस्तौ दत्त्वा मनुं जपेत् ।   
चतुरशीतित्रिगुणमासनं भञ्जनं तथा ॥ ४५-११ ॥  
प्रत्यासनं क्रमेणैव एतेषां द्विगुणं पुनः ।   
एतेषामासनादीनां वक्तव्या सङ्ख्यका पुनः ॥ ४५-१२ ॥  
अष्टाङ्गसाधने नाथ वक्तव्यं सर्वमासनम् ।   
प्राणायामं षोडशकमथवा द्वादशादिकम् ॥ ४५-१३ ॥  
स्वकर्णागोचरं कृत्वा पिबेद्वायुं सदा बुधः ।   
ततः समाप्य तत्कार्यं मन्त्रयोगं समभ्यसेत् ॥ ४५-१४ ॥  
समाप्य मन्त्रयोगं च प्राणायामत्रयं चरेत् ।   
तत उत्थाय नद्यादिं विलोक्य चान्तरात्मनि ॥ ४५-१५ ॥  
स्नानं कृत्त्वा महायोगी मानसादिक्रमेण तु ।   
तत्रैव मानसं जापं समाप्य जपमेव च ॥ ४५-१६ ॥  
एकप्राणायामं कुर्यात् कृत्त्वा तीरे विशेत् सुधीः ।   
पिधाय पीतवसनं धर्माधर्मं विचिन्तयेत् ॥ ४५-१७ ॥  
ततः सन्ध्यावन्दनं च कृत्त्वा पूजाविधिं चरेत् ।   
सर्वत्र कुम्भकं कृत्त्वा भावयित्त्वा पुनः पुनः ॥ ४५-१८ ॥  
मणिपूरे महापीठे ध्यात्वा देवीं कुलेश्वरीम् ।   
पूजयित्त्वा विधानेन प्राणायामं पुनश्चरेत् ॥ ४५-१९ ॥  
ततः कुर्यात् साधकेन्द्रो विधिना कवचस्तवम् ।   
सर्वत्र प्राणसंयोगाद् योगी भवति निश्चितम् ॥ ४५-२० ॥  
अथवा कालजालानां वारणाय महषीभिः ।   
एतत् कार्यं समाकुर्याद् योगनिर्णयसिद्धये ॥ ४५-२१ ॥  
विना योगप्रसादेन (न) कालः संवशो भवेत् ।   
कालेन योगमाप्नोति योगध्यानं स्वकालकम् ॥ ४५-२२ ॥  
योगाधीनं परं ब्रह्म योगाधीनं परन्तपः ।   
योगाधीना सर्वसिद्धिस्तस्माद् योगं समाश्रयेत् ॥ ४५-२३ ॥  
योगेन ज्ञानमाप्नोति ज्ञानान्मोक्षमवाप्नुयात् ।   
तत्क्रमं शृणु भूचक्रे सर्वसिद्ध्यादिसाधनम् ॥ ४५-२४ ॥  
सिद्धिसाधनमन्त्रेण योगी भवति भूपतिः ।   
शीघ्रं राजा भवेद् योगी शीघ्रं योगी भवेद् यतिः ॥ ४५-२५ ॥  
शीघ्रं योगी भवेद्विप्रो यदि स्वधर्ममाश्रयेत् ।   
स्वधर्मनिष्ठताज्ञानं सज्ज्ञानं परमात्मनः ॥ ४५-२६ ॥  
तज्ज्ञानेन लभेद् योगं योगाधीनाश्च सिद्धयः ।   
सिद्ध्यधीनं परं ब्रह्म तस्माद् योगं समाश्रयेत् ॥ ४५-२७ ॥  
स्वधर्मनिष्ठताज्ञानं स तज्ज्ञानं समाश्रयेत् ।   
योगयोगाद्भवेन्मोक्षो मम तन्त्रार्थनिर्णयः ॥ ४५-२८ ॥  
योगी ब्रह्मा मुरारिश्च तथा योगी महेश्वरः ।   
तथा योगी महाकालः कौलो योगी न संशयः ॥ ४५-२९ ॥  
मणिपूरभेदने तु यत्नं कुर्यात् सदा बुधः ।   
यदि चेन्मणिपूरस्थदेवताभेदको भवेत् ॥ ४५-३० ॥  
सर्वक्षणं सुखी भूत्वा चिरं तिष्ठति निश्चितम् ।   
महाप्रभं सुन्दरञ्च महामोहनिघातनम् ॥ ४५-३१ ॥  
मेघाभं विद्युताभं च पूर्णतेजोमयं परम् ।   
मणिभिर्ग्रथितं पद्मं मणीनां पूरमेव च ॥ ४५-३२ ॥  
सूर्यकान्तैश्चन्द्रकान्तैर्वह्निकान्तैर्महोज्ज्वलैः ।   
इत्यादिमणिभिः सर्वं परं कान्तिगुणोदयम् ॥ ४५-३३ ॥  
निविडे जलदे मेघे कोटिविद्युत्प्रभा यथा ।   
तत्प्रकारं भावनीयं सिद्धानां ज्ञानगोचरम् ॥ ४५-३४ ॥  
अत्यन्तसूक्ष्ममार्गस्थं नित्यस्थानं हि योगिनाम् ।   
मणिभिः शोभितं पद्मं मणिपूरं तथोच्यते ॥ ४५-३५ ॥  
दशकोमलपत्रैश्च समायुक्तं मनोहरम् ।   
डादिफान्तवर्णयुक्तं स्थिरविद्युत्समाकुलम् ॥ ४५-३६ ॥  
शिवेनाधिष्ठितं पद्मं विश्वालोकनकारकम् ।   
आदौ वर्णरूपकाणां ध्यानं कुर्यात् स्वधामयः ॥ ४५-३७ ॥  
महापद्मे मनो दत्वा निर्मलं परिभावयेत् ।   
डादिफान्ताक्षराणां च ध्यानाज्ज्ञानस्थिरो भवेत् ॥ ४५-३८ ॥  
मनोधैर्यमुपागम्य दिव्यभक्तिं समालभेत् ।   
वर्णध्यानं प्रवक्ष्यामि शृणुष्व परमेश्वर ॥ ४५-३९ ॥  
यद्विभाव्यामरो भूत्वा चिरं तिष्ठति मानवः ।   
महाधैर्यक्रियां कुर्याद् वायुपानं शनैः शनैः ॥ ४५-४० ॥  
यत्र यत्र मनो याति तन्मयस्तत्क्षणाद् भवेत् ।   
पूर्वादिदलमारभ्य ध्यानं कुर्यात् पृथग् पृथक् ॥ ४५-४१ ॥  
डां डां डां डाकिनीन्ता डमरुवररतां तारिणीं ताररूपा।   
डिं डिं डिं डामरस्थां डमरुडमगृहे डङ्कडिङ्किं मनुस्थाम् ।   
डं डं डं डामरेशीं डिमिडिमिडिमिगध्वाननिर्माणडोरा।   
ड्ॐ ड्ॐ ड्ॐ डाकडं डः प्रडुम डमुडां दाडिमामाश्रयामि ॥ ४५-४२ ॥  
ढां ढां ढां गाढढक्कां वरनिकरकरां बाढमाबाढमन्त्रा।   
ढिं ढिं ढिं नागरूपां भज भज विमलानन्दचित्तप्रकाशः ।   
श्रीं ढें ढं वज्रढूं खा खवट मटमरं स्वाहया ट्ॐटबीजा।   
ढ्ॐ ढ्ॐ ढ्ॐ ढक्कढक्कः पिरयढुनकरुणाकामिनीं लाकिनीं ताम् ॥ ४५-४३ ॥  
बाणस्थित्यसंस्थां रुचिनकरवणाकारणा वाणवाणि।   
वीणां वेणूत्सवाढ्यां मणिगुणकरुणां नं खटीजप्रवीणम् ।   
वेणुस्थानां सुमानां मणिमयपवमामन्त्रमालाविलोला।   
सिन्दूरारक्तवर्णां तरुणघननवीनामलां भावयामि ॥ ४५-४४ ॥  
तारां तारकमञ्जालविमलां तालादिसिद्धिप्रदा।   
ताडङ्कामतितेजसा मुनिमनोयोगं वहन्तीं पराम् ।   
तां तारां तुलसीं तुलां तनुतटां तर्कोद्भवां तान्त्रिका।   
श्रीसूर्यायुततेजसीं भज मनः श्रीमातरं तापसीम् ॥ ४५-४५ ॥  
व्यग्रस्थां स्थानसुस्थां स्थितिपथपथिकां थार्णकूटां थमाली।   
गाथां योगां विपथां थमिति थमिति थं वह्निजायां स्थिरासाम् ।   
चन्द्रज्योत्स्नास्थलस्थां स्थिरपदमथनामुज्ज्वलामासनस्था।   
स्थैर्यां स्थैर्याभिरामां प्रणव नव सुधां चन्द्रवर्णां भजामि ॥ ४५-४६ ॥  
द्रां द्रीं द्रूं दीर्घदंष्ट्रं दशनभयकरां साट्टहासां कुलेशी।   
दोषच्छत्रापहन्त्रीं दिवितरणदशादायिनीमादरस्थाम् ।   
श्लिष्टाह्लादप्रदीप्तामखिलधनपदां दीपनीं भावयामि ॥ ४५-४७ ॥  
धर्मां श्रीं ध्यानशिक्षां धरणिधरधरां धूमधूमावतीं ता।   
धूस्तूराकारवक्रां कुवलयधरणीं धारयन्तीं कराब्जम् ।   
विद्युन्मध्यार्ककोटिज्वलनधरसुधां कोकिलाक्षीं सुसूक्ष्मा।   
ध्यात्वा ह्लादैकसिद्धिं धरणिधननिधिं सिद्धिविद्यां भजामि ॥ ४५-४८ ॥  
नित्यां नित्यपरायणां त्रिनयनां बन्धूकपुष्पोज्ज्वला।   
कोट्यर्कायुतसंस्थिरां नवनवां हस्तद्वयाम्भोरुहाम् ।   
नानालक्षणधारणामलविधुश्रीकोटिरश्मिस्थिता।   
सानन्दां नगनन्दिनीं त्रिगुणगां नं नं प्रभां भावये ॥ ४५-४९ ॥  
प्रीतिं प्रेममयीं परात्परतरां प्रेष्ठप्रभापूरिता।   
पूर्णां पूर्णगुणोपरि प्रलपनां मांसपिरयां पञ्चमाम् ।   
व्यापारोपनिपातकापलपना पानाय पीयूषपा।   
चित्तं प्रापय पीतकान्तवसनां पौराणिकीं पार्वतीम् ॥ ४५-५० ॥  
स्फें स्फें समें फणिवाहनां फणफणां फुल्लारविन्दानना।   
फेरूणां वरघोरनादविकटास्फालप्रफुल्लेन्मुखीम्  
फं फं फं फणिकङ्कणां फणिति फं मन्त्रैकसिद्धेः फला।   
भक्त्या ध्यानमहं करोमि नियतं वाञ्छाफलप्राप्तये ॥ ४५-५१ ॥  
विद्युताङ्कारमध्ये तु बिजलीरक्तवर्णकान् ।   
एवं ध्यात्वाखिलान् वर्णान्रक्तविद्युद् दलोद्यताम् ॥ ४५-५२ ॥  
सदा ध्यायेत् कुण्डलिनीं कणीकामध्यगामिनीम् ।   
वरहस्तां विशालाक्षीं चन्द्रावयवलक्षणाम् ॥ ४५-५३ ॥  
चारुचन्दनदिग्धाङ्गीं फणिहारविभूषणाम् ।   
द्विभुजां कोटिकिरणां भालसिन्दूरशोभिताम् ॥ ४५-५४ ॥  
त्रिनेत्रां कालरूपस्थां लाकिनीं लयकारिणीम् ।   
सिद्धिमार्गसाधनाय ध्यायेद् वर्णान् दश क्रमात् ॥ ४५-५५ ॥  
चतुर्भुजां षड्भुजां च अष्टहस्तां परापराम् ।   
दुर्गां दशभुजां देवीं निजवाहनसुस्थिताम् ॥ ४५-५६ ॥  
सर्वास्त्रधारिणीं सर्वां हस्तद्वादशशोभिताम् ।   
चतुर्दशभुजां रौद्रीं तथा षोडशपालिनीम् ॥ ४५-५७ ॥  
अष्टादशभुजां श्यामां हस्तविंशतिधारिणीम् ।   
एवं ध्यात्वा पूजयित्वा रुद्राणीस्तोत्रमापठेत् ॥ ४५-५८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिमन्त्रप्रकरणे । षट्चक्रप्रकाशे   
भैरवीभैरवसंवादे वर्णध्यानकथन । नाम पञ्चचत्वारिंशत्तमः पटलः ॥ ४५ ॥  
  
  
  
अथ षट्चत्त्वारिंशः पटलः  
  
आनन्दभैरवी उवाच  
शृणु भैरव वक्ष्यामि रुद्राणीस्तोत्रमुत्तमम् ।  
श्रुत्त्वा पठित्त्वा देवेश धारयित्त्वा स्वदेहके ॥ ४६-१ ॥  
महासिद्धो भवेदेव महाकालवशो भवेत् ।  
त्रैलोक्यरक्षणार्थाय ब्रह्मणा विष्णुना तथा ॥ ४६-२ ॥  
रुद्रयुक्तां महारौद्रीं स्तुत्त्वा सर्वजयो भवेत् ।  
तच्छ्रुत्त्वा मुनयः सर्वे योगिनो योगदर्शकाः ॥ ४६-३ ॥  
सर्वे देवाः सर्वलोकाधिपाः स्युः प्राणरक्षकाः ।  
एतत् स्तवनमात्रेण ब्रह्मा ब्रह्मत्वमाप्नुयात् ॥ ४६-४ ॥  
विष्णुवीष्णुत्वमाप्नोति देवत्वं सर्वदेवताः ।  
इदानीं शृणु तत्स्तोत्रमष्टाङ्गयोग साधनम् ॥ ४६-५ ॥  
एतत्स्तवनपाठेन चाष्टाङ्गकुलदेवताः ।  
वशीभूताः प्रभवन्ति सप्तस्वर्गस्थदेवताः ॥ ४६-६ ॥  
	अस्य महारुद्रशक्तिस्तोत्रस्य महाकालभैरवऋषिरनुष्टुप्छन्दः श्रीमछ्रीरूपिणी देवता वां   
बीजं द्रां शक्तिः समौं स्फें कीलकं महोग्रादि   
देवता सर्वाभीष्टसिद्ध्यर्थे जपे विनियोगः ॥  
महारौद्री रुद्रारुणारवरवक्रोधनिकरा ।  
	विकारा धर्माणां हरतु विषयं देहि परमम् ।  
विवेकं सत्पुत्रं त्वमपि जगतामादिपुरुषं ।  
	विभाकोटिग्रामस्खलननिचला लोचनचला ॥ ४६-७ ॥  
त्वमेका त्रैलोक्यं व्यवसि सततं मे शुभभवा ।  
	अनन्ता सा चातीन्द्रियगणकला नागवसना ।  
श्रियं दातुं नित्यं समुदयति रश्मिस्तव शिवे ।  
	शिवाह्लादानन्दा जडितमनमन्दा कुरु मुदा ॥ ४६-८ ॥  
महालोभं पापं हर हर हरे हीरकनिभे ।  
	विषानन्दोद्घाता मम तनु विषं वेशवशिनि ।  
सुधानन्दं देहि क्षयमपि हरक्रोधमतुलं ।  
	मदं कामं मोहं कुलजननि दिव्यं वितर तत् ॥ ४६-९ ॥  
तपस्यासद्भावं त्वमपि च ददासीह यदि वा ।  
	प्रदीप्ता सद्व्याप्ता भवति तव दाने मम मनः ।  
प्रफुल्लातिश्रीदे जय मम न भक्तिं निजशुभां ।  
	समीडे त्वामेकां भुवनजनरक्षां कुरु सदा ॥ ४६-१० ॥  
विचार्य स्वे तन्त्रे रचयसि सुखं नित्यमिलितं ।  
	महाखड्गप्रख्या त्रिभुवनकरा रुद्रदयिता ।  
सुराणां संरक्षां यदि कुरु मुदा पीठनिकरे ।  
	मणिद्वीपे तेजोमयि हि मणिपूरेऽमलपदम् ॥ ४६-११ ॥  
महाक्षेत्रे युद्धोत्सवभयहरा त्वं कुलकला ।  
	किराती सर्वाणी मम कुलगतं पालय लये ।  
लयज्ञानानन्दं रचय हृदये योगजननि ।  
	यतीनां रक्षायै कुलयुवति विद्ये उदयति ॥ ४६-१२ ॥  
प्रतिष्ठा कीतीस्ते त्वमवतरसि त्रासि तिमिरा-- ।  
	न्न जाने त्वत् तत्त्वं तरुणि महिमानं सुखमयम् ।  
महापारावारां निधिभवजलेशं कुरु जयम् ।  
	हिरण्याह्लादस्था त्वमपि करुणासागरमयी ॥ ४६-१३ ॥  
विधातारं विष्णुं सुरवरणवन्दीन् परजनान् ।  
	प्रपासि त्वं सिद्धा सुखभुवनभङ्गक्षयकरा ।  
किरन्ती सानन्दा किरणशतकोटिं त्रिभुवने ।  
	त्वमेका कल्याणि गिरिशरमणिं पाहि सततम् ॥ ४६-१४ ॥  
त्वदीयं सुखान्तं समीच्छामि सत्यं ।  
		विसर्गेन्दुवर्णात्मकं कामनाख्यम् ।  
कृपादृष्टिपाता मनः पाहि शुद्धा ।  
		त्वमेका परब्रह्मरूपेण सिद्धा ॥ ४६-१५ ॥  
जगत्तारिणी त्वं जगव्यापिनी त्वं ।  
		जगज्ज्वालरूपा जगद्धर्मरूपा ।  
अनैकान्तिकत्त्वात्त्वमानन्दरूपा ।  
		त्वमेका परब्रह्मरूपेण सिद्धा ॥ ४६-१६ ॥  
विधानं जनानां कुरु त्वं त्वमीशा ।  
		क्षपाक्षा मचित्ता पिरयानन्ददात्री ।  
त्वमाज्ञाम्बुजस्था त्वमार्या गुरूणां ।  
		त्वमेका परब्रह्मरूपेण सिद्धा ॥ ४६-१७ ॥  
प्रभामण्डलस्था स्थितित्यागसंस्था ।  
		स्थलाम्भोजमाला त्वमालग्नकण्ठा ।  
शिवश्यामवर्णा महापिङ्गलार्णा ।  
		त्वमेका परब्रह्मरूपेण सिद्धा ॥ ४६-१८ ॥  
चतुर्थश्रुतिस्थाचलश्चन्द्रसंस्था ।  
		महावेदभाषा त्वमेका जगत्याम् ।  
महाभक्तिभावाश्रितं मां प्रसिद्धे ।  
		त्वमेका परब्रह्मरूपेण सिद्धा ॥ ४६-१९ ॥  
जगद्धामचेष्टे जगद्बुद्धिनिष्ठे ।  
		जगद्यौवनस्था जगद्भावसंस्था ।  
समावर्त्तमध्ये महाघूणीतं मां ।  
		त्वमेका परब्रह्मरूपेण सिद्धा ॥ ४६-२० ॥  
महा सृष्टिसंहारकालक्रमस्था ।  
		महामांसभक्षा सदानन्दरूपा ।  
महाशाक्य मौनीन्द्रपूज्ये सुरेज्ये ।  
		त्वमेका परब्रह्मरूपेण सिद्धा ॥ ४६-२१ ॥  
चतुःषष्टितन्त्रार्ण वाह्लादकत्वा-- ।  
		न्महाभौतिकत्वान्महासिद्धिविद्या ।  
छलच्छिन्नदेहा छलानन्नसञ्ज्ञा ।  
		त्वमेका परब्रह्मरूपेण सिद्धा ॥ ४६-२२ ॥  
शिवत्वं महत्त्वं समत्वामलत्वा-- ।  
		दनैकान्तिकत्वं ददासि त्वमाद्या ।  
सुधासागरस्था महामोहनस्था ।  
		त्वमेका परब्रह्मरूपेण सिद्धा ॥ ४६-२३ ॥  
महासिंहपृष्ठे पदाम्भोजलक्ष्मी--  
		र्मम श्रीशिरोमण्डलस्थं प्रपातु ।  
भवानन्दसन्तानकल्पेऽवदेहं ।  
		त्वमेका परब्रह्मरूपेण सिद्धा ॥ ४६-२४ ॥  
स्थिरा सा महाविद्युदाकारहारा ।  
		महाचञ्चला चाचला ज्ञानजन्या ।  
सदा भावनत्वात्सदा ज्ञापनस्था ।  
		त्वमेका परब्रह्मरूपेण सिद्धा ॥ ४६-२५ ॥  
कुलानन्दमोहा महाकौलकन्या ।  
		कुलक्षेत्ररक्षा कुलच्छत्रकारा ।  
महाचञ्चलत्वान्महावायुघूर्णा ।  
		त्वमेका परब्रह्मरूपेण सिद्धा ॥ ४६-२६ ॥  
चिरञ्जीविनी भामिनी भूमिबीजा ।  
		भयाभावहन्त्री शरत्कोटिचन्द्रा ।  
विभूतिर्भयाहारकर्त्री प्रकृष्टा ।  
		त्वमेका परब्रह्मरूपेण सिद्धा ॥ ४६-२७ ॥  
महावीरभावाश्रया भावरूपा ।  
		विशेषाविशेषे महाशैववीरा ।  
विसर्गापवर्गाश्रयार्णोज्ज्वलत्त्वात् ।  
		त्वमेका परब्रह्मरूपेण सिद्धा ॥ ४६-२८ ॥  
महापञ्चमत्वान्महामोदकत्वान्  
		महाकौलिकात्वादसञ्चारणत्वात् ।  
कुलप्रेमभावक्रियानिश्चलत्वात् ।  
		त्वमेका परब्रह्मरूपेण सिद्धा ॥ ४६-२९ ॥  
वसोः सिद्धिदात्री शिवानन्दकर्त्री ।  
		महामैथुनानन्दसम्भेदनत्वात् ।  
सुखाश्वासतत्त्वात्तपः प्राणरक्षा ।  
		त्वमेका परब्रह्मरूपेण सिद्धा ॥ ४६-३० ॥  
गलत्प्रेमभावा कुलज्ञानतत्त्वात् ।  
		पिरया श्रीकृपात्वं भवाधारमूत्तीः ।  
महैश्वर्यहेतोर्महाराजकन्या ।  
		त्वमेका परब्रह्मरूपेण सिद्धा ॥ ४६-३१ ॥  
महामोक्षविद्या महानिर्मलत्वात् ।  
		प्रभापञ्चचूडस्य सिद्धिपिरया च ।  
महानादबिन्दुप्रयासाभिरामा ।  
		त्वमेका परब्रह्मरूपेण सिद्धा ॥ ४६-३२ ॥  
महाविद्रुमाकारवर्णाभिरामा ।  
		कुलाह्लादसूत्रादिसंसाधनत्वात् ।  
महद्राज्यविद्याधना सङ्घटत्वात् ।  
		त्वमेका परब्रह्मरूपेण सिद्धा ॥ ४६-३३ ॥  
तवाङ्घ्रद्वयाम्भोज पूजासुखत्वा--  
		न्महाकालरूपा स्वयं सर्वविद्या ।  
विकारादि सम्बन्धविशेषणत्वात् ।  
		त्वमेका परब्रह्मरूपेण सिद्धा ॥ ४६-३४ ॥  
शिवत्वं शुभत्वं महाशैलकन्ये ।  
		पिरयत्वं परत्वं महापावनत्वम् ।  
समाधेहि तत्त्वादनैकान्तिकत्वात् ।  
		त्वमेका परब्रह्मरूपेण सिद्धा ॥ ४६-३५ ॥  
महाचेतनादेवनादोन नत्वाद-- ।  
		सङ्ख्यामतीनां मनोयोगमुख्या ।  
विरोधापहन्त्री रिपुप्राणहन्त्री ।  
		त्वमेका परब्रह्मरूपेण सिद्धा ॥ ४६-३६ ॥  
चतुवींशतिक्रोधतत्त्वानुकूले ।  
		वियत्खण्डचन्द्रोज्ज्वले कीलकस्थे ।  
सदा मां प्रपातु प्रचण्डार्कवर्णा ।  
		त्वमेका परब्रह्मरूपेण सिद्धा ॥ ४६-३७ ॥  
शुभं कामधेनुस्वरूपं स्वदेहं ।  
		सदा दर्शने श्रद्धया चारुवर्णा ।  
हिमांशुप्रभाकोटिवर्णेऽत्वपूर्णे ।  
		त्वमेका परब्रह्मरूपेण सिद्धा ॥ ४६-३८ ॥  
महाकामबीजान्विता खण्डयन्ती ।  
		महादोषजालं शनैरावहन्ती ।  
शिवाभद्रकाली स्थिरानन्दमाला ।  
		त्वमेका परब्रह्मरूपेण सिद्धा ॥ ४६-३९ ॥  
महाकालकूटाशिनं तीक्ष्णनेत्रं ।  
		सदा पाहि शम्भुं भयार्द्रातिवेलम् ।  
भवापालनत्वादसङ्ख्यानिवासा ।  
		त्वमेका परब्रह्मरूपेण सिद्धा ॥ ४६-४० ॥  
हरन्ती विषाढ्यं वहन्ती कलाद्यं ।  
		रटन्ती नटन्ती विशाला भ्रमन्ती ।  
श्रियः पालनी पालिका बालिकात्वात् ।  
		त्वमेका परब्रह्मरूपेण सिद्धा ॥ ४६-४१ ॥  
भवानन्दहेतोः सदा श्रद्धया वा ।  
		पदाम्भोजमध्ये मनोयोगकाले ।  
परासङ्ख्यते कामसङ्क्षालनत्वात् ।  
		त्वमेका परब्रह्मरूपेण सिद्धा ॥ ४६-४२ ॥  
क्षितिक्षोभनाशाय सिद्धादिविद्या ।  
		कुलाढ्याखिलाढ्यानना सूक्ष्ममध्या ।  
प्रयत्नं करोषि क्षयानन्ददाना ।  
		त्वमेका परब्रह्मरूपेण सिद्धा ॥ ४६-४३ ॥  
महाधैर्यमाहृत्यजं जप्यते यैस् -- ।  
		तवाद्याभिधानानि कालिप्रभाते ।  
तदैवापि काले ददासीह सिद्धिं ।  
		त्वमेका परब्रह्मरूपेण सिद्धा ॥ ४६-४४ ॥  
चिरं स्थापयन्ती चिरं भासयन्ती ।  
		त्वमाख्या गुरूणां कुलानन्दविद्ये ।  
स्वधाकारतुष्टा कलावह्निजाया ।  
		त्वमेका परब्रह्मरूपेण सिद्धा ॥ ४६-४५ ॥  
सुरानन्दकाले फलोद्भूतचिन्हा ।  
		चितामध्यदेशे महासिद्धिदात्रि ।  
त्रिभिन्ना विभिन्ना महारुद्रविद्ये ।  
		त्वमेका परब्रह्मरूपेण सिद्धा ॥ ४६-४६ ॥  
महापूवी कात्यायनि क्रोधमूले ।  
		विवेकादिकं धर्ममादौ ददासि ।  
त्रयाणां सुराणां मुदारक्षणाय ।  
		त्वमेका परब्रह्मरूपेण सिद्धा ॥ ४६-४७ ॥  
विशुद्धस्फुटत्त्वान्महाकौतुकत्वा-- ।  
		त्तनुध्यानमोहादनन्ते कृतत्त्वात् ।  
कुलारक्षणात्मा महालक्षणात्मा ।  
		त्वमेका परब्रह्मरूपेण सिद्धा ॥ ४६-४८ ॥  
दहन्ती रिपूणां कुलञ्चात्मदेशं ।  
		क्षणादेव सूक्ष्मासुसूक्ष्मा सती सा ।  
ममानन्ददेशं सदा पालय श्री ।  
		त्त्वमेका परब्रह्मरूपेण सिद्धा ॥ ४६-४९ ॥  
चतुर्थाश्रमस्थाश्रमं पाहि रुद्रे ।  
		महोग्रप्रतापे महारौद्रि भद्रे ।  
महापातकादिक्षयत्वामृतत्त्वा--  
		त्त्वमेका परब्रह्मरूपेण सिद्धा ॥ ४६-५० ॥  
महावायुरम्ये महाज्ञानगम्ये ।  
		महामन्त्रजाप्यादिसिद्धिप्रसिद्धे ।  
लयं देहि बाह्यानिलाघातनत्वा--  
		त्त्वमेका परब्रह्मरूपेण सिद्धा ॥ ४६-५१ ॥  
न जानामि किं वामरो वापि विष्णु-- ।  
		र्महाकौलिको वा न जानाति पूजाम् ।  
कुलाद्यासनन्ते सुरेन्द्रादिपाठे ।  
		त्वमेका परब्रह्मरूपेण सिद्धा ॥ ४६-५२ ॥  
मदीयं प्रलोभ्यं महाभद्रकालि ।  
		प्रकाशेन कर्त्तुं समर्था भव त्वम् ।  
पदाब्जे च हन्तुं महापापसर्गे ।  
		त्वमेका परब्रह्मरूपेण सिद्धा ॥ ४६-५३ ॥  
वहन्ती कपालं स्खलन्तीमपार्थं ।  
		महाहेममाला महाकाशयन्ती ।  
शिवो मङ्गलं मे तु वैश्वानरीशे ।  
		त्वमेका परब्रह्मरूपेण सिद्धा ॥ ४६-५४ ॥  
प्रचण्डा प्रसन्ना भवक्षोभहेतो-- ।  
		वीवादादिघाताय शान्तिः प्रतुष्टिः ।  
कियत्कालसंस्था प्रसन्नान्तरात्मा ।  
		त्वमेका परब्रह्मरूपेण सिद्धा ॥ ४६-५५ ॥  
महावायुपाना क्रियामोक्षकाले ।  
		कुलज्ञानदाना दिवारूपिणी त्वम् ।  
प्रभुत्वं विधेहि क्षमे कामकर्त्री ।  
		त्वमेका परब्रह्मरूपेण सिद्धा ॥ ४६-५६ ॥  
यदि श्रीवराद्ये ममाख्या ससिद्धिं ।  
		विदेहीति चित्ते समाधाय भक्तः ।  
समाप्नोति शीघ्रं सदा प्रार्थ्यते यैः ।  
		सदा पठ्यते वा मुदा वारमेकम् ॥ ४६-५७ ॥  
महाकालशम्भो महाज्ञानसिद्धः ।  
		सदा कालवश्ये पठेदेकचित्तः ।  
महाभक्तिभावं लभेद् वेद मुक्तिं ।  
		महादेवभक्तिं त्रिकालेन योगम् ॥ ४६-५८ ॥  
मणेः पीठमध्ये महारुद्रकान्तां ।  
		महालाकिनीं कुण्डलीं भावयन्ती ।  
महापुण्यलाभं स्तवं ब्रह्मसारं ।  
		महाकान्तलाभाय पुण्याय सिद्ध्यै ॥ ४६-५९ ॥  
महाकालि रुद्राणि भद्राणि कृष्णे ।  
		भवानन्दमूत्तीप्रकाशाय कुर्यात् ।  
किलानन्दमाकृत्य सम्पूज्यते यै--  
		र्महादेवि चण्डे तव ध्याननिष्ठा ॥ ४६-६० ॥  
महामोक्षभावं समाप्नोति शीघ्रं  
		महाशुद्धता कामहा कालरूपी ॥ ४६-६१ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धिमन्त्रप्रकरणे षट्चक्रप्रकाशे   
मणिपूरभेदनक्रमे भैरवीभैरवसंवादे रुद्रशक्तिलाकिनीस्तोत्रं नाम । षट्चत्त्वारिंशः पटलः   
॥ ४६ ॥  
  
  
अथ सप्तचत्त्वारिंशः पटलः  
  
  
श्रीआनन्दभैरवी उवाच   
शृणु कैलासनाथाब्ज चक्रमण्डलसंस्थितिम् ।  
षट्चक्रभेदमाहात्म्यं सावधानावधारय ॥ ४७-१ ॥  
अप्रकाश्यमिदं मन्त्रं मणिपूरविभेदनम् ।  
अष्टैश्वर्यसाधनाय जीवन्मुक्तिप्रदाय च ॥ ४७-२ ॥  
कथयामि महाकाल यज्ज्ञात्वा योगिनोऽमराः ।  
क्रियासाधनमात्रेण केन योगेन एव हि ॥ ४७-३ ॥  
साधनादेव सर्वज्ञः सर्वार्थज्ञानवान् भवेत् ।  
रुद्राणीसहितं रुद्रं ध्यात्वा सम्पूज्य सञ्जपेत् ॥ ४७-४ ॥  
अथ वक्ष्ये महामन्त्रं पूजाप्रकरणं तथा ।  
मणिपूरे स्थितो मन्त्री रुद्राणीयजनं चरेत् ॥ ४७-५ ॥  
सम्प्रति मन्त्रस्योद्धारं करोमि कालकूटप ।  
प्रणवं पूर्वमुच्चार्य नमः शब्दं ततो वदेत् ॥ ४७-६ ॥  
ते शब्दान्ते समुद्धृत्य रुद्रशब्दं ततः परम् ।  
रूपिण्यै पदमुच्चार्य रुद्राणी मन्त्रमीरितम् ॥ ४७-७ ॥  
ततो महारुद्रमन्त्रं वक्ष्यामि तत्त्वतः शृणु ।  
प्रणवान्ते नमस्शब्दं ते महाशब्दमुच्चरेत् ॥ ४७-८ ॥  
रुद्राय पदमुद्धृत्य महारुद्रमनुः स्मृतः ।  
ततोऽन्यत्कालरूपेश रुद्राणीमन्त्रमाशृणु ॥ ४७-९ ॥  
डादिफान्तैः सर्ववर्णैराद्यन्ते पुटितं मनोः ।  
सर्वशेषे वह्निजाया महामन्त्रोत्तमोत्तमः ॥ ४७-१० ॥  
अस्य जापनमात्रेण षट्पद्म साधने जयी ।  
एवं प्रकारं रुद्रस्य चाथवान्यप्रकारकम् ॥ ४७-११ ॥  
रुद्राणां विविधं मन्त्रं कोटितन्त्रे विनिर्णयम् ।  
मणिपूरे सदा ध्यायेद् योगसाधनहेतुना ॥ ४७-१२ ॥  
सर्वत्र मानसं कार्यं ध्यानपूजाविधानकम् ।  
प्रमोदाख्यातिमनुभिर्मृत्युञ्जयादिभिस्तथा ॥ ४७-१३ ॥  
चैतन्यं कारयेत् शीघ्रं मणिपूरस्थदेवयोः ।  
अथ वक्ष्ये महेशस्य रुद्रस्य परमात्मनः ॥ ४७-१४ ॥  
प्रासादाख्यं महामन्त्रं त्रैलोक्यफलसिद्धिदम् ।  
सान्तमोङ्कारसंयुक्तं नादबिन्दुविभूषितम् ॥ ४७-१५ ॥  
प्रासादाख्ये मनुः प्रोक्तो भजतां कामदोमणिः ।  
प्रणवं पूर्वमुच्चार्य स्वाहान्तं जपते यदि ॥ ४७-१६ ॥  
स्तम्भनादीनि कर्माणि स करोति न संशयः ।  
अथवा मृत्युजेतारं महामन्त्रं महामनुम् ॥ ४७-१७ ॥  
जपेन्मानसजापेन यज्जाप्यं प्राणरक्षकम् ।  
तारं स्थिरा सकर्णेन्दुर्भृगुः सर्गसमन्वितः ॥ ४७-१८ ॥  
त्र्यक्षरात्मा निगदितो मन्त्रो मृत्युञ्जयात्मकः ।  
अथवान्यप्रकारेण जपेन्मृत्युञ्जयात्मकम् ॥ ४७-१९ ॥  
मृत्युञ्जयं समुद्धत्य पालय द्वितयं ततः ।  
मृत्युञ्जयं समुद्धृत्य पुनरेव विलोमतः ॥ ४७-२० ॥  
द्वादशाक्षरमन्त्रोऽयं मृत्युञ्जयाभिधोऽपरः ।  
ध्यानं (पूजां) तथा न्यासं शृणु वक्ष्यामि शङ्कर ॥ ४७-२१ ॥  
रुद्रमन्त्रेण पुटितं योजयेन्मृत्युहारणम् ।  
तथा हि रुद्रकान्ताया मन्त्रेण पुटितं शिवम् ॥ ४७-२२ ॥  
जपित्वा पूजयित्वा च नरो गोप्ता भवेद्वशी ।  
प्रातःकृत्यादिकं कृत्वा हविष्याशी जितेन्द्रियः ॥ ४७-२३ ॥  
अतिसावधानपरो विधिसेवापरायणः ।  
स्नानसन्ध्यादिकं कृत्वा आसनादिकमाश्रयेत् ॥ ४७-२४ ॥  
समाप्य आसनं सर्वं पीतवस्त्रे पिधाय च ।  
अथवा शुक्लवस्त्रे द्वे परिधाय मनोहरे ॥ ४७-२५ ॥  
कोमलाद्यासने गत्वा प्रक्षाल्यपादयुग्मकम ।  
द्विराचम्य विधानेन पूजायां स्वस्तिकासने ॥ ४७-२६ ॥  
वीरासने तथा पद्मासनयोन्यासने तथा ।  
उपविश्य निर्मलात्मा पूजामार्गपरो भवेत् ॥ ४७-२७ ॥  
सर्वाणि द्रव्यभोज्यानि मनसा कल्पितानि च ।  
तदलाभे सलाभे वा मनःकल्पितशोधनम् ॥ ४७-२८ ॥  
करणीयं सर्वदैव निजबाह्येऽपि चालयेत् ।  
यथा लभ्यानि द्रव्याणि संशोध्य तत्र योजयेत् ॥ ४७-२९ ॥  
ततः कुर्याद् विशेषेण प्राणायामं मनोरमम् ।  
चतुःषष्टिमात्रया वा तथा षोडशमात्रया ॥ ४७-३० ॥  
तद्द्वादशमात्रया वा सङ्ख्यया वायुमाश्रयेत् ।  
प्राणायामं समाप्याथ रुद्रन्यासं समाचरेत् ॥ ४७-३१ ॥  
श्रीकण्ठादिमहावीरन्यासं कुर्यात् प्रयत्नतः ।  
रुद्रन्यासं प्रवक्ष्यामि मनुयोगादिसिद्धये ॥ ४७-३२ ॥  
एतन्न्यासाभिकरणे नरो रुद्रसमो भवेत् ।  
सदा कुर्यान्महान्यासं सर्वसिद्धिप्रकाशनात् ॥ ४७-३३ ॥  
शक्तिहीनं शक्तियुक्तं महान्यासं प्रकीतीतम् ।  
शक्तियुक्तं समाकृत्य महाशक्तो भवेद् बली ॥ ४७-३४ ॥  
शक्तिहीनं तथा कार्यं सर्वविघ्नविनाशनात् ।  
मातृकापद्मचक्रे तु मातृकावर्गसंयुतम् ॥ ४७-३५ ॥  
मातृकापुटितं मन्त्रं किं वा मन्त्रेण सम्पुटम् ।  
कृत्वा मन्त्री न्यासजालं सावधानेन कारयेत् ॥ ४७-३६ ॥  
विक्रमी सिंहतुल्यः स्यात्तं दृष्ट्वा यान्ति शत्रवः ।  
मौनी भूत्वा समाकृत्य कुलचक्रस्य भेदनम् ॥ ४७-३७ ॥  
मणिपूरे स्थिरो भूत्वा महातेजोमयो भवेत् ।  
तेषां नाम प्रवक्ष्यामि पञ्चाशदेकसङ्ख्यया ॥ ४७-३८ ॥  
पञ्चाशदेकशक्तीनां तथा नाम शृणु प्रभो ।  
सर्वेषामभिधानान्ते ईशाय नम उच्चरेत् ॥ ४७-३९ ॥  
एकैकं मातृकावर्णं नाम्न आद्ये नियोजयेत् ।  
शक्तियुक्तं सदा नाम ईशान्तं सन्त्यजेत् तथा ॥ ४७-४० ॥  
भेदने शक्तियुक्तस्तु न्यासं कुर्यान्महायतिः ।  
कुशासने सिद्धिहेतोश्चैलाजिनकुशोत्तरम् ॥ ४७-४१ ॥  
बद्धैकमासनं योगी न्यासजालं समाचरेत् ।  
अथवा द्वीपिचर्मादि कोमलाद्यासनेऽपि वा ॥ ४७-४२ ॥  
योगाभ्यासी न्यासजालं कृत्वा सावभयो भवेत् ।  
भद्रकाली गृहे स्थित्वा ये कुर्वन्ति निरन्तरम् ॥ ४७-४३ ॥  
महान्यासं महादेव तत्क्षणादमरो भवेत् ।  
आयुरारोग्यसम्पत्तिं सम्प्राप्नोति महाश्रियम् ॥ ४७-४४ ॥  
समायाति मम स्थाने न्यासयोगप्रसादतः ।  
न्यासधारणयोगेन मणिपूरे हृदो भवेत् ॥ ४७-४५ ॥  
आदौ तन्नाम वक्तव्यं पश्चात्शक्त्याभिव्ननकम् ।  
श्रीकण्ठश्चाप्यनन्तश्च सूक्ष्मा त्रिमूतीरेव च ॥ ४७-४६ ॥  
अमरेश्वरश्चार्घीशो भावभूतिस्ततः परम् ।  
अतिथीशस्थाण्वीशो हरो झिण्टीश एव च ॥ ४७-४७ ॥  
भौतिकः सद्योजातश्चाप्यनुग्रहेश्वरस्तथा ।  
अक्रूरोऽपि महासेनो निर्जरादिश्च षोडश ॥ ४७-४८ ॥  
एते देवा महारुद्र षोडशस्वरविग्रहाः ।  
क्रोधीशश्चापि चण्डेशः पञ्चान्तकः शिवोत्तमः ॥ ४७-४९ ॥  
एकरुद्रस्तथा कूर्म एकनेत्रेश्वरस्ततः ।  
चतुराननोऽजेशश्च सर्वः सोमेश एव च ॥ ४७-५० ॥  
लाङ्गलीशो दारुकेशोऽर्द्धनारीश्वर एव च ।  
( उमाकान्तेश आषाढिः डिण्डीशोऽत्रीश एव च  
मीनेशश्चापि मेषेशो लोहितेशः शिखीश्वरः ।  
छगलण्डे द्विरण्डेशो महाकालेश्वरस्ततः ।)  
वाणीशश्च भुजङ्गेशः पिनाकीशस्ततः परम् ॥ ४७-५१ ॥  
खड्गीश श्चरकेशश्च श्येनो भृग्वीश एव च  
नकुलीशः शिवेशश्च संवर्त्तकेश एव च ॥ ४७-५२ ॥  
एते रुद्राः समाख्याताः सर्वकाले कुलेश्वराः ।  
यस्य नाम्नश्चान्तभाते ईशशब्दो न विद्यते ॥ ४७-५३ ॥  
केशान्तं नाम संस्कृत्य न्यासं मौलीशमाचरेत् ।  
कामं मोहादिनाशार्थं यः करोति निरन्तरम् ॥ ४७-५४ ॥  
मातृकावर्णघटितं मातृकास्थलके न्यसेत् ।  
शक्तियुक्तं यदा न्यासं तत्कालेऽपीशयोजनम् ।  
अथवा रुद्रशक्त्या च तथा रुद्रेण सम्पुटम् ॥ ४७-५५ ॥  
निजमन्त्रेण वा नाथ पुटितं मातृकास्थले ।  
शक्त्या च ग्रथनं कृत्वा संसारं सन्तरेत् क्षणात् ॥ ४७-५६ ॥  
तत्प्रकारं शृणु प्राणनाथ शङ्कर वल्लभ ।  
पूर्णोदरी च गिरिजा शाल्मली तदनन्तरम् ॥ ४७-५७ ॥  
लोलाक्षी वर्त्तुलाक्षी च दीर्घघोणा ततः परम् ।  
सुदीर्घमुखिगोमुख्यौ दीर्घजिह्वा ततः परम् ॥ ४७-५८ ॥  
कुण्डोदरी चोद्र्ध्वमुखी तथा विकृतमुख्यपि  
ज्वालामुखी वह्निमुखी लोलजिह्वा ततः परम् ॥ ४७-५९ ॥  
विद्यामुखी तथा नाथ एताश्च स्वरशक्तयः ।  
काद्यार्णशक्तिविद्याश्च वक्ष्यामि पार्वतीश्वर ॥ ४७-६० ॥  
महाकालीसरस्वत्योर्महालक्ष्म्यास्ततः परम् ।  
द्राविणी नागरी भूयः खेचरी चापि मञ्जरी ॥ ४७-६१ ॥  
रूपिणी बिम्बिनी पश्चात् काकोदरी च पूतना ।  
भद्रकाली योगिनी च शङ्खिनी र्गज्जिनी तथा ॥ ४७-६२ ॥  
कालरात्रिः कुञ्जिका च कपद्दनी ततः परम् ।  
वज्रा जया ततो नाथ सुमुखेश्वर्यपि प्रभो ॥ ४७-६३ ॥  
रेवती माधवी चैव वारुणी वायवी तथा ।  
वक्षोविदारिणी चैव सहजालक्ष्म्यथ प्रभो ॥ ४७-६४ ॥  
व्यापिनी चैव माया च रुद्राङ्कपीठदेवताः ।  
सर्वाभरणसंयुक्ता सिन्दूरारुणविग्रहाः ॥ ४७-६५ ॥  
धृतशूलकपालादि बाणशक्तिप्रखेटकाः ।  
वराभयकरा नित्याः सर्पवाहनवाहनाः ॥ ४७-६६ ॥  
श्रीकण्ठाद्या महारुद्रा धृतशूलकपालकाः ।  
खड्गखेटकशक्तीषु गदामूसलधारकाः ॥ ४७-६७ ॥  
नानास्त्रधारका नित्या बन्धूककोटिसुन्दराः ।  
रक्तचन्दनदिग्धाङ्गाः पञ्चचूडधराः पराः ॥ ४७-६८ ॥  
रक्तोत्पलमहामालालङ्कारकरपङ्कजाः ।  
पीठन्यासं ततः कुर्यात् मम तन्त्रानुसारतः ॥ ४७-६९ ॥  
सर्वत्रमूलपुटितमथवा वर्णसम्पुटम् ।  
कृत्वा पीठन्यासकार्यं विधानेन वदामि तत् ॥ ४७-७० ॥  
ॐ अनन्ताय नमश्च नमो हृदि ततः परम् ।  
ॐ पद्माय नमः शब्दं हृदये च ततः परम् ॥ ४७-७१ ॥  
ॐ सूर्यमण्डलाय द्वादशान्ते कलात्मने ।  
ॐ नमः पदं समुच्चार्य चान्ते च हृदये प्रभो ॥ ४७-७२ ॥  
ॐ उं सोममण्डलाय षोडशकलात्मने नमः ।  
सर्वत्र हृदये कार्यं पीठन्यासं मनोलयम् ॥ ४७-७३ ॥  
ॐ मं वह्निमण्डलाय दशकलात्मने नमः ।  
ॐ सं सत्त्वाय नमश्च ॐ रं रजसे नमः ॥ ४७-७४ ॥  
ॐ तं तमसे नमश्च पूर्वादिकेशरेषु च ।  
ॐ तं आत्मने नमश्च ॐ सर्वव्यापिने नमः ॥ ४७-७५ ॥  
ॐ अं अन्तरात्मने च ॐ मनोन्मन्यै नमश्च ।  
तदुपरि ततो वदेत् नमोऽन्ते शून्यवासिने ॥ ४७-७६ ॥  
ॐ पं परमात्मने च नमोऽन्ते कालरूपिणे ।  
ॐ ह्रीं ज्ञानात्मने चान्ते नमोऽन्ते वर्णवासिने ॥ ४७-७७ ॥  
पीठशक्तेस्ततो न्यासं कुर्यात् साधकयोगिराट् ।  
हृत्पद्मस्यापि पूर्वादि केशरेषु च सन्न्यसेत् ॥ ४७-७८ ॥  
ॐ वामायै नमश्चान्ते ॐ ज्येष्ठायै नमो वदेत् ।  
ॐ सर्वभूतदमन्यै नमः शब्दं समुच्चरेत् ॥ ४७-७९ ॥  
( ॐ रौद्रायै नमश्चान्ते ॐ काल्यै च नमो वदेत् ।  
ॐ कलविकरिण्यै नमः शब्दं ततो वदेत् ।  
ॐ बलप्रमथन्यै नमो व भोऽन्ते च पुनर्वदेत् ।)  
एता विन्यस्य देवेश मध्ये विन्यासमाचरेत् ।  
हृत्पद्मस्य कणीकायां कृत्वा भावनमाचरेत् ॥ ४७-८० ॥  
ॐ मनोन्मन्यै नमश्च तदुपरि ततो वदेत् ।  
ॐ नमो भगवतेऽन्ते च सकलपदमुच्चरेत् ।  
गुणाय शक्तियुक्ताय अनन्ताय पदं ततः ॥ ४७-८१ ॥  
( योगपीठात्मने चान्ते नमः शब्दं समुच्चरेत् ।  
ततः कुर्यान्महादेव ऋष्यादिन्यासमेव च ।  
रुद्रशक्त्या ऋषेवीष्णुस्तथा मृत्युञ्जयस्य च ।)  
कहोड मुनिपुत्रश्च ऋषिरस्य प्रकीतीतः ।  
महेश्वरमुखाज्ज्ञात्वा यः साक्षात्तपसा मनुम् ॥ ४७-८२ ॥  
संसाधयति शुद्धात्मा स तस्य ऋषिरीरितः ।  
गुरुत्वान्मस्तके चास्य न्यासस्तु परिकीतीतः ॥ ४७-८३ ॥  
सर्वेषां मन्त्रतत्त्वानां छादनाद् छन्द उच्यते ।  
अक्षरात्वात्पदत्वाच्च मुखे च्छन्दः समीरितम् ॥ ४७-८४ ॥  
सर्वेषामेव जन्तूनां प्रेषणात्प्रेरणात्तथा ।  
हृदयाम्भोजमध्यस्था देवता तत्र तां न्यसेत् ॥ ४७-८५ ॥  
ऋषिच्छन्दोऽपरिज्ञानान्न मन्त्रः फलभाग्भवेत् ।  
दौर्बल्यं याति मन्त्राणां विनियोगमजानताम् ॥ ४७-८६ ॥  
न्यसेन्मूध्नी ऋषिन्यासं छन्दोन्यासं मुखाम्बुजे ।  
देवतान्यासमाकुर्यात् हृदयाम्भोरुहे सुधीः ॥ ४७-८७ ॥  
मूके गुह्ये बीजन्यासं शक्तिन्यासं तु पादयोः ।  
सर्वाङ्गे कीलकन्यासमाचरेत् यत्नतः सुधीः ॥ ४७-८८ ॥  
शिवशक्त्यात्मकन्यासं शिरस्येव समाचरेत् ।  
शिरसि प्राणरक्षायै महाविष्णुऋषये नमः ॥ ४७-८९ ॥  
मुखे पङ्क्तच्छन्दसे वै नमःशब्दं समुच्चरेत् ।  
हृदि महारुद्राय शक्तियुक्ताय संवदेत् ॥ ४७-९० ॥  
देवतायै नमः शब्दं करन्यासं ततश्चरेत् ।  
ततोऽङ्गन्यासमाकृत्य ध्यानं कुर्यात् प्रयत्नतः ॥ ४७-९१ ॥  
वह्निना दीर्घबीजेन मन्त्रस्याङ्गक्रियां चरेत् ।  
रुद्रध्यानं प्रवक्ष्यामि ध्यानाद् भवति भूपतिः ॥ ४७-९२ ॥  
रौद्रं रौद्रात्मकं तं प्रकृतिपुरुषं गम्भीरगीताभिधानं ।  
शूलं खड्गं दधानं वरमभयकरं पद्ममेकं प्रचण्डम् ।  
सञ्चारं रश्मिजालं शशिशतकिरणं कामधेनुस्वरूपं ।  
ध्यायेद्रौद्रीं स्वशक्तिं प्रलयमयतनुं सूर्यकोटिप्रकाशम् ॥ ४७-९३ ॥  
एवं ध्यात्वा सुमनसैश्च सम्पूज्यार्घ्य विधिञ्चरेत् ।  
कृत्वार्घ्यं रुद्रमन्त्रेण पीठपूजां समाचरेत् ॥ ४७-९४ ॥  
वामा ज्येष्ठा तथा रौद्री काली कलपदादिका ।  
विकरण्याक्षरा प्रोक्ता बलादिविकरण्यथ ॥ ४७-९५ ॥  
बलप्रमथनी पश्चात् सर्वभूतदमन्यथ ।  
मनोन्मनीति सम्प्रोक्ताः शिवस्य पीठशक्तयः ॥ ४७-९६ ॥  
पूजयेद् गन्धपुष्पाद्यैः पीठशक्तिः क्रमेण तु ।  
प्रणवादि नमोऽन्तेन पूजा कार्या विधानतः ॥ ४७-९७ ॥  
पुनर्ध्यात्वा च पाद्यार्घ्यैरावाह्य परिपूजयेत् ।  
पाद्यमर्घ्यमाचमनीयं स्नानीयं पुनराचमनम् ॥ ४७-९८ ॥  
गन्धपुष्पबिल्वदलैः पूर्वावरणमर्चयेत् ।  
वं हृदयाय नम इत्यादिषडङ्गपूजनम् ॥ ४७-९९ ॥  
मध्ये चतुदीक्षु चैवं शेषे वारद्वयं वदेत् ।  
इन्द्रादीन् लोकपालांश्च पूजयित्वा ततोऽर्चयेत् ॥ ४७-१०० ॥  
वज्रादींश्च महाकाल धूपदीपैनीवेदयेत् ।  
नैवेद्यं बहु कृत्वा (च) पानार्थं जलदानकम्१०१ ॥  
शरीरशोधनं कृत्वा प्राणायामं ततश्चरेत् ।  
जपेत् शतत्रयं मन्त्री विशुद्धः शुद्धचेतसा ॥ ४७-१०२ ॥  
अष्टोत्तरं योजयित्वा गजान्तकसहस्रकम् ।  
अथवाष्टोत्तरशतं जप्त्वा समर्पणं चरेत् ॥ ४७-१०३ ॥  
प्राणायामत्रयं कुर्यान्निजमन्त्र प्रसिद्धये ।  
ततः प्रणाममाकुर्यात् शक्तिचैतन्यहेतुना ॥ ४७-१०४ ॥  
नमो रुद्राय देवाय कोटिसूर्र्येन्दुमूर्त्तये ।  
सर्वाय ज्ञानदानाय नमस्ते शूलधारिणे ॥ ४७-१०५ ॥  
नमस्ते कालरुद्राय कालाय वेदरूपिणे ।  
वेदमार्गप्रदर्शाय शत्रुसङ्क्षयकारिणे ॥ ४७-१०६ ॥  
रौद्राय शक्तियुक्ताय शङ्कराय नमो नमः ।  
चतुर्भुजाय वेदाय महाकाशस्वरूपिणे ॥ ४७-१०७ ॥  
वरपद्मशूलखड्गधारिणे ब्रह्मणे नमः ॥॥  
रुद्रशक्त्यर्चनं कृत्वा महारुद्रेण संयुतम् ॥ ४७-१०८ ॥  
मणिपूरे दृढो याति सत्यं सत्यं कुलेश्वर ।  
शक्त्यर्च्चनविधिं वक्ष्ये मूलमन्त्रेण पूजनम् ॥ ४७-१०९ ॥  
सर्वत्र कारयेन्मन्त्री अष्टैश्वर्यजयाय च ।  
आदौ ऋषिन्यासकार्यं वक्ष्यामि शृणु तत्त्वतः ॥ ४७-११० ॥  
शिरसीह रुद्रशक्तिर्महाविष्णुपदं ततः ।  
ऋषये नम उच्चार्य मुखे हस्तं नियोजयेत् ॥ ४७-१११ ॥  
पङ्क्तछन्दसे नमश्च हृदि हस्तं नियोजयेत् ।  
महारुद्राणीति पदं लाकिनीपदमेव च ॥ ४७-११२ ॥  
त्रिशक्त्यन्ते महाविद्या देवतायै नमस्ततः ।  
गुह्ये ॐ पदमुच्चार्य निजबीजाय ते नमः ॥ ४७-११३ ॥  
सर्वाङ्गे सकलायैव वज्राय कीलकाय च ।  
नमः पदं समुच्चार्य ऋष्यादिन्यासमेव च ॥ ४७-११४ ॥  
रुद्रवत्सकलं कार्यं कराङ्गन्यासकर्मणि ।  
आदावृष्यादिकन्यासः करशुद्धिस्ततः परम् ॥ ४७-११५ ॥  
अङ्गुलिव्यापकन्यासो हृदादिन्यास एव च ।  
रुद्रशक्तिमहाषोढान्यासञ्च तदनन्तरम् ॥ ४७-११६ ॥  
मन्त्रन्यासं ततः कृत्वा व्यापकन्यासमाचरेत् ।  
तालत्रयञ्च दिग्बन्धः प्राणायामस्ततः परम् ॥ ४७-११७ ॥  
ध्यानं कुर्याद्विशेषेण रुद्रशक्त्या महाप्रभो ॥ ४७-११८ ॥  
रुद्राणीं रुद्रकान्तां नवरसजडितां कुङ्कुमाशक्तगात्रां ।  
लोकेशीं षड्भुजान्तां त्रिभुवनयजितां कोटिसौदामिनीभाम् ।  
पद्मस्थां पद्महस्तां वरभयकरां खड्गशक्तिं दधानां ।  
ध्यायेद् रौद्रीं त्रिनेत्रां शवदमनशशिश्रेणिभूषामलाङ्गीम् ॥ ४७-११९॥  
रुद्रवत् पूजनं कार्यं रुद्रशक्त्याश्च शङ्कर ।  
दशोपचारैः पूजा वा तथा पञ्चोपचारकैः ॥ ४७-१२० ॥  
अष्टादशोपचारैर्वा षोडशाद्युपचारकैः ।  
अलाभे तु प्रकर्त्तव्यं मानसेन निवेदयेत् ॥ ४७-१२१ ॥  
सर्वत्र मानसं कार्यं कोटि कोटिगुणं भवेत् ।  
पूजां समाप्य विधिना जलं दत्वा जपादिके ॥ ४७-१२२ ॥  
प्राणायामत्रयं कृत्वा जप्त्वाष्टोत्तरकं शतम् ।  
सहस्रं वा मुहुर्जप्त्वा अष्टोत्तरसमन्वितम् ॥ ४७-१२३ ॥  
जपं समर्पयेद्विद्वान् गुह्यातिगुह्यमन्त्रकैः ।  
प्राणायामत्रयं पश्चात् कुर्यात् साधकसत्तमः ॥ ४७-१२४ ॥  
वन्दनं भक्तियुक्तेन कुर्याद् योगादिसिद्धये ।  
महारौद्र नमस्तेऽस्तु लाकिन्यै ते नमो नमः ॥ ४७-१२५ ॥  
शान्त्यै तुष्ट्यै नमो नित्यं दुर्गायै ते नमो नमः ।  
रुद्रशक्त्यै नमो नित्यं मणिपूरनिवासिनी ॥ ४७-१२६ ॥  
अष्टसिद्धिं योगसिद्धिं देहि तुभ्यं नमो नमः ।  
सर्वग्रन्थिछेदिकायै परब्रह्मस्वरूपिणी ॥ ४७-१२७ ॥  
मां रक्ष पालय त्वं हि मणिपूरे नमो नमः ।  
प्रणम्य विधिनानेन पूजासमापनञ्चरेत् ॥ ४७-१२८ ॥  
पुनस्तत्र पूजयेद् वै प्रासादाख्यं महाप्रभुम् ।  
तथा मृत्युञ्जयं देवं मणिपूरे प्रपूजयेत् ॥ ४७-१२९ ॥  
प्राणायामादिकं कृत्वा श्रीकण्ठन्यासमाचरेत् ।  
पूर्णोदर्यादिसहितं कृत्वा पीठं न्यसेत्सुधीः ॥ ४७-१३० ॥  
पीठमनुं प्रविन्यस्य ऋष्यादिन्यासमाचरेत् ।  
ऋषिरस्य वासुदेवः पङ्क्तिश्छन्द उदाहृतम् ॥ ४७-१३१ ॥  
सदाशिवो देवता च अङ्गुलिन्यासमाचरेत् ।  
हामङ्गुष्ठाभ्यां नमः पश्चात् ह्रीं तर्जनीभ्यां ततः परम् ।  
खां नमः पदमन्ते च षड्दीर्घभाजयान्वितम् ॥ ४७-१३२ ॥  
एवं करन्यासमाकार्यं विधानेन समाचरेत् ।  
शूद्रस्तु एतत्पर्यन्तं कार्यं होमादिकं च यत् ॥ ४७-१३३ ॥  
न कुर्यात् पार्वतीनाथ तथा स्त्रीलोक इत्यपि ।  
यदि ज्ञानी भवेद् देव स देवो न तु मानुषः ॥ ४७-१३४ ॥  
चाण्डालादीनि वा जातौ स्थितो ब्राह्मणोत्तमः ।  
ज्ञानवान् वादसंवादे वजीतो न्यासमाचरेत् ॥ ४७-१३५ ॥  
न्यासस्तन्मयता बुद्धिः सोऽहम्भावेन पूजयेत् ।  
स एव ज्ञानी परमो वेदशास्त्रविशारदः ॥ ४७-१३६ ॥  
न्यासपूजादिकं तस्य सर्वदा नात्र संशयः ।  
यावद्देहे ह्यहम्बुद्धिस्तावन्मरणधारकः ॥ ४७-१३७ ॥  
तद्वजीतो मृत्युजेता न्यासपूजादिकं कृतः ।  
षड्दीर्घभाजा बीजेन हकारेण सबिन्दुना ॥ ४७-१३८ ॥  
करयोरङ्गुलिद्वन्द्वं विन्यसेत् सङ्क्रमेण तु ।  
ईशानाद्याः पञ्चमूर्त्तीवीन्यसेत् साधकोत्तमः ॥ ४७-१३९ ॥  
ततः कुर्यान्महादेव ऊद्र्ध्वः प्राग्दक्षिणोत्तरे ।  
मुखेषु विन्यसेन्मन्त्री चाङ्गुलिभिः परस्परम् ॥ ४७-१४० ॥  
तत्तद्बीजैः प्रयत्नेन तत्तन्मूर्त्तीः प्रविन्यसेत् ।  
अङ्गुष्ठयोः शेषभागे हौ Á ईशानाय ॐ नमः ॥ ४७-१४१ ॥  
षड्दीर्घभाजाबीजेन हकारेण सबिन्दुना ।  
तत्पुरुषमघोरञ्च वामदेवं ततः परम् ॥ ४७-१४२ ॥  
सद्योजातं क्रमेणैव अङ्गुली द्वे ततः परम् ।  
विन्यसेत्साधकश्रेष्ठो नमोऽन्तं परमेश्वर ॥ ४७-१४३ ॥  
शिरोवदनहृद्गुह्यपादेषु विन्यसेत्सुधीः ।  
तत्तदङ्गुलिभिश्चैव तत्क्रमेण प्रविन्यसेत् ॥ ४७-१४४ ॥  
पञ्चमूर्त्तीर्न्यसेन्नाथ तत्प्रकारं शृणुष्व तत् ।  
ईशानादिस्वबीजं तु प्रकारेण प्रविन्यसेत् ॥ ४७-१४५ ॥  
शूद्रः कुर्यान्न्यासजालमेतत् पर्यन्तमेव हि ।  
तत ऊर्ध्वप्राग्दक्षिणपश्चिमोत्तरसम्मुखे ॥ ४७-१४६ ॥  
ईशानस्य पञ्चकला ब्रह्मऋग् वेदसंयुताः ।  
पञ्चपादादिका नाथ प्रणवादिनमोऽन्तिकाः ॥ ४७-१४७ ॥  
ईशानं सर्वविद्यानां ॐ नलिन्यै ततः परम् ।  
कलायै नम एवापि सर्वत्रैवं क्रमेण तु ॥ ४७-१४८ ॥  
ईश्वरः सर्वभूतानां तदङ्गं पदकं ततः ।  
दयायै कलायै नमश्चापि ब्रह्मादिपदं ततः ॥ ४७-१४९ ॥  
ॐ ब्रह्मेष्टदायै चान्ते कलायै नम इत्यपि ।  
ततः शिवोऽस्तु मे पदं ॐ सावित्र्यै पदं वदेत् ॥ ४७-१५० ॥  
कलायै नम एवं हि सदाशिवो पदन्ततः ।  
ओमन्ते चांशुमालिन्यै कलायै पद इत्यपि ॥ ४७-१५१ ॥  
दिङ्मुखे स न्यसेन्मन्त्री पूर्वादिक्रमयोगतः ।  
तत्पुरुषस्य चतस्रः कला न्यसेत् सदा वशी ॥ ४७-१५२ ॥  
ॐ तत्पुरुषायपदं विद्महे तदनन्तरम् ।  
ॐ शान्त्यै पदस्यान्ते कलायै नम इत्यपि ॥ ४७-१५३ ॥  
महादेवाय शब्दान्ते धीमहीति ततः पदम् ।  
ॐ विद्यायै पदस्यान्ते कलायै नम इत्यपि ॥ ४७-१५४ ॥  
तन्नो रुद्रः पदं पश्चात् ॐ प्रतिष्ठायै पदं लिखेत् ।  
श्री दुर्गायै कलायै नमश्चाथ प्रचोदयात् ॥ ४७-१५५ ॥  
ॐ निवृत्यै कलायै च नमः पदं समुच्चरेत् ।  
ततोऽष्टस्थानमध्ये तु अघोराष्टकला न्यसेत् ॥ ४७-१५६ ॥  
हृद्ग्रीवां मध्यगतलं तथा नाभिषु पृष्ठके ।  
तथा वक्षसि चाघोरा अष्टौ कला न्यसेत् सुधीः ॥ ४७-१५७ ॥  
अघोरेभ्य उमान्ते वै उमायै पदमुच्चरेत् ।  
कलायै नम एवाथ अघोरेभ्यः पदं वदेत् ॥ ४७-१५८ ॥  
ॐ मोहायै पदस्यान्ते कलायै नम इत्यपि ।  
अघोरपदमुच्चार्य क्षमायै शब्दमुच्चरेत् ॥ ४७-१५९ ॥  
कलायै नम एवाथ घोरतरेभ्य एव च ।  
ॐ निद्रायै पदस्यान्ते कलायै नम इत्यपि ॥ ४७-१६० ॥  
सर्वतः सर्वं ॐ अन्ते व्याधये शब्दमुच्चरेत् ।  
कलायै नम एवाथ सर्वेभ्यः पदमुच्चरेत् ॥ ४७-१६१ ॥  
ॐ मृत्यवे पदस्यान्ते कलायै नम इत्यपि ।  
नमस्तेऽस्तु पदस्यान्ते ओम् क्षुधायै पदं वदेत् ॥ ४७-१६२ ॥  
कलायै नम एवाथ रुद्ररूपेऽथ एव च ।  
ओम् कृष्णायै पदस्यान्ते कलायै नम इत्यपि ॥ ४७-१६३ ॥  
वामदेवस्य देवस्य त्रयोदश कला न्यसेत् ।  
एतेषु स्थानपद्मेषु तत्प्रकारं शृणु प्रभो ॥ ४७-१६४ ॥  
गुह्येऽण्ड शेषमध्ये तु ऊरुयुग्मे ततः पदम् ।  
जानुद्वये तथा जङ्घायुगले स्फिग्द्वये तथा ॥ ४७-१६५ ॥  
कट्यां पार्श्वयुगे चैव क्रमेण भावको न्यसेत् ।  
आदौ प्रणवमुच्चार्य ततो मन्त्रं स्मरेत्सुधीः ॥ ४७-१६६ ॥  
वामदेवाय शब्दान्ते नमो ज्येष्ठायशब्दतः ॥ ४७-१६७ ॥  
नमो रुद्राय शब्दान्ते नमः शब्दं समुच्चरेत् ।  
कालाय नम एवान्ते कलविकरणाय च ॥ ४७-१६८ ॥  
नमो बलविकरणाय बलप्रमथनाय च ।  
ओम् वामदेवाय नमः ओम् वज्राय ततः परम् ॥ ४७-१६९ ॥  
कलायै नम एवाथ ज्येष्ठाय नम इत्यपि ।  
ओम् रक्षायै पदस्यान्ते कलायै नम इत्यपि ॥ ४७-१७० ॥  
रुद्राय नम ओम् रत्यै कलायै नम इत्यपि ।  
कालाय नम इत्यन्ते पालिन्यै शब्दमुच्चरेत् ॥ ४७-१७१ ॥  
कलायै नम इत्यन्ते पालिन्यै शब्दमुच्चरेत् ।  
कामायै शब्दमुच्चार्य कलायै नम एव हि ॥ ४७-१७२ ॥  
विकरणाय नमोन्ते प्रणवञ्चोञ्चरेद्बुधः ।  
संयमिन्यै पदान्ते च कलायै नम इत्यपि ॥ ४७-१७३ ॥  
बल ओम् शब्दमुच्चार्य क्रोधायैपदमुच्चरेत् ।  
कलायै नम एवाथ विकलायै नमस्ततः ॥ ४७-१७४ ॥  
ॐ वृद्ध्यै पदकस्यान्ते कलायै नम इत्यपि ।  
बल ॐ शब्दमुच्चार्य स्थिरायै शब्दमुच्चरेत् ॥ ४७-१७५ ॥  
कलायै नम एवाथ प्रमथनाय नमस्ततः ।  
ॐ रौद्रपदस्यान्ते कलायै नम इत्यथ ॥ ४७-१७६ ॥  
सर्वभूतदमनाय नम ॐ पदमुच्चरेत् ।  
भ्रामिन्यै पदकस्यान्ते कलायै नम इत्यपि ॥ ४७-१७७ ॥  
नम ॐ शब्दमुच्चार्य मोहिन्यै पदकं स्मरेत् ।  
कलायै नम एवाथ उन्मनाय नमस्ततः ॥ ४७-१७८ ॥  
ॐ जयायै पदस्यान्ते कलायै नम उच्चरेत् ।  
ततो न्यासं महाकाल सद्योजातस्य ताः कलाः ॥ ४७-१७९ ॥  
सद्योजातं प्रपद्यामि ओम् वृद्ध्यै पदमुच्चरेत् ।  
कलायै नम एवाथ सद्योजाताय वै नमः ॥ ४७-१८० ॥  
ओम् वृद्ध्यै पदकस्यान्ते कलायै नम इत्यपि ।  
भवे पदे ततः पश्चाद् ओम् सद्यः पदमुच्चरेत् ॥ ४७-१८१ ॥  
कलायै नम एवाथ अभवे ओम् ततः परम् ।  
ओम् मेधायै पदस्यान्ते कलायै नम उच्यते ॥ ४७-१८२ ॥  
ततो भजस्व मां शब्दं ओम् प्रज्ञायै पदं वदेत् ।  
कलायै नम एवाथ भव ओम् शब्दमुच्चरेत ॥ ४७-१८३ ॥  
प्रभायै पदमुच्चार्य कलायै नम इत्यपि ।  
तद्भवाय नमः पश्चात् ओम् सुधायै नमस्ततः ॥ ४७-१८४ ॥  
कलायै नम उच्चार्य न्ससेदष्टौ कलाः प्रभोः ।  
ईशानाख्यास्ततो नाथ भक्तः पञ्च ऋचो न्यसेत् ॥ ४७-१८५ ॥  
पञ्चाङ्गुलिषु योगेश क्रमशः कामनाशनात् ।  
प्रणवं पूर्वमुच्चार्य ततो मन्त्रं स्मरेत्सुधीः ॥ ४७-१८६ ॥  
ईशानः सर्वविद्यानां ईश्वरस्तदनन्तरम् ।  
उच्चरेत्सर्वभूतानां ब्रह्माधिपतिरित्यपि ॥ ४७-१८७ ॥  
ब्रह्मणोधिपतिः पश्चात् शिवो मेऽस्तु सदाशिवः  
प्रणवं पूर्वमुच्चार्य ततस्तत्पुरुषाय च ॥ ४७-१८८ ॥  
विद्महे पदतः पश्चात् महादेवाय धीमहि ।  
ततो रुद्रः पदस्यान्ते प्रचोदयात्पुनर्वदेत् ॥ ४७-१८९ ॥  
प्रणवं पूर्वमुद्धृत्य ततो मन्त्रं स्मरेत् सुधीः ।  
अघोरेभ्योऽथ घोरेभ्यो घोरशब्दं समुच्चरेत् ॥ ४७-१९० ॥  
घोरतरेभ्य एवान्ते सर्वतः सर्वशब्दकम् ।  
सर्वेभ्योऽन्ते नमस्तेऽस्तु रुद्ररूपेभ्य एव च ॥ ४७-१९१ ॥  
अष्टौ स्थानेषु चैतेषु सर्वपापनिवृत्तये ।  
पार्श्वयोर्हस्तयोश्चैव नासिकायाञ्च मस्तके ॥ ४७-१९२ ॥  
बाहुयुग्मे महावीर मणिपूरविभेदकः ।  
तत्प्रकारं प्रवक्ष्येऽहं सावधानोऽवधारय ॥ ४७-१९३ ॥  
बलप्रमथनाय नमोऽन्ते च सर्वभूतपदं वदेत् ।  
दमनाय नमोऽन्ते तु नमः शब्दं समुच्चरेत् ॥ ४७-१९४ ॥  
उन्मनाय नमः पश्चात् पुनः प्रणवमुद्धरेत् ।  
सद्योजातं प्रपद्यामि सद्योजाताय वै नमः ॥ ४७-१९५ ॥  
भवे भवेनादिभवे भजस्व मां ततः परम्  
भवोद्भवाय शब्दान्ते नमो मन्त्रं मुदा न्यसेत्  ॥ ४७-१९६ ॥  
अङ्गुलीभ्यां समाहृत्य पञ्च ऋचानया प्रभो  
एवं क्रमेण सन्नयासं कुर्यादेषु स्थलेषु च ॥ ४७-१९७ ॥  
र्मूध्निहृद्गुह्यपादेषु न्यसेदेता ऋचो मुदा  
ततः कुर्यान्महाकाल चाङ्गन्यासान्तरं शुभम् ॥ ४७-१९८ ॥  
तत्प्रकारं प्रवक्ष्यामि सावधानोऽवधारय ।  
वाग्भवं पूर्वमुच्चार्य कामबीजं ततः परम् ॥ ४७-१९९ ॥  
वकारं शत्रुसंयुक्तं दक्षकार्णेन्दुसंयुतम् ।  
चन्द्रबीजं वामनेत्रथान्तवह्निविधून्न्तम् ॥ ४७-२०० ॥  
केवलं चन्द्रबीजं तु सविसर्गमनुं ततः ।  
सर्वज्ञाय पदस्यान्ते हृदयाय नमः पदम् ॥ ४७-२०१ ॥  
अमृते पदमुच्चार्य कामबीजं ततः पदम् ।  
तेजोज्वालापदं मालिनेऽन्ते च कॢप्ताय ब्रह्मणेऽपि वसेत्ततः ॥ ४७-२०२ ॥  
स्वाहान्तं तत एवाथ ज्वलितशिखिशब्दकम् ।  
शिखायानादिबोधाय शिखायै वषडित्यथ ॥ ४७-२०३ ॥  
वजिरणे वज्रहस्ताय स्वतन्त्राय पदं वदेत् ।  
कवचाय तारशब्दं ततोऽन्यद् बीजमुच्चरेत् ॥ ४७-२०४ ॥  
नाकारं बिन्दुसंयुक्तं वामनेत्रं सबिन्दुकम् ।  
पशुशब्दं तारमन्त्रं अनन्तशक्तये पदम् ॥ ४७-२०५ ॥  
अस्त्राय फडिति प्रोच्य एवं विन्यस्य योगिराट् ।  
मणिपूरे मनो योज्य ध्यायेच्चैतन्यमुत्तमम् ॥ ४७-२०६ ॥  
ओम् मुक्तापीतपयोदमौक्तिकजवावर्णैर्मुखैःपञ्चभिः  
त्र्यक्षैरञ्चितमीशमिन्दुमुकुटं पूर्णेन्दुकोटिप्रभम् ।  
शूलं टङ्ककृपाणवज्रदहनान्नागेन्द्रघण्टाङ्कुशान् ।  
पाशं भीतिहरं दधानममिताकल्पोज्ज्वलाङ्गं भजे ॥ ४७-२०७ ॥  
एवं ध्यात्वा मानसोपचारैः सम्पूज्य पूजकः ।  
अर्घ्यस्थापनमाकुर्यान्निजमन्त्राभिशोधनम् ॥ ४७-२०८ ॥  
शैवोक्तपीठमन्वन्तां पीठपूजां ततश्चरेत् ।  
पुनर्ध्यात्वा समावाह्य चावाहनादिमुद्रया ॥ ४७-२०९ ॥  
पञ्चपुष्पाञ्जलिदानपर्यन्तं परिपूजयेत् ।  
पञ्चपुष्पाञ्जलिं दत्त्वा वदनार्चनमाचरेत् ॥ ४७-२१० ॥  
शिवावरुणदेवांश्च पूजयेत्तत् क्रमं शृणु ।  
एशान्यां पूजयेद्विद्वान् ईशानाय नमस्ततः ॥ ४७-२११ ॥  
पूर्वे ॐ तत्पुरुषाय नमः शब्दं समुच्चरेत् ।  
दक्षिणे ॐ अघोराय नमः शब्दं समुच्चरेत् ॥ ४७-२१२ ॥  
उत्तरे ॐ वामशब्दं देवाय नम उच्चरेत् ।  
पश्चिमे प्रणवं पश्चात् सद्योजाताय एव हि ॥ ४७-२१३ ॥  
नमोऽन्तं पूजनं कृत्वा सर्वसिद्धीश्वरो भवेत् ।  
ईशानादिचतुष्केषु निवृत्तीत्यादीन् प्रपूजयेत् ॥ ४७-२१४ ॥  
प्रणवान्ते निवृत्यै च नमश्चान्ते ततोऽर्चयेत् ।  
एवं प्रतिष्ठां विद्यां च शान्तिं सम्पूज्य यत्नतः ॥ ४७-२१५ ॥  
प्रणवादिनमोऽन्तेन चतुर्थ्यन्तपदेन च ।  
योजयित्वा महापूजाविधौ कुर्यात् समर्पणम् ॥ ४७-२१६ ॥  
दशदलस्य मध्ये तु विभाव्याष्टदलं सुधीः ।  
तत्रैव पूजनं कुर्यात् अष्टाङ्गयोगसिद्धये ॥ ४७-२१७ ॥  
प्रणवादिनमोऽन्तेन चतुर्थ्यन्तपदेन च ।  
पूजयेद्देवदेवेशं गन्धपुष्पाक्षतादिभिः ॥ ४७-२१८ ॥  
अनन्तेशं पूजयेद्वै तथा सूक्ष्मेशमेव च ।  
शिवोत्तमेशं सम्पूज्य एकनेत्रेशमेव च ॥ ४७-२१९ ॥  
एकरुद्रेशमेवं हि त्रिमूर्त्तीशं ततोऽर्चयेत् ।  
भक्त्या समर्चयेत्तत्र श्रीकण्ठेशं शिखण्डिनम् ॥ ४७-२२० ॥  
तद्बाह्यपत्रिकाग्रेषु उत्तरादिक्रमेण तु  
उमाद्यादेवताः पूज्याः प्रणवादिनमोऽन्तिकाः ॥ ४७-२२१ ॥  
उमादेवीं समभ्यर्च्य तथा चण्डेश्वरं ततः ।  
नन्दिनञ्च महाकालं गणेशं वृषभं तथा ॥ ४७-२२२ ॥  
भृङ्गरीटः स्कन्दपुत्रौ तद्बाह्ये क्रमतोऽर्चयेत् ।  
इन्द्रादीन् लोकपालाÁश्च गन्धदीपैः समर्चयेत् ॥ ४७-२२३ ॥  
वज्रादींश्च क्रमेणैव पूजयेत्साधकोत्तमः ।  
धूपदीपादिनैवेद्यपानार्थं पुनराचमनम् ॥ ४७-२२४ ॥  
संहारमुद्रया चोर्ध्वे स्थापयेद्रुद्ररूपिणम् ।  
विसर्जनान्तं तत्कर्म उत्सृष्टपूजनादिकम् ॥ ४७-२२५ ॥  
समाप्य विधिनानेन पूजाकर्म समापयेत् ।  
प्रत्यहं मानसं जापं होममर्चनतर्पणे ॥ ४७-२२६ ॥  
वर्धयेत् साधकश्रेष्ठो भक्तिभावपरायणः ।  
पञ्चलक्षजपेनास्या पुरश्चरणमिष्यते ॥ ४७-२२७ ॥  
एवं ध्यात्वा जपेन्मन्त्रं पञ्चलक्षं मधुप्लुतैः ।  
प्रसूनैः करवीरोत्थैरथवा जुहुयात् सुधीः ॥ ४७-२२८ ॥  
सर्वदा मानसं कार्यं द्रव्यालाभेऽनिशं चरेत् ।  
तद्दशांशं प्रजुहुयात्तद्दशांशञ्च तर्पणम् ॥ ४७-२२९ ॥  
तद्दशांशं चाभिषेकं दशांशं विप्रभोजनम् ।  
एवं जपं साधनञ्च पुरा नारायणो मुनिः ॥ ४७-२३० ॥  
कृत्वा सर्वसत्त्वमयः शीतलो योगिराड् भवेत् ।  
यः करोति साधनानि सोऽचिरादमरो भवेत् ॥ ४७-२३१ ॥  
पूजान्ते पूजाशेषे च पूजामध्यक्रमेण च ।  
प्रणमेत् साधकश्रेष्ठो वरुणात् पापभूपतेः ॥ ४७-२३२ ॥  
ॐ नमः परमकल्याण नमस्ते विश्वभावन  
नमस्ते पार्वतीनाथ उमाकान्त नमोऽस्तु ते ॥ ४७-२३३ ॥  
विश्वात्मने विचिन्त्याय गुणाय निर्गुणाय च ।  
धर्माय ज्ञानमोक्षाय नमस्ते सर्वयोगिने ॥ ४७-२३४ ॥  
नमस्ते कालरूपाय त्रैलोक्यरक्षणाय च ।  
गोलोकघातकायैव चण्डेशाय नमोऽस्तु ते ॥ ४७-२३५ ॥  
सद्योजाताय देवाय नमस्ते शूलधारिणे ।  
कालान्ताय च कान्ताय चैतन्याय नमो नमः ॥ ४७-२३६ ॥  
कुलात्मकाय कौलाय चन्द्रशेखर ते नमः ।  
उमानाथ नमस्तुभ्यं योगीन्द्राय नमो नमः ॥ ४७-२३७ ॥  
सर्वाय सर्वपूज्याय ध्यानस्थाय गुणात्मने ।  
पार्वती प्राणनाथाय नमस्ते परमात्मने ॥ ४७-२३८ ॥  
एतत्स्तोत्रं पठित्वा च स्तौति यः परमेश्वरम् ।  
याति रुद्रकुलस्थानं मणिपूरं विभिद्यते ॥ ४७-२३९ ॥  
एतत्स्तोत्रप्रपाठेन तुष्टो भवति शङ्करः ।  
खेचरत्वं पदं नित्यं ददाति परमेश्वरः ॥ ४७-२४० ॥  
ततो वक्ष्ये महादेव मृत्युञ्जयविधानकम् ।  
यत् कृत्वा परमब्रह्ममयो भवति साधकः ॥ ४७-२४१ ॥  
मृत्युञ्जयस्य मन्त्रं वै जपते यदि मानुषः ।  
कोटिवर्षशतं स्थित्वा लीनो भवति ब्रह्मणि ॥ ४७-२४२ ॥  
सर्वव्यापकरूपेण स तिष्ठति सदाशिव ।  
तत्प्रकारं प्रवक्ष्यामि सावधानोऽवधारय ॥ ४७-२४३ ॥  
आदौ पूजां विधानेन वक्ष्यामि सारनिमीताम् ।  
श्रीकण्ठसपूर्णोदर्याश्च न्यासं चास्ये समाचरेत् ॥ ४७-२४४ ॥  
ततो हृदयमध्ये तु स्वहस्ताङ्गुलिमुद्रया ।  
तद्वयान्यस्य देवेश तत्प्रकाशं प्रचक्ष्यते ॥ ४७-२४५ ॥  
प्रणवादि नमोऽन्तेन चतुर्थ्यन्तपदेन च ।  
योजयित्वा न्यसेन्मन्त्री मन्त्रभावपरायणः ॥ ४७-२४६ ॥  
आधारशक्तिमेवं हि प्रकृतितदनन्तरम् ।  
कूर्ममनन्तं तत्पश्चात् पृथिवीं क्षीरसागरम् ॥ ४७-२४७ ॥  
श्वेतद्वीपं ततः पश्चान्मणिमण्डपमेव च ।  
कल्पवृक्षे ततो नाथ विन्यसेन्मणिवेदिकाम् ॥ ४७-२४८ ॥  
रत्नसिंहासनं तत्र हृदयाम्भोजमण्डले ।  
दक्षवामस्कन्धभागे वामोरौ दक्षिणे तथा ॥ ४७-२४९ ॥  
मुखे वामपार्श्वभागे नाभौ दक्षपार्श्वके ।  
प्रणवादिनमोऽन्तेन चतुर्थ्यन्तपदेन च ॥ ४७-२५० ॥  
सर्वत्र न्यासमाकुर्यात्तेषां नाम शृणु प्रभो ।  
क्रमेण सर्वं कर्त्तव्यं क्रमभङ्गो न चाचरेत् ॥ ४७-२५१ ॥  
धर्मं ज्ञानञ्च वैराग्यमैश्वर्यं तदनन्तरम् ।  
अधर्ममपि चाज्ञानमवैराग्यं ततः परम् ॥ ४७-२५२ ॥  
अनैश्वर्यं क्रमेणापि विन्यसेत् साधकोत्तमः ।  
पुनर्वारं हृदम्भोजे न्यसेदेकमनाः सुधीः ॥ ४७-२५३ ॥  
अनन्तपद्ममेवं तु अं सूर्यमण्डलं तथा  
द्विषट्कलात्मना सार्धं सं सोममण्डलं तथा ॥ ४७-२५४ ॥  
षोडशकलात्मानञ्च मं वह्निमण्डलं तथा  
दशकलात्मना सार्धं सं सत्वं तदनन्तरम् ॥ ४७-२५५ ॥  
रं बीजं रजसं तत्र तं तमसमेव च  
आं आत्मने न्यसेन्मन्त्री अं अन्तरात्मने नमः ॥ ४७-२५६ ॥  
पं बीजं परमात्मानं मायाज्ञानात्मने नमः  
इत्यन्तं न्यस्य देवेश मन्त्रसिद्धिमवाप्स्यसि ॥ ४७-२५७ ॥  
मणिपूरे मन्त्रसिद्धिं सर्वसिद्धिमवाप्नुयात्  
यः करोति सदा न्यासं ध्यानपूजापरायणः ॥ ४७-२५८ ॥  
वामां ज्येष्ठां तथा रौद्रीं कालीं कलपदादिकाम् ।  
विकरण्याह्वया युक्ता बलविकरणीं तथा ॥ ४७-२५९ ॥  
बलप्रमथिनीं चैव न्यसेत् साधकसत्तमः ।  
ततः सर्वभूतदमनीं मनोन्मनीं ततो न्यसेत् ॥ ४७-२६० ॥  
तदुपरि न्यसेन्नाथ ॐ नमो भगवते पदम् ।  
सकलगुणात्मनः शक्तिं चान्ते युक्ताय पदमावदेत् ॥ ४७-२६१ ॥  
अनन्ताय पदस्यान्ते योगपीठात्मने पदम् ।  
नमोऽन्तोऽयं महामन्त्रः सर्वोपरि न्यसेत्सुधीः ॥ ४७-२६२ ॥  
ततो नाथ समाकुर्यात् साधको गतभीः स्वयम् ।  
ऋष्यादिन्यासमाकुर्यात् तत्प्रकारं शृणु प्रभो ॥ ४७-२६३ ॥  
शिरसि पदमुच्चार्य कहोडऋषये नमः ।  
तदुपरि ततो नाथ महाविष्णुपदं वदेत् ॥ ४७-२६४ ॥  
ऋषये नम इत्युक्त्वा मुखे देवीपदं वदेत् ।  
गायत्रीच्छन्दसे पश्चान्नमः शब्दं समुच्चरेत् ॥ ४७-२६५ ॥  
हृदि मृत्युञ्जयायैवं दैवतायै नमः पदम् ।  
ऋषिः कहोडो देव्याश्च गायत्रीच्छन्द ईरितम् ॥ ४७-२६६ ॥  
मृत्युञ्जयो महादेवो देवतास्य प्रकीतीता ।  
कराङ्गन्यासकौ कुर्यात् षड्दीर्घभाजया सह ॥ ४७-२६७ ॥  
सकारेण महाकाल तत्प्रकारं शृणु प्रभो ।  
सामङ्गुष्ठाभ्यां चान्ते च नमः शब्दं क्रमेण तु ॥ ४७-२६८ ॥  
एवं कराङ्गुलीन्यासं कुर्यादेव महाप्रभो ।  
षड्दीर्घभाजा मन्त्रेण सकारेण सबिन्दुना ॥ ४७-२६९ ॥  
कराङ्गन्यासमाकुर्यात् कुलतन्त्रक्रमेण तु ।  
ततो ध्यानं समाकुर्यात् शुभभावपरायणः ॥ ४७-२७० ॥  
इन्द्वर्कानललोचनं स्मितमुखं पद्मद्वयान्तास्पदं ।  
मुद्रापाशमृगाक्षसूत्रविलसत्पाणिं हिमांशुच्छविम् ।  
कोटीरेन्दुगलत्सुधाप्लुततनुं हारादिभूषोज्ज्वलं ।  
कान्त्या विश्वविमोहनं पशुपतिं मृत्युञ्जयं भावये ॥ ४७-२७१ ॥  
एवं ध्यात्वा मानसोपचारद्रव्यैः प्रपूजयेत् ।  
अर्घ्यस्थापनमाकृत्य तत्तन्मन्त्रेण साधकः ॥ ४७-२७२ ॥  
पूजयेत्पीठमन्वन्ता तत्तन्मन्त्रेण साधकः ।  
पुनर्ध्यात्वा समावाह्य मूलमन्त्रेण मन्त्रवित् ॥ ४७-२७३ ॥  
पाद्यादिभिः पूजयेद्वै गन्धपुष्पादिशोभितैः ।  
पञ्चपुष्पाञ्जलिं दत्वा परिवारान् प्रपूजयेत् ॥ ४७-२७४ ॥  
केशरेष्वग्निनिरृतिवाय्वीशानेषु पूजयेत् ।  
मध्ये दिक्षु च तन्मध्ये सा बीजं तत्र चोच्चरेत् ॥ ४७-२७५ ॥  
हृदयाय नमश्चान्ते सीं बीजं तदनन्तरम् ।  
शिरसे स्वाहया सार्धं सु बीजं तदनन्तरम् ॥ ४७-२७६ ॥  
शिखायै वषडित्यादि सैं बीजं तदनन्तरम् ।  
कवचाय पदस्यान्ते तारबीजं समुच्चरेत् ॥ ४७-२७७ ॥  
स्ॐ बीजं पूर्वमुच्चार्य नेत्रत्रयाय इत्यपि ।  
वौषडादिमध्यपदं चतुदीक्षु ततः परम् ॥ ४७-२७८ ॥  
सश्चान्तेऽस्त्राय शब्दान्ते फडित्येव समर्चयेत् ।  
षडङ्गानि पूजयित्वा तद्बहिः प्रतिपूजयेत् ॥ ४७-२७९ ॥  
इन्द्रादींल्लोकपालांश्च वज्रादींश्च तथा प्रभो ।  
धूपदीपादिनैवेद्यपानादीनि प्रदापयेत् ॥ ४७-२८० ॥  
विधिना वादनं कुर्यान्मृत्युञ्जयसुतोषणात् ।  
विसर्जनान्तं यत्कर्म समाप्य विधिनामुना ॥ ४७-२८१ ॥  
संहारमुद्रया चैव हृदये चानयेद् बुधः ।  
प्रसन्नहृदयो भूत्वा चरणोदकमापिबेत् ॥ ४७-२८२ ॥  
एतन्मात्रेण देवेश सर्वसिद्धिं समाप्नुयात् ।  
पिबामि चरणद्वन्द्वाम्भोजनिःसृतकं भजे ॥ ४७-२८३ ॥  
अमरत्वं सदा देहि मृत्युञ्जय नमोऽस्तुते ॥ ४७-२८४ ॥  
  
इति श्रीरुद्रयामले उत्तरतन्त्रे मन्त्रप्रकाशो नाम सप्तचत्वारिंशः पटलः ॥ ४७ ॥  
  
  
  
अथाष्टचत्त्वारिंशः पटलः  
  
  
आनन्दभैरव उवाच  
श्रुतं च साधनं पुण्यं महारुद्रस्य सुन्दरि ।  
मणिपूरे प्रकाशञ्च कथितं ज्ञाननिर्णयम् ॥ ४८-१ ॥  
अकस्मात् सिद्धिसम्पत्तिं नुतिं वद महापिरयाम् ।  
यस्य श्रवणमात्रेण पाठेन योगिनीवशम् ॥ ४८-२ ॥  
श्रीआनन्दभैरवी उवाच   
परमानन्ददेवेश योगानामधिप प्रभो ।  
स्तोत्रं रुद्रस्य वक्ष्यामि सारात्सारं परात्परम् ॥ ४८-३ ॥  
यज्ज्ञात्वा योगिनः सर्वे षट्चक्रपरिभेदकाः ।  
आकाशगामिनः सर्वे र्स्वगमोक्षाभिलाषुकाः ॥ ४८-४ ॥  
महादेवसमाः सर्वे देवाश्च स्वर्गभोगिनः ।  
सर्वरक्षाकरं स्तोत्रं ये पठन्ति निरन्तरम् ॥ ४८-५ ॥  
ते यान्ति ब्रह्मसदनं सिद्धमुख्या महीतले ॥ ४८-६ ॥  
ॐ भजामि शम्भुं सुखमोक्षहेतुं ।  
		रुद्रं 	महाशक्तिसमाकुलाङ्गम् ।  
रौद्रात्मकं चारुहिमांशुशेखरं ।  
		कालं गणेशं सुमुखाय शङ्करम् ॥ ४८-७ ॥  
मृत्युञ्जयं जीवनरक्षकं परं ।  
		शिवं परब्रह्मशरीरमङ्गलम् ।  
हिमांशुकोटिच्छविमादधानं ।  
		भजामि पद्मद्वयमध्यसंस्थितम् ॥ ४८-८ ॥  
सर्वात्मकं कामविनाशमूलं ।  
		तं चन्द्रचूडं मणिपूरवासिनम् ।  
चतुर्भुजं ज्ञानसमुद्रयाढ्यं ।  
		पाशं मृगाक्षं गुणसूत्रव्याप्तम् ॥ ४८-९ ॥  
धरामयं तेजसमिन्दुकोटिं ।  
		वायुं जलेशं गगनात्मकं परम् ।  
भजामि रुद्रं कुललाकिनीगतं ।  
		सर्वाङ्गयोगं जयदं सुरेश्वरम् ॥ ४८-१० ॥  
शुक्रं महाभीमनयं पुराणं ।  
		प्राणात्मकं व्याघिविनाशमूलम् ।  
यज्ञात्मकं कामनिवारणं गुरुं ।  
		भजामि विश्वेश्वरशङ्करं शिवम् ॥ ४८-११ ॥  
वेदागमानामतिमूलदेशं ।  
		तदुद्भवं भद्रहितं परापरम् ।  
कालान्तकं ब्रह्मसनातनपिरयं ।  
		भजामि शम्भुं गगनादिरूढम् ॥ ४८-१२ ॥  
शिवागमं शब्दमयं विभाकरम् ।  
		भास्वत्प्रचण्डानलविग्रहं ग्रहम् ।  
ग्रहस्थितं ज्ञानकरं करालम्  
		भजामि शम्भुं प्रकृतीश्वरं हरम् ॥ ४८-१३ ॥  
छायाकरं योगकरं सुखेन्द्रं ।  
		मत्तं महामत्तकुलोत्सवाढ्यम् ।  
योगेश्वरं योगकलानिधिं विधिं ।  
		विधानवक्तारमहं भजामि ॥ ४८-१४ ॥  
हेमाचलालङ्कृतशुद्धवेशं ।  
		वराभयादाननिदानमूलम् ।  
भजामि कान्तं वनमालशोभितं ।  
		चामूलपद्मामलमालिनं कुलम् ॥ ४८-१५ ॥  
स्वयं पुराणं पुरुषेश्वरं गुरुं ।  
		मिथ्याभयाह्लादविभाविनं भजे ।  
भावपिरयं प्रेमकलाधरं शिवं ।  
		गिरीश्वरं चारुपदारविन्दम् ॥ ४८-१६ ॥  
ध्यानपिरयं ज्ञानगभीरयोगं ।  
		भाग्यास्पदं भाग्यसमं सुलक्षणम् ।  
शूलायुधं शूलविभूषिताङ्गं ।  
		श्रीशङ्करं मोक्षफलक्रियं भजे ॥ ४८-१७ ॥  
नमो नमो रुद्रगणेभ्य एवं ।  
		मृत्युञ्जयेभ्यः कुलचञ्चलेभ्यः ।  
शक्तिपिरयेभ्यो विजयादिभूतये ।  
		शिवाय धन्याय नमो नमस्ते ॥ ४८-१८ ॥  
बाह्यं त्रिशूलं वरसूक्ष्मभावं ।  
		विशालनेत्रं तनुमध्यगामिनम् ।  
महाविपद् दुःखविनाशबीजं ।  
		प्रज्ञादयाकान्तिकरं भजामि ॥ ४८-१९ ॥  
पुरान्तकं पूर्णशरीरिणं गुरुं ।  
		स्मरारिमाद्यं निजतर्कमार्गम् ।  
अनादिदेवं दिवि दोषघातिनम् ।  
		भजामि पञ्चाक्षरपुण्यसाधनम् ॥ ४८-२० ॥  
दिगग्बरं पद्ममुखं करस्थं ।  
		स्थितिक्रियायोगनियोजनं भवम् ।  
भावात्मकं भद्रशरीरिणं शिवं ।  
		भजामि पञ्चाननमर्कवर्णम् ॥ ४८-२१ ॥  
मायामयं पङ्कजदामकोमलं ।  
		दिग्व्यापिनं दण्डधरं हरेश्वरम् ।  
त्रिपक्षकं त्र्यक्षरबीजभावं ।  
		त्रिपद्ममूलं त्रिगुणं भजामि ॥ ४८-२२ ॥  
विद्याधरं वेदविधानकार्यं ।  
		कायागतं नीतनिनादतोषम् ।  
नित्यं चतुर्वर्गफलादिमूलं ।  
		वेदादिसूत्रं प्रणमामि योगम् ॥ ४८-२३ ॥  
वेदान्तवेद्यं कुलशास्त्रविज्ञं ।  
		क्रियामयं योगस्वधर्मदानम् ।  
भक्तेश्वरं भक्तिपरायणं वरं ।  
		भक्तं महाबुद्धिकरं भजाम्यहम् ॥ ४८-२४ ॥  
गतागतं गम्यमगम्यभावं ।  
		समुल्लसत्कोटिकलावतंसम् ।  
भावात्मकं भावमयं सुखासुखं ।  
		भजामि भर्गं प्रथमारुणप्रभम् ॥ ४८-२५ ॥  
बिन्दुस्वरूपं परिवादवादिनं ।  
		मध्याह्नसूर्यायुतसन्निभं नवम् ।  
विभूतिदानं निजदानदानं ।  
		दानात्मकं तं प्रणमामि देवम् ॥ ४८-२६ ॥  
कुम्भापहं शत्रुनिकुम्भघातिनं ।  
		दैत्यारिमीशं कुलकामिनीशम् ।  
प्रीत्यान्वितं चिन्त्यमचिन्त्यभावं ।  
		प्रभाकराह्लादमहं भजामि ॥ ४८-२७ ॥  
त्रिमूत्तीमूलाय जयाय शम्भवे ।  
		हिताय लोकस्य वपुर्धराय ।  
नमो भयाच्छिन्नविघातिने पते ।  
		नमो नमो विश्वशरीरधारिणे ॥ ४८-२८ ॥  
तपःफलाय प्रकृतिग्रहाय ।  
		गुणात्मने सिद्धिकराय योगिने ।  
नमः प्रसिद्धाय दयातुराय ।  
		वाञ्छाफलोत्साहविवर्धनाय ते ॥ ४८-२९ ॥  
शिवममरमहान्तं पूर्णयोगाश्रयन्तं ।  
		धरणिधरकराब्जैर्वर्धमानं त्रिसर्गम् ।  
विसम मरणघातं मृत्युपूज्यं जनेशं ।  
		विधिगणपतिसेव्यं पूजये भावयामि ॥ ४८-३० ॥  
एतत्स्तोत्रं पठेद् विद्वान् मुनिर्योगपरायणः ।  
नित्यं जगन्नाथगुरुं भावयित्वा पुनः पुनः ॥ ४८-३१ ॥  
मणिपूरे वायुनिष्ठो नित्यं स्तोत्रं पठेद् यदि ।  
जीवन्मुक्तश्च देहान्ते परं निर्वाणमाप्नुयात् ॥ ४८-३२ ॥  
  
इति श्रीरुद्रयामले उत्तरतन्त्रे महातन्त्रोद्दीपने रुद्रमृत्युञ्जयस्तवनं । नाम अष्टचत्वारिंशत्तमः   
पटलः ॥ ४८ ॥  
  
  
  
अथैकोनपञ्चाशत्तमः पटलः  
  
  
आनन्दभैरवी उवाच  
षट्चक्रभेदनार्थाय सर्वसिद्धसुसिद्धये ।  
वक्ष्यामि लाकिनीदेवीस्तोत्रं परमदुर्लभम् ॥ ४९-१ ॥  
यत्पाठादतिसन्तोषं प्राप्नोति यतिरीश्वर ।  
तत्क्रियासारसम्पन्नं स्तवनं लाकिनीपिरयम् ॥ ४९-२ ॥  
अस्य श्रीलाकिनीस्तोत्रस्य महाविष्णुकहोडऋषिर्गायत्रीच्छन्दो महासिद्धिदमृत्युञ्जय-- महारुद्र   
लाकिनी सरस्वतीदेवता मणिपूरभेदने   
जपे विनियोगः ॥  
ओम् बीजाक्षरमूतीमाती हरिणीमार्यां जयां बुद्धिदां ।  
		दीनानामपराधकोटिहननीं सञ्ज्ञामणिं योगिनाम् ।  
त्वामाद्यामनुरागिणीं गुणगणामोदैकहेतुस्थलां ।  
		स्थित्यन्तःकृतकौतुकीम वरदे वन्दे मुदा लाकिनीम् ॥ ४९-३ ॥  
हेरम्बार्चनसिद्धिदाद्वयगता कोटिप्रभा भास्करा  
	साकारा किरणोज्ज्वला सुखमयी वेदध्वनिप्राणिनी ।  
कोपाको पितलक्षणा तरुतराकल्पाशया संशया  
	कृत्वैवं वरवणीनी समवतु श्रीलाकिनी कङ्किनी ॥ ४९-४ ॥  
केयूरामलहारमालशुभगा वीरासना स्थायिनी  
	भार्या रुद्रपतेः प्रवालविमला वक्त्रोत्पल स्रग्धरा ।  
माता योगवतां सती परा परपदा माध्वीरसाच्छादिता ।  
	त्वं मां पाहि कृपामयी यमगतं मृत्युञ्जये श्रीधरे ॥ ४९-५ ॥  
आकाङ्क्षीकुलसङ्ख्यका क्षयकरी शत्रुप्रभादेर्दया ।  
	भक्तानामतिदुःखहा शशिमुखी योन्यानना कामुकी ।  
कामस्थानमकामदोषशतकं शीघ्रं त्वलक्षेमदा ।  
	जीवन्मुक्तिपदं विधेहि समरे सर्गद्रुहस्य पिरयम् ॥ ४९-६ ॥  
त्वं पञ्चाननपूजिता त्वमशिता त्वं बालविद्यागति-- ।  
	स्त्वं सत्यं कवितासु वाक्यकविता त्वं केवलानन्ददा ।  
त्वं लाक्षारुणरूपिणी त्वमवरा त्वं लिङ्गसंहारिणी ।  
	त्वं साक्षादमृतप्रदा त्वमजरा त्वं लाकिनी पातु माम् ॥ ४९-७ ॥  
नानामङ्गलधर्मराज्यजडिता संस्कारबोधाश्रया ।  
	लिङ्गस्थाचलपुत्रिका नवगृहे सङ्कामयन्ती शिवा ।  
मे लिङ्गोपरि रुद्रनाथ विपथव्याभेदनं सङ्गमं ।  
	शीघ्रं कारय देवि मोक्षतुरिकं कोटीव चन्द्रोज्ज्वला ॥ ४९-८ ॥  
चन्द्राभासकलाश्रया श्रयति या शब्दच्छटा या समा ।  
	माया मोहभिदा दया दयति या कृष्णक्रिया मोहिनी ।  
लक्ष्मीर्नीलकलेवरामलमणेः पूर्वं सदा रक्षतु ।  
	श्रीविद्या भयदायिनी त्वमपि सा मे नाभिमूलोदया ॥ ४९-९ ॥  
मात्रा मुद्रामनननिलया मालिनी मन्त्रविद्या ।  
	विश्वेशानी शयनरहिता शीतवातातपस्था ।  
सत्यासत्या वचनभवगा गौरि माता त्वमेव ।  
	प्राणान् रक्ष प्रथमकिरणामाश्रये त्वामनन्ताम् ॥ ४९-१० ॥  
सिद्धासिद्धा शशिरविकला केवलाम्भोजसंस्था ।  
	स्थित्यानन्दा नयनस्वचलाम्भोजमध्यप्रकाशा ।  
नित्यं श्रद्धागतिपथकरा कर्त्री कामानहर्त्री ।  
	नाद्यस्तोत्रं भज भज भजे त्वामनन्तां स्वरूपे ॥ ४९-११ ॥  
पीतापीता पवनगमना धारणध्यानयोगा ।  
	कालाकाला कलिकुलकला निष्कला ज्ञानरूपा ।  
कृष्णानन्दा मदनकुहरा केकरा शङ्करी वा ।  
	त्वं श्रीघात्री धवलकमलं नाभिमूले प्रवक्ष्ये ॥ ४९-१२ ॥  
श्वेता श्वेतारुणशतकरा भावनाज्ञानसिद्धिः ।  
	प्रीताप्रीता परमगहना चारुणामाननायाः ।  
त्वं सा विद्या विधिबुधवरा धारणाज्ञानगम्या ।  
	रम्यारम्या रमणनिरता नीरदा पातु नाभिम् ॥ ४९-१३ ॥  
मन्दोद्बन्धपिरयवधुलता नीरवानावहन्त्री ।  
	क्षेत्राक्षेत्रा परचरगता भुक्तिमुक्तिप्रकाशा ।  
कौलाकौलाज्ञापितनयना गञ्जना वातमुग्धा ।  
	मुग्धामुग्धामतिधनपतेर्नाभिसंस्थेऽवनाभिम् ॥ ४९-१४ ॥  
हंसी सिंहासनगतपदा चक्रविद्या सुसूक्ष्मा ।  
	श्रीविद्या त्वं नवविलचरा सुन्दरी रक्तवर्णा ।  
स्वर्णाम्भोजोपरि शुभमना चक्रमध्ये प्रतिष्ठा  
	सर्वा वर्णा परिजनदयानाभिपद्मं च रक्षा ॥ ४९-१५ ॥  
ब्रह्मानन्दा नृपगणमहापूजया शोभिताङ्गी ।  
	श्रीश्रीविद्यासकलविभवा भावनीया महेन्द्रैः ।  
सिद्धस्थाने मणिमयगृहे मूलसिंहासनस्था ।  
	पद्मे चाष्टान्वितयुगदले नाभिमूले ममाव ॥ ४९-१६ ॥  
योगज्ञानं द्विविधविभवं वेदविद्याप्रकाशं ।  
	मे चाष्टाङ्गं समवतु मुदा षोडशी भैरवस्था ।  
चन्द्रोल्का त्वं भवभयहरा शोकतापापहन्त्री ।  
	नाभावब्जे उदयति सुरो यस्तमीशे प्ररक्ष ॥ ४९-१७ ॥  
संशिष्टा त्वं विरत करुणे शीतले शीतशैले ।  
	साक्षादन्यप्रचयवचना पार्वणा पर्वपूरा ।  
विद्युत्पूरं समसुखमयं पाहि पञ्चानना या ।  
	त्वं सा देवी शुभमणिगृहे शीतलत्वं विधेहि ॥ ४९-१८ ॥  
छन्दोगानां सकलविषयच्छेदिनी चार्णमाता  
	माला लाक्षरुणकिरणभा गोपपूज्या गिरीज्या ।  
मातस्त्वं मे स्वमणिभवनं पाहि सूक्ष्मा भवानी ।  
	वानस्थानाश्रय जय कराचाङ्गिरा चान्नपूर्णा ॥ ४९-१९ ॥  
चन्द्रोल्लासाऽवयवसुखदा दीर्घकेशी विशाला ।  
	त्वं मातङ्गी जननि जगतां बालिका विप्रचण्डा ।  
ज्योत्स्नाजाले उदयति सदा रक्तभाषप्रभासा ।  
	त्वं मे रुद्र हरिहरतनुं नाभिमूले प्ररक्ष ॥ ४९-२० ॥  
वाणीनाम्ना रचयति वचः सुन्दरी वर्णनस्था ।  
	स्थित्यन्तस्था चलतनुधरा धामसन्धामरा सा ।  
बोधानन्दप्रकृतितनुभिर्व्यापिनी ज्ञानमुग्धा ।  
	मातस्त्वं मे मणिदलगृहं पाहि सर्वाङ्गविद्ये ॥ ४९-२१ ॥  
विद्या चण्डामलसितसृजा चन्दनालिप्तदेहा ।  
	विश्वेशानि भगवति शिवे त्वं क्षयामोघरूपा ।  
जाया शम्भोर्जटिलशिवगता मोक्षदा मानसंस्था ।  
	चित्तं शुभ्रं कुरु विषयछेदनं छेदिनि त्वम् ॥ ४९-२२ ॥  
मणिमयकुलगेहे कोटिविद्युत्प्रकाशेऽ--  
	भयवरमपि देहि कोधविद्ये मयि त्वम् ।  
सकलसुखविभोगं पालय प्राणरूपं ।  
	चरणतलविलग्नं मामनाथं परेशि ॥ ४९-२३ ॥  
भुवनगहनहेतोः कायसर्गा विनास्ते ।  
	विधिमखसुरनाथं मानुषादि त्रिसर्गम् ।  
मम मणिकुलपद्मे नित्यरूपाभिधानं ।  
	जयति खलु तदानीं स्तोत्रसारप्रकारम् ॥ ४९-२४ ॥  
भवतु चरणपद्मे लाकिनी देवकन्ये ।  
	विरचय मनुशास्त्रं सिद्धमन्त्रप्रकारम् ।  
वह वह भवभावं त्राहि मां चन्द्रगेहे ।  
	कठिनहृदयनाशं शङ्करि त्वं कुरुष्व ॥ ४९-२५ ॥  
कमलवनसमीपे वन्यमध्येऽतिगुह्ये  
	विषयविषयिनाशं कौलिके त्वं विकृत्य ।  
भवनिजमणिपीठे स्थापयित्वा निदानं ।  
	हर हरदयिते त्वं दोषषट्कं विवादम् ॥ ४९-२६ ॥  
घोरे सान्द्रान्धकारे मम निजकुलदृग्दानकत्री प्रसन्ने ।  
	वाञ्छाकल्पद्रुमस्था त्वमिह कुशलदा दायभागाविभागा ।  
त्वं काली नन्दिनीस्था नयकरुणघटा मध्यगा माघका त्वं ।  
	भीमा भीत्यापहन्त्री हरपदनयनो लाकिनी नाभिमाव ॥ ४९-२७ ॥  
एतत्स्तोत्रं पठेद् विद्वान् योगज्ञानी निराश्रयः ।  
महासुखगतो वीरो विभवायामृताय च ॥ ४९-२८ ॥  
भोगमोक्षौ करे तस्य चैहिके योगिराड् भवेत् ।  
परे याति महादेवी पादपद्मे न संशयः ॥ ४९-२९ ॥  
एहिके चिरजीवित्वं ददाति कामदायिनी ।  
मणिपूरे स्थितो याति कुलमार्गप्रसादतः ॥ ४९-३० ॥  
कुलमार्गेण यत्स्थानं लयं विश्वेश्वरीपदम् ।  
तल्लया मणिपूरस्था देवता पश्यति ध्रुवम् ॥ ४९-३१ ॥  
पूजान्ते प्रपठेत् स्तोत्रं भक्तिभावपरायणः ।  
शीघ्रमेव हि योगी स्यात् कुलमार्गप्रसादतः ॥ ४९-३२ ॥  
  
इति श्रीरुद्रयामले उत्तरतन्त्रे लाकिनीशस्तवनं नाम एकोनपञ्चाशत्तमः पटलः ॥ ४९ ॥  
  
  
  
अथ पञ्चाशत्तमः पटलः  
  
आनन्दभैरवी उवाच  
नाथ कान्त प्रवक्ष्यामि सिद्धसाधनमुत्तमम् ।  
येन साधनमात्रेण नरो योगी भवेद् ध्रुवम् ॥ ५०-१ ॥  
त्रिवीरं त्रिविधं प्रोक्तमुत्तमाधममध्यमम् ।  
तत्रैव त्रिविधं सङ्गमूर्ध्वपातालभूतलम् ॥ ५०-२ ॥  
सप्त ऊर्ध्वं तथा नाथ सप्त भूतलमेव च ।  
सप्त पातालमेवं हि सप्तत्रिसप्तसङ्ख्यकम् ॥ ५०-३ ॥  
तन्मध्ये त्रिविधं भावं दिव्यवीरपशुक्रमम् ।  
दिवि तिष्ठन्ति देवाश्च वीरास्तिष्ठन्ति भूतले ॥ ५०-४ ॥  
पशवः सन्ति पाताले क्रमशः क्रमशः प्रभो ।  
सर्वत्र त्रिगुणच्छन्नं सत्त्वरजस्तमादिकम् ॥ ५०-५ ॥  
सत्त्वगुणं स्वर्गमध्ये सर्वे विष्णुपरायणाः ।  
तदा सर्वे दृढाः स्वर्गे भूतले च रजोगुणम् ॥ ५०-६ ॥  
ब्रह्मसेवापराः सर्वे ब्रह्मज्ञानिन एव च ।  
पाताले शिवसेवाश्च शिवरूपिण एव च ॥ ५०-७ ॥  
तमोगुणात् पशोर्भावं तमोदृष्टिं समाप्य च ।  
ततो विहाय तज्ज्ञानं वीरो भवति साधकः ॥ ५०-८ ॥  
वीरभावे ज्ञानदृष्टिं ब्रह्मसिद्धिं समाप्य च ।  
देवता भवति क्षिप्रं सत्त्वे निर्मलभावके ॥ ५०-९ ॥  
स्थिरो भूत्वा महादेवो भवत्येव क्रमेण तु ।  
आकाशगामिनी सिद्धिः क्रमशो भवति ध्रुवम् ॥ ५०-१० ॥  
मूलाधारस्य चाधो वै पातालतलवासिनः ।  
तदूर्ध्वे ब्रह्मलोके तु भूतलादिनिवासिनः ॥ ५०-११ ॥  
तदूर्ध्वे सत्त्वनिलयं स्वाधिष्ठानं हि दैवतम्  
विधिविद्याप्रकाशश्च वरदेवस्य सम्पदम् ॥ ५०-१२ ॥  
तदूर्ध्वे सर्वरूपञ्च सर्वज्ञानाश्रयं परम् ।  
परस्थानं महादेव मणिपूरं मनोहरम् ॥ ५०-१३ ॥  
रुद्रशक्त्यात्मकं चक्रं श्रीविद्याचक्रमण्डलम् ।  
लाकिनी परमा माया महारुद्रेण सेविता ॥ ५०-१४ ॥  
मणिपूरप्रकाशाय रुद्रशक्तिवीभाति च ।  
सर्वज्ञानानन्दमयं सर्वसिद्धिप्रकारकम् ॥ ५०-१५ ॥  
महासूक्ष्मशब्दमयं कुण्डलं ज्ञानसाधनम् ।  
यस्याः साधनमात्रेण योगी भवति भैरव ॥ ५०-१६ ॥  
प्रकार एव सेवायां महासिद्धीश्वरो भवेत् ।  
सर्वे च पशवः सन्ति तलवद् भूतले नराः ॥ ५०-१७ ॥  
तेषां ज्ञानप्रकाशाय वीरभावः प्रकाशितः ।  
वीरभावं मुदा प्राप्य क्रमेण देवता भवेत् ॥ ५०-१८ ॥  
यत्काले वीरभावादिसिद्धिं प्राप्नोति मानवः ।  
तत्कालनिर्णयं वक्ष्ये वीराद्देवत्वमाप्नुयात् ॥ ५०-१९ ॥  
मासेनाकषीणी सिद्धिर्मासेन वाक्पतिर्भवेत् ।  
मासत्रयेण संयोगाज्जायते सुरवल्लभः ॥ ५०-२० ॥  
एवं चतुष्टये मासि भवेद् दिक्पालगोचरः ।  
पञ्चमे पञ्चबाणः स्यात् षष्ठे रुद्रो न संशयः ॥ ५०-२१ ॥  
वीरभावं समाश्रित्य सर्वदा योगमाश्रयेत् ।  
पशोरधीनं देवेश वीरभावं मनोहरम् ॥ ५०-२२ ॥  
वीराधीनं दिव्यभावं दिव्येन रुद्रतर्पणम् ।  
रुद्रदर्शनमात्रेण जीवन्मुक्तो भवेद् ध्रुवम् ॥ ५०-२३ ॥  
जीवन्मुक्तिपदं प्राप्य किन्न सिध्यति भूतले ।  
मनोनिवेशमाकृत्य पशुभावाश्रितो नरः ॥ ५०-२४ ॥  
वीरभावं समाश्रित्य चादौ योगं समाश्रयेत् ।  
सर्वदा चाभ्यसेद् योगं मन्त्रन्यासपरायणः ॥ ५०-२५ ॥  
योगसिद्धिं ज्ञानसिद्धिं मोक्षसिद्धिं ततः परम् ।  
यदि मोक्षमिहेच्छन्ति पशवः शास्त्रमोहिताः ॥ ५०-२६ ॥  
समज्ञानं वीरभावमाश्रित्य योगमाप्नुयात् ।  
योगाभ्यासस्य चाद्ये च शरीरं परिशोधयेत् ॥ ५०-२७ ॥  
आदौ पञ्चामराः कार्याः सर्वकार्यनिराश्रयाः ।  
केवलं योगमाश्रित्य सदा पञ्चामरा भवेत् ॥ ५०-२८ ॥  
द्विप्रकारं महाकाल पञ्चामराभिधानकम् ।  
नेती दन्ती तथा धौती नेउली क्षालनं तथा ॥ ५०-२९ ॥  
एकप्रकारमेवं हि कथितं परमेश्वर ।  
दन्ती नेती तथा धौति नेउली क्षालनक्रमात् ॥ ५०-३० ॥  
एवं वा नित्यमाकुर्याद् योगसिद्धिसमृद्धये ।  
पञ्चामरासाधनादिकाले कुर्यान्निजक्रियाम् ॥ ५०-३१ ॥  
ओषधी पञ्चमं ग्राह्यं पञ्चयोगसुसिद्धये ।  
बिल्वपत्रं जयापत्रं तुलसीश्यामपत्रकम् ॥ ५०-३२ ॥  
निर्गुण्डीपत्रमेवं तु दूर्वाग्रन्थिरसेन च ।  
एषां प्रकृतिनामानि वक्ष्यामि शृणु शङ्कर ॥ ५०-३३ ॥  
अमरा बिल्वपत्रं तु चामरा विजयादलम् ।  
अमरलता ग्रन्थिदूर्वा निर्गुण्डी चामरेश्वरी ॥ ५०-३४ ॥  
अमरा श्यामतुलसी पञ्चामरास्तरूद्भवाः ।  
कथिता योगसिद्ध्यर्थे तत्प्रमाणं क्रमात् शृणु ॥ ५०-३५ ॥  
पञ्चतोलकमानं तु विजयापत्रमेव च ।  
अन्येषां तोलकं चैकं संशोध्य भक्षणं चरेत् ॥ ५०-३६ ॥  
एतद्भक्षणमात्रेण पञ्चयोगे जयी भवेत् ।  
पुनस्तेषां महाकाल मनुं वक्ष्यामि तत्त्वतः ॥ ५०-३७ ॥  
सकलं चामरायोगं मन्त्रेणानेन भक्षयेत् ।  
तातद्वयं समुद्धृत्य ऋयुगं तदनन्तरम् ॥ ५०-३८ ॥  
विसर्गबिन्दुसंयुक्तं तत्पश्चादमृतामुखि ।  
मरणं मारयद्वन्द्वं योगसिद्धिं ततः परम् ॥ ५०-३९ ॥  
देहि देहि पदस्यान्ते स्वाहान्तं मन्त्रमुत्तमम् ।  
एतन्मन्त्रेण चोत्पाट्य मन्त्रयित्वा प्रभक्षयेत् ॥ ५०-४० ॥  
एतत्काण्डस्य मन्त्रं तु तत्रैव परियोजयेत् ।  
निर्गुण्डीमन्त्रराजं तु शृणु वक्ष्यामि भैरव ॥ ५०-४१ ॥  
कामबीजत्रयं पश्चात् कालीबीजत्रयं तथा ।  
सर्वयोगं ततः पश्चात् साधयद्वयमेव च ॥ ५०-४२ ॥  
अमृतत्वं मयि शक्तं समर्पयद्वयं ततः ।  
स्वाहान्तमनुना चाथ चोत्पाट्य भक्षणं चरेत् ॥ ५०-४३ ॥  
बिल्वपत्रं प्रगृह्णीयात्तन्मन्त्रं शृणु भैरव ।  
लज्जाबीजं कामबीजं शक्तिबीजं ततः परम् ॥ ५०-४४ ॥  
ब्रह्मबीजं ततः पश्चाद् गौरसुन्दरि चावदेत् ।  
मां स्थापय महायोगे पालयद्वयमेव च ॥ ५०-४५ ॥  
शङ्करप्रेमगलिते स्वाहान्तं मन्त्रमुच्चरेत् ।  
तुलसीपत्रं संशोध्य चोत्पाट्य मनुनाऽमुना ॥ ५०-४६ ॥  
विष्णुपिरये महामाये शिवयोगप्रसाधिनि ।  
मायाच्छेदं ततः पश्चात् संसारं हारयद्वयम् ॥ ५०-४७ ॥  
अमरत्वं देहि देहि स्वाहान्तं प्रणवादिकम् ।  
शृणु श्रीविजयापत्रशोधनं हि चतुवीधम् ॥ ५०-४८ ॥  
चतुर्वर्णं स्वमन्त्रेण परिशोध्य कुलाकुलम् ।  
तत्क्रमं परिवक्ष्यामि सावधानाऽवधारय ॥ ५०-४९ ॥  
प्रणवं पूर्वमुच्चार्य देवीबीजं ततः परम् ।  
स्वाहान्तं मन्त्रमुद्धृत्य संशोध्य भक्षयेत् सुधीः ॥ ५०-५० ॥  
एकीकृत्य महादेव चैतन्मन्त्रेण मन्त्रयेत् ।  
अमृतेऽमृतशब्दान्ते तद्भवे पदं ततः ॥ ५०-५१ ॥  
श्रीबीजं मन्मथं बीजं लज्जाबीजद्वयं क्रमात् ।  
क्रमेण च समुद्धृत्य विजये ज्ञानसुन्दरि ॥ ५०-५२ ॥  
योगमोक्षप्रदे पश्चात् कायशोधिनि पावनि ।  
मम पश्चात् कायसिद्धिं देहि देहि ततः परम् ॥ ५०-५३ ॥  
अमृतवषीणि शब्दान्ते अमृतं तदनन्तरम् ।  
आकर्षयद्वयं पश्चात् सिद्धिं देह्यनलपिरये ॥ ५०-५४ ॥  
एतन्मन्त्रेण संशोध्य सावधानेन भक्षयेत् ।  
न्यूनाधिकं न कर्तव्यं शनैरभ्यासमाचरेत् ॥ ५०-५५ ॥  
यावत् प्रमाणभक्षः स्यात् प्रमाणे चाधिकं न च ।  
एतद्भोजनमाकृत्य पयः पानं समाचरेत् ॥ ५०-५६ ॥  
तत्प्रकारं शृणु प्राणनाथ ईश्वर शङ्कर ।  
मरीचबीजं संशोध्य दुग्धशोधनमाचरेत् ॥ ५०-५७ ॥  
एतत्प्रकारं द्विविधं तत्प्रकारं वदाम्यहम् ।  
वाञ्छाकल्पतरोर्मूले गुरुं ध्यात्वा पुनः पुनः ॥ ५०-५८ ॥  
मानसोपचारद्रव्यैः पूजयित्वा विधानतः ।  
मरीचं तोलकार्धं तु शोधयेन्मनुनामुना ॥ ५०-५९ ॥  
श्रीकृष्णबीजमुद्धृत्य पृथ्वीबीजत्रयं तथा ।  
घोरघोरतरे पश्चान्मरीचकुलसुन्दरि ॥ ५०-६० ॥  
नीला त्वं भव देहे मे शरीरं शोधयद्वयम् ।  
द्विठान्तोऽयं मनुः प्रोक्तस्तत्पश्चाद् दुग्धशोधनम् ॥ ५०-६१ ॥  
आदौ मरीचं भुक्त्वा तु दुग्धपानं महाबलम् ।  
चर्वयित्वा मरीचं तु दुग्धपानं महाबलम् ॥ ५०-६२ ॥  
कृष्णबीजं समुद्धृत्य कामेश्वरीमनुं ततः ।  
शिवबीजद्वयं पश्चात् कृष्णगोवसवासिनी ॥ ५०-६३ ॥  
योगविग्रहमुद्धृत्य मम कामप्रसाधिनि ।  
तत्पश्चाद् योगसिद्धीनामीश्वरि क्षेत्रवासिनि ॥ ५०-६४ ॥  
शरीरं वसमन्ते च चालयद्वयमेव च ।  
विघ्नान् वारययुग्मं तु स्वाहान्तोऽयं महामनुः ॥ ५०-६५ ॥  
द्वादशवारमुच्चार्य चाथवा पञ्चवारकम् ।  
वारत्रयं मुदा शोध्य सर्वत्रायं विधिः स्मृतः ॥ ५०-६६ ॥  
यदि पिबेत् खेचरत्वं तथा दुग्धं द्विपादकम् ।  
यदि चेत् केवलं दुग्धं तदा प्रस्थं चतुर्दश ॥ ५०-६७ ॥  
लघ्वाहारी महाज्ञानी पञ्चमादि विरागवित् ।  
मणिपूरे मनोयोगं समाकृत्यामरो भवेत् ॥ ५०-६८ ॥  
चतुर्वर्गः करे तस्य यो मणेः पीठमाश्रयेत् ।  
श्रीआनन्दभैरव उवाच  
मणिपूरभेदनार्थं मनोयोगसुसिद्धये ॥ ५०-६९ ॥  
खेचरादिमहायोगसिद्धये सर्वसिद्धये ।  
मृत्युञ्जयस्य देवस्य रुद्रशक्त्याश्च दर्शनात् ॥ ५०-७० ॥  
तथा पीठस्थिरार्थाय कालजालवशाय च ।  
सहस्रनामबीजानि चाष्टोत्तरशतानि च ॥ ५०-७१ ॥  
मृत्युञ्जयस्य लाकिन्याः स्तोत्रं मकारकूटकम् ।  
कथयस्व वरारोहे यदि स्नेहोऽस्ति मां प्रति ॥ ५०-७२ ॥  
ज्ञानदे परमेशानि शरीरं मम रक्षतु ॥ ५०-७३ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरण भैरवभैरवीसंवादे   
मणिभेदप्रकाशो नाम पञ्चाशत्तमः पटलः ॥ ५० ॥  
  
  
  
  
अथैकपञ्चाशत्तमः पटलः  
  
आनन्दभैरवी उवाच  
अथ सम्भेदनार्र्थाय वक्ष्ये षट्पङ्कजस्य च ।  
महारुद्रस्य देवस्य श्री श्रीमृत्युञ्जयस्य च ॥ ५१-१ ॥  
लाकिनी शक्तिसहितं सहस्रनाममङ्गलम् ।  
अष्टोत्तरशतव्याप्तं निगूढं भव सिद्धये ॥ ५१-२ ॥  
धारयित्वा पठित्वा च श्रुत्वा वा नाममङ्गलम् ।  
शृणुष्व परमानन्द योगेन्द्र चन्द्रशेखर ॥ ५१-३ ॥  
तवाह्लादप्रणयनात् सर्वसम्पत्तिप्राप्तये ।  
मणियोगसुसिद्ध्यर्थं सावधानाऽवधारय ॥ ५१-४ ॥  
  
अष्टोत्तरसहस्रनाममङ्गलस्य कहोड ऋषिर्गायत्रीच्छन्दो महारुद्रमृत्युञ्जयलाकिनी-- सरस्वतीदेवता   
सर्वाभीष्टशचीपीठयोगसिद्ध्यर्थे विनियोगः ।  
  
ॐ मृत्युञ्जय रुद्रादि लाकिन्यादि सरस्वती ।  
मृत्युजेता महारौद्री महारुद्रसरस्वती ॥ ५१-५ ॥  
महारौद्रो मृत्युहरो महामणिविभूषिता ।  
महादेवो महावक्त्रो महामाया महेश्वरी ॥ ५१-६ ॥  
महावीरो महाकालो महाचण्डेश्वरी स्नुषा ।  
महावातो महाभेदो वीरभद्रा महातुरा ॥ ५१-७ ॥  
महाचण्डेश्वरो मीनो मणिपूरप्रकाशिका ।  
महामत्तो महारात्रो महावीरासनस्थिता ॥ ५१-८ ॥  
मायावी मारहन्ता च मातङ्गी मङ्गलेश्वरी ।  
मृत्युहारी मुनिश्रेष्ठा मनोहारी मनोयवा ॥ ५१-९ ॥  
मण्डलस्थो मनीलाङ्गो मान्या मोहनमौलिनी ।  
मत्तवेशो महाबाणो महाबला महालया ॥ ५१-१० ॥  
मारी हारी महामारी मदिरामत्तगामिनी ।  
महामायाश्रयो मौनी महामाया मरुत्प्रिया ॥ ५१-११ ॥  
मुद्राशी मदिरापी च मनोयोगा महोदया ।  
मांसाशी मीनभक्शश्च मोहिनी मेघवाहना ॥ ५१-१२ ॥  
मानभङ्गप्रियो मान्या महामान्यो महाबला ।  
महाबाणधरो मुख्यो महाविद्या महीयसी ॥ ५१-१३ ॥  
महाशूलधरोऽनन्तो महाबली महाकुला ।  
मलयाद्रिनिवासी च मतिर्मालासनप्रिया ॥ ५१-१४ ॥  
मायापतिर्महारुद्रो मरुणाहतकारिणी ।  
मालाधारी शङ्खमाली मञ्जरी मांसभक्शिणी ॥ ५१-१५ ॥  
महालक्शणसम्पन्नो महालक्शणलक्शणा ।  
महाज्ञानी महावेगी मौषली मुषलप्रिया ॥ ५१-१६ ॥  
महोख्यो मालिनीनाथो मन्दराद्रिनिवासिनी ।  
मौनीनामन्तरस्थश्च मानभङ्गा मनःस्विनी ॥ ५१-१७ ॥  
महाविद्यापतिर्मध्यो मध्ये पर्वतवासिनी ।  
मदिरापो मन्दहरो मदनामदनासना ॥ ५१-१८ ॥  
मदनस्थो मदक्षेत्रो महाहिमनिवासिनी ।  
महान् महात्मा माङ्गल्यो महामङ्गलधारिणी ॥ ५१-१९ ॥  
महाहीनशरीरश्च मनोहरतदुद्भवा ।  
मायाशक्तिपतिर्मोहा महामोहनिवासिनी ॥ ५१-२० ॥  
महच्चितो निर्मलात्मा महतामशुचिस्थित ।  
मत्तकुञ्जरपृष्ठस्थो मत्तकुञ्जरगामिनी ॥ ५१-२१ ॥  
मकरो मरुतानन्दो माकरी मृगपूजिता ।  
मणीपूज्या मनोरूपी मेदमांसविभोजिनी ॥ ५१-२२ ॥  
महाकामी महाधीरो महामहिषमद्नी ।  
महिषासुरबुद्धिस्थो महिषासुरनाशिनी ॥ ५१-२३ ॥  
महिषस्थो महेशस्थो मधुकैटभनाशिनी ।  
मधुनाथश्च मधुपो मधुमांसादिसिद्धिदा ॥ ५१-२४ ॥  
महाभैरवपूज्यश्च महाभैरवपूजिता ।  
महाकान्ति प्रियानन्दो महाकान्तिस्थिताऽमरा ॥ ५१-२५ ॥  
मालाकोटिधरो मालो मुण्डमालाविभूषिता ।  
मण्डलज्ञाननिरतो मणिमण्डलवासिनी ॥ ५१-२६ ॥  
महाविभूतिक्रोधस्थो मिथ्यादोषसरस्वती ।  
मेरुस्थो मेरुनिलय मेनकानुजरूपिणि ॥ ५१-२७ ॥  
महाशैलासन मेरुमोहिनी मेघवाहिनी ।  
मञ्जुघोषो मञ्जुनाथो मोहमुद्गरधारिणी ॥ ५१-२८ ॥  
मेढ्र्स्थो मणिपीठस्थो मूलरूपा मनोहरा ।  
मङ्गलार्थो महायोगी मत्तमेहसमुद्भवा ॥ ५१-२९ ॥  
मतिस्थित मनोमानो मनोमाता महोन्मनी ।  
मन्दबुद्धिहरो मृत्युर्मृत्युहन्त्री मनःप्रिया ॥ ५१-३० ॥  
महाभक्तो महाशक्तो महाशक्तिर्मदातुरा ।  
मणिपुरप्रकाशश्च मणिपुरविभेदिनी ॥ ५१-३१ ॥  
मकारकूटनिलयो माना मानमनोहरी ।  
माक्शरो मातृकावर्ण्ॐ मातृकाबीजमालिनी ॥ ५१-३२ ॥  
महातेजा महारश्मिर्मन्युग स्यान् मधुप्रिया ।  
मधुमांससमुत्पन्नो मधुमांसविहारिणी ॥ ५१-३३ ॥  
मैथुनानन्दनिरतो मैथुनालापमोहिनी ।  
मुरारिप्रेमसन्तुष्टो मुरारिकरसेविता ॥ ५१-३४ ॥  
माल्यचन्दनदिग्धाङ्गो मालिनी मन्त्रजीविका ।  
मन्त्रजालस्थितो मन्त्री मन्त्रिणाम्मन्त्रसिद्धिदा ॥ ५१-३५ ॥  
मन्त्रचैतन्यकारी च मन्त्रसिद्धिप्रिया सती ।  
महातीर्थप्रियो मेषो महासिंहासनस्थिता ॥ ५१-३६ ॥  
महाक्रोधसमुत्पन्नो महती बुद्धिदायिनी ।  
मरणज्ञानरहितो महामरणनाशिनी ॥ ५१-३७ ॥  
मरणोद्भूतहन्ता च महामुद्रान्विता मुदा ।  
महामोदकरो मारो मारस्था मारनाशिनी ॥ ५१-३८ ॥  
महाहेतुहरो हर्ता महापुरनिवासिनी ।  
महाकौलिकपालश्च महादैत्यनिवारिणी ॥ ५१-३९ ॥  
मार्तण्डकोटिकिरणो मृतिहन्त्री मृतिस्थिता ।  
महाशैलोऽमलो मायी महाकालगुणोदया ॥ ५१-४० ॥  
महाजयो महारुद्रो महारुद्रारुणाकरा ।  
मनोवर्णमृजोमाख्यो मुद्रा तरुणरूपिणी ॥ ५१-४१ ॥  
मुण्डमालाधरो मार्यो मार्यपुष्पमृजामनी ।  
मङ्गलप्रेमभावस्था महाविद्युत्प्रभाऽचला ॥ ५१-४२ ॥  
मुद्राधारी मतस्थैर्यो मतभेदप्रकारिणी ।  
महापुराणवेत्ता च महापौराणिकाऽमृता ॥ ५१-४३ ॥  
मौनविद्यो महाविद्या महाधननिवासिनी ।  
मघवा माघमध्यस्था महासैन्या महोरगा ॥ ५१-४४ ॥  
महाफणिधरो मात्रा मातृका मन्त्रवासिनी ।  
महाविभूतिदानाढ्ये मेरुवाहनवाहना ॥ ५१-४५ ॥  
महाह्लादो महामित्रो महामैत्रेयपूजिता ।  
मार्कण्डेयसिद्धिदाता मार्कण्डेयायुषिस्थिता ॥ ५१-४६ ॥  
मार्कण्डेयो मुहुःप्रीतो मातृकामण्डलेश्वरी ।  
मानसंस्थो मानदाता मनोधारणतत्परा ॥ ५१-४७ ॥  
मयदानवचित्तस्थो मयदानवचित्रिणी ।  
महागुणधरानन्दो महालिङ्गविहारिणी ॥ ५१-४८ ॥  
महेश्वरस्थितो मूलो मूलविद्याकुलोदया ।  
मायापो मोहनोन्मादी महागुरुनिवासिनी ॥ ५१-४९ ॥  
महाशुक्लाम्बरधरो मलयागुरुधूपिता ।  
मधूपिनी मधूल्लासो माध्वीरससमाश्रया ॥ ५१-५० ॥  
महागुरुर्महादेहो महोत्साहा महोत्पला ।  
मध्यपङ्कजसंस्थाता मध्याम्बुजनिवासिनी ॥ ५१-५१ ॥  
मारीभयहरो मल्लो मल्लग्रहविरोधिनी ।  
महामुण्डलयोन्मादी मदघूणीतलोचना ॥ ५१-५२ ॥  
महासद्योजातकालो महाकपिलवतीनी ।  
मेघवाहो महावक्त्रो मनसामणिधारिणी ॥ ५१-५३ ॥  
मरणाश्रयहन्ता च महागुर्वीगणस्थिता ।  
महापद्मस्थितो मन्त्रो मन्त्रविद्यानिधीश्वरी ॥ ५१-५४ ॥  
मकरासनसंस्थाता महामृत्युविनाशिनी ।  
मोहनो मोहिनीनाथो मत्तनर्तनवासिनी ॥ ५१-५५ ॥  
महाकालकुलोल्लासी महाकामादिनाशिनी ।  
मूलपद्मनिवासी च महामूलकुलोदया ॥ ५१-५६ ॥  
मासाख्यो मांसनिलया मङ्गलस्था महागुणा ।  
मायाछन्नतरो मीनो मीमांसागुणवादिनी ॥ ५१-५७ ॥  
मीमांसाकारको मायी मार्जारसिद्धिदायिनी ।  
मेदिनीवल्लभक्षेमो मेदिनीज्ञानमोदिनी ॥ ५१-५८ ॥  
मौषलीश मृषार्थस्थो मनकल्पितकेशरी ।  
मनस श्रीधरो जापो मन्दहाससुशोभिता ॥ ५१-५९ ॥  
मैनाको मेनकापुत्रो मायाछन्ना महाक्रिया ।  
महाक्रिया च लोमाण्डो मण्डलासनशोभिता ॥ ५१-६० ॥  
मायाधारणकर्ता च महाद्वेषविनाशिनी ।  
मुक्तकेशी मुक्तदेहो मुक्तिदा मुक्तिमानिनी ॥ ५१-६१ ॥  
मुक्ताहारधरो मुक्तो मुक्तिमार्गप्रकाशिनी ।  
महामुक्तिक्रियाच्छन्नो महोच्चगिरिनन्दिनी ॥ ५१-६२ ॥  
मूषलाद्यस्त्रहन्ता च महागौरीमनःक्रिया ।  
महाधनी महामानी मनोमत्ता मनोलया ॥ ५१-६३ ॥  
महारणगत सान्तो महावीणाविनोदिनी ।  
महाशत्रुनिहन्ता च महास्त्रजालमालिनी ॥ ५१-६४ ॥  
शिवो रुद्रो वलीशानी कितवामोदवधीनी ।  
चन्द्रचूडाधरो वेदो मदोन्मत्ता महोज्ज्वला ॥ ५१-६५ ॥  
विगलत्कोटिचन्द्राभो विधुकोटिसमोदया ।  
अग्निज्वालाधरो वीरो ज्वालामालासहस्रधा ॥ ५१-६६ ॥  
भर्गप्रियकरो धर्मो महाधामीकतत्परा ।  
धर्मध्वजो धर्मकर्ता धर्मगुप्ति प्रसृत्त्वरी ॥ ५१-६७ ॥  
महाविद्रुमपूरस्थो विद्रुमाभायुतप्रभा ।  
पुष्पमालाधरो मान्य शत्रूणां कुलनाशिनी ॥ ५१-६८ ॥  
कोजागरो विसर्गस्थो बीजमालाविभूषिता ।  
बीजचन्द्रो बीजपूरो बीजाभा विघ्ननाशिनी ॥ ५१-६९ ॥  
विशिष्टो विधिमोक्शस्थो वेदाङ्गपरिपूरिणी ।  
किरातिनीपति श्रीमान् विज्ञाविज्ञजनप्रिया ॥ ५१-७० ॥  
वर्धस्थो वर्धसम्पन्नो वर्णमालाविभूषिता ।  
महाद्रुमगत शूरो विलसत्कोटिचन्द्रभा ॥ ५१-७१ ॥  
महाकुमारनिलयो महाकामकुमारिका ।  
कामजालक्रियानाथो विकला कमलासना ॥ ५१-७२ ॥  
खण्डबुद्धिहरो भावो भवतीति दुरासना ।  
असङ्ख्यको रूपसङ्ख्यो नामसङ्ख्यादिपूरणी ॥ ५१-७३ ॥  
सद्मनाद्यमना कोषकिङ्किणीजालमालिनी ।  
चन्द्रायुतमुखाम्भोजो विभायुतसमानना ॥ ५१-७४ ॥  
कालबुद्धिहरो बालो भगवत्यम्बिकाऽण्डजा ।  
मुण्डहस्तश्चातुराद्यः विवादरहिताऽवृता ॥ ५१-७५ ॥  
पञ्चमाचारकुशलो महापञ्चमलालसा ।  
विकारशून्यो दुर्धर्षो द्विपदा मानुषक्रिया ॥ ५१-७६ ॥  
मयदानवकर्मस्थो विधातृकर्मबोधिनी ।  
कलिकालक्रियारूढ। वायवीघर्घरध्वनि ॥ ५१-७७ ॥  
सर्वसञ्चारकर्ता च सर्वसञ्चारकत्रीका ।  
मन्दमन्दगतिप्रेमा मन्दमन्दगतिस्थिता ॥ ५१-७८ ॥  
साट्टहासो विधुकला चाघोराघोरयातना ।  
महानरकहर्ता च नरकादिविपाकहा ॥ ५१-७९ ॥  
पञ्चरश्मिसमुद्भूतो नगादिबलघातिनी ।  
गरुडासनसम्पूज्यो गरुडप्रेमवधीनी ॥ ५१-८० ॥  
अश्वत्थवृक्शनिलयो वटवृक्शतलस्थिता ।  
चिराङ्गो प्रथमाबुद्धि प्रपञ्चसारसङ्गति ॥ ५१-८१ ॥  
स्थितिकर्ता स्थितिच्छाया विमदा छत्रधारिणी ।  
दाडिमाभासकुसुमो दाडिमोद्भवपुष्पिका ॥ ५१-८२ ॥  
द्राढ्यो द्रवीभरतिका रतिकालापवधीनी ।  
रत्नगर्भो रत्नमाला रत्नेश्वर इवागति ॥ ५१-८३ ॥  
प्रसिद्धः पावनी पुच्छा पुच्छसुस्थ परापरा ।  
खेचरी खेचर स्वस्थो महाखड्गधरा जया ॥ ५१-८४ ॥  
किशोरभावखेलस्थो विखनादिप्रकारिका ।  
महाशब्दप्रकाशश्च महाशब्दप्रकाशिका ॥ ५१-८५ ॥  
चारुहासो विपधन्ता शत्रुमित्रगणस्थिता ।  
वज्रदण्डधरो व्याघ्रो वियत्खेलनखञ्जना ॥ ५१-८६ ॥  
गदाधर शीलधारी शशिकर्पूरगाऽबला ।  
वसनासनकारी च वसनावसनप्रिया ॥ ५१-८७ ॥  
महाविद्याधरो गुप्तो विशिष्टगोपनक्रिया ।  
गुप्तगीतागायनस्थो गुप्तशास्त्रगलप्रदा ॥ ५१-८८ ॥  
योगविद्यापुराणश्च यागविद्या विभाकला ।  
एककालो द्विकालश्चात्र कालफलाम्बुजा ॥ ५१-८९ ॥  
अष्टादशभुजो रौद्री भुजगा विघ्ननाशिनी ।  
विद्यागोपनकारी च विद्यासिद्धिप्रदायिनी ॥ ५१-९० ॥  
विजयानन्दगो मन्दो महाकालमहेश्वरी ।  
भूतिदानरतो मार्ग्ॐ महद्गीताप्रकाशिनी ॥ ५१-९१ ॥  
केशाद्यावेशसन्तानो मङ्गलाभा कुलान्तरा ।  
द्विभुजो वेदबाहुश्च षड्भुजा कामचारिणी ॥ ५१-९२ ॥  
चन्द्रकान्तमाल्यधरो लोकातिलोकरागिणी ।  
त्रिभङ्गदेहनिकरो विभाङ्गस्था विनोदिनी ॥ ५१-९३ ॥  
त्रिकूटस्थस्त्रिभावस्थस्त्रिशरीरा त्रिकालजा ।  
एकवक्त्रो द्विवक्त्रश्च वक्त्रशून्या शिशुप्रिया ॥ ५१-९४ ॥  
श्री विद्यामन्त्रजालस्थो विज्ञानी कुशलेश्वरी ।  
घटासरगतो गौरा गौरवी गौरिकाऽचला ॥ ५१-९५ ॥  
गुरुज्ञानगतो गन्धो गन्धभोग्या गिरिध्वजा ।  
छायामण्डलमध्यस्थो विकटा पुष्करानना ॥ ५१-९६ ॥  
कामाख्यो निरहङ्कार कामरूपनृपाङ्गजा ।  
सुलभो दुर्लभो दुःखी सूक्ष्मातिसूक्ष्मरूपिणी ॥ ५१-९७ ॥  
बीजजापपशो क्रूरो विमोहगुणनाशिनी ।  
अर्धरो निपुणोल्लाशो विभुरूपा सरस्वती ॥ ५१-९८ ॥  
अनन्तघोषनिलयो विहङ्गगणगामिनी ।  
अच्युतेश प्रकाण्डस्थ प्रचण्डफालवाहिनी ॥ ५१-९९ ॥  
अभ्रान्तो भ्रान्तिरहिता श्रान्तो यान्ति प्रतिष्ठिता ।  
अव्यर्थो व्यर्थवाक्यस्थो विशङ्काशङ्कयान्विता ॥ ५१-१०० ॥  
यमुनापतिप पीनो महाकालवसावहा ।  
जम्बूद्वीपेश्वर पार पारावारकृतासनी ॥ ५१-१०१ ॥  
वज्रदण्डधर शान्तो मिथ्यागतिरतीन्द्रिया ।  
अनन्तशयनो न्यूनः परमाह्लादवधीनी ॥ ५१-१०२ ॥  
शिष्टाश्रणिलयो व्याख्यो वसन्तकालसुप्रिया ।  
विरजान्दोलितो भिन्नो विशुद्धगुणमण्डिता ॥ ५१-१०३ ॥  
अञ्जनेशः खञ्जनेश पललासवभक्शिणी ।  
अङ्गभाषाकृतिस्नाता सुधारसफलातुरा ॥ ५१-१०४ ॥  
फलबीजधरो दौर्गो द्वारपालनपल्लवा ।  
पिप्पलादः कारणश्च विख्यातिरतिवल्लभा ॥ ५१-१०५ ॥  
संहारविग्रहो विप्रो विषण्णा कामरूपिणी ।  
अवलापो नापनापो विकॢप्ता कंसनाशिनी ॥ ५१-१०६ ॥  
हठात्कारेणतो चामो नाचामो विनयक्रिया ।  
सर्व सर्वसुखाच्छन्नो जिताजितगुणोदया ॥ ५१-१०७ ॥  
भास्वत्किरीटो राङ्कारी वरुणेशीतलान्तरा ।  
अमूल्यरत्नदानाढ्यो दिवारात्रिस्त्रिखण्डजा ॥ ५१-१०८ ॥  
मारबीजमहामानो हरबीजादिसंस्थिता ।  
अनन्तवासुकीशानो लाकिनी काकिनी द्विधा ॥ ५१-१०९ ॥  
कोटिध्वजो बृहद्गर्गश्चामुण्डा रणचण्डिका ।  
उमेशो रत्नमालेशी विकुम्भगणपूजित ॥ ५१-११० ॥  
निकुम्भपूजित कृष्णो विष्णुपत्नी सुधात्मिका ।  
अल्पकालहरः कुन्तो महाकुन्तास्त्रधारिणी ॥ ५१-१११ ॥  
ब्रह्मास्त्रधारक क्शिप्तो वनमालाविभूषिता ।  
एकाक्शर द्वयक्शरश्च षोडशाक्शरसम्भवा ॥ ५१-११२ ॥  
अतिगम्भीरवातस्थो महागम्भीरवाद्यगा ।  
त्रिविधात्मा त्रिदेशात्मा तृतीयात्राणकारिणी ॥ ५१-११३ ॥  
कियत्कालचलानन्दो विहङ्गगमनासना ।  
गीर्वाण बाणहन्ता च बाणहस्ता विधूच्छला ॥ ५१-११४ ॥  
बिन्दुधर्मोज्ज्वलोदारो वियज्ज्वलनकारिणी ।  
विवासा व्यासपूज्यश्च नवदेशीप्रधानिका ॥ ५१-११५ ॥  
विलोलवदनो वामो विरोमा मोदकारिणी ।  
हिरण्यहारभूषाङ्गः कलिङ्गनन्दिनीशगा ॥ ५१-११६ ॥  
अनन्यक्शीणवक्शश्च क्शितिक्शोभविनाशिका ।  
क्शणक्षेत्रप्रसादाङ्गो वशिष्ठादिऋषीश्वरी ॥ ५१-११७ ॥  
रेवातीरनिवासी च गङ्गातीरनिवासिनी ।  
चाङ्गेशः पुष्करेशश्च व्यासभाषाविशेषिका ॥ ५१-११८ ॥  
अमलानाथसञ्ज्ञश्च रामेश्वरसुपूजिता ।  
रमानाथ प्रभु प्राप्ति कीतीदुर्गाभिधानिका ॥ ५१-११९ ॥  
लम्बोदर प्रेमकालो लम्बोदरकुलप्रिया ।  
स्वर्गदेहो ध्यानमानो लोचनायतधारिणी ॥ ५१-१२० ॥  
अव्यर्थवचनप्रक्ष्यो विद्यावागीश्वरप्रिया ।  
अब्दमानस्मृतिप्राण कलिङ्गनगरेश्वरी ॥ ५१-१२१ ॥  
अतिगुह्यतरज्ञानी गुप्तचन्द्रात्मिकाऽव्यया ।  
मणिनागगतो गन्ता वागीशानी बलप्रदा ॥ ५१-१२२ ॥  
कुलासनगतो नाशो विनाशा नाशसुप्रिया ।  
विनाशमूलः कूलस्थः संहारकुलकेश्वरी ॥ ५१-१२३ ॥  
त्रिवाक्यगुणविप्रेन्द्रो महदाश्चर्यचित्रिणी ।  
आशुतोषगुणाच्छन्न मदविह्वलमण्डला ॥ ५१-१२४ ॥  
विरूपाक्शी लेलिहश्च महामुद्राप्रकाशिनी ।  
अष्टादशाक्शरो रुद्रो मकरन्दसुबिन्दुगा ॥ ५१-१२५ ॥  
छत्रचामरधारी च छत्रदात्री त्रिपौण्ड्र्जा ।  
इन्द्रात्मको विधाता च धनदा नादकारिणी ॥ ५१-१२६ ॥  
कुण्डलीपरमानन्दो मधुपुष्पसमुद्भवा ।  
बिल्ववृक्शस्थितो रुद्रो नयनाम्बुजवासिनी ॥ ५१-१२७ ॥  
हिरण्यगर्भ कौमारो विरूपाक्शा ऋतुप्रिया ।  
श्रीवृक्शनिलयश्यामो महाकुलतरूद्भवा ॥ ५१-१२८ ॥  
कुलवृक्शस्थितो विद्वान् हिरण्यरजतप्रिया ।  
कुलपः प्राणप प्राणा पञ्चचूडधराधरा ॥ ५१-१२९ ॥  
उषती वेदिकानाथो नर्मधर्मविवेचिका ।  
शीतलाप्त शीतहीनो मनःस्थैर्यकरी क्शया ॥ ५१-१३० ॥  
कुक्शिस्थ क्शणभङ्गस्थो गिरिपीठनिवासिनी ।  
अर्धकायः प्रसन्नात्मा प्रसन्नवनवासिनी ॥ ५१-१३१ ॥  
प्रतिष्ठेश प्राणधर्मा ज्योतीरूपा ऋतुप्रिया ।  
धर्मध्वजपताकेशो बलाका रसवद्धीनी ॥ ५१-१३२ ॥  
मेरुशृङ्गगतो धूर्तो धूर्तमत्ता खलस्पृहा ।  
सेवासिद्धिप्रदोऽनन्तोऽनन्तकार्यविभेदिका ॥ ५१-१३३ ॥  
भाविनामत्त्वजानज्ञो विराटपीठवासिनी ।  
विच्छेदच्छेदभेदश्च छलन्शास्त्रप्रकाशिका ॥ ५१-१३४ ॥  
चारुकर्म्या संस्कृतश्च तप्तहाटकरूपिणी ।  
परानन्दरसज्ञानी रससन्तानमन्त्रिणी ॥ ५१-१३५ ॥  
प्रतीक्श सूक्ष्मशब्दश्च प्रसङ्गसङ्गतिप्रिया ।  
अमायी सागरोद्भूतो बन्ध्यादोषविवजीता ॥ ५१-१३६ ॥  
जितधर्मो ज्वलच्छत्री व्यापिका फलवाहना ।  
व्याघ्रचर्माम्बरो योगी महापीना वरप्रदा ॥ ५१-१३७ ॥  
वरदाता सारदाता ज्ञानदा वरवाहिनी ।  
चारुकेशधरो मापो विशाला गुणदाऽम्बरा ॥ ५१-१३८ ॥  
ताडङ्कमालानिर्मालधरस्ताडङ्कमोहिनी ।  
पञ्चालदेश सम्भूतो विशुद्धस्वरवल्लभा ॥ ५१-१३९ ॥  
किरातपूजितो व्याधो मनुचिन्तापरायणा ।  
शिव वाक्यरतो वामो भृगुरामकुलेश्वरी ॥ ५१-१४० ॥  
स्वयम्भू कुसुमाच्छन्नो विधिविद्याप्रकाशिनी ।  
प्रभाकरतनूद्भूतो विशल्यकरणीश्वरी ॥ ५१-१४१ ॥  
उषतीश्वर सम्पर्की योगविज्ञानवासिनी ।  
उत्तमो मध्यमो व्याख्यो वाच्यावाच्यवराङ्गना ॥ ५१-१४२ ॥  
आम्बीजवादरोषाढ्या मन्दरोदरकारिणी ।  
कृष्णसिद्धान्तसंस्थानो युद्धसाधनचचीका ॥ ५१-१४३ ॥  
मथुरासुन्दरीनाथो मथुरापीठवासिनी ।  
पलायनविशून्यश्च प्रकृतिप्रत्ययस्थिता ॥ ५१-१४४ ॥  
प्रकृतिप्राणनिलयो विकृतिज्ञाननाशिनी ।  
सर्वशास्त्रविभेदश्च मत्तसिंहासनासना ॥ ५१-१४५ ॥  
इतिहासप्रियो धीरो विमलाऽमलरूपिणी ।  
मणिसिंहासनस्थश्च मणिपरजयोदया ॥ ५१-१४६ ॥  
भद्रकालीजपानन्दो भद्राभद्रप्रकाशिनी ।  
श्रीभद्रो भद्रनाथश्च भयभङ्गविहिंसिनी ॥ ५१-१४७ ॥  
आत्मारामो विधेयात्मा शूलपाणिप्रियाऽन्तरा ।  
अतिविद्यादृढाभ्यासो विशेषवित्तदायिनी ॥ ५१-१४८ ॥  
अजराऽमरकान्तिश्च कान्तिकोटिधरा शुभा ।  
पशुपाल पद्मसंस्थ श्रीशपाशुपताऽस्त्रदा ॥ ५१-१४९ ॥  
सर्वशास्त्रधरो दृप्तो ज्ञानिनी ज्ञानवधीनी ।  
द्वितीयानाथ ईशार्द्धो बादरायणमोहिनी ॥ ५१-१५० ॥  
शवमांसाशनो भीमो भीमनेत्रा भयानका ।  
शिवज्ञानक्रमो दक्श क्रियायोगपरायणा ॥ ५१-१५१ ॥  
दानस्थो दानसम्पन्नो दन्तुरा पार्वतीपरा ।  
प्रियानन्दो दिवाकर्ता निशानिषादघातिनी ॥ ५१-१५२ ॥  
अष्टहस्तो विलोलाक्शो मनःस्थापनकारिणी ।  
मृदुपुत्रो मृदुच्छत्रो विभाऽङ्गपुण्यनन्दिनी ॥ ५१-१५३ ॥  
अन्तरिक्शगतो मूलो मूलपुत्रप्रकाशिनी ।  
अभीतिदाननिरतो विधुमालामनोहरी ॥ ५१-१५४ ॥  
चतुरास्रजाह्नवीशो गिरिकन्या कुतूहली ।  
शिशुपालरिपुप्राणो विदेशपदरक्षिणी ॥ ५१-१५५ ॥  
विलक्शणो विधिज्ञाता मानहन्त्री त्रिविक्रमा ।  
त्रिकोणाननयोगीशो निम्ननाभिर्नगेश्वरी ॥ ५१-१५६ ॥  
नवीन गुणसम्पन्नो नवकन्याकुलाचला ।  
त्रिविधेशो विशङ्केतो विज्वरा ज्वरदायिनी ॥ ५१-१५७ ॥  
अतिधामीकपुत्रश्च चारुसिंहासनस्थिता ।  
स्थापकोत्तमवर्गाणां सतां सिद्धिप्रकाशिनी ॥ ५१-१५८ ॥  
सिद्धप्रियो विशालाक्शो ध्वंसकर्त्री निरञ्जना ।  
शक्तीशो विकलेशश्च क्रतुकर्मफलोदया ॥ ५१-१५९ ॥  
विफलेशो वियद्गामी ललिता बुद्धिवाहना ।  
मलयाद्रितप क्षेम क्शयकर्त्री रजोगुणा ॥ ५१-१६० ॥  
द्विरुण्डको द्वारपालो बलेवीघ्नविनाशिनी ।  
मायापद्मगतो मानो मारीविद्याविनाशिनी ॥ ५१-१६१ ॥  
हिङ्गुलाजस्थित सिद्धो विदुषां वादसारिणी ।  
श्रीपतीश श्रीकरेश श्रीविद्या भुवनेश्वरी ॥ ५१-१६२ ॥  
मतिप्रथमजो धन्यो मिथिलानाथपुत्रिका ।  
रामचन्द्रप्रिय प्राप्तो रघुनाथकुलेश्वरी ॥ ५१-१६३ ॥  
कूर्मः कूर्मगतो वीरो वसावर्गा गिरीश्वरी ।  
राजराजेश्वरीबालो रतिपीठगुणान्तरा ॥ ५१-१६४ ॥  
कामरूपधरोल्लासो विदग्धा कामरूपिणी ।  
अतिथीश सर्वभर्ता नानालङ्कारशोभिता ॥ ५१-१६५ ॥  
नानालङ्कारभूषाङ्गो नरमालाविभूषिता ।  
जगन्नाथो जगद्व्यापी जगतामिष्टसिद्धिदा ॥ ५१-१६६ ॥  
जगत्कामो जगद्व्यापी जयन्ती जयदायिनी ।  
जयकारी जीवकारी जयदा जीवनी जया ॥ ५१-१६७ ॥  
जयो गणेश श्रीदाता महापीठनिवासिनी ।  
विषम सामवेदस्थो यजुर्वेदांशयोगया ॥ ५१-१६८ ॥  
त्रिकालगुणगम्भीरो द्वाविंशतिकराम्बुजा ।  
सहस्रबाहु सारस्थो भागगा भवभाविनी ॥ ५१-१६९ ॥  
भवनादिकरो मार्गो विनीता नयनाम्बुजा ।  
सर्वत्राकर्षकोऽखण्ड सर्वज्ञानाभिकषीणी ॥ ५१-१७० ॥  
जिताशयो जितविप्रः कलङ्कगुणवजीता ।  
निराधारो निरालम्बो विषया ज्ञानवजीता ॥ ५१-१७१ ॥  
अतिविस्तारवदनो विवादखलनाशिनी ।  
भार्यानाथः क्शोभनाशो रिपूणां कुलपूजिता ॥ ५१-१७२ ॥  
आशवो भूरिवर्गाणां चारुकुन्तलमण्डिता ।  
अतिबुद्धिधरो सूक्ष्मो रजनीध्वान्तनाशिनी ॥ ५१-१७३ ॥  
ज्योत्स्नाजालकरो योगी वियोगशायिनी युगा ।  
युगगामी योगगामी जयदा लाकिनी शिवा ॥ ५१-१७४ ॥  
सञ्ज्ञाबुद्धिकरो भावो भवभीतिविमोहिनी ।  
सुन्दर सुन्दरानन्दो रतिकारतिसुन्दरी ॥ ५१-१७५ ॥  
रतिज्ञानी रतिसुखो रतिनाथप्रकाशिनी ।  
बुद्धरूपी बोधमात्रो वैरोधो द्वैतवजीता ॥ ५१-१७६ ॥  
भूरिभावहरानन्दो भूरिसन्तानदायिनी ।  
यज्ञसाधनकर्ता च सुयज्ञ पञ्चमोचना ॥ ५१-१७७ ॥  
कोटिकोटिचन्द्रतेजः कोटिकोटिरुचिच्छटा ।  
कोटिकोटिचञ्चलाभो द्विकोट्ययुतचञ्चला ॥ ५१-१७८ ॥  
कोटिसूर्याच्छन्नदेह कोटिकोटिरविप्रभा ।  
कोटिचन्द्रकान्तमणि कोटीन्दुकान्तनिर्मला ॥ ५१-१७९ ॥  
शतकोटिविधुमणि शतकोटीन्दुकान्तगा ।  
विलसत्कोटिकालाग्नि कोटिकालानलोपमा ॥ ५१-१८० ॥  
कोटिवह्निगतो वह्नि वह्निजाया द्विगोद्भवा ।  
महातेजो वह्निवारिः कालाग्निहारधारिणी ॥ ५१-१८१ ॥  
कालाग्निरुद्रो भगवान् कालाग्निरुद्ररूपिणी ।  
कालात्मा कलिकालात्मा कलिका कुललाकिनी ॥ ५१-१८२ ॥  
मृत्युजितो मृत्युतेजा मृत्युञ्जयमनुप्रिया ।  
महामृत्युहरो मृत्युरपमृत्युविनाशिनी ॥ ५१-१८३ ॥  
जयो जयेशो जयदो जयदा जयवधीनी ।  
जयकरो जगद्धर्मो जगज्जीवनरक्शिणी ॥ ५१-१८४ ॥  
सर्वजित् सर्वरूपी च सर्वदा सर्वभाविनी ।  
इत्येतत् कथितं नाथ महाविद्याभिधानकम् ॥ ५१-१८५ ॥  
शब्दब्रह्ममयं साक्षात् कल्पवृक्षस्वरूपकम् ।  
अष्टोत्तरसहस्राख्यं शतसङ्ख्यासमाकुलम् ॥ ५१-१८६ ॥  
त्रैलोक्यमङ्गलक्षेत्रं सिद्धविद्याफलप्रदम् ।  
सकलं निष्कलं साक्षात् कल्पद्रुमकलान्वितम् ॥ ५१-१८७ ॥  
योगिनामात्मविज्ञानमात्मज्ञानकरं परम् ।  
यः पठेद् भावसम्पूर्णो मिथ्याधर्मविवजीतः ॥ ५१-१८८ ॥  
रुद्रपीठे स्वयं भूत्त्वा महायोगी भवेद्ध्रुवम् ।  
अकस्मात्सिद्धिमाप्नोति चाधमाम्माल्यदायिनीम् ॥ ५१-१८९ ॥  
राजलक्ष्मीधनैश्वर्यमतिधैर्य हयादिकम् ।  
कुञ्जरं सुन्दरं वीरं पुत्रं राज्यं सुखं जयम् ॥ ५१-१९० ॥  
राजराजेश्वरत्वं च दिव्यवाहनमेव च ।  
अक्लेशपञ्चमासिद्धिं ततः प्राप्नोति मध्यमाम् ॥ ५१-१९१ ॥  
अत्यन्तदुःखहननं गुरुत्वं लोकमण्डले ।  
देवानां भक्तिसङ्ख्याञ्च दिव्यभावं सदा सुखम् ॥ ५१-१९२ ॥  
आयुर्वृद्धिं लोकवश्यं पूर्णकोशं हि गोधनम् ।  
देवानां राज्यभवनं प्रत्यक्षे स्वप्नकालके ॥ ५१-१९३ ॥  
दीर्घदृष्टिभयत्यागं चाल्पकार्यविवजीतम् ।  
सदा धर्मप्रियत्वं च धर्मज्ञानं महागुणम् ॥ ५१-१९४ ॥  
विवेकाङ्कुरमानन्दं श्रीवाणीसुकृपान्वितम् ।  
तत उत्तमयोगस्थां सिद्धिम्प्राप्नोति साधकः ॥ ५१-१९५ ॥  
अनन्तगुणसंस्थानं मायार्थभूतिवर्जनम् ।  
एकान्तस्थानवसतिं योगशास्त्रनियोजनम् ॥ ५१-१९६ ॥  
सर्वाकाङ्क्षाविशून्यत्वं दैवतैकान्तसेवनम् ।  
खेचरत्वं सर्वगतिं भावसिद्धिं सुरप्रियम् ॥ ५१-१९७ ॥  
सदा रौद्रक्रियायोगं विभूत्यष्टाङ्गसिद्धिदम् ।  
दृढज्ञानं सर्वशास्त्रकारित्वं रससागरम् ॥ ५१-१९८ ॥  
एकभावं द्वैतशून्यं महापदनियोजनम् ।  
महागुणवतीविद्यापतित्वं शान्तिमेव च ॥ ५१-१९९ ॥  
प्राप्नोति साधकश्रेष्ठो यः पठेद् भावनिश्चलः ।  
त्रिकालमेककालं वा द्विकालं वा पठेत् सुधीः ॥ ५१-२०० ॥  
शतमष्टोत्तरं चास्य पुरश्चर्याविधिः स्मृतः ।  
पुरश्चरणमाकृत्य पठित्वा च पुनः पुनः ॥ ५१-२०१ ॥  
अष्टैश्वर्ययुतो भूत्वा मनोगतिमवाप्नुयात् ।  
सर्वत्र कुशलं व्याप्तं यः पठेन्नियतः शुचिः ॥ ५१-२०२ ॥  
षट्चक्रमणिपीठञ्च भित्त्वाऽनाहतगो भवेत् ।  
अनाहतं ततो भित्त्वा विशुद्धसङ्गमो भवेत् ॥ ५१-२०३ ॥  
विशुद्धपद्मं भित्त्वा च शीर्षे द्विदलगो भवेत् ।  
द्विदलादिमहापद्मं भित्त्वैतत् स्तोत्रपाठतः ॥ ५१-२०४ ॥  
चतुर्वर्गां क्रियां कृत्वा चान्ते निर्वाणमोक्षभाक् ।  
योगिनां योगसिद्ध्यर्थे सर्वभूतदयोदयम् ॥ ५१-२०५ ॥  
निर्वाणमोक्षसिद्ध्यर्थे कथितं परमेश्वर ।  
एतत्स्तवनपाठेन किं न सिद्ध्यति भूतले ॥ ५१-२०६ ॥  
कुलं कुलक्रमेणैव साधयेद् योगसाधनम् ।  
योगान्ते योगमध्ये च योगाद्ये प्रपठेत् स्तवम् ॥ ५१-२०७ ॥  
कृत्तिकारोहिणीयोगयात्रायां मिथुने तथा ।  
श्रवणायां मेषगणे कुजे चेन्दुसमाकुले ॥ ५१-२०८ ॥  
शनिवारे च सङ्क्रान्त्यां कुजवारे पुनः पुनः ।  
सन्ध्याकाले लिखेत् स्तोत्रं ध्यानधारणयोगिराट् ॥ ५१-२०९ ॥  
भूर्जपत्रे लिखित्वा च कण्ठे शीर्षे प्रधारयेत् ।  
अथवा रात्रियोगे च कुलचक्रे लिखेत् सुधीः ॥ ५१-२१० ॥  
सर्वत्र कुलयोगेन पठन् सिद्धिमवाप्नुयात् ।  
एतन्नाम्ना प्रजुहुयात् कालिकाकृतिमान् भवेत् ॥ ५१-२११ ॥  
तद्दशांशक्रमेणैव हुत्वा योगीह सर्वदा ।  
मणिपूरे दृढो भूत्वा रुद्रशक्तिकृपां लभेत् ॥ ५१-२१२ ॥  
  
इति श्रीरुद्रयामले लाकिनीशाष्टोत्तरशतसहस्रनामविन्यासे एकपञ्चाशत्तमः पटलः ॥ ५१ ॥  
  
  
  
अथ द्विपञ्चाशत्तमः पटलः  
  
श्रीआनन्दभैरव उवाच  
कथयस्व वरारोहे मणिपूरमनुक्रमम् ।  
यज्ज्ञात्वा मुनयः सर्वे चाष्टसिद्धिमवाप्नुयुः ॥ ५२-१ ॥  
प्रजपन् गच्छति क्षिप्रं अनायास मनाहते ।  
मन्त्रार्थं मन्त्रचैतन्यं निजविग्रहरक्षणम् ॥ ५२-२ ॥  
तत्परापरग्रन्थिस्थं विचार्य वक्तुमर्हसि ।  
श्रीआनन्दभैरवी उवाच  
महाभैरव कालाग्ने मनुज्ञानं निशामय ॥ ५२-३ ॥  
कथयामि तव स्नेहादतिकोमलसाधनम् ।  
मन्त्राणां मन्त्रचैतन्यं विषयानि शृणु प्रभो ॥ ५२-४ ॥  
मणिपूरे त्वनायासे यत्प्रसादात् स्थिरो भवेत् ।  
एतत्करणमात्रेण योगी भवति निश्चितम् ॥ ५२-५ ॥  
कोटिकोटिमन्त्रजालं तदर्थकोटयः स्मृताः ।  
एतन्मध्ये सारभागं कथयामि कुलार्णव ॥ ५२-६ ॥  
सर्वत्र समभावेन संस्मरन् मन्त्रमुत्तमम् ।  
शरीरमपरिच्छिन्नं ब्रह्माण्डं सचराचरम् ॥ ५२-७ ॥  
मूलादि मणिपूरान्तं त्रिगुणं मनुरूपकम् ।  
वर्णमालामुपादाय मुहुर्मुहुर्जपेत् सुधीः ॥ ५२-८ ॥  
पूर्णतेजोमयीं ध्यायेत् कोटिकालाग्निरूपिणीम् ।  
स्वदेवतां सदा ध्यायेन्मूलादिब्रह्मरन्ध्रके ॥ ५२-९ ॥  
तन्मूतीमपरिच्छिन्नां गूढस्थाननिवासिनीम् ।  
गभीरोर्ध्वगलानन्दां सुधासागरवासिनीम् ॥ ५२-१० ॥  
यज्ज्ञात्वा ब्रह्मतुल्यं स्याद् ब्रह्मरन्ध्रे विभावनात् ।  
मूलरन्ध्रे मुदा ध्यायेत् कोटिकालानलोज्ज्वलम् ॥ ५२-११ ॥  
ज्वलन्तं ध्यानमाकुर्यादूर्ध्वशिखाप्रभाकरम् ।  
सुधारसमोदमुग्धं हव्याग्निसदृशोज्ज्वलम् ॥ ५२-१२ ॥  
ललाटं चिन्तयेत् कान्तं पूर्णेन्दुकोटिसङ्कुलम् ।  
विगलद्रसपुञ्जं तु तद्रसप्रोज्ज्वलाननम् ॥ ५२-१३ ॥  
स्थिरवायुस्थिराकारं मन्त्रार्थं चेति भावयेत् ।  
अथवा शुद्धसङ्काशं पूर्णब्रह्ममयूखगम् ॥ ५२-१४ ॥  
मूलादिब्रह्मरन्ध्रान्तं मूलं ध्यात्वा पुनः पुनः ।  
विचिन्तयेत् सूक्ष्मरूपां महागुर्वीं स्वदेवताम् ॥ ५२-१५ ॥  
मन्त्रार्थं चेति तज्ज्ञानं तज्ज्ञानान्मोक्षमाप्नुयात् ।  
मन्त्रार्थज्ञानमात्रेण सिद्धिनिर्वाणमाप्नुयात् ॥ ५२-१६ ॥  
न स्थूलं नातिसूक्ष्मं गुणमयवपुषं विश्वनाथं स्वशक्तिं ।  
स्वानन्दानन्दचित्तं कलिफलमचलं चञ्चलं शुक्लरक्तम् ।  
पीनापीनादिरूपं त्रिगुणगगमनं मूलपद्मादिवक्त्रे ।  
विश्वात्मानं कुलाख्यं मनुगुणजडितं भावयेत्सिद्धलोकः ॥ ५२-१७ ॥  
चतुः षष्टिक्षेत्रे त्रिगुणजननीं ध्याननिपुणां ।  
	(महा)मन्त्राकारां भुवनकरुणां बोधविषये ।  
महाविद्यामाद्यां मनुमयरसाच्छन्नतनुता--  
	मवाप्यामन्दाब्धौ कुलपथि भजन्तीह रसिकाः ॥ ५२-१८ ॥  
समस्तं शून्यार्थं रजतघटनारायणमयं ।  
	विसर्गं बिन्दुस्थं रविशशिकला वह्निकिरणम् ।  
जगद् व्यापाराङ्गं भवविरहितं भावजडितं  
	विकाराधाराहं दशदलबिले स्थापयति धीः ॥ ५२-१९ ॥  
सुरासुरभयप्रदं तरुणरूपशोभाकरं ।  
	मनोहरकलेवरं सकलदेहसञ्ज्ञापनम् ।  
भजन्ति मुनयो नृपा यतय इन्द्रदेवादयो ।  
	दशच्छदनिकेतने प्रकृतिदेहमध्यस्थितम् ॥ ५२-२० ॥  
प्रचण्डवचनाश्रयं ध्वनिकलापसम्मर्दनं ।  
	महोत्कटतपःप्रियं भजति चाशुतोषं शिवम् ।  
निधाय हृदि पङ्कजे किमपि नाभिमूलेऽपि वा ।  
	विभावगुणभावनं परिकरोति योगी महान् ॥ ५२-२१ ॥  
स्वकीयगुणसत्त्वके कठिनचित्तसञ्ज्ञार्पणं ।  
	चतुर्भुजकलेवरे दशकलाधरेन्दीवरे ।  
मनोहरहरं परमसारमाद्याक्षरं ।  
	प्रकृत्य परमेश्वरे प्रणवरूपमारोपये ॥ ५२-२२ ॥  
विविक्तमतिनिर्मलं कमलहासमाल्याश्रयं ।  
	शिवं शतकभास्करं सकलदेहमध्येऽपि वा ।  
भुजायुतधरं धराधरधरं हि मुद्राधरं ।  
	भजन्ति कुलकामिनीपतय ईशवेश्मास्पदा ॥ ५२-२३ ॥  
सदा चरणपङ्कजे विवहानिमुद्राप्तये ।  
	कृपामयसलक्षणं गतिगसत्वसम्भावनम् ।  
सदैकगुणभावनं परमदेवदेवस्य या ।  
	त्रिलोकजननीपते रमणमेव कुर्याद्वशी ॥ ५२-२४ ॥  
एवं कृत्वा निरालम्बविश्वासध्यानवान्नरः ।  
अकस्मान्मन्त्रचैतन्यं प्राप्नोत्यर्थविनिर्णयम् ॥ ५२-२५ ॥  
  
इति श्रीरुद्रयामले उत्तरतन्त्रे मन्त्रार्थ चैतन्यविन्यासो नाम । द्विपञ्चाशत्तमः पटलः ॥ ५२ ॥  
  
  
  
अथ त्रिपञ्चाशत्तमः पटलः  
  
श्रीआनन्दभैरवी उवाच  
आनन्दसागराम्भोजमध्यस्थ परमप्रिय ।  
इदानीं कालजालादिवारणं शृणु भैरव ॥ ५३-१ ॥  
सम्पूर्य सञ्चयाच्छन्नं वायुं स्वाभाविकीगतिम् ।  
कुम्भयित्वा स्वभावेन चिरकालं सुखी भवेत् ॥ ५३-२ ॥  
शनैः शनैः रेचयित्वा सर्वदा तद्गतो भवेत् ।  
कालजालवशो याति तत्क्षणान्नात्र संशयः ॥ ५३-३ ॥  
विना वाय्वाकुञ्चनेन न सिध्यति च को जनः ।  
वायुचालनमात्रेण सूक्ष्ममार्गोद्गमेन च ॥ ५३-४ ॥  
सिध्यत्येव महायोगी कालजालवशोऽपि च ।  
कालवशं न करोति मोहादतिसुखायते ॥ ५३-५ ॥  
कालभक्षो भवेत् सोऽपि मिरयते नात्र संशयः ।  
मणिपुरे मनो दत्त्वा साधयेद् देवताः सदा ॥ ५३-६ ॥  
स्तोत्रं ध्यानं नाम गुणं पठित्वा च पुनः पुनः ।  
मनोयोगञ्च सर्वत्र वायुना कारयेद् बुधः ॥ ५३-७ ॥  
कुम्भयित्वा धारयित्वा रेचयित्वा पुनः पुनः ।  
सर्वकालवशं नीत्वा जितात्मा चामरो भवेत् ॥ ५३-८ ॥  
लोभमोहौ वर्जयित्वा कामक्रोधादिपातकम् ।  
सर्वदा वायुपानञ्च कृत्वा रहसि संवशी ॥ ५३-९ ॥  
नित्यं वायुसाधनानि षट्चक्रभेदनाय च ।  
शनैः शनैर्धारयेद्वै चिरजीवित्वसाधनात् ॥ ५३-१० ॥  
यदि न चिरजीवी स्यात् कालात्मा वायुसेवकः ।  
षट्चक्रभावसिद्ध्यन्ते ज्ञानी मृत्युवशो भवेत् ॥ ५३-११ ॥  
अतः कुर्याच्छिवज्ञानं वायुसंसिद्धकारणम् ।  
तत्क्रियासाधनार्थाय आदौ पञ्चामराविधिम् ॥ ५३-१२ ॥  
कुर्यात् साधकमुख्यश्च निजकायप्रसाधनात् ।  
नेतीयोगं तदा कुर्याद् यथा भवति संवशी ॥ ५३-१३ ॥  
धौतीयोगं तदा कुर्याद् यथा भवति संवशी ।  
नेउलीयोगमाकुर्याद् यत्र लोको न विद्यते ॥ ५३-१४ ॥  
दन्तीयोगं तदा कुर्याद् यदा मुख्यक्रियावतः ।  
तदा क्षणेन यः कुर्याद् यदा तृष्णाविवजीतः ॥ ५३-१५ ॥  
तृष्णानाशो भवेन्मोक्ष इति मे योगनिर्णयः ।  
विशेषेण प्रवक्ष्येऽहं शृणु कैलासपावन ॥ ५३-१६ ॥  
एतत्कार्यं पुरा कृत्वा दिवि देवा मुनीश्वराः ।  
कायसिद्धिं मुदा कृत्वा छायामायाविवजीताः ॥ ५३-१७ ॥  
सर्वत्र गामिनः सर्वे धर्मशास्त्रार्थपण्डिताः ।  
चिरजीविन एवापि सकलश्रीसमन्विताः ॥ ५३-१८ ॥  
तत्तद्भेदान् प्रवक्ष्यामि साधनं कायरक्षणम् ।  
यः करोति महादेव कायसाधनमुत्तमम् ॥ ५३-१९ ॥  
स आयाति ममानन्दसदने नात्र संशयः ।  
प्रभाते च समुत्थाय ब्राह्मे कालफलोदये ॥ ५३-२० ॥  
सहस्रारे गुरोः पादपङ्कजध्यानमाचरेत् ।  
विचिन्तयेत्ततः श्रीमान् गुरुरूपां सरस्वतीम् ॥ ५३-२१ ॥  
स्वदेवतां परानन्दरसिको योगबुद्धिमान् ।  
प्रणम्य शिरसा नित्यं शौचकार्यं समाचरेत् ॥ ५३-२२ ॥  
शौचक्रियाक्रमेणैव सिद्धः शुचिगुणान्वितः ।  
प्रगच्छेच्छौचकार्यार्थं घटमानं तु यत्नतः ॥ ५३-२३ ॥  
मृत्तिकाप्रस्थमानञ्च नीत्वा शौचं समाचरेत् ।  
कुल्कुलं सप्तदशकं वर्चत्यागं पुनः पुनः ॥ ५३-२४ ॥  
ततस्तर्जन्या चालोड्य वामहस्तस्य शङ्कर ।  
गुदरन्ध्रे समायोज्य क्षालनं हि पुनः पुनः ॥ ५३-२५ ॥  
यावच्च विससन्त्यागं निःशेषेण मलक्षयम् ।  
तावन्मृत्पयसा क्षाल्य शोधयेदुदरं सुधीः ॥ ५३-२६ ॥  
यावन्न जायते सौख्यं तावत्कालं समाचरेत् ।  
तत उत्थाय विधिना मृत्तिकाशौचमाचरेत् ॥ ५३-२७ ॥  
येन क्रमेण विष्ठाया गन्धनाशोऽपि जायते ।  
पादद्वयं समाक्षाल्य चान्तःशौचं समाश्रयेत् ॥ ५३-२८ ॥  
तत्क्रियासफलं वक्ष्ये शृणु योगेश्वर प्रभो ।  
सूक्ष्मवस्त्रसमुद्भूतं डोरकं सूक्ष्मरन्ध्रके ॥ ५३-२९ ॥  
नासिकाया दृढतरं कोमलं चातिनिर्मलम् ।  
शनैः शनैनीयोज्याथ जिह्वामूले निवेशयेत् ॥ ५३-३० ॥  
जिह्वामूलात् सदादाय वारं द्वादशकं सुधीः ।  
मन्दमन्दाघर्षणं तु कृत्वा भेदं समानयेत् ॥ ५३-३१ ॥  
मायात्रयेण बीजेन देवीबीजत्रयेण च ।  
रमाबीजत्रयेणापि योगिन्यै नम इत्यपि ॥ ५३-३२ ॥  
एतन्मन्त्रेण योगीन्द्रो नेतीयोगं समाचरेत् ।  
शिरःस्थाङ्गं समाकृत्य कण्ठशोधनमाचरेत् ॥ ५३-३३ ॥  
ततो वक्षःशोधनं तु ततो नाभेश्च शोधनम् ।  
क्रमेण कुर्यात् कायार्थे तत्प्रकारं शृणु प्रभो ॥ ५३-३४ ॥  
धौतीक्रियां समाकुर्यात् तप्तोदकनिसेवनम् ।  
शुक्लवस्त्रं सूक्ष्मसूत्रं चाष्टाङ्गुलप्रमाणकम् ॥ ५३-३५ ॥  
द्वात्रिंशद्धस्तमानं तु पूर्णसङ्ख्या उदीरिता ।  
मन्त्री प्रथमतः कुर्यात् चतुरङ्गुलवस्त्रकम् ॥ ५३-३६ ॥  
दीर्घे पञ्चहस्तमानं तप्तोदकसमन्वितम् ।  
भक्षयेत् शेषजिह्वाग्रे संस्थाप्य वसनं सुखम् ॥ ५३-३७ ॥  
तर्जनीमध्यमाङ्गुष्ठमुद्राभिर्भक्षयेत् सुधीः ।  
क्रमेण वर्धयेन्नित्यं दीर्घे च प्रसवे तथा ॥ ५३-३८ ॥  
एतन्मन्त्रेण देवेश पूर्वोक्तमनुना तथा ।  
सर्वत्र पूर्वबीजेन संशोध्य बीजमुच्चरेत् ॥ ५३-३९ ॥  
शक्तिबीजत्रयं पश्चात् कामबीजत्रयं तथा ।  
लक्ष्मीबीजत्रयं पश्चान्महाघौतनिवासिनी ॥ ५३-४० ॥  
मेवाडीमलमन्त्रे तु क्षालयद्वयमेव च ।  
भार्या वहेत्ततः पश्चादुदरे सन्निवेशयेत् ॥ ५३-४१ ॥  
शनैनीवेशमाकृत्य यावत् सर्वः प्रजायते ।  
एतद्योगप्रसादेन वायवी सुकृपा भवेत् ॥ ५३-४२ ॥  
ततः कुर्यात् साधकेन्द्रो विग्रहक्षेमकारणात् ।  
नेउलीपरमं योगं गात्रदृढनिबन्धनम् ॥ ५३-४३ ॥  
घूर्णायमानमाकुर्यादुदरं परमेश्वर ।  
सर्वदा चालनं कुर्यात् प्राणवायुप्रधारणम् ॥ ५३-४४ ॥  
वामे घूणीतमाकृत्य दक्षिणे घूणीतं चरेत् ।  
एवं क्रमेण देवेश पुटपाकं समाचरेत् ॥ ५३-४५ ॥  
एतन्मन्त्रेण देवेश शुभासने हठो भवेत् ।  
ब्रह्मबीजत्रयं पश्चात् कालीबीजत्रयं ततः ॥ ५३-४६ ॥  
देवीप्रणवयुग्मं तु गात्रस्थायै नमो द्विठः ।  
तदन्ते नाडिकादीनां क्षालनं परमाद्भुतम् ॥ ५३-४७ ॥  
वक्षःस्थानं महादेव दन्तीयोगेन कारयेत् ।  
गजमानं दन्तकाष्ठं निर्मलं सुन्दरं मतम् ॥ ५३-४८ ॥  
दन्तकाष्ठं क्षालयेद्वै मनुना साधकाग्रणीः ।  
मायाबीजत्रयं पश्चाद् भैरवीबीजकत्रयम् ॥ ५३-४९ ॥  
मदीनीबीजयुगलं दन्तकाष्ठनिवासिनी ।  
मे हृद्ग्रन्थिं छेदय इति युगलं वह्निसुन्दरी ॥ ५३-५० ॥  
क्रमेण विधिनानेन गलरन्ध्रे निवेशयेत् ।  
यावन्नाभेरधो याति यावत् सुखमयानि च ॥ ५३-५१ ॥  
तावद्दन्तीयोगकार्यं प्रभाते सर्वकार्यकम् ।  
एतदन्ते ततः कुर्यान्नाडीक्षालनमेव च ॥ ५३-५२ ॥  
तन्मन्त्रं शृणु वीरेन्द्र चामरत्वप्रदायकम् ।  
आदौ प्रणवमुद्धृत्य दीर्घप्रणवयुग्मकम् ॥ ५३-५३ ॥  
भुवनेशीबीजयुग्मं चन्द्रबीजत्रयं ततः ।  
कृष्णबीजत्रयं पश्चादर्कबीजत्रयं ततः ॥ ५३-५४ ॥  
वाग्भवत्रयमुद्धृत्य वह्निबीजत्रयं ततः ।  
श्रीबीजं मन्मथं लक्ष्मीं शीतले तदनन्तरम् ॥ ५३-५५ ॥  
स्वोदरं नाडिकामूलं मलक्षालययुग्मकम् ।  
स्वाहान्तमनुना नित्यं क्षालयेन्नाडिकाधमाः ॥ ५३-५६ ॥  
यावत्तृष्णानाशकः स्यात्तावत्कालं समाचरेत् ।  
यावदुद्गमशक्तित्वं त्रिदण्डावधि धारणा ॥ ५३-५७ ॥  
तावन्न जायते नाथ क्षालनं सुखसाधनम् ।  
यदि भाग्यवशादेव त्रिदण्डवायुकुम्भकम् ॥ ५३-५८ ॥  
स्वयमेव समायाति नाडिकाक्षालनं शुभम् ।  
यावत्सूक्ष्मानिलालापं मधुपानं निरन्तरम् ॥ ५३-५९ ॥  
पादाम्भोजनिःसृतं तु परमानन्दवर्धनम् ।  
तत्सुखेनापरिच्छिन्नं सञ्ज्ञाननिर्मलेन च ॥ ५३-६० ॥  
चिदानन्दस्वरूपेण आनन्दाश्रुविमोचनम् ।  
तदा हि हृदयग्रन्थिभेदनं देहवर्धनम् ॥ ५३-६१ ॥  
तदा हि पुलकं स्थैर्यं देहावेशस्थिरं तथा ।  
तदा षट्कञ्ज सिद्धान्तज्ञानं चैतन्यनिर्मलम् ॥ ५३-६२ ॥  
चिदानन्दमयो भूत्वा तृष्णाज्ञानविवजीतः ।  
जीवन्मुक्तः परानन्दरसिकः प्रणयप्रियः ॥ ५३-६३ ॥  
स्थिरचेता महायोगी भवत्येव न संशयः ।  
आस्तिको देवभक्तश्च निन्दावादविवजीतः ॥ ५३-६४ ॥  
स एवात्मा महाज्ञानी भवत्येव न संशयः ।  
पञ्चयोगं समाकृत्य नित्यादिकमनुत्तमम् ॥ ५३-६५ ॥  
स्नानं कुर्याद्विधानेन तीर्थराजनिकेतने ।  
इडा गङ्गाजले वापि पिङ्गला यमुनाजले ॥ ५३-६६ ॥  
सुषुम्नायां सरस्वत्यां वसुपुष्करकोटिषु ।  
तथापि बाह्यस्नाने तु सर्वाङ्गमस्तकं विना ॥ ५३-६७ ॥  
सप्तवारं समासिञ्चेत् मस्तकं बाह्यवारिणा ।  
मार्जनेनापि मनुना मूलमन्त्रेण वा पुनः ॥ ५३-६८ ॥  
ततोऽङ्गं मार्जयित्वा च सन्ध्यावन्दनमाचरेत् ।  
बाह्यसन्ध्यां तु मन्त्रेणैवान्तरे प्रकृतीश्वरम् ॥ ५३-६९ ॥  
ऊर्ध्वाधस्तैजसं बिन्दुं नादमण्डलसम्पुटम् ।  
सन्ध्यावन्दनमाकृत्य महौषधिं प्रभक्षयेत् ॥ ५३-७० ॥  
मूलमन्त्रेणाभिमन्त्र्य पञ्चगव्यं कुलेश्वर ।  
ततः कुर्यान्महापूजां स्वस्वमन्त्रोक्तसाधिताम् ॥ ५३-७१ ॥  
षट्चक्रार्थं ततो ध्यायेद् यदुक्तं विधिना प्रभो ।  
कुण्डलिन्या महापूजा सहस्रनाममङ्गलम् ॥ ५३-७२ ॥  
देवतानां पठेद्धीमान् सर्वकाले सुसिद्धये ।  
मूलाधारं मुदा भित्वा सूक्ष्मवायुद्वयेन च ॥ ५३-७३ ॥  
ततो भेदं स्वाधिष्ठानं राकिणीविष्णुसङ्गमम् ।  
तयोरनुक्रमं नाथ सहस्रनाममङ्गलम् ॥ ५३-७४ ॥  
अन्यन्तगुह्यकथनं सत्त्वभक्तिप्रकारकम् ।  
भित्वा भेदं मुदा कुर्यान्मणिपीठस्थदेवयोः ॥ ५३-७५ ॥  
ध्यानं ज्ञानं स्तवं नित्यं यजनं नामकीर्तनम् ।  
चैतन्यं रुद्रलाकिन्यास्तथा मृत्युञ्जयस्य च ॥ ५३-७६ ॥  
नित्यं गुरुमयं ध्यात्वा सर्वगामिनमीश्वरम् ।  
चिरजीवी महायोगी भवत्येव न संशयः ॥ ५३-७७ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे   
भैरवभैरवीसंवादे मणिपूरभेदो नाम त्रिपञ्चाशत्तमः पटलः ॥ ५३ ॥  
  
  
  
अथ चतुःपञ्चाशत्तमः पटलः  
  
आनन्दभैरवी उवाच  
परापराविभेदज्ञ निगूढज्ञानसाधनम् ।  
इदानीं शृणु सर्वज्ञ पञ्चद्रव्यादिसाधनम् ॥ ५४-१ ॥  
षट्चक्रपद्मभेदार्थं यत्क्रमाज्जायते क्षणात् ।  
अमरश्चामरा चैव सर्वसिद्धिप्रदायिका ॥ ५४-२ ॥  
ब्रह्मज्ञानसाधनी च ब्रह्मानन्दस्वरूपिणी ।  
अमरलता तथा ध्येया दूर्वासञ्ज्ञा प्रतिष्ठिता ॥ ५४-३ ॥  
सिद्धामरा च निर्गुण्डी सर्वसिद्धिप्रदायिका ।  
नीलामरा ततो ग्राह्या नीलतुलसीसङ्गिता ॥ ५४-४ ॥  
अमरुः समयापत्रं चामरा विल्वपत्रिका ।  
शिवप्रिया सदा पूज्या पूर्वोक्तावासमाश्रयेत् ॥ ५४-५ ॥  
एतद्भक्षणमन्त्राणि शृणु कैलासभूपते ।  
ब्राह्मणी क्षत्रिया वैश्या शूद्रा चक्रमतो जया ॥ ५४-६ ॥  
तत्तन्मन्त्रेण संशोध्य भक्षयेन्मनुनामुना ।  
सर्वासाम मरादीनां भक्षणे समुदीरिता ॥ ५४-७ ॥  
प्रणवं दीर्घप्रणवं कपिले ज्ञानसाधनि ।  
मम योगं साधयेति युगं स्वरेण सम्पुटम् ॥ ५४-८ ॥  
शाखासमूहसम्पूर्णे महौषधिनिवासिनि ।  
मामेकममरं देहि कुरु युग्मं ततो द्विठः ॥ ५४-९ ॥  
अमराशनमन्त्राणि शृणुष्व पार्वतीश्वर ।  
यस्य स्मरणमात्रेण नरो नारायणो भवेत् ॥ ५४-१० ॥  
शिववद् विहरेल्लोके बिल्वपत्रस्य भक्षणात् ।  
श्रीबीजत्रयमुद्धृत्य वाग्देवीत्रितयं ततः ॥ ५४-११ ॥  
लक्ष्मीकामेश्वरीबीजं रमाकामत्रयं त्रयम् ।  
सिद्धविश्वेशि परमे निगूढतरुवासिनि ॥ ५४-१२ ॥  
मामेकं ज्ञानतत्त्वेऽन्ते नियोजय युगं द्विठः ।  
एतन्मन्त्रेण वीरेन्द्रो विधितत्त्वाख्यमुद्रया ॥ ५४-१३ ॥  
शोधयित्वा पुनर्नाथ चामरां शोधयेत्ततः ।  
दूर्वा देवी त्रिभुवने अमृतत्त्वप्रदायिनि ॥ ५४-१४ ॥  
ग्रन्थिच्छेदभेदवारी प्रणवाद्ये परे रमा ।  
ततो हि विष्णुबीजञ्च किङ्कणी बीजमुद्धरेत् ॥ ५४-१५ ॥  
राजराजेश्वरीबीजं श्रीबीजं त्रीणि तत्परम् ।  
सुधाखण्डे मामिहान्ते सिद्धामरपदं लिखेत् ॥ ५४-१६ ॥  
देहि देहि नमः स्वाहाशब्दमुच्चार्य शोधयेत् ।  
एतद्भक्षणमात्रेण चिरकालं सुखी भवेत् ॥ ५४-१७ ॥  
सर्वसंयोगमात्रेण सिद्धो भवति साधकः ।  
सिद्धामराशोधनं तु शृणु श्रीचन्द्रशेखर ॥ ५४-१८ ॥  
सिद्धामरा च निर्गुण्डी त्रिषु लोकेषु गोपिता ।  
एतत्प्रधानं मूलञ्च पत्रं वा चालयेत् सुधीः ॥ ५४-१९ ॥  
मूलाभावे दलं ग्राह्यं दलाभावे न मूलकम् ।  
आनयेत् साधकश्रेष्ठः शोभनेन दिनेन तु ॥ ५४-२० ॥  
तदा भवति सिद्धिश्च कौलानां नियमो नहि ।  
कौलिके सर्वसिद्धिश्च कौलिके योगसाधनम् ॥ ५४-२१ ॥  
कुलाचारविहीनानां योगभोगादिकं कथम् ।  
विना योगेन भोगादिसञ्चयो जायते कथम् ॥ ५४-२२ ॥  
योगसाधनमात्रेण भोगसाधनमालभेत् ।  
तद्भोगं परमं ज्ञानं कालामृतनिसेवनम् ॥ ५४-२३ ॥  
विषयाह्लादभोगादिरनायासेन वर्धते ।  
शरीरिणामादिकार्य शरीरस्य प्रभो प्रियम् ॥ ५४-२४ ॥  
शीतलामृतरूपाढ्यं व्यक्ताव्यक्तप्रकारकम् ।  
आदिसाधनमेवं हि कथितं स्नेहहेतुना ॥ ५४-२५ ॥  
वल्लभ प्राणरक्षार्थे शोकातीवारणाय च ।  
पुनस्तु कथये तुभ्यं निर्गुण्डीशोधनं मनुम् ॥ ५४-२६ ॥  
ॐ निर्गुण्डि महामाये महायवनिवासिनि ।  
आयुरारोग्यजननि ब्रह्मशब्दनिवासिनि ॥ ५४-२७ ॥  
मदीयं सकलं कायं शुद्धं कुरु युगं ततः ।  
नान्तयुग्मं बिन्दुनादभूषितं चारुतेजसम् ॥ ५४-२८ ॥  
चतुर्दशस्वरव्याप्तं (ठयुगं) बिन्दुभूषितम् ।  
लक्ष्मीबीजत्रयं पश्चाद् रमाबीजमयं लिखेत् ॥ ५४-२९ ॥  
वज्रकायं देहि देहि शब्दान्ते वह्निसुन्दरी ।  
एतन्मन्त्रेण संशोध्य भक्षयेत् साधकोत्तमः ॥ ५४-३० ॥  
ततोऽमरो भवेत् क्षिप्रं नात्र कार्या विचारणा ।  
तुलसीशोधनं वक्ष्ये शृणुष्व परमेश्वर ॥ ५४-३१ ॥  
यत्कृत्वा च निरोगी स्याद् बलवान् विजितेन्द्रियः ।  
प्रणवं वैष्णवी देवी सत्त्वज्ञाननिवासिनि ॥ ५४-३२ ॥  
कामबीजत्रयान्ते तु मां रक्ष युगलं द्विठः ।  
एतच्छोधनमाकृत्य भक्षणं यः करोति च ॥ ५४-३३ ॥  
कायसिद्धिर्भवेत्तस्य ध्यानधारणयोगिनः ॥ ५४-३४ ॥  
  
इति श्रीरुद्रयामले उत्तरतन्त्रे सिद्धमन्त्रप्रकरणे षट्चक्रप्रकाशे भैरवीभैरवसंवादे   
पञ्चसिद्धद्रव्यशोधनं नाम चतुःपञ्चाशत्तमः पटलः ॥ ५४ ॥  
  
  
अथ पञ्चपञ्चाशत्तमः पटलः  
  
श्रीआनन्दभैरवी उवाच  
कथयामि तव स्नेहात् कायवश्यविशेषणात् ।  
हठयोगं प्रकथितमिदानीं शृणुत क्रमम् ॥ ५५-१ ॥  
मणिपूरस्थितं रुद्रं त्रैलोक्ये पवनाक्षयम् ।  
कथयामि शिवानन्द शिवशङ्कर मङ्गल ॥ ५५-२ ॥  
स्वाधिष्ठानोर्ध्वदेशे च परमानन्दसागरम् ।  
नाभिमूलं मेघजालमध्य विद्युच्छताकुलम् ॥ ५५-३ ॥  
रहस्यातिरहस्यं च योगिनामतिसारगम् ।  
तन्नाभिमूलदेशे च नीलपद्मं महाप्रभम् ॥ ५५-४ ॥  
तद्दलाग्रे सदा भान्ति डादिफान्ताक्षराणि च ।  
तद् बाह्ये शोभितं रूपं त्रिकोणमनलस्य च ॥ ५५-५ ॥  
प्रभातसूर्यसङ्काशं शिखाकारं निरञ्जनम् ।  
तत्राग्निबीजरूपं च रूपातीतं गुणान्तरम् ॥ ५५-६ ॥  
विचिन्तयेन्मेषपृष्ठवाहनं चारुणाकृतिम् ।  
चतुर्बाहुं त्रिनयनं चारुदेहधरं परम् ॥ ५५-७ ॥  
तत्क्रोडे भाति रुद्रेशः सिन्दूरारुणविग्रहः ।  
ब्रह्मरूपी त्रिनयनः सृष्टिसंहारकारकः ॥ ५५-८ ॥  
विभूतिभूषिताङ्गस्तु लोकानामिष्टदो विभुः ।  
तस्य वामे सदा भाति लाकिनी परदेवता ॥ ५५-९ ॥  
चतुर्भुजा महादेवी त्रिनेत्रा सौख्यदायिनी ।  
श्यामाङ्गी पीतवसना विचित्रालङ्कृतामरा ॥ ५५-१० ॥  
सर्वसिद्धिप्रदा माता सर्वत्र सर्वपालिका ।  
सदा रक्षतु मां देवी विद्याभिः कुलपालिका ॥ ५५-११ ॥  
एवं ध्यात्वा पूजयित्वा जपयागस्तवादिभिः ।  
ततः सिद्धो भवेन्मन्त्री मणिपूरप्रसादतः ॥ ५५-१२ ॥  
मणिपूरफलं वक्ष्ये समासेन शृणुष्व तत् ।  
कोटिवर्षशतेनापि फलं वक्तुं न शक्यते ॥ ५५-१३ ॥  
मणिपूरानन्तरं हि प्रवक्तव्यमनाहतम् ।  
स्तोत्रं ध्यानं नामधेयं सहस्रगुणशङ्करम् ॥ ५५-१४ ॥  
फलमत्यन्तगुह्यं च सुहृत्पद्मोपसिद्धिदम् ।  
आत्मज्ञानं मोक्षसिद्धिं प्रेमभक्त्यादिलाभकम् ॥ ५५-१५ ॥  
संहर्ता जनसङ्घानां पालकः कमलाकरः ।  
अकस्माज्ज्ञानसन्दोहलक्ष्मीं प्राप्नोति योगिराट् ॥ ५५-१६ ॥  
  
इति श्रीरुद्रयामले उत्तरतन्त्रे सिद्धमन्त्रप्रकरणे षट्चक्रप्रकाशे भैरवीभैरवसंवादे   
मणिपूरभेदो नाम पञ्चपञ्चाशत्तमः पटलः ॥ ५५ ॥  
  
  
अथ षट्पञ्चाशत्तमः पटलः  
  
श्रीआनन्दभैरव उवाच  
वद कामिनि कौमारि सुरानन्दे कुलेश्वरि ।  
हृदयाम्भोजविन्यासमधुना वक्तुमर्हसि ॥ ५६-१ ॥  
यस्य विज्ञानमात्रेण नरो योगेश्वरो भवेत् ।  
सर्वसिद्धिक्रियास्थानं योगिनामतिदुर्लभम् ॥ ५६-२ ॥  
सर्वतत्त्वस्वरूपं च सिद्धिमार्गप्रकाशकम् ।  
हृदयाम्भोज विज्ञानान्मार्तण्डभैरवो भवेत् ॥ ५६-३ ॥  
श्रोतुमिच्छामि तत्सर्वं षट्चक्रसारमङ्गलम् ।  
स्नेहाद् दृष्टिक्रमेणैव भक्तियोगोद्भवेन च ॥ ५६-४ ॥  
भेदनं भावनं ज्ञानं चित्तदर्शनमेव च ।  
मन्त्रोद्धारञ्च सङ्केतं सर्वज्ञादिगुणोदयम् ॥ ५६-५ ॥  
यजनं काकिनीदेव्या ईश्वरस्य गुणात्मनः ।  
स्तवनं कवचं सर्वं सहस्रनाममङ्गलम् ॥ ५६-६ ॥  
वायूनां मण्डलज्ञानं समासेन वदस्व मे ।  
त्वमेव शरणं देवि त्राहि मां दुःखसङ्कटात् ॥ ५६-७ ॥  
महाकाल भयाभाव भक्तिभावपरायण ।  
ममानन्दभैरवेश शृणु वक्ष्यामि तत्त्वतः ॥ ५६-८ ॥  
यदुक्तं भवता चात्र चाश्रुतं चाद्भुतं मतम् ।  
नोक्तं कुत्रापि सर्वेश तव स्नेहात् प्रकाशितम् ॥ ५६-९ ॥  
अप्रकाश्यमिदं रत्नं दुःखजालनिवारणम् ।  
सावधानेन सर्वेश कुरु त्वं योगसाधनम् ॥ ५६-१० ॥  
मयि योगं महादेव कृत्वा कालवशं नय ।  
मयि योगं न करोति सिद्धिभक्तिक्रियादिकम् ॥ ५६-११ ॥  
अकस्मान्मरणं तस्य कालभक्षो न संशयः ।  
केवलं मां हृदम्भोजे परिपूर्णफलोदये ॥ ५६-१२ ॥  
सर्वाकारे मनोराज्ये नानाकौतुकसङ्कुले ।  
पूजयित्वा सदा ध्यायेत् काकिनीं मां न संशयः ॥ ५६-१३ ॥  
स योगी जायते नाथ हृदम्बुजप्रसादतः ।  
हृत्पङ्केरुहमध्यस्थाः सर्वे देवाः सवासवाः ॥ ५६-१४ ॥  
मामर्चयन्ति ते नित्यं भक्तिभावपरायणाः ।  
ये ध्यायन्ति महावीर ते पश्यन्ति सवासवान् ॥ ५६-१५ ॥  
क्रमेण प्राणसंयोगान् मां पश्यन्ति न संशयः ।  
मामेकं काकिनीध्यानं स्थिरवायुं प्रचण्डकम् ॥ ५६-१६ ॥  
पश्यन्ति योगिनः काये अष्टैश्वर्यं महाप्रभम् ।  
केवलं भक्तियोगेन नित्ययोगे स्युरुत्तमाः ॥ ५६-१७ ॥  
 पद्मध्यानं प्रथमतः कृत्वा सिद्धो भवेन्नरः ।  
 तद्धयानं शृणु वीरेश योगिनामिह दुर्लभम् ॥ ५६-१८ ॥  
हृत्पद्मं कुलपालितं सुललितं हंसेन संशोधितं ।  
	बन्धूकामलदीप्तिकोटिजडितं सम्भावितं साधकैः ।  
अत्युत्कृष्टमयूखपुञ्जमिलितं सिन्दूरपूरारुणं ।  
	ध्यात्वा पश्यति यो नरः प्रतिदिनं काद्यारुणैरावृतम् ॥ ५६-१९ ॥  
स स्यात्कोटिधनेश्वरो नरवरो भूयात्त्वभावार्णवे ।  
	यो नित्यं लिपिभावनं प्रकुरुते नित्येश्वरालोकनात् ।  
तद्धयानं क्रमतो वदामि सकलं येन प्रसिद्धो भवे-- ।  
	दानन्दार्णवमध्यपद्मकलितं काद्यर्कवर्णोज्ज्वलम् ॥ ५६-२० ॥  
दले पूर्वे ध्यायेदतिविमलवर्णं कमिति वा  
	प्रभातार्कच्छायारुणकिरणयोगं युगमयम् ।  
चतुर्बाहुं नित्यं त्रिनयनमनन्तं रविगतं ।  
	भवाद्याशक्तिस्थं स्वभवनघटाशोभिततनुम् ॥ ५६-२१ ॥  
द्वितीये पत्रेऽस्मिन् खमरुणसमूहाश्रयपदं ।  
	पदं श्रीतारिण्या अनिलगगनयोः प्रियकरम् ।  
मुदा ध्यायेदेवं परममनिलं देवभुजगं ।  
	सुवर्णालङ्कारं त्रिनयनममौल्यं सुखमयम् ॥ ५६-२२ ॥  
तृतीये पत्रेऽस्मिन् विधुयुतकपालं त्रिनयनं ।  
स्वसिन्दूराकारं द्वियुगभुजशोभाभवमहम् ।  
सदा ध्यायेदेवं परमपुरुषं श्रीगणपतिं ।  
	स्फुरद्रक्ताकारं तरुणमणिमालं जितमदम् ॥ ५६-२३ ॥  
चतुः पत्रे ध्यायेद्यमरुणशतं घोरनिनदं ।  
	क्रियादक्षं मूतीं त्रिनयनसरोजं युगभुजम् ।  
वराभीतिप्रोच्छत्स्फटिकजपमालादिसहितं ।  
	फणालङ्काराङ्गं शिव शिव मुखेशोत्तममहम् ॥ ५६-२४ ॥  
ङम्बीजं सिन्दूरारुणममखिलनाथं त्रिनयनं ।  
	महामोक्षस्थानं मणिकनकरत्नाद्यभरणम् ।  
चतुर्बाहुं रुद्रं जगति भवमेकं गुणविभुं ।  
	कपालं श्रीमालं वरमभयकं बिभ्रतमहम् ॥ ५६-२५ ॥  
चतुर्बाहूल्लासं कमलवरमालासिसहितं ।  
	विभुं तं ध्यायेऽहं विधुशतमुखं तं त्रिनयनम् ।  
प्रभातार्कप्रायं सकलमणिरत्नाभरणकं ।  
	महाज्योत्स्नाजालं परमरसबिन्दूद्भवतनुम् ॥ ५६-२६ ॥  
तमेकं नेत्रस्थं छममलकरं नूतनरविं ।  
	चतुर्बाहुं ध्याये वरतनुकपालेषु सहितम् ।  
सुधाधारापानं कनकजपमालाऽवृततनुं ।  
	त्रिनेत्रं योगेन्द्रं वसुदलगतं चारुवदनम् ॥ ५६-२७ ॥  
चतुर्वक्त्रं ध्याये जमजममरं सारुणतनुं ।  
	विशालाक्षं सूक्ष्मं समरसमयं ब्रह्मवपुषम् ।  
चतुर्बाहुं देवं त्रिभुवनपदं सारघटितं ।  
	महाशङ्खं रुद्रं वरमभयकं विभ्रतबलम् ॥ ५६-२८ ॥  
महाकायं तेजोमयमपि चरुं बीजमखिलं ।  
	मुदा ध्याये कामापहमतिमुखं चाष्टमदले ।  
महासिन्दूराद्रिं दिनकरकलाकोटिविमलं ।  
	त्रिनेत्रं पञ्चास्यं दशभुजयुतं सर्ववपुषम् ॥ ५६-२९ ॥  
ञबीजं सार्धेन्दूद्भव शिखमखेशं त्रिनयनं ।  
	चतुर्बाहुं ध्याये सुकमलगदाचक्रनियुतम् ।  
महामालाव्याप्तं सुकनकशुभाऽलङ्कृतगुरुं ।  
	प्रभातार्कं विश्वाचीतजडिलरूपं रविदले ॥ ५६-३० ॥  
मनोरूपाच्छन्नं त्रिनयनमधीशारुणदले ।  
	टबीजं बिन्द्विन्द्वं जपवटिवराभीत्यसिधरम् ।  
तमेकं सोमेशं मणिमयचलत्कुण्डलधरं ।  
	मुदा ध्याये शम्भुं हृदि शिवदले सिद्धकमले ॥ ५६-३१ ॥  
त्रिनेत्रं कामाख्यं शिशुकरुणया सिद्धिफलदं ।  
	सुरत्नाऽलङ्कारच्छविरुचितनूनां समनघम् ।  
ठकारं बिन्द्विन्द्वं नवरविघटाकोटिकिरणं ।  
	दले चार्के ध्याये कमलवरमालाशिशुधरम् ॥ ५६-३२ ॥  
एतच्छुद्धमनोलयस्य भवनं चैतन्यसंसिद्धये ।  
	वर्णानां जपभावनं यदि सदा चिन्तामणेर्मण्डलम् ।  
योगीन्द्रः कुरुते वशिष्ठसदृशो वाचां पतिर्भूतले ।  
	वाक्सिद्धिं चिरकालवासमखिले देवो हि नो मानुषः ॥ ५६-३३ ॥  
वाञ्छाचिन्तामणिगृहं हृदयाम्भोजमण्डलम् ।  
तन्मध्ये पवनस्थानं मण्डलाकारमुल्बणम् ॥ ५६-३४ ॥  
बुद्धिप्रतिभया व्याप्तं तन्मध्ये पवनाक्षरम् ।  
आच्छन्नधूमसङ्काशं प्रसिद्धस्थानमुत्तमम् ॥ ५६-३५ ॥  
तन्मध्ये देवतापीठं षट्कोणं मण्डलं परम् ।  
तन्मध्ये भावयेदिष्टं स्वस्वकल्पोक्तसाधितम् ॥ ५६-३६ ॥  
वायोर्ध्यानं तत्र कुर्यादत्यन्तसूक्ष्मरूपिणम् ।  
निराकारं परं ब्रह्म साकारं शब्दरूपिणम् ॥ ५६-३७ ॥  
निरक्षरं स्वाक्षराढ्यं महोग्रं स्थिररूपिणम् ।  
चतुर्बाहुं जगद्व्याप्तं कृष्णसारासनं यवम् ॥ ५६-३८ ॥  
लोकत्रयाणां वरदं करुणासिन्धुरूपिणम् ।  
पञ्चभूतात्मकं रौद्रं प्राणसञ्ज्ञं किरीटिनम् ॥ ५६-३९ ॥  
सम्बिभ्रतं वराभीतिघण्टाडमरुसेवकान् ।  
ईशनाम्ना परिचितं परहंसं कुलेश्वरम् ॥ ५६-४० ॥  
सर्वाऽलङ्कारशोभाङ्गं विवेकोदयकारणम् ।  
विचिन्तयेत् साधकेन्द्रः परिवारगणावृतम् ॥ ५६-४१ ॥  
तत्र पङ्केरुहे ध्यायेदीश्वरं वर्णरूपिणम् ।  
त्रैलोक्यमङ्गलं नाथं चतुर्बाहुं किरीटिनम् ॥ ५६-४२ ॥  
रत्नमालाशोभिताङ्गं शुक्लवर्णं महाप्रभम् ।  
ईश्वरं योगिनामीशं वरदं परमेश्वरम् ॥ ५६-४३ ॥  
वराभीतिशङ्खपद्मश्रिया जुष्टं पुरातनम् ।  
रत्नाभरणभूषाङ्गं हृदयाम्भोजवासिनम् ॥ ५६-४४ ॥  
वाञ्छातिरिक्तफलदं भावसिद्धिप्रकाशकम् ।  
परमहंसमीशानं ध्यायेद् हृत्पद्ममण्डले ॥ ५६-४५ ॥  
तत्पार्श्वे ध्यानमाकुर्यात् काकिनीं परमेश्वरीम् ।  
त्रैलोक्यपूजितां देवीं काकचञ्चुप्रकाशिनीम् ॥ ५६-४६ ॥  
चतुर्भुजां पीतवर्णां पीतवस्त्रोपशोभिताम् ।  
नवविद्युत्कोटिरूपां विलोलनेत्रपङ्कजाम् ॥ ५६-४७ ॥  
कपालशशिशूलास्त्रवरदानसमाकुलाम् ।  
विचित्ररत्ननिर्माणस्वर्णाऽलङ्कारभूषिताम् ॥ ५६-४८ ॥  
त्रैलोक्यललितां सूक्ष्मां वराभयकराम्बुजाम् ।  
सुधापानरतां मत्तां पूर्णरूपां कुलेश्वरीम् ॥ ५६-४९ ॥  
रत्नकङ्कणमालाढ्यां परमानन्दभैरवीम् ।  
हृदयाम्भोजमध्यस्थां ध्यायेऽहं हंसगामिनीम् ॥ ५६-५० ॥  
तत्पीठमध्यनिकरे त्रिकोणं परिचिन्तयेत् ।  
पीठशक्तिं सुवर्णाढ्यां विद्युत्कोटिसमोदयाम् ॥ ५६-५१ ॥  
काकिनीसदृशीं मत्तां पूर्णान्तः करणोद्यताम् ।  
सर्वाऽलङ्कारभूषाढ्यां परिवारगणावृताम् ॥ ५६-५२ ॥  
तद्दक्षिणे पार्श्वभागे चिन्तयेत्त्वामलिङ्गकम् ।  
सुवर्णशुद्धसङ्काशं निर्मलं चारुतेजसम् ॥ ५६-५३ ॥  
महालक्ष्मीप्रियानन्दं सर्वाकारं निरञ्जनम् ।  
ज्ञानयोगोदयं ब्रह्मरूपिणं बहुरूपिणम् ॥ ५६-५४ ॥  
प्रदीपकलिकाकारं चिन्तयेदीश्वरं शिवम् ।  
एतेषां ज्ञानमाकृत्य वागीशो भवति क्षणात् ॥ ५६-५५ ॥  
वाक्यसिद्धिं तत्र नाथ चिन्तयेत् प्रसिद्धये ।  
तत्र भानोर्मण्डलञ्च चिन्तयेत् साधकाग्रणीः ॥ ५६-५६ ॥  
पद्मकिञ्जल्कमध्ये तु चिन्तयेदरुणायुतम् ।  
मासैकसाधनादेव योगी स्याच्छीतलाङ्गधृक् ॥ ५६-५७ ॥  
द्विमासे ग्रन्थिभेदः स्यादनन्तगुणवान् भवेत् ।  
त्रिमासे योगयोग्यः स्यात् सर्पादिविषनाशकृत् ॥ ५६-५८ ॥  
चतुर्मासे निर्मलात्मा भावकः स्थिरमानसः ।  
पञ्चमे मासि सम्प्राप्ते वायवी कृपयान्विता ॥ ५६-५९ ॥  
स्थिरवायुः स्थिरा दृष्टिरतीव सुखसम्पदः ।  
ततो दिने दिने वृद्धिर्वायूनामनुकम्पया ॥ ५६-६० ॥  
षण्मासात् पापसन्त्यक्तो मुक्तवद् भ्रमते चिरम् ।  
जले चाग्नौ च भूगर्ते कदाचिन्न मिरयेत हि ॥ ५६-६१ ॥  
ईश्वरात्मा महाज्ञानी निःशङ्को निरुपद्रवः ।  
महाविवेकसिद्धान्तज्ञानी भेदविवजीतः ॥ ५६-६२ ॥  
स भूत्वा चिरजीवी च भुक्तिभागी दिने दिने ।  
सप्तमे कल्पसन्त्यक्तो मदनो दोषविग्रहः ॥ ५६-६३ ॥  
नित्यानन्दगुणप्राप्तिर्भूमित्यागो दिने दिने ।  
अष्टमे सर्वशत्रुघ्नो रामनामविवजीतः ॥ ५६-६४ ॥  
अणिमादिदर्शनञ्च ब्रह्मगोविन्ददर्शनम् ।  
नवमे क्षालनासिद्धिर्भूमित्यागस्त्रिहस्तकः ॥ ५६-६५ ॥  
दशमे योगसिद्धिश्च षट्चक्रादिप्रदर्शनम् ।  
ब्रह्मरन्ध्रभेदनज्ञो महाआनन्दविग्रहः ॥ ५६-६६ ॥  
एकादशे सर्वसिद्धिः पञ्चभूतमयाङ्गधृक् ।  
सप्तस्वर्गालोकनञ्च षट्शिवप्रियदर्शनम् ॥ ५६-६७ ॥  
द्वादशे देवसन्मानं देवता--पाददर्शनम् ।  
अत्यन्तं सुखसन्तानं मायाजालनिवारणम् ॥ ५६-६८ ॥  
सर्वविद्यासर्वसिद्धिदीव्यभक्तिः शुभोदया ।  
ते वीरास्ते च योगीन्द्रास्ते दिव्यास्ते च भैरवाः ॥ ५६-६९ ॥  
ते सर्वे मृत्युजेतारस्ते भक्ता मुक्तिभागिनः ।  
ये तिष्ठन्ति महारण्ये निर्जने पर्वते चिरम् ॥ ५६-७० ॥  
धारयन्ति साधयन्ति योगमेतत् कुलेश्वर ।  
योगे योगाद् भवेन्मोक्ष इति मे तत्त्वनिर्णयः ॥ ५६-७१ ॥  
संसारोत्तारणे मुक्तिर्योगशब्देन कथ्यते ।  
लोके हि दुर्लभं योगं योगात्परतरं नहि ॥ ५६-७२ ॥  
योगं पञ्चविधं प्रोक्तमेकं विषयसम्मतम् ।  
द्वितीयञ्च द्विभेदञ्च पूजायोगं तृतीयकम् ॥ ५६-७३ ॥  
भक्तियोगं परं ब्रह्मयोगसारं कुलेश्वर ।  
सर्वत्रापि मनोयोगाद् बद्धो मुक्तो भवेद् ध्रुवम् ॥ ५६-७४ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादेऽनाहतपद्मविन्यासो नाम षट्पञ्चाशत्तमः पटलः ॥ ५६ ॥  
  
  
अथ सप्तपञ्चाशत्तमः पटलः  
  
श्रीआनन्दभैरवी उवाच  
अथातः सम्प्रवक्ष्यामि विवेकगुणलक्षणम् ।  
वर्णध्यानानन्तरं हि पूजनं तन्महाफलम् ॥ ५७-१ ॥  
पूजया लभेत पूजां विवेकं भावसम्भवम् ।  
काकिनीश्वरसंयोगं भावं परमदुर्लभम् ॥ ५७-२ ॥  
यजनं काकिनीदेव्या ईश्वरस्यापि भावनम् ।  
पूजाभावे महासिद्धिर्जायते तत्क्षणाच्छिव ॥ ५७-३ ॥  
भावेन लभ्यते पूजा विवेकं पूजया लभेत् ।  
विवेकं ब्रह्मभावं तु प्राप्नोति कोटिजन्मनि ॥ ५७-४ ॥  
अथवा लभ्यते शीघ्रं तवापि मदनुग्रहैः ।  
तत्प्रकारं शृणु प्राणवल्लभ त्रिपुरेश्वर ॥ ५७-५ ॥  
यस्य विज्ञानमात्रेण भवेत् परमभावकः ।  
विचिन्तयेद्वर्णपार्श्वे चतुदीक्षु क्रमेण तु ॥ ५७-६ ॥  
सिद्धेश्वरान् योगयुक्तान् महापुरुषसंश्रितान् ।  
ब्रह्माणं परमं हंसं रुद्रं विश्वेश्वरं प्रभुम् ॥ ५७-७ ॥  
मृत्युञ्जयं महाकालं नीलकण्ठं सुरेश्वरम् ।  
श्रीविष्णुं कमलानाथं पञ्चचूडं कुमारकम् ॥ ५७-८ ॥  
चन्द्रं सूर्यं प्रजानाथं दक्षं मुनीन्द्रमेव च ।  
प्रचेतसं मरीचिञ्च कश्यपं पुलहं तथा ॥ ५७-९ ॥  
वशिष्ठञ्च भृगुञ्चैव गौतमं कपिलं मुनिम् ।  
पुलस्त्यञ्च क्रतुञ्चैव प्रह्लादं कर्दमं तथा ॥ ५७-१० ॥  
अथर्वाङ्गिरसषीञ्च बालखिल्यान् मरीचिपान् ।  
मानसञ्चान्तरीक्षञ्च विद्याश्च पवनं विभुम् ॥ ५७-११ ॥  
तेजसञ्च जलञ्चैव महीस्पर्शञ्च शब्दकम् ।  
तथा रूपं रसं गन्धं प्रकृतिञ्च विकारकम् ॥ ५७-१२ ॥  
यञ्चान्यत् कारणं सर्वं भुवाक्षयं चराचरम् ।  
तत्पार्श्वगामिनो देवा सेन्द्रा भ्रमन्ति नित्यशः ॥ ५७-१३ ॥  
अगस्त्यश्च महातेजा मार्कण्ण्डेयश्च वीर्यवान् ।  
यमदग्निर्भरद्वाजः संवर्तश्च्यवनस्तथा ॥ ५७-१४ ॥  
दुर्वासाश्च महाभाग ऋष्यशृगंश्च धामीकः ।  
सनत्कुमारो भगवान् योगाचार्यो महातपाः ॥ ५७-१५ ॥  
असितो देवलश्चैव जैगीषव्यश्च तत्त्ववित् ।  
ऋषभाजीतशक्रश्च महावीर्यस्तथा मणिः ॥ ५७-१६ ॥  
आयुर्वेदं तथाष्टाङ्गमेते भान्ति स्वमूर्तयः ।  
चन्द्रमाः सह नक्षत्रैरादित्यैश्च गभस्तिभिः ॥ ५७-१७ ॥  
वायव ऋतवश्चैव सङ्कल्पः प्राण एव च ।  
मूतीमन्तो महात्मानो महाव्रतपरायणाः ॥ ५७-१८ ॥  
एते चान्ये च बहव ईश्वरं समुपासते ।  
एते पार्श्वे चिन्तनीया वर्णानां साधकोत्तमैः ॥ ५७-१९ ॥  
तत्पार्श्वस्थः प्रभाकोटिधारकः प्रतिभाति च ।  
अर्थो धर्मश्च कामश्च हर्षो द्वेषस्तथा दमः ॥ ५७-२० ॥  
तत्र गन्धर्वमुख्याश्च सहिताप्सरसस्तथा ।  
विंशतिः सप्त चैवान्ये लोकपालाश्च सर्वशः ॥ ५७-२१ ॥  
शुक्रो बृहस्पतिश्चैव बुधोऽङ्गारक एव च ।  
शनैश्चरश्च राहुश्च ग्रहाः सर्वे तथैव च ॥ ५७-२२ ॥  
मन्त्रो रथन्तरश्चैव हविष्मान् वसुमानपि ।  
आदित्याः साधिराजानो नानावृन्दैरुपासिताः ॥ ५७-२३ ॥  
मरुतो विश्वकर्मा च वसवश्च कपालिनः ।  
तथा पितृगणाः सर्वे सर्वाणि च हवींष्यथ ॥ ५७-२४ ॥  
ऋग्वेदः सामवेदश्च यजुर्वेदस्तथा विधिः ।  
अथर्ववेदश्च तथा सर्वशास्त्राणि चैव हि ॥ ५७-२५ ॥  
इतिहासोपदेशश्च वेदाङ्गानि च सर्वशः ।  
ग्रहा यज्ञाश्च सोमाश्च दैवतानि च सर्वशः ॥ ५७-२६ ॥  
सावित्री तारिणी दुर्गा वाणी सप्तविधा तथा ।  
मेधा धृतिः स्मृतिश्चैव प्रज्ञा बुद्धिर्यशः क्षमा ॥ ५७-२७ ॥  
सामानि श्रुतिशास्त्राणि गाथास्तु विविधास्तथा ।  
भाष्याणि तर्कयुक्तानि देहवन्ति विभान्ति च ॥ ५७-२८ ॥  
नाटिका विविधाः कार्याः कथाख्यायिककारिकाः ।  
अत्र तिष्ठन्ति ये पुण्या ये पुण्या गुरुपूजकाः ॥ ५७-२९ ॥  
क्षणा लवा मुहूर्ताश्च दिवारात्रिश्च सर्वतः ।  
अर्धमासास्तथामासाः ऋतवः षट् च शङ्कर ॥ ५७-३० ॥  
संवत्सराः पञ्चयुगं मासा रात्रिश्चतुवीधा ।  
कालचक्रञ्च यद्दव्यं नित्यमक्षयमव्ययम् ॥ ५७-३१ ॥  
धर्मचक्रस्तथा चापि नित्यमास्ते महेश्वर ।  
अदितिश्च दितिश्चैव रुद्रश्च विनता तथा ॥ ५७-३२ ॥  
कालिका युवती देवी सुरसा चाथ गौतमी ।  
प्राधा कद्रुश्च वै देव्यो देवतानाञ्च मातरः ॥ ५७-३३ ॥  
रुद्राणी श्रीश्च लक्ष्मीश्च भद्रा षष्ठी तथा परा ।  
पृथिवीसञ्ज्ञिता देवी ह्रीः स्वाहा कीती रेव च ॥ ५७-३४ ॥  
सुरा देवी शची चैव तथा पुष्टिररुन्धती ।  
संसिद्धि सिद्धिदा विद्या महादेवी रतिस्तथा ॥ ५७-३५ ॥  
एताश्चान्याश्च वै देव्य उपतस्थुरलङ्कृताः ।  
आदित्यावसवो रुद्रा मरुतश्चाश्विनावपि ॥ ५७-३६ ॥  
विश्वेदेवाश्च साध्याश्च पितरश्च महर्षयः ।  
राजर्षयस्तत्र भान्ति हरिश्चन्द्रादयः प्रभो ॥ ५७-३७ ॥  
सर्वे हेमकुण्डलिनः सर्वाऽलङ्कारभूषिताः ।  
भावुका गीतवाद्यादि निस्वनैर्मग्नदेहिनः ॥ ५७-३८ ॥  
भावयन्ति महेशानीं काकिनीं परमेश्वरीम् ।  
वर्णरूपां नित्यकलां महेश्वरपतिव्रताम् ॥ ५७-३९ ॥  
ईश्वरं भावयन्त्येते पूजयन्ति निरन्तरम् ।  
वेष्टिताः सुन्दराकाराः अष्टसिद्धिसमृद्धिदाः ॥ ५७-४० ॥  
एताः पूज्या महाकाल वर्णपार्श्वचराः प्रभाः ।  
प्रसीद नाथ स्वामीति नाम्ना मनसि पूजयेत् ॥ ५७-४१ ॥  
"वर्णेश्वर प्रियानन्दां काकिनीं पूजयाम्यहम्"  
इति मन्त्रेणैव पूज्या वर्णरूपा सरस्वती ॥ ५७-४२ ॥  
तदा प्रसन्नाः सिद्ध्यन्ति श्रीकाकिन्याः कलौ युगे ॥ ५७-४३ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे काकिनीश्वरवर्णपार्श्व चरयजनं नाम सप्तपञ्चाशत्तमः पटलः ॥ ५७ ॥  
  
  
अथाष्टपञ्चाशत्तमः पटलः  
  
श्रीआनन्दभैरवी उवाच  
अथाष्टसिद्धिमाहात्म्यं शृणु श्रीचन्द्रशेखर ।  
मन्त्रोद्धारं तथा न्यासं कवचाङ्ग तव प्रियम् ॥ ५८-१ ॥  
स्तोत्रं सहस्रनामाख्यं साष्टोत्तरमनुप्रियम् ।  
साकारध्यानमखिलं सालोक्यादिपदप्रदम् ॥ ५८-२ ॥  
यस्य करणमात्रेण सुरो भवति मानुषः ।  
वृक्षबीजाद् भवेद् वृक्षः श्रद्धयाश्च फलोदयः ॥ ५८-३ ॥  
तथा तथैव मन्त्राणामुदयो बीजयोगतः ।  
बीजं तु परमं ज्ञानं बीजाधीनं चराचरम् ॥ ५८-४ ॥  
बीजमाश्रित्य सर्वेन्द्राः प्रतिभान्ति महौजसः ।  
कोटिसूर्यप्रतीकाशाः प्राणस्थाननिवासिनः ॥ ५८-५ ॥  
के चाप्ययुतसूर्याभाः शतसूर्यसमप्रभाः ।  
केचिद् द्वादशसूर्याभाः को जनश्चैकभासुराः ॥ ५८-६ ॥  
कोपि नाम मुनिर्दीप्तः कोपि चन्द्रसमप्रभः ।  
कोपि श्रीकान्तिकिरणः शङ्खचक्रगदाधरः ॥ ५८-७ ॥  
एते बीजसमुद्भूता निर्बीजाश्च पञ्चदेवताः ।  
ब्रह्मविष्णुशिवानन्दभैरवाः प्राणदेवताः ॥ ५८-८ ॥  
ब्रह्माब्रह्मस्वरूपेण श्वासमार्गप्रवेशकः ।  
विष्णुर्वैष्णवतत्त्वेन कुम्भकान्तर्गतः प्रभुः ॥ ५८-९ ॥  
शिवः संहाररूपेण महाप्रलयगः प्रभुः ।  
आनन्दभैरवः श्रीमान् मूलज्ञानीपरात्परः ॥ ५८-१० ॥  
मूलाम्भोजाद् ब्रह्मरन्ध्रं यावत्तत्र प्रवेशिका ।  
प्राणविद्यास्वरूपेण बीजरूपा सनातनी ॥ ५८-११ ॥  
सा भाव्या योगिभिनीत्यं योगाङ्गैरतिभाव्यते ।  
योगशास्त्रं विना नाथ के जानन्ति महर्षयः ॥ ५८-१२ ॥  
अत्यन्तदुःखसाध्या सा योगिज्ञेया मनोयवा ।  
नानारूपा बृहद्रूपा श्वासोच्छ्वासप्रकाशिनी ॥ ५८-१३ ॥  
हृदयाम्भोजमध्यस्था ईश्वरस्थानवासिनी ।  
कालचञ्चुप्रकाशा सा सर्वभूतहृदिस्थिता ॥ ५८-१४ ॥  
सर्वेषां ज्ञानकर्त्ती च सर्वानन्दकरी हृदि ।  
सा देवी काकिनी विद्या ईश्वरी परमा कला ॥ ५८-१५ ॥  
विभाव्या कोटिसूर्याभा कोटिचन्द्रसमानना ।  
तस्या मन्त्रं महामन्त्रं ब्रह्ममन्त्रं हि योगिनाम् ॥ ५८-१६ ॥  
शृणुनाथ कुलानन्द भैरव्यादिमनुं मुदा ।  
एतन्मत्रप्रभावेण परात्मानं वशं नयेत् ॥ ५८-१७ ॥  
दीर्घप्रणवमुच्चार्य वामनेत्रं समुद्धरेत् ।  
मायान्ते वाग्भवं बीजं कामबीजं समुद्धरेत् ॥ ५८-१८ ॥  
कामबीजं तथैश्वर्ये नमोऽन्ते वह्निकामिनी ।  
एतन्मन्त्रप्रसादेन भवेत् कालवशः क्षणात् ॥ ५८-१९ ॥  
अत्यन्तसुखमाप्नोति भयाज्ञानापहो भवेत् ।  
कामेन पुटितं मन्त्रं वाग्भवेनापि वा प्रभो ॥ ५८-२० ॥  
स्वमन्त्रपुटितं कृत्वा सिद्धिः स्यादचिरादिह ।  
अथान्यमन्त्रं वक्ष्यामि सावधानोऽवधारय ॥ ५८-२१ ॥  
भद्रकालीं समुद्धृत्य किङ्किणीबीजमुद्धरेत् ।  
बालाबीजं समुद्धृत्य माहेश्वर्यै नमो द्विठः ॥ ५८-२२ ॥  
केवलं मूलमन्त्रेण पुटितं मूलमन्त्रकैः ।  
पूजयेत् परया भक्त्या हृदयाम्भोजमण्डले ॥ ५८-२३ ॥  
अप्रकाश्यमिमं मन्त्रं सर्वतन्त्रेषु गोपितम् ।  
लक्षजपेन सिद्धिः स्याद् हृदयाब्जे स्थरो भवेत् ॥ ५८-२४ ॥  
अकस्माद्दीपकलिकाकारं जीवं प्रपश्यति ।  
ततो भवेन्महायोगी ईश्वरीमन्त्रसाधनात् ॥ ५८-२५ ॥  
ध्यानं वक्ष्यामि पूजाया गुह्याद् गुह्यतरं परम् ।  
ध्यात्वा पाद्यादिभिर्नाथ मनःकल्पितपुष्पकैः ॥ ५८-२६ ॥  
पूजयेत्परया भक्त्या मन्त्रध्यानपरायणः ॥ ५८-२७ ॥  
शशधरशतकोटिश्रीमयूखप्रभायाः ।  
	या सुरतरुगुणशोभा निर्मला वेदहस्ता ।  
अरुणकिरणभाला हारमाला विलोला ।  
	हृदयकमलमध्ये श्रीश्वरीं तां भजामि ॥ ५८-२८ ॥  
एवं सर्वस्वरूपां तां विभाव्य हृदयाम्बुजे ।  
पुनः पुनः पूजयेद्वै त्रैलोक्योद्भवपुष्पकैः ॥ ५८-२९ ॥  
अवश्यं सिद्धिमाप्नोति पूजायोगप्रभावतः ।  
आयुरारोग्यजननं पूजनं सुमहाफलम् ॥ ५८-३० ॥  
ततो जपेन्महामन्त्रं वर्णामालाक्रमेण तु ।  
प्राणायामं ततः कृत्वा न्यसेत् सर्वाङ्गमध्यके ॥ ५८-३१ ॥  
मातृकाग्रन्थिनिकरे न्यसेत् पूर्वोक्तनामभिः ।  
यदुक्तं पूर्वपटले तेषां नामाभिरेव च ॥ ५८-३२ ॥  
विन्यस्य मन्त्रपुटितं मन्त्रन्यासं ततश्चरेत् ।  
काकिन्या अष्टशक्तीनां न्यासं कुर्यात्ततः परम् ॥ ५८-३३ ॥  
काकजिह्वाद्विकाण्डेशी कामाख्या काकिनी ध्वजा ।  
काकिनी काकमाला च काकचञ्चुप्रकाशिनी ॥ ५८-३४ ॥  
कोकिलाचाष्टशक्तीनां नाम्ना विन्यस्य मस्तके ।  
कण्ठकूपे न्यसेत्पश्चात् षोडशस्वरसम्पुटम् ॥ ५८-३५ ॥  
हृदये विन्यसेन्नाथ कादिद्वादशसम्पुटम् ।  
मन्त्रं विन्यस्य विधिना नाभौ मन्त्रेण सम्पुटम् ॥ ५८-३६ ॥  
डादिफान्तं तु विन्यस्य बादिलान्तं स्वलिङ्गके ।  
मूलाधारे मूलमन्त्रपुटितं वादिसान्तकम् ॥ ५८-३७ ॥  
विन्यस्य व्यापकं न्यासं कृत्वाङ्गानि च बन्धयेत् ।  
ततः प्राणायाममेकं कृत्वा प्राणान् समाश्रयेत् ॥ ५८-३८ ॥  
ततः स्तोत्रं पठेद्धीमान् तत्सर्वं शृणु शङ्कर ।  
हविष्याशी वशीभूत्वा साधयेदिह सिद्धये ॥ ५८-३९ ॥  
  
इति श्रीरुद्रयामले उत्तरतन्त्रे काकिनीसिद्धिसाधन नामाष्टपञ्चाशत्तमः पटलः ॥ ५८ ॥  
  
  
अथैकोनषष्टितमः पटलः  
  
श्रीआनन्दभैरवी उवाच   
ज्ञानेश्वरी शुभकरी परिभावनीया ।  
	योगेश्वरैर्हरिहरैर्गुरुभिर्महेन्द्रैः ।  
तां काकिनीं परशिवां परमेशपत्नीं ।  
	संस्तौमि चारुहृदयाम्बुजपीठमध्ये ॥ ५९-१ ॥  
एकाकिनी त्रिजगतामतिनाशकाले ।  
	त्वां काकिनीं समरकार्णा(ण्ड)ककाकपत्नीम् ।  
त्वं साक्षिणी भुवनभङ्गविधौ सकास्ते ।  
	भूषण्डकाकमहिषीव वयं भजामः ॥ ५९-२ ॥  
एकाकिनीं सकलधारणकालयोगे ।  
	आधार्य देहसमये सति काकिनीं त्वाम् ।  
वाय्वासने मनस आशु विकारनाशे ।  
	काकेन्द्रचञ्चुचलितामहमेवमीडे ॥ ५९-३ ॥  
भावोदये प्रणयिनीमगतौ च भावा ।  
	आह्लादयोगविभवे भुवनेश्वरीं त्वाम् ।  
मन्दारहाररुचिरे परमेश्वरि त्वं ।  
	रक्षां कुरु प्रथमतो मतिमाश्रयामि ॥ ५९-४ ॥  
चन्द्रोदये सुखमयी द्युतिकोटिदीप्ता ।  
	गोप्यागमे सुमतिभिः स्वमनांसि शुद्धा ।  
सा त्वं सुखात्वं भव भावविपूजनीये ।  
	रक्षां कुरु प्रथमभास्करमङ्घिरमीडे ॥ ५९-५ ॥  
ते पादपङ्कजमजस्रमहं भजामि ।  
	सानन्दबिन्दु विमलासनभावपुञ्जे ।  
गुञ्जावटीविमलमाल्यसुशोभिताङ्गे ।  
	स्यामेव मे चरमभावसमूहदात्री ॥ ५९-६ ॥  
पञ्चानने दशभुजे सकलास्त्रयुक्ते ।  
	विद्ये भये नरहरे नरहारभूषे ।  
प्रेतासने त्रिनयने जननी त्वमेव ।  
	रक्षे शुभे चरणपङ्कजमाश्रयामि ॥ ५९-७ ॥  
श्री सुन्दरि प्रणतरक्षिणि वेदमात-- ।  
	स्तारेश्वरी त्वमपि रक्ष विनाशकाले ।  
यद्येकभक्त इतिहासपुराणवक्ता ।  
	नित्यानुरक्तहरपादसरोजमीडे ॥ ५९-८ ॥  
ते श्रीपदं भुवनसारमनन्तसेव्यं ।  
	योगास्पदं कृतिभिराश्रयमेकयोगम् ।  
सर्वे भजन्ति निजमोक्षफलाय नित्यं ।  
	दीनोऽहमम्ब भुवनेशि मुदा भजामि ॥ ५९-९ ॥  
त्रैलोक्यपूजितपदं हृदयाम्बुजस्थं ।  
	चित्तप्रकाशकमले स्वसुखानुभूतम् ।  
मायाश्रयं सकलसिद्धिनिदानरूपं ।  
	मञ्जीरहारविनतं वरमाश्रयामि ॥ ५९-१० ॥  
कौटीरहारकमलप्रियमाल्यशोभे ।  
	शोभाकरे स्थिरतरा भव मे हृदब्जे ।  
भूमण्डले हि बलवान्कृतकृत्य एव  
	त्वामीश्वरीं हृदि मुदा सुखमाश्रयामि ॥ ५९-११ ॥  
नित्ये पुरा भजति योगसुसिद्धयेऽसौ ।  
	शम्भुगीरीश इति चेश्वरपार्श्वगामि ।  
सायुज्यनाथपदवीं गत ईशकान्ते ।  
	एकाकिनी कुलवताङ्घिरयुगं किमन्यैः ॥ ५९-१२ ॥  
ध्यायन्ति योगिन इहाघसमूहशैलं ।  
	संहार हेतुकसदाघविनाशनाय ।  
चित्तोत्सवाय विभवाय जयाय भूमेः ।  
	दीनोऽहमाशु विभजामि पदं श्रिये ते ॥ ५९-१३ ॥  
कृष्णे सिते विमलपीतनिभे सुरक्ते ।  
	वर्णाश्रये त्वमव मामतिदीनमेकम् ।  
पुत्रं तवैव चरणाम्बुजमेव कान्तं ।  
	नीलाम्बुजे स्थिरतरं कुरु कामदात्रि ॥ ५९-१४ ॥  
सर्वेश्वरी प्रियकरि भवभावहन्त्रि ।  
	नाना ध्वनिप्रणतकामदुघे विचित्रे ।  
रत्नाम्बरे सुखपदं यदि देहि दास्यं ।  
	त्वं चारुवर्णगलिते पदमाश्रयामि ॥ ५९-१५ ॥  
रत्नाकरे सकरुणेऽरुणकोटिवर्णे ।  
	स्वर्णादिनिमीतसृजापविशोभिताङ्गी ।  
त्वं काकिनी यदि कटाक्षनिपातमेकं ।  
	सर्वं कुरुष्व सुखमोक्षपथप्रमोदी ॥ ५९-१६ ॥  
आद्ये प्रवालविमलेऽमलमाल्यशोभे ।  
	सूक्ष्मेऽतिसूक्ष्मनिकरे करुणानिधाने ।  
( क ) बाले वले प्रचले चपले प्रलापे ।  
	योगेशि पादकमलं कुलमाश्रयामि ॥ ५९-१७ ॥  
( ख ) त्वं षोडशी खरतरा खरखड्गहस्ते ।  
	खड्गेश्वरी प्रखरवाक्यमाथाढ्यवक्त्रे ।  
म खर्जूरहाररुचिरे खलहन्त्रि तुभ्यं ।  
	नित्यं नमो नम उपेन्द्रगिरीन्द्रसेव्ये ॥ ५९-१८ ॥  
( ग ) गीतानते तरुतरे प्रणमामि नित्यं ।  
	गात्रेश्वरी गतिहरे गणनाथसेव्ये ।  
गायन्ति ते चरणपङ्कजसारगीतं ।  
	रक्षाप्रचण्डकलुषादनुपेक्षणीयम् ॥ ५९-१९ ॥  
( घ ) दीर्घस्वरे घनवरे घनघोरनादे ।  
	घोरानने नवघने घटनाघनानाम् ।  
घोरास्पदे घटगते घटशून्यकत्री ।  
	त्वं काकिनी समवतु क्षितिदोषजालात् ॥ ५९-२० ॥  
( ङ ) आनुस्वरे स्मरहरे ननु रूपविद्ये ।  
	संयोगिनीप्रबलशत्रुविनाशभूते ।  
रक्षेऽतिरक्ष करुणां कुरु देहि मोक्षं ।  
	 ( च ) 	चण्डि प्रचण्डनयने चरणं भजे ते ॥ ५९-२१ ॥  
( छ ) छत्रप्रदे छलहरे छदवासिनी त्वं ।  
	छद्मस्थिते हृदयपङ्कजदक्षयोगे ।  
( ज ) त्वां पूजये जयधरे यदुनाथजन्यो ।  
	जाये जयं यदिह देहि पदं भजामि ॥ ५९-२२ ॥  
( झ ) झङ्के झनज्वलयतीह रिपं पिबन्ति ।  
	त्वं कौशिकी सकलदेहविशोधनी त्वम् ।  
( न ) नित्येऽनुनासिकपदे सकलार्थदे त्वं ।  
 ( ञ ) 	रक्षां कुरुष्व विपदे कुलपुञ्जगुञ्जे ॥ ५९-२३ ॥  
 ( ट )	टङ्कारगेऽट्टहसने टललेऽट्टहासे ।  
	( ठ ) 		ठाक्कारिणी सठहरा परिनिष्ठिता त्वम् ।  
सिंहेष्टपृष्ठनिलयेऽस्थिरयोगभावं  
	हृत्पद्मके कुरु सदा सकलार्थदात्रि ॥ ५९-२४ ॥  
एतत्स्तोत्रं पठेद्धीमान् ध्यानन्यासपरायणः ।  
विभाव्य स्तौति यो योगी स योगी मोक्षभाग्भवेत् ॥ ५९-२५ ॥  
हृत्पङ्करुहमध्यस्थं स पश्यति जगत्त्रयम् ।  
अष्टसिद्धियुतः शीघ्रं जीवन्मुक्तो भवेन्नरः ॥ ५९-२६ ॥  
  
इति श्रीरुद्रयामले महातन्त्रोद्दीपने सिद्धमन्त्रप्रकरणे काकिनीस्तोत्रविन्यासो नामोनषष्टितमः   
पटलः ॥ ५९ ॥  
  
  
अथ षष्टितमः पटलः  
  
आनन्दभैरव उवाच  
वद कान्ते परानन्दे रहस्यं कुलसुन्दरि ।  
यस्य विज्ञानमात्रेण भवेद् गङ्गाधरो हरिः ॥ ६०-१ ॥  
ईश्वरस्य स्तवब्रह्मपरं निर्वाणसाधनम् ।  
शोभाकोटियोगपतेर्योगेन्द्रस्य परापतेः ॥ ६०-२ ॥  
ईश्वरं के न मानन्ति ब्रह्मविष्णुशिवादयः ।  
तस्य स्मरणमात्रेण महावाग्ग्मी च मृत्युजित् ॥ ६०-३ ॥  
मन्त्री वेदान्तसिद्धान्तं तं भजन्ति महर्षयः ।  
देवा मनुष्या गन्धर्वास्तं भजन्ति महेश्वरम् ॥ ६०-४ ॥  
अकालमृत्युहरणं सर्वदा सर्वतोमुखम् ।  
सदा तस्य स्तवं दिव्यं श्रोतुमिच्छामि शाङ्करि ॥ ६०-५ ॥  
श्रीआनन्दभैरवी उवाच   
कौल त्वं शृणु शङ्करप्रियकरं स्तोत्रं तदीशस्य च ।  
	श्रीनाथाय नमः कुलेश परमप्राणेश तुभ्यं मुदा ।  
सानन्दाय नमो भवाय पतये लोकेश्वरायो ॐ नमो ।  
	भूतेशाय गणाधिपाय यतये श्रीशूलिने ते नमः ॥ ६०-६ ॥  
कान्ताय प्रणवाय योगपतये योगेश्वरायो ॐ नमो ।  
	महारायाक्षरेश्वराय महते नित्याय नित्यं नमः ।  
स्वाधिष्ठानविभेदकाय हरये मूलाब्जसम्भेदिने ।  
	नाभेरम्बुजभेदिने हृदयाम्भोद्भदकाय्ॐ नमः ॥ ६०-७ ॥  
कालाय प्रणवाय मायवशिने नित्यं नमो भास्वते ।  
	मोक्षाय प्रमथेश्वराय कवये खट्वाङ्गहस्ताय ते ।  
भक्तिश्रीनिधये महेन्द्रखचराय मायाश्रयार्यो नमो ।  
	विज्ञानाय शिवाय सूक्ष्मगतये गूढाय भूयो नमः ॥ ६०-८ ॥  
सर्वज्ञाय जयाय भूतिपतये भूतेश्वराय प्रभो ।  
	पञ्चास्याय हराय देवपतये गौरीश्वराय श्रिये ।  
भोगायान्तरगामिने हरिहरायानन्दचिद्रूपिणे ।  
	कल्याणाय भगाय शुद्धमतिभिनीत्यं नमस्ते नमः ॥ ६०-९ ॥  
गोविन्दप्रियवल्लभाय विधये ब्रह्मादिकोत्पत्तये ।  
	उत्पत्तिस्थितिसंहृतिप्रकृतये बाह्याय विश्वेश्वर ।  
तुभ्यं काल नमो नमः प्रलययोगोल्लासिने भूभृते ।  
	विज्ञाताय गिरीन्द्रपूजित विभो भूताधिपायानिशम् ॥ ६०-१० ॥  
गौरीशाय गणाचीताय मनसे मान्याय भूवासिने ।  
	भूतोत्साहमहीशनाथशशिचूडाय प्रधानाय ते ।  
नित्यं नित्यकलाकुलाय फणिचूड।य प्रबुद्धाय ते ।  
	तेजःशान्तिपते सतां पतिपते निर्वाससे ते नमः ॥ ६०-११ ॥  
शोभाकोटियुताय चन्द्रकिरणाह्लादाय सूक्ष्माय ते  
	तुभ्यं नाथ नमो नमः प्रणमतामानन्दसिन्धूत्सवा ।  
हेरम्ब श्रयकातीकेयजनकानन्दप्रियाय प्रभो ।  
	पित्रे सर्वसुखाय सर्वपतये श्रीनीलकण्ठेश्वर ॥ ६०-१२ ॥  
त्रिब्रह्मापीतभूतये सुरतये श्रीभास्वते योगिना--  
	मानन्दोदयकारिणे कुलपते ते नाथ तुभ्यं नमः ।  
ब्रह्मानन्दकुलाय रौप्यगिरये सौन्दर्यसंसिद्धये  
	सर्वानन्दकराय सम्परतरायाढ्याय सत्यं नमः ॥ ६०-१३ ॥  
काशीशं कौशिकीशं सुरतरुकिरणं कारणाख्यं सुखाख्यं ।  
	गौरीशं गङ्गिरीशं गुरुमगुरुगिरिश्रेणिलिप्ताङ्गवङ्गम् ।  
घोषाख्यं मञ्जुघोषं घनगणघटितं घोरसङ्घट्टनादं  
	 चार्वीशं राघवेशं घनहृदि घटमामीश्वरं घौटकेश ॥ ६०-१४ ॥  
लाक्षाभाण्डं विशालो वसति तव करे स्थावरो जङ्गमो वा ।  
	भूताध्यक्षो वशिष्ठः स्वपरिजनकुले सर्वदा पाहि शम्भो ।  
भक्तिज्ञानं न दातुं चपलमलमणिश्रेणिमाला विलोला ।  
	लोकाभीतो कलङ्की विधिशतमुकुटश्रीपदाम्भोरुहं ते ॥ ६०-१५ ॥  
धूर्तः शौरिः प्रशान्तो विमलमधुरसामोदमानोऽप्रमत्तो ।  
	मायामोहापदेवी सुरमदमदनो दानसम्मानदाता ।  
त्वं नाथं श्रीपदाम्भोरुहविमलतले ते कथं ना सुरक्षे ।  
	पूर्वास्यो दक्षिणास्यो धनपतिवदनः पश्चिमास्यो मुनिस्त्वम् ॥ ६०-१६ ॥  
भेदी सिद्धान्तविद्याधरनिधिकिरणः कारणोऽनन्तशक्ति--  
	र्यः साक्षात् कामधेनुः स च धनपतिपः सर्वभोगानुरागी ।  
पादाम्भोजे हि नित्यं कलगिरिसुतानाथ ते योगिपत्वं ।  
	चित्तं मे चञ्चलाख्यं शशिधरकिरणो वाक्पते योगसिद्धिः ॥ ६०-१७॥  
कपर्दी श्रीखड्गासिवरगदया वेदभुजया ।  
	घनच्छायासङ्कोचरचनावशच्छद्मविजयः ।  
जयी जेता जायेर्जयमनुकरोतु श्रियतमो ।  
	ज्वलज्झञ्झावाते क्षणधर इह क्रोध इति मे ॥ ६०-१८ ॥  
अथाऽऽज्ञा चक्रान्तर्गतविवरमाच्छन्नजटिलः ।  
	प्रतिज्ञाभङ्गस्थकटकशतकोटिप्रकटितः ।  
कुठारस्ते क्रोधी कमठकटवासी कठिनहा ।  
	ककाराद्यं नत्वा दशकिरणमानोऽवतु सदा ॥ ६०-१९ ॥  
सुधाखण्डादेव्याः स्तवनपठनेन प्रियकरं ।  
	पदाम्भोजं चेति प्रचयति स्वभाग्यं कुलपते ।  
प्रधाने भूखण्डे जयति यदि मृत्युञ्जयपदं ।  
	विनोदं भूयोगं पचति सहसा प्रेमतरलः ॥ ६०-२० ॥  
यद्येवं प्रपठेदिदमनियतं कौलावलीसंयुतं ।  
	स्तोत्रं साररहस्यभारपरमानन्दैकचित्तस्थलम् ।  
योगीन्द्रावगतित्वमुक्तफलदं सर्वेश्वरत्वं पदं ।  
	चन्द्रादित्यसमागतं परपदाह्लादैकमात्रं लभेत् ॥ ६०-२१ ॥  
ते शम्भो यदि पादाम्भोरुहमङ्गलवल्लिका ।  
पूज्यते सर्वदा योगी निर्वाणगुणसिद्धये ॥ ६०-२२ ॥  
किन्न सिद्धयति भ्रूमध्ये शिवभक्तिप्रसादतः ॥ ६०-२३ ॥  
  
इति श्री रुद्रयामले उत्तरतन्त्रे महातन्त्रोद्दीपने अनाहत पद्मे सुरस्तवनं   
नाम षष्टितमः पटलः ॥ ६० ॥  
  
  
अथैकषष्टितमः पटलः  
  
श्रीआनन्दभैरव उवाच  
वद कल्याणि कामेशि त्रैलोक्यपरिपूजिते ।  
ब्रह्माण्डानन्तनिलये कैलासशिखरोज्ज्वले ॥ ६१-१ ॥  
कालिके कालरात्रिस्थे महाकालनिषेविते ।  
शब्दब्रह्मस्वरूपे त्वं वक्तुमर्हसि सादरात् ॥ ६१-२ ॥  
सहस्रनामयोगाख्यम् अष्टोत्तरमनन्तरम् ।  
अनन्तकोटिब्रह्माण्डं सारं परममङ्गलम् ॥ ६१-३ ॥  
ज्ञानसिद्धिकरं साक्षाद् अत्यन्तानन्दवर्धनम् ।  
सङ्केतशब्दमोक्षार्थं काकिनीश्वरसंयुतम् ॥ ६१-४ ॥  
परानन्दकरं ब्रह्म निर्वाणपदलालितम् ।  
स्नेहादभिसुखानन्दादादौ ब्रह्म वरानने ॥ ६१-५ ॥  
इच्छामि सर्वदा मातर्जगतां सुरसुन्दरि ।  
स्नेहानन्दरसोद्रेकसम्बन्धान् कथय द्रुतम् ॥ ६१-६ ॥  
श्रीआनन्दभैरवी उवाच  
ईश्वर श्रीनीलकण्ठ नागमालाविभूषित ।  
नागेन्द्रचित्रमालाढ्य नागाधिपरमेश्वर ॥ ६१-७ ॥  
काकिनीश्वरयोगाढ्यं सहस्रनाम मङ्गलम् ।  
अष्टोत्तरं वृताकारं कोटिसौदामिनीप्रभम् ॥ ६१-८ ॥  
आयुरारोग्यजननं शृणुष्वावहितो मम ।  
अनन्तकोटिब्रह्माण्डसारं नित्यं परात्परम् ॥ ६१-९ ॥  
साधनं ब्रह्मणो ज्ञानं योगानां योगसाधनम् ।  
सार्वज्ञगुह्यसंस्कारं संस्कारादिफलप्रदम् ॥ ६१-१० ॥  
वाञ्छासिद्धिकरं साक्षान्महापातकनाशनम् ।  
महादारिद्र्यशमनं महैश्वर्यप्रदायकम् ॥ ६१-११ ॥  
जपेद्यः प्रातरि प्रीतो मध्याह्नेऽस्तमिते रवौ ।  
नमस्कृत्य जपेन्नाम ध्यानयोगपरायणः ॥ ६१-१२ ॥  
काकिनीश्वरसंयोगं ध्यानं ध्यानगुणोदयम् ।  
आदौ ध्यानं समाचर्य निर्मलोऽमलचेतसा ॥ ६१-१३ ॥  
ध्यायेद् देवीं महाकालीं काकिनीं कालरूपिणीम् ।  
परानन्दरसोन्मत्तां श्यामां कामदुघां पराम् ॥ ६१-१४ ॥  
चतुर्भुजां खड्गचर्मवरपद्मधरां हराम् ।  
शत्रुक्षयकरीं रत्नाऽलङ्कारकोटिमण्डिताम् ॥ ६१-१५ ॥  
तरुणानन्दरसिकां पीतवस्त्रां मनोरमाम् ।  
केयूरहारललितां ताटङ्कद्वयशोभिताम् ॥ ६१-१६ ॥  
ईश्वरीं कामरत्नाख्यां काकचञ्चुपुटाननाम् ।  
सुन्दरीं वनमालाढ्यां चारुसिंहासनस्थिताम् ॥ ६१-१७ ॥  
हृत्पद्मकणीकामध्याकाशसौदामिनीप्रभाम् ।  
एवं ध्यात्वा पठेन्नाममङ्गलानि पुनः पुनः ॥ ६१-१८ ॥  
ईश्वरं कोटिसूर्याभं ध्यायेद्धृदयमण्डले ।  
चतुर्भुजं वीररूपं लावण्यं भावसम्भवम् ॥ ६१-१९ ॥  
श्यामं हिरण्यभूषाङ्गं चन्द्रकोटिसुशीतलम् ।  
अभयं वरदं पद्मं महाखड्गधरं विभुम् ॥ ६१-२० ॥  
किरीटिनं महाकायं स्मितहास्यं प्रकाशकम् ।  
हृदयाम्बुजमध्यस्थं नूपुरैरुपशोभितम् ॥ ६१-२१ ॥  
कोटिकालानलं दीप्तं काकिनीदक्षिणस्थितम् ।  
एवं विचिन्त्य मनसा योगिनं परमेश्वरम् ॥ ६१-२२ ॥  
ततः पठेत् सहस्राख्यं वदामि शृणु तत्प्रभो ॥ ६१-२३ ॥  
अस्य श्रीकाकिनीश्वरसहस्रनामस्तोत्रस्य ब्रह्माऋषिर्गायत्रीच्छन्दो जगदीश्वर काकिनी देवता   
निर्वाणयोगार्थ सिद्धयर्थे जपे विनियोगः ।  
ॐ ईश्वरः काकिनीशान ईशान कमलेश्वरी ।  
ईशः काकेश्वरीशानी ईश्वरीशः कुलेश्वरी ॥ ६१-२४ ॥  
ईशमोक्षः कामधेनुः कपर्दीशः कपदीनी ।  
कौलः कुलीनान्तरगा कविः काव्यप्रकाशिनी ॥ ६१-२५ ॥  
कलादेशः सुकविता कारणः करुणामयी ।  
कञ्जपत्रेक्षणः काली कामः कोलावलीश्वरी ॥ ६१-२६ ॥  
किरातरूपी कैवल्या किरणः कामनाशना ।  
कार्णाटेशः सकर्णाटी कलिकः कालिकापुटा ॥ ६१-२७ ॥  
किशोरः कीशुनमिता केशवेशः कुलेश्वरी ।  
केशकिञ्जल्ककुटिलः कामराजकुतूहला ॥ ६१-२८ ॥  
करकोटिधरः कूटा क्रियाक्रूरः क्रियावती ।  
कुम्भहा कुम्भहन्त्री च कटकच्छकलावती ॥ ६१-२९ ॥  
कञ्जवक्त्रः कालमुखी कोटिसूर्यकरानना ।  
कम्रः कलपः समृद्धिस्था कुपोऽन्तस्थः कुलाचला ॥ ६१-३० ॥  
कुणपः कौलपाकाशा स्वकान्तः कामवासिनी ।  
सुकृतिः शाङ्करी विद्या कलकः कलनाश्रया ॥ ६१-३१ ॥  
कर्कन्धुस्थः कौलकन्या कुलीनः कन्यकाकुला ।  
कुमारः केशरी विद्या कामहा कुलपण्डिता ॥ ६१-३२ ॥  
कल्कीशः कमनीयाङ्गी कुशलः कुशलावती ।  
केतकीपुष्पमालाढ्यः केतकीकुसुमान्विता ॥ ६१-३३ ॥  
कुसुमानन्दमालाढ्यः कुसुमामलमालिका ।  
कवीन्द्रः काव्यसम्भूतः काममञ्जीररञ्जिनी ॥ ६१-३४ ॥  
कुशासनस्थः कौशल्याकुलपः कल्पपादपा ।  
कल्पवृक्षः कल्पलता विकल्पः कल्पगामिनी ॥ ६१-३५ ॥  
कठोरस्थः काचनिभा करालः कालवासिनी ।  
कालकूटाश्रयानन्दः कर्कशाकाशवाहिनी ॥ ६१-३६ ॥  
कटधूमाकृतिच्छायो विकटासनसंस्थिता ।  
कायधारी कूपकरी करवीरागतः कृषी ॥ ६१-३७ ॥  
कालगम्भीरनादान्ता विकलालापमानसा ।  
प्रकृतीशः सत्प्रकृतिः प्रकृष्टः कषीणीश्वरी ॥ ६१-३८ ॥  
भगवान् वारुणीवर्णा विवर्णो वर्णरूपिणी ।  
सुवर्णवर्णो हेमाभो महान् महेन्द्रपूजिता ॥ ६१-३९ ॥  
महात्मा महतीशानी मेहेशो मत्तगामिनी ।  
महावीरो महावेगा महालक्ष्मीश्वरो मतिः ॥ ६१-४० ॥  
महादेवो महादेवी महानन्दो महाकला ।  
महाकालो महाकाली महाबलो महाबला ॥ ६१-४१ ॥  
महामान्यो महामान्या महाधन्यो महाधनी ।  
महामालो महामाला महाकाशो महाकाशा ॥ ६१-४२ ॥  
महायशो महायज्ञा महाराजो महारजा ।  
महाविद्यो महाविद्या महामुख्यो महामखी ॥ ६१-४३ ॥  
महारात्रो महारात्रिर्महाधीरो महाशया ।  
महाक्षेत्रो महाक्षेत्रा कुरुक्षेत्रः कुरुप्रिया ॥ ६१-४४ ॥  
महाचण्डो महोग्रा च महामत्तो महामतिः ।  
महावेदो महावेदा महोत्साहो महोत्सवा ॥ ६१-४५ ॥  
महाकल्पो महाकल्पा महायोगो महागतिः ।  
महाभद्रो महाभद्रा महासूक्ष्मो महाचला ॥ ६१-४६ ॥  
महावाक्यो महावाणी महायज्वा महाजवा ।  
महामूतीर्महाकान्ता महाधर्मो महाधना ॥ ६१-४७ ॥  
महामहोग्रो महिषी महाभोग्यो महाप्रभा ।  
महाक्षेमो महामाया महामाया महारमा ॥ ६१-४८ ॥  
महेन्द्रपूजिता माता विभालो मण्डलेश्वरी ।  
महाविकालो विकला प्रतलस्थललामगा ॥ ६१-४९ ॥  
कैवल्यदाता कैवल्या कौतुकस्थो विकषीणी ।  
वालाप्रतिर्वालपत्नी बलरामो वलाङ्गजा ॥ ६१-५० ॥  
अवलेशः कामवीरा प्राणेशः प्राणरक्षिणी ।  
पञ्चमाचारगः पञ्चापञ्चमः पञ्चमीश्वरी ॥ ६१-५१ ॥  
प्रपञ्चः पञ्चरसगा निष्प्रपञ्चः कृपामयी ।  
कामरूपी कामरूपा कामक्रोधविवजीता ॥ ६१-५२ ॥  
कामात्मा कामनिलया कामाख्या कामचञ्चला ।  
कामपुष्पधरः कामा कामेशः कामपुष्पिणी ॥ ६१-५३ ॥  
महामुद्राधरो मुद्रा सन्मुद्रः काममुद्रिका ।  
चन्द्रार्धकृतभालाभो विधुकोटिमुखाम्बुजा ॥ ६१-५४ ॥  
चन्द्रकोटिप्रभाधारी चन्द्रज्योतिःस्वरूपिणी ।  
सूर्याभो वीरकिरणा सूर्यकोटिविभाविता ॥ ६१-५५ ॥  
मिहिरेशो मानवका अन्तर्ग्गामी निराश्रया ।  
प्रजापतीशः कल्याणी दक्षेशः कुलरोहिणी ॥ ६१-५६ ॥  
अप्रचेताः प्रचेतस्था व्यासेशो व्यासपूजिता ।  
काश्यपेशः काश्यपेशी भृग्वीशो भार्गवेश्वरी ॥ ६१-५७ ॥  
वशिष्ठः प्रियभावस्थो वशिष्ठबाधितापरा ।  
पुलस्त्यपूजितो देवः पुलस्त्यचित्तसंस्थिता ॥ ६१-५८ ॥  
अगस्त्यार्च्योऽगस्त्यमाता प्रह्लादेशो वलीश्वरी ।  
कर्दमेशः कर्दमाद्या बालको बालपूजिता ॥ ६१-५९ ॥  
मनस्थश्चान्तरिक्षस्था शब्दज्ञानी सरस्वती ।  
रूपातीता रूपशून्या विरूपो रूपमोहिनी ॥ ६१-६० ॥  
विद्याधरेशो विद्येशी वृषस्थो वृषवाहिनी ।  
रसज्ञो रसिकानन्दा विरसो रसवजीता ॥ ६१-६१ ॥  
सौनः सनत्कुमारेशी योगचर्येश्वरः प्रिया ।  
दुर्वाशाः प्राणनिलयः साङ्ख्ययोगसमुद्भवा ॥ ६१-६२ ॥  
असङ्ख्येयो मांसभक्षा सुमांसाशी मनोरमा ।  
नरमांसविभोक्ता च नरमांसविनोदिनी ॥ ६१-६३ ॥  
मीनवक्त्रप्रियो मीना मीनभुङ्मीनभक्षिणी ।  
रोहिताशी मत्स्यगन्धा मत्स्यनाथो रसापहा ॥ ६१-६४ ॥  
पार्वतीप्रेमनिकरो विधिदेवाधिपूजिता ।  
विधातृवरदो वेद्या वेदो वेदकुमारिका ॥ ६१-६५ ॥  
श्यामेशो सितवर्णा च चासितोऽसितरूपिणी ।  
महामत्ताऽऽसवाशी च महामत्ताऽऽसवप्रिया ॥ ६१-६६ ॥  
आसवा ढ्योऽमनादेवी निर्मलासवपामरा ।  
विसत्तो मदिरामत्ता मत्तकुञ्जरगामिनी ॥ ६१-६७ ॥  
मणिमालाधरो मालामातृकेशः प्रसन्नधीः ।  
जरामृत्युहरो गौरी गायनस्थो जरामरा ॥ ६१-६८ ॥  
सुचञ्चलोऽतिदुर्धर्षा कण्ठस्थो हृद्गता सती ।  
अशोकः शोकरहिता मन्दरस्थो हि मन्त्रिणी ॥ ६१-६९ ॥  
मन्त्रमालाधरानन्दो मन्त्रयन्त्रप्रकाशिनी ।  
मन्त्रार्थचैतन्यकरो मन्त्रसिद्धिप्रकाशिनी ॥ ६१-७० ॥  
मन्त्रज्ञो मन्त्रनिलया मन्त्रार्थामन्त्रमन्त्रिणी ।  
बीजध्यानसमन्तस्था मन्त्रमालेऽतिसिद्धिदा ॥ ६१-७१ ॥  
मन्त्रवेत्ता मन्त्रसिद्धिर्मन्त्रस्थो मान्त्रिकान्तरा ।  
बीजस्वरूपो बीजेशी बीजमालेऽति बीजिका ॥ ६१-७२ ॥  
बीजात्मा बीजनिलया बीजाढ्या बीजमालिनी ।  
बीजध्यानो बीजयज्ञा बीजाढ्या बीजमालिनी ॥ ६१-७३ ॥  
महाबीजधरो बीजा बीजाढ्या बीजवल्लभा ।  
मेघमाला मेघमालो वनमाली हलायुधा ॥ ६१-७४ ॥  
कृष्णाजिनधरो रौद्रा रौद्रा रौद्रगणाश्रया ।  
रौद्रप्रियो रौद्रकर्त्री रौद्रलोकप्रदः प्रभा ॥ ६१-७५ ॥  
विनाशी सर्वगानां च सर्वाणी सर्वसम्पदा ।  
नारदेशः प्रधानेशी वारणेशो वनेश्वरी ॥ ६१-७६ ॥  
कृष्णेश्वरः केशवेशी कृष्णवर्णस्त्रिलोचना ।  
कामेश्वरो राघवेशी बालेशी वा बाणपूजितः ॥ ६१-७७ ॥  
भवानीशो भवानी च भवेन्द्रो भववल्लभा ।  
भवानन्दोऽतिसूक्ष्माख्या भवमूतीर्भवेश्वरी ॥ ६१-७८ ॥  
भवच्छायो भवानन्दो भवभीतिहरो वला ।  
भाषाज्ञानीभाषमाला महाजीवोऽतिवासना ॥ ६१-७९ ॥  
लोभापम्दो लोभकर्त्री प्रलोभो लोभवधीनी ।  
मोहातीतो मोहमाता मोहजालो महावती ॥ ६१-८० ॥  
मोहमुद्गरधारी च मोहमुद्गरधारिणी ।  
मोहान्वितो मोहमुग्धा कामेशः कामिनीश्वरी ॥ ६१-८१ ॥  
कामलापकरोऽकामा सत्कामो कामनाशिनी ।  
बृहन्मुखो बृहन्नेत्रा पद्माभोऽम्बुजलोचना ॥ ६१-८२ ॥  
पद्ममालः पद्ममाला श्रीदेवो देवरक्षिणी ।  
असितोऽप्यसिता चैव आह्लादो देवमातृका ॥ ६१-८३ ॥  
नागेश्वरः शैलमाता नागेन्द्रो वै नगात्मजा ।  
नारायणेश्वरः कीतीः सत्कीतीः कीतीवधीनी ॥ ६१-८४ ॥  
कातीकेशः कातीकी च विकर्ता गहनाश्रया ।  
विरक्तो गरुडारूढा गरुडस्थो हि गारुडी ॥ ६१-८५ ॥  
गरुडेशो गुरुमयी गुरुदेवो गुरुप्रदा ।  
गौराङ्गेशो गौरकन्या गङ्गेशः प्राङ्गणेश्वरी ॥ ६१-८६ ॥  
प्रतिकेशो विशाला च निरालोको निरीन्द्रिया ।  
प्रेतबीजस्वरूपश्च प्रेताऽलङ्कारभूषिता ॥ ६१-८७ ॥  
प्रेमगेहः प्रेमहन्त्री हरीन्द्रो हरिणेक्षणा ।  
कालेशः कालिकेशानी कौलिकेशश्च काकिनी ॥ ६१-८८ ॥  
कालमञ्जीरधारी च कालमञ्जीरमोहिनी ।  
करालवदनः काली कैवल्यदानदः कथा ॥ ६१-८९ ॥  
कमलापालकः कुन्ती कैकेयीशः सुतः कला ।  
कालानलः कुलज्ञा च कुलगामी कुलाश्रया ॥ ६१-९० ॥  
कुलधर्मस्थितः कौला कुलमार्गः कुलातुरा ।  
कुलजिह्वः कुलानन्दा कृष्णः कृष्णसमुद्भवा ॥ ६१-९१ ॥  
कृष्णेशः कृष्णमहिषी काकस्थः काकचञ्चुका ।  
कालधर्मः कालरूपा कालः कालप्रकाशिनी ॥ ६१-९२ ॥  
कालजः कालकन्या च कालेशः कालसुन्दरी ।  
खड्गहस्तः खर्पराढ्या खरगः खरखड्गनी ॥ ६१-९३ ॥  
खलबुद्धिहरः खेला खञ्जनेशः सुखाञ्जनी ।  
गीतप्रियो गायनस्था गणपालो गृहाश्रया ॥ ६१-९४ ॥  
गर्गप्रियो गयाप्राप्तिर्गर्गस्थो हि गभीरिणा ।  
गारुडीशो हि गान्धर्वी गतीशो गार्हवह्निजा ॥ ६१-९५ ॥  
गणगन्धर्वगोपालो गणगन्धर्वगो गता ।  
गभीरमानी सम्भेदो गभीरकोटिसागरा ॥ ६१-९६ ॥  
गतिस्थो गाणपत्यस्था गणनाद्यो गवा तनूः ।  
गन्धद्वारो गन्धमाला गन्धाढ्यो गन्धनिर्गमा ॥ ६१-९७ ॥  
गन्धमोहितसर्वाङ्गो गन्धचञ्चलमोहिनी ।  
गन्धपुष्पधूपदीपनैवेद्यादिप्रपूजिता ॥ ६१-९८ ॥  
गन्धागुरुसुकस्तूरी कुङ्कुमादिविमण्डिता ।  
गोकुला मधुरानन्दा पुष्पगन्धान्तरस्थिता ॥ ६१-९९ ॥  
गन्धमादनसम्भूतपुष्पमाल्यविभूषितः ।  
रत्ना द्यशेषालङ्कारमालामण्डितविग्रहः ॥ ६१-१०० ॥  
स्वर्णाद्यशेषालङ्कारहारमालाविमण्डिता ।  
करवीरा युतप्रख्यरक्तलोचनपङ्कजः ॥ ६१-१०१ ॥  
जवाकोटिकोटिशत चारुलोचनपङ्कजा ।  
घनकोटिमहानास्य पङ्कजालोलविग्रहा ॥ ६१-१०२ ॥  
घर्घरध्वनिमानन्दकाव्याम्बुधिमुखाम्बुजा ।  
घोरचित्रसर्पराज मालाकोटिशताङ्कभृत् ॥ ६१-१०३ ॥  
घनघोरमहानाग चित्रमालाविभूषिता ।  
घण्टाकोटिमहानादमानन्दलोलविग्रहः ॥ ६१-१०४ ॥  
घण्टाडमरुमन्त्रादि ध्यानानन्दकराम्बुजा ।  
घटकोटिकोटिशतसहस्रमङ्गलासना ॥ ६१-१०५ ॥  
घण्टाशङ्खपद्मचक्रवराभयकराम्बुजा ।  
घातको रिपुकोटीनां शुम्भादीनां तथा सताम् ॥ ६१-१०६ ॥  
घातिनीदैत्यघोराश्च शङ्खानां सततं तथा ।  
चार्वाकमतसङ्घातचतुराननपङ्कजः ॥ ६१-१०७ ॥  
चञ्चलानन्दसर्वार्थसारवाग्वादिनीश्वरी ।  
चन्द्रकोटिसुनिर्माल मालालम्बितकण्ठभृत् ॥ ६१-१०८ ॥  
चन्द्रकोटिसमानस्य पङ्केरुहमनोहरा ।  
चन्द्रज्योत्स्नायुतप्रख्यहारभूषितमस्तकः ॥ ६१-१०९ ॥  
चन्द्रबिम्बसहस्राभायुतभूषितमस्तकः ।  
चारुचन्द्रकान्तमणिमणिहारायुताङ्गभृत् ॥ ६१-११० ॥  
चन्दनागुरुकस्तूरी कुङ्कुमासक्तमालिनी ।  
चण्डमुण्डमहामुण्डायुतनिर्मलमाल्यभृत् ॥ ६१-१११ ॥  
चण्डमुण्डघोरमुण्डनिर्माणकुलमालिनी  
चण्डाट्टहासघोराढ्यवदनाम्भोजचञ्चलः ॥ ६१-११२ ॥  
चलत्खञ्जननेत्राम्भोरुहमोहितशङ्करा ।  
चलदम्भोजनयनानन्दपुष्पकरमोहितः ॥ ६१-११३ ॥  
चलदिन्दुभाषमाणावग्रहखेदचन्द्रिका ।  
चन्द्रार्धकोटिकिरणचूडामण्डलमण्डितः ॥ ६१-११४ ॥  
चन्द्रचूडाम्भोजमाला उत्तमाङ्गविमण्डितः ।  
चलदर्कसहस्रान्त रत्नहारविभूषितः ॥ ६१-११५ ॥  
चलदर्ककोटिशतमुखाम्भोजतपोज्ज्वला ।  
चारुरत्नासनाम्भोजचन्द्रिकामध्यसंस्थितः ॥ ६१-११६ ॥  
चारुद्वादशपत्रादि कणीकासुप्रकाशिका ।  
चमत्कार--ग--टङ्कारधुनर्बाणकराम्बुजः ॥ ६१-११७ ॥  
चतुर्थवेदगाथादि स्तुतिकोटिसुसिद्धिदा ।  
चलदम्बुजनेत्रार्कवह्निचन्द्रत्रयान्वितः ॥ ६१-११८ ॥  
चलत्सहस्रसङ्ख्यात पङ्कजादिप्रकाशिका ।  
चमत्काराट्टहासास्य स्मितपङ्कजराजयः ॥ ६१-११९ ॥  
चमत्कारमहाघोरसाट्टाट्टहासशोभिता ।  
छायासहस्रसंसारशीतलानिलशीतलः ॥ ६१-१२० ॥  
छदपद्मप्रभामानसिंहासनसमास्थिता ।  
छलत्कोटिदैत्यराजमुण्डमालाविभूषितः ॥ ६१-१२१ ॥  
छिन्नादिकोटिमन्त्रार्थज्ञानचैतन्यकारिणी ।  
चित्रमार्गमहाध्वान्तग्रन्थिसम्भेदकारकः ॥ ६१-१२२ ॥  
अस्त्रकास्त्रादिब्रह्मास्त्रसहस्रकोटिधारिणी ।  
अजामांसादिसद्भक्ष--रसामोदप्रवाहगः ॥ ६१-१२३ ॥  
छेदनादिमहोग्रास्त्रे भुजवामप्रकाशिनी ।  
जयाख्यादिमहासाम ज्ञानार्थस्य प्रकाशकः ॥ ६१-१२४ ॥  
जायागणहृदम्भोज बुद्धिज्ञानप्रकाशिनी ।  
जनार्दनप्रेमभाव महाधनसुखप्रदः ॥ ६१-१२५ ॥  
जगदीशकुलानन्दसिन्धुपङ्कजवासिनी ।  
जीवनास्थादिजनकः परमानन्दयोगिनाम् ॥ ६१-१२६ ॥  
जननी योगशास्त्राणां भक्तानां पादपद्मयोः ।  
रुक्षपवननिर्वातमहोल्कापातकारुणः ॥ ६१-१२७ ॥  
झर्झरीमधुरी वीणा वेणुशङ्खप्रवादिनी ।  
झनत्कारौघसंहारकरदण्डविशानधृक् ॥ ६१-१२८ ॥  
झर्झरीनायिकार्य्यादिकराम्भोजनिषेविता ।  
टङ्कारभावसंहारमहाजागरवेशधृक् ॥ ६१-१२९ ॥  
टङ्कासिपाशुपातास्त्रचर्मकार्मुकधारिणी ।  
टलनानलसङ्घट्टपट्टाम्बरविभूषितः ॥ ६१-१३० ॥  
टुल्टुनी किङ्किणी कोटि विचित्रध्वनिगामिनी ।  
ठं ठं ठं मनुमूलान्तः स्वप्रकाशप्रबोधकः ॥ ६१-१३१ ॥  
ठं ठं ठं प्रखराह्लादनादसम्वादवादिनी ।  
ठं ठं ठं कूर्मपृष्ठस्थः कामचाकारभासनः ॥ ६१-१३२ ॥  
ठं ठं ठं बीजवह्निस्थ हातुकभ्रूविभूषिता ।  
डामरप्रखराह्लादसिद्धिविद्याप्रकाशकः ॥ ६१-१३३ ॥  
डिण्डिमध्वानमधुरवाणीसम्मुखपङ्कजा ।  
डं डं डं खरकृत्यादि मारणान्तःप्रकाशिका ॥ ६१-१३४ ॥  
ढक्कारवाद्यभूपूरतारसप्तस्वराश्रयः ।  
ढौं ढौं ढौं ढौकढक्कलं वह्निजायामनुप्रियः ॥ ६१-१३५ ॥  
ढं ढं ढं ढौं ढ ढं ढ कृत्येत्थाहेति वासिनी ।  
तारकब्रह्ममन्त्रस्थः श्रीपादपद्मभावकः ॥ ६१-१३६ ॥  
तारिण्यादिमहामन्त्र सिद्धिसर्वार्थसिद्धिदा ।  
तन्त्रमन्त्रमहायन्त्र वेदयोगसुसारवित् ॥ ६१-१३७ ॥  
तालवेतालदैतालश्रीतालादिसुसिद्धदा ।  
तरुकल्पलतापुष्पकलबीजप्रकाशकः ॥ ६१-१३८ ॥  
डिन्तिडीतालहिन्तालतुलसीकुलवृक्षजा ।  
अकारकूटविन्द्विन्दुमालामण्डितविग्रहः ॥ ६१-१३९ ॥  
स्थातृप्रस्थप्रथागाथास्थूलस्थित्यन्तसंहरा ।  
दरीकुञ्जहेममालावनमालादिभूषितः ॥ ६१-१४० ॥  
दारिद्र्यदुःखदहनकालानलशतोपमः ।  
दशसाहस्रवक्त्राम्भोरुहशोभितविग्रहः ॥ ६१-१४१ ॥  
पाशाभयवराह्लादधनधर्मादिवधीनी ।  
धर्मकोटिशतोल्लाससिद्धिऋद्धिसमृद्धिदा ॥ ६१-१४२ ॥  
ध्यानयोगज्ञानयोगमन्त्रयोगफलप्रदा ।  
नामकोटिशतानन्तसुकीतीगुणमोहनः ॥ ६१-१४३ ॥  
निमित्तफलसद्भावभावाभावविवजीता ।  
परमानन्दपदवी दानलोलपदाम्बुजः ॥ ६१-१४४ ॥  
प्रतिष्ठासुनिवृत्तादि समाधिफलसाधिनी ।  
फेरवीगणसन्मानवसुसिद्धिप्रदायकः ॥ ६१-१४५ ॥  
फेत्कारीकुलतन्त्रादि फलसिद्धिस्वरूपिणी ।  
वराङ्गनाकोटिकोटिकराम्भोजनिसेविता ॥ ६१-१४६ ॥  
वरदानज्ञानदान मोक्षदातिचञ्चला ।  
भैरवानन्दनाथाख्य शतकोटिमुदान्वितः ॥ ६१-१४७ ॥  
भावसिद्धिक्रियासिद्धि साष्टाङ्गसिद्धिदायिनी ।  
मकारपञ्चकाह्लादमहामोदशरीरधृक् ॥ ६१-१४८ ॥  
मदिरादिपञ्चतत्त्वनिर्वाणज्ञानदायिनी ।  
यजमानक्रियायोगविभागफलदायकः ॥ ६१-१४९ ॥  
यशः सहस्रकोटिस्थ गुणगायनतत्परा ।  
रणमध्यस्थकालाग्नि क्रोधधारसुविग्रहः ॥ ६१-१५० ॥  
काकिनीशाकिनीशक्तियोगादि काकिनीकला ।  
लक्षणायुतकोटीन्दुललाटतिलकान्वितः ॥ ६१-१५१ ॥  
लाक्षाबन्धूकसिन्दूरवर्णलावण्यलालिता ।  
वातायुतसहस्राङ्गघूर्णायमानभूधरः ॥ ६१-१५२ ॥  
विवस्वत्प्रेमभक्तिस्थ चरणद्वन्द्वनिर्मला ।  
श्रीसीतापतिशुद्धाङ्ग व्याप्तेन्द्रनीलसन्निभः ॥ ६१-१५३ ॥  
शीतनीलाशतानन्दसागरप्रेमभक्तिदा ।  
षट्पङ्केरुहदेवादिस्वप्रकाशप्रबोधिनी ॥ ६१-१५४ ॥  
महोमीस्थषडाधारप्रसन्नहृदयाम्बुजा ।  
श्यामप्रेमकलाबन्धसर्वाङ्गकुलनायकः ॥ ६१-१५५ ॥  
संसारसारशास्त्रादि सम्बन्धसुन्दराश्रया ।  
ह्रसौः प्रेतमहाबीजमालाचित्रितकण्ठधृक् ॥ ६१-१५६ ॥  
हकारवामकर्णाढ्य चन्द्रबिन्दुविभूषिता ।  
लयसृष्टिस्थितिक्षेत्रपानपालकनामधृक् ॥ ६१-१५७ ॥  
लक्ष्मीलक्षजपानन्दसिद्धिसिद्धान्तवणीनी ।  
क्षुन्निवृत्तिक्षपारक्षा क्षुधाक्षोभनिवारकः ॥ ६१-१५८ ॥  
क्षत्रियादिकुरुक्षेत्रारुणाक्षिप्तत्रिलोचना ।  
अनन्त इतिहासस्थ आज्ञागामी च ईश्वरी ॥ ६१-१५९ ॥  
उमेश उटकन्येशी ऋद्धिस्थहृस्थगोमुखी ।  
गकारेश्वरसंयुक्त त्रिकुण्डदेवतारिणी ॥ ६१-१६० ॥  
एणाचीशप्रियानन्द एरावतकुलेश्वरी ।  
ओढ्र्पुष्पानन्तदीप्त ओढ्र्पुष्पानखाग्रका ॥ ६१-१६१ ॥  
एहृत्यशतकोटिस्थ औ दीर्घप्रणवाश्रया ।  
अङ्गस्थाङ्गदेवस्था अर्यस्थश्चार्यमेश्वरी ॥ ६१-१६२ ॥  
मातृकावर्णनिलयः सर्वमातृकलान्विता ।  
मातृकामन्त्रजालस्थः प्रसन्नगुणदायिनी ॥ ६१-१६३ ॥  
अत्युत्कटपथिप्रज्ञा गुणमातृपदे स्थिता ।  
स्थावरानन्ददेवेशो विसर्गान्तरगामिनी ॥ ६१-१६४ ॥  
अकलङ्को निष्कलङ्को निराधारो निराश्रया ।  
निराश्रयो निराधारो निर्बीजो बीजयोगिनी ॥ ६१-१६५ ॥  
निःशङ्को निस्पृहानन्दो सिन्धूरत्नावलिप्रभा ।  
आकाशस्थः खेचरी च स्वर्गदाता शिवेश्वरी ॥ ६१-१६६ ॥  
सूक्ष्मातिसूक्ष्मात्वैर्ज्ञेया दारापदुःखहारिणी ।  
नानादेशसमुद्भूतो नानालङ्कारलङ्कृता ॥ ६१-१६७ ॥  
नवीनाख्यो नूतनस्थ नयनाब्जनिवासिनी ।  
विषयाख्यविषानन्दा विषयाशी विषापहा ॥ ६१-१६८ ॥  
विषयातीतभावस्थो विषयानन्दघातिनी ।  
विषयच्छेदनास्त्रस्थो विषयज्ञाननाशिनी ॥ ६१-१६९ ॥  
संसारछेदकच्छायो भवच्छायो भवान्तका ।  
संसारार्थप्रवर्तश्च संसारपरिवतीका ॥ ६१-१७० ॥  
संसारमोहहन्ता च संसारार्णवतारिणी ।  
संसारघटकश्रीदासंसारध्वान्तमोहिनी ॥ ६१-१७१ ॥  
पञ्चतत्त्वस्वरूपश्च पञ्चतत्त्वप्रबोधिनी ।  
पाथीवः पृथिवीशानी पृथुपूज्यः पुरातनी ॥ ६१-१७२ ॥  
वरुणेशो वारुणा च वारिदेशो जलोद्यमा ।  
मरुस्थो जीवनस्था च जलभुग्जलवाहना ॥ ६१-१७३ ॥  
तेजः कान्तः प्रोज्ज्वलस्था तेजोराशेस्तु तेजसी ।  
तेजस्थस्तेजसो माला तेजः कीतीः स्वरश्मिगा ॥ ६१-१७४ ॥  
पवनेशश्चानिलस्था परमात्मा निनान्तरा ।  
वायुपूरककारी च वायुकुम्भकवधीनी ॥ ६१-१७५ ॥  
वायुच्छिद्रकरो वाता वायुनिर्गममुद्रिका ।  
कुम्भकस्थो रेचकस्था पूरकस्थातिपूरिणी ॥ ६१-१७६ ॥  
वाय्वाकाशाधाररूपी वायुसञ्चारकारिणी ।  
वायुसिद्धिकरो दात्री वायुयोगी च वायुगा ॥ ६१-१७७ ॥  
आकाशप्रकरो ब्राह्मी आकाशान्तर्गतद्रिगा ।  
आकाशकुम्भकानन्दो गगनाह्लादवधीनी ॥ ६१-१७८ ॥  
गगनाच्छन्नदेहस्थो गगनाभेदकारिणी ।  
गगनादिमहासिद्धो गगनग्रन्थिभेदिनी ॥ ६१-१७९ ॥  
कलकर्मा महाकाली कालयोगी च कालिका ।  
कालछत्रः कालहत्या कालदेवो हि कालिका ॥ ६१-१८० ॥  
कालब्रह्मस्वरूपश्च कालितत्त्वार्थरक्षिणी ।  
दिगम्बरो दिक्पतिस्था दिगात्मा दिगिभास्वरा ॥ ६१-१८१ ॥  
दिक्पालस्थो दिक्प्रसन्ना दिग्वलो दिक्कुलेश्वरी ।  
दिगघोरो दिग्वसना दिग्वीरा दिक्पतीश्वरी ॥ ६१-१८२ ॥  
आत्मार्थो व्यापितत्त्वज्ञ आत्मज्ञानी च सात्मिका ।  
आत्मीयश्चात्मबीजस्था चान्तरात्मात्ममोहिनी ॥ ६१-१८३ ॥  
आत्मसञ्ज्ञानकारी च आत्मानन्दस्वरूपिणी ।  
आत्मयज्ञो महात्मज्ञा महात्मात्मप्रकाशिनी ॥ ६१-१८४ ॥  
आत्मविकारहन्ता च विद्यात्मीयादिदेवता ।  
मनोयोगकरो दुर्गा मनः प्रत्यक्ष ईश्वरी ॥ ६१-१८५ ॥  
मनोभवनिहन्ता च मनोभवविवधीनी ।  
मनश्चान्तरीक्षयोगो निराकारगुणोदया ॥ ६१-१८६ ॥  
मनोनिराकारयोगी मनोयोगेन्द्रसाक्षिणी ।  
मनःप्रतिष्ठो मनसा मानशङ्का मनोगतिः ॥ ६१-१८७ ॥  
नवद्रव्यनिगूढार्थो नरेन्द्रविनिवारिणी ।  
नवीनगुणकर्मादिसाकारः खगगामिनी ॥ ६१-१८८ ॥  
अत्युन्मत्ता महावाणी वायवीशो महानिला ।  
सर्वपापापहन्ता च सर्वव्याधिनिवारिणी ॥ ६१-१८९ ॥  
द्वारदेवीश्वरी प्रीतिः प्रलयाग्निः करालिनी ।  
भूषण्डगणतातश्च भूःषण्डरुधिरप्रदा ॥ ६१-१९० ॥  
काकावलीशः सर्वेशी काकपुच्छधरो जया ।  
अजितेशो जितानन्दा वीरभद्रः प्रभावती ॥ ६१-१९१ ॥  
अन्तर्नाडीगतप्राणो वैशेषिकगुणोदया ।  
रत्ननिमीतपीठस्थः सिंहस्था रथगामिनी ॥ ६१-१९२ ॥  
कुलकोटीश्वराचार्यो वासुदेवनिषेविता ।  
आधारविरहज्ञानी सर्वाधारस्वरूपिणी ॥ ६१-१९३ ॥  
सर्वज्ञः सर्वविज्ञाना मार्तण्डो यश इल्वला ।  
इन्द्रेशो विन्ध्यशैलेशी वारणेशः प्रकाशिनी ॥ ६१-१९४ ॥  
अनन्तभुजराजेन्द्रो अनन्ताक्षरनाशिनी ।  
आशीर्वादस्तु वरदोऽनुग्रहोऽनुग्रहक्रिया ॥ ६१-१९५ ॥  
प्रेतासनसमासीनो मेरुकुञ्जनिवासिनी ।  
मणिमन्दिरमध्यस्थो मणिपीठनिवासिनी ॥ ६१-१९६ ॥  
सर्वप्रहरणः प्रेतो विधिविद्याप्रकाशिनी ।  
प्रचण्डनयनानन्दो मञ्जीरकलरञ्जिनी ॥ ६१-१९७ ॥  
कलमञ्जीरपादाब्जो बलमृत्युपरायणा ।  
कुलमालाव्यापिताङ्गः कुलेन्द्रः कुलपण्डिता ॥ ६१-१९८ ॥  
बालिकेशो रुद्रचण्डा बालेन्द्राः प्राणबालिका ।  
कुमारीशः काममाता मन्दिरेशः स्वमन्दिरा ॥ ६१-१९९ ॥  
अकालजननीनाथो विदग्धात्मा प्रियङ्करी ।  
वेदाद्यो वेदजननी वैराग्यस्थो विरागदा ॥ ६१-२०० ॥  
स्मितहास्यास्यकमलः स्मितहास्यविमोहिनी ।  
दन्तुरेशो दन्तुरु च दन्तीशो दशनप्रभा ॥ ६१-२०१ ॥  
दिग्दन्तो हि दिग्दशना भ्रष्टभुक् चर्वणप्रिया ।  
मांसप्रधाना भोक्ता च प्रधानमांसभक्षिणी ॥ ६१-२०२ ॥  
मत्स्यमांसमहामुद्रा रजोरुधिरभुक्प्रिया ।  
सुरामंसमहामीनमुद्रामैथुनसुप्रिया ॥ ६१-२०३ ॥  
कुलद्रव्यप्रियानन्दो मद्यादिकुलसिद्धिदा ।  
हृत्कण्ठभ्रूसहस्रारभेदनोऽन्ते विभेदिनी ॥ ६१-२०४ ॥  
प्रसन्नहृदयाम्भोजः प्रसन्नहृदयाम्बुजा ।  
प्रसन्नवरदानाढ्यः प्रसन्नवरदायिनी ॥ ६१-२०५ ॥  
प्रेमभक्तिप्रकाशाढ्यः प्रेमानन्दप्रकाशिनी ॥ ६१-२०६ ॥  
प्रभाकरफलोदयः परमसूक्ष्मपुरप्रिया ।  
	प्रभातरविरश्मिगः प्रथमभानुशोभान्विता ।  
प्रचण्डरिपुमन्मथः प्रचलितेन्दुदेहोद्गतः ।  
	 प्रभापटलपाटलप्रचयधर्मपुञ्जाचीता ॥ ६१-२०७ ॥  
सुरेन्द्रगणपूजितः सुरवरेशसम्पूजिता ।  
	सुरेन्द्रकुल सेवितो नरपतीन्द्रसंसेविता ।  
गणेन्द्र गणनायको गणपतीन्द्र देवात्मजा ।  
	भवार्णवगतारको जलधिकर्णधारप्रिया ॥ ६१-२०८ ॥  
सुरासुरकुलोद्भवः सुररिपुप्रसिद्धिस्थिता ।  
	सुरारिगणघातकः सुरगणेन्द्रसंसिद्धिदा ।  
अभीप्सितफलप्रदः सुरवरादिसिद्धिप्रदा ।  
	प्रियाङ्गज कुलार्थदः सुतधनापवर्गप्रदा ॥ ६१-२०९ ॥  
शिवस्वशिवकाकिनी हरहरा च भीमस्वना ।  
	क्षितीश इषुरक्षका समनदर्पहन्तोदया ।  
गुणेश्वर उमापती हृदयपद्मभेदी गतिः ।  
	क्षपाकरललाटधृक् स्वसुखमार्गसन्दायिनी ॥ ६१-२१० ॥  
श्मशानतटनिष्पट प्रचटहासकालङ्कृता ।  
	हठत्शठमनस्तटे सुरकपाटसञ्छेदकः ।  
स्मराननविवर्धनः प्रियवसन्तसम्बायवी ।  
	विराजितमुखाम्बुजः कमलमञ्जसिंहासना ॥ ६१-२११ ॥  
भवो भवपतिप्रभाभवः कविश्च भाव्यासुरैः ।  
	क्रियेश्वर ईलावती तरुणगाहितारावती ।  
मुनीन्द्रमनुसिद्धिदः सुरमुनीन्द्रसिद्धायुषी ।  
	मुरारिहरदेहगस्त्रिभुवना विनाशक्रिया ॥ ६१-२१२ ॥  
द्विकः कनककाकिनी कनकतुङ्गकीलालकः ।  
	कमलाकुलः कुलकलार्कमालामला ।  
सुभक्त तमसाधकप्रकृतियोगयोग्याचीतो ।  
	विवेकगतमानसः प्रभुपरादिहस्ताचीता ॥ ६१-२१३ ॥  
त्वमेव कुलनायकः प्रलययोगविद्येश्वरी ।  
	प्रचण्डगणगो नगाभुवनदर्पहारी हरा ।  
चराचरसहस्रगः सकलरूपमध्यस्थितः ।  
	स्वनामगुणपूरकः स्वगुणनामसम्पूरणी ॥ ६१-२१४ ॥  
इति ते कथितं नाथ सहस्रनाम मङ्गलम् ।  
अत्यद्भुतं परानन्दरससिद्धान्तदायकम् ॥ ६१-२१५ ॥  
मातृकामन्त्रघटितं सर्वसिद्धान्तसागरम् ।  
सिद्धविद्यामहोल्लास मानन्दगुणसाधनम् ॥ ६१-२१६ ॥  
दुर्लभं सर्वलोकेषु यामले तत्प्रकाशितम् ।  
तव स्नेहरसामोदमोहितानन्दभैरव ॥ ६१-२१७ ॥  
कुत्रापि नापि कथितं स्वसिद्ध हानिशङ्कया ।  
सर्वादियोग सिद्धान्तसिद्धये भुक्तिमुक्तये ॥ ६१-२१८ ॥  
प्रेमाह्लादरसेनैव दुर्लभं तत्प्रकाशितम् ।  
येन विज्ञातमात्रेण भवेद्छ्रीभैरवेश्वरः ॥ ६१-२१९ ॥  
एतन्नाम शुभफलं वक्तुं न च समर्थकः ।  
कोटिवर्षशतेनापि यत्फलं लभते नरः ॥ ६१-२२० ॥  
तत्फलं योगिनामेक क्षणाल्लभ्यं भवार्णवे ।  
यः पठेत् प्रातरुत्थाय दुर्गग्रहनिवरणात् ॥ ६१-२२१ ॥  
दुष्टेन्द्रियभयेनापि महाभयनिवारणात् ।  
ध्यात्वा नाम जपेन्नित्यं मध्याह्ने च विशेषतः ॥ ६१-२२२ ॥  
सन्ध्यायां रात्रियोगे च साधयेन्नामसाधनम् ।  
योगाभ्यासे ग्रन्थिभेदे योगध्याननिरूपणे ॥ ६१-२२३ ॥  
पठनाद् योगसिद्धिः स्याद् ग्रन्थिभेदो दिने दिने ।  
योगज्ञानप्रसिद्धिः स्याद् योगः स्यादेकचित्ततः ॥ ६१-२२४ ॥  
देहस्थ देववश्याय महामोहप्रशान्तये ।  
स्तम्भनायारिसैन्यानां प्रत्यहं प्रपठेच्छुचिः ॥ ६१-२२५ ॥  
भक्तिभावेन पाठेन सर्वकर्मसु सुक्षमः ।  
स्तम्भयेत् परसैन्यानि वारैकपाठमात्रतः ॥ ६१-२२६ ॥  
वारत्रयप्रपठनाद् वशयेद् भुवनत्रयम् ।  
वारत्रयं तु प्रपठेद् यो मूर्खः पण्डितोऽपि वा ॥ ६१-२२७ ॥  
शान्तिमाप्नोति परमां विद्यां भुवनमोहिनीम् ।  
प्रतिष्ठाञ्च ततः प्राप्य मोक्षनिर्वाणमाप्नुयात् ॥ ६१-२२८ ॥  
विनाशयेदरीञ्छीघ्रं चतुर्वारप्रपाठने ।  
पञ्चावृत्तिप्रपाठेन शत्रुमुच्चाटयेत् क्षणात् ॥ ६१-२२९ ॥  
षडावृत्या साधकेन्द्रः शत्रूणां नाशको भवेत् ।  
आकर्षयेत् परद्रव्यं सप्तवारं पठेद् यदि ॥ ६१-२३० ॥  
एवं क्रमगतं ध्यात्वा यः पठेदतिभक्तितः ।  
स भवेद् योगिनीनाथो महाकल्पद्रुमोपमः ॥ ६१-२३१ ॥  
ग्रन्थिभेदसमर्थः स्यान्मासमात्रं पठेद् यदि ।  
दूरदर्शी महावीरो बलवान् पण्डितेश्वरः ॥ ६१-२३२ ॥  
महाज्ञानी लोकनाथो भवत्येव न संशयः ।  
मासैकेन समर्थः स्यान्निर्वाणमोक्षसिद्धिभाक् ॥ ६१-२३३ ॥  
प्रपठेद् योगसिद्ध्यर्थं भावकः परमप्रियः ।  
शून्यागारे भूमिगर्तमण्डपे शून्यदेशके ॥ ६१-२३४ ॥  
गङ्गागर्भे महारण्ये चैकान्ते निर्जनेऽपि वा ।  
दुभीक्षवजीते देशे सर्वोपद्रववजीते ॥ ६१-२३५ ॥  
श्मशाने प्रान्तरेऽश्वत्थमूले वटतरुस्थले ।  
इष्टकामयगेहे वा यत्र लोको न वर्तते ॥ ६१-२३६ ॥  
तत्र तत्रानन्दरूपी महापीठस्थलेऽपि च ।  
दृढासनस्थः प्रजपेन्नाममङ्गलमुत्तमम् ॥ ६१-२३७ ॥  
ध्यानधारणशुद्धाङ्गो न्यासपूजापरायणः ।  
ध्यात्वा स्तौति प्रभाते च मृत्युजेता भवेद् ध्रुवम् ॥ ६१-२३८ ॥  
अष्टाङ्गसिद्धिमाप्नोति चामरत्वमवाप्नुयात् ।  
गुरुदेवमहामन्त्रभक्तो भवति निश्चितम् ॥ ६१-२३९ ॥  
शरीरे तस्य दुःखानि न भवन्ति कुवृद्धयः ।  
दुष्टग्रहाः पलायन्ते तं दृष्ट्वा योगिनं परम् ॥ ६१-२४० ॥  
यः पठेत् सततं मन्त्री तस्य हस्तेऽष्टसिद्धयः ।  
तस्य हृत्पद्मलिङ्गस्था देवाः सिद्ध्यन्ति चापराः ॥ ६१-२४१ ॥  
युगकोटिसहस्राणि चिरायुर्योगिराड् भवेत् ।  
शुद्धशीलो निराकारो ब्रह्मा विष्णुः शिवः स च ।  
स नित्यः कार्यसिद्धश्च स जीवन्मुक्तिमाप्नुयात् ॥ ६१-२४२ ॥  
  
इति श्रीरुद्रयामले उत्तरतन्त्रे महातन्त्रोद्दीपने ईश्वरशक्तिकाकिन्यष्टोत्तर-- सहस्रनामस्तोत्रविन्यासो   
नाम एकषष्टितमः पटलः ॥ ६१ ॥  
  
  
अथ द्विषष्टितमः पटलः  
  
श्रीआनन्दभैरवी उवाच  
अथ नाथ प्रवक्ष्येऽहं काकिनीगुरुदेवयोः ।  
मन्त्रोद्धारस्तव ज्ञानं येन सिद्धो भवेद् यतिः ॥ ६२-१ ॥  
एतत्स्तवनपाठेन सहस्राख्यान्तसिद्धिषु ।  
राजत्वं लभते सद्योऽथवा योगी च सम्पदि ॥ ६२-२ ॥  
यथा जनकराजा च विषये गुरुभक्तिमान् ।  
महासिद्धो महाज्ञानी तथा भवति साधकः ॥ ६२-३ ॥  
सुरा नागा रुद्रगणाः सर्वे विद्यार्थसेवकाः ।  
योगी ज्ञानी तथा सिद्धाः खेचरा यक्षराक्षसाः ॥ ६२-४ ॥  
मुनयः क्रोधवेतालास्तथा चण्डेश्वरादयः ।  
एतच्छुभस्तवेन्द्रेण स्तुत्वा सर्वत्र सिद्धिगाः ॥ ६२-५ ॥  
पूर्णः पूर्णेन्दुबिम्बाननकमलकटाक्षादघौघापहारी ।  
	नारीन्धाता विधाता समवति न च तान् योगयोग्यान् महेन्द्रान् ।  
सम्पत्तिप्राणयोगी निरवधिवरदानन्दगोप्ता शरीरो ।  
	बालो मृत्युञ्जयस्य प्रभुरिति भयहा पातु मे गुप्तदेहम् ॥ ६२-६ ॥  
कामक्रोधापहन्ता जनयति भरतान् भारतान् पातु पृथ्वीं ।  
	यो योगी भावयोगी मम कुलफलदः सर्वदा शं करोतु ।  
तत्क्रोडे लोकचक्रं तिलतुलतुलसेसन्निभं भाति सूक्ष्मं ।  
	तच्छ्रीनाथाङ्घ्रपादद्वयमजरमहं भावये हृत्प्रपञ्चे ॥ ६२-७ ॥  
मायां मोहे विवेकी शत--कितव--रिपूच्छेदकः प्रेरकस्थ-- ।  
	कोर्षाणी गुप्ततन्द्रावनिभवमनुजो यो महामङ्गलस्थः ।  
लोकातीतो तितीरो जय जय करुणानाथ दाता तपस्वी ।  
	मन्त्रोद्धारार्थगुप्तं समवति य इह प्राणनाथं तमीडे ॥ ६२-८ ॥  
भावान्तो योऽतिगुर्वी हृदि जयकमलेऽतेऽमरप्रत्यथर्वो ।  
	वाग्देवी देवतायै नम इति मनुना मोहितो वाक्पतीशः ।  
मन्त्रार्थोद्दीपनाख्यो विजयसखाकोटिभिर्वेष्टितो यो ।  
	बालार्कानन्दरश्मिप्रचयशतमखः पातु मां दुःखजालात् ॥ ६२-९ ॥  
हृष्टाङ्गा सङ्गताङ्गाननविमलशिखाकोटिभिर्वजीतो यो ।  
	मन्त्राच्चैतन्यहर्ता प्रणवमयशिवं तत्सदान्ते शिवं च ।  
ध्यात्वा माहेश्वरायां नम इति जपनात् ते महेन्द्राधिपः स्यात् ।  
	कालीपुत्रः स एव त्वमभयवरदः सेव्यते यैः स मुक्तः ॥ ६२-१० ॥  
हंसः प्राणाविहन्ता त्वमखिलवरदस्त्वं निदानः प्रधानः ।  
	शान्तीशस्त्वं प्रतिष्ठः प्रणवशिवसदाभद्रमाहेश्वराय ।  
अन्तेऽत्युच्चैर्नमोऽन्ते मनुमिह जपते सम्पदे दोषभङ्गा-- ।  
	दानन्दाब्धौ त्वमीशो गुरुरिह चपलं चापलं मां प्रपाहि ॥ ६२-११ ॥  
आनन्दोद्रेककारी त्वमपि सकरुणासागरो भक्तिदाता ।  
	दाता विद्याधरीणां त्वमपि सुररिपुः पार्वतीप्राणनाथः ।  
तारे बिन्द्वाधराढ्यं क्षरमथविधुमत्तं मन्त्रमेकाक्षरं ते ।  
	तारान्तं त्र्यक्षरन्तं प्रजपति यदि यो योगिराड् भूतले स्यात् ॥ ६२-१२ ॥  
सर्पाण्डस्थं सुसिद्धो हरविधुमधरं चन्द्रबिन्दुस्वरूपं ।  
	जप्त्वा नित्यं विलोमं प्रणवमृतिहरं वह्निकान्ता तदन्ते ।  
एतद्रूपं पदं यो भजति वरगतं हेममञ्जीरनादं ।  
	मम्रेक्षानन्दचित्तं विजयवरकुलानन्ददः प्राणगं ते ॥ ६२-१३ ॥  
उच्चाटे मोहने वाप्यरिवशसमये शान्तिपुष्ट्यान्तवश्ये ।  
	ते मन्त्रान् योजयित्वा जपति यदि सुधीः श्रीपदाब्जावलम्बी ।  
सिध्येत् षट्कर्मसारं परमगुरुगतः स भवेत् कल्पशाखी ।  
	राजेन्द्रः सर्वलोके धनपतिसदृशः शम्भुनाथप्रसादात् ॥ ६२-१४ ॥  
खान्तं शक्रादिरूढं विधुनयनयुतं कामबीजं त्रिशक्तिं ।  
	चाद्येऽन्ते ॐ शिवायानलवधुमिलितं यो जपेन्नाथमन्त्रम् ।  
तेनाम्नायो जपित्वा कुलपथनिरतः साधकः श्रीवरेण्यः ।  
	किं तस्यासाध्यसिद्धिं त्रिजगति स सुखी सन्मुखी योगमार्गी ॥ ६२-१५ ॥  
सर्वातीतो विहारी पदगतिरहितः सर्वगामी विरामी ।  
	हस्ताभावो विनेता निरवधिवरदः सर्वरूपी विरूपी ।  
मन्त्रज्ञस्त्वं सुमन्त्री महमयसमयः संशयासारहन्ता ।  
	मन्ता विश्वेश्वरीणां परपशुपतयेऽन्ते नमः पातु नम्रम् ॥ ६२-१६ ॥  
योगी भोगी विरागी त्वमतुलविभवः सम्भवः पञ्चचूडो ।  
	वाणी शेषः प्रियेशः शशिग्रथितमृडाशोभिताङ्गो ह्यनङ्गः ।  
कामो माया रमेशः प्रथमदिनकरश्रेणि शोभावलिप्तः ।  
	सर्वाङ्गं यः प्रपायादमलकमलगः क्रोधगो योऽवलोकम् ॥ ६२-१७ ॥  
एतच्छ्रीशङ्करस्तोत्रं यः पठेन्नियतः शुचिः ।  
संवत्सराद् भवेत् सिद्धिः सर्वज्ञानप्रदायिनी ॥ ६२-१८ ॥  
शुचौ वाप्यशुचौ स्तौति भक्त्या यः साधकोत्तमः ।  
स सर्वयातनामुक्तो योगी ग्रन्थिविभेदकः ॥ ६२-१९ ॥  
अकस्मात् सिद्धिमाप्नोति प्रेमानन्दसुभक्तिदाम् ।  
शतमष्टोत्तरं चास्य पुरश्चर्याविधिः स्मृतः ॥ ६२-२० ॥  
न स्नानं न जपः कार्यं न पूजादिविधानकम् ।  
केवलं स्तवपाठेनानाहते सुस्थिरो भवेत् ॥ ६२-२१ ॥  
चिरञ्जीवी वीतरागो वीतसंसारभावनः ।  
पठित्वा धारयित्वा च योगभ्रष्टो न सम्भवेत् ।  
अनायासे योगसिद्धिं प्राप्नोति विपुलां श्रियम् ॥ ६२-२२ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे ईश्वरस्तोत्रविन्यासो नाम द्विषष्टितमः पटलः ॥ ६२ ॥  
  
  
अथ त्रिषष्टितमः पटलः  
  
आनन्दभैरवी उवाच  
कवचं शृणु चास्यैव लोकनाथ शिवापते ।  
ईश्वरस्य परं ब्रह्म निर्वाणयोगदायकम् ॥ ६३-१ ॥  
कवचं दुर्लभं लोके नामसम्मोहनं परम् ।  
कवचं ध्यानमात्रेण निर्वाणफलभाग्भवेत् ॥ ६३-२ ॥  
अस्य किं (पु)त्वत्रमाहात्म्यं तथापि तद्वदाम्यहम् ।  
केवलं ग्रन्थिभेदाय निजदेहानुरक्षणात् ॥ ६३-३ ॥  
सर्वेषामपि योगेन्द्र देवानां योगिनां तथा ।  
भावादि सिद्धिलाभाय कायनिर्मलसिद्धये ॥ ६३-४ ॥  
प्रकाशितं महाकाल तव स्नेहवशादपि ।  
सर्वे मन्त्राः प्रसिद्ध्यन्ति सम्मोहकवचाश्रयाः ॥ ६३-५ ॥  
कवचस्य ऋषिर्ब्रह्मा छन्दोऽनुष्टुबुदाहृतम् ।  
ईश्वरो देवता प्रोक्त स्तथा शक्तिश्च काकिनी ॥ ६३-६ ॥  
कीलकं क्रूं तथा ज्ञेयं ध्यानसाधनसिद्धये ।  
हृदब्जभेदनार्थे तु विनियोगः प्रकीतीतः ॥ ६३-७ ॥  
एतच्छ्रीसम्मोहनमहाकवचस्य ब्रह्मा ऋषिरनुष्टुप् छन्द ईश्वरो देवता काकिनी शक्तिः क्रूं कीलकं   
ध्यानसाधनसिद्धये हृदब्जभेदार्थे जपे विनियोगः ।  
प्रणवो मे पातु शीर्षं ललाटं च सदाशिवः ।  
प्रासादो हृदयं पातु बाहुयुग्मं महेश्वरः ॥ ६३-८ ॥  
पृष्ठं पातु महादेव उदरं कामनाशनः ।  
पार्श्वौ पातु कामराजो बालः पृष्ठतलान्तरम् ॥ ६३-९ ॥  
कुक्षिमूलं महावीरो ललितापतिरीश्वरः ।  
मृत्युञ्जयो नीलकण्ठो लिङ्गदेशं सदावतु ॥ ६३-१० ॥  
लिङ्गाधो मुद्रिका पातु पादयुग्ममुमापितः ।  
अङ्गुष्ठं पातु सततं पार्वतीप्राणवल्लभः ॥ ६३-११ ॥  
गुल्फं पातु त्रयम्बकश्च जानुनी युवतीपतिः ।  
ऊरुमूलं सदा पातु मञ्जुघोषः सनातनः ॥ ६३-१२ ॥  
सिमनी देशमापातु भैरवः क्रोधभैरवः ।  
लिङ्गदेशोद्गमं पातु लिङ्गरूपी जगत्पतिः ॥ ६३-१३ ॥  
हृदयाग्रं सदा पातु महेशः काकिनीश्वरः ।  
ग्रीवां पातु वृषस्थश्च कण्ठदेशं दिगम्बरः ॥ ६३-१४ ॥  
लम्बिकां पातु गणपो नासिकां भवनाशकः ।  
भ्रूमध्यं पातु योगीन्द्रः महेशः पातु मस्तकम् ॥ ६३-१५ ॥  
र्मूघ्निदेशं मुनीन्द्रश्च द्वादशस्थो महेश्वरः ।  
द्वादशाम्भोरुहं पातु काकिनीप्राणवल्लभः ॥ ६३-१६ ॥  
नाभिमूलाम्बुजं पातु महारुद्रो जगन्मयः ।  
स्वाधिष्ठानाम्बुजं पातु सदा हरिहरात्मकः ॥ ६३-१७ ॥  
मूलपद्मं सदा पातु ब्रह्मेन्द्रो डाकिनीश्वरः ।  
कुण्डलीं सर्वदा पातु डाकिनी योगिनीश्वरः ॥ ६३-१८ ॥  
कुण्डली मातृका पातु वटुकेशः शिवो(रो?) हरः ।  
राकिणीविग्रहं पातु वामदेवो महेश्वरः ॥ ६३-१९ ॥  
पञ्चाननः सदा पातु लाकिनीवज्रविग्रहम् ।  
स्वस्थानं द्वादशारञ्च वीरः पातु सुकाकिनीम् ॥ ६३-२० ॥  
वीरेन्द्रः कणीकां पातु द्वादशारं विषाशनः ।  
षोडशारं सदा पातु क्रोधवीरः सदाशिवः ॥ ६३-२१ ॥  
मां पातु वज्रनाथेशोऽरिभयात् क्रोधभैरवः ।  
षट्चक्रं सर्वदा पातु लाकिनीश्रीसदाशिवः ॥ ६३-२२ ॥  
{ षोडशाम्भोरुहान्तस्थं पातु धूम्राक्षपालकः ।  
दिङ्नाथेशो महाकायो मां पातु परमेश्वरः } ।  
आकाशगङ्गाजटिलो द्विदलं पातु मे परम् ।  
गङ्गाधरः सदा पातु हाकिनीं परमेश्वरः ॥ ६३-२३ ॥  
हाकिनी परशिवो मे भूरपद्मं परिरक्षतु ।  
दण्डपाणीश्वरः पातु मनोरूपं द्विपत्रकम् ॥ ६३-२४ ॥  
साधुकेशः सदा पातु मनोन्मन्यादिवासिनम् ।  
पिङ्गाक्षेशः सदा पातु भयभूमौ तनूं मम ॥ ६३-२५ ॥  
उन्मनी स्थानकं पातु रोधिनीसहितं मम ।  
सुधाघटः सदा पातु ममानन्दादिदेवताम् ॥ ६३-२६ ॥  
आनन्दभैरवः पातु गूढदेशाधिदेवताम् ।  
मायामयोपहा पातु सुषुम्नानाडिकाकलाम् ॥ ६३-२७ ॥  
इडाकलाधरं पातु कोटिसूर्यप्रभाकरः ।  
पिङ्गलामिहिरं पातु चन्द्रशेखर ईश्वरः ॥ ६३-२८ ॥  
कोटिकालानलस्थानं सुषुम्नायां सदावतु ।  
सुधासमुद्रो मां पातु रत्नकोटिमणीश्वरः ॥ ६३-२९ ॥  
शिवनाथः सदा पातु कुण्डलीचक्रमेव मे ।  
विष्णुचक्रं महादेवः कालरात्रः कुलान्वितम् ॥ ६३-३० ॥  
मृत्युजेता सदा पातु सहस्रारं सदा मम ।  
सहस्रदलगं शम्भुं स्वयम्भूः पातु सर्वदा ॥ ६३-३१ ॥  
सर्व रूपिणमीशानं पातु शर्वो हि सर्वदा ।  
सर्वत्र सर्वदा पातु श्रीनीलकण्ठ ईश्वरः ॥ ६३-३२ ॥  
सर्वबीजस्वरूपो मे बीजमालां सदावतु ।  
मातृकां सर्वबीजेशो मातृकार्णं शिवो मम ॥ ६३-३३ ॥  
अहङ्कारं हरः पातु करमालां सदा मम ।  
जलेऽरण्ये महाभीतौ पर्वते शून्यमण्डपे ॥ ६३-३४ ॥  
व्याघ्रभल्लूकमहिषपश्वादिभयदूषिते ।  
महारण्ये घोरयुद्धे गगने भूतलेऽतले ॥ ६३-३५ ॥  
अत्युत्कटे शस्त्रघाते शत्रुचौरादिभीतिषु ।  
महासिंहभये क्रूरे मत्तहस्तिभये तथा ॥ ६३-३६ ॥  
ग्रहव्याधिमहाभीतौ सर्पभीतौ च सर्वदा ।  
पिशाचभूतवेतालब्रह्मदैत्यभयादिषु ॥ ६३-३७ ॥  
अपवादा पवादेषु मिथ्यावादेषु सर्वदा ।  
करालकालिकानाथः प्रचण्डः प्रखरः परः ॥ ६३-३८ ॥  
उग्रः कपर्दी भीदंष्ट्री कालाच्छन्नकरः कविः ।  
क्रोधाच्छन्नो महोन्मत्तो गरुडीशो महेशभृत ॥ ६३-३९ ॥  
पञ्चाननः पञ्चरश्मिः पावनः पावमानकः ।  
शिखा मात्रामहामुद्राधारकः क्रोधभूपतिः ॥ ६३-४० ॥  
द्रावकः पूरकः पुष्टः पोषकः पारिभाषिकः ।  
एते पान्तु महारुद्रा द्वाविंशतिमहाभये ॥ ६३-४१ ॥  
एते सर्वे शक्तियुक्ता मुण्डमालाविभूषिताः ।  
अहङ्कारेश्वराः क्रुद्धा योगिनस्तत्त्वचिन्तकाः ॥ ६३-४२ ॥  
चतुर्भुजा महावीराः खड्गखेटकधारकाः ।  
कपालशङ्खमालाढ्या नानारत्नविभूषिताः ॥ ६३-४३ ॥  
किकिण्णीजालमालाढ्या हेमनूपुरराजिताः ।  
नानालङ्कारशोभाढ्याश्चन्द्रचूडाविभूषिताः ॥ ६३-४४ ॥  
सदानन्दयुताः श्रीदा मोक्षदाः कर्मयोगिनाम् ।  
सर्वदा भगवान् पातु ईश्वराः पान्तु नित्यशः ॥ ६३-४५ ॥  
ब्रह्मा पातु मूलपद्मं श्रीविष्णुः पातु षड्दलम् ।  
रुद्रः पातु दशदलमीश्वरः पात्वनाहतम् ॥ ६३-४६ ॥  
सदाशिवः पातु नित्यं षोडशारं सदा मम ।  
परो द्विदलमापातु षट्शिवाः पान्तु नित्यशः ॥ ६३-४७ ॥  
अपराः पान्तु सततं मम देहं कुलेश्वराः ।  
पूर्णं ब्रह्म सदा पातु सर्वाङ्गं सर्वदेवताः ॥ ६३-४८ ॥  
कालरूपी सदा पातु मनोरूपी शिरो मम ।  
आत्मलीनः सदा पातु ललाटं वेदवित्प्रभुः ॥ ६३-४९ ॥  
वाराणसीश्वरः पातु मम भ्रूमध्यपीठकम् ।  
योगिनाथः सदा पातु मम दन्तावलिं दृढम् ॥ ६३-५० ॥  
ओष्ठाधरौ सदा पातु झिल्टीशो भौतिकेश्वरः ।  
नासापुटद्वयं पातु भारभूतीशोऽतिथीश्वरः ॥ ६३-५१ ॥  
गण्डयुग्मं सदा पातु स्थाणुकेशो हरेश्वरः ।  
कर्णदेशं सदा पातु अमरोऽर्धीश्वरो मम ॥ ६३-५२ ॥  
महासेनेश्वरस्तुण्डं मम पातु निरन्तरम् ।  
श्रीकण्ठादिमहारुद्राः स्वाङ्गग्रन्थिषु मातृकाः ॥ ६३-५३ ॥  
मां पातु कालरुद्रश्च सर्वाङ्ङ्ग कालसङ्क्षयः ।  
अकाल तारकः पातु उदरं परिपूरकः ॥ ६३-५४ ॥  
अगस्त्यादिमुनिश्रेष्ठाः पान्तु योगिन ईश्वराः ।  
श्रीनाथेश्वर ईशानः पातु मे सूक्ष्मनाडिकाः ॥ ६३-५५ ॥  
त्रिशूली पातु पूर्वस्यां दक्षिणे मृत्युनाशनः ।  
पश्चिमे वारुणीमत्तो महाकालः सदाऽवतु ॥ ६३-५६ ॥  
उत्तरे चावधूतेशो भैरवः कालभैरवः ।  
ईशाने पातु शान्तीशो वायव्यां योगिवल्लभः ॥ ६३-५७ ॥  
मरुत्कोणे दैत्यहन्ता पातु मां सततं शिवः ।  
वह्निकोणे सदा पातु कालानलमुखाम्बुजः ॥ ६३-५८ ॥  
ऊर्ध्वं ब्रह्मा सदा पातु अधोऽनन्तः सदाऽवतु ।  
सर्वदेवः सदा पातु सर्वदेहगतं सुखम् ॥ ६३-५९ ॥  
इहार्हा वल्लभः पातु कालाख्येशो गुणो मम ।  
रविनाथः सदा पातु हृदयं मानसं मम ॥ ६३-६० ॥  
चन्द्रेशः पातु सततं भ्रूमध्यं मम कामदः ।  
वज्रदण्डधरः पातु रक्ताङ्गेशस्त्रिलोचनम् ॥ ६३-६१ ॥  
बुधश्यामसुन्दरेशः पातु मे हृदयस्थलम् ।  
सुवर्णवर्णगुर्वीशो मम कण्ठं सदाऽवतु ॥ ६३-६२ ॥  
सिन्दूरजलदच्छन्नाद्यर्कशुक्रेश्वरो गलम् ।  
नाभिदेशं सदा पातु शनिश्यामेश ईश्वरः ॥ ६३-६३ ॥  
राहुः पातु महावक्त्रः केवलं मुखमण्डलम् ।  
केतुः पातु महाकायः सदा मे गुह्यदेशकम् ॥ ६३-६४ ॥  
इन्द्रादिदेवताः पान्तु परिवारगणैर्युताः ।  
शिरोमण्डलदिग्रूपं पान्तु वैकुण्ठवासिनः ॥ ६३-६५ ॥  
भैरवा भैरवीयुक्ताः सर्वदेहसमुद्भवाः ।  
भीमदंष्ट्र महाकाया मम पान्तु निरन्तरम् ॥ ६३-६६ ॥  
यज्ञभुङ्नीलकण्ठो मे हृदयं पातु सर्वदा ।  
उन्मत्तभैरवाः पान्तु ईश्वराः पान्तु सर्वदा ॥ ६३-६७ ॥  
क्रोधभूपतयः पान्तु श्रीमायामदनान्विताः ।  
इत्येतत् कवचं तारं तारकब्रह्ममङ्गलम् ॥ ६३-६८ ॥  
कथितं नाथ यत्नेन कुत्रापि न प्रकाशितम् ।  
तव स्नेहवशादेव प्रसन्नहृदयान्विता ॥ ६३-६९ ॥  
कृपां कुरु दयानाथ तवैव कवचाद्भुतम् ।  
हिताय जगतां मोहविनाशायामृताय च ॥ ६३-७० ॥  
पठितव्यं साधकेन्द्रैर्योगीन्द्रैरुपवन्दितम् ।  
दुर्लभं सर्वलोकेषु सुलभं तत्त्ववेदिभिः ॥ ६३-७१ ॥  
असाध्यं साधयेदेव पठनात् कवचस्य च ।  
धारणात् पूजनात् साक्षात् सर्वपीठफलं लभेत् ॥ ६३-७२ ॥  
काकचञ्चुपुटं कृत्वा सप्तधा पञ्चधापि वा ।  
कवचं प्रपठेद्विद्वान् गूढसिद्धिनिबन्धनात् ॥ ६३-७३ ॥  
काकिनीश्वरसंयोगं सुयोगं कवचान्वितम् ।  
ईश्वराङ्गं विभाव्यैव कल्पवृक्षसमो भवेत् ॥ ६३-७४ ॥  
एतत्कवचपाठेन देवत्वं लभते ध्रुवम् ।  
आरोग्यं परमं ज्ञानं मोहनं जगतां वशम् ॥ ६३-७५ ॥  
स्तम्भयेत् परसैन्यानि पठेद्वारत्रयं यदि ।  
शान्तिमाप्नोति शीघ्रं स षट्कर्मकरणक्षमः ॥ ६३-७६ ॥  
आकाङ्क्षा रसलालित्यविषयाशाविवजीतः ।  
साधकः कामधेनुः स्यादिच्छादिसिद्धिभाग्भवेत् ॥ ६३-७७ ॥  
सर्वत्र गतिशक्तिः स्यात् स्त्रीणां मन्मथरूपधृक् ।  
अणिमालघिमाप्राप्तिगुणादिसिद्धिमाप्नुयात् ॥ ६३-७८ ॥  
योगिनीवल्लभो भूत्वा विचरेत् साधकाग्रणीः ।  
यथा गुहो गणेशश्च तथा स मे हि पुत्रकः ॥ ६३-७९ ॥  
श्रीमान् कुलीनः सारज्ञः सर्वधर्मविवजीतः ।  
शनैः शनैर्मुदा याति षोडशारे यतीश्वरः ॥ ६३-८० ॥  
यत्र भाति शाकिनीशः सदाशिवगुरुः प्रभुः ।  
क्रमेण परमं स्थानं प्राप्नोति मम योगतः ॥ ६३-८१ ॥  
मम योगं विना नाथ तव भक्तिः कथं भवेत् ।  
एतत्सम्मोहनाख्यस्य कवचस्य प्रपाठतः ॥ ६३-८२ ॥  
वाणी वश्या स्थिरा लक्ष्मीः सर्वैश्वर्यसमन्वितः ।  
त्यागिता लभ्यते पश्चान्निःसङ्गो विहरेत् शिवः ।  
सदाशिवे मनो याति सिद्धमन्त्री मनोलयः ॥ ६३-८३ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे भैरवीभैरव   
सम्बादेऽनाहतेश्वरसम्मोहनाख्यकवचं नाम त्रिषष्टितमः पटलः ॥ ६३ ॥  
  
  
अथ चतुष्षष्टितमः पटलः  
  
श्री आनन्दभैरवी उवाच  
अथ भेदान् प्रवक्ष्यामि सर्वेन्द्रियविनिग्रहान् ।  
शृणु चैकमनाः शम्भो यदि वाञ्छाफलेच्छुकः ॥ ६४-१ ॥  
पुनर्ज्ञानं समाप्नोति स्मृतिविज्ञानवजीतम् ।  
यत्र वै कुरुते न्यासं मम तन्त्रोक्तसम्मतम् ॥ ६४-२ ॥  
अनाहतोर्ध्वं श्रीपद्मं दलषोडशवेष्टितम् ।  
कण्ठकूपमहाधूमावयवे कोटिभास्वरम् ॥ ६४-३ ॥  
पञ्चरश्मियुतं क्षेत्रं तन्मध्ये केशवप्रभम् ।  
तन्मध्ये कणीकास्थानं परमाह्लादवर्धनम् ॥ ६४-४ ॥  
अप्रकाश्यं सुगोप्यन्तु शिवरूपं सदाशिवम् ।  
पूजयेन्मतिमान् ज्ञानी साकिनीशक्तिवल्लभम् ॥ ६४-५ ॥  
	महाजनाः कामकलादिबीजै--  
		नीरुध्य वक्त्रं परिभावयन्ति ।  
	मेघाभमुग्रं स्थिरविद्युदाभं ।  
		श्यामं महासुन्दरविग्रहामलम् ॥ ६४-६ ॥  
	निरूपणं नास्ति गतिप्रकाश--  
		श्चालोकनं पञ्चमवर्णयोगः ।  
	जातेवीचारः प्रतिपादको यः ।  
		सदाशिवं शान्तजनाश्रयं भजे ॥ ६४-७ ॥  
	अकालचक्रं कुलकालचक्रं ।  
		प्रकाशमानं भजतां सुरद्रुमम् ।  
	यजन्ति चक्रं तरुणारुणायुतं ।  
		सिन्दूरशैलामलदीप्तवन्तम् ॥ ६४-८ ॥  
	ब्रह्मादिदेवाः प्रतिपूजयन्ति ।  
		तदादिदेवस्य समाधिभावम् ॥ ६४-९ ॥  
भल्लेशी भल्लकुल्ला कलयति वलिभिर्वीरभल्लूकभाला-- ।  
	भर्गभ्रान्तिवीभान्ती भयलविलकलाकालसर्पातुरस्था ।  
कौला कैलासमालाकुलकमलजले बिन्दुलावण्यलीला ।  
	कण्ठाम्भोजे ज्वलन्ती कनकमधुगृहे पीठपूरे समाधौ ॥ ६४-१० ॥  
ध्येया या चिन्तनीया रुचिरविकिरणा साकिनी पीतवस्त्रा ।  
	सा पायान्नीरदाभं वरदसमददं चन्द्रचूडं सदेशम् ।  
ब्रर्ह्मेन्द्रैर्योगिमुख्यैवीरचयति दलग्रन्थि संस्थानचित्रं ।  
	विद्युत्पुञ्जप्रकाशा मुनिगणनिलया सेव्यतां साधकेन्द्रैः ॥ ६४-११ ॥  
आकाशाख्य प्रकाशे द्विरसदलकलाप्रोज्ज्वले ब्रह्ममार्गे ।  
	जीवानां हंसमाला विचरितपवने धूमधूमेन्दुशुभ्रे ।  
श्रीमार्तण्डो विशुद्धे जयति कुलपथोद्दीपनः प्राणवायुः ।  
	साकिन्या योगिनीभिर्वसति सुखपदामोदचिन्तामनीशः ॥ ६४-१२ ॥  
	द्वावेव धत्तः सकलञ्च कालं ।  
		सदाशिवौ तौ मधुपूरवासिनौ ।  
	इच्छाक्रियाज्ञानविराजितौ यौ ।  
		प्रधानदेवौ भजतां सुखास्पदौ ॥ ६४-१३ ॥  
	विशुद्धपद्मे प्रकृतीश्वरौ यौ ।  
		प्रचक्रतू बाणशिवादिभेदिनौ ।  
	अकाररूपे गुरुमन्त्रदीप्तौ ।  
		कुलाकुलार्थौ पथि भावनीयौ ॥ ६४-१४ ॥  
महाभैरव उवाच  
कुलजे परमे विद्ये नित्यानन्दस्वरूपिणि ।  
भेदान् सर्वान्मम स्नेहाद्वत्तुमर्हसि सुन्दरि ॥ ६४-१५ ॥  
कालकूटमहाभीममदोन्मादसुविस्मृतः ।  
अहं न जाने योगार्थान् नित्यायुर्बन्धनप्रियान् ॥ ६४-१६ ॥  
यदि मां रक्षितुं शक्ता विषाक्ताङ्गं सदावतु ।  
कथं वा कण्ठसञ्चारः कथं वा राक्षसी क्रिया ॥ ६४-१७ ॥  
कथं वा रिपुविद्वेषी कथं वा मङ्गलोदयः ।  
कियद्वा विनयाह्लादं कियद्वा कालसाधनम् ॥ ६४-१८ ॥  
नवीनत्वं कथं याति ध्यानं वा कीदृशं तव ।  
तवाङ्गागुरुसद्भावं कुलपीठप्रदर्शनम् ॥ ६४-१९ ॥  
कुण्डलीगमनं कुत्र साधकानां कुलं कुतः ।  
वर्णध्यानं कुत्र पदे दलभेदः कथं भवेत् ॥ ६४-२० ॥  
स्फूतीवीद्यावियोगो हि पूर्वज्ञानसमोदयः ।  
कथं समरसप्राप्तिः कथं वा कायकल्पनम् ॥ ६४-२१ ॥  
मथनं कामदेवस्य कथं देहे व्यवस्थितिः ।  
कण्ठाम्भोजस्थिरः को वा भावज्ञानी च को जनः ॥ ६४-२२ ॥  
भावादि त्वत्कृपादृष्ट्या वद आदौ पतिं प्रति ।  
श्रीआनन्दभैरवी उवाच  
आदौ श्रीकण्ठसञ्चारः श्रूयतां परमेश्वर ॥ ६४-२३ ॥  
श्रोतव्यं मन्त्रिभिनीत्यं कर्तच्यं प्रत्यहं प्रभो ॥ ६४-२४ ॥  
कण्ठे षोडशकं दलं तदुदरे श्रीकणीकामण्डले ।  
तद्बाह्ये चतुरस्रकं सुखमयं षट्कोणमन्तर्गतम् ।  
बाह्ये द्वारचतुष्टयं नवगृहं भूबिम्बषट्कं ततः ।  
श्रीचन्द्रातपमूर्ध्वके मधुपुरी तत्कणीकायां यजेत् ॥ ६४-२५ ॥  
	तत्कणीकामध्यनिगूढदेशे ।  
		सम्भाति नित्यं मधुपूरदेशः ।  
	तन्मध्यदेशेऽष्टपुरीप्रकाशः ।  
		कौलक्रियासाधनसिद्धये स्यात् ॥ ६४-२६ ॥  
	पूर्वादिताः प्रेमकलाधिनाथाः ।  
		प्रभान्ति माध्वीरसरसारस्निग्धाः ।  
	तेषां प्रणामः क्रियते यतीन्द्रै--  
		र्ध्येयाः सदा कण्ठदलप्रकाशः ॥ ६४-२७ ॥  
वामेश्वरः पूर्वगृहं प्रयाति ।  
	राहुर्गृहं ज्येष्ठगणेश्वरीशः ।  
रौद्रात्मको मृत्युपतेर्गृहं तथा ।  
	कालीश्वरो नैरृतिहेममन्दिरम् ॥ ६४-२८ ॥  
सकलविकरणीशो वारुणां मन्दिरं तत् ।  
	सवनधिकरणीशो पावनः मन्दिरं तत् ।  
सबलविमथनीशो मन्दिरं चोत्तरस्थं ।  
	समवति निजगेहं सर्वभूताधिदेवः ॥ ६४-२९ ॥  
मध्यं मनोन्मनीनाथः सर्वालम्भस्तदूर्ध्वकम् ।  
मन्दिरं हेमजडितं नानारत्नविनिमीतम् ॥ ६४-३० ॥  
एतेषां शक्तयो ध्येयाः स्वस्ववामपदोज्ज्वलाः ।  
तासां नाम्ना योजयित्वा स्वमन्त्रैः प्रणवेन वा ॥ ६४-३१ ॥  
सम्पुटीकृत्य जप्त्वा च असाध्यं खलु सिद्ध्यति ।  
नवकोणोर्ध्वगेहे च पूर्वस्यां दिशि राजते ॥ ६४-३२ ॥  
वामा देवी महातेजोमयी भुजचतुष्टया ।  
नानालङ्कारशोभाङ्गी साधकाऽभीष्टदा सदा ॥ ६४-३३ ॥  
वह्नौ हेममन्दिरे च ज्येष्ठा देवी चतुर्भुजा ।  
सर्वालङ्कारसंयुक्ता पद्ममालाविराजिता ॥ ६४-३४ ॥  
ध्येया सदा योगिमुख्यैः सर्वसिद्धिसमृद्धये ।  
यमस्वर्णमन्दिरे च रौद्री परमसिद्धिदा ॥ ६४-३५ ॥  
चतुर्भुजा त्रिनेत्रा च ध्येयालङ्कारमण्डिता ।  
नैरृते हेमगेहे च काली देवी चतुर्भुजा ॥ ६४-३६ ॥  
सर्वालङ्कारशोभाढ्या त्रिनेत्रा वरदायिनी ।  
सर्वास्त्रधारिणी देवी मुण्डमालासुशोभिता ॥ ६४-३७ ॥  
ध्येया योगेन्द्रविद्याभिः परमा ज्ञानदायिनी ।  
कलविकरणी देवी भाति वारुणमन्दिरे ॥ ६४-३८ ॥  
चतुर्भुजा योगिमाता त्रिनेत्रा भरणान्विता ।  
सा ध्येया योगिमुख्यैश्च अणिमाद्यष्टसिद्धिदा ॥ ६४-३९ ॥  
पावने स्वर्णगेहे च ध्येया साधकसत्तमैः ।  
बन्धूकपुष्पसङ्काशा केयूरहारमालिनी ॥ ६४-४० ॥  
बलविकरणी देवी सर्वाभरणभूषिता ।  
चतुर्भुजा त्रिनेत्रा च सर्वादिसिद्धिदायिनी ॥ ६४-४१ ॥  
बलप्रमथिनी देवी धनदा मोक्षदा सदा ।  
कुबेरहेमगेहस्था सर्वानन्दकरोद्यता ॥ ६४-४२ ॥  
श्रीसर्वभूतदमनी ध्येया ईशानमन्दिरे ।  
प्रथमारुणसङ्काशा करवीरस्रजान्विता ॥ ६४-४३ ॥  
चतुर्भुजा त्रिनेत्रा च सर्वालङ्कारशोभिता ।  
मध्ये श्रीकणीकायाश्च ध्येया सर्वजनेश्वरैः ॥ ६४-४४ ॥  
सूर्यप्रभा सदा ध्येया देवी श्रीदा मनोन्मनी ।  
चतुर्भुजा महादीप्तिरलङ्कारोपशोभिता ॥ ६४-४५ ॥  
त्रिनेत्रा वरदा सर्वा सर्वान्तः करणस्थिता ।  
सकलगुणात्मशक्तियुक्ता देवी चतुर्भुजा ॥ ६४-४६ ॥  
अरुणायुतसङ्काशा रुण्डमालाविराजिता ।  
अनन्तानन्तमहिमा ध्येया साद्या चतुर्भुजा ॥ ६४-४७ ॥  
त्रिनेत्रा रक्तवसना सर्वालङ्कारमण्डिता ।  
एतासां ध्यानमाकृत्य पूजयेद्विधिवत् ततः ॥ ६४-४८ ॥  
मनःकल्पितद्रव्यैश्च साक्षात्कल्पितद्रव्यकैः ।  
जप्त्वा नाम्ना योजयित्वा समर्प्य विधिवत्सुधीः ॥ ६४-४९ ॥  
कृत्वा मांसासवैर्योगी तर्पयेन्मधुधारया ।  
अभिषेकं कुलद्रव्यैः साधकैर्योगिभिः सह ॥ ६४-५० ॥  
भोजयेद् योगिमुख्यांश्च ब्राह्मणान् वेदपारगान् ।  
नानाविधकुलद्रव्यै र्भक्ष्यैर्भोज्यैश्च योगिराट् ॥ ६४-५१ ॥  
ततः प्रकाशमाप्नोति मनोयोगेन वार्पयेत् ।  
एतत्प्रकारः कण्ठस्य सञ्चारः परमेश्वर ॥ ६४-५२ ॥  
लभ्यते विधिनानेन दिव्यभावेन वार्पयेत् ।  
ततः सिद्धिमवाप्नोति साकिनीदर्शनं तथा ॥ ६४-५३ ॥  
पत्न्या सार्धं साधकेन्द्रः सिद्धमन्त्रमवाप्नुयात् ।  
अथ वक्ष्ये महाकाल राक्षसीं परमां क्रियाम् ॥ ६४-५४ ॥  
येन कर्मसाधनेन शिवत्वमपि लभ्यते ।  
चीनाचारं राक्षसीनां कुलीनानां सदाशिव ॥ ६४-५५ ॥  
राक्षसी वेदभाषा च वेदमन्त्रविशोधिता ।  
चीनाचारं राक्षसीनां साधनादेव सिद्ध्यति ॥ ६४-५६ ॥  
चीनाचारं प्रवक्ष्यामि राक्षसीनां महाफलम् ।  
अष्टादश प्रकारन्तु चीनाचारं प्रचक्षते ॥ ६४-५७ ॥  
सर्वत्र शुद्धसद्भावः प्रयोजनविरागवित् ।  
उत्तमोत्तमसञ्ज्ञं चानुत्तमोत्तममेव च ॥ ६४-५८ ॥  
अत्यन्तोत्तमसञ्ज्ञं चात्यन्तानुत्तममेव च ।  
अनुत्तमोत्तमं नाथ चात्युत्तममथापरम् ॥ ६४-५९ ॥  
उत्तमं सप्तविधञ्च चीनाचारेषु योजयेत् ।  
अत्यन्तमध्यमं चीने चातिमध्यममेव च ॥ ६४-६० ॥  
मध्यमध्यमसञ्ज्ञञ्च मध्यमं तु चतुवीधम् ।  
अत्यन्ताधमसञ्ज्ञञ्चात्यन्ताधममेव च ॥ ६४-६१ ॥  
अत्यधमाधमं चैवात्यन्ताधमाधमं तथा ।  
अत्यधमं तथा नाथाधमाधममथापरम् ॥ ६४-६२ ॥  
अधमं सप्तमं विद्धि राक्षसीचीनसाधने ।  
दिनपक्षमासवर्षभेदेषु कारयेत् क्रमात् ॥ ६४-६३ ॥  
आदावुत्तमसिद्धान्तश्रवणं कुरु शङ्कर ।  
यदा ऋतुमती पृथ्वी त्रिदिनं चाम्बुवाचिषु ॥ ६४-६४ ॥  
तद्दनात्तु दिनं यावत्तावद्धि मांसचर्वणम् ।  
चीनद्रुमासवानन्दपञ्चतत्त्वनिषेवणम् ॥ ६४-६५ ॥  
अबाधतो यः करोति चोत्तमोत्तमेव तत् ।  
अनुत्तमोत्तमं वक्ष्ये पूजाकालेषु योजयेत् ॥ ६४-६६ ॥  
केवलं गुप्तभावेन पञ्चतत्त्वनिषेवणम् ।  
अत्यागं स्वीयबीजं तु कुलपीठस्य मन्थनम् ॥ ६४-६७ ॥  
तत्पीठमथनोद्धृतसुधारसनियोजनम् ।  
आसवेषु च सर्वेषु तदासवनिषेवणम् ॥ ६४-६८ ॥  
अष्टप्रकारमांसाढ्यं सदा चर्वणतत्परम् ।  
पूजाकालं विना द्रव्यं नाहरेत् साधकोत्तमः ॥ ६४-६९ ॥  
अनुत्तमोत्तमं तद्धि सर्वदेशे च सर्वदा ।  
अत्यन्तोत्तमचीनं तु वक्ष्याम्यत्र विधानतः ॥ ६४-७० ॥  
येन सिद्धो भवेन्मन्त्री सदाशिवादिदर्शनम् ।  
प्रत्यहं वत्सरं व्याप्य निशायामर्धरात्रके ॥ ६४-७१ ॥  
पञ्चतत्त्वं समानीय अष्टनायिकया सह ।  
पूजयेत् क्रमतो मन्त्री तत्कथाश्रवणोत्सुकः ॥ ६४-७२ ॥  
क्रमेण मथनं कृत्वाऽऽसवे संयोज्य नित्यशः ।  
शुद्धभावेन गृह्णीयाद् ब्राह्मण्यां बीजमर्पयेत् ॥ ६४-७३ ॥  
तद्बीजेन समासिञ्चेन्मस्तकादिषु पङ्कजे ।  
दत्वा ताभ्यो दक्षिणादीन् स्वातन्त्र्यमपि चाचरेत् ॥ ६४-७४ ॥  
अत्यन्तोत्तममेतद्धि न चारम्भो विशां विना ।  
अत्यन्तानुत्तमं विद्धि येन सिद्धो भवेन्मनुः ॥ ६४-७५ ॥  
आनन्दे त्यागमापन्ने पुनरानन्दमाश्रयेत् ।  
सर्वदानन्दसंयुक्तः प्रजपेद्यजनादिषु ॥ ६४-७६ ॥  
न विशेषो दिवारात्रौ सर्वदारसुसंयुतः ।  
उक्तासनोपविष्टस्तु निर्जने कुलसाधनम् ॥ ६४-७७ ॥  
अनुत्तमोत्तमं विद्धि मायाजालनिकृन्तनम् ।  
कालाकालं विहायादौ स्वकुलं परमेव वा ॥ ६४-७८ ॥  
तन्नाम्नाहूय यत्नेन दापयेदासनादिकम् ।  
महाशङ्खं समानीय कुलद्रव्यं तथानघ ॥ ६४-७९ ॥  
विधिना पूजनं कृत्वा कुलवारे च साधकः ।  
दाता भोक्ता संविदश्च शोधितस्य कुलेश्वर ॥ ६४-८० ॥  
स्वीयाङ्गे न्यासजालादीन् तासामङ्गे ततः परम् ।  
शिवपूजां ततः कृत्वा कुलपूजां समारभेत् ॥ ६४-८१ ॥  
पीठे संयोज्य शम्भुं चाक्षुब्धोऽयुतजपं चरेत् ।  
जपं समर्पयेत् तस्या वामहस्ताम्बुजे सुधीः ॥ ६४-८२ ॥  
विसर्जनं स्वबीजस्य ततो नित्याप्रतर्पणम् ।  
आसवे योजयित्वा तु तया सार्धं पिबेन्मधु ॥ ६४-८३ ॥  
वामभागे कुलं कृत्वा लक्षजाप्यं समापयेत् ।  
कुलद्रव्यैश्च होमः स्यात् तद्दशांशेन तर्पणम् ॥ ६४-८४ ॥  
तद्दशांशाभिषेकं तु दशांशं विप्रभोजनम् ।  
ततः कुमारीभोज्यञ्च मधुमांसासवैः प्रभो ॥ ६४-८५ ॥  
प्रत्यहं वत्सरं व्याप्य कुलवारे कुजे शनौ ।  
वत्सरान्ते मम पदाम्भोजं पश्यति निश्चितम् ॥ ६४-८६ ॥  
अनुत्तमोत्तमञ्चैतद् राक्षसीचीनसाधने ।  
अत्युत्तमं प्रवक्ष्यामि सावधानावधारय ॥ ६४-८७ ॥  
सदा जितेन्द्रियो भूत्त्वा योगाभ्यासपरायणः ।  
मांसासवाद्यैः सन्तर्प्य कालिकां घोरनिःस्वनाम् ॥ ६४-८८ ॥  
एकादशीव्यतीपाते कुलवारे कुले तिथौ ।  
कुलमानीय साक्षाद्वै परम्ब्रह्ममयो भवन् ॥ ६४-८९ ॥  
केवलं लयभावेन देवीपूजां समारभेत् ।  
कुलदृष्टया च तद्बुद्ध्या तत्तद्ध्यानपरायणः ॥ ६४-९० ॥  
मूलाधारे महाचक्रे योगिनीकोटिराजिते ।  
कोटिब्रह्मालये सिद्धे सूक्ष्ममार्गेण साधकः ॥ ६४-९१ ॥  
ज्योतिराकाशगङ्गाभिर्यथाधाराभिराप्लुताम् ।  
पृथिवीं ब्रह्मजननीं ब्रह्मानन्दस्वरूपिणीम् ॥ ६४-९२ ॥  
तथा कुलमयीं नित्यां नित्यानन्दस्वरूपिणीम् ।  
कुलकुण्डलिनीं देवीं विश्वमातां त्रिलोचनाम् ॥ ६४-९३ ॥  
महाघनरसोल्लासां महोन्मादादिबिन्दुभिः ।  
गलिताभिर्महाधाराजन्याब्धिशतकोटिभिः ॥ ६४-९४ ॥  
परिच्छिन्नाभिरुद्धते ज्योतीरन्ध्रे महापथे ।  
अत्रैव सततं भाति सूक्ष्मात्सूक्ष्मतराऽपरा ॥ ६४-९५ ॥  
बिन्दूद्भवा महाधारा कोटिसौदामिनीप्रभा ।  
तस्या रूपस्य का पूजा कुलदेव्या महाप्रभो ॥ ६४-९६ ॥  
केवलं बिन्दुधाराभिस्तर्पयामि सदानघाम् ।  
कुलदेवीं जगद्रूपां स्थूलसूक्ष्मस्वरूपिणीम् ॥ ६४-९७ ॥  
मूलादिब्रह्मरन्ध्रान्तं तर्पयामि सुरेश्वरीम् ।  
इत्येवं मनसा यस्य तस्य किं बाह्यपूजया ॥ ६४-९८ ॥  
तथापि कल्पयाम्यत्र सा(शा)रदीये महोत्सवे ।  
यथा कुलवतीं दुर्गां तथाहं कुलनायिकाम् ॥ ६४-९९ ॥  
मूलपद्मात्समाकृष्य नागिनीं नागकन्यकाम् ।  
कुहकोद्भवरूपस्थां मनुष्यगणकन्यकाम् ॥ ६४-१०० ॥  
वामेऽहं कल्पयाम्यत्र कुलपीठे मनोरमे ।  
कुलदेवीं वामभागे पूजयाम्यधुनामुना ॥ ६४-१०१ ॥  
तर्पयामि महाबिन्दूद्भवासवघटामृतैः ।  
मांसाष्टकयुतैनीत्यं मुद्राभिर्मीनमिश्रितैः ॥ ६४-१०२ ॥  
यथान्तःकरणे सा तु तथा मे बाह्यतर्पणम् ।  
शुभं भवतु नित्यं मे महारात्रिश्च सौख्यदा ॥ ६४-१०३ ॥  
कुलं भवतु सौख्यं मे बाह्यपूजा शुभा मम ।  
इत्येवं मनसा यस्य तस्याः सौख्यं कुतः प्रभो ॥ ६४-१०४ ॥  
सर्वदा पूजनं तस्य चैव कालो निरर्थकः ।  
अभेदबुद्ध्या सर्वत्र पूजनं भावसाधने ॥ ६४-१०५ ॥  
अत्युत्तममिति प्रोक्तं कौलानां योगसाधने ।  
जातिवृत्तं न तत्रैव यदीच्छति फलोदयम् ॥ ६४-१०६ ॥  
उत्तमं सम्प्रवक्ष्येऽहं यथोचितफलोदयम् ।  
अत्र तन्त्रे क्रिया गुप्ता गुप्तमामन्त्रितं कुलम् ॥ ६४-१०७ ॥  
गुप्तं कुलरसं नित्यं गुप्तपानं सदा प्रभो ।  
वर्षे वर्षे पूर्णसिद्धिं प्राप्नुयान्नात्र संशयः ॥ ६४-१०८ ॥  
मासे मासे तर्पणं तु पक्षे पक्षे कुलक्रिया ।  
दिने दिने सदा पानं कौलानामिति लक्षणम् ॥ ६४-१०९ ॥  
गुप्तक्रियाभिः सिद्ध्येत न प्रकाश्यं कदाचन ।  
सर्वत्यागी तदैव स्यात् प्रकाशो जायते यदि ॥ ६४-११० ॥  
उत्तमं भावमालम्ब्य क्षिप्रं सिद्ध्यति साधकः ।  
तस्यैव लक्षणं नित्यं तन्त्रनाथे निरूपितम् ॥ ६४-१११ ॥  
शिवोक्तिलक्षणे प्रोक्तं भैरवेण मया सह ।  
तत्सर्वं ज्ञानमालम्ब्य चोत्तमस्त्वं भविष्यसि ॥ ६४-११२ ॥  
अत्यन्तमध्यमं वक्ष्ये चीनाचारक्रमेण तु ।  
यत्कृत्वा मुनयः सर्वे कौललक्षणभावकाः ॥ ६४-११३ ॥  
पीठोपपीठमध्ये च महापीठे कुलार्णवे ।  
महाचीनद्रुमलतावेष्टिते साधकान्विते ॥ ६४-११४ ॥  
तत्रैकमासनं कृत्वा तिथित्रयदिने शुभे ।  
उक्तासनमुपानीय तत्र निश्चयचेतसा ॥ ६४-११५ ॥  
लक्षमेकं जपेन्नित्यं कामनाविषयस्थितः ।  
कृष्णे वा शुक्लपक्षे वा होमादिविधिमाचरेत् ॥ ६४-११६ ॥  
कुमारीं भोजयित्वा तु कण्ठे तौ भावयेत्सदा ।  
मासेन सिद्धिमाप्नोति कुलद्रव्यप्रसादतः ॥ ६४-११७ ॥  
अत्यन्तमध्यमं चीनं कथितं तव यत्नतः ।  
अतिमध्यममावक्ष्ये यज्ज्ञात्वा योगिराड् भवेत् ॥ ६४-११८ ॥  
कालाकालं विहायाथ सदान्तःकरणस्थितः ।  
भावयित्वा सुधादेवीं डाकिन्यादिस्वरूपिणीम् ॥ ६४-११९ ॥  
पञ्चशक्तिं समानीय पूजयेत्कुलजै रसैः ।  
कुलपुष्पैः साधकेन्द्रः कुलीनं भावयेत्ततः ॥ ६४-१२० ॥  
यथा बाह्ये तथा हृद्ये कण्ठे मणिगृहे तथा ।  
वैकुण्ठे विष्णुकमले मूलाधारे पुनः पुनः ॥ ६४-१२१ ॥  
ध्यात्वा ध्यात्वा तर्पयेद्यः स कामविजयी भवेत् ।  
अतिमध्यममेतत्तु योगिनामपि दुर्लभम् ॥ ६४-१२२ ॥  
मध्यमध्यममावक्ष्ये कुलीनफलसागरम् ।  
वाञ्छासिद्धिकरं साक्षात् शिववद्विहरेन्मुदा ॥ ६४-१२३ ॥  
मासमध्ये पञ्चवारं पञ्चतत्त्वनिषेवणम् ।  
यजनं भावनं नित्यं होमकर्म समापयेत् ॥ ६४-१२४ ॥  
बाह्यक्रियासु निपुणः श्मशाने विपिनेऽपि वा ।  
भावयेत् कान्तं शिरसि काकिनीं साकिनीं कलाम् ॥ ६४-१२५ ॥  
पञ्चशक्तिं द्वयं वापि गृहीत्वा तर्पणं चरेत् ।  
तर्पणान्ते जपेद्विद्यामहनीशमनातुरः ॥ ६४-१२६ ॥  
होमतर्पणकाले तु कुलशक्तिं प्रपूजयेत् ।  
आसनं स्वागतं पाद्यमर्घमाचमनीयकम् ॥ ६४-१२७ ॥  
मधुपर्कं च मनस्नानवसनाभरणानि च ।  
गन्धपुष्पधूपदीपनैवेद्यं शीतलं जलम् ॥ ६४-१२८ ॥  
पक्वान्नं पक्वमांसञ्च पक्वञ्च व्यञ्जनादिकम् ।  
कर्पूरवासितं नीरं ताम्बूलं तदनन्तरम् ॥ ६४-१२९ ॥  
लवङ्गादिसमायुक्तं दत्वा गन्धानुलेपनम् ।  
गन्धमाल्यादिकं दत्वा प्रार्थयेत्सुहितं वरम् ॥ ६४-१३० ॥  
तस्यै दत्वा स्वमात्मानं कुलपीठे स्थिरो भवेत् ।  
कण्ठपद्मे मनो याति शक्तिमन्त्रप्रभावतः ॥ ६४-१३१ ॥  
मध्यमध्यममेतद्धि कुलीनविप्रभोजनम् ।  
क्रमशः सिद्धिमाप्नोति मध्यमं शृणु भैरव ॥ ६४-१३२ ॥  
यथा काले कुलद्रव्यं समानीय प्रयत्नतः ।  
नवशक्तिमेकशक्तिं त्रिशक्तिं वासमाहरेत् ॥ ६४-१३३ ॥  
गुप्तस्थाने समानीय गुप्तद्रव्यैः प्रपूजयेत् ।  
दशोपचारविधिना पूजयेदिष्टदेवताम् ॥ ६४-१३४ ॥  
प्रातःकाले च मध्याह्ने सायाह्ने मध्यरात्रिके ।  
सहस्रजपमाकृत्यार्चनं वारचतुष्टयम् ॥ ६४-१३५ ॥  
मध्यरात्रौ शक्तिमात्रं स्थापयेदग्रतः सुधीः ।  
साक्षान्मूर्त्तौ दिगम्बर्यां मुद्रया परिपूजयेत् ॥ ६४-१३६ ॥  
जयन्ती मङ्गला काली भद्रकाली कपालिनी ।  
दुर्गा शिवा क्षमा धात्री स्वाहा स्वधा नमोऽस्तु ते ॥ ६४-१३७ ॥  
अनेन मनुनाभ्यर्च्य परम्ब्रह्मस्वरूपिणीम् ।  
कुलद्रव्यं पिबेत् पश्चाच्छक्तिदत्तं पुनः पुनः ॥ ६४-१३८ ॥  
शक्तिप्रसादं विधिना संशोध्य पानमाचरेत् ।  
शोधयामि परां देवीं कुलास्यपद्मनिर्गताम् ॥ ६४-१३९ ॥  
पिबामि परमानन्दैस्तत्प्रसादात्कुलेश्वरि ।  
इत्यादि मध्यमं प्रोक्तं चीनाचारेषु दुर्लभम् ॥ ६४-१४० ॥  
अत्यन्ताधमचीनं तु वक्ष्याम्यत्र विशेषतः ।  
मासमध्ये त्रिदिनं तु तर्पणं तु त्रयं त्रयम् ॥ ६४-१४१ ॥  
अष्टोत्तरशतं जाप्यं केवलं शक्तिशोधनम् ।  
ऋषिमातृकराङ्गादिन्यासं स्वीयतनौ चरेत् ॥ ६४-१४२ ॥  
कुलाङ्गेऽपि समाकृत्य पीठे शम्भुं नियोजयेत् ।  
धर्माधर्मकलास्नेहमात्माग्नौ मनसा स्रुचा ॥ ६४-१४३ ॥  
सुषुम्नावर्त्मना नित्यमक्षवृत्तीर्जुहोम्यहम् ।  
स्वाहान्तमन्त्रमुच्चार्य नियोज्य जपमाचरेत् ॥ ६४-१४४ ॥  
जपं समर्प्य विधिना स्तोत्रं कवचमापठेत् ।  
कवचान्ते ततो मन्त्री स्वबीजहोममाचरेत् ॥ ६४-१४५ ॥  
कुलत्रिकोणगगनवायूज्वलकुलानले ।  
कुलप्रकाशिते पद्मतले च मनुनामुना ॥ ६४-१४६ ॥  
प्रकाशाकाशहस्ताभ्यामवलम्ब्योन्मनीस्रुचा ।  
धर्माधर्मकलास्नेहपूर्णमग्नौ जुहोम्यहम् ॥ ६४-१४७ ॥  
स्वाहेति मन्त्रमुच्चार्य ततस्तेनैव तर्पणम् ।  
तर्पणान्ते चाभिषेकं स्वशक्तिकुलजै रसैः ॥ ६४-१४८ ॥  
शक्तीनां ब्राह्मणस्थाने भोजनञ्च समापनम् ।  
केवलं त्रिदिनं मासे चात्यन्ताधमलक्षणम् ॥ ६४-१४९ ॥  
अत्यन्तात्यधमं चीनं वक्ष्यामि कुलवल्लभ ।  
राक्षसीक्रियया व्याप्तं भुजङ्गाकारभोजनम् ॥ ६४-१५० ॥  
अहमेव परम्ब्रह्म बुद्ध्यात्मानं प्रतर्पयेत् ।  
आत्मम्भरी स्वयं नित्यं शक्तित्यागपरो नरः ॥ ६४-१५१ ॥  
अन्तरे च न तु त्यागो मनसा कर्मसाधनम् ।  
पञ्चतत्त्वं स्वयं पीत्वा सदानन्दस्वरूपवान् ॥ ६४-१५२ ॥  
बीजत्यागं न करोति लिङ्गं वक्त्रे पुनः पुनः ।  
दन्तावलियुते वक्त्रे बीजोच्चारणमुच्चकैः ॥ ६४-१५३ ॥  
उपांशु मानसं वापि जप्त्वा ब्रह्ममयो भवेत् ।  
न तु बाह्ये महापूजा एकादशीव्रतं विना ॥ ६४-१५४ ॥  
एकादश्यामवश्यं तु पूजयेत्सुरसुन्दरीम् ।  
यथाविधि विधानेन शक्तिं सन्तोषयेत् सुधीः ॥ ६४-१५५ ॥  
सर्वदेशे सर्वपीठे तत्राशुचिर्न विद्यते ।  
अशुचेर्भावमालब्य नरकं खलु गच्छति ॥ ६४-१५६ ॥  
विष्ठायां गन्धनिबिडे मांसमेदादिगन्धके ।  
सुगन्धदेशके वापि एकभावेन पूजयेत् ॥ ६४-१५७ ॥  
पूजान्ते षट्सहस्राख्यस्तोत्रं कवचमापठेत् ।  
तदन्ते विहरेद्वीरो मदनाह्लादवजीतः ॥ ६४-१५८ ॥  
अन्तरे कुण्डलीयुक्तः कामकर्ता स्वयं भवेत् ।  
न तु बाह्ये स्वबीजस्य त्याग एव सुरेश्वर ॥ ६४-१५९ ॥  
तदा योगे स्थिरो याति चात्यन्तात्यधमादिभिः ।  
अत्यधमाधमं वक्ष्ये कालात्मञ्छृणु सादरम् ॥ ६४-१६० ॥  
मासमध्ये वारमेकं कुलाचारं सचीनकम् ।  
कुलमालां समानीय कुलेन पुटितं मनुम् ॥ ६४-१६१ ॥  
शक्तियुक्तो जपेन्मन्त्री मन्त्रध्यानपरायणः ।  
चतुर्दण्डगतो रात्रौ जपारम्भ उदीरितः ॥ ६४-१६२ ॥  
जपेत्तु सकलां रात्रिं वेददण्डस्थिते न तु ।  
भयं नैव तु कर्तव्यं हास्यं तत्र विवर्जयेत् ॥ ६४-१६३ ॥  
कालीतन्त्रविधानेन तारातन्त्रक्रमेण वा ।  
पूजाजपं समर्प्याथ शक्तिं सम्प्रार्थयन्मुदा ॥ ६४-१६४ ॥  
स्तोत्रं कवचमुच्चार्य विहरेच्च यथाविधिम् ।  
मासमध्ये दिनमेकं कृत्वा योगी भवेन्नरः ।  
पशुत्वं न समायाति वीरतन्त्रप्रसादतः ।  
एतदन्यदिने नाथ पञ्चतत्त्वाक्ततण्डुलम् ॥ ६४-१६५ ॥  
वदनाम्भोरुहे दत्त्वा जपेत्तद्गतमानसः ।  
एवं वत्सरपर्यन्तं कृत्वा योगी भवेन्नरः ॥ ६४-१६६ ॥  
अत्यधमाधमं कृत्वा पशुत्वमपि मुञ्चति ।  
कुलेश परमानन्द वक्ष्येऽत्यन्ताधमाधमम् ॥ ६४-१६७ ॥  
भवेयुः साधकाग्र्याश्च वीराः पशुगुणोदयाः ।  
उच्चदेशे गृहं कृत्वा मण्डलाकारमेव च ॥ ६४-१६८ ॥  
शक्तिं बिना चरेत्कार्यं नृणां मुण्डत्रयोदशे ।  
आसनं तत्र संस्कृत्य जपेत्तु शङ्खमालया ॥ ६४-१६९ ॥  
अनुकल्पितद्रव्येण साक्षात्कल्पितद्रव्यकैः ।  
पूजयेत्परया भक्त्या स्वात्मानं शक्तिकुण्डलीम् ॥ ६४-१७० ॥  
एकाकी निर्जने देशे तद्गतः प्रजपेन्मनुम् ।  
कुलपूजाक्रमेणैव आत्मशक्तिं प्रतर्पयेत् ॥ ६४-१७१ ॥  
सहस्रनामयोगाङ्गं षट्चक्रभेदनक्रमात् ।  
पठित्वा स्तोत्रकवचं विन्यसेदात्मनो हृदि ॥ ६४-१७२ ॥  
गुप्तजाप्यक्रमेणैव सिद्धो भवति मानवः ।  
इत्येतत्कथितं नाथ महासिद्धिकरं परम् ॥ ६४-१७३ ॥  
दिवारात्रौ साधकस्य विशेषो नास्ति शङ्कर ।  
पशुभावं परित्यज्य सिद्धोऽत्यन्ताधमाधमम् ॥ ६४-१७४ ॥  
अत्यधमं प्रवक्ष्यामि चीनाचारक्रमेण तु ।  
येन सिद्धो भवेन्मन्त्री पशुभावं विमुञ्चति ॥ ६४-१७५ ॥  
शृणु प्राणेश वरद सिद्धानामधिपाधिप ।  
पातालमण्डपं कृत्वा गन्धनिर्गमवजीतम् ॥ ६४-१७६ ॥  
तत्रासनं समाकृत्य तत्र मुण्डत्रयं त्रयम् ।  
तन्मध्ये निवसेन्नाथ कुलविद्यासमन्वितः ॥ ६४-१७७ ॥  
कुलीनां पण्डितां नारीं दिव्यालङ्कारमण्डिताम् ।  
सर्वदानन्दनिलयां रसिकां क्रोधवजीताम् ॥ ६४-१७८ ॥  
सुन्दरीं यौवनाह्लादललितां देवयोगिनीम् ।  
एवम्भूतां देवशक्तिं वामभागे नियोज्य च ॥ ६४-१७९ ॥  
पूजयेत्परया भक्त्या यथेष्टदेवतां प्रभो ।  
केवलं पूजनं कृत्वा त्रिदिनं कुलमन्दिरे ॥ ६४-१८० ॥  
अथ सप्तदिनान् वापि पूजाजपविधिं चरेत् ।  
शक्तिं सन्तर्पयेद् भक्त्या नवकन्यामथापि व ॥ ६४-१८१ ॥  
वस्त्रालङ्कारभूषाद्यैः कुलद्रव्यैर्यथाविधि ।  
सन्तोषयेत् सदा कामी लिङ्गध्यानपरायणः ॥ ६४-१८२ ॥  
धूपदीपौ तथा दद्यात् सर्वदा साधकोत्तमः ।  
यथा तत्त्वान्तनाशः स्यात्तथा तच्चित्ततामसम् ॥ ६४-१८३ ॥  
नश्यत्येव महाकाल अत्यधमप्रसादतः ।  
अधमाधममावक्ष्ये यथोक्तफलसिद्धये ॥ ६४-१८४ ॥  
मन्त्री पीठे समागम्य मुक्तकेशो दिगम्बरः ।  
घृणालज्जाविरहितो निर्जने विपिनेऽपि वा ॥ ६४-१८५ ॥  
गङ्गागर्भे गिरौ वापि बिल्वमूले चतुष्पथे ।  
वटमूलेऽश्वत्थमूले चीनद्रुमतलेऽपि वा ॥ ६४-१८६ ॥  
कृष्णपक्षे चतुर्दश्यां समारभ्य प्रयत्नतः ।  
मुण्डमेकमधः क्षिप्त्वा गन्धचन्दनलेपितम् ॥ ६४-१८७ ॥  
हस्तार्धमानतो नाथ चाण्डालं हीनजातिगम् ।  
तत्र स्थित्वा जपेन्मन्त्री भयमात्रं विवर्जयेत् ॥ ६४-१८८ ॥  
चाण्डालीशक्तिमानीय कुलद्रव्यं तथा प्रभो ।  
तद्दनात्तद्दनं यावत्तावदष्टोत्तरं शतम् ॥ ६४-१८९ ॥  
विधिना शोधनं कृत्वा शक्त्यै दत्वा स्वयं पिबेत् ।  
आनन्दसागरे मग्नः सर्वदर्शी निरामयः ॥ ६४-१९० ॥  
मांसमुद्राचर्वणं तु सदानन्दमयो भवन् ।  
प्रत्यहं साधनं कृत्वा वर्षमध्ये च मासकम् ॥ ६४-१९१ ॥  
मासेन सिद्धिमाप्नोति राक्षसीक्रमतः प्रभो ।  
अधमाधमकार्येण पशुश्चीनाश्रितो भवेत् ॥ ६४-१९२ ॥  
अधमं शृणु यत्नेन कौलानामतिदुर्लभम् ।  
अधमादिक्रमेणैव वत्सरान्मां प्रपश्यति ॥ ६४-१९३ ॥  
पशुवत्सकलं कार्यं रात्रौ चापि कुलक्रिया ।  
कुलदेव्यास्त्रिरात्रौ च कुलपीठे मनोरमे ॥ ६४-१९४ ॥  
पूजयेत् परमानन्दैः कुलध्यानपरायणः ।  
कुलपुष्पैः कुलद्रव्यैः साङ्गोपाङ्गैवीधानतः ॥ ६४-१९५ ॥  
कुलपूजां मध्यरात्रौ ब्राह्मणौ ब्राह्मणीयुतः ।  
क्षत्रियः क्षत्रियायुक्तौ वैश्यो वैश्यान्वितः सदा ॥ ६४-१९६ ॥  
शूद्रः शूद्रकलायुक्तो निजाभावे परायुतः ।  
जुहुयात् कालसपीण्या वदनाम्भोजसुन्दरे ॥ ६४-१९७ ॥  
पुरश्चरणवत् कार्यं दिवारात्रौ प्रतर्पयेत् ।  
अकालमृत्युजेता स्यात् परानन्दमयो भवन् ॥ ६४-१९८ ॥  
अनायासेन सिद्धिः स्यादधमस्य प्रसादतः ।  
रिपुविद्वेषणं वक्ष्ये देवदेव शृणु प्रभो ॥ ६४-१९९ ॥  
यस्य प्रसादमात्रेण निःशत्रुरवरान् भवेत् ।  
कण्ठपद्मे दृढो भूत्वा साकिनीं श्रीसदाशिवम् ॥ ६४-२०० ॥  
पूजयित्वा विधानेन भावयेत् तद्गतो यदि ।  
मञ्जुघोषस्य मनुना पुटीकृत्य सदाशिवम् ॥ ६४-२०१ ॥  
तारयद्वयमुच्चार्य रक्षात्मानं युगं तथा ।  
परपक्षं छेदयति योगशत्रून् विनाशय ॥ ६४-२०२ ॥  
युगलं युगलं तत्र रमावह्नित्रयं त्रयम् ।  
ततो मारययुग्मं तु खादयद्वयमेव च ॥ ६४-२०३ ॥  
शत्रुकण्ठत्रिशूल्यन्ते निकण्ठरिपुपञ्चकान् ।  
हारयद्वयमुच्चार्य स्वाहान्तमनुमाजपेत् ॥ ६४-२०४ ॥  
स भवेद्रिपुविद्वेषी योगाभ्यासी स्वयं भवेत् ।  
अन्यमन्त्रं प्रवक्ष्यामि सावधानोऽवधारय ॥ ६४-२०५ ॥  
अघोरमन्त्रपुटितं साकिनीनिजमन्त्रकम् ।  
तदन्ते कामराजं तु रिपुं मे योगविघ्नदम् ॥ ६४-२०६ ॥  
दारयद्वयमुच्चार्य विद्वेषयद्वयं वदेत् ।  
परपक्षं छेदयेति कालजालं हरद्वयम् ॥ ६४-२०७ ॥  
स्वाहान्तमन्त्रमुच्चार्य जपेत् कण्ठाधिदेवताम् ।  
स भवेद्रिपुविद्वेषी योगविघ्नादिविघ्नहृत् ॥ ६४-२०८ ॥  
मङ्गलोदयमावक्ष्ये येन योगी भवेन्नरः ।  
रात्रिशेषे समुत्थाय जपेन्मध्यन्दिनावधि ॥ ६४-२०९ ॥  
योगध्यानं सर्वदैव कण्ठपद्मे स्थिरो भवेत् ।  
मङ्गलोदयमाप्नोति चिरजीवी भवेद् ध्रुवम् ॥ ६४-२१० ॥  
विस्मयाह्लादमावक्ष्ये यत्कृत्वा योगिनीपतिः ।  
स्वीकृत्य च कुलं द्रव्यं परानन्दमयो भवन् ॥ ६४-२११ ॥  
ध्यानाद्विलयमाप्नोति तस्य नाशः कुतः प्रभो ।  
क्रमेण परतां याति क्रयविक्रयवजीतः ॥ ६४-२१२ ॥  
तस्मिन् प्रलयमापन्ने कुतो देहः कुतो मृतिः ।  
तस्यैव सर्वदा पूजा बाह्यपूजा निरथीका ॥ ६४-२१३ ॥  
एतस्मिन् प्रलये याते कुतः सृष्टिस्थितिर्भवेत् ।  
सृष्टिस्थितिमयो भूत्वा विलयं याति निश्चितम् ॥ ६४-२१४ ॥  
कालसाधनमावक्ष्ये यथा कुण्डलिनीपदम् ।  
यदा समरमानन्दः सानन्दचेतसान्वितः ॥ ६४-२१५ ॥  
तदैव फलदं कालं तस्मिन् काले च साधयेत् ।  
साधनादेव सिद्धिः स्यात् तत्कालसाधनञ्चरेत् ॥ ६४-२१६ ॥  
शृणु नाथ नवीनत्वं येन याति नरोत्तमः ।  
प्रातःकालं समारभ्य यावद्दण्डचतुष्टयम् ॥ ६४-२१७ ॥  
शौचं स्नानादिकं कृत्वा चासनाभ्यासमाश्रयेत् ।  
ततो योगधारणाञ्च ततः पूजादिकं प्रभो ॥ ६४-२१८ ॥  
ततो जपादिकं कृत्वा प्राणायामं समाचरेत् ।  
षट्षोडशद्वादशं तु कुण्डलीवायुधारणम् ॥ ६४-२१९ ॥  
ततो न्यासं स्तोत्रपाठं कवचं नाममङ्गलम् ।  
पठित्वा देवतां हृद्ये पुनरानीय यत्नतः ॥ ६४-२२० ॥  
चरणादकपानं तु पञ्चासवनिषेवणम् ।  
दुग्धपानं ततः पश्चात् सन्ध्यावधि विधानतः ॥ ६४-२२१ ॥  
रात्रौ ध्यानं सदा कृत्वा समाधिं क्रमतो लभेत् ।  
एवं क्रमेण देवेश नवीनत्वं समाप्नुयात् ॥ ६४-२२२ ॥  
मम ध्यानं प्रवक्ष्यामि सावधानोऽवधारय ।  
अनाश्रयं सदा ध्यायेदानन्दप्रणयादिभिः ॥ ६४-२२३ ॥  
निराश्रयं निराकारं मम ध्यानमुदीरितम् ।  
रूपातीतं निवीकल्पं सर्वज्ञं योगवारिदम् ॥ ६४-२२४ ॥  
कोटिसूर्यप्रतीकाशं तेजोबिम्बं निराकुलम् ।  
ज्वालामालासहस्राढ्यं कालानलशतोपमम् ॥ ६४-२२५ ॥  
दंष्ट्रकरालदुर्धर्षं जटामण्डलमण्डितम् ।  
त्रिशूलं वरहस्तञ्च घोररूपं भयानकम् ॥ ६४-२२६ ॥  
अनन्तानन्तमहिमं सर्वगामिनमीश्वरम् ।  
सर्वतः पाणिपादं तत् सर्वतोऽक्षिशिरोमुखम् ॥ ६४-२२७ ॥  
सर्वमावृत्यं तिष्ठन्तं कण्ठस्थं कण्ठवायुगम् ।  
मम ध्यानं सदा कृत्वा परं ब्रह्ममयो भवेत् ॥ ६४-२२८ ॥  
ममाज्ञा गुरुसद्भावं शृणु यत्नेन भैरव ।  
कण्ठस्थं दैवतं देवगुरुरूपं महागुणम् ॥ ६४-२२९ ॥  
आनन्दभैरवं पश्चान्महाकालं ततः परम् ।  
ज्ञानानन्दं सदानन्दं भैरवानन्दमेव च ॥ ६४-२३० ॥  
श्यामानन्दं शिवानन्दं कालानन्दमतः परम् ।  
सुधानन्दं हरानन्दं सुरानन्दमतः परम् ॥ ६४-२३१ ॥  
कुलानन्दं प्रियानन्दं यज्ञानन्दमतः परम् ।  
ध्यानानन्दं परानन्दं योगानन्दं ततः परम् ॥ ६४-२३२ ॥  
क्रोधानन्दं क्रियानन्दं बोधानन्दं ततः परम् ।  
देवानन्दं जयानन्दं विजयानन्दमेव च ॥ ६४-२३३ ॥  
ब्रह्मानन्दं प्रभानन्दं पूर्णानन्दं ततः परम् ।  
जगदानन्दरूपं च ममाज्ञागुरुचक्रगम् ॥ ६४-२३४ ॥  
ममाज्ञागुरुसद्भावं कृत्वाऽभ्यर्च्य विभावयेत् ।  
कण्ठपद्मे स्थिरो याति साधकः स्थिरचेतसा ॥ ६४-२३५ ॥  
वक्ष्येऽहं देवदेवेश कुलपीठप्रदर्शनम् ।  
कामस्थानं कामकलावेष्टितं योगिनीपदम् ॥ ६४-२३६ ॥  
कामरूपं महापीठं कुलपीठं प्रकीतीतम् ।  
तस्य दर्शनमात्रेण जीवन्मुक्तो न संशयः ॥ ६४-२३७ ॥  
तत्प्रकारविधिं वक्ष्ये सावधानोऽवधारय ।  
कुलपीठे समागम्य यद तद्गतमानसः ॥ ६४-२३८ ॥  
तदैव पूजनं कृत्वा किं न सिद्ध्यति भूतले ।  
आदौ भवेत् कालरूपभूपतिः सिद्धिदर्शकः ॥ ६४-२३९ ॥  
कूलपूजाविधानेन निजपीठे प्रपूजयेत् ।  
कामेश्वरीं कालकन्यां कामकौतूहलोज्ज्वलाम् ॥ ६४-२४० ॥  
कालरूपां प्रपूज्याथ सर्वभावेन पूजयेत् ।  
सुधादानं पाद्यदानं अर्घ्यमांसादि मुद्रया ॥ ६४-२४१ ॥  
आचमनीयं सकुलं गन्धमालिङ्गनादिकम् ।  
नखदंष्ट्रक्षतादीनि पुष्पाणि विविधानि च ॥ ६४-२४२ ॥  
समूहधूपदानं तु कुलपीठप्रदर्शकम् ।  
तत्स्पर्शनं भवेद्दीपः प्रवेशो हि कुलान्तरे ॥ ६४-२४३ ॥  
तन्नैवेद्यं महासौख्यं सर्वतन्त्रेषु गोपितम् ।  
कुलद्रव्यं तु पानार्थं ततस्ताम्बूलभक्षणम् ॥ ६४-२४४ ॥  
स्थापनं तर्पणं विद्धि मम पूजाक्रमादिकम् ।  
तन्मूलेन यथा नाथ पूर्वोक्तेन प्रकारयेत् ॥ ६४-२४५ ॥  
कुण्डलीगमनं वक्ष्ये सङ्क्षेपाच्छृणु वल्लभ ।  
कायशोधनमाकृत्य आसनादिकमाचरेत् ॥ ६४-२४६ ॥  
प्राणायामं त्रिधा कृत्वा भूतन्यासं समाचरेत् ।  
अङ्गन्यासकरन्यासौ बीजन्यासेषु षोढया ॥ ६४-२४७ ॥  
व्यापकं पञ्चधा कृत्वा भूतशुद्धिं समाचरेत् ।  
जीवेनैक्यं विभाव्यैव ब्रह्मरन्ध्रे निवेशयेत् ॥ ६४-२४८ ॥  
ब्रह्मरन्ध्रे ततो गत्वा सुषुम्नामुखमाश्रयेत् ।  
तन्मध्ये कणीकास्थानं तन्मध्ये च चतुर्दलम् ॥ ६४-२४९ ॥  
चतुर्दलान्ते सा देवी विभाति तामुपाश्रयेत् ।  
तामुपकुञ्च्य यत्नेन सिद्धरूपी प्रबुद्धयेत् ॥ ६४-२५० ॥  
देवैः सार्धं ततो गच्छेत् षड्दले काकिनीस्थले ।  
तया सार्धं कुण्डलिन्या देवैर्गच्छेद् दशच्छदे ॥ ६४-२५१ ॥  
एवं क्रमेण हृत्पद्मं षोडशारं ततः परम् ।  
द्विदलं भेदमाकृत्य बोधिनीचक्रमाश्रयेत् ॥ ६४-२५२ ॥  
ततः कटाहमाभेद्य पूर्णशैलं समाश्रयेत् ।  
ततोऽसौ ह्युन्मनीं भित्वा घटाधारे मनोलयम् ॥ ६४-२५३ ॥  
तदूर्ध्वे प्रलयाकारं ब्रह्मचक्रं निराकुलम् ।  
तदूर्ध्वे ब्रह्मदण्डं तु तदूर्ध्वे केवलं जलम् ॥ ६४-२५४ ॥  
सर्वं जलं समालम्ब्य सहस्रारं प्रभामयम् ।  
तदूर्ध्वे कणीकास्थानं सिद्धखड्गं तदूर्ध्वके ॥ ६४-२५५ ॥  
सर्वबीजमयं नाथ मातृकामण्डलं ततः ।  
मातृकामण्डलोर्ध्वे च प्रेतबीजं सुधामयम् ॥ ६४-२५६ ॥  
प्रेतासनोपरि ध्यायेन्महाकालकुलेश्वरीम् ।  
तत्रैव श्रीपदाम्भोजतले संस्थापयेन्मनः ॥ ६४-२५७ ॥  
पूर्वोक्तदेवताभिस्तु लययोगेन लेपयेत् ।  
तत्रैव स्थित्वा सन्ध्यायेन्मूलेऽनलमनुं प्रभो ॥ ६४-२५८ ॥  
वायुबीजेन प्रज्वाल्य दहेद्देहं यतीश्वरः ।  
तन्नेत्रद्वयपर्यन्तं कर्णयुग्मावधि प्रभो ॥ ६४-२५९ ॥  
प्रदह्य भ्रूदले नेत्रे वह्नौ वह्निलयं चरेत् ।  
तच्छिखापटलेनैव क्षरन्ति ब्रह्मबिन्दवः ॥ ६४-२६० ॥  
तद्बिन्दुधारया देहं वरुणैः प्लावयेत्ततः ।  
शुद्धदेहं ततो ध्यायेद् बीजेन प्रथमाङ्कुरम् ॥ ६४-२६१ ॥  
अधोमार्गेण सन्ध्यायेत् कुण्डलिन्या गमागमम् ।  
इत्येतत् कथितं नाथ कुण्डलीगमनादिकम् ॥ ६४-२६२ ॥  
साधकालम्बनं वक्ष्ये येन सिद्धो हि साधकः ।  
प्राणविद्यासुसिद्धिः स्यादायुरारोग्यमालभेत् ॥ ६४-२६३ ॥  
	श्रीकारुणोऽकारणगुप्तभावे ।  
		विभावयामि प्रियपादपद्मम् ।  
	एवं मनोयोगमुपेत्य नित्यं ।  
		श्रीसाधकालम्बनमेव सम्पदम् ॥ ६४-२६४ ॥  
नित्योपलब्धिविज्ञाने सुन्दरीचरणाम्बुजे ।  
आत्मानमर्पयन् भावैः साधकालम्बनं हि तत् ॥ ६४-२६५ ॥  
वर्णध्यानं शृणु प्रीतः शङ्कर प्राणशङ्कर ।  
मूलादिब्रह्मरन्ध्रान्तमकारादीन् स्मरेद् बुधः ॥ ६४-२६६ ॥  
स्मृत्वा ग्रथित्वा मनुना विलोमेन पुनः पुनः ।  
भावयेन्मनसां योगी सत्त्वाधिष्ठानतत्परः ॥ ६४-२६७ ॥  
कोटिसूर्यायुताभासं प्रत्येकग्रन्थिभेदतः ।  
मन्त्राक्षरं परम्ब्रह्म ध्यात्वा ध्यात्वा विभाकरम् ॥ ६४-२६८ ॥  
भित्वा सहस्रारमध्यं क्षकारं भाति चन्द्रगम् ।  
अनुलोमविलोमेन विभाव्य ध्यानमाचरेत् ॥ ६४-२६९ ॥  
अकारादिक्षकारान्तं वर्णध्यानं समीरितम् ।  
दलभेदं प्रवक्ष्यामि यत्र यत्र पदे स्थितिः ॥ ६४-२७० ॥  
विसर्गाद् बिन्दुपर्यन्तो दलभेदः प्रकीतीतः ।  
तथापि शृणु योगेन्द्र सङ्केतार्थविनिर्णयम् ॥ ६४-२७१ ॥  
देवतादक्षिणावर्त्या योगेन भावयेद्दलम् ।  
एवं मूलादिपद्मानां भेदः श्रीकण्ठभूषण ॥ ६४-२७२ ॥  
एवं सहस्रारपद्मदलभेदः प्रकीतीतः ।  
स्फूतीविद्यां प्रवक्ष्यामि अकस्मात्सिद्धिदायिनीम् ॥ ६४-२७३ ॥  
निरन्तरं जपेद्विद्यां समभावपरायणः ।  
अकस्मात्स्फूतीविद्यः स्यात्काव्यवाक्पतिरीश्वरः ॥ ६४-२७४ ॥  
वाचां सिद्धिः करे तस्य कुब्जिकासिद्धिरेव च ।  
यदि कण्ठाम्बुजे ध्यायेत् काकचञ्चुपुटस्थितः ॥ ६४-२७५ ॥  
इत्येताः स्फूतीविद्या हि सर्वपद्मदलस्थिताः ।  
वियोगं सम्प्रवक्ष्यामि येन मन्त्री च निर्भयः ॥ ६४-२७६ ॥  
स्त्रीपुत्रधनमित्रादिलोभमोहादिपातकम् ।  
वर्जयित्वा तनुक्लेशं विवेकं समुपाश्रयेत् ॥ ६४-२७७ ॥  
वियोगः स हि विज्ञेयो मन्त्रन्यासपरायणः ।  
अथ वक्ष्ये त्रियोगेन्द्र पूर्वज्ञानसमोदयम् ॥ ६४-२७८ ॥  
काले काले क्रियासिद्धिश्चण्डिकापार्श्वगो भवेत् ।  
पूर्वस्यां दिशि पूर्वाह्णे वदनाम्भोजमण्डलः ॥ ६४-२७९ ॥  
ज्ञानद्रव्यसमरसैरुदयं भावयेद् रविम् ।  
पूर्व पूर्वस्वजन्मादिज्ञानसमोदयं लभेत् ॥ ६४-२८० ॥  
आकाशे च मनो दत्वा आकाशाख्यं स्मरन्मनुम् ।  
पूर्वजन्मादिसञ्ज्ञानं जानाति समभावकः ॥ ६४-२८१ ॥  
इति ते कथितं नाथ पूर्वज्ञानसमोदयम् ।  
अथात्र सम्प्रवक्ष्यामि सिद्धः शुद्धः फलार्थभाक् ॥ ६४-२८२ ॥  
येन क्रमेण सम्भूयात् खेचरीमेलनं प्रभो ।  
या या समरसप्राप्तिः सा सैव फलसिद्धिदा ॥ ६४-२८३ ॥  
शृणु सङ्क्षेपतो वक्ष्ये पश्चाद्वक्तव्यमेव तत् ।  
आसनादिकमाकृत्य कायसङ्कोचमाचरन् ॥ ६४-२८४ ॥  
कामलता क्षुद्रतरैर्भेदिता वसनाग्रकैः ।  
तालुमूलोत्तरे मूले नियोज्य मधुपो भवेत् ॥ ६४-२८५ ॥  
तदैव जपमाकृत्य वायुं धृत्वा मधुं पिबेत् ।  
सा स्यात्समरसप्राप्तिः कामलिङ्गे स्थिरो भवेत् ॥ ६४-२८६ ॥  
इत्येषा कथिता विद्या लताभेदं शृणु प्रभो ।  
श्वेतवाट्यालसूत्रेण निमीता या लता शुभा ॥ ६४-२८७ ॥  
अथवा पद्मसूत्रेण लतां कुर्याद्विचक्षणः ।  
अष्टादशाङ्गुलमितं नातिसूक्ष्मं प्रमाणवत् ॥ ६४-२८८ ॥  
जित्वाधः सन्निवेश्याथ घर्षयेत् कामसुन्दर ।  
तदा जित्वा स्वयं याति घर्षणेन पुनः पुनः ॥ ६४-२८९ ॥  
पश्चाज्जित्वा क्रियां कुर्यात्तालुमूले निधाय च ।  
क्रमेणामृतमाप्नोति जिह्वाधश्छेदने ध्रुवम् ॥ ६४-२९० ॥  
सा स्यात्समरसप्राप्तिर्यदि मन्त्राक्षरं भजेत् ।  
जीवब्रह्मबुद्धिमन्तास्तु तिष्ठन्ति निरञ्जने ॥ ६४-२९१ ॥  
कूष्माण्डाकारदेही च ब्रह्मसाधनतत्परः ।  
सदा समरसप्राप्तिरनायासेन लभ्यते ॥ ६४-२९२ ॥  
जले स्थले भूमिगर्ते शरीरं नापि नश्यति ।  
अजरामरदेही स्याद् योगोऽयं योगिदुर्लभः ॥ ६४-२९३ ॥  
कायकल्पनमावक्ष्ये येन सिद्धपतिर्भवेत् ।  
शृणुष्वैकमनाः शम्भो गृहस्थानां तु दुर्लभम् ॥ ६४-२९४ ॥  
महारण्ये पद्मवने शीतले गन्धशोभिते ।  
कायकल्पनमाकृत्य भावयेत् कण्ठपङ्कजम् ॥ ६४-२९५ ॥  
उदारचित्तः सर्वत्र वैष्णवाचारतत्परः ।  
पद्मे पद्मे स्वदेहस्य कल्पना च दले दले ॥ ६४-२९६ ॥  
क्रमशः कण्ठपद्मे च स्वीयदेहस्य कल्पना ।  
क्रियते यदि योगेन्द्रैस्तदा देहस्य रक्षणम् ॥ ६४-२९७ ॥  
अन्यथा मृत्युवश्यः स्याद् योगभ्रष्टो भवेन्नरः ।  
एवं क्रमेण सर्वत्र कुर्यात् कायस्य कल्पनम् ॥ ६४-२९८ ॥  
जरामरणदुःखाद्यैर्मुच्यते मोहसङ्कटात् ।  
अथान्यत् सम्प्रवक्ष्यामि कायकल्पनमेव तत् ॥ ६४-२९९ ॥  
नानापीठे त्वसाध्ये च चक्षुरिन्द्रियवजीते ।  
मनोगम्ये स्थिरो भूत्वा स्वदेहमपि कल्पयेत् ॥ ६४-३०० ॥  
वाराणस्यादिपीठे च महाज्वालामुखीपदे ।  
कुरुक्षेत्रे प्रयागे च दक्षिणे द्वारकादिषु ॥ ६४-३०१ ॥  
हरिद्वारोदये तीर्थे मार्कण्डेये च कापिले ।  
वृन्दावने गुह्यपीठे गङ्गायमुनयोस्तटे ॥ ६४-३०२ ॥  
पुष्करे पृथिवीतीर्थे कायतीर्थे गयादिषु ।  
कालकल्पनमाकृत्य श्रद्धावान् पूजयेत्परम् ॥ ६४-३०३ ॥  
सदाशिवं साकिनीशं शाकिनीयोगिनीगणैः ।  
वेष्टितं परया भक्त्या ध्यात्वा देहं प्रकल्पयेत् ॥ ६४-३०४ ॥  
प्रकल्प्य स्वतनुं तत्र ततो देवस्य कल्पयेत् ।  
येषां मनसि यद्वय्नं तद्धयानं कायकल्पनम् ॥ ६४-३०५ ॥  
एतत्कायकल्पनेन मौनी वाक्सिद्धिमाप्नुयात् ।  
इदानीं कामदेवस्य मथनं शृणु भैरव ॥ ६४-३०६ ॥  
कामदेवस्य मथनं सुखदं मोक्षदं परम् ।  
यावद् बिन्दुः स्थिरो देहे तावन्मृत्युभयं कुतः ॥ ६४-३०७ ॥  
बिन्दुपाताद्भवेन्नाशस्ततो हि बिन्दुरक्षणम् ।  
तत्तदौषधमावक्ष्ये येन बिन्दुः स्थिरो भवेत् ॥ ६४-३०८ ॥  
नित्यं सेवनमाकुर्या देतेषां मूलमाहरन् ।  
श्वेतापराजितामूलं सिद्धिमूलं ततः परम् ॥ ६४-३०९ ॥  
शतपणीमूलमेकं कदम्बमूलमेव च ।  
श्वेतकुन्दपुष्पमूलं करवीरं तथाशितम् ॥ ६४-३१० ॥  
कृष्णधुस्तूरमूलं तु सेफालीमूलमेव च ।  
चितामूलं तथा शम्भो निर्गुण्डीमूलमाहरन् ॥ ६४-३११ ॥  
एकीकृत्य विधानेन रविवारेऽर्कमूलकैः ।  
समभागेन योगेन्द्र चूर्णीकृत्य पृथक् पृथक् ॥ ६४-३१२ ॥  
शुक्रवारे च पूर्वाह्णे मिश्रं कुर्याद्दनत्रयम् ।  
षड्रात्रि शोधयेत् काममुद्राभिर्वामदेवताः ॥ ६४-३१३ ॥  
मध्यमाङ्गुलिमुत्तोल्य दक्षिणेनापि मुष्टिना ।  
धृत्वा च शोधयेदादौ द्रव्यमूलानि साधकः ॥ ६४-३१४ ॥  
विजयाचूर्णयोगेन पिबेच्चूर्णं द्वितोलकम् ।  
अर्धतोलकमुनैक्यं विजयाः सार्धतोलकाः ॥ ६४-३१५ ॥  
मिश्रीकृत्य विधानेऽपि तत्तत्कुजदिने शुभे ।  
एतत्प्रभक्षणेनैव मदनं वशमानयेत् ॥ ६४-३१६ ॥  
यदा मनसि आयाति पुष्पधन्वा महाबली ।  
तदा तं पूजयित्वा च कामदेवं निवारयेत् ॥ ६४-३१७ ॥  
इति कामस्य मथनं देहे व्यवस्थितं शृणु ।  
अङ्गुष्ठगुल्फजानूरुसिमनीलिङ्गनाभिषु ॥ ६४-३१८ ॥  
हृद्ग्रीवाकण्ठदेशेषु लम्बिकायां तथा नसि ।  
भ्रूमध्ये मस्तके र्मूध्नि वाय्वाकाशप्रियालये ॥ ६४-३१९ ॥  
वायुरूपं स्वदेहं तु स्थापयित्वा मनुं जपेत् ।  
कुम्भकप्राणयोगेन निजदेहव्यवस्थितिः ॥ ६४-३२० ॥  
कण्ठाम्भोजे स्थिरो यो हि तं जनं शृणु भैरव ।  
योगारम्भावधिर्यो हि स्त्रीसंसर्गं विवर्जयेत् ॥ ६४-३२१ ॥  
मातॄणां गमनं नास्ति यस्य स कण्ठसंस्थितः ।  
नित्यं करोति योगं यो धर्मात्मा स्थिरचेतसा ॥ ६४-३२२ ॥  
स एव कण्ठपद्मे च स्थिरो भवति निश्चितम् ।  
भावज्ञानी च यो विद्वान् तं विदामि दयार्णव ॥ ६४-३२३ ॥  
कुण्डलीस्पर्शमात्रेण तन्मयो जायते क्षणात् ।  
सर्व देवे परं भावं कृत्वा ज्ञानेन पूजयेत् ॥ ६४-३२४ ॥  
सर्वपीठे स्थिरो भूत्वा ज्ञानात्मा परिपूजयेत् ।  
क्रमेण कण्ठभेदः स्याद् योगी भवति सत्वरम् ॥ ६४-३२५ ॥  
धनं धान्यं धरां धर्मं कीतीमायुर्यशः श्रियम् ।  
तुरगान् दन्तिनः पुत्रान् लोकान् सर्वस्वस्वोदयम् ॥ ६४-३२६ ॥  
एतज्ज्ञानप्रसादेन लभ्यते परमेश्वरम् ॥ ६४-३२७ ॥  
ज्ञात्वा योगेन्द्रचक्रं त्रिभुवनविवरध्वान्तजाल प्रकाशं ।  
	मूलाम्भोजे रसाख्ये दशदलविमले हृत्स्वपद्मे विलासम् ।  
कण्ठाम्भोजे मनोज्ञे द्विदलस्वकमले भावयन्तं सुरेन्द्रैः ।  
	श्वेताम्भोजे परेशं निरवधिगगनं पूजये भावयामि ॥ ६४-३२८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र-- प्रकाशे भैरवीभैरव   
संवादे कण्ठपद्मभेदविज्ञानविन्यासो । नाम चतुष्षष्टितमः पटलः ॥ ६४ ॥  
  
  
  
अथ पञ्चषष्टितमः पटलः  
  
श्रीआनन्दभैरवी उवाच  
अथ कान्त प्रवक्ष्यामि समुदायफलोदयम् ।  
कण्ठाम्भोजस्य वर्णानां ध्यानं मन्त्रं शृणु प्रभो ॥ ६५-१ ॥  
शाकिनीसहितं नित्यं पूजयित्वा सदाशिवम् ।  
मूढोऽपि योगिनां श्रेष्ठः किमन्ये ध्यानयोगिनः ॥ ६५-२ ॥  
ध्यात्वा सम्पूजयेद्यस्तु सोऽभीष्टं फलमाप्नुयात् ।  
ततो ध्यानं प्रवक्ष्यामि वीरनाथ शृणु प्रभो ॥ ६५-३ ॥  
आदौ श्रीशाकिनीध्यानं पश्चाद् ध्यानं सदाशिवे ।  
द्वयोरभेदबुद्ध्या च कामजेता स्वयं भवेत् ॥ ६५-४ ॥  
वन्दे नित्यां सुशीलां त्रिभुवनवरदां शाकिनीं पीतवस्त्रां ।  
	वेदाद्यां वेदमातां सुखमयललितां वेदहस्तोज्ज्वलाङ्गीम् ।  
ध्याये पीयूषधारामलघटसुधया स्निग्धदेहां हसन्तीं ।  
	मायां शम्भोर्ललाटे विधुकिरणकरां श्रीसदानन्दयुक्ताम् ॥ ६५-५ ॥  
अम्भोजास्त्रादिमुद्रासिवरदजटा धारयन्तीं करालं ।  
	श्यामां पीनस्तनाढ्यां त्रिनयनकमलां प्रेतलिङ्गासनस्थाम् ।  
सर्वाङ्गालङ्कृतां श्रीं विधुशतवदनाम्भोजशोभां वहन्तीं ।  
	शम्भोरानन्दकत्रीं चरमगुणपदां स्थूलसूक्ष्मस्वरूपाम् ॥ ६५-६ ॥  
एवं ध्यायेन्महायोगी स्थूलसूक्ष्मस्वरूपिणीम् ।  
अभेद्यभेदकरणीं शङ्कर प्रेमवल्लभ ॥ ६५-७ ॥  
या विद्या वाग्भवाढ्या हरिवधुकमला केवले निष्फलन्ते ।  
	मायालक्ष्मीस्त्रिकूटं शशिमुखितदधः शाकिनी क्षेत्रपालम् ।  
वक्षद्वन्द्वं त्रिकूटं वधुमधरमिवासिद्धिमिष्टां विधेहि ।  
	स्वाहान्तोऽयं महेशत्रिभुवनभविकाह्लादहेतोः प्रकाशः ॥ ६५-८ ॥  
प्रणवं पूर्वमुद्धृत्य वाग्भवं तदनन्तरम् ।  
शाकिनी त्वं तदन्ते तु मम दोषान् विनाशय ॥ ६५-९ ॥  
युगलं वह्निकान्तां च मन्त्रार्थाः सारदाः स्मृताः ।  
कामराजं समुद्धृत्य हिरण्याक्षि सनातनि ॥ ६५-१० ॥  
शाकिन्यन्ते महामाये मायावह्निश्रिया युतम् ।  
एषा मन्त्रात्मिका विद्या कण्ठाम्भोजप्रकाशिनी ॥ ६५-११ ॥  
शाकम्भरी महाविद्या तस्य वामे विभाति च ।  
तस्य मन्त्रं प्रवक्ष्यामि ज्ञात्वैव योगवित् प्रभुः ॥ ६५-१२ ॥  
महामन्त्रस्य माहात्म्यं कथितुं नैव शक्यते ।  
भावमात्रेण सिद्धिः स्यात् किं पुनर्मोक्षसाधनम् ॥ ६५-१३ ॥  
विद्यां कामकलां विचित्रवसनां पद्मासनस्थां शिवां ।  
	कामाख्यां सकलान् स्वरान् त्रिजगतां शाकैर्महायोगिनी ।  
नित्यं या परिपाल्यते भगवतीं शाकम्भरीं तां भजे ।  
	सा योगाधिप--रक्षका निशि दिशि श्रीकण्ठपद्मे प्रभा ॥ ६५-१४ ॥  
अद्यापि प्रियकण्ठपद्मनिकरे सम्भाति शाकम्भरी ।  
	विद्यावाक्कमलायुतं स्मितमुखि प्रान्ते च शाकम्भरि ।  
वह्निर्वारुणवायुबीजमनलद्वन्द्वं हि वक्षद्वयं ।  
	वह्निप्रेमकलान्वितो मनुवरः साक्षाज्जगत्क्षोभकृत् ॥ ६५-१५ ॥  
शाकम्भरीं महामायां पूजयेद् द्वारदेवताम् ।  
तदन्ते सर्वदेवाश्च शक्रादीन् परिपूजयेत् ॥ ६५-१६ ॥  
ध्यात्वा च शाकिनीं देवीं शाकम्भर्याश्च दक्षिणे ।  
पूजयेत् परया भक्त्या पूर्वोक्तविधिना प्रभो ॥ ६५-१७ ॥  
शाकम्भरीं त्रिनयनां सूर्येन्दुवह्नियोजिताम् ।  
रक्तपद्मस्थितां श्यामां वेदबाहुश्रियोज्ज्वलाम् ॥ ६५-१८ ॥  
वराभयकरां खड्गकपालकमलान्विताम् ।  
नानालङ्कारशोभाङ्गी मुक्तकुन्तलभूषिताम् ॥ ६५-१९ ॥  
प्रसन्नवदनाम्भोजस्मितहास्यविराजिताम् ।  
साधकाभीष्टदां नित्यां महाविद्यां भजाम्यहम् ॥ ६५-२० ॥  
ततो मानसपूजाञ्च ध्यानान्ते तु समाचरेत् ।  
पुनर्ध्यानं ततः कृत्वा चित्तावाहनमाचरेत् ॥ ६५-२१ ॥  
पाद्याद्यैः पूजयेन्नित्यं भक्त्या च योगसिद्धये ।  
ततो जपेच्छतं वापि चाष्टोत्तरसहस्रकम् ॥ ६५-२२ ॥  
एवं लक्षसमाप्ते तु कण्ठे देवीं प्रपश्यति ।  
होमादीन् क्रमशः कुर्याद् ब्राह्मणानां तु भोजनम् ॥ ६५-२३ ॥  
तदन्ते शाकिनीपूजा प्रथमे वापि कारयेत् ।  
तत्प्रकारं शृणु प्राणवल्लभे कामसुन्दरि ॥ ६५-२४ ॥  
आदौ जलं शोधयित्वा हस्तौ पादौ च विग्रहम् ।  
क्षालयित्वा द्विराचम्य मूलमन्त्रेण साधकः ॥ ६५-२५ ॥  
शिखाबन्धनमाकृत्य चासनं परिशोधयेत् ।  
ततोऽर्घ्यस्थापनं कृत्वा पीठं निर्माय यत्नतः ॥ ६५-२६ ॥  
पीठचक्रं शोधयित्वा पीठपूजां समाचरेत् ।  
ततो ध्यानं भूतशुद्धिं न्यासजालं समाचरेत् ॥ ६५-२७ ॥  
पुनः प्राणायामयुग्मं कृत्वा देहं दृढं नयेत् ।  
ततो ध्यानं मानसार्चा मुद्रादर्शनमेव च ॥ ६५-२८ ॥  
ततः पाद्यं तथार्घ्यं तु चारुशङ्खेन कारयेत् ।  
आचमनीयं ततः स्नानं पुनराचमनं तथा ॥ ६५-२९ ॥  
गन्धं पुष्पाणि सर्वाणि बिल्वपत्राणि दापयेत् ।  
निजावरणदेवांश्च पूजयित्वा क्रमेण तु ॥ ६५-३० ॥  
धूपदीपौ निवेद्याथ नैवेद्यं पानकं ततः ।  
पुनराचमनं दत्वा बलिद्रव्याणि दापयेत् ॥ ६५-३१ ॥  
बलिं दत्वा जपेन्मन्त्रं सहस्रं वा शताष्टकम् ।  
दिवसे यज्जपं कुर्याद्रात्रौ तज्जाप्यमाश्रयेत् ॥ ६५-३२ ॥  
जपं समर्पयेद् विद्वान् गुह्यातिगुह्यमन्त्रकैः ।  
प्राणायामं त्रिषट्कृत्वा वन्दनं च प्रदक्षिणम् ॥ ६५-३३ ॥  
स्तोत्रञ्च कवचं नित्यं सहस्रनाममङ्गलम् ।  
पठेद् भक्त्या कण्ठपद्मे कायकल्पनकृन्नरः ॥ ६५-३४ ॥  
एवं विधिविधानेन पूजयित्वा सदाशिवम् ।  
अस्मिञ्छास्त्रे क्रिया गुप्ता गुप्तनारी प्रपूजनम् ॥ ६५-३५ ॥  
अथवा मनसा सर्वं पूजायागजपं चरेत् ।  
यथा देव्यास्तथा शम्भोर्जपयागः समीरितः ॥ ६५-३६ ॥  
एवं क्रमेण पूज्याश्च बाह्यस्था मुनयः क्रमात् ।  
पूज्या वर्णकला नाथ तद्बाह्यस्थानं प्रपूजयेत् ॥ ६५-३७ ॥  
एवं हि मासकार्येण वरं सिद्धिं समाप्नुयात् ॥ ६५-३८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे भैरवीभैरवसंवादे    
शाकिनीसदाशिवार्चनं नाम पञ्चषष्टितमः पटलः ॥ ६५ ॥  
  
  
अथ षष्टषष्टितमः पटलः ।  
  
आनन्दभैरवी उवाच  
कैलासशिखरारूढ पञ्चवक्त्र त्रिलोचन ।  
सर्वभूतप्रपूज्याथ शाकिनीयजनं शृणु ॥ ६६-१ ॥  
पूजनं त्रिविधं प्रोक्तं मनः साक्षाद्वचोमयम् ।  
मानसं योगिनां प्रोक्तं साक्षात् पूजागृहं प्रभो ॥ ६६-२ ॥  
वाचामयं तामसानां नृपाणां कामिनां प्रभो ।  
एका पूजा च त्रिविधा कथिता परमेश्वर ॥ ६६-३ ॥  
सा पूजा सिद्धिदा काले त्रिकाले सर्वकालके ।  
काले सिद्धिर्गृहस्थानां त्रिकाले ब्रह्मचारिणाम् ॥ ६६-४ ॥  
योगिनां सर्वकालेऽपि विफला दुष्टचेतसाम् ।  
भावत्रयं हि पूजानां रजः सत्त्वतमोमयम् ॥ ६६-५ ॥  
त्रिशक्तिपूजनं नाथ सर्वत्र परिकीतीतम् ।  
ब्रह्माणीं वैष्णवीं तत्र पूजयेत् तां महेश्वरीम् ॥ ६६-६ ॥  
त्रिभावेन पूजयित्वा शक्तिं ब्रह्मत्रयेण च ।  
पशुरूपवीररूपदिव्यरूपेण पूजयेत् ॥ ६६-७ ॥  
बलिदानं हि सर्वत्र परं मोक्षाय केवलम् ।  
क्रमेण शृणु योगेश सर्वाविद्यादिपूजनम् ॥ ६६-८ ॥  
यत्कृत्वा सम्भवेद् योगी परं ब्रह्ममयोऽचिरात् ॥ ६६-९ ॥  
स्थानं वीक्ष्य महेन्द्र कोटिसदृशं श्रीलक्षणैर्लक्षितं ।  
	देवानां दिवि वीरनाथ रुचिरं पुण्यं पवित्रं सुखम् ।  
रम्यं देवगृहान्वितं परजलैर्व्याप्तं तरुच्छायया ।  
	सौगन्धादिषु मान्यशैलपवनं काले वसन्तेऽपि वा ॥ ६६-१० ॥  
शून्ये देवगृहे तले वरतरोश्चित्तापीतात्मा यति-- ।  
	श्चाम्भोजासनसंस्थितो मृदुकटे व्याघ्राजिने वारणे ।  
आदौ पादयुगं भुवि स्थितमिति व्याशोध्य हस्तौ तथा ।  
	नीरं निर्मलगन्धराजमिलितं सङ्क्षाल्य पद्मासनः ॥ ६६-११ ॥  
जलशोधनमन्त्रस्तु श्रूयतां परमेश्वर ।  
प्रणवं स्तरणप्रान्ते वज्रोदकमतः परम् ॥ ६६-१२ ॥  
शोधयामि ततः स्वाहा जलमन्त्र उदाहृतः ।  
प्रक्षिपेत्तज्जलं भिन्नजले भैरवशङ्कर ॥ ६६-१३ ॥  
हस्तौ पादौ तज्जलेन क्षालयेत् काममायया ।  
विग्रहं मूलमन्त्रेण चाचमने द्वे उदाहृते ॥ ६६-१४ ॥  
शिखाबन्धनमन्त्रस्तु शृणून्मत्तकुमारक ।  
अप्रकाश्यं महामन्त्रं शिखाबन्धनमासनम् ॥ ६६-१५ ॥  
शोधयेत् त्रिपुरानाथ कालाग्निशिखयोज्ज्वल ।  
आसनं शोधयाम्यद्य द्वारपालो भवानिशम् ॥ ६६-१६ ॥  
प्रणवाद्यैर्नमोऽन्तेन शोधयेत् परमेश्वर ।  
शोधयेत् त्रिपुरानाथ कालाग्निशिखयोज्ज्वल ॥ ६६-१७ ॥  
शिखाग्रं बन्धयाम्यद्य द्वारपालो भवानिशम् ।  
ततोऽर्घ्य स्थापयेद् विद्वान् शङ्खाधारे मनोरमे ॥ ६६-१८ ॥  
मूलमन्त्रेण सङ्क्षाल्य ततो मूलेन पूरयेत् ।  
रक्तचन्दनयुक्तेन जलेन चन्दनेन च ॥ ६६-१९ ॥  
ततो दूर्वार्घ्यं पुष्पाणि साधारे दापयेत् सुधीः ।  
दशधा मूलमन्त्रं तु तत्र जप्त्वा सुधामयम् ॥ ६६-२० ॥  
धेनमुद्रां मत्स्यमुद्रां योनिमुद्रां प्रदर्शयेत् ।  
जपेत् तत्र सारमन्त्रमाच्छाद्य मत्स्यमुद्रया ॥ ६६-२१ ॥  
आत्मानं प्रोक्षयेदादौ ततो द्रव्याणि प्रोक्षयेत् ।  
ततः पीठं सुनिर्माय ताम्रे हेमशलाकया ॥ ६६-२२ ॥  
नवकोणं विलिख्याथ षट्कोणञ्च तदन्तरे ।  
बाह्ये च मण्डलद्वन्द्वं षोडशार्णं ततो लिखेत् ॥ ६६-२३ ॥  
तद्बाह्ये च चतुर्द्वारं भूबिम्बद्वितयं पुनः ।  
एवं पीठं विनिर्माय दलेऽर्णान् विलिखेत्ततः ॥ ६६-२४ ॥  
ॐ सुरेखायै नमः स्वाहा मन्त्रेण परिलेखयेत् ।  
प्रणवञ्च महारेखाशब्दान्ते शोधयामि युक् ॥ ६६-२५ ॥  
वह्निबीजायादिमनून् शोधयेत् पीठचक्रकम् ।  
पीठपूजां ततः कुर्यात् प्रणवादिनमोऽन्तकैः ॥ ६६-२६ ॥  
साम्पदं पूर्वमुच्चार्य हृदयाय नमस्ततः ।  
षड्दीर्घभाजा बीजेन पूजयेद् वामतः सुधीः ॥ ६६-२७ ॥  
पूर्वादीशानपर्यन्तं चतुदीक्षु च मध्यके ।  
पूजयित्वा च तन्मध्ये वर्णोच्चारणपूर्वकैः ॥ ६६-२८ ॥  
पीठशक्तिं पूजयित्वा पीठनायकमर्चयेत् ।  
प्रणवादिनमोऽन्तेन सर्वत्र प्रतिपूजयेत् ॥ ६६-२९ ॥  
पीठशक्तिं शाकिनीं तु तथा शाकम्भरीं शिवाम् ।  
लक्ष्मीं सरस्वतीं दुर्गां चण्डिकां गणनायिकाम् ॥ ६६-३० ॥  
भद्रकालीं विशालाक्षीं श्रद्धां मायां दयां कलाम् ।  
रणचण्डां मधुमतीं प्रसन्नां रत्नमालिनीम् ॥ ६६-३१ ॥  
हिरण्यवर्णां कौमारीं वाग्देवीं त्रिजटां महीम् ।  
त्रिशूलिनीं वेदमातां सिद्धाद्यां मधुनायिकाम् ॥ ६६-३२ ॥  
मधुपुरेश्वरीं कुब्जां तथा मधुमतीं यजेत् ।  
शाकाख्यां शाकचक्षाञ्च वरहस्तां हसन्मुखीम् ॥ ६६-३३ ॥  
कपालिनीं खड्गहस्तां वनमालाञ्च माधवीम् ।  
विचित्राङ्गी ललज्जिह्वां चेकितानां प्रभामयीम् ॥ ६६-३४ ॥  
सर्वां सर्वाकषीणीञ्च बहुरूपां सुरां सुधाम् ।  
सर्वमयीं वर्णमयीं मुण्डमालां त्रिकालिकाम् ॥ ६६-३५ ॥  
विश्वेश्वरीं विश्वमातां महाविद्यां सनातनीम् ।  
एता विद्याः पूजनीयाः प्रणवादिनमोऽन्तिकाः ॥ ६६-३६ ॥  
ततो ध्यानं प्रवक्ष्यामि सङ्क्षेपतः शृणु प्रिये ।  
शाकिनीं श्रीवेदविद्यां स्थूलसूक्ष्मस्वरूपिणीम् ॥ ६६-३७ ॥  
पीतवर्णां त्रिनयनां वेदहस्तां हसन्मुखीम् ।  
सदाशिवयुतां गौरीं सर्वालङ्कारमण्डिताम् ॥ ६६-३८ ॥  
त्रिलोचनां सूर्यचन्द्रवह्निमण्डलमण्डिताम् ।  
कपालपद्मविमलवराभयकराम्बुजाम् ॥ ६६-३९ ॥  
देवदानवगन्धर्वयोगिसिद्धप्रपूजिताम् ।  
षोडशारमहापद्मसंस्थितां वनमालिनीम् ॥ ६६-४० ॥  
शाकम्भरीदेवविद्यामाधवीशक्तिशोभिताम् ।  
मुनिदेव महेन्द्रादिब्रह्मविष्णुशिवाश्रयाम् ॥ ६६-४१ ॥  
ध्यायेऽहं कण्ठपद्मस्थां सर्वसिद्धिसमृद्धिदाम् ।  
एवं ध्यात्वा कण्ठपद्मे भूतशुद्धिं ततश्चरेत् ॥ ६६-४२ ॥  
भूतशुद्धिं प्रवक्ष्यामि येन कण्ठे स्थिरो भवेत् ।  
आकाशगामिनी सिद्धिर्लभ्यते नात्र संशयः ॥ ६६-४३ ॥  
		संयोज्य जीवं कुलवस्त्रमध्ये ।  
			श्री कुण्डलिन्या सह मूलपद्मम् ।  
		क्रमेण भित्वा समयोर्ध्वतुण्डो ।  
			विशुद्धपद्मे लयमाचरेद् बुधः ॥ ६६-४४ ॥  
शाकिनीपार्श्वभागे तु जीवं संस्थापयेत् सुधीः ।  
कुण्डलिन्या लयं कृत्वा वह्निबीजेन भस्मसात् ॥ ६६-४५ ॥  
देहं तदा विदधीत वायुबीजेन शोषयेत् ।  
वरुणेनामृतं कृत्वा वेदनारहितो भवेत् ॥ ६६-४६ ॥  
धैर्येण भावयेद्देवं शाकिनीशं सदाशिवम् ।  
त्रैलोक्यान्वितमीशानं पञ्चवक्त्रं त्रिलोचनम् ॥ ६६-४७ ॥  
पूर्वोक्तध्यानमाकुर्यान्मन्त्राक्षराणि भावयेत् ।  
चिच्छक्तौ परमात्मानं भावयित्वा पुनः पुनः ॥ ६६-४८ ॥  
आत्मलग्नं तत्र पदे कृत्वा चिन्तामणिं भजेत् ।  
धूम्राकारं महाकाशं विचिन्त्य तेजसावृतम् ॥ ६६-४९ ॥  
लीलामयं देवताया रूपं सम्पूज्य मानसैः ।  
क्रमेण नासिकाद्वारात् सोऽहम्बीजेन चालयेत् ॥ ६६-५० ॥  
आनीय सम्मुखे पीठे संस्थाप्य जीवमर्पयेत् ।  
तत्रैव संस्थिरो भूत्वा तत्प्राणान् तत्र स्थापयेत् ॥ ६६-५१ ॥  
आं ह्रीं क्र्ॐ शब्दमुच्चार्य यं रं लं वं ततः परम् ।  
इत्याद्यैः स्थापयेत् प्राणान् ततोऽर्चविधिमाचरेत् ॥ ६६-५२ ॥  
न्यासजालं ततः कुर्यात् शृणु तत्त्वासनादिकम् ।  
सदाशिव ऋषिश्चास्य मस्तके सन्न्यसेत् सुधीः ॥ ६६-५३ ॥  
सदाशिवाय ऋषये नमः प्रणवमाद्यके ।  
मुखे प्रणवमुच्चार्य चानुष्टुप्छन्दसे नमः ॥ ६६-५४ ॥  
हृदि प्रणवमुच्चार्य शाकिन्यै तदनन्तरम् ।  
सदाशिवप्रयुक्तायै देवतायै नमस्ततः ॥ ६६-५५ ॥  
कराङ्गन्यासौ सङ्कुर्यात् षड्दीर्घस्वरसंयुतैः ।  
सकारैर्देवदेवेश मातृकां बीजसम्पुटाम् ॥ ६६-५६ ॥  
मातृकास्थानमालम्ब्य साम्बीजेन तु वा चरेत् ।  
व्यापकषोडशवारं प्राणयामयुगं चरे ॥ ६६-५७ ॥  
पुनर्ध्यानं मानसार्चा योनिमुद्रां प्रदर्शयेत् ।  
पद्ममुद्रां ततः कृत्वा पाद्याद्यैः परिपूजयेत् ॥ ६६-५८ ॥  
आदौ मूलं समुच्चार्य एतत्पाद्यं ततः स्मरेत् ।  
सदाशिवप्रयुक्तायै शाकिन्यै नम इत्यपि ॥ ६६-५९ ॥  
एवं क्रमेण पूर्वार्घ्यमाचमनीयं निवेदयेत् ।  
स्नानीयं क्रमतो दद्यात् पुनराचमनीयकम् ॥ ६६-६० ॥  
गन्धं पुष्पाणि मूलेन दद्याद् भक्त्या सदाशिवे ।  
बिल्वपत्राणि मूलेन दत्वा वरुणमर्चयेत् ॥ ६६-६१ ॥  
धेनुमुद्रां मत्स्यमुद्रां सिंहमुद्रां प्रदर्शयेत् ।  
प्रणवं सां हृदयाय नमश्चाग्नौ प्रपूजयेत् ॥ ६६-६२ ॥  
प्रणवञ्च सीं शिरसे स्वाहया नैरृते यजेत् ।  
प्रणवं सूं शिखायै वषड् वायौ यजेत् क्रमात् ॥ ६६-६३ ॥  
प्रणवं सैं कवचाय कूर्चमीशे प्रपूजयेत् ।  
मध्ये सौं नेत्रत्रयाय वौषट् प्रणवमाद्यके ॥ ६६-६४ ॥  
चतुदीक्षु ततः पश्चात् सः अस्त्राय ततो हि फट् ।  
प्रणवाद्यं पूजयित्वा मस्तके ऋषिमर्चयेत् ॥ ६६-६५ ॥  
प्रणवं मूलऋषये सदाशिवाय कृत्ततः ।  
पूर्वादिवामतः पूज्याः परिवारादिदेवताः ॥ ६६-६६ ॥  
आनन्दभैरवं पश्चान्महाकालं समर्चयेत् ।  
( ज्ञानानन्दं सदानन्दं भैरवानन्दमेव च ।  
श्यामानन्दं शिवानन्दं कालानन्दं ततः परम् )  
सुधानन्दं हरानन्दं सुरानन्दं समर्चयेत् ॥ ६६-६७ ॥  
कुलानन्दं प्रियानन्दं यज्ञानन्दमतः परम् ।  
ध्यानानन्दं परानन्दं योगानन्दं समर्चयेत् ॥ ६६-६८ ॥  
क्रोधानन्दं क्रियानन्दं बोधानन्दं तथार्चयेत् ।  
देवानन्दं जयानन्दं विजयानन्दमेव च ॥ ६६-६९ ॥  
ब्रह्मानन्दं प्रभानन्दं पूर्णानन्दं समर्चयेत् ।  
जगदानन्दरूपं तु ममाज्ञागुरुचक्रगम् ॥ ६६-७० ॥  
पूजयित्वा देहशक्तिमेतेषां पार्श्वके यजेत् ।  
कल्याणीं कामकन्यां त्रिपुरां षोडशीं तथा ॥ ६६-७१ ॥  
विद्याधरीं नीलवर्णां श्यामां सिंहासनस्थिताम् ।  
चण्डिकामुपकन्याञ्च चन्द्रचूडसरस्वतीम् ॥ ६६-७२ ॥  
कपिलां मेघदूताञ्च धूम्रवर्णां जटाधराम् ।  
त्रिलोचनां खेचरीञ्च गगनां कामरूपिणीम् ॥ ६६-७३ ॥  
पीनकुचां व्याघ्रमुखीं मधुपानां मदोन्मदाम् ।  
रम्यां स्नेहकलां धर्मां तथा मधुमतीं हराम् ॥ ६६-७४ ॥  
हारमालां वनमालां चकोरां कुलकामिनीम् ।  
पूजितां गुरुसर्वाणीं सर्वतत्त्वस्वरूपिणीम् ॥ ६६-७५ ॥  
पूजयेत् सर्वतः शक्त्या ईशानान्तं क्रमेण तु ।  
तन्मध्ये केशवं ध्यात्वा दलस्वरमुपार्चयेत् ॥ ६६-७६ ॥  
अकारादिषोडशार्णान् प्रणवादिनमोऽन्तिकान् ।  
नीलवर्णान् सरक्ताढ्यान् कुङ्कुमालक्तवेष्टितान् ॥ ६६-७७ ॥  
विद्युत्कोटिसमाभासपद्मरागसमोज्ज्वलान् ।  
मनोरथपूर्णकरान् जगदानन्दवर्धकान् ॥ ६६-७८ ॥  
सुप्रियाकण्ठताल्वादिपरमात्मप्रदर्शकान् ।  
तेषां नाम्ना पूजयित्वा यथा मार्तण्डमण्डले ॥ ६६-७९ ॥  
तथाऽत्र ते पूजिताः स्युः स्वस्वनामप्रचोदिताः ।  
शृणु नाथ महाकाय मदोन्मत्त दिगम्बर ॥ ६६-८० ॥  
स्थिरचेताः सदा भूत्वा पूजय त्वं हि शाकिनीम् ।  
तत्र पद्मकणीकायां शवरूपं सदाशिवम् ॥ ६६-८१ ॥  
ध्यात्वा तद्गतमध्ये तु पीठचक्रं प्रपूजयेत् ।  
मूलाधारे कामरूपं कामचक्रं त्रिलक्षणम् ॥ ६६-८२ ॥  
पीठाय नम उच्चार्य चाद्यतारकमुच्चरेत् ।  
हृदि जालन्धरं पीठं सिद्धपीठं त्रिचक्रकम् ॥ ६६-८३ ॥  
ललाटे पूर्णगिर्याख्यं हिङ्गुलादं सुपीठकम् ।  
उड्डियानं तदूर्ध्वे तु मेघकुञ्जं स्वपीठकम् ॥ ६६-८४ ॥  
महापीठं भ्रुवोर्मध्ये वाराणसीञ्च लिङ्गक ।  
लोचनत्रयमध्ये तु ज्वलन्तीसिद्धपीठकम् ॥ ६६-८५ ॥  
ज्वालामुखी त्रिवेणी च पीठत्रयमुदाहृतम् ।  
त्रिलोचने त्रिपीठं मे अवश्यं परिपूजयेत् ॥ ६६-८६ ॥  
मुखाम्बुजे पूजयेद् वै मायारतिं सुभद्रिकाम् ।  
कम्पिल्लनगरं वंशनगरं कामभञ्जनम् ॥ ६६-८७ ॥  
हिरण्यनगरं तत्र एकदन्तारसायनाम् ।  
कपालपीठं ताल्वाख्यं फणिपीठं मुखे यजेत् ॥ ६६-८८ ॥  
कण्ठे मधुपुरीपीठं सुधापीठं तदन्तिके ।  
आह्लादपीठं श्रीपीठं शून्यपीठं प्रियाञ्जलम् ॥ ६६-८९ ॥  
पुरञ्जनाख्यं भद्राख्यं कण्ठे अम्भपुरी मम ।  
नाभौ महापीठराजमयोध्याभवपीठकम् ॥ ६६-९० ॥  
लक्ष्मीपीठं ब्रह्मपीठं लाङ्गलीपीठमेव च ।  
मानपीठं ज्ञानपीठं रुद्रपीठं तदन्तिके ॥ ६६-९१ ॥  
लाकिनी कुलपापीठं वलाकापीठमेव च ।  
रौद्रप्रभामहापीठं म्लेच्छवासिसुपीठकम् ॥ ६६-९२ ॥  
मक्कासिद्धकरीपीठं निरञ्जनस्वपीठकम् ।  
ब्राह्मीपीठं दत्तपीठमभयापीठमेव च ॥ ६६-९३ ॥  
रङ्गिणीपीठमेवं हि फेत्कारीपीठमर्चयेत् ।  
गर्गरीसिद्धपीठं च चन्द्रशेखरशैलकम् ॥ ६६-९४ ॥  
हरिद्वाराख्यपीठं तु समुद्रपीठमर्चयेत् ।  
कट्यां सङ्केतपीठं च काञ्चीपीठं त्रिघर्घरम् ॥ ६६-९५ ॥  
शूलिनीपीठमभ्यर्च्य लङ्कापीठं समर्चयेत् ।  
वारुणीपीठमभ्यर्च्य वज्रपीठं समर्चयेत् ॥ ६६-९६ ॥  
सिद्धकटाहपीठञ्च महासंहारपीठकम् ।  
षट्पीठं द्राविडापीठं विष्णुपीठं रसान्वितम् ॥ ६६-९७ ॥  
दलपीठं तथा राधापीठं पञ्चनलाख्यकम् ।  
कुण्डलीचक्रपीठं तु कामपीठं समर्चयेत् ॥ ६६-९८ ॥  
महावाय्वाकाशपीठं त्रिकालचक्रपीठकम् ।  
ब्रह्मपीठं धरापीठं शत्रुपीठं समर्चयेत् ॥ ६६-९९ ॥  
कुञ्जराख्यं महापीठं कालधर्माख्यपीठकम् ।  
तद्वामे डाकिनीपीठं गर्भपीठं तदन्तिके ॥ ६६-१०० ॥  
मयूरपीठमभ्यर्च्य गारुडीपीठमर्चयेत् ।  
प्रणवं पूर्वमुच्चार्य चात्र पीठस्थितान् स्वरान् ॥ ६६-१०१ ॥  
पूजयामि पद्मपुष्पैः प्रसन्नाः प्रभवन्तु ते ।  
पूजयित्वा पीठलोकं शिवलोकं समर्चयेत् ॥ ६६-१०२ ॥  
क्षेत्रपाललोकमेवं धूम्रलोकं त्रिलोककम् ।  
पूजयेत् सागरान् सप्त भुवनानि चतुर्दश ॥ ६६-१०३ ॥  
ताराग्रहगणक्रान्तलोकपालयुतानि च ।  
पूजयित्वा तद्बाह्ये च शक्तिविद्याः प्रपूजयेत् ॥ ६६-१०४ ॥  
डाकिनी राकिणी पूज्या लाकिनी काकिनी तथा ।  
शाकिनी हाकिनी पश्चात् प्रभा नीला च बोधिनी ॥ ६६-१०५ ॥  
उन्मनी भाविनी चिन्ता प्रियाङ्गी मानसेश्वरी ।  
उल्कामुखी क्रोधमुखी विप्रचित्ता सुभद्रिका ॥ ६६-१०६ ॥  
नागिनी नागमाला च पृथिवीतीर्थवासिनी ।  
अकलङ्का जाह्नवी च स्वर्गगङ्गा मनोन्मनी ॥ ६६-१०७ ॥  
सं सत्वस्था रं रजःस्था तं तमः स्था प्रपूजयेत् ।  
सर्वां देवीं पूजयेद् वै प्रणवादिनमोऽन्तिकाम् ॥ ६६-१०८ ॥  
धूपदीपौ स्वमूलेन दद्यात् साधकयोगिराट् ।  
नैवेद्यं शोधयित्वा च दद्यात् पानार्थकं प्रभो ॥ ६६-१०९ ॥  
पुनराचमनं दत्वा विशेषबलिमर्पयेत् ।  
पूर्वोक्तस्तु मामानेन पञ्चतत्त्वक्रियादिभिः ॥ ६६-११० ॥  
अनेन मनुना दद्यात् बलित्रयमनुत्तमम् ।  
प्रणवं कालमायेऽन्ते सर्वपीठनिवासिनि ॥ ६६-१११ ॥  
तदन्ते कालिकाबीजं स्वबीजं तदनन्तरम् ।  
आकाशवाहिनीत्यन्ते बलिं गृह्ण ततः परम् ॥ ६६-११२ ॥  
पञ्चतत्त्वादिमिलितं कपाले तदनन्तरम् ।  
परिगृह्णयुगं पश्चात् शब्दबीजं ततो द्विजः ॥ ६६-११३ ॥  
अनेन मनुना दद्याद् बलित्रयमनुत्तमम् ।  
सर्वत्र मानसैर्योगी ददाति पूजनं बलिम् ॥ ६६-११४ ॥  
प्राणायामं त्रिधा कृत्वा जपेन्मन्त्रं यथाविधि ।  
सहस्रं वा शतं वापि चाष्टोत्तरसमन्वितम् ॥ ६६-११५ ॥  
दिवसे यज्जपं कुर्याद्रात्रौ तज्जाप्यमाश्रयेत् ।  
जपं समर्पयेद् देव्या वामहस्ते तु मन्त्रकैः ॥ ६६-११६ ॥  
गुह्यातिगुह्यगोप्त्री त्वं गृहाणास्मत्कृतं जपम् ।  
सिद्धिर्भवतु मे देवि त्वत्प्रसादात् सुरेश्वरि ॥ ६६-११७ ॥  
प्राणायामं त्रिषट्कृत्वा वन्दनं च प्रदक्षिणम् ।  
संवन्दे वरदे देवि त्रैलोक्यकुलपावनि ॥ ६६-११८ ॥  
सर्वसिद्धिप्रदे देवि शाकिनी त्वां नमाम्यहम् ।  
वेदविद्याप्रकाशे त्वं नानाविद्याविनोदिनि ॥ ६६-११९ ॥  
भवानि सिद्धिदे देवि वरदा भव सर्वदा ।  
सर्वदानवहन्त्री त्वं मम शत्रून् विनाशय ॥ ६६-१२० ॥  
अकालमृत्युहरणं कुलकौमारिशाकिनि ।  
सदाशिवयुते नित्ये सदाशिवविहारिणि ॥ ६६-१२१ ॥  
अमरत्वं सदा देहि भक्तिं मुक्तिं प्रयच्छ मे ।  
शाकिनी प्राणदे देवि देवानां प्राणरक्षिणि ॥ ६६-१२२ ॥  
शाकम्भरि नमस्तेऽस्तु मम देहं समाश्रय ।  
वाञ्छाकल्पतरोर्मूले स्थायिनि प्रेमदायिनि ॥ ६६-१२३ ॥  
सर्वलोकाचीते सिद्धिकण्ठपद्मे स्थिरा भव ॥ ६६-१२४ ॥  
कण्ठाम्भोरुहमण्डले सुविमले वाञ्छाफले ज्वालिनी ।  
कामाख्ये प्रणमामि शाकिनि पदं मातही शाकम्भरि ।  
देवानां जगतां हिताय विनये सम्यग्वरश्रीप्रदे ।  
स्थित्यादिक्रमसंस्थिता भव महाकाशप्रभाचञ्चले ॥ ६६-१२५ ॥  
इति प्रणम्य भावेन भुक्तिमुक्ती लभेद् ध्रुवम् ।  
पूजाफलमवाप्नोति प्रदक्षिणरतो नरः ॥ ६६-१२६ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे शाकिनीयजनं नाम षष्ठषष्टितमः पटलः ॥ ६६ ॥  
  
  
अथ सप्तषष्टितमः पटलः  
  
श्रीआनन्दभैरवी उवाच  
कुरु नाथ वन्दनं भो पूजनं कवचं पठ ।  
वर्णाध्यानं कण्ठपद्मे स्थिरो भव जगत्पते ॥ ६७-१ ॥  
परमा शाकिनी विद्या महामोहनिवारिणी ।  
योगिनीकोटिभिः सार्धं राजते सूर्यवत् सदा ॥ ६७-२ ॥  
वाराणसीपुरे स्थित्वा कण्ठपद्मस्थितां भज ।  
स्तोत्रेणानेन विधिना भक्तिं कुरु महाशिवे ॥ ६७-३ ॥  
अखण्डे नीलपङ्केरुहविमलकरे स्थापितां षोडशारे ।  
	हेमाभां विद्युताभां सुकणकवलयां चन्द्रकोटिप्रभावाम् ।  
श्रीकन्यां शाकिनीशां त्रिपुरहरकराम्भोजपूजाविनोदीं ।  
	कामाख्यां रुद्रमायां वधुनयनयुतां शक्रकान्तप्रकाशाम् ॥ ६७-४ ॥  
सिन्धुस्थां भावयामि प्रमथगणवधूप्रोज्ज्वलां वेदयुक्तां ।  
	योगेन्द्रानन्दकर्त्रीं कमलवलयां नीलजीमूतनेत्राम् ।  
ओङ्कारां कारणाख्यां मधुगृहनिकरामष्टगेहप्रकाशा-- ।  
	मानन्दज्ञाननित्यां द्विविनदलकलां कण्ठवैकुण्ठशोभाम् ॥ ६७-५ ॥  
धर्मार्थज्ञानदात्रीं त्रिभुवनभुविकाह्लादहेतोः प्रकाश्यां ।  
	विन्ध्यस्थां पीठकन्यां त्रिकमलनयनां वेदहस्तां प्रसन्नाम् ।  
स्मेरास्यां चन्द्रवक्त्रां हरिहरविधिभिर्ध्यानगम्यां कदाचि-- ।  
	च्छम्भुस्थां चारुरूपां भवभयहरणीं तारिणीं भावयामि ॥ ६७-६ ॥  
सूक्ष्मां स्थूलप्रभाढ्यां चरणतलविभाकोटिबन्धूककान्तिं ।  
	कान्तानां कामकान्तां जयरतिभवतीं शाकिनीं शोकहन्त्रीम् ।  
शब्दान्तःप्रान्तरस्थां स्थितिलयगगनां पद्मरागस्रजाढ्यां ।  
	कान्त्या विश्वं ज्वलन्तीं मदनवधुरमाबीजमालां स्मरामि ॥ ६७-७ ॥  
व्याघ्रस्थां व्याघ्रवस्त्रां हरिणनयनकैः केवलानन्दरूपां ।  
	वामां शक्तिं प्रवालां त्रिकुलजलकलां कालराजेश्वरीं याम् ।  
आनन्दाब्धौ प्रभान्तीं प्रभुगणभयहां मातृकाबीजभूषां ।  
	घोरामट्टाट्टहास्यां दशनसुहसनां चारुनेत्रां भजामि ॥ ६७-८ ॥  
बालादित्यायुताभां चरमपदमदां मद्यमाधुर्यभक्षां ।  
	क्षोणीसिंहासनस्थां मणिमयजपमालाभिर्वरानन्दहस्ताम् ।  
मातल्लीलाकलापां तरतनुविमलां चामले कण्ठपमे ।  
	नित्यज्ञानप्रकाशां भजति मम सदानन्दचित्तावसन्नाम् ॥ ६७-९ ॥  
हालापानोद्यताङ्गीं परमसुखमयीं वेदसन्तानकर्त्रीं ।  
	योगानन्दादिकर्त्रीं तरुणघनघटाघोररूपां करालाम् ।  
आकाशाम्भोजमध्येऽविकलकरयुषा व्यापकाङ्गप्रकाशां ।  
	सा माता श्रीं वहन्तीं परिसमयकलौ मोक्षभक्तिं भजे त्वाम् ॥ ६७-१० ॥  
सा विद्याधर्मचिन्तामणिगुणजनिता योजिता जातु भीतौ ।  
	शब्दब्रह्मैकहेतुस्थलनिलयमहाज्ञानसाक्षिप्रतीता ।  
त्वं माता वेदमाता हर हर कलुषं बालिशं तारयन्ती ।  
	जीवात्मानं द्विरक्षक्षयमरणभयभ्रान्तिमाभञ्जयन्ती ॥ ६७-११ ॥  
ज्वाला मालाविलोला कलयति कलुषं शाकिनी सैव माता ।  
	यातायातप्रभातोदयदिवसनिशाभ्रान्तिमोहारिनाशा ।  
दासानामामवासा वसति शशिगृहे कातीकेशासुवंशा ।  
	संसारेऽशादिहंसा चल चल चपलं त्वं कलाषोडशारे ॥ ६७-१२ ॥  
बीजात्मा यज्ञकुण्डे रचयति चरणाच्छन्दसां गद्यपद्यैः ।  
	पाताले भूकराले कुलयुगदलके निर्गता वेदशक्तिः ।  
पश्यन्ती मध्यमाद्या नयनवचनगा वैखरी वाक्स्वरूपा ।  
	कण्ठे हृत्पद्ममूले कथयति कविता स्तम्भितास्त्वां प्रयामि ॥ ६७-१३ ॥  
परा सा पर्वा सा रहितमतहासा प्रविश मे ।  
		घनश्यामे वामे द्विकमलललाटेऽतिशिखया ।  
वहन्ती सिन्दूरं त्रिजपपरयानामपरया  
		मुखाम्भोजे वश्या भवभवयुगं षोडशदले ॥ ६७-१४ ॥  
रमा लज्जा माया वधुमदनकूर्च्चास्त्रसहिते ।  
	हिते मातः शाकम्भरि धरणि बाला कमलया ।  
निशार्धे शत्र्वङ्गं हन हन करे संहर रिपुं ।  
	त्रितारी षट्कूटा मदनवधुजाह्निजाया हर अघम् ॥ ६७-१५ ॥  
योगेन्द्रानन्दमुद्रां तरतनुतपनां तापिनीं तप्तदेहां ।  
	मुग्धानां मोहमुग्धां मुकुटशशिमणिच्छाययाच्छन्नवेशाम् ।  
कामाख्यां ब्रह्मबीजध्वनिमदनकुलाद्यादिबीजप्रतिष्ठां ।  
	स्वाहान्तां भावयामि क्षितिसुरपतिहंसाख्यब्रह्मास्त्रविद्याम् ॥ ६७-१६ ॥  
सायाह्ने कामलक्ष्मीः पवनविधुयुता दीर्घनेत्रा त्रिनेत्रा ।  
	सावित्री मध्यकाले न चलति चलति श्रद्धया मस्तकोर्ध्वे ।  
कोट्यर्काभासमाना न नमति कुटिलं तेजसा व्याकुलालं ।  
	कालोल्काकोटिकूटं रमयति धवलास्यारुणाङ्गी प्रभाते ॥ ६७-१७ ॥  
गायत्री वर्णमात्रामितवनवनिता मानिता भालकूपे ।  
	हालाकालानलाङ्गी तिमिरहरपदालीढपादारविन्दा ।  
त्वं विद्या वाग्भवाद्या प्रणवतनुमयी देवलक्ष्मीः प्रसादा ।  
	नादाद्याचार्धचन्द्रोज्ज्वलयुगलं षोडशारे ममारे ॥ ६७-१८ ॥  
जाया माया विमाया हयमुखि विमले केवले तारहारे ।  
	हारार्कचित्रिताङ्गि स्ववधुयुगयुगे तारयद्वन्द्वचन्द्रे ।  
स्वाहा मेधा स्वधा त्वं श्रुतिनुतिसुनतिग्रन्थिवाग्वादिनी त्वं ।  
	मामेकं रक्षयुग्मं धरणिधरसुखं सञ्चयाग्निप्रियान्ता ॥ ६७-१९ ॥  
एतत् स्तववरं पठेद्यदि सदा ध्यात्वा नरेन्द्रः सुखी ।  
	धन्यः पुण्यमुपैति देवविलयं पीठादिसन्दर्शनम् ।  
योगानामपि सिद्धिभाक्प्रियतरं ज्ञानं धनं लभ्यते ।  
	राजानं वशयन्ति ते च सहसा साक्षात् कटाक्षै रमाम् ॥ ६७-२० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे शाकिनीस्तोत्रविन्यासो नाम सप्तषष्टितमः पटलः ॥ ६७ ॥  
  
  
अथाष्टषष्टितमः पटलः  
  
श्रीआनन्दभैरव उवाच  
त्रैलोक्यरक्षणार्थाय पूजयामि तवानघे ।  
संसारविलयार्थाय तव श्रीचरणाम्बुजम् ॥ ६८-१ ॥  
महादेवि जगद्धात्रि परमानन्दवधीनि ।  
भवानि भैरवि प्राणे वर्णध्यानं वदामलम् ॥ ६८-२ ॥  
श्रीआनन्दभैरवी उवाच  
अथ कामेश गौराङ्ग धर्माधर्मप्रदर्शक ।  
इदानीं शृणु सर्वज्ञ महाज्ञाननिरूपणम् ॥ ६८-३ ॥  
वर्णध्यानं तव स्नेहात् कथये मम रूपकम् ।  
अकस्मात् सिद्धिदं ध्यानं ज्ञानमात्रेण सिद्ध्यति ॥ ६८-४ ॥  
अकारं ध्यायेऽहं हरिहरचतुर्वक्त्रविबुधैः ।  
	सदा ध्येयं शुक्लं विधुमुखिवधुश्रीश्रुतिभुजम् ।  
विधेयं कौमारं त्रिनयनमलङ्कारजडितं ।  
	कपालाब्जास्त्राहिमहितशितांशुप्रभकरम् ॥ ६८-५ ॥  
आं बीजाढ्यां प्रभासां कनकघटमधुप्रीतिमानां विमानां ।  
	शुक्लच्छायां वहन्तीं श्रुतिभुजसहितां पद्मनालाख्यमालाम् ।  
खड्गं तां धारयन्तीं मुकुटमणिरुचिं क्रोधमाकाशदेशं ।  
	नानालङ्कारदीप्तिं हिमकरकपिलावाहनीं भावयामि ॥ ६८-६ ॥  
इं मायां भुवनस्थितां वधुयुतां श्रीषोडशीसंयुतां ।  
	मायालक्षणलक्षितां त्रिजगतां विद्याभयश्रीपदाम् ।  
हस्ताम्भोजचतुष्टयां त्रिनयनां शूलासिमालाम्बुजां ।  
	नानारत्नजनूपुरां सुरनतां ध्याये विशुद्धाम्बुजे ॥ ६८-७ ॥  
कोट्यर्काभासमानां कनकमयमहालङ्कृतां ध्यानगम्यां ।  
	ईकाराकारमूतीं त्रिनयनकमलां वेदहास्योज्ज्वलाङ्गीम् ।  
शङ्खाम्भोजासिघण्टासहिततनुवरां देवसिंहासनस्थां ।  
	वेदस्थां वेदसिद्धां रुधिरशितयुतां बाललीलां भजामि ॥ ६८-८ ॥  
उकारं ब्रह्माणं त्रिमुनिसहितं काञ्चनरसं ।  
	हयं हंसारूढं इवरसनयुतं मन्दिराजालवाद्यम् ।  
विशालं वेदास्यं शतरविसुवर्णं त्रिनयनं ।  
	जटाकुण्डाह्लादं तरुणपुरुषं नौमि सततम् ॥ ६८-९ ॥  
उं****कारं सर्वरूपं विधुशतजटितं काञ्चनाभं त्रिसर्गं ।  
	मन्दारैर्मानसाप्तं प्रचयघनरसं शुद्धसूत्राक्षमालम् ।  
हस्तौ द्वौ संवहन्तं फणिगणललनामालयानन्दरूपं ।  
	सिद्धानामिष्टसिद्धिं कुलकमलघनं भावये षोडशारे ॥ ६८-१० ॥  
ऋङ्कारं सप्तरेखासहितविमलया मालया शोभिताङ्गं ।  
	मायाविस्थं प्रसन्नाननकमलवरं वारणाकारदेहम् ।  
पुण्यं यज्ञादिसिद्धं मदनशशिकलामादनं षड्भुजाढ्यं ।  
	घण्टाचार्वस्त्रखड्गामलकमलकपालाङ्गमेकं भजामि ॥ ६८-११ ॥  
ॠं बीजं चातिथीशं शितकमलमुखं शुक्लवर्णं त्रिनेत्रं ।  
	मायालक्ष्मीस्वरान्तं तरुणरविकरं षड्भुजं नीलवस्त्रम् ।  
नानालङ्कारशोभातरमुकुटतटं चन्द्रबिम्बस्वभावं ।  
	खड्गाब्जज्ञानमुद्रामधुधर--सुगदा पाशपाणिं भजामि ॥ ६८-१२ ॥  
ऌङ्कारं स्थाणुकेशं त्रिनयनवदनाम्भोजतेजःप्रकाशं ।  
	पूर्णात्मानं परेशं त्रिगुणघनमयं नीलवर्णं त्रिभावम् ।  
षड्बाहुं पिङ्गकेशामलगलितशिरोमण्डलं मालयाढ्यं ।  
	वेदासिज्ञानमालाम्बुजवरगदया शोभितं भावयामि ॥ ६८-१३ ॥  
ऌङ्कारं शितवसनयुक्शुक्लकिरणं ।  
	सुधामग्नं ध्याये हरिणनयनं वेदभुजगम् ।  
भुजङ्गाम्भोजासिप्रियवरदभावं शुभकरं ।  
	करालं भूपालं सुरमुनिगणैः सेव्यमनिशम् ॥ ६८-१४ ॥  
एम्बीजं कालवर्णं शतयुवतिगतं वेष्टितं देवमुख्यैः ।  
	सूर्याभं बिन्दुसर्गं भुजयुगसहितं पद्मभालं करालम् ।  
सालङ्कारं किरीटं त्रिनयनममरं नूपुरेन्दुप्रकाशं ।  
	झिण्टीशं शम्बरीशं प्रमथसुतगणैर्व्यापितं भावयामि ॥ ६८-१५ ॥  
शुक्लाभं वा भवार्णं त्रिवलितनयनं शुद्धबन्धूकवस्त्रं ।  
	रत्नालङ्कारहारं त्रिभुवनवचनं षड्भुजं बीजसारम् ।  
ध्यायेऽहं षोडशारे त्रिमदनरमणे भावितं पञ्चरश्म्मि ।  
	योगाद्यं भौतिकेशं गगनपथकरं वह्निजायास्वरान्तम् ॥ ६८-१६ ॥  
भजे प्रणवलक्षणं शितकरं चलत्कुण्डलं ।  
		चतुर्भुजविभाकरं कमलशङ्खशूलाभयम् ।  
अलङ्कृतकलेवरं विमलपीतवस्त्रं मुखं ।  
		शुक्लांशुशतवेष्टितं मुकुटनूपुराढ्यं परम् ॥ ६८-१७ ॥  
ध्याये चानुग्रहेशं प्रणवधवल औङ्काररूपं सुसूक्ष्मं ।  
	ब्रह्माद्वारप्रभेदं श्रुतिभुजललितं खड्गबाणास्त्रमालम् ।  
जन्तूनां कोटिकान्तिं शतरविमुकुटं क्रोधराजं महेशं ।  
	रत्नालङ्कारशोभं चरलतलरिभामण्डलं सारुणाभम् ॥ ६८-१८ ॥  
अङ्कारं बिन्दुभावं ललितदशभुजं व्याघ्रचर्माम्बराढ्यं ।  
	पञ्चास्यं तं त्रिनेत्रं स्वकणकवलयं चन्द्रकोटिप्रकाशम् ।  
शूलास्त्रासीषु चक्रप्रतनफलगदाखेटकाम्भोजमालं ।  
	ध्याये चाक्रूरदेवं परशुखरपदं सारदं स्थूलसूक्ष्मम् ॥ ६८-१९ ॥  
अःकारं श्रीविसर्गं कमलदलगतं दीनदातारमेकं ।  
	शुक्लाभं कोटिसूर्यं शतभुजललितं वेदविद्यास्त्रखड्गम् ।  
सर्वाङ्ङ्गारक्तधारं त्रिनयनकमलानन्दितं मन्दहास्यं ।  
	पञ्चाशद्वक्त्रशोभाभवतनुकिरणं कारणं भावयामि ॥ ६८-२० ॥  
एवं ध्यात्वा षोडशारे स्थिरचेताः प्रपूजयेत् ।  
वर्णरूपं शक्तियुतं लोकनाथं सदाशिवम् ॥ ६८-२१ ॥  
तदा प्रसन्ना बुद्धिः स्यादमरो जायतेऽचिरात् ।  
खेचरत्वं वाक्यसिद्धिं जलस्तम्भादिसिद्धिभाक् ॥ ६८-२२ ॥  
पूर्वादिवामतो ध्यायेत् कामनाभयवजीतः ।  
गुप्तस्थाने ध्यानकार्यं यत्र विद्याः स्फुरन्ति ताः ॥ ६८-२३ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे विशुद्धवर्णध्यानं नाम अष्टषष्टितमः पटलः ॥ ६८ ॥  
  
  
अथैकोनसप्ततितमः पटलः  
  
श्रीआनन्दभैरवी उवाच  
कैलासशिखरारूढ पञ्चवक्त्र त्रिलोचन ।  
अभेद्यभेदकप्राणवल्लभ श्रीसदाशिव ॥ ६९-१ ॥  
भवप्राणप्ररक्षाय कालकूटहराय च ।  
प्रत्यङ्गिरापादुकाय दान्तं शब्दमयं प्रियम् ॥ ६९-२ ॥  
इच्छामि रक्षणार्थाय भक्तानां योगिनां सताम् ।  
अवश्यं कथयाम्यत्र सर्वमङ्गललक्षणम् ॥ ६९-३ ॥  
अष्टोत्तरसहस्राख्यं सदाशिवसमन्वितम् ।  
महाप्रभावजननं दमनं दुष्टचेतसाम् ॥ ६९-४ ॥  
सर्वरक्षाकरं लोके कण्ठपद्मप्रसिद्धये ।  
अकालमृत्युहरणं सर्वव्याधिनिवारणम् ॥ ६९-५ ॥  
योगसिद्धिकरं साक्षाद् अमृतानन्दकारकम् ।  
विषज्वालादिहरणं मन्त्रसिद्धिकरं परम् ॥ ६९-६ ॥  
नाम्नां स्मरणमात्रेण योगिनां वल्लभो भवेत् ।  
सदाशिवयुतां देवीं सम्पूज्य संस्मरेद् यदि ॥ ६९-७ ॥  
मासान्ते सिद्धिमाप्नोति खेचरीमेलनं भवेत् ।  
आकाशगामिनीसिद्धिः पठित्वा लभ्यते ध्रुवम् ॥ ६९-८ ॥  
धनं रत्नं क्रियासिद्धिं विभूतिसिद्धिमालभेत् ।  
पठनाद् धारणाद्योगी महादेवः सदाशिवः ॥ ६९-९ ॥  
विष्णुश्चक्रधरः साक्षाद् ब्रह्मा नित्यं तपोधनः ।  
योगिनः सर्वदेवाश्च मुनयश्चापि योगिनः ॥ ६९-१० ॥  
सिद्धाः सर्वे सञ्चरन्ति धृत्वा च पठनाद् यतः ।  
ये ये पठन्ति नित्यं तु ते सिद्धा विष्णुसम्भवाः ॥ ६९-११ ॥  
किमन्यत् कथनेनापि भुक्तिं मुक्न्ति क्षणाल्लभेत् ॥ ६९-१२ ॥  
  
अस्य श्रीभुवनमङ्गलमहास्तोत्राष्टोत्तरसहस्रनाम्नः सदाशिवऋषिर्गायत्रीच्छन्दः   
सदाशिवशाकिनीदेवता पुरुषार्थाष्टसिद्धिसमययोगसमृद्धये विनियोगः ।  
  
ॐ शाकिनी पीतवस्त्रा सदाशिव उमापतिः  
शाकम्भरी महादेवी भवानी भुवनप्रियः ॥ ६९-१३ ॥  
योगिनी योगधर्मात्मा योगात्मा श्रीसदाशिवः ।  
युगाद्या युगधर्मा च योगविद्या सुयोगिराट् ॥ ६९-१४ ॥  
योगिनी योगजेताख्यः सुयोगा योगशङ्करः ।  
योगप्रिया योगविद्वान् योगदा योगषड्भुवि ॥ ६९-१५ ॥  
त्रियोगा जगदीशात्मा जापिका जपसिद्धिदः ।  
यत्नी यत्नप्रियानन्दो विधिज्ञा वेदसारवित् ॥ ६९-१६ ॥  
सुप्रतिष्ठा शुभकरो मदिरा मदनप्रियः ।  
मधुविद्या माधवीशः क्षितिः क्षोभविनाशनः ॥ ६९-१७ ॥  
वीतिज्ञा मन्मथघ्नश्च चमरी चारुलोचनः ।  
एकान्तरा कल्पतरुः क्षमाबुद्धो रमासवः ॥ ६९-१८ ॥  
वसुन्धरा वामदेवः श्रीविद्या मन्दरस्थितः ।  
अकलङ्का निरातङ्क उतङ्का शङ्कराश्रयः ॥ ६९-१९ ॥  
निराकारा निवीकल्पो रसदा रसिकाश्रयः ।  
रामा रामननाथश्च लक्ष्मी नीलेषुलोचनः ॥ ६९-२० ॥  
विद्याधरी धरानन्दः कनका काञ्चनाङ्गधृक् ।  
शुभा शुभकरोन्मत्तः प्रचण्डा चण्डविक्रमः ॥ ६९-२१ ॥  
सुशीला देवजनकः काकिनी कमलाननः ।  
कज्जलाभा कृष्णदेहः शूलिनी खड्गचर्मधृक् ॥ ६९-२२ ॥  
गतिग्राह्यः प्रभागौरः क्षमा क्षुब्धः शिवा शिवः ।  
जवा यतिः परा हरिर्हराहरोऽक्षराक्षरः ॥ ६९-२३ ॥  
सनातनी सनातनः श्मशानवासिनीपतिः ।  
जयाक्षयो धराचरः समागतिः प्रमापतिः ॥ ६९-२४ ॥  
कुलाकुलो मलाननो वलीवला मलामलः ।  
प्रभाधरः परापरः सरासरः कराकरः ॥ ६९-२५ ॥  
मयामयः पयापयः पलापलो दयादयः ।  
भयाभयो जयाजयो गयागयः फलान्वयः ॥ ६९-२६ ॥  
समागमो धमाधमो रमारमो वमावमः ।  
वराङ्गणा धराधरः प्रभाकरो भ्रमाभ्रमः ॥ ६९-२७ ॥  
सती सुखी सुलक्षणा कृपाकरो दयानिधिः ।  
धरापतिः प्रियापतिवीरागिणी मनोन्मनः ॥ ६९-२८ ॥  
प्रधाविनी सदाचलः प्रचञ्चलातिचञ्चलः ।  
कटुप्रिया महाकटुः पटुप्रिया महापटुः ॥ ६९-२९ ॥  
धनावली गणागणी खराखरः फणिः क्षणः ।  
प्रियान्विता शिरोमणिस्तु शाकिनी सदाशिवः ॥ ६९-३० ॥  
रुणारुणो घनाघनो हयी हयो लयी लयः ।  
सुदन्तरा सुदागमः खलापहा महाशयः ॥ ६९-३१ ॥  
चलत्कुचा जवावृतो घनान्तरा स्वरान्तकः ।  
प्रचण्डघर्घरध्वनिः प्रिया प्रतापवह्निगः ॥ ६९-३२ ॥  
प्रशान्तिरुन्दुरुस्थिता महेश्वरी महेश्वरः ।  
महाशिवाविनी घनी रणेश्वरी रणेश्वरः ॥ ६९-३३ ॥  
प्रतापिनी प्रतापनः प्रमाणिका प्रमाणवित् ।  
विशुद्धवासिनी मुनिवीशुद्धविन्मधूत्तमा ॥ ६९-३४ ॥  
तिलोत्तमा महोत्तमः सदामया दयामयः ।  
विकारतारिणी तरुः सुरासुरोऽमरागुरुः ॥ ६९-३५ ॥  
प्रकाशिका प्रकाशकः प्रचण्डिका विभाण्डकः ।  
त्रिशूलिनी गदाधरः प्रवालिका महाबलः ॥ ६९-३६ ॥  
क्रियावती जरापतिः प्रभाम्बरा दिगम्बरः ।  
कुलाम्बरा मृगाम्बरा निरन्तरा जरान्तरः ॥ ६९-३७ ॥  
श्मशाननिलया शम्भुर्भवानी भीमलोचनः ।  
कृतान्तहारिणीकान्तः कुपिता कामनाशनः ॥ ६९-३८ ॥  
चतुर्भुजा पद्मनेत्रो दशहस्ता महागुरुः ।  
दशानना दशग्रीवः क्षिप्ताक्षी क्षेपनप्रियः ॥ ६९-३९ ॥  
वाराणसी पीठवासी काशी विश्वगुरुप्रियः ।  
कपालिनी महाकालः कालिका कलिपावनः ॥ ६९-४० ॥  
रन्ध्रवर्त्मस्थिता वाग्मी रती रामगुरुप्रभुः ।  
सुलक्ष्मीः प्रान्तरस्थश्च योगिकन्या कृतान्तकः ॥ ६९-४१ ॥  
सुरान्तका पुण्यदाता तारिणी तरुणप्रियः ।  
महाभयतरा तारास्तारिका तारकप्रभुः ॥ ६९-४२ ॥  
तारकब्रह्मजननी महादृप्तः भवाग्रजः ।  
लिङ्गगम्या लिङ्गरूपी चण्डिका वृषवाहनः ॥ ६९-४३ ॥  
रुद्राणी रुद्रदेवश्च कामजा काममन्थनः ।  
विजातीया जातितातो विधात्री धातृपोषकः ॥ ६९-४४ ॥  
निराकारा महाकाशः सुप्रविद्या विभावसुः ।  
वासुकी पतितत्राता त्रिवेणी तत्त्वदर्शकः ॥ ६९-४५ ॥  
पताका पद्मवासी च त्रिवार्ता कीतीवर्धनः ।  
धरणी धारणाव्याप्तो विमलानन्दवर्धनः ॥ ६९-४६ ॥  
विप्रचित्ता कुण्डकारी विरजा कालकम्पनः ।  
सूक्ष्माधारा अतिज्ञानी मन्त्रसिद्धिः प्रमाणगः ॥ ६९-४७ ॥  
वाच्या वारणतुण्डश्च कमला कृष्णसेवकः ।  
दुन्दुभिस्था वाद्यभाण्डो नीलाङ्गी वारणाश्रयः ॥ ६९-४८ ॥  
वसन्ताद्या शीतरश्मिः प्रमाद्या शक्तिवल्लभः ।  
खड्गना चक्रकुन्ताढ्यः शिशिराल्पधनप्रियः ॥ ६९-४९ ॥  
दुर्वाच्या मन्त्रनिलयः खण्डकाली कुलाश्रयः ।  
वानरी हस्तिहाराद्यः प्रणया लिङ्गपूजकः ॥ ६९-५० ॥  
मानुषी मनुरूपश्च नीलवर्णा विधुप्रभः ।  
अधश्चन्द्रधरा कालः कमला दीर्घकेशधृक् ॥ ६९-५१ ॥  
दीर्घकेशी विश्वकेशी त्रिवर्गा खण्डनिर्णयः ।  
गृहिणी ग्रहहर्ता च ग्रहपीडा ग्रहक्षयः ॥ ६९-५२ ॥  
पुष्पगन्धा वारिचरः क्रोधादेवी दिवाकरः ।  
अञ्जना क्रूरहर्ता च केवला कातरप्रियः ॥ ६९-५३ ॥  
पद्यामयी पापहर्ता विद्याद्या शैलमर्दकः ।  
कृष्णजिह्वा रक्तमुखो भुवनेशी परात्परः ॥ ६९-५४ ॥  
वदरी मूलसम्पर्कः क्षेत्रपाला बलानलः ।  
पितृभूमिस्थिताचार्यो विषया बादरायणिः ॥ ६९-५५ ॥  
पुरोगमा पुरोगामी वीरगा रिपुनाशकः ।  
महामाया महान्मायो वरदः कामदान्तकः ॥ ६९-५६ ॥  
पशुलक्ष्मीः पशुपतिः पञ्चशक्तिः क्षपान्तकः ।  
व्यापिका विजयाच्छन्नो विजातीया वराननः ॥ ६९-५७ ॥  
कटुमूतीः शाकमूतीस्त्रिपुरा पद्मगर्भजः ।  
अजाब्या जारकः प्रक्ष्या वातुलः क्षेत्रबान्धवा ॥ ६९-५८ ॥  
अनन्तानन्तरूपस्थो लावण्यस्था प्रसञ्चयः ।  
योगज्ञो ज्ञानचक्रेशो बभ्रमा भ्रमणस्थितः ॥ ६९-५९ ॥  
शिशुपाला भूतनाशो भूतकृत्या कुटुम्बपः ।  
तृप्ताश्वत्थो वरारोहा वटुकः प्रोटिकावशः ॥ ६९-६० ॥  
श्रद्धा श्रद्धान्वितः पुष्टिः पुष्टो रुष्टाष्टमाधवा ।  
मिलिता मेलनः पृथ्वी तत्त्वज्ञानी चरुप्रिया ॥ ६९-६१ ॥  
अलब्धा भयहान्त्या दशनः प्राप्तमानसा ।  
जीवनी परमानन्दो विद्याढ्या धर्मकर्मजः ॥ ६९-६२ ॥  
अपवादरताकाङ्क्षी विल्वानाभद्रकम्बलः ।  
शिविवाराहनोन्मत्तो विशालाक्षी परन्तपः ॥ ६९-६३ ॥  
गोपनीया सुगोप्ता च पार्वती परमेश्वरः ।  
श्रीमातङ्गी त्रिपीठस्थो विकारी ध्याननिर्मलः ॥ ६९-६४ ॥  
चातुरी चतुरानन्दः पुत्रिणी सुतवत्सलः ।  
वामनी विषयानन्दः किङ्करी क्रोधजीवनः ॥ ६९-६५ ॥  
चन्द्रानना प्रियानन्दः कुशला केतकीप्रियः ।  
प्रचला तारकज्ञानी त्रिकर्मा नर्मदापतिः ॥ ६९-६६ ॥  
कपाटस्था कलापस्थो विद्याज्ञा वर्धमानगः ।  
त्रिकूटा त्रिविधानन्दो नन्दना नन्दनप्रियः ॥ ६९-६७ ॥  
विचिकित्सा समाप्ताङ्गो मन्त्रज्ञा मनुवर्धनः ।  
मन्निका चाम्बिकानाथो विवाशी वंशवर्धनः ॥ ६९-६८ ॥  
वज्रजिह्वा वज्रदन्तो विक्रिया क्षेत्रपालनः ।  
विकारणी पार्वतीशः प्रियाङ्गी पञ्चचामरः ॥ ६९-६९ ॥  
आंशिका वामदेवाद्या विमायाढ्या परापरः ।  
पायाङ्गी परमैश्वर्या दाता भोक्त्री दिवाकरः ॥ ६९-७० ॥  
कामदात्री विचित्राक्षो रिपुरक्षा क्षपान्तकृत् ।  
घोरमुखी घर्घराख्यो विलज्वा ज्वालिनीपतिः ॥ ६९-७१ ॥  
ज्वालामुखी धर्मकर्ता श्रीकर्त्री कारणात्मकः ।  
मुण्डाली पञ्चचूडाश्च त्रिशावर्णा स्थिताग्रजः ॥ ६९-७२ ॥  
विरूपाक्षी बृहद्गर्भो राकिनी श्रीपितामहः ।  
वैष्णवी विष्णुभक्तश्च डाकिनी डिण्डिमप्रियः ॥ ६९-७३ ॥  
रतिविद्या रामनाथो राधिका विष्णुलक्षणः ।  
चतुर्भुजा वेदहस्तो लाकिनी मीनकुन्तलः ॥ ६९-७४ ॥  
मूर्धजा लाङ्गलीदेवः स्थविरा जीर्णविग्रहः ।  
लाकिनीशा लाकिनीशः प्रियाख्या चारुवाहनः ॥ ६९-७५ ॥  
जटिला त्रिजटाधारी चतुराङ्गी चराचरः ।  
त्रिश्रोता पार्वन्तीनाथो भुवनेशी नरेश्वरः ॥ ६९-७६ ॥  
पिनाकिनी पिनाकी च चन्द्रचूडा विचारवित् ।  
जाड्यहन्त्री जडात्मा च जिह्वायुक्तो जरामरः ॥ ६९-७७ ॥  
अनाहताख्या राजेन्द्रः काकिनी सात्त्विकस्थितः ।  
मरुन्मूतीः पद्महस्तो विशुद्धा शुद्धवाहनः ॥ ६९-७८ ॥  
वृषली वृषपृष्ठस्थो विभोगा भोगवर्धनः ।  
यौवनस्था युवासाक्षी लोकाद्या लोकसाक्षिणी ॥ ६९-७९ ॥  
बगला चन्द्रचूडाख्यो भैरवी मत्तभैरवः ।  
क्रोधाधिपा वज्रधारी इन्द्राणी वह्निवल्लभः ॥ ६९-८० ॥  
निवीकारा सूत्रधारी मत्तपाना दिवाश्रयः ।  
शब्दगर्भा शब्दमयो वासवा वासवानुजः ॥ ६९-८१ ॥  
दिक्पाला ग्रहनाथश्च ईशानी नरवाहनः ।  
यक्षिणीशा भूतिनीशो विभूतिर्भूतिवर्धनः ॥ ६९-८२ ॥  
जयावती कालकारी कल्क्यविद्या विधानवित् ।  
लज्जातीता लक्षणाङ्गो विषपायी मदाश्रयः ॥ ६९-८३ ॥  
विदेशिनी विदेशस्थोऽपापा पापवजीतः ।  
अतिक्षोभा कलातीतो निरिन्द्रियगणोदया ॥ ६९-८४ ॥  
वाचालो वचनग्रन्थिमन्दरो वेदमन्दिरा ।  
पञ्चमः पञ्चमीदुर्गो दुर्गा दुर्गतिनाशनः ॥ ६९-८५ ॥  
दुर्गन्धा गन्धराजश्च सुगन्धा गन्धचालनः ।  
चार्वङ्गी चर्वणप्रीतो विशङ्का मरलारवित् ॥ ६९-८६ ॥  
अतिथिस्था स्थावराद्या जपस्था जपमालिनी ।  
वसुन्धरसुता तार्क्षी ताकीकः प्राणताकीकः ॥ ६९-८७ ॥  
तालवृक्षावृतोन्नासा तालजाया जटाधरः ।  
जटिलेशी जटाधारी सप्तमीशः प्रसप्तमी ॥ ६९-८८ ॥  
अष्टमीवेशकृत् काली सर्वः सर्वेश्वरीश्वरः ।  
शत्रुहन्त्री नित्यमन्त्री तरुणी तारकाश्रयः ॥ ६९-८९ ॥  
धर्मगुप्तिः सारगुप्तो मनोयोगा विषापहः ।  
वज्रावीरः सुरासौरी चन्द्रिका चन्द्रशेखरः ॥ ६९-९० ॥  
विटपीन्द्रा वटस्थानी भद्रपालः कुलेश्वरः ।  
चातकाद्या चन्द्रदेहः प्रियाभार्या मनोयवः ॥ ६९-९१ ॥  
तीर्थपुण्या तीर्थयोगी जलजा जलशायकः ।  
भूतेश्वरप्रियाभूतो भगमाला भगाननः ॥ ६९-९२ ॥  
भगिनी भगवान् भोग्या भवती भीमलोचनः ।  
भृगुपुत्री भार्गवेशः प्रलयालयकारणः ॥ ६९-९३ ॥  
रुद्राणी रुद्रगणपो रौद्राक्षी क्षीणवाहनः ।  
कुम्भान्तका निकुम्भारिः कुम्भान्ती कुम्भिनीरगः ॥ ६९-९४ ॥  
कूष्माण्डी धनरत्नाढ्यो महोग्राग्राहकः शुभा ।  
शिविरस्था शिवानन्दः शवासनकृतासनी ॥ ६९-९५ ॥  
प्रसंशा समनः प्राज्ञा विभाव्या भव्यलोचनः ।  
कुरुविद्या कौरवंशः कुलकन्या मृणालधृक् ॥ ६९-९६ ॥  
द्विदलस्था परानन्दो नन्दिसेव्या बृहन्नला ।  
व्याससेव्या व्यासपूज्यो धरणी धीरलोचनः ॥ ६९-९७ ॥  
त्रिविधारण्या तुलाकोटिः कार्पासा खार्पराङ्गधृक् ।  
वशिष्ठाराधिताविष्टो वशगा वशजीवनः ॥ ६९-९८ ॥  
खड्गहस्ता खड्गधारी शूलहस्ता विभाकरः ।  
अतुला तुलनाहीनो विविधा ध्याननिर्णयः ॥ ६९-९९ ॥  
अप्रकाश्या विशोध्यश्च चामुण्डा चण्डवाहनः ।  
गिरिजा गायनोन्मत्तो मलामाली चलाधमः ॥ ६९-१०० ॥  
पिङ्गदेहा पिङ्गकेशोऽसमर्था शीलवाहनः ।  
गारुडी गरुडानन्दो विशोका वंशवर्धनः ॥ ६९-१०१ ॥  
वेणीन्द्रा चातकप्रायो विद्याद्या दोषमर्दकः ।  
अट्टहासा अट्टहासो मधुभक्षा मधुव्रतः ॥ ६९-१०२ ॥  
मधुरानन्दसम्पन्ना माधवो मधुनाशिका ।  
माकरी मकरप्रेमो माघस्था मघवाहनः ॥ ६९-१०३ ॥  
विशाखा सुसखा सूक्ष्मा ज्येष्ठो ज्येष्ठजनप्रिया ।  
आषाढनिलयाषाढो मिथिला मैथिलीश्वरः ॥ ६९-१०४ ॥  
शीतशैत्यगतो वाणी विमलालक्षणेश्वरः ।  
अकार्यकार्यजनको भद्रा भाद्रपदीयकः ॥ ६९-१०५ ॥  
प्रवरा वरहंसाख्यः पवशोभा पुराणवित् ।  
श्रावणी हरिनाथश्च श्रवणा श्रवणाङ्कुरः ॥ ६९-१०६ ॥  
सुकर्त्री साधनाध्यक्षो विशोध्या शुद्धभावनः ।  
एकशेषा शशिधरो धरान्तः स्थावराधरः ॥ ६९-१०७ ॥  
धर्मपुत्री धर्ममात्रो विजया जयदायकः ।  
दासरक्षादि विदशकलापो विधवापतिः ॥ ६९-१०८ ॥  
विधवाधवलो धूर्तः धूर्ताढ्यो धूर्तपालिका ।  
शङ्करः कामगामी च देवला देवमायिका ॥ ६९-१०९ ॥  
विनाशो मन्दराच्छन्ना मन्दरस्थो महाद्वया ।  
अतिपुत्री त्रिमुण्डी च मुण्डमाला त्रिचण्डिका ॥ ६९-११० ॥  
कर्कटीशः कोटरश्च सिंहिका सिंहवाहनः ।  
नारसिंही नृसिंहश्च नर्मदा जाह्नवीपतिः ॥ ६९-१११ ॥  
त्रिविधस्त्री त्रिसर्गास्त्रो दिगम्बरो दिगम्बरी ।  
मुञ्चानो मञ्चभेदी च मालञ्चा चञ्चलाग्रजः ॥ ६९-११२ ॥  
कटुतुङ्गी विकाशात्मा ऋद्धिस्पष्टाक्षरोऽन्तरा ।  
विरिञ्चः प्रभवानन्दो नन्दिनी मन्दराद्रिधृक् ॥ ६९-११३ ॥  
कालिकाभा काञ्चनाभो मदिराद्या मदोदयः ।  
द्रविडस्था दाडिमस्थो मज्जातीता मरुद्गतिः ॥ ६९-११४ ॥  
क्षान्तिप्रज्ञो विधिप्रज्ञा वीतिज्ञोत्सुकनिश्चया ।  
अभावो मलिनाकारा कारागारा विचारहा ॥ ६९-११५ ॥  
शब्दः कटाहभेदात्मा शिशुलोकप्रपालिका ।  
अतिविस्तारवदनो विभवानन्दमानसा ॥ ६९-११६ ॥  
आकाशवसनोन्मादी मेपुरा मांसचर्वणः ।  
अतिकान्ता प्रशान्तात्मा नित्यगुह्या गभीरगः ॥ ६९-११७ ॥  
त्रिगम्भीरा तत्त्ववासी राक्षसी पूतनाक्षरः ।  
अभोगगणिका हस्ती गणेशजननीश्वरः ॥ ६९-११८ ॥  
कुण्डपालककर्ता च त्रिरूण्डा रुण्डभालधृक् ।  
अतिशक्ता विशक्तात्मा देव्याङ्गी नन्दनाश्रयः ॥ ६९-११९ ॥  
भावनीया भ्रान्तिहरः कापिलाभा मनोहरः ।  
आर्यादेवी नीलवर्णा सायको बलवीर्यदा ॥ ६९-१२० ॥  
सुखदो मोक्षदाताऽतो जननी वाञ्छितप्रदः ।  
चातिरूपा विरूपस्थो वाच्या वाच्यविवजीतः ॥ ६९-१२१ ॥  
महालिङ्गसमुत्पन्ना काकभेरी नदस्थितः ।  
आत्मारामकलाकायः सिद्धिदाता गणेश्वरी ॥ ६९-१२२ ॥  
कल्पद्रुमः कल्पलता कुलवृक्षः कुलद्रुमा ।  
सुमना श्रीगुरुमयी गुरुमन्त्रप्रदायकः ॥ ६९-१२३ ॥  
अनन्तशयनाऽनन्तो जलेशी जह्नजेश्वरः ।  
गङ्गा गङ्गाधरः श्रीदा भास्करेशो महाबला ॥ ६९-१२४ ॥  
गुप्ताक्षरो विधिरता विधानपुरुषेश्वरः ।  
सिद्धकलङ्का कुण्डाली वाग्देवः पञ्चदेवता ॥ ६९-१२५ ॥  
अल्पातीता मनोहारी त्रिविधा तत्त्वलोचना ।  
अमायापतिर्भूभ्रान्तिः पाञ्चजन्यधरोऽग्रजा ॥ ६९-१२६ ॥  
अतितप्तः कामतप्ता मायामोहविवजीतः ।  
आर्या पुत्रीश्वरः स्थाणुः कृशानुस्था जलाप्लुतः ॥ ६९-१२७ ॥  
वारुणी मदिरामत्तो मांसप्रेमदिगम्बरा ।  
अन्तरस्थो देहसिद्धा कलानलसुराद्रिपः ॥ ६९-१२८ ॥  
आकाशवाहिनी देवः काकिनीशो दिगम्बरी ।  
काकचञ्चुपुटमधुहरो गगनमाब्धिपा ॥ ६९-१२९ ॥  
मुद्राहारी महामुद्रा मीनपो मीनभक्षिणी ।  
शाकिनी शिवनाथेशः काकोर्ध्वेशी सदाशिवः ॥ ६९-१३० ॥  
कमला कण्ठकमलः स्थायुकः प्रेमनायिका ।  
मृणालमालाधारी च मृणालमालमालिनी ॥ ६९-१३१ ॥  
अनादिनिधना तारा दुर्गतारा निराक्षरा ।  
सर्वाक्षरा सर्ववर्णा सर्वमन्त्राक्षमालिका ॥ ६९-१३२ ॥  
आनन्दभैरवो नीलकण्ठो ब्रह्माण्डमण्डितः ।  
शिवो विश्वेश्वरोऽनन्तः सर्वातीतो निरञ्जनः ॥ ६९-१३३ ॥  
इति ते कथितं नाथ त्रैलोक्यसारमङ्गलम् ।  
भुवनमङ्गलं नाम महापातकनाशनम् ॥ ६९-१३४ ॥  
अस्य प्रपठनेऽपि च यत्फलं लभते नरः ।  
तत्सर्वं कथितुं नालं कोटिवर्षशतैरपि ॥ ६९-१३५ ॥  
तथापि तव यत्नेन फलं शृणु दयार्णव ।  
राजद्वारे नदीतीरे सङ्ग्रामे विजनेऽनले ॥ ६९-१३६ ॥  
शून्यागारे निर्जने वा घोरान्धकाररात्रिके ।  
चतुष्टये श्मशाने वा पठित्वा षोडशे दले ॥ ६९-१३७ ॥  
रक्ताम्भोजैः पूजयित्वा मनसा कामचिन्तयन् ।  
घृताक्तैर्जुहुयान्नित्यं नाम प्रत्येकमुच्चरन् ॥ ६९-१३८ ॥  
मूलमन्त्रेण पुटितमाज्यं वह्नौ समर्पयेत् ।  
अन्तरे स्वसुखे होमः सर्वसिद्धिसुखप्रदः ॥ ६९-१३९ ॥  
सद्योमधुयुतैर्मांसैः सुसुखे मन्त्रमुच्चरन् ।  
प्रत्येकं नामपुटितं हुत्वा पुनर्मुखाम्बुजे ॥ ६९-१४० ॥  
कुण्डलीरसजिह्वायां जीवन्मुक्तो भवेन्नरः ।  
धृत्वा वापि पठित्वा वा स्तुत्वा वा विधिना प्रभो ॥ ६९-१४१ ॥  
महारुद्रो भवेत्साक्षान्मम देहान्वितो भवेत् ।  
योगी ज्ञानी भवेत् सिद्धः सारसङ्केतदर्शकः ॥ ६९-१४२ ॥  
अपराजितः सर्वलोके किमन्यत् फलसाधनम् ।  
धृत्वा राजत्वमाप्नोति कण्ठे पृथ्वीश्वरो भवेत् ॥ ६९-१४३ ॥  
दक्षहस्ते तथा धृत्वा धनवान् गुणवान् भवेत् ।  
अकालमृत्युहरणं सर्वव्याधिनिवारणम् ॥ ६९-१४४ ॥  
हुत्वा रोजेन्द्रनाथश्च महावाग्मी सदाऽभयः ।  
सर्वेषां मथनं कृत्वा गणेशो मम कातीकः ॥ ६९-१४५ ॥  
देवनामधिपो भूत्वा सर्वज्ञो भवति प्रभो ।  
यथा तथा महायोगी भ्रमत्येव न संशयः ॥ ६९-१४६ ॥  
प्रातःकाले पठेद् यस्तु मस्तके स्तुतिधारकः ।  
जलस्तम्भं करोत्येव रसस्तम्भं तथैव च ॥ ६९-१४७ ॥  
राज्यस्तम्भं नरस्तम्भं वीर्यस्तम्भं तथैव च   
विद्यास्तम्भं सुखस्तम्भं क्षेत्रस्तम्भं तथैव च ॥ ६९-१४८ ॥  
राजस्तम्भं धनस्तम्भं ग्रामस्तम्भं तथैव च   
मध्याह्ने च पठेद् यस्तु वह्निस्तम्भं करोत्यपि ॥ ६९-१४९ ॥  
कालस्तम्भं वयःस्तम्भं श्वासस्तम्भं तथैव च ।  
रसस्तम्भं वायुस्तम्भं बाहुस्तम्भं करोत्यपि ॥ ६९-१५० ॥  
सायाह्ने च पठेद् यस्तु कण्ठोदरे च धारयन् ।  
मन्त्रस्तम्भं शिलास्तम्भं शास्त्रस्तम्भं करोत्यपि ॥ ६९-१५१ ॥  
हिरण्यरजतस्तम्भं वज्रस्तम्भं तथैव च ।  
अकालत्वादिसंस्तम्भं वातस्तम्भं करोत्यपि ॥ ६९-१५२ ॥  
पारदस्तम्भनं शिल्पकल्पना ज्ञानस्तम्भनम् ।  
आसनस्तम्भनं व्याधिस्तम्भनं बन्धनं रिपोः ॥ ६९-१५३ ॥  
षट्पद्मस्तम्भनं कृत्वा योगी भवति निश्चितम् ।  
वन्ध्या नारी लभेत् पुत्रं सुन्दरं सुमनोहरम् ॥ ६९-१५४ ॥  
भ्रष्टो मनुष्यो राजेन्द्रः किमन्ये साधवो जनाः ।  
श्रवणान्मकरे लग्ने चित्रायोगे च पर्वणि ॥ ६९-१५५ ॥  
हिरण्ययोगे वायव्यां लिखित्वा माघमासके ।  
वैशाखे राजयोगे वा रोहिण्याख्या विशेषतः ॥ ६९-१५६ ॥  
श्रीमद्भुवनमगलं नाम यशोदातृ भवेद् ध्रुवम् ।  
जायन्ते राजवल्लभा अमराः खेचरा लिखनेन ॥ ६९-१५७ ॥  
धर्मार्थकाममोक्षं च प्राप्नुवन्ति च पाठकाः ।  
कीतीरात्मदृष्टिपातं लभते नात्र संशयः ॥ ६९-१५८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे शाकिनीसदाशिवस्तवनमङ्गलाष्टोत्तरसहस्रनाम-- विन्यासो नाम   
एकोनसप्ततितमः पटलः ॥ ६९ ॥  
  
  
अथ सप्ततितमः पटलः  
  
श्रीआनन्दभैरव उवाच  
कथितं शाकिनीसारं सदाशिवफलोदयम् ।  
श्रुतं परमकल्याणं भेदभाषाक्रमोदयम् ॥ ७०-१ ॥  
इदानीं श्रोतुमिच्छामि कवचं सारदुर्लभम् ।  
यस्य विज्ञानमात्रेण भवेत् साक्षात् सदाशिवः ॥ ७०-२ ॥  
वद कान्ते शब्दमयि यदि स्नेहोऽस्ति मां प्रति ।  
आनन्दभैरवं नत्वा सोवाचानन्दभैरवी ॥ ७०-३ ॥  
श्रीआनन्दभैरवी उवाच  
गुरोः परमकल्याणं कवचं कथये तव ।  
सदाशिवस्य शाकिन्या भैरवानन्दविग्रह ॥ ७०-४ ॥  
शृणुष्व कामदं नामाद्भुतं कवचमङ्गलम् ।  
त्रैलोक्यसारभूतं च सर्वज्ञानविवर्धनम् ॥ ७०-५ ॥  
सर्वमन्त्रौघनिकरं ज्ञानमात्रेण सिद्ध्यति ।  
सर्वगूढप्रियानन्दं सामरस्यं कुलान्तरम् ॥ ७०-६ ॥  
प्रचण्डचण्डिकातुल्यं सर्वनिर्णयसाक्षिणम् ।  
सर्वबुद्धिकरानन्दं कुलयोगिमनोगतम् ॥ ७०-७ ॥  
रामसेव्यं शिवं शम्भुसेवितं विषनाशनम् ।  
अप्रकाश्यं महायोगं धनारोग्यविवर्धनम् ॥ ७०-८ ॥  
सर्वसौभाग्यजननं सर्वानन्दकरं परम् ।  
सर्वतन्त्रदुर्लभं यत् कथितं रुद्रयामले ॥ ७०-९ ॥  
  
अस्य श्रीशाकिनीसदाशिवकामनानाममहाकवचस्य सदाशिवऋषिर्गायत्रीच्छन्दः शाकिनी देवता   
सकलहरीं जीवबीजं मायास्त्रशक्तिः कामस्वाहा कीलकं वज्रं   
दंष्ट्रघोरघर्घरामहोग्राशाकिनीशक्तिः सदाशिवमहामन्त्रसिद्धये विनियोगः ।  
  
ॐ प्रभावा सदा पातु महाकाशाधिशाकिनी ।  
त्रिगुणा चण्डिका पातु क्रोधद्रंष्ट्र करालिनी ॥ ७०-१० ॥  
अनन्ताऽनन्तमहिमा महास्त्रदलपङ्कजम् ।  
पूर्वाह्णं पातु सततं गायत्री सविता मम ॥ ७०-११ ॥  
आकाशवाहिनी देवी शिरोमङ्गलमद्भुतम् ।  
सर्वदा पातु मे गुह्यं लिङ्गं चक्रं सुधामयम् ॥ ७०-१२ ॥  
महामण्डलमध्यस्था पातु मे भालमण्डलम् ।  
सहस्रशतकोटीन्दुयोगिनीगणमण्डलम् ॥ ७०-१३ ॥  
महाचक्रेश्वरी पातु महाचक्रेश्वरो मम ।  
मुखाब्जं चण्डिका देवी दन्तावलिमनन्तकः ॥ ७०-१४ ॥  
जिह्वाग्रं तालुमूलस्था तालुमूलं मनोजवः ।  
तीक्ष्णदंष्ट्र दन्तमध्यं कण्ठाग्रं चिबुकं शिवः ॥ ७०-१५ ॥  
सदा पातु षोडशारं शाकिनी श्रीसदाशिवः ।  
कण्ठमध्यस्थितं पातु महामोहविनाशिनी ॥ ७०-१६ ॥  
प्रेतराजः सदा पातु महादेवी स्वपङ्कजम् ।  
विद्यादेवी महाशक्तिः कूटस्थानं सदाशिवः ॥ ७०-१७ ॥  
महाकाशावलघ्नी मे धूम्रां भोजञ्च धूर्जटी ।  
कौमुदी पटलाङ्गी मे वर्णषोडशसञ्ज्ञकम् ॥ ७०-१८ ॥  
अकारादिकान्तवर्णान् श्रीदेवी परिपातु मे ।  
हेमचित्ररथस्था मे चित्रिणी पातु मे मधु ॥ ७०-१९ ॥  
अपर्णा या विशुद्धं मे षोडशी षोडशाक्ष्यकम् ।  
पञ्चदुर्गा सहदेवः प्रत्येकं पातु मे दलम् ॥ ७०-२० ॥  
दीपमासहल्कीं मे प्रवरा पातु मे बला ।  
व्यापिनी चानवच्छिन्ना पातु मे दलमण्डलम् ॥ ७०-२१ ॥  
अकालतारिणी दुर्गा शुक्रं चक्रं सदावतु ।  
शाकिनीशो महामाया परिवारान्विताऽवतु ॥ ७०-२२ ॥  
पञ्चरश्मिनीलकण्ठो मधुपूरं स्वपीठकम् ।  
सदा पातु कण्ठपङ्केरुहाश्रयस्वरानपि ॥ ७०-२३ ॥  
कण्ठस्वर्गः सदा पातु कन्दर्पेशो मनोगतिः ।  
शाकिनी शाकविभवा शाकेशी शाकसम्भवा ॥ ७०-२४ ॥  
शाकम्भरीश्वरा पातु सुमना दलषोडशम् ।  
सदाशिवः सदा पातु परिवारगणैः सह ॥ ७०-२५ ॥  
हृदयं शाकिनी देवी शिरःस्थानं सदावतु ।  
काकिनीसहितं पातु द्वादशारं कुलेश्वरी ॥ ७०-२६ ॥  
दलद्वादशकं पातु कामनाथः सदाशिवः ।  
अभेदरूपिणी पातु कादिठान्ताक्षरं मम ॥ ७०-२७ ॥  
वाणी मे हृदयग्रन्थिर्देशं तु कपिलेश्वरः ।  
पायान्मेघं च सूर्यास्या विमाया हृत्सु कणीकाम् ॥ ७०-२८ ॥  
तालहस्ता महावाणी पातु मे हृदयान्तरम् ।  
शोषिणी मोहिनी वह्निः पातु मे हृदयाम्बुजम् ॥ ७०-२९ ॥  
पिलापिप्पलादेशो रतिर्मे हृदयेप्सितम् ।  
योगिनीकुलदन्तश्च पातु मे हृत्स्वरानपि ॥ ७०-३० ॥  
केकरेशो गूढसञ्ज्ञा वज्रधारी हृदम्बुजम् ।  
एकलिङ्गी सदा पातु हृदयान्तः शिवं मम ॥ ७०-३१ ॥  
तदधो मण्डलं पातु भेदाभेदविवजीता ।  
अकाललक्षणः पातु पाशिनी नाभिमण्डलम् ॥ ७०-३२ ॥  
कालकूटस्वरूपो मे नाभिपद्मं प्रपातु मे ।  
चन्द्रचूडा विधुमुखी शाकिनी मे दशाम्बुजम् ॥ ७०-३३ ॥  
त्रिवृत्ताकारमुद्रा मे पातु रुद्रश्च लाकिनीम् ।  
त्रिखण्डारोहणः पातु डादिफान्ताक्षरानपि ॥ ७०-३४ ॥  
कालिका कपिला कृष्णा घनावाला कपालिनी ।  
ललिता तारिणी सर्वां महामाया दशच्छदम् ॥ ७०-३५ ॥  
परिपातु कामदुर्गा लाकिनी पातु मे सदा ।  
सदाशिवः पातु नित्यं मणिपूरं कुलस्थलम् ॥ ७०-३६ ॥  
जाड्यनाशकरी दुर्गा मुण्डमालाविभूषिता ।  
मां पातु सप्तरोधात्मा केशवेशी महापदम् ॥ ७०-३७ ॥  
अभया चण्डिका कृष्णा कालिका कुलपण्डिता ।  
वज्रवर्णा धारणाख्या धरा धात्री क्षमा रमा ॥ ७०-३८ ॥  
वासुकी वसुधा वाच्या सर्वाणी सर्वमङ्गला ।  
पार्वती सर्वशक्तिस्था पार्वणे परिपातु माम् ॥ ७०-३९ ॥  
रणे राजकुले द्यूते वादे मानापमानके ।  
गेहेऽरण्ये प्रान्तरे च जले चानलमध्यके ॥ ७०-४० ॥  
सर्वाणी सर्वदा पातु महातन्त्रार्थभूषिता ।  
विजया पद्मनी जाया जानकी कमलावती ॥ ७०-४१ ॥  
एताः पान्तु दिग्विदिक्षु महापातकनाशनाः ।  
अन्तरं पातु लिङ्गस्था लिङ्गमूलाम्बुजं मम ॥ ७०-४२ ॥  
कणीकां पातु सततं काञ्चीपीठस्थिता शिवा ।  
अतिवेगान्विता पातु वह्निमण्डलमेव मे ॥ ७०-४३ ॥  
राक्षसीशा सदा पातु जम्बुद्वीपनिवासिनी ।  
जाह्नवी भास्करा मौना मलयस्था मलाङ्गजा ॥ ७०-४४ ॥  
मतितप्ता पापहन्त्री परिपातु विभाकरी ।  
लयस्थानं सदा पातु कुञ्जरेश्वरसंस्थिता ॥ ७०-४५ ॥  
विंशत्यर्णमहाविद्या लम्बमाना कुलस्थली ।  
मन्दिरे पातु मां नित्यं वित्तसंहारकारिणी ॥ ७०-४६ ॥  
अनन्तशयना पातु वटमूलनिवासिनी ।  
प्रलये मां काली पातु वटपत्रनिवासिनी ॥ ७०-४७ ॥  
केवलाख्या सदा पातु महाकूर्चस्वरूपिणी ।  
आयुरारोग्यदात्री मे धनं राज्यं सदावतु ॥ ७०-४८ ॥  
कामरूपं गृहं पीठं परिपातु महाबला ।  
बलाका घोरदंष्ट्र मे उदरं पातु सर्वदा ॥ ७०-४९ ॥  
सर्वरोगहरा पातु मुण्डमालाविभूषिता ।  
आनन्दो नन्दनाथो मे हृदूर्ध्वाब्जं सदाऽवतु ॥ ७०-५० ॥  
षट्पद्मं सर्वदा पातु नानारूपविहारिणी ।  
अकलङ्का निराधारा नित्यपुष्टा निरिन्द्रिया ॥ ७०-५१ ॥  
षोडशोर्ध्वं महापद्मं द्विदलं पातु सर्वदा ।  
दिग्विदिक्षु सदा पातु शाकिन्याद्यष्टशक्तयः ॥ ७०-५२ ॥  
अतिगुप्तस्थलं पातु पापनाशकरी परा ।  
क्षालनाख्या लिङ्गगुह्ये पातु मे पावनं प्रभा ॥ ७०-५३ ॥  
विप्रचित्ता कोटराक्षी लिपिभूता सरस्वती ।  
चतुर्दलं सदा पातु विभूतिः कामया सह ॥ ७०-५४ ॥  
पान्तु विद्याः सदैताश्च रिपुपक्षविनाशनाः ।  
कटिदेशं सदा पातु चामुण्डा शूलधारिणी ॥ ७०-५५ ॥  
त्रिनेत्रा सर्वदा पातु भूर्भुवःस्वःस्वरूपिणी ।  
वसन्तादिकलाः पान्तु पामरोग्रप्रतापिनी ॥ ७०-५६ ॥  
षड्भुजा सर्वदा पातु वेदहस्ता प्रपातु माम् ।  
अतिविद्या सर्वविद्या चण्डविद्या प्रपातु माम् ॥ ७०-५७ ॥  
वारुणी मदिरा पातु सर्वाङ्ग शाकिनी मम ।  
गृहोदरी सदा पातु सर्वाङ्गं वज्रधारिणी ॥ ७०-५८ ॥  
उल्कामुखी सदा पातु भृगुवंशसमुद्भवा ।  
अकालतारिणी दुर्गा ललिता धर्मधारिणी ॥ ७०-५९ ॥  
विंशत्यर्णा महाविद्या सर्वत्र सर्वदाऽवतु ।  
हसकलहरीं विद्या परिपातु सदाशिवा ॥ ७०-६० ॥  
सहस्रवदना वाणी परिपातु जलोदरी ।  
जलरूपा सदा पातु महोज्ज्वलकलेवरा ॥ ७०-६१ ॥  
षोडशी सकलहरीं सर्वाणी पातु पार्वती ।  
महामत्ता सदा पातु कामनाथप्रपूरका ॥ ७०-६२ ॥  
वामदेवी सदा पातु सर्वाङ्गे देहदेवता ।  
कामपीठस्थिता दुर्गा परिवारगणावृता ॥ ७०-६३ ॥  
सदाशिवः सदा पातु सामवेदस्वरूपगा ।  
श्मशानवासिनी देवी महाकालसमन्विता ॥ ७०-६४ ॥  
आर्या देवी सदा पातु माता पातु महाकला ।  
सर्वत्र कपिला पातु महाभगवतीश्वरी ॥ ७०-६५ ॥  
इति ते कथितं नाथ महाविद्याफलप्रदम् ।  
कवचं दुर्लभं लोके तव स्नेहात् प्रकाशितम् ॥ ७०-६६ ॥  
अतिगुह्यतरं ज्ञानं कवचं सर्वसिद्धिदम् ।  
अमलोदारचित्तः सन् पूजयित्वा सदाशिवम् ॥ ७०-६७ ॥  
तथा श्रीशाकिनीदेव्याः पूजनं सुमहत्फलम् ।  
राज्यदं धनदं वाञ्छासिद्धिदं धर्मसिद्धिदम् ॥ ७०-६८ ॥  
वाचां सिद्धिं करे प्राप्य अष्टसिद्धिः करे भवेत् ।  
काकिनीदर्शनं प्राप्य शाकिनीदर्शनं भवेत् ॥ ७०-६९ ॥  
मन्त्रसिद्धिं तन्त्रसिद्धिं क्रियासिद्धिं लभेद् ध्रुवम् ।  
आकाशगामिनी सिद्धिः करे तस्य विराजते ॥ ७०-७० ॥  
पुरुषो दक्षिणे बाहौ योषिद्वामभुजे तथा ।  
धृत्वा कवचराजं तु राजत्वं लभते ध्रुवम् ॥ ७०-७१ ॥  
महापातककोटीश्च हत्वा राजत्वमालभेत् ।  
वने वृक्षतलेऽश्वत्थमूले स्थित्वा पठेद् यदि ॥ ७०-७२ ॥  
त्रिसन्ध्यं दशधा जप्त्वा शतधा वा सहस्रधा ।  
स भवेत् कल्पवृक्षेशो भूमीशो नात्र संशयः ॥ ७०-७३ ॥  
कोटिवर्षसहस्राणि चिरजीवी स योगिराट् ।  
महासिद्धो भवेद् धीमान् महापातकनाशकृत् ॥ ७०-७४ ॥  
मासार्धेन भवेद् योग्यो विप्रो गुणसमन्वितः ।  
वर्षैकेण क्षत्रियश्च वैश्यो वर्षचतुष्टये ॥ ७०-७५ ॥  
शूद्रो द्वादशवर्षेण योगी भवति पाठतः ।  
एवं महाफलं नित्यं कवचं यः पठेत् सुधीः ॥ ७०-७६ ॥  
भोगमोक्षौ करे तस्य किमन्यैर्बहुभाषितैः ॥ ७०-७७ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे सदाशिवशाकिनीकवचफलादेशो । नाम सप्ततितमः पटलः ॥ ७० ॥  
  
  
  
अथैकसप्ततितमः पटलः  
  
श्रीआनन्दभैरवी उवाच  
श्रूयतां देव कल्याण त्रैलोक्यविजयात्मक ।  
सदाशिवमनुं नाथ महापातकनाशनम् ॥ ७१-१ ॥  
आयुरारोग्यफलदं सर्वशत्रुनिवारणम् ।  
अतिगुह्यतमं ध्यानं बालिशानां सुखावहम् ॥ ७१-२ ॥  
आद्याबीजं समुद्धृत्य कामबीजं तदन्तरम् ।  
रुद्रबीजं रमाबीजं कालबीजं ततः सदा ॥ ७१-३ ॥  
शिवनाथप्रियानन्दं ज्ञानं देहि युगं द्विठः ।  
फणिबीजं समुद्धृत्य राजराजेश्वरीमनुम् ॥ ७१-४ ॥  
वैष्णवीबीजमुद्धृत्य शिवबीजं तदन्तिके ।  
सदाशिवाय शब्दान्ते हृल्लेखा वह्निसुन्दरी ॥ ७१-५ ॥  
आदिबीजं समुद्धृत्य ततो वामतनुस्थिता ।  
शब्दबीजं मूलबीजं सदाशिव नमोऽस्तु ते ॥ ७१-६ ॥  
द्विठान्तोऽयं मनुः श्रेष्ठः सर्वरत्नसमृद्धिदः ।  
वासुदेवसमो विद्वान् स भवेन्नात्र संशयः ॥ ७१-७ ॥  
वैष्णवो वा महाशाक्तो महाशैवोऽथवा पुनः ।  
गृह्णीयान्मनुराजेन्द्रं यत्प्रसादाच्छिवो भवेत् ॥ ७१-८ ॥  
विमला वाक्यसिद्धिः स्यात्कार्य सिद्धिर्न संशयः ।  
शिवमन्त्रं प्रवक्ष्यामि येन सर्वार्थपारगः ॥ ७१-९ ॥  
अकालेऽपि च योगी स्यात् कामधेनुस्वरूपवान् ।  
हालाहलं समुद्धृत्य ततो माहेशबीजकम् ॥ ७१-१० ॥  
श्रीबीजं धर्मबीजञ्च क्षेत्रपालमनुं तथा ।  
नीलकण्ठमनुं पश्चात् प्रियागुं बीजमुद्धरेत् ॥ ७१-११ ॥  
शिवबीजं तदन्ते तु सदाशिवाय धीमहि ।  
तन्नः शिवः प्रचोशब्दाद्दयादेवं द्विठो मनुः ॥ ७१-१२ ॥  
आवाहनं पाद्यमर्घ्यमाचमनीयमनन्तरम् ।  
गन्धपुष्पबिल्वपत्रकोटिभिः परिपूजयेत् ॥ ७१-१३ ॥  
स्तोषणं पोषणं पुष्टं दारणं मारणं तथा ।  
सुप्तं कलहमुक्तानां पूजनं सुमहत्फलम् ॥ ७१-१४ ॥  
शर्वादीन् परिपूज्याथ सद्योजातादिमर्चयेत् ।  
प्राणायामत्रयं कृत्वा जपेत् तद्गतमानसः ॥ ७१-१५ ॥  
देवं पिनाकपाणिं च पञ्चवक्त्रं त्रिलोचनम् ।  
शूलखट्वाङ्गमुशलगदापाणिं महाभुजम् ॥ ७१-१६ ॥  
देवदेवं महादेवं सर्वभूतात्मकं गुरुम् ।  
त्रैलोक्यरक्षकं शम्भुं भुजङ्गहारभूषितम् ॥ ७१-१७ ॥  
अट्टहासादिशक्तीनां सहस्रगणमण्डितम् ।  
वृषासनस्थं नीलेशं नीलकण्ठं सदाशिवम् ॥ ७१-१८ ॥  
एवं ध्यात्वा जपेन्मन्त्रं सहस्रं प्रत्यहं शुचिः ।  
विशेषेण दिवारात्रौ समभागेन सञ्जपेत् ॥ ७१-१९ ॥  
तत्रैव त्र्यम्बकं ध्यात्वा तत्तद्रूपेण साधकः ।  
तद्बुध्वा पूजयित्वा च त्र्यम्बकं यो जपेन्नरः ॥ ७१-२० ॥  
तस्य हस्ते त्रिभुवनं हस्तामलकवद् भवेत् ।  
भोगमोक्षौ करे तस्य किमन्यत् साधनेन च ॥ ७१-२१ ॥  
सदाशिवेन मनुना सम्पुटीकृत्य यो जपेत् ।  
तस्य सर्वार्थसिद्धिः स्याद् यद्यन्मनसि वर्तते ॥ ७१-२२ ॥  
प्रणवं पूर्वमुच्चार्य त्र्यम्बकं तदनन्तरम् ।  
यजामहे समुद्धृत्य सुगन्धिं पुष्टिवर्धनम् ॥ ७१-२३ ॥  
उर्वारुकमिवान्ते तु बन्धनात् पदमुद्धरेत् ।  
मृत्योर्मुक्षीयशब्दान्ते मामृताद्वह्निसुन्दरी ॥ ७१-२४ ॥  
सदाशिवेन पुटितं मन्त्रं यो जपते नरः ।  
स भवेत् कल्पतरुपः पूजनेनामृतं लभेत् ॥ ७१-२५ ॥  
सर्वकालं सुखी भूत्वा मोक्षमाप्नोति निश्चितम् ।  
अन्यं त्र्यम्बकमन्त्रं तु शृणुष्व सर्वकामदम् ॥ ७१-२६ ॥  
राज्यदं घनदं मन्त्रं महापातकनाशनम् ।  
शब्दब्रह्ममयं साक्षात् सर्वज्ञानं लभेद् ध्रुवम् ॥ ७१-२७ ॥  
कालकूटं समुद्धृत्य मृत्युञ्जयं समुद्धरेत् ।  
महापातकराशिं मे हरयुग्मं ततो द्विठः ॥ ७१-२८ ॥  
अन्यमन्त्रं प्रवक्ष्यामि सावधानोऽवधारय ।  
विद्याद्ये प्रणवं दत्वा कामबीजद्वयं द्वयम् ॥ ७१-२९ ॥  
मृत्युञ्जयं क्षेत्रपालं विशुद्धेशं स्थिरं कुरु ।  
युगलं कामबीजान्तं देव्यन्ते वह्निसुन्दरी ॥ ७१-३० ॥  
अन्यं मन्त्रं प्रवक्ष्यामि सावधानोऽवधारय ।  
कामकालीयुगं पश्चात् सञ्ज्ञाबीजद्वयं ततः ॥ ७१-३१ ॥  
वटुकं कामबीजञ्च षोडशारं प्रकाशय ।  
युगलं शक्तिकूटञ्च शिवबीजं ततो द्विठः ॥ ७१-३२ ॥  
पूर्ववत् सकलं कुर्याज्जपपूजादिकं प्रभो ।  
सदाशिवपूजनं च ध्यानहोमादितर्पणम् ॥ ७१-३३ ॥  
अन्यं मन्त्रं प्रवक्ष्यामि महादेवं समुद्धरेत् ।  
वटुकं क्षेत्रपालं च गणेशस्य मनुं ततः ॥ ७१-३४ ॥  
कण्ठाब्जं मे सदानन्द प्रकाश युगं द्विठः ।  
अस्यापि ध्यानमाकृत्य जप्त्वा लक्षं समापयेत् ॥ ७१-३५ ॥  
करकलितकपालः कुण्डली दण्डपाणि-- ।  
	स्तरुणतिमिरनीलो व्यालयज्ञोपवीती ।  
क्रमसमयसपर्याविघ्नविच्छेदहेतु-- ।  
	र्जयति वटुकनाथः सिद्धिदः कौलिकानाम् ॥ ७१-३६ ॥  
वन्दे बालं स्फटिकसदृशं कुण्डलोल्लासिवक्त्रं ।  
	दिव्याकल्पैर्नवमणिमयैः किङ्किणीनूपुराद्यैः ।  
दीप्ताकारं विशदवसनं सुप्रसन्नं त्रिनेत्रं ।  
	हस्ताब्जाभ्यां दधतमनिशं शूलदण्डौ दधानम् ॥ ७१-३७ ॥  
उद्यद्भास्करसन्निभं त्रिनयनं रक्ताङ्गरागोज्ज्वलं ।  
	स्मेरास्यं वरदं कपालमभयं शूलं दधानं करैः ।  
नीलग्रीवमुदारकौस्तुभधरं शीतांशुखण्डोज्ज्वलं ।  
	बन्धूकारुणवाससं भयहरं देवं सदा भावये ॥ ७१-३८ ॥  
देवेशं वटुकं सदाशिवगुरुं त्रैलोक्यरक्षाकरं ।  
	नानालङ्कृतभूषणं शशधरं बन्धूकपुष्पोज्ज्वलम् ।  
श्वेताश्वेतविभूषणं मणिमयं कृष्णं सनीलं शिवं ।  
	देवानामधिदैवतं सुखकरं नाथं सदा भावये ॥ ७१-३९ ॥  
एवं ध्यात्वा महायोगी नीलकण्ठं सदाशिवम् ।  
कण्ठपद्मे स्थिरो भूत्वा शाकिनीदर्शनं लभेत् ॥ ७१-४० ॥  
भूत्वा महावीरनाथो मनोयोगमवाप्नुयात् ।  
सिद्धमन्त्रं प्रवक्ष्यामि येन सर्वत्र पारगः ॥ ७१-४१ ॥  
आकाशगामिनी सिद्धिः स्तम्भनादिसुसिद्धिभाक् ।  
वाक्सिद्धिं कायसिद्धिञ्च जरामरणवजीतः ॥ ७१-४२ ॥  
शिवबीजं समुद्धृत्य विजयाबीजमुद्धरेत् ।  
कामकालीयुगान्ते तु रमात्रिकूटमुद्धरेत् ॥ ७१-४३ ॥  
बीजत्रयं समुद्धृत्य (स्फें स्फें स्फें) कामनाथाय शब्दतः ।  
सदाशिवाय शब्दान्ते वरदाय नमो द्विठः ॥ ७१-४४ ॥  
एतन्मन्त्रप्रसादेन योगी स्यान्नात्र संशयः ।  
अन्यं मन्त्रं प्रवक्ष्यामि यथावदवधारय ॥ ७१-४५ ॥  
क्षान्तबीजं समुद्धृत्य लान्तबीजत्रयं तथा ।  
भवानीबीजमुद्धृत्य सङ्घट्टयुगलं ततः ॥ ७१-४६ ॥  
क्रोधराजबीजयुग्मं लक्ष्मीशपतये ततः ।  
वरदाय हृत्पदान्ते कामदाय ततो द्विठः ॥ ७१-४७ ॥  
अन्यं मन्त्रं प्रवक्ष्यामि येन योगी भवेन्नरः ।  
गगनाबीजमुद्धृत्य कामराजं समुद्धरेत् ॥ ७१-४८ ॥  
मायान्ते देवदेवाय हृच्छिवाय द्विठो मनुः ।  
एतन्मन्त्रप्रसादेन किन्न सिद्ध्यति भूतले ॥ ७१-४९ ॥  
अनायासेन योगी स्यात् किं पुनः साधनेन च ।  
केवलं जपमात्रेण योगी स्यान्नात्र संशयः ॥ ७१-५० ॥  
अन्यं वक्ष्ये भैरवेन्द्र प्रणवं कामराजकम् ।  
श्रीबीजं वह्नियुगलं रिपुहरयुगं ततः ॥ ७१-५१ ॥  
सिद्धिं देहि ततः स्वाहा मन्त्रोऽयं योगिदुर्लभः ।  
पूर्ववद्ध्यानमेवं हि कृत्वाऽमरत्वमश्नुते ॥ ७१-५२ ॥  
अन्यं मन्त्रं प्रवक्ष्यामि येन पीठस्थिरो भवेत् ।  
अमादिबीजमाभाष्य ततो महापदं स्मरेत् ॥ ७१-५३ ॥  
कालाय विकरणाय कलान्ते तु समुद्धरेत् ।  
बलाय बलविकरणाय षोडशारदलं ततः ॥ ७१-५४ ॥  
निवेशाय युगं वित्तं स्थापयान्ते सदाशिव ।  
काकिनीशाभावह्निसुन्दरीकामदो मनुः ॥ ७१-५५ ॥  
एकाक्षरं प्रवक्ष्यामि येन सिद्धो मनुर्भवेत् ।  
क्षान्तबीजं बिन्दुयुक्तं चन्द्रबीजं तथोद्धरेत् ॥ ७१-५६ ॥  
अधो दन्तयुतं कृत्वा जपेत् तद्गतमानसः ।  
प्रत्येकदलमध्ये तु ध्यात्वा देवं सदाशिवम् ॥ ७१-५७ ॥  
अनायासेन सिद्धिः स्यात् प्राणरक्षा सदा भवेत् ।  
पुनरेकाक्षरं वक्ष्ये येन सिद्ध्यन्ति मानवाः ॥ ७१-५८ ॥  
न देयं पाश्वेभ्यश्च निन्दकेभ्यो विशेषतः ।  
शिवं चन्द्रबिन्दुयुक्तं महामन्त्रं प्रकीतीतम् ॥ ७१-५९ ॥  
अस्य साधनमात्रेण योगिनां वल्लभो भवेत् ॥ ७१-६० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे एकसप्ततितमः पटलः ॥ ७१ ॥  
  
  
अथ द्विसप्ततितमः पटलः  
  
श्रीआनन्दभैरवी उवाच  
महाकाल शिवानन्द परमानन्दनिर्भर ।  
त्रैलोक्यसिद्धिद प्राणवल्लभ श्रूयतां स्तवः ॥ ७२-१ ॥  
शाकिनी हृदये भाति सा देवी जननी शिवा ।  
कालीति जगति ख्याता सा देवी हृदयस्थिता ॥ ७२-२ ॥  
निरञ्जना निराकारा नीलाञ्जनविकासिनी ।  
आद्या देवी कालिकाख्या केवला निष्कला शिवा ॥ ७२-३ ॥  
अनन्ताऽनन्तरूपस्था शाकिनी हृदयस्थिता ।  
तामसी तारिणी तारा महोग्रा नीलविग्रहा ॥ ७२-४ ॥  
कपाला मुण्डमालाढ्या शववाहनवाहना ।  
ललज्जिह्वा सरोजाक्षी चन्द्रकोटिसमोदया ॥ ७२-५ ॥  
वाय्वग्निभूजलान्तस्था भवानी शून्यवासिनी ।  
तस्मात् स्तोत्रमप्रकाश्यं कृष्णकाल्याः कुलोदयम् ॥ ७२-६ ॥  
श्रीकृष्णभगवत्याश्च नीलदेव्या कुलार्णवम् ।  
गोपनीयं प्रयत्नेन सावधानोऽवधारय ॥ ७२-७ ॥  
महाभैरवी उवाच  
श्रीकालीचरणं चराचरगुणं सौदामिनीस्तम्भनं ।  
	गुञ्जद्गर्वगुरुप्रभानखमुखाह्लादैककृष्णासनम् ।  
प्रेतारण्यासननिमीतामलकजा नन्दोपरिश्वासनं ।  
	श्रीमन्नाथ करारविन्दमिलनं नेत्राञ्जनं राजते ॥ ७२-८ ॥  
दीप्तिः प्राप्तिः समाप्तिः प्रियमतिसुगतिः सङ्गतिः शीतनीतौ ।  
	मिथ्यामिथ्यासुरथ्या नतिररतिसती जातिवृत्तिर्गुणोक्तिः ।  
व्यापारार्थी क्षुधार्थी वसति रतिपतिर्ज्योतिराकाशगङ्गा ।  
	श्रीदुर्गाशम्भुकालीचरणकमलकं सर्वदा भाति सूक्ष्मम् ॥ ७२-९ ॥  
देवेन्द्राः पञ्चभूता रविशशिमुकुटाः क्रोधवेतालकोलाः ।  
कैलासस्थाः प्रशस्ताः स्तवनमपि तत्प्रत्यहं सम्पठन्ति ।  
आत्मानं श्रीदकालीकुलचरणतलं हृत्कुलानन्दपद्मे ।  
ध्यात्वा ध्यात्वा प्रवीरा अहमनुबहुधीः स्तौमि किं ध्याननिष्ठः ॥ ७२-१० ॥  
श्रुत्वा स्तोत्रगुणं तवैव चरणाम्भोजस्य वाच्छाफलं ।  
	प्रेच्छामीहयति प्रियाय कुरुते मोक्षाय तत्त्वार्थतः ।  
मातर्मोहिनिदानमानतरुणी कातीति मन्यामहे ।  
	योग्यश्रीचरणाम्बुजे त्रिजगतामानन्दपुञ्जे सुखम् ॥ ७२-११ ॥  
पुत्रौ श्रीदेवपूज्यौ प्रकुरुत इतिहासादिगूढार्थगुप्तिं ।  
	श्यामे मातः प्रसन्ना भव वरदकरी कारणं देहि नित्यम् ।  
योगानन्दं शिवान्तः सुरतरुफलदं सर्ववेदान्तभाष्यं ।  
	सत्सङ्गं सद्विवेकं कुरु कुरु कवितापञ्चभूतप्रकाशम् ॥ ७२-१२ ॥  
आह्लादोद्रेककारी परमपदविदां प्रोल्बणार्थप्रकाशः ।  
	प्रेष्यः पारार्थचिन्तामणिगुण सरलः पारणः प्रेमगानः ।  
सारात्मा श्रीस्तवोऽयं जयसुरवसतां शुक्रसंस्कारगन्ता ।  
	मन्ता मोहादिकानां सुरगणतरुणी कोटिभिर्ध्येय इन्द्रैः ॥ ७२-१३ ॥  
नामग्रहणविमलपावनपुण्यजलनिधिमन्थनेन ।  
निर्मलचित्तगसुरगुणपारग सुखसुधाकरस्थितहास्येन ।  
योगधराधरनरवर कुञ्जरभुजयुगदीर्घपद्ममृणालेन ॥ ७२-१४ ॥  
हरिविधिहर अपरपरसरभावकपाल सेवनेन ।  
सुन्दरी काली चरणेन ॥ ७२-१५ ॥  
भास्वत्कोटिप्रचण्डानलगुणललिताभाविता सिद्धकाली ।  
	प्रोक्तं यद्योगगीतावचनसुरचनामङ्गलं योगिनाद्या ।  
श्यामानन्दद्रुमाख्ये भजनयजनगङ्गाङ्गतीरप्रकाशं ।  
	सर्वानन्दोत्सवत्वं वरदसुरवदासम्भवे मय्यभावे ॥ ७२-१६ ॥  
एतत्प्रथमे कुलं गुरुकुलं लावण्यलीलाकुलं ।  
	प्राणानन्दकुलं कुलाकुलकुलं कालीकुलं सङ्कुलम् ।  
मातः कालियुगादि कौलिनि शिवे सर्वन्तराङ्गस्थितं ।  
	नित्यं तत्र नियोजय श्रुतिगिरा श्रीधर्मपुत्रं भवे ॥ ७२-१७ ॥  
हेरम्बादि कुलेशयोगजननि त्वं योगतत्त्वप्रिया ।  
	यद्येवं कुरुते पदाम्बुजरजो योगं तवानन्ददम् ।  
सः स्यात्सङ्कटपाटलारिसदनं जित्वा स्वयं मन्मथं ।  
	श्रीमान्मन्मथमन्मथः प्रचयति ह्यष्टाङ्गयोगं परम् ॥ ७२-१८ ॥  
योगी याति परं पदं सुखपदं वाञ्छास्पदं सम्पदं ।  
	त्रैलोक्यं परमेश्वरं यदि पुनः पारं भवाम्भोनिधेः ।  
भावं भूधरराजराजदुहिते ज्ञातं विचारं तव ।  
	श्रीपादाम्बुजपूजनं प्रकुरुते ते नीरदप्रोज्ज्वले ॥ ७२-१९ ॥  
आदावष्टाङ्गयोगं वदति भवसुखं भक्तिसिद्धान्तमेकं ।  
	भूलोके पावनाख्यं पवनगमनगं श्रीनगेन्द्राङ्गजायाः ।  
सिद्धीनामष्टसिद्धिं यमनियमवशादासनप्राणयोगात् ।  
	प्रत्याहारं विभोर्ध्वारुणगुणवसनं ध्यानमेवं समाधिम् ॥ ७२-२० ॥  
मातः शान्तिगुणावलम्बिनि शिवे शान्तिप्रदे योगिनां ।  
	दारे देवगुणे विधेहि सकलं शान्तिक्रियामङ्गलम् ।  
यज्ञानामुदयं प्रयाति सहसा यस्याः प्रसादाद् भुवं ।  
	तां सर्वां प्रवदामि कामदहनस्तम्भाय मोहक्षयात् ॥ ७२-२१ ॥  
एको जीवति योगिराडतिसुखी जीवन्ति न श्रीसुताः ।  
	ससर्वं योगभवं भवे विभवगाः पश्यन् स्वकीयायुषम् ।  
इत्येवं परिभाव्य सर्वविषयं शान्तिं समालम्ब्यकौ ।  
	मूले वेददलोज्ज्वले कुलपथे श्रीकुण्डली भावय ॥ ७२-२२ ॥  
शान्तिभ्रान्तिनिकृन्तनी स्वरमणी प्रेमोद्गता भक्तिदा ।  
	लावण्याम्बुधिरत्नकोटिकिरणाह्लादैकमूतीप्रभा ।  
एकाकारपराक्रमादपयमा क्रोधक्रमक्षोभिणी ।  
	या मूलामलपङ्कजे रचयति श्रीमाधुरी तां भजे ॥ ७२-२३ ॥  
रे रे पामर दुर्भग प्रतिदिनं किं कर्म वा राधसे ।  
	व्यापारं विषयाश्रयं प्रकुरुषे न ध्यायसे श्रीपदम् ।  
मिथ्यैतत्क्षणभङ्गुरं त्यज मुदा संसारभावं विषं ।  
	श्रीकालीं कुलपण्डितां गुणवतीं शान्तिं समाराधय ॥ ७२-२४ ॥  
शिवस्त्री या शान्तिः परमसुखदा भावजनिका ।  
	विवेकः सञ्जातो वहसि च तया भाति नियतम् ।  
विवेकोऽसौ त्यागी जनयति सुधासिन्धुसुन्दर-- ।  
	मदो ब्रह्मज्ञानं परमममले योगिनि परे ॥ ७२-२५ ॥  
द्वयं ब्रह्मज्ञानं परमममले चागममयं ।  
	विवेकोद्भूतं स्यादमलपरमं शब्दमपरम् ।  
द्वयोर्मूलीभूता हृदि सपदि शान्तिः प्रियतमा ।  
	प्रभा कालीपादाम्बुजयुगलभक्तिप्रलयदा ॥ ७२-२६ ॥  
कुलश्रीकुण्डल्याः परमरसभावं नवमयं ।  
	पदं मातुः काल्याः प्रथमरविकान्त्याः सुखमयम् ।  
वदामि प्रोत्साहे वशषसशुभे हाटकनिभे ।  
	विधिः श्रीडाकिन्याऽमरपतिधरित्रीति च भजेत् ॥ ७२-२७ ॥  
त्रयं स्थानं नित्यं रविशशिकलावह्निघटितं ।  
	महातीर्थं सम्यक् पवनगगनस्थं भवकरम् ।  
विभिन्नं सङ्कृत्य द्वयमपि कुलग्रन्थिसहितं ।  
	सुषुम्नाश्रीतीर्थे महति गगने पूर्णलयवान् ॥ ७२-२८ ॥  
त्रयं संशोध्यादौ परमपदवीं गच्छति महान् ।  
	सुदृष्टाङ्गैर्योगैः परिभवति शुद्धं मम तनुम् ।  
अतो योगाष्टाङ्गं कलुषसुखमुक्तं वितनुते ।  
	क्रियादौ सङ्कुर्याद्यमनियमकार्यं यतिवरः ॥ ७२-२९ ॥  
अहिंसासत्यार्थी प्रचयति सुयोगं तव पदं ।  
	धनस्ते यद्योगी शुचिधृतिदयादाननिपुणः ।  
क्षमालध्वाहारी समगुणपरानन्दनिपुणः ।  
	स्वयं सिद्धः सद्ब्राह्मणकुलपताकी सुखमयी ॥ ७२-३० ॥  
तपः सन्तोषाढ्यो हरयजन आस्तिक्यमतिमान् ।  
	यतीनां सिद्धान्तश्रवणहृदयप्राणविलयः ।  
जयानन्दामग्नो हवनमनलेपः प्रकुरुते ।  
	महाभक्तः श्रीह्रीर्मतिरकुलीनस्तव पदः ॥ ७२-३१ ॥  
	सुषुम्नामुखाम्भोरुहाग्रे च पद्मं ।  
			दलं चेदहेमाक्षरं मूलदेशे ।  
	स्थिरापृष्ठवंशस्य मध्ये सुषुम्ना--  
			न्तरे वजिरणी चित्रिणीभासिपद्मैः ॥ ७२-३२ ॥  
	सुषुम्नादिनाड्या युगात् कर्णमूला ।  
		त्प्रकाशप्रकाशा बहिर्युग्मनाडी ।  
	इडा पिङ्गला वामभागे च दक्षे ।  
		सुधांशूरवी राजसे तत्र नित्यम् ॥ ७२-३३ ॥  
विसर्गं बिन्द्वन्तं स्वगुणनिलयं त्वं जनयसि ।  
	त्वमेका कल्याणी गिरिशजननी कालिकलया ।  
परानन्दं कृत्वा यदि परिजपन्ति प्रियतमाः ।  
	परिक्षाल्य ज्ञानैरिह परिजयन्ति प्रियपदम् ॥ ७२-३४ ॥  
अष्टादशाङ्गुलगतं ऋजुदन्तकाष्ठं ।  
		स्वीयाङ्गुलार्धघटितं प्रशरं शनैर्यः ।  
संयोज्य तालुरसनागलरन्ध्रमध्ये ।  
		दन्तीक्रियामुपचरेत् तव भावनाय ॥ ७२-३५ ॥  
नाडीक्षालनमाकरोति यतिराड् दण्डे त्रयं धारयन् ।  
	युष्मच्छ्रीचरणार्पणो नवमदण्डस्यानिलस्तम्भनात् ।  
प्राणायामफलं यतिः प्रतिदिनं संवर्धते सुश्रमा--  
	दानन्दाम्बुधिमज्जनं कुलरसैर्मुक्तो भवेत् तत्क्षणात् ॥ ७२-३६ ॥  
वदामि परमश्रिये पदपद्मयोगं शुभं ।  
	हिताय जगतां मम प्रियगणस्य भागश्रिये ।  
सदा हि कुरुते नरः सकलयोगसिद्धिं मुदा ।  
	तदैव तव सेवको जननि मातरेकाक्षरम् ॥ ७२-३७ ॥  
करुणासागरे मग्नः सदा निर्मलतेजसा ।  
तवाङ्घिरकोमलाम्भोजं ध्वात्वा योगीश्वरो भवेत् ॥ ७२-३८ ॥  
करुणासागरे मग्नो येन योगेन निर्मलः ।  
तद्योगं तव पादाब्जं को मूर्खः कः सुपण्डितः ॥ ७२-३९ ॥  
यमनियमसुकाले नेउलीयोगशिक्षा ।  
		प्रभवति कफनाशा नाशरन्ध्रे त्रिसूत्री ।  
हृदयकफविनाशा धोतिका योगशिक्षा ।  
		गलविलगलवस्त्रं षष्टिहस्तं वहन्ती ॥ ७२-४० ॥  
सुसूक्ष्मरसनस्य च स्वभुजषष्टिहस्तं गल ।  
		प्रमाणमिति सन्ततप्रसरपञ्चयुग्माङ्गुलम् ।  
पवित्रशुचिधोतिकारं भवसि सर्वपीडापहा ।  
		स्वकण्ठकमलोदयाममलभीतदामा भजे ॥ ७२-४१ ॥  
भजति यदि कुमारीं नेउली योगदृष्ट्या ।  
		स भवति परवेत्ता मोहजालं छिनत्ति ।  
स्मितमुखि भवति त्वां मूढ एवातिजीवो ।  
		भ्रमितमुदवधूर्ना कारसिद्धिं ददासि ॥ ७२-४२ ॥  
शनैर्दन्ती योगं स्वपदयुगपद्मे वितनुते ।  
	शिवे योगी मासादपि भवति वायुं स्थगयति ।  
असौ मन्त्री चाम्रातकदलं सुदण्डं गलविले ।  
	नियोज्यादौ ध्यात्वा तव चरणपङ्केरुहतलम् ॥ ७२-४३ ॥  
कुलाकुलचेतता परिकरोषि विल्वच्छदी ।  
	सुशान्तिगुणदा जया परमभक्तिनिर्गुण्डिका ।  
मुकुन्दतुलसी प्रिया गुणिनि मुक्तिदा योगिनी ।  
	ददास्यमरसम्पदं दलवियोगमूर्ध्वोदरीम् ॥ ७२-४४ ॥  
पञ्चामरासाधनयोगकर्त्री पञ्चामरानाम महौषधिः स्थिता ।  
त्वमेव सर्वेश्वररूपधारिणी यैः पूज्यते सोऽहिकपारमेष्ठी ॥ ७२-४५ ॥  
पठति यदि भवान्याः शाकिनीदेहदेव्याः ।  
	स्तवनमरुणवर्णामार्कलक्ष्म्याः प्रकाशम् ।  
व्रजति परमराज्यं देवपूज्यः प्रतिष्ठो ।  
	मनुजपनसुशीलो लीलया शम्भुरूपम् ॥ ७२-४६ ॥  
प्रातर्मध्याह्नकाले च सायाह्ने च त्रिसप्तके ।  
शतं पठित्वा मोक्षः स्यात् पुरश्चर्याफलं लभेत् ॥ ७२-४७ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र-- । प्रकाशे   
भैरवीभैरवसंवादे शाकिनीकृत कालीस्तवनं नाम द्विसप्ततितमः पटलः ॥ ७२ ॥  
  
  
अथ त्रिसप्ततितमः पटलः  
  
श्रूयतां कोमलाम्भोजस्थितवक्त्रविराजिते ।  
अत्यद्भुतं महागीतं शृणोति साधको हि यत् ॥ ७३-१ ॥  
ध्वनिरन्तर्गतं ज्योतिर्ज्योतिरन्तर्गतं मनः ।  
तन्मनो विलयं याति ध्वनिषु ज्ञानकोटिषु ॥ ७३-२ ॥  
तद्ध्वनिज्ञानसञ्ज्ञानं शृण्वन्ति योगिनो जनाः ॥ ७३-३ ॥  
परमगुणगभीरे धीरनीरे शरीरे ।  
		भवनवभवकान्तौ सम्प्रशात्मा नितान्तम् ।  
विमलमधुरवाक्यालङ्कृतज्ञानसिन्धौ ।  
		सकलवचनरत्नं स्थापयामास वाणी ॥ ७३-४ ॥  
ॐ तुण्डोग्रस्थिरवचनगा मोहयञ्जीववर्णं ।  
		शङ्कातङ्कारहितचरिता मोहिता ज्ञानतन्द्रे ।  
सालङ्कारा खरतरकरा वाक्यमालां वहन्ती ।  
		सा पश्यन्ती विमलकरुणा राध्यतां मूलचक्रे ॥ ७३-५ ॥  
संसारे सारभागे सयुवतिसुकृपालक्षणैर्लक्षिताङ्गे ।  
	सिद्धान्तज्ञानजीवं चरमसमगुणं भूपतेर्योगिनो वा ।  
विप्रेन्द्राणामनन्तं ध्वनिगुरुमधुरं व्यापितं पार्वतीशे ।  
	हे हे कालप्रकालप्रियतनुशिखरे वेशमासं चयत्वम् ॥ ७३-६ ॥  
सञ्चारे परमस्थिरे हरिहरे विद्याधरे भूधरे ।  
	साकारे करुणाकरे स्वविलये ते पादपङ्केरुहे ।  
नित्यज्ञानमयं जयं सुरतरुच्छायालयं पूजये ।  
	मातः कालि कलाधरे गलबिले शाकम्भरि शाकिनि ॥ ७३-७ ॥  
भास्वत्कोटिरविच्छटाभरसुखश्रीकण्ठवीरालये ।  
	हृत्पङ्केरुहमध्यसारघटितं सारस्वतोत्पत्तिदम् ।  
श्रीदेवीगुरुरूपिणीचरणपद्मान्तःप्रभामण्डलं ।  
	शैलेन्द्रोदयकारिणीमणिगृहं मापद्मनाभेरधः ॥ ७३-८ ॥  
वाञ्छाकल्पद्रुमस्था स्थितिलयफलदा योगिनी योगमाता ।  
	सूक्ष्मानन्दप्रशंसा तरुणरविकला कोकिलालापमुग्धा ।  
स्निग्धा स्निग्धाङ्गसङ्गा नवशशिमुकुटा चारुवर्णा विशाला ।  
	सा दुर्गा दुःखहन्त्री भवतु शिवगृहे कामनासिद्धिदात्री ॥ ७३-९ ॥  
निराश्रयमहं पदं भवति कालि भक्त्याश्रये ।  
		श्रिये विमलभावदे सकलभावगो गोगणः ।  
मयि प्रियधनं मुदा वितर चारुदृष्ट्या सुखं ।  
		तदैव गलभागकृद्गगनपद्ममध्यस्थले ॥ ७३-१० ॥  
नित्ये निष्फलरूपभूतिनिकरे त्रैलोक्यरक्षाकरे ।  
		धर्मध्वान्तनिकेतने गणयति ज्ञानप्रयोगान्तरम् ।  
ते पादाम्बुजसम्भवः प्रियगणः प्राणाश्रितः पाथीवो ।  
		मातः पर्वतराजराजदुहिते पुण्यं पवित्राप्तये ॥ ७३-११ ॥  
भीभर्गो भारसर्गो भवरवविभवो भूतिभारावलम्बी ।  
	भावाभावः प्रभावः प्रभवति भुवने भीमभक्तिप्रकाशः ।  
भूभूतोद्भूतभीतिप्रभृतिभयभवासम्भवानन्दभावो ।  
	मातस्ते पादपङ्केरुहविमलतलानन्दसेवाभिवृद्ध्या ॥ ७३-१२ ॥  
नित्यं पातु गणेश्वरी गणपतेर्माता रमे मातरं ।  
	प्राणं प्रत्यय पूर्वसिद्धिकरणी सिद्धासने रक्षतु ।  
आनन्दाम्बुधिमज्जनैकसुखदा भालस्थलस्थापिनी ।  
	कण्ठाम्भोरुहकणीका सुरगणान् गीता परा सुस्वरान् ॥ ७३-१३ ॥  
कृपापारावारा विमलपुरुषं गौरिवपुषं ।  
		धरावक्षे मुख्ये धरणिसुतबुद्ध्याऽधमनरम् ।  
न जाने त्वत्कामं तनुविरहचिन्तामणिमयं ।  
		तव स्नेहाध्वीनां गमयति न पारं सुरवरः ॥ ७३-१४ ॥  
जयति जय जयाज्योतिराधारजेता ।  
		सुरनरगणपूज्यः खेटचक्रस्य मध्ये ।  
भवकमलकराढ्यं नम्रभावं प्रतापं ।  
		गमयति तव पादाम्भोजसेवाबलेन ॥ ७३-१५ ॥  
इत्येतैः श्लोकमुख्यैस्तु स्तुत्वा गीतरसान्तरैः ।  
परब्रह्ममयीं ध्यात्वा स्वयं ब्रह्मतनुं गतः ॥ ७३-१६ ॥  
अकस्माद् भोगसम्पत्तिर्मोक्षपद्धतयः शुभाः ।  
प्रभवन्ति स्वयं विद्या अष्टादश गुणोदयाः ॥ ७३-१७ ॥  
नीलजीमूतसङ्काशं चन्द्रशेखरमीश्वरम् ।  
सदाशिवं महाशक्तिशाकिनीवामसंस्थितम् ॥ ७३-१८ ॥  
चतुर्भुजं देवदेवमनन्तमक्षरं हरम् ।  
भावगीतं पुनर्गीत्वा परं ब्रह्मसमो भवेत् ॥ ७३-१९ ॥  
कण्ठषोडशसम्पूर्णमध्ये योगी स्थिराशयः ।  
अष्टसिद्धीश्वरो भूत्वा भावसिद्धिं लभेद् ध्रुवम् ॥ ७३-२० ॥  
त्वया सह समाह्लाददर्शनं सिद्धिमाप्नुयात् ॥ ७३-२१ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र--  
प्रकाशे भैरवीभैरवसंवादे वाणीगीतविन्यासो नाम त्रिसप्ततितमः पटलः ॥ ७३ ॥  
  
  
अथ चतुःसप्ततितमः पटलः  
  
श्रीआनन्दभैरव उवाच  
शैलजे देवदेवेशि सर्वाम्नायप्रपूजिते ।  
सर्वं मे कथितं देवि कवचं न प्रकाशितम् ॥ ७४-१ ॥  
प्रासादाख्यस्य मन्त्रस्य कवचं मे प्रकाशय ।  
सदाशिवमहादेवभावितं सिद्धिदायकम् ॥ ७४-२ ॥  
अप्रकाश्यं महामन्त्रं भैरवीभैरवोदयम् ।  
सर्वरक्षाकरं देवि यदि स्नेहोऽस्ति मां प्रति ॥ ७४-३ ॥  
श्रीआनन्दभैरवी उवाच  
श्रूयतां भगवन्नाथ महाकाल कुलार्णव ।  
प्रासादमन्त्रकवचं सदाशिवकुलोदयम् ॥ ७४-४ ॥  
प्रासादमन्त्रदेवस्य वामदेव ऋषिः स्मृतः ।  
पङ्क्तिश्छन्दश्च देवेशः सदाशिवोऽत्र देवता ॥ ७४-५ ॥  
साधकाभीष्टसिद्धौ च विनियोगः प्रकीतीतः ।  
शिरो मे सर्वदा पातु प्रासादाख्यः सदाशिवः ॥ ७४-६ ॥  
षडक्षरस्वरूपो मे वदनं तु महेश्वरः ।  
अष्टाक्षरशक्तिरुद्धश्चक्षुषी मे सदाऽवतु ॥ ७४-७ ॥  
पञ्चाक्षरात्मा भगवान् भुजौ मे परिरक्षतु ।  
मृत्युञ्जयस्त्रिबीजात्मा आयू रक्षतु मे सदा ॥ ७४-८ ॥  
वटमूलसमासीनो दक्षिणामूतीरव्ययः ।  
सदा मां सर्वतः पातु षट्त्रिंशद्वर्णरूपधृक् ॥ ७४-९ ॥  
द्वाविंशार्णात्मको रुद्रः कुक्षिं मे परिरक्षतु ।  
त्रिवर्णाढ्यो नीलकण्ठः कण्ठं रक्षतु सर्वदा ॥ ७४-१० ॥  
चिन्तामणिर्बीजरूपोऽर्धनारीश्वरो हरः ।  
सदा रक्षतु मे गुह्यं सर्वसम्पत्प्रदायकः ॥ ७४-११ ॥  
एकाक्षरस्वरूपात्मा कूटव्यापी महेश्वरः ।  
मार्तण्डो भैरवो नित्यं पादौ मे परिरक्षतु ॥ ७४-१२ ॥  
तुम्बुराख्यो महाबीजस्वरूपस्त्रिपुरान्तकः ।  
सदा मारणभूमौ च रक्षतु त्रिदशाधिपः ॥ ७४-१३ ॥  
ऊर्ध्वमूर्ध्वानमीशानो मम रक्षतु सर्वदा ।  
दक्षिणास्यं तत्पुरुषोऽवतु मे गिरिनायकः ॥ ७४-१४ ॥  
अघोराख्यो महादेवः पूर्वास्यं परिरक्षतु ।  
वामदेवः पश्चिमास्यं सदा मे परिरक्षतु ॥ ७४-१५ ॥  
उत्तरास्यं सदा पातु सद्योजातस्वरूपधृक् ।  
मृत्युजेता सदा पातु जलेऽरण्ये महाभये ॥ ७४-१६ ॥  
पर्वते विषमस्थाने विषहर्ता सदाऽवतु ।  
कालरुद्रः सदा पातु सर्वाङ्गं कालदेवता ॥ ७४-१७ ॥  
कालाग्निरुद्रः सम्पातु महाव्याधिभयादिषु ।  
अकालतारकः पातु खड्गधारी सदाशिवः ॥ ७४-१८ ॥  
कवची वामदेवश्च सदा पातु महाभये ।  
कालभक्षः पातु रुद्रो रुरुकः क्षेत्रपालकः ॥ ७४-१९ ॥  
मातृकामण्डलं पातु सम्पूर्णचन्द्रशेखरः ।  
चिरायुः शाकिनीभर्ता चायुषं पातु मे सदा ॥ ७४-२० ॥  
सिंहस्कन्धः सदा पातु रुद्राणीवल्लभोऽवतु ।  
भालं पातु वज्रदम्भालेखकः क्रान्तिरूपकः ॥ ७४-२१ ॥  
निरूपकः सदा पातु खेचरीखेचरप्रियः ।  
रत्नमालाधरः पातु रक्तमुखीश्वरोऽवतु ॥ ७४-२२ ॥  
वदनं चक्षुषी कर्णौ पातु पञ्चाननो मम ।  
वेदध्वनिः सदा पातु नासारन्ध्रद्वयं मम ॥ ७४-२३ ॥  
कपालधारकः पातु गण्डयुग्मं युगान्तकृत् ।  
रक्तजिह्वापतिः पातु ममोष्ठाधरवासिनम् ॥ ७४-२४ ॥  
दन्तावलियुगं पातु भृगुरामेश्वरः शिवः ।  
तालुमूलं सदा पातु विश्वभोजी रसामृतम् ॥ ७४-२५ ॥  
जिह्वाग्रं वाक्पतीशश्च भवानीशः शिवो मम ।  
मुखवृत्तं सदा पातु महासेनः कवीश्वरः ॥ ७४-२६ ॥  
क्रोधनाथः सदा पातु दक्षहस्तादिमूलकम् ।  
दक्षकूर्परमापातु तदग्रं कुक्कुरेश्वरः ॥ ७४-२७ ॥  
चिरजीवी सदा पातु चाङ्गुलीमूलदेशकम् ।  
अङ्गुल्यग्रं सदा ब्रह्मा ब्रह्मलिङ्गधरः प्रभुः ॥ ७४-२८ ॥  
विद्यापतिः पार्वतीशो वामहस्तादिमूलकम् ।  
पातु वामकूर्परं मे वामकेश्वर ईश्वरः ॥ ७४-२९ ॥  
कुण्डवासी सदा पातु कूर्पराग्रं कुलाचलः ।  
वेदमातृपतिः पातु कामधेनुपतिः प्रभुः ॥ ७४-३० ॥  
ममाङ्गुलीमूलदेशं पातु पञ्चमुखो मम ।  
वामाङ्गुल्यग्रभागं मे पातु पर्वतपूजितः ॥ ७४-३१ ॥  
तनुमूलाग्रभागं मे कूर्मचक्रधरः प्रभुः ।  
शाकिनीवल्लभः पातु दक्षाङ्घिरमध्यदेशकम् ॥ ७४-३२ ॥  
गुल्फाग्रं गर्गरीनाथः पादाग्रं मूलदेवता ।  
अभयावल्लभः पातु दक्षाङ्गुल्यग्रभागकम् ॥ ७४-३३ ॥  
पातु स्मरहरो योगी वामोरुमूलदेशकम् ।  
वामपादमध्यदेशं मध्यदेशेश्वरोऽवतु ॥ ७४-३४ ॥  
पातु मे भगवाञ्छम्भुर्मम गुल्फाग्रदेशकम् ।  
मूलदेशं वामपादं पातु मेऽङ्गुष्ठमूलकम् ॥ ७४-३५ ॥  
कारणात्मा नीलकण्ठः प्रभाधारी यमान्तकः ।  
अङ्गुष्ठाग्रं सदा पातु सुषुम्नानाडिकेश्वरः ॥ ७४-३६ ॥  
महारुद्रेश्वरः पातु मम नाभिमनोभवम् ।  
उदरं गगनाधारः कामहर्ता हृदम्बुजम् ॥ ७४-३७ ॥  
सर्वानन्दात्मकः पातु मम स्कन्धयुगं शिवः ।  
हृदयाद् दक्षहस्ताग्रपर्यन्तं पातु शोकहा ॥ ७४-३८ ॥  
हृदयाद् वामहस्ताग्रपर्यन्तं परमेश्वरः ।  
हृदयान्मम दक्षाङ्घ्रनखान्तं मे शिवोऽवतु ॥ ७४-३९ ॥  
सदानन्दा सदा पातु हृदाद्यङ्घिरं तु उन्मदः ।  
वासुकीवल्लभः पातु हृदादिगुददेशकम् ॥ ७४-४० ॥  
अनन्तनाथ आपातु हृदादिमूर्धदेशकम् ।  
व्यापकः सर्वदा पातु सदाशिव उमापतिः ॥ ७४-४१ ॥  
तारात्मकः कायसिद्धः शक्तीशः शुक्रदेवता ।  
पञ्चचूडः सदा पातु पञ्चतत्त्वाङ्गरूपकम् ॥ ७४-४२ ॥  
शीर्षादिपादपर्यन्तं कामधेनुः सदाऽवतु ।  
जलेऽरण्ये घोरवने सङ्कटे च महापथे ॥ ७४-४३ ॥  
प्रान्तरे पातु गुप्ताक्षः कामराजः परापरः ।  
अर्धनारीश्वरः पातु मातृकापरमेश्वरः ॥ ७४-४४ ॥  
मातृकामन्त्रपुटितः स्वस्वस्थानं सदावतु ।  
धर्मात्मा धर्मसन्न्धिं मे पिङ्गलां पातु चण्डिकाम् ॥ ७४-४५ ॥  
विह्वलः सर्वदा पातु भोलानाथः सदाऽवतु ।  
सर्वदेशे सर्वपीठे कामरूपे विशेषतः ॥ ७४-४६ ॥  
सर्वदा योगिनीनाथः परमात्मा सदाऽवतु ।  
कामरूपाख्यपीठादि पञ्चाशत् पीठदेवताः ॥ ७४-४७ ॥  
पञ्चाशत्पीठमाया तु कामरूपं सदाशिवः ।  
भवो रुद्रो महेशश्च शङ्करो मन्मथान्तकः ॥ ७४-४८ ॥  
गुह्यकेशः पापहर्ता कपाली शूलधारकः ।  
पञ्चवक्त्रो दशभुजो भुजङ्गभूषणो हरः ॥ ७४-४९ ॥  
महाकालो महारुद्रो महावीरो हृदि स्थितः ।  
महादेवो महागुह्यो महामाया महागुणः ॥ ७४-५० ॥  
पशुपतिवीरूपाक्षो हरीशो धवलेश्वरः ।  
वटुकेशः क्रमाचार्यः पञ्चशूली हृदुद्भवः ॥ ७४-५१ ॥  
उन्मनीशः साहसिकः पराख्यः पर्वतेश्वरः ।  
सर्वात्मा च महात्मा च शिवात्मा च श्मशानगः ॥ ७४-५२ ॥  
क्रोधवीरः कालकारी सूक्ष्मधर्मा धुरन्धरः ।  
श्यामकः क्रूरहर्ता च गणेशः कालमाघवः ॥ ७४-५३ ॥  
ज्ञानात्मा कपिलात्मा च सिद्धात्मा योगिनीपतिः ।  
कोटिसूर्यप्रतीकाश एकपञ्चाशदीश्वराः ॥ ७४-५४ ॥  
सदा पान्तु मातृकस्थाः स्थितिसर्गलयात्मकाः ।  
आदिपीठं कामरूपं काञ्चीपीठं तदन्तिके ॥ ७४-५५ ॥  
अयोध्यापीठनगरं तदूर्ध्वे जालकन्धरम् ।  
जालन्धरं तदूर्ध्वे तु सिद्धपीठं तदन्तिके ॥ ७४-५६ ॥  
कालीपीठं तदूर्ध्वे तु चण्डिकापीठमग्रके ।  
अष्टपुरीमहापीठं कण्ठदेशं सदाशिवः ॥ ७४-५७ ॥  
सदा पातु महावीरः कालधर्मी परात्परः ।  
मधुपुरीमहापीठं चाष्टपुरान्तरस्थितम् ॥ ७४-५८ ॥  
मायावतीमहापीठं तदूर्ध्वे परिकीतीतम् ।  
वाराणसीमहापीठं धर्मपीठं तदन्तिके ॥ ७४-५९ ॥  
ज्वालामुखीमहापीठं तदन्तःस्थं प्रकीतीतम् ।  
तदूर्ध्वे च महापीठं ज्वलन्तीपीठमेव च ॥ ७४-६० ॥  
तदूर्ध्वे पूणगिर्याख्यं कुरुक्षेत्रं तदन्तिके ।  
उड्डयानं तदूर्ध्वे तु कमलापीठमेव च ॥ ७४-६१ ॥  
हरिद्वारं महापीठं बदरीपीठमेव च ।  
व्यासपीठं नारदाख्यं तदूर्ध्वे वाडवानलम् ॥ ७४-६२ ॥  
हिङ्गुलादं तदूर्ध्वे तु लङ्कापीठं तदूर्ध्वके ।  
तदूर्ध्वे शारदापीठं रतिपीठं तदूर्ध्वके ॥ ७४-६३ ॥  
लिङ्गपीठं कलापीठं द्वारकापीठमेव च ।  
कपालपीठं हर्याख्ये वरदापीठमुत्तरे ॥ ७४-६४ ॥  
कालीपीठं तदूर्ध्वे तु तारापीठं तदूर्ध्वके ।  
उग्रतारामहापीठं महोग्रापीठमेव च ॥ ७४-६५ ॥  
नीलसरस्वतीपीठं जरापीठं तदूर्ध्वके ।  
तदूर्ध्वे गगनापीठं खेचरीपीठमेव च ॥ ७४-६६ ॥  
तदूर्ध्वे तारिणीपीठं सहस्रदलमध्यके ।  
कर्त्रीपीठं तदूर्ध्वे च देवीपीठं तदूर्ध्वके ॥ ७४-६७ ॥  
राजराजेश्वरीपीठं षोडशीपीठमेव च ।  
सहस्रदलमध्ये तु सहस्रपीठमेव च ॥ ७४-६८ ॥  
मध्ये एकजटापीठं कर्त्रीतीरकलोपरि ।  
षोडशीमुखविद्याभिर्वेष्टिता तारिणीकला ॥ ७४-६९ ॥  
काली नीला महाविद्या त्वरिता छिन्नमस्तका ।  
वाग्वादिनी चान्नपूर्णा देवी प्रत्यङ्गिरा पुनः ॥ ७४-७० ॥  
कामाख्या वासली बाला मातङ्गी शैलवासिनी ।  
षोडशी भुवनेशानी भैरवी बगलामुखी ॥ ७४-७१ ॥  
धूमावती वेदमाता हरसिद्धा च दक्षिणा ।  
एता विद्या महाविद्याः शिवसेवनशोभिताः ॥ ७४-७२ ॥  
द्वाविंशतिमहाविद्या द्वारं द्वाविंशतिस्थलम् ।  
महापीठे सहस्रारे सर्वदा पान्तु मां कलाः ॥ ७४-७३ ॥  
सदाशिवः शक्तियुक्तः पातु चण्डेश्वरो हरः ।  
पञ्चामराधरः पातु देवीनाथः सदाऽवतु ॥ ७४-७४ ॥  
पार्वतीप्राणनाथो मे सर्वाङ्गं पातु सर्वदा ।  
अघोरनाथ ईशानो वरदो मदनान्तकः ॥ ७४-७५ ॥  
यज्ञहर्ता दक्षखण्डो वीरभद्रो दिगम्बरः ।  
अष्टादशभुजो रौद्रो नीलपङ्कजलोचनः ॥ ७४-७६ ॥  
त्रिलोचनः कालकामो महारुद्रो गणेश्वरः ।  
काकिनीवल्लभः शूली योगकर्ता महेश्वरः ॥ ७४-७७ ॥  
वागीश्वरः स्मरहरो महामन्त्रो हलायुधः ।  
श्रीनाथः पूजितो बालो बालेन्द्रो बलवाहनः ॥ ७४-७८ ॥  
बलरामः कृष्णरामो गोविन्दो माधवीश्वरः ।  
जितामित्रेश्वरश्चूडामणीशो मानदः सुखी ॥ ७४-७९ ॥  
मुखं वृन्दावनं पातु षड्दलाम्भोरुहस्थितम् ।  
वैष्णवीवल्लभः पातु ब्रह्माणं कुलकुण्डली ॥ ७४-८० ॥  
विष्णुनाथः सदा पातु ब्रह्माग्निं गरुडध्वजः ।  
ज्वालामालाधरः पातु कालानलधरोऽवतु ॥ ७४-८१ ॥  
काकिनीवल्लभः पातु ईश्वरो भैरवेश्वरः ।  
महारुद्रो नीलकण्ठो मणिपूरं सुलाकिनीम् ॥ ७४-८२ ॥  
सदा पातु मणिगृहं रुद्राणीप्रियवल्लभः ।  
महारुद्रो नीलकण्ठो महाविष्णुं सदावतु ॥ ७४-८३ ॥  
राकिणीं विष्णुलक्ष्मीं च पातु मे वैष्णवीं कलाम् ।  
सदाशिवो नीलकण्ठो मम पातु हृदि स्थलम् ॥ ७४-८४ ॥  
ईश्वरं परमात्मानं मम रक्षतु शाकिनीम् ।  
सदाशिवं सदा पातु द्विदलस्थोऽपरो हरः ॥ ७४-८५ ॥  
हाकिनीशक्तितः पातु सहस्रारं शिवोऽवतु ।  
तारानाथविधिः पातु सहस्रारनिवासिनीम् ॥ ७४-८६ ॥  
महाकाशं सदा पातु तदधो वायुमण्डलम् ।  
वह्निमण्डलमापातु तदधः शाकिनीश्वरः ॥ ७४-८७ ॥  
तदात्मकः सदा पातु कीलालं कौलदेवता ।  
पृथिवीं पाथीवः पातु सर्वदैकं सदाशिवः ॥ ७४-८८ ॥  
इत्थं रक्षाकरं नाथ कवचं देवदुर्लभम् ।  
प्रातःकाले पठेद्यस्तु सोऽभीष्टं फलमाप्नुयात् ॥ ७४-८९ ॥  
पूजाकाले पठेद्यस्तु कवचं साधकोत्तमः ।  
कीतीश्रीकान्तिमेधायुर्बृंहितो भवति ध्रुवम् ॥ ७४-९० ॥  
अप्रकाश्यं महावीरकवचं सर्वसिद्धिदम् ।  
ज्ञानमात्रेण भूर्लोके जेता कालस्य योगिराट् ॥ ७४-९१ ॥  
अस्य धारणमात्रेण कालसूत्रान्तको भवेत् ।  
अस्य धारणपाठेन सर्वज्ञो भवति ध्रुवम् ॥ ७४-९२ ॥  
सर्वे व्यासवशिष्ठादिमहासिद्धाश्च योगिनः ।  
पठित्वा धारयित्वा ते प्रधानास्तत्त्वचिन्तकाः ॥ ७४-९३ ॥  
कण्ठे यो धारयेदेतत् कवचं त्वत्स्वरूपकम् ।  
मद्वक्त्राम्भोरुहोद्भूतं विद्यावाक्सिद्धिदायकम् ॥ ७४-९४ ॥  
युद्धे विजयमाप्नोति द्यूते वादे च साधकः ।  
कवचं धारयेद्यस्तु साधको दक्षिणे भुजे ॥ ७४-९५ ॥  
देवा मनुष्या गन्धर्वास्तस्य वश्या न संशयः ।  
कवचं शिरसा यस्तु धारयेद् यतमानसः ॥ ७४-९६ ॥  
करस्थास्तस्य देवेशि अणिमाद्यष्टसिद्धयः ।  
भूर्जपत्रे त्विमां विद्यां शुक्लपट्टेन वेष्टिताम् ॥ ७४-९७ ॥  
रजतोदरसंविष्टां कृत्वा च धारयेत् सुधीः ।  
सम्प्राप्य महतीं लक्ष्मीमन्ते तव शरीरधृक् ॥ ७४-९८ ॥  
यस्मै कस्मै न दातव्यं न प्रकाश्यं कदाचन ।  
शिष्याय भक्तियुक्ताय साधकाय प्रकाशयेत् ॥ ७४-९९ ॥  
योगिने ज्ञानयुक्ताय देयं धर्मात्मने सदा ।  
अन्यथा सिद्धिहानिः स्यात्सत्यं सत्यं न संशयः ॥ ७४-१०० ॥  
तव स्नेहान्महादेव कथितं कवचं शुभम् ।  
न देयं कवचं सिद्धं यदीच्छेदात्मनो हितम् ॥ ७४-१०१ ॥  
यदि भाग्यफलेनापि कवचं यदि लभ्यते ।  
धूर्तो वा कपटी वापि खलो वा दुर्ग्रहस्थितः ॥ ७४-१०२ ॥  
निजकर्मफलत्यागमवश्यं खलु कारयेत् ।  
तदा सिद्धिमवाप्नोति धर्मधाराधरो भवेत् ॥ ७४-१०३ ॥  
सिद्धिपूजाफलं तस्य दिवसे दिवसे सुधीः ।  
धूर्ततां खलतां मिथ्यां कापट्यं स विहाय च ॥ ७४-१०४ ॥  
राजराजेश्वरो भूत्वा जीवन्मुक्तो न संशयः ।  
योऽर्चयेद् गन्धपुष्पाद्यैः कवचं मन्मुखोदितम् ॥ ७४-१०५ ॥  
तेनाचीता महादेव सर्वदेवा न संशयः ।  
राजसिकं मानसिकं तामसिकं परन्तपः ॥ ७४-१०६ ॥  
हृद्ये मानसिकं ध्यायन् पूजा राजसिकं स्मृतम् ।  
तामसिकं लोकमध्ये कवचार्चा त्रिधा मता ॥ ७४-१०७ ॥  
सिद्धकवचमाख्यातं केवलं ज्ञानसिद्धये ।  
मोक्षाय जगतां शम्भोः प्रियाय परमेश्वर ॥ ७४-१०८ ॥  
तन्त्रेऽस्मिन् सारसङ्केतं पूजाऽप्यारोपणादिकम् ।  
अन्तःकरणमध्ये तु सर्वकार्यमुदीरयेत् ॥ ७४-१०९ ॥  
राज्ये च प्रपठेत् स्तोत्रं कवचं ज्ञानसिद्धये ।  
इति ते कथितं नाथ परमात्मनि मङ्गलम् ॥ ७४-११० ॥  
यस्याराधनमात्रेण शिवत्वमुत किं प्रभो ॥ ७४-१११ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे । षट्चक्रप्रकाशे   
भैरवीभैरवसंवादे सदाशिवकवचपाठो । नाम चतुःसप्ततितमः पटलः ॥ ७४ ॥  
  
  
  
  
अथ पञ्चसप्ततितमः पटलः  
  
आनन्दभैरव उवाच  
कथितं शारदं धाम अप्रकाश्यं फलोदयम् ।  
इदानीं कथय प्राणवल्लभे वरदा भव ॥ ७५-१ ॥  
कण्ठाभोजे कीदृशी या सभा परममोहिनी ।  
गायन्ती योगिभिनीत्यं परमानन्दवधीनी ॥ ७५-२ ॥  
सभोत्कृष्टां सिद्धसभां वर्तय ब्रह्मवादिनि ।  
तदा मे सफलं ज्ञानं सफलं सारनिर्णयम् ॥ ७५-३ ॥  
यदि सा कथ्यते देवि सभा सर्वप्रतिष्ठिता ।  
श्रीआनन्दभैरवी उवाच  
श्रूयतां देवदेवेश सर्वानन्दप्रपूरक ॥ ७५-४ ॥  
सभा ज्ञानमयी नित्या षोडशारप्रकाशिनी ।  
विस्तीर्णा सप्ततिं चैव योजनानां शितप्रभा ॥ ७५-५ ॥  
तपसा निमीता लक्ष्मीर्ज्ञानमङ्गलमण्डिता ।  
राशिप्रभा खेचरी सा कैलासशिखरोपमा ॥ ७५-६ ॥  
गुह्यकैरूह्यमाना सा मधुरध्वनिपूरणी ।  
दिव्यहेममयैरुच्चैः पादपैरुपशोभिता ॥ ७५-७ ॥  
रश्मिमती भास्वती च दिव्यगन्धमनोरमा ।  
शिताभ्रशिखराकारा हेमतोरणशोभिता ॥ ७५-८ ॥  
दिव्यहेममयैः शृङ्गैवीद्युद्भरिव चित्रिता ।  
षोडशारकणीकायां प्रतिभा विश्वजित्वरी ॥ ७५-९ ॥  
तस्यां सदाशिवो नाथो विचित्राभरणायुधः ।  
स्त्रीसहस्रावृतः श्रीमानास्ते ज्वलितकुण्डलः ॥ ७५-१० ॥  
दिवाकरनिभे रम्ये दिव्यास्तरणसंयुते ।  
दिव्यपादोपधाने च निषण्णः परमासने ॥ ७५-११ ॥  
मन्दाराणामुदाराणां वनानि सुरभीणि च ।  
सौगन्धिकानां चादाय गन्धान् गन्धवहः शुचिः ॥ ७५-१२ ॥  
नलिन्याश्चाणकाख्यायाश्चन्दनानां वनस्य च ।  
मनोहृदयसंह्लादी वायुस्तमुपसेवते ॥ ७५-१३ ॥  
तत्र देवाः सगन्धर्वा गणैरप्सरसां वृताः ।  
दिव्यतालेन गायन्ति गीतानि परमेश्वर ॥ ७५-१४ ॥  
मिश्रकेशी च रम्भा च चित्रसेना शुचिस्मिता ।  
चारुनेत्रा घृताची च मेनका मुञ्जिकस्तनी ॥ ७५-१५ ॥  
विश्वाचा सहजन्या च प्रम्लोचा उर्वशी इरा ।  
वर्गा च सौरभेयी च समीची बुद्धिदा लता ॥ ७५-१६ ॥  
रत्नावती महामाया कमला गन्धकेशिका ।  
बाणमाता महाभर्गा ज्योतिः प्रज्ञा भवाऽभवा ॥ ७५-१७ ॥  
प्रभवा सम्भवा गुञ्जा साराङ्गी सारविक्रमा ।  
त्रिलोचनी त्रिवेदिस्था अम्बिका सप्तशायका ॥ ७५-१८ ॥  
विरला वरदा माया सिद्धा कात्यायनी तथा ।  
योगिनी खेचरी सिद्धा जीवाङ्गी दीर्घलोचनी ॥ ७५-१९ ॥  
रमणी च हिरण्याक्षी पद्मवक्त्रा हिरण्मयी ।  
एताः सहस्रश्चान्या नृत्यगीतविशारदाः ॥ ७५-२० ॥  
ईशानमुपतिष्ठन्ति गन्धर्वाप्सरसाङ्गणाः ।  
अनिशं दिव्यवादित्रैर्नृत्यगीतैश्च सा स्रभा ॥ ७५-२१ ॥  
अशून्या रुचिरा भाति गन्धर्वाप्सरसां गणैः ।  
किन्नरोरगगन्धर्वा नरा नाम तथा परे ॥ ७५-२२ ॥  
मानभद्रोऽथ धनदः श्वेतभद्रोऽथ गुह्यकः ।  
काशवलो गण्डकण्डूः पत्योद्रश्च महाबलः ॥ ७५-२३ ॥  
कुस्तुम्बुरुः पिशाचाश्च गजकर्णे विशानकः ।  
वराहकर्णस्ताम्रौष्ठः फलभक्षः फलोदकः ॥ ७५-२४ ॥  
अङ्गचूडः शिखावर्तो हेमनेत्रो विभीषणः ।  
पुष्पाननः पिङ्गलकः शोणितोदः प्रवालकः ॥ ७५-२५ ॥  
वृकवांश्चानिकेतश्च चीरवासाश्च भावतः ।  
भरद्वाजो वारिधरी महामायो धनञ्जयः ॥ ७५-२६ ॥  
कपिलः कपिलाचार्यो महायोगी क्षमाधरः ।  
एते चान्ये च बहवो यक्षा शतसहस्रशः ॥ ७५-२७ ॥  
सदा भगवती लक्ष्मीस्तथैव नलकूबरः ।  
तयोः परिजनाः सर्वे वारुणीमद्यकारकाः ॥ ७५-२८ ॥  
अतो मधुपुरी नाम चाष्टपूरं मधुस्थलम् ।  
तद्बाह्ये सा सभा भाति चन्द्रकोटिसमोदया ॥ ७५-२९ ॥  
अहञ्च निवसाम्यस्यां भवन्त्यन्ये च मद्विधाः ।  
ब्रह्मर्षयो भवन्त्यत्र तथा देवर्षयो परे ॥ ७५-३० ॥  
क्रव्यादा राक्षसाश्चान्ये गन्धर्वाश्च महाबलाः ।  
उपासन्ते महात्मानं तस्यां शिवदमीश्वरम् ॥ ७५-३१ ॥  
भगवान् भूतसङ्घैश्च वृतः शतसहस्रशः ।  
उमापतिः पशुपतिः शूलधृग् भगनेत्रहा ॥ ७५-३२ ॥  
त्र्यम्बको राजशार्दूलो देवी च विगतक्रमाः  
वामनैवीकटैः कुब्जैः प्रिययक्षैर्महाबलैः ॥ ७५-३३ ॥  
मेदोमांसासवैरुग्रैरुग्रधन्वा महाबलः ।  
नानाप्रहरणैर्घोरैर्घातैरिव महाजवैः ॥ ७५-३४ ॥  
वृतः सहायैस्तत्रास्ते सदैव श्रीसदाशिवः ।  
प्रकृष्टाः सततञ्चा(पि?)प्यवन्तु शम्भुपरिच्छदाः ॥ ७५-३५ ॥  
गन्धर्वाणाञ्च पतयो विश्वावसुर्हाहा हुहूः ।  
तुम्बुरुः पर्वतश्चैव शैलूरश्च तथापरः ॥ ७५-३६ ॥  
चित्रसेनश्च गीतज्ञस्तथा चित्ररथोऽपि च ।  
एते चान्ये च गन्धर्वाः सदाशिवमुपासते ॥ ७५-३७ ॥  
विद्याधराधिपश्चैव चक्रवर्मा (हि)मानुगः ।  
उपासतुस्ततस्तस्यां प्रभुं धनदमीश्वरम् ॥ ७५-३८ ॥  
हिमवान् पारिभद्रश्च विन्ध्यकैलासमन्दराः ।  
किन्नराः शतशस्तत्र ज्ञानिनामीश्वरं प्रभुम् ॥ ७५-३९ ॥  
गणाश्च शतशस्तत्र भगदत्तपुरोगमाः ।  
द्रुमः किम्पुरुषश्चैव उपास्ते वरदेश्वरम् ॥ ७५-४० ॥  
राक्षसाधिपतिश्चैव महेन्द्रो गन्धमादनः ।  
सह यज्ञैः सगन्धर्वैः सह सर्वैनीशाचरैः ॥ ७५-४१ ॥  
विभीषणश्च धमीष्ठ उपास्ते श्रीसदाशिवम् ।  
मलयो मन्दरश्चैव महेन्द्रो गन्धमादनः ॥ ७५-४२ ॥  
इन्द्रकीलः सनाभश्च तथा दिव्यौ च पर्वतौ ।  
एते चान्ये च बहवः सर्वे मेरुपुरोगमाः ॥ ७५-४३ ॥  
उपासते महात्मानं सदाशिवमधीश्वरम् ।  
नन्दीश्वरश्च भगवान् महाकालस्तथैव च ॥ ७५-४४ ॥  
शक्तं कर्णमुखाः सर्वे देव्याः पारिषदास्तथा ।  
काष्ठभृकुटी मुखोदन्ती विजया च तपोऽधिका ॥ ७५-४५ ॥  
श्वेतश्च वृषभश्चैव नर्दन्नास्ते महाबलः ।  
वरदं राक्षसाश्चान्ये पिशाचाश्च समासते ॥ ७५-४६ ॥  
पार्षदैः सम्परिवृतमुमया च महेश्वरम् ।  
सदा हि देवदेवेशं शिवं त्रैलोक्यभावनम् ॥ ७५-४७ ॥  
प्रणम्य मूर्ध्ना पौलस्त्यो बन्धुरूपमुमापतिम् ।  
ततोऽभ्यनुज्ञां सम्प्राप्य महादेवात् कुलेश्वरात् ॥ ७५-४८ ॥  
आस्ते कदाचिद् भगवान् भवो धनपतेः सखा ।  
निधिप्रवरमुख्यौ च शङ्खपद्मधनेश्वरौ ॥ ७५-४९ ॥  
सर्वान्निधीन् प्रगृह्याथ उपास्ताद्वै सदाशिवम् ।  
समता तादृशी रम्या मया गुप्तान्तरीक्षगा ॥ ७५-५० ॥  
पितामहसभा तस्या ऊर्ध्वे भाति विभाविता ।  
दिक्पालानां सभाग्रे तु स्थिरविद्युत्समोदया ॥ ७५-५१ ॥  
महादेवं कीर्तयिष्ये सतां कण्ठसरोरुहे ।  
योगिनां मौनशीलानां ध्यानसिद्धिप्रदा सभाम् ॥ ७५-५२ ॥  
महापातककोटिघ्नी वर्णना नास्ति ब्रह्मणः ।  
सभाया वर्णने शक्तो नाहं वर्षशतैरपि ॥ ७५-५३ ॥  
तथापि तव सिद्ध्यर्थं सङ्क्षेपाद् वर्ण्यते प्रभो ।  
पितामहसभां नाथ कथ्यमानां विशुद्धये ॥ ७५-५४ ॥  
शक्यते सा न निर्देष्टुमेवं रूपेति सोज्ज्वला ।  
सर्वदा संस्थिरा तत्र यथा नारायणे स्थिरा ॥ ७५-५५ ॥  
समरूपं संविभाव्य सभया श्रीपितामहः ।  
उपासते महात्मानं शाकिनी परमेश्वरम् ॥ ७५-५६ ॥  
अप्रमेयां सभां दिव्यां मानुषीं नित्यरूपिणीम् ।  
अनिदीश्यां प्रभावेण सर्वभूतमनोरमाम् ॥ ७५-५७ ॥  
औषधैर्वा तथा युक्तैरुत्तमा या अनाशिनी ।  
मन्मथा सा सभा देवी न शीता न च घर्मदा ॥ ७५-५८ ॥  
न क्षुत्पिपाशे न ग्लानिं न भूतां नापि भाविताम् ।  
नानारूपैरिव कृता मणिभिः सहितायुधैः ॥ ७५-५९ ॥  
स्तम्भैर्न च धृता सा तु शाश्वती न च साक्षरा ।  
दिव्यैर्नानाविधैर्भावैर्भास्वद्भरमितप्रभैः ॥ ७५-६० ॥  
अतिचन्द्रञ्च सूर्यञ्च भासते सा प्रभा स्वयम् ।  
प्रदीप्ता नाकपृष्ठस्था भासयन्तीव भास्करम् ॥ ७५-६१ ॥  
तस्यां स भगवानास्ते विदधद् देवमानुषान् ।  
स्वयमेकोऽनिशं नाथ सर्वलोकपितामहः ॥ ७५-६२ ॥  
उपतिष्ठन्ति चाप्येनं प्रजानां पतयः प्रभुम् ।  
दक्षः प्रचेता पुलहो मरीचिः कश्यपो यतिः ॥ ७५-६३ ॥  
भृगुरत्रिर्वशिष्ठश्च गौतमोऽथाङ्गिरास्तथा ।  
पुलस्त्यश्च क्रतुश्चैव प्रह्लादः कर्दमस्तथा ॥ ७५-६४ ॥  
अथर्वाङ्गिरसश्चैव बालखिल्या मरीचिपाः ।  
मनोऽन्तरीक्षं विद्याश्च वायुस्तेजो जलं मही ॥ ७५-६५ ॥  
शब्दस्पर्शौ तथा रूपं रसो गन्धश्च धामीकः ।  
प्रकृतिश्चाहङ्कारश्च यच्चान्यत्कारणं भुवः ॥ ७५-६६ ॥  
अगस्त्यश्च महातेजा मार्कण्डेयो मुनीश्वरः ।  
जमदग्निर्भरद्वाजः संवर्तश्च्यवनस्तथा ॥ ७५-६७ ॥  
दुर्वासाश्चामरिर्जेता ऋष्यशृङ्गस्तपोधनः ।  
सनत्कुमारो भगवान् योगाचार्यो महातपाः ॥ ७५-६८ ॥  
असितो देवलश्चैव जैगीषव्यश्च तत्त्ववित् ।  
ऋषभो जितशक्रश्च महावीर्यस्तपोमुनिः ॥ ७५-६९ ॥  
आयुर्वेदस्तथाष्टाङ्गो देहवान् वीर्यधारकः ।  
ऊर्ध्वरेता महायोगी देवदत्तो भगीरथः ॥ ७५-७० ॥  
कपिलाचार्य ईशाप्तो धनदः सारसङ्गतः ।  
महावाग्मीश्वरः कालः प्रियकर्मा च सुव्रतः ॥ ७५-७१ ॥  
वरुणः सार्वभौमश्च देवाचार्यो धनञ्जयः ।  
कामपुत्रो वशिष्ठश्च मन्दारोऽश्वत्थ एव च ॥ ७५-७२ ॥  
रविमुख्यो विधाता च नैरृतो यम एव च ।  
अग्निः शक्रो विभाण्डश्च महावीरो गणेश्वरः ॥ ७५-७३ ॥  
कातीकेयो जीवनाथो ग्रहचक्रः शुभङ्करः ।  
वेदज्ञाता धर्मवेत्ता वारेन्द्रो नन्दनः प्रभुः ॥ ७५-७४ ॥  
बृहस्पतिः शुक्रदेवो विज्ञानी भास्वरास्त्रधृक् ।  
अन्ये च बहवः सन्ति ऊर्ध्वरेतार ईशगाः ॥ ७५-७५ ॥  
तस्यां भान्ति महाकाल ! केवलानन्दविग्रहाः ।  
चन्द्रमा सह नक्षत्रैरादित्यैश्च गभस्तिभिः ॥ ७५-७६ ॥  
वायवः क्रतवश्चैव सङ्कल्पः प्राण एव च ।  
मूतीमन्तो महात्मानो महाव्रतपरायणाः ॥ ७५-७७ ॥  
एते चान्ये च बहवः सदाशिवमुपासते ।  
अर्थो धर्मश्च कामश्च हर्षोऽद्वेषस्तपो दमः ॥ ७५-७८ ॥  
आयान्ति तस्यां गन्धर्वाः सहिताप्सरसस्तथा ।  
विंशतिः सप्त चैवान्ये लोकपालाश्च सर्वशः ॥ ७५-७९ ॥  
नवग्रहास्तत्र सन्ति नानोपचारपण्डिताः ।  
मन्त्रो रथन्तरश्चैव हरिमान् वसुमानपि ॥ ७५-८० ॥  
आदित्याः साधिराजानो नानावृन्दैरुपागताः ।  
मरुतो विश्वकर्मा च वसवश्च दिगीश्वराः ॥ ७५-८१ ॥  
तथा पितृगणाः सर्वे सर्वाणि च हवींष्यथ ।  
ऋग्वेदश्च सामवेदो यजुर्वेदः सदाशिवः ॥ ७५-८२ ॥  
अथर्ववेदस्तस्यान्तः सर्वशास्त्राणि चैव ह ।  
इतिहासोपदेशाश्च वेदाङ्गानि च सर्वशः ॥ ७५-८३ ॥  
ग्रहा यक्षाश्च सोमाश्च दैवतानि च सर्वशः ।  
सावित्री दुर्गतरणी वाणी सप्तविधा तथा ॥ ७५-८४ ॥  
स्मृतिर्मेधा धृतिश्चैव बुद्धिः प्रज्ञा क्षमा यशः ।  
स्तुतिशास्त्राणि सामानि गाथास्तु विविधास्तथा ॥ ७५-८५ ॥  
भाष्याणि तर्कवक्त्राणि देहवन्ति विभान्ति च ।  
नाटका विविधाः काव्याः कथाख्याधिककारिकाः ॥ ७५-८६ ॥  
तत्र तिष्ठन्ति ये पुण्या ये चान्ये गुरुपूजकाः ।  
क्षणा लवा मुहूर्ताश्च दिवारात्रिः प्रभातगा ॥ ७५-८७ ॥  
अर्धमासास्तथा मासा ऋतवः षट् च भैरव ।  
संवत्सराः पञ्च युगं मासा रात्रिश्चतुवीधाः ॥ ७५-८८ ॥  
कालचक्रञ्च यद्दव्यं नित्यमक्षयमव्ययम् ।  
धर्मचक्रं तथा चापि नित्यमन्तेषु विग्रहाः ॥ ७५-८९ ॥  
अदितिर्दक्षकश्चैव सुरसा विनता इरा ।  
कालका सुरभी देवी सरमा चाथ गौतमी ॥ ७५-९० ॥  
प्रधा कद्रूश्च वै देव्यो देवतानाञ्च मातरः ।  
रुद्राणी श्रीश्च लक्ष्मीश्च भद्रा षष्ठी तथापरा ॥ ७५-९१ ॥  
पृथिवी गाङ्गता देवी ह्रीः स्वाहा कीतीरेव च ।  
सुरा देवी शची चैव तथा पुष्टिरुन्धती ॥ ७५-९२ ॥  
संवृद्धिराशा नियतिरिडा देवी रतिस्तथा ।  
कामिनी परमानन्दा देवी श्रीत्रिपुरेश्वरी ॥ ७५-९३ ॥  
काममाता महाबाला वरदाद्या सरस्वती ।  
मन्दाकिनी वियद्गङ्गा स्वर्गगङ्गा मनोजवा ॥ ७५-९४ ॥  
त्रिस्रोता चन्द्रभागा च महावेगवती नदी ।  
पञ्चतीर्थकलापद्माः सागराः सागरोदयाः ॥ ७५-९५ ॥  
कालिन्दी वैष्णवी सिद्धा तरला पुष्करोदयाः ।  
भानुमती महावेगा चण्डशुक्रा महानदी ॥ ७५-९६ ॥  
वेत्रवती च कावेरी महाभर्गा वसुन्धरा ।  
विभावती पद्मलक्ष्मीः प्रभा भद्रा किरातिनी ॥ ७५-९७ ॥  
अम्बालिका त्वहल्या च त्रितुण्डा मण्डलेश्वरी ।  
मन्दोदरी मन्दवेगा मदिरा शारदा नदी ॥ ७५-९८ ॥  
निर्मला मन्दरग्रन्थिः प्रज्ञा ज्वालावती रतिः ।  
अवन्ती च रटन्ती च युगाद्या माघसप्तमी ॥ ७५-९९ ॥  
पञ्चतुण्डा घोरनादा सन्तोषी तुष्टव्ंशिनी ।  
भरद्वाजेश्वरी धर्मा शतधारा धरावती ॥ ७५-१०० ॥  
मल्लिका मालिनी मन्दा हिन्दोला लिङ्गवाहिनी ।  
वर्तुला सिद्धलङ्का च कुरुक्षेत्रस्थिता नदी ॥ ७५-१०१ ॥  
आकाशगङ्गा सिद्धाङ्गी गौतमी बालिका गया ।  
दैत्यजिह्वा कालजिह्वा चतुष्कोटिकलाऽमला ॥ ७५-१०२ ॥  
नाडिका सार्धवह्निस्था प्रत्येकस्थान संस्थिताः ।  
मूतीमत्यो विभान्त्यस्यां सिन्धुदेव्यस्तथा पराः ॥ ७५-१०३ ॥  
सभायां कृष्णनाम्नी च नदी कुलवती बला ।  
तस्यां प्रधाना त्रिनदी वामदक्षिणमध्यतः ॥ ७५-१०४ ॥  
इडावती पिङ्गलाख्या सुषुम्नाद्या सरस्वती ।  
त्रिमध्ये पूजिता देवी सुषुम्ना बहुरूपिणी ॥ ७५-१०५ ॥  
नदाश्चापि च तत्सङ्ख्याः सार्धत्रिकोटयः स्मृताः ।  
नदः शोणो महाशोणो वटुको बलवान् हरः ॥ ७५-१०६ ॥  
तरुणस्तारको भद्रो विभद्रो नर्मदापतिः ।  
प्रभानाथो वीरमुख्यो विशालो बलदेवकः ॥ ७५-१०७ ॥  
पद्मरागो मारकेतस्त्रिवृत्तो नन्दनो घनः ।  
अकालजिह्मो हिंसाढ्यो विधृतो ह्यवधूतकः ॥ ७५-१०८ ॥  
ब्रह्मपुत्रो विभाकारः कपिलोऽञ्जन एव च ।  
साम्ब एको महासङ्ख्यो मण्डलाख्यो बृहन्नलः ॥ ७५-१०९ ॥  
शतनालाधरो रुद्रो विश्वगामी धनञ्जयः ।  
सहस्रवदनो वाक्यो घर्घरो दमनस्तथा ॥ ७५-११० ॥  
सिताख्यो मानवो गर्तः कुलाख्यो विसमापतिः ।  
भवकुण्डो विसर्गाख्यो ज्योतिष्टोम्ः फलाकरः ॥ ७५-१११ ॥  
धवलो बदराख्यश्च वीरभद्रो मखस्तथा ।  
मर्महन्ता शूलगर्तो मानभङ्गो दिवागमः ॥ ७५-११२ ॥  
शूरश्चैव कालकूटो मधुगामी जलान्तकः ।  
दधिधारो घृताख्यश्च सुधाधारो महानदः ॥ ७५-११३ ॥  
हिङ्गुलाख्यो मालकेतुः पयस्वान् पयसः पतिः ।  
लवणाख्यो धर्मपुत्रो जीवपुत्रो धनाकरः ॥ ७५-११४ ॥  
मायापतिः कलानाथो विन्ध्यलो लवणाश्रयः ।  
इक्षुधाराधरो मानो विधुवर्णो धराजलः ॥ ७५-११५ ॥  
पुष्करो दुष्कराख्यश्च शङ्करश्च सदाइशव ।  
एते चान्ये च बहवः पुष्करं समुपासते ॥ ७५-११६ ॥  
त्रयाणां पुष्करः श्रेष्ठः सुषुम्नानाडिकाश्रयः ।  
इडायां पुष्कराख्यश्च पिङ्गलायाञ्च शङ्करः ॥ ७५-११७ ॥  
नदाश्चापि बहुतरा मूतीमन्तो विभान्ति च ।  
नद्यश्च मूतीमत्यश्च सदाशिवमुपाश्रिताः ॥ ७५-११८ ॥  
पूजयन्ति कणीकायां सभायां ब्रह्मणः प्रभो ।  
सदाशिवसभामध्ये ब्रह्मणः सभयोज्ज्वला ॥ ७५-११९ ॥  
तस्यां देवसभा भाति शक्रस्यापि मनोहरा ।  
पूर्वादिक्रमयोगेन ध्येया च खेचरीव वा ॥ ७५-१२० ॥  
वह्निकोणेऽनलसभा महातेजोमयी परा ।  
कणीकाया दक्षिणे च धर्मराजमहासभा ॥ ७५-१२१ ॥  
नैरृते राक्षसेन्द्रस्य सभा सकलमोहिनी ।  
वरुणे भाति दीप्ताख्या वारुणीया सभाऽपरा ॥ ७५-१२२ ॥  
वायुकोणे वायुसभा कौबेरी चोत्तरे सभा ।  
अधो नन्दसभा भाति चोर्ध्वं ब्रह्मसभा प्रभो ॥ ७५-१२३ ॥  
मध्ये च भाति सूर्याभां शतायुतसमोदयाम् ।  
सदाशिवसभां नाथ ब्रह्माण्डे मण्डलोद्भवाम् ॥ ७५-१२४ ॥  
सूक्ष्ममार्गे सदा भान्तीमीश्वरस्यापि रूपिणीम् ।  
आदित्या वसवो रुद्रा मरुतश्चाश्विनावपि ॥ ७५-१२५ ॥  
विश्वेदेवाश्च साध्याश्च पितरश्च महर्षयः ।  
एक एव तु राजषीः प्रधानस्तत्र भाति हि ॥ ७५-१२६ ॥  
त्रयोदशगुणोपेता भान्ति राजर्षयस्तथा ।  
पृथुश्चैव धर्मराजो हरिश्चन्द्रो युधिष्ठिरः ॥ ७५-१२७ ॥  
रामचन्द्रो रमानाथो भगीरथ इलापतिः ।  
प्रह्लादः कर्दमश्चैव विभीषणश्च धामीकः ॥ ७५-१२८ ॥  
नलश्चैव रुक्ममाली विक्रमोद्धततापसाः ।  
वामपार्श्वे अधोभागे प्रदीप्ता ह्यासनावनौ ॥ ७५-१२९ ॥  
अन्ये च मुनयः सन्ति समावेष्ट्य सदाशिवम् ।  
महाभक्ताः प्रपश्यन्ति सदाशिवपरं पदम् ॥ ७५-१३० ॥  
अकालमृत्युहरणं सर्वव्याधिविनाशनम् ।  
स्मरणात् पठनाद्ध्यानात् सदाशिवपतेः प्रभोः ॥ ७५-१३१ ॥  
अनायासेन सिद्ध्यन्ति ये ये भक्ता महीतले ।  
वृद्धा वा बालका वापि यौवनस्था नरा अपि ॥ ७५-१३२ ॥  
अनायासं फलं लब्ध्वा प्रपश्यन्ति सदाशिवम् ।  
एतेषां ध्यानमाकृत्य चार्चयन्ति सदाशिवम् ॥ ७५-१३३ ॥  
स याति सहसा नाथ सदाशिवपरं पदम् ।  
देवीनां यजनं कृत्वा ये ध्यायन्ति सदाशिवम् ॥ ७५-१३४ ॥  
त्रैलोक्यं सहसा दृष्ट्वा प्रपश्यन्ति सदाशिवम् ।  
यथाकाले निर्जने च गवीनां कुहरेऽपि वा ॥ ७५-१३५ ॥  
स्थित्वा चैकमना ध्यायेत् सदाशिवपरं पदम् ।  
शिवत्वं याति सहसा ध्यानाद् ब्रह्मागतस्य च ॥ ७५-१३६ ॥  
ब्राह्मणः सहसा याति सदाशिवपरं पदम् ।  
एवम्भूतं ध्यायतीह सदाशिवपदाम्बुजम् ॥ ७५-१३७ ॥  
रत्ननूपुरनादाढ्यं चलद्भूषणमण्डितम् ।  
पद्मरागस्याङ्गुलीभिर्मण्डितं रक्तपङ्कजम् ॥ ७५-१३८ ॥  
सिद्धसभासेवितञ्च सिद्धानामाश्रयाकरम् ।  
देवदानव गन्धर्वसिद्धचारणसेवितम् ॥ ७५-१३९ ॥  
मुनीन्द्रगणपूज्यञ्च धर्मसिन्धुमयं ध्रुवम् ।  
वाञ्छादिफलदं कान्तं शतारुणसमप्रभम् ॥ ७५-१४० ॥  
सर्वविद्यामयं ध्यायेद् हंसमार्गे निरञ्जने ॥ ७५-१४१ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र-- प्रकाशे भैरवभैरवी   
संवादेऽकालमृत्युहरणसभावर्णनं नाम पञ्चसप्ततितमः पटलः ॥ ७५ ॥  
  
  
अथ षष्ठसप्ततितमः पटलः  
  
श्रीआनन्दभैरवी उवाच  
कथयामि महाकाल! चात्यन्ताद्भुतमसाधनम् ।  
कवचं काकिनीदेव्या अष्टोत्तरशताक्षरम् ॥ ७६-१ ॥  
यस्य गेहे करे शीर्षे कण्ठे च चित्तमध्यके ।  
भुजमध्ये च कट्यां वा धारयित्वा महीतले ॥ ७६-२ ॥  
किं न सिद्धिं करोत्येव साधको योगिनीपतिः ।  
योगसिद्धिः क्रियासिद्धिः शिवासिद्धिस्तथा परा ॥ ७६-३ ॥  
महासिद्धिः खेचरी च सुषुम्णासिद्धिरेव च ।  
फलसिद्धिः कालसिद्धिः क्रियासिद्धिः शिवाम्बिका ॥ ७६-४ ॥  
जङ्घासिद्धिः परासिद्धिः खड्गसिद्धिः सुसूक्ष्मगा ।  
अणिमाद्यष्टसिद्धिश्च करे तस्य स्थिरा भवेत् ॥ ७६-५ ॥  
कवचं काकिनीदेव्याः सर्वसिद्धिप्रदायकम् ।  
अकाले वा सुकाले वा पठनाद् धर्मसञ्चयम् ॥ ७६-६ ॥  
जयी धर्मसञ्चयेन जयो यत्र शिवस्ततः ।  
यत्र शिवा तत्र शिवः कवचात्मा द्वयं प्रियौ ॥ ७६-७ ॥  
कर्तारौ तौ सदा तारौ पार्वतीपरमेश्वरौ ।  
कार्यकारणस्रष्टारौ उभौ तत्र परात्परौ ॥ ७६-८ ॥  
कवचात्मकमूर्त्तौ च स्थातारौ प्रभवात्मकौ ।  
तस्य नामाक्षरं वक्ष्ये शृष्णुष्व भैरवेश्वर ॥ ७६-९ ॥  
भैरवी भीमरूपा च विरूपा रूपविवजीता ।  
सूक्ष्मातिसूक्ष्मरूपा च स्वप्रकाशा च शाकिनी ॥ ७६-१० ॥  
जपला जञ्चला भीमा चन्द्रदेवी परापरा ।  
कमलाक्षी देवमाता खड्गकपालधारिणी ॥ ७६-११ ॥  
गुर्वी गौरी घनच्छाया ॐकाराद्या चरुप्रिया ।  
छाया जया जाञ्जना च ओङ्कारात्मा कलावती ॥ ७६-१२ ॥  
अङ्कारिणी डाकिनी च टक्कादेवी रुणप्रिया ।  
तारिणी स्थूलपुष्टा च दयाधर्मप्रिया नुतिः ॥ ७६-१३ ॥  
परमा बुद्धिशक्तिश्च फलदा फाल्गुनी कला ।  
बसुधारा वासुकी च भद्रकाली भवाभवा ॥ ७६-१४ ॥  
मनसा मोहिनी माता यशोदा याज्ञिका यशा ।  
रूपेश्वरी रणप्राणा लक्ष्मीर्लक्षणशोभिता ॥ ७६-१५ ॥  
वसुप्रिया वसुरता बालरक्षा शशिप्रभा ।  
षडक्षरी शारदा च हरिद्रा हारमालिनी ॥ ७६-१६ ॥  
लावण्यनिरता लङ्का क्षयरोगविनाशिनी ।  
क्षेत्रपाला च क्षेत्री च क्षत्रिया क्षेमदा क्षमा ॥ ७६-१७ ॥  
क्षुन्निवृत्तिकरी क्षुब्धा क्षालनाख्या क्षराक्षरा ।  
अनन्ताख्या उमा दुर्गा ऋषभा ईश्वरप्रिया ॥ ७६-१८ ॥  
ऌकारबीजकुटस्था ऌकारदीर्घजीविका ।  
एरण्डरणचामुण्डा एन्द्री डट्टप्रियान्तरा ॥ ७६-१९ ॥  
तुनुतुण्डा ओषधी च उत्तमाधममध्यमा ।  
औद्वेषिणी औषधस्था अट्टहासात्मसङ्गता ॥ ७६-२० ॥  
अर्थदा अष्टहस्ता च अर्ककोटिमयूखगा ।  
अर्धनारीश्वरा अर्च्या अर्बुदास्त्रधरा समा ॥ ७६-२१ ॥  
अष्टैश्वर्यप्रदा अर्घा अम्भस्था चाप्यरुन्धती ।  
अर्पणाख्या अर्कमुनी अर्पणा अस्खलस्थिता ॥ ७६-२२ ॥  
अर्चनाढ्या अर्चनास्था अराती अरुणाधरा ।  
अष्टोत्तराख्यममृतं पठित्वा कवचं पठेत् ॥ ७६-२३ ॥  
तदा फलसमृद्धिः स्यादायुरारोग्यसाधनम् ।  
शाकिनीकवचस्यास्य सदाशिव ऋषिः स्मृतः ॥ ७६-२४ ॥  
गायत्रीच्छन्द एवापि शाकिनी देहदेवता ।  
ॐ श्रीं क्लीं मे शिरः पातु ब्लूÁ ह्लूÁ मे ललाटकम् ॥ ७६-२५ ॥  
चक्षुषी खेचरी पातु कर्णौ मे शिवशाकिनी ।  
गण्डयुग्मं सदा पातु देवशाकम्भरी रमा ॥ ७६-२६ ॥  
स्वाहा पातु युग्मनासां ओष्ठाऽधरं शिरोऽवतु ।  
द्रीं हीं श्रीं मे दन्तपङ्क्तिं जिह्वाग्रं देहदेवता ॥ ७६-२७ ॥  
चिबुकं कमला देवी वाग्दात्री मे कपालकम् ।  
वदनं कालिका पातु शब्दबीजात्मिका गलम् ॥ ७६-२८ ॥  
कण्ठदेवी शाकिनी च पातु मे कण्ठपङ्कजम् ।  
सुरादेवी सदा पातु हृत्पद्मं कामरूपिणी ॥ ७६-२९ ॥  
कलावती कामकामा काममाला विशुद्धकम् ।  
सदाशिवपथं पातु लक्ष्मीर्मे नाभिपङ्कजम् ॥ ७६-३० ॥  
उल्कामुखी सदा पातु देवमाता षडक्षरम् ।  
सदा पातु विष्णुपद्मं राकिणी पातु मे दलम् ॥ ७६-३१ ॥  
कटिदेशं सदा पातु भेगदा ज्ञानमोक्षदा ।  
मूलाधारं सदा पातु काकिनी परमेश्वरी ॥ ७६-३२ ॥  
एकरूपा सदा पातु लिङ्गाधारं विरूपिणी ।  
मार्कण्डपूजिता देवी मृकुण्डा मूलवासिनी ॥ ७६-३३ ॥  
सदा मे पातु देवेशि अभया चारुदेशकम् ।  
दर्शनाख्या महादेवी लिङ्गाधारं पदान्तरम् ॥ ७६-३४ ॥  
पातु देवी हिरण्याक्षी सर्वाङ्गं सर्वदेवता ।  
विधात्री सूक्ष्मरूपस्था स्थूलाङ्गी च कृशोदरी ॥ ७६-३५ ॥  
सर्वत्र सर्वदा पातु देवी शाकम्भरी मम ।  
हृत्कालिका सदा पातु सर्वाङ्गं सर्वदेशके ॥ ७६-३६ ॥  
इति ते कथितं नाथ कवचं देवदुर्लभम् ।  
पठित्वा सिद्धिप्राप्नोति राजत्वं लभते नरः ॥ ७६-३७ ॥  
अकस्मात् सूर्यतुल्यः स्यात् कामजेता स्वयं भवेत् ।  
धारणाद् देहवृद्धिः स्यादायुरारोग्यसम्पदम् ॥ ७६-३८ ॥  
वायुसिद्धिकरं साक्षादमृतानन्दविग्रहम् ।  
अग्निस्तम्भं जलस्तम्भं वायुस्तम्भं करोति हि ॥ ७६-३९ ॥  
खेचरो योगजेता स्यादाशाक्षयकरो भवेत् ।  
ततः पठेत् काममन्त्रं तदन्ते ध्यानमाचरेत् ॥ ७६-४० ॥  
ॐश्रीश्च ते लक्ष्मीश्च पत्न्यावहोरात्रे पार्श्वे ।  
नक्षत्राणि रूपमश्विनौ व्यात्तम् । इष्णन्निषाणा--  
मुम्म इषाण सर्वलोकम्म इषाण ॥ ७६-४१ ॥  
जपित्वा काममन्त्रं हि सर्वकामफलं लभेत् ।  
ततो ध्यात्वा च कवचं ध्यायेद्यः शाकिनीशिवम् ॥ ७६-४२ ॥  
स वेदपारमायाति शाकिनीध्यानयोगतः ॥ ७६-४३ ॥  
प्राणाख्यां शुक्लपद्मे निरवधिनिलयां शाकिनीं पीतवस्त्रां  
सूक्ष्मां भूषातिरुदोद्भतनुचपलां चञ्चलां सिद्धिलोलाम् ।  
हस्तैः पद्मैश्चतुभीः सुनयनकमलैर्भासमानां शिवाढ्यां  
पद्माभीतिप्रचण्डासिचसहितां शाकमातां भजामि ॥ ७६-४४ ॥  
ध्यात्वा योगी श्मशाने गिरिवरकुरे डाकिनीदेशमध्ये ।  
शून्ये गर्तेवने वा गगनगृहतले शून्यगेहे सुप्रवासे ।  
ज्ञानात्मा यो वशी वा पठति च सततं शाकिनीदेहयोगं  
गङ्गायां स्वीयगर्भे कवचमभयदं सर्वदं याति सिद्धिम् ॥ ७६-४५ ॥  
कवचं कारणैर्देवीं पूजयित्वा यथाविधि ।  
अकस्मात् कायसिद्धिः स्यादष्टैश्वर्यसमन्वितः ॥ ७६-४६ ॥  
मोक्षमाप्नोति भावेन सुखं तस्य पदे पदे ।  
मिरयन्तु बालका यस्याः काकवन्ध्या च या भवेत् ॥ ७६-४७ ॥  
धारयित्वा त्विमां विद्यामेतैर्दोषैर्न लिप्यते ।  
कण्ठे यो धारयेदेतां समरे काण्डधारिणीम् ॥ ७६-४८ ॥  
अक्षयत्वमवाप्नोति जीवमात्रः सदाशिवः ।  
गोरोजनाकुङ्कुमेन कालागुरुहरिद्रया ॥ ७६-४९ ॥  
लाक्षारसैर्लेखयित्वा धारयित्वाऽमृतं लभेत् ॥ ७६-५० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवभैरवीसंवादे शकिनीकवचं नाम षष्ठसप्ततितमः पटलः ॥ ७६ ॥  
  
  
अथ सप्तसप्ततितमः पटलः  
  
श्रीआनन्दभैरव उवाच  
इदानीं वद कौमारि सुन्दरि प्राणवल्लभे ।  
अशीतितमे पटले वद योगार्थसञ्चयम् ॥ ७७-१ ॥  
श्रीआनन्दभैरवी उवाच  
शृणु भैरवराजेन्द्र सदाशिवादिशाकिनीम् ।  
द्वयोराह्लादयोगो हि भोगमोक्षफलायते ॥ ७७-२ ॥  
आकाशपरमाणूनां विशिष्टामलचक्षुषाम् ।  
दर्शनं विद्युज्जडितं प्राप्नोति सहसा सुधीः ॥ ७७-३ ॥  
सदाशिवकुलस्थानोपरि श्रीशाकिनीपदम् ।  
द्वयोर्यो हि विशिष्टज्ञो ज्ञानखेचरसिद्धये ॥ ७७-४ ॥  
तत्कुलस्थानमावक्ष्ये यथावदवधारय ।  
षोडशाख्यदलाग्रेषु मध्यमूलेषु सर्वतः ॥ ७७-५ ॥  
सदाशिवकुलस्थानं चक्रराजं विचिन्तयेत् ।  
विचिन्त्य शतधा योगीं किं न सिद्ध्यति भूतले ॥ ७७-६ ॥  
भूतानामधिपो भूत्वा स्थिरो भवति भूतले ।  
भगवन्तं महाकायं परदेवं सदाशिवम् ॥ ७७-७ ॥  
चक्रस्थं चक्रबाह्यस्थं बाह्यमभ्यन्तरं परम् ।  
पश्यत्येव महायोगी कालचक्रं ततः परम् ॥ ७७-८ ॥  
अनायासेन गगनग्रन्थिं भित्वा परे लयम् ।  
चक्रराजप्रसादेन सर्वसञ्चारगो भवेत् ॥ ७७-९ ॥  
द्वात्रिंशत्कठिनग्रन्थिं भित्वाकाशे खगोर्ध्वगः ।  
ततः परशिवानन्दचक्रं शक्त्यात्मकं ततः ॥ ७७-१० ॥  
ततो हि शब्दनिकरं परास्थानं ततः परम् ।  
सकलानिष्कलास्थानं बोधनीमण्डलं ततः ॥ ७७-११ ॥  
तदूर्ध्वञ्चोन्मनीपीठं भित्वा च तदनन्तरम् ।  
भृगुपूरं ततो भित्वा नादपूरं ततः परम् ॥ ७७-१२ ॥  
नादान्तकं ततो भित्वा ब्रह्मविष्णुघटाकरम् ।  
क्रियाकरं प्राणलयं यज्ञस्थानं शिखापदम् ॥ ७७-१३ ॥  
पूर्णगिरिमुड्डयानं भित्वा च स्वपदं ततः ।  
दुर्गस्थानं ततो भित्वा प्रकाशस्थानमेव च ॥ ७७-१४ ॥  
तदूर्ध्वे पिङ्गलास्थानं तदूर्ध्वे तत्पदं ततः ।  
सुषुम्नामण्डलं भित्वा धौमिरकोणं महालयम् ॥ ७७-१५ ॥  
महाबिन्दुं तदूर्ध्वे तु षट्कोणं तु तदूर्ध्वके ।  
तदूर्ध्वे वासनापूरं बीजपूरं तदूर्ध्वके ॥ ७७-१६ ॥  
तदूर्ध्वे विष्णुचक्रं तु कुलालिचक्रवत्स्थितम् ।  
तं भित्वा कामनगरं सर्वकामफलप्रदम् ॥ ७७-१७ ॥  
तदूर्ध्वे शक्रचक्रं तु तदूर्ध्वे भूमिचक्रकम् ।  
तदूर्ध्वे कोषचक्रं तु तदूर्ध्वे वायुचक्रकम् ॥ ७७-१८ ॥  
तदूर्ध्वे वह्निचक्रं तु तदूर्ध्वेऽमृतचक्रकम् ।  
तदूर्ध्वे जलचक्रं तु दिवाचक्रं तदूर्ध्वके ॥ ७७-१९ ॥  
तदूर्ध्वे यामिनीचक्रं तदूर्ध्वे तारचक्रकम् ।  
तदूर्ध्वे धर्मचक्रं तु कालचक्रं तदूर्ध्वके ॥ ७७-२० ॥  
सर्वकालं सदा व्याप्य जगत्स्थावरजङ्गमम् ।  
सदा तदूर्ध्वनिकरं सप्तसागरमण्डलम् ॥ ७७-२१ ॥  
तदूर्ध्वे भाति सततं श्रीजलान्तकमण्डलम् ।  
तदूर्ध्वे तु महाचक्रं महापद्मवनाकरम् ॥ ७७-२२ ॥  
टङ्कारोपरि सन्ध्यायेत् सहस्रारे सुपङ्कजम् ।  
तं भित्वा ज्ञानपद्मं तु कणीकायां प्रपश्यति ॥ ७७-२३ ॥  
प्रेतरूपमहादेवशवाकारं तु निष्क्रियम् ।  
अस्योरसि प्रेतबीजं सूर्यायुतसमप्रभम् ॥ ७७-२४ ॥  
ऊरुमूले च तस्यापि क्रोधबीजं शतारुणम् ।  
तस्योपरि महाकालीमवश्यं परिपश्यति ॥ ७७-२५ ॥  
प्रत्यालीढपदामम्बामम्बुजाक्षीं हसन्मुखीम् ।  
चतुर्भुजां खड्गमुण्डवराभयकराम्बुजाम् ॥ ७७-२६ ॥  
त्रैलोक्यजननीं ब्रह्मरूपिणीं मुकुटोज्ज्वलाम् ।  
मुण्डमालां संवहन्तीं सर्वास्त्रां सर्वकारणाम् ॥ ७७-२७ ॥  
अनन्तकोटिब्रह्माण्डब्रह्मव्यापकरूपिणीम् ।  
प्रसन्नवदनां घोरां शवकर्णां करालिनीम् ॥ ७७-२८ ॥  
योगीन्द्रजननीं नित्यां भवानीं भवमोचिनीम् ।  
विमलां निर्मलानन्दां ज्ञानानन्दस्वरूपिणीम् ॥ ७७-२९ ॥  
धर्मार्थकाममोक्षस्थां मुक्तकेशीं दिगम्बरीम् ।  
ललितां सुन्दरीं श्यामां महाकालनिषेविताम् ॥ ७७-३० ॥  
महोग्रां चन्द्रघण्टाढ्यनितम्बरत्नमेखलाम् ।  
सहस्रानन्तसूर्योग्रतेजोरूपां कुलप्रियाम् ॥ ७७-३१ ॥  
श्मशानावासिनीं दुर्गां श्मशानालयवासिनीम् ।  
घोररावां महारौद्रीं कालिकां दक्षिणां पराम् ॥ ७७-३२ ॥  
कर्णावतंसतां नीतशवयुग्मभयानकाम् ।  
घोरदंष्ट्रं करालास्यां पीनोन्नतपयोधराम् ॥ ७७-३३ ॥  
शवानां करसङ्घातैः कृतकाञ्चीं प्रियंवदाम् ।  
सृक्कद्वय गलद्रक्तधाराविस्फुरिताननाम् ॥ ७७-३४ ॥  
बालार्क मण्डलाम्भोजनयनत्रयभूषिताम् ।  
दन्तुरां दक्षिणव्यापिमुक्तालम्बिकुचश्रियम् ॥ ७७-३५ ॥  
शवरूपमहादेवहृदयोपरि संस्थिताम् ।  
शिवाभिर्घोररावाभिश्चतुदीक्षु समन्विताम् ॥ ७७-३६ ॥  
महाकालव्यापकेन विपरीतरतातुराम् ।  
सुखप्रसन्नवदनां स्मेरारुणसरोरुहाम् ॥ ७७-३७ ॥  
मधुमांसचर्बणाढ्यां वरदां मदनातुराम् ।  
वेदवेदाङ्गविद्याभिरुदारगुणसम्भवाम् ॥ ७७-३८ ॥  
दैत्यदानवदर्पघ्नीं भगमालाकलेवराम् ॥ ७७-३९ ॥  
चिन्तयेत् कौलिकां कालीं कुलवृक्षतलस्थिताम् ।  
श्रीकल्पलतिकां विद्युत्कोटिमण्डितकुण्डलाम् ॥ ७७-४० ॥  
नागयज्ञोपवीताढ्यां चन्द्रार्धकृतशेखराम् ।  
सर्वालङ्कारयुक्ताञ्च वह्नयर्कशशिलोचनाम् ॥ ७७-४१ ॥  
ललज्जिह्वां कामरूपां कामपीठनिवासिनीम् ।  
अतिसौन्दर्यवदनां धाराविस्फुरितप्रभाम् ॥ ७७-४२ ॥  
कामदां सिद्धगन्धर्वदेवचारणनाटकैः ।  
स्तूयमानां ब्रह्मविष्णुशिवशक्रमहषीभिः ॥ ७७-४३ ॥  
सर्वदा वन्दितां कोटिजलदाभतनुप्रभाम् ।  
संसारतारिणीं तारां तारब्रह्मस्वरूपिणीम् ॥ ७७-४४ ॥  
इन्दुनीलमणिश्रेणिशोभाविद्युत्प्रकाशिनीम् ।  
श्रीवासमधुरानन्दप्रियप्रेमदिगम्बरीम् ॥ ७७-४५ ॥  
लज्जातीतां कुलातीतां ज्ञानातीतां निरञ्जनाम् ।  
क्रोधपुञ्ज समुद्भूतद्वीपिचर्मकटिप्रभाम् ॥ ७७-४६ ॥  
नीला--घना--बला--माया--मात्रा--मुद्रा--कलादिभिः ।  
सर्वदा पूजितां ध्यायेत् सहस्रारवराम्बुजे ॥ ७७-४७ ॥  
एवं ध्यात्वा महाकालीं श्यामां कामदुघां शिवाम् ।  
आकाशगामिनीं सिद्धिमवश्यं लभते वशी ॥ ७७-४८ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
सदाशिवकुलचक्रक्रमनिरूपणे भैरवीभैरवसंवादे योगार्थसञ्चयनं नाम सप्तसप्ततितमः   
पटलः ॥ ७७ ॥  
  
  
अथाष्टसप्ततितमः पटलः  
  
श्रीआनन्दभैरवी उवाच  
शृणु भैरव वक्ष्यामि सङ्केतार्थविनिर्णयम् ।  
कुलचक्रक्रमं सिद्धं शक्तिसदाशिवस्य च ॥ ७८-१ ॥  
अस्य विज्ञानमात्रेण कण्ठपद्मे स्थिरो भवेत् ।  
पद्माग्रे च सारचक्रं योगिनामतिसुप्रियम् ॥ ७८-२ ॥  
ध्यानादेव महाबाहो सर्वचक्रप्रदर्शकम् ।  
ऊर्ध्वरेता कामजेता ज्ञानी मौनी दिगम्बरः ॥ ७८-३ ॥  
खेचरो धारकः श्रीमान् कौलिकः साधको भवेत् ।  
तच्चक्रध्यानमेवं तु द्विद्वारमग्रतो मुखे ॥ ७८-४ ॥  
तदन्ते चापि द्विद्वारं तिलार्धं भिन्नरेखया ।  
रेखाद्वये नैकद्वारमेवं द्वारद्वयं पुनः ॥ ७८-५ ॥  
अग्रादुत्तरपर्यन्तं ध्यायेद् वारद्वयं सुधीः ।  
द्वयोर्मध्ये चतुर्वेदरेखामण्डलमेव च ॥ ७८-६ ॥  
तदन्तरे च षट्कोणं द्विषट्कोणं तदन्तरे ।  
तन्मध्येऽष्टदलं पद्मं तन्मध्ये चन्द्रमण्डलम् ॥ ७८-७ ॥  
तन्मध्ये शून्यरूपं तु निराकारं निरञ्जनम् ।  
तत्त्वज्ञानाश्रितानन्दविद्यात्मानं ममास्पदम् ॥ ७८-८ ॥  
स्थूलसूक्ष्ममयं शुद्धं वाच्यवाचकभावनम् ।  
अभेदं तु ममात्मानं कोटिसूर्यसमप्रभम् ॥ ७८-९ ॥  
कोटिविद्युत्प्रभाकारं चन्द्रकोटिसुशीतलम् ।  
सर्वव्यापक मीशानमभेदज्ञानकारणम् ॥ ७८-१० ॥  
विधातारं परब्रह्म सर्वज्ञं सर्वदशीनम् ।  
सर्वशास्त्रप्रवक्तारं ज्ञानज्ञेयं चराचरम् ॥ ७८-११ ॥  
अष्टहस्तं विशालाक्षं शूलिनं मुण्डमालिनम् ।  
जरातीतं निवीकल्पं तरुणं तारकं हरम् ॥ ७८-१२ ॥  
हरिं ब्रह्माणमीशानं त्रिलोकानां प्रभामयम् ।  
अभेद्यभेदकं सिद्धं सिद्धासनकरं सुरम् ॥ ७८-१३ ॥  
गन्धर्वनगरं देशं विशेषं सर्वतोमुखम् ।  
अकालतारकं स्वाहास्वधाशक्तिसमन्वितम् ॥ ७८-१४ ॥  
कोटिकालानलाकारं रौद्रं रुद्रात्मकं भवम् ।  
कन्याश्रीसुन्दरीकाटिमण्डलान्तःप्रकाशकम् ॥ ७८-१५ ॥  
तेजोबिम्बं भासमानं सर्वव्याधिनिकृन्तनम् ।  
हृषीकेशानन्दसिद्धं त्रिविक्रमफलोदयम् ॥ ७८-१६ ॥  
नृसिंहक्रोधनिलयं सर्वदैत्यविनाशनम् ।  
मीनावतारवेदार्थसमुद्धरणकारणम् ॥ ७८-१७ ॥  
कूर्मपृष्ठाधारचक्रं वराहदन्तभूषणम् ।  
नरसिंहाकारभक्तरक्षकं परमेश्वरम् ॥ ७८-१८ ॥  
महेन्द्ररक्षकं दैत्यदर्पघ्नं वामनं तनुम् ।  
दैत्यक्षत्रियदर्पघ्नं परशुरामं द्विजाधिपम् ॥ ७८-१९ ॥  
भृगुवंशपतिं सत्यज्ञानावतारमुत्तमम् ।  
श्रीरामं पावनं रक्षोहन्तारं तापसं गुरुम् ॥ ७८-२० ॥  
त्रैलोक्याधारमानन्दरूपं हलधरं परम् ।  
अनन्तं योगिनामाद्यं सहस्राङ्कफणान्वितम् ॥ ७८-२१ ॥  
बुद्धं निराकारधर्मं सर्वशास्त्रार्थवर्धकम् ।  
नित्यश्रुत्युदितामोदधर्माधर्मविवजीतम् ॥ ७८-२२ ॥  
स्वयम्भुवं स्वप्रकाशं परमात्मानं मङ्गलम् ।  
एकाकारं धर्मचक्रवेदिनं स्वच्छसङ्गरम् ॥ ७८-२३ ॥  
दुष्टनिग्रहकर्तारं महावीरं धनञ्जयम् ।  
श्रीकृष्णं सर्वसेवाभिः पूजितं तन्मयं शुभम् ॥ ७८-२४ ॥  
विमदं रक्षकं ध्यानज्ञानमोक्षप्रकाशकम् ।  
राजराजेश्वरं वास्यं सर्वलोकनिषेवितम् ॥ ७८-२५ ॥  
सर्वदेहस्थितं धर्मं धर्मात्मानं विनोदिनम् ।  
व्यापकं व्यापकाधारं निवीकल्पं सुधामयम् ॥ ७८-२६ ॥  
विशिष्टं पञ्चपाषाणमहापीठनिवासिनम् ।  
अनन्तानन्तमहिमं कपालशूलधारिणम् ॥ ७८-२७ ॥  
त्रिरेखामण्डलस्थानं चतुर्वेदक्रमाकरम् ।  
एकवक्त्रं द्विपादं च द्विमुखञ्च चतुष्पदम् ॥ ७८-२८ ॥  
त्रिमुखं षड्भुजं नाथं चतुर्वक्त्रं विधिं परम् ।  
अष्टाम्भोजभुजाम्भोजं पञ्चवक्त्रं त्रिलोचनम् ॥ ७८-२९ ॥  
शिवं दशभुजं सौख्यं सुन्दरं श्रीषडाननम् ।  
नित्यं द्वादशहस्तञ्च सर्वास्त्रधारिणं ध्रुवम् ॥ ७८-३० ॥  
सप्तमुखं महाकायं चतुर्दशभुजं प्रियम् ।  
अष्टमुखं शिवाह्लादं भुजषोडशमण्डितम् ॥ ७८-३१ ॥  
नवपद्ममुखाम्भोजमष्टादशभुजं विभुम् ।  
उन्मत्तभैरवं कोटिमहाविद्याद्यवल्लभम् ॥ ७८-३२ ॥  
अमरेशं महाकायमष्टादशभुजापतिम् ।  
कालराशिं कृष्णवर्णं चित्रसर्पसुमालिनम् ॥ ७८-३३ ॥  
शतवक्त्रं कोटिहस्तं सहस्रवदनाम्बुजम् ।  
शतकोटिमुखं नित्यानन्दसन्तानमन्दिरम् ॥ ७८-३४ ॥  
अनन्तचरणाम्भोजमनन्तजनसेवितम् ।  
अनन्तहस्तकमलमनन्तालङ्कृतोज्ज्वलम् ॥ ७८-३५ ॥  
अन्तःप्रकाशनिकरमनन्तगुणसम्भवम् ।  
अनन्तसृष्टिस्रष्टारमनन्तस्थितिकारणम् ॥ ७८-३६ ॥  
अनन्तकमलावन्ये चानन्तसंहृतिप्रियम् ।  
अनन्तबीजनिकरमनन्तशास्त्रनिश्चयम् ॥ ७८-३७ ॥  
अनन्ततापसन्तृप्तमनन्तजलमध्यगम् ।  
अनन्तपरमाधारमनन्तवह्निधारिणम् ॥ ७८-३८ ॥  
अनन्ताकाशनिकरमनन्तपृथिवीपतिम् ।  
अनन्तज्वालामालाढ्यमनन्तबुद्धिकारणम् ॥ ७८-३९ ॥  
अनन्तस्थानपूजाढ्यमनन्तनामसिद्धिदम् ।  
अनन्तगतिविज्ञानमनन्तराज्यदं सुखम् ॥ ७८-४० ॥  
अनन्तधर्मशास्त्रार्थकिरणं काव्यपूजितम् ।  
अनन्तदेवतास्थानमनन्तकर्मसिद्धिदम् ॥ ७८-४१ ॥  
अनन्तमालागुटिकाजापिनं नित्यसिद्धिदम् ।  
अनन्तचित्तसञ्चारमनन्तानन्तविक्रमम् ॥ ७८-४२ ॥  
अनन्तजीवसञ्ज्ञानमनन्तभावनाप्रियम् ।  
अनन्तनिर्मलानन्दमनन्तप्राणिवल्लभम् ॥ ७८-४३ ॥  
अनन्तगाथाकर्तारमनन्तसिन्धुसंस्थितम् ।  
सर्वतः पाणिपादान्तं सर्वतोऽक्षिशिरोमुखम् ॥ ७८-४४ ॥  
सर्वमावृत्य तिष्ठन्तमपराजितमीश्वरम् ।  
ध्यात्वाऽऽनन्दमयं देवं पीठमध्ये च साधकम् ॥ ७८-४५ ॥  
शाकिनीदेवशक्तिश्रीप्रेमाह्लादपरायणम् ।  
देवदेवं विश्वमयं शाक्यरूपं सनातनम् ॥ ७८-४६ ॥  
मम रूपं यदा नाम्ना स्तौति कामविनोदिनम् ।  
ध्यात्वा चक्रपुरे योगी निरालम्बो दिगम्बरः ॥ ७८-४७ ॥  
गगने चक्रसारं तु कुलनाम्ना प्रतिष्ठितम् ।  
ध्यात्वा भवति योगीन्द्रः खेचरो गतभीः प्रभुः ॥ ७८-४८ ॥  
अनायासेन सिद्धिः स्याद् ज्ञानी च ज्ञानवान् भवेत् ।  
ऊर्ध्वमुखं कण्ठपद्मं तदग्रे चक्रमण्डलम् ॥ ७८-४९ ॥  
अधोमुखं नेत्रपद्मं द्विदलं चातिसुन्दरम् ।  
तदग्रे च महाचक्रं तदाकारं महाप्रभम् ॥ ७८-५० ॥  
द्विचक्रसङ्गमं यत्र दृश्यते रात्रियोगतः ।  
तदा भवति देवेश चतुर्द्वारं मनोहरम् ॥ ७८-५१ ॥  
चक्रं निरञ्जनं ज्ञानज्ञेयं मन्त्रमयं शिव ।  
यो जानाति महादेव स भवेत् कल्पपादपः ॥ ७८-५२ ॥  
इति कण्ठस्य माहात्म्यं सङ्क्षेपात् कथितं मया ।  
जानाति योगी ध्यानेन ज्ञानयुक्तेन चेतसा ॥ ७८-५३ ॥  
पश्यत्येव महात्मानं ज्ञानज्ञेयं सुधामयम् ।  
कोटिवर्षशतेनापि कथितुं नैव शक्यते ॥ ७८-५४ ॥  
तव भक्त्या महादेव तवायुःक्षेत्ररक्षणात् ।  
इदानीं कथितं कण्ठपद्मसञ्चारमङ्गलम् ॥ ७८-५५ ॥  
अप्रकाश्यं महागुह्यं शब्दब्रह्मस्वरूपकम् ।  
निर्जने दोषरहिते व्याधिबाधाविवजीते ॥ ७८-५६ ॥  
सुभिक्षानिन्दारहिते स्थित्वा तत्र दृढव्रतः ।  
भावयेत् परया भक्त्या तव रूपं विचिन्तयन् ॥ ७८-५७ ॥  
अचिराद्योगसिद्धः स्यान्निदानज्ञानसिद्धिभाक् ।  
श्रीमातृका महादेवी लीलावती शुभा सती ॥ ७८-५८ ॥  
अम्बा गुर्वी गुरुशक्तिः पातु मामतिकातरम् ।  
तामम्बामम्बुजाक्षीं च प्रणम्य च पुनः पुनः ॥ ७८-५९ ॥  
इदानीं कथये नाथ भ्रूपद्मज्ञाननिर्णयम् ॥ ७८-६० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र--प्रकाशे   
भैरवीभैरवसंवादे कण्ठाम्भोजभेदप्रकाशो नाम । अष्टसप्ततितमः पटलः ॥ ७८ ॥  
  
  
अथैकोनाशितितमः पटलः  
  
श्रीआनन्दभैरव उवाच  
कथयस्व वरारोहे कामनासिद्धिमङ्गलम् ।  
अप्रकाश्यं महाज्ञानं यदि स्नेहोऽस्ति मां प्रति ॥ ७९-१ ॥  
अनादिशास्त्रगोप्यं तु सर्वतन्त्रेषु गोपितम् ।  
सुखस्नेहकृपादृष्ट्या सर्वतत्त्वसुमङ्गलम् ॥ ७९-२ ॥  
ज्ञानगम्यं शब्दजालं कोमलान्तःप्रकाशकम् ।  
आयुरारोग्यजननं धर्मार्थकाममोक्षदम् ॥ ७९-३ ॥  
भ्रूपद्मद्विदलं सिद्धमुनिमण्डलसङ्कुलम् ।  
ज्ञानिनामात्मसिद्धान्तरूपज्ञानसमागमम् ॥ ७९-४ ॥  
यामलस्य महारुद्रसेवितस्य वरानने ।  
वद विस्तार्य यत्नेन जीवन्मुक्तिपदं यतः ॥ ७९-५ ॥  
लभ्यते तत्क्षणादेव कृपया करुणामयि ।  
कालकूटप्रभावेण चात्मनो विस्मृतिर्गता ॥ ७९-६ ॥  
तां विस्मृतिं समाकृत्य स्मृतिज्ञानं विधेहि मे ।  
परमानन्दनिर्वाहनिर्वाणप्रथमाङ्कुरम् ॥ ७९-७ ॥  
श्री आनन्दभैरवी उवाच  
वक्ष्येऽहं द्विदलं विभाण्डकमलं कालानलव्याकुलं ।  
		शोभामोहनरञ्जनं सुचपलामालाकपालोज्ज्वलम् ।  
दीप्तिश्रेणि सुकणीकान्तरगतः श्रीशाकिनीवल्लभः ।  
		प्राणिप्राणनिदानगः परशिवः सम्पातु सञ्चारगः ॥ ७९-८ ॥  
संहारोज्ज्वलकान्तिकान्तनिकरं संहारकूपोज्ज्वलं ।  
	तेजोरूपमहाशिखासुखपदं पीयूषतैलप्रियम् ।  
ताराधीशदिनेशतैजसमयं मायापरादोद्यमं ।  
	विद्यावल्लभभावसारविनुतं द्वे पत्रमित्रे भजे ॥ ७९-९ ॥  
आकाशाग्रे प्रभाग्रोग्रगमनधरणीधारसारे प्रचारे ।  
श्रीनाथेशः क्षितीशः प्रचुरविधुमणिश्रेणिमालाग्रकण्ठः ।  
श्रीकण्ठो नीलकण्ठः प्रभवति भुवनानन्दकर्तार्थकर्ता ।  
विद्या श्रीहाकिनीशः स्फटिकमणिगृहे रक्तशक्त्या च हंसः ॥ ७९-१० ॥  
पुरो विभाति कणीकासुमध्यचक्रमण्डले ।  
	विशिष्टशक्तिहाकिनी तथापि दुर्गतारिणी ।  
यदीह भाव्यते नरैः सुमन्त्रतन्त्रगायनै-- ।  
	स्तदा परत्वमाप्नुयाद्दवि स्थिरो भवेदृते ॥ ७९-११ ॥  
द्विदलकमल मध्ये हाकिनी देवमाता ।  
	विभवनवकुमारी योगिनी योगसिद्धा ।  
यदि चरति विलिप्ता चोर्ध्वमार्गे निषण्णा ।  
	त्रिभुवनकरुणाभिः साधकस्य प्रसन्ना ॥ ७९-१२ ॥  
जपरटिपरमन्त्रप्राणजापी मनुष्यो ।  
	भवति विमलचेता हाकिनीहोमदेव्याः ।  
मनुमपि हृदि नित्यं संविभाव्य प्रतिष्ठः ।  
	परपुरकुलगामी ध्यानविज्ञानपुण्यः ॥ ७९-१३ ॥  
विषयमधुरतृष्णावजीतो निजीतारिः ।  
	कुलयुगकमलान्तः सुप्रकाशस्वरूपः ।  
विधिकृतकुलदोषं भाति निजीत्य दोषं ।  
	रतिपतिसमकान्तः साधको निणीतान्तः ॥ ७९-१४ ॥  
जपति मनुधनार्थं भ्रान्तिहोमोत्सवार्थं ।  
	मनुजकुलवरेण्योऽन्यानि काल्या विहाय ।  
अयुतशतसुमन्त्रान्नाशपुञ्जाक्षराणि ।  
	प्रसवति रिपुहन्ता साधको हाकिनीशः ॥ ७९-१५ ॥  
परशिवनवभावप्रावणान्तःप्रवेशी ।  
	द्विदलकमलशोभा कोटिसम्भाषयन्ती ।  
निजकुलपरिदेवैर्भाव्यते भावमानै-- ।  
	र्भवति चपलमाद्या हाकिनी सुप्रसन्ना ॥ ७९-१६ ॥  
आज्ञानाम सुपङ्कजं विधुशताह्लादप्रभापाटलं ।  
	विद्युद्रश्मिभिरुन्नतं धवलपीठानन्दचिद्रूपदम् ।  
हस्ताभ्यां कनकप्रभादीप्ताभ्यां प्रकाशोज्ज्वलं ।  
	हाकिन्याकलाभयाप्रचलितं ध्यायेत् परानन्दनम् ॥ ७९-१७ ॥  
ध्यानज्ञानादिधाम प्रचयति जयति क्षोभितारिप्रसारी ।  
हस्ताभ्यां हेमभाभ्यां तरुणरविशशीशोभिताभ्यां विधाय ।  
सूक्ष्मात्सूक्ष्मातिसूक्ष्मं विरचयति सुधां हाकिनी प्राप्य नाथं ।  
कोटीन्दुक्षेमकान्तिप्रसभधनरसा नन्दितामभ्रपीठे ॥ ७९-१८ ॥  
ध्यायेद् देवीं पराढ्यां त्रिभुवनजननीं षण्मुखीं वेदहस्तां ।  
विद्यामुद्राविरुण्डं जपवटिडमरुं धारयन्तीं ज्वलन्तीम् ।  
चेतः शान्तिप्रदात्रीं विधुमणिमुकुरां भीषमानां समानां ।  
षट्कोणे बिन्दुमूले युगदलकमले द्वारयुग्मद्वयाढ्ये ॥ ७९-१९ ॥  
एतच्चक्रस्य मध्ये सकलसुरगणविद्युताकारदीप्ता ।  
नित्यं सम्भाति पार्श्वावधिकमलमहामण्डलाकारभावे ।  
दोषाशेषापनाशे सकलबुधजनैः शोभिता पद्ममाला ।  
प्राणाख्या वह्निजिह्वा सुखमयाविमला योगिनी योगमुख्या ॥ ७९-२० ॥  
मनोयोगचिन्हं प्रसिद्धं सुसूक्ष्मं ।  
		शुभे पद्ममध्ये शिखाकारचित्तम् ।  
महायोनिचक्रे प्रिये कणीकायां ।  
		शिवस्थानमुग्रं वशी वीक्ष्य शुक्लम् ॥ ७९-२१ ॥  
महाविद्युताकारणं भासमानं परं ब्रह्मसूत्रप्रबोधं विनोदम् ।  
महाकौलमार्गं स्थिरप्राणबुद्धिः क्रमेणैव तच्चिन्तयेत् साधकेन्द्रः ॥ ७९-२२ ॥  
महावेदसूत्रादिबीजप्रकाशं ।  
		शतानन्दचन्द्रप्रभं भाव्यमानम् ।  
विभाव्याशु नाथप्रियं पञ्चचूडं ।  
		महामोक्षगामी जितक्रोधकामः ॥ ७९-२३ ॥  
य एतत् स्वचित्तान्वितः साधकेन्द्रो ।  
		विभुध्यानयुक्तः प्रियात्मा महात्मा ।  
पुरे शीघ्रगामी पराणां नराणां ।  
		मुनीन्द्रः क्षितीन्द्रो महावेदवक्ता ॥ ७९-२४ ॥  
द्विधा बोधविज्ञानशून्यो वरेण्यो ।  
		भवेत् सर्वदर्शी स सर्वज्ञराजः ।  
सदा पूर्णसिद्धिप्रसिद्धोऽरिहन्ता ।  
		 महासृष्टिसंहारपालादिकर्ता ॥ ७९-२५ ॥  
क्षणादाविभाव्य प्रभुर्दीर्घजीवी ।  
		सुधीः सर्वशास्त्रार्थवेत्ता सुमन्त्री ।  
महाज्ञानयुक्तो भवेदेकचित्तो ।  
		बली बाणतुल्यो विधातुः प्रशस्यः ॥ ७९-२६ ॥  
स्वचक्रमण्डलान्तरे त्रिकोणभूमिबिम्बके ।  
	तदन्तरे च षोडशच्छदा विभान्ति वामके ।  
सुपत्रके मनोहरे प्रदीपभाशिखाकृति--  
	र्महोज्ज्वला स्फु(र)त्प्रभा चतुर्गृहं ततो बहिः ॥ ७९-२७ ॥  
प्रणवविरचनाभिः शोभितं चक्रराजं ।  
		तदुपरि विलसच्छ्रीचन्द्रखण्डप्रकाशः ।  
तदुपरि विगलद् बिन्दुकान्तो मकार-- ।  
		स्तदुपरि शितनादो भाति पीयूषपुञ्जः ॥ ७९-२८ ॥  
ध्यायेद्यः क्रमतः सुधीः प्रियपदालीने इह क्षेत्रके ।  
बध्वा चेतसि भावपुञ्जनिकरां श्रीनाथसेवोदिताम् ।  
योगीन्द्रोदितयोगशासननिरालम्बां परां सादरा-- ।  
मभ्यासान्नियतं वशी परनर उग्रां कलां पश्यति ॥ ७९-२९ ॥  
तन्मध्यान्तः प्रकाशामतिविमलकलामादिवात्मप्रकाशा-- ।  
माद्यक्षे स्वप्रतिष्ठामतिसुखविभवामाश्रये स्थानसिद्धाम् ।  
हाकिन्याङ्घ्रप्रभामण्डल कमलमहारूपलावण्यधैर्यं ।  
सौभाग्यं ध्याननिष्ठे विलसति मधुरं ध्यानमारोपयामि ॥ ७९-३० ॥  
ज्वलत्कोटिदीपाकृतिस्नेहजालं  
		वहन्तं रटन्तं नवीनार्ककान्तम् ।  
स्फुरज्ज्योतिराकाशपृथ्वीन्दुमध्यं  
		भवेद् वै महेन्द्रो विलोक्याशु योगी ॥ ७९-३१ ॥  
इहानन्दबाह्ये परेशो हि साक्षान् महापूर्णभूतिप्रभावोऽव्ययो हि ।  
महावह्निचन्द्रार्कसन्मण्डलो वा महाविष्णुचक्रोपरि श्रीहरिः स्यात् ॥ ७९-३२ ॥  
महाविष्णुयोगी महायोगयोगीन्द्रसेव्यं महेन्द्रः ।  
विलोक्याशुभन्नार्थतन्त्रप्रतापं तदा तद्विशत्यत्र पञ्चत्वकाले ॥ ७९-३३ ॥  
लयस्थानमाकाशवायोरतीव प्रतापप्रियस्याञ्जनस्याशु पश्येत् ।  
महानादरूपं तदूर्ध्वे शिवार्धं विशालाक्षरूपं शिवाकारमानम् ॥ ७९-३४ ॥  
सुशान्तं महान्तं धराकान्तलान्तं वरं दातुमुत्फुल्लहस्तारविन्दम् ।  
सभीतिप्रदं शुद्धबुद्धप्रबोधं दयादानकर्तारमापश्यतीह ॥ ७९-३५ ॥  
गुरूणां पदाम्भोरुहाह्लादलीनो जनः पश्यति प्राणनाथं परेशम् ।  
दिनेशं रमेशं धनेशं नरेशं स योगी निरोगी महाशुद्धवेशम् ॥ ७९-३६ ॥  
स वाचां सुसिद्धिं समाप्नोति शुद्धिं ।  
		वरं कामलक्ष्मीश्वरत्वं महत्त्वम् ।  
न भूयात् त्रिलोके पुनर्जन्मभावः ।  
		सदा गायति श्रीपतिर्नारदो वा ॥ ७९-३७ ॥  
श्रीआनन्दभैरव उवाच  
न श्रुतं देवि कल्याणि हाकिनीकूटमन्त्रकम् ।  
तथा पूजाविधिं ध्यानं जपं वायुविनिर्गमम् ॥ ७९-३८ ॥  
इत्यादियोगं स्तोत्राणि सहस्रनाममङ्गलम् ।  
तथा श्रीवरनाथस्य कृपया वद सुन्दरि ॥ ७९-३९ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे भैरवभैरवीसंवादे   
शाकिनीमन्त्रोद्देशो नाम एकोनाशीतितमः पटलः ॥ ७९ ॥  
  
  
अथाशीतितमः पटलः  
  
श्रीआनन्दभैरवी उवाच  
शृणुष्व परमानन्दहेतुपानप्रियङ्कर  
अत्यद्भुतं परस्यापि हाकिन्या मन्त्रमेव च ॥ ८०-१ ॥  
त्रयाशीतितमे नाथ पठनाह्लादसागरे ।  
रहस्यं परमानन्दवर्धनं कामदं मनुम् ॥ ८०-२ ॥  
अस्यापि भावकर्ता यः स योगी न तु मानुषः ।  
अतिविद्या चातिधनं महाराज्यं सदाशिव ॥ ८०-३ ॥  
अस्याराधनमात्रेण स्वयमेव समाप्नुयात् ।  
इति हेतोः सङ्कथये मन्त्रोद्धारं क्रमेण तु ॥ ८०-४ ॥  
अत्यद्भुतं ज्ञाननिदानभावदं ।  
		महामनुं मानसजापमाश्रयम् ।  
अनल्पविज्ञाननिधिप्रदं शुभं ।  
		पुण्यं पवित्रं शृणु भैरवेन्द्र ॥ ८०-५ ॥  
तारं ब्रह्म मनुं श्मशानसहितं शम्भुं विभुं हान्तकं ।  
भान्तं रान्तजलं हुताशनमयं वायुञ्च वामाक्षिणम् ।  
वायोरक्षरसंयुतं त्रिपुरया श्रीकामकूटान्वितं ।  
चान्ते हाकिनि देवि वह्नियुवती मन्त्रोऽयमानन्ददः ॥ ८०-६ ॥  
भाषामारकलारमावधुयुता देवी शिवप्रेयसी ।  
विद्ये हाकिनी तारमन्त्रपुटितं मायाग्निजायान्वितम् ।  
योगेन्द्रावनतं महेन्द्रजपितं श्वासाभिरुच्छ्वासितं ।  
ये ध्यायन्ति महीतले प्रियमयी भार्या पतिप्रेमगा ॥ ८०-७ ॥  
आकाशं वह्निकूटं वधुशिवदयिताशक्तिकामत्रिकूटं ।  
हाकिन्यै परनाथभासुरगुरोः शक्त्यै नमोऽग्निप्रिया ।  
हाकिन्याः प्रेममन्त्रं जपति यदि सुधी राजरोजेश्वरः  
स्यादानन्दाब्धौ निमग्नः प्रचयति किरणं भावराशिप्रकाशम् ॥ ८०-८ ॥  
द्वे लक्षे मन्त्रसिद्धिर्भवति निजकुले कामधेनुस्वरूपः ।  
क्षेत्रज्ञः क्षेत्रविज्ञो वशयति जगतां भावसारं नरेन्द्रः ।  
विद्याबीजं रमाढ्यं सुरधुनिसहितं कामकूटं तदन्ते ।  
शब्दाख्यं ब्रह्मतत्त्वं तरुणि भुवनेशि प्रेत्य हाकिनीं श्रीम् ॥ ८०-९ ॥  
स्वाहान्तो मन्त्रराजः सकलसुरपदानन्दितो भावपूज्यः ।  
महामन्त्रं प्रवक्ष्यामि येन सिद्धो भवेन्नरः ॥ ८०-१० ॥  
शिवमन्त्रं हाकिनीश परनाथस्य भूपतेः ।  
यस्याराधनमात्रेण मृत्युजेता न संशयः ॥ ८०-११ ॥  
प्रेतबीजं समुद्धृत्य विषबीजं ततः परम् ।  
वह्निबीजं कालकूटबीजं तु तदनन्तरम् ॥ ८०-१२ ॥  
अत्यन्तं दुःखजालं मे हन युग्मं विदारय ।  
युगलं कामकूटं तु संहारबीजमेव च ॥ ८०-१३ ॥  
शिवबीजं तदन्ते तु हंसः सोऽहं ततो वदेत् ।  
स्वाहान्तमन्त्रो जप्तो हि लक्षमात्रं महेश्वर ॥ ८०-१४ ॥  
कुम्भकं रेचकं कृत्वा धारयेत् पवनं शुभम् ।  
एवं कृत्वा महादेव शिवानन्दं प्रकृत्य च ॥ ८०-१५ ॥  
महाप्रलयकालेऽपि सुस्थिरो भवति ध्रुवम् ।  
तस्यापि हस्तकमले सदा तिष्ठन्ति सिद्धयः ॥ ८०-१६ ॥  
जपित्वा युगलक्षं तु यत्नेन परमेश्वर ।  
वाक्सिद्धिं देवलोके तु गमनं निजदेहतः ॥ ८०-१७ ॥  
तस्य दर्शनमात्रेण लोकाः स्युही निरोगिणः ।  
अष्टादशलक्षजपाद् ब्रह्माण्डभेदको भवेत् ॥ ८०-१८ ॥  
सहस्रारे मनो याति तस्यैव नात्र संशयः ।  
तदा संसारसंहारपालनसृजनास्पदः ॥ ८०-१९ ॥  
तस्य संसारं सकलं कोटिब्रह्माण्डमेव च ।  
अनयोर्मन्त्रजापेन सिद्धार्थवद् भवेत् कविः ॥ ८०-२० ॥  
सर्वशास्त्रार्थवेदार्थसाङ्ख्यार्थादिषु पारगः ।  
तस्य साक्षान्मूतीमन्तो विभान्ति पुरतो ध्रुवम् ॥ ८०-२१ ॥  
वारमेकं कदाचिद्वा चायाति मुखपङ्कजे ।  
चतुवीधा मुक्तिः कामसिद्धयः सर्वदा हृदि ॥ ८०-२२ ॥  
विभान्ति हि किमन्यद्वा कथितुं शक्यते मया ।  
वलान्ते रामपुत्रः स्यात् सश्रीकः कृष्ण एव सः ॥ ८०-२३ ॥  
कृष्णान्ते रामनाम स्यात् भूपतेः पालको भवेत् ।  
श्रीरुद्रस्य परदेवदेवस्य सुप्रियो भवेत् ॥ ८०-२४ ॥  
नवान्ते द्वीप--राशीनां चतुर्यामलपारगः ।  
चतुःषष्टितन्त्रवेत्ता चेत् कामनगरे स्थितः ॥ ८०-२५ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे ।   
भैरवीभैरवसंवादे भेदोपक्रमो नाम अशीतितमः पटलः ॥ ८० ॥  
  
  
अथैकाशीतितमः पटलः  
  
श्रीआनन्दभैरवी उवाच  
अथ वक्ष्यामि लोकेश मन्त्रोद्धारान्तकालके ।  
हाकिन्याः परनाथस्य साधनं पूजनं शृणु ॥ ८१-१ ॥  
त्रयाशीतितमान्ते तु चतुरशीतितमे मम ।  
परनाथस्य हाकिन्या यजनं चाद्भुतं महत् ॥ ८१-२ ॥  
अप्रकाश्यं महागोप्यं सारात्सारं परात्परम् ।  
भ्रूपद्मभेदनादीनां क्रमं शृणु महेश्वर ॥ ८१-३ ॥  
यो हि जानाति भ्रूमध्ये भ्रूपद्मभेदनक्रमम् ।  
स ममाग्रे समायाति जीवन्मुक्तो भवार्णवे ॥ ८१-४ ॥  
तत्क्रमोपक्रमज्ञानं महापातकनाशनम् ।  
अकस्मात् सिद्धिदं नित्यं सदानन्दपदप्रदम् ॥ ८१-५ ॥  
भार्या भवति कामेशी लक्ष्मीनाथो भवेद् ध्रुवम् ।  
आनन्दभैरव उवाच  
अथ राज्यक्रियासारं केन प्राप्नोति भूतले ॥ ८१-६ ॥  
राजत्वं शिष्यवर्गाणां भेदनं केन वा भवेत् ।  
साक्षात् सिद्धिक्रमज्ञानं भ्रूपद्मभेदनक्रमम् ॥ ८१-७ ॥  
कृपया वद मे शीघ्रं यदि श्रद्धा दया मयि ।  
आनन्दभैरवी उवाच  
विस्तार्य कथयाम्यत्र सारसङ्केतमङ्गलम् ॥ ८१-८ ॥  
श्रीगुरोर्वदनाम्भोजनिजमन्त्रप्रकाशितम् ।  
श्रुत्वा योगी योगयोग्यो भवत्येव न संशयः ॥ ८१-९ ॥  
	अधोमुखे भाति महारविप्रभा ।  
		ग्रन्थिप्रचण्डोपरिवारकाभिः ।  
	शनैः शनैर्भेदनयोगकाले ।  
		प्रयत्नमाकृत्य भवेद्धि योगी ॥ ८१-१० ॥  
बद्धमेकासनं कृत्वा चित्तमारोप्य यत्नतः ।  
भ्रूपद्मनिकरे शोभामण्डलानन्दपूरिते ॥ ८१-११ ॥  
सत्त्वग्रन्थिपदं भित्वा स्थिरचेता भवेद् ध्रुवम् ।  
	अकालमृत्युः कुत एव तस्य ।  
		प्रभाकरज्ञाननिकेतशोभौ ।  
	आकाशगामी भुवनाधिकारी ।  
		स्थिराशयः प्रेमकलापगामी ॥ ८१-१२ ॥  
सप्तसु ग्रन्थिमुखेषु देवताः सप्तधा मुदा ॥ ८१-१३ ॥  
विभान्ति योगिरक्षायै योगमायावशाय च ।  
स्थिरमाया योगमाया कालमाया च लाकिनी ॥ ८१-१४ ॥  
देवमाया धर्ममाया विमाया सप्त देवताः ।  
ग्रन्थिमध्ये रत्नवर्णा निर्मलानन्ददायिकाः ॥ ८१-१५ ॥  
सत्त्वग्रन्थिर्महादेव आकाशाग्रति भाति हि ।  
आदौ तस्यापि भेदञ्च एकैकक्रमयोगतः ॥ ८१-१६ ॥  
सूक्ष्मवायुक्रमेणैव भित्वा च योगिमण्डले ।  
शीघ्रं याति मनो यस्य स वीरो न तु मानुषः ॥ ८१-१७ ॥  
ग्रन्थिनामानि वक्ष्यामि सावधानोऽवधारय ।  
खगिनी द्राविणी धूम्रा कठिना कर्कटी तथा ॥ ८१-१८ ॥  
श्यामला कपिला सप्त ग्रन्थिरूपप्रतिष्ठिता ।  
खगिनीमन्त्रमुच्चार्य सूक्ष्मश्वासक्रमेण तु ॥ ८१-१९ ॥  
ऊर्ध्वमार्गे विहायापि ह्यष्टोत्तरशतेन च ।  
प्रणवं भुवनेशानी खगिनीबीजमेव च ॥ ८१-२० ॥  
भेदा भेदा भवान्ते तु पुनः खं बीजमेव च ।  
अस्त्रान्तं मन्त्रमुच्चार्य भेदने च दृढो भवेत् ॥ ८१-२१ ॥  
द्राविणीमन्त्रमुच्चार्य सूक्ष्ममार्गेण भैरव ।  
जपेदष्टोत्तरेणापि शतमन्त्रेण सर्वदा ॥ ८१-२२ ॥  
प्रणवं परमाबीजं ब्रह्मबीजं ततो बहिः ।  
वाग्भवं द्राविणीबीजं ग्रन्थिद्रावययुग्मकम् ॥ ८१-२३ ॥  
स्वाहास्त्र्यन्तं महामन्त्रं ध्यात्वा ध्यात्वा पुनः पुनः ।  
जप्त्वा भ्रूदलसूक्ष्मदृष्ट्या विलोक्य भ्रूदलान्तरम् ॥ ८१-२४ ॥  
अकस्माद् भेदमाप्नोति किं बन्धक्लेशतः प्रभो ।  
धूम्रामन्त्रं प्रवक्ष्यामि येन सिद्धो भवेन्नरः ॥ ८१-२५ ॥  
प्रणवं कमलाबीजं देवीबीजं ततः परम् ।  
धूम्राबीजं तदन्ते तु मृत्युनाशिनि शब्दतः ॥ ८१-२६ ॥  
ग्रन्थिं हनयुगान्ते तु चास्त्राय फडिति स्थितिः ।  
इति मन्त्रं सहस्रं वा शतं वाष्टोत्तरं जपेत् ॥ ८१-२७ ॥  
चक्रासनमुपाकृत्य भेकासनमथापि वा ।  
भ्रुवोरन्तर्गतं पद्मं द्विदलं चारुमण्डलम् ॥ ८१-२८ ॥  
तदन्तरे कणीकायां महापीठं विचिन्तयेत् ।  
बिन्दुषट्कोणमालिख्य त्रिकोणस्थान्तरः सुधीः ॥ ८१-२९ ॥  
तद्वहिः सप्तभूरेखं विचिन्त्य पङ्कजं शुभम् ।  
दिव्यं शतदलं विद्युत्कोटिकान्तिसमप्रभम् ॥ ८१-३० ॥  
पत्रे पत्रे महामुद्रास्थानं परमदुर्लभम् ।  
दिव्यस्थानं परीवारस्थानं ध्यात्वा पुनः पुनः ॥ ८१-३१ ॥  
कणीकायां ततो ध्यायेद् हाकिनीपरमेश्वरम् ।  
कठिनामन्त्रमावक्ष्ये ग्रन्थिभेत्ता भवेदनु ॥ ८१-३२ ॥  
येन योगक्रमेणैव शास्त्रजालं वशं नयेत् ।  
प्रणवं वाग्भवं माया रमा कामस्ततः परम् ॥ ८१-३३ ॥  
कठिनग्रन्थि छेदयेति युगलं परमेश्वरि ।  
मायास्त्राय फडन्ताय महामन्त्र उदाहृतः ॥ ८१-३४ ॥  
शतमष्टोत्तरं नित्यं सहस्रं वा जपेद् बुधः ।  
अधो मुण्डासनं कृत्वा तत्र पद्मासने विशेत् ॥ ८१-३५ ॥  
भ्रूपद्मे चित्तमारोप्य महापीठे मनोरमे ।  
पीठं त्रिकोणमध्ये तु बिन्दुषट्कोणमेव च ॥ ८१-३६ ॥  
तद्वहिः सप्तभूबिम्बं तत्र पद्मं विचिन्तयेत् ।  
रक्तं शत दलं पद्मं चतुर्द्वारं तदुत्तरे ॥ ८१-३७ ॥  
पत्रे पत्रे केशराणि त्रीणि त्रीणि क्रमेण तु ।  
ब्रह्मविष्णुमहेशादिरूपाणि परिचिन्तयेत् ॥ ८१-३८ ॥  
कर्कटीमन्त्रमावक्ष्ये साक्षाद्भूमिविभेदनात् ।  
ब्र्रह्मबीजं मायाशब्दं मायाकर्कटीशब्दतः ॥ ८१-३९ ॥  
कूटग्रन्थिं भेदयेति द्वयं कामकला ततः ।  
अस्त्राय फडिति ख्यातो महामन्त्रोत्तमोत्तमः ॥ ८१-४० ॥  
शतमष्टोत्तरं ध्यात्वा मन्त्रं चिच्छक्तिमण्डले ।  
श्यामलामन्त्रमावक्ष्ये भैरवेश महाप्रभो ॥ ८१-४१ ॥  
शृणुष्वाराधय ज्ञानं सार्वज्ञसिद्धिदायकम् ।  
प्रणवं कालिकाबीजं त्रिवारमुच्चरेत् सुधीः ॥ ८१-४२ ॥  
तदन्ते मायायुगलं श्रीबीजं तदनन्तरम् ।  
तदन्ते श्यामलाबीजं दृढग्रन्थिविभेदिनी ॥ ८१-४३ ॥  
विलं निर्मलं शब्दान्ते मा कुरु द्वयमेव च ।  
कामास्त्राय फडिति च मन्त्रसारः प्रयोगदः ॥ ८१-४४ ॥  
शतमष्टोत्तरं जाप्यं प्रत्यहं चासनस्थितः ।  
शनैःशनैः सिद्धियुक्तो ज्ञानी मौनी महागुणी ॥ ८१-४५ ॥  
भवेत् साधकमुख्यश्च मम देहाश्रितो भवेत् ।  
कपिलामन्त्रमावक्ष्ये शृणुष्व भैरवेश्वर ॥ ८१-४६ ॥  
प्रणवं बालाबीजं तु कपिलाबीजमुत्तमम् ।  
तां तु ग्रन्थिं भेदयेति युगलं छेदयेति च ॥ ८१-४७ ॥  
चित्तं मे भूगृहे पश्चात् समारोपय युग्मकम् ।  
पुनस्तु कपिलाबीजं मायाबीजं ततो वदेत् ॥ ८१-४८ ॥  
रमास्त्राय फडन्तोऽयं महामन्त्रोत्तमोत्तमः ।  
शतमष्टोत्तरं वापि सहस्रं प्रजपेद् यदि ॥ ८१-४९ ॥  
द्विमासा सप्तग्रन्थीनां भेत्ता स्याद् भैरवो यथा ।  
इति ग्रन्थिभेदनस्य क्रमज्ञानमुदाहृतम् ॥ ८१-५० ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे भैरवी--   
भैरवसंवादे भ्रूपद्मसप्तग्रन्थिभेदो नाम एकाशीतितमः पटलः ॥ ८१ ॥  
  
  
अथ द्व्यशीतितमः पटलः  
  
  
श्रीआनन्दभैरवी उवाच  
अथ कान्त प्रवक्ष्यामि साधय त्वं सदा निशि ।  
हृदि सिद्धान्तविज्ञानं सिद्धिमष्टां यदिच्छसि ॥ ८२-१ ॥  
गोपय त्वं प्रयत्नेन सच्छिष्ये च निवेदय ।  
दुष्टेभ्यो वञ्चकेभ्यश्च पुत्रेभ्यो न प्रकाशय ॥ ८२-२ ॥  
निर्जने प्रातरुत्थाय प्रातः कीतीं समाचरन् ।  
देहबाह्यस्नानमादौ कृत्वा च साधकोत्तमः ॥ ८२-३ ॥  
आसनञ्च गोपनीयं प्रत्येकेनापि कारयेत् ।  
पूर्वोक्तयोगचिह्नानि आसनानि समाचरेत् ॥ ८२-४ ॥  
आदौ श्रीमत्स्यकूर्माम्बुजविकटकटस्वस्तिकेन्द्रासनानि ।  
चित्राथर्वापवर्गानन विषमसमाचन्द्रताज्ञानदानि ।  
कोकावाक्ताम्रचूडाशवभगमृगभीमाद्यवीरोत्कटानि ।  
क्रोधाक्षत्राङ्गसिद्धाहिगरुमुकुटायोनिभेकासनानि ॥ ८२-५ ॥  
चतुस्त्रिंशत्सङ्ख्याघटितकवलं चासनमिह ।  
प्रबुद्धं देहस्य क्षयमरणशङ्काविरहितम् ।  
महच्छब्देनाढ्यं यदि गदितसत्रत्रयमिति ।  
प्रभाते मध्याह्ने निशि विकुरुते योगहृदयः ॥ ८२-६ ॥  
गौरी गौरवगुवीणीन्द्रियमहागार्हाग्निदा योगदा ।  
योगानन्तभवद्गुणानुगमनाः को वा समर्थो मखैः ।  
यस्यास्तां सविता दधाति मतिमान् पादाम्बुजं कोमलं ।  
हाकिन्याः परनाथदेववपुषः सम्भाव्य सम्पूज्यते ॥ ८२-७ ॥  
एतान्यासनमूलानि कृत्वा दृढतरः सुधीः ।  
निर्जने पूजनं कुर्याद् यदि कल्याणमिच्छति ॥ ८२-८ ॥  
दिव्यशङ्खहस्तपद्मो योगी योगमुपाश्रयेत् ।  
आसनान्ते महापद्मासनं कृत्वाऽर्चयेन्मुदा ॥ ८२-९ ॥  
इति योगाभ्यासकाल इदानीं यजनं शृणु ।  
बाह्यपूजां समाप्यादौ हृद्यन्तर्यजनं चरेत् ॥ ८२-१० ॥  
योगाभ्यासविधिज्ञानमिति शास्त्रार्थनिश्चयम् ।  
पूजानिर्घण्टनं नाथ शृणु सङ्क्षेपतः प्रभो ॥ ८२-११ ॥  
तदन्ते तु प्रवक्तव्यं पूजाविधानमन्त्रकम् ।  
सदाभ्यासेन योगेन जीवन्मुक्तिपदं लभेत् ॥ ८२-१२ ॥  
आदावाचमनं नाथ तदन्ते जलशोधनम् ।  
आसनादिशोधनं तु चक्रमण्डलभावना ॥ ८२-१३ ॥  
शिखाग्रन्थिबन्धनं तु पीठनिर्माणमेव च ।  
पुष्पघण्टाशोधनं तु शङ्खशोधनमेव च ॥ ८२-१४ ॥  
पीठपूजा हृदि ध्यानं भूतशुद्धिस्ततः परम् ।  
न्यासजालं ततः सिद्धपुरुषाणाञ्च भावनम् ॥ ८२-१५ ॥  
पुनर्ध्यानम् ऋषिध्यानं हाकिनीपरदेवयोः ।  
जीवसंस्कारमेवं हि जीवदानं ततः परम् ॥ ८२-१६ ॥  
महामुद्रादर्शनं तु चावाहनादिमुद्रया ।  
पाद्यमर्घ्यस्थापनं तु कृत्वा युगलमेव च ॥ ८२-१७ ॥  
पाद्यादिभिः पूजनञ्च मङ्गलं सोपचारकम् ।  
दशोपचारं पञ्चोपचारं मूलेन कारयेत् ॥ ८२-१८ ॥  
अष्टादशोपचारं तु महाभक्त्या निवेदयेत् ।  
षोडशोपचारयुक्तैः पूजयेद् वापि साधकः ॥ ८२-१९ ॥  
ततः प्राणायाम युग्मं कृत्वा च साधकोत्तमः ।  
जपेत् सहस्रं शतं वा चाष्टोत्तरसमन्वितम् ॥ ८२-२० ॥  
त्रिलक्षं लक्षमेकं वा जपेन्मन्त्रमनन्यधीः ।  
जपसमर्पणं कृत्वा प्राणायामत्रयं चरेत् ॥ ८२-२१ ॥  
ततो हि वन्दनं स्तोत्रकवचं सर्वदा जपेत् ।  
सहस्रनामसन्तानं चाष्टोत्तरशतान्वितम् ॥ ८२-२२ ॥  
पठित्वा भेदमाकृत्य नरो योगीश्वरो भवेत् ।  
श्रवणाद्दर्शनाज्ज्ञानान्मयि भावानुकीर्तनात् ॥ ८२-२३ ॥  
यादृशी जायते श्रद्धा सन्निकर्षं तमालभेत् ।  
त्रिलक्षं जपमाकृत्य तद्दशांशेन होमयेत् ॥ ८२-२४ ॥  
तद्दशांशतर्पणं तु तद्दशांशं चाभिषेकम् ।  
तद्दशांशं विप्रभोज्यं कुमारीभोजनं तथा ॥ ८२-२५ ॥  
कुमारीयजनं तत्र कुमारीतन्त्रमापठेत् ।  
कुमारीसहस्रनामानि पठेदावश्यकं नरः ॥ ८२-२६ ॥  
ततः कुलक्रियां कुर्याद्योगी योगेश्वरो भवेत् ।  
आद्याशक्तिप्रभावः स्यात्तस्य हृत्पद्ममण्डले ॥ ८२-२७ ॥  
यथा मूले स्वाधिष्ठाने मणिपूरे यथा मम ।  
हृत्पङ्कजे यथा पूजा या पूजा कण्ठपङ्कजे ॥ ८२-२८ ॥  
सा पूजा भ्रूमहापद्मे मम मन्त्रेण कारयेत् ।  
तदायेष्वथ सन्तोषः प्रीतिवृद्धिः सदा मम ॥ ८२-२९ ॥  
मम सन्तोषमात्रेण ग्रन्थिभेत्ता स्वयं भवेत् ।  
त्रिराचमनं कुर्यान्मूलमन्त्रेण शङ्कर ॥ ८२-३० ॥  
तथा चाचमनं वारमेकं कृत्वा महासुधीः ।  
ततो जलं शोधयेद् वै मूलान्ते जलबीजकम् ॥ ८२-३१ ॥  
निर्मलं चन्द्रखण्डेन सुगन्धिचन्दनेन च ।  
मिलितं शोधयानन्दभैरव प्राणभैरवी ॥ ८२-३२ ॥  
एतन्मन्त्रेण संशोध्य चासनं परिशोधयेत् ।  
आसने संस्थिते देवि कूर्मचक्रनिवासिनी ॥ ८२-३३ ॥  
ममासनं शोधय त्वं सिद्धिदे परहाकिनि ।  
एवं संशोध्य मनुना भावयेच्चक्र मण्डलम् ॥ ८२-३४ ॥  
त्रैलोक्यव्यापिनं योगिमहाविष्णुसुमण्डलम् ।  
अत्युच्चं सर्वदा ध्यात्वा तस्योपरि निजासनम् ॥ ८२-३५ ॥  
विभाव्य पूजयेद् देवीं भ्रूपीठचक्रमण्डले ।  
शिखाबन्धनमन्त्रं तु शृणु भैरव भूपते ॥ ८२-३६ ॥  
यस्यापि कारणेनापि पलायन्तेऽतिविघ्नदाः ।  
प्रणवञ्च शिखाबन्धवालं बन्धयद्वयम् ॥ ८२-३७ ॥  
तारं मायास्त्राय फट् च मन्त्रोऽयं ज्ञानिदुर्लभः ।  
प्रणवान्ते वासग्रन्थिं बन्धयामि नमो द्विठः ॥ ८२-३८ ॥  
पीठनिर्माणमावक्ष्ये सावधानोऽवधारय ।  
त्रिकोणाभ्यन्तरे बिन्दुषट्कोणं संल्लिखेत् सुधीः ॥ ८२-३९ ॥  
तदन्ते सप्तभूबिम्बं ततः शतदलायुत ।  
चतुर्द्वारं समालिख्य मन्त्रसंस्कारमाचरेत् ॥ ८२-४० ॥  
विस्तीर्णताम्रपात्रे तु लिखेत् स्वर्णशलाकया ।  
अथवा रौप्यलेखन्या चाथवा बिल्वकण्टकैः ॥ ८२-४१ ॥  
यन्त्रं निर्माय संस्कारं कुर्याच्छ्रीतत्त्वमुद्रया ।  
प्रणवं यन्त्रराजं तु रुचिरेखासमाकुलम् ॥ ८२-४२ ॥  
योषित्प्रियतराकारं कुलपीठं प्रशोधये ।  
स्वाहान्तं मूलमुच्चार्य रक्तवर्णं विचिन्तयेत् ॥ ८२-४३ ॥  
शुक्लचन्दनसारेण रक्तचन्दनकेन वा ।  
कुङ्कुमेनापि संल्लिख्य चानेन संस्क्रियां चरेत् ॥ ८२-४४ ॥  
पुष्पशोधनमावक्ष्ये प्रणवं भुवनेश्वरीम् ।  
शोधयामि वरं पुष्पं सुगन्धं रक्तपाटलम् ॥ ८२-४५ ॥  
श्वेतं पीतं नीलकृष्णं कुसुमं गन्धसागरम् ।  
शोधयामि युगं स्वाहा मन्त्रेणानेन शोधयेत् ॥ ८२-४६ ॥  
प्रणवं शब्दबीजं तु चाकाशबीजसेचनम् ।  
घं घण्टां शोधयाम्यद्य वरदा भव हाकिनी ॥ ८२-४७ ॥  
पीठे सम्पूजयेद् भक्त्या साधकेन्द्रो न चान्यधीः ।  
षड्दले च रक्तवर्णां पूजयेत् पीठनायिकाम् ॥ ८२-४८ ॥  
कमला सुन्दरी रम्या मोहिनी हरमेखला ।  
तेजोरूपा शिखावह्निज्वालाकालानलेश्वरी ॥ ८२-४९ ॥  
समया रमणी भीमा रतिः कामसरस्वती ।  
वीणावती मधुमती वामनाकषीणी तथा ॥ ८२-५० ॥  
ईरा शुद्धात्मिका भद्रा शान्तिनीर्माल्यवासिनी ।  
अरुन्धती च सावित्री किरणाच्छादिनी तथा ॥ ८२-५१ ॥  
स्वाहा स्वधा विशालाक्षी मदना मदनातुरा ।  
भ्रान्तिः प्रभावती ज्ञानदात्री विज्ञानदायिनी ॥ ८२-५२ ॥  
कोकिलाक्षी कुरङ्गाक्षी बोधिनी सप्तमण्डली ।  
हिरण्या मन्दिरा चेतः शुद्धिदा सिद्धिदा तथा ॥ ८२-५३ ॥  
मन्दाकिनी बृहद्गङ्गा सिद्धा भोगवती तथा ।  
तरश्मिनी च मोहा च त्रिवेणी मूर्तधारिणी ॥ ८२-५४ ॥  
गुर्वी तरङ्गपूज्या च विमला त्रिपुरा परा ।  
त्रितारी तारिणी भद्रकालिका ग्रन्थिभेदिनी ॥ ८२-५५ ॥  
रत्नमाला पापहरा पार्वती मानसीश्वरा ।  
भगमालिन्युमा देवी देवमाता कलावती ॥ ८२-५६ ॥  
पञ्चानना कालजित्वा दृप्ता पञ्चशिखा तथा ।  
मदीनी रणमातङ्गी खड्गहस्ता हसन्मुखी ॥ ८२-५७ ॥  
पद्ममाला किङ्किणी च धरित्री च वसुन्धरा ।  
फाल्गुनी पञ्चपीठस्था दीप्ता घोषयसालसा ॥ ८२-५८ ॥  
पवित्रा धूमिनी दीर्घजङ्घा व्याघ्रमुखी तथा ।  
कातरा तरुणी हक्षा हाकिनीन्द्रावती जया ॥ ८२-५९ ॥  
जयदा पूजिता एताः शतच्छदनिकेतने ।  
पराशक्तिं पूजयित्वा मन्त्रशक्तिं प्रपूजयेत् ॥ ८२-६० ॥  
तरला चञ्चला धात्री चारुणा सूर्यगा दया ।  
स्मृतिर्दीक्षा धारणाक्षा दंशिनी भद्रकालिका ॥ ८२-६१ ॥  
षट्कालतारिणी रुद्रवलिता वर्णरूपिणी ।  
एताः पूज्या महादेव योगिन्यो मन्त्रशक्तयः ॥ ८२-६२ ॥  
हृदि ध्यानं प्रवक्ष्यामि ध्यानात्मा साधको यतः ।  
महाबीजं रक्तवर्णं विभावय न ॥। ॥। ॥। ॥ ८२-६३ ॥  
महासुन्दररूपं तु कोटिसूर्यसमप्रभम् ।  
विभाव्य मनसा योगी भूतशुद्धिं समाचरेत् ॥ ८२-६४ ॥  
वह्निना दह्यमानं तु देहं ध्यात्वा पुनः पुनः ।  
वायुना शोष्य देहं तु जलेनाप्लावयन् पुनः ॥ ८२-६५ ॥  
मूलमन्त्रेण सर्वाङ्गं सुधासागरसम्भवम् ।  
ध्यात्वा दिव्यमयं पश्चान्मनःपूजां समाचरेत् ॥ ८२-६६ ॥  
न्यासजालं प्रवक्ष्यामि साधकानां हिताय च ।  
न्यासजालप्रभावेण साधको योगिराड् भवेत् ॥ ८२-६७ ॥  
अच्छेद्याभेद्यकायः स्यान्मृत्युजेता स्वयं भवेत् ।  
ऋषिमातृकरन्यासं चाङ्गन्यासं ततः परम् ॥ ८२-६८ ॥  
आचरेत् पूर्ववद् भक्त्या मूलं चाद्याक्षरेण च ।  
सदाशिव ऋषिः प्रोक्तो गायत्रीच्छन्द एव च ॥ ८२-६९ ॥  
देवता हाकिनी देवी परनाथप्रियङ्करी ।  
देवता क्लीं बीजसारं कीलकं मूलमेव च ॥ ८२-७० ॥  
शीर्षे मुखे हृदि ग्रन्थौ मूलाधारे च विग्रहे ।  
ऋषिन्यासं सदा कुर्याद्धाकिनी प्रीतिवर्धनम् ॥ ८२-७१ ॥  
ॐ पदान्ते च शिरसि सदाशिवाय शब्दतः ।  
ऋषये नम उच्चार्य मुखे शब्दं ततो वदेत् ॥ ८२-७२ ॥  
गायत्रीच्छन्दसे पश्चान्नमःशब्दं ततो वदेत् ।  
हृदि श्रीहाकिनीदेव्यै परशक्त्यै ततो वदेत् ॥ ८२-७३ ॥  
देवतायै नमः पश्चान्मूलाधारे ततो वदेत् ।  
क्लीं बीजाय नमः पश्चात् सर्वाङ्गे च ततो वदेत् ॥ ८२-७४ ॥  
मूलमार्यदेवतायै नमः शब्दं ततो वदेत् ।  
ततः कुर्यान्महादेव शृणु सर्वाङ्गसिद्धये ॥ ८२-७५ ॥  
हृदये हस्तमारोप्य श्रीतत्त्वमुद्रया सुधीः ।  
बिन्दुयुक्तं न्यसेदादौ ततो दक्षभुजे न्यसेत् ॥ ८२-७६ ॥  
एकारादि चतुर्वर्ण्यं मूलेन पुटितं प्रभो ।  
बिन्दुयुक्तं दक्षहस्ते विन्यसेत् साधकोत्तमः ॥ ८२-७७ ॥  
तथा वामभुजे न्यासमाचरेन्मनु सम्पुटम् ।  
ठादिढान्ताक्षरैबीन्द्युक्तैर्न्यासं समाचरेत् ॥ ८२-७८ ॥  
नादिभान्ताक्षरैम्बीन्दुयुक्तैः स्वमनुसम्पुटैः ।  
दक्षपादे न्यसेद्धीमान् ततो वामपदे न्यसेत् ॥ ८२-७९ ॥  
मादिक्षान्ताक्षरैबीन्दुसंयुतैर्मनुसम्पुटैः ।  
मातृकान्यासमाकृत्य करन्यासं समाचरेत् ॥ ८२-८० ॥  
ह्रीम्बीजेन करन्यासं षड्दीर्घभाक्स्वरेण च ।  
एवं चाङ्गन्यासं कार्यं विधानेन कुलेश्वर ॥ ८२-८१ ॥  
पूर्वोक्तेनापि सकलं न्यासजालं समापयेत् ।  
ततः षोढा समाकुर्याद्धाकिनीपरदेवयोः ॥ ८२-८२ ॥  
मूलाख्यां मातृकास्थाने न्यासस्थानं सुलक्षणम् ।  
रुद्रैस्तु प्रथमो न्यासो द्वितीयस्तु ग्रहैर्युतः ॥ ८२-८३ ॥  
लोकपालैस्तृतीयः स्याच्छिवशक्त्या चतुर्थकः ।  
शक्त्यादिभिः पञ्चमः स्यात् षष्ठः पीठैनीगद्यते ॥ ८२-८४ ॥  
मन्त्रेण पुटितं रुद्रं मातृस्थाने प्रविन्यसेत् ।  
श्रीकण्ठोऽनन्तसूक्ष्मेश त्रिमूर्तीशामरेशकौ ॥ ८२-८५ ॥  
अर्घीशो भारभूतीशोऽतिथीशो हि ततः परम् ।  
स्थाणुकेशो हरेशश्च झिण्टीशो भौतिकेश्वरः ॥ ८२-८६ ॥  
सद्योजातेश्वरः पश्चादनुग्राहेश्वरस्ततः ।  
अक्रूरेशो महासेनः सूराणामधिपेश्वरः ॥ ८२-८७ ॥  
क्रोधीशश्चापि चण्डेशः पञ्चान्तकेश एव च ।  
शिवोक्तमेशश्चात्रापि चैकरुद्रेश्वरस्ततः ॥ ८२-८८ ॥  
कूर्मेश एकनेत्रेशश्चतुरानन एव च ।  
अजेशश्चापि सर्वेशः सोमेशस्तदनन्तरम् ॥ ८२-८९ ॥  
लाङ्गलीशो दारूकेशोऽर्धनारीश्वर एव च ।  
उमाकान्तेश्वरः पश्चादाषाढीशस्ततः परम् ॥ ८२-९० ॥  
दण्डीशो द्रीशमीनेशौ मेघेशस्तदनन्तरम् ।  
लोहितेशः शिखीशश्च छागलण्डेश एव च ॥ ८२-९१ ॥  
द्विरण्डेशो महाकालेश्वरो वाणीश एव च ।  
भुजङ्गेशः पिनाकीशः खड्गीशस्तदनन्तरम् ॥ ८२-९२ ॥  
बकेश्वरश्च श्वेतेशो भृग्वीशस्तदनन्तरम् ।  
नकुलीशः शिवेशश्च संवर्तकेश एव च ॥ ८२-९३ ॥  
पञ्चाशदेकयुक्ताः स्यू रुद्राद्याः क्रोधभैरवाः ।  
आदौ मूलं ततो मातृवर्णमेकं क्रमेण तु ॥ ८२-९४ ॥  
मातृकास्थानमध्ये तु श्रीकण्ठादीश्वरास्ततः ।  
चतुर्थ्यन्ते नमः शब्दं ततो मूलं पुनः पुनः ॥ ८२-९५ ॥  
इति श्री कण्ठविन्यासः कथितः कुलभैरव ।  
तदिदानी ग्रहन्यासं शृणु वक्ष्यामि तत्त्वतः ॥ ८२-९६ ॥  
हृदये च भ्रुवोर्मध्ये लोचनत्रितये ततः ।  
हृदये च कण्ठकूपे गलदेशे ततः परम् ॥ ८२-९७ ॥  
नाभिमूले मुखाम्भोजे गुह्ये च विन्यसेद् ग्रहान् ।  
रविसोमौ मङ्गलश्च बुधो बृहस्पतिस्तथा ॥ ८२-९८ ॥  
शुक्रः शनैश्चरः पश्चाद् राहुः केतुस्ततः परम् ।  
न्यसेत्तु स्वस्वमुद्रया ममोक्तस्थानमण्डले ॥ ८२-९९ ॥  
स्वरैः सूर्यं यादिरान्तैः सोमं कादिशरैः कुजम् ।  
चादिपञ्चाक्षरं नाथ बुधं टादिशरैर्गुरुम् ॥ ८२-१०० ॥  
डादिहान्तैस्तथा शुक्रं पादिमान्तैः शनैश्चरम् ।  
शादिहान्तैस्तथा राहुं लक्षाद्यां केतुमेव च ॥ ८२-१०१ ॥  
लोकपालन्यासमादौ वक्ष्यामि कुलभैरव ।  
शिरोमण्डलमध्ये तु दक्षिणावर्तयोगतः ॥ ८२-१०२ ॥  
अधःपर्यन्तमाल्यस्य मूलेन पुटितं सदा ।  
इन्द्राय शक्तिहस्ताय सवाहनाय ॐ नमः ॥ ८२-१०३ ॥  
ह्रस्वपञ्चस्वरेणापि मूलान्ते सन्न्यसेत् सुधीः ।  
एकादशस्वरेणापि युक्ताय वह्नये नमः ॥ ८२-१०४ ॥  
सवाहनाय सर्वास्त्रधारिणे तादृशाय च ।  
यमाय वाहनस्थाय शूलास्त्रधारिणे नमः ॥ ८२-१०५ ॥  
कादिपञ्चवर्णसारैर्मूलेन पुटितैरपि ।  
कर्णे दक्षिणमूलोर्ध्वे हस्तस्य तत्त्वमुद्रया ॥ ८२-१०६ ॥  
यमन्यासं प्रकृत्याशु नैरृत्ये न्यासमाचरेत् ।  
आदौ बीजं चादिपञ्चबीजान्ते नैरृताय च ॥ ८२-१०७ ॥  
वसोऽधिपतये सर्वास्त्रादिवाहनवाहिने ।  
नमोऽन्ते मूलमन्त्रं तु इति सर्वत्र भावना ॥ ८२-१०८ ॥  
मूलं टादिपञ्चवर्णं वरुणाय ततः परम् ।  
सवाहनाय सर्वास्त्रधारिणे नम एव च ॥ ८२-१०९ ॥  
तदन्ते मूलमन्त्रं तु वरुणाय समाचरेत् ।  
मूलान्ते तादिपञ्चार्ण सवाहनाय वायवे ॥ ८२-११० ॥  
सर्वास्त्रधारिणे पश्चान्नमो मूलं ततः परम् ।  
ततः कुर्यात् कुबेरस्य न्यासं परमदुर्लभम् ॥ ८२-१११ ॥  
आदौ मूलं पादिपञ्चाक्षरमुच्चार्य साधकः ।  
कुबेराय सर्वास्त्रधारिणे नरवाहिने ॥ ८२-११२ ॥  
नमोऽन्ते मूलमन्त्रं तु वामकर्णोपरि न्यसेत् ।  
आदौ मूलं पादिवान्तमीशानाय ततः परम् ॥ ८२-११३ ॥  
सवाहनाय सर्वास्त्रधारिणे नम उच्चरेत् ।  
तदन्ते बीजविन्यासमीशानन्यास ईरितः ॥ ८२-११४ ॥  
आदौ मूलं शादिहान्तं शक्रोर्ध्वे हस्तमर्पयन् ।  
अधोऽनन्ताय देवाय सर्वास्त्रधारिणे ततः ॥ ८२-११५ ॥  
सवाहनाय हृच्छब्दं मूलं चापि तदन्तरे ।  
आदौ मूलं ततो लक्षं ब्रह्मणेऽस्त्रादिधारिणे ॥ ८२-११६ ॥  
सवाहनाय हृच्छब्दं मूलञ्च तदनन्तरम् ।  
ब्रह्मरन्ध्रे प्रविन्यस्य ब्रह्मज्ञानमवाप्नुयात् ॥ ८२-११७ ॥  
इति दिक्पालविन्यासः कथितः कालभैरव ।  
शिवशक्तिन्यासजालं शृणुष्व परमाद्भुतम् ॥ ८२-११८ ॥  
यस्य करणमात्रेण षट्चक्रभेदको भवेत् ।  
आदौ स्थानं प्रवक्ष्यामि यत्र न्यासं स्वमुद्रया ॥ ८२-११९ ॥  
मूलाधारपद्ममध्ये स्वाधिष्ठानाम्बुजे ततः ।  
मणिपूरे महापद्मे हृदयाम्भोजमण्डले ॥ ८२-१२० ॥  
कण्ठे विशुद्धपद्मे च तथा भ्रूपद्मण्डले ।  
एतेषु षट्सु पद्मेषु शक्तियुक्तं शिवं न्यसेत् ॥ ८२-१२१ ॥  
आदौ मूलं वादिसान्तं डाकिनीसहिताय च ।  
ब्रह्मणे नम उच्चार्य मूलमन्त्रं ततः परम् ॥ ८२-१२२ ॥  
आदौ मूलं बादिलान्तं राकिणीसहिताय च ।  
विष्णवे नम उच्चार्य मूलविद्यां ततो वदेत् ॥ ८२-१२३ ॥  
आदौ मूलं डादिफान्तं लाकिनीसहिताय च ।  
रुद्राय नम उच्चार्य ततो मूलं प्रविन्यसेत् ॥ ८२-१२४ ॥  
आदौ मूलं कादिठान्तं काकिनीसहिताय च ।  
ईश्वराय नमो मूलं विन्यसेत् साधकाग्रणीः ॥ ८२-१२५ ॥  
आदौ मूलं स्वरान् पश्चात् शाकिनीसहिताय च ।  
सदाशिवाय हृच्छब्दं मूलमुच्चार्य विन्यसेत् ॥ ८२-१२६ ॥  
आदौ मूलं ततो हं क्षं हाकिनीसहिताय च ।  
ततः परशिवायान्ते नमो मूलं प्रविन्यसेत् ॥ ८२-१२७ ॥  
शिवशक्तिन्यासमेवं कथितं तव यत्नतः ।  
इदानीं शक्तिविन्यासं कथयामि शृणुष्व तत् ॥ ८२-१२८ ॥  
ब्रह्मरन्ध्रे ललाटे च भ्रूमध्ये कण्ठगह्वरे ।  
हृदये नाभिमूले च लिङ्गमूले स्वमूलके ॥ ८२-१२९ ॥  
ऊरुमूले तथा जङ्घायुगले विन्यसेत् सुधीः ।  
पादद्वये तथा गुह्ये युगले पादयोस्तले ॥ ८२-१३० ॥  
क्रमेण विन्यसेद्धीमान् मूलमन्त्रेण सम्पुटम् ।  
शक्तिनाम शृणु प्राणवल्लभ प्राणरक्षक ॥ ८२-१३१ ॥  
शक्तिर्माया रमादेवी भवानी दीनवत्सला ।  
सुमना काकिनी हंसी तथा संसारतारिणी ॥ ८२-१३२ ॥  
योगिनी गोपिका माला वज्राख्या चित्रिणी तथा ।  
नटिनी भारवी दुर्गा रतिर्महिषमदीनी ॥ ८२-१३३ ॥  
एता अष्टादश(श)क्तिमुख्याः सन्न्यासकर्मणि ।  
आदौ मूलं स्वरं चैकं षोडशादिक्रमेण तु ॥ ८२-१३४ ॥  
तदन्ते शक्तिमुच्चार्य चतुर्थ्यन्तपदान्वितम् ।  
नमः शब्दं तदन्ते तु ततो मूलं वदेत् सुधीः ॥ ८२-१३५ ॥  
कादिनान्ताक्षराणां तु चाद्ये बीजं निधाय च ।  
रत्यै नमो मूलमन्त्रं चाङ्गुष्ठं युगले न्यसेत् ॥ ८२-१३६ ॥  
आदौ मूलं पादिक्षान्तं शक्तिञ्च तदनन्तरम् ।  
चतुर्थ्यन्तं नमो मूलं शक्तिन्यासः समीरितः ॥ ८२-१३७ ॥  
पीठन्यासं प्रवक्ष्यामि सावधानोऽवधारय ।  
मूलाधारे कामरूपं कामाख्यं लिङ्गमूलके ॥ ८२-१३८ ॥  
कामराजं त्रिकोणे तु हृदि ज्वालन्धरं तथा ।  
हृद्यूर्ध्वे मधुकरस्थानं तदूर्ध्वे गगनाख्यकम् ॥ ८२-१३९ ॥  
ललाटे पूर्णगिर्याख्यमुड्डयानं तदूर्ध्वके ।  
तदूर्ध्वे शाङ्करीपीठं रुद्रपीठं तदूर्ध्वके ॥ ८२-१४० ॥  
तदूर्ध्वे करुणापीठं चोन्मनीपीठमेव च ।  
रोधनीपीठमेवं तु बिन्दुपीठं तदूर्ध्वके ॥ ८२-१४१ ॥  
तदूर्ध्वे रत्नपीठं तु तदूर्ध्वे शुक्रपीठकम् ।  
तदूर्ध्वे वासनापीठं विसर्गपीठमेव च ॥ ८२-१४२ ॥  
ब्रह्मपीठं तदूर्ध्वे तु कालीपीठं तदूर्ध्वके ।  
तदूर्ध्वे तारिणीपीठं एकपीठं तदूर्ध्वके ॥ ८२-१४३ ॥  
तदूर्ध्वे च जटापीठं पिङ्गलापीठमेव च ।  
वाराणसीमहापीठं भ्रुवोर्मध्ये प्रविन्यसेत् ॥ ८२-१४४ ॥  
लोचनत्रयमध्ये तु अवन्तीपीठमेव च ।  
मायावतीं मुखवृत्ते जिह्वाग्रे तु मधूत्तमम् ॥ ८२-१४५ ॥  
तन्मध्ये रसनापीठं दंष्ट्रपीठं तदन्तिके ।  
विद्यापीठं तदग्रे तु योगिनीपीठमेव च ॥ ८२-१४६ ॥  
कण्ठे चाष्टपुरीपीठं तथा मधुपुरीत्रयम् ।  
भुजद्वये भोगपीठं श्रीपीठं पार्श्वयुग्मके ॥ ८२-१४७ ॥  
उदरे रह्नलापीठं धर्मपीठं निवीतके ।  
काञ्चीपीठं कटितटे देवपीठं तदुत्तरे ॥ ८२-१४८ ॥  
तदधः श्यामलापीठं गोपीपीठं तदन्तिके ।  
अयोध्यापीठचक्रं तु नाभिमूले प्रविन्यसेत् ॥ ८२-१४९ ॥  
श्मशानपीठं गुह्ये तु शिवापीठं तथा तले ।  
ऊरुयुग्मे शीतले वा पीठयुग्मं प्रविन्यसेत् ॥ ८२-१५० ॥  
रङ्किणीपीठनगरं जङ्घायुग्मे उदाहृतम् ।  
स्तनयुग्मे क्षीरपीठमङ्गुष्ठे द्वे प्रविन्यसेत् ॥ ८२-१५१ ॥  
कालपीठं क्रोधपीठं विन्यसेत् साधकाग्रणीः ।  
पञ्चाशदेकपीठं तु केशाग्रे राज्यपीठकम् ॥ ८२-१५२ ॥  
आदौ मूलं ततो वर्णं स्थाननाम ततः परम् ।  
पीठनाम चतुर्थ्यतं नमोमूलं ततः परम् ॥ ८२-१५३ ॥  
इति पीठन्यासमूलं कथितं तव यत्नतः ।  
अस्य करणमात्रेण योगी सिद्धिमवाप्नुयात् ॥ ८२-१५४ ॥  
चिरजीवी स्वयं देवः प्रभाकरसमो बली ।  
यन्नमन्ति महेशानि षोढापुटितविग्रहाः ॥ ८२-१५५ ॥  
अल्पायुः स भवेत् सद्यो देवता कम्पते भिया ।  
इति ते कथितं नाथ षोडान्यासं महाशुभम् ॥ ८२-१५६ ॥  
ततः सिद्धपुरुषाणां भावनं शृणु शङ्कर ।  
मीननाथो गुरुः श्रीमान् आगस्त्यो देवराजकः ॥ ८२-१५७ ॥  
कालाननः सोमराजो वीरनाथो धनञ्जयः ।  
कृष्णः कान्तमतिर्बुद्धी धर्मावतार एव च ॥ ८२-१५८ ॥  
वशिष्ठो नारदश्चव शुकः प्रह्लाद एव च ।  
जनको भार्गवेशश्च कुरुक्षेत्रेश्वरस्तथा ॥ ८२-१५९ ॥  
विश्वामित्रो भरद्वाजो मैनाको मेरुरेव च ।  
अनन्तो योगनाथश्च महेन्द्रो मदिरेश्वरः ॥ ८२-१६० ॥  
ब्रह्मानन्दशिवानन्दौ सनकानन्द एव च ।  
सर्वेश्वरः कामदेवः शुक्राचार्यः कुलेश्वरः ॥ ८२-१६१ ॥  
इति सिद्धपुरुषाणां ध्यानं कृत्वा विभावयेत् ।  
रक्तवर्णं महासत्त्वं पुरुषं सर्वभूषणम् ॥ ८२-१६२ ॥  
विभाव्य ध्यानमाकुर्याद् हाकिनीपरदेवयोः ।  
आदौ श्रीपरदेवस्य ध्यानं शृणु महेश्वर ॥ ८२-१६३ ॥  
शुक्लाभं परमेश्वरं परशिवं सूक्ष्मातिसूक्ष्मं गुरुं ।  
सर्वाऽलङ्कृतविग्रहं त्रिजगतां सारं परं निर्मलम् ।  
अद्वैतं दशहस्तपङ्कजतलं श्रीदं त्रिनेत्रं शिवं ।  
देवेन्द्रैः परिपूजितं सुखमयं सच्चित्परानन्ददम् ॥ ८२-१६४ ॥  
ध्यायेत् पञ्चमुखं महास्त्रवरदं भक्तैः सदा पूजितम् ॥ ८२-१६५ ॥  
एवं ध्यात्वा परनाथं मानसोग्रोपचारतः ।  
पूजयित्वा नमस्कृत्य हाकिनीध्यानमाचरेत् ॥ ८२-१६६ ॥  
त्रैलोक्योत्सववन्दितां त्रिजगतामानन्दपूर्णोदयां ।  
नानाऽलङ्कृतभूषणां सुमुकुटोल्लासैकबीजप्रभाम् ।  
श्यामां मोक्षदवेदहस्तकमलां कारुण्यवारान्निधिं ।  
शोभामण्डलमण्डितां पथि भजे श्री हाकिनीमीश्वरीम् ॥ ८२-१६७ ॥  
अस्याः सप्तकुलध्यानं पश्चाद् वक्तव्यमेव च ।  
महामुद्रादर्शनं तु चेदानीं शृणु भैरव ॥ ८२-१६८ ॥  
योनिमुद्रा महामुद्रा सर्वतन्त्रेषु गोपिता ।  
तया चावाहनं कुर्यात् साधको निश्चलात्मना ॥ ८२-१६९ ॥  
अर्घ्यद्वयं स्थापयित्वा पूर्वचक्र क्रमेण तु ।  
पुनर्ध्यात्वा तयोः पादाम्भोजे दद्यात् सदाशिवः ॥ ८२-१७० ॥  
षोडशोपचारद्रव्यैस्ततः सम्पूजयेत् सुधीः ।  
ऋषिध्यानं प्रवक्ष्यामि यस्य मूघ्नि प्रविन्यसेत् ॥ ८२-१७१ ॥  
मूर्तं सदाशिवं देवं नानालङ्कारभूषितम् ।  
द्विभुजं पीतवसनं धर्माधर्मप्रदर्शकम् ॥ ८२-१७२ ॥  
वराभयकरं शान्तं हाकिनीशिरसि स्थितम् ।  
विभाव्य पूजयेत् तत्र गन्धपुष्पादिभिः प्रभो ॥ ८२-१७३ ॥  
जीवसंस्कारमावक्ष्ये येन जीवस्थितिर्भवेत् ।  
स्वहृदये दक्षहस्ते तत्र मुद्राक्रमेण तु ॥ ८२-१७४ ॥  
हाकिनीपरदेवस्य मन्त्रं स्मृत्वा पुनः पुनः ।  
स्थापयामि स्वचित्तं मे हाकिन्या सह सम्पदैः ॥ ८२-१७५ ॥  
स्थिरो भव महाजीव ममाज्ञां परिपालय ।  
स्वाहान्तं मन्त्रमुच्चार्य जीवं संस्कारयेत् ततः ॥ ८२-१७६ ॥  
जीवदानमतो वक्ष्ये हाकिनीपरदेवयोः ।  
आदौ श्रीहाकिनीदेव्या जीवदानं शृणु प्रभो ॥ ८२-१७७ ॥  
आं ह्रीं क्रा**** बीजमुच्चार्य पूर्ववज्जीवसंस्थितिम् ।  
एकविंशतिवारं तु हाकिनीहृदये जपेत् ॥ ८२-१७८ ॥  
स्वाहान्तेनापि मनुना जीवसंस्कार ईरितः ।  
एवं श्रीपरदेवस्य प्राणदानमुदाहृतम् ॥ ८२-१७९ ॥  
पुनर्ध्यानं प्रवक्ष्यामि शृणु भैरव बल्लभ ।  
यां ध्यात्वा सर्वग्रन्थीनां स्वयं भेत्ता स्वयं हरिः ॥ ८२-१८० ॥  
अर्घ्यविन्यासयुगलं शृणु भद्रोदर प्रभो ॥ ८२-१८१ ॥  
वेदाङ्गोज्वलनप्रभां त्रिनयनानन्दैकचित्तोज्वलां ।  
लावण्यं प्रियवाक्य मोहनिकरां श्रीसन्मुखीं हाकिनीम् ।  
चण्डालामलभालमहाखड्गप्रभापङ्कज ।  
छायापुत्रवरान् भवान् भयहरामश्रं हुयन्तीं भजे ॥ ८२-१८२ ॥  
श्रीं श्रीं श्रीं भैरवेशं सुखमयपुरुषं कोटिदीपप्रकाशं ।  
कोट्यलङ्कारभूषणं त्रिजगति वरदं व्याघ्रचर्माम्बराढ्यम् ।  
योगीन्द्रैर्योगिमुख्यैः सुरवरतरुणैः सर्वदा पूज्यमानं ।  
पञ्चास्यं शून्यचन्द्रायत भुजकिरणं योगिचूडामणीशम् ॥ ८२-१८३॥  
ध्यायेऽहं शरणागतं प्रियतमं मायाश्रयं शङ्करं ।  
	रौप्याद्रिप्रभविग्रहं शवमुखं शून्येन्दुवक्त्राम्बुजम् ।  
षट्स्थानात्रशतार्क चन्द्रकिरणं भास्वत्त्रिनेत्रं परं ।  
	निर्वाणाख्यपदप्रदं कुलकलानाथं भजे भ्रूदले ॥ ८२-१८४ ॥  
एवं ध्यात्वा महादेवीं हाकिनीं श्रीपरेश्वरम ।  
नित्यं स्वयम्भुं नागेन्द्रघण्टाडमरुनादितम् ॥ ८२-१८५ ॥  
महाकायकराम्भोजपूजितं पञ्चचूडिनम् ।  
अतिसौन्दर्यवदनं नागेन्द्रहारशोभितम् ॥ ८२-१८६ ॥  
महातेजोमयं कोटिचन्द्रकान्तिस्फुरत्प्रभम् ।  
घर्घरध्वनिमञ्जीरहंसाकारपदाम्बुजम् ॥ ८२-१८७ ॥  
वृषासनस्थं योगीन्द्रं हाकिनीपरमेश्वरम् ।  
हाकिनीसुन्दरीवामशोभाविद्युत्प्रकाशिनम् ॥ ८२-१८८ ॥  
अतिसौन्दर्यलहरीं योगमायास्वरूपिणीम् ।  
कामधेनुस्वरूपाख्यां स्वकान्त्या विश्वमोहिनीम् ॥ ८२-१८९ ॥  
रौप्याद्रिसदृशाकारां चित्रविद्रुमसल्लताम् ।  
मुक्तकेशीं मेघमालां रौप्याद्रयाच्छादनीं कियत् ॥ ८२-१९० ॥  
चलद्भ्रमरकोटयर्क चन्द्र वह्नि त्रिलोचनाम् ।  
षण्मुखीं वेदहस्तां तु पद्मरागसमप्रभाम् ॥ ८२-१९१ ॥  
पद्मरागकान्तमालाधारिणीं हेतुसुप्रियाम् ।  
साधकानां हितार्थाय कपालासिभयानकाम् ॥ ८२-१९२ ॥  
सर्वसौभाग्यदां नित्यां डमरूजमालिकाम् ।  
धारयन्तीं महाविद्यामानन्दोदयसाक्षिणीम् ॥ ८२-१९३ ॥  
भ्रूपद्मकणीकामध्ये गतच्छदसुपङ्कजे ।  
शोभारूपं सम्प्रहन्तीं काकिनीसाकिनीप्रियाम् ॥ ८२-१९४ ॥  
लाकिनीराकिणीध्येयां डाकिनीपरिपूजिताम् ।  
कुण्डलीबन्धुजननीं पूजयामि महीतले ॥ ८२-१९५ ॥  
एवं ध्यात्वा चार्घ्यसारं क्रमतो युगलं चरेत् ।  
त्रिकोणमण्डलद्वन्द्वं चाग्रे कृत्वाऽङ्गुलेन च ॥ ८२-१९६ ॥  
तीर्थवाहनकालाद्यैः पूरयेद् गन्धकैस्ततः ।  
तदाद्ये चापि फट्कारैः खड्गाधारञ्च शङ्खकम् ॥ ८२-१९७ ॥  
क्षालयेन्मनुनानेन शृणुष्व कुलभैरव ।  
ॐ शङ्खस्थं शङ्ख त्वं पुण्यं मङ्गलानाञ्च मङ्गलम् ॥ ८२-१९८ ॥  
विष्णुना विधृतो नित्यं मम शान्तिप्रदो भव ।  
ॐ शङ्खाधारं शोधयामि कूर्माकारेण भास्वता ॥ ८२-१९९ ॥  
विसर्ग बिन्दुसर्गेऽहं त्रिकोणे स्थापयाम्यहम् ।  
धेनुयोनिं मत्स्यमुद्रां दशधा मन्त्रमाजपेत् ॥ ८२-२०० ॥  
आत्मानं प्रोक्षयेदादौ ततो द्रव्यादिप्रोक्षणम् ।  
एवं क्रमेण देवेश देवदेव महेश्वर ॥ ८२-२०१ ॥  
अर्घ्यद्वयं पुरः श्रीमान् स्थापयन् कौलिको जनः ।  
पूजां कुर्याद्विशेषेण रात्रिशेषे विशेषतः ॥ ८२-२०२ ॥  
महामुद्रादर्शनं तु चाधुनापि समाचरेत् ।  
अवश्यं सिद्धिमाप्नोति हेतुयुक्तो हि साधकः ॥ ८२-२०३ ॥  
महामुद्रा योनिमुद्रा सर्वतन्त्रे निरूपिता ।  
यो जानाति महादेव स योगी नात्र संशयः ॥ ८२-२०४ ॥  
महापूजां समाकुर्याद् देवदेव मयोदिताम् ।  
ध्यानयुक्तस्य या पूजा सा पूजा सफला भुवि ॥ ८२-२०५ ॥  
सदा कालीपूजनवत् पूजां कुर्यात् समाहितः ।  
तच्च देशे समागम्य गन्धर्वनगरेऽपि वा ॥ ८२-२०६ ॥  
पर्वते निर्जने वापि शून्यागरे श्मशानके ।  
महाविद्यां कामधेनुं हाकिनीं परिपूजयेत् ॥ ८२-२०७ ॥  
पद्यमन्त्रं प्रवक्ष्यामि प्रणवं रतिसुन्दरी ।  
रमाबीजं महादेवि तदन्ते पाद्यमुत्तमम् ॥ ८२-२०८ ॥  
गन्धोदितं गृह्ण गृह्ण हाकिन्यै हूÁ द्विठः प्रभो ।  
एवं सर्वत्र कर्तव्यं नामभेदेन कारयेत् ॥ ८२-२०९ ॥  
दापयेन्नामभेदैश्च सर्वद्रव्याणि भैरव ।  
आसनं स्वागतं पाद्यमर्घ्यमाचमनीयकम् ॥ ८२-२१० ॥  
 मधुपर्काचमनस्नानवसनाभरणानि च ।  
गन्धपुष्पे धूपदीपौ नैवेद्यं वन्दनं तथा ॥ ८२-२११ ॥  
पानार्थं जलदानं तु बलिदानं ततः परम् ।  
अष्टादशोपचाराश्च सर्वतन्त्रेषु गोपिताः ॥ ८२-२१२ ॥  
प्राणायामत्रयं कुर्यात् साधको निर्भयः शुचिः ।  
जपं कुर्याद् विशेषेण महामालाक्रमेण तु ॥ ८२-२१३ ॥  
अन्यं मनुवरं नाथ शृणु भैरव ईश्वर ।  
प्रणवं प्रेतराजं तु वह्निबीजं तदुत्तरे ॥ ८२-२१४ ॥  
हालाहलं महाकाल परनाथाय धीमहि ।  
कामबीजं हाकिनी च चतुर्थ्यन्तपदात्मिका ॥ ८२-२१५ ॥  
सोऽहं हंसस्ततः स्वाहा महामन्त्रं जपेद् बुधः ।  
लक्षजपेन सिद्धिः स्यादज्ञानी ज्ञानवान् भवेत् ॥ ८२-२१६ ॥  
असिद्धः सिद्धरूपी स्यादाख्या कीतीः प्रवर्धते ।  
महावाग्मी सर्वशास्त्रवेत्ता सर्वज्ञसिद्धिभाक् ॥ ८२-२१७ ॥  
वाचां सिद्धिरष्टसिद्धिः प्रकाश्या भान्ति तत्करे ।  
युगयुग्मपुरश्चर्याविधानेनामरो भवेत् ॥ ८२-२१८ ॥  
योगी स्यात् प्रलयस्थायी ध्यानात्मा ज्ञानवाञ्छुचिः ।  
अप्रकाश्यगुणी भूत्वा राजराजेश्वरो भवेत् ॥ ८२-२१९ ॥  
गुह्यातिगुह्यगोप्त्री त्वं गृहाणास्मत्कृतं जपम् ।  
सिद्धिर्भवतु मे देवि त्वप्रसादात् परमेश्वरि ॥ ८२-२२० ॥  
इति समर्प्य तद्धस्ते हेमरूपं विचिन्तयन् ।  
ततः प्राणायामयुतं मन्त्रं तु त्रिगतं जपेत् ॥ ८२-२२१ ॥  
बलिदानमनुं वक्ष्ये शृणु श्रीकुलपण्डित ।  
आदौ मूलं सिद्धबलिं सुधामांससमन्वितम् ॥ ८२-२२२ ॥  
मीनमुद्रासमाक्रान्तमथवा मिष्टसद्बलि ।  
गृह्णयुग्मं तथा गृह्णापयशुग्मं द्विठस्ततः ॥ ८२-२२३ ॥  
दापये साधकेन्द्रश्च भक्त्या कामसुसिद्धये ।  
ततः स्तोत्रं पठेद्धीमान् गद्यपद्यादिभेदतः ॥ ८२-२२४ ॥  
पठेच्च कवचं ब्रह्मसम्मतं देहरक्षणम् ।  
सहस्रनामसन्तानं पठेद् वा हरमुद्रया ॥ ८२-२२५ ॥  
स्वस्थाने स्थापयेन्नाथ हाकिन्या परमेश्वरम् ॥ ८२-२२६ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
हाकिनीपरशिवयजनं नाम द्व्यशीतितमः पटलः ॥ ८२ ॥  
  
  
अथ त्र्यशीतितमः पटलः  
  
श्रीआनन्दभैरव उवाच  
कथयस्व वरारोहे हाकिनीस्तोत्रमुत्तमम् ।  
यस्य प्रपाठनाद् वाग्मी कृपायासे दयामयि ॥ ८३-१ ॥  
श्रीआनन्दभैरवी उवाच  
अत्यद्भुतं स्तोत्रवरं शृणु प्रभो सर्वेश्वरैर्भावितमादिगुह्यम् ।  
यैः पठ्यते साधकचक्रनाथैस्तैरेव सिद्धैरतिधर्मविद्भः ॥ ८३-२ ॥  
ब्रह्माख्यां कामविद्यां नरहरिजननीं कामकूटस्वरूपां ।  
हाकिन्याख्यां शम्भुजायां त्रिवधुमदनशां तारिणीं स्तौमि सिद्धाम् ।  
हेरम्बानन्दविद्यां त्रिसमनदमनीं दीर्घकेशीं त्रिनेत्रां ।  
मन्दारारण्यमध्ये विकसितवदनाम्भोजहासप्रकाशाम् ॥ ८३-३ ॥  
हिरण्यालङ्कारां त्रितयनयनां पट्टवसनां ।  
		महास्निग्धां शुद्धां कुलजनवरामिन्दुवदनाम् ।  
सदा स्तौति श्रीदां भुवनकरुणां भावतरुणां ।  
		त्रिवेणीश्वेताभां वसमयतनुं भ्रूयुगदले ॥ ८३-४ ॥  
महापद्मवनोद्रेकरम्यस्थाननिवासिनि ।  
हाकिनि त्वां मुदा स्तौमि तद्धर्मकुरुपागताम् ॥ ८३-५ ॥  
संसारार्णवतारिणीं नरहरिप्रेमाभिलाषोन्मनीं ।  
	भावारम्भविसर्जनैकनिलया मायां महासुन्दरीम् ।  
भास्वत्कोटिसुरत्नसिंहवसतिंं श्रीहाकिनीं द्राविणीं ।  
	स्तौमि क्षेत्रनिरीक्षणाय नियतां श्रीभारतीभाविताम् ॥ ८३-६ ॥  
संस्कारश्रियमातनोति सहसा श्रीपार्वतीवल्लभे ।  
	नानारत्नकलापदर्शनमहाज्ञानं निदानं धनम् ।  
सा साक्षादखिलेश्वरी परशिवानन्दैकबिन्दूज्ज्वला ।  
	मामादौ परिरक्षतु प्रियकरी संस्तौमि पीठान्तरे ॥ ८३-७ ॥  
आकाशवेदलिङ्गे स्थितिपथिमिलिते भाति सा रक्तबर्हा ।  
	सा मां पात्वम्ब काली कुलपथभविका क्रोधनिःक्रोधकर्त्री ।  
तस्याः श्रीपादपद्मत्रिभुवनभक्तकेशालिमाला ।  
	युक्तं सर्वेन्द्रपूज्यं निरवधिकमले द्वे दले स्तौमि विद्याम् ॥ ८३-८ ॥  
साङ्गं द्वयं त्वत्प्रियं पदयुगं पत्रद्वयश्रेयसं ।  
	मञ्जीराद्भुतहारपादकमलं सम्भाव्य संस्तौम्यहम् ।  
यद् ध्यात्वा हरिरीश्वरो गुणधरो जेता महारेःक्षणा--  
	दाशापाशविसर्जनैकनिलयं त्रैलोक्यसंरक्षकः ॥ ८३-९ ॥  
या यात्रा व्रतवासिनी शशिमुखी छागादिमांसप्रिया ।  
मामेकं परिपालय त्वमखिले त्वामेकरूपां शिवाम् ।  
स्तौमीन्द्रावनतिप्रियां वाङ्मोक्षसहितानन्दैकहेतुप्रदाम् ॥ ८३-१० ॥  
वरं परं नमाम्यहं गिरीन्द्ररूपगर्वहं ।  
		महेश्वरं परेश्वरं श्मशानबीजगह्वरम् ।  
हिरण्यरत्नभूषणं शतेन्दुतेजसं तथा ।  
		शिवं तनुं पुनः परप्रभाप्रभाकरम् ॥ ८३-११ ॥  
	शरेण्यं वरेण्यं महाकामधन्यं ।  
		महादेवदेवं त्रिकालादिजन्यम् ।  
	श्मशानोग्रधूलिप्रियाङ्गानुलेपं ।  
		सदा स्तौमि संसारसारं निषेकम् ॥ ८३-१२ ॥  
	परशिवं मनसा सहसा निशि ।  
		प्रतिदिनं प्रणमाम्यहमादिमम् ।  
	शशिमुखीशतचन्द्रिकयान्वितं ।  
		भजनसाधक सत्फलदायकम् ॥ ८३-१३ ॥  
	परशिवचरणाब्जं हाकिनीशक्तिसेव्यं ।  
		त्रिभुवनसुखदानं ध्यानमात्रप्रकाशम् ।  
	अतिसुललितहस्ताम्भोजशोभां वहन्तं ।  
		भुवि निजकुलसारं स्तौमि योगीन्द्रगम्यम् ॥ ८३-१४ ॥  
शोक्कशोकावलीलामति हि कलयति प्राणदेहाभिलाषं ।  
	हाकिन्याः प्राणनाथो भवशमनकरो हीरकास्रग्धरो वा ।  
सोऽसौ भ्रूपद्मसारे रचयित कलिकां चित्तदीपस्य नित्यां ।  
	तस्य श्रीपादपद्मं गुणगणयजितं पूजितं स्तौमि भाले ॥ ८३-१५ ॥  
मेरुशृङ्गनिकेतनैकवसनं गोलोकसंसेवितं ।  
	यज्ञानन्दनिषेवितं परिशवं योगीन्द्रचित्तस्थलम् ।  
हालापाननिराकुलं पशुसमां सामोदनाचर्वणां ।  
	वन्दे नन्दिमहादिभैरववरैर्वन्द्यं जगत्कारणम् ॥ ८३-१६ ॥  
मायापथच्छलकलाकपिलापतिस्त्वं ।  
		त्वं भूरविपतिरूपापतिरेकचक्रः ।  
आपोऽनलत्वमखिले गगनप्रकाशा-- ।  
		वायुस्थमावसिमुखं शरणं प्रपद्ये ॥ ८३-१७ ॥  
वाञ्छाकल्पद्रुमतलगतं हेमसिंहासनस्थं ।  
		श्रीहाकिन्या रमणनिरतं कामकेलिप्रकाशम् ।  
मायामोहं क्षयमतिसुखं विन्ध्यशैलाग्रसंस्थं  
		वन्दे नाथं हरपरशिवं रूपजालप्रकाशम् ॥ ८३-१८ ॥  
पठेद् यः स्तोत्रार्थं भवति स सुखी योगनिपुणः ।  
	क्षुधातृष्णानाशः श्रवणधृतयशोवासिसरसः ।  
स योगीन्द्रो मासादतिशयपरानन्दघटकः  
	परीतः प्राणाख्ये रचयति सुधासिन्धुसुरसम् ॥ ८३-१९ ॥  
एतत् स्तोत्रं पठेद्विद्वान् ध्यानन्याससमन्वितम् ।  
शुक्लं रक्तं तथा पीतं नीलं कृष्णं विभाव्य च ॥ ८३-२० ॥  
कालचतुष्टये नित्यं पठित्वा सिद्धिमाप्नुयात् ।  
आकाशे भूतले नाथ पाताले विघ्नकोटयः ॥ ८३-२१ ॥  
योगिनां पठनादेव नश्यन्ति तत्क्षणादिह ।  
सर्वत्र गामी स भवेदतिभाग्यफलोदयम् ॥ ८३-२२ ॥  
महापापहरं स्तोत्रं हाकिनीहृदयोद्भवम् ।  
सदाशिवप्रियं योगसिद्धिदं देवसेवितम् ॥ ८३-२३ ॥  
सहस्रवारपाठेन पुरश्चर्याफलं लभेत् ।  
पठित्वा स्तोत्रराजं तु श्मशाने निर्जने वने ॥ ८३-२४ ॥  
अन्तरीक्षेऽथवा नाथ योगी स्यादमरो महान् ।  
अस्य प्रपठनाद्वाग्मी ज्ञानवान् विजितेन्द्रियः ॥ ८३-२५ ॥  
ध्यानात्मा सम्भवेत् क्षिप्रं परिवारगणैः सह ।  
प्रातःकाले निशायां तु मध्याह्ने शेषकालके ॥ ८३-२६ ॥  
प्रपठेत् स्तोत्रसारं तु भावात्मा साधकोत्तमः ।  
अनायासेन भ्रूपद्मे स्थिरो भवति निश्चितम् ॥ ८३-२७ ॥  
श्रीगुरोश्चरणाम्भोजं हृदये ध्याननिर्णयम् ।  
यो ध्यात्वा पठ्यते स्तोत्रं स भवेत् कल्पपादपः ॥ ८३-२८ ॥  
इदानीं कथये नाथ कवचं पटलान्तरे ॥ ८३-२९ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे भैरवीभैरवसंवादे   
हाकिनीपरनाथस्तोत्रविन्यासो नाम त्र्यशीतितमः पटलः ॥ ८३ ॥  
  
  
अथ चतुरशीतितमः पटलः  
  
श्रीआनन्दभैरव उवाच  
अथादौ कथयानन्दभैरवि प्राणवल्लभे ।  
कवचं हाकिनीदेव्याः परमानन्दवर्धनम् ॥ ८४-१ ॥  
हेतुयुक्तं श्रद्धया मे करुणासागरस्थिते ।   
शीघ्रं विरचयानन्द कवचं सारमङ्गलम्  ॥ ८४-२ ॥  
श्रीआनन्दभैरवी उवाच  
आदौ शृणु महावीर परमानन्दसागर ।   
कवचं हाकिनीदेव्याः संसारार्णवतारकम् ॥ ८४-३ ॥  
यस्य स्मरणमात्रेण योगी योगस्थिरो भवेत् ।   
अन्तरिक्षे च भूलोके पाताले ये चराचराः  ॥ ८४-४ ॥  
स्तम्भिता वेपमानाः स्युवीद्याज्ञानादिपाठतः ।   
कवचध्वनिमात्रेण भूतप्रेतपिशाचकाः  ॥ ८४-५ ॥  
विद्रवन्ति भयार्ता वै कालरुद्रप्रभावतः ।   
यथाऽलोको वह्निमध्ये स्थिरो भवति निश्चितम् ॥ ८४-६ ॥  
ॐ अस्याः श्रीहाकिनीदेव्याः सानन्दसारमङ्गलस्य महाकवचस्य सदाशिव ऋषि-- र्गायत्रीच्छन्दः   
श्रीहाकिनीपरदेवता क्लीं बीजं स्वाहा शक्तिः सिद्धलक्ष्मी-- मूलकीलकं देहान्तर्गत   
महाकामसिद्ध्यर्थे जपे विनियोगः ।  
ॐ पातु शीर्षचक्रं मे क्लीं पातु भालमण्डलम्  ।  
 स्वमूलं पातु मे नित्यं लोचनत्रितयं मम   ॥ ८४-६ ॥  
 गण्डयुग्मं सदा पातु वाग्भवाद्या मनोरमा  ।  
 श्रीं ह्रीं पातु कर्णयुग्मं हाकिनी परदेवता   ॥ ८४-७ ॥  
महाविद्या सदा पातु ममोष्ठाधरसम्पुटम् ।   
दन्तावलियुगं पातु ह्रीं श्रीं स्वाहा परेश्वरी  ॥ ८४-९ ॥  
क्लीं ह्रीं श्रीं हाकिनीदेवी स्वाहा पातु रसप्रियाम् ।   
सृक्कनीं पातु सततं शक्तिः कामवरा मधुः  ॥ ८४-१० ॥  
स्वाहा पातु शिखा शक्तिर्भ्रूमध्यं पातु सर्वदा ।   
हाकिनी मण्डलं पातु परानाथेश्वरी परा  ॥ ८४-११ ॥  
सुन्दरी सर्वदा पातु द्विदलं कामसुन्दरी ।  
अमृताख्या सदा पातु भ्रूप्रकाशस्थलं मम  ॥ ८४-१२ ॥  
वह्निज्वाला सदा पातु भ्रूश्मशानस्थलं मम ।   
सुरभी पातु मायास्त्रं स्वाहा मे भ्रूगतच्छदम्  ॥ ८४-१३ ॥  
त्रिकोणं पातु कामाख्या हाकिनी परमेश्वरी ।   
त्रिपुरा सुन्दरी पातु द्विषट्कोणं सदा मम  ॥ ८४-१४ ॥  
हिङ्गुलादेश्वरी पातु षट्कोणबिन्दुमण्डलम् ।   
सप्तभूबिम्बमापातु भूतलान्तःप्रकाशिनी  ॥ ८४-१५ ॥  
महाशतदलं पातु शतकोटिमरुप्रिया ।   
गुरुविद्यामयी पातु वाणी मे मत्तगामिनी  ॥ ८४-१६ ॥  
चतुर्द्वारं सर्वचक्रं पातु मे परमेश्वरी ।   
अत्यन्तदुःखहन्त्री मे मनश्चक्रं सदाऽवतु  ॥ ८४-१७ ॥  
शब्दब्रह्ममयी पातु चन्द्रमण्डलमेव मे ।   
अकालतारिणी दुर्गा सर्गस्थित्यन्तकारिणी  ॥ ८४-१८ ॥  
महापुरुषसंस्थानं हाकिनी मण्डलं मम ।   
पातु वर्णमयी तारा चन्द्रार्धं मे सुरेश्वरी  ॥ ८४-१९ ॥  
उन्मनीनगरं पातु वह्निकुण्डनिवासिनी ।   
मदिरा पातु सततं भालं विषहरा मम  ॥ ८४-२० ॥  
धर्मदा ज्ञानदा पातु धर्मज्ञानपदं मम ।   
तालपत्नीश्वरी पातु अमृतानन्दकारिणी  ॥ ८४-२१ ॥  
वैराग्यनिकरं पातु बिन्दुस्थानं महाबला ।   
त्रितारी कूटशक्तिर्मे सदा पातु विशुद्धकम्  ॥ ८४-२२ ॥  
शाकिनीशं सदा पातु शाकिनी कुलभैरवी ।   
सप्तद्वीपेश्वरी पातु मम षोडशपङ्कजम्  ॥ ८४-२३ ॥  
शाकिनी भैरवी पातु चण्डदुर्गा सरस्वती ।   
कुमारी कुलजा लक्ष्मीः सिद्धार्थं मे सदाऽवतु  ॥ ८४-२४ ॥  
हृदयं पातु सततं शाकिनी परमेश्वरी ।   
बीजरूपा सदा देवी महामहिषघातिनी  ॥ ८४-२५ ॥  
उदरं पातु सततं योगिनीकोटिभिः सह ।   
उमा महेश्वरी पातु प्रचण्डा मम पृष्ठकम्  ॥ ८४-२६ ॥  
चामुण्डा भैरवी बाला पार्श्वयुग्मं सदाऽवतु ।   
परमा चेश्वरी पातु देवमाता स्तनद्वयम्  ॥ ८४-२७ ॥  
सौभाग्यहाकिनी देवी पायात्तु यक्षसः प्रियम् ।   
आद्या देवी शिखारूपा भुजयुग्मं सदाऽवतु  ॥ ८४-२८ ॥  
सर्वापराधहर्त्री मे कामविद्या दशच्छदम् ।   
मणिपूरं सदा पातु दशवर्णात्मिका शिवा  ॥ ८४-२९ ॥  
नाभिचक्रं सदा पातु लाकिनी पद्मवासिनी ।   
नित्यदेशदलं पातु पार्वती वेदपालिनी  ॥ ८४-३० ॥  
महारुद्रेश्वरी पातु पीठरूपं मणिं मम ।   
तेजोमण्डलमापातु रुद्राणी शूलधारिणी  ॥ ८४-३१ ॥  
अभया सर्वदा पातु योगविद्या नितम्बकम् ।   
नितम्बाधारचक्रं मे पातु शैलं नितम्बिनीं  ॥ ८४-३२ ॥  
तरुणी मन्त्रजालस्था वैष्णवी लिङ्गमण्डलम् ।   
सदा पातु हाकिनीशा महाविष्णुस्थलं मम  ॥ ८४-३३ ॥  
वैष्णवी ललिता माया रमादेवी कटिं मम ।   
स्वाधिष्ठानं सदा पातु गुह्यरूपा सरस्वती  ॥ ८४-३४ ॥  
भवानी भगवत्पत्नी श्मशानकालिका गुदम् ।   
पातु मे रणमातङ्गी राकिनी कुलमण्डलम्  ॥ ८४-३५ ॥  
व्यक्ताव्यक्तस्वरूपा मे मूलाधारं सदाऽवतु ।   
चतुर्दलं चतुर्वर्णं पातु मे ज्ञानकुण्डली  ॥ ८४-३६ ॥  
तपस्विनी सदा पातु पावनी मूलमावतु ।   
रतिका घटिका वेश्या धरिणी कामसुन्दरी  ॥ ८४-३७ ॥  
वह्निकान्ता सदा पातु ममोरूयुगलं सदा ।   
उल्कामुखी क्षेत्रसिद्धा जङ्घायुग्मं सदाऽवतु  ॥ ८४-३८ ॥  
बालामुखी पातु सम्पत्प्रदा श्रीकुलभैरवी ।   
पादाम्बुजद्वयं पातु सर्वाङ्गं परहाकिनी  ॥ ८४-३९ ॥  
मदना मेदिनी धन्या चामुण्डा मुण्डमालिनी ।   
रमा कामकला ज्येष्ठा तथाज्ञा रतिसुन्दरी  ॥ ८४-४० ॥  
मनोयोगा सदा पातु निर्मला विमलामला  ।   
काञ्चनी बगला रात्रिः पञ्चमी रतिसुन्दरी  ॥ ८४-४१ ॥  
सर्वत्र सर्वदा पातु योगाद्या प्रेमकातरा ।   
पर्वते विपिने शून्ये रणे घोरतरे भवे  ॥ ८४-४२ ॥  
श्मशानवासिनी पातु सर्ववाहनवाहना ।   
सर्वास्त्रधारिणी पातु पञ्चमी पञ्चमप्रिया  ॥ ८४-४३ ॥  
चतुर्भुजा सदा पातु हाकिनी देहदेवता ।   
सहस्रायुतकोटीन्दुवदना परमेश्वरी  ॥ ८४-४४ ॥  
योगिनीभिः सदा पातु सर्वदेशे तु सर्वदा ।   
अनन्ता सर्वदा पातु महाविघ्नविनाशिनी  ॥ ८४-४५ ॥  
जले चानलगर्ते वा व्याधिभीतौ रिपोर्भये ।   
व्याघ्रभीतौ चौरभीतौ महोन्मादभयादिषु  ॥ ८४-४६ ॥  
ग्रहभीतौ देवभीतौ दानवाद्रिभयेषु च ।   
अभया निर्भया भीतिहारिणी भयनाशिनी  ॥ ८४-४७ ॥  
महाभीमा भद्रकाली भैरवी मारकामला ।   
महाभूतेश्वरी माता जगद्धात्री सदाऽवतु  ॥ ८४-४८ ॥  
सर्वदेशे सर्वपीठे मातृका पातु नित्यशः ।   
इत्येतत् कवचं सर्वसिद्धिदं दुःखनाशनम्  ॥ ८४-४९ ॥  
कथितं तव यत्नेन महाकाल प्रभो ! हर ।   
यः पठेत् प्रातरुत्थाय कवचं देवदुर्लभम्  ॥ ८४-५० ॥  
स भवेत् कालजेताऽपि स देवो न तु मानुषः ।   
ध्यानात्मा साधकः श्रीमान् परमात्मा भवेत् स्वयम् ॥ ८४-५१ ॥  
आज्ञापद्मे स्थिरो भूत्वा नित्यो भवति निश्चितम् ।   
अकालमृत्युहरणं संसारार्णवतारणम्  ॥ ८४-५२ ॥  
कवचं देवदेवेश चानन्दसारमङ्गलम् ।   
यः पठेदतिभक्त्या च जीवन्मुक्तो भवेद् ध्रुवम्  ॥ ८४-५३ ॥  
चतुवीधा मुक्तिमाला तद्गले संस्थिरा ध्रुवम् ।   
भवन्ति योगमुख्यानां गुरुर्वेदान्तपारगः ॥ ८४-५४ ॥  
सर्वशास्त्रार्थवेत्ता स्याद् यामलार्थज्ञ ईश्वरः ।   
शान्तिं विद्यां प्रतिष्ठाञ्च निवृत्तिं प्राप्य निर्मलः ॥ ८४-५५ ॥  
योगात्मा चेश्वरत्वं हि प्राप्नोति नात्र संशयः ।   
कुजे वा शनिवारे वा सङ्क्रान्त्यां रविवासरे  ॥ ८४-५६ ॥  
अमावास्यसु रिक्तायां धारयेत् कवचं शुभम् ।   
पुरुषो दक्षिणे हस्ते वामा वामभुजे तथा  ॥ ८४-५७ ॥  
सर्वसिद्धिमवाप्नोति यद्यन्मनसि वर्तते ।   
गोरोचनाकुङ्कुमेन चालक्तेन विलिख्य च  ॥ ८४-५८ ॥  
अवश्यं सिद्धिमाप्नोति हाकिनीयोगजापतः  ॥ ८४-५९ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे भैरवीभैरवसंवादे   
हाकिनीकवचं नाम चतुरशीतितमः पटलः ॥ ८४ ॥  
  
  
अथ पञ्चाशीतितमः पटलः  
  
  
श्रीआनन्दभैरवी उवाच  
वरानने वरारोहे सर्वज्ञाननिदानदे	।   
आनन्दहृदयोल्लासे परमानन्दवधीनि	 ॥ ८५-१ ॥  
कथितं कवचं पुण्यं रहस्यं चातिदुर्लभम्	।   
न चोक्तं ज्ञानगम्यं तु महाजालनिसेवितम्	 ॥ ८५-२ ॥  
परनाथस्य कवचं सार्वज्ञज्ञानसिद्धिदम्	।   
इदानीं वद मे यत्नादानन्दकुलभैरवी	 ॥ ८५-३ ॥  
श्रीआनन्दभैरवी उवाच  
श्रूयतां योगिनीनाथ योगविद्यापते प्रभो	।   
परनाथस्य कवचं ज्ञानगम्यं पुरातनम्	 ॥ ८५-४ ॥  
अतिगोप्यं योगसारं सर्वतन्त्रेषु दुर्लभम्	।   
इदानीं नाथ यत्नेन कथयामि परं पदम्	 ॥ ८५-५ ॥  
अस्य श्रीपरनाथमहाकवचस्य सदाशिव ऋषिः परमात्मा देवता ह्सौः बीजं ज्ञानशक्तिरानन्दं   
कीलकं सर्वाभीष्टसिद्ध्यर्थे विनियोगः ।  
ॐङ्कारं वेदबीजं मे सदा पातु शिरोधनम् ।  
ह्सौः महाप्रेतराजः कपालं पातु सर्वदा ॥ ८५-६ ॥  
हाकिनीशः सहायाख्यः कामकेशगुणानि मे ।  
वाराणसीपुरः पातु भ्रूमध्यपरदेवता ॥ ८५-७ ॥  
षं रं शं वं सदा पातु हं क्षं पातु भुरवोर्दलम् ।  
बाणलिङ्गं सदा पातु भ्रूपद्मयुवती मम ॥ ८५-८ ॥  
कालानलः सदा पातु द्विदलस्थं परात्परम् ।  
भ्रूगह्वरं सदानन्दं पातु त्रिपुरभैरवः ॥ ८५-९ ॥  
अनाथलिङ्गः सर्वेशः पातु मे लोचनत्रयम् ।  
अभयो मङ्गलः पातु ध्रुवाख्ये लोलजिह्विकाम् ॥ ८५-१० ॥  
पञ्चाननः सदा पातु वदनं कामसुन्दरः ।  
उन्मत्तभैरवेन्द्रोऽथ गण्डयुग्मं सदावतु ॥ ८५-११ ॥  
हिरण्याख्यः सदा पातु दन्ताग्रालिं श्मशानगः ।  
महादेवः सदा पातु महाकाशः श्रुती मम ॥ ८५-१२ ॥  
विकटाख्यो मञ्जुघोषः सदा पातु हनुस्थलम् ।  
प्रणवात्मा सदा पातु कण्ठं मे नीलकण्ठभृत् ॥ ८५-१३ ॥  
अपराजितः शुक्लवर्णः सदा पातु महामला ।  
गलदेशं महाकाशं त्रिपुरा परमेश्वरी ॥ ८५-१४ ॥  
मृत्युञ्जयश्च घोराख्यो विशुद्धं सर्वदाऽवतु ।  
स्वरानीश्वरसंयुक्तान् योगीशः सर्वदाऽवतु ॥ ८५-१५ ॥  
वामदेवः सदा पातु हृदयं परमेश्वरः ।  
ईश्वरः सर्वदा पातु परदेवः सदाशिवः ॥ ८५-१६ ॥  
अट्टहासः सदा पातु योगिनीकोटिभिः सह ।  
अकालचक्रः सर्वज्ञश्चावधूतेश्वरो भुजौ ॥ ८५-१७ ॥  
महाकालः सदा पातु भेरुण्डापतिरीश्वरः ।  
पार्श्वदेशं सदा पातु काकिनीपरवल्लभः ॥ ८५-१८ ॥  
अच्युतेशः सदा पातु कुक्षियुग्मं सदा मम ।  
अथर्वेशः सदानन्दः पातु पृष्ठं सुरेश्वरः ॥ ८५-१९ ॥  
तपिनीपतिरीशानो वीरभद्रो यतीश्वरः ।  
नाभिमण्डलमापातु ममोदरमुमापतिः ॥ ८५-२० ॥  
घर्घरः पातु सततं रुद्रं राकिणिवल्लभम् ।  
जटाजूटधरः पातु रुद्राणीं रौद्रदेवताम् ॥ ८५-२१ ॥  
नितम्बं पातु योगेन्द्रः प्रभाद्यो मे कटिस्थलम् ।  
स्वाधिष्ठानं सदा पातु षड्दलान्तः प्रकाशकः ॥ ८५-२२ ॥  
अभयः सर्वदा पातु भर्गः पातु चतुर्दलम् ।  
तरुणीशः सदा पातु कुण्डलीं डाकिनीपदम् ॥ ८५-२३ ॥  
गुदरन्ध्रं सदा पातु पार्वतीपिरयवल्लभः ।  
यज्ञनाथः सदा पातु ऊरुयुग्मं स्वमन्त्रवित् ॥ ८५-२४ ॥  
जङ्घायुगं सदा पातु धर्मलक्ष्मीश्वरः प्रभुः ।  
महाकालः पातु पादतलयुग्मं महीश्वरः ॥ ८५-२५ ॥  
सर्वाङ्गं वरदः पातु वटुकः श्रीसदाशिवः ।  
महारुद्रः श्रीपतीशः सदा उग्रः प्रपातु माम् ॥ ८५-२६ ॥  
रणे द्यूते विवादे च शून्यागारे महाभये ।  
पाताले पर्वतेऽरण्ये पातु वाग्वादिनीश्वरः ॥ ८५-२७ ॥  
घण्टेश्वरः शङ्खनादो मुरारीशः प्रपातु माम् ।  
परमानन्ददः पातु हितार्थी पथि पातु माम् ॥ ८५-२८ ॥  
महाविद्यापतिः पातु प्रेतराजः प्रपातु माम् ।  
पुत्रं मित्रं कलत्रं मे बन्धुं स्वजनमेव च ॥ ८५-२९ ॥  
सर्वाघारः सदा पातु लिङ्गरूपी महेश्वरः ।  
परमात्मा सदा पातु गुह्यदेशस्थदेवताम् ॥ ८५-३० ॥  
परिवारान्वितः पातु महाचन्द्रः सदाऽवतु ।  
मारणोच्चाटने स्तम्भे विद्वेषे पातु मोहनः ॥ ८५-३१ ॥  
मोहने द्रावणे स्थैर्ये वश्ये शान्तौ सदाशिवः ।  
परनाथो गुरुः पातु पारिजातवनाश्रयः ॥ ८५-३२ ॥  
सर्वभुक् कालरुद्रो मे सर्वत्र परिपातु माम् ।  
इत्येतत् कथितं सर्वसिद्धिदं कवचं शुभम् ॥ ८५-३३ ॥  
परनाथस्य देवस्य सार्वज्ञज्ञानसिद्धिदम् ।  
कवचं दुर्लभं लोके सर्वतन्त्रेषु गोपितम् ॥ ८५-३४ ॥  
यामले देवदेवेश प्रकाशितमहनीशम् ।  
यः पठेदेकवारं तु स रुद्रो नात्र संशयः ॥ ८५-३५ ॥  
कीतीश्रीकान्तिमेधायुर्बृंहितो भवति ध्रुवम् ।  
अस्य स्मरणमात्रेण राजत्वं योगिनां पतिः ॥ ८५-३६ ॥  
भवेत् कामक्रोधजेता मृत्युजेता महाकविः ।  
तस्यासाध्यं त्रिभुवने न किञ्चिदपि वर्तते ॥ ८५-३७ ॥  
यः कण्ठे मस्तके वापि धारयेत् कवचं शुभम् ।  
रक्तेन चन्दनेनापि कुङ्कुमेनापि वा लिखेत् ॥ ८५-३८ ॥  
स भवेद् वीरपुत्रश्च महापातककोटिहा ।  
अनायासेन देवेश योगसिद्धिमवाप्नुयात् ॥ ८५-३९ ॥  
शतमष्टोत्तरं जप्त्वा पुरश्चर्याफलं लभेत् ॥ ८५-४० ॥  
  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे परशिवकवचपाठो नाम पञ्चाशीतितमः पटलः ॥ ८५ ॥  
  
  
अथ षडशीतितमः पटलः   
  
  
श्रीआनन्दभैरवी उवाच   
आनन्दार्णवमध्यभावघटितश्रौतप्रवाहोज्ज्वले ।  
कान्ते दत्तसुशान्तिदे यमदमाह्लादैकशक्तिप्रभे ।  
स्नेहानन्दकटाक्षदिव्यकृपया शीघ्रं वदस्वाद्भुतं ।  
हाकिन्याः शुभनाम सुन्दरसहस्राष्टोत्तरं श्रीगुरोः ॥ ८६-१ ॥  
श्री आनन्दभैरवी उवाच   
साक्षात्ते कथयामि नाथ सकलं पुण्यं पवित्रं गुरो ।  
नाम्नां शक्तिसहस्रनाम भविकं ज्ञानादि चाष्टोत्तरम् ।  
योगीन्द्रैर्जयकाङ्क्षिभिः प्रियकलाप्रेमाभिलाषाचीतैः ।  
सेव्यं पाठ्यमतीव गोप्यमखिले शीघ्रं पठस्व प्रभो ॥ ८६-२ ॥  
अस्य श्रीपरनाथमहाशक्तिहाकिनीपरमेश्वरीदेव्यष्टोत्तरसहस्रनाम्नः स्तोत्रस्य सदाशिव ऋषिः   
गायत्रीच्छन्दः श्रीपरमेश्वरीहाकिनीमहाशक्तिर्देवता क्लीं ।  
बीजं स्वाहा शक्तिः सिद्धलक्ष्मीमूलकीलकं देहान्तर्गत-- ।  
महाकायज्ञानसिद्ध्यर्थे जपे विनियोगः ।  
ॐ हाकिनी वसुधा लक्ष्मी परमात्मकला परा ।  
परप्रिया परातीता परमा परमप्रिया ॥ ८६-३ ॥  
परेश्वरी परप्रेमा परब्रह्मस्वरूपिणी ।  
परन्तपा परानन्दा परनाथनिसेविनी ॥ ८६-४ ॥  
पराकाशस्थिता पारा पारापारनिरूपिणी ।  
पराकाङ्क्ष्या पराशक्तिः पुरातनतनुः प्रभा ॥ ८६-५ ॥  
पञ्चाननप्रिया पूर्वा परदारा परादरा ।  
परदेशगता नाथा परमाह्लादवधीनी ॥ ८६-६ ॥  
पार्वती परकुलाख्या पराञ्जनसुलोचना ।  
परम्ब्रह्मप्रिया माया परम्ब्रह्मप्रकाशिनी ॥ ८६-७ ॥  
परम्ब्रह्मज्ञानगम्या परम्ब्रह्मेश्वरप्रिमया ।  
पूर्वातीता परातीता अपारमहिमस्थिता ॥ ८६-८ ॥  
अपारसागरोद्धारा अपारदुस्तरोद्धरा ।  
परानलशिखाकारा परभ्रूमध्यवासिनी ॥ ८६-९ ॥  
परश्रेष्ठा परक्षेत्रवासिनी परमालिनी ।  
पर्वतेश्वरकन्या च पराग्निकोटिसम्भवा ॥ ८६-१० ॥  
परच्छाया परच्छत्रा परच्छिद्रविनिर्गता ।  
परदेवगतिः प्रेमा पञ्चचूडामणिप्रभा ॥ ८६-११ ॥  
पञ्चमी पशुनाथेशी त्रिपञ्चा पञ्चसुन्दरी ।  
पारिजातवनस्था च पारिजातस्रजप्रिया ॥ ८६-१२ ॥  
परापरविभेदा च परलोकविमुक्तिदा ।  
परतापानलाकारा परस्त्री परजापिनी ॥ ८६-१३ ॥  
परास्त्रधारिणी पूरवासिनी परमेश्वरी ।  
प्रेमोल्लासकरी प्रेमसन्तानभक्तिदायिनी ॥ ८६-१४ ॥  
परशब्दप्रिया पौरा परामर्षणकारिणी ।  
प्रसन्ना परयन्त्रस्था प्रसन्ना पद्ममालिनी ॥ ८६-१५ ॥  
प्रियंवदा परत्राप्ता परधान्यार्थवधीनी ।  
परभूमिरता पीता परकातरपूजिता ॥ ८६-१६ ॥  
परास्यवाक्यविनता पुरुषस्था पुरञ्जना ।  
प्रौढा मेयहरा प्रीतिवर्धनी प्रियवधीनी ॥ ८६-१७ ॥  
प्रपञ्चदुःखहन्त्री च प्रपञ्चसारनिर्गता ।  
पुराणनिर्गता पीना पीनस्तनभवोज्ज्वला ॥ ८६-१८ ॥  
पट्टवस्त्रपरीधाना पट्टसूत्रप्रचालिनी ।  
परद्रव्यप्रदा प्रीता परश्रद्धा परान्तरा ॥ ८६-१९ ॥  
पावनीया परक्षुब्धा परसारविनाशिनी ।  
परमेव निगूढार्थतत्त्वचिन्ताप्रकाशिनी ॥ ८६-२० ॥  
प्रचुरार्थप्रदा पृथ्वी पद्मपत्रद्वयस्थिता ।  
प्रसन्नहृदयानन्दा प्रसन्नासनसंस्थिता ॥ ८६-२१ ॥  
प्रसन्नरत्नमालाढ्या प्रसन्नवनमालिनी ।  
प्रसन्नकरुणानन्दा प्रसन्नहृदयस्थिता ॥ ८६-२२ ॥  
पराभासरता पूर्वपश्चिमोत्तरदक्षिणा ।  
पवनस्था पानरता पवनाधारविग्रहा ॥ ८६-२३ ॥  
प्रभुप्रिया प्रभुरता प्रभुभक्तिप्रदायिनी ।  
परतृष्णावधीनी च प्रचया परजन्मदा ॥ ८६-२४ ॥  
परजन्मनिरस्ता च परसञ्चारकारिणी ।  
परजाता पारिजाता पवित्रा पुण्यवधीनी ॥ ८६-२५ ॥  
पापहर्त्री पापकोटिनाशिनी परमोक्षदा ।  
परमाणुरता सूक्ष्मा परमाणुविभञ्जिनी ॥ ८६-२६ ॥  
परमाणुस्थूलकरी परात्परतरा पथा ।  
पूषणः प्रियकर्त्री च पूषणा पोषणत्रया ॥ ८६-२७ ॥  
भूपपाला पाशहस्ता प्रचण्डा प्राणरक्षिणी ।  
पयःशिलाऽपूपभक्षा पीयूषपानतत्परा ॥ ८६-२८ ॥  
पीयूषतृप्तदेहा च पीयूषमथनक्रिया ।  
पीयूषसागरोद्भूता पीयूषस्निग्धदोहिनी ॥ ८६-२९ ॥  
पीयूषनिर्मलाकारा पीयूषघनविग्रहा ।  
प्राणापानसमानादिपवनस्तम्भनप्रिया ॥ ८६-३० ॥  
पवनांशप्रभाकारा प्रेमोद्गतस्वभक्तिदा ।  
पाषाणतनुसंस्था च पाषाणचित्तविग्रहा ॥ ८६-३१ ॥  
पश्चिमानन्दनिरता पश्चिमा पश्चिमप्रिया ।  
प्रभाकारतनूग्रा च प्रभाकरमुखी प्रभा ॥ ८६-३२ ॥  
सुप्रभा प्रान्तरस्था च प्रेयत्वसाधनप्रिया ।  
अस्थिता पामसी पूर्वनाथपूजितपादुका ॥ ८६-३३ ॥  
पादुकामन्त्रसिद्धा च पादुकामन्त्रजापिनी ।  
पादुकामङ्गलस्था च पादुकाम्भोजराजिनी ॥ ८६-३४ ॥  
प्रभाभारुणकोटिस्था प्रचण्डसूर्यकोटिगा ।  
पालयन्ती त्रिलोकानां परमा परहाकिनी ॥ ८६-३५ ॥  
परावरानना प्रज्ञा प्रान्तरान्तःप्रसिद्धिदा ।  
पारिजातवनोन्मादा परमोन्मादरागिणी ॥ ८६-३६ ॥  
परमाह्लादमोदा च परमाकाशवाहिनी ।  
परमाकाशदेवी च प्रथात्रिपुरसुन्दरी ॥ ८६-३७ ॥  
प्रतिकूलकरी प्राणानुकूलपरिकारिणी ।  
प्राणरुद्रेश्वरप्रीता प्रचण्डगणनायिका ॥ ८६-३८ ॥  
पोष्ट्री पौत्रादिरक्षत्री पुण्ड्र्का पञ्चचामरा ।  
परयोषा परप्राया परसन्तानरक्षका ॥ ८६-३९ ॥  
परयोगिरता पाशपशुपाशविमोहिनी ।  
पशुपाशप्रदा पूज्या प्रसादगुणदायिनी ॥ ८६-४० ॥  
प्रह्लादस्था प्रफुल्लाब्जमुखी परमसुन्दरी ।  
पररामा परारामा पार्वणी पार्वणप्रिया ॥ ८६-४१ ॥  
प्रियङ्करी पूर्वमाता पालनाख्या परासरा ।  
पराशरसुभाग्यस्था परकान्तिनितम्बिनी ॥ ८६-४२ ॥  
परश्मशानगम्या च प्रियचन्द्रमुखीपला ।  
पलसानकरी प्लक्षा प्लवङ्गगणपूजिता ॥ ८६-४३ ॥  
प्लक्षस्था पल्लवस्था च पङ्केरुहमुखी पटा ।  
पटाकारस्थिता पाठ्या पवित्रलोकदायिनी ॥ ८६-४४ ॥  
पवित्रमन्त्रजाप्यस्था पवित्रस्थानवासिनी ।  
पवित्रालङ्कृताङ्गी च पवित्रदेहधारिणी ॥ ८६-४५ ॥  
त्रिपुरा परमैश्वर्यपूजिता सर्वपूजिता ।  
पललप्रियहृद्या च पलालचर्वणप्रिया ॥ ८६-४६ ॥  
परगोगणगोप्या च प्रभुस्त्रीरौद्रतैजसी ।  
प्रफुल्लाम्भोजवदना प्रफुल्लपद्ममालिनी ॥ ८६-४७ ॥  
पुष्पप्रिया पुष्पकुला कुलपुष्पप्रियाकुला ।  
पुष्पस्था पुष्पसङ्काशा पुष्पकोमलविग्रहा ॥ ८६-४८ ॥  
पौष्पी पानरता पुष्पमधुपानरता प्रचा ।  
प्रतीची प्रचयाह्लादो प्राचनाख्या च प्राञ्चिका ॥ ८६-४९ ॥  
परोदरे गुणानन्दा परौदार्यगुणप्रिया ।  
पारा कोटिध्वनिरता पद्मसूत्रप्रबोधिनी ॥ ८६-५० ॥  
प्रियप्रबोधनिरता प्रचण्डनादमोहिनी ।  
पीवरा पीवरग्रन्थिप्रभेदा प्रलयापहा ॥ ८६-५१ ॥  
प्रलया प्रलयानन्दा प्रलयस्था प्रयोगिनी ।  
प्रयोगकुशला पक्षा पक्षभेदप्रकाशिनी ॥ ८६-५२ ॥  
एकपक्षा द्विपक्षा च पञ्चपक्षप्रसिद्धिदा ।  
पलाशकुसुमानन्दा पलाशपुष्पमालिनी ॥ ८६-५३ ॥  
पलाशपुष्पहोमस्था पलाशच्छदसंस्थिता ।  
पात्रपक्षा पीतवस्त्रा पीतवर्णप्रकाशिनी ॥ ८६-५४ ॥  
निपीतकालकूटी च पीतसंसारसागरा ।  
पद्मपत्रजलस्था च पद्मपत्रनिवासिनी ॥ ८६-५५ ॥  
पद्ममाला पापहरा पट्टाम्बरधरा परा ।  
परनिर्वाणदात्री च पराशा परशासना ॥ ८६-५६ ॥  
अप्रियविनिहन्त्री च परसंस्कारपालिनी ।  
प्रतिष्ठा पूजिता सिद्धा प्रसिद्धप्रभुवादिनी ॥ ८६-५७ ॥  
प्रयाससिद्धिदा क्षुब्धा प्रपञ्चगुणनाशिनी ।  
प्रणिपत्या प्राणिशिष्या प्रतिष्ठिततनूप्रिया ॥ ८६-५८ ॥  
अप्रतिष्ठा निहन्त्री च पादपद्मद्वयान्विता ।  
पादाम्बुजप्रेमभक्तिपूज्यप्राणप्रदायिनी ॥ ८६-५९ ॥  
पैशाची च प्रक्षपिता पितृश्रद्धा पितामही ।  
प्रपितामहपूज्या च पितृलोकस्वधापरा ॥ ८६-६० ॥  
पुनर्भवा पुनर्जीवा पौनःपुन्यगतिस्थिता ।  
प्रधानबलिभक्षादिसुप्रिया प्रियसाक्षिणी ॥ ८६-६१ ॥  
पतङ्गकोटिजीवाख्या पावकस्था च पावनी ।  
परज्ञानार्थदात्री च परतन्त्रार्थसाधिनी ॥ ८६-६२ ॥  
प्रत्यग्ज्योतिः स्वरूपा च प्रथमाप्रथमारुणा ।  
प्रातःसन्ध्या पार्थसन्ध्या परसन्ध्यास्वरूपिणी ॥ ८६-६३ ॥  
प्रधानवरदा प्राणज्ञाननिर्णयकारिणी ।  
प्रभञ्जना प्राञ्जनेशी प्रयोगोद्रेककारिणी ॥ ८६-६४ ॥  
प्रफुल्लपददात्री च प्रसमाया पुरोदया ।  
पर्वतप्राणरक्षत्री पर्वताधारसाक्षिणी ॥ ८६-६५ ॥  
पर्वतप्राणशोभा च पर्वतच्छत्रकारिणी ।  
पर्वता ज्ञानहर्त्री च प्रलयोदयसाक्षिणी ॥ ८६-६६ ॥  
प्रारब्धजननी काली प्रद्युम्नजननी सुरा ।  
प्राक्सुरेश्वरपत्नी च परवीरकुलापहा ॥ ८६-६७ ॥  
परवीरनियन्त्री च परप्रणवमालिनी ।  
प्रणवेशी प्रणवगा प्रणवाद्याक्षरप्रिया ॥ ८६-६८ ॥  
प्रणवार्णजपप्रीता प्राणमृत्युञ्जयप्रदा ।  
प्रणवालङ्कृता व्यूढा पशुभक्षणतर्पणा ॥ ८६-६९ ॥  
पशुदोषहरा पाशुपतास्त्रकोटिधारिणी ।  
प्रवेशिनी प्रवेशाख्या पद्मपत्रत्रिलोचना ॥ ८६-७० ॥  
पशुमांसासवानन्दा पशुकोटिबलिप्रिया ।  
पशुधर्मक्षया प्रार्या पशुतर्पणकारिणी ॥ ८६-७१ ॥  
पशुश्रद्धाकरी पूज्या पशुमुण्डसुमालिनी ।  
परवीरयोगशिक्षा परसिद्धान्तयोगिनी ॥ ८६-७२ ॥  
परशुक्रोधमुख्यास्त्रा परशुप्रलयप्रदा ।  
पद्मरागमालधरा पद्मरागासनस्थिता ॥ ८६-७३ ॥  
पद्मरागमणिश्रेणीहारालङ्कारशोभिता ।  
परमधूलिसौन्दर्यमञ्जीरपादुकाम्बुजा ॥ ८६-७४ ॥  
हर्त्री समस्तदुःखानां हिरण्यहारशोभिता ।  
हरिणाक्षी हरिस्था च हरा हारावती हिरा ॥ ८६-७५ ॥  
हारकुण्डलशोभाढ्या हारकेयूरमण्डिता ।  
हरणस्था हाकिनी च होमकर्मप्रकाशिनी ॥ ८६-७६ ॥  
हरिद्रा हरिपूज्या च हरमाला हरेश्वरी ।  
हरातीता हरसिद्धा ह्रीङ्कारी हंसमालिनी ॥ ८६-७७ ॥  
हंसमन्त्रस्वरूपा च हंसमण्डलभेदिनी ।  
हंसः सोऽहं मणिकरा हंसराजोपरिस्थिता ॥ ८६-७८ ॥  
हीरकाभा हीरकसूकधारिणी हरमेखला ।  
हरकुण्डमेखला च होमदण्डसुमेखला ॥ ८६-७९ ॥  
हरधरप्रियानन्दा हलीशानी हरोदया ।  
हरपत्नी हररता संहारविग्रहोज्ज्वला ॥ ८६-८० ॥  
संहारनिलया हाला ह्लीम्बीजप्रणवप्रिया ।  
हलक्षा हक्षवर्णस्था हाकिनी हरमोहिनी ॥ ८६-८१ ॥  
हाहा--हूहू--प्रियानन्दगायनप्रेमसुप्रिया ।  
हरभूतिप्रदा हारप्रिया हीरकमालिनी ॥ ८६-८२ ॥  
हीरकाभा हीरकस्था हराधारा हरस्थिता ।  
हालानिषेविता हिन्ता हिन्तालवनसिद्धिदा ॥ ८६-८३ ॥  
महामाया महारौद्री महादेवनिषेविता ।  
महानया महादेवी महासिद्धा महोदया ॥ ८६-८४ ॥  
महायोगा महाभद्रा महायोगेन्द्रतारिणी ।  
महादीपशिखाकारा महादीपप्रकाशिनी ॥ ८६-८५ ॥  
महादीपप्रकाशाख्या महाश्रद्धा महामतिः ।  
महामहीयसी मोहनाशिनी महती महा ॥ ८६-८६ ॥  
महाकालपूजिता च महाकालकुलेश्वरी ।  
महायोगीन्द्रजननी मोहसिद्धिप्रदायिनी ॥ ८६-८७ ॥  
आहुतिस्थाहुतिरता होतृवेदमनुप्रिया ।  
हैयङ्गबीजभोक्त्री च हैयङ्गबीजसुप्रिया ॥ ८६-८८ ॥  
हे सम्बोधनरूपा च हे हेतोः परमात्मजा ।  
हलनाथप्रिया देवी हिताहितविनाशिनी ॥ ८६-८९ ॥  
हन्त्री समस्तपापानां हलहेतुप्रदाप्रदा ।  
हलहेतुच्छलस्था च हिलिहिलिप्रयागिनी ॥ ८६-९० ॥  
हुतासनमुखी शून्या हरिणी हरतन्त्रदा ।  
हठात्कारगतिप्रीता सुण्टकालङ्कृता इला ॥ ८६-९१ ॥  
हलायुधाद्यजननी हिल्लोला हेमबहीणी ।  
हैमी हिमसुता हेमपर्वतशृङ्गसंस्थिरा ॥ ८६-९२ ॥  
हरणाख्या हरिप्रेमवधीनी हरमोहिनी ।  
हरमाता हरप्रज्ञा हुङ्कारी हरपावनी ॥ ८६-९३ ॥  
हेरम्बजननी हट्टमध्यस्थलनिवासिनी ।  
हिमकुन्देन्दुधवला हिमपर्वतवासिनी ॥ ८६-९४ ॥  
होतृस्था हरहाला च हेलातीता अहर्गणा ।  
अहङ्कारा हेतुगर्ता हेतुस्था हितकारिणी ॥ ८६-९५ ॥  
हतभाग्यनिहन्त्री च हतासद्बुद्धिजीविका ।  
हेतुप्रिया महारात्री अहोराख्या हरोद्गमा ॥ ८६-९६ ॥  
अर्हणादिप्रिया चार्हा हाहाकारनिनादिनी ।  
हनुमत्कल्पसंस्थाना हनुमत्सिद्धिदायिनी ॥ ८६-९७ ॥  
हलाहलप्रियाघोरा महाभीमा हलायुधा ।  
हसौः बीजस्वरूपा च हसौं प्रेताख्यजापिनी ॥ ८६-९८ ॥  
आह्लादिनी इहानन्दा अर्घ्यक्रान्ता हरार्चना ।  
हरभीतिहराहःका बीजहःकामहक्षरा ॥ ८६-९९ ॥  
हेरम्बयोगसिद्धिस्था हेरम्बादिसुतप्रिया ।  
हननाख्या हेतुनाम्नी हठात् सिद्धिप्रयोगदा ॥ ८६-१०० ॥  
उमा महेश्वरी आद्या अनन्तानन्तशक्तिदा ।  
आधारार्हसुरक्षा च ईश्वरी उग्रतारिणी ॥ ८६-१०१ ॥  
उषेश्वरी उत्तमा च ऊर्ध्वपद्मविभेदिनी ।  
ऋद्धिसिद्धिप्रदा क्षुल्लाकाशबीजसुसिद्धिदा ॥ ८६-१०२ ॥  
	तृतकस्थातृतकस्था तृस्वराखर्वबीजगा ।  
	एरण्डपुष्पहोमाढ्या एश्वर्यदानतत्परा ॥ ८६-१०३ ॥  
ओड्र्पुष्पप्रिया ॐकाराक्षरा औषधप्रिया ।  
अर्वणासारः अंशाख्या अःस्था च कपिला कला ॥ ८६-१०४ ॥  
कैलासस्था कामधेनुः खर्वा खेटकधारिणी ।  
खरपुष्पप्रिया खड्गधारिणी खरगामिनी ॥ ८६-१०५ ॥  
गभीरा गीतगायत्री गुर्वा गुरुतरा गया ।  
घनकोटिनादकरी घर्घरा घोरनादिनी ॥ ८६-१०६ ॥  
घनच्छाया चारुवर्णा चण्डिका चारुहासिनी ।  
चारुचन्द्रमुखी चारुचित्तभावार्थगामिनी ॥ ८६-१०७ ॥  
छत्राकिनी छलच्छिन्ना छागमांसविनोदिनी ।  
जयदा जीवी जन्या च जीमूतैरुपशोभिता ॥ ८६-१०८ ॥  
जयित्री जयमुण्डाली झङ्कारी झञ्जनादिका ।  
टङ्कारधारिणी टङ्कबाणकार्मुकधारिणी ॥ ८६-१०९ ॥  
ठकुराणी ठठङ्कारी डामरेशी च डिण्डिमा ।  
ढक्कानादप्रिया ढक्का तवमाला तलातला ॥ ८६-११० ॥  
तिमिरा तारिणी तारा तरुणा तालसिद्धिदा ।  
तृप्ता च तैजसी चैव तुलनातलवासिनी ॥ ८६-१११ ॥  
तोषणा तौलिनी तैलगन्धामोदितदिङ्मुखी ।  
स्थूलप्रिया थकाराद्या स्थितिरूपा च संस्थिरा ॥ ८६-११२ ॥  
दक्षिणदेहनादाक्षा दक्षपत्नी च दक्षजा ।  
दारिद्र्यदोषहन्त्री च दारुणास्त्रविभञ्जिनी ॥ ८६-११३ ॥  
दंष्ट्रकरालवदनी दीर्घमात्रादलान्विता ।  
देवमाता देवसेना देवपूज्या दयादशा ॥ ८६-११४ ॥  
दीक्षादानप्रदा दैन्यहन्त्री दीर्घसुकुन्तला ।  
दनुजेन्द्रनिहन्त्री च दनुजारिविमदीनी ॥ ८६-११५ ॥  
देशपूज्या दायदात्री दशनास्त्रप्रधारिणी ।  
दासरक्षा देशरक्षा दिगम्बरदिगम्बरी ॥ ८६-११६ ॥  
दिक्प्रभापाटलव्याप्ता दरीगृहनिवासिनी ।  
दर्शनस्था दार्शनिका दत्तभार्या च दुर्गहा ॥ ८६-११७ ॥  
दुर्गा दीर्घमुखी दुःखनाशिनी दिविसंस्थिता ।  
धन्या धनप्रदा धारा धरणी धारिणी धरा ॥ ८६-११८ ॥  
	धृतसौन्दर्यवदना धनदा धान्यवधीनी ।  
	ध्यानप्राप्ता ध्यानगम्या ध्यानज्ञानप्रकाशिनी ॥ ८६-११९ ॥  
	ध्येया धीरपूजिता च धूमेशी च धुरन्धरा ।  
	धूमकेतुहरा धूमा ध्येया सर्वसुरेश्वरैः ॥ ८६-१२० ॥  
	धर्मार्थमोक्षदा धर्मचिन्ता धर्मप्रकाशिनी ।  
	धूलिरूपा च धवला धवलच्छत्रधारिणी ॥ ८६-१२१ ॥  
	धवलाम्बरधात्री च धवलासनसंस्थिता ।  
	धवला हिमालयधरा धरणी साधनक्रिया ॥ ८६-१२२ ॥  
	धवलेश्वरकन्या च धवलाध्वाधलामुखी ।  
	धीरकन्या धर्मकन्या ध्रुवसिद्धिप्रदायिनी ॥ ८६-१२३ ॥  
	ध्रुवानन्दा ध्रुवश्रद्धा ध्रुवसन्तोषवधीनी ।  
	नारिकेलजलस्नाता नारिकेलफलासना ॥ ८६-१२४ ॥  
	नारी नारायणीशाना नम्रपूजनसुप्रिया ।  
	नरदेवरता नित्यगणगन्धर्वपूजिता ॥ ८६-१२५ ॥  
	नरकविहारिणी चैव नरकान्तककारिणी ।  
	नरक्षेत्रकलादेवी नवकोशनिवासिनी ॥ ८६-१२६ ॥  
	नाक्षत्रविद्या नाक्षत्री नक्षत्रमण्डलस्थिता ।  
	नृपोन्नाशकरी नारायणी नूपुरधारिणी ॥ ८६-१२७ ॥  
	नृत्यगीतप्रियानीता नवीना नामशायिनी ।  
	नौनूतनास्त्रधरा नित्या नवपुष्पवनस्थिता ॥ ८६-१२८ ॥  
	नवपुष्पप्रेमरता नवचम्पकमालिनी ।  
	नवरत्नहारमाला नवजाम्बूनदप्रभा ॥ ८६-१२९ ॥  
	नमस्कारप्रिया निन्दा वादनादप्रणाशिनी ।  
	पवनाक्षरमाला च पवनाक्षरमालिनी ॥ ८६-१३० ॥  
	परदोषभयङ्कारा प्रचरद्रूपसंस्थिता ।  
	प्रस्फुटिताम्भोजमालाधारिणी प्रेमवासिनी ॥ ८६-१३१ ॥  
	परमानन्दसप्तानहरी पृथुनितम्बिनी ।  
	प्रवालमाला लोभाङ्गी पयोदा शतविग्रहा ॥ ८६-१३२ ॥  
	पयोदकरुणाकारा पारम्पर्याप्रसादिनी ।  
	प्रारम्भकर्मनिरता प्रारब्धभोगदायिनी ॥ ८६-१३३ ॥  
	प्रेमसिद्धिकरी प्रेमधारा गङ्गाम्बुशोभिनी ।  
	फेरुपुण्यवरानन्दा फेरुभोजनतोषणी ॥ ८६-१३४ ॥  
	फलदा फलवर्धा च फलाह्लादविनोदिनी ।  
	फणिमालाधरा देवी फणिहारादिशोभिनी ॥ ८६-१३५ ॥  
	फणा फणीकारमुखी फणस्था फणिमण्डला ।  
	सहस्रफणिसम्प्राप्ता फुल्लारविन्दमालिनी ॥ ८६-१३६ ॥  
	वासुकी व्यासपूज्या च वासुदेवार्चनप्रिया ।  
	वासुदेवकलावाच्या वाचकस्था वसुस्थिता ॥ ८६-१३७ ॥  
	वज्रदण्डधराधारा विरदा वादसाधिनी ।  
	वसन्तकालनिलया वसोर्द्धारा वसुन्धरा ॥ ८६-१३८ ॥  
	वेपमानरक्षका च वपूरक्षा वृषासना ।  
	विवस्वत्प्रेमकुशला विद्यावाद्यविनोदिनी ॥ ८६-१३९ ॥  
	विधिविद्याप्रकाशा च विधिसिद्धान्तदायिनी ।  
	विधिज्ञा वेदकुशला वेदवाक्यविवासिनी ॥ ८६-१४० ॥  
	बलदेवपूजिता च बालभावप्रपूजिता ।  
	बाला वसुमती वेद्या वृद्धमाता बुधप्रिया ॥ ८६-१४१ ॥  
	बृहस्पतिप्रिया वीरपूजिता बालचन्द्रिका ।  
	विग्रहज्ञानरक्षा च व्याघ्रचर्मधरावरा ॥ ८६-१४२ ॥  
	व्यथाबोधापहन्त्री च विसर्गमण्डलस्थिता ।  
	बाणभूषापूजिता वनमाला विहायसी ॥ ८६-१४३ ॥  
	वामदेवप्रिया वामपूजाजापपरायणा ।  
	भद्रा भ्रमरवर्णा च भ्रामरी भ्रमरप्रभा ॥ ८६-१४४ ॥  
	भालचन्द्रधरा भीमा भीमनेत्राभवाभवा ।  
	भीममुखी भीमदेहा भीमविक्रमकारिणी ॥ ८६-१४५ ॥  
	भीमश्रद्धा भीमपूज्या भीमाकारातिसुन्दरी ।  
	भीमसङ्ग्रामजयदा भीमाद्या भीमभैरवी ॥ ८६-१४६ ॥  
	भैरवेशी भैरवी च सदानन्दादिभैरवी ।  
	सदानन्दभैरवी च भैरवेन्द्रप्रियङ्करी ॥ ८६-१४७ ॥  
	भल्लास्त्रधारिणी भैमी भृगुवंशप्रकाशिनी ।  
	भर्गपत्नी भर्गमाता भङ्गस्था भङ्गभक्षिणी ॥ ८६-१४८ ॥  
	भक्षप्रिया भक्षरता भृकुण्डा भावभैरवी ।  
	भावदा भवदा भावप्रभावा भावनाशिनी ॥ ८६-१४९ ॥  
	भालसिन्दूरतिलका भाललोकसुकुण्डला ।  
	भालमालालकाशोभा भासयन्ती भवार्णवा ॥ ८६-१५० ॥  
	भवभीतिहरा भालचन्द्रमण्डलवासिनी ।  
	मद्भ्रमरनेत्राब्जसुन्दरी भीमसुन्दरी ॥ ८६-१५१ ॥  
	भजनप्रियरूपा च भावभोजनसिद्धिदा ।  
	भ्रूचन्द्रनिरता बिन्दुचक्रभ्रूपद्मभेदिनी ॥ ८६-१५२ ॥  
	भवपाशहरा भीमभावकन्दनिवासिनी ।  
	मनोयोगसिद्धिदात्री मानसी मनसो मही ॥ ८६-१५३ ॥  
	महती मीनभक्षा च मीनचर्वणतत्परा ।  
	मीनावतारनिरता मांसचर्वणतत्परा ॥ ८६-१५४ ॥  
	मांसप्रिया मांससिद्धा सिद्धमांसविनोदिनी ।  
	माया महावीरपूज्या मधुप्रेमदिगम्बरी ॥ ८६-१५५ ॥  
	माधवी मदिरामध्या मधुमांसनिषेविता ।  
	मीनमुद्राभक्षिणी च मीनमुद्राप्रतपीणी ॥ ८६-१५६ ॥  
	मुद्रामैथुनसन्तृप्ता मैथुनानन्दवधीनी ।  
	मैथुनज्ञानमोक्षस्था महामहिषमदीनी ॥ ८६-१५७ ॥  
	यज्ञश्रद्धा योगसिद्धा यत्नी यत्नप्रकाशिनी ।  
	यशोदा यशसि प्रीता यौवनस्था यमापहा ॥ ८६-१५८ ॥  
	रासश्रद्धातुरारामरमणीरमणप्रिया ।  
	राज्यदा रजनीराजवल्लभा रामसुन्दरी ॥ ८६-१५९ ॥  
	रतिश्चारतिरूपा च रुद्रलोकसरस्वती ।  
	रुद्राणी रणचामुण्डा रघुवंशप्रकाशिनी ॥ ८६-१६० ॥  
	लक्ष्मीर्लीलावती लोका लावण्यकोटिसम्भवा ।  
	लोकातीता लक्षणाख्या लिङ्गधारा लवङ्गदा ॥ ८६-१६१ ॥  
	लवङ्गपुष्पनिरता लवङ्गतरुसंस्थिता ।  
	लेलिहाना लयकरी लीलादेहप्रकाशिनी ॥ ८६-१६२ ॥  
	लाक्षाशोभाधरा लङ्का रत्नमासवधारिणी ।  
	लक्षजापसिद्धिकरी लक्षमन्त्रप्रकाशिनी ॥ ८६-१६३ ॥  
	वशिनी वशकर्त्री च वश्यकर्मनिवासिनी ।  
	वेशावेश्या वेशवेश्या वंशिनी वंशवधीनी ॥ ८६-१६४ ॥  
	वंशमाया वज्रशब्दमोहिनी शब्दरूपिणी ।  
	शिवा शिवमयी शिक्षा शशिचूडामणिप्रभा ॥ ८६-१६५ ॥  
	शवयुग्मभीतिदा च शवयुग्मभयानका ।  
	शवस्था शववक्षस्था शाब्दबोधप्रकाशिनी ॥ ८६-१६६ ॥  
	षट्पद्मभेदिनी षट्का षट्कोणयन्त्रमध्यगा ।  
	षट्चक्रसारदा सारा सारात्सारसरोरुहा ॥ ८६-१६७ ॥  
	समनादिनिहन्त्री च सिद्धिदा संशयापहा ।  
	संसारपूजिता धन्या सप्तमण्डलसाक्षिणी ॥ ८६-१६८ ॥  
	सुन्दरी सुन्दरप्रीता सुन्दरानन्दवधीनी ।  
	सुन्दरास्या सुनवस्त्री सौन्दर्यसिद्धिदायिनी ॥ ८६-१६९ ॥  
	त्रिसुन्दरी सर्वरी च सर्वा त्रिपुरसुन्दरी ।  
	श्यामला सर्वमाता च सख्यभावप्रिया स्वरा ॥ ८६-१७० ॥  
	साक्षात्कारस्थिता साक्षात्साक्षिणी सर्वसाक्षिणी ।  
	हाकिनी शाकिनीमाता शाकिनी काकिनीप्रिया ॥ ८६-१७१ ॥  
	हाकिनी लाकिनीमाता हाकिनी राकिणीप्रिया ।  
	हाकिनी डाकिनीमाता हरा कुण्डलिनी हया ॥ ८६-१७२ ॥  
	हयस्था हयतेजःस्था हसौम्बीजप्रकाशिनी ।  
	लवणाम्बुस्थिता लक्षग्रन्थिभेदनकारिणी ॥ ८६-१७३ ॥  
	लक्षकोटिभास्कराभा लक्षब्रह्माण्डकारिणी ।  
	क्षणदण्डपलाकारा क्षपाक्षोभविनाशिनी ॥ ८६-१७४ ॥  
	क्षेत्रपालादिवटुकगणेशयोगिनीप्रिया ।  
	क्षयरोगहरा क्षौणी क्षालनस्थाक्षरप्रिया ॥ ८६-१७५ ॥  
	क्षाद्यस्वरान्तसिद्धिस्था क्षादिकान्तप्रकाशिनी ।  
	क्षाराम्बुतिक्तनिकरा क्षितिदुःखविनाशिनी ॥ ८६-१७६ ॥  
	क्षुन्निवृत्तिः क्षणज्ञानी वल्लभा क्षणभङ्गुरा ।  
	इत्येतत् कथितं नाथ हाकिन्याः कुलशेखर ॥ ८६-१७७ ॥  
	सहस्रनामयोगाङ्गमष्टोत्तरशतान्वितम् ।  
	यः पठेन्नियतः श्रीमान् स योगी नात्र संशयः ॥ ८६-१७८ ॥  
	अस्य स्मरणमात्रेण वीरो योगेश्वरो भवेत् ।  
	अस्यापि च फलं वक्तुं कोटिवर्षशतैरपि ॥ ८६-१७९ ॥  
	शक्यते नापि सहसा सङ्क्षेपात् शृणु सत्फलम् ।  
	आयुरारोग्यमाप्नोति विश्वासं श्रीगुरोः पदैः ॥ ८६-१८० ॥  
	सारसिद्धिकरं पुण्यं पवित्रं पापनाशनम् ।  
	अत्यन्तदुःखदहनं सर्वसौभाग्यदायकम् ॥ ८६-१८१ ॥  
	पठनात् सर्वदा योगसिद्धिमाप्नोति योगिराट् ।  
	देहसिद्धिः काव्यसिद्धिर्ज्ञानसिद्धिर्भवेद् ध्रुवम् ॥ ८६-१८२ ॥  
	वाचां सिद्धिः खड्गसिद्धिः खेचरत्वमवाप्नुयात् ।  
	त्रैलोक्यवल्लभो योगी सर्वकामार्थसिद्धिभाक् ॥ ८६-१८३ ॥  
	अप्रकाश्यं महारत्नं पठित्वा सिद्धिमाप्नुयात् ।  
	अस्य प्रपठनेनापि भ्रूपद्मे चित्तमर्पयन् ॥ ८६-१८४ ॥  
	यशोभाग्यमवाप्नोतिराजराजेश्वरो भवेत् ।  
	डाकिनीसिद्धिमाप्नोति कुण्डलीवशमानयेत् ॥ ८६-१८५ ॥  
	ध्यानात्मा साधकेन्द्रश्च यतिर्भूत्वा शुभे दिने ।  
	ध्यानं कुर्यात् पद्ममध्यकणीकायां शिखालये ॥ ८६-१८६ ॥  
	भ्रूमध्ये चक्रसारे च ध्यात्वा ध्यात्वा पठेद् यदि ।  
	राकिणीसिद्धिमाप्नोति देवतादर्शनं लभेत् ॥ ८६-१८७ ॥  
	भाग्यसिद्धिमवाप्नोति नित्यं प्रपठनाद्यतः ।  
	साक्षात्सिद्धिमवाप्नोति शक्तियुक्तः पठेद्यदि ॥ ८६-१८८ ॥  
	हिरण्याक्षी लाकिनीशा वशमाप्नोति धैर्यवान् ।  
	रात्रिशेषे समुत्थाय पठेद् यदि शिवालये ॥ ८६-१८९ ॥  
	पूजान्ते वा जपान्ते वा वारमेकं पठेद्यदि ।  
	वीरसिद्धिमवाप्नोति काकिनीवशमानयेत् ॥ ८६-१९० ॥  
	रात्रिं व्याप्य पठेद्यस्तु शुद्धचेता जितेन्द्रियः ।  
	शय्यायां चण्डिकागेहे मधुगेहेऽथवा पुनः ॥ ८६-१९१ ॥  
	शाकिनीसिद्धिमाप्नोति सर्वदेशे च सर्वदा ।  
	प्रभाते च समुत्थाय शुद्धात्मा पञ्चमे दिने ॥ ८६-१९२ ॥  
	अमावास्यासु विज्ञायां श्रवणायां विशेषतः ।  
	शुक्लपक्षे नवम्यां तु कृष्णपक्षेऽष्टमीदिने ॥ ८६-१९३ ॥  
	भार्यायुक्तः पठेद्यस्तु वशमाप्नोति भूपतिम् ।  
	एकाकी निर्जने देशे कामजेता महाबली ॥ ८६-१९४ ॥  
	प्रपठेद् रात्रिशेषे च स भवेत् साधकोत्तमः ।  
	कल्पद्रुमसमो दाता देवजेता न संशयः ॥ ८६-१९५ ॥  
	शिवशक्तिमध्यभागे यन्त्रं संस्थाप्य यत्नतः ।  
	प्रपठेत् साधकेन्द्रश्च सर्वज्ञाता स्थिराशयः ॥ ८६-१९६ ॥  
	एकान्तनिर्जने रम्ये तपःसिद्धिफलोदये ।  
	देशे स्थित्वा पठेद्यस्तु जीवन्मुक्ति फलं लभेत् ॥ ८६-१९७ ॥  
	अकालेऽपि सकालेऽपि पठित्वा सिद्धिमाप्नुयात् ।  
	त्रिकालं यस्तु पठति प्रान्तरे वा चतुष्पथे ॥ ८६-१९८ ॥  
	योगिनीनां पतिः साक्षादायुर्वृद्धिदीने दिने ।  
	वारमेकं पठेद्यस्तु मूर्खो वा पण्डितोऽपि वा ॥ ८६-१९९ ॥  
	वाचामीशो भवेत् क्षिप्रं योगयुक्तो भवेद् ध्रुवम् ।  
	सम्भावितो भवेदेकं वारपाठेन भैरव ॥ ८६-२०० ॥  
	जित्वा कालमहामृत्युं देवीभक्तिमवाप्नुयात् ।  
	पठित्वा वारमेकं तु यात्रां कुर्वन्ति ये जनाः ॥ ८६-२०१ ॥  
	देवीदर्शनसिद्धिञ्च प्राप्तो योगमवाप्नुयात् ।  
	प्रत्येकं नाममुच्चार्य यो यागमनुसञ्चरेत् ॥ ८६-२०२ ॥  
	स भवेन्मम पुत्रो हि सर्वकामफलं लभेत् ।  
	सर्वयज्ञफलं ज्ञानसिद्धिमाप्नोति योगिराट् ॥ ८६-२०३ ॥  
	भूतले भूभृतान्नाथो महासिद्धो महाकविः ।  
	कण्ठे शीर्षे दक्षभुजे पुरुषो धारयेद्यदि ॥ ८६-२०४ ॥  
	योषिद्वामभुजे धृत्वा सर्वसिद्धिमवाप्नुयात् ।  
	गोरोचनाकुङ्कुमेन रक्तचन्दनकेन च ॥ ८६-२०५ ॥  
	यावकैर्वा महेशानि लिखेन्मन्त्रं समाहितः ।  
	आद्या देवी परप्राणसिद्धिमाप्नोति निश्चितम् ॥ ८६-२०६ ॥  
	लिङ्गं पीठे पूणीमायां कृष्णचतुर्दशीदिने ।  
	भौमवारे मध्यरात्रौ पठित्वा कामसिद्धिभाक् ॥ ८६-२०७ ॥  
	किं न सिद्ध्यति भूखण्डे अजरामर एव सः ।  
	रमणीकोटिभर्ता स्याद् वर्षद्वादशपाठतः ॥ ८६-२०८ ॥  
	अष्टवर्षप्रपाठेन कायप्रवेशसिद्धिभाक् ।  
	षड्वर्षमात्रपाठेन कुबेरसदृशो धनी ॥ ८६-२०९ ॥  
	वारैकमात्रपाठेन वर्षे वर्षे दिने दिने ।  
	स भवेत् पञ्चतत्त्वज्ञो तत्त्वज्ञानी न संशयः ॥ ८६-२१० ॥  
	सर्वपापविनिर्मुक्तो वसेत् कल्पत्रयं भुवि ।  
	यः पठेत् सप्तधा नाथ सप्ताहनि दिने दिने ॥ ८६-२११ ॥  
	रात्रौ वारत्रयं धीमान् पठित्वा खेचरो भवेत् ।  
	अश्विनी शुक्लपक्षे च रोहिण्यसितपक्षके ॥ ८६-२१२ ॥  
	अष्टम्यां हि नवम्यां तु पठेद् वारत्रयं निशि ।  
	दिवसे वारमेकं तु स भवेत् पञ्चतत्त्ववित् ॥ ८६-२१३ ॥  
	अनायासेन देवेश पञ्चामरादिसिद्धिभाक् ।  
	खेचरीमेलनं तस्य नित्यं भवति निश्चितम् ॥ ८६-२१४ ॥  
	स्वर्गे मर्त्ये च पाताले क्षणान्निःसरति ध्रुवम् ।  
	अग्निस्तम्भं जलस्तम्भं वातस्तम्भं करोति सः ॥ ८६-२१५ ॥  
	पञ्चतत्त्वक्रमेणैव श्मशाने यस्तु सम्पठेत् ।  
	स भवेद् देवदेवेशः सिद्धान्तसारपण्डितः ॥ ८६-२१६ ॥  
	शूकरासवसंयुक्तः कुलद्रव्येण वा पुनः ।  
	बिल्वमूले पीठमूले विधानेन प्रपूजयेत् ।  
	परेण परमा देवी तुष्टा भवति सिद्धिदा ॥ ८६-२१७ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरण । षट्चक्रप्रकाशे   
भैरवभैरवीसंवादे हाकिनीसहस्रनाम-- । विन्यासो नाम षडशीतितमः पटलः ॥ ८६ ॥  
  
  
अथ सप्ताशीतितमः पटलः  
  
  
श्रीआनन्दभैरव उवाच   
आनन्दभैरवि प्राणवल्लभे जगदीश्वरि ।  
तव प्रसादवाक्येन श्रुतं नामसहस्रकम् ॥ ८७-१ ॥  
हाकिन्याः कुलयोगिन्याः परमाद्भुतमङ्गलम् ।  
इदानीं श्रोतुमिच्छामि परनाथस्य वाञ्छितम् ॥ ८७-२ ॥  
सहस्रनामयोगाङ्गमष्टोत्तरसमाकुलम् ।  
भ्रूपद्मभेदनार्थाय हाकिनीयोगसिद्धये ॥ ८७-३ ॥  
परनाथस्य योगाधिसिद्धये कुलभैरवि ।  
कृपया वद मे प्रीता धर्मसिद्धिनिबन्धनात् ॥ ८७-४ ॥  
मम देहरक्षणाय पातिव्रात्यप्रसिद्धये ।  
महाविषहरे शीघ्रं वद योगिनि विस्तरात् ॥ ८७-५ ॥  
त्वत्प्रसादात् खेचराणां भैरवाणां हि योगिनाम् ।  
नाथोऽहं जगतीखण्डे सुधाखण्डे वद प्रिये ॥ ८७-६ ॥  
पुनः पुनः स्तौमि नित्ये त्वमेव सुप्रिया भव ।  
श्रीआनन्दभैरवी उवाच   
अथ योगेश्वर प्राणनाथ योगेन्द्र सिद्धिद ॥ ८७-७ ॥  
इदानीं कथये तेऽहं निजदेहसुसिद्धये ।  
सर्वदा हि पठस्व त्वं कालमृत्युं वशं नय ॥ ८७-८ ॥  
कृपया तव नाथस्य स्नेहपाशनियन्त्रिता ।  
तवाज्ञापालनार्थाय कालकूटविनाशनात् ॥ ८७-९ ॥  
भुक्तिमुक्तिक्रियाभक्तिसिद्धये तच्छृणु प्रभो ।  
नित्यामृतखण्डरसोल्लासनामसहस्रकम् ॥ ८७-१० ॥  
अष्टोत्तरं प्रयत्नेन योगिनां हि हिताय च ।  
कथयामि सिद्धनामज्ञाननिर्णयसाधनम् ॥ ८७-११ ॥  
ॐ ह्सौ सां परेशश्च पराशक्तिः प्रियेश्वरः	 ।  
शिवः परः पारिभद्रः परेशो निर्मलोऽद्वयः ॥ ८७-१२ ॥  
स्वयञ्ज्योतिरनाद्यन्तो निवीकारः परात्परः ।  
परमात्मा पराकाशोऽपरोऽप्यपराजितः ॥ ८७-१३ ॥  
पार्वतीवल्लभः श्रीमान् दीनबन्धुस्त्रिलोचनः ।  
योगात्मा योगदः सिद्धेश्वरो वीरः स्वरान्तकः ॥ ८७-१४ ॥  
कपिलेशो गुरुर्गीतः स्वप्रियो गीतमोहनः ।  
गभीरो गाधनस्थश्च गीतवाद्यप्रियङ्करः ॥ ८७-१५ ॥  
गुरुगीतापवित्रश्च गानसम्मानतोज्झितः ।  
गयानाथो दत्तनाथो दत्तात्रेयपतिः शिवः ॥ ८७-१६ ॥  
आकाशवाहको नीलो नीलाञ्जनशरीरधृक् ।  
खगरूपी खेचरश्च गगनात्मा गभीरगः ॥ ८७-१७ ॥  
गोकोटिदानकर्त्ता च गोकोटिदुग्धभोजनः ।  
अभयावल्लभः श्रीमान् परमात्मा निराकृतिः ॥ ८७-१८ ॥  
सङ्ख्याधारी निराकारी निराकरणवल्लभः ।  
वाय्वाहारी वायुरूपी वायुगन्ता स्ववायुपाः ॥ ८७-१९ ॥  
वातघ्नो वातसम्पत्तिर्वाताजीर्णो वसन्तवित् ।  
वासनीशो व्यासनाथो नारदादिमुनीश्वरः ॥ ८७-२० ॥  
नारायणप्रियानन्दो नारायणनिराकृतिः ।  
नावमालो नावकर्ता नावसञ्ज्ञानधारकः ॥ ८७-२१ ॥  
जलाधारो ज्ञेय इन्द्रो निरिन्द्रियगुणोदयः ।  
तेजोरूपी चण्डभीमो तेजोमालाधरः कुलः ॥ ८७-२२ ॥  
कुलतेजा कुलानन्दः शोभाढ्यो वेदरश्मिधृक् ।  
किरणात्मा कारणात्मा कल्पच्छायापतिः शशी ॥ ८७-२३ ॥  
परज्ञानी परानन्ददायको धर्मजित्प्रभुः ।  
त्रिलोचनाम्भोजराजो दीर्घनेत्रो मनोहरः ॥ ८७-२४ ॥  
चामुण्डेशः प्रचण्डेशः पारिभद्रेश्वरो हरः ।  
गोपिता मोहितो गोप्ता गुप्तिस्थो गोपपूजितः ॥ ८७-२५ ॥  
गोपनाख्यो गोधनेशश्च चारुवक्त्रो दिगम्बरः ।  
पञ्चाननः पञ्चमीशो विशालो गरुडेश्वरः ॥ ८७-२६ ॥  
अर्धनारीश्वरेशश्च नायिकेशः कुलान्तकः ।  
संहारविग्रहः प्रेतभूतकोटिपरायणः ॥ ८७-२७ ॥  
अनन्तेशोऽप्यनन्तात्मा मणिचूडो विभावसुः ।  
कालानलः कालरूपी वेदधर्मेश्वरः कविः ॥ ८७-२८ ॥  
भर्गः स्मरहरः शम्भुः स्वयम्भुः पीतकुण्डलः ।  
जायापतिर्याजजूको विलाशीशः शिखापतिः ॥ ८७-२९ ॥  
पर्वतेशः पार्वणाख्यः क्षेत्रपालो महीश्वरः ।  
वाराणसीपतिर्मान्यो धन्यो वृषसुवाहनः ॥ ८७-३० ॥  
अमृतानन्दितो मुग्धो वनमालीश्वरः प्रियः ।  
काशीपतिः प्राणपतिः कालकण्ठो महेश्वरः ॥ ८७-३१ ॥  
कम्बुकण्ठः क्रान्तिवर्गो वर्गात्मा जलशासनः ।  
जलबुद्बुदवक्षश्च जलरेखामयः पृथुः ॥ ८७-३२ ॥  
पाथीवेशो महीकर्ता पृथिवीपरिपालकः ।  
भूमिस्थो भूमिपूज्यश्च क्षौणीवृन्दारकाचीतः ॥ ८७-३३ ॥  
शूलपाणिः शक्तिहस्तो पद्मगर्भो हिरण्यभृत् ।  
भूगर्तसंस्थितो योगी योगसम्भवविग्रहः ॥ ८७-३४ ॥  
पातालमूलकर्ता च पातालकुलपालकः ।  
पातालनागमालाढ्यो दानकर्ता निराकुलः ॥ ८७-३५ ॥  
भ्रूणहन्ता पापराधिनागकः कालनागकः ।  
कपिलोग्रतपःप्रीतो लोकोपकारकृन्नृपः ॥ ८७-३६ ॥  
नृपाचीतो नृपार्थस्थो नृपार्थकोटिदायकः ।  
पाथीवार्चनसन्तुष्टो महावेगी परेश्वरः ॥ ८७-३७ ॥  
परापारापारतरो महातरुनिवासकः ।  
तरुमूलस्थितो रुद्रो रुद्रनामफलोदयः ॥ ८७-३८ ॥  
रौद्रीशक्तिपतिः क्रोधी कोपनष्टो विरोचनः ।  
असङ्ख्येयाख्ययुक्तश्च परिणामविवजीतः ॥ ८७-३९ ॥  
प्रतापी पवनाधारः प्रशंस्यः सर्वनिर्णयः ।  
वेदजापी मन्त्रजापी देवता गुरुरीश्वरः ॥ ८७-४० ॥  
श्रीनाथो गुरुदेवश्च परनाथो गुरुः प्रभुः ।  
परापरगुरुर्ज्ञानी तन्त्रज्ञोऽर्कशतप्रभाः ॥ ८७-४१ ॥  
तीर्क्ष्यो गमनकारी च कालभावी निरञ्जनः ।  
कालकूटानलः श्रोतः पुञ्जपानपरायणः ॥ ८७-४२ ॥  
परिवारगणाढ्यश्च पाराशाषिसुतस्थितः ।  
स्थितिस्थापकरूपश्च रूपातीतोऽमलापतिः ॥ ८७-४३ ॥  
पतीशो भागुरिश्चैव कालश्चैव हरिस्तथा ।  
वैष्णवः प्रेमसिन्धुश्च तरलो वातवित्तहा ॥ ८७-४४ ॥  
भावस्वरूपो भगवान् निराकाशः सनातनः ।  
अव्ययः पुरुषः साक्षी चाच्युतो मन्दराश्रयः ॥ ८७-४५ ॥  
मन्दराद्रिक्रियानन्दो वृन्दावनतनूद्भवः ।  
वाच्यावाच्यस्वरूपश्च निर्मलाख्यो विवादहा ॥ ८७-४६ ॥  
वैद्यो वेदपरो ग्रन्थो वेदशास्त्रप्रकाशकः ।  
स्मृतिमूलो वेदयुक्तिः प्रत्यक्षकुलदेवता ॥ ८७-४७ ॥  
परीक्षको वारणाख्यो महाशैलनिषेवितः ।  
विरिञ्चप्रेमदाता च जन्योल्लासकरः प्रियः ॥ ८७-४८ ॥  
प्रयागधारी पयोऽर्थी गाङ्गागङ्गाधरः स्मरः ।  
गङ्गाबुद्धिप्रियो देवो गङ्गास्नाननिषेवितः ॥ ८७-४९ ॥  
गङ्गासलिलसंस्थो हि गङ्गाप्रत्यक्षसाधकः ।  
गिरो गङ्गामणिमरो मल्लिकामालधारकः ॥ ८७-५० ॥  
मल्लिकागन्धसुप्रेमो मल्लिकापुष्पधारकः ।  
महाद्रुमो महावीरो महाशूरो महोरगः ॥ ८७-५१ ॥  
महातुष्टिर्महापुष्टिर्महालक्ष्मीशुभङ्करः ।  
महाश्रमी महाध्यानी महाचण्डेश्वरो महान् ॥ ८७-५२ ॥  
महादेवो महाह्लादो महाबुद्धिप्रकाशकः ।  
महाभक्तो महाशक्तो महाधूर्तो महामतिः ॥ ८७-५३ ॥  
महाच्छत्रधरो धारोधरकोटिगतप्रभा ।  
अद्वैतानन्दवादी च मुक्तो भङ्गप्रियोऽप्रियः ॥ ८७-५४ ॥  
अतिगन्धश्चातिमात्रो निणीतान्तः परन्तपः ।  
निणीतोऽनिलधारी च सूक्ष्मानिलनिरूपकः ॥ ८७-५५ ॥  
महाभयङ्करो गोलो महाविवेकभूषणः ।  
सुधानन्दः पीठसंस्थो हिङ्गुलादेश्वरः सुरः ॥ ८७-५६ ॥  
नरो नागपतिः क्रूरो भक्तानां कामदः प्रभुः ।  
नागमालाधरो धर्मी नित्यकर्मी कुलीनकृत् ॥ ८७-५७ ॥  
शिशुपालेश्वरः कीतीविकारी लिङ्गधारकः ।  
तृप्तानन्दो हृषीकेशेश्वरः पाञ्चालवल्लभः ॥ ८७-५८ ॥  
अक्रूरेशः पतिः प्रीतिवर्धको लोकवर्धकः ।  
अतिपूज्यो वामदेवो दारुणो रतिसुन्दरः ॥ ८७-५९ ॥  
महाकालः प्रियाह्लादी विनोदी पञ्चचूडधृक् ।  
आद्याशक्तिपतिः पान्तो विभाधारी प्रभाकरः ॥ ८७-६० ॥  
अनायासगतिर्बुद्धिप्रफुल्लो नन्दिपूजितः ।  
शिलामूतीस्थितो रत्नमालामण्डितविग्रहः ॥ ८७-६१ ॥  
बुधश्रीदो बुधानन्दो विबुधो बोधवर्धनः ।  
अघोरः कालहर्ता च निष्कलङ्को निराश्रयः ॥ ८७-६२ ॥  
पीठशक्तिपतिः प्रेमधारको मोहकारकः ।  
असमो विसमो भावोऽभावो भावो निरिन्द्रियः ॥ ८७-६३ ॥  
निरालोको बिलानन्दो बिलस्थो विषभुक्पतिः ।  
दुर्गापतिर्दुर्गहर्ता दीर्घसिद्धान्तपूजितः ॥ ८७-६४ ॥  
सर्वो दुर्गपतिवीप्रो विप्रपूजापरायणः ।  
ब्राह्मणानन्दनिरतो ब्रह्मकर्मसमाधिवित् ॥ ८७-६५ ॥  
विश्वात्मा विश्वभर्ता च विश्वविज्ञानपूरकः ।  
विश्वान्तःकरणस्थश्च विश्वसञ्ज्ञाप्रतिष्ठितः ॥ ८७-६६ ॥  
विश्वाधारो विश्वपूज्यो विश्वस्थोऽचीत इन्द्रहा ।  
अलाबुभक्षणः क्षान्तिरक्षो रक्षनिवारणः ॥ ८७-६७ ॥  
तितिक्षारहितो हूतिः पुरुहूतप्रियङ्करः ।  
पुरुषः पुरुषश्रेष्ठो विलालस्थः कुलालहा ॥ ८७-६८ ॥  
कुटिलस्थो विधिप्राणो विषयानन्दपारगः ।  
ब्रह्मज्ञानप्रदो ब्रह्मज्ञानी ब्रह्मगुणान्तरः ॥ ८७-६९ ॥  
पालकेशो विराजश्च वज्रदण्डो महास्त्रधृक् ।  
सर्वास्त्ररक्षकः श्रीदो विधिबुद्धिप्रपूरणः ॥ ८७-७० ॥  
आर्यापुत्रो देवराजपूजितो मुनिपूजितः ।  
गन्धर्वपूजितः पूज्यो दानवज्ञाननाशनः ॥ ८७-७१ ॥  
अप्सरोगणपूज्यश्च मर्त्यलोकसुपूजितः ।  
मृत्युजिद्रिपुजित् प्लक्षो मृत्युञ्जय इषुप्रियः ॥ ८७-७२ ॥  
त्रिबीजात्मा नीलकण्ठः क्षितीशो रोगनाशनः ।  
जितारिः प्रेमसेव्यश्च भक्तिगम्यो निरुद्यमः ॥ ८७-७३ ॥  
निरीहो निरयाह्लादः कुमारो रिपुपूजितः ।  
अजो देवात्मजो धर्मोऽसन्तो मन्दमासनः ॥ ८७-७४ ॥  
मन्दहासो मन्दनष्टो मन्दगन्धसुवासितः ।  
माणिक्यहारनिलयो मुक्ताहारविभूषितः ॥ ८७-७५ ॥  
मुक्तिदो भक्तिदश्चैव निर्वाणपददानदः ।  
निवीकल्पो मोदधारी निरातङ्को महाजनः ॥ ८७-७६ ॥  
मुक्ताविद्रुममालाढ्यो मुक्तादामलसत्कटिः ॥ ८७-७७ ॥  
रत्नेश्वरो धनेशश्च धनेशप्राणवल्लभः ।  
धनजीवी कर्मजीवी संहारविग्रहोज्ज्वलः ॥ ८७-७८ ॥  
सङ्ङ्केतार्थज्ञानशून्यो महासङ्केतपण्डितः ।  
सुपण्डितः क्षेमदाता भवदाता भवान्वयः ॥ ८७-७९ ॥  
किङ्करेशो विधाता च विधातुः प्रियवल्लभः ।  
कर्ता हर्ता कारयिता योजनायोजनाश्रयः ॥ ८७-८० ॥  
युक्तो योगपतिः श्रद्धापालको भूतशङ्करः ।  
भूताध्यक्षो भूतनाथो भूतपालनतत्परः ॥ ८७-८१ ॥  
विभूतिदाता भूतिश्च महाभूतिविवर्धनः ।  
महालक्ष्मीश्वरः कान्तः कमनीयः कलाधरः ॥ ८७-८२ ॥  
कमलाकान्त ईशानो यमोऽमरो मनोजवः ।  
मनयोगी मानयोगी मानभङ्गो निरूपणः ॥ ८७-८३ ॥  
अव्यक्तानन्दनिरतो व्यक्ताव्यक्तनिरूपितः ।  
आत्मारामपतिः कृष्णपालको रामपालकः ॥ ८७-८४ ॥  
लक्षणेशो लक्षभर्ता भावतीशः प्रजाभवः ।  
भरताख्यो भारतश्च शत्रुघ्नो हनुमान् कपिः ॥ ८७-८५ ॥  
कपिचूडामणिः क्षेत्रपालेशो दिक्करान्तरः ।  
दिशाम्पतिदीशीशश्च दिक्पालो हि दिगम्बरः ॥ ८७-८६ ॥  
अनन्तरत्नचूडाढ्यो नानारत्नासनस्थितः ।  
संविदानन्दनिरतो विजयो विजयात्मजः ॥ ८७-८७ ॥  
जयाजयविचारश्च भावचूडामणीश्वरः ।  
मुण्डमालाधरस्तन्त्री सारतन्त्रप्रचारकः ॥ ८७-८८ ॥  
संसाररक्षकः प्राणी पञ्चप्राणो महाशयः ।  
गरुडध्वजपूज्यश्च गरुडध्वजविग्रहः ॥ ८७-८९ ॥  
गारुडीशो मन्त्रिणीशो मैत्रप्राणहिताकरः ।  
सिद्धिमित्रो मित्रदेवो जगन्नाथो नरेश्वरः ॥ ८७-९० ॥  
नरेन्द्रेश्वरभावस्थो विद्याभावप्रचारवित् ।  
कालाग्निरुद्रो भगवान् प्रचण्डेश्वरभूपतिः ॥ ८७-९१ ॥  
अलक्ष्मीहारकः क्रुद्धो रिपूणां क्षयकारकः ।  
सदानन्दमयो वृद्धो धर्मसाक्षी सुधांशुधृक् ॥ ८७-९२ ॥  
साक्षरो रिपुवर्गस्थो दैत्यहा मुण्डधारकः ।  
कपाली रुण्डमालाढ्यो महाबीजप्रकाशकः ॥ ८७-९३ ॥  
अजेयोग्रपतिः स्वाहावल्लभो हेतुवल्लभः ।  
हेतुप्रियानन्ददाता हेतुबीजप्रकाशकः ॥ ८७-९४ ॥  
श्रुतिक्षिप्रमणिरतो ब्रह्मसूत्रप्रबोधकः ।  
ब्रह्मानन्दो जयानन्दो विजयानन्द एव च ॥ ८७-९५ ॥  
सुधानन्दो बुधानन्दो विद्यानन्दो बलीपतिः ।  
ज्ञानानन्दो विभानन्दो भावानन्दो नृपासनः ॥ ८७-९६ ॥  
सर्वासनोग्रानन्दश्च जगदानन्ददायकः ।  
पूर्णानन्दो भवानन्दो ह्यमृतानन्द एव च ॥ ८७-९७ ॥  
शीतलोऽशीतिवर्षस्थो व्यवस्थापरिचायकः ।  
शीलाढ्यश्च सुशीलश्च शीलानन्दो पराश्रयः ॥ ८७-९८ ॥  
सुलभो मधुरानन्दो मधुरामोदमादनः ।  
अभेद्यो मूत्रसञ्चारी कलहाख्यो विषङ्कटः ॥ ८७-९९ ॥  
वाशभाढ्यः परानन्दो विसमानन्द उल्बणः ।  
अधिपो वारुणीमत्तो मत्तगन्धर्वशासनः ॥ ८७-१०० ॥  
शतकोटिशरुश्रीदो वीरकोटिसमप्रभः ।  
अजाविभावरीनाथो विषमापूष्णिपूजितः ॥ ८७-१०१ ॥  
विद्यापतिर्वेदपतिरप्रमेयपराक्रमः ।  
रक्षोपतिर्महावीरपतिः प्रेमोपकारकः ॥ ८७-१०२ ॥  
वारणाविप्रियानन्दो वारणेशो विभुस्थितः ।  
रणचण्डो रशेशश्च रणरामप्रियः प्रभुः ॥ ८७-१०३ ॥  
रणनाथी रणाह्लादः सङ्ग्रामप्रेतविग्रहः ।  
देवीभक्तो देवदेवो दिवि दारुणतत्परः ॥ ८७-१०४ ॥  
खड्गी च कवची सिद्धः शूली धूलिस्त्रिशूलधृक् ।  
धनुष्मान् धर्मचित्तेशोऽचिन्ननागसुमाल्यधृक् ॥ ८७-१०५ ॥  
अर्थोऽनर्थप्रियोऽप्रायो मलातीतोऽतिसुन्दरः ।  
काञ्चनाढ्यो हेममाली काञ्चनशृङ्गशासनः ॥ ८७-१०६ ॥  
कन्दर्पजेता पुरुषः कपित्थेशोऽर्कशेखरः ।  
पद्मगन्धोऽतिसद्गन्धश्चन्द्रशेखरभृत् सुखी ॥ ८७-१०७ ॥  
पवित्राधारनिलयो विद्यावद्वरबीजभृत् ।  
कन्दर्पसदृशाकारो मायाजिद् व्याघ्रचर्मधृक् ॥ ८७-१०८ ॥  
अतिसौन्दर्यचूडाढ्यो नागचित्रमणिप्रियः ।  
अतिगण्डः कुम्भकर्णः कुरुजेता कवीश्वरः ॥ ८७-१०९ ॥  
एकमुखो द्वितुण्डश्च द्विविधो वेदशासनः ।  
आत्माश्रयो गुरुमयो गुरुमन्त्रप्रदायकः ॥ ८७-११० ॥  
शौरीनाथो ज्ञानमार्गी सिद्धमार्गी प्रचण्डगः ।  
नामगः क्षेत्रगः क्षेत्रो गगनग्रन्थिभेदकः ॥ ८७-१११ ॥  
गाणपत्यवसाच्छन्नो गाणपत्यवसादवः ।  
गम्भीरोऽतिसुसूक्ष्मश्च गीतवाद्यप्रियंवदः ॥ ८७-११२ ॥  
आह्लादोद्रेककारी च सदाह्लादी मनोगतिः ।  
शिवशक्तिप्रियः श्यामवर्णः परमबान्धवः ॥ ८७-११३ ॥  
अतिथिप्रियकरो नित्यो गोविन्देशो हरीश्वरः ।  
सर्वेशो भाविनीनाथो विद्यागर्भो विभाण्डकः ॥ ८७-११४ ॥  
ब्रह्माण्डरूपकर्ता च ब्रह्माण्डधर्मधारकः ।  
धर्मार्णवो धर्ममार्गी धर्मचिन्तासुसिद्धिदः ॥ ८७-११५ ॥  
	अस्थास्थितो ह्यास्तिकश्च स्वस्तिस्वच्छन्दवाचकः	 ।  
अन्नरूपी अन्नकस्थो मानदाता महामनाः ॥ ८७-११६ ॥  
आद्याशक्तिप्रभुर्मातृवर्णजालप्रचारकः ।  
मातृकामन्त्रपूज्यश्च मातृकामन्त्रसिद्धिदः ॥ ८७-११७ ॥  
मातृप्रियो मातृपूज्यो मातृकामण्डलेश्वरः ।  
भ्रान्तिहन्ता भ्रान्तिदाता भ्रान्तस्थो भ्रान्तिवल्लभः ॥ ८७-११८ ॥  
	इत्येतत् कथितं नाथ सहस्रनाममङ्गलम् ।  
	अष्टोत्तरं महापुण्यं स्वर्गीयं भुवि दुर्लभम् ॥ ८७-११९ ॥  
	यस्य श्रवणमात्रेण नरो नारायणो भवेत् ।  
	अप्रकाश्यं महागुह्यं देवानामप्यगोचरम् ॥ ८७-१२० ॥  
	फलं कोटिवर्षशतैर्वक्तुं न शक्यते बुधैः ।  
	यस्य स्मरणमाकृत्य योगिनीयोगपारगः ॥ ८७-१२१ ॥  
	सोक्षणः सर्वसिद्धीनां त्रैलोक्ये सचराचरे ।  
	देवाश्च बहवः सन्ति योगिनस्तत्त्वचिन्तकाः ॥ ८७-१२२ ॥  
	पठनाद्धारणाज्ज्ञानी महापातकनाशकः ।  
	आयुरारोग्यसम्पत्तिबृंहितो भवति ध्रुवम् ॥ ८७-१२३ ॥  
	सङ्ग्रामे ग्रहभीतौ च महारण्ये जले भये ।  
	वारमेकं पठेद्यस्तु स भवेद् देववल्लभः ॥ ८७-१२४ ॥  
	सर्वेषां मानसम्भङ्गी योगिराड् भवति क्षणात् ।  
	पूजां कृत्वा विशेषेण यः पठेन्नियतः शुचिः ॥ ८७-१२५ ॥  
	स सर्वलोकनाथः स्यात् परमानन्दमाप्नुयात् ।  
	एकपीठे जपेद्यस्तु कामरूपे विशेषतः ॥ ८७-१२६ ॥  
	त्रिकालं वाथ षट्कालं पठित्वा योगिराड् भवेत् ।  
	आकाशगामिनीं सिद्धिं गुटिकासिद्धिमेव च ॥ ८७-१२७ ॥  
	प्राप्नोति साधकेन्द्रस्तु राजत्वं हि दिने दिने ।  
	सर्वदा यः पठेन्नित्यं सर्वज्ञः सुकुशाग्रधीः ॥ ८७-१२८ ॥  
	अवश्यं योगिनां श्रेष्ठः कामजेता महीतले ।  
	अज्ञानी ज्ञानवान् सद्योऽधनी च धनवान् भवेत् ॥ ८७-१२९ ॥  
	सर्वदा राजसम्मानं पञ्चत्वं नास्ति तस्य हि ।  
	गले दक्षिणबाहौ च धारयेद्यस्तु भक्तितः ॥ ८७-१३० ॥  
	अचिरात्तस्य सिद्धिः स्यान्नात्र कार्या विचारणा ।  
	अवधूतेश्वरो भूत्त्वा राजते नात्र संशयः ॥ ८७-१३१ ॥  
	अरक्तचन्दनयुक्तेन हरिद्राकुङ्कुमेन च ।  
	सेफालिकापुष्पदण्डैर्दलसङ्कुलवजीतैः ॥ ८७-१३२ ॥  
	मिलित्वा यो लिखेत् स्तोत्रं केवलं चन्दनाम्भसा ।  
	स भवेत् पार्वतीपुत्रः क्षणाद्वा द्वादशाहनि ॥ ८७-१३३ ॥  
	एकमासं द्विमासं वा त्रिमासं वर्षमेव च ।  
	जीवन्मुक्तो धारयित्वा सहस्रनामकीर्तनम् ॥ ८७-१३४ ॥  
	पठित्वा तद्द्विगुणशः पुण्यं कोटिगुणं लभेत् ।  
	किमन्यं कथयिष्यामि सार्वभौमेश्वरो भवेत् ॥ ८७-१३५ ॥  
	त्रिभुवनगणनाथो योगिनीशो धनाढ्यो ।  
		मतिसुविमलभावो दीर्घकालं वसेत् सः	 ।  
	इह पठति भवानीवल्लभः स्तोत्रसारं ।  
		दशशतमभिधेयं ज्ञानमष्टोत्तरं च ॥ ८७-१३६ ।  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्कोणप्रकाशे   
भ्रूपद्मभेदविन्यासे भैरवीभैरवसंवादे परशिवहाकिनीश्वराष्टोत्तर-- । सहस्रनामपाठे   
सप्ताशीतितमः पटलः ॥ ८७ ॥  
  
  
अथाष्टाशीतितमः पटलः  
  
श्रीआनन्दभैरवी उवाच   
शृणुष्व परमेश त्वं दुर्लभं योगिमण्डले	 ।  
महायोगज्ञानसारं त्रैलोक्यमङ्गलं शुभम् ॥ ८८-१ ॥  
यस्य विज्ञानमात्रेण साधकोऽसाधकोऽपि वा ।  
मृत्युञ्जयो भवेज्ज्ञानी परमानन्दरूपभाक् ॥ ८८-२ ॥  
होमस्थानं शिखामध्ये दीपस्य भ्रूदलान्तरे ।  
परब्रह्मस्वरूपां तां शिखारूपां जगत्प्रियाम् ॥ ८८-३ ॥  
स्वाहाशक्तिं तत्र नाथ विचिन्त्य मनसा सुधीः	 ।  
यः स्तुत्वा प्रत्यहं होमकर्मसिद्धि समापयेत् ॥ ८८-४ ॥  
इत्येतत् परमं ज्ञानमन्यज्ज्ञानं शृणु प्रभो ।  
शिखोर्ध्वे च परा शक्तिः परम्ब्रह्मस्वरूपिणी ॥ ८८-५ ॥  
उष्ट्र्मुखी रक्तमुखी कोटिकालानलोपमा	 ।  
तां ध्यात्वा कुलपद्मस्य कणीकायां महामनाः ॥ ८८-६ ॥  
मनोयोगस्थितां देवीं परमानन्ददायिनीम्	 ।  
सूक्ष्मातिसूक्ष्मभावस्थां स्थूलातिस्थूलविग्रहाम् ॥ ८८-७ ॥  
कालातीतां कालरूपां कालाकालप्रकाशिनीम्	 ।  
धर्मोदयां भानुमतीं प्रबन्धकौशलेश्वरीम् ॥ ८८-८ ॥  
पार्वतीं रणमातङ्गीं मतङ्गगमनां पराम्	 ।  
निर्वाणसिद्धिदां धात्रीं पञ्चतत्त्वप्रकाशिनीम् ॥ ८८-९ ॥  
पञ्चमीं पञ्चमस्थाञ्च पञ्चवक्त्रप्रियंवदाम् 	 ।  
पञ्चरश्म्मि पञ्चमवान् शोभितां दिक्पटाम्बराम् ॥ ८८-१० ॥  
प्रवालस्थूलकोटीन्द्रनीलचन्द्रमणिस्रजाम्	 ।  
द्विभुजां मौनशीलाञ्च ज्ञानपुस्तकधारिणीम् ॥ ८८-११ ॥  
एकाकारस्थितां रौद्रीं परदेवीं विभाव्य च	 ।  
तच्चतुदीक्षु सततं शतयोगिनीमण्डलम् ॥ ८८-१२ ॥  
चक्रपङ्क्त्याकारशोभामण्डलं मण्डपस्थितम् ।  
तासां नामानि वक्ष्यामि शृणु भैरववल्लभ ॥ ८८-१३ ॥  
श्मशानवासिनी दुर्गा हरिणाक्षी प्रचण्डिका ।  
रौद्री श्यामा योगिनी च शिवानी शिवमोहिनी ॥ ८८-१४ ॥  
सुखिनी पञ्चमी बाला कुटिलाक्षी वसुन्धरा ।  
सुवर्णाङ्गी पावना च पवित्रा परमानना ॥ ८८-१५ ॥  
सिद्धिदा मङ्गला भाव्या सुरति कामदा रतिः ।  
प्रबला विमला चमना प्रभा काञ्चनमालिनी ॥ ८८-१६ ॥  
त्रिभङ्गदेहश्यामाङ्गी तरुणा तरलावती ।  
सुलभा दुर्लभा सर्वा प्रफुल्लकमलापि वा ॥ ८८-१७ ॥  
पातालमुखी गोमुण्डा घोरहासा विलासिनी ।  
अरुणा श्रवणा मन्त्री मालती मल्लिका तथा ॥ ८८-१८ ॥  
वैश्वानरी भरद्वाजा त्रिविभागा मतिः क्षुधा ।  
सुभद्राभाकरी लिप्ता नर्तका चिटिसुन्दरी ॥ ८८-१९ ॥  
बृहन्नली भागवती विशाला विरला तथा ।  
मानसी वानरीग्रीवा क्रोधिनी मोहिनी तथा ॥ ८८-२० ॥  
आकषीणी स्तम्भिनी व त्रिजटा रुक्ममालिनी ।  
सप्तिका सुकला गीर्या गभीरा मुषलावती ॥ ८८-२१ ॥  
बृहन्नितम्बा मोहाक्षी मन्दिरा चन्द्रिका तथा ।  
सिद्धा विद्याधरा हारा रतिः कैशोरधमीणी ॥ ८८-२२ ॥  
तप्ता शान्तिर्भद्रदा च विकारी मञ्चवासिनी ।  
महाविद्या भवानी च तारब्रह्मस्वरूपिणी ॥ ८८-२३ ॥  
	मातङ्गी बगला कृष्णा शिवा हैमवतीश्वरा ।  
	समनापहरा काली कन्दर्पवनिता शुभा ॥ ८८-२४ ॥  
	वाराणसीश्वरी बाला कमला चारुहासिनी ।  
	अजन्ता हिमकन्या च शर्वाणी कुलचञ्चला ॥ ८८-२५ ॥  
	तपस्विनी राजपुत्री चोमापर्णा निरञ्जना ।  
	आधारभूता सावित्री वाच्यावाच्या चराचरा ॥ ८८-२६ ॥  
	कल्क्येशी शशिवदना निवीकल्पसुपाक्षणी ।  
	भुवनेशी सुन्दरी च सती सिद्धिप्रदा कला ॥ ८८-२७ ॥  
	कृपणा पद्मवदना शब्देशी भगमालिनी ।  
	आराधिता शोकहरा हरा हीरकमालिनी ॥ ८८-२८ ॥  
	हालाहलहरा हारा रती कालानलापहा ।  
	भैरवी वीरमाता च महाभाग्यवती उमा ॥ ८८-२९ ॥  
	सुलभा दुर्गमाता च सुगन्धा गन्धमालिनी ।  
	अमावास्या सिता भद्रा चारुणी सूर्यपुत्रिणी ॥ ८८-३० ॥  
	दानदा धनदा सिद्धिदायिनी भोगदायिनी ।  
	इलावती रत्नमाला मनोयोगनिवासिनी ॥ ८८-३१ ॥  
	मनस्विनी मूलमाता मूलमन्त्रस्वरूपिणी ।  
	एतासां ध्यानमाकृत्य चतुदीक्षु क्रमेण तु ॥ ८८-३२ ॥  
	विभाव्य तैजसीं सर्वां तेजोमालाविनाशिनीम् ।  
	अतिसौन्दर्यलहरीं पारिजातवनान्तरे ॥ ८८-३३ ॥  
	महामण्डलमध्ये तु रत्नसन्ताननिमीते ।  
	ग्रहस्यापि महाकालं चतुर्द्वारं विचिन्तयेत् ॥ ८८-३४ ॥  
	मणिकोटिविनिर्माणचतुस्तोरणभूषितम्	 ।  
	मण्डपस्योर्ध्वभागे च महाचन्द्रातपं शितम् ॥ ८८-३५ ॥  
	शतसूर्यप्रभं कान्तं मुक्तादामविभूषितम् ।  
	तथा मण्डपमध्योर्ध्वे वितालाङ्कं मनोहरम् ॥ ८८-३६ ॥  
	तदधः स्वर्णनिर्माणच्छत्रं मणिमयं रुचिम् ।  
	तदधः सिंहरूपाक्षि युक्तसिंहासनं परम् ॥ ८८-३७ ॥  
	तदूर्ध्वे प्रेतबीजं तु प्रेतलिङ्गोपमं स्मृतम् ।  
	प्रेतलिङ्गोपरि ध्यात्वा काञ्चनस्यापि मण्डलम् ॥ ८८-३८ ॥  
	महापीठं त्रिकोणं तु कणीकायां महाप्रभम् ।  
	शुक्लपद्मं महाशोभं षोडशच्छदमण्डितम् ॥ ८८-३९ ॥  
	षोडशस्वरसंयुक्तं केशकेषु च वर्णकान् ।  
	दक्षिणावर्तयोगेन विद्युद्रूपं विचिन्तयेत् ॥ ८८-४० ॥  
	चतुष्कोणत्रयं पश्चाच्चतुर्द्वारं मनोहरम् ।  
	तत्र सञ्चिन्तयेद् देवीं वारुणीमत्तविग्रहाम् ॥ ८८-४१ ॥  
	पराम्बारूपिणीं तारां तरुणादित्यसन्निभाम् ।  
	चतुर्द्वारे सदा ध्यायेद् देवानां चापि मण्डलम् ॥ ८८-४२ ॥  
	सवाहनं दैवतं च परिवारसमन्वितम् ।  
	इन्द्रनीलप्रभं कान्तं पूर्वद्वारीन्द्रचिन्तनम् ॥ ८८-४३ ॥  
	वह्निकोणे तथा वह्निमण्डलं सर्वतोमुखम् ।  
	परिवारान्वितं ध्यात्वा यमलोकं तु दक्षिणे ॥ ८८-४४ ॥  
	यमं श्यामं महाकान्तं परिवारगणान्वितम् ।  
	सवाहनं ततो ध्यायेन्नैरृतं राक्षसीं पुरीम् ॥ ८८-४५ ॥  
	तदुत्तरे सदा ध्यायेद् वरुणं मेषवाहनम् ।  
	परिवारान्वितं शुक्लं भास्वरं तत्र चिन्तयेत् ॥ ८८-४६ ॥  
	तदुत्तरे मरुल्लोकं कृष्णसारस्ववाहनम् ।  
	परिवारान्वितं ध्यात्वा तत्पूर्वे चिन्तयेत् ततः ॥ ८८-४७ ॥  
	कुबेरमुत्तरद्वारि परिवारगणान्वितम् ।  
	सवाहनं कुत्सितञ्च सर्वरत्नोपशोभितम् ॥ ८८-४८ ॥  
	ईशाने ईशलोकञ्च परिवारगणान्वितम् ।  
	सवाहनं सर्वलोकपूजितं परमेश्वरम् ॥ ८८-४९ ॥  
	परिवारान्वितं ध्यात्वा नानावाद्यसमन्वितम् ।  
	भेरीतुरीधुधुरीणां सहस्रकोटिमेव च ॥ ८८-५० ॥  
	दुन्दुभिकुलितामोदगायनानन्दपूरितम् ।  
	नानासुन्दरवाद्याढ्यं पूर्वलोकं विचिन्तयेत् ॥ ८८-५१ ॥  
	वेणुवीणामृदङ्गानां सहस्रकोटिनादितम् ।  
	यमलोकं नैरृते च मन्त्रकोटिसमन्वितम् ॥ ८८-५२ ॥  
	करतालकांस्यढक्काध्वनिकोटिप्रपूरितम् ।  
	जलेश्वरमहालोकं दुन्दुभिध्वनिमोहितम् ॥ ८८-५३ ॥  
	यन्त्रकोटिध्वनिश्रेणिमोहितं तत्र चिन्तयेत् ।  
	झर्झरीपर्परीताङ्गीस्वनादनादितं रुचिम् ॥ ८८-५४ ॥  
	मरुल्लोकं तथा ध्यायेत् कुबेरस्थानमेव च ।  
	दुन्दुभिश्रेणिढक्कादियन्त्रनादविमोहितम् ॥ ८८-५५ ॥  
	रागतालनृत्यगीतं मूतीमन्त्रं विचिन्तयेत् ।  
	दीप्तिश्रेणिधरं कान्तं गन्धर्वनगरं ततः ॥ ८८-५६ ॥  
	अप्सरोभिः परिवृतं सर्वत्र नगरे सुधीः ।  
	विचिन्तयेद् गानरसं रसिकं सर्वमङ्गलम् ॥ ८८-५७ ॥  
	सर्वलोकस्थिता शोभा शोभा सर्वविमोहिनी ।  
	सर्वस्यान्तु समायान्तु देवषी यन्त्रगायकम् ॥ ८८-५८ ॥  
	वाद्यवादकमेवं हि चिन्तयेत् परमावृतम् ।  
	ब्रह्मषीमण्डलं तस्यां सर्वेषां गायनान्वितम् ॥ ८८-५९ ॥  
	देवषीसर्वविज्ञानवाक्यरत्नस्वगायनम् ।  
	विचिन्त्यैवं विधानेन निजपीठं विचिन्तयेत् ॥ ८८-६० ॥  
	पीठशक्तिं विचिन्त्याशु पीठनायकमेव च ।  
	विचिन्त्यानन्दमग्नः स्यादचिरात् सिद्धिमाप्नुयात् ।  
	अधो वाराणसीपीठं ध्यायेत् तत् क्रममाशृणु ॥ ८८-६१ ॥  
   
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्रप्रकाशे   
भैरवीभैरवसंवादे पराशक्तिनिर्मूलस्थाननिर्णयो नाम अष्टाशीतितमः पटलः ॥ ८८ ॥  
  
  
अथैकोननवतितमः पटलः  
  
श्रीआनन्दभैरवी उवाच   
कालरूप महादेव कालकूटासवप्रिय ।  
इदानीं शृणु देवेश वाराणस्याः प्रियं पदम् ॥ ८९-१ ॥  
शतकोटियोगिनीनां मण्डलं योगिसेवितम् ।  
तं ध्यायेत् सर्वदा योगी यदि कल्याणमिच्छति ॥ ८९-२ ॥  
	भ्रूमध्ये भाति सततं मण्डलाकारशोभितम् ।  
	मातृकायन्त्ररूपं तु सर्वसारं विचिन्तयेत् ॥ ८९-३ ॥  
	कोटिस्वयम्भूलिङ्गाढ्यं पुण्यकोटिफलोदयम् ।  
	अतिसिद्धिप्रदं देशं देशनाथप्रियं पदम् ॥ ८९-४ ॥  
	अमलाकमलाशक्तिकोटिकोटिसमन्वितम् ।  
	त्रिशूलोपरि पूरं तु च्छत्राकारं फलाकरम् ॥ ८९-५ ॥  
	कोटिलिङ्गप्रधानं तु योगेश्वरशिवं प्रभुम् ।  
	अष्टोत्तरशतानन्दविग्रहं मन्मथान्तकम् ॥ ८९-६ ॥  
	वराभयकरं सिद्धं डमरुच्छत्रधारिणम् ।  
	त्रिशूलमुद्गराद्यस्त्रखेटकादिविभूषितम् ॥ ८९-७ ॥  
	पञ्चमुखं दशभुजं शङ्खमालाकपालकम् ।  
	ध्यात्वा सञ्चिन्तयेच्छम्भुं दश दिक्षु क्रमेण तु ॥ ८९-८ ॥  
	स्थाने स्थाने दश दश मूतीचिह्नं विचिन्तयेत् ।  
	शोणाभं विद्युताभञ्च पुरीरक्षणकारणम् ॥ ८९-९ ॥  
	हेतुप्रियं गजारूढं वृषारूढं द्वयं द्वयम् ।  
	अत्र चिन्तनमाकृत्य पीठविद्यावशं नयेत् ॥ ८९-१० ॥  
	दशकं व्याप्य तिष्ठन्ति मण्डलाकारसुक्रमात् ।  
	अयुतं शिवलिङ्गं तु दश दिक्षु दश स्थले ॥ ८९-११ ॥  
	विचिन्तयेच्छुक्लवर्णं काञ्चनालङ्कृतोज्ज्वलम् ।  
	पूर्वस्यां दशरूपं तु चायुतावरणं प्रभुम् ॥ ८९-१२ ॥  
	दश नाम प्रवक्ष्यामि शृणु भैरवभूपते ।  
	जटिलः काल उन्मत्तः क्रोधराजः सदाशिवः ॥ ८९-१३ ॥  
	परो दधीचिनाथश्च सुवाशी प्रमथेश्वरः ।  
	यज्ञनाथेश्वरश्चैव चायुतेश्वरवल्लभः ॥ ८९-१४ ॥  
	वह्निकोणे सदा भान्ति मूतीमन्तः शिवा दश ।  
	वज्रधरो महाकालः कपिलेश्वर एव च ॥ ८९-१५ ॥  
	पञ्चाननो योगिनाथो घर्घरेशः पिनाकधृक् ।  
	पशुपालः क्षेमदश्च ब्रह्मनाथो दश स्मृताः ॥ ८९-१६ ॥  
	एते चायुतलिङ्गेशा मूतीमन्तो विभान्ति च ।  
	एतेषां ध्यानमाकृत्य पूजयेद् घृतधारया ॥ ८९-१७ ॥  
	चिन्तयेद् दक्षिणे पश्चाद्दशमूतीं शिवस्य च ।  
	वीरः शूलेश्वरः सिद्धेश्वरः श्रीपार्वतीश्वरः ॥ ८९-१८ ॥  
	गणनाथेश्वरः शम्भुः प्रचण्डो दक्षयज्ञहा ।  
	काशीपतिः पशुपतिः शिवा एते दश स्मृताः ॥ ८९-१९ ॥  
	अयुतानन्दलिङ्गेशाः कपालशूलधारकाः ।  
	मूतीमन्तो विभान्त्यत्र शिवमण्डलमध्यगाः ॥ ८९-२० ॥  
	एतान् सञ्चिन्तयेद् भक्त्या पीठक्षेत्रे च दक्षिणे ।  
	नैरृते चिन्तयेत् पश्चात् कामाख्यः शिवलिङ्गकः ॥ ८९-२१ ॥  
	दक्षिणामूतीरीशानो वामनेशो मनोहरः ।  
	वामदेवो बाणनाथो रघुवीरेश्वरस्ततः ॥ ८९-२२ ॥  
	कामराजेश्वरः कामकलेशो दश ईश्वराः ।  
	मूतीमन्तो विभान्त्यत्रायुतलिङ्गेश्वराः प्रभो ॥ ८९-२३ ॥  
	विचिन्त्य परया भक्त्या पूजयेद् बिल्वपत्रकैः ।  
	सर्वत्र मानसार्चा च पूर्वोक्तमूतीकल्पना ॥ ८९-२४ ॥  
	वरुणे च ततो ध्यायेन्मण्डलस्थान् दश क्रमान् ।  
	अरुणेश्वरो योगेन्द्रकाशीराजसुरान्तकाः ॥ ८९-२५ ॥  
	त्रिशूली वरुणेशश्च कालाख्यः कामदायकः ।  
	कालाग्निरुद्रो भद्रेशो दश रुद्राः प्रकीतीताः ॥ ८९-२६ ॥  
	शिवलिङ्गायुतेशाश्च सर्वशक्तिसमन्विताः ।  
	वायुकोणे स्थिता एते रुद्राश्चायुतलिङ्गपाः ॥ ८९-२७ ॥  
	महारुद्रो वातनाथो रुद्रात्मा रौद्ररूपकः ।  
	रूपनाथो हि हनुमान् सूर्येशो वसुधेश्वरः ॥ ८९-२८ ॥  
	वासुकीवल्लभः सत्यपतिरेते महेश्वराः ।  
	परिवारयुताः श्रेष्ठा महारुद्रादिवल्लभाः ॥ ८९-२९ ॥  
	एते पूज्याश्चिन्तनीयाः कामनाफलसिद्धये ।  
	उत्तरे चोत्तरास्यश्च कुबेरेश्वर ईश्वरः ॥ ८९-३० ॥  
	पञ्चाधारः पारमेशः परहंसप्रभाकरः ।  
	अनन्तेशः कायरक्षो रत्नेश्वर उमापतिः ॥ ८९-३१ ॥  
	एकादशैते रुद्राश्च नित्यायुतगणेश्वराः ।  
	एते पूज्या ध्यायितव्याः पूर्वोक्तमूतीकल्पनाः ॥ ८९-३२ ॥  
	ईशाने च ततो ध्यायेदीश्वरान् परमेश्वर ।  
	ईशो वैश्वानरेशश्च विश्वामित्रेश्वरस्तथा ॥ ८९-३३ ॥  
	ईशानोऽपि च मायेशो बटुकेशो रमेश्वरः ।  
	कालान्तकेशः कामाख्यो महाकामपुरीश्वरः ॥ ८९-३४ ॥  
	श्मशानवासिदेवेशः सर्वरूपप्रकाशकः ।  
	एकादशैते रुद्राश्च कामपीठनिवासिनः ॥ ८९-३५ ॥  
	अयुतानन्दलिङ्गेशाश्चिन्तनीयाः प्रपूजिताः ।  
	वाराणसीमध्यपीठे त्रयोदश शिवेश्वराः ॥ ८९-३६ ॥  
	अधोमण्डलमध्ये तु चिन्तयित्वा प्रपूजयेत् ।  
	मृत्युञ्जयो मोक्षदश्च शिवेशो भैरवेश्वरः ॥ ८९-३७ ॥  
	भूतनाथो भूतकर्ता क्षेत्रपालः परापरः ।  
	मञ्जुघोषेश्वरः कालदमनः कौशलेश्वरः ॥ ८९-३८ ॥  
	मुनिनाथो वर्णमाली रुद्रा भैरवरूपिणः ।  
	एते त्रयोदशानन्दशिवरूपाः सुरेश्वराः ॥ ८९-३९ ॥  
	अयुतानन्दलिङ्गेशाः पूज्यमानाः सुरासुरैः ।  
	वराभयप्रदाः पञ्चतत्त्वप्रकाशकारिणः ॥ ८९-४० ॥  
	वाराणस्यूर्ध्वपीठे च त्रयोदश शिवान् यजेत् ।  
	विचिन्त्य परमानन्दसाधकः स्थिरचेतसा ॥ ८९-४१ ॥  
	ब्रह्मेशो ब्रह्मकुलेशो ब्रह्मलिङ्गो विधीश्वरः ।  
	ब्रह्माण्डभेदकश्चात्मारामो वक्रेश्वरस्तथा ॥ ८९-४२ ॥  
	बलीशो भार्गवेशश्च सदानन्देश्वरो हरः ।  
	कृष्णेश्वरो रामनाथो रुद्रास्त्रयोदश स्मृताः ॥ ८९-४३ ॥  
	अयुतानन्दलिङ्गेशा भैरवेन्द्राः प्रकीतीताः ।  
	एते पूज्या महाकाल रुद्रास्त्रिभुवनेश्वराः ॥ ८९-४४ ॥  
	कपालीशादयो ज्ञानज्ञेया निर्मलचेतसा ।  
	सर्वाऽलङ्कारशोभाढ्या रत्नकुण्डलमण्डिताः ॥ ८९-४५ ॥  
	सृष्टिसंहारकर्तारो देवकार्ये नियोजिताः ।  
	एतेषां ध्यानमाकृत्य पूजयेच्चित्तपुष्पकैः ॥ ८९-४६ ॥  
	तदा सिद्धिमवाप्नोति सत्यं सत्यं महेश्वर ।  
	अकालतारका एते सर्वसिद्धिसमृद्धिदाः ॥ ८९-४७ ॥  
	आनन्दभैरवाह्लादकारिणः कुलपण्डिताः ।  
	एते रुद्राः पूजयन्ति महाविद्याः सुलक्षणाः ॥ ८९-४८ ॥  
	तासां नाम प्रवक्ष्यामि क्रमशः शृणु भैरव ।  
	द्रां द्रीं दश महाविद्याः पञ्चतत्त्वप्रकाशिकाः ॥ ८९-४९ ॥  
	सर्वसिद्धिप्रदा नाथ पूजयन्ति महीतले ।  
	सत्यत्रेताद्वापरे च कलौ पूर्णफलप्रदाः ॥ ८९-५० ॥  
	तासां नामानि वक्ष्यामि या या हि रुद्रपूजिताः ।  
	त्रिपुरासुन्दरी देवी तथा त्रिपुरभैरवी ॥ ८९-५१ ॥  
	भुवनेशी चान्नपूर्णा मातङ्गी विन्ध्यवासिनी ।  
	छिन्नमस्ता च बगला त्रिकूटा पञ्चमी तथा ॥ ८९-५२ ॥  
	कालिका तारिणी देवी काशीनाथप्रपूजिताः ।  
	तन्त्रोक्तबाह्यपूजादिरवश्यं पूजयेत् सुधीः ॥ ८९-५३ ॥  
	साधकः सिद्धिमाप्नोति कुलपूजाक्रमेण तु ।  
	योगसिद्धिमवाप्नोति मासादेव न संशयः ॥ ८९-५४ ॥  
	भ्रूपद्मभेदने काले त्ववश्यं परिपूजयेत् ॥ ८९-५५ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे षट्चक्र-- प्रकाशे   
भैरवीभैरवसंवादे वाराणसीपीठनाथान्तर्यजनं नाम एकोननवतितमः पटलः ॥ ८९ ॥  
  
  
अथ नवतितमः पटलः  
  
श्रीआनन्दभैरवी उवाच   
शृणु कान्त प्रवक्ष्यामि हाकिनीपञ्चमण्डलम् ।  
वाराणसीमध्यपीठे पञ्चकोणं विचिन्तयेत् ॥ ९०-१ ॥  
तत्र श्रीहाकिनीदेव्याः पञ्चपीठं विचिन्तयेत् ।  
पञ्चपीठे पञ्चदेवं रत्नमालाविमण्डितम् ॥ ९०-२ ॥  
भूतप्रेतपिशाचादियक्षदानवकोटिभिः ।  
वेष्टितं सर्वलोकाढ्यं पञ्चकोणं विचिन्तयेत् ॥ ९०-३ ॥  
	पञ्चकोणे पञ्चपीठं कामदं व्यालसिद्धिदम् ।  
	निर्वाणसिद्धिदं देव किमन्यत् कथयामि ते ॥ ९०-४ ॥  
	पञ्चकोणे पञ्चतत्त्वं पञ्चबीजं स्वमेव च ।  
	पूर्वकोणे इन्द्रबीजं पृथिव्याश्च त्रिकोणकम् ॥ ९०-५ ॥  
	तद्दक्षिणे वायुबीजं वायवीशक्तिमण्डलम् ।  
	वायुमुग्रवेगधरं धरणीभञ्जनाख्यकम् ॥ ९०-६ ॥  
	तदधो गृहपीठे च त्रिकोणमण्डलोज्ज्वले ।  
	जलबीजं वारुणाख्यं सर्वरत्नासनस्थितम् ॥ ९०-७ ॥  
	शीतलं बहुरूपं तं त्रिलोकवायुभञ्जकम् ।  
	सर्वाधस्तैजसं रूपं वह्निबीजं महाप्रभम् ॥ ९०-८ ॥  
	सर्वदा तं मूतीमन्तं तेजोमालासमाकुलम् ।  
	महोग्रं सर्वभक्षञ्च जलीयदोषभञ्जकम् ॥ ९०-९ ॥  
	आकाशं सर्वशेषाख्यं महाप्रलयसङ्गमम् ।  
	कुम्भकाधारचक्रं तु आकाशबीजरूपिणम् ॥ ९०-१० ॥  
	सर्वेषां लयसंस्थानं निर्मलं तत्त्वसिद्धिदम् ।  
	हाकिनीपञ्चपीठञ्च पञ्च प्राणान् तदन्तरे ॥ ९०-११ ॥  
	प्राणोऽपानः समानश्चोदानव्यानौ च वायवः ।  
	मूतीमन्तो विभान्त्यत्र लोकानां मृत्युनाशनात् ॥ ९०-१२ ॥  
	एतेषु वायुकुण्डेषु पूजयेत् पञ्चवायवीम् ।  
	प्राणेशी गुदगापाना समानेशी कुलान्तरा ॥ ९०-१३ ॥  
	उदानेशी व्यानमाता वायव्यः पञ्च पूजिताः ।  
	पञ्चप्राणो पञ्चयोगं यः करोति कुलेश्वर ॥ ९०-१४ ॥  
	वायवीष्वर्पयेन्नित्यं पञ्चतत्त्वं सुयोगवि ।  
	शुद्धासवं शुद्धमांसं शुद्धमीनं तथापरम् ॥ ९०-१५ ॥  
	शुद्धमुद्रां तथा शुद्धकुलचन्दनमर्पयेत् ।  
	पञ्चतत्त्वं दापयेद् यः कुलसिद्धिनिबन्धनात् ॥ ९०-१६ ॥  
	हाकिनीपरमायान्तु परमाभिः प्रतर्पयेत् ।  
	वाराणसीमध्यपीठचक्रविद्या समा शृणु ॥ ९०-१७ ॥  
	वाराणसीमण्डलञ्च त्रिकोणं षोडशच्छदम् ।  
	केशरद्वयमेवं तु पत्रे पत्रे प्रतिष्ठितम् ॥ ९०-१८ ॥  
	चतुष्कोणत्रयं तस्योर्ध्वे चतुर्द्वारमेव च ।  
	एतद्वाराणसीचक्रं सर्वकामसुसिद्धिदम् ॥ ९०-१९ ॥  
	वाराणसीचक्रमध्ये त्रिकोणस्यान्तरे सुधीः ।  
	प्रपञ्चगुणदुःखानि हरेच्च पञ्चकोणकम् ॥ ९०-२० ॥  
	त्रिकोणस्यान्तरे ध्यात्वा किन्न सिद्ध्यति भूतले ।  
	एतत्प्रकाशितं चक्रं यो ध्यायति निरन्तरम् ॥ ९०-२१ ॥  
	मनोयोगसिद्धिभावं स प्राप्नोति न संशयः ।  
	मनोयोगसिद्धिकाले सदावश्यं विचिन्तयेत् ॥ ९०-२२ ॥  
	पञ्चकोणे पञ्चतत्त्वं काशीपीठे च लिङ्गिनः ।  
	कोटिरूपधरा एते चात्रैव भान्ति नित्यशः ॥ ९०-२३ ॥  
	हाकिनीमण्डलं मध्ये काश्यास्त्रिकोणयन्त्रके ।  
	हाकिनी पञ्चतत्त्वाख्यां पञ्चभूतप्रकाशिनीम् ॥ ९०-२४ ॥  
	पृथिवीजलरूपाञ्च तेजोरूपाञ्च वायवीम् ।  
	गगनां क्रमतो ध्यायेद् दक्षिणावर्तसत्पथा ॥ ९०-२५ ॥  
	विभाव्य पञ्चमीं देवीं हाकिनीमण्डले यजेत् ।  
	सर्वत्र ह्यन्तर्यजनं कृत्वा सिद्धिमवाप्नुयात् ॥ ९०-२६ ॥  
	इति वाराणसीचक्रमध्यस्थं पञ्चकोणकम् ।  
	हाकिनीमण्डलं देवनायिकागणमण्डितम् ॥ ९०-२७ ॥  
	सर्वालङ्कारशोभाढ्यं हेममालाविराजितम् ।  
	शिवशक्त्यात्मकं चक्रं परमसिद्धिदायकम् ॥ ९०-२८ ॥  
	अप्रकाश्यं सर्वतन्त्रे काशितं रुद्रयामले ।  
	षट्कोणमण्डलं वक्ष्ये हाकिन्याः शिवशक्तिगम्	॥ ९०-२९ ॥  
	वाराणसीमण्डलाग्रे प्रतिभाति निरन्तरम् ।  
	शिवशक्तिमयं शुद्धचक्रराजं विचिन्तयेत् ॥ ९०-३० ॥  
	तदूर्ध्वे चोन्मनीदेशं तदूर्ध्वे बोधनीपुरम् ।  
	मण्डलं शृणु यत्नेन येनान्तर्यजनं लभेत् ॥ ९०-३१ ॥  
	षट्कोणं कणीकामध्ये तद्बाह्ये मण्डलाष्टकम् ।  
	तदूर्ध्वे षोडशदलं केशरद्वयसंयुतम् ॥ ९०-३२ ॥  
	चतुर्द्वारं तदूर्ध्वे तु व्याप्य तिष्ठति सर्वदा ।  
	षट्कोणमध्यदेशे तु परनाथं परान्वितम् ॥ ९०-३३ ॥  
	षट्कोणे सर्वदा भान्ति षट्चक्रस्थितिशक्तयः ।  
	पतिभिः सह देवेशी डाकिनी कुण्डलीप्रिया ॥ ९०-३४ ॥  
	राकिणी लाकिनी देवी काकिनी शाकिनी तथा ।  
	हाकिनी च दक्षिणतो ध्येया शिवसमीपगा ॥ ९०-३५ ॥  
	ब्रह्मा विष्णुश्च रुद्रश्च ईश्वरश्च सदाशिवः ।  
	ततः परशिवो ध्येयः स्वमुक्तिमण्डलस्थितः ॥ ९०-३६ ॥  
	ध्यात्वा सम्पूजयेच्चक्रे शिवशक्तिमयं परम् ।  
	पराशक्तिसमाक्रान्तं स्वयम्भुलिङ्गरूपिणम् ॥ ९०-३७ ॥  
	सर्वसिद्धान्तनिलयं वेदवेदाङ्गगायनम् ।  
	मायातीतं निवीकल्पं स्वप्रकाशं निरञ्जनम् ॥ ९०-३८ ॥  
	षट्कोणान्तर्गतं ध्यात्वा पराशक्तिसमन्वितम् ।  
	तदूर्ध्वेऽष्टमण्डलं तु व्याप्य कोटिसहस्रशः ॥ ९०-३९ ॥  
	योगिन्यः सन्ति नित्यं तु परमानन्दसिद्धिदाः ।  
	तदूर्ध्वे षोडशारे च भान्ति स्वरसमन्विताः ॥ ९०-४० ॥  
	परा शक्तिः प्रभाकारा चतुर्द्वारे ततो लिखेत् ।  
	अष्टवर्गक्रमेणापि सर्वसिद्धि विभावयेत् ॥ ९०-४१ ॥  
	सिद्धिपूजामवाप्नोति मण्डलाकारभावनात् ।  
	मण्डलं यो महाकालभ्रूर्ध्वे ध्यायेद्यदि प्रियम् ॥ ९०-४२ ॥  
	महासिद्धिमवाप्नोति सत्यं सत्यं कुलेश्वर ।  
	अनायासेन योगेन्द्र योगिनीसिद्धिमाप्नुयात् ॥ ९०-४३ ॥  
	एतच्चक्रं विभाव्याशु भावसिद्धिमवाप्नुयात् ।  
	भावसिद्धिस्थितं चक्रं मनोयोगसुसिद्धिदम् ॥ ९०-४४ ॥  
	अन्यच्छ्रीबोधिनीचक्रस्याधोभागे विचिन्तयेत् ।  
	उन्मनीज्ञानचक्रं तु सार्वज्ञसिद्धिदायकम् ॥ ९०-४५ ॥  
	नवकोणं बिन्दुयुक्तं प्रेतबीजं विचिन्तयेत् ।  
	तं व्याप्य नवकोणं तु मण्डलत्रयमेव च ॥ ९०-४६ ॥  
	षोडशारं तद्बहिस्तु चतुर्द्वारं तु तद्बहिः ।  
	दले दले सुरान् ध्यायेदष्टवर्गं ततो लिखेत् ॥ ९०-४७ ॥  
	अष्टकोणे चतुर्द्वारमण्डलस्य विभाव्य च ।  
	उन्मनीनगरं मध्ये तन्मध्ये पररूपिणम् ॥ ९०-४८ ॥  
	शक्तियुक्तं विभाव्याशु सिद्धिमिष्टां प्रयच्छति ।  
	पदार्थनवकं तत्र बीजयुक्तं विभावयेत् ॥ ९०-४९ ॥  
	तत्पदार्थान् प्रवक्ष्यामि शृणुष्व भैरवेश्वर ।  
	पृथिवीं जलरेखाञ्च तेजोरूपाञ्च वायवीम् ॥ ९०-५० ॥  
	आकाशगामिनीं देवीं कालरूपां दिगम्बरीम् ।  
	आत्मशक्तिं मनःशक्तिं दक्षिणावर्तयोगतः ।  
	लिखित्वा स्वस्वबीजाढ्यां भावयेत् कुलवर्त्मना ॥ ९०-५१ ॥  
  
इति श्रीरुद्रयामले उत्तरतन्त्रे महातन्त्रोद्दीपने सिद्धमन्त्रप्रकरणे ।   
षट्चक्रप्रकाशेभैरवीभैरवसंवादे वाराणसीपञ्चपीठ-- । प्रकाशो नाम नवतितमः पटलः ॥   
९० ॥  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          