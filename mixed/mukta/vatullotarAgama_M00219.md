---
Catalog number: M00219
Main title: vatullotaratantra
Manuscript:
- IFP transcript 624
Publication country: India
Subjects:
- śaiva
- śaiva-siddhānta
Uniform title: vatullotarāgama
title: वतुल्लोतरागम
title_iast: vatullotarāgama

---
  
  
  
  
॥ श्रीः ॥  
  
[१आ]  
  
स्वस्ति श्रीगणाधिपतये नमः ।  
  
निर्विघ्नमस्तु ।  
  
मातामहमहाशैलं महस्तदपितामहम् ।  
कारणं जगतां वन्दे कण्ठादुपरि वारणम् ॥  
  
ऐश्वरं परमं तत्त्वमादिमध्यान्तवर्जितम् ।  
आधारं सर्वलोकानामनाधारमविक्रियम् ॥  
  
अनन्तानन्दबोधाम्बुनिधिमद्भुतविक्रमम् ।  
अम्बिकापतिमीशानमनिशं प्रणमाम्यहम् ॥  
  
वन्दे हालास्यनगरीं वन्दे वन्दे हेमाब्जिनीमपि ।  
वन्दे सुमीननयनां वन्दे सुन्दरनायकम् ॥  
  
शिवाय परिपूर्णाय शीतलाय चिदात्मने ।  
चित्तनाथाय नाथाय तेजसे ब्रह्मणे नमः ॥  
  
आनन्दसागररसा कुलशैलकन्या  
वक्षोजकुम्भयुगलीपरिरम्भणेन ।  
रोमाञ्च * * * परिष्कृतगात्रयष्टिं  
वेदे भजामि मधुरापुरनाथमीशम् ॥  
  
प्। २)  
  
इक्षुकोदण्डपुष्पेषु पाशाङ्कुशकरोज्वलाम् ।  
उद्यत्सूर्यनिभां वन्दे महात्रिपुरसुन्दरीम् ॥  
  
नमः सुन्दरनाथाय तस्मै हालास्यवासिने ।  
चतुष्षष्टिविधा लीला येन प्रत्यक्षिताः क्षितौ ॥  
  
श्रीमत्सुन्दरनाथस्य देवीं शफरलोचनीम् ।  
कलये हृदये नित्यं कदम्बवनवासिनीम् ॥  
  
कारुण्यमदनिष्यन्दं कैवल्यवनचारिणम् ।  
कालाम्बुदश्यामलाङ्गं कलभाननमाश्रये ॥  
  
आम्नायाचलमञ्चस्थमाननैः षड्भिरन्वितम् ।  
हिमाद्रितनयास्तन्यकुक्षिम्भरमये शिशुम् ॥  
  
श्रीकैलास इति ख्यातः श्रीमतां भूभृतांवरः ।  
श्रीपतिप्रमुखैर्देवैः श्रियै मुक्त्यै च सेवितः ॥  
  
श्रीदादीनामपि श्रीदः श्रीकण्ठप्रथितालयः ।  
श्रियोऽपि हेतोः क्षीराब्धे स्वयं जित्वा समुन्नतः ॥  
  
जनानां श्रवणादेव जन्ममृत्युजयापहः ।  
प्। ३) सर्वशक्तिसमायुक्तः सर्वलोकनमस्कृतः ॥  
  
भूः सुराकीर्णनं वापि कुर्वतां सर्वसिद्धिदः ।  
तपोवनेन महता पश्यतामपवर्गदः ॥  
  
विविधैर्भूतसङ्घातैः परितः परिरक्षितः ।  
विबुधैरप्यगम्यस्य विश्वभर्तुरनुज्ञया ॥  
  
विष्टपत्रयविख्यातो विधुमण्डलपाण्डरः ।  
विद्यते भुवि दिश्यैशां विद्वज्जनमनस्यपि ॥  
  
तस्य मध्ये महामेरोर्मध्यशृङ्गं महत्तरम् ।  
प्रशस्तमस्ति शिखरं महामण्डलमण्डितम् ॥  
  
तदूर्ध्वे पवनोऽत्यर्थं दर्पणोदरवत्समम् ।  
व्योमवद्विमलीभूतं विशालं भवति स्थलम् ॥  
  
तपोऽन्तरायै कामाद्यैरमरैः परिपन्थिभिः ।  
अजेयं तत्स्थलं पाति मुनीन्द्राणां मनो यथा ॥  
  
काननः कल्पवृक्षाणां फलपुष्पसमन्वितैः ।  
चिन्तामणिमयैः शैलैः कामधेनु भवैरपि ॥  
  
पयोदधिघृतक्षौद्रसुधामयसरिद्वरैः ।  
प्। ४) नानारत्नविचित्रैश्च कुट्टिमैरतिमञ्जुलैः ॥  
  
प्रमथानां मन्दिरैश्च मेरोः शिखरसन्निभैः ।  
शातकुम्भमयानेकप्राकारद्वारगोपुरैः ॥  
  
सूर्यकोटिप्रतीकाशैश्चन्द्रकोटिसमप्रभैः ।  
व * * * * * * * * * * * * * * * ॥  
  
  
  
  
॥ स्वस्ति ॥  
  
। श्रीगणाधिपतये नमः ।  
  
शुभमस्तु  
  
[१अ] क्रोधिसंवत्सरद वैशाखशुद्ध १२? शुक्रवार   
ईपुस्तकवबरवदक्के प्रारम्भ । निर्विघ्नमस्तु । श्रीमहागणपतये   
नमः ॥  
  
विश्वरूप नमस्तुभ्यं भक्तवत्सल शाश्वत ।  
मम लिङ्गे च बिम्बे वा छिन्ने नाशाधिकं कथम् ॥  
  
यदि दोषादिके प्राप्ते पूजां कर्तुं कथं शिव ।  
विस्तराद्ब्रूहि भगवन् श्रोतुमिच्छामि साम्प्रतम् ॥  
  
श्रीभगवान् उवाच  
  
शृणु देवि प्रवक्ष्यामि भिन्नदोषादिकान् क्रमात् ।  
स्वयम्भुवे साम्ब लिङ्गे बिम्बे वा यत्र कुत्रचित् ॥  
  
दोषं शान्तिफलं देवि विस्तराच्च पृथक् पृथक् ।  
भिन्ने च स्फुटिते लिङ्गे वह्निनाशनिनाहते ॥  
  
प्। २) परं राष्ट्रभयं देवि त्रिवर्षान्तं न संशयः ।  
राजा च दुःखशोकार्तः जायते च बलक्षयः ॥  
  
खण्डिते शकलीभूते यदि नाशे च हीनके ।  
देशत्यागो भवेत्सद्यः राजा भङ्गत्वमाप्नुयात् ॥  
  
निधनं प्राप्नुयाद्देवि त्रिमासान्तं न संशयः ।  
पाषाणैरायुधाद्यैर्वा चोर्वा शत्रुभिर्हते ॥  
  
राजा तु मरणं यायात् चतुरङ्गबलं रथा ।  
रोधने रुधिरोत्पत्तिः स्वेदकम्पे च नादते ॥  
  
तद्राष्ट्रं पट्टणं देवि राजदानी विनश्यति ।  
बहुधा शत्रुबाधास्यादनावृष्टिर्भविष्यति ॥  
  
दुर्भिक्षं दुर्भयं मारी ज्वरापस्मारकादयः ।  
विवर्णेधुमसञ्जाते वहिश्वदुदकं पयः ॥  
  
रक्तस्रावं कीटकाद्यैर्यदिलिङ्गे महेश्वरि ।  
प्रजापीडा गर्भपीडा नृपपीडा द्विजादिषु ॥  
  
निर्घातसर्पादिभयं वातबाधा मसूशिका ।  
एवं दोषादि सम्प्राप्ते नवलिङ्गे च पार्वति ।  
प्। ३) आत्मशून्यं यथा देहं सम्प्रविश्येह राक्षसाः ॥  
  
तथैव देवताशून्यं भिन्न लिङ्गे महेश्वरि ।  
दोषाढ्ये पूजिते हन्ति निहन्ति तदपूजिते ॥  
  
तस्मात् सर्वप्रयत्नेन तवलिङ्गं रक्षयेत् ।  
यद्यस्माच्च स सम्प्राप्ते सन्धानं शान्तिमाचरेत् ॥  
  
लिङ्गे भिन्ने खण्डिते च चिह्निते च गुरूत्तमः ।  
एकाङ्गुलं तदर्धं वा चतुरस्रं च पार्वति ॥  
  
बन्धेन बन्धयेल्लिङ्गं सन्धानं च गुरूत्तमः ।  
महाशान्तिं क्रमाणित्वा तल्लिङ्गं पूजयेत्पुनः ॥  
  
प्रमादाच्छकलीभूते स्वर्णरौप्यादिसूत्रतः ।  
सन्धयेत्सुदृढं महाशान्तिं समाचरेत् ॥  
  
दहिते सेचयेन्मन्त्री स्नपनाद्यैर्गुरूत्तमम् ।  
चोरैर्वा शत्रुभिर्देवि भये प्राप्ते च रक्षयेत् ॥  
  
कुम्भे कलां समावाह्य सिकतेन निगूहयेत् ।  
तत्कुम्भं पूजयेद्देवि भयान्तं तव लिङ्गके ॥  
  
निर्गते चेत्ततो मन्त्री शान्तिं कुर्याद्विधानतः ।  
प्। ४) तत्कुम्भस्थकलां देवि पुनरावाह्य लिङ्गके ॥  
  
यथाविद्युक्तमार्गेण गुरुः कुर्यान्महेश्वरि ।  
यदि नाशो भवेल्लिङ्गं प्रमादाच्च महेश्वरि ॥  
  
नवलिङ्गं च संस्थाप्य यद्वा तद्गुणवत्यपि ।  
तद्रूपं तन्मयं सौम्यं तन्मानं नान्यथा शुभम् ॥  
  
एवं ज्ञात्वा प्रयत्नेन जीर्णमुद्धृत्य योजयेत् ।  
प्रतिष्ठोक्तेन कुर्वीत महाशान्तिं समाचरेत् ॥  
  
रोदनादिषु लिङ्गेषु जाते यदि महेश्वरि ।  
लिङ्गं सङ्क्षाल्य संशोध्य पञ्चशुद्धिं यथोक्तवत् ॥  
  
महाशान्तिं च कुर्वीत नवलिङ्गं च पूजयेत् ।  
यदि बिम्बे च सम्प्राप्ते वक्ष्यामि शृणु पार्वति ॥  
  
बलौ नित्योक्तबिम्बे वा मूलबेरादिके तथा ।  
यद्यकस्माभूतले च पतिते खण्डिते सति ॥  
  
तस्करेभ्यश्च शत्रुभ्यः वाग्निना वा महेश्वरि ।  
भिन्ने च स्फुटिते बिम्बे सर्वाङ्गे शिथिले पृथक् ॥  
  
खण्डिते खण्डनं राज्ञां पतिते सर्वनाशनम् ।  
प्। ५) दहिते दहनं राष्ट्रं राज्ञो भोगं विनश्यति ॥  
  
भिन्ने भङ्गत्वमाप्नोति स्फुटिते च धनक्षयम् ।  
सर्वाङ्गे शिथिले जाते सर्वार्थं नश्यति ध्रुवम् ॥  
  
पादो भिन्ने स्थाननाशं जनुजङ्घे जनक्षयः ।  
निस्सतिर्भवेद्राजा कटिभिन्ने महेश्वरि ॥  
  
बाहुभिन्ने शत्रुबाधा विजयं नाप्नुयात्क्वचित् ।  
छिन्ने कण्ठे ततः शीघ्रं राजा मरणमाप्नुयात् ॥  
  
मूर्तरूपाङ्गविच्छेदे राष्ट्रनाशो धनक्षयः ।  
मुख्याङ्गं भङ्गमापन्ने तां मूर्तिं च परित्यजेत् ॥  
  
नवां मूर्तिं प्रतिष्ठाप्य शान्तिं कुर्याद्गुरूत्तमः ।  
तदुपाङ्गादि भग्ने तु सन्धानं यत्ततो नयेत् ॥  
  
स्वर्णपित्तलताम्राद्यैः निश्चलं हि यथा तथा ।  
महाशान्तिं विधायाथ सन्धानात्पूजयेत्प्रिये ॥  
  
अङ्गुलोर्ध्वे यदा भिन्ने तां मूर्तिं सलिले त्यजेत् ।  
प्रतिष्ठोक्तेन मार्गेण शान्तिं कुर्याद्विधानतः ॥  
  
नवां मूर्तिं प्रतिष्ठाप्य कर्षणैश्च यथोक्तवत् ।  
प्। ६) तस्करेभ्यश्च शत्रुभ्यः बिम्बे चापहृते सति ॥  
  
सर्वनाशो भवेत्सद्यः राप्यां कूपतटाकयोः ।  
प्रासादादिषु सर्वत्र यदि स्थाने समुद्भवाः ॥  
  
दहने खण्डिते स्फोटे चलिते निम्नगे शिवे ।  
पतिते नामृते भिन्ने वाहने परिवारके ॥  
  
ध्वजादकलशे भिन्ने बलिपीठे प्रमादतः ।  
क्षेत्रपाले द्वारपालौ चलिते पतिते सति ॥  
  
दीपस्तम्भे चोर्ध्वमाला भिन्ने जाते प्रमादतः ।  
प्राकेरे च बहिश्चैव अन्तःप्राकारकेषु च ॥  
  
वीथिमध्ये बहिश्चैव आरामे मण्टपे स्थले ।  
उत्सवे बलिकाले वा नित्यनैमित्तिकेऽपि वा ॥  
  
काम्ये वा यदि कालेषु जायते च शृणु प्रिये ।  
बलिबिम्बे च पतने छिन्ने भिन्ने प्रमादतः ॥  
  
पादुकें बलिपात्राणि छत्रचामरकादि च ।  
पताका विजनं देवि दर्पणं जलपात्रकम् ॥  
  
पर्णपात्रं तदुच्छिष्टं * * दीनां गिरीन्द्रजे ।  
प्। ७) उद्भवं चेदिदं देवि तत्तस्थाने प्रचक्षते ॥  
  
तेषां नामानि वक्ष्यामि उत्पातान् शृणु पार्वति ।  
स्वयम्भुवादिलिङ्गे च बिम्बे वा यदि पार्वति ॥  
  
रोधनं रुधिरोत्पत्तिः स्वेदकम्पं च नादकम् ।  
स्फुटितं पातितं देवि विवर्णं धूमसम्भवः ॥  
  
वह्निश्वेदुदकं रक्तं पयः कीटकदर्शनम् ।  
तिष्ठत्यूर्ध्वमुखो देवः करपादविहीनकः ॥  
  
अधोमुखाद्यनेकानि हीनास्यः कृशवामनः ।  
लिङ्गनाशे च बिम्बे वा चोरैर्वा शत्रुभिः प्रिये ॥  
  
गर्भागारादि वक्ष्यामि उत्पातान् शृणु पार्वति ।  
गर्भगेहे प्राङ्कणे वा लक्ष्मीमण्टपसञ्ज्ञके ॥  
  
प्राकारे गोपुरे देवि शिखरे शिखरान्तरे ।  
मण्टपे वाहने देवि परिवारालयादिके ॥  
  
द्वारदेशे सभास्थाने ईशान्यामष्टकोणकम् ।  
ऐन्द्रशाङ्करयोर्मध्ये वृत्तकुण्डं तु कारयेत् ॥  
  
यावन्मानं तु विस्तारं तावन्मानं प्रमाणकम् ।  
प्। ८) त्रिमेखलासमायुक्तं सर्वलक्षणलक्षितम् ॥  
  
हस्तद्वययुतं खातं ऊर्ध्वमेखलया सह ।  
इत्येवं कारयेत्कुण्डं द्वात्रिंश  म्भसंयुतम् ॥  
  
चूतपल्लवरम्यैश्च पताकध्वजशोभितम् ।  
प्राग्द्वारे पीतवर्णं च दक्षिणे कृष्णवर्णकम् ॥  
  
पश्चिमे रक्तवर्णं च उत्तरे श्वेतमेव च ।  
पूर्वादिद्वारदेशं च तौरणैश्चाप्यलङ्कृतम् ॥  
  
कदलीं स्थाप्य मतिमान् नववस्त्रेण वेष्टयेत् ॥  
पण्टपञ्चाप्यलङ्कृत्य सफलङ्कुरपुष्पकैः ।  
इत्येवं मण्टपे रम्ये शान्तिं कुर्याद्विचक्षणः ॥  
  
नवाहं सप्तरात्रं वा पञ्चत्रि * * * * * ।  
  
राष्ट्रदुर्गबलं देवि परराज्ञाहृत भवेत् ॥  
  
द्विजादिश्च त्रयोवर्णाः शूद्रत्वं प्राप्नुवन्ति हि ।  
निस्सत्वं निर्जनत्वं च सर्वकर्माणि नाशनम् ॥  
  
प्। ९) इति दोषहरं देवि दर्शयेच्च नृपोत्तमः ।  
चन्द्रतारानुकूले च नक्षत्रकरणान्विते ॥  
  
राज्ञो राष्ट्रानुकूले च उद्दिश्य दिवसे गुरुः ।  
मण्टपान् कारयेद्देवि तव लिङ्गादिके स्थले ॥  
  
पूर्वे वा चोत्तरे वापि ईशान्यां मण्टपं गुरः ।  
विंशद्धस्तप्रमाणं तु चतुरश्रं सवेदिकम् ॥  
  
नवकुण्डं च परितः पूर्वादिषु यथाक्रमम् ।  
तत्पूर्वे चतुरश्रं स्यात् आग्नेयां तु भगाकृतिः ॥  
  
अर्धचन्द्रं तु याम्यायां नै-ऋ-ऋत्यां तु त्रिकोणकम् ।  
वारुणे वर्तुलं कुण्डं षट्कोणं चैव वायवे ॥  
  
उत्तरे पद्मकुण्डं तु * * * * * * * * ।  
  
सर्वदोषहरं सद्यः अपमृत्युनिवारणम् ।  
सर्वभोगांश्च लभते सत्यं सत्यं मचोदितम् ॥  
  
ओ इति श्रीवातुलोत्तरे  
  
प्रायश्चित्तखण्डे उत्पातजातस्थानविधिर्नाम चत्वारिंशत्पटलः ॥  
  
  
  
  
श्रीदेव्युवाच -  
  
सम्यगुक्तं त्वया शम्भो उत्पाता * * योद्भवाः ।  
तत्सर्वं च श्रुतं देव दोषं शान्तिं पृथक् कथम् ॥  
  
वदस्व कृपया देव सर्वलोकहिताय च ।  
  
शिवः -  
  
अथातः सम्प्रवक्ष्यामि दोषं शान्तिं पृथक् पृथक् ॥  
  
तत्फलं च क्रमेणैव विस्तराच्छृणु पार्वति ।  
भूमिकम्पे दिशान्दाहे जाते यदि महद्भयम् ॥  
  
तद्राष्ट्रं नाशमाप्नोति त्रिमासान्तं न संशयः ।  
पट्टणे राजधान्यादि सर्वस्थाने च कम्पने ॥  
  
राज्ञस्तु मरणं सद्यः सर्वनाशं भवेत्प्रिये ।  
प्रति * * * * देवि राजदानी विनश्यति ॥  
  
बहुधा शत्रुबाधास्युः अनावृष्टिर्नसंशयः ।  
नदी गेहे च सम्प्राप्ते त्रिमासा मृत्युमाप्नुयात् ॥  
  
प्रजापीडा गर्भपीडा नृपपीडा द्विजादिषु ।  
वेतालक्षेत्रपालाश्च ज्वरापस्मारकादयः ॥  
  
प्। ११) एवमादीनि चान्यानि देशे तत्र प्रजायते ।  
तद्दोषशमनार्थाय शान्तिं कुर्यान्नृपोत्तमः ॥  
  
देव्यौवाच -  
  
महदुत्पातजनने अरिष्टे चागते सति ।  
शान्तिं कृताचेद्देवेश नाशनं च कथं वद ॥  
  
शिवः -  
  
यथा भुजगदष्टस्तु गारुडेनौषधेन च ।  
स्वस्थो भवति देवेशि तथा शान्तिर्तृणा प्रिये ॥  
  
तस्मात् सर्वप्रयत्नेन औषधं भिषजा सदा ।  
तथा दौ* * * * * * * * * रणे सति ॥  
  
पत्तनादि गृहे देवि वने चोपवने स्थले ।  
पर्वते चोद्भवे देवि शृणु देवि यथाक्रमम् ॥  
  
गोवधे स्त्रीवधेश्चैव द्विजादीनां च नाशने ।  
व्यालेतेर्पावदुष्टेभ्यः शस्त्राद्यैश्च महेश्वरि ॥  
  
मण्डूकेन मृतेदेवि कूपे कूभसमुद्भवे ।  
अनड्वान् महिषव्याघ्रखरोष्ट्रादि प्रवेशने ॥  
  
प्। १२) अगाधे भूमिपतने ग्रामादीनां महेश्वरि ।  
गम्भीरैश्च नदीस्रोतैः लिङ्गे ग्रामादिनाशने ॥  
  
चैत्यवृक्षादिपतने वने वा सर्वपादपैः ।  
पर्वते शकलैर्भिन्नैर्यदि भूमे निपातिते ॥  
  
एवमादीनि नामानि उत्पातानि महेश्वरि ।  
तत्र दोषं प्रवक्ष्यामि शृणु देवि वरानने ॥  
  
राज्ञस्तु मरणं सद्यः चतुरङ्गबलक्षयः ।  
तद्राष्ट्रपत्तनं * * आयुधानां महेश्वरि ॥  
  
वेत्रं च बलिदीपं च शङ्खभेर्यादिपातने ।  
देशिके पारके देवि बिम्ब दारुक एव वा ॥  
  
वाद्यके सेवके देवि पतिते च महेश्वरि ।  
शिबिके रथभङ्गे च वाहने पतिते तथा ॥  
  
वाहनार्थं गजाश्वाद्यैः वृषभैश्चाप्यलङ्कृतैः ।  
सेनानायकवस्त्राणां धारकैश्च नृभिः प्रिये ॥  
  
परस्परविरोधेन पतिते रक्तपातने ।  
मुष्टियुद्धे दण्डयुद्धे नखदन्तक्षते सति ॥  
  
प्। १३) शस्त्रैर्वाहतदुष्टेभ्यः एतैः प्राणि मृते सति ।  
प्रवेशे मरणे प्राप्ते शृणुदेवि समुद्भवम् ॥  
  
वन्यैर्वा प्राणिभिर्दुष्टैः दूषिते च चतुष्पदैः ।  
द्विपदैः क्षुद्रजन्तू नदीं व्यालैर्पा हंसगृध्रकैः ॥  
  
मधुपञ्जरसम्भूतैः वल्मीकैश्च समुद्भवम् ।  
बृहत्पिपीलिका क्षुद्रप्रवेशेतेकमेव वा ॥  
  
शान्तिकर्मप्रकुर्वीत दीक्षां कुर्याद्गुरुः प्रिये ।  
वपनं स्नानमौनं च शुक्लाम्बरधरं शुचिः ॥  
  
क्षीरान्नभोजनं नित्यं दुस्सङ्गादिविवर्जितः ।  
ब्रह्मचर्यव्रतं कुर्यात् आचार्यादि द्विजां प्रिये ॥  
  
दीक्षाकर्म प्रकर्तव्यं नवरात्रौ यथाविधि ।  
त्रिरात्रं चैकरात्रं च दीक्षाकर्म न कारयेत् ॥  
  
यागद्रव्याणि सम्पाद्य होतृभिर्जापकादिभिः ।  
प्रातरुत्थाय विधिवद्दन्तधावनपूर्वकम् ॥  
  
प्रातस्स्नानं प्रकुर्वीत आचार्यो यजमानकः ।  
सन्ध्याकर्म प्रकुर्वीत नित्यकर्मविधाय च ॥  
  
प्। १४) मृत्तिकास्नानपूर्वं च कुशगोमयभस्मना ।  
सर्वघोषसमायुक्तं पुण्यस्त्रीभिः समन्वितम् ॥  
  
नानामङ्गलवाद्यं च वेदघोषैश्च सूक्तकैः ।  
स्नानं कृत्वा विधानेन शान्तिं कुरु महेश्वरि ॥  
  
ततो देवालयं गत्वा फलपुष्पं समर्प्य च ।  
प्रार्थयेन्यजमानेन नमस्कारैश्च भक्तितः ॥  
  
आचार्यः सहविप्रैश्च प्रविशेद्यागमण्टपम् ।  
आचार्यवन्दनं पूर्वं पूर्वेवा चैशकोणके ॥  
  
दर्भासने चोपविश्य प्राणायामं समाचरेत् ।  
पूण्याहं पञ्चगव्यं च प्रोक्षयेत्प्रशन प्रिये ॥  
  
दशदिग्बन्धनं कृत्वा मातृकान्यासपूर्वकम् ।  
दिनसङ्ख्यं समुद्दिश्य सङ्कल्प्य विधिपूर्वकम् ॥  
  
गणेशं च समाराध्य नान्दीकर्म समाचरेत् ।  
पुण्याहं पञ्चगव्यं च प्रोक्षयेत्प्राशन प्रिये ॥  
  
वरये भूसुरान् देवि आचार्यादिद्विजोत्तमान् ।  
स्वशाखोक्तरतान् सर्वान् ब्रह्मदेशिकहोतृकान् ॥  
  
प्। १५) घोषकान् जापकान् देवि स्वस्वशाखयुताः प्रिये ।  
वरये भूसुरान् मन्त्री फलं दत्वा पृथक् पृथक् ॥  
  
अलङ्कारं सुवस्त्रं च मधुपर्कं च दापयेत् ।  
अङ्कुरार्पणपूर्वं च शोधयेन्मण्टपे गुरूः ॥  
  
द्वारतोरणकुम्भांश्च स्थापयेत् पूजयेत् प्रिये ।  
राक्ष(सो)घ्नं वास्तुहोमं च पूजा बलि समाचरेत् ॥  
  
गणेशक्षेत्रपालं च भूसूक्तं वास्तुसञ्ज्ञकम् ।  
राक्षोघं चतुरस्त्रं च मृत्युञ्जयनवग्रहम् ॥  
  
महासौरं सप्तशतिं प्रासादं च महेश्वरि ।  
शक्तिपञ्चाक्षरीं जप्य वेदपारायणं पृथक् ॥  
  
विनिद्राकर्म कुर्वीत पुनः सूर्योदये प्रिये ।  
नित्यकर्माणि कुर्वीत पुण्याहं प्रोक्षणादिकम् ॥  
  
मण्टपं पूर्वदिग्भागे ग्रहमण्डलमुल्लिखेत् ।  
चतुरस्रं समं कृत्वा ग्रहाकारं विचक्षणः ॥  
  
ग्रहसङ्ख्यानि कुर्वीत तत्र कोष्ठे महेश्वरि ।  
तत्तद्वर्णविभेदैश्च लिखेत्तं पञ्चरङ्गिकम् ॥  
  
प्। १६) गोधूमादीनि धान्यानि तत्तत्स्थानेषु पूरयेत् ।  
कर्षमात्रसुवर्णैश्च अर्धं वापि तदर्धकम् ॥  
  
तत्तद्ग्रहविभेदैश्च प्रतिमां च प्रकल्पयेत् ।  
कुम्भं तत्र प्रतिष्ठाप्य ग्रहसङ्ख्यानि पार्वति ॥  
  
सूर्यादिग्रहभेदैश्च पूजयेच्च विधानतः ।  
तदग्रे पद्ममालिख्य पूरयेच्छालितण्डुलैः ॥  
  
लिखेद्यन्त्रं सूर्यबीजं द्वादशादित्यरूपकम् ।  
सम्पूज्य विधिना मन्त्री प्रतिसूर्यस्य दर्शने ॥  
  
ईशानकोणे संलिख्य पद्ममष्टदलं प्रिये ।  
धान्यद्रोणमितं पूर्य आधारादि यथाक्रमम् ॥  
  
सुवर्णप्रतिमां कुर्याल्लक्षणानि यथाक्रमम् ।  
कन्दं नालं च पद्मं च दिग्गजैश्चाष्टभिर्युतम् ॥  
  
पूर्णं कूर्मं च धरणिं कृत्वा स्थापयेत्पूजयेद्गुरूः ।  
दिक्पाल परितः पूज्य प्रागादिषु यथाविधि ॥  
  
भूकम्पे चेत्पिदं पूज्य तत्तन्नामादिभिः प्रिये ।  
वेदिमध्ये च संस्थाप्य सहस्रं वा तदर्धकम् ॥  
  
प्। १७) कलशान् पूजयेन्मन्त्री पूर्वोक्तेन विधानतः ।  
ततः कुण्डान्तिकं गत्वा होतृभिस्सह देशिकः ॥  
  
ब्रह्माणं धनदं देवि उपविश्य यथाक्रमम् ।  
कुण्डसंस्कारपूर्वं च जनयेत्पावकं प्रिये ॥  
  
तदग्निं विभरेन्मन्त्री प्रागादिषु यथाक्रमम् ।  
अग्निकार्योक्तवत्कुर्यात्तत्तत्कुण्डेषु मूर्तिपाः ॥  
  
प्रधानकुण्डे जुहुयात् मूलमन्त्रं महेश्वरि ।  
अयुतं च तदर्धं वा सहस्रं वा महेश्वरि ॥  
  
भूबीजं भुवनेशीं च आधारादीश्च पूर्वके ।  
अघोरं चाग्निकोणे च तदर्धार्धं महेश्वरि ॥  
  
मृत्युञ्जयं च याम्ये च नैर्-ऋत्यां च वराहकम् ।  
प्रासादं वारुणे कुण्डे वायव्यै शान्तिदौर्गकम् ॥  
  
पञ्चब्रह्मा च सोमे च ईशाने तत्वमन्त्रकान् ।  
सहस्रं च हुनेद्देवि तत्तन्मन्त्रं पृथक् पृथक् ॥  
  
समिदाज्यचरुद्रव्यैः सर्षपैश्च तिलैस्सह ।  
व्रीहिभिस्सक्तुभिश्चैव गोधूमैः पृथुकैर्हुनेत् ॥   
  
प्। १८) कुण्डस्य परितो दिक्षु हुतसङ्ख्याश्च होतृकान् ।  
विभज्य च यथा मन्त्री दिनसङ्ख्येन पार्वति ॥  
  
पूर्वोक्तसङ्ख्यया हुत्वा उद्दिश्य दिवसे गुरुः ।  
उपहोमं ततः कुर्यात् रुत्विग्भिस्सह देशिकः ॥  
  
गणेशं क्षेत्रपालं च त्रियम्बकनवग्रहान् ।  
दिक्पालमन्त्रैर्हुत्वाथ स्विष्टकृत्तदनन्तरम् ॥  
  
पूर्णाहुतिं हुनेदन्ते भूकम्पे चेत्पिदं प्रिये ।  
प्रतिसूर्ये दर्शने च हुनेन्मन्त्री  यथाक्रमम् ॥  
  
आदित्यं पूर्वकुण्डे तु अघोरं चाग्निगोचरे ।  
वामे मृत्युञ्जयं हुत्वा नैर्-ऋत्यां च नवग्रहम् ॥  
  
वारुणे दिक्पतीन् मन्त्रान् वायव्येशान्तिदौर्गकाम् ।  
सोमे च द्वादशादित्यान् ईशे पञ्चाक्षरीं हुनेत् ॥  
  
पूर्वोक्तद्रव्यसङ्ख्यैश्च हुनेन्मन्त्रं पृथक् प्रिये ।  
होमान्ते स्विष्टकृन्मन्त्री पूर्णाहुतिमथाचरेत् ॥  
  
स्थापितान् कलशान् मन्त्री सेचयेत्तव लिङ्गके ।  
महारुद्रांश्च विधिवन्महापञ्चामृतं प्रिये ॥  
  
प्। १९) सेचनान्ते च उद्वर्त्य महापूजां समाचरेत् ।  
नानापुष्पैश्च गन्धैश्च नैवेद्यं बहुधा प्रिये ॥  
  
नीराजनं च सम्भ्राम्य उपचारैस्समर्पयेत् ।  
दशदानं च दत्वाथ सूर्यं स्वर्णेन निर्मितम् ॥  
  
द्वादश प्रतिमां कृत्वा ब्राह्मणेभ्यः प्रदापयेत् ।  
भूचक्रं कारयेद्देवि दशनिष्कप्रमाणतः ॥  
  
ब्राह्मणाय प्रदातव्यं दक्षिणाभिः समन्वितम् ।  
आचार्यं पूजयित्वाथ गोभूवासो हिरण्यकैः ॥  
  
तत्रोपकरणैः सार्धं प्रदद्याच्च महेश्वरि ।  
दक्षिणां दापयेद्भक्त्या मूर्तिपेभ्यो यथाक्रमम् ॥  
  
ब्राह्मणान् भोजयेत्पश्चात् यथा विभवविस्तरम् ।  
भूमिदानं ततो दद्यात् रात्रौ दीपोत्सवं गुरुः ॥  
  
भूतेभ्यश्च बलिं दत्वा कृच्छ्रदानं प्रदापयेत् ।  
इत्येवं कारयेद्भक्त्या भूकम्पे च महेश्वरि ॥  
  
प्रतिसूर्ये दर्शने च शान्तिं कुर्यादिदं प्रिये ।  
आयुरारोग्यमैश्वर्यं सर्वसम्पत्करं नृणाम् ॥  
  
प्। २०) सुभिक्षं भवेद्भूमौ आयुर्वृद्धिकरं नृणाम् ।  
ब्रह्मक्षत्रियवैश्यानां स्वधर्ममभिवृद्धये ॥  
  
सर्वप्राणिहितं पुण्यं सर्वाघौघनिवारणम् ।  
प्रायश्चित्तमिदं देवि तव प्रीत्या मयोदितम् ॥  
  
इति श्रीवातुलोत्तरे प्रायश्चित्तकाण्डे   
भूकम्पादिप्रतिसूर्यदर्शनशान्तिविधिर्नाम एकचत्वारिंशत्पटलः ॥  
  
  
  
  
अतः परं प्रवक्ष्यामि इन्दुक्षयदिनं शिवे ।  
निशि नक्षत्रनाशे च रात्राविन्द्रधनूत्थिते ॥  
  
दिवा नक्षत्रदर्शे च यदि जाते महेश्वरि ।  
मांसौ चेदधिके न्यूना उभौ प्राप्ते च वत्सरे ॥  
  
क्रूरादि ग्रहयोगे च पञ्चमे वाथ सप्तमे ।  
द्वात्रिंशत्केतुरुत्पन्ने रूधिरस्रावपातने ॥  
  
वह्निवृष्टिस्तथा भूमौ यदि जाते महेश्वरि ।  
  
प्। २१) मसौचे ।  
  
दोषं शान्तिं लभन्देवि क्रमेण शृणु पार्वति ॥  
  
इन्दुक्षये ऋक्षनाशे रात्राविन्द्रधनूत्थिते ।  
दिवा नक्षत्रदर्शे चेत् यत्रकुत्र स्थले शिवे ॥  
  
देशे देशपतिश्चैव मन्त्रिसेनाधिपक्षयः ।  
मासौ चेदधिके न्यून उभौ प्राप्ते च वत्सरे ॥  
  
सेनाजनो ग्रामपश्च दुर्भिक्षस्यान्महेश्वरि ।  
क्रूरारिग्रहयोगे चेत् जाते राशौ नृणां प्रिये ॥  
  
मृत्युबाधा भवेच्छीघ्रं षण्मासान्तं न संशयः ।  
यदि केतुश्च ये दृष्टे त्वकस्माद्विविधे शिवे ॥  
  
क्षामक्षयौ भवेद्राज्ये भूपामृत्युमृतिं ययुः ।  
वह्निवृष्टिस्तथा भूमौ रुधिरस्रावपातने ॥  
  
अनावृष्टिस्तथा देवि फलनाशं च सर्वतः ।  
सस्यनाशं भवेल्लोके वत्सराणां न संशयः ॥  
  
तस्मात्तद्दोषशान्त्यर्थं राजधान्यां तवालये ।  
देशे देशे पृथग्ग्रामे शान्तिकर्म समाचरेत् ॥  
  
दशहस्तमितेनादौ मण्टपं कारयेद्गुरुः ।  
प्। २२) एकं वा पञ्चकुण्डं वा हस्तत्रयसमन्वितम् ॥  
  
लक्षणं पूर्ववद्देवि प्रमाणेन विचक्षणः ।  
द्वारादि भूषणादीनि रचयेन्मण्टपं गुरूः ॥  
  
सुतिथौ च सुनक्षत्रे राजग्रामानुकूलके ।  
ततः प्रात समुत्थाय स्नानसन्ध्यादितर्पणम् ॥  
  
समाप्य विधिना मन्त्री ब्राह्मणैस्सह भक्तितः ।  
देवालयं प्रविश्याथ विघ्नेशार्चनपूर्वकम् ॥  
  
पुण्याहं पञ्चगव्यं च नान्दीकर्म समाचरेत् ।  
वरयेद्भूसुरान् मन्त्री आचार्यादि यथोक्तवत् ॥  
  
अलङ्कारं भूषणादिवस्त्रहेमाङ्गुलीयकैः ।  
ताम्बूलं च फलं दत्वा मधुपर्कं यथोक्तवत् ॥  
  
अङ्कुरं तु प्रकुर्वीत सद्यो वाथ महेश्वरि ।  
मण्टपं शोधयेद्रात्रौ तत्कुम्भान् स्थाप्य होमयेत् ॥  
  
वास्तुराक्षोघ्नहवनं बलिपूजां समाचरेत् ।  
वेदपारायणं दिक्षु विदिक्ष्वस्त्रमनुं शिवे ॥  
  
क्षेत्रपालं वास्तुमन्त्रं मृत्युञ्जयनवग्रहम् ।  
प्। २३) मूलमन्त्रं दिशामन्त्रं भूसूक्तं विष्णुसूक्तकम् ॥  
  
अभयङ्करं शान्तिदुर्गाप्रासादं भुवनेश्वरीम् ।  
सप्तशतीन् केतुमन्त्रान् अष्टौ वाक्यं तदुक्षकान् ॥  
  
जपेत् होमावसानान्तं रक्षाबन्धं समाचरेत् ।  
ततः प्रात समुत्थाय नित्यकर्म विधाय च ॥  
  
ब्राह्मणैस्सह संयुक्तः सङ्कल्प्य विधिपूर्वकम् ।  
पुण्याहं वाचयेद्देवि स्वकुण्डे विधिवद्गुरुः ॥  
  
जननाग्निं च कुर्वीत ब्रह्माणं होतृभिस्सह ।  
तदग्निं चान्यकुण्डेषु स्थापयेच्च यथाक्रमम् ॥  
  
अग्निकार्योक्तवत्कुर्यात् कुण्डस्य परितः पृथक् ।  
उपविश्य यथान्याय्यं प्रयुतं मूलमन्त्रकम् ॥  
  
प्रधानकुण्डे जुहुयादघोरं पूर्वकुण्डके ।  
ग्रहमन्त्रं दक्षिणे च पश्चिमेचाभयङ्करम् ॥  
  
त्रियम्बकं चोत्तरे च ततन्मन्त्रं हुनेत् पृथक् ।  
खदिरं च पलाशं च अर्कमौदुम्बरं तथा ॥  
  
दूर्वा च समिधं हुत्वा प्राधानादि यथाक्रमम् ।  
प्। २४) घृतं चरुं तिलं चेति सर्षपं पृथुकं प्रिये ॥  
  
सक्तुं व्रीहिं च गोधूमं मधुक्षीरं यथाक्रमम् ।  
पूर्वोक्तसङ्ख्यया हुत्वा ऋत्विग्भिः सह देशिकः ॥  
  
उपहोमं ततो हुत्वा प्रधानादि यथाक्रमम् ।  
शान्तिदुर्गामनुं होमं तत्तन्मासर्क्षदेवताः ।  
  
पञ्चब्रह्मं च प्रासादं सहस्रं च हुनेत्प्रिये ।  
स्थापयेद्वेदि मध्ये तु सहस्रं चोत्तमं शिवे ॥  
  
तदर्धार्धं च सम्पूज्य कलशान् विधिवद्गुरुः ।  
जपपारायणं कुर्यात् उद्दिश्यदिवसान्तकम् ॥  
  
पूर्णाहुति हुनेदन्ते तद्घटान् सेचयेद्गुरुः ।  
शतरुद्रं चातिरुद्रं तत्तत्कल्पोक्तमार्गतः ॥  
  
सेचयेत्तव लिङ्गं च महापञ्चामृतैः पृथक् ।  
नानासूक्तैश्चाभिषिच्य ततो गन्धविलेपयेत् ॥  
  
पूजयेत्तव लिङ्गं च नानापत्रैः प्रसूनकैः ।  
धूपदीपं च नैवेद्यं षड्रसान्नैश्च भक्षकैः ॥  
  
फलपक्वं च ताम्बूलं नीलाजनमनन्तरम् ।  
प्। २५) बलिदानं ततो दद्यात् ब्राह्मणान् भोजयेद्बहून् ॥  
  
रात्रौ दीपोत्सवं देवि रङ्गपूजां समाचरेत् ।  
महाभूतबलिं दद्यात् दशदानं प्रदापयेत् ॥  
  
इन्दु-ऋक्षादिनाशे च तद्रूपप्रतिमां प्रिये ।  
कारयेत्स्वर्णजं दद्याद्दक्षिणां च विशेषतः ॥  
  
भूरिदानं ततो दद्यात् कृच्छ्रदानं ततः परम् ।  
आचार्यं पूजयेद्भक्त्या वाहनैर्भूषणादिकैः ॥  
  
गोभूम्यादिनि दत्वा तु दक्षिणां च स्वशक्तितः ।  
ब्राह्मणं च सदस्यं च होतृकादि यथाक्रमम् ॥  
  
तत्तदंशं दक्षिणां च दापयेच्च पृथक् पृथक् ।  
इत्येवं कारयेच्छान्तिं सर्वमङ्गलं नृणाम् ॥  
  
राजामात्यप्रजानां च सर्वेषां वृद्धिदं शिवे ।  
  
इति श्रीवातुलोत्तरे प्रायश्चित्तकाण्डे शिवपार्वतीसंवादे   
इन्दुनक्षत्रनाशकेतुदर्शनशान्तिविधिर्नाम द्विचत्वारिंशत्पटलः ॥  
  
  
  
श्रीदेव्युवाच -  
  
श्रुतं देव मया सर्वं नित्यनैमितिकाधिकम् ।  
प्रायश्चित्तविधिं सम्यक् त्वयोक्तो मे सदाशिव ॥  
  
इदानीं श्रोतुमिच्छामि उत्पाता बहवो भुवि ।  
कथते दुद्बलं देव कारणं वद साम्प्रतम् ॥  
  
तेषां नाम कथं देव दोषाणां च कथं पृथक् ।  
तच्छान्तिश्च कथं शम्भो वदस्व कृपया शिव ॥  
  
ईश्वर उवाच -  
  
साधु देवि त्वया पृष्ठ उत्पाता बहवोद्भवाः ।  
कथं चेदुद्भवं देवि कारणं शृणु तत्वतः ॥  
  
केचित् स्थानविनाशाय केचिन्मृत्युभयं शिवे ।  
केचिच्छत्रुभयं नॄणां दुर्भिक्षं जायते भुवि ॥  
  
केचिद्वसुहरं नॄणां ग्रामे जनपुरक्षयम् ।  
एवमादिषु कालेषु उत्पाद्यन्ते मया भुवि ॥  
  
तस्माज्ज्ञात्वा नृणां श्रेष्ठः तद्दोषशमनाय च ।  
शान्तिं कुर्वीत विधिवत् सर्वप्राणि हिताय च ॥  
  
प्। २७) तेषां नामानि वक्ष्यामि क्रमेण शृणु पार्वति ।  
भूमिकम्पं दिशां दाहं प्रतिसूर्यस्य दर्शनम् ॥  
  
दिवा नक्षत्रमुत्पन्नं रात्राविन्द्रधनुस्थितम् ।  
निशिनक्षत्रनाशे च इन्दुक्षयदिने शिवे ॥  
  
मासौ चेदधिके न्यूना उभौ प्राप्ते च वत्सरे ।  
क्रूरारिग्रहयोगे च पञ्चमे वाथ सप्तमे ॥  
  
द्वात्रिंशत्केतुरुत्पन्ने अन्यैश्च बहुभिश्शिवे ।  
वह्निवृष्टिस्तथा भूमौ रुधिरस्रावपातनम् ॥  
  
दिव्यन्तरिक्षभूम्यां च जायते च महेश्वरि ।  
देवालये गृहे वापि ग्रामेवा नगरे स्थले ॥  
  
पत्तने राजधान्यां च वने चोपवनेऽपि वा ।  
नदीतीरे तटाके वा कानने पर्वते स्थले ॥  
  
सिन्धुतीरे च दिक्स्थाने भूम्या * * * * * * ।  
  
तद्बिम्बं च प्रयत्नेन पुनः प्राप्ते गुरुः प्रिये ।  
शान्ति कुर्याच्च सम्पूज्य उत्सवं च समारभेत् ॥  
  
प्। २८) यदि नाशादिके बिम्बे यथापूर्वोक्तलक्षणम् ।  
नवं बिम्बं च कुर्वीत प्रतिष्ठाशान्तिमाचरेत् ॥  
  
तिष्ठत्यूर्ध्वमुखे बिम्बे करपादविहीनके ।  
अधोमुखाद्यनेकानि हीनास्यकृशवामनाः ॥  
  
दर्शनं चेदिदं बिम्बं विस्मयीकृत्य तत्क्षणात् ।  
वेतालक्षेत्रपालाश्च भूतबाधा च वर्धते ॥  
  
सर्पव्याधिभयं राज्ञः देशे तत्र प्राजायते ।  
तद्दोषशमनार्थाय प्रायश्चित्तं समाचरेत् ॥  
  
तवलिङ्गादिबिम्बे च बिम्बदोषादिकान् क्रमात् ।  
सम्यगुक्तं मया देवि तच्छान्तिं विस्तराच्छृणु ।  
  
भिन्नदोषादिके प्राप्ते यथावदनुपूर्वशः ।  
आचार्यं भोजयेत्पूर्वं पायसेन घृतेन च ॥  
  
हेमरत्नादिकं तस्य दातव्यं वाहनादिकम् ।  
मण्टपं देवदक्षस्थे कलशं पूर्ववद्यजेत् ॥  
  
होमं कृत्वा विधानेन संहारोक्तेन देशिकः ।  
लिङ्गमभ्यर्च्य सन्तर्प्य त्रितत्वं च विसर्जयेत् ॥  
  
प्। २९) द्वारमाच्छाद्य वस्त्रेण फलपक्कं निवेदयेत् ।  
ततः सन्धाय पूर्वोक्तं लिङ्गं वा बिम्बमेव वा ॥  
  
प्रायश्चित्तं प्रकर्तव्यं गुरुः कुर्यान्महेश्वरि ।  
तवाग्रे चेशभागे च उत्तमोत्तममण्टपम् ॥  
  
नवकुण्डं प्रकल्प्याथ यथापूर्वोक्तमार्गतः ।  
रचयेन्मण्टपं देवि द्वारतोरणभूषणैः ॥  
  
सुतिथौ च सुनक्षत्रे सुयोगकरणान्विते ।  
प्रायश्चित्तं प्रकुर्वीत सद्योवाथमहेश्वरि ॥  
  
ततः प्रातः समुत्थाय ब्राह्मणैः सह देशिकः ।  
नित्यकर्माणि निर्वर्त्य मृत्तिकास्नानपूर्वकम् ॥  
  
धौतवस्त्राम्बरच्छन्नः विभूत्याद्यैरलङ्कृतः ।  
देवालयं ततो गत्वा प्रार्थयेच्च महेश्वरि ॥  
  
उपविश्यासने मन्त्री पूर्वे वा चैशकोणके ।  
प्राणायामं ततः कुर्यान्मातृकादि यथाक्रमम् ॥  
  
न्यासं कृत्वा ततो मन्त्री गुरुवन्दनपूर्वकम् ।  
दिनमुद्दिश्य सङ्कल्प्य पञ्चसप्त नवाहकम् ।  
  
प्। ३०) ममात्मजं प्रपूज्याथ नान्दीपुण्याहमाचरेत् ।  
वरयेद्भूसुरान् देवि पूर्वोक्तलक्षणैर्युतान् ॥  
  
गुरुं विधिं च धनदं सदस्यं चाष्टमूर्तिपान् ।  
होमसङ्ख्यमितान् देवि होतृभिश्च यथोक्तवत् ॥  
  
जपार्थं च तदर्धं स्यात् वेदपाठार्थषोडशान् ।  
परार्थं दश विप्रांश्च रुद्रसङ्ख्यांश्च सेचकान् ॥  
  
पूजार्थं दशविप्रांश्च नमस्कारप्रदक्षिणे ।  
षड्जनान् वरयेन्मन्त्री मधुपर्कं च दापयेत् ॥  
  
वस्त्रालङ्कारकं दद्यात् फलताम्बूलमेव वा ।  
अङ्कुरार्पणपूर्वं च मृत्तिकाहरणं गुरुः ॥  
  
ध्वजारोहे ततः पश्चात् नवरात्रौ महेश्वरि ।  
एक त्रिपञ्चरात्रौ तु ध्वजं वा पूजयेद्गुरुः ॥  
  
सायं सन्ध्यामुपास्याथ यागगेहं प्रविश्य च ।  
पुण्याहं पञ्चगव्यं च कुण्डमण्डपशोधनम् ॥  
  
विद्येशादिघटान् स्थाप्य द्वारतोरणकुम्भकम् ।  
तण्डुलाढ्यं जलाढ्यं च राक्षोघ्नं वास्तुहोमकम् ॥  
  
प्। ३१) बलिं च विकिरेद्वास्तो रक्षबन्धक्रियां नयेत् ।  
स्थानशुद्धिघटान् न्यस्त्वा बिम्बशुद्धिं तथैव च ॥  
  
लिङ्गशुद्धिं घटान् स्थाप्य पूजयेद्विधिना गुरुः ।  
वेदपारायणं दिक्षु विदिक्षुस्तमनुं जपेत् ॥  
  
सर्वमन्त्रान् जपेद्देवि तत्तत्सूक्तांश्च मन्त्रतः ।  
अधिवासं च कुर्वीत यथा पूर्वोक्तवद्गुरुः ॥  
  
लिङ्गशुद्धिं ततः पश्चात् पूर्वोक्तद्रव्यमन्त्रकैः ।  
विनिद्रांस्तु ततः कृत्वा तत्परे प्रातरुत्थितः ॥  
  
स्नानसन्ध्याक्रिया नीत्वा पुण्याहं वाचयेत्ततः ।  
देशिकाग्निं समानीय प्राधाने च न्यसेत् प्रिये ॥  
  
तदग्निं जनयेन्मन्त्री होतृभिर्जापकादिकैः ।  
वेदपारायणं सार्धं होमकर्मसमाचरेत् ॥  
  
मूलमन्त्रप्रधानं स्यात् लक्षं वाथ तदर्धकम् ।  
पूर्वादिकुण्डे जुहुयात् कलावृद्धिं च तत्वकम् ॥  
  
शान्तिदुर्गां मृत्युजितं तदर्धं च यथाक्रमम् ।  
विदिक्षु कुण्डे जुहुयात् चतुरस्त्रं पृथक् पृथक् ॥  
  
प्। ३२) समिदाज्यादिकैर्मन्त्री दशद्रव्येण होमयेत् ।  
उपहोमं ततः पश्चात् प्रधानादि यथाक्रमम् ॥  
  
लिङ्गशुद्धिं बिम्बशुद्धिं स्थानशुद्धिमनुं प्रिये ।  
प्रासादं च दिशामन्त्रं ग्रहहोमं च मन्त्रवित् ॥  
  
मूर्तिहोमं गणेशं च क्षेत्रपालमनुं शिवे ।  
सहस्रं च तदर्धं वा सर्पिषा जुहुयात् पृथक् ॥  
  
जपपारायणं कुर्यात् तत्तन्मन्त्रान् बहून् प्रिये ।  
स्थापयेत् कलशान् मन्त्री सहस्रं च यथोक्तवत् ॥  
  
पूजयेच्च ततः पश्चात् स्पृष्टेन्मूलमनुं प्रिये ।  
उद्दिश्य दिवसान्तं च होतृभिश्च पृथक् पृथक् ॥  
  
पूर्वोक्तसङ्ख्यया हुत्वा ततः पूर्णाहुतिं हुनेत् ।  
होमान्ते तव लिङ्गे च कलां संयोज्य देशिकः ॥  
  
स्थापितं जीवकुम्भं च सेचयेन्मन्त्रवित्तमः ।  
निरीक्षाकर्म कर्तव्यं मुखवस्त्रं विसर्जयेत् ॥  
  
ततः पञ्चामृतैर्लिङ्गं सेचयेद्रुद्रमन्त्रतः ।  
नानासूक्तं पावमानैः तत्तन्मन्त्रेण पार्वति ॥  
  
प्। ३३) स्नापयेत्कलशैर्मन्त्री सहस्रैश्च यथाक्रमम् ।  
सेचनान्ते तदुद्वृत्य अष्टगन्धं विलेपयेत् ॥  
  
महापूजां च कुर्वीत नानापुष्पैश्च नामभिः ।  
बिल्वपत्रैर्द्राणपुष्पैः कमलैश्च महेश्वरि ॥  
  
स्वर्णेन निर्मितैः कुर्यात् पूजयेत्तवलिङ्गके ।  
नैवेद्यं बहुधापान्नं भक्षभोज्यैश्च पायसैः ॥  
  
निवेदयेत्ततो मन्त्री मूलमन्त्रेण पार्वति ।  
ताम्बूलं च समर्प्याथ नीराजनमनन्तरम् ॥  
  
बलिदानं ततः कुर्यात् उत्सवं च विशेषतः ।  
दिने दिने प्रकर्तव्यं उद्दिश्य दिवसान्तकम् ॥  
  
दशदानं ततो दद्यात् लिङ्गं स्वर्णमयं प्रिये ।  
बिम्बं वाथ प्रकुर्वीत दक्षिणां च स्वशक्तितः ॥  
  
दद्याच्च गुरवे भक्त्या कृच्छ्रदानं प्रदापयेत् ।  
ब्राह्मणान् भोजयेद्देवि यथा चाहुतिसङ्ख्यया ॥  
  
दक्षिणां दापयेदन्ते आचार्यादि यथोक्तवत् ।  
भूमिदानं ततो दद्यात् गुरुपूजां समाचरेत् ॥  
  
प्। ३४) गोभूम्यादीनि दत्वा तु तन्त्रोपकरणैस्सह ।  
इत्येवं कारयेच्छान्तिं लिङ्गनाशादिके प्रिये ॥  
  
भिन्ने च स्फुटिते दग्धे खण्डिते यत्रकुत्रचित् ।  
तदर्धार्धं च कुर्वीत बिम्बे वाथ महेश्वरि ॥  
  
रोदनादिषु दोषेषु कीटकादि निदर्शने ।  
करपादविहीने तु दर्शने कृशवामने ॥  
  
पतनादिषु दोषेषु तस्यार्धं च तदर्धकम् ।  
शान्तिं कुर्वीत पूर्वोक्तं सर्वदोषनिवारणम् ॥  
  
सर्वशान्तिकरं लोके सर्वसम्पत्करं नृणाम् ।  
चतुरङ्गाभिवृद्धिः स्यात् राज्ञो राज्याभिवर्धनम् ॥  
  
पुत्रपौत्रादि वृद्धिश्च सर्वत्र विजयो भवेत् ।  
सर्वमृत्युहरं शीघ्रं आयुर्वृद्धिकरं प्रिये ॥  
  
सन्निधानं भवेल्लिङ्गे सर्वाभीष्टप्रदं शिवे ।  
गर्भागारादि वक्ष्यामि दोषं शान्तिं क्रमाच्छृणु ॥  
  
गर्भगृहे मण्टपे च प्राकारे गोपुरे तथा ।  
प्रासादादिषु सर्वत्र दहने स्फुटिते सति ॥  
  
प्। ३५) छिन्ने भिन्ने खण्डिते च प्रावेशे मरणे सति ।  
वाहने परिवाराणां ध्वजे वा कलशे यदि ॥  
  
बलिपीठे क्षेत्रपालद्वारपालौ महेश्वरि ।  
दीपस्तम्भे चोर्ध्वमालाश्छत्रचामरकादिषु ॥  
  
शिबिके वाहनादीनां पादुके वाद्यकादिषु ।  
पतिते खण्डिते दग्धे चोरैरपहृते सति ॥  
  
एवमादि समुत्पन्ने राजाराष्ट्रभयं भवेत् ।  
गर्भगृहे च सम्प्राप्ते राष्ट्रनाशं जनक्षयः ॥  
  
मण्टपे गोपुरे देवि त्रिमासान् सचिवक्षयः ।  
प्रासादादिषु सम्प्राप्ते सेनानायकनाशनः ॥  
  
वार्नने परिवारेषु यदि प्राप्ते महेश्वरि ।  
चोरमारिभयं तत्र दुष्टबाधा च वर्धते ॥  
  
वस्तुवाहननश्यन्ति त्रिवर्षान्तं न संशयः ।  
ध्वजे वा कलशे भङ्गे बलिपीठे प्रमादतः ॥  
  
क्षेत्रपाले द्वारपाले दीपस्तम्भादिके प्रिये ।  
शत्रुबाधाद्भवेत्सद्यः भूतबाधा च वर्धते ॥  
  
प्। ३६) न सन्निध्यं भवेल्लिङ्गे तत्स्थानं नाशमाप्नुयात् ।  
छत्रचामरसेवादि शिबिके पादुकादिषु ॥  
  
बलिदीपे वाद्यकादि पतिते खण्डिते सति ।  
राज्ञां भोगविनाशः स्यात् गजाश्वपशुनाशनम् ॥  
  
सर्वभङ्गं भवेत्सद्यः ग्रामलक्ष्मीर्बहिर्गता ।  
एवं दोषादिके प्राप्ते शान्तिं पूर्वोक्तमाचरेत् ॥  
  
अघोरं नियुतं हुत्वा मूलमन्त्रं च पार्वति ।  
दिशाहोमं शान्तिदुर्गामृत्युञ्जयमनुं गुरुः ॥  
  
तदर्धार्धं च हुत्वाथ यथादोषबलाबलम् ।  
सहस्रार्धं घटं मन्त्री तदर्धार्धं च सेचयेत् ॥  
  
दानं च विविधं दद्यात् सर्वं पूर्वोक्तमाचरेत् ।  
शान्तिकर्ममयेत्युक्तं लिङ्गबिम्बादिनाशने ॥  
  
सर्वसम्पत्प्रदं नॄणां सर्वदा मङ्गलप्रदम् ।  
देशकोशाभिवृद्धिः स्यात् मम लोके वसेच्चिरम् ॥  
  
इति श्रीवातुलोत्तरे प्रायश्चित्तकाण्डे शिवपार्वतीसंवादे   
लिङ्गबिम्बादिदोषशान्ति सन्धानविधिर्नामत्रिचत्वारिंशत् पटलः ॥  
  
  
  
  
। स्वस्तु ।  
  
प्। ३७) रथभङ्गप्रवक्ष्यामि काम्ये नैमित्तिके यदि ।  
वत्सराद्युत्सवादीनां आदिमध्यावसानके ॥  
  
शकटादिरथे भिन्ने पथिते शिथिले सति ।  
दग्धे नष्टे खण्डिते च तदङ्गे च महेश्वरि ॥  
  
तवोत्सवे चाद्भुते च यदि प्राप्ते प्रमादतः ।  
दोषं शान्तिं च सन्धानं तत्फलं शृणु पार्वति ॥  
  
चक्रे हीने त्वलक्ष्मी स्यात् तद्ग्रामं नाशनं भवेत् ।  
राज्ञा दण्डे बलं हन्ति धननाशं च पार्वति ॥  
  
तिर्यद्गाण्डे च सचिवं नाशनं पट्टिका भवेत् ।  
मूर्तियुक्पलके स्तम्भे स्वराज्यं पत्तनक्षयम् ॥  
  
पान्तराले च मध्ये वा यदि नम्रे च पार्वति ।  
रोगबाधा च तद्राज्ञः स्वस्त्रीनाशनमाप्नुयात् ॥  
  
रथद्वारादिके नाशे राजलक्ष्मी बहिर्गता ।  
रथभित्तौ विहीनेत्तनन्तले च विहीनके ॥  
  
दुर्भिक्षं प्राप्नुयुस्सर्वे मृत्युबाधां च पार्वति ।  
प्। ३८) शलाके रज्जुबन्धे च सेनानायकमन्त्रिणाम् ॥  
  
नाशनं च भवेन्मृत्युः बलिबेरस्थले शिवे ।  
भौमे चान्तरमध्ये वा खण्डिते म्रियतेऽपि वा ॥  
  
आकुञ्चिते वा पतने तद्राजा मृत्युमाप्नुयात् ।  
बलिबिम्बे च पतने देशिकादिजने सति ॥  
  
देशनाशो भवेत्सद्यः चतुरङ्गबलक्षयः ।  
राजदानी विनश्येत शत्रुबाधा भवेन्नृणाम् ॥  
  
छत्रे चैव पताके वा अलङ्कारविहीनके ।  
यशः कीर्त्यादिकं हन्ति राजभोगं च नश्यति ॥  
  
रथाग्रकलशे भिन्ने रथाग्रे पातिते सति ।  
तद्राज्ञः सर्वभङ्गत्वं दरिद्रत्वं न संशयः ॥  
  
त्रिमासान्मृत्युमाप्नोति राजलक्ष्मीर्बहिर्गता ।  
रज्जुच्छेदे ध्वजे भङ्गे तज्जनेन निपातिते ॥  
  
जयाभिगमनं नास्ति बन्धुनाशं च पार्वति ।  
सर्वाङ्गे शिथिले जाते सर्वार्थं नश्यति ध्रुवम् ॥  
  
रथे वा पतिते देवि खण्डिते भूतले यदि ।  
प्। ३९) तद्राजमरणं सद्यः चतुरङ्गबलक्षयः ॥  
  
तद्राष्ट्रं नाशमाप्नोति त्रिवर्षान्तं न संशयः ।  
दिक्पालं तु ततो वक्ष्ये पतिते च महेश्वरि ॥  
  
सार्वभौमक्षयप्राप्यां गेहाग्नेय्यां च भूपतिः ।  
यमे क्षयश्चक्रवर्ति मण्डलिकस्तथा सुरे ॥  
  
प्रभुक्षयश्च वारुण्यां वायव्यां प्रभुसारथिः ।  
सोमे मृतिर्मण्डलिकः ईशे भूपसतिक्षयः ॥  
  
तस्माच्छान्तिं प्रकर्तव्या सर्वलोकहिताय च ।  
सर्वदोषहरं नॄणां शान्तिं कुर्यान्नृपोत्तमः ॥  
  
रथभङ्गं तदा राज्ञः दर्शयेन्न कदाचन ।  
आचार्यः शिल्पिभिश्चैव सशिष्यैश्चारकादिभिः ॥  
  
रथभङ्गं तदा दृष्ट्वा पुनस्तत्रैव सन्धयेत् ।  
सुदृढं शिल्पिभिः कुर्यात् * * * * * * * * ॥  
  
पुण्याहं वाचयेत्तत्र विघ्नेशार्चनपूर्वकम् ।  
चक्रादिमन्त्रं जुहुयात् साष्टोत्तरशताहुतिम् ॥  
  
घोरमन्त्रं च तस्यार्धं मूलमन्त्रं च पार्वति ।  
प्। ४०) प्रायश्चित्तं च शान्तिं च दिशामन्त्रं हुनेद्गुरुः ॥  
  
समिदाज्यचरुद्रव्यै तुटिकैस्सर्षपैस्सह ।  
पृथङ्मन्त्रेण होतव्यं तदङ्गे शिथिले गुरुः ॥  
  
स्नापयेद्घटतोयेन साष्टोत्तरशतं गुरुः ।  
भिन्नस्थानं च तद्बिम्बं स्नपयेच्च महेश्वरि ॥  
  
तद्रथं स्नपयेत्पश्चात्तदर्धं च पृथक् पृथक् ।  
पूजयेच्च ततो मन्त्री वेदपारायणादिकैः ॥  
  
दशधा दापयेद्दानं कृच्छ्रदानं महेश्वरि ।  
रथस्य परितो दिक्षु प्रशस्ताश्चान्नराशयः ॥  
  
कूश्माण्डशकलैस्सार्धं ततो भूतबलिं हरेत् ।  
लाङ्गुल्यादिस्फलैस्ताड्य शेषं चोत्सवमाचरेत् ॥  
  
महाशान्तिं ततः कुर्यात् विधानं न गुरूत्तमः ।  
तद्रथं यदि सन्धानं न कृते चेत्तदा शिवे ॥  
  
तव बिम्ब चावरोप्य स्वस्तिसूक्तेन देशिकः ।  
शिबिकाद्यैस्समारोप्य उत्सवं च समाचरेत् ॥  
  
शेषं कर्म समाप्याथ नवं कृत्वा दृढं रथम् ।  
प्। ४१) यथा पूर्वोक्तवत्कुर्यात् त्रिमासे सप्तमे शिवे ॥  
  
तदूर्ध्वे वत्सरे मासे तदृक्षे तत्तिथावपि ।  
बीजकर्मादि तीर्थान्तं पुनरूत्सवमाचरेत् ॥  
  
महाशान्तिं च पूर्वेद्युः गुरुः कुर्याद्विधानतः ।  
रथोत्सवं ततः कुर्यात् ध्वजारोहादिपूर्वकम् ॥  
  
महाशान्तिं प्रवक्ष्यामि विस्तराच्छृणु पार्वति ।  
तवाग्रे मण्टपं कुर्यात् ईशान्ये वाथ देशिकः ॥  
  
द्वात्रिंशद्धस्तपर्यन्तं चतुरश्रं समन्ततः ।  
हस्तमात्रं चोन्नतं स्यात् मध्ये वेदिं सलक्षणाम् ॥  
  
द्वात्रिंशस्तम्भसंयुक्तां चतुर्द्वारं प्रकल्पयेत् ।  
दण्डं संस्थाप्य कुदलीं तोरणैश्चाप्यलङ्कृतम् ॥  
  
द्विहस्तसम्मितं कुण्डं चतुरश्रं चतुर्दिशि ।  
विदिक्षु वृत्तकुण्डं स्यात् वेदिकोपरिकल्पयेत् ॥  
  
इन्द्रचैशानयोर्मध्ये वृत्तकुण्डं प्रधानकम् ।  
कुण्डनाभिसमायुक्तं मेखलोपरि शोभितम् ॥  
  
इत्येवं मण्टपं रम्यं शान्तिं कुर्यान्महेश्वरि ।  
प्। ४२) एतद्दिनेषु निश्चित्य सत्यवादी जितेन्द्रियः ॥  
  
दीक्षावान् कर्मनिष्ठज्ज्ञः विप्रानाहूय देशिकः ।  
प्रातः स्नानं प्रकुर्वीत नित्यकर्म समाप्य च ॥  
  
ततो देवालयं गत्वा फलपुष्पं समर्प्य च ।  
प्रार्थयेच्च ततो मन्त्री शान्तिं कुर्यात्तवाज्ञया ॥  
  
ततः कर्माणि कुर्वीत आचार्यादि द्विजैस्सह ।  
निशि सायं दिवा प्रातः कर्मारम्भं समाचरेत् ॥  
  
मण्टपं च प्रविश्याथ आसने चोपविश्य च ।  
गुरुवन्दनपूर्वादि प्राणायामं समाचरेत् ॥  
  
दिनमुद्दिश्य सङ्कल्प्य यथाविभवविस्तरम् ।  
विघ्नेशमर्चनान्द्यादि पुण्याहं पञ्चगव्यकम् ॥  
  
मधुपर्कं च वरयेदाचार्यं यजमानकम् ।  
ब्रह्मणं मूर्तिपान् देवि यथा चाहुतिसङ्ख्यया ॥  
  
दिनसङ्ख्यमितं ज्ञात्वा वरयेद्वृत्विजान् क्रमात् ।  
वेदपारायणार्थं तु षोडशब्राह्मणान् शिवे ॥  
  
जपार्थं च शतार्धं स्यात् सेवनार्थं च पार्वति ।  
प्। ४३) रुद्रसङ्ख्यान् पूजनार्थं दशविप्रान् पृथक् पृथक् ॥  
  
प्रदक्षिण नमस्कारान् षड्घनांश्च महेश्वरि ।  
चारार्थं दशविप्रांश्च प्रत्येकं वरयेद्गुरुः ॥  
  
वस्त्रं च भूषणं दत्वा फलताम्बूलमेव वा ।  
देशिकं मकुटाद्यैश्च स्वर्णयज्ञोपवीतकैः ॥  
  
दुकूलपादुकाद्यैश्च छत्रव्यजनपात्रकैः ।  
सुवर्णकुण्डलं चैव अङ्गुलीयं महेश्वरि ॥  
  
दत्वा विभवसारेण देशिकं तु समर्चयेत् ।  
मण्टपं शोधयेत्पश्चात् सम्मार्ज्य विप्रगोमयैः ॥  
  
देवालये वितानाद्यैः तोरणैश्चाप्यलङ्कृतम् ।  
दर्भदाम्ना च तान्वेष्ट्य संस्कारं च दशाष्टकान् ॥  
  
मण्टपान्तस्थकुम्भानां स्थापयेत्पूजयेद्गुरुः ।  
अङ्कुरं तु प्रकुर्वीत सद्यो वाथ महेश्वरि ॥  
  
वास्तुराक्षोघ्नहवनं बलिपूजां समारभेत् ।  
रक्षासूत्रं बन्धयित्वा आचार्यादि द्विजान् पृथक् ॥  
  
वेदपारायणं कुर्यात् तत्तन्मन्त्रं जपेत्प्रिये ।  
प्। ४४) रात्रौ जागरणं कृत्वा निराहारो जितेन्द्रियः ॥  
  
ततः प्रातस्समुत्थाय नित्यकर्म समाप्य च ।  
पुण्याहं च ततः कुर्यात्कलशान् साधयेत्प्रिये ॥  
  
सहस्रं चोत्तमं देवि पूजयेच्च यथाविधि ।  
जननाग्निं प्रतिष्ठाप्य गुरुकुण्डस्थपावके ॥  
  
विहरेदन्यकुण्डेषु अग्निकार्योक्तमाचरेत् ।  
अग्निमध्ये समावाह्य तव मूलेन पार्वति ॥  
  
अघोरं पूर्वकुण्डे तु आग्नेय्यां च सुदर्शनम् ।  
मृत्युञ्जयं दक्षिणे स्यात् पञ्चदुर्गांश्च राक्षसे ॥  
  
देव्यास्त्रं वारुणे देवि प्रासादं च ममात्मकम् ।  
वायव्यकुण्डेमावाह्य सोमे तत्त्वं कलां हुनेत् ॥  
  
ईशान्ये शान्तिदुर्गां च तत्तन्मन्त्रेण पार्वति ।  
अष्टमूर्तीस्समावाह्य मूर्तिपाश्च ततो हुनेत् ॥  
  
घोरमन्त्रं चायुतं स्यात् मूलमन्त्रं तथैव च ।  
तस्यार्धार्धं च जुहुयात् तत्तत्कुण्डे च पार्वति ॥  
  
गणेशक्षेत्रपालांश्च दिक्पालांश्च हुनेत् पृथक् ।  
प्। ४५) नवग्रहान् मूर्तिमन्त्रान् रथदेवान् हुनेद्गुरुः ॥  
  
समिदाज्यचरुद्रव्यैः त्रुटिकैस्सर्षपैस्सह ।  
गोधूमं च पृथक् लाजान् सक्तुं व्रीहिं च पार्वति ॥  
  
तत्तन्मन्त्रेण होतव्यं उद्देशत्यागपूर्वकम् ।  
पूर्णाहुतिं हुनेदन्ते उद्दिश्य दिवसे गुरुः ॥  
  
स्नपयेद्घटसाहस्त्रैः रुद्रमन्त्रैश्च सूक्तकैः ।  
महापूजां प्रकूर्वीत बहुधा च निवेदयेत् ॥  
  
बलिदानं ततः कुर्यात् दशदानं प्रदापयेत् ।  
ब्राह्मणान् भोजयेत्पश्चात् यथा चाहुतिसङ्ख्यया ॥  
  
कुम्भसङ्ख्याथवा देवि भक्षभोज्यैर्यथेप्सितम् ।  
भिन्नस्थानं च तद्गात्रौ संहारोक्तेन मार्गतः ॥  
  
रथपूजां च होतव्यं स्नपनं कारयेत्प्रिये ।  
तद्देवांश्च विसृज्याथ महाभूतबलिं हरेत् ॥  
  
स्वर्णं वा राजतं वाथ रथं कृत्वा तु दापयेत् ।  
दानानि बुहुधा दत्वा भूरिदानं च कारयेत् ॥  
  
महोत्सवं ततः कुर्यादाचार्यं पूजयेत्प्रिये ।  
प्। ४६) गोभूम्यादीनि दत्वाथ द्रविणं च यथेप्सितम् ॥  
  
तत्रोपकरणं देवि सवस्त्रप्रतिमान्वितम् ।  
कलशान् मण्टपं देवि दापयेत्पूर्वकं रथम् ॥  
  
देशिकं तोषयेद्देवि सर्वदोषनिवारणम् ।  
दक्षिणां दापयेद्भक्त्या कर्म कुर्याच्च भूसुरान् ॥  
  
शान्तिकर्म समाप्याथ तव लिङ्गे गुरूत्तमः ।  
इत्थं कुर्वीत यो भक्त्या रथभङ्गे च पार्वति ॥  
  
सर्वदोषहरं नॄणां सर्वारिष्टनिवारणम् ।  
चिरायुष्यं मुदं भूपो पुत्रपौत्रसमन्वितः ॥  
  
स्थिरां लक्ष्मीमवाप्नोति चतुरङ्गबलान्वितः ।  
भुक्त्वा च विपुलान् भोगान् कीर्तिमान् धनवान् भवेत् ॥  
  
रथभङ्गेत्विदं देवि प्रायश्चितमिदं शुभम् ।  
  
इति श्रीवातुलोत्तरे प्रायश्चित्तकाण्डे रथभङ्गप्रायश्चित्त   
निरूपणविधिर्नाम चतुश्चत्वारिंशत्पटलः ॥  
  
  
  
  
प्। ४७) अतः परं प्रवक्ष्यामि शृणु देवि यथाक्रमम् ।  
वाहनार्थं गजाश्वाद्यैः वृषभैश्चाप्यलङ्कृतैः ॥  
  
एतत्प्राणिविरोधेन पतिते रक्तपातने ।  
नखदन्तक्षते शृङ्गी घाते यदि मृते सति ॥  
  
यदि विघ्ने च सम्प्राप्ते नित्यबल्यादि चोत्सवे ।  
पक्षे मासोत्सवे देवि अयने वत्सरोत्सवैः ॥  
  
आदिमध्यावसाने तु यदि प्राप्ते महेश्वरि ।  
बहुधा शत्रुबाधा स्यादनावृष्टिर्भविष्यति ॥  
  
दुर्भिक्षं सम्भवेल्लोके महामारिभयं नृणाम् ।  
निधनं प्राप्नुयाद्राजा राजलक्ष्मीर्बहिर्गता ॥  
  
न सान्निध्यं भवेल्लिङ्गे यदि नष्टे च पार्वति ।  
तस्मात्तद्दोष शान्त्यर्थं महाशान्तिं समाचरेत् ॥  
  
न कृते कर्मबाहुल्ये तत्काले शान्तिमाचरेत् ।  
कर्मारम्भावसानान्तं शेषं चोत्सवमाचरेत् ॥  
  
तदूर्ध्वमासे सम्प्राप्ते तदृक्षे तत्तिथावपि ।  
त्रिमासे पञ्चमे वापि सप्तमे नवमे शिवे ॥  
  
प्। ४८) महाशान्तिं च कुर्वीत विधानं शृणु पार्वति ।  
गुरुर्देवाग्रतः कुर्यात् उत्तमोत्तममण्टपम् ॥  
  
सवेदिकासमायुक्तं सर्वभूषणभूषितम् ।  
द्विहस्तं सम्मितं कुण्डं सयोनिनाभिसंयुतम् ॥  
  
वेदिकाया मध्यमस्य परितः कुण्डकल्पनम् ।  
चतुरश्रं तु वृत्तं वा प्रधानं परिकीर्तितम् ॥  
  
चतुर्दिक्षु प्रकुर्वीत चतुरश्रं च कुण्डकम् ।  
त्रिमेखला समायुक्तं गुरूस्तल्लक्षणोक्तवत् ॥  
  
द्विजानाह्वापयेद्रात्रौ विघ्नेशार्चनपूर्वकम् ।  
नान्दीमुखं च पुण्याहं मधुपर्कसमन्वितम् ॥  
  
वरयेद्ब्राह्मणान् सर्वान् आचार्यादीन् पृथक् पृथक् ।  
सद्योऽङ्कुरं प्रकर्तव्यं कुण्डमण्टपशोधनम् ॥  
  
वास्तुराक्षोघ्नहवनं बलिं वास्तोस्समाचरेत् ।  
विद्येशादि घटान्यष्ट्वा तोरणं गड्डुकादिकम् ॥  
  
स्थापनं च ततः कुर्याद्रक्षाबन्धं समाचरेत् ।  
स्थानशुद्धिं ततः कुर्यात्तत्स्थाने च महेश्वरि ॥  
  
प्। ४९) खननं हरणं दाहं पूरणं गोनिवासनम् ।  
विप्रोच्छिष्टं च गव्यं च स्थानशुद्धिरियं प्रिये ॥  
  
सम्मार्जनोपलेपं च विकिरेत्सर्वपाटिकान् ।  
रक्षाबन्धं ततः कुर्याद्दर्भदाम्ना च वेष्टयेत् ॥  
  
वास्तोष्पतेति मन्त्राभ्यां पावमानमुदीरयेत् ।  
भूसूक्तब्रह्मसुक्ताभ्यां तत्स्थानं प्रोक्षयेद्गुरुः ॥  
  
वेदपारायणं कुर्याज्जपेन्मन्त्रं यथोक्तवत् ।  
ततः प्रातस्समुत्थाय नित्यकर्म समाप्य च ॥  
  
विघ्नेशमर्च्य पुण्याहं सङ्कल्पविधिपूर्वकम् ।  
दिनमुद्दिश्य सङ्कल्प्य होमकर्म समारभेत् ॥  
  
ब्रह्माणं च सदस्यं च शतार्धान् होतृका प्रिये ।  
नानासूक्तादि मन्त्रज्ञान् दशपञ्च महेश्वरि ॥  
  
चतुरो वेदपाठार्थं चतुर्दिक्षु यथाक्रमम् ।  
परार्थं षड्घनान् देवि रुद्रसङ्ख्यंश्च सेचकान् ॥  
  
पूजार्थं दशविप्रांश्च नमस्कारप्रदक्षिणे ।  
एकमेकं पृथक् मन्त्री ब्राह्मणैश्च समन्वितः ॥  
  
प्। ५०) यागगेहे चोपविश्य आसनेषु यथाक्रमम् ।  
प्रधाने मध्यमे कुण्डे होतृभिर्दशभिस्सह ॥  
  
धनदेन सदस्येन ब्रह्मणा सह देशिकः ।  
कुण्डसंस्कारपूर्वं च जनयेत्पावकं शिवे ॥  
  
अघोरेणायुतं होमं उद्देशत्यागपूर्वकम् ।  
प्रत्येकं दशभिर्विप्रैः चतुर्दिक्षु पृथक् पृथक् ॥  
  
होमयेन्मनुना देवि ऋत्विग्भिः सह देशिकः ।  
उदुम्बरशमीदूर्वा खदिरं च पलाशजम् ॥  
  
तत्तत्कुण्डेषु जुहुयात्प्रधानादि यथाक्रमम् ।  
घृतं चरु तिलं चैव सर्षपं तुटिकं तथा ॥  
  
मरीचं जीरकं लाजं पृथुकं च हुनेत्पृथक् ।  
पूर्वोक्तसङ्ख्यया हुत्वा अन्यमन्त्रन् यथाक्रमम् ॥  
  
मृत्युञ्जयमनुं पूर्वे दक्षे पाशुपतं मनुम् ।  
शान्तिदुर्गा पश्चिमे च मूलमन्त्रमन्त्रं तु चोत्तरे ॥  
  
प्रत्येकमयुतं चैव कुण्डे कुण्डे यथाक्रमम् ।  
होमयेन्मनुना देवि जपेयुर्ब्राह्मणोत्तमाः ॥  
  
प्। ५१) नवग्रहं वास्तुशान्तिं राक्षोघ्नं भुवनेश्वरीम् ।  
चतुरस्त्रं क्षेत्रपालं गणेशं च सरस्वतीम् ॥  
  
मृत्युञ्जयं च प्रासादं सप्तशत्यादिकं जपेत् ।  
स्नपयेद्घटसाहस्रैः तदर्धैर्वा महेश्वरि ॥  
  
पूर्वोक्तेनैव सम्पूज्य सवस्त्रप्रतिमादिकैः ।  
औषधं च विनिक्षिप्य मूलमन्त्रं जपेत्प्रिये ॥  
  
होमान्ते सेचयेद्देवीं रुद्रमन्त्रैश्च सूक्तकैः ।  
लिङ्गं पञ्चामृतैः स्नाप्य गन्धैरालिप्यदेशिकः ॥  
  
पूजयेद्बहुधा मन्त्री नैवेद्यं बहुधा शिवे ।  
वल्युत्सवं ततः पश्चाद्गोभूम्यादीनि दापयेत् ॥  
  
गजाश्ववृषभं गत्वा पुनस्सन्धानमाचरेत् ।  
दक्षिणां च ततो दद्याद्यथा विभवविस्तरम् ॥  
  
ब्राह्मणान् भोजयेत् पश्चात् सहस्रं च महेश्वरि ।  
देशिकं तोषयेदन्ते तत्रोपकरणैस्सह ॥  
  
शान्तिकर्ममयेत्युक्तं सर्वदोषनिवारणम् ।  
सर्वपापहरं देवि सुभिक्षं तत्क्षणाद्भवेत् ॥  
  
प्। ५२) राज्यदुर्गादिवृद्धिस्स्याच्चतुरङ्गबलपदम् ।  
सर्वशत्रुहरं सद्यः स्थिरां लक्ष्मीमवाप्नुयात् ॥  
  
इति श्रीवातुलोत्तरे प्रायश्चित्तकाण्डे शिवपार्वतीसंवादे   
गजाश्ववृषभादिशान्तिविधिर्नाम पञ्चचत्वारिंशत्पटलः ॥  
  
  
  
अथातः सम्प्रवक्ष्यामि शस्त्रधारनृणां प्रिये ।  
सेनानायकभृत्यानामन्येषां समवायिनाम् ॥  
  
परस्परविरोधेन युद्धे जाते महेश्वरि ।  
मुष्टियुद्धे दण्डयुद्धे नखदन्तक्षते सति ॥  
  
पाषाणैरायुधाद्यैश्च क्षते जाते महेश्वरि ।  
पतिते रक्तजाते च मनुजे च मृते यदि ॥  
  
विघ्ने जाते तत्काले नित्यनैमित्तिकेऽपि वा ।  
उत्सवे बलिकाले वा दोषं शान्तिं शृणु प्रिये ॥  
  
मुष्टियुद्धे महारोगं दण्डयुद्धे कुलक्षयम् ।  
नखदन्तक्षये देवि दुर्भिक्षं जायते भुवि ॥  
  
प्। ५३) पाषाणसम्भवे युद्धे प्रजा नाशत्वमाप्नुयात् ।  
अनावृष्टिरथान्यत्वं शोणिते पतिते यदि ॥  
  
क्षते जाते मनुष्याणां मानिनो भङ्गमाप्नुयुः ।  
मरणं च यदि प्राप्ते राजा मरणमाप्नुयात् ॥  
  
तव लिङ्गेन सान्निध्यं चतुरङ्गबलक्षयम् ।  
श्रियमायुर्हरेच्छीघ्रं ग्रामन्तं नाशमाप्नुयात् ॥  
  
तद्दोषशमनार्थाय प्रायश्चित्तं वदाम्यहम् ।  
पूर्वोक्तमण्टपं कुर्यान्नवकुण्डं च पञ्च वा ॥  
  
सलक्षणं च कुर्वीत द्वारतोरणभूषितम् ।  
तवालयं च सम्भूष्य क्षालयेद्गोमयोदकैः ॥  
  
ततः प्रातस्समुत्थाय नित्यकर्म समाप्य च ।  
आदौ गणपतिं पूज्य नान्दीकर्म ततः परम् ॥  
  
पुण्याहं पञ्चगव्यं च प्रोक्षयेन्मनुना गुरुः ।  
वरयेद्भूसुरान् देवि पूर्वोक्तद्विजसङ्ख्यया ॥  
  
मधुपर्कं च दत्वाथ शोधयेन्मण्टपो गुरुः ।  
द्वारतोरणकुम्भांश्च पूजयेत्स्वस्वनामभिः ॥  
  
प्। ५४) वेदपारायणं कुर्याच्चतुरस्त्रं जपेत्प्रिये ।  
वास्तुरक्षोघ्नहवनं बलिपूजां समाचरेत् ॥  
  
देहशुद्धिं ततः कुर्यात्तत्स्थानं शोधयेद्गुरुः ।  
खननादि विशुद्धिं च सम्मार्ज्य प्रोक्षणादिभिः ॥  
  
भूसूक्तं पावमानं च विष्णुसूक्तं च पार्वति ।  
वास्तुसूक्तेन विकिरेत्सर्षपञ्चास्त्रमन्त्रतः ॥  
  
रक्षाबन्धं ततः कुर्यादधिवासनमारभेत् ।  
पूर्वोक्तेन विधानेन तत्तत्कुण्डांश्च होमयेत् ॥  
  
भूबीजं च ततो हुत्वा अष्टोत्तरशतं प्रिये ।  
भूतेभ्यश्च बलिं दत्वा गेहस्य परितो गुरुः ॥  
  
नृत्तगीतसमायुक्तं पुनस्सूर्योदयान्तिकम् ।  
पुनः प्रातसमुत्थाय नित्यकर्म समाप्य च ॥  
  
पुण्याहं वाचयेत्पश्चाल्लिङ्गशुद्धिं समाचरेत् ।  
बिम्बप्रासादशुद्धिं च तत्तन्मन्त्रैश्च द्रव्यकैः ॥  
  
शोधयेच्च ततो मन्त्री यागगेहं प्रविश्य च ।  
ब्रह्मणा धनदेनाथ होतृभिश्च यथोक्तवत् ॥  
  
प्। ५५) उपविश्य यथान्यायं प्रतिकुण्डे महेश्वरि ।  
जननाग्निं च कुर्वीत विहरेदन्यकुण्डके ॥  
  
होमयेन्मूलमन्त्रेण अयुतं च महेश्वरि ।  
आधारं पूर्वकुण्डे तु आग्नेय्यां तु तवास्त्रकम् ॥  
  
यामे मृत्युञ्जयं चैव दिशाहोमं तु राक्षसे ।  
प्रासादं वारुणे देवि वायव्ये शान्तिदौर्गकाम् ॥  
  
कलावृद्धिं सौम्यदेशे पञ्चब्रह्माणमीशके ।  
होमयेच्च पृथङ्मन्त्री यथापूर्वोक्तसङ्ख्यया ॥  
  
पूर्वोक्तद्रव्यहोमाञ्च उपहोमं च पूर्ववत् ।  
पूर्णाहुतिं हुनेदन्ते स्नपयेत्कलशैः प्रिये ॥  
  
सहस्रैर्विधिवन्मन्त्री तदर्धार्धेन वा शिवे ।  
पञ्चामृतं द्रोणमितं क्षीरादिद्रव्यपञ्चकम् ॥  
  
फलपञ्चामृतं देवि महारुद्रैर्यथाविधि ।  
अन्यसूक्तैश्च संस्नाप्य उद्वर्त्यामलकैश्शिवे ॥  
  
अष्टगन्धं समालिप्य नानापुष्पैश्च पूजयेत् ।  
शाल्यान्नं पञ्चभक्षाद्यैः नैवेद्यं च समर्पयेत् ॥  
  
प्। ५६) नीराजनं च ताम्बूलं प्रसन्नयजनं चरेत् ।  
दानं दशविधं दत्वा यथाशक्त्या बहून् प्रिये ॥  
  
तिलं च पुरुषं कृत्वा स्वर्णं वाथ महेश्वरि ।  
दक्षिणां दापयेद्भक्त्या यथाविभवविस्तरम् ॥  
  
बलिदानं चोत्सवं च ब्राह्मणान् भोजयेद्बहून् ।  
रात्रौ दीपोत्सवं कुर्याद्भूतेभ्यश्च बलिं हरेत् ॥  
  
क्रियासमर्पणं देवि कृच्छ्रदानं च दापयेत् ।  
दक्षिणां दापयेद्भक्त्या आचार्यादियथाक्रमम् ॥  
  
इत्येवं कारयेद्देवि सर्वदोषहरं नृणाम् ।  
पुत्रपौत्रादिसम्पत्तिस्सर्वत्र विजयो भवेत् ॥  
  
सर्वमृत्युहरं शीघ्रं आयुर्वृद्धिकरं मुहुः ।  
तव लिङ्गे च सान्निध्यं सर्वप्राणिसुखं भवेत् ॥  
  
क्षते जाते नृणां देवि नाशनं च मिदं महत् ।  
चतुष्पदाञ्च द्विपदां वन्यानां दुष्टजीविनाम् ॥  
  
प्रवेशे मरणे प्राप्ते पूर्ववद्दोषसंयुते ।  
प्रायश्चित्तं तदर्धं वा यथा दोषबलाबलम् ॥  
  
प्। ५७) शान्तिं कुर्वीत मन्त्रज्ञः यथापूर्वोक्तमार्गतः ।  
  
इति श्रीवातुलोत्तरे प्रायश्चित्तकाण्डे   
द्विपदचतुष्पदप्रवेशमरणमुष्टियुद्धविरोधशान्तिविधिर्नाम   
षट्चत्वारिंशत्पटलः ॥  
  
  
  
अतः परं प्रवक्ष्यामि पत्तनादिगृहेषु च ।  
उत्पाते चोद्भवे देवि प्रायश्चित्तं शृणु प्रिये ॥  
  
पत्तने राजधान्यां च तव क्षेत्रे च दुर्गके ।  
राज्ञां गेहे चान्यगृहे द्विजादीनां महेश्वरि ॥  
  
अनड्वान् महिष व्याघ्र खरोष्ट्रादि प्रवेशने ।  
यदि गेहे चाधिरोहे यद्यकस्मान्महेश्वरि ॥  
  
तत्स्थानं नाशमाप्नोति महिषी मृतिमाप्नुयात् ।  
प्रवेशे मरणे प्राप्ते यत्र कुत्र स्थले शिवे ॥  
  
त्रिमासान्मृत्युमाप्नोति राजपीडा भवेत्सदा ।  
मधुपञ्जरसम्भूते छत्रकै च पिपीलिके ॥  
  
प्। ५८) वल्मीके यत्र दृश्यन्ते तद्गृहे पीड्यते सदा ।  
मृत्युबाधा भवेच्छीघ्रं यजमानस्य पार्वति ॥  
  
गोवधे स्त्रीवधे चैव सरटोडुप्रवेशने ।  
व्यालाजगरगृध्रादि प्रवेशे मरणे सति ॥  
  
तद्ग्रामनाशनवथे यजमानं न संशयः ।  
तस्य पुत्रस्य भ्रात्रा वा व्याधिना पीडिते भृशम् ॥  
  
मण्डूकेऽग्निमृते देवि कुण्डे कुम्भसमुद्भवे ।  
कपोतकाक-ऋक्षादि यदि गेहे प्रवेशने ॥  
  
गोनाशं जननाशं च अर्थनाशं च पार्वति ।  
राजपीडा रिपुभयं मृत्युबाधा च वर्धते ॥  
  
अन्यैर्वा प्राणिभिर्दुष्टैः दूषिते च महेश्वरि ।  
प्रवेशे मरणे तस्मिन् सर्वार्थं नश्यति ध्रुवम् ॥  
  
दिक्फलं च प्रवक्ष्यामि प्रवेशादि यथाक्रमम् ।  
पूर्वे पूत्रविनाशं स्यादाग्नेये स्त्रीविनाशनम् ॥  
  
दक्षिणे शत्रुवृद्धिस्यान्नै-ऋ-ऋते चार्थनाशनम् ।  
वारुणे मृत्युबाधा स्याद्वायव्ये व्याधिपीडनम् ॥  
  
प्। ५९) सोमे नृपभयं देवि ईशे सर्वार्थनाशनम् ।  
प्रवेशद्वारतो गच्छे मासमेकं गृहं त्यजेत् ॥  
  
यदि द्वारान्तरं देवि षण्मासं तु विवर्जयेत् ।  
गृहमध्ये प्रवेशे च वत्सराणां न संशयः ॥  
  
तद्गृहं वर्जयेद्देवि शयनासनभोजनम् ।  
गमनं देवि तच्चैव विशेषेण विवर्जयेत् ॥  
  
द्वारे कण्टकपाषाण लोष्टान्यन्यानि पूरयेत् ।  
देवालये राजगृहे वर्जयेन्न कदाचन ॥  
  
सद्यः  शान्तिं प्रकर्तव्यं यथापूर्वाक्तमार्गतः ।  
पत्तने वा गृहे देवि सप्तरात्रं विवर्जयेत् ॥  
  
ततः शान्तिं च कुर्वीत सर्वदोषनिवृत्तये ।  
तच्छान्तिं च प्रवक्ष्यामि राज्ञः गेहे द्विजादिषु ॥  
  
प्रवेशस्थानदेशे वा पूर्वे वाथ गृहोत्तरे ।  
मण्टपे वा प्रपांयां वा कुर्वीत समलङ्कृते ॥  
  
तोरणैरङ्गवाल्यादि कुण्डं वा स्थण्डिलं शिवे ।  
तत्स्थानं शोधयेत्पूर्वं खननं च मृदं त्यजेत् ॥  
  
प्। ६०) लवणं वा मृदं पूर्य क्षालयेद्गोमयोदकैः ।  
चन्द्रतारानुकूले च रुद्रक्षेत्र तिथावपि ॥  
  
तद्दिने च प्रकर्तव्यं शान्तिं चैव विधानतः ।  
ततः प्रातः समुत्थाय आचार्यो भूसुरैस्सह ॥  
  
मृत्तिकास्नानपूर्वं च कुशगोमयभस्मना ।  
स्नानं कृत्वा विधानेन सन्ध्यादि जपतर्पणम् ॥  
  
नित्यकर्मं विधायाथ गृहमागत्य देशिकः ।  
गुर्वादिवन्दनं कृत्वा विघ्नेशार्चनमाचरेत् ॥  
  
पुण्याहं पञ्चगव्यं च प्रोक्षणं प्राशनं प्रिये ।  
नान्दीं संवाच्य पूर्वोक्तं मधुपर्कं यथाविधि ॥  
  
आचार्यं वरयेत्पश्चाद्ब्राह्मणं धनदं शिवे ।  
ऋत्विजान् वरयेत्प्राज्ञः त्रिपञ्च-ऋषिसङ्ख्यकान् ॥  
  
जपार्थं वेदपाठार्थं वरयेच्च पृथक् पृथक् ।  
गृहशुद्धिं ततः कुर्यात्प्रोक्षणैः पावमानकैः ॥  
  
यवं च सर्षपं चैव माषमुद्गं विकीर्य च ।  
सम्मार्ज्यालिप्य गन्धैश्च वायुमन्त्रेण चास्त्रतः ॥  
  
प्। ६१) भूसूक्तं पावमानं च सर्वत्र प्रोक्षयेद्गुरुः ।  
द्वारस्तम्भौ च सम्पूज्य राक्षोघ्नं होमयेत्ततः ॥  
  
वास्तुहोमं ततः कृत्वा विकिरेच्च बलिं गुरुः ।  
रक्षाबन्धं ततः कुर्यात्तत्परे दिवसे गुरुः ॥  
  
गृहशुद्धिं ततः कुर्यादाचार्यो ऋत्विजैस्सह ।  
कलशस्थापनार्थाय व्रीहिराशिं प्रकल्पयेत् ॥  
  
खारिद्वयं तदर्धं वा ततो न्यूनं न कारयेत् ।  
तद्रोणकुम्भं सुश्लक्ष्णं स्थापयेदव्रणं घटम् ॥  
  
नवपञ्चैककलशं पूजयेद्विधिना गुरुः ।  
पञ्चपल्लवसंयुक्तं पञ्चगव्यसमन्वितम् ॥  
  
पञ्चरत्नसमायुक्तं पूरयेतीर्थवारिणा ।  
पलार्धेन सुवर्णेन कर्षेणाथ स्वशक्तितः ॥  
  
प्रतिमां कारयेद्भक्त्या त्र्यम्बकं च शचीपतिम् ।  
अघोरं लोकपालांश्च गणेशं च नवग्रहान् ॥  
  
दुर्गां च क्षेत्रपालांश्च तत्तद्रूपान् पृथक् पृथक् ।  
कलशेषु विनिक्षिप्य वस्त्रयुग्मेन वेष्टयेत् ॥  
  
प्। ६२) पूजयित्वा ततो मन्त्री तत्तन्मन्त्रं जपेत् पृथक् ।  
उपचारैः षोडशभिः यद्वा पञ्चोपचारकैः ॥  
  
ततः कुण्डान्तिकं गत्वा स्थण्डिले वा गुरूत्तमः ।  
स्वगृह्योक्तप्रकारेण कुर्यादग्निमुखान्तिकम् ॥  
  
अयुतं च सहस्रं वा मृत्युञ्जयमघोरकम् ।  
नवग्रहं वास्तुमन्त्रं शान्तिदुर्गामनुं हुनेत् ॥  
  
अभयङ्करदिक्पालान् क्षेत्रपालं हुनेत् प्रिये ।  
पालाशसमिदाज्यं च चरु व्रीहि तिलान् पृथक् ॥  
  
हुत्वा पूर्वोक्तवान् मन्त्री जपपारायणं शिवे ।  
ततः पूर्णाहुतिं हुत्वा कलशैश्च यथाक्रमम् ॥  
  
प्रोक्षयेद्यजमानादीन् स्नपयेत्कलशोदकैः ।  
दशदानं ततः कृत्वा भूरिदानं तु दापयेत् ॥  
  
ब्राह्मणान् भोजयेद्देवि यथाशक्त्या बहून् ततः ।  
दक्षिणां दापयेदन्ते आचार्यादि यथाक्रमम् ॥  
  
इत्येवं कारयेच्छान्तिं सर्वारिष्टविनाशनम् ।  
सर्वमृत्युप्रशमनं आयुर्वृद्धिकरं नृणाम् ॥  
  
प्। ६३) इति श्रीवातुलोत्तरे प्रायश्चित्तकाण्डे शिवपार्वतीसंवादे देवालय   
राजगृहद्विजवेश्मादिदुष्टप्राणि प्रवेशनमरणशान्तिविधिर्नाम   
सप्तचत्वारिंशत्पटलः ॥  
  
  
  
  
  
देव्यौवाच -  
  
महादेव नमस्तुभ्यं महीपतिसुखाय च ।  
महाजनमुदार्थाय राज्यकोशाभिवृद्धये ॥  
  
पूजकाद्याश्च सम्प्रोक्ता त्वल्लिङ्गे स्नानकर्मणि ।  
सहस्रार्धं घटार्चान्तं स्नानकर्म त्वयेरितम् ॥  
  
नवाधिकसहस्रान्तकलशस्नपनक्रियाम् ।  
कथं वद महाभाग विस्तरेण च मां प्रति ॥  
  
श्रीसदाशिवः -  
  
शृणु देवि प्रवक्ष्यामि राज्यार्थं विभवाय च ।  
सहस्रस्नपनं कर्म नवकुम्भाधिकं प्रिये ॥  
  
सूत्रसङ्ख्याश्च वीथिश्च तत्सन्धीन् व्यूहसङ्ख्यकाः ।  
प्। ६४) व्यूहनामान्यौषधानि विस्तरात्कुम्भदेवताः ॥  
  
तासां पूजादि सर्वाणि होमकार्याणि शङ्करि ।  
तव लिङ्गाग्रतः कुर्यान्मण्टपं चोत्तमोत्तमम् ॥  
  
चतुरश्रसमायुक्तमष्टद्वारसमन्वितम् ।  
वेदितोरणभूषादि स्तम्भभूमौ मनुत्तमः ॥  
  
कुण्डखातादिकं सर्वं मम लिङ्गे यथेरितम् ।  
तथा कुर्वीत मतिमान् स्नानकर्मविधानवित् ॥  
  
नित्यनैमित्तिके काम्ये प्रतिष्ठायां महोत्सवे ।  
प्रायश्चित्ते तथोत्पाते युद्धादौ तज्जयादिके ॥  
  
सर्वसन्दिग्धकार्येषु बन्धकर्मणि शाम्भवि ।  
दुर्भिक्षादिषु कालेषु स्नपनं कारयेत्प्रिये ॥  
  
कुम्भसंस्थापनार्थाय सूत्रपातं समाचरेत् ।  
चतुश्चत्वारिञ्च सूत्राणि षट्सूत्राण्यधिकानि च ॥  
  
प्रागग्राण्युदगग्राणि सुसमानि लिखेद्बुधः ।  
तेषु सूत्रेषु मनुविन्मध्ये मध्ये पृथक् पृथक् ॥  
  
हित्वा चैव चतुस्सूत्रं मार्जयीत पदैकतः ।  
प्। ६५) दृश्यन्ते च गतव्यूहा चैव विंशाधिकास्तदा ॥  
  
नवकोष्ठसमायुक्ताः प्रतिव्यूहे पृथक् पृथक् ।  
मार्गद्वादश पूर्वाग्रश्चोत्तराग्रास्तथैव च ॥  
  
चत्वारिंशच्च चत्वारत्स्वधिकाः शतसन्धयः ।  
सन्धिसङ्ख्याश्च वीथीनां मयेत्युक्ता तवानघे ॥  
  
उच्चस्तम्भ चतुष्कस्य मध्यवेद्युच्चतिक्रमात् ।  
सर्वव्यूहाः समाः कुर्युः मध्यव्यूहास्तवात्मकाः ॥   
  
तन्मध्ये च नवव्यूहाः तद्बाह्ये कालिका वृतिः ॥  
  
तन्मध्ये षोडशव्यूहास्तेषां बाह्ये रमावृतिः ।  
चतुर्विंशतितन्मध्ये व्यूहश्चे परिकीर्तिताः ॥  
  
तद्बाह्ये शारदाव्यूहाः द्वात्रिंशत्संयुता गजे ।  
वनदुर्गावृतिस्तेषां बाह्ये व्यूहा महेश्वरि ॥  
  
चत्वारिंशदिति ख्याता मध्यव्यूहं विना प्रिये ।  
व्यूहावरण पञ्चात्र नवव्यूहाश्च मध्यमे ॥  
  
वीथिं विनाथ सम्मार्ज्य कोष्ठलीनं च था भवेत् ।  
रजोभिः पञ्चभिः पश्चात् श्वेतपीतादिकैः पदम् ॥  
  
प्। ६६) रञ्जयेत्सर्वकोष्ठानि पद्मदष्टदलादिकैः ।  
वीथिश्च श्यामलाभेति रजसा पूरयेत्ततः ॥  
  
तन्मध्यस्थापनव्यूहे मध्यमे च नवाक्षरीम् ।  
कालिकावृत्तिमध्यस्थ व्यूहानां मध्यतोऽष्टके ॥  
  
स्वरान् षोडश संलिख्य प्राच्यादिषु यथाक्रमम् ।  
रमावरणव्यूहानां व्यञ्जनं मध्यमे लिखेत् ॥  
  
शारदाव्यूहमध्ये तु दिग्विदिक्षु च देशिकः ।  
मादि सान्ताक्षरान् लिख्य बालाबीजत्रयं परम् ॥  
  
अवशिष्टव्यूहमध्यकोष्ठके लेखयेद्बुधः ।  
नवदुर्गावृतिस्थानां व्यूहानां मध्यमे पदे ॥  
  
धारणाख्यांश्च नादादि प्रागादि मनुवित्तमः ।  
वर्णन्यासक्रमो ह्येवं पूरयेच्छालितण्डुलैः ॥  
  
तवातुक नवव्यूह मध्ये धान्यं नगोद्भवे ।  
प्रस्थत्रयं पृथक् पूर्व धान्यार्धं तण्डुलं तिलम् ॥  
  
तण्डुलार्धं च सम्पूर्य पूजयेत्त समूलतः ।  
कालिकावरणव्यूह मध्यकोष्ठे मनूत्तमः ॥  
  
प्। ६७) धान्यप्रस्थद्वयं देवि सार्धप्रस्थं तण्डुलम् ।  
प्रस्थं तिलं च सम्पूर्य कालिकामनुना यजेत् ॥  
  
रमयावरणव्यूहमध्यकोष्ठेषु शङ्करि ।  
सार्धप्रस्थमितं धान्यं तण्डुलं प्रस्थमुच्यते ॥  
  
तण्डुलार्धतिलं योज्य रमाबीजेन चार्चयेत् ।  
शारदावरणव्यूह मध्ये धान्ययुतं गुरुः ॥  
  
पृथक् प्रस्थं तण्डुलं च धान्यार्धं तत्र कोविदः ।  
तिलं तदर्धं सम्प्रोक्तं शारदामुख्यबीजकम् (तः) ॥  
  
पृथव्यष्ट्वा सुभक्त्यार्थः षण्मुद्रां दर्शयेत्परम् ।  
नवदुर्गावृतिर्व्यूह मध्यकोष्ठे ततः परम् ॥  
  
पादं न्यूतमितं प्रस्थं धान्यं धान्यार्धमुच्यते ।  
तण्डुलं तण्डुलस्यार्धं तिलं सम्पूर्य बुद्धिमान् ॥  
  
तैर्बीजैर्नवभिर्यष्ट्वा योनिमुद्रां महेश्वरि ।  
कोष्ठजालेषु सर्वेषु प्रस्थं धान्यं पृथक् पृथक् ॥  
  
धान्यार्धं तण्डुलं पूर्य तण्डुलार्धं तिलं गुरुः ।  
तानि कोष्ठानि सम्पूज्य तव मूलेन वल्लभे ॥  
  
प्। ६८) तालमानयुतं दर्भं पृथक्कोष्ठोपरि न्यसेत् ।  
सुवर्णरौप्यताम्राद्यैः मृदा मौक्तिक शुक्तिभिः ॥  
  
चषकैः कलशाः कार्याः द्रोणार्धार्धजलान्विताः ।  
जलेन क्षालयेत्सर्वान् वेष्टयेद्गुणतन्तुना ॥  
  
ग्रहदिग्रनिषद्दर्भैः बाणसङ्ख्यादिकैर्गुरुः ।  
कूर्चं कुर्वीत मूलेन तव बीजेन वा प्रिये ॥  
  
घटमन्तस्तदूर्ध्वादः पृथक् कूर्चं त्रयं न्यसेत् ।  
मध्यव्यूहेषु नवसु द्रोणमानघटान् न्यसेत् ॥  
  
सर्वेषु मध्यकोष्ठेषु द्रोणार्धार्धमितान् घटान् ।  
परितश्चोपकोष्ठेषु प्रस्थत्रयमितान् प्रिये ॥  
  
प्रमादेव घटान्न्यस्थां पृथक् पूजीत कोष्ठके ।  
आदावधोमुखान् सर्वान् ततः सन्धूप्यचोन्मुखान् ॥  
  
मध्यव्यूहादि सर्वेषु मध्यकोष्ठादितो गुरुः ।  
यथाक्रमेण कुम्भौघान् न्यस्त्वा सम्पूजयेत् क्रमात् ॥  
  
नवगन्धाष्टकं देवि लोलयित्वा शुभोदके ।  
तत्तोयेन घटान् सर्वान् पूरयेन्मनुना गुरुः ॥  
  
प्। ६९) चन्दनञ्चैव कर्पूरमगरुं कुङ्कुमं तथा ।  
कपिमांसिरोचनं च चोरगन्धाष्टकं तव ॥  
  
मध्यकुम्भेषु नवसु न वरणं पृथक् न्यसेत् ।  
शेषव्यूहघटेष्वन्तः पञ्चरत्नानि चण्डिके ॥  
  
सार्धनिष्कप्रमाणेन सुवर्णप्रतिमा नव ।  
पृथक् कृत्वाथ तद्बीजं तासुसंलेख्य मान्त्रिकः ॥  
  
मध्यस्थ नवकुम्भेषु पृथङ्न्यस्त्वा यथाक्रमम् ।  
प्रतिमानिष्कमानेन दुर्गाबीजसमन्वितः ॥  
  
काल्यादिव्यूहमध्यस्थ घटान्तर्निक्षिपेद्बुधः ।   
उपकोष्ठस्थ कुम्भेषु निष्कार्धप्रतिमां न्यसेत् ॥  
  
औषधानि प्रवक्ष्यामि मध्यकुम्भादितः परम् ।  
एलापत्रं लवङ्गं च उषिरं नागरं जठम् ॥  
  
जातीपलं च मरुगं दवनान्तं नव क्रमम् ।  
कुम्भेषु नवसु न्यस्त्वा पल्लवांश्च फलानि च ॥  
  
सप्त षट्पञ्चहस्तैश्च युक्तं वस्त्रं दुकूलजम् ।  
श्वेतादिवर्णभेदेन नूतनं गुणितं पृथक् ॥  
  
प्। ७०) नवकुम्भोपरि न्यस्त्वा यष्ट्वा मूलेन भक्तितः ।  
कालिकावरणव्यूह मध्यकुम्भेष्वथ प्रिये ॥  
  
पृथक् द्रव्याणि वक्ष्यामि क्षीरं दधि घृतं मधु ।  
शर्करा पञ्चगव्यं च पञ्चवृक्षोदकं तथा ॥  
  
तिलदर्भयवाश्चैव सर्षपं दाडिमं वचः ।  
मातुलङ्गं निशाख्यं च लाजचूर्णं तथैव च ॥  
  
द्रव्याणि षोडशैतानि मध्यगेषु च विन्यसेत् ।  
काश्मीरं रोचनं कोष्ठं विलङ्गं च मरीचकम् ॥  
  
चन्दनं जीरकं रास्ना द्रव्याण्यष्ट महेश्वरि ।  
तं तेषां परितश्चाष्ट कुम्भजालेषु विन्यसेत् ॥  
  
रमायावरण व्यूह मध्यकुम्भेष्वथोच्यते ।  
सहदूर्वारमाभद्र विष्णुक्रान्ता शतावरी ॥  
  
शक्रवल्ली तथा काशो वाराही भृङ्गपत्रकम् ।  
शमीपत्रमपामार्गद्वयं कर्णिद्वयं तथा ॥  
  
गोपुरं भस्मचणकमुद्गचूर्णं तथाढकी ।  
मासपिष्टं च पनस श्रीफलं नालिकेरकम् ॥  
  
प्। ७१) चतुर्विंशति सङ्ख्यान्तं द्रव्याण्येतानि शङ्करि ।  
प्रागुक्तमध्यकुम्भेषु पृथङ्मूलेन विन्यसेत् ॥  
  
तुलसी बिल्वपत्रं च पारिजातं तमालकम् ।  
हिबें भद्रमुस्ता च पद्मं नीलोत्पलं तथा ॥  
  
रमाव्यूहाष्टकुम्भेषु सर्वेषु परितः क्रमात् ।  
द्रव्याष्टकं पतिव्यूहे न्यसेद्भक्त्या विचक्षणः ॥  
  
शारदावरणव्यूहमध्यकोष्ठगतेषु च ।  
द्वात्रिंशदुदकं वक्ष्ये पुनः प्रागादितः क्रमात् ॥  
  
तुलसीमरुगाख्यं च बिल्वपत्रं च तैर्युतम् ।  
पत्रोदकमिति ख्यातं पद्मं नीलोत्पलं ततः ॥  
  
रक्ताख्यमुत्पलं चेति स्मृतं पुष्पोदकं तव ।  
नारङ्गविकचामोत्थफलैर्युक्तं फलोदकम् ॥  
  
कपित्थसारसं युक्तं वल्कं बोधिपलाशयोः ।  
पिप्पलाख्यमिदं तोयं शुचिर्भूतं तवात्मकम् ॥  
  
पलाशाश्वत्थचूतानां पल्लवैः पल्लवोदकम् ।  
प्रागादिपञ्चकव्यूहमध्यकुम्भेषु विन्यसेत् ॥  
  
प्। ७२) ह्रीबेरं भद्रमुस्ता च कुशाख्यमिति तैर्युतम् ।  
मूलोदकमिति ख्यातं तव सन्निध्यदायकम् ॥  
  
प्रियङ्गुशालिनीवारैर्युक्तं बीजोदकं स्मृतम् ।  
विदार्युत्पलपद्मानां त्रिभिः कन्दैश्च संयुतम् ॥  
  
कन्दोदकमिति ख्यातं श्रीगन्धं चागरुं तथा ।  
निमाख्यं चेति तैर्युक्तं गन्धाम्भस्त्विति कीर्तितम् ॥  
  
तिलैर्यवैश्च सिद्धार्थैस्सिद्धाम्बः कथितं मया ।  
वह्न्यादिदक्षिणव्यूह पञ्चके मध्यकेषु च ॥  
  
निक्षिपेन्मूलमन्त्रा च वदन् भक्त्या मनुत्तमः ।  
माणिक्कमुक्तवैडूर्यैर्युक्तं रत्नोदकं स्मृतम् ॥  
  
स्वर्णदुर्वर्णताम्रैश्च युतं लोहोदकं मतम् ।  
रविकान्तमयस्कान्तं चन्द्रकान्तं चतैर्युतम् ॥  
  
कान्ताम्भस्तूच्यते देवि मक्षिकत्रयसंयुतम् ।  
माक्षिकाम्भस्तु मध्यस्थे त्वभ्रकत्रयसंयुतम् ॥  
  
अभ्रकोदकमाख्यातं दैत्येशव्यूहपञ्चके ।  
मध्यकोष्ठगतेष्वेशि तव मूलमनुं वदन् ॥  
  
प्। ७३) न्याससूक्तादिमन्त्रेण प्राणमन्त्रं वदन् तदा ।  
कालयाञ्जनसौराष्ट्रैस्संयुतं ज्ञानवारि च ॥  
  
सिन्धूरगैरिकाभ्यां च धातुना सहितं त्रिभिः ।  
धातूदकमिति ख्यातं हरितालं मनश्शिला ॥  
  
कुचन्दनं च तैर्युक्तं रक्तोदकमिति स्मृतम् ।  
सरित्पतिः सरित्क्षेत्रमृद्भिर्युक्तं च मृज्जलम् ॥  
  
त्रिफलासंयुतं वारि कशायाम्भः समीरितः ।  
पृथक् पञ्चोदकानीत्थं पश्चिमव्यूहपञ्चके ॥  
  
मध्यकुम्भेषु विन्यस्य दुर्गासूक्तं वदन् गुरुः ।  
क्षीरं दधि घृतं चेति तैर्युक्तं च रसोदकम् ॥  
  
त्रिभिः कुशैश्च संयुक्तं कुशोदकमिदं भवेत् ।  
व्रीहिनीवारमाषैश्च युक्तं धान्योदकं त्विदम् ॥  
  
कपिकुङ्कुमकर्पूरगन्धैः सम्मिश्रतैर्युतम् ।  
कर्दमोदकमाख्यातं कान्तिमङ्गलदायकम् ॥  
  
तमालगूं च दूर्वाग्रं कुशाग्रं चेति तैर्युतम् ।  
अङ्गुरोदकमित्युक्तं मारुताशादिपञ्चके ॥  
  
प्। ७४) व्यूहमध्यस्थकुम्भेषु विन्यसेदर्पयेत्तदा ।  
द्राक्षाखर्जूरकदली त्रिभिः पक्वैश्च संयुतम् ॥  
  
पक्वोदकमिदं मुग्धे व्यूहमध्ये गते घटे ।  
तण्डुलं मुद्गगोधूमपृथक्पूर्णैश्च संयुतम् ॥  
  
चूर्णोदकमिति ख्यातं लोकचञ्चलनाशदम् ।  
तिलैर्यवाक्षतैश्चैव तण्डुलेश्वतिकैर्युतम् ॥  
  
अक्षतोदकमित्युक्तं व्यूहमध्यस्थकुम्भके ।  
शक्रवल्लि सहालक्ष्मी स्त्रीभिर्वल्युदकं भवेत् ॥  
  
चम्पकाशोकनाशानां कुद्मलेतैश्च संयुतम् ।  
कुद्मलोदकमाख्यातं जनसम्पत्प्रदायकम् ॥  
  
जलन्यैवं च सोमादि प्रतिव्यूहश्च पञ्चके ।  
मध्यकुम्भेषु विन्यस्येत् आर्यासूक्तादिकं वदन् ॥  
  
तिन्त्रिणीपक्वसम्पन्न गुलं चूतगुलं गुडम् ।  
गुलेदेकं च तैर्युक्तं रजोदकमथोच्यते ॥  
  
खुरागरुपटीराणां रजोभिश्चेति तैर्युतम् ।  
रजोदकमिदं देवि प्राग्युग्मव्यूहमध्ययोः ॥  
  
प्। ७५) कुम्भयोर्विन्यसेत्तां च बाला बीजत्रयन्यसेत् ।  
द्वात्रिंशद्व्यूहमध्यस्थ कुम्भानां द्रव्यमीरितम् ॥  
  
प्रागादि परितस्तेषामष्टकुम्भेष्वथोच्यते ।  
देवदारुं च पेनं च तालीसाङ्ख्यं च मांसिकम् ॥  
  
रास्ना रूत्थाभिधानं च कुरुन्द्रं नागकेसरम् ।  
कुम्भाष्टकेषु विन्यस्य द्रव्याष्टकमिदं प्रिये ॥  
  
श्वेताकम्बकुलं चैव मल्लिकाकरवीरकम् ।  
पद्मं जातिश्च कङ्कोष्ठ चतुरङ्गुलसञ्ज्ञकम् ॥  
  
दक्षिणस्थाष्टकव्यूह पृथगष्टघटेषु च ।  
क्रमाद्द्रव्याष्टकं न्यस्त्वा माधवी कुरवस्तथा ॥  
  
बन्धूकं पाटलं चैव नन्द्यावर्तं च केतकी ।  
जलं हेमाख्यपुष्पं च पश्चिमस्थाष्टव्यूहके ॥  
  
द्रव्याष्टकसमाख्यातमष्टकुम्भेषु विन्यसेत् ।  
सक्तुं ससक्तूं शिं पञ्च कुलत्थं माषचूर्णकम् ॥  
  
पक्वं जम्बूद्वयाख्यं च लाक्षाचूर्णं तथैव च ।  
उद्ग्व्यूहाष्टके चाष्टकुम्भेषु परितो न्यसेत् ॥  
  
प्। ७६) नवदुर्गावृतिव्यूहमध्यकुम्भेष्वथोच्यते ।  
चम्पकं मल्लिकां पुष्पं पुन्नागं केतकी तथा ॥  
  
पारिजातं कदम्बाख्यं पुष्पं गोविन्दसञ्ज्ञकम् ।  
सेवन्तिका द्रोणपुष्पं पद्मं नीलोत्पलं तथा ॥  
  
मणी च कुञ्चगोरण्टं मन्दारं करवीरकम् ।  
जपापुष्पद्वयं देवि नन्द्यावर्तप्रसूनकम् ॥  
  
अशोकं दमनं चैव पाटलिं बकुलं तथा ।  
पलाशाख्यं कुसुम्भं च लोघ्राण्यं चिलिकासुमम् ॥  
  
श्वेतार्कं चैव रक्तार्कं बृहती वनमल्लिका ।  
ततो दुत्तूरकुसुमं नालिकेरप्रसूनकम् ॥  
  
पूपपुष्पद्वयं चैव शङ्खपुष्पसुमं तथा ।  
कर्णिद्वयं च कल्हारं पङ्कजं रक्तसञ्ज्ञकम् ॥  
  
अर्जुनाख्यप्रसूनं च चत्वारिंशत्सुमं भवेत् ।  
मध्यकुम्भेषु विन्यस्येत् व्यूहानां बलिरावृतेः ॥  
  
चन्दनं घनसारं च कपिमांसीपचोरकम् ।  
कुङ्कुमं चागरुं देवि रोचनान्तमथाष्टकम् ॥  
  
प्। ७७) तेषां च मध्यकुम्भानां परितः पृथगष्टसु ।  
न्यसेत्सर्वेषु कुम्भेषु तव मूलमनुं वदन् ॥  
  
सर्वव्यूहस्थ कुम्भेषु द्रव्यमेवं मयेरितम् ।  
कूर्चानि पल्लवांश्चैव नालिकेरफलानि च ॥  
  
पृथक् पूगफलानेशि युग्मवस्त्राणि तत्वम् ।  
घटानने च परितो वेष्टयेद्वन्यसेद्गुरुः ॥  
  
देवतास्सम्प्रवक्ष्यामि मध्यव्यूहादि शैलजे ।  
शाम्भवी मूलदुर्गा च वेदमाता सुखप्रदा ॥  
  
ओङ्काररूपिणी विश्वा जगन्माया जनप्रिया ।  
मध्यादि नवकुम्भेषु जूषणीयान्तमर्चयेत् ॥  
  
प्रागादि कालिकाव्यूह मध्यकुम्भेषु देवताः ।  
काली कराली कल्याणी कान्तिदा च कलावती ॥  
  
कीर्तिदा कामिनी कान्ता कमलोत्पलगन्धिनी ।  
कुमद्वती कमलिनी कृशानुतपनद्युतिः ॥  
  
कृशावती काञ्चनाक्षी कुलवृद्धिकरा क्रिया ।  
देवताः षोडशैताश्च तेषु कुम्भेषु पूजयेत् ॥  
  
प्। ७८) माधवी मानिनी मन्या महामाया महेश्वरि ।  
मातङ्गी मोहदा वाणी देवताष्टसमीरिताः ॥  
  
प्राक् च व्यूहाष्टकुम्भेषु पृथक् सम्पूजयेद्गुरुः ।  
विश्वमाता च विश्वेशि विशालाक्षा विनोदिनी ॥  
  
ब्रह्मण्या विमलाद्ब्राह्मी वरदान्ताष्टदेवताः ।  
दक्षिणव्यूहकुम्भेषु पृथगष्टसु पूजयेत् ॥  
  
जाह्नवी च जन्माया जप्या जङ्घालवीचिका ।  
जया जनार्दनप्रीता ह्लादिनी मोहिनी पुनः ॥  
  
पश्चिमव्यूहकुम्भानां मध्यस्थानां कलाधरे ।  
परितेऽष्टघटेष्वेषु यजेद्भक्त्या सुखान्वितः ॥  
  
गङ्गा गन्धवती गौरी गुणातीता गुणावती ।  
गोपरागहिनी दुर्गा उद्ग्व्यूहेषु चण्डिके ॥  
  
मध्यगानां च परितः पृथगष्टसुखार्चयेत् ।  
कालिकावरणव्यूहदेवताः परिकीर्तिताः ॥  
  
कमलावरणव्यूह मध्यकोष्ठादिदेवताः ।  
प्रागादि सम्प्रवक्ष्यामि रमा राजीवलोचना ॥  
  
प्। ७९) राज्यप्रदा रोगहर्त्री महाकोशप्रदायकी ।  
मोक्षप्रदा महालक्ष्मीः भाग्यादा भोगववर्धिनी ॥  
  
धन्यदा धनदा देवी दुरितघ्नी दुरापहा ।  
धैर्यदा धनदा दक्षा धर्मदा विश्वनायिका ॥  
  
विश्वातीता निरातङ्का निजानन्दस्वरूपिणी ।  
निष्कलङ्काहगोत्पन्ना रमाव्यूह काम्बके ॥  
  
यजेन्मध्यस्थ कुम्भेषु चतुर्थ्यन्तं नमोन्तिकम् ।  
पृथक्स्वनामभिस्तेषामष्टकुम्भेषु देवताः ॥  
  
लावण्या ललिता पद्मा लोकेशी सर्वसाक्षिगा ।  
कामुकी काम्यदा तृष्णा तत्प्रागाद्यष्टसु क्रमात् ॥  
  
कोष्ठगेषु समभ्यर्च्य शान्ता शोकहरा उमा ।  
शुभदा शङ्खिनी रौद्री भव्या भद्रान्तमुच्यते ॥  
  
दक्षिणव्यूहजालेषु मध्यगानां स्वनामभिः ।  
पूजयेत्परितश्चाष्ट पृथक् कुम्भेषु सुव्रते ॥  
  
जयप्रदा जाड्यहरा जगज्येष्ठा नितम्बिनी ।  
भयङ्करहरो भोक्ता भूतिदा भूति भूषणा ॥  
  
प्। ८०) पश्चिमव्यूह मध्यानां कोष्ठगानां पुनर्गुरुः ।  
सम्पूज्य परितश्चाष्टकोष्ठगेषु पृथक् प्रिये ॥  
  
सुखन्द्यामरश्रेष्ठा शौर्यदा च सुवासिनी ।  
शूलिनी शीतला बाला ब्रह्मिष्ठान्ताष्टदेवताः ॥  
  
मध्यगानामुदग्व्यूह परितोष्टसु पूजयेत् ।  
एवं रमावृतिस्थानां कुम्भानां देवताः पृथक् ॥  
  
सम्प्रोक्ता सम्यगीराणि शारदावरणे यथा ।  
प्रागादि मध्यगानां च वाक्पादा वाक्यनायकी ॥  
  
वागीश्वरी वज्रहस्ता कुमारी विन्ध्यवासिनी ।  
सरस्वती च सर्वेशी सामगानप्रिया परा ॥  
  
कला काष्ठा तुष्टिदा च पुष्टिवृद्धिप्रदायिनी ।  
वर्चस्करी बलकरी प्रबला बलवर्धिनी ॥  
  
स्थैर्यदा सुभगा सौख्यस्त्रिषु सौभाग्यदायिनी ।  
वर्णात्मिका वर्णमयी वर्णातीता मनोन्मनी ॥  
  
मुनिस्तुता मोहहन्त्री दैत्यहृत्सौदरी मला ।  
द्वात्रिंशद्देवताः प्रोक्ताः गुणाधारान्तमम्बिके ॥  
  
प्। ८१) शारदावृत्तिव्यूहस्थ मध्यकुम्भेषु पूजयेत् ।  
चिन्मयी चितिरूपा च चञ्चला बोधिनी प्रभा ॥  
  
चन्द्रिका धारिणी सूक्ष्मा देवताष्ट मयेरिताः ।  
प्राक्वंस्थ व्यूहजालेषु परितोष्टघटेषु च ॥  
  
पृथक् स्वनामभिर्यष्ट्वा नमोन्तन्न्देन्तिकं गुरुः ।  
ज्ञानात्मिका क्रियाशक्तिरिच्छाशक्तिश्च निश्चला ॥  
  
नित्या निरञ्जना नन्दा मङ्गलाष्टान्तदेवताः ।  
तद्रक्षस्थव्यूहजालमध्यगानां क्रमात् पृथक् ॥  
  
परितश्चाष्टकुम्भेषु स्वनामाद्यैर्यजेत्ततः ।  
नन्दिनी नादिनी जाया गान्धारी च तरङ्गिणी ॥  
  
मालिनी दाहिनी मान्या मध्यगानां च पश्चिमे ।  
परितोऽष्टसु कुम्भेषु पृथक् तं नामभिर्यजेत् ॥  
  
धन्वी धीरा मतिर्मेधा शुद्धा बुद्धिस्तपस्विनी ।  
घोरान्ता देवताश्चाष्ट उदग्व्यूहकदम्बके ॥  
  
मध्यगानां च परितो वेष्टितेषु प्रपूजयेत् ।  
शारदावरणेऽप्येवं देवतास्सम्यगीरिताः ॥  
  
प्। ८२) नवदुर्गावृतौ वक्ष्ये प्रागादिव्यूहदेवताः ।  
दुर्गा कपालिनी चार्या सिंहरूढा तथाम्बिका ॥  
  
महिषस्था चण्डिका च वाणी वस्तुप्रदायिनी ।  
चामुण्डी सरसा सर्वा वैष्णवी चण्डविक्रमा ॥  
  
कल्याणकारिणी रम्या प्रतिष्ठा च जितेन्द्रिया ।  
वह्न्यात्मिका चण्डघण्टा स्कन्दमाता मलापहा ॥  
  
कुश्माण्डा शिवदूती च शङ्करी शङ्करप्रिया ।  
निरामया निराभासा सर्वगा सर्वगोचरा ॥  
  
कात्यायिनी च कामाक्षी विष्णुमाया विमानिनी ।  
नारसिंही च वाराही वाममार्गप्रदायिनी ॥  
  
पवित्रा पावमानी च परमैश्वर्यभाविनी ।  
चत्वारिंशमिमा माये माया प्रोक्ता तवानघे ॥  
  
बहिरावरणव्यूहमध्यगे च समर्चयेत् ।  
सनातनि सदानन्दा सावित्री च गुणाग्रणीः ॥  
  
गगनस्था च नाकस्था त्रिकूटस्थाखिलोत्तमा ।  
बहिरावरणव्यूहमध्य नां घटाष्टसु ॥  
  
प्। ८३) पूर्वादिपरितस्तेषु यजेत्तन्नामभिर्गुरुः ।  
दक्षिणे त्वथ वक्ष्यामि रुचिरा रोगहारिणी ॥  
  
भेदिनी दण्डिनीद्रा विनिद्रा त्रिपुरान्तके ।  
चण्डवेगाश्चाष्टदेविश्च परितः पूजयेत्क्रमात् ॥  
  
महानादाट्टहासी च मधुरा मधुरप्रिया ।  
पाशहस्ता पद्महस्ता ज्ञानपुस्तकधारिणी ॥  
  
महोपायान्तदेविश्वप्रतीचीव्यूहसञ्चये ।  
मध्यगानां च परितः पृथगष्टसु पूजयेत् ॥  
  
ज्ञानप्रदा ज्ञानरूपा ज्ञानपञ्जरसंस्थिता ।  
स्थावरा जङ्गमाख्या च कलातीता कलामया ॥  
  
शब्दातीताष्टदे विश्वे उदग्व्यूहसमूहके ।  
परितस्तन्मध्यगातामष्टकुम्भेषु पूजयेत् ॥  
  
एवं पञ्चावृतिस्थेषु व्यूहकुम्भेषु कालिके ।  
देवताश्च मयेत्युक्ताः प्रतिकुम्भे पृथक् क्रमात् ॥  
  
गुरुः स्वसाम्प्रदायेन न्देन्त्रिकञ्च नमोन्तिकम् ।  
स्वनामभि पृथक्पूज्य मध्यकुम्भे गणादिकाः(तः) ॥  
  
प्। ८४) आवाहनादि षण्मुद्रां योनिमुद्रां च कालिनीम् ।  
धेनुमुद्रां च लिङ्गाख्यां प्रसन्नाख्यां प्रदर्श्य च ॥  
  
यजेत्सप्तोपपाशांश्च प्रतिकुम्भेरिचक्षणः ।  
आदिवा सुघटान् सर्वान् निशायामचतुर्थके ॥  
  
अर्घ्यं गन्धं च पुष्पं च अक्षतं धूपमेव च ।  
दीपश्चेति निवेद्यान्तं उपचाराश्च सप्त च ॥  
  
प्रातस्नानादिकं कृत्वा स्वनित्यानि समाप्य च ।  
तवालये पण्टपे च नान्दीपुण्याहवाचनम् ॥  
  
वरणं मधुपर्कं च नीत्वा कर्म द्विजैस्सह ।  
वेदिकां परितस्थेषु कुण्डेषु नवसु क्रमात् ॥  
  
होमकर्माणि कुर्वीत मूर्तिपैः पारगादिभिः ।  
समिदाज्य चरुव्रीहि यवैदूर्वाग्रकैस्तिलैः ॥  
  
तव मूलेन मन्त्रेण वारुणास्त्रेण देशिकः ।  
हुनेत्सङ्गवकालान्तमष्टोत्तरशताहुतिः ॥  
  
पुनः पूर्णाहुतिं कुर्यात् सम्पातं योजयेद्घटे ।  
लिङ्गशुद्ध्यादिकं कृत्वा नित्यपूजां समर्पयेत् ॥  
  
प्। ८५) कुम्भस्थ देवताः पश्चात् प्रसन्नार्थं यजेत्परम् ।  
पुनः षोडशनाड्यादौ भूसुरैः कर्मवित्तमः ॥  
  
छत्रचामरभूषाद्यै भूमिपाद्यैर्जनैर्नरः ।  
ब्रह्मघोषैर्वाद्यरवैर्वीणा वेणुरवैस्सह ॥  
  
नवकुम्भान् समुद्धृत्य शिष्यस्कन्धोपरि न्यसेत् ।  
गेहं प्रदक्षिणीकृत्य बहिरावरणे तव ॥  
  
प्रविशेद्गर्भगेहान्तस्थण्डिलोपरि विन्यसेत् ।  
नवकुम्भस्थकूर्चानि न्यस्त्वा त्वल्लिङ्गमस्तके ॥  
  
वस्त्राणि वस्त्रमन्त्रेण त्वल्लिङ्गे भ्रामयेत्त्रिशः ।  
फलमन्त्रैस्तत्फलानि वायुबीजेन पल्लवान् ॥  
  
नवकुम्भोदकैः सिञ्चेत् सुवर्णप्रतिमादिभिः ।  
एवं सम्यक् घटान् सर्वान् कालिकावरणादितः ॥  
  
पूर्वादि मध्यकुम्भांश्च ततश्चाष्टौ समुद्धरेत् ।  
स्नानमण्टपमारभ्य लिङ्गद्वारावसानकम् ॥  
  
पार्श्वयोरुभयोर्विप्राः पन्तिरूपेण सम्मुखे ।  
व्यवस्थिताः शुचिर्भूताः वदन्तस्तान् मनून् द्विजाः ॥  
  
प्। ८६) सर्वपङ्क्तिस्थकाः सर्वे घटान् सर्वान् यथाक्रमम् ।  
समुद्धृत्यानयेयुस्ते दापयेयुर्गुरुं प्रति ॥  
  
तैर्घटैस्सैचयेल्लिङ्गं सूक्तमन्त्रान् वदन् बुधः ।  
पुनस्तूद्रिक्तकुम्भांश्च तद्वस्त्राणि फलान्यपि ॥  
  
वामपङ्क्त्या नयेयुस्ते मण्टपे वेदिकोपरि ।  
न्यस्ता समूहरूपेण कालीसूक्तादिकान् वदन् ॥  
  
रमासूक्तं शारदाख्य अम्भस्यादि मनून् तदा ।  
नवदुर्गासूक्तमन्त्रान् वदेयुर्वेदपारगाः ॥  
  
सेचनान्ते महापूजां विधायोक्तं प्रकारतः ।  
तवोत्सवं ततः कुर्यात् मूलबिम्बे नियोजयेत् ॥  
  
क्रियाजालं समर्प्यान्ते दशदानानि तत्परम् ।  
तदन्ते दक्षिणां दद्याद्भोजयेद्भूसुरोत्तमान् ॥  
  
नवनिष्कं घटान् सर्वान् वस्त्राणि च फलान्यपि ।  
रत्नानि प्रतिमांश्चैव मण्टपं सर्वभूषणम् ॥  
  
तत्रोपकरणैस्सार्धं देशिकेन्द्राय वल्लभे ।  
स्वसम्पत्यै सुखार्थाय प्रदद्यान्मनुजेश्वरः ॥  
  
प्। ८७) यजमानाय षण्णिष्कं ब्रह्मणे पञ्च उच्यते ।  
निष्कत्रयं सदस्याय मूर्तिपे च पृथक् द्वयम् ॥  
  
सार्धनिष्कं पारगेभ्यो जापिनां निष्कमुच्यते ।  
चारकेभ्यः सार्धनिष्कं तदन्ते भूरिदक्षिणाम् ॥  
  
पृथक् पृथक् प्रदातव्यं फलं वक्ष्यामि तच्छृणु ।  
त्वलिङ्गे स्नानकर्मेति सशक्त्या मनुजाधिपः ॥  
  
सर्वसम्पद्बलं कोशं वंशवृद्धिश्रियं यशः ।  
पुत्र पौत्रप्रपौत्रांश्च परराष्ट्रजयादिकम् ॥  
  
कृपयानन्तराज्यानि तदा प्राप्नोत्यसंशयः ।  
विशेषमथ वक्ष्यामि सुगोप्यं सुरदुर्लभम् ॥  
  
पुरतो * धिकारार्थं त्वत्कटाक्षाक्षमम्बिके ।  
त्वल्लिङ्गे स्नपनचेति कृतं शक्रेण भक्तितः ॥  
  
पुनर्देवगणेनेत्थं स्वपदर्थं कृतं प्रिये ।  
दैत्यसोमौ भाग्यार्थं कृतं मातृगणेन च ॥  
  
सर्वसौभाग्य सम्पत्त्यै महीवृद्ध्यै जयाय च ।  
तस्माद्वीक्ष्येति कुर्वीत प्रत्यप्तं तव लिङ्गके ॥  
  
प्। ८८) इति श्रीपरमरहस्ये वातुलोत्तरे शिवपार्वतीसंवादे   
नैमित्तिककर्मकाण्डे दुर्गासहस्रकलशकर्मकथनं नाम   
त्रयोविंशति पटलः ॥  
  
  
स्नान कर्ममयेत्युक्तं नवदुर्गाविधिक्रियाम् ।  
तवोत्पत्यादि वक्ष्यामि पृथग्भेदादिकां क्रियाम् ॥  
  
आद्युत्पन्ना महानन्दा मूलदुर्गा सुखप्रदा ।  
जयप्रदा शत्रुहरा प्रसन्ना लोकरक्षका ॥  
  
शक्तिजालात्मकं देवि कोटिसूर्यसमप्रभा ।  
काली लक्ष्मीति वाणीति तया मूर्तित्रयो भवत् ॥  
  
तस्य पादादि गुह्यान्ता कालिकाख्या समुद्भवा ।  
रमा नाभ्या गलान्ता च कण्ठाद्या मस्तकान्तका ॥  
  
सरस्वतीति सञ्जाता तुष्टिपुष्टिप्रकीर्तिता ।  
दुर्गेत्यार्या शूलिनीति कुमारी चाम्बिकाभिधा ॥  
  
महिषासुरनाशी च चण्डिकेति सरस्वती ।  
प्। ८९) वागीत्यन्तः क्रमात्ताभ्यां पृथग्दानसमन्विताः ॥  
  
नवदुर्गात्रिमूर्तिभ्यो सदा सम्पत्प्रदायकाः ।  
दुर्गा च कालिका गुह्ये आर्या नाभौ समुद्भवा ॥  
  
कालीमुखे भगवती रामा पादात्कुमारिका ।  
रमा नाभौ चाम्बिकाख्या तन्मुखे महिषान्तकी ॥  
  
वाणी कण्ठे चण्डिकाख्या जिह्वायां च सरस्वती ।  
नासिकायां च वागीशी पृथगेताः समुद्भवाः ॥  
  
ताभ्यः पृथक् नवोत्पन्नाः प्रसन्ना नामधारिकाः ॥  
शैलजा चण्डघण्टीति सुन्दरी ब्रह्मचारिणी ॥  
  
कूश्माण्डा स्कन्दमातेति कार्त्याख्या कालरात्रिका ।  
गौरीति शिवदूत्याख्या माहेन्द्री चाग्निसञ्ज्ञका ॥  
  
वाराही खड्गधारीति वारुणी मृगवाहिका ।  
कौबेरी शूलहस्ता च ब्रह्माणी वैष्णवी परा ॥  
  
चामुण्डेति शवारूढा जयेति विजयेति च ।  
जिता परा जितेत्याख्या रोचनेति दिगम्बरा ॥  
  
उद्योतनीत्युमासञ्ज्ञा मालाधारी यशस्विनी ।  
प्। ९०) चित्रनेत्रा शङ्खिनीति यमघण्टा मनस्विनी ॥  
  
दण्डिनी विन्ध्यसंस्थेति गहिनीति त्रिलोत्तमा ।  
शङ्खिनी शरभेत्याख्या सुव्रतेति सुगन्धिनी ॥  
  
तोयेशी सोमपा देवी भ्रामरी हंसवाहिनी ।  
कार्मुखा मङ्गला शोणा ह्रादिनी मोहिनी क्षमा ॥  
  
रक्षणी रमणी रम्भा रोगहन्त्री सुरप्रिया ।  
धनुर्धरी बला बाला प्रबला स्थूलनासिका ॥  
  
वज्रिणी शक्तिहस्ता च दण्डहस्ता च मानिनी ।  
कापालिनी कामनीति भीमादेवीति भैरवी ॥  
  
ज्वालामुखी नादनीति हंसगा घोषिणी शुभा ।  
माहेश्वरी महानन्दा जगदाह्लादकारिणी ॥  
  
इत्येता नवदुर्गाख्याश्चैकाशीति समुद्भवाः ।  
पृथक् क्रमाः समुत्पन्नाः ताभ्याश्चानन्तशक्तयः ॥  
  
तवोत्पत्तिरितिख्याता चण्डीभेदो मयोच्यते ।  
एकचण्डी त्रिचण्डीति पञ्च सप्त नवेति च ॥  
  
त्रिंशच्चैकाशीतिसञ्ज्ञा शताख्येति सहस्रका ।  
प्। ९१) चण्डिकाभेद इत्येतास्त्वयुता लक्षसञ्ज्ञया (का) ॥  
  
तथैव दशलक्षाणां कोट्यान्तानन्तचण्डिका ।  
भेदाश्च विविधा ज्ञेया सम्पत्सान्निध्यकारकाः ॥  
  
दशलक्षादि कोट्यान्ताः सुरलोके समीरिताः ।  
भूतलेत्वयुतान्तेशि सम्यगुक्ता क्रिया सह ॥  
  
एकत्रिपञ्च चण्ड्यान्ता नैत्तिकेचाथमासिकाः ।  
त्रिंशान्ता सप्तचण्ड्यादि वरानैमित्तिके प्रिये ॥  
  
एकाशीति शतेत्याख्या सहस्राख्या शुभप्रदाः ।  
काम्यकर्मणि सम्प्रोक्ता वंशवृद्धिप्रदायकाः ॥  
  
अयुताख्येति लक्षान्ता दशलक्षाभिधागजे ।  
चण्डिका चैव कोट्यान्ता सम्प्रोक्ता जपकर्मणि ॥  
  
एकत्रिपञ्च चण्ड्यान्ता नैत्तिके च मयेरिता ।  
नैमित्तिके च सप्तादि नवत्रिंशान्तकाः परम् ॥  
  
एकाशीति शताख्येशि सहस्राख्या शुभप्रदाः ।  
काम्याकर्मणि सम्प्रोक्ताः दैत्यबाधानिवृत्तये ॥  
  
पुत्रदारादि वृद्ध्यर्थं प्रभुत्वार्थं च यः पुमान् ।  
प्। ९२) एकचण्डी सदा भक्त्या जपे नैमित्तिकर्मणि ।  
  
धनराज्याभि वृद्ध्यर्थं मण्डले कार्थमम्बिके ।  
त्रिचण्डि विधिना नित्यं परराज भयाय च ॥  
  
भूपार्थं सर्वभोगार्थं पञ्चचण्डीजपक्रियाम् ।  
सप्ताख्यां चण्डिभूम्यार्थं शत्रुनाशाय सम्पदे ॥  
  
अकण्टकमहीप्राप्त्यै शत्रुसेनाक्षयाय च ।  
सार्वभौमाधिकारार्थं बलकोशाभिवृद्धये ॥  
  
प्रत्यब्दे च शरत्काले तथा चान्यादिने प्रिये ।  
नवचण्डीं जपे भक्त्या जपपारायणादिकैः ॥  
  
वंशवृद्ध्ये च राज्यार्थं चतुरङ्गबलाय च ।  
धनलाभाय सम्पत्त्यै त्रिंशच्चण्डिजपक्रिया ॥  
  
कदाचिदद्भुतोत्पन्ने सङ्कटे विषमादिके ।  
महापापविनाशार्थं वाञ्छितार्थाय कामिनी ॥  
  
चण्डिञ्चेकाशीति सङ्ख्यामपमृत्यु हराय च ।  
सम्पज्जालाय यशसे पुष्ट्यै रोगहराय च ॥  
  
राज्यसम्पादनार्थाय सर्वशत्रुजयाय च ।  
प्। ९३) गतराज्येप्सितार्थाय नष्टद्रव्यस्य सिद्धये ।  
  
सुभिक्षार्थाय वश्यार्थं महामृत्युहराय च ।  
कान्त्यै सर्वजनेष्टाय शतचण्डित्रिया शुभा ॥  
  
सहस्राख्यां वाञ्छितार्थं रिपुसेना क्षयाय च ।  
परमैश्वर्यकाङ्क्षार्थं महामणिगणाय च ॥  
  
बलवृद्ध्यादि दारार्थं मगण्यद्रव्यसिद्धये ।  
राज्यदुर्गादि वृद्ध्यर्थं दुर्भिक्षे रिपुनाशने ॥  
  
अयुताख्यां महामारी भयादौ रिपुसङ्कटे ।  
द्वीपान्तरगतद्रव्यलाभार्थं सुरवन्दिते ॥  
  
पशुजालसमुद्ध्यर्थं गजवाजीरथाय च ।  
सुरत्नजालसिद्ध्यर्थं कामितार्थाय शङ्करि ॥  
  
चण्डी चैवाथ लक्षाख्यं सर्पबाधासु मारणे ।  
भूगतद्रव्यसिध्यर्थं यदि द्वीपस्थमेव वा ॥  
  
सिन्धुस्थं पर्वतस्थं च नदीमध्यगतं तु वा ।  
सर्वसम्पत्समृद्ध्यर्थं बीजकर्माणि साधयेत् ॥  
  
चण्डीजपविधिं कर्तुं द्रव्यलाभे च मानिनी ।  
प्। ९४) एकचण्ड्यादि पञ्चान्तं नवाब्दान्तं जपेत् प्रिये ॥  
  
सप्ताब्दान्तं च सप्तादि त्रिंशान्तं मेनकात्मजे ।  
एकाधिकमशीत्यादि सहस्रान्तं जपेत् क्रियाम् ॥  
  
नीत्वा भक्त्या वक्ष्यमाणा विधिना मनुवित्तमः ।  
युग्माष्टान्तं चायुताख्यं जपं कुर्वीत भक्तितः ॥  
  
लक्षचण्डीजपं कर्म वत्सराणां मयोच्यते ।  
तदर्धन्तं त्रिमासान्तं यावत्तावदयावधि ॥  
  
चण्डीभेदादिकाश्चेति मयाख्याता नगोद्भवे ।  
तवालयपुरोभागे प्राकारे चैशकोणके ॥  
  
चतुष्पथे तथोद्याने जपवीथिस्थमण्टपे ।  
ग्रामसीम्नि नदीतीरे राजधान्यां च पर्वते ॥  
  
सिन्धुतीरे ग्रामहारे जपस्थानमिदं शुभम् ।  
एकचण्डिक्रियाः प्रातः त्रिचण्डीसङ्गवे जपेत् ॥  
  
मध्याह्ने पञ्चसप्ताख्य जपार्चन हुतक्रियाम् ।  
तवयामे नवत्रिंशमेकाशीतिक्रियां गुरुः ॥  
  
शतसङ्ख्याविधिं रात्रौ गानरात्रौ सहस्रकाम् ।  
प्। ९५) अयुताख्यं मध्यरात्रौ जपहोमतवार्चनम् ॥  
  
लक्षसङ्ख्याक्रियां देवि वामे कुर्वीत बुद्धिमान् ।  
सर्वासां चैव चण्डीनां कर्म कर्तुं वरानने ॥  
  
तव यामः शुभः श्रेष्ठः क्षिप्रमिष्टार्थदायकः ।  
तस्माज्ज्ञात्वेति देवेशि सर्वचण्डि क्रियां गुरुः ॥  
  
त्वल्लिङ्गे तव यामे च प्रकुर्याच्छुद्धचेतसा ।  
जपार्चनं होमकर्म तर्पणं भोजनं पृथक् ॥  
  
प्रवक्ष्यामि शृणु स्निग्धे तव सान्निध्यहेतवे ।  
  
इति श्रीवातुलोत्तरे नैमित्तिककर्मकाण्डे शिवपार्वती संवादे   
दुर्गोत्पत्त्यादि चण्डी भेदकर्म निरूपणं नाम पञ्चविंशतिः   
पटलः ॥  
  
  
  
अथ वक्ष्याम्यहं देवि नित्य चण्डि जपक्रियाम् ।  
त्वल्लिङ्गाग्रे शाङ्करे च मण्टपं चतुरश्रकम् ॥  
  
पञ्चहस्तमिति कुर्याच्चतुद्वारसमन्वितम् ।  
[अस्मिन् पत्रे एतावदेव वर्तते । इतः परं अलेखः]  
प्। ९६) चण्डी भेदाः क्रियाश्चास्तस्सम्यगुक्ता मयागजे ॥  
  
सम्पद्राज्यजयार्थाय नवदुर्गाविधिं शृणु ।  
कर्मारम्भदिनात्पूर्वपक्षे चैव प्रभूत्तमः ॥  
  
तवाङ्गे शाङ्करे भागे नवहस्तैश्च मण्टपम् ।  
चतुरश्रसमायुक्तं दिक्षु द्वारोपशोभितम् ॥  
  
पञ्चत्रिभूमभित्त्यादि वातायनयुतं प्रिये ।  
दर्पणोदरसङ्काशं तदग्रे कलशान्वितम् ॥  
  
तत्रिभागैक भागेन वेदिकां चतुरश्रकाम् ।  
तन्मध्यमे प्रकुर्वीत परितः कुण्डकर्म च ॥  
  
चतुरश्राणि वृत्तानि दिग्विदिक्षु विचक्षणः ।  
शिवेन्द्रयोः प्रधानाख्यं वृत्तकुण्डं सुरेश्वरि ॥  
  
विधिना नवकुण्डानि योनिनाभियुतानि च ।  
कुण्डसद्मानि सद्मान्तर्मेखलात्रितयानि च ॥  
  
कुण्डमानानि खातानि भूषणानि पुरोक्तवत् ।  
क्रिजार्थं द्रव्य जालानि सर्वद्रव्याणि सुव्रते ॥  
  
सम्पाद्य बहुधा भक्त्या संशोध्य क्षालितानि च ।  
प्। ९७) शुभस्थले न्यसेत्तानि तन्मूलमनुना गुरुः ॥  
  
देव्यालयमलङ्कृत्य ततः कर्म समारभेत् ।  
आश्वयुज्यां सिते पक्षे नवम्यान्तं मनूत्तमः ॥  
  
प्रतिपत्प्रातरुत्थाय स्नात्वा नद्यां द्विजैस्सह ।  
शुद्धात्मानश्चारकाद्यास्तदादौ गोमयोदकैः ॥  
  
लेपनं प्रोक्षणं कुर्युः तव गेहं नगात्मजे ।  
सम्यक् संशोध्य मूलेन वारुणास्त्रेण हंसहे ॥  
  
रङ्गवाल्यै रञ्जयित्वा तवाग्रे मण्टपादिके ।  
रजोभिः पञ्चभिस्तत्र पूरयेत् कमलानि च ॥  
  
स्वनित्यादिसमाल्यान्ते गुर्वाद्यास्ते द्विजोत्तमः ।  
वपयेयुश्च मूलेन क्षुरमन्त्रेण सुन्दरि ॥  
  
सुनद्यां चैव लोष्टाद्यैः सचेलं स्नानमाचरेत् ।  
तन्त्रेवाचम्य सञ्जप्य स्वर्णरौप्यादिकं घटम् ॥  
  
नदीजलेन सम्पूर्य गङ्गामन्त्रेण तं(सं) जयेत् ।  
रथयानादिके न्यस्त्वा वेदघोषैद्विजैस्सह ॥  
  
सर्ववाद्यरवैर्नाट्यैस्तव गेहं प्रविश्य च ।  
प्। ९८) नदीतोयं च वर्धिन्यां योजयेन्मनुवित्तमः ॥  
  
पूजयेत्प्रार्थयेद्देवीं वक्ष्यमाणविधानतः ।  
शक्तिजालात्मकं देवि नमस्ते भोगदायकी ॥  
  
नवदुर्गाक्रियां कर्तुं अनुज्ञां देहि चण्डिके ।  
इति सम्प्रार्थ्य सद्भक्त्या तवाग्रे योगमण्टपे ॥  
  
मण्डलानि लिखेत्पूर्वं सम्पूज्य गणनायकम् ।  
गुरुर्नान्द्यादिकं गव्यं पुण्याहं वचयेत्परम् ॥  
  
देशिकं वरयेदादौ धनदं ब्रह्मसञ्ज्ञकम् ।  
होमार्थमष्टमूर्तीशान् वेदार्थं षोडश द्विजान् ॥  
  
विंशद्द्विजान् जपार्थाय नव सूक्तप्रजापकान् ।  
तर्पणार्थं चैकविप्रं रुद्रसङ्ख्यांश्च सेचकान् ॥  
  
त्रीन् विप्रान् चारकार्थं च तन्मूलमनुना क्रमात् ।  
मधुपर्कं च कृच्छ्रं च दत्वा मूलेन कौतुकम् ॥  
  
बध्नीयान्मूलबेरादि रक्षामन्त्रेण शाङ्करी ।  
विधिना मृदमानीय न्यस्त्वा तद्बीजमण्टपे ॥  
  
केतुं मन्त्रेण यष्ट्वाथ फलाद्यैश्च निवेदयेत् ।  
प्। ९९) यागभूमिं समासाद्य ब्रह्मणा धनदादिकैः ॥  
  
पुण्याहं वाच्य तन्मन्त्रैः कुर्यान्मण्टपसंस्कृतम् ।  
स्थानशुद्धिं च बिम्बाख्यं हुत्वा तन्मण्टपे गुरुः ॥  
  
वेदिकापूर्वभागादि द्वारकुम्भादिका न्यसेत् ।  
कोणाख्यं गण्डका देवि विद्येश्याख्य घटाष्टकम् ॥  
  
कुम्भत्रयं कालिकादि यागाख्यं मूलसञ्ज्ञकम् ।  
द्वारदेशेषु कोणेषु द्वारकुम्भसमीपगे ॥  
  
वेदिकायां चाष्टदिक्षु मध्यदेशे च मध्यमे ।  
कमलानि लिखेत्तेषु चक्रमष्टदलानि च ॥  
  
शङ्खमावर्तपद्मानि त्रिकोणं वर्तुलं तथा ।  
यथाक्रमेण संलेख्य पूरयेच्छालितण्डुलैः ॥  
  
पृथक्प्रस्थमितं धान्यं तदर्धं तण्डुलं तिलम् ।  
तस्यार्धं चैव सम्पूर्य यजेत्तन्मूलमन्त्रतः ॥  
  
तन्तुना वेष्टितघटान् विन्यसेत्तण्डुलोपरि ।  
गन्धोदकैश्चन्दनाद्यैः पयोभिश्च हिमोदकैः ॥  
  
कषायैर्मधुना पूर्य मूलकुम्भं तु सर्पिषा ।  
प्। १००) पूरयित्वा क्रमाद्देवीं मातृकाभिर्विलोत्तमः ॥  
  
मणीचकं च मूलेन क्रमुकानि न्यसेत्पुनः ।  
कूर्चादि नवरत्नानि पल्लवांश्च फलानि च ॥  
  
निक्षिप्य मूलमन्त्रेण सुवर्णं प्रतिमास्ततः ।  
निष्कं निष्कार्धमानेन कर्तव्याः प्रतिमाः शुभाः ॥  
  
दुकूलं तन्तुजं वापि श्वेतपीतादि भेदतः ।  
नववस्त्रे सप्तभिर्वा कुम्भवस्त्रमितं प्रिये ॥  
  
तेनैवाच्छाद्य कलशान् प्रोच्यन्ते देवता पृथक् ।  
प्रागादिगङ्गायमुनां यजेद्गोदावरीं गुरुः ॥  
  
सरस्वतीं निर्मदां च सिन्दुं कावेरिकां ततः ।  
ताम्रपर्णीं क्रमाद्वारा कुम्भेष्वावाह्य पूजयेत् ॥  
  
कान्तिदां करुणां बालां कल्याणीं कोगेशू च ।  
गान्धारीं गाणि दुर्गां च गायत्रीं गानहायकीम् ॥  
  
गड्डुकाख्य घटेष्वेताः पृथक्तं नामभिस्सह ।  
विश्वेशीं वीतरागाख्यां वज्रहस्तां वशङ्करीम् ॥  
  
वागीशीं वसुदां(धां) वेगां वाराहीं च ततः पुनः ।  
प्। १०१) वेदिकाष्वष्टघटेष्वष्ट विद्येशीरर्चयेत्पुनः ॥  
  
घटत्रये च मूलेन कालीं लक्ष्मीं सरस्वतीम् ।  
यागकुम्भे च यागेशीं मूलदुर्गां च तट्घटे ॥  
  
आवाहनादिसंस्कारैरुपचारैश्च पञ्चभिः ।  
कुम्भत्रयपुरोभागे स्वर्णरौप्यादि पित्तलैः ॥  
  
पलत्रयमिते नालौ यन्त्रं कुर्वीत भक्तितः ।  
लिखेदष्टदलं तत्र पूरयेच्छालितण्डुलैः ॥  
  
नवाक्षरं लिखेद्यन्त्रे स्वरयुक्तः प्रकारतः ।  
प्राणाख्य मनुना यष्ट्वा न्यसेत्तन्मण्डलोपरि ॥  
  
यजेत्प्रागुक्तमार्गेण वेदिकापरितस्त्वधः ।  
नवार्ण साम्प्रदायज्ञाश्चोपविश्य पृथक् जनः ॥  
  
अर्गलादि रहस्यान्तां नवाक्षर्या समन्विताम् ।  
जपेयुस्ते सप्तशतिं त्रिवारं सम्पुटान्वितान् ॥  
  
ब्रह्मास्त्रं शङ्करे कोणे वह्नौ वह्न्यस्त्रमुच्यते ।  
दैत्यकोणे च चक्रास्त्रं मारुतास्त्रं तथानिले ॥  
  
प्रधानकुण्डसामीप्ये यागमन्त्रजपेद्विजः ।  
प्। १०२) देवीसूक्तं च तद्रक्षे नववारं जपेत् परम् ॥  
  
तर्पयेत् सौम्यदिग्भागे दशांशं च पयोम्बुभिः ।  
चतुद्वारे चतुर्वेदान् वदेयुश्चाष्टभूसुराः ।  
  
तवगेहे चतुर्दिक्षु तथैवाष्टप्रघोषकाः ।  
परितः प्राङ्कणे देवि नवदुर्गाप्रजापकाः ॥  
  
विनायकमनुं दक्षे कालीसूक्तं रमात्मकम् ।  
गोसूक्तं शारदाख्यं च दुर्गसूक्तं जपेत्परम् ॥  
  
सूक्तं प्रत्यङ्गिराख्यं च शान्तिदुर्गाख्यमुच्यते ।  
पृथक् सहस्रं प्रजपेद्यावद्धोमावसानकम् ॥  
  
सेचकान् सेचनं कुर्युः तवलिङ्गं सुधारसैः ।  
पयोम्बुभिश्च तन्मन्त्रैः होमकर्म समारभेत् ॥  
  
शोधयेन्नवकुण्डानि वीक्षणादि प्रभेदतः ।  
प्रागामि परितस्थेषु कुण्डेषु नवसु क्रमात् ॥  
  
मूर्तिपादिगुरुन् यष्ट्वा ब्रह्माणं च वसुप्रदम् ।  
कुण्डादि देवताः सर्वा वक्ष्यामाणविधानतः ॥  
  
गन्धपुष्पादिभिर्यष्ट्वा पृथक् तासां च नामभिः ।  
प्। १०३) वामदेवी वज्रिणीति वंशदा बलवृद्धिदा ॥  
  
जयप्रदा जगन्माता निष्कला च नितम्बिनी ।  
महामायेति सम्प्रोक्ताः कुण्डानां देवता इमाः ॥  
  
पृथगावाह्य सम्पूज्य प्रतिकुण्डे धनप्रदः ।  
क्षितिमूर्तिं पूर्वकुण्डे अग्न्याख्यामग्निगोचरे ॥  
  
दक्षिणे यज्ञमूर्तिं च सूर्याख्यां दैत्यकुण्डके ।  
वारुण्यां जलमूर्तिं च मारुताख्यामथानिले ॥  
  
सोमाख्यां सौम्यदेशस्थे व्योमसञ्ज्ञां च शङ्करे ।  
कुण्डेष्वष्टसु सम्पूज्य प्रधाने मूलसञ्ज्ञकाम् ॥  
  
उषादिमूर्तिपान् देवि द्विजेष्वष्टसु पूजयेत् ।  
विजया जनयेदग्निं ज्वालाकाष्ठादि भेदतः ॥  
  
प्रधानकुण्डयोनौ च न्यस्त्वा संस्कारमाचरेत् ।  
कुण्डमध्ये न्यसेदग्निं गर्भाधानादि षोडश ॥  
  
क्रियाः कुर्याद्यथान्यायं मूर्तिकुण्डाष्टसु क्रमात् ।  
तदग्निं सर्वकुण्डेषु विहरेच्च मुखक्रियाः ॥  
  
गुरुरादौ स्वकुण्डे च समिदाज्य चरुं प्रिये ।  
प्। १०४) सर्षपं चैव गोधूमं तिलं च तुटिकं ततः ।  
  
जातीफलं च दुर्वाग्रं पायसान्नं दश क्रमात् ।  
कालिकादिस्त्रिभिर्मन्त्रैः समिदाज्यचरून् हुनेत् ॥  
  
मूलेन च नवान्नेन षड्द्रव्यं सर्षपादिकम् ।  
खलि(गि)न्यादि दशश्लोकैः पायसान्नं ततः परम् ॥  
  
सर्वद्रव्याणि दुर्गाणि यामिन्यामनुवित्तमः ।  
होमयेयुर्मूर्तिपास्ते पृथक् कुण्डाष्टके पुनः ॥  
  
शताहुतिः कालिकाया रमाया द्विशताहुतिः ।  
त्रिशताश्च सरस्वत्या मूलमन्त्राहुतिस्ततः ॥  
  
सहस्रार्धाश्च सम्प्रोक्ता नवाक्षर्या सहस्रकाः ।  
दुर्गामन्त्रेण सर्वेषु कुण्डेषु नवज पृथक् ॥  
  
सहस्राहुति सङ्ख्याताः प्रतिकुण्डे नगोद्भवे ।  
पूर्णाहुतिश्च होमान्ते हुत्वा कुण्डबलिं हरेत् ॥  
  
मेखलायाः पृथक् कुण्डपूर्वे च हविषा परम् ।  
नवपिण्डान् प्रकुर्वीत गुरुकुण्डाद्यथा क्रमम् ॥  
  
न्यस्त्वा पिण्डे परिस्निग्धे काष्ठदीपान् प्रबोध्य च ।  
प्। १०५) होमकर्म समाख्याता वेदिकुम्भान् यजेद्गुरुः ॥  
  
ततो नवाक्षरीयन्त्रं यष्ट्वा सचातमर्चयेत् ।  
वेदिकाधश्च परितः कमलानि लिखेद्भुवि ॥  
  
पृथक् प्रस्थमितं धान्यं तदर्धं तण्डुलं तिलम् ।  
सम्पूर्याष्टघटान् पश्चाद्दिग्विदिक्षु न्यसेत्ततः ॥  
  
प्रधानकुण्डसामीप्ये घटं वागीशिसञ्ज्ञकम् ।  
पूरयेद्गन्धतोयेन पल्लवांश्च फलानि च ॥  
  
रत्नमन्तः सुवर्णेन प्रतिमापणमानतः ।  
पृथक् पृथक् परिन्यस्त्वा वस्त्रमाच्छाद्य पूजयेत् ॥  
  
दुर्गाकुम्भं समादाया वेदमङ्गलनिस्वनैः ।  
मूर्तिपादि द्विजैस्सार्धं प्राकारे च तवालयम् ॥  
  
प्रदक्षिणवशान्मन्त्री घटमन्तः प्रवेशयेत् ।  
लिङ्गं सम्पूज्य मूलेन दुर्गाकुम्भोदकेन च ॥  
  
तस्याः सूक्तेन संसिञ्चेत् यथाविधि पुरस्सरम् ।  
महापूजा प्रकर्तव्या मातृकान्यास पूर्वकम् ॥  
  
गोलका पिण्डिकान्यासमध्वन्यासमनन्तरम् ।  
प्। १०६) षोढा न्यासादि सर्वाणि पूजाकाले समाचरेत् ॥  
  
त्रिभिर्मन्त्रैः कालिकाद्यैः कालीं लक्ष्मीं सरस्वतीम् ।  
दिनदुर्गां समावाह्य षण्मुद्रां दर्शयेद्गुरुः ॥  
  
तासां च नामभिः पश्चात् सहस्रैश्च पृथक् परम् ।  
पूजां प्रागुक्तमार्गेण विधाय विधिवद्गुरुः ॥  
  
नैवेद्यं धूपदीपाभ्यां मूलेन च निवेदयेत् ।  
समिदाज्यचरून् हुत्वा मूलेनाष्टोत्तराहुतिः ॥  
  
तवाग्रस्थं च नैवेद्यं विसर्ज्य विधिवत्ततः ।  
दद्यान्मूलेन ताम्बूलं दीपौघान् भ्रामयेत्पुनः ॥  
  
वाहनं च ध्वजं यष्ट्वा परिवारान् समर्चयेत् ।  
भूतानाहूय घण्टाद्यैः बलिं दद्यादथो गुरुः ॥  
  
तदन्ते चोत्सवं कुर्याद्यथा विभवविस्तरम् ।  
पद्मदीपैः परिभ्राम्य देवीमन्तः प्रवेशयेत् ॥  
  
प्रसन्नार्घ्यं च दत्वा युश्चन्द्रदीपं प्रदर्शयेत् ।  
कर्मं शालं चार्पयित्वा भूसुरान् भोजयेत्प्रभुः ॥  
  
शुद्धात्मानश्च तत्सायं देशिकाद्या द्विजोत्तमाः ।  
प्। १०७) देवीं पञ्चोपचाराद्यैः भक्त्या सम्पूज्य लालसे ॥  
  
लिङ्गस्येशानदिग्भागे प्राङ्कणे द्विजमण्टपे ।  
संशोध्य विधिवत्तत्र तस्मिन्नवपदं लिखेत् ॥  
  
शालिं च तण्डुलं पूर्य प्रस्थं प्रस्थार्धमेव च ।  
तव बीजेनार्चयित्वा त्रिपदे च त्रिपालिकाः ॥  
  
मध्य पञ्चमुखी न्यस्येत् शरावाश्च पदत्रये ।  
सम्पूज्य गन्धपुष्पाद्यैर्नवबीजानि चण्डिके ॥  
  
शालिं च सर्षपं शिम्बं माषं मुद्गं यवं तिलम् ।  
निष्पावं च कुलत्थान्तं सलिलाप्लावितानि च ॥  
  
सुधाबीजेन पयसा सेचयित्वाथ निर्वसेत् पे ।  
नवदेवि समावाह्य सोमं सम्पूजयेत्परम् ॥  
  
पञ्चवाद्यखैः सार्धं धूपदीपौ प्रदर्शयेत् ।  
क्षीरान्नं भक्षसंयुक्तं घृतपायससंयुतम् ॥   
  
निवेदयेत्सुधामन्त्रैः पृथङ्मूलेन मानिनी ।  
सोमकुम्भं च पयसा सम्पूर्याथ विधानवित् ॥  
  
बीजकर्म समाप्यान्ते गर्भगेहं प्रवेशयेत् ।  
प्। १०८) सिञ्चेत्पञ्चामृतैर्लिङ्गं श्रीसूक्तेन पयोदकैः ॥  
  
देवीसूक्तेन दुर्गायाः सूक्तेन च शुभोदकैः ।  
त्वरिताख्येन सूक्तेन निशासूक्तेन मात्रिकः ॥  
  
सेचनान्ते महापूजां गुरुरासनपूर्वकम् ।  
न्यासजालादिकान् देवि विधाय विधिवत् प्रिये ॥  
  
कालीं रमां शारदां च पृथक् मूलेन सञ्जयेत् ।  
मूलदुर्गां दिनेशीं च डामरे च यथेरितम् ॥  
  
तत्कल्पोक्तप्रकारेण पूजाकर्म समाचरेत् ।  
नामभिः पूजयेत् पश्चात् साहस्रैः कालिकादिकाः ॥  
  
दुर्गा नामसहस्रैतां दिनदेवीं यजेत्परम् ।  
शाल्यान्नं सघृतं भक्षं पायसं च पयोदधि ॥  
  
मधुशर्करया युक्तं सूपशाकसमन्वितम् ।  
चित्रान्तं कुसुमान्नं च मूलेनाग्रे न्यसेत् क्रमात् ॥  
  
फलानि पञ्चजालानि नवमन्त्रेण नायकी ।  
निवेदयेदथाम्बाय धूपदीपादिदेशिकः ॥  
  
रङ्गपूजा प्रकर्तव्या तव तृप्तिप्रदायकी ।  
प्। १०९) ध्वजान्तं गोपुरान्तं वा यथाविधि विधानवित् ॥  
  
तथो नैवेद्यमुद्वास्य ताम्बूलान्यर्पयेत्ततः ।  
दीपौघान् भ्रामयेत् पश्चात् हिमान्तं गिरिसम्भवे ॥  
  
मन्त्राशिषा मुमं दद्यादक्षतांश्च निशामयान् ।  
तवाग्रे वाथ परितः प्राङ्कणान्तर्मनूत्तमः ॥  
  
सुवासिनी दम्पतीश्च कन्यकाश्शतसङ्ख्यकाः ।  
अभ्यङ्गोद्वर्तनाद्यैश्च तोषये स्त्रीजनादिकान् ॥  
  
पूजयेद्धूपदीपान्तं ततो वस्त्राणि दापयेत् ।  
नववस्त्रे सप्तभिर्वा दानवस्त्रमिदं प्रिये ॥  
  
श्वेतपीतादि वस्त्राणि कम्बुकानि तथैव च ।  
दुकूलादीनि वस्त्राणि नवतन्तूद्भवानि च ॥  
  
संशोध्य प्रोक्षयेत्तानि प्राजापत्यादिमन्त्रकैः ।  
गन्धपुष्पादिकैरर्च्य तवमूलं समुच्चरन् ॥  
  
दानकर्म ततः कुर्यादिन्द्रादीशावधि क्रमात् ।  
दिक्स्थानां च श्वेतवस्त्रं कञ्चुकानि तथैव च ॥  
  
कालीमन्त्रं वदन् भक्त्या कोणपार्श्वगयोस्ततः ।  
प्। ११०) कञ्चुकं पीतवस्त्रं च रमामन्त्रं समुच्चरन् ॥  
  
रक्तवस्त्रं प्रदातव्यं अन्तराले पृथक् तयोः ।  
चित्रवस्त्रं कञ्चुकादि शारदामूलमुच्चरन् ॥  
  
तृप्त्यर्थं मूलदुर्गाया मिथुनार्चा ततः परम् ।  
यथावित्तानुसारेण दत्वा पूजां विधाय च ॥  
  
दुर्गादिदिनदेवीश्च नवम्यान्तं क्रमात् पृथक् ।  
एकैकोत्तरवृद्ध्या ता यष्ट्वा वस्त्रं तथा गुरुः ॥  
  
कञ्चुकं कण्ठसूत्राणि प्रदद्यान्नूपुरादिकम् ।  
देवतावर्णवस्त्राणि कञ्चुकानि तथैव च ॥  
  
दम्पतीः कन्यकाश्चैव भोजयेस्त्रीकुदम्बकान् ।  
बीजं केतुं वाहनं च परिवारान्यजेदथ ॥  
  
जयघण्टादिकैर्नादैः पञ्चवाद्यरवैस्सह ।  
बलिदेवीस्समाहूय तत्तद्द्रव्यसमन्वितः ॥  
  
द्वारादि बलिपीठान्तं दिक्पालानां च मातृकम्(णाम्) ।  
शास्तादि बलिदेवीनां ध्वजान्तं दापयेद्बलिम् ॥  
  
पालिकान्तं पृथक् दत्वा स्वनामाद्यैर्गुरूत्तमः ।  
प्। १११) तदन्ते चोत्सवं कुर्यात् बहुधा विभवादिकैः ॥  
  
सभापूजां विधायाथ बलिबेरं च भक्तितः ।  
प्रविश्य प्राङ्कणं पश्चात् प्रदक्षिणवशात् प्रिये ॥  
  
गर्भगेहं नयेद्बिम्बं न्यस्त्वा लिङ्गस्तु दक्षिणे ।  
लिङ्गे संयोज्य चैतन्यं हिमदीपं प्रदर्शयेत् ॥  
  
नमस्ते जगदाधारे नमस्ते लोकपावने ।  
प्रतिपत्कर्मजालानि गृहाण परमेश्वरि ॥  
  
प्रार्थयित्वेति सद्भक्त्या कृतं कर्मसमर्पयेत् ।  
देशिकादि जनास्सर्वे वीणावेणुखादिकैः ॥  
  
वेदघोषादिकैः शङ्खैः विविधैर्वाद्यनिस्स्वनैः ।  
पुराणश्रवणैर्भक्त्या वन्दिमागधपाठकैः ॥  
  
कुर्यर्विनिद्रां भक्त्याद्या नर्तकैर्हासकैस्सह ।  
द्वारकुम्भादिकान् सर्वान् गुरुकुण्डस्थपावकम् ॥  
  
वेदिमध्यगतं यन्त्रं बीजवापं तरङ्गिणीम् ।  
नवम्यान्तं च संरक्ष्य जपपारायणादिकम् ॥  
  
होमक्रियां वेदिकस्थ घटार्चां यन्त्रपूजनम् ।  
प्। ११२) सूक्तादि सेचनं कर्म पृथक् कल्पोक्तपूजनम् ॥  
  
वस्त्रदानं चोत्सवं च सभापूजां च भोजनम् ।  
नवम्यन्तं क्रमादेवं सर्वं कर्म कुदम्बकम् ॥  
  
प्रकुर्वीत जगन्माये विशेषमधुनोच्यते ।  
द्वितीयायां तिथौ प्रातः स्नात्वा कर्म द्विजैस्सह ॥  
  
तवालयं प्रविश्याथ पुण्याहं वाच्य भक्तितः ।  
लिङ्गं यन्त्रं च संसेच्य प्रोक्ष्यदुर्गादिसूक्तकैः ॥  
  
पूजां पञ्चोपचाराद्यैः विधाय विधिवत्तमः ।  
पूर्वघस्रार्चितां दुर्गां तन्मूलमनुनात्ततः ॥  
  
स्वदेहे च समारोप्य कालीं लक्ष्मीं सरस्वतीम् ।  
आर्यामूलेन तां देवीं लिङ्गे यन्त्रे च तत्परम् ॥  
  
यष्ट्वा बीजं निशातोयैरूक्ष्णं कारयेत्ततः ।  
सेचनादि क्रियाजालं जपपारायणादिकम् ॥  
  
होमं प्रागुक्तवन्मन्त्री आर्यामूलेन तत्परम् ।  
कुम्भान्यन्तं यजेत्पश्चात् सम्पाताज्यं समर्प्य च ॥  
  
होमकर्म समर्प्यार्यः आर्याकुम्भं समुद्धरेत् ।  
प्। ११३) गेहं प्रदक्षिणीकृत्य घटमन्तः प्रवेश्य च ॥  
  
आर्यासूक्तेन संसेच्य शेषं पूर्वोक्तमार्गतः ।  
तद्रात्रौ ते वशूद्धात्मा कालिकाद्यश्च देवताः ।  
  
कल्पोक्तवद्यजेत्ताश्च तथाचार्यां समर्चयेत् ।  
शेषं पूर्वोक्तवत्कुर्यात् कर्मजालार्पणं ततः ॥  
  
नमस्तुभ्यं सदानन्दे जगदाह्लादकारिणी ।  
द्वितीया कर्मजालानि गृहाण सुरवन्दिते ॥  
  
त्रिवारमिति सम्प्रार्थ्य कृतं कर्म समर्पयेत् ।  
तृतीया प्रातरुत्थाय स्नात्वा विप्रोत्तमैस्सह ॥  
  
पुण्याहं वाच्य गर्भान्तं लिङ्गं सेच्य विधानतः ।  
यन्त्रं च वेदिकामध्यस्थं प्रोक्ष्य पञ्चोपचारकैः ॥  
  
सम्पूज्य मूलमन्त्रेण प्रागार्या स्वयमात्मनि ।  
संयोज्य शूलिनीं तत्र समावाह्य यजेद्गुरुः ॥  
  
सेवनादिक्रियाजालं होमकर्मावसानकम् ।  
हुतशेषं समर्प्याथ शूलिनीघटमुद्धरन् ॥  
  
लिङ्गं प्रागुक्तमार्गेण सेचयित्वा समर्चयेत् ।  
प्। ११४) कृतकर्माणि तद्रात्रौ प्रार्थनादि महेश्वरि ॥  
  
नमस्तुभ्यं कलाधारे मङ्गले मङ्गलप्रदे ।  
तृतीयायां कृतं कर्म गृहाणेदं सुरेश्वरि ॥  
  
बहुधा प्रार्थयित्वेति क्रियाजालं समर्पयेत् ।  
भेरीपटहशङ्खाद्यैर्विनिद्रामाचयेत्ततः ॥  
  
चतुर्थेऽह्निगुरु प्रातः स्नात्वा नित्यं निवर्त्य च ।  
एतदेवेति मन्त्रेण पुण्याहं यागसद्मनि ॥  
  
लिङ्गगेहे च संवाच्य यन्त्रलिङ्गं समर्च्य च ।  
शूलिनीं योजयेदेहे कुमारीमर्चयेत्तदा ॥  
  
बीजानि गन्धतोयेन सेचयित्वा विधानतः ।  
विधाय होमकर्मान्तं कुमारीकुम्भमुद्धरेत् ॥  
  
प्रवेश्य गर्भगेहान्तः कुमारीसूक्तमुच्चरन् ।  
सिञ्चेल्लिङ्गं शनैर्भक्त्या शेषं प्रागुक्तवत् प्रिये ॥  
  
देवीं सम्प्रार्थ्य मूलेन वक्ष्यमाणेन मानिनी ।  
भद्रकाली नमस्तेऽस्तु महाभयविनाशिनी ॥  
  
गृहाणेदं काम्यकर्म चतुर्थ्यां च मया कृतम् ।  
प्। ११५) विनिद्राकर्म कर्तव्यं पञ्चम्यां प्रातरुत्थितः ॥  
  
स्नात्वा लिङ्गं यजेद्यन्त्रं उपचारैश्च पञ्चभिः ।  
कुमारीं हृदि संयुज्य मूलेनावाह्य चाम्बिकाम् ॥  
  
सर्वं कर्माथ होमान्तमम्बिकाघटसेचनम् ।  
बीजं पयोदकैः सेच्यं रात्रौ कर्म समर्पणम् ॥  
  
सुगन्धीनि नमस्तुभ्यं सम्पज्जालप्रदायिकी ।  
पञ्चम्यामाम्बके कर्म गृहाणेदं तिलोत्तमे ॥  
  
इति प्रार्थ्य महादेवीं पश्चाज्जागरणं नयेत् ।  
षष्ट्यां प्रातः समुत्थाय सुस्नात्वा भूसुरैस्सह ॥  
  
पवमानादि मन्त्रेण प्रोक्षयेत्परितस्ततः ।  
सम्प्रोक्ष्य यन्त्रलिङ्गं च सिञ्चेत्पञ्चोपचारकैः ॥  
  
यष्ट्वाम्बिकां च मूलेन हृदि संयोजयेद्गुरुः ।  
महिषघ्निं समावाह्य लिङ्गे यन्त्रे च तां यजेत् ॥  
  
जलोदकेन बीजानि सेचयित्वा क्रियाः परम् ।  
होमकर्म समाप्यार्यः प्रागुक्तविधिनागजे ॥  
  
महिषग्नी घटेनाथ तत्सूक्तेनैव सेचयेत् ।  
प्। ११६) कर्मौघं मध्यरात्रान्तं कृत्वा सद्भक्तिपूर्वकम् ॥  
  
तुष्ट्यर्थं प्रार्थयेद्देवीं वंशवृद्धिप्रदायकीम् ।  
महिषघ्नी नमस्तुभ्यं कामितार्थप्रदायिनी ॥  
  
मया षष्ट्यां कृतं कर्म गृहाण सुरपूजिते ।  
इत्यर्चयेत्क्रियाजालामर्चयेन्मूलमन्त्रतः ॥  
  
ततो निद्रां निवार्यैशि सप्तमी प्रातरुत्थितः ।  
स्नानादीनि स्वनित्यानि समाप्य विधिना ततः ॥  
  
पुण्याहसलिलैरादौगुरुर्लिङ्गालयादिके ।  
यागभूमौ च सर्वत्र प्रोक्ष्य मूलाजना वरम् ।  
  
यन्त्रं लिङ्गांश्च कुम्भांश्च सप्तभिश्चोपचारकैः ।  
यष्ट्वा ता महिषघ्नीं च हृदि संयोज्य मूलतः ॥  
  
मूलेन लिङ्गे यन्त्रे च पुनरावाह्य चण्डिकाम् ।  
होमावधि क्रियाजालं चण्डिकाघटसेचनम् ॥  
  
निशि पूजामर्चयित्वा तुष्ट्यर्थं प्रार्थयेत्तदा ।  
नमस्ते गिरिसम्भूते सर्वशत्रुभयङ्करी ॥  
  
सप्तम्यां कृतकर्मौघं गृहाणाशु धनप्रदे ।  
प्। ११७) इति क्रियास्समर्प्यान्ते बोधयेयुर्महाजनाः ॥  
  
तथाष्टमी प्रभाते च गुरुरुत्थाय भक्तितः ।  
चारकाकाद्यैर्दिजस्सार्धं स्नात्वा नित्यक्रियां नयेत् ॥  
  
पुण्याहं मनुना वाच्य लिङ्गं यन्त्रं च सेचयेत् ।  
सम्प्रोक्ष्यतं नवास्तेन यजेत्सप्तोपचारकैः ॥  
  
चण्डिकां हृदि संयोज्य मूलमन्त्रेण मानिनी ।  
सरस्वतीं समावाह्य मनुना लिङ्गयन्त्रयोः ॥  
  
बीजानि सेचयेदन्ते होमकर्मोक्तवत्पुनः ।  
मण्टपस्थघटान् यन्त्रं शारदाकुम्भमेव च ॥  
  
यष्ट्वा तत्कुम्भमादाय सर्वघोषैर्द्विजैस्सह ।  
पुनः प्रवेश्य गर्भान्तः तत्सूक्तेन मनुत्तमः ॥  
  
सिञ्चेत् प्रागुक्तवत्पूजां विधाय मनुनाप्रिये ।  
भूतरात्रावसानान्त मुक्तकर्म कदम्बकः ॥  
  
प्रार्थनाद्यर्पणं पश्चात् शारदामनुना ततः ।  
कलावति नमस्तुभ्यमकाराद्यक्षरात्मिके ॥  
  
दिनाष्टके कृतं कर्म गृहाणसुरनायकि ।  
प्। ११८) इति त्वां प्रार्थ्य सद्भक्त्या क्रियास्सर्वास्समर्पयेत् ॥  
  
निद्रां निनतिहासाद्यैः नवम्यां प्रातरुत्थितः ।  
स्नानं विधाय विप्राद्यैस्स्व नित्यानि निवर्तयेत् ॥  
  
पुनर्नान्दीं च गव्यं च गेहे बिम्बे च मण्टपे ।  
पृथक् पुण्याह तोयेन प्रोक्ष्य तन्मुना गुरुः ॥  
  
लिङ्गं यन्त्रं समभ्यर्च्य प्रोक्षणं सेचनादिकम् ।  
शारदां हृदि योज्याथ वागीशीमर्चयेत्पुनः ॥  
  
बीजाङ्कुराणि सम्पूज्य सुधाबीजेन तत्परम् ।  
होमं पूर्वोक्तवत्कुर्युः प्रतिकुण्डे च भूसुराः ।  
  
प्रतिश्लोकैः प्रधानाख्ये पायसं च घृतं तिलम् ।  
यथोक्तं डामरे तन्त्रे सर्वतन्त्रोत्तमोत्तमम् ॥  
  
अर्गलाद्यैस्त्रिभिः श्लोकैः सप्तशत्या पुनर्गुरुः ।  
जुहुयादाहुतिः सर्वा सुवस्त्रं कञ्चुकं पुनः ॥  
  
ततः पूर्णाहुतिम् पश्चान्नवकुण्डेषु सुव्रते ।  
समाप्य होमकर्माणि सम्पाताज्य सुरेश्वरि ।  
  
कुम्भे यन्त्रे च लिङ्गे च समर्च्याथ पृथग्यजेत् ।  
प्। ११९) यात्रार्थं पूर्णयागार्थं पूरयेत्कलशद्वयम् ॥  
  
प्राग्घटोदकमादाय वेदिमध्ये घटान्विता ।  
पृथक् तन्मूलमन्त्रेण पूर्ववित्वेककुम्भके ॥  
  
तत्कुम्भं चैशभागे च न्यस्त्वा यष्ट्वा जना परम् ।  
द्वारगड्डुककोणस्थान् विद्येश्यन्तू घटान् गुरुः ॥  
  
सुधाबीजेन मूलेन पूरयेत्कुङ्कुमोदकैः ।  
ब्रह्मघोषादिकैर्घोषैः वागीशाख्यघटं द्विजः ॥  
  
देशिकादि समादाय प्रविशेद्गर्भमन्दिरम् ।  
वागीशीसूक्तमन्त्रेण लिङ्गं संसिच्य भक्तितः ॥  
  
पूजां बलिं चोत्सवं च भोजनं पूर्ववच्चरेत् ।  
तत्क्षपायाञ्च सुस्नात्वा लिङ्गशुद्धिं विधाय च ॥  
  
सेचये विविधैः सूक्तैः नामपूजादिभिः परम् ।  
महाकाल्यादिदेवीश्च यथाकल्पं यजेद्गुरुः ॥  
  
नैवेद्यमुक्तवद्देव्याः कुसुमानि निशाक्षतान् ।  
समर्च्य मूलमन्त्रेण वस्त्रदानमतः परम् ॥  
  
भोजयेद्विप्रमुख्यांश्च कन्यकाश्च सुवासिनीम् ।  
प्। १२०) दम्पती भोजयित्वान्ते बलिदानाद्यथोत्सवम् ॥  
  
सभापूजाविधाचान्ते पूर्णयागं समारभेत् ।  
तवाग्रे कटकं न्यस्त्वा यष्ट्वा मूलेन शङ्करि ॥  
  
रोचनं कुङ्कुमं गन्धं निशाचूर्णं घनं गुरुः ।  
तवाग्रस्थे च कटके लोलयेच्च शुभोदकैः ॥  
  
पूजयेत्प्रार्थयेद्भक्त्या चूर्णं मूलेन मन्त्रवित् ।  
नवरात्रव्रतस्थानां सम्पूर्णफलदायिकी ॥  
  
नवदुर्गात्मके देवि नमस्तुभ्यं शुभप्रदे ।  
चूर्णोत्सवं करिष्यामि गृहाण सुरवन्दिते ॥  
  
इति सम्प्रार्थ्य सञ्जप्य चूर्णतोयं मनूत्तमः ।  
मूललिङ्गं च बिम्बौघं पालके वाहनं ध्वजम् ॥  
  
दिगीशान्मातरश्चैव बलिदेविश्चतत्परम् ।  
क्षेत्रेशीमङ्कुरं देवि परिवारामरान् पृथक् ॥  
  
द्वारकुम्भादिकान् सर्वान् तद्यन्त्रं कुण्डदेवताः ।  
पृथक् सम्प्रोक्ष्य ताः सर्वाः सभाबिम्बं पुनर्गुरुः ॥  
  
तद्बिम्बमनुना प्रोक्ष्य स्वकं देहं ततः परम् ।  
प्। १२१) धनदाय सदस्याय ब्रह्मणे च क्रमात् प्रिये ॥  
  
मूर्तिपेभ्यः पारगेभ्यो जापकेभ्यस्ततः परम् ।  
प्रदद्याच्चूर्णसलिलं भूसुरेभ्यः पृथक् पुनः ॥  
  
नृपादिभ्यश्च सर्वेभ्यः तत्तोयं चैव सम्पदे ।  
भूतबल्युत्सवं कुर्याद्ग्रामसीमान्तमेव वा ॥  
  
ग्रामान्तं रथवीथ्यान्तं मुष्टिना विकिरेद्बलिम् ।  
महाबलिं समाप्यार्यः प्राकारं च प्रवेशयेत् ॥  
  
आसुजालात्मिकामन्ते तन्मूलमनुना प्रभुः ।  
पूज्य सन्तर्प्य सन्ताड्य नालिकेरफलादिकैः ॥  
  
बिम्बे च गर्भगेहान्तं न्यस्त्वा लिङ्गस्य दक्षिणे ।  
तच्चैतन्यं मूललिङ्गे भोजयित्वा सुभक्तितः ॥  
  
भ्राम्यतां हिमदीपेन प्रसन्नार्घ्यं प्रदापयेत् ।  
ततो मन्त्री सर्वघोष।इः यागगेहं प्रवेश्य च ॥  
  
स्वकुण्डाग्निं च सम्प्रोक्ष्य वह्निमन्त्रेण देशिकः ।  
जातादि पूर्णहोमान्तं मयादत्ताहुति प्रभो ॥  
  
स्वीकृत्य वाञ्छितार्थं मे दत्वा गच्छ हुताशन ।  
प्। १२२) इत्युक्त्वाग्निं विसृज्याथ यन्त्रं सम्प्रार्थ्य भक्तितः ॥  
  
रमादेवि नमस्तुभ्यं राज्यमङ्गलदायकी ।  
पूजां गृहाण कृपया राज्यैश्वर्यं प्रयच्छमे ॥  
  
इति यन्त्रं प्रार्थयित्वा यागेशाख्यघटं परम् ।  
यागेश्वरि नमस्तुभ्यं सर्वयागफलप्रदे ॥  
  
गृहाण तव कुम्भार्चां देहि मे धनसम्पदम् ।  
मूलेन प्रार्थयित्वेति पूजयेच्छारदाघटम् ॥  
  
सरस्वति नमस्तुभ्यं विद्यसम्पत्प्रदायिकी ।  
घटार्चनं गृहाणेदं सर्वविद्याः प्रयच्छ मे ॥  
  
महालक्ष्मि नमस्तुभ्यं धनराज्यप्रदायिनी ।  
कोशं वीयं जयं देहि गृहाणेदं कृतार्चनम् ॥  
  
महाकालि नमस्तेऽस्तु तव कल्पोक्तपूजनम् ।  
गृहीत्वा पुत्रदारादि वंशवृद्धिं च देहि मे ॥  
  
नमस्तुभ्यं मूलमाये निजानन्दस्वरूपिणी ।  
विविधान् विभवान् देहि गृहण तव पूजनम् ॥  
  
नमो विद्येशी नामाख्यः सदा कुम्भेषु संस्थितः ।  
प्। १२३) कुम्भाष्टकार्चनं यूयं गृह्णन्तु सुरन्दिताः ॥  
  
कुम्भेश्वरि नमस्तुभ्यं सर्वकुम्भाधिवासिनी ।  
सर्वकुम्भार्चनं देवि गृहाण कुलवृद्धिदे ॥  
  
द्वारकुम्भादिकान् सर्वान् इति प्रार्थ्य विसर्जयेत् ।  
कर्म द्विजैश्चारकाद्यैः वेदमङ्गलनिस्वनैः ॥  
  
वाद्यजालरवैस्सार्धं हासकैर्गीतनर्तकैः ।  
छत्रचामरसंयुक्तैः घण्टानादैर्जनैस्सह ॥  
  
चारकुम्भादिकान् सर्वान् तद्यन्त्रं च तदङ्कुरम् ।  
समुद्धृत्य क्रमाद्भक्त्या मलमन्त्रं वदन् तदा ॥  
  
प्रदक्षिणवशाद्गेहं नीत्वा गर्भं प्रवेश्य च ।  
यन्त्रं पीठे च विन्यस्य तन्मन्त्रं पूजयेच्छतम् ॥  
  
प्राग्घटस्थोदकैरादौ सिञ्चेत्पाटाजनापदम् ।  
द्वारकुम्भजलैः पीठं पीठमन्त्रेण भक्तितः ॥  
  
तत्कोणं कोणकुम्भस्थैः कोणमन्त्रेण चण्डिके ।  
ग्रन्थिमन्त्रेरन्तरालं गड्डुकस्थोदकैः परम् ॥  
  
लिङ्गं प्रागुक्तसूक्तेन विद्येश्यादिघटोदकैः ।  
प्। १२४) कालिकाद्यैस्त्रिभिः सूक्तैः तत्त्रिकुम्भोदकैः परम् ॥  
  
देवीसूक्तं वदन् पश्चान्मूलदुर्गाघटोदकैः ।  
कौतुकादि परित्यज्य मूलबिम्बादि मानिनि ॥  
  
न्यस्त्वा लिङ्गोत्तरे भक्त्या कौतुकं मूलमुच्चरन् ।  
यागकुम्भस्थोदकेन चूर्णयात्रा घटोदकैः ॥  
  
बलिबिम्बं च तद्यन्त्रं यागमन्त्रेण सेचयेत् ।  
रमासूक्तेन तत्सेच्य दशसङ्ख्योपचारकैः ॥  
  
यष्ट्वा बीजाङ्कुरैः पश्चात्सुधाबीजेन चार्ययेत् ।  
भ्रामयेद्बहुदीपौघान् मन्त्रैः पुष्पाक्षणान् पुनः ॥  
  
समर्च्य मूलमन्त्रेण नवम्यन्तं गुरूत्तमः ।  
प्रसन्नार्थं पुनः पूजां विधाय प्रार्थ्य शाम्भवीम् ॥  
  
नमो देव्यै महामाये सर्वदानन्दरूपिणी ।  
नवरात्रोक्तकर्मौघं नवम्यन्तं मया कृतम् ॥  
  
सम्यक् स्वीकृत्य तत्सर्वं क्रियापूर्णं फलं श्रियम् ।  
देहि मे पुत्रदारादि वंशवृद्धिं नगोद्भवे ॥  
  
इत्युक्त्वा मूलमनुना क्रियास्सर्वास्समर्पयेत् ।  
प्। १२५) दक्षिणां दापयेत्तत्र गुर्वादिभ्यः क्रमात् प्रिये ॥  
  
नवनिष्कं देशिकाय प्रदद्याद्धनदाय च ।  
पञ्च त्रिब्रह्मणे देवि सार्धनिष्कं च निष्ककम् ॥  
  
होतृभ्यः चारकेभ्यश्च जापकेभ्यश्च तत्परम् ।  
निष्कार्धं सूक्तजापिभ्यः सेचकेभ्यस्तथैव च ॥  
  
तथा तत्पूजकेभ्यश्च तत्तर्पण कृते तथा ।  
निष्कार्धार्धं प्रभू भक्त्या चारकेभ्यस्तथैव च ॥  
  
दक्षिणां च पृथक् दत्वा तासां ते भूरिदक्षिणम् ।  
शक्त्या वित्तानुसारेण कर्मोपकरणादिकम् ॥  
  
दद्यात्तन्मण्टपं सर्वं मन्त्रिणे मङ्गलाय च ।  
गोभूम्यादीनि दानानि भूसुरेभ्यः शुभाय च ॥  
  
दानान्ते भूमिपादीनां पुत्रदारादिकाङ्क्षिणाम् ।  
पादोदकं चाङ्कुराणि कौतुकानि प्रदापयेत् ॥  
  
सहदेवीं समभ्यर्च्य सवस्त्रं कञ्चुकादिकम् ।  
सुवासिन्यै च दत्वान्ते गुरुकुण्डस्थ पावकम् ॥  
  
गृहीत्वा धनदः पश्चाद्देशिकादि द्विजैस्सह ।  
प्। १२६) वेदघोषैर्वाद्यरवैश्शङ्खघण्टारवादिकैः ॥  
  
प्रभूत्तमादिकैस्सार्धं प्रवेश्यार्यालयं पुनः ।  
देशिकाग्नौ तु संयुज्य पूजयेदुपचारकैः ॥  
  
नवम्यान्तं कृतं कर्म मयेत्युक्तं तवानघे ।  
सर्वपापहरं दिव्यं सर्वदा मङ्गलप्रदम् ॥  
  
राज्यदुर्गप्रदं राज्ञो धनकोशबलप्रदम् ।  
पुत्रपौत्रप्रपौत्रादि वंशवृद्धिप्रदं प्रिये ॥  
  
आयुरारोग्यदं पुंसां धैर्यं वीर्यं मनोजयम् ।  
यशः प्रदं शोकहरं सर्वदारिद्र्यनाशनम् ॥  
  
नवरात्रोक्तकर्मेदं चतुर्वर्णोद्भवे नरे ।  
प्रत्यब्दं चैव यः कुर्यात्सद्भक्त्या शुद्धचेतसा ॥  
  
विप्रश्चेदैहिके ज्ञानं श्रियं भोगान् बहूनपि ।  
मोक्षमाप्नोति देहान्ते राज्यैश्वर्यं जयं यशः ॥  
  
धनानि रत्नजालानि सर्वसम्पद्बलानि च ।  
द्रव्यज्ञानानि धर्माणि सारूप्यं क्षत्रियोत्तमः ॥  
  
वैश्यश्चेद्धनधान्यानि सामीप्यं लभते ध्रुवम् ।  
प्। १२७) शूद्रसुखं सदारोग्यं वृद्धिं सालोक्यमाप्नुयात् ॥  
  
इत्थं ज्ञात्वेति कर्मौघं नवम्यन्तं पयः पुमान् ।  
सम्यक् कुर्वीत सम्पत्त्यै वंशवृद्ध्यै शुभाय च ॥  
  
नवदुर्गाक्रमो ह्येवं तूलाकर्म वदाम्यहम् ।  
  
इति श्रीवातुलोत्तरे दुर्गाभेदेशिवपार्वतीसंवादे काम्यकाण्डे   
नवरात्रियजनविवरणं नाम एकोनत्रिंशत्पटलः ॥  
  
  
  
  
देवी -  
  
श्रुतं देव मया सर्वं त्वत्प्रसादान्महेश्वर ।  
इदानीं मिच्छामि तुलाभारं कद वदा ॥  
  
किं निमित्तं तदारोहः किञ्च द्रव्यं च किं फलम् ।  
तद्विधानं कथं सम्यक् विस्तरेण वद प्रभो ॥  
  
ईश्वरः -  
  
प्। १२८) साधु पृष्टं महादेवि त्वया यत्परिभाषितम् ।  
तत्सर्वं च प्रवक्ष्यामि शृणु श्वेकाग्रमानसा ॥  
  
पुरा गङ्गानदीतीरे ऋषिदेवगणाश्रिते ।  
पुण्यं पापं च पप्रच्छ लोके को ह्यधिको भवेत् ॥  
  
अहं पुण्यस्याधिक स्यात् लोकेऽहं पापपूरुषः ।  
परस्परविरोधेन विष्णुं शरणमागतौ ॥  
  
किमर्थमागतौ ब्रूतमिति प्राह जनार्दनः ।  
इति तद्वचननं श्रुत्वा मा विरोधः परस्परम् ॥  
  
ततः सर्वगतो विष्णुः शूलारोहणमब्रवीत् ।  
तत्र पुण्यं वाधिकं स्यादथवा पापपूरुषः ॥  
  
तं दृष्ट्वा तौ विनिश्चित्य मनश्शान्तिं समागतौ ।  
कुपितौ सान्त्वयन् तौ हि तुलामुद्धारयेद्धरिः ॥  
  
उभौ स्थितौ तुलापात्रे मध्ये धृत्वा जनार्दनः ।  
अथोलयद्यथा न्याय्यं तुलिते तेन विष्णुना ॥  
  
पुण्यं समाधिकत्वच्च भूभागं च समाविशत् ।  
पापं च लाघवाद्गौरि तच्छत्वादुच्छ्रितः खिला ।  
  
प्। १२९) तुलायामधिकं दृष्ट्वा लज्जितः पापपूरुषः ।  
अवरुह्य तुलापात्रान् स्वयं भूमिं समागमत् ॥  
  
तदारभ्य तुलं दृष्ट्वा दूरादेव पलायते ।  
तस्मात्तुलामारुहन्ति देवश्चे मनुजास्तथा ॥  
  
धर्माधर्मकृतं भारं तुलया विजिगीषया ।  
एतस्मात् करणाल्लोके तुलाभारं विशिष्यते ॥  
  
तस्या स्मरणमात्रेण सर्वपापविनाशनम् ।  
कदाचिच्च तुलारोहे सर्वमृत्युभयं नृणाम् ॥  
  
अपस्मारादि सम्प्राप्तं तत्क्षणादेव नश्यति ।  
ब्रह्महत्यादिपापानां प्रायश्चित्तमिदं स्मृतम् ॥  
  
इति दत्वा वरं विष्णुः तुलायै लोकरक्षकः ।  
शिवालयादिषु स्थित्वा तुले त्वं पापहारिणी ॥  
  
नुद पापं नृणां नित्यं भक्तानां च हितप्रदे ।  
इत्याज्ञया मया विष्णुः तुलाभारमिदं प्रिये ॥  
  
तद्द्रव्यं च पृथग्भेदं तद्विधं तत्फलं शृणु ।  
क्रमेण सम्प्रवक्ष्यामि निमित्तानि पृथक् पृथक् ॥  
  
प्। १३०) स्वर्णेन वित्तशक्तश्चेत्तुलामारोहयेत्तदा ।  
चक्रवर्ती नृपश्श्रेष्ठः स भवेत्सप्तजन्मनि ॥  
  
तदन्ते शिवसायुज्यमिहापि सुखमश्नुते ।  
राजते व्याधिनाशः स्यात् पुत्रपौत्रादिसंयुतः ॥  
  
चिरं भुक्त्वा बहून् भोगान् विष्णुलोके महीयते ।  
ताम्रेण शत्रुनाशं स्यात् इहलोके सुखं भवेत् ॥  
  
तदन्ते ब्रह्मलोकं स्यात् फलं गुह्यं वरानने ।  
कांस्येन ज्वरनाशं स्यात् सर्वशान्तिकरं नृणाम् ॥  
  
त्रपुणा रोगनाशाय कीर्तये धनवृद्धये ।  
सीसेन पापनाशाय अपस्मारविनाशनम् ॥  
  
दारुणा सर्वनाशः स्यात् शिलया स्वकुलक्षयम् ।  
मृण्मयं पुत्रनाशाय तद्द्रव्यं वर्जयेत्प्रिये ॥  
  
क्षीरेण सर्वसौभाग्यं हृद्रोगादि विनाशनम् ।  
दघ्ना च धनवृद्धिः स्यात् सर्वशत्रुजयो भवेत् ॥  
  
आयुर्वृद्धिकरं चाज्ये सुबुद्धिश्च मनोहरे ।  
माक्षिकेण तुलारोहे भूतग्रस्तादि शान्ति युक् ॥  
  
प्। १३१) गुडशर्करया वापि स्थिरलक्ष्मीमवाप्नुयात् ।  
पञ्चगव्यतुलारोहे ब्रह्महत्यादिनाशनम् ॥  
  
तिलतैलसमारोहे अपमृत्युविनाशनम् ।  
नालिकेरफलारोहे शीघ्रं पुत्रादिसम्पदः ॥  
  
कदलीपनसाम्राद्यैः पुत्रमित्रसमृद्धिदम् ।  
द्राक्षाखर्जूरकैस्तुष्टः इहलोके परत्र च ॥  
  
चन्दनागरुकर्पूरतुलारोहे महेश्वरि ।  
शीघ्रं श्रियमवाप्नोति सर्वतापनिवारणम् ॥  
  
क्रमुकं नागवल्लीभिः तुलारोहे शुभप्रदम् ।  
श्वेतवस्त्रतुलारोहे तुष्टिपुष्टिप्रदं शिवे ॥  
  
एतद्द्रव्याणि सम्पाद्य यथा शक्त्यानुसारतः ।  
साम्बलिङ्गादिकै क्षेत्रे हरीशे शुम्भविद्विषे ॥  
  
षण्मुखे च गणाध्यक्षे तत्समारुह्य भक्तितः ।  
ब्रह्मक्षत्रियवैश्यैर्वा शूद्रैश्च मनुजोत्तमैः ॥  
  
ऋषिदेवगणैर्देवि मामुद्दिश्य यथोक्तवत् ।  
सुदिनं चैव निश्चित्य चन्द्रतारानुकूलकम् ॥  
  
प्। १३२) देवालयपुरोभागे शा"करे वा विशेषतः ।  
मण्टपं कारयेद्भक्त्या कुण्डे वा स्थण्डिलेऽपि वा ॥  
  
पुष्पमण्टपिकां वापि द्वारतोरण भूषितम् ।  
स्तम्भं तत्र दृढीभूतं सारदारुमयं तु वा ॥  
  
पञ्चलोहेन तुलया रज्वा पत्रै प्रयुज्य च ।  
तुलां संयोज्य कूटस्थं विश्वकर्मोक्त शास्त्रतः ॥  
  
ततः प्रातः समुत्थाय नित्यकर्म समाप्य च ।  
ब्राह्मणैः सह शुद्धात्मा मङ्गलस्नानमाचरेत् ॥  
  
वस्त्राहरणमाल्यैश्च अलङ्कृत्य वरानने ।  
देवालयं समागत्या मण्टपं प्रविशेत्प्रिये ॥  
  
गणेश्वरं समाराध्य नान्दीपुण्याहमाचरेत् ।  
मधुपर्कं ततः कुर्याद्वरयेद्भूसुरोत्तमान् ॥  
  
आचार्यं यजमानं च ऋत्विजं वेदपारगम् ।  
ब्राह्मणं च सदस्यं च जपपारायण द्विजान् ॥  
  
सुवर्णं च फलं वस्त्रं दत्वा च वरयेत् प्रिये ।  
ततो निशीथे सम्प्राप्ते संस्कृते मण्टपे गुरुः ॥  
  
प्। १३३) द्वारतोरणकुम्भांश्च पूजयेच्च मनोहरे ।  
वास्तुराक्षोघ्नहोमं च बलिं वास्तोस्समाचरेत् ॥  
  
जपपारायणं कुर्याच्चतुरस्त्रं तथैव च ।  
गणेशक्षेत्रपालं च मृत्युञ्जय नवग्रहम् ॥  
  
आचार्य यजमानाद्यैरुपवासं च जागरम् ।  
पञ्चगव्यं च पीत्वा तु जितेन्द्रियदृढव्रतः ॥  
  
ततः प्रातः समुत्थाय नित्यकर्म समाप्य च ।  
ततो मण्टपमासाद्य गणेशं पूजयेद्गुरुः ॥  
  
होमयेन्मूलमन्त्रेण अष्टोत्तरसहस्रकम् ।  
मृत्युञ्जयं दिशाहोमं गृहहोमं समाचरेत् ॥  
  
चतुर्दिक्षु क्रमेणैव समिदाज्यचरून् क्रमात् ।  
तिलं च सर्षपं मन्त्री होमयेदृत्विजैस्सह ॥  
  
ईशान्ये पूर्वभागे च कलशान् स्थापयेत् गुरुः ।  
यावद्वर्षमितं मुग्धे शिवकुम्भं च वर्धिनीम् ॥  
  
तावत्सङ्ख्यान् सुसम्पूज्य होमान्ते सेचयेच्चमाम् ।  
अष्टगन्धैस्समालिप्य वस्त्राभरणपुष्पकैः ॥  
  
प्। १३४) नैवेद्यं दीपजालैश्च तोषयेच्च सुरेश्वरि ।  
प्रार्थयेद्यजमानस्तु स्वर्णपुष्पकरस्थितः ॥  
  
देवदेव जगन्नाथ संसाराब्धि भयापह ।  
तुलामारोढुमिच्छामि त्वत्प्रीत्यर्थं त्वदाज्ञया ॥  
  
इति पुष्पाञ्जलिं दत्वा तुलामण्टपमाविशेत् ।  
सम्पूज्य च तुलां मन्त्री ब्रह्माविष्णुशिवादिकान् ॥  
  
विष्णुमायां जगद्धात्रीं प्रतिमां स्वर्णनिर्मिताम् ।  
तुलाकूटे च मध्ये च स्थापयेत्पूजयेच्च माम् ॥  
  
दक्षिणे विष्णुमभ्यर्च्य वामे ब्रह्माणमर्चयेत् ।  
दिक्पालकांश्च सम्पूज्य परितश्च यथाक्रमम् ॥  
  
तुलापात्रे च रज्वोश्च अश्विन्यौ चन्द्रभास्करौ ।  
शूलपाणिं परशुपाणिं चतुर्वेदान् यथाक्रमम् ॥  
  
मृत्युञ्जयं तुलाद्रव्ये पूजयेत्स्वस्वनामभिः ।  
गन्धपुष्पैः समभ्यर्च्य नैवेद्यान्तं सुरेश्वरि ॥  
  
प्रार्थयेद्यजमानस्तु कृताञ्जलिपुट स्थितः ।  
नमस्ते जगदाधारे नमस्ते सर्वसाक्षिणे ।  
  
प्। १३५) मामुद्धर तुलादेवि रक्ष रक्ष नमोऽस्तुते ।  
इति सम्प्रार्थयेद्भक्त्या फलस्वर्णकर स्वयम् ॥  
  
प्रदक्षिणत्रयं कृत्वा वेदमङ्गलनिस्वनैः ।  
तुलाद्रव्यं च पूर्वोक्तं स्वस्य दक्षिणतो न्यसेत् ॥  
  
वामे तुलां समारोप्य उपविश्य गुरूत्तमः ।  
किञ्चिद्द्रव्यं विशेषेण स्वस्माद्भारं सुरेश्वरि ॥  
  
करतालैर्वेदघोषैः गोविन्देति समुच्चरेत् ।  
क्षणमात्रं तत स्थित्वा मनसा चिन्तयेच्च माम् ॥  
  
त्रिरावृत्या च सन्तोल्य तुलापात्रमधो नयेत् ।  
अवरुह्यं फलं स्वर्णं गुरवे च समर्पयेत् ॥  
  
अलङ्कारं च वस्त्रं च गोभूम्यादि विशेषतः ।  
पूजयेच्च यथा भक्त्या दानानि विविधानि च ॥  
  
ब्राह्मणेभ्यश्च दत्वा तु सवत्सां गां सुरेश्वरि ।  
दक्षिणां दापयेद्भक्त्या कर्मकृद्भ्यश्च देशिकः ॥  
  
तुलाद्रव्यं च विभजेद्देवतार्थं विभागकम् ।  
भूमिदानार्थमेकं च दापयेच्च पृथक् पृथक् ॥  
  
प्। १३६) ब्राह्मणान् भोजयेत्पश्चात् यथाशक्त्या वरानने ।  
विप्राशीर्वचनं गृह्य तदन्ते च समर्पणम् ॥  
  
तुलाभारं मयेत्युक्तं देवतार्थं सुरेश्वरि ।  
तव स्नेहेन वक्तव्यं किमन्यत् श्रोतुमिच्छसि ॥  
  
इति श्रीवातुलोत्तरे दुर्गाभेदे शिवपार्वतिसंवादे काम्यकाण्डे   
तुलाभारक्रियाविवरणं नाम द्वात्रिंशत्पटलः ।  
  
  
  
  
  
॥ स्वस्ति ॥  
  
वन्दे विघ्नेश्वरं देवं सर्वविघ्नादिदैवतम् ।  
तन्नमामि गणाध्यक्ष वन्दे वाञ्छितसिद्धये ॥  
  
देव्युवाच -  
  
भस्मोद्धूलितसर्वाङ्ग जटाजूट दिगम्बर ।  
पषप्रदोषकालेषु विष्णुब्रह्मादिकैश्शिव ॥  
  
सर्वदेवगणैश्शम्भो सिद्धविद्याधरैस्सह ।  
किन्नरैर्यक्षगन्धर्वैर्मुनिसङ्घैस्समावृत ॥  
  
परिवारगणैस्सार्धं सर्वलोकहिताय च ।  
गुह्याद्गुह्यतमं सम्यक् रहस्यं सुरदुर्लभम् ॥  
  
परिपृच्छामि देवेश प्रसन्नात्मन् जगत्पते ।  
अष्टाविंशतिमन्त्राणि वातुलान्तानि शङ्कर ॥  
  
त्वयेरितानि गोप्यानि तानि भेदानि सम्यक् ।  
येष तन्त्रेषु मल्लिङ्गलक्षणादि कथं वद ॥  
  
लक्षणं पञ्च सूत्राणां सकृन्मल्लिङ्गपीठयोः ।  
लिङ्गाङ्गकल्पनं सम्यग्गेहबन्धनलक्षणम् ॥ ६ ॥  
  
प्। १३८) लिङ्गगेहादिमानानि मटपं प्राङ्कणादिकम् ।  
प्राकारद्वारहर्म्यादि मूलप्रासादलक्षणम् ॥  
  
द्वारादिबलिदेवानां वाहनस्य ध्वजस्य च ।  
तेषां पृथक् पदं देव वापी कूपतटाकयोः ॥  
  
परितः परिवाराख्यविम्बानां लक्षणं कथम् ।  
तेषां च निलयानां चेदायतं चोन्नतं वद ॥  
  
द्रव्याम्बर नागारगेहे बन्धन लक्षणम् ।  
स्नान याग सभास्थान कुण्डानां चैव लक्षणम् ॥  
  
आयुधानमथास्त्राणां लक्षणं तत्पदं वद ।  
प्रासादगोपुराग्रादि कुम्भन्यासक्रमः कथम् ॥  
  
देशिकादि द्विजातीनां पदं तद्गेहबन्धनम् ।  
नृपादीनां च सर्वेषामालयानां च लक्षणम् ॥  
  
गोशालादि गजाश्वानां कथमापणिकादिनाम् ।  
चाराणां सेवकादीनां वाद्यकानां गृहादिकम् ॥  
  
कथं रतिस्थलं देव वैश्यानां निलयं वद ।  
स्वर्णकारादिजातीनां कांस्यताम्रकृतां पदम् ॥  
  
प्। १३९) रजकाद्यम्बरकृता चक्रिणां ध्वजिनां गृहान् ।  
शिल्पिनामम्बराणां च पदं सन्धिकृतां वद ॥  
  
पुष्पोद्यानस्थलं कुत्र सूत्रसोपानलक्षणम् ।  
पुष्पन्यासस्थलं देव तुलस्या वाल लक्षणम् ॥  
  
शिबिकादिरथाङ्गानां निलयं लक्षणादिकम् ।  
आतिथेयान्न संस्थानं दीपस्तम्भस्य लक्षणम् ॥  
  
दीपजालादिमालानां रथवीथ्यादि लक्षणम् ।  
सोपानस्योपवीथीनां लक्षणं च कथं वद ॥  
  
पूजकास्पर्शकाश्चैव लिङ्गस्या स्पर्शकां पद ।  
आचार्यलक्षणं किं वा नित्यकर्मक्रमः कथम् ॥  
  
नैमित्तिकार्चनं कर्म पवित्रारोपणं कथम् ।  
नित्यनैमित्तिके काम्ये स्नानकर्मक्रमः कथम् ॥  
  
तवोत्पत्तिः कथं भेदं नवदुर्गाविधिः कथम् ।  
तुलाभारक्रियां देव कृतिकादीपलक्षणम् ॥  
  
वत्सरोद्युत्सवं कालं रथारोहक्रमं वद ।  
दमनारोपणं देव वसन्तोत्सवलक्षणम् ॥  
  
प्। १४०) बन्धोत्सवक्रियाजालं बन्धनत्पेषणं वदा ।  
तद्द्रव्यं साम्प्रदायं च बन्धे जीर्णे कथं वद ॥  
  
जयघण्टा महाघण्टा क्षुद्रघण्टादिनां हर ।  
करकापात्रजालादि करणानां च लक्षणम् ॥  
  
भेरीपटहशङ्खादि वाद्यानां मौरिणां तथा ।  
वीणामृदङ्गतालादि तित्तिवीणादिनादकम् ॥  
  
नित्यादि कर्मलोपानां प्रायश्चित्तविधिः कथम् ।  
लिङ्गे बिम्बे तदङ्गेचेद्भिन्ने नष्टे हृते कथम् ॥  
  
मूलप्रासादशिखरे मण्टपे गोपुरादिके ।  
तदग्रकलशे देव प्राकारे प्राङ्कणादिके ॥  
  
दीपस्तम्भे ध्वजे द्वारे परिवारे च वाहने ।  
बलिपीठ गणे यत्र पात्रजालादिकेऽथवा ॥  
  
देशिकादिजनस्तोमे चारके सेवकादिके ।  
वाद्यजाले वादके चेत्पतिते च मृते कथम् ॥  
  
हलिते खण्डिते भिन्ने पलिते दहने यथा ।  
कदाचिदद्भुतोत्पाते परराजभये कथम् ॥  
  
प्। १४१) यस्मिन् तन्त्रे च यद्गुह्यं मन्त्रमुद्रादिलक्षणम् ।  
देवताविवृतिं सर्व कर्मणां नैत्रिकादिनाम् ॥  
  
एतत्तन्त्रे च तत्सर्वं विस्तरा प्राणवल्लभा ।  
प्रीत्या मुदा महादेव मम सान्निध्य हेतवे ॥  
  
ससाम्प्रदाय युक्तात्मन् ब्रूहि मे भोगदायक ।  
  
इति श्रीपरमरहस्ये वातुलोत्तरे शिवं प्रति पार्वतीसंवादे प्रश्ने   
निरूपण पटलः प्रथमः ॥  
  
  
  
  
अथातः सम्प्रवक्ष्यामि तव लिङ्गादिलक्षणम् ।  
कलाभेदं चोद्भवं च सकृत्त्वल्लिङ्गपीठयोः ॥  
  
लक्षणं पञ्चसूत्रं च गेहबन्धनलक्षणम् ।  
तदङ्गे कल्पनं देवि क्रमेण शृणु पार्वति ॥  
  
लयं गच्छन्ति भूतानि संहारे त्वखिलं यतः ।  
सृष्टिकाले यथा सृष्टिस्तस्माल्लिङ्गमुदाहृतम् ॥  
  
द्विविधं लिङ्गमाख्यातं निष्कलं सकलं प्रिये ।  
प्। १४२) निष्कलं मम रूपं च सकलं तव रूपकम् ॥  
  
उभयोस्सम्पुटं यत्र लिङ्गाकारसमुद्भवम् ।  
परात्परतरं ह्यस्मात् शिवशक्तेस्समुद्भवम् ॥  
  
निष्कलं हि कलाहीनं सकलं तु कलान्वितम् ।  
सकलं निष्कलोपेतं लिङ्गाकारं महेश्वरि ॥  
  
मुनिदेवमनुष्यैश्च पूजितं लिङ्गमादरात् ।  
योगिनां रक्षणार्थाय शास्त्राणामुद्भवाय च ॥  
  
प्राणिनामुपकाराय देवतानां हिताय च ।  
राक्षसानां वधार्थाय तस्माल्लिङ्गसमुद्भवम् ॥  
  
स्वयम्भुवं साम्बलिङ्गं दुर्लभं च वरानने ।  
स्वर्णरेखा च मद्भेदं तव भेदं च चिह्नितम् ॥  
  
तव भागे चाधिके च सर्वलिङ्गोत्तमोत्तमम् ।  
सर्वाभीष्टप्रदं लिङ्गं तव लोके प्रशस्यते ॥  
  
राजतं यत्र दृश्यन्ते चिह्नं विष्णोश्च शक्तयः ।  
प्रवालं यत्र दृश्यन्ते ब्रह्मशक्त्या सरस्वती ॥  
  
ऊर्ध्वरेखा भवेच्छक्तिः तिर्यग्रेखा शिव स्मृतः ।  
प्। १४३) इति चिह्नानि वर्तन्ते दुर्लभं शृणु पार्वति ॥  
  
त्र्यङ्गुलोर्ध्वे यदा लिङ्गं दृश्यते च महेश्वरि ।  
पञ्चाङ्गुलं नवान्तं च भुक्तिमुक्तिप्रदं नृणाम् ॥  
  
फक्वजम्बूफलाकारं नालिकेराकृतिं शिवे ।  
वर्तुलं पङ्कजाकारं त्वल्लिङ्गं पुत्रपौत्रदम् ॥  
  
नदीतीरे सङ्गमे च उद्याने पर्वते तटे ।  
एषु स्थाने समुद्भूते नवलिङ्गे महेश्वरि ॥  
  
सर्वाभीष्टप्रदं लोके राज्ञो राज्याभिवृद्धिदम् ।  
लिङ्गलक्षणमाख्यातं पीठलक्षणमुच्यते ॥  
  
लिङ्गस्य विस्तरं पीठं उन्नतं वा महेश्वरि ।  
तत्समं चतुरश्रं स्यात्तन्नालं च तदर्धकम् ॥  
  
उन्नतं च तदर्धं स्यात् एकदित्रि च पट्टिकाम् ।  
वाणीं लक्ष्मीं महाकालीं ब्रह्माविष्णुं च रुद्रकान् ॥  
  
तव पीठं च शक्तिश्च आश्रितं च उभौ स्थितः ।  
लिङ्गमूलेन संस्थाप्य सर्वलक्षण लक्षितम् ॥  
  
ऊर्ध्वभागं च त्यक्त्वादौ लिङ्गं संयोज्य पीठके ।  
प्। १४४) पूर्वास्यं च स्थितं लिङ्गं प्रणालं चोत्तरे न्यसेत् ॥  
  
प्रत्यङ्मुखस्य लिङ्गस्य प्रणालं दक्षिणे न्यसेत् ।  
उदङ्मुखस्य लिङ्गस्य पश्चिमाभिमुखे न्यसेत् ॥  
  
दक्षिणाभिमुखे लिङ्गे पूर्वस्याभिमुखे न्यसेत् ।  
पीठाधिके भवेन्मृत्युः हीने लिङ्गे महेश्वरि ॥  
  
पञ्चसूत्रविहीनश्चेत् कुलक्षयकरं नृणाम् ।  
पीठस्य लक्षणं प्रोक्तं गेहबद्धं ततः शृणु ॥  
  
प्रीतस्य त्रिगुणं गर्भं तदर्धं चान्तरं प्रिये ।  
द्वारद्वयसमायुक्तं लक्ष्मीमण्टपबाह्यतः ॥  
  
गर्भस्य द्विगुणं कुर्यात् तद्द्वारं च प्रकल्पयेत् ।  
मण्टपस्य त्रिगुणितं प्राकारं परित प्रिये ॥  
  
वाहनं मण्टपं कुर्यात् तदर्धां च पार्वति ।  
प्राकारं च त्रिगुणितं बहिः प्राकारकल्पनम् ॥  
  
मण्टपस्याधिकं द्वारं बहिद्वारं तु पार्वति ।  
प्रथमे लिङ्गभित्तिस्याद्द्वितीये द्वारभित्तिका ॥  
  
तृतीये गोपुरे देवि चतुर्थे पीठभित्तिका ।  
प्। १४५) बहि प्राकारभित्ति स्यात् पञ्चमावरणं प्रिये ॥  
  
गर्भगृहे चतुस्तम्भं तद्बाह्ये चाष्टभिः प्रिये ।  
मण्टपे द्वादशस्तम्भं प्राकारादिषु सर्वतः ॥  
  
अष्टोत्तरशतस्तम्भं द्विशतं त्रिशतं प्रिये ।  
मूतियुक् पट्टिकादीनि अन्तरं च तदन्तरम् ॥  
  
गेहार्धं शिखरं कुर्यात् तदर्धं कलशे न्यसेत् ।  
स्वर्णरौप्यादिताम्राद्यैः कुम्भं कृत्वा च शिल्पिना ॥  
  
एक त्रिपञ्च कुम्भं स्यात् सप्तकुम्भं न्यसेत् प्रिये ।  
प्रासादादिषु सर्वत्र तत्कुम्भं स्थापयेद्गुरुः ॥  
  
शिल्पिशास्त्रोक्तमार्गेण गेहं कृत्वा विधानतः ।  
यदि हीने कृतं गेहे लक्षणं पूर्वमुक्तवत् ॥  
  
पूजा नार्हति तल्लिङ्गं पिशाच ब्रह्मराक्षसैः ।  
स भवेच्च महामारी तद्ग्रामे पीड्यते सदा ॥  
  
तस्मात् सर्वप्रयत्नेन लक्षणं वीक्ष्य मुक्तवत् ।  
उपदेशद्गुरोश्शिल्पी कुर्वीत तव चालयम् ॥  
  
शिलाया निर्मितं गेहं कुलकोटि समुद्धरेत् ।  
प्। १४६) अन्ते मम पुरं प्राप्य इहैव सुखमश्नुते ॥  
  
चेष्टके दारुजं वापि पुत्रपौत्रादि सम्पदः ।  
सर्वभोगांश्च लभते सर्वत्र विजयो भवेत् ॥  
  
देहान्ते मम लोकं तु आप्नोत्येव न संशयः ।  
लक्षणं चालयस्योक्तं तदाङ्गानि निगद्यते ॥  
  
कुम्भं पीठं च वास्तुं च वाहनध्वजसंयुतम् ।  
एतत्पञ्चाङ्गमित्युक्तं तत्र दोषो मयोच्यते ॥  
  
कुम्भनाशे कीर्तिनाशं पीठनाशे धनक्षयम् ।  
वास्तुवाहननाशे तु ध्वजनाशे भवेद्यदि ॥  
  
नित्यादि सर्वकर्माणि पूजा नार्हन्ति च तदालये ।  
धर्मार्थं काममोक्षाणां न प्रशस्तं च पार्वति ॥  
  
देवतां सन्निधानार्थमसुराणां च नाशनम् ।  
तस्मात् पञ्चाङ्गयुक्तं च आलयं परिकल्पयेत् ॥  
  
आलयं चाङ्गमित्युक्तं द्वारपालादिकान् शृणु ।  
  
इति श्रीवातुलोत्तरे नित्यकाण्डे लिङ्गलक्षणादि   
गेहबन्धनलक्षणविधिर्नाम द्वितीयः पटलः ।  
  
  
  
  
अतः परं प्रवक्ष्यामि द्वारपालादि लक्षणम् ।  
वाहनं ध्वजपीठं स्यात् परिवारालयं शृणु ॥  
  
शिलादिताम्रकं वापि कांस्यं वा पित्तलं प्रिये ।  
राजतं स्वर्णजं श्रेष्ठं तव लिङ्गे विशेषतः ॥  
  
लिङ्गस्य पञ्चगुणितं उच्छ्रितं च महेश्वरि ।  
त्रिपञ्चहस्तमानं वा तव बिम्बाकृतिं गुरुः ॥  
  
हस्ते दण्डं च धृत्वाथ शङ्खचक्रादिधारिणः ।  
अन्तर्द्वारे गोपुरे च द्वारस्योभयपार्श्वतः ॥  
  
चण्डिकामम्बिकान्नाम द्वारपाले महेश्वरि ।  
श्लादिनी मोहिनी नाम गोपुरोभय पार्श्वतः ॥  
  
कात्यायिनी जयन्ती च लक्षणेन समन्विते ।  
सुदृढं स्थापयेद्देवि यथा विध्युक्त मार्गतः ॥  
  
तव लिङ्गे द्वारपाले लक्षणं कथितं प्रिये ।  
वाहनं च प्रवक्ष्यामि शिलादि द्रव्य भेदतः ॥  
  
लि"गस्योर्ध्वं च कुर्वीत विस्तारं सार्धहस्तकम् ।  
लिङ्गस्य त्रिगुणं वाथ पञ्चस्यो लक्षणोक्तवत् ॥  
  
प्। १४८) स्थापयेद्विधिना मन्त्री पीठमण्टपयोर्ध्वजे ।  
इति भेदस्थले देवि वाहनस्य तु लक्षणम् ॥  
  
ध्वजस्य लक्षणं वक्ष्ये तव लिङ्गे महेश्वरि ।  
शिलादण्डं चन्दनं च देवदारुं च गन्धजम् ॥  
  
पद्मसारं गर्भसारं दृष्ट्वा दण्डं परिग्रहेत् ।  
शिखरस्थ घटाग्रस्य मिदं दण्डायतं प्रिये ॥  
  
पञ्चहस्ताधिकं कृत्वा खात्वा स्तम्भं च भूतले ।  
चतुरश्रं दण्डमूले एकद्वित्रिं च पट्टिकाम् ॥  
  
तदूर्ध्वे चाष्टधाराश्च तस्योर्ध्वे वर्तुलाकृतिः ।  
मस्तके वाहनं न्यस्य ध्वजवेदिं प्रकल्पयेत् ॥  
  
शिलाचेष्टकया बद्ध्वा सार्धहस्तप्रमाणतः ।  
पञ्चत्रयान्तरं कुर्यात् स्थापयेद्विधिना गुरुः ॥  
  
शिलादण्डं स्थापनं च वंशवृद्धिकर प्रिये ।  
दारुजं सर्वसम्पत्तिः ताम्राद्यैः कवचे कृते ॥  
  
सर्वशत्रुजयं नॄणां स्वर्णं राज्यप्रदं शिवे ।  
ध्वजलक्षणमित्युक्तं बलिपीठं ततः शृणु ॥  
  
प्। १४९) शिलादि निर्मितं पीठं त्रिपञ्चाङ्गुलविस्तृतम् ।  
तस्योर्ध्वं च प्रकुर्वीत चतुरश्रं च वृत्तकम् ॥  
  
तत्तन्मूर्त्यङ्कितं पीठं पद्मं वाथ महेश्वरि ।  
चण्डिकाद्या देवताश्च कल्पये स्थापयेद्गुरुः ॥  
  
देवतांश्च ततो वक्ष्ये शृणु देवि यथाक्रमम् ।  
चण्डिकामम्बिकां सिंहं द्वारस्योभय चाग्रतः ॥  
  
दक्षिणे गणनाथं च शङ्करं च महेश्वरि ।  
स्वस्वदिक्षु च दिक्पालान् ब्रह्माणं शाङ्करे दिशि ॥  
  
अनन्तं नैर्-ऋते स्थाने प्रथमावरणे शिवे ।  
द्वितीये सप्तमातृश्च पीठलक्षणमुच्यते ॥  
  
हस्तमात्रं च विस्तारं ऊर्ध्वं सप्ताङ्गुलं प्रिये ।  
वीरभद्रं गणेशं च तत्पीठे द्वारदेशतः ॥  
  
पङ्क्तिरूपं च तत्पीठे कमलाकृतिसप्तकम् ।  
तद्बहिश्च चतुर्दिक्षु ऊर्ध्वाधश्च स्थले शिवे ॥  
  
मातृभ्यो लोकमातृभ्यः सर्वमातृगणेष्वपि ।  
सर्वमातृगणाध्यक्षो लक्ष्मी भूचरि खेचरी ॥  
  
प्। १५०) यमदेशे च सम्प्राप्य शास्तारं च समीपतः ।  
वायोश्च पुरतो दुर्गा दुर्गासामीप्यतो गुहम् ॥  
  
धनदं सोमसामीप्ये स्थापयेच्च महेश्वरि ।  
सोमेशानन्तरे मध्ये मुण्डिनीं स्थापयेद्गुरुः ॥  
  
लिङ्गपीठाकृतिं कुर्यात् सप्ताङ्गुलसुविस्तरम् ।  
सप्ताङ्गुलं तदूर्ध्वे तु पञ्चसूत्रं सलक्षणम् ॥  
  
गोपुरद्वारपार्श्वे तु बहिरन्तश्च स्थापयेत् ।  
गोपुराग्रे महाकालीं करालीं वह्निगोचरे ॥  
  
यमदेशे च विरजां दैत्यदेशे च मन्दराम् ।  
विन्ध्याख्यां चैव वारुण्यां सुप्रभां वायुगोचरे ॥  
  
सौम्यस्थाने सिंहवक्त्रां शाङ्करे दैत्यमर्दिनीम् ।  
प्रागादि स्थापयेत्पीठं क्षेत्रपालं च शाङ्करे ॥  
  
विस्तारं हस्तमात्रं च चतुरश्रं सुपङ्कजम् ।  
त्रिपीठं च समायुक्तं तदूर्ध्वं हस्तमात्रकम् ॥  
  
क्षेत्रपालं च संस्थाप्य महापीठं ततः शृणु ।  
सार्धहस्तमितं कुर्यात् चतुरश्रं सविस्तरम् ॥  
  
प्। १५१) तदूर्ध्वं च समं लिङ्गं अष्टपत्रं च मूर्धनि ।  
त्रिपीठं च समायुक्तं पट्टिकां कारयेत् प्रिये ॥  
  
अधः पीठे चाष्टदिक्षु कमलाकृतिमुक्तवत् ।  
लिङ्गग्रे ध्वजसामीप्ये गोपुरद्वार बाह्यतः ॥  
  
स्थापयेच्च महापीठं देवताः परिकल्पयेत् ।  
ब्रह्मघोषीं सुघोषीं च यथेष्टं सुखरागिणीम् ॥  
  
सुमुखीं सुभुजां चैव प्रमोदिह्यात्मनीं पुनः ।  
प्रागादि परितः पीठे कल्पयेच्च महेश्वरि ॥  
  
पिङ्गलाख्यां त्वधः पूज्य सुकेशीमूर्ध्वतः प्रिये ।  
एवं संस्थाप्य तत्पीठे तव गेहे गुरुः शिवे ॥  
  
पीठस्य लक्षणं प्रोक्तं परिवारालयं शृणु ।  
बहिः प्राकारपरितः ईशानादि यथाक्रमम् ॥  
  
गर्भगृहं मण्टपं च पञ्च सप्तकरं प्रिये ।  
चतुरश्रायतं कुर्याद्धस्तमात्रं तदुच्छ्रयम् ॥  
  
भित्यन्तरद्वयं कुर्यात्तत्र द्वारं प्रकल्पयेत् ।  
चतुस्तम्भं चान्तराले तद्बहिश्चाष्टभिः प्रिये ॥  
  
प्। १५२) कूटाकारं च कुर्वीत शिल्पिशास्त्रोक्तमार्गतः ।  
तदग्रे कलशं न्यस्य कुम्भमेकं च स्वर्णजम् ॥  
  
स्थापयेत्परिवारांश्च वीरेशादि यथाक्रमम् ।  
षण्मुखं च गणेशं च गोपालं मारुतात्मजम् ॥  
  
तत्तन्मूर्तिं प्रकुर्वीत शिलादिद्रव्यभेदतः ।  
एकहस्तं त्रिहस्तं वा पञ्चहस्त नव प्रिये ॥  
  
लक्षणेन समायुक्तं तत्तदायुधभूषणम् ।  
तत्तद्वाहनसंयुक्तं शिल्पिशास्त्रे यथोक्तवत् ॥  
  
स्थापयेद्विधिना मन्त्री यथापूर्वोक्तमार्गतः ।  
परिवारालयं श्रेष्ठमन्यैश्च बहुभिः शिवे ॥  
  
कारयेद्बहुधा भक्त्या तत्तन्मूर्तिं तदालयम् ।  
स्थापयेद्विधिना मन्त्री बहिः प्राकारदेशके ॥  
  
परिवारालयं प्रोक्तं कूपस्थानं शृणु प्रिये ।  
तवालये चैशभागे प्राकारे च महेश्वरि ॥  
  
भूमिं खात्वा जलान्तं वा चतुरश्रं च वृत्तकम् ।  
विस्तारं च त्रिपञ्चा वा बध्वा चेष्टशिलादिभिः ॥  
  
प्। १५३) पुरुषान्तं जलं चान्तः द्वित्रिपूर्षमितं प्रिये ।  
मत्स्यः कूर्मं पङ्कजं च स्वर्णं वा राजतं प्रिये ॥  
  
निक्षिपेज्जलमध्ये तु छादयेत्फलकं प्रिये ।  
दर्शनं च न कुर्वीत शोधयेद्वर्षवर्षके ॥  
  
कूपलक्षणमित्युक्तं तटाकालक्षणं शृणु ।  
तवालयाग्रतः कुर्यात् पश्चिमे वाथ चोत्तरे ॥  
  
अशीतिहस्तं खात्वाथ चतुरश्र समन्ततः ।  
सोपानं च चतुर्दिक्षु शिलाभिश्चेष्टकैः प्रिये ॥  
  
बध्वा च पट्टिकां शिल्पी त्रिपञ्चनवकं पृथक् ।  
जलान्तं च दृढं वध्वा जलं च पुरुषावधि ॥  
  
पञ्चत्रीणिमितं खात्वा जलस्थानं प्रकल्पयेत् ।  
मत्स्यं कूर्मं पङ्कजं च कारयेल्लक्षणान्वितम् ॥  
  
विन्यसेच्च ततो मन्त्री मध्ये मण्टपलक्षणम् ।  
कारयेत्तव लिङ्गाग्रे तटाकं च मनोहरम् ॥  
  
यः कुर्याद्देवदेवेशि नृपो वा भूसुरोत्तमः ।  
वैश्यः शूद्रोऽथवा देवि सर्वान् कामानवाप्नुयात् ॥  
  
प्। १५४) अन्ये च मम सामीप्यं सत्य सत्यं वरानने ।  
  
इति श्रीवातुलोत्तरे नित्यकाण्डे द्वारपालादि तटाकलक्षणविधिर्नाम   
तृतीयः पटलः ।  
  
  
  
  
अथातः सम्प्रवक्ष्यामि द्रव्यागारादिलक्षणम् ।  
धनागाराम्बरगृहं स्नानयागगृहं पृथक् ॥  
  
नमस्ते देवदेवेश सर्वदेवनमस्कृत ।  
लिङ्गसम्पूजकाक्के च रथाद्युत्सवकर्मणि ॥  
  
आचार्यत्वे च क श्रेष्ठः के जनास्पर्शका वद ।  
तथैवा स्पर्शका देव गर्भागारादि भेदतः ॥  
  
तत्र दोषं फलं शान्तिं श्रोतुमिच्छाम्यहं गुरो ।  
  
शिवः -  
  
शृणु वक्ष्याम्यहं देवि सर्वं लोकहिताय च ॥  
  
राज्यकोशाभिवृद्ध्यर्थं रहस्य सुरदुर्लभम् ।  
चतुरङ्गबलार्थाय सुभिक्षार्थं मनोहरे ॥  
  
दीक्षावान् सकुलीनश्च वेदशास्त्रागमान्वितः ।  
प्। १५५) वंशवान् तत्त्ववेदी च स द्विजो लिङ्गपूजकः ॥  
  
कुटुम्बी सत्यवादी च लिङ्गार्चनरतः शुचिः ।  
लिङ्गसान्निध्यवेत्ता च मितभाषी जितेन्द्रियः ॥  
  
याज्ञिकश्चास्तिको धर्मी कृतसंस्कारपूर्वकः ।  
वर्णाश्रमाचारपरः तव लिङ्गार्चनार्हकः ॥  
  
मदमात्सर्यरहितः कृतदीक्षोधिदीक्षितः ।  
दयावान् दानशूरश्च सदा सन्तुष्टवान् क्षमी ॥  
  
जनानुसारमतिमान् साम्बलिङ्गार्चने वरः ।  
स्थिरलिङ्गादिलिङ्गानां पूजका स्पर्शका इमे ॥  
  
आचार्यलक्षणं वक्ष्ये शृणु देवि वरानने ।  
आर्यावर्तोद्भव श्रीमान् सर्वलक्षणलक्षितः ॥  
  
यत्र विप्रास्सदाचाराः यतयश्च तपोधनाः ।  
सन्ति वेदास्तथा यज्ञाः आर्यावर्त इति स्मृतः ॥  
  
वयष्षोडशकादूर्ध्वमधस्सप्ततिरुच्यते ।  
क्रियादिज्ञानपर्यन्तमेकतन्त्रे सुनिश्चितम् ॥  
  
अध्यापनं च कर्तव्यमष्टाविंशति संहिताः ।  
प्। १५६) उक्तानि प्रतिसिद्धानि पुनः सम्भावितानि च ॥  
  
सापेक्ष निरपेक्षाणि मम वाक्याह्यनेकधा ।  
प्रतिष्ठाद्युत्सवन्नृत्त कर्म कुर्याद्विचक्षणः ॥  
  
देवाग्निपूजको नित्यं गुरुभक्तिपरायणः ।  
साम्प्रदाय विशुद्धात्मा दीक्षां दद्याच्च शिष्यके ॥  
  
देवताव्याप्तितत्वज्ञः षड्विधाध्व विशारदः ।  
आस्तिकः कर्म कुर्वीत आचार्यः श्रेष्ठ उच्यते ॥  
  
अन्यथा तु कृतं यत्तु आभिचारस्तथैव च ।  
तत्फलं देवदेवेशि कर्तुर्वंशस्य नाशनम् ॥  
  
देवी -  
  
आचार्य वंश देवेश भवेद्बहुजने यदि ।  
तत्कर्मकेन कर्तव्यं वदशम्भो मयि प्रिय ॥  
  
शिवः -  
  
शृणु देवि वरारोहे तव स्नेहान्मयाधुना ।  
प्रवक्ष्यामि समासेन शिवदं वृद्धिदं प्रिये ॥  
  
वयोवृद्धेन तद्वंशे तान्त्रिकं तु समाचरेत् ।  
प्। १५७) तदन्येन कृतं चेत्तु शत्रभिर्भयमादिशेत् ॥  
  
रोगबाधा भवेत्सद्यो तद्राष्ट्रे तु विशेषतः ।  
तस्माद्यत्नेन गिरिजे वयोहीनो न कारयेत् ॥  
  
तद्वृद्धेनैव कुर्वीत कीर्ति श्रीराज्यसिद्धये ।  
राजवंशे तथा देवि प्रभुवंशे तथैव च ॥  
  
गृहिणा यज्विना वंशे तत्तदार्येण कारयेत् ।  
अन्यथा दोषमाप्नोति तस्माद्यत्नेन वर्जयेत् ॥  
  
इति सम्यक् समाख्यातं प्रश्नोत्तरमहं प्रिये ।  
  
देवि -  
  
यद्यकस्माद्वय श्रेष्ठो पूजाञ्चोत्सवकर्मणि ॥  
  
न कृते चेत्तदादेक कथं कर्मकृतं वद ।  
देशिकेन्द्रेण न कृते यद्यकस्मान्महेश्वर ॥  
  
उत्सवादीनि कर्माणि कर्तव्यं केन च प्रभो ।  
  
शिवः -  
  
उत्सवादीनि कर्माणि न कृते च गुरुः प्रिये ॥  
  
देशिकेन्द्रस्य सहजः कनिष्ठो वा महेश्वरि ।  
प्। १५८) तत्पुत्रो वाथ पौत्रो वा बान्धवो वा तदाज्ञया ॥  
  
सदीक्षितास्तदादेशाः आगमार्थ विशारदाः ।  
सगोत्रजांश्च कुर्वीत नोक्तदोषः कथञ्चन ॥  
  
आर्यकेनार्चिते मूढैः गायत्र्याक्षर समन्वितम् ।  
यावद्वर्षसहस्राणि तवन्निरयमश्नुते ॥  
  
तत्कर्म निष्फलं देवि न सान्निध्यं न संशयः ।  
  
देवी -  
  
इदानीं श्रोतुमिच्छामि आचार्यस्य जटाधर ॥  
  
ब्रह्महत्यादि पापे च यदि प्राप्ते कथं वद ।  
  
शिवः -  
  
शृणु देवि प्रवक्ष्यामि आचार्यस्य द्विजस्य च ॥  
  
ब्रह्महत्यादि पापं वा उपपातकमेव वा ।  
ज्ञानादज्ञानतो वापि यदि प्राप्ते वरानने ॥  
  
तत्र कर्म न कुर्वीत आचार्यः सर्वकर्मसु ।  
प्रायश्चित्तं कदा नास्ति ब्रह्महत्यादि सम्भवे ॥  
  
यद्यकस्मात्परोक्षेत पातके चोपपातके ।  
प्। १५९) प्रायश्चित्तेन शुद्धिः स्यात् यथा दोषबलाबलात् ॥  
  
तत्पापं च निवृत्याथ नृपस्यानुज्ञया शिवे ।  
ततः कर्मार्हको देवि तत्र कर्म समाचरेत् ॥  
  
प्रायश्चित्ताद्विना तन्त्र कर्म कुर्यान्न बुद्धिमान् ।  
न स्पृशेल्लिङ्गबिम्बे वा नार्चयेच्च महेश्वरि ॥  
  
यदि बिम्बं स्पृशेल्लिङ्गं पूजां चोत्सवमाचरेत् ।  
न सान्निध्यं भवेल्लिङ्गे लक्ष्मीर्ग्रामाद्बहिर्गता ॥  
  
चतुरङ्गबलं हन्ति तद्राजा मृत्युमाप्नुयात् ।  
शत्रुभिः पीड्यते देवि ज्वरापस्मारकादिभिः ॥  
  
तस्माद् ज्ञात्वा गुरुः सम्यक् प्रायश्चित्तं समाचरेत् ।  
आचार्यलक्षणं प्रोक्तं अस्पृश्यान् शृणु पार्वति ॥  
  
लिङ्गस्या स्पर्शकान् देवि कृतदोषजनानपि ।  
अदीक्षितोर्चिते लिङ्गे त्वसान्निध्यं भवेद्ध्रुवम् ॥  
  
अदीक्षितश्चतुर्वेदी न स्पृशेच्चापि मार्चयेत् ।  
बुभुक्षुर्वा मुमुक्षुर्वा समयी साधकोऽपि वा ॥  
  
आचार्यो दीक्षितो देवं पूजयेत्स्वर्थसिद्धये ।  
प्। १६०) यथा मृगपतिं दृष्ट्वा भीतो याति वने गजः ॥  
  
अदीक्षितेऽर्चिते लिङ्गे तथा भीतो महेश्वरि ।  
श्रद्धाहीनोऽति कृपणो बहुभाषितदीक्षितः ॥  
  
कृतघ्नो वेदहीनश्च दुराचारी च दुर्जनः ।  
लिङ्गमस्पर्शकाश्चैते सत्यहीनादयो द्विजाः ॥  
  
तव लिङ्गादिकं लिङ्गं स्थिराख्यं सम्पदात्मकम् ।  
तस्माद् ज्ञात्वा द्विजा ह्येते न स्पृशेयुः कदाचन ॥  
  
प्रमादा स्पर्शयेयुस्ते त्वसान्निध्यं भवेद्ध्रुवम् ।  
तस्मादित्थं मुहुर्ज्ञात्वा शान्तिकर्म समाचरेत् ॥  
  
गेहप्रवेशकान् वक्ष्ये मुखनास्यादि भेदतः ।  
श्रोत्रियास्सुखनास्यन्तं गन्तुं योग्यं वरानने ॥  
  
रमामण्टपमध्यन्तं द्विजास्सर्वेऽपि वन्दिताः ।  
प्रमादादग्रगतिषु मूलं प्राणमनुं जपेत् ॥  
  
पृथक् सहस्रसञ्जप्य शतकुम्भैश्च सेचयेत् ।  
द्विजेतरा खा(पा)लिकान्तं क्षत्रिया वाहनान्तकाः ॥  
  
वैश्याः शूद्राः प्राङ्कणान्तं तदग्रगमनादिषु ।  
प्। १६१) महाशान्तिं प्रकर्तव्यं नान्दी गव्यादि मान्त्रिकः ॥  
  
पुण्याहं वाच्य वरयेद्देशिकं च हिरण्यदम् ।  
चत्वारो होतृकान्वेदपारगांश्च तथा गुरुः ॥  
  
जापकं दशविप्रांश्च सेचकान् रुद्रसङ्ख्यकान् ।  
वरयेन्मूलमन्त्रेण लिङ्गपञ्चामृतादिकैः ॥  
  
रुद्रमन्त्रैश्च सूक्ताद्यैस्सलिलैर्गन्धसंयुतैः ।  
होमयेत्तव मूलेन तवास्त्रेण कलाधरे ॥  
  
मनुना शान्तिदुर्गाया घोरदुर्गादिमन्त्रकैः ।  
समिदाज्यं चरुं क्षौद्रं तुटिकं सर्षपं तिलम् ॥  
  
गोक्षीरं चैव दूर्वाग्रमयुतार्धाहुति क्रमात् ।  
जपपारायणैस्सार्धं होमयेन्ननुवित्तमः ॥  
  
तवमूलं तवास्त्रं च पञ्चदुर्गामनून् क्रमात् ।  
गणेशं योगिनीमन्त्रान् चण्डीन् सप्तशतीन् गुरुः ॥  
  
अयुतार्धं सहस्रं च पृथक् मन्त्रं जपेत्तदा ।  
पुनः पूर्णाहुतिं कुर्यात्सम्पातं च समर्पयेत् ॥  
  
सहस्रार्धघटैस्सिञ्चेत् तस्यार्धैश्च तदर्धकैः ।  
प्। १६२) बहुधा पूजयेद्देवीं शाल्याद्यन्नं निवेदयेत् ॥  
  
दीपजालं परिभ्राम्य दानं दशविधं पुनः ।  
दत्वा विप्रगणान् भोज्य क्रियाजालं समर्पयेत् ॥  
  
दक्षिणां दापयेदन्ते प्रवेशाघहराय च ।  
शान्तिं विनाशदुर्भिक्षं सन्निधानं विनश्यति ॥  
  
तस्माच्छान्तिं प्रकर्तव्या गुरुः प्रागुक्तमार्गतः ।  
रजको नापितश्चैव कर्मकारी ध्वजी प्रिया ॥  
  
चित्रतारः कुलालश्च पुनरम्बरसन्धिकृत् ।  
कैवर्तकः स्वर्णकारी ध्वजान्तं प्रविशेत्सदा ॥  
  
दोषभागग्रगमने राष्ट्रनाशो बलक्षयः ।  
राजा च निधनं यायारनावृष्टिर्भविष्यति ॥  
  
मूलेन घोरदुर्गाया मन्त्रेण च गुरूत्तमः ।  
शान्तिं प्रागुक्तवत्कुर्यात् सहस्रार्धघटैः शिवाम् ॥  
  
विप्रमुख्यांश्च सम्भोज्यां महाभूतबलिं हरेत् ।  
मृतजातादिकोत्पन्नसूतकाविष्टमानुषे ॥  
  
बलिद्वारादिलिङ्गाङ्गं प्रविष्टे चेत्कथं वद ।  
प्। १६३) प्राकारे प्राङ्कणे देवि वाहनाख्ये रमा स्थले ॥  
  
नास्यङ्गभीसभास्थाने परिवारालयादिके ।  
द्रव्यम्बर धनागारमातिथेयान्नसद्मनि ॥  
  
नैवद्यभक्षशालायां प्रासादशिखरादिके ।  
ध्वजालये महापीठे गोपुरे धर्ममण्टपे ॥  
  
तवालये च सर्वत्र रथवीथ्यां च मानिनी ।  
वृद्धिक्षय मघारिष्टजने चैव प्रवेशिते ॥  
  
पृथक् दोषं प्रवक्ष्यामि विस्तरेण नगोद्भवे ।  
दुर्भिक्षं रोगबाधा स्याच्छत्रुबाधा भवेत्सदा ॥  
  
परराजभयं राज्ञो राजसैन्यं विनश्यति ।  
तद्राजा मृतिमाप्नोति बलनाशो धनक्षयः ॥  
  
निधनं कोशनाशश्च राजदानि विनश्यति ।  
धान्यनाशं च सस्यादि राज्यनाशं न संशयः ॥  
  
कीर्तिनाशो भूतबाधा महामारी भयं नृणाम् ।  
सम्पज्जालादिकं सर्वं नाशमाप्नोत्यसंशयः ॥  
  
इत्यद्यांश्च महुर्ज्ञात्वा धनरज्याभिवृद्धये ।  
प्। १६४) सूतकाविष्टमनुजः कदाचिन्न प्रवेशयेत् ॥  
  
सकृप * * क्ष्यामि शान्तिं विघ्नेशार्चनपूर्वकम् ।  
नान्दीगव्यादि पुण्याहं वाचयेत्तदनन्तरम् ॥  
  
गुरुं च धनदं चैव होतृकान् घोषकान् पृथक् ।  
चतुरो वरयेद्देवि जापकान् नवसङ्ख्यकान् ॥  
  
सूतकांश्च तथा विप्रान् सेचकारुद्रसङ्ख्यकान् ।  
लिङ्गशुध्यन् गव्यमन्त्रैरादौ गव्येन सेचयेत् ॥  
  
पुनः पुण्याहतोयेन लिङ्गं पञ्चामृतैः परम् ।  
रुद्रमन्त्रैश्शुद्धजलैः सूक्तैश्च नवभिः शिवाम् ॥  
  
सूक्तनामानि वक्ष्यामि श्रीसूक्तं तव सञ्ज्ञकम् ।  
पञ्चदुर्गादिसूक्तांश्च सूक्तं प्रत्यङ्गिराख्यकम् ॥  
  
रमासूक्तादिभिः स्निग्धे सूक्तनाम मयेरितम् ।  
गव्यमन्त्रेण तद्गव्यं प्राणाख्येन पयो गुरुः ॥  
  
चरुभिः समिदाज्याद्यैः गव्येन पयसा हुनेत् ।  
तथा सहस्रसङ्ख्यान्तश्चाहुतिर्मनुवित्तमः ॥  
  
सहस्रार्धाहुतिभिर्वा शतमष्टोत्तराहुतिः ।  
प्। १६५) पुनः पूर्णाहुतिं कुर्यात् सम्पाताज्यं समर्पयेत् ॥  
  
सूतकाविष्टमत्ये चेत् यत्र यत्र गमिष्यति ।  
तत्तन्मूलेन होतव्यं पृथगेवं विचक्षणः ॥  
  
शतकुम्भे तदा सिञ्चेत् सर्षपं लवणं तिलम् ।  
कूश्माण्डं माषधान्यं च भूसुरेभ्यः प्रदापयेत् ॥  
  
बहुविप्रांश्च सम्भोज्य पूजयेन्मूल देवता ।  
साधारणक्रमो ह्येवमधिपं प्रोच्यतेऽधुना ॥  
  
गर्भे नास्यां रमास्थाने प्रतिष्ठे सूतकान्विते ।  
द्विजे चैव महाशान्तिक्रिया प्रागुक्तमार्गतः ॥  
  
प्राणमन्त्रेण मूलेन तवाङ्गमनुभिस्ततः ।  
अयुतार्धश्च तस्यार्धतदर्धश्चाहुतीर्हुनेत् ॥  
  
स्नपये घटसाहस्रैस्सहस्रार्धेस्तदर्दकैः ।  
गोभूम्यादीनि दानानि दद्यात्तद्दोष शान्तये ॥  
  
विप्रांश्चैव बहून् भोज्या शेषं कर्म पुरोक्तवत् ।  
ब्रह्महा मद्यपा स्वर्णस्तेयी च गुरुतल्पगः ॥  
  
तत्संयोगादयो विप्राः लिङ्गगेहं नगात्मजे ।  
प्। १६६) न विशेयुर्न सन्देहो प्रमादाद्देवतालयम् ॥  
  
यदि प्रवेशयेयुस्ते प्राकारादिप्रभेदके ।  
पृथक् दोषं च तच्छान्तिं शृणु देवि यथाक्रमम् ॥  
  
ब्रह्महत्यापिते मन्त्ये प्राकारान्त प्रवेशिते ।  
राज्ञो राष्ट्रस्य भङ्गत्वं दुर्भिक्ष स्यान्न संशयः ॥  
  
तज्जनं च परित्यज्य विधिवच्छान्तिमाचरेत् ।  
तत्र शान्ति प्रकुर्वीत अकृते बहुदोष भाक् ॥  
  
मण्टपे सुख नास्ये चेत् प्रविष्टे ब्रह्मघातके ।  
परराजभयं राज्ञो विराज्यत्वं न संशयः ॥  
  
धनदारादि नाशस्यात् राजभोगस्तथैव च ।  
तस्माज्ज्ञात्वेति दोषौघान् तत्क्षणात्तं परित्यजेत् ॥  
  
शान्तिं च विधिवत् कृत्वा महाभूतबलिं हरेत् ।  
ब्रह्महा गर्भगेहान्तः प्रविष्टे चेन्महेश्वरि ॥  
  
प्रमादाल्लिङ्गसंस्पर्शे सन्निधानं विनश्यति ।  
राज्ञो मृतिर्भवेत्सद्यो राजदानी तथैव च ॥  
  
शत्रुबाधा विराज्यत्वं राजवंशक्षयो भवेत् ।  
प्। १६७) तस्यामात्यास्सैन्यपाद्याः विनश्यन्ति न संशयः ॥  
  
महामारीभयं नॄणां प्रजानाशो भविष्यति ।  
परित्यज्य तदै शू ब्रह्महादि जनान् गुरुः ॥  
  
पुनः शान्तिं प्रकर्तव्या वक्ष्यमाणेन मार्गतः ।  
तच्छान्तिं सम्प्रवक्ष्यामि सङ्क्षेपेण कलाधरे ॥  
  
विनायकं समभ्यर्च्य नान्दीकर्म ततः परम् ॥  
  
पुण्याहं वाचयेत्तत्र पवमानादिमन्त्रकैः ।  
प्राकारवेशनी देवमष्टोत्तरशतैर्घटैः ॥  
  
सेचयेत्तद्विधानेन न प्राङ्कणे च प्रवेशिते ।  
स्नपये द्विशतैः कुम्भैः अष्टायुग्माधिकैः शिवान् ॥  
  
मण्टपे भूसुराभ्ये च सुखशालां प्रवेशिते ।  
सहस्रार्धघटैः सिञ्चैः देव देवीं च शाम्भवीम् ॥  
  
लिङ्गगेहं प्रविष्टश्चेल्लिङ्गसंस्पर्शने यदि ।  
विधिवद्घटसाहस्रैः साम्बलिङ्गं तवात्मकम् ॥  
  
ततो होमं प्रकुर्वीत मम गायत्रिमन्त्रतः ।  
मूलमन्त्रेण घोरेण प्राणमन्त्रेण देशिकः ॥  
  
  
प्। १६८) अयुतार्धार्धाहुतिभिः अयुतार्धाहुतिर्हुनेत् ।  
अयुतं मण्टपेनास्यां लिङ्गगेहप्रवेशने ॥  
  
समिदाज्यादिभिर्द्रव्यैः हुनेत् सार्धायुताहुतिः ।  
गायत्रीं मूलमन्त्रं च घोरमन्त्रीं नवाक्षरीम् ॥  
  
ब्रह्ममन्त्रं च दिक्पालान् परिवारमनूनपि ।  
जपेद्धोमावसानान्तं दशदानं ततः परम् ॥  
  
अन्नदानादिकं दद्यात्तद्दोषशमनाय च ।  
भोजयेद्बहुविप्रांश्च प्राकारादि स्थले शुचा ॥  
  
इति श्रीवातुलोत्तरे दुर्गाभेदे नित्यकर्मकाण्डे शिवपार्वतीसंवादे   
लिङ्गपूजकादि निरूपणं नाम अष्टादश पटलः ।  
  
  
  
  
महादेव नमस्तुभ्यं महीपति हिता (सुखा)य च ।  
नमस्ते जगदाधार नमस्ते फाललोचन ॥  
  
मल्लिङ्गे नैत्तिकं कर्म घटिभेदेन शङ्कर ।  
तत्कर्मनिवृतिर्नाम घटिभेदेन विस्तरात् ॥  
  
प्। १६९) उषत्कालादि रात्रान्तं गुरुः कालादि मानिनी ।  
शृणु वक्ष्ये विशेषेण सम्पद्राज्याभिवृद्धये ॥  
  
उषःकाले कमुत्थाय स्वगुरुं चिन्तयेद्बुधः ।  
नमस्ते देवदेवेश सर्वदेवनमस्कृत ॥  
  
लिङ्गसम्पूजकाः के च रथाद्युत्सवकर्मणि ।  
आचार्यत्वे च कः श्रेष्ठः के जना स्पर्शका वद ॥  
  
तथैवास्पर्शका देव गर्भागारादि भेदतः ।  
तत्र दोषं फलं शान्तिं श्रोतुमिच्छाम्यहं गुरो ॥  
  
श्रीशङ्करः -  
  
शृणु वक्ष्याम्यहं देवि सर्वलोकहिताय च ॥  
  
राज्यकोशाभिवृद्ध्यर्थं रहस्य सुरदुर्लभम् ।  
चतुरङ्गबलार्थाय सुभिक्षार्थं मनोहरे ॥  
  
दीक्षावान् सत्कुलीनश्च वेदशास्त्रागमान्वितः ।  
वंशवान् तत्त्ववेदी च स द्विजो लिङ्गपूजकः ॥  
  
कुटुम्बी सत्यवादी च लिङ्गर्चनरतः शुचिः ।  
लिङ्गसान्निध्यवेत्ता च मितभाषी जितेन्द्रियः ॥  
  
प्। १७०) याज्ञिकश्चास्तिको धर्मी (इदुहिन्दि सम्मन्ध) कन्नडलिपि  
महादेव नमस्तुभ्यं महीपतिसुखाय च ॥  
  
महाजनमुदार्थाय राज्यकोशाभिवृद्धये ।  
नमस्ते जदाधारे नमस्ते फाललोचन ॥  
  
मल्लिङ्गे नैत्तिकं कर्म घटिभेदेन शङ्कर ।  
तत्कर्मविवृतिर्नाम कथं कर्ममितं शिव ॥  
  
विप्रसङ्ख्यान्दैशिकादि पृथक् तेषां च दक्षिणाम् ।  
तत्तन्मन्त्रं तत्पलं च श्रोतुमिच्छाम्यहं वद ॥  
  
शङ्कर उवाच -  
  
त्वल्लिङ्गे नैत्तिकं कर्म घटिभेदेन विस्तरात् ।  
उषःकालादि रात्रान्तं गुरुः कालादि मानिनी ॥  
  
शृणु वक्ष्ये विशेषेण सम्पद्राज्याभिवृद्धये ।  
उषःकाले समुत्थाय स्वगुरुं चिन्तयेद्बुधः ॥  
  
चारकादि द्विजैस्सार्धं नदीं गत्वारुणोदये ।  
शौचाचारविधिं नीत्वा स्नात्वा विप्रगणैस्सह ॥  
  
नाड्याञ्च नव पञ्चाशत् स्वनित्यानि समापयेत् ।  
प्। १७१) तवालयं समागत्य विप्रबृन्दादिकैस्सह ॥  
  
पालिके प्रार्थयित्वार्यः कवोटोद्घाटनं क्रियात् ।  
जयघण्टादि नादेन शङ्खभेर्यादि निस्स्वनैः ॥  
  
सर्ववाद्यरवैस्सार्धं स्तोत्रं गीतं च नर्तनम् ।  
वीणीवेणुरवैर्देवि वादयेत्तव बोधने ॥  
  
सम्यक् प्रबोध्य दीपांश्च दीपमन्त्रं वदन् बुधः ।  
देशिकानुज्ञया विप्राः लिङ्गं पीठं च तद्गृहम् ॥  
  
संशोध्य क्षालयेयुस्ते सिद्धिसाधनमसूयकैः ।  
सम्मार्ज्य वायुबीजेन प्रोक्षणं सौधबीजतः ॥  
  
क्षालनं वारुणास्त्रेण तव मूलेन शैलजे ।  
सुखनासिं मण्टपं च वाहनाख्यं च गोपुरम् ॥  
  
सभामण्टपहर्म्यादि परिवारालयादिकम् ।  
षष्टिनाड्यां द्विजाद्याश्च वर्णभेदेन चारकाः ॥  
  
तत्र तत्र पृथक् कुर्युः बहिर्द्वारावधि प्रिये ।  
तवाग्रे द्वारदेशे च धर्मश्रवण मण्टपे ॥  
  
घटिस्थाने सभाख्ये च परिवार निकेतने ।  
प्। १७२) रञ्जयेद्रङ्गवाल्याद्यैः रजोभिः पञ्चभिः परम् ॥  
  
नडिका प्रथमादौ तु घटिकापात्रमर्चयेत् ।  
तन्यस्त्वा सौरमन्त्रेण वेदघोषादिभि स्वनैः ॥  
  
नदीतोयं समानीय वर्धन्यां योज्य मूलतः ।  
स्वशाखोक्त द्विजैस्सार्धं तववन्दनपूर्वकम् ॥  
  
गुरुरन्तः प्रविश्याथ लिङ्गदक्षिण भागके ।  
मण्डलानि लिखेदादौ समाराध्य विनायकम् ॥  
  
नान्दी कर्मादि पुण्याहं मूललिङ्गगृहादितः ।  
सूपधान्यादि सर्वत्र वापयेद्वरयेद्द्विजान् ॥  
  
गुरुं पितामहं द्रव्यदायकं बिम्बवाहनम् ।  
सदस्यं चतुरो वेदघोषकान् पञ्चसूक्तकान् ॥  
  
श्रीरुद्रसेवकन् पञ्च पूजकान् जापकान् तथा ।  
प्रदक्षिण कृतस्त्रींश्च नृत्यर्थं त्रीन् जनान् तदा ॥  
  
चारार्थं दशविप्रांश्च पृथक् तन्मूलमन्त्रतः ।  
पवमान घटं न्यस्य कुम्भं यष्ट्वा विधानतः ॥  
  
काली घणं(टं) रुद्रकुम्भं यजेत्पञ्च सुधारसान् ।  
प्। १७३) गव्यकुम्भस्थ गव्येन गव्यमन्त्रमुदीरयेत् ॥  
  
पावमानेन सूक्तेन तद्घटस्थोदकेन च ।  
सिञ्चेल्लिङ्गञ्च गङ्गायाः सहस्रैर्नामभिः परम् ॥  
  
यष्ट्वा पञ्चोपचाराद्यैः तव बीजसमन्वितैः ।  
सार्धद्विनाड्या दध्यन्नं समर्प्य मनुना तव ॥  
  
ताम्बूलं दापयेद्देव्याः सवत्सागां निरीक्षयेत् ।  
पञ्चाङ्गश्रवणं पश्चात् नीराज्यं भ्रामयेत्ततः ॥  
  
मन्त्रैः पुष्पं समभ्यर्च्य पुनः पञ्चामृतैः शिवाम् ।  
तैर्मन्त्रैस्सेचयेल्लिङ्गं रुद्रमन्त्रेण तत्परम् ॥  
  
रुद्रसङ्ख्यावृतं रुद्रं त्वदन्तः सेच्य भक्तितः ।  
कालीसूक्तेन दुर्गायाः सूक्तेनार्याभिधेन च ॥  
  
शूलिनीसूक्तमन्त्रेण सेचयित्वा पृथक् गुरुः ।  
रुद्रकुम्भोदकेनान्ते कालीघटजलेन तु ॥  
  
तवालय चतुर्दिक्षु वेदपारायणादिकम् ।  
कालीमनुं च सौरं च नतिकं तर्पणं तदा ॥  
  
दुर्गामनुं च वह्न्यस्त्रं शूलिनिमनुमुत्तमम् ।  
प्। १७४) जपेत्तवोपहारान्तं पृथक् पल्लवसंयुतम् ॥  
  
प्रदक्षिणं नतिं चैव बलिदानावधि प्रिये ।  
कालीमालामनुं पश्चाद्दुर्गामालाभिधं गुरुः ॥  
  
आर्या भगवती मालां तव मालामनुं क्रमात् ।  
जपन् सहस्रमर्धं वा शतमष्टोत्तरं तु वा ॥  
  
त्वल्लिङ्गदक्षिणे भागे पश्चिमे वाथ चोत्तरे ।  
कोणे कोणान्तराले वा मूलगेहे त्वथापि वा ॥  
  
मण्टपे वाहनाख्ये च पृथङ्मन्त्रान् जपेत् तदा ।  
कर्वीत मनुना प्रार्थ्य कालीकल्पोक्तवद्गुरुः ॥  
  
यष्ट्वा तन्नामभिर्लिङ्गं सहस्रैः बीजसंयुतैः ।  
दुर्गार्यशूलिनीनां च सहस्रैर्नामभिर्यजेत् ॥  
  
पञ्च पुष्पाञ्जलिर्दत्वा साम्प्रदायोक्तवद्यथा ।  
उपचारैष्षोडशभिः तव मूलं जपेच्छतम् ॥  
  
मुद्गान्नं घृतसंयुक्तं सूपशाकरसान्वितम् ।  
मधुशर्करया युक्तं बालचूतफलैर्युतम् ॥  
  
पायसं भक्षपानीय लेह्यचोष्यादि संयुतम् ।  
प्। १७५) पञ्चनाड्यञ्च मूलेन धूपदीपादिकं गुरुः ॥  
  
निवेदयेत्ततो भक्त्या द्वारमाच्छाद्य वस्त्रतः ।  
होमगेहं प्रविश्याथ मूलेनाष्टोत्तरं शतम् ॥  
  
हुत्वा सम्पातमादाय तव मूलन् वदन् बुधः ।  
प्रक्षाल्य पादावाचम्य घण्टाताडनपूर्वकम् ॥  
  
त्यजेदाच्छादनं पश्चान्निवेद्यानि विसर्जयेत् ।  
प्रसन्नार्घ्यां च दत्वान्ते ताम्बूलार्पणमादितः ॥  
  
भ्रामयेद्दीपजालांश्च नीराज्यान्तं च बुद्धिमान् ।  
नीरदीपं दर्शयित्वा मन्त्रपुष्पार्चनं ततः ॥  
  
परिवारान् समभ्यर्च्य जयघण्टारवादिकैः ।  
भूतानाहूय मूलेन मालामन्त्रेण देशिकः ॥  
  
बलिदानं च षण्णाड्यामुत्सवं च प्रचारयेत् ।  
पद्मदीपं समर्च्येशि पादप्रक्षालनादितः ॥  
  
तव बिम्बं प्रविश्यान्तः चन्द्रदीपं प्रदर्शयेत् ।  
कर्मजालं समर्प्यान्ते सद्भक्त्या मन्त्रवित्तमः ॥  
  
कर्म सम्पूर्णतावाच्यै कृच्छ्रं दद्यात्परं गुरुः ।  
प्। १७६) पञ्चोत्तरं षष्टिकर्म प्रातःकाले मयेरितम् ॥  
  
सर्वभोगप्रदं दिव्यं सर्वाघौघविनाशनम् ।  
सुभिक्षदं शोकहरं सर्वशत्रुजयप्रदम् ॥  
  
वंशवृद्धिकरं सद्यः कामितार्थप्रदं प्रिये ।  
  
इति श्रीवातुलोत्तरे दुर्गा भेदे नित्यकर्मकाण्डे शिवपार्वतीसंवादे   
घटिभेदेन दुर्गाः प्रातःकाल नित्यकर्म विवृतिविधाननिरूपणं   
नाम एकोनविंशति पटलः ।  
  
  
  
  
मध्याह्न नैमित्तिक कर्म प्रवक्ष्याम्यथ सुन्दरि ।  
सङ्गवी सप्तनाड्यादि द्वादशान्तं मनूत्तमः ॥  
  
शुद्धात्मा भूसुरैस्सार्धं स्वनित्यानि समाप्य च ।  
देशकालौ च सङ्कीर्त्य तव पुत्रं यजेत्परम् ॥  
  
पुण्याहं वाच्य वरयेदुक्तवद्भूसुरोत्तमान् ।  
गुरुं च धनदं चैव सदस्यं सर्वतोऽधिकम् ॥  
  
सेचकान् रुद्रसङ्ख्यांश्च वाहकं वेदवादिकम् ।  
प्। १७७) सूक्तकान् पूजकान् देवि पृथक् पञ्च द्विजोत्तमान् ॥  
  
मन्त्रपल्लवसंयुक्तान् जापकान् पञ्चविंशतिः ।  
प्रदक्षिण जनान् पञ्च नत्यर्थं पञ्च भूसुरान् ॥  
  
धर्मशास्त्र प्रवक्तारं ज्योतिषज्ञं जनप्रिये ।  
वरयेत्तव मूलेन कृच्छ्रं दद्यात्स्वशक्तितः ॥  
  
रुद्रसङ्ख्यद्विजैस्सार्धं यष्ट्वा रुद्रघटं पुनः ।  
सुधारसैरमाकुम्भं न्यस्त्वा तद्विधिनार्च्य च ॥  
  
लिङ्गं सुधारसैस्सिञ्चेत् ते सर्वे न्यासपूर्वकाः ।  
रुद्रमन्त्राम्बदन्तस्थे पृथगैकादशाहुतिः ॥  
  
सेचयित्वा जनैर्लिङ्गं मन्त्रजालान् जपेत् क्रमात् ।  
चतुर्वेदान् गेहदिक्षु विदिक्ष्वस्त्रमनून् पुनः ॥  
  
ब्रह्मास्त्रं वारुणास्त्रं च तवास्त्रं चक्रसञ्ज्ञकम् ।  
रमामन्त्रं कुमार्याख्यमम्बिका मनुसंयुतम् ॥  
  
नवदुर्गामनुं देवि वाहनाख्यं गणेश्वरम् ।  
स्कन्दं च वीरभद्रं च वायुपुत्रमनुं गुरुः ॥  
  
पालिके परिवाराख्यं तव मूलमनुं तदा ।  
प्। १७८) चण्डीं सप्तशतीं तत्र विवार्णज्ञा द्विजोत्तमाः ॥  
  
तव सङ्ख्याश्च ते प्रोक्ताः साम्प्रदायविदस्तदा ।  
रमाकुम्भस्य पूर्वादि परितः परिवेष्टिताः ॥  
  
जपेयुस्तं स्पृशेयुस्ते सेचनान्तं विचक्षणाः ।  
नति प्रदक्षिणं चैव दीपान्तं परिवर्तयेत् ॥  
  
धर्मशास्त्र पुराणानि वाचयित्वा तदग्रके ।  
रुद्रकुम्भोदकेनान्ते लिङ्गं सेच्य मनूत्तमः ॥  
  
नैवेद्यं विविधं स्थाप्य दीपजालांश्च दर्शयेत् ।  
त्रयोदशे च नाड्यादौ सिञ्चेत्पञ्चामृतैः पुनः ॥  
  
पञ्चपुष्पैस्समभ्यर्च्य रमासूक्तेन तत्परम् ।  
कुमार्याश्चैव सूक्तेन देवीसूक्तेन मन्त्रवित् ॥  
  
अम्बिकासूक्तमनुना घनसारोदकादिकैः ।  
वनाख्यायाश्च सूक्तेन रमाकुम्भोदकेन च ॥  
  
रमानामसहस्राद्यैः कुमारीनामभिस्तदा ।  
सहस्रैरम्बिकायाश्च महिषान्तक्याश्चनामभिः ॥  
  
गायत्रीनामभिः पश्चात् सहस्रैः कुसुमाक्षतैः ।  
प्। १७९) यष्ट्वा सम्प्रार्थ्य बहुधा लिङ्गमुद्रां प्रदर्शयेत् ॥  
  
नैवेद्यं धूपदीपाद्यमर्पयित्वा विधानतः ।  
घटिकातिथिसङ्ख्यान्तं भक्त्या पूजां विधाय च ॥  
  
महापूजा प्रकर्तव्या रमाकल्पोक्तवद्गुरुः ।  
पूजयेत्सोपचाराद्यैस्तव मूला जना तदा ॥  
  
शाल्यान्नं सूपशाकाद्यं घृतभक्षसमन्वितम् ।  
पायसं लेह्य चोष्यादि षड्रसैः संयुतं प्रिये ॥  
  
देवस्यत्वेति मन्त्रेण पुष्पाक्षतजलान्वितः ।  
निवेदयेत्ततो देव्यै द्वाराच्छादनपूर्वकम् ॥  
  
पालिके वाहनं यष्ट्वाहविर्दद्यात्स्वनामभिः ।  
ब्रह्मणा धनदेनार्यः सदस्येन सदेहवत् ॥  
  
यागभूमिं ततो गत्वा कुण्डे वा स्थण्डिलादिके ।  
समिदाज्यैश्च पयसा सर्पिषा चरुणा सह ॥  
  
तव मूलेन जुहुयात् अष्टोत्तरशताहुतिः ।  
पूर्णाहुतिं हुनेदन्ते होमकर्म समाप्य च ॥  
  
तच्छेषं च समादाय मूलमन्त्रं वदन् गुरुः ।  
प्। १८०) लिङ्गग्नेय्यां च निक्षिप्य सम्पाताज्यसमन्वितः ॥  
  
सङ्क्षाल्य हस्तौ पादौ च आचम्य सह भक्तितः ।  
घण्टाताडन पूर्वादि द्वारस्याच्छादनं त्यजेत् ॥  
  
नैवेद्यं विसृजेदन्ते तत्र सङ्क्षाल्य तत्परम् ।  
प्रसन्नार्घ्यं च ताम्बूलं तत्वार्च्य गुरुराचमेत् ॥  
  
कपिलाङ्गां समानीय प्रदक्षिणवशात्ततः ।  
सवत्सां मण्डनैयुक्तां मूलेनाग्रे यजेत्तदा ॥  
  
निरीक्ष्यार्च्य हविर्दत्वा प्रार्थयित्वा विधानतः ।  
वेदमङ्गलघोषाद्यैः पञ्चवाद्यरवैस्सह ॥  
  
सद्भक्तैर्गायकाद्यैश्च वन्दिमागधपाटकैः ।  
प्रभूत्तमैर्जनैस्सार्धं दीपौघान् भ्रामयेद्गुरुः ॥  
  
धूपं दद्यात्पटाकारं दीपं वृत्तेन भ्रामयेत् ।  
त्रिवारं चैकदीपं च पञ्चवारं शराख्यकान् ॥  
  
सप्त शेषाख्यकान् देवि चक्रदीपांस्तथैव च ।  
नववारं भौमदीपान् दश नीराजनं ततः ॥  
  
त्रिवारं चैव चन्द्राख्यं तत्तन्मन्त्रान् वदन् बुधः ।  
प्। १८१) पृथक् सम्भ्रामयेदन्ते मन्त्रपुष्पार्चनान्वितः ॥  
  
परिवारान् समभ्यर्च्य धूपदीपादिकैः परम् ।  
भूतानाहूय घण्टाद्यैः नाड्यानष्टादश क्रमात् ॥  
  
द्वारादि बलिपीठान्तं बलिं दद्यात् स्वनामभिः ।  
क्षेत्रपाय ततो दत्वा तत्तन्मन्त्रेण देशिकः ॥  
  
तदन्ते चोत्सवं कुर्यादुत्सवान्ते तदग्रके ।  
तव बिम्बं परिभ्राम्य पद्मदीपेन सुव्रते ॥  
  
तत्पाङ्कणं प्रविश्याथ निशामन्त्रेण मन्त्रवित् ।  
निशातोयं समादाय तव बेरं त्रिशःपुनः ॥  
  
तव मन्त्रं वदन् भ्राम्य विसृजेद्वामगोचरे ।  
तव बिम्बं प्रवेश्यान्तः पादप्रक्षालनादितः ॥  
  
लिङ्गस्य दक्षिणे न्यस्त्वा तच्चैतन्यं नियोजयेत् ।  
अर्घ्यं दत्वा प्रसन्नार्थं चन्द्रदीपं प्रदर्श्य च ॥  
  
कर्मजालं समर्प्यान्ते तव मूलं जपेच्छतम् ।  
पादोदकं तु निर्माल्यं विप्राणां कर्मचारिणाम् ॥  
  
भक्तानां चैव सर्वेषां दद्याद्वाहन दक्षिणे ।  
प्। १८२) वलभ्यां बन्धयेद्वारं नाड्यं विंशति देशिकः ॥  
  
चतुर्विंशति नाड्यान्त आतिथेयादि भूसुरान् ।  
दम्पतिं कन्यकाश्चैव विप्रमुख्यान् नगात्मजे ॥  
  
कृशानन्धांश्च बधिरान् दरिद्रांश्च कुटुम्बिनः ।  
अनन्यगतिकांश्चैव भोजयेत्तोष्य भक्तितः ॥  
  
कर्मसप्तति विख्यातं मध्याह्नान्तं नैत्तिकम् ।  
सर्वपापहरं दिव्यं राज्यकोशाभिवृद्धिदम् ॥  
  
सर्वरोगहरं सौख्यं तापत्रयविनाशकम् ।  
त्रैलोक्यवश्यदं देवि भूपतेर्विभवप्रदम् ॥  
  
देहान्ते तव रूपत्वप्रदं सायुज्यदं प्रिये ।  
  
इति श्रीवातुलोत्तरे दुर्गा भेदे नित्यकर्मकाण्डे शिवपार्वतीसंवादे   
घटिभेदे नवदुर्गमध्याह्न नित्यकर्मविवृति विधाननिरूपणं   
नाम विंशतिः पटलः ।  
  
  
  
  
पगे णो। १८२ इस् मिस्सिन्ग्  
  
प्। १८३) सायादि भूरूरात्रान्तं कर्मजालं च नैत्तिकम् ।  
प्रवक्ष्यामि नगोद्भूते विस्तराच्छृणु साम्प्रतम् ॥  
  
विप्रोत्तमैश्चारकाद्यैः सार्धं स्नात्वा गुरूत्तमः ।  
तव गेहं प्रविश्याथ भेरीशङ्खरवादिभिः ॥  
  
सप्तविंशति नाड्याश्च द्वारबन्धं त्यजेत्पुनः ।  
सम्मार्ज्य प्रोक्ष्य गर्भादि सर्वत्र क्षालयेत्तदा ॥  
  
प्राजापत्यादि मन्त्रेण पुण्याहं वाच्य भूसुरान् ।  
वरयेद्देशिकादींश्च तव मूलेन सुव्रते ॥  
  
देशिकं धनदं चैव ब्रह्माणं सर्वबोधकम् ।  
त्वरिताख्यं रुद्रसङ्ख्यान् बल्यर्थं बिम्बधारकम् ॥  
  
सूक्तार्थ नामपूजार्थं पञ्च पञ्च पृथक् द्विजान् ।  
प्रदक्षिणार्थं नत्यर्थं षड्घनान् वरयेत् परम् ॥  
  
धर्मशास्त्रपुराणाय न्यायशास्त्राय चण्डिके ।  
द्वौ विप्रौ वरयेत्पश्चाच्चारार्थं दश भूसुरान् ॥  
  
त्वरिताख्यघटं यष्ट्वा शारदाख्यं सुधारसान् ।  
समर्च्योक्तविधानेन रुद्रसङ्ख्याद्विजास्तदा ॥  
  
प्। १८४) नमो रुद्रेभ्य इत्यादि वदन्ति न्यासपूर्वकम् ।  
सिञ्चेत्सुधारसैर्लिङ्गं पुनः शुद्धोदकैर्द्विजाः ॥  
  
तद्घटस्थोदकेनान्ते गुरुस्तद्विधिनार्चयेत् ।  
अर्धाम्बिकेशमन्त्रेण सहस्रैर्नामभिः परम् ॥  
  
बहून्यन्तानि नैवेद्यं विविधं भक्षसंयुतम् ।  
पायसं सूपशाकाद्यं क्षीरमध्वाज्यसंयुतम् ॥  
  
नाड्यां चैकोनविंशत्यां समर्प्य तव मूलतः ।  
दर्शयेद्दीपजालांश्च मन्त्रैः पुष्पार्चनं परम् ॥  
  
ततो गोधूलिकाकाले त्रिंशन्नाड्यावसानके ।  
घटियन्त्रं समुद्धार्य तन्मूलमनुना गुरुः ॥  
  
गोसूक्तं प्रवदन् सेच्य समर्चोक्तविधानतः ।  
भूषिताङ्गान् समानीय लक्षणैर्वत्ससंयुताम् ॥  
  
गेहं प्रदक्षिणीकृत्य समर्च्योक्त हविर्ददेत् ।  
नैवेद्यमर्च्य मूलेन दीपजालां प्रदर्शयेत् ॥  
  
पञ्चपुष्पार्पणान्ता च बलिदीपनतिं तदा ।  
पुनः सुधारसैः सिञ्चेद्रात्रिसूक्तेन मन्त्रवित् ॥  
  
प्। १८५) चण्डिकायाश्च सूक्तेन वाणीसूक्तेन तत्परम् ।  
सूक्तेन भुवनेश्वर्याः लिङ्गं संसेचयेत्पृथक् ॥  
  
वाणीघटोदकेनान्ते सेचयित्वार्चयेत् ततः ।  
वाणीकल्पोक्तवन्मन्त्री पूजाकर्म समाचरेत् ॥  
  
पारायणं दिक्षु कुर्यात्पुराण पठनादिकम् ।  
विदिङ्मन्त्रन् चण्डिकादि वाणी वागीशसञ्ज्ञकान् ॥  
  
प्रत्यङ्गिरः पञ्चदुर्गां मृत्योस्तुल्यं च सुन्दरीम् ।  
रक्षाघ्नं वास्तुमन्त्रं च धारणाख्यां च बालकाम् ॥  
  
इन्द्राक्षीं शिवकवचं तु साध्यनामा सहैव तु ।  
नतिं प्रदक्षिणं चैव भूताह्वानान्तमुच्यते ॥  
  
चण्डिकानामभिश्चादौ शारदायाश्च नामभिः ।  
सहस्रैर्वाक्यनायक्या ललितानामभिः परम् ॥  
  
सहस्रैश्च पृथक् पूज्य जपेन्मूलमनुं गतम् ।  
ततो नाड्या त्रयस्त्रिंशे नैवेद्यं विविधं गुरुः ॥  
  
समर्प्य तव मूलेन दीपौघान् भ्रामयेत्तदा ।  
पञ्चपुष्पाणि मूलेन दत्वा नत्वा विधानतः ॥  
  
प्। १८६) तदन्ते च महापूजां न्यासजालादि मान्त्रिकः ।  
मातृकां गोलकान्यासमध्यन्यासं च पीठकाम् ॥  
  
षोडान्यासादि सर्वाणि विधाय तव मूलतः ।  
यष्ट्वा लिङ्गं च बहुभिः पत्रैः पुष्पैस्तिलाक्षतैः ॥  
  
उपचारत्वसङ्ख्यायां धूपदीपसमन्वितम् ।  
निवेदयेत्ततो देव्या होमगेहं प्रविश्य च ॥  
  
मूलेन समिदाज्यादि हवि व्रीहीन् पयस्तिलान् ।  
दूर्वाग्रं च हुनेदग्नौ शतमष्टोत्तराहुतिः ॥  
  
व्याहृत्या मूलमनुना पुनः पूर्णाहुतिं हुनेत् ।  
होमशेषं गवे दत्वा सम्पाताज्यसमन्वितः ॥  
  
प्रक्षालिताङ्घ्री हस्तौ च मन्त्रेणाचमनीयकम् ।  
नीत्वा द्वारं च यष्ट्वार्यः तद्वस्त्रं च विसर्जयेत् ॥  
  
हविरुद्वास्य तच्छेषं मुण्डिन्यै च प्रदापयेत् ।  
प्रसन्नार्घ्यं च दत्वान्ते ताम्बूलान्यर्प्य भक्तितः ॥  
  
रङ्गपूजा प्रकर्तव्या ध्वजान्तं च विशेषतः ।  
पुरान्तं गोपुरान्तं वा गेहद्वारावसानकम् ॥  
  
प्। १८७) पार्श्वयोः परितश्चैव बहुदीपान् प्रबोधयेत् ।  
बोधयेच्चन्द्रदीपान्तं दीपजालान् विचक्षणः ॥  
  
मन्त्रैः पुष्पं समर्च्य(र्प्या)न्ते परिवारान् यजेत्तदा ।  
जयघण्टादिकैर्वाद्यैर्भूतानाहूय मूलतः ॥  
  
अष्टत्रिंशद्गुरुं नाड्यां बलिदानं स्वनामभिः ।  
दत्वा समाप्य बल्यन्ते वीणाकाहलनिस्वनैः ॥   
  
पञ्चवाद्यरवैस्सार्धं दुत्सवं बहिरावृतौ ।  
नीत्वा बिम्बं चोत्सवान्ते निजभक्तजनैस्सह ॥  
  
चत्वारिंशद्विनाड्यादौ प्रविश्यास्थानमण्टपम् ।  
तदन्तरादिभेदेन प्रवक्ष्यामि मनोहरे ॥  
  
देवान्तरं च दीपाख्यं तदन्ते देशिकान्तरम् ।  
विप्रान्तरं च दण्डाख्यं पञ्चान्तरमृदाहृतम् ॥  
  
देवान्तरं च देवेशि न्यस्त्वा सम्पूजयेत्पुनः ।  
दीपस्तम्भौ च दीपाख्ये तव दक्षिणवामयोः ॥  
  
विन्यसेत्तां देवसघ्यौ दीपपात्रत्रयान्वितौ ।  
स गुरोरन्तरे देवि तथैव गुरुवाहकौ ॥  
  
प्। १८८) प्रतिष्ठेतां गुरोर्वामे धनदश्च पितामहः ।  
ज्योतिषज्ञ सम(द)स्यादि विप्रमुख्या व्यवस्थिताः ॥  
  
तव पृष्ठे गुरोश्शिष्याश्चारा वाहकदक्षिणे ।  
पुनर्विप्रान्तरे देवि दक्षिणे वेदपारगाः ॥  
  
बिम्बपृष्ठे जापकाद्याः तद्वामे स्तोत्रवाचकाः ।  
तवाग्रे पार्श्वयोश्चैव धर्मशास्त्रप्रबोधकौ ॥  
  
दण्डान्तरे स्वर्णदण्डबिभ्रकौ स्तोत्रवाचकौ ।  
व्यवस्थितौ च तद्दक्षे पृष्ठे वामप्रदेशके ॥  
  
व्यवस्थिताः शुचिर्भूताः बलिदीपधरा जनाः ।  
दण्डान्तरादधस्थाने तवाग्रे च समस्थले ॥  
  
पञ्चहस्तान्तरं तिर्यग्घित्वा भूमिं सुरेश्वरि ।  
तत्पार्श्वयोर्द्वयोर्देवि पङ्क्तिरूपेण वाग्यताः ॥  
  
अर्धहस्तान्तरं मध्ये पङ्क्तिस्थानान्यथाक्रमात् ।(मम्) ।  
नीत्वा पृथक् पृथक् तत्र सेवकादि प्रभेदतः ॥  
  
छत्रकौ वायुपटकौ मङ्गलायुधसंयुतौ ।  
दण्डवीजनमर्त्यौ च गायकौ वायुबीजकौ ॥  
  
प्। १८९) रूपयौवन सम्पन्न चामरस्त्रीकदम्बकौ ।  
ताम्बूलबिभ्रके देवि ताम्बूलोच्छिष्टपात्रके ॥  
  
बिभ्रके जलपात्रे च पुनरादर्शदर्शके ।  
बलिदीपधरौ मर्त्यौ पुष्पवृष्टिकरौ नरौ ॥  
  
विप्रोत्तमा दक्षपङ्क्तौ वामपङ्क्तौ नृपादिकाः ।  
वाद्यका नाट्यका स्निग्धे गणिका नृत्तवेदिकाः ॥  
  
व्यवस्थिताः पयौः पङ्क्तौ गजाश्वाद्या ध्वजान्विताः ।  
भक्ता भटा दर्शकाद्या तयोरग्रे व्यवस्थिता ॥  
  
ततो देवीं समाराध्या चणकैश्च फलादिकैः ।  
पक्वैश्च विविधैस्सार्धं धूपदीपायुतं गुरुः ॥  
  
नैवेद्यं चार्पयेत्तस्मात्ताम्बूलं दापयेत्परम् ।  
भौमाख्यान् चक्रदीपांश्च पद्मनीराजसञ्ज्ञकम् ॥  
  
हिमान्तं भ्रामयेद्देवीं मनुपुष्पार्चनं ततः ।  
सेवाजालं च वेदादि श्रावयेत्प्रार्थनादिकम् ॥  
  
नमस्तुभ्यं महाकालि सिद्धगन्धर्वसेविते ।  
राज्ञो राज्याभिवृद्ध्यर्थं ऋग्गृचं शृणु पार्वति ॥  
  
प्। १९०) महालक्ष्मि नमस्तुभ्यं ब्रह्मादि सुरसेविते ।  
धनकोशाभिवृद्ध्यर्थं यजुर्वेदमनुं शृणु ॥  
  
सरस्वति नमस्तुभ्यं सर्वदेवगणान्विते ।  
कीर्तिकान्ति सुभिक्षार्थं सामगानं शृणु प्रिये ॥  
  
मूर्तित्रयात्मकं देवि नमस्तुभ्यं महेश्वरि ।  
अथर्वण ऋचं श्रुत्वा वाञ्छितार्थं प्रयच्छमे ॥  
  
क्रमाद्वेदमनून् श्राव्य पुष्पं दद्यात् पृथक् पृथक् ।  
वेदान्ते गायकौ गाने शङ्खनादं तदन्तरे ॥  
  
मौखीचक्रवाद्यानि पञ्चवाद्यानि तत्परम् ।  
वादयेद्गतिवाद्यानि नर्तनं भरतोक्ततः ॥  
  
नर्तको मर्दकश्चैव गायको वंशकस्तथा ।  
ततो मौरलिकाश्चैते पञ्चाचार्याः प्रकीर्तिताः ॥  
  
रूपयौवनसम्पन्नास्त्री नाट्ये कुशलान्विताः ।  
नर्तको मर्दकश्चैव तव दक्षे व्यवस्थितौ ॥  
  
गायको वंशकाख्यश्च वामभागे व्यवस्थितौ ।  
अग्रे मौरलिका सौम्ये वादयेन्मुखं तथा ॥  
  
प्। १९१) गणिका नर्तनं कुर्युः सर्वलक्षणसंयुताः ।  
नर्तनन्ते पद्मदीपान् वक्ष्यमाण विधानतः ॥  
  
स्वर्णदौर्पण ताम्रात्थ दीपपात्राणि कारयेत् ।  
तालमानानि वृत्तानि दलाष्टकयुतानि च ॥  
  
कर्णिकाभिः संयुतानि तेषां मध्ये विचक्षणः ।  
नवपात्राणि वा सप्त पञ्च त्रीण्येकमेव वा ॥  
  
तेषु दीर्घान् प्रबोध्यान्ते त्रिवारं भ्रामयेत्प्रिये ।  
दिवा रात्रौ सहार्चायां गणिका नृत्तलालसाः ॥  
  
गानशास्त्रोक्तमार्गेण भ्रामयेयुः स्त्रिशः परम् ।  
दीपान्ते सर्ववाद्यानि वादयेयुश्च वादकाः ॥  
  
चणकादिफलं पक्वं नवधा विभजेत्पुनः ।  
तव निर्माल्यदानान्ते देशिकादि प्रभेदतः ॥  
  
एकभागं देशिकाय भागार्धं वाहकाय च ।  
द्वौ भागौ विप्रमुख्येभ्यः नृपादिभ्यस्तथैव च ॥  
  
त्रीन् भागान् सेवकादिभ्यः प्रदद्याद्दण्डधारकः ।  
अर्धभागं स्वयं गृह्य सेवाजालं समाप्य च ॥  
  
प्। १९२) सेवाजालं समन्तेत * * * * * * * * ।  
  
प्रदक्षिणवशात्तत्र मूलमन्त्रं वदन् प्रिये ।  
ततो गानेन निश्शब्दैश्शनैर्गेहं तवात्मकम् ॥  
  
चत्वारिंशत्पञ्चनाड्यां बिम्बमन्तः प्रवेश्य च ।  
तव बिम्बातु चैततन्य मूललिङ्गे निवेशयेत् ॥  
  
पुनः पञ्चोपचाराद्यैरर्चयित्वा महेश्वरीम् ।  
क्षीरान्नं च कशायोत्थं जलताम्बूलसंयुतम् ॥  
  
समर्च्य तव मूलेन नीराज्यं हिमसञ्ज्ञकम् ।  
दीपं प्रदर्शयित्वार्यः प्रसन्नार्थं यजेत्वरम् ॥  
  
क्रियान्यूनातिरिक्तार्थं सुविप्राय स्वशक्तितः ।  
कृच्छ्रं दत्वा प्रतोष्याथ कर्मजालं समर्पयेत् ॥  
  
भक्तानां परिवाराणां सेवकादि नृणां प्रिये ।  
क्पाथोदकं तु निर्माल्यं दद्यात् त्वल्लिङ्गवामके ॥  
  
चत्वारिंशत् सप्तनाड्यां कवाटं बन्धयेद्गुरुः ।  
परितो गेहरक्षार्थं शतसङ्ख्यजनाः परम् ॥  
  
प्। १९३) वसेयुश्च विनिद्रास्ते गृहं गच्छेन्मनुत्तमः ।  
विंशोत्तरं शतं कर्म निशार्धे सम्यगीरितम् ॥  
  
सम्पज्जालप्रदं सौख्यं राज्ञो राज्ञां च वंशदम् ।  
नित्यं कालत्रयेप्येवमुक्तं कर्म नगोद्भवे ॥  
  
नियमेनैव यः कुर्यात् कस्यं पुण्यं वदाम्यहम् ।  
ऐहिके च बहून् भोगान् सुभिक्षं च जयं यशः ॥  
  
प्राप्नुयात्सार्वभौमत्वं सप्तजन्मस्य संशयः ।  
देहान्ते तव रूपत्वं ममत्वं च मनोहरे ॥  
  
रहस्यं तत्र वक्ष्यामि त्रिकाले नाडि भेदतः ।  
काले काले प्रकर्तव्यमुक्तं कर्मविचक्षणः ॥  
  
कालातीते निष्फलं स्याद्दुर्भिक्षं राज्यनाशनम् ।  
तस्माद् ज्ञात्वा मयोक्तेन नाडी भेदेन पार्वति ॥  
  
काले सम्यग्गुरुः कुर्यात् क्रियाजालमतन्द्रितः ।  
सप्तदेवेष्विदं कर्म कर्तव्यं मनुवित्तमः ॥  
  
पृथक् तन्मन्त्रभेदेन क्रियाभेदेन शाम्भवि ।  
कर्मपूर्णफलावाप्त्यै राज्ञः श्रेयोऽभिवृद्धये ॥  
  
प्। १९४) त्वल्लिङ्गे नित्यकर्मार्थं प्रत्यब्दे दक्षिणां क्रमात् ।  
धनदादि प्रवक्ष्यामि सेवकान्तं महेश्वरि ॥  
  
विंशोत्तरशतं निष्कं धनदाय प्रदापयेत् ।  
शतनिष्कं देशिकाय कर्मोपद्रविणैस्सह ॥  
  
निष्कसप्ततिकं देवि ब्रह्मणे दापयेत्परम् ।  
शतार्धं च सदस्याय सर्वबोधककर्मिणे ॥  
  
चत्वारिंशद्वाहकाय ज्योतिषज्ञाय तत्परम् ।  
घटिकास्थापनार्थाय त्रिंशनिष्कं कलाधरे ॥  
  
धर्मशास्त्रपुराणानि वक्तृभ्यां पञ्चविंशति ।  
विंशन्निष्कं चतुर्वेदघोषकेभ्यः पृथक् पृथक् ॥  
  
श्रीरुद्रजापकेभ्यश्च निष्कं चैकोनविंशकम् ।  
दद्यात्तेषां सेवनार्थं पृथक् दद्यात् प्रभूत्तमः ॥  
  
निष्कं चाष्टादश प्रोक्तं सूक्तकेभ्यः सुरेश्वरि ।  
त्वन्नामपूजकेभ्यश्च निष्कमष्टादशं पृथक् ॥  
  
सप्तशत्यादि विप्रेभ्यः निष्कसप्तदश क्रमात् ।  
जापकेभ्यः कलासङ्ख्यनिष्कन्दद्याच्च तत्परम् ॥  
  
प्। १९५) प्रदक्षिण नमस्कार कृद्भ्यश्च तिथिसङ्ख्यकम् ।  
पृथक् कुम्भार्चकेभ्यश्च तद्द्रव्यै सह बुद्धिमान् ॥  
  
निष्कं चतुर्दशं प्रोक्तं चारकेभ्यश्च तत्परम् ।  
पृथक् दण्डधराभ्यां च निष्कं द्वादश उच्यते ॥  
  
दशनिष्कं छत्रकेभ्यः पटकेभ्यस्तथैव च ।  
दण्डवीजनमर्त्यानां नव निष्कं च दापयेत् ॥  
  
विंशन्निष्कं गायकाभ्यां वीजकाभ्यां नवं पृथक् ।  
वारस्त्रीणां चामरादि पृथक् षण्णिष्कमुच्यते ॥  
  
बलिदीपजनेभ्यश्च पञ्चनिष्कं पुनः परम् ।  
धूपधूमकराभ्यां च चतुर्निष्कं प्रभूत्तमः ॥  
  
निष्कत्रयं पुष्पवृष्टिकृद्भ्यां दत्वाथ सुन्दरि ।  
वन्दिभ्यो मागधेभ्यश्च पाटकेभ्यः पृथक् पृथक् ॥  
  
दशनिष्कं प्रदातव्यं निष्कं सार्धशतं पुनः ।  
वाद्यकेभ्यो नृत्तविद्भ्यः पृथक् दद्याच्च वेतनाम् ॥  
  
वैजन्ती बिभृकेभ्यन्त्री निष्कं चैव वल्लभे ।  
रक्षकेभ्यो गजाश्वादीन् पृथक् द्वादशसङ्ख्यकान् ॥  
  
प्। १९६) द्वारादि पालकेभ्यश्च दद्याच्च मनुसङ्ख्यकम् ।  
द्रव्याम्बर धनागार पालकेभ्यस्त्रयोदश ॥  
  
नव निष्कं चातिथेयाद्यन्नकृद्भ्यः प्रदापयेत् ।  
परितः परिवाराणामर्चकेभ्यश्चतुर्दश ॥  
  
निष्कं पृथक् प्रदत्वान्ते तोषयेद्बहुधा जनान् ।  
त्वद्गेहरक्षकादिभ्यः सप्तनिष्कं नगेश्वरि ॥  
  
सर्वमुक्तं मयादेवि दक्षिणा कर्मचारिणाम् ।  
चारादि सेवकादीनां सर्वेषां वेतनं क्रमात् ॥  
  
प्रत्यब्दं नियमानेत्थं दत्वा तोष्य महाजनान् ।  
भक्त्या नत्वा नत्यकर्म कर्तव्यमिति वाचयेत् ॥  
  
कर्म न्यूनं न कर्तव्यं काले काले च देशिकः ।  
यदि न्यूने तु सम्प्राप्ते राजसम्पत्क्षयो भवेत् ॥  
  
तस्मान्मन्त्री मुहुर्ज्ञात्वा सर्वलोकहिताय च ।  
धनधान्यादि वृद्ध्यर्थं सुभिक्षार्थं वरानने ॥  
  
सम्पद्राज्यसमृद्ध्यर्थं सर्वभोगार्थमेव वा ।  
न्यूनं विना प्रकर्तव्यं क्रियाजालं नगात्मजे ॥  
  
इति श्रीवातुलोत्तरे दुर्गाभेदे नित्यकर्मकाण्डे शिवपार्वतीसंवादे   
घटिभेदे नवदुर्गनिशि कर्मविवृतिनिरूपणं नाम एकविंशति   
पटलः   
  
  
  
  
देवदेव जगन्नाथ लोकानुग्रहकारक ।  
मल्लिङ्गे प्रातरारभ्य नित्यार्चनविधिः श्रुतः ॥  
  
सम्यगुक्तस्त्वया देव सर्वलोकहिताय च ।  
इदानीं श्रोतुमिच्छामि काम्यार्थं साधकाय च ॥  
  
नैमित्तिकार्चनविधिः वक्तव्यः परमेश्वर ।  
  
शिवः -  
  
तत्सर्वं तव वक्ष्यामि यत्त्वया परिपृच्छितम् ॥  
  
त्वल्लिङ्गे च विशेषेण काम्यार्थं तव पूजनम् ।  
विधानं विस्तराद्देवि शृणुष्वैकाग्रमानसः ॥  
  
सर्ववृद्धिकरं लोके श्रीकरं पुत्रपौत्रदम् ।  
अकालमृत्युशमनं शत्रुणां विजयो भवेत् ॥  
  
प्। १९८) सर्वव्याधिप्रशमनं आयुर्वृद्धिकरं नृणाम् ।  
साधकानां त्वया देवि कलौ सिध्यति नान्यतः ॥  
  
स्मरणाद्दर्शनाच्चैव त्रयोलोकश्चकम्पिरे ।  
भक्त्या सम्पूजिते लिङ्गं त्रैलोक्यं च वशी भवेत् ॥  
  
चिन्तितार्थ प्रदं नॄणां भोगमोक्षप्रदं शिवे ।  
तस्मात् सर्वप्रयत्नेन काम्यार्थं तव पूजनम् ॥  
  
कस्यां तिथौ च पूजायां वक्ष्यामि शृणु पार्वति ।  
माघे वा फाल्गुने मासे चैत्रे वैशाखमासके ॥  
  
ज्येष्ठमासे चाश्वयुजे कार्तिकेष्टशुभे दिने ।  
द्वितीया पञ्चमी चैव अष्टमी नवमी शुभा ॥  
  
दशमी च त्रयोदश्यां चतुर्दश्यां च पौर्णमी ।  
सोमो बृहस्पतिः शुक्रः भौमवारे शुभं भवेत् ॥  
  
चन्द्रतारानुकूले च पूजाद्रव्यः समाहरेत् ।  
प्रातरुत्थाय विधिवत् नित्यपूजां विधाय च ॥  
  
ब्राह्मणैः सहसंयुक्तः देशिकादि जनैः प्रिये ।  
नदीस्नानं प्रकर्तव्यं षट्कोणं बीजपूर्वकम् ॥  
  
प्। १९९) लिखत्वा तीर्थमध्ये तु स्नानार्थं तर्पणं चरेत् ।  
तव प्रीत्यै च सङ्कल्प्य निमज्जेच्च त्रिवारकम् ॥  
  
धौतवस्त्राम्बरच्छन्नः विभूत्याद्यैरलङ्कृतः ।  
मूलमन्त्रं जपेत्तत्र अष्टाविंशतिसङ्ख्यकैः ॥  
  
स्वर्णपात्रादि सम्पूर्य तव मूलेन चण्डिके ।  
तत्तीर्थं च समादाय अघमर्षणमन्त्रतः ॥  
  
वेदमङ्गलपाठैश्च नृत्तगीतादि वाद्यकैः ।  
देवालयमलङ्कृत्य फलपल्लवतोरणैः ॥  
  
सिञ्चेयुर्गन्धवारिभ्यः स्थलशुद्धिं विधाय च ।  
भूषयित्वा गृहं गत्वा वन्दयेत्परमां शिवाम् ॥  
  
नमस्ते देवि कल्याणि वाञ्छितार्थप्रदं शिवे ।  
नैमित्तिकस्य पूजार्थं अनुज्ञां भक्तवत्सले ॥  
  
इति सम्प्रार्थ्य सद्भक्त्या तदग्रे स्थापयेत्फलम् ।  
निर्विघ्नार्थं च सम्पूज्य गणेशं च समारभेत् ॥  
  
नान्दीं संवाच्य पुण्याहं द्रव्यशुद्धिं तु कारयेत् ।  
कर्मार्थं वरयेत्प्राज्ञः देशिकादि द्विजोत्तमान् ॥  
  
प्। २००) कर्मजालं प्रकर्तव्यं श्रीरुद्रं पावमानकम् ।  
लक्ष्मीसूक्तं प्रकर्तव्यं तत्तत्कल्पोक्तमार्गतः ॥  
  
सेचयेत्तव लिङ्गं च पञ्चामृतविधानतः ।  
प्रस्थादि द्रोणमानान्तं द्रव्यसङ्ख्यमितीरितम् ॥  
  
विधिना सेचयेन्मन्त्री लिङ्गशुद्धिरिदं भवेत् ।  
देवाग्रे चेराभागे च रचये पद्ममुत्तमम् ॥  
  
अष्टोत्तरशतं देवि तदर्धं पञ्चविंशतिः ।  
नव द्वादश पञ्चैव स्थापयेत्कुम्भमुत्तमम् ॥  
  
विधिना पूरयेत्पश्चात् रत्नाणीं गन्धवारिभिः ।  
क्षीरं च पञ्चगव्यं च कषायं च सुतैलकम् ॥  
  
फलोदकैश्च विविधैः सवस्त्रप्रतिमान्वितैः ।  
चतुर्थ्यन्ते च मन्त्रेण देवमावाह्य पूजयेत् ॥  
  
कलामन्त्रैर्मूलमन्त्रै स्पृष्ट्वा जप्य गुरूत्तमः ।  
गणेशं क्षेत्रपालं च मृत्युञ्जयनवग्रहम् ॥  
  
अधोरास्त्रं सप्तशतिं नवदुर्गामनुं शिवे ।  
तव मूलेन मन्त्रेण सहस्रं सञ्जपेद्गुरुः ॥  
  
प्। २०१) प्रदक्षिणनमस्कारं शतमष्टोत्तरं प्रिये ।  
कुण्डं वा स्थण्डिलं कुर्याच्चैशभागे विशेषतः ॥  
  
जननाग्निं च संस्थाप्य मूलमन्त्रेण होमयेत् ।  
शान्तिदुर्गामनुं पश्चात्तदर्धं जुहुयाद्गुरुः ॥  
  
शतमष्टोत्तरं देवि सहस्रं चोत्तमं भवेत् ।  
समिदाज्यं पायसं वा सप्तद्रव्येण होमयेत् ॥  
  
अर्पणं मूलमन्त्रेण सुगन्धपयसाम्बुभिः ।  
पूर्णहुतिं ततः कुर्यात् अभिषेकं समाचरेत् ॥  
  
स्नापयेद्घटतोयेन तव लिङ्गं मनूत्तमः ।  
स्नानं विचित्रतैलेन सुगन्धेन मनोहरैः ॥  
  
उद्वर्त्य पिष्टचूर्णैश्च निशापूर्णैर्महेश्वरि ।  
उष्णोदकेन संस्थाप्य कस्तूरीकुङ्कुमोदकैः ॥  
  
अष्टगन्धं समालिप्य अक्षतांश्च मनोहरान् ।  
तिलकं च स कस्तूरी हरिद्राचूर्णमञ्जनैः ॥  
  
पट्टवस्त्रैः स्वर्णयुतैः नवतन्तुसमुद्भवैः ।  
वस्त्रद्वयं ततो दद्यात् कञ्चुकं च समर्चयेत् ॥  
  
प्। २०२) मुक्तावैडूर्यखचितताटङ्कं भूषणादिभिः ।  
सुगन्धपुष्पमालाभिः पूगपुष्पं सर्पयेत् ॥  
  
आवाहनादि सम्पूज्य षोडशैरुपचारकैः ।  
सहस्रैर्नामभिः पूज्य प्रणवादि समन्वितैः ॥  
  
बिल्वपत्रैश्च कमलैः द्रोणपुष्पैस्तिलाक्षतैः ।  
मल्लिकाद्यैश्च पुष्पैश्च पूजयेन्मन्त्रवित्तमः ॥  
  
तदन्ते स्वर्णजं देवि यथा शक्त्या समर्पयेत् ।  
धूपदीपं च नैवेद्यं षड्रसान्नं सभक्षकम् ॥  
  
फलं नानाविधं देवि सूपशाकसमन्वितम् ।  
पानीयं च सकर्पूरं ताम्बूलं च समर्पयेत् ॥  
  
नीलाञ्जनं मन्त्रपुष्पं स्तोत्रपाठं गुरूत्तमः ।  
बलिदानं ततो दद्यान्नैमित्ये च विशेषतः ॥  
  
ब्राह्मणान् भोजयेद्देवि होमसङ्ख्यान् महेश्वरि ।  
दम्पतीन् पूजयेत्पूर्वं नवसङ्ख्यसुवासिनीः ॥  
  
सहस्रं चोत्तमं देवि शतमष्टोत्तरं पृथक् ।  
गुरुपत्नीं समायुक्त पतिव्रतधरास्त्रियः ॥  
  
प्। २०३) तैलाभ्यङ्गं विधायाथ शुचिर्भूत्वा पृथक् पृथक् ।  
तवालयस्य परितः पङ्क्तिरूपं सुपीठके ॥  
  
उपविश्य यथान्यायं गुरुपूजां समाचरेत् ।  
मम रूपं च सम्पूज्य तव रूपं समन्वितम् ॥  
  
शिवं शक्तिं समावाह्य पाद्यमाचमनादिकम् ।  
वस्त्रालङ्कारकं दद्यादुभयोश्च पृथक् पृथक् ॥  
  
यथाविभवसारेण पूजयित्वा यथाक्रमम् ।  
उपायनं ततो दद्यात्परमान्नं सशर्करम् ॥  
  
अपूपं च फलं देवि चण्डिका प्रियतामिति ।  
ततः सुवासिनीपूजां कुर्याद्भक्तियुतः प्रिये ॥  
  
आवाहनार्घ्यपाद्यादि पृथक् सहस्रनामभिः ।  
शतमष्टोत्तरं वापि नवसङ्ख्यानि पार्वति ॥  
  
तवमष्टोत्तरशतं नवदुर्गांश्च पूजयेत् ।  
नामभिश्च चतुर्थ्यन्तैः पृथक् सम्पूज्य दापयेत् ॥  
  
नालिकेरफलं देवि नागवल्लिदलैर्युतम् ।  
पूगपुष्पं निशामूलं तण्डुलं कञ्चुकादिभिः ॥  
  
प्। २०४) सुवस्त्रं च ददेद्भक्त्या मूलमन्त्रं वदन् गुरुः ।  
तव प्रीत्या च दत्वाथ आशिषं प्रतिगृह्य च ॥  
  
भोजयेद्भक्ष भोज्याद्यैः ताम्बूलं च ददत् पृथक् ।  
रात्रौ सम्पूजयेत् पश्चात् रङ्गपूजां समाचरेत् ॥  
  
गेहली तोरणाद्येषु दीपमुग्धोदये प्रिये ।  
बलिदानं ततो दद्यात् नैमित्ये चाहुतिर्ददेत् ॥  
  
रथे वा शिबिकायां वा वाहने वा विभूषिते ।  
उत्सवं च ततः कुर्यात् ग्रामसीमान्तमेव वा ॥  
  
प्रविश्य देवीं सम्पूज्य क्रियाजालं समर्पयेत् ।  
ततः प्रात समुत्थाय स्नानसन्ध्यादितर्पणम् ॥  
  
विधाय देवतागारं तव लिङ्गे महेश्वरि ।  
सम्पूज्य स्नपयेन्मन्त्री कर्मलोपार्थमम्बिके ॥  
  
तवमष्टोत्तरशतं जपेन्मूलमनुं गुरुः ।  
सवत्सां गां ततो दद्यात् दक्षिणां दापयेद्गुरुः ॥  
  
भूरिदानं ततो दद्यात् कृच्छ्रदानं ततः परम् ।  
इत्येवं कारयेद्भक्त्या ब्राह्मणश्च नृपोत्तमाः ॥  
  
प्। २०५) कामितार्थ प्रदं शीघ्रं सत्यं सत्यं मयोदितम् ।  
मनसा चिन्तितं कार्यं पूजयाश्च प्रभावतः ॥  
  
सर्वान् कामानवाप्नोति विधिना पूजिते प्रिये ।  
महापूजाविधिः सम्यक् तवस्नेहेन चोदितम् ॥  
  
इति श्रीवातुलोत्तरे दुर्गाभेदे शिवपार्वतीसंवादे नित्यकर्मकाण्डे   
नैमित्तिकपूजाविधिर्नाम द्वाविंशतिः पटलः ॥  
  
  
  
  
॥ स्वस्ति ॥  
  
  
देवी -  
  
देवदेव महादेव सर्वज्ञ करुणानिधे ।  
अचिन्यगुण रूपाढ्य शिव सर्वजगत्प्रभो ॥  
  
सप्तकोटिषु मन्त्रेषु प्रतिष्ठाद्युत्सवेषु च ।  
वह्निहोमविधिः प्रोक्तः त्वया गुह्यः सदाशिव ॥  
  
पृथक् विधानं वह्नेश्च हवनं च कथं वद ।  
किन्निमित्तं कथं होमः किं च द्रव्यं च तत्फलम् ॥  
  
प्। २०६) त्वन्मुखाच्छ्रोतुमिच्छामि विस्तरेण वद प्रभो ।  
  
शिवः -  
  
साधु पृष्टं त्वया देवि गुह्याद्गुह्यतमं महत् ॥  
  
अग्निकार्यं सुरश्रेष्ठं सर्वकामफलप्रदम् ।  
मम तेजोमयो वह्निः तवरूपं न संशयः ॥  
  
जिंह्वारूपेण नौ देवि तत्तद्द्रव्यं हि भुज्यते ।  
अन्यत्र भुज्यते दृष्ट्वा तृप्ति भवेत्प्रिये ॥  
  
एतस्मात्कारणाच्छ्रेष्ठं वह्निहोमं च कारयेत् ।  
रहस्यं परमं देवि मुक्तिदं च द्विजन्मना ॥  
  
हव्यदत्तं तु भुञ्जीत यदि श्रेष्ठं द्विजोत्तमः ।  
शूद्रत्वं कर्महीनत्वं पतितत्वं न संशयः ॥  
  
सायं प्रतर्नित्यहोमं प्रकुर्वीत द्विजोत्तमः ।  
इहापि सुखमाप्नोति अन्ते सामीप्यमीश्वरि ॥  
  
लक्षहोमादि कोट्यन्तं काम्यकर्मणि कारयेत् ।  
होमाद्दशांशं तन्मन्त्रजपसङ्ख्या महेश्वरि ॥  
  
शतांशं तर्पणं कुर्यात्सहस्रं कुम्भपूजनम् ।  
प्। २०७) अयुतं भोजयेद्विप्रान् प्रदक्षिणनमस्कृतिम् ॥  
  
दानानि विविधं दद्यात् गोभुम्यादि विशेषतः ।  
इत्थं कुर्याद्विधानज्ञः सर्वमृत्युनिवारणम् ॥  
  
सर्वशान्तिकरं चैव शत्रूणां नाशकारणम् ।  
आयुरारोग्यदं देहे देजोबलविवर्धनम् ॥  
  
लक्ष्मीप्रदं विशेषेण सन्तानादि विवर्धनम् ।  
तुष्टिदं पुष्टिदं राज्ञां राज्यकोशविवर्धनम् ॥  
  
गजाश्व सैन्यदुर्गादि वृद्धिदं कीर्तिदं तथा ।  
दिव्यन्तरिक्षाद्युत्पातदुस्स्वप्नादि विनाशनम् ॥  
  
ग्रहभूतपिशाचादि विनाशनकरं परम् ।  
भुक्तिदं मुक्तिदं चैव सर्ववाञ्छाफलप्रदम् ॥  
  
अमुना होमविधिना बहुप्रीति भवेन्मम ।  
ब्रह्माद्या मयि सन्तुष्टे तुष्टा देवा न संशयः ॥  
  
इत्थं श्रेष्ठं होमकर्म कलौ सिद्धिप्रदायकम् ।  
तस्मात् सर्वप्रयत्नेन कारयेद्धोममर्थवान् ॥  
  
तद्विधानं प्रवक्ष्यामि लक्षहोमविधैः पृथक् ।  
प्। २०८) तत्कालं तत्स्थलं कुण्डमण्टपादि सलक्षणम् ॥  
  
दिनसङ्ख्यां च तत्कर्मण्याचार्यादींश्च ऋत्विजः ।  
होमद्रव्यं तत्फलं च विस्तरेण शृणु प्रिये ॥  
  
कार्तिके मासि कुर्वीत पौर्णम्यादिन्दुवासरे ।  
माघमासे कृष्णपक्षे चतुर्दश्यां महेश्वरि ॥  
  
फाल्गुने मासि कुर्वीत अष्टमी दशमी दिने ।  
चैत्रे मासि त्रयोदश्यामेकादश्यामथापि वा ॥  
  
वैशाखे च तृतीयायां ज्येष्ठमासि शुभे दिने ।  
अन्यत्पुण्यतिथौ मन्त्री ग्रहणे रविसोमयोः ॥  
  
अमौढ्ये नाधिमासे च चन्द्रतारानुकूलके ।  
शुभलग्नग्रहयुते दुष्टग्रहविवर्जिते ॥  
  
कर्तुश्चैवानुकूलर्क्षे शुभग्रहनिरीक्षिते ।  
एवगुणयुते काले लक्षहोमं च कारयेत् ॥  
  
साम्बलिङ्गशिवक्षेत्रे आरामे पर्वते तटे ।  
उद्याने श्रोत्रियागारे सङ्गमे च नदीतटे ॥  
  
अन्यत्पुण्यस्थले देवि होमं कुर्या नृपोत्तमः ।  
प्। २०९) तत्स्थलं च समावीक्ष्य पूर्वे वह्ने तथैशके ॥  
  
खननादि प्रकुर्वीत शोधयेद्दुष्टवर्जिते ।  
चतुरश्रं समं कृत्वा षट्त्रिंशद्धस्तमात्रक ॥  
  
एकविंशति हस्तं वा सप्तोत्तरदश प्रिये ।  
तावन्मण्टपविस्तारं यावत्कुण्डमितिर्भवेत् ॥  
  
रत्निमात्रसमुत्सेधं दर्पणोदरसन्निभम् ।  
तत्त्रिभागैकभागेन मण्टपस्य महेश्वरि ॥  
  
कुण्डानि रचयेन्मन्त्री नव पञ्चैकमेव वा ।  
पूर्वे च चतुरश्रं स्यादाग्नेयां तु भगाकृतिः ॥  
  
अर्धचन्द्रं तु याम्यायां नैर्-ऋत्यां तु त्रिकोणकम् ।  
वारुणे वर्तुलाकुण्डं वायव्यां च षडश्रकम् ॥  
  
उत्तरे पद्मकुण्डं तु ईशान्यामष्टकोणकम् ।  
ऐन्द्र शाङ्करयोर्मध्ये वृत्तकुण्डं तु कारयेत् ॥  
  
चतुर्दिक्षु च चत्वारि चतुरश्रं तु कारयेत् ।  
वृत्तकुण्डं तथैशान्यां पञ्चकुण्डेऽथवा शिवे ॥  
  
कुण्डमेकं च कुर्वीत वृत्तं वा चतुरश्रकम् ।  
प्। २१०) ईशाने पूर्वभगे वा कल्पयेच्च महेश्वरि ॥  
  
चतुर्हस्तं चैककुण्डं त्रिहस्तं पञ्चकुण्डकम् ।  
द्विहस्तं नवकुण्डं च तावं खातप्रमाणतः ॥  
  
विस्तारं तावदूर्ध्वं स्यादूर्ध्वमेखलया सह ।  
कुण्डस्य यादृशं रूपं तादृशी मेखला भवेत् ॥  
  
त्रिमेखलं च युक्तं स्यादष्टषट्चतुरङ्गुलैः ।  
षड्भिश्चतुर्भिश्च तथा द्विकर त्रिकरस्य तु ॥  
  
मेखलोपरि मध्ये तु योनिः पिप्पलपत्रवत् ।  
षडङ्गुलस्य विस्तारा विस्तारार्धं तदूर्ध्वतः ॥  
  
मुष्टेरेवं तथान्येषामङ्गुलाङ्गुलवर्धनात् ।  
एकाङ्गुलं समुत्सेधमष्टाङ्गुलसविस्तृतम् ॥  
  
प्रणीता स्थानमेतद्धि ब्रह्मस्थानं तथा भवेत् ।  
चतुरश्रं प्रणीतायां ब्रह्मणे पद्ममेव च ॥  
  
इत्थं कुण्डं प्रकल्प्याथ लक्षणेन महेश्वरि ।  
स्थण्डिले च न कर्तव्यं देवताशापदं भवेत् ॥  
  
अलक्षणकृतं कुण्डं कुलक्षयकरं भवेत् ।  
प्। २११) पूर्वोक्तन विधानेन कुण्डं कुर्याद्विचक्षणः ॥  
  
तन्मध्ये वेदिकां कुर्याद्धस्तमात्रं तदूर्ध्वतः ।  
चतुस्तम्भं च तन्मध्ये परितो द्वादश क्रमात् ॥  
  
तद्बहिर्विंशतिस्तम्भाः उन्नतं चाष्ट षट्करैः ।  
तद्बहि पञ्चहस्तं स्यात् स्थापये पोतिकादिभिः ॥  
  
एकभौमं त्रिभौमं वा कारयेन्मण्टपं शिवे ।  
चतुद्वारसमायुक्तं चतुस्तोरणभूषितम् ॥  
  
प्राग्द्वारे पीतवर्णं च दक्षिणे कृष्णवर्णकम् ।  
पश्चिमे रक्तवर्णं च उत्तरे श्वेतवर्णकम् ॥  
  
चक्रत्रिशूलडमरुपद्मनन्दिविचिह्नितम् ।  
एवं द्वारं प्रकुर्वीत पूर्वादिक्रमतः प्रिये ॥  
  
चतुर्दिक्षु ध्वजं कुर्यात्पताकास्युर्दिशि स्थिताः ।  
दशस्तोध्वजे दण्डः चतुरश्रश्च वृत्तकः ॥  
  
सप्तहस्ताः पताकाःस्युः दीर्घदण्डप्रमाणतः ।  
सप्तहस्तध्वजपटः वसना नूतनेन च ॥  
  
तत्तद्वाहनचिह्नानि लेखयेच्छिल्पिना गुरुः ।  
प्। २१२) विंशत्यङ्गुलविस्ताराः पताका स्युर्महेश्वरि ॥  
  
लोकपालानुवर्णेन वाहनायुधलाञ्छनैः ।  
दिग्विदिक्षु प्रकुर्वीत स्थापयेद्विधिना गुरुः ॥  
  
वस्त्रैराच्छादयेस्तुङ्गान् वितान फलशोभितान् ।  
द्वारे द्वारे च कुम्भौ द्वौ कुम्भौ तारणमूलकौ ॥  
  
चूतपल्लवशोभाढ्यौ प्रत्येकं कण्ठवाससौ ।  
कदलीस्तम्भविन्यासै स्रग्दामा चूतपल्लवैः ॥  
  
शोभयित्वा बहिः पश्चाद्दर्भदाम्ना च वेष्टयेत् ।  
एवं मण्टपकुण्डानि कुर्वीत विधिना प्रिये ॥  
  
नवाहं सप्तरात्रं वा पञ्च त्र्येकाहमेव वा ।  
लक्षहोमं प्रकुर्वीत उत्तमं मध्यमं भवेत् ॥  
  
अधमं च न कुर्वीत दिनसङ्ख्यविधौ शिवे ।  
वपनं स्नानमौनं च शुक्लाम्बरधरः शुचिः ॥  
  
क्षीरान्नभोजनं नित्यं दुस्सङ्गादि विवर्जितः ।  
ब्रह्मचर्यव्रतं कुर्यादृत्विग्भिः सह देशिकः ॥  
  
इत्थं दीक्षा प्रकर्तव्या नवरात्रे महेश्वरि ।  
प्। २१३) त्रिरात्रे चैकरात्रे च दीक्षाकर्म न कारयेत् ॥  
  
यागद्रव्याणि सम्पाद्य होतृभिः जापकान् द्विजान् ।  
दीक्षावान् कर्मतत्वज्ञः सत्यवादी जितेन्द्रियः ॥  
  
सपत्नीकान् द्विजश्रेष्ठान् आहूय यजमानकः ।  
तैलाभ्यङ्गादिकं कृत्वा आचार्यर्त्विक्समन्वितः ॥  
  
सुतिथौ च सुनिश्चित्य पूर्वोक्तेन महेश्वरि ।  
प्रातरुत्थाय विधिवद्दन्तधावनपूर्वकम् ॥  
  
प्रातः स्नानं प्रकुर्वीत आचार्याय द्विजोत्तमैः ।  
सन्ध्याकर्म प्रकुर्वीत नित्यकर्म समाप्य च ॥  
  
मृत्तिकास्नानपूर्वं च कुशगोमयवारिणा ।  
सर्वघोषसमायुक्तस्तत्तन्मन्त्रेण लेपयेत् ॥  
  
नानामङ्गलवाद्यैश्च वेदघोषैश्च सुक्तकैः ।  
स्नानं कृत्वा ततो मन्त्री होमार्थं च द्विजोत्तमैः ॥  
  
धौतवस्त्राम्बरच्छन्नः विभूत्याद्यैरलङ्कृतः ।  
देवर्षितर्पणं कृत्वा नमस्कृत्वा दिवाकरम् ॥  
  
ततो देवालयं कृत्वा फलपुष्पसुवर्णकैः ।  
प्। २१४) ममाग्रे विन्यसेद्देवि यजमानः सुभक्तितः ॥  
  
पञ्चोपचारैरभ्यर्च्य प्रार्थयेच्च कृताञ्जलिः ।  
शिवादि सर्वदेवानां सद्यः तुष्टिकरं भवेत् ॥  
  
लक्षहोमं करोमीति स्वामिविज्ञापनं चरेत् ।  
इति विज्ञाप्य देवेशं प्रविशेद्यागमण्टपम् ॥  
  
प्रक्षाल्य पाणिपादौ च पूर्वे वा चैशकोणके ।  
पद्मपीठं च संस्थाप्य नववस्त्रोपरिन्यसेत् ॥  
  
तस्योपरि न्यसौ * भान् आसनेषूपविश्य च ।  
गुरुवन्दनपूर्वादि प्राणायामं समाचरेत् ॥  
  
दिनमुद्दिश्य सङ्कल्प्य यथाविभवविस्तरम् ।  
विघ्नेशमर्च्य नान्द्यादि पुण्याहं पञ्चगव्यकम् ॥  
  
मधुपर्कं विधायाथ वरयेद्देशिकादिकान् ।  
आचार्यन्धनं देवि ब्रह्माणं च सदस्यकम् ॥  
  
भवादि मूर्तिपानष्टौ होतृभिश्च यथोक्तवत् ।  
दिनसङ्ख्यमितान् ज्ञात्वा वरयेच्च पृथक् पृथक् ॥  
  
जपार्थं तु शतार्धं स्याद्वेदपारायणं शिवे ।  
प्। २१५) षोडश ब्राह्मणः कुर्यात् तर्पणार्थं दश द्विजान् ॥  
  
कुम्भार्चने चैकमेवं नमस्कारप्रदक्षिणे ।  
दश विप्रांश्च वरये"रर्चार्थ द्वादश द्विजान् ॥  
  
आचार्यादीन् स्वशाखादि प्रवरप्रोच्य गोत्रकम् ।  
शर्माथ वृणुयात्कर्ता श्लोकैरेभिश्च तान् क्रमात् ॥  
  
सर्वकर्मधुरीणस्त्वं शिवतुष्ट्यै द्विजोत्तमः ।  
त्वामाहं गुरुमाचार्यमस्मिन् होमविधौ वृणे ॥  
  
कर्तुः प्रतिनिधित्वे तु द्विजमन्यं तदाज्ञया ।  
आचार्यो वृणुयादत्र श्लोकेनैव ततोऽमुना ॥  
  
कर्तुः प्रतिनिधित्वेन कर्मकारयितुं द्विज ।  
त्वामहं यजमानार्थं तस्मिन् होमविधौ वृणे ॥  
  
यथा चतुर्मुखो ब्रह्मा स्वर्गेलोके पितामह ।  
ब्रह्माणं चामहं साक्षात्तस्मिन् होमविधौ वृणे ॥  
  
मन्त्रतन्त्रादिलोपांश्च द्रष्टुं नस्युर्यथा तथा ।  
अस्मिन् होमविधौ विप्र सदस्यं त्वामहं वृणे ॥  
  
होमार्थं मूलमन्त्रांश्च तत्तन्मन्त्रं शिवस्य तु ।  
प्। २१६) ऋत्विजोऽस्मिन् होमविधौ द्विजा युष्मानहं वृणे ॥  
  
तर्पणार्थं च पूजार्थं कलशस्य महेश्वरि ।  
मूलमन्त्रजपार्थाय वेदपारायणार्थकम् ॥  
  
प्रदक्षिण प्रणामार्थं द्विजा युष्मानहं वृणे ।  
इत्येवं वरणं कृत्वा तेभ्यः पाद्यादिकं ददेत् ॥  
  
पाद्यमर्घ्यं तथाचामं मधुपर्कं तथैव च ।  
कुण्डले चाङ्गुलीयादि भूषाश्च विविधा अपि ॥  
  
रुद्राक्षमकुटाद्यैश्च स्वर्णयज्ञोपवीतकैः ।  
दुकूलपादुकं देवि छत्रवीजनजामरैः ॥  
  
आचमं जलपात्राणि यागोपकरणानि च ।  
फलं स्वर्णं च ताम्बूलं दापयेन्मनुना शिवे ॥  
  
मूलेन मम गायत्र्या पञ्चब्रह्माणुभिस्तथा ।  
आचार्याय प्रदत्वौवं गन्धाद्यैस्तं समर्पयेत् ॥  
  
एवं ब्रह्म सदस्यादीन् तथैवान्यान् द्विजान् क्रमात् ।  
यथा यथोचितं वस्त्रभूषणाद्यैश्च तोषयेत् ॥  
  
अङ्कुरार्पणपूर्वं च मृत्तिकामाहरेत्ततः ।  
प्। २१७) सद्योङ्कुरं वा कुर्वीत दिनसङ्ख्यमितं शिवे ॥  
  
ध्वजस्थापनपूर्वोक्तं पताकान् स्थापयेत्प्रिये ।  
वृषयागं ततः कुर्यात्पताकध्वजदेवताः ॥  
  
सम्पूज्य विधिवन्मन्त्री तत्तन्मन्त्रेण पार्वति ।  
पञ्चगव्यं हुनेदन्ते गणेशं च नवग्रहान् ॥  
  
तत्तन्मूलेन होतव्यं तत्तद्द्रव्यं पृथक् पृथक् ।  
एतत्कर्म दिवाकाले गुरुः कुर्यान्महेश्वरि ॥  
  
सायं सन्ध्यामुपास्याथ शुचिर्भूत्वा गुरूत्तमः ।  
प्रक्षाल्य पाणिपादौ च मूर्तिपाद्यैर्द्विजोत्तमैः ॥  
  
प्रविश्य पश्चिमे द्वारं यागगेहं महेश्वरि ।  
अस्त्रदृष्ट्या विलोक्याथ दिक्पतीन् रक्षोणद्यत्तत् ॥  
  
नै-ऋत्यां दिशमासाद्या उपविश्यासने गुरुः ।  
गुरुवन्दनपूर्वादि दिशदिग्बन्धनं शिवे ॥  
  
भूतशुद्धिं न्यासजालान् सङ्कल्पं च विधाय च ।  
गणेश स्थण्डिले पूज्य सुगन्धकुसुमादिभिः ॥  
  
स्थापयेत्कलशं देवि योजयेत्पञ्चगव्यकैः ।  
प्। २१८) एकांशकं तु गोमूत्रं गोमयं च तदर्धकम् ॥  
  
सप्तांशकं तु गोक्षीरं त्र्यंशकं तु दधि स्मृतम् ।  
आज्यमेकांशमित्येवं सद्योजातादि पञ्चकैः ॥  
  
अस्त्रमन्त्रेण संस्पृष्ट्वा शतमष्टोत्तरं जपेत् ।  
पुण्याहं वाचयेत्पश्चादृत्विग्भिः सहितो गुरुः ॥  
  
मण्टपं मार्जयेद्देवि वायुमन्त्रेण देशिकः ।  
पालाशपल्लवैर्दर्भैः वह्न्यादीशावसानकम् ॥  
  
मम गायत्रिमन्त्रेण लेपयेद्गोमयाम्भसा ।  
अस्त्रमन्त्रं शतावृत्या ततो राजीश्च देशिकः ॥  
  
विकीर्य मार्जयेन्मुष्ट्या मण्टपे मनुवित्तमः ।  
प्रक्षाल्यं हस्तौ देवेशि पुष्पाणि दश दिक्षु च ॥  
  
निक्षिप्य मम गायत्र्या चक्रमुद्रां प्रदर्शयेत् ।  
ससूत्रदर्भमालां च युक्तं बोधिदुपल्लवैः ॥  
  
अस्त्रमन्त्रशतं जप्त्वा वेष्टयं मण्टपं शिवे ।  
अभ्युक्ष्य पञ्चगव्येन मूलमन्त्रेण देशिकः ॥  
  
विकीर्य मार्जनं मन्त्री पुनः पूर्वोक्तमन्त्रतः ।  
प्। २१९) गन्धतोयेन सम्प्रोक्ष्य गुरुरापः पुनन्त्विति ॥  
  
द्वारपूजन्ततः पश्चादक्षतैः कुसुमादिभिः । कैः ।  
अस्त्रतोयेन सम्प्रोक्ष्य पूर्वाद्रिक्रमतः प्रिये ॥  
  
शान्ति भूति बलारोग्या सञ्ज्ञाभिस्तोरणे न्यसेत् ।  
युग्मात्विदान्यजेदूर्ध्वे शूलेष्वर्कपुरोदितान् ॥  
  
प्रशान्तशिशिरादींश्च प्रत्यूषादि वसूनपि ।  
भूर्भुवादिकलोकांश्च सोमभौमादिकान् ग्रहान् ॥  
  
शान्तिर्निद्रानिवृत्तिश्च प्रतिष्ठाद्वारमूर्धनि ।  
गणेशं भारतीं लक्ष्मीं सर्वद्वारोपरि न्यसेत् ॥  
  
पूर्वद्वारं समारभ्य शाययोर्दक्षवामयोः ।  
नन्द्यादिद्वारपालांश्च गङ्गादिसरितस्तथा ॥  
  
सम्पूज्य तान् चतुर्थ्यन्तान् शिवज्ञां श्रावयेदथा ।  
यज्ञस्य रक्षणार्थेन स्थातव्यं महदादरैः ॥  
  
वज्रादीनि पताका स्युः कुमुदादि ध्वजेषु च ।  
पूर्वोक्तान् विन्यसेद्देवि सर्वविघ्न भयङ्करान् ॥  
  
द्वारतोरणसम्पूज्य प्रार्थयेनमुना गुरुः ।  
प्। २२०) मण्टपस्तम्भपूजां च प्रारभे तु ततः प्रिये ॥  
  
अन्तस्तम्भेषु सर्वेषु आधारादि यथाक्रमम् ।  
प्रणवादि नमोन्तैश्च धर्मादिषु समर्चयेत् ॥  
  
विद्येशादि घटश्चेषु द्वारतोरणकुम्भकान् ।  
यागेश्वरं च दिक्पालान् स्थापयेत्पूजयेत्प्रिये ॥  
  
निष्कं निष्कार्धहेम्ना वा प्रतिमान् विन्यसेद्गुरुः ।  
सुवस्त्रं सुफलं न्यस्त्वा प्रार्थयेद्देशिकोत्तमः ॥  
  
भो भो शक्र त्वया स्वस्यां दिशि विघ्नप्रशान्तये ।  
सावधानेन यागान्तं स्थातव्यं तु शिवाज्ञया ॥  
  
सर्वेषां लोकपालानां अनेकक्रमयोगतः ।  
इति विज्ञाप्य दिक्पालान् यागेशं प्रार्थयेत्ततः ॥  
  
शङ्कराय नमस्तुभ्यं विश्वरूपधराय च ।  
मया प्रवर्तितश्चायं लक्षहोमः कृते तव ॥  
  
लक्षणीयः त्वयैतर्हि समाप्तिर्यावदस्य हि ।  
इति सम्प्रार्थ्य यागेशमक्षतैरवकीर्य च ॥  
  
अतः सम्पूज्य वास्तुं च राक्षोघ्नं वास्तुहोमकम् ।  
प्। २२१) बलिं च विकिरेद्देवि स्वस्वमन्त्रैर्गुरूत्तमः ॥  
  
ततः प्रतिसरं बध्वा यागार्थं च यथोक्तवत् ।  
आचार्यं यजमानं च ब्रह्माणं च सदस्यकम् ॥  
  
मूर्तिपान् तर्पणं देवि यागेशप्रतिमादिषु ।  
बध्नीयुरूर्णासूत्रैश्च तन्मन्त्रं च पुरोक्तवत् ॥  
  
वह्निसाधनकं पश्चात् होतृभिः सह देशिकः ।  
सूर्यकान्तोद्भवं श्रेष्ठकाष्ठज्ञो मध्यो भवेत् ॥  
  
श्रोत्रियागारजो वह्निरधमः परिकीर्तितः ।  
सूर्यकान्तशिलायां वा बोधिवृक्षादिवा शिवे ॥  
  
आदाय मन्तः साराणि कृत्वा मरणिकद्वयम् ।  
संयोगः क्रमतः कुर्यात् शिल्पिशास्त्रोक्तमार्गतः ॥  
  
त्रिहस्तरज्जुना वेष्ट्या सुदृढं त्रिगुणीकृतम् ।  
गोमयालेपितं भूमिं शतपत्रं सुकर्णिकम् ॥  
  
लिखेत् सम्पूरयेच्चूर्णं पञ्चवर्णं विभेदतः ।  
शालिसम्पूरयेत्पीठं द्रोणमात्रं महेश्वरि ॥  
  
अरणिं विन्यसेत्पीठे दर्भदाम्ना च वेष्टयेत् ।  
प्। २२२) गन्धपुष्पैः समभ्यर्च्य आचार्यो ऋत्विजैः सह ॥  
  
आवयोश्च समावाह्य नैवेद्यान्तं महेश्वरि ।  
मूलमन्त्रजपं कुर्यात्पञ्चब्रह्मादि सूक्तकैः ॥  
  
मथित्वा प्रणवेनाग्निः तुषकार्पासकादिभिः ।  
करीशं च समायोज्य अग्निजातकणादिकैः ॥  
  
ज्वलयेच्च ततो मन्त्री ताम्रपात्रे शरावके ।  
अग्निबीजेन चैतन्यं हृदा संहारमुद्रया ॥  
  
आदाय योजयेद्बिन्दौ पूरकेण ततो हृदि ।  
स्थापयेन्मनुना देवि अग्निश्च चितिमन्त्रतः ॥  
  
तेजोरूपमहं वह्निं साक्षाद्ब्रह्मस्वरूपकम् ।  
एवं ध्यात्वा ततो मन्त्री सम्पूज्य च हुताशनम् ॥  
  
दापयेद्गुरुणा पश्चात् यजमानाय भक्तितः ।  
देवस्यत्वा ततोद्धृत्वा ऋत्विजांश्च ततो ददेत् ॥  
  
रक्षणीयं द्विजः श्रेष्ठाः होमार्थं च महेश्वरि ।  
इत्युक्त्वा यजमानाय कृताञ्जलिपुट स्थितः ॥  
  
आचर्यं पूजयेद्दत्वा शय्यावाहनभूषणैः ।  
प्। २२३) धेनुश्च ऋत्विजां दद्यात् अथवा वाससीं ददेत् ॥  
  
इत्थं दत्वा तु देवेशि वह्निः सुप्रीतदो भवेत् ।  
ततो जागरणं पश्चात् वेदपाठं द्विजोत्तमैः ॥  
  
इत्थं कृत्वा तु देवेशि पुनः सूर्योदयान्तिके ।  
  
  
इति श्रीवातुलोत्तरे काम्यकाण्डे उमामहेश्वरसंवादे   
लक्षहोममण्टपादि विधिर्नाम पञ्चचत्वारिंशत्पटलः ।  
  
  
  
  
अथातः सम्प्रवक्ष्यामि करणानां च लक्षणम् ।  
कुण्डशोधनपूर्वं च वह्नेर्जननकर्म च ॥  
  
पात्राणां साधनविधिं क्रमेण शृणु पार्वति ।  
आचार्यस्तु शुचिर्भूत्वा कृत्वा चैवाह्निकक्रियाम् ॥  
  
ऋत्विग्भिः सह देवेशि यागगेहं प्रविश्य च ।  
सम्पूज्यादौ गणेशानं फलाद्यैस्तोषयेत्ततः ॥  
  
पुण्याहवाचनं कुर्यात् मूर्तिपैश्च द्विजोत्तमैः ।  
गत्वा कुण्डान्तिकं मन्त्री विष्टरे पूर्वदिङ्मुखः ॥  
  
प्। २२४) उपविश्य समानीय साधनान्युञ्चितानि वै ।  
गुरुवन्दनपूर्वादि आत्मशुद्धिं समाचरेत् ॥  
  
ततो जुह्वाङ्गमनुना न्यासजालं विधाय च ।  
ततः सम्पूजयेन्मूर्ध्नि स्वगुरून् देशिकोत्तमः ॥  
  
हृत्पद्मे पूजयेद्देवं गणेशानमथोर्चयेत् ।  
कुण्डशुद्धिं प्रकुर्वीत वक्ष्यमाणेन वर्त्मना ॥  
  
मूलमन्त्रन् जपन् मन्त्री तत्कुण्डं च समीक्षयेत् ।  
अस्त्रमन्त्रेण सन्ताड्य दशदिग्बन्धनं ततः ॥  
  
सम्प्राक्ष्य वर्मणा मन्त्री तारेणखननं शिवे ।  
मृत्तिके हन मन्त्रेण उद्धरे मृत्तिकां ततः ॥  
  
पूजयेच्च हृदा मन्त्री समीकृतिदृशाणुना ।  
सेचयेदमुना कुर्यात् कुट्टयेदस्त्रमन्त्रतः ॥  
  
मार्जयेत्कवचेनाथ लेपनं हेतिनाणुना ।  
कलात्मकं कलाभिस्तु त्रिसूत्रीकरणं शिवे ॥  
  
कवचेनार्चयेन्मन्त्री हृन्मन्त्रेण च पार्वति ।  
अस्त्रेण वज्रीकरणं हृन्मन्त्रेण कुशैस्ततः ॥  
  
प्। २२५) चतुष्पथं तनुत्रेण तनुयादक्षपाटनम् ।  
इत्येते कुण्डसंस्काराः अष्टादश महेश्वरि ॥  
  
चतुरश्रं पुरा कृत्वा कुण्डमध्ये च वालुकैः ।  
देवस्यत्वेति मन्त्रेण ह्रादकेन शलाकया ॥  
  
आदाय च लिखेद्रेखां पूर्वाग्रे चोत्तराग्रके ।  
तिस्रः पूर्वमुखा रेखास्तद्वत्सौम्यमुखास्तथा ॥  
  
ब्रह्मा वैवस्वतः सोमो मध्ये दक्षिणवामयोः ।  
रुद्रो विष्णुश्च शक्रश्च मध्ये पश्चिमपूर्वयोः ॥  
  
ब्रह्मजज्ञानमन्त्रेण नाके मनु यथाक्रमम् ।  
षड्रेखां च लिखेन्मन्त्री भूशुद्ध्यर्थमिहेश्वरि ॥  
  
गन्धपुष्पादिभिश्चैव ततो नाम्नैव पूजयेत् ।  
ततो यन्त्रं समुद्धृत्य पूर्वाग्रे चोत्तराग्रके ॥  
  
भवत्येकोन पञ्चाशत्पदाद्यन्त्र तदास्फुटम् ।  
बहिरीशानकोष्ठादि तन्मध्य च महेश्वरि ॥  
  
मातृकां वर्णसंलेख्य प्रदक्षिण्येन देशिकः ।  
तन्मध्येऽष्टदलं पद्मं कर्णिकाकेसरैर्युतम् ॥  
  
प्। २२६) विष्टरार्थं सुकूर्चं तु विंशद्दर्भकृतं ततः ।  
पीठपूजां च तत्रैव आवाह्य पुरुषं परम् ॥  
  
ततः पार्श्वे महादेव्या चिन्तयेच्च गुरु प्रिये ।  
द्विनेत्रां द्विभुजां रम्यां पीनीन्नतपयोधराम् ॥  
  
मुक्ताभरणसंयुक्तां पद्महस्तां सुलोचनाम् ।  
शुद्धस्फटिकसङ्काशां रक्तावाहोग्रिभूषिताम् ॥  
  
ऋतुस्नातां सुकूर्चस्थां वागीशस्य च वामके ।  
कारणं जगतां देवं सर्वज्ञं सर्वसाक्षिणम् ॥  
  
अनादिनिधनं शुद्धं साक्षाद्ब्रह्मस्वरूपिणम् ।  
एवं ध्यात्वा ततो मन्त्री समर्च्य च महेश्वरि ॥  
  
देवदेवौ च सम्पूज्य मूलमन्त्रेण पार्वति ।  
पाद्यमर्घ्यादिकं दद्यात् कुङ्कुमं रक्तचन्दनम् ॥  
  
रक्तपद्मानि सम्पूज्य धूपदीपादिकं प्रिये ।  
शिवबीजेन तारादि नमोन्तेन ततः परम् ॥  
  
तदेकतां समापन्नां भूवयेत्नं विचिन्तयेत् ।  
दर्शयोद्योनि मुद्रां च लिङ्गमुद्रां तथा हृदा ॥  
  
प्। २२७) इत्येवं मनसा भाव्या क्रीडार्थं च प्रदर्शयेत् ।  
तदा रतिस्त्रयोर्यावत् तावदग्निमथाङ्गुरुः ॥  
  
पाणिना साम्भसा योनिं स मृज्यादस्त्रमन्त्रतः ।  
पश्चाद्देवस्य देव्याश्च दद्यादाचमनीयकम् ॥  
  
वध्नीयां गर्भरक्षार्थं दर्भं कङ्कणवत्करे ।  
एकीकृत्य त्रदर्भेण बध्नीयान्मूलमन्त्रतः ॥  
  
साधितं च ततो वह्निं भस्मधूमादिवर्जितम् ।  
गुरुपत्न्या च ऋत्विग्भ्यं आदाय च महेश्वरि ॥  
  
कुण्डयोनौ प्रविन्यस्य देवस्यत्वेति मन्त्रतः ।  
वह्निबीजजपन् मन्त्री क्रव्यादाशं परित्यजेत् ॥  
  
अस्त्रमन्त्रेण सम्प्रोक्ष्य दक्षद्रुष्पादि वीक्षणैः ।  
शोषदाहप्रवनानि ततन्मन्त्रेण पार्वति ॥  
  
अकुञ्चनं ततो दीप्तं बहिः पिङ्गलया गुरुः ।  
व्यवर्गस्य द्वितीया तु बिन्दुना भूषितं च यत् ॥  
  
वह्निबीजमिदं प्रोक्तं त्रिवारं च समुच्चरन् ।  
बिभाव्य निर्गतं तत्र योजयेदान्तरा * नम् ॥  
  
प्। २२८) स्पृष्ट्वा दर्भद्वयेनैव जप्त्वा तारेण चाष्टशः ।  
धेनुमुद्रां प्रदृश्याथ रक्षयेदस्त्रमन्त्रतः ॥  
  
अवकुण्ठ्य तनुत्रेण मूलमन्त्रेण पार्वति ।  
पञ्चोपचारैरभ्यर्च्य जानुयुग्मं * * * ॥  
  
कुण्डोर्ध्वं त्रिः परिभ्राम्य मूलमन्त्रमनुस्मरन् ।  
तन्मध्ये विन्यसेदग्निं आत्मनोऽभिमुखं गुरुः ॥  
  
सम्प्रोक्ष्य काष्ठशिरसा निक्षिपेच्च महेश्वरि ।  
चित्पि"गलं च मनुना ज्वलयेदनलं शनैः ॥  
  
व्यजनं धमनीं वाथ प्रणयेन्मन्त्रवित्तमः ।  
अग्निं प्रज्वलितं वन्दे मनुनानेन प्राञ्जलिः ॥  
  
प्रार्थयित्वाप्युपस्थाय गुरुस्तन्मुपसीदतु ।  
गुरुवन्दन पूर्वं च दश दिग्बन्धनं ततः ॥  
  
ततो न्यासं विधायाथ कृशानो मनुभिर्न्यसेत् ।  
जिंहाङ्गमूर्तिमनुभिः हिरण्यादि यथाक्रमम् ॥  
  
लिङ्गेपाने तथा मूर्ध्नि वदने च गुरूत्तमः ।  
नासिकानयनद्वन्द्वे सर्वाङ्गेषु च विन्यसेत् ॥  
  
प्। २२९) ऋष्यादिमङ्गविन्यासं हृदयादि न्यसेद्गुरुः ।  
जातवेदाः सप्तजिह्वो हव्यवाहनसञ्ज्ञकः ॥  
  
ध्रुवाग्नये पदाद्याश्चन्द्रेणमोन्ताः क्रमादमून् ।  
मूर्धांस पार्श्वकट्यादि प्रदक्षिणवशाद्बुधः ॥  
  
इत्थं न्यासं विधायाथ प्राणायामं समाचरेत् ।  
पञ्चसङ्ख्य समद्भिश्च साधयेच्च महेश्वरि ॥  
  
ततः सङ्कल्पमुच्चार्य जुहुयाच्च पृथक् पृथक् ।  
सद्योजातादिभिर्मन्त्रैः समिद्भिश्च यथाक्रमम् ॥  
  
इध्मबन्धनरज्जूंश्च बध्वा चैकीकृतं प्रिये ।  
दक्षिणे च प्रविन्यस्य दर्भमुष्टिं तथोत्तरे ॥  
  
पालाशोदुम्बराश्वत्थ प्लक्षन्यग्रोधजोद्भवः ।  
अष्टादश पुनस्तिस्रो कुण्डमानसमुच्छ्रिताः ॥  
  
अष्टोत्तरसहस्रं वा परिस्तरणदर्भकैः ।  
षडङ्गुलसुविस्तारं मुष्टिदर्भं शतं गुरुः ॥  
  
रज्जुद्वे तत्वसञ्चैश्च प्रोक्षणी सप्तदर्भकैः ।  
प्रणीतार्णवदर्भैश्च द्वादशैर्ब्रह्मकूर्चकम् ॥  
  
प्। २३०) स्रुक्स्रुवौ मानुनं सप्त आज्यसंस्कार षट्कुशैः ।  
द्वेदर्भे चरुशुद्धिः स्यात् पात्राणां साधनार्थके ॥  
  
शतार्धं च तदर्धं वा कुशकुप्तिविधीयते ।  
स्वर्णं वा राजतं वापि ताम्रं वाथ शरावकम् ॥  
  
पूरितप्रस्थमेकं वा तन्यूनं च न कारयेत् ।  
स्रुक् स्रुवौ हस्तमात्रौ च शुक्तिमात्रप्रपूरितम् ॥  
  
एतत्पात्राणि सम्पाद्य कालभिन्नानि वर्जयेत् ।  
ततः परिसमूह्याग्निं जुष्टेदाहुतिमन्त्रतः ॥  
  
परिषिच्य जलेनाथ अस्त्रमन्त्रेण देशिकैः ।  
दिक्परिस्तरणं कुर्यात् देवस्यत्वेति मन्त्रतः ॥  
  
दक्षिणानुत्तरान् देवि नुत्तरानधरान् गुरुः ।  
मेखलापरि मध्ये तु विन्यसेच्च यथाक्रमम् ॥  
  
पात्राणां साधयेत् पश्चात् कुण्डस्योत्तर पार्श्वगे ।  
भूतले कुशमास्तीर्य प्रणीतां प्रोक्षणां तथा ॥  
  
आज्यपात्रं चरुस्थालीं स्रुक्स्रुवौ कुशमुष्टिकम् ।  
इध्मप्रवश्चनं देवि साधयेद्देशिकोत्तमः ॥  
  
प्। २३१) द्वन्द्वरूपेण हस्ताभ्यां मन्त्रेणास्मिन्नधोमुखम् ।  
अर्घ्योदकेन सम्प्रोक्ष्य दर्शयेदस्त्रमुद्रिकाम् ॥  
  
प्रोक्षणीमन्मुखं कृत्या सुकूर्चं विन्यसेत्ततः ।  
जलेरापः पुनन्त्वेति पूरयेद्धेनुमुद्रया ॥  
  
कराभ्यां तत्त्रिरुत्पूय तज्जलैः प्रोक्ष्य चास्त्रतः ।  
विध्मं विस्रस्य ग्रन्थिं च वर्मणा च महेश्वरि ॥  
  
पात्राण्येतानि तासुक्ष्य उन्मुखीकृत्य प्रोक्षयेत् ।  
दक्षिणे पद्मपीठं च दर्भकूर्चं न्यसेत्ततः ॥  
  
आवाह्य च द्विजश्रेष्ठं भूपतेत्वथ मन्त्रतः ।  
अर्वावसोः समावाह्य गन्धपुष्पैः समर्चयेत् ॥  
  
तत्पुरस्तात्प्रणीतानां निधायाद्भिः प्रपूरयेत् ।  
ब्रह्मबीजौ मन्त्रेण सिद्धमन्त्रेण पार्वति ॥  
  
आवाह्य वरुणं पश्चाद्ब्रह्माणं च समर्चयेत् ।  
दोर्भ्यां नासान्तमुद्धृत्य ब्रह्मणश्चाप्यनुज्ञया ॥  
  
धनेशेश्वरयोर्मध्ये पूर्वपीठं कुशोपरि ।  
निधाय दर्भमाच्छाद्य * * * अष्टवारं गुरुः ॥  
  
प्। २३२) घृतस्थालीं समादाय प्रोक्षयेदस्त्रमन्त्रतः ।  
तत्र गोघृतमापूर्य नेत्रमन्त्रेण वीक्षयेत् ॥  
  
वायव्यां दिशि मास्थाप्य मेखलस्य समीपतः ।  
तनुत्रेण च नीराज्यं तदग्नौ निक्षिपेद्गुरुः ॥  
  
पुनर्दर्भद्वये मन्त्री अस्त्रमन्त्रेण पार्वति ।  
त्रिवारं दर्शयित्वा तु मनुनाग्नौ विनिक्षिपन् ॥  
  
आदाय योनौ विन्यस्य अङ्गारान् सह योजयेत् ।  
दर्भौ प्रादेशमात्रेण मध्ये ग्रन्थियुतेन च ॥  
  
शुक्रमसीति मन्त्रेण वह्निमध्ये च निक्षिपेत् ।  
चरुं च श्रपयेत्पश्चात् निर्वपामीति मन्त्रतः ॥  
  
अग्नये वो जुष्टं प्रोक्ष्यामि अग्नये वो जुष्टं निर्वपामिति देवता च   
प्रधानकम् ।  
  
त्रिवारमिति मुच्चार्य दर्भौ सन्दर्श गामयेत् ।  
अभिघार्योत्तरे न्यस्य जननाग्निर्न कर्म च ॥  
  
स्रुक्स्रुवौ शोधयेत्पश्चात् दक्षवामकरद्वये ।  
अग्रमध्यममूलेषु कुशयुगस्य शोधयेत् ॥  
  
प्। २३३) अग्नौ निष्टप्य सम्मृज्य मूलमन्त्रेण वै त्रिशः ।  
एवमेव स्रुचं शोध्य न्यसेत्तत्रैव तान् पुनः ॥  
  
परिधींश्च गृहीत्वाथ वर्मनेत्रासुमन्त्रकैः ।  
पश्चिमे दक्षिणे न्यस्य उत्तरे च महेश्वरि ॥  
  
तदूर्ध्वसमिद्धन्यस्य कवचेन द्वयं गुरुः ।  
अनुयाजसमित्तत्र प्रणीतोर्ध्वे न्यसेद्गुरुः ॥  
  
पावकं गन्धपुष्पाद्यैः जिंह्वादि परिपूजयेत् ।  
लोकपालादिकान् पूज्य कुण्डमेखलदेवताः ॥  
  
ब्राह्मी वज्री तथा चैन्द्री धन्विराक्षी महेश्वरी ।  
शबला च तथा वेगा क्रमात्कुण्डानि देवताः ॥  
  
परिधिं परिस्तरणं देवि ब्रह्माणं च यथाक्रमम् ।  
वाणीं लक्ष्मीं पार्वतीं च क्रमादावाह्य पूजयेत् ॥  
  
समिधं च ततो हुत्वा परिषेचनमारभेत् ।  
अदितेत्यादि मन्त्रेण परितश्च यथाक्रमम् ॥  
  
अग्नये जातवेदाश्च अर्चयेदुक्तमार्गतः ।  
ग्राह्यं पञ्चदशेध्मं तु गन्धपुष्पैः समर्चयेत् ॥  
  
प्। २३४) प्रश्नीतायामिमां रज्जुं न्यसेद्वलयवत्ततः ।  
समित्समूहमाज्येन सम्यगाप्लाव्य देशिकः ॥  
  
द्विशीर्षं चैकहृदयं चतुश्रोत्र द्विनासिकम् ।  
आस्यद्वयं च षण्णेत्रं पिङ्गलं सप्तहस्तकम् ॥  
  
त्रिमेखलं त्रिपादं च सप्तजिंह्वाभिरावृतम् ।  
चतुशृङ्गं वृषारूढं बलादित्यसमप्रभम् ॥  
  
उपवीतसमायुक्तं जटामकुटमण्डितम् ।  
सव्यभागे चतुर्हस्तं त्रिहस्तमपसव्यके ॥  
  
स्रुक्स्रुवौ चाक्षमालां च शक्तिं दक्षिणहस्तके ।  
तोमरं व्यजनं चैव घृतपात्रं तु वामके ॥  
  
एवं ध्यात्वा ततो मन्त्री ब्रह्मणोऽनुज्ञया पुरा ।  
इध्महोमं ततः पश्चात् स्रुवेणाज्यं हृदाणुना ॥  
  
नाडीसन्धौ तु विज्ञेया वक्त्रोद्घाटनमादरात् ।  
दक्षनेत्रेग्नये स्वाहेत्युदरन् जुहुयात् गुरुः ॥  
  
वामतस्त्वाज्यमादाय वह्ने वामविलोपने ।  
हृदा जुहोतु सोमाय स्वाहेति च गुरुः प्रिये ॥  
  
प्। २३५) मध्यनेत्र ततो वह्ने गृहीत्वा मध्यतो घृतम् ।  
अग्नीषोमाभ्यां स्वाहेति सृवन्मन्त्रेण नेत्रतः ॥  
  
घृतमादाय देवेशि दक्षभागाद्धृदाणुना ।  
वह्निवक्त्रेऽग्नये स्विष्टकृते स्वाहेति होमयेत् ॥  
  
वह्निमन्त्रं ततो हुत्वा तारव्याहृतिभिस्त्रिशः ।  
जिंह्वाङ्गमूर्तिमनुभिः जुहुयाच्च यथाक्रमम् ॥  
  
ऋषि त्रिष्टुभ मन्त्रैर्णैस्सञ्जप्य च गुरु प्रिये ।  
आदौ मूलेन सम्पूज्य उपचारैश्च देशिकः ॥  
  
जुहुयात् समिधं पश्चात्तन्मूलमनुवित्तमः ।  
अष्टाष्टाज्याहुतिर्हुत्वा क्रमेण च पृथक् पृथक् ॥  
  
गर्भाधानादिकाः कुर्यात् विवाहान्ताः क्रियाः क्रमात् ।  
गर्भाधानं पुंसवनं सीमन्तं बलिजातके ॥  
  
स्यान्नामकरणं पश्चादुपनिष्क्रमणं ततः ।  
अन्नप्राशनकं चौलमुपनीतं ततो गुरुः ॥  
  
चत्वारि वेदप्रथिता व्रतानि स्नानकर्म च ।  
विवाहान्तमिति प्रोक्ताः गर्भाधानादि कर्मणाम् ॥  
  
प्। २३६) पश्चात् कर्म करोमीति प्रत्येकं समिधं हुनेत् ।  
आज्येन होमयेदन्ते वह्नो पूर्णाहुतिं हुनेत् ॥  
  
ततः सूतकशुद्ध्यर्थं जातकर्मविधौ कृते ।  
तत्परिस्तरणादीनि साधनानि परित्यजेत् ॥  
  
सम्प्रोक्ष्य गोमयजलैः तत्कुण्डं च महेश्वरि ।  
पूर्ववत्साधनं कुर्याद्यथावदनु देशिकः ॥  
  
जिंह्वामन्त्रैर्मूर्तिमन्त्रैः दशभेदविभेदितैः ।  
महागणपतेर्मन्त्रैः पूर्वपूर्वापितैर्हुनेत् ॥  
  
पीठपूज्याथ तद्वह्नौ देवं ध्यात्वा ततो गुरुः ।  
उद्दिश्य देवतारूपं यजेत्सावरणादिकैः ॥  
  
सम्मुखीकरणार्थं च पञ्चविंशाहुतिर्हुनेत् ।  
देवताह्यतनामैक्यं भावयेन्मूलमन्त्रतः ॥  
  
एकादशाहुतिर्नाडी सन्धानाय हुनेत्ततः ।  
एकैकमावृतीनां च देवताभ्यो घृताहुतिः ॥  
  
इत्येवं च गुरुः कुर्यात् वह्नेर्जननकर्मणि ।  
न कुर्याच्च हुनेद्धोमं तद्धोमो निष्फलं भवेत् ॥  
  
प्। २३७) इति श्रीवातुलोत्तरे उमामहेश्वरसंवादे काम्यकाण्डे   
अग्निजननविधानं नाम पञ्चचत्वारिः पटलः ।  
  
  
  
अतः परं प्रवक्ष्यामि मूर्तिपैः सहितो गुरुः ।  
द्रव्यहोमादि पूर्णान्तं तर्पणं कुम्भपूजनम् ॥  
  
तत्तज्जपं तत्फलं च क्रमेण शृणु पार्वति ।  
मण्टपान्तस्थकुम्भेषु मूर्तिपाश्चोपविश्य च ॥  
  
आसनादि विशुद्धिं च न्यासं कुर्यान्महेश्वरि ।  
कुण्डशुद्धिं प्रकुर्वीत सद्योजातादि पञ्चकैः ॥  
  
शोधनं क्षालनं चैव शोषणं पालनं तथा ।  
अभ्युक्षणं च पञ्चैते स्त्वन्यकुण्डेषु संस्मरैः ॥  
  
आचार्यकुण्डादनलं पूर्वादि विहरेत्ततः ।  
अग्निमीलेति मन्त्रेण पूर्वोपस्थाय चानलम् ॥  
  
इषे त्वोर्जेति मन्त्रेणाग्नेयाञ्च न्यसेत्ततः ।  
दक्षिणे च त्वमग्नेति उपत्वाग्ने च नैर्-ऋते ॥  
  
प्। २३८) वारुणे जातवेदादि वायव्ये व्याहृतिं प्रिये ।  
अग्निं दूतं चोत्तरे च अग्निमग्नीति चैशके ॥  
  
विहरेदनलं पश्चात् प्राणायामं समाचरेत् ।  
जिंह्वाङ्गमूर्तिन्यासादि ततः सङ्कल्पपूर्वकम् ॥  
  
हुत्वा द्रव्याणि सङ्ख्याभिः देवतानाममोच्चरन् ।  
अबाधानादि देवेशि गुरुमूर्तिधरा पृथक् ॥  
  
स्वस्वकुण्डे च तैस्सर्वैरुक्तवत्कारयेत् क्रमात् ।  
चरुं विना न कर्तव्यं ब्रूहिता ब्रह्मपक्वकम् ॥  
  
परिधिं च महेशानि मूर्तिपैश्च न कारयेत् ।  
भवाद्यं मूर्तिमावाह्य पूजयेत्पीठमन्त्रकैः ॥  
  
एकैकशश्च जुहुयुः जिंह्वादि मनुभिस्तथा ।  
ऋत्विजो देशिकाद्याश्च ऋषिच्छन्दांसि मूलतः ॥  
  
पक्वाहुतिं च जुहुयुः पञ्चभिश्चाघृताहुतिम् ।  
द्रव्याणामाहुतिं पश्चाज्जुहुयुर्देशिकादिकाः ॥  
  
हृदये वंशशून्यं च उदरे वृष्टिनाशनम् ।  
कटौ तु स्थाननाशं च जानुमुच्चाटनं भवेत् ॥  
  
प्। २३९) मरणं बाहुमूले तु जिंह्वायां सर्वकामदम् ।  
तस्मादग्नेर्विशेषेण जिंह्वायां होममाचरेत् ॥  
  
हुत्वा मुद्रां च देवेशि मृगी हंसी च सूकरी ।  
मयूरी कुक्कुटी चैव होमद्रव्यगृहे प्रिये ॥  
  
मुद्राहीनस्तु यो होमः स सर्वो निष्फले भवेत् ।  
आज्यं समिद्धविश्चैव गोधूमं सर्षपं शिवे ॥  
  
तिलं च त्रुटिकं लाजान् सक्तुं क्षीरं दश क्रमात् ।  
द्विसहस्रं गोघृतं च कुडुपं च महेश्वरि ॥  
  
पालाशी खादिरी वाथ षडङ्गुलसुविस्तृता ।  
अनाद्रा वक्रहीना च शोभिता च समिद्भवेत् ॥  
  
शाल्युद्भवैस्तण्डुलैश्च प्रस्थं पञ्चशतं भवेत् ।  
हरिद्रासंयुतं पक्वं क्लिष्टदोषादिवर्जितम् ॥  
  
गोधूमादि द्रव्यमन्यत् तदर्धं परिकीर्तितम् ।  
क्षालितं शोधितं पात्रे पूरयेन्मूलमन्त्रतः ॥  
  
उद्दिश्यदेवतामन्त्रं प्रणवादि यथाक्रमम् ।  
मूलमन्त्रं च जुहुयात् गुरुमूर्ति धराः पृथक् ॥  
  
प्। २४०) सहस्रोर्ध्वं पञ्चशतं चाष्टाहुति गुरुं प्रिये ।  
प्रधानकुण्डे जुहुयादुद्देश्यत्यागपूर्वकम् ॥  
  
होमयेयुर्मूर्तिपास्ते पृथक् कुण्डाष्टके पुनः ।  
सहस्रं त्रिशतं देवि दशसप्त चतुस्तथा ॥  
  
मूर्तिपानां पृथक् होमोदितं प्रतिदिदिनं प्रति ।  
पृथक् द्रव्यं लक्षमितं पूर्वाज्यं चापराज्यकम् ॥  
  
उत्तमं च हुनेद्धोमो उद्दिश्य दिवसान्तकम् ।  
दश द्रव्याणि वा देवि हुनेर्लक्षं गुरूत्तमः ॥  
  
द्रव्यान्ते होमयेदाज्यं मध्यमं च महेश्वरि ।  
सर्वद्रव्यं हुनेर्लक्षं अधमं परिकीर्तितम् ॥  
  
ततो वै वेदिकामध्ये पञ्चविंशोत्तरं शतम् ।  
पदं पूर्वोक्तवत् कुर्यात् पद्ममालिख्य देशिकः ॥  
  
पञ्चवर्णकचूर्णैश्च पूरयेच्च पृथक् पृथक् ।  
शालितण्डुलमापूर्य द्रोणार्धं च तदर्धकम् ॥  
  
प्रस्थं प्रस्थं च सर्वेषां प्रधानादि यथाक्रमम् ।  
स्वर्णादिकुम्भं सङ्गृह्य पञ्चविंशोत्तरं शतं ॥  
  
प्। २४१) द्रोणवारि धृतं कुम्भं तदर्धं च तदर्धकम् ।  
अन्येषां पूरितं प्रस्थं छिन्नभिन्नादि वर्जितम् ॥  
  
क्षालितान् कलशान् देवि अस्त्रमन्त्रेण देशिकः ।  
वर्मणा तन्तुनावेष्ट्या धूपैः सन्धूप्य मूलतः ॥  
  
स्थापयेत्कलशं पश्चात् कवचेन महेश्वरि ।  
अधोमुखं च कुम्भं च पूजयेच्च कलात्मकम् ॥  
  
अस्त्रमन्त्रेण सम्प्रोक्ष्य कुम्भमुद्धृत्य चोन्मुखम् ।  
षट्त्रिंशदर्भकूर्चं च पञ्चविंशतिकुर्चकम् ॥  
  
सप्तविंशति कूर्चं च पञ्च पञ्च यथाक्रमम् ।  
दर्भकूर्चं च विन्यस्य पयसा पूरयेद्घटम् ॥  
  
वारिणाभ्यष्टगन्धं च पञ्चगव्यं कुशोदकम् ।  
पञ्चामृतं कषायं च पूरयेन्नर्मलोदकम् ॥  
  
नवरत्नं पञ्चरत्नं विन्यसे मातृकादिकान् ।  
दशनिष्कं सुवर्णं च प्रधानकलशे न्यसेत् ॥  
  
अष्टविद्येशकुम्भेषु प्रतिमां पञ्चनिष्ककाम् ।  
निष्केण प्रतिमां हेम्नां बहिरावरणे न्यसेत् ॥  
  
प्। २४२) पणेन हेम्ना प्रतिमामन्येषु कलशेषु च ।  
विन्यसेत् प्राणमन्त्रेण औषधानि विनिक्षिपेत् ॥  
  
चूतपल्लवमेतेषु विन्यसे नेत्रमन्त्रतः ।  
नालिकेरफल न्यस्त्वा कवचेन महेश्वरि ॥  
  
दुकूलवाससाच्छाद्य अस्त्रमन्त्रेण पार्वति ।  
विचित्रैर्नववासोभिः श्वेतवस्त्रैर्यथाक्रमम् ॥  
  
सर्वकुम्भान् समाच्छाद्य कूर्चं शिरसि मन्त्रतः ।  
प्राणायामादि विन्यासं पीठपूजां समाचरेत् ॥  
  
कुम्भेष्वावाह्य देवेशान् विद्येशादि यथाक्रमम् ।  
सर्वान् देवान् समावाह्य प्र * मावरणादिकान् ॥  
  
पञ्चविंशोत्तरशतम् आवाह्याभ्यर्च्य मान्त्रिकः ।  
कलान् सम्पूज्य देवेशि षट्त्रिंशत्तत्वमन्त्रतः ॥  
  
पञ्चब्रह्ममनून् पश्चादुपचारैस्समर्चयेत् ।  
दश विप्रांश्च परितो जपेयुर्मूलमन्त्रतः ॥  
  
सहस्रं पञ्चविंशत्या ऋष्यादिन्यासपूर्वकम् ।  
चतुरस्त्रं चतुर्दिक्षु गणेशं क्षेत्रपालकम् ॥  
  
प्। २४३) दुर्गामनुं च वाणीं च प्रासादं च त्रियम्बकम् ।  
भुवनेशीं च वास्तुं च राक्षोघ्नं च नवग्रहान् ॥  
  
श्रीरुद्रं पावमानं च श्रीसूक्तं विष्णुसूक्तकम् ।  
भूसूक्तं ब्रह्मसूक्तं च धृतसूक्तमनुं ततः ॥  
  
जपेत् सप्तशतिं देवि परितश्च यथाक्रमम् ।  
चतुर्द्वारे चतुर्वेदान् वदेयुर्भूसुरोत्तमान् ॥  
  
तर्पयेत् सौम्यदिग्भागे दशांशं च पयोम्बुभिः ।  
दशविप्रांश्चोपविश्य पद्ममालिख्य मण्डले ॥  
  
शालितण्डुलमापूर्य तत्र पात्राणि विन्यसेत् ।  
पयसा वारिणापूर्य गन्धपुष्पं च निक्षिपेत् ॥  
  
आवाह्य पूजयेद्देवं तर्पयेत्तिलतण्डुलैः ।  
सहस्रं द्विशतं सार्धं मन्त्री मूलाणुना युतः ॥  
  
यावद्धोमावसानान्तं नवं कुर्यान्महेश्वरि ।  
होमान्ते स्विष्टकृद्धोमो यदस्येत्यणुना गुरुः ॥  
  
कृत्वानुयाजसमिधं रज्जुं हुत्वा ततः परम् ।  
जयादिंश्च ततो हुत्वा प्रायश्चित्ताहुतिं ततः ॥  
  
प्। २४४) ततो महाव्याहृतिभिरेकैकां सर्पिषाहुतिः ।  
ततः पूर्णाहुतिं देवि ब्रह्माणं च विसृज्य च ॥  
  
हामं समापयेदन्ते बलिदानं समाचरेत् ।  
नवपिण्डान् प्रकुर्वीत आज्येन हविषा ततः ॥  
  
गुरुकुण्डादिका न्यस्त्वा काष्ठदीपान् प्रपद्य च ।  
वेदिकुम्भान् यजेत् पश्चादाचार्यो यजमानकः ॥  
  
शिष्यमाहूय तत्कुम्भं प्रधानं च महेश्वरि ।  
शिरसा धारयेन्मन्त्री वेदमङ्गलविस्वनैः ॥  
  
सर्वान् कुम्भान् समादाय मूर्तिपादि द्विजोत्तमैः ।  
प्रदक्षिणवशान्मन्त्री घटमन्तः प्रवेशयेत् ॥  
  
लिङ्गं सम्पूज्य मूलेन प्रधानादि यथाक्रमम् ।  
तस्याः सूक्तेन संसिञ्चेत् मूलमन्त्रेण पार्वति ॥  
  
महापूजा प्रकर्तव्या प्रागुक्तेन महेश्वरि ।  
सर्वेभ्यश्च बलिं दत्वा तत्सर्वं च समर्पयेत् ॥  
  
सहस्रद्विशतं सार्धं भूसुरान् भोजयेत् प्रिये ।  
शाल्यान्नं सघृतं क्षीरसूपशाकस्वादुसमन्वितम् ॥  
  
प्। २४५) भक्षं पायससुक्षीरशर्करा मधुसंयुतम् ।  
भूक्तेषु तेषु देवेशि ताम्बूलं च प्रदापयेत् ॥  
  
मन्त्राशीर्वचनं ग्राह्यं यजमानेन भक्तितः ।  
एवमेव समुद्दिष्टदिनान्तं च दिने दिने ॥  
  
पूर्णाहुतिस्तदन्ते तु कृत्वा चावभृतक्रियाम् ।  
विसुज्य कङ्कणं पश्चात् शुद्धस्नानं समाचरेत् ॥  
  
यागगेहं प्रविश्याथ गुरुकुण्डसमीपतः ।  
भूसुरेभ्यश्चोपविश्य यजमाने गुरुः प्रिये ॥  
  
गोभूम्यादीनि दानानि छागं च महिषं तथा ।  
खड्गं च तिलतैलं चानड्वाहं च दापयेत् ॥  
  
पुष्पं फलं च ताम्बूलं पानीयं शयनादिकम् ।  
दध्योदनं यज्ञसूत्रं कन्यादानं महेश्वरि ॥  
  
विजनं पादुकं छत्रं चामरं स्वर्णकुम्भकम् ।  
तदन्ते गुप्तदानं च कृच्छ्रं दद्यान्महेश्वरि ॥  
  
भूसुराणां देशिकादि दक्षिणां विधिवद्बुधः ।  
पञ्चविंशतिनिष्कं च विजनं वाहनं तथा ॥  
  
प्। २४६) छत्रं च चामरं चैव तन्त्रोपकरणैः सह ।  
गुप्तदानं च दासं च देशिकाय प्रदापयेत् ॥  
  
तदुक्तं मान्त्रिकायाथ दद्याद्विभवविस्तरम् ।  
सप्तं च दशनिष्कं च पर्यङ्कं शय्ययावृतम् ॥  
  
स्वयं गृह्य महेशानि आचार्याय प्रदापयेत् ।  
दशनिष्कं सुवस्त्रं च ब्रह्मणे दापयेत् प्रिये ॥  
  
सप्तनिष्कं पादुकं च सदस्याय प्रदापयेत् ।  
मूर्तिगानां पञ्चनिष्कं पृथक् दद्याच्च कुण्डलम् ॥  
  
सार्धनिष्कं द्विजातिभ्यः तर्पकेभ्यः पृथक् पृथक् ।  
सार्धनिष्कद्वयं वेदघोषकाणां प्रदापयेत् ॥  
  
जापकानां सार्धनिष्कं मूलमन्त्रस्य पार्वति ।  
अन्येषां जापकादीनां चाराणां निष्कमुच्यते ॥  
  
प्रदक्षिणकृतां चैव पूजकानां तथैव च ।  
दीनान्धबधिरादीनां यथाशक्त्याथ दक्षिणाम् ॥  
  
इति दत्वा क्रमेणैव सम्पूर्णफलमश्नुते ।  
उक्तार्धे च फलार्धं स्यादुक्तांशे च फलांशकम् ॥  
  
प्। २४७) ज्ञात्वा धर्ममिति प्राज्ञो स्ववंशस्याभिवृद्धये ।  
लक्षहोममिमं देवि यः कुर्याच्च नृपोत्तमः ॥  
  
ब्रह्महत्यादि पापघ्नं सर्वमृत्युनिवारणम् ।  
सर्वदुःखोपशमनं सर्वदा मङ्गलप्रदम् ॥  
  
सर्वशान्तिकरं ज्ञेयं पुत्रपौत्राभिवृद्धिदम् ।  
तुष्टिपुष्टिप्रदं देवि कीर्तिदं कान्ति वृद्धिदम् ॥  
  
आयुर्वृद्धिकरं सौख्यं सर्वत्र विजयं भवेत् ।  
भूमिदानेन यत्पुण्यं तत्फलं बहुभिर्मखैः ॥  
  
देहान्ते मम सायुज्यं त्रिस्सप्तकुलसंयुतः ।  
कामितार्थफलं शीघ्रं सत्यं सत्यं मयोदितम् ॥  
  
इति श्रीवातुलागमे उमामहेश्वरसंवादे काम्यकाण्डे   
लक्षहोमविधि कर्मविधिविवर विधानं नाम सप्तचत्वारिंशत्   
पटलः ॥  
  
  
  
॥ स्वस्ति ॥  
  
यस्मिन् देवे भवेद्देवि नित्यकार्यबलिद्वयम् ।  
तदा नैमित्तिके मन्त्री त्रिकालं बलिमाहरेत् ॥  
  
नित्ये वा वर्तमाने तु त्रिकालं बलिकर्मणि ।  
तदा नैमित्तिकं कुर्यान्नित्यबल्या सहैव तु ॥  
  
अथवान्यप्रकारेण भवे नैमित्तिके बलिः ।  
प्रातरेव विनिर्वत्य बलिं नित्यं महेश्वरि ॥  
  
मध्याह्ने चैव सायाह्ने बलिं नैमित्तिकं हरेत् ।  
नित्यमादौ विनिर्वर्त्य बलिं नाडीद्वयात्परम् ॥  
  
नैमित्तिकबलिमन्त्री प्रकुर्यादेवमेव वा ।  
काम्ये बलिविधौ देवि विशेषः क्वचिदिष्यते ॥  
  
मध्याह्ने वाथ सायाह्ने कुर्यात्तद्द्वितयेऽपि वा ।  
नित्यबल्या सहैवात्र पृथग्वा पूर्व तद्बलिम् ॥  
  
एवं नित्यादिके देवि बलिक्रम इतीरितः ।  
परिवारामराणां च सन्तृप्तिर्नित्यकर्मणाम् ॥  
  
परिपूर्णफलावाप्तिर्देवस्य च भवेद्यतः ।  
प्। २५९) सुखं च सर्वजन्तूनां तस्मान्नित्यं चरेद्बलिम् ॥  
  
ब्रह्मलोकादिलोकेषु संस्थिता ये सुरादिकाः ।  
तेषां प्रीतिर्भवेद्येन भूपतेः सर्वसम्पत् ॥  
  
शिवस्यातिप्रियः कुर्यात्तस्मान्नैमित्तिकं बलिम् ।  
कर्तुः काम्यफलावाप्तिः सर्वशत्रुनिवारणम् ॥  
  
सर्वशान्तिर्भवेद्येन तस्मात्काम्यबलिं चरेत् ।  
पूर्वाह्वे ब्रह्मणः प्रीतिः विष्णोर्मध्यन्दिने भवेत् ॥  
  
सायाह्ने शङ्करस्यैव बलिदानं हि पार्वति ।  
सृष्ट्यादि भेदतः कल्प्य बलिःकालत्रये त्रिधा ॥  
  
अत्राधिदेवा विज्ञेया ब्रह्मविष्णुशिवस्तथा ।  
द्विवरं च त्रिवारं च चतुर्वारं पृथक् क्रमात् ॥  
  
नित्ये नैमित्तिके काम्ये देवताभ्यो बलिं हरेत् ।  
  
॥ स्वस्ति ॥  
  
अतः परं प्रवक्ष्यामि कालभेदेन साम्प्रतम् ॥  
  
शिवादीनां च देवानां क्रमेण शृणु पार्वति ।  
प्। २५०) नित्यादि कर्मभेदेषु बलिदानविनिर्णयम् ॥  
  
बलिभुग्देवताश्चापि बलिद्रव्यं तथैव च ।  
बलिमन्त्रांश्च बल्युक्तवाद्यानि त्रिविधानि च ॥  
  
इन्द्रादितालगानानां नामान्यत्र वदाम्यहम् ।  
तृप्त्यर्थं सर्वदेवानां सुखार्थं सर्वदेहिनाम् ॥  
  
राज्ञां विजय राज्य श्रीपुत्रायुष्यादि वृद्धये ।  
सर्वारिष्टनिवृत्त्यै च सर्वलोकहिताय च ॥  
  
बलिदानं प्रकर्तव्यं तस्माद्देवि प्रयत्नतः ।  
प्रातःकाले च मध्याह्ने सायाह्ने च क्रमेण वै ॥  
  
बलिदानं प्रकुर्वीत नित्ये नैमित्तिके तथा ।  
काम्ये चापि विधौ मन्त्री यथाविधि महेश्वरि ॥  
  
मध्यन्दिने च सायाह्ने नित्यकर्मणि चाथवा ।  
बलिं दद्यान्महोत्पाते महास्नपनकर्मणि ॥  
  
प्रायश्चित्ते गुरौ चैव प्रतिष्ठायां विशेषतः ।  
महोत्सवादि कालेषु त्रिकालं बलिमाहरेत् ॥  
  
शैवे शास्तरि चैवं स्यात् बलिदानविधिक्रमः ।  
प्। २५१) दुर्गायां गणनाथे तु बलिन्नित्यादि कर्मसु ॥  
  
मध्याह्ने चैव सायाह्ने कुर्याद्वाचोत्सवादिषु ।  
कालत्रये च विष्णौ तु षण्मुखे शङ्कराच्युते ॥  
  
द्विकालं वा त्रिकालं वा नित्यादिषु बलिं हरेत् ।  
एवं शिवादि देवानां नित्यनैमित्तिकादिषु ॥  
  
बलिकालविभेदोक्ता बलिदेवान् शृणु प्रिये ।  
नन्दी चैव महाकालो गणेशो दक्षिणेश्वरः ॥  
  
शूलपाणिं परशुपाणिं दिक्पालाः ससुराधिपाः ।  
ततः परं महानन्दी वीरभद्रो विनायकः ॥  
  
ब्राह्मी माहेश्वरी चैव कौमारी वैष्णवी तथा ।  
वाराही च तथेन्द्राणी चामुण्डास्सप्तमातरः ॥  
  
मातरश्च तथा लोका मातरस्सर्वमातरः ।  
सर्वमातृगणा लक्ष्मीर्भूचरी खेचरी तथा ॥  
  
शास्ता दुर्गा गुहः श्रीदश्चण्डनाथस्तथैव च ।  
तीक्ष्ण दौंष्ट्र मृगास्यौ च गोपुरद्वारपालकौ ॥  
  
भृङ्गी चैव महाकालो भूतनाथो महीधरः ।  
प्। २५२) पर्वतेशो गुहेशश्च कालपाशकपालिनौ ॥  
  
तदन्त्ये क्षेलपालश्च महापीठे तु तत्परम् ।  
भूतिदो दुर्निरीक्षश्च भीमरूपं सुलोचनः ॥  
  
सुमुखश्च सुबाहुश्च कालपाशकपालिनौ ।  
अधःपिङ्गलकेशाश्च हरसेनस्तदूर्ध्वतः ॥  
  
एते बलिभुजो नित्ये देवाः शैवे समीरिताः ।  
चण्डः प्रचण्डो गरुडोऽनन्तो विघ्नेश्वरः शिवः ॥  
  
दिक्पालवीरभद्रैकदन्तौ ब्राह्म्यादिकस्तथा ।  
शास्ता दुर्गा च धनदो विष्।वक्सेनोऽथ गोपुरे ॥  
  
चक्रपाणिः शङ्खपाणिः श्रीभूमिः परितो बहिः ।  
कुमुदः कुमुदाक्षश्च पुण्डरीकोऽथ वामनः ॥  
  
शङ्कुकर्णः सर्पनेत्रः सुमुखःसम्प्रतिष्ठितः ।  
क्षेत्रेशोन्त्ये चाथ बलिपीठे किष्कन्धपूर्वकाः ॥  
  
किष्किन्धः शङ्करो भौमो भीमश्च सुकुमारकः ।  
ततो बाहुलकश्चैव विजयोऽनन्तविक्रमः ॥  
  
प्। २५३) पुनः पिङ्गलकेशाक्षो हरसेनस्तु मध्यतः ।  
द्वारादि बलिपीठान्तं बलिदेवा इमे हरौ ॥  
  
चण्डिका चाम्बिको सिंहो दक्षिणे गणपेश्वरौ ।  
दिक्पा वीरेश विघ्नेशमातृकाद्याः पुरोदिताः ॥  
  
शास्ता दुर्गा च धनदो मुण्डिनी गोपुरे ततः ।  
ह्लादिनी मोहिनी द्वारि विजयन्ती ततः परम् ॥  
  
कात्यायनी बहिरथो काल्याद्या बलि देवताः ।  
काली कराली विरजा मन्दरा विन्ध्यवासिनी ॥  
  
सुप्रभा सिंहवक्त्रा च दैत्यमर्दिन्यतः परम् ।  
क्षेत्रेशो बलिपीठे तु ब्रह्मघोष्यादि देवताः ॥  
  
ब्रह्मघोषी सुघोषी मा यथेष्टी सुखरागिणी ।  
सम्मुखी सुभगा दिक्षु प्रमोदिन्यथ चात्मनि ॥  
  
ब्राह्मी मध्ये चैवमुक्ता दुर्गाया बलि देवताः ।  
वज्रपाणिः शक्तिपाणिः सुकुमाराह्वयस्ततः ॥  
  
प्। २५४) भद्रसेनः शिखी भास्य दक्षिणामूर्तिलोकपाः ।  
मातृशास्त्रम्बिकाःस्कन्दो धनदो धूर्तसेनकाः ॥  
  
अग्निकेतुः सूर्यकेतुः गोपुरद्वारि तद्बहिः ।  
देवसेनापतिश्चाग्निनेत्रो दग्धोसिधार्यथ ॥  
  
पाशहस्तां हयः केतुहस्तसञ्ज्ञो गदाधरः ।  
ततः शूलविलासिन्यादीशान्यन्तस्तथोपरि ॥  
  
विप्रप्रियोऽथ क्षेत्रेशो बलिपीठे ततः परम् ।  
भूतिदाद्यास्तु शैवोक्ता देव अत्रैव चोदिताः ॥  
  
बलि देवा इति प्रोक्ताः स्कन्दस्य परमात्मनः ।  
क्षुरिका खड्गपाण्यन्तद्वारपालौ बहिस्तथा ॥  
  
वीरबाहुर्महावीरो नीलाश्मेभास्यशङ्करौ ।  
दिक्पालमातरः शास्ता धनदो घोषवांस्तथा ॥  
  
तीक्ष्णश्च तीक्ष्णदन्तश्च गोपुरे परितो बहिः ।  
गोप्ता च पिङ्गलाक्षश्च वीरसेनश्च शाम्भवः ॥  
  
त्रिदिक् शूली दक्षभीमरूपा क्षेत्रप एव च ।  
प्। २५५) वीरबाहुर्महावीरो विद्युद्वासविलासिनौ ॥  
  
तीक्षश्च तीक्ष्णदन्तश्च ताराक्षश्च भवोद्भवः ।  
अधः पिङ्गलकेशाक्षः शास्त्रसेनस्तथोपरि ॥  
  
बलिपीठे त्विमे शास्त्र बलिदेवा इतीरिताः ।  
वज्रदन्तगजास्यौ च महापाशो विनायकः ॥  
  
शिवदिक्पा मातृशास्तृदुर्गास्कन्दां हयास्ततः ।  
कुम्भोदरो गोपुरे तु चण्डविक्रमसञ्ज्ञकः ॥  
  
ततो विघ्नकरो दिक्षु वज्रदन्तो गजास्यकः ।  
भीमश्च महिषास्यश्च मेघनादस्तथैव च ॥  
  
विरूपाक्षश्च वरदः सर्वभक्षक एव च ।  
तदान्त्यक्षेत्रपालश्च गजवक्त्रादिकस्ततः ॥  
  
गजवक्त्रगणेशाख्यौ ततश्चैव विनायकः ।  
चण्डविक्रमको विघ्नकरशूर्पायुमेखलाः ॥  
  
शूर्पकर्णस्ततो नागदन्ती स्याद्रुद्रवक्त्रजः ।  
बलिपीठस्य दिक्षु स्युरध उर्ध्वे त्विमे स्मृताः ॥  
  
प्। २५६) एवं द्वारादि सम्प्रोक्ता विघ्नेशबलिदेवताः ।  
नन्दी चण्ड जयत्सेन विष्वक्सेन वृषास्तथा ॥  
  
गरुडोऽनन्त विघ्नेशौ शिव दिक्पालमातरः ।  
शास्ता दुर्गा गुहश्चैव चण्डसेनोऽथ गोपुरे ॥  
  
शूलारिणौ बहिर्दिक्षु नन्दी चैव समन्ततः ।  
महाकालां हयः पश्चाद्भूतनाथो महीधरः ॥  
  
कुमुदः कुमुदाक्षश्च पुण्डरीकोऽथ वामनः ।  
क्षेत्रपालस्तथैशान्यां बलिपीठे ततः परम् ॥  
  
आयान्तु पाशदाः सर्वे शाङ्करा वैष्णवाश्च ये ।  
बलिपीठेऽत्र सन्तुष्टा निवसन्तु यथासुखम् ॥  
  
ओन्नमो युक्पार्षदेभ्य इत्याराध्य बलिं हरेत् ।  
इतः परं च शर्वादि बलिद्रव्यं शृणु प्रिये ॥  
  
घृतान्नं बिल्वपत्रं च जातीकुसुममेव च ।  
श्रीगन्धं चाक्षतं वारि धूपदीपौ तथैव च ॥  
  
बलिद्रव्यमिदं शैवे दध्यन्नं तुलसी तथा ।  
प्। २५७) कल्हारकुसुमं रक्तचन्दनाद्यं समीरितम् ॥  
  
अगरुं जम्बुपत्रं च मल्लिकाकुसुमं तथा ।  
क्षीरोदनं च दुर्गायामन्यत्सर्वं च पूर्ववत् ॥  
  
स्कन्दे गोरोचनोपेतं गन्धं चैव गुडोदनम् ।  
शतपुष्पं च निर्गुण्डी पत्रञ्चापगणाधिपे ॥  
  
कुचन्दनं च मध्वन्नं पुनिपुष्पं तथैव च ।  
न्यग्रोधच्छन्दनं वाथ मुद्गान्नं शङ्करच्यते ॥  
  
कर्पूरागरुयुग्गन्धं द्रोणपुष्पं तथैव च ।  
अपामार्गदलं प्रोक्तं शास्तर्च्यथ निगद्यते ॥  
  
कृसरान्नं च कर्पूरमिश्रचन्दनमेव च ।  
नन्द्यावर्तसुमं बिल्वपत्रं चान्यत् पुरोक्तवत् ॥  
  
देवेषु निखिलेषूक्तद्रव्यालाभेऽथवैषु च ।  
शुद्धोदनं वा द्रव्येषु यथालब्धानि केवलम् ॥  
  
गन्धपुष्पाणि पत्राणि भवेयुर्बलिकर्मणि ।  
बलिद्रव्यमिति प्रोक्तं बलिमन्त्रान् शृणु प्रिये ॥  
  
ध्यात्वादौ देवमभ्यर्च्य मन्त्री गन्धादि मुद्रिकाः ।  
प्। २५८) प्रदृश्य तत्तदुक्तैश्च बलिमन्त्रैर्बलिं हरेत् ॥  
  
गन्धं कनिष्ठया पुष्प अङ्गुष्ठाग्रेण देशिकः ।  
धूपं दद्याच्च तर्जन्या दीपं मध्यमया तथा ॥  
  
अनामयान्नमित्युक्ता मुद्रागन्धादिकाः क्रमात् ।  
ओन्नमोन्तं सवेदादि देवनाम जलं ततः ॥  
  
अर्चयामुच्चरेद्देवं पत्रं पुष्पं तथैव च ।  
एवमन्नं वदेन्मन्त्री वह्निजायावसानकम् ॥  
  
पृथक् पृथक् द्वारपादि देवानां च यथाक्रमम् ।  
बलिमन्त्रा इमे नित्यविधौ सर्वामरेषु च ॥  
  
सन्ति नैमित्तिकाद्ये तु बलिकर्मणि केनचित् ।  
उपस्थानान्नवश्चैव मालामन्त्राः सदां तथा ॥  
  
मनवः पार्षदां चैव मातॄणां तत्र तत्र वै ।  
बलिदेवगणाधीशाः केचित्पार्षदादिकाः ॥  
  
नोच्यं तत्र मयोक्तत्वादुत्सवेषु सविस्तरम् ।  
बलिमन्त्रा इति प्रोक्ता वाद्यानि शृणु साम्प्रतम् ॥  
  
श्रेष्ठं द्वादशवाद्यं स्या सप्तवाद्यं च मध्यमम् ।  
प्। २५९) अधमं पञ्चवाद्यं स्या वाद्यानि त्रिविधेति च ॥  
  
भेरीशङ्खमृदङ्गाश्च पणवो मद्दलस्तथा ।  
वीणावेणुश्च तालं च कहलं नागवाद्यकम् ॥  
  
यल्लरी कम्बुवाद्यं स्यादेवं द्वादशवाद्यकम् ।  
शङ्खो मृदङ्गः पणवो वीणा तालं तथैव च ॥  
  
कहलं दुन्दुभिश्चेति सप्तवाद्यं प्रकीर्तितम् ।  
मद्दलश्चैव तालं च तथैव जयघण्टिका ॥  
  
शङ्खश्च कलहञ्चेति पञ्चवाद्यं प्रकीर्तितम् ।  
इन्द्रादि तालनामानि प्रोच्यन्तेऽथ यथाक्रमम् ॥  
  
समतालं सुरेशस्य वह्नेर्बन्धापणांह्वयम् ।  
याम्यं स्या भृङ्गितालं तु मल्लतालं तु नैर्-ऋतम् ॥  
  
वारुणं नव तालं स्यान्नागतालं तु मारुतम् ।  
कौशिकाख्यं तु सौम्यं स्याद्दक्करीशानतालकम् ॥  
  
वृषतालं महोक्षस्य मातॄणां शशितालकम् ।  
स्कन्दस्योत्कलतालं स्याद्दौर्गं तटप्रहारकम् ॥  
  
चण्डनाथस्य विषममथगानं समीर्यते ।  
प्। २६०) प्राच्यां तु गानं गान्धारं कोल्लि चाग्नेयगोचरे ॥  
  
दक्षिणे कौशिकी चैव नटभाषा च नैर्-ऋते ।  
वारुणं कामरं गानं कर्कशी वायुगोचरे ॥  
  
तत्तद्रागं चोत्तरे तु शालापाणी च गोचरे ।  
एवं तालानि गानानि नित्ये बल्युत्सवे विधौ ॥  
  
नित्यमूर्तिं भ्रामयेत्तु यदा नैमित्तिकादिके ।  
नैमित्तिक्या सहैवैनां बलिमूर्त्या गुरुस्स्तदा ॥  
  
असुराजेन संयुक्तामन्तलिङ्गेन चाथवा ।  
  
  
इति परमेश्वरतन्त्रे अष्टत्रिंशत्पटलः ॥  
  
  
  
  
ओङ्कारं भुवनेश्वरीं क्षितिपारं गोरोचनाढ्यम्  
वन्दे द्वाकारं तु विरूढसम्पुरं पदम् ।  
  
नित्योत्सवाय बेराणि कल्पितानि वधूनि चेत् ।  
तदर्धं कल्पयेत्तेषु यथेष्टं बेरमुन्नतम् ॥  
  
एककालं द्विकालं वा त्रिचतुःपञ्चकालम् ।  
प्। २६१) षट् सप्तवसुकालं वा सर्वदा चार्चयेच्छिवाम् ॥  
  
नित्येत्वेवं समादिष्टसर्वाभीष्टफलप्रदा ।  
प्रातःकाले तु मध्याह्ने सायाह्ने यदि पार्वति ॥  
  
बलिकर्मणि हीने तु प्रायश्चित्तं समाचरेत् ।  
पुण्याहं वाचयित्वा तु नान्दीकर्म विधाय च ॥  
  
अघोरास्त्रेण वङ्कुर्यादष्टोत्तरशतं तथा ।  
पञ्चब्रह्मषडङ्गैश्च होमं कुर्याद्यथा विधि ॥  
  
स्नापयेत्कलशैर्देवं पञ्चभिर्नवभिस्तु वा ।  
देवं सावरणं पूज्या निवेद्यं मधुरं ददेत् ॥  
  
देवताभ्यो बलिं दद्याद्ब्राह्मणान् भोजयेत्ततः ।  
एवं प्रातर्विधि प्रोक्तो मध्याह्ने द्विगुणं भवेत् ॥  
  
सायाह्ने तत्समं देवि प्रायश्चितविधिक्रमात् ।  
  
इति चन्द्रज्ञाने ।  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          