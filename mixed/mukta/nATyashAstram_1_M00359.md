---
Catalog number: M00359
Commentator:
- abhinavagupta
Description: 'Gaekwads Oriental Series no. 36

  edited by M. Ramakrishna Kavi

  second revised edition by K. S. Ramaswami Shastri'
Editor:
- M. Ramakrishna Kavi
- K. S. Ramaswami Shastri
Main title: nāṭyaśaāstram with the commentary of Abhinavagupta ch. 1 - 7
Publication city:
- Baroda
Publication country: India
Publication year:
- '1956'
Publisher:
- Oriental Institute
Subjects:
- tantric / āgamic literature
Uniform title: nāṭyaśāstram Vol. 1
title: नाट्यशास्त्रम् १
title_iast: nāṭyaśāstram 1

---
  
  
  
  
श्रीरस्तु ।  
  
भरतमुनिप्रणीतं  
  
नाट्यशास्त्रम् ।  
  
प्रथमोऽध्यायः ।  
  
प्रणम्य शिरसा देवौ पितामहमहेश्वरौ ।  
नाट्यशास्त्रं प्रवक्ष्यामि ब्रह्मणा यदुदाहृतम् ॥ १ ॥  
  
अभिनवभारती ।  
  
श्रीमदभिनवगुप्तविरचिता विवृतिः ।  
  
यस्तन्मयान्हृदयसंवदनक्रमेण  
द्राक्चित्रशक्तिगणभूमिविभागभागी ।  
हर्षोल्लसत्परविकारजुषः करोति  
वन्देतमां तमहमिन्दुकलावतंसम् ॥ १ ॥  
  
षड्विंश(षट्त्रिंश)कात्मकजगद्गगनावभास-  
संविन्मरीचिचयचुम्बितबिम्बशोभम् ।  
षट्त्रिंशकं भरतसूत्रमिदं विवृणव-  
न्वन्दे शिवं श्रुतितदर्थविवेकि धाम ॥ २ ॥  
  
विश्वबीजप्ररोहार्थं मूलाधारतया स्थितम् ।  
धर्तृशक्तिमयं वन्दे धरणीरूपमीश्वरम् ॥ ३ ॥  
  
सद्विप्रतोतवदनोदितनाट्यवेद-  
तत्त्वार्थमर्थिजनवाञ्छितसिद्धिहेतोः ।  
माहेश्वराभिनवगुप्तपदप्रतिष्ठः  
सङ्क्षिप्तवृत्तिविधिना विशदीकरोति ॥  
  
प्। २)  
  
उपादेयस्य सम्पाठस्तदन्यस्य प्रतीकनम् ।  
स्फुटव्याख्या विरोधानां परिहारः सुपूर्णता ॥ ५ ॥  
  
लक्ष्यानुसरणं श्लिष्टवक्तव्यांशविवेचनम् ।  
सङ्गतिः पौनरुक्त्यानां समाधानसमाकुलम् ॥ ६ ॥  
  
सङ्ग्रहश्चेत्ययं व्याख्याप्रकारोऽत्र समाश्रितः ॥  
  
भरतमुनिरुचितदेवतानमस्कारपूर्वकमभिधेयगुणीभावेन प्रयोजनं   
मुख्यया वृत्त्या प्रतिजानानो विशेषणद्वारेण   
गुरुपर्वक्रममर्थाक्षिप्ततया चाभिधेयप्रयोजनतत्सम्बन्धान्दर्शयति -   
प्रणम्येत्यादिना -  
  
पितामहोऽत्र न पितुः पिता महेश्वरश्च न राजादिरिति देवशब्दः । एतच्च   
नाशङ्कनीयं प्रसिद्धेः । एको विजिगीषुर्नाट्यप्रवर्तीयेतेति देवः ।   
भगवांस्त्वानन्दनिर्भरतया क्रीडाशीलः सन्ध्यादौ नृत्यतीति नाट्ये   
तदुपस्कारिणि च नृत्ते तदुपज्ञं प्रवृत्तिरिति तावेवात्राधिदैवतं गुरु चेति   
नमस्कार्यौ । लक्ष्मीपतिस्तु यद्यपि वृत्तीनां निर्माता तथापि   
पितामहादिवदसौ स्वकर्तव्यमात्रनिष्ठस्तथाचरन्नात्र नाट्ये   
लोकवदुपजीवित इति गुरुत्वाभावान्न नमस्कृतः । (इत्ये)तदपि   
नमस्कारहेतुनिरूपणस्यानुचितत्वादसत् ।  
  
तस्मात्प्रणमनं प्रह्वीभावः कायेन वाचा मनसा च । आद्यः शिरसेति   
दर्शितः । द्वितीयो देवावित्यनेन । प्रणम्यस्य निरुपपदनामग्रहणानौचित्यात्   
। तेन प्रथमं देवावित्युक्तम् । अभिनेयप्राधान्याचाङ्गिकः शिरसेति ।   
वाचिकश्च देवावित्यादिना वाक्याभिनयो दर्शितः । लोकसिद्धो ह्ययमभिनयो   
न च नाट्यधर्मिरूपः । चतुर इव भुजादावूर्ध्वादिभिन्न इत्यभिनेयोऽपि   
प्रदर्शनीय एव । मानसी तु प्रह्वता वाक्कायव्यापारगम्येति नासौ   
पृथगुक्ता । पितामहमहेश्वराविति क्रमः छेकानुप्रासार्थः ।   
सालङ्कारस्य च वाक्याभिनयतां दर्शयितुम् । सालङ्कारस्य   
देवतापरितोषहेतुत्वं च   
  
प्। ३)  
  
दर्शयितुम् । पितामहमहेश्वरावित्यनेन देवयोर्लोकहितैषित्वमुक्तम् ।   
नाट्यशास्त्रमिति ।  
  
नाट्यस्य नटवृत्तस्य शास्त्रं शासनोपायं ग्रन्थं प्रवक्ष्यामीति ।  
  
नैतदित्यन्ये । नाट्यवेदः नाट्यशास्त्रम् इति हि पर्यायौ । तत्र   
नाट्यशास्त्रशब्देन चेदिह ग्रन्थः तद्ग्रन्थस्येदानीं करणम् । न तु   
प्रवचनम् । तद्धि व्याख्यानरूपं करणाद्भिन्नं कठेन प्रोक्तमिति यथा ।   
ग्रन्थस्य च नाट्यवेदत्वे उत्पत्त्यादिपञ्चकस्य   
तद्गतस्यान्यग्रन्थसाधारण्यात् प्रश्नासङ्गतिः । उत्तरग्रन्थस्य   
चानुपपत्तिः - दृश्यं श्रव्यं च यद्भवेत् (१-११) जग्राह पाठ्यमृग्वेदात्   
(१-७) इत्यादेर्ग्रन्थं प्रत्यसङ्गत्वत्वात् । तस्मान्नाट्यं च तच्छास्त्रञ्च ।   
व्युत्पत्तिप्रदत्वात् । तत् प्रवक्ष्यामि व्याख्यास्ये । नाट्याख्यं वेदं लक्षणतो   
निरूपयिष्य इत्यर्थः ।  
  
एतदप्यमनोरमम् । शब्दात्मताव्यतिरेकेण प्रवचनायोगात् । नाट्यस्य   
चाशब्दात्मकत्वात् । निरूपणमात्रे च प्रवचने ग्रन्थस्यापि प्रवचनोपपत्तेः   
। नाट्यस्य च प्रोच्यमानतयैवालाक्षणिकबाह्यस्वरूपनिरासलाभे   
शास्त्रशब्दानर्थक्यप्रसङ्गात् । य इमं शृणुयात्प्रोक्तं नाट्यवेदम् इति   
शास्त्रान्ते यद्वक्ष्यते तस्यासङ्गत्यापत्तेः । शब्दविषयतातिरेकेण   
शृणुयादित्यस्यावाचकत्वात् ।  
  
तस्मादित्थमेतदिति मद्गुरवः । सकलहितकरणप्रवृत्त   
उत्साहसम्पदोपेतस्तदभिवृद्धये तत्प्रत्यूहापसिसारयिषया   
स्वविज्ञानक्रमोपारूढगुरुरूपब्रह्मसर्वाधिपतिपरमेश्वरविषयां   
स्मृतयुत्सुक्यधृतिमत्यादिलक्षणां व्यभिचारसरणिं   
बाह्यकरणीयविषयं च जडतावहित्थप्रभृतिभावगणं पुरस्सरीकृत्य   
धर्मवीरानुप्रविष्टस्तदुचिताङ्गिकवाचिकानुभाव प्रकटनपूर्वं   
स्वप्रवृत्तिप्रयोजनमेव निरूपयति । प्रयोजनस्यैव प्रवर्तकत्वात् । यदाहुः -   
यमर्थमधिकृत्य प्रवर्तते तत्प्रयोजनम् (न्या। सु। १-१-२४) इति ।  
  
तत्र नाट्यं नाम लौकिकपदार्थव्यतिरिक्तं   
तदनुकारप्रतिबिम्बालेख्यसादृश्यारोपाध्यवसायोत्प्रेक्षास्वप्नमायेन्द्रज  
अलादिविलक्षणं तद्ग्राहकस्य   
सम्यग्ज्ञानभ्रान्तिसंशयानवधारणानध्यवसायविज्ञानभिन्नवृत्तान्  
तास्वादनरूपसंवेदनसंवेद्यं वस्तु रसस्वभावमिति वक्ष्यामः । तस्य   
शास्त्रं शासनं बाह्यभाण्डनाट्यादिवैलक्षण्येन   
सम्यक्तत्स्वरूपावगमोपायं प्रकर्षेण   
परब्रह्मशिष्योदीरितानुपयोगिविकासत्वावधानेन (विकासावधूननेन?)  
  
प्। ४)  
  
वक्ष्यामि । यद्वक्ष्यति -  
  
य इमं शृणुयात्प्रोक्तं नाट्यवेदं स्वयम्भुवा ।  
कुर्यात्प्रयोगं यश्चैनं तथाऽधीयीत वा नरः ॥  
  
या गतिर्वेदविदुषां या गतिर्यज्ञवेदिनाम् ।  
या गतिर्दानशीलानां तां गतिं प्राप्नुयात्तु सः ॥ इति ॥  
						(॥॥॥ ग्रन्थपातः ?) (ना। शा। अ। ३६)  
  
एतेन कामजो दशको गणः (मनु। ७-४७) इति वर्जनीयत्वेन नाट्यस्यानुपादेयतेति   
यत्केचिदाशशङ्किरे तदयुक्तीकृतम् । याज्ञवल्क्यस्मृतिपुराणादौ चास्य   
प्रशंसाभूयस्त्वश्रवणात् । न चागमादृते धर्मोऽनुमानगम्य इति   
न्यायात् ।  
  
एतत्तु वृथैवास्थानभीरून्प्रति शङ्काशमनार्थमभिधीयते नाम । तथा   
हि - नटानातावदेतत्स्वधर्माम्नायरूपतयाऽनुष्ठेयमेव । न   
चास्माकं तच्चेष्टितं विचार्यम् । सोमक्रयोपदेशिनो विधिवाक्यस्य न   
तद्विक्रेष्यद्ब्राह्मणान्तरगतकृत्याकृत्यविचारणोद्योगो युक्तः । न   
चाप्यस्योपदिश्यते गायेन्नृत्येत् इति । किन्तु   
प्रथमनाट्यावसरक्रमप्रवृत्तविरिञ्चवचनप्रवर्तकभरतमुनिशासनानु  
वर्तिशिष्यपरमपरापरिचयागताद्यतनकालावधिमहानटजनस्वकप्रवृत्तिवि  
शेषोपदेशपरम् । अत एव तद्गतसिद्धिसम्पत्तिसदुपायोपदेशनपरमिदं   
शास्त्रमिति ।  
  
नटस्य तावन्नानेन किञ्चिदुपदिश्यते तं प्रत्युपकारादृते । कवेरपि   
स्वहृदयायतन -   
सततोदितप्रतिभाभिधानपरवाग्देवतानुग्रहोत्थितविचित्रापूर्वार्थनिर्माण"  
सक्तिशालिनः प्रजापतेरिव कामजनितजगतः । परं प्रत्याशङ्का यदि   
परमत्रावशिष्यते व्युत्पाद्यो वराकः । तस्यापि तु नेह   
गायेन्नृत्येद्वादयेत्तन्निरतो वा भवेत् इत्युपदेशः क्रियते । अपि तु स्वरसत एव   
तावन्मनोज्ञविषयास्वादप्रवृत्तस्यात एव   
वेदशास्त्रपुराणादिभीरुहृदयस्य तन्मनोज्ञवस्तुमध्ये तादृगिदं   
वस्त्वनुप्रवेशितं यद्बलादेव पुमर्थोपायावगतिं करोतीति वक्ष्यामः ।   
उत्पत्त्यादिप्रश्नास्तु ये भविष्यन्ति ते नाट्याख्यवेदविषयाः । न तु   
नाट्यवेदशास्त्रविषयाः । यतो नाट्यवेदः कथं ब्रह्मन् (ना। शा। १-४)   
इत्यत्र नाट्यमेव वेद इति व्याख्यास्यामः ।  
  
एतच्च नाट्यवेदशास्त्रं ब्रह्मणोदाहृतं मह्यमुक्तम् । यद्वक्ष्यते -   
आज्ञापितो   
  
प्। ५)  
  
समाप्तजप्यं व्रतिनं स्वसुतैः परिवारितम् ।  
अनध्याये कदाचित्तु भरतं नाट्यकोविदम् ॥ २ ॥  
  
मुनयः पर्युपास्यैनमात्रेयप्रमुखाः पुरा ।  
पप्रच्छुस्ते महात्मानो नियतेन्द्रियबुद्धयः ॥ ३ ॥  
  
विदित्वाऽहं नाड्यवेदं पितामहात् । पुत्रानध्यापयामास (ना। शा। १-२५)   
इति । अत्र तु नाट्यस्य वेदः शास्त्रमिति समासः । अन्यथाऽध्यापनासम्भवात् ।   
तेन ब्रह्मप्रोक्तमेव मया यथापरिपाटि निरूप्यत इति यावत् ।  
  
नाट्यं च ब्रह्मणोद्धृत्योद्धृत्य वेदङ्गान्याहृतमिति तद्विषयं   
शास्त्रमप्युदाहृतमित्युक्तम् । यदि हि नाट्यस्य वेदनं सत्तालाभो विचारस्य   
यत्र तन्नाट्यवेदशब्देन नाट्याश्रयरूपं दशरूपकमित्युच्यते -   
यद्वक्ष्यति इतिहासो मया दृष्टः इति (ना। शा- १-१९) । अत्र पक्षे   
ब्रह्मणोदाहृतं र्पदर्शितोदाहरणं कृतनिदर्शनमित्यर्थः ।  
  
अन्ये तु नटनीयमनुकरणं दशरूपकमेव नाट्यम् । तस्येदं शास्त्रम् ।   
दशरूपकलक्षणमेव हीदम् । एवं दशरूपकं कविना कार्यम् । एव च   
नटनीयमिति ग्रन्थतात्पर्यात् । रसादीनां पदार्थानां तत्रैव पर्यवसानात्   
। तच्च ब्रह्मणोदाहृतं कृतनिदर्शनम् ।  
  
अन्ये तु ब्रह्मणा वेदाख्येन भगवता शब्दराशिनोदाहृतं निरूपितं   
त्याज्यानुष्ठेयरूपमायदागच्छत् व्युत्पाद्यतया स्वीकुर्वन्नाट्यशास्त्रं   
प्रवक्ष्यामीति प्रयोजनमनेनैव स्वीकृतमित्याहुः ।  
  
भट्टनायकस्तु ब्रह्मणा परमात्मना   
यदुदाहृतमविद्याविरचितनिस्सारभेदग्रहे यदुदाहरणीकृतं नाट्यं   
तद्वक्ष्यामि । यथा हि कल्पनामात्रसारं तत एवान - वस्थितैकरूपं   
क्षणेन कल्पनाशतसहस्त्रसहं स्वप्नादिविलक्षणमपि सुष्ठुतरां   
हृदयग्रहनिदानमत्यक्तस्वालम्बनब्रह्मकल्पनटोपरचितं   
रामरावणादिचेष्टितमसत्यं कुतोऽप्यभूताद्भुतवृत्त्या भाति । तथा   
भासमानमपि च पुमर्थोपायतामेति । तथा तादृगेव   
विश्वमिदमसत्यनामरूपप्रपञ्चात्मकमथ च श्रवणमननादिवशेन   
परमपुमर्थप्रापकमिति लोकोत्तरपरमपुरुषार्थसूचकेन   
शान्तरसोपक्षेपोऽयं भविष्यति ।  
  
स्वं स्वं निमित्तमादाय शान्तादुत्पद्यते रसः । इति ॥ (ना। शा। ६) तदनेन   
पारमार्थिकं प्रयोजनमुक्तम् । इति व्याख्यानं हृदयदर्पणे पर्यग्रहीत् ।   
यदाह -  
  
प्। ६)  
  
योऽयं भगवता सम्यग्ग्रथितो वेदसम्मितः ।  
नाट्यवेदः कथं ब्रह्मन्नुत्पन्नः कस्य वा कृते ॥ ४ ॥  
  
कत्यङ्गः किम्प्रमाणश्च प्रयोगश्चास्य कीदृशः ।  
सर्वमेतद्यथातत्त्वं भगवन्वक्तुमर्हसि ॥ ५ ॥  
  
नमस्त्रैलोक्यनिर्माणकवये शम्भवे यतः ।  
प्रतिक्षणं जगन्नाट्यप्रयोगरसिको जनः ॥ इति ॥  
  
एवं नाट्यशास्त्रप्रवचनं प्रयोजनमुक्तम् । तत्प्रयोजनन्तु दर्शितमेव ।   
अभिधेयश्च नाट्यवेदः । व्युत्पाद्यव्युत्पादकभावलक्ष्णश्च सम्बन्धः ।   
यच्च शास्त्रं यो जिज्ञासते स तावत्तदवसरे तच्छास्त्रप्रणेतरि प्रसिद्धे   
सिद्धवदेव प्रामाण्यमभिमन्यत इति तद्वचनोक्ताय   
सम्बन्धाभिधेयप्रयोजनाय तदैव निर्विशङ्कः प्रवर्तते ।   
परस्त्वधिगतसकलशास्त्रार्थो बहुमन्यते न वेति तदिदमन्यत् । प्रथमं   
तावत्प्रवृत्तमादिवाक्यं प्रयुक्तमेवेति स्वानुभवप्रसिद्धम् ।   
तेनार्थसंशयतर्ककौतुकज(न)नादिवाक्यं प्रवर्तकमिति किमनेन ।  
  
अत्र मुनिः सकललोकहितकरणप्रवृत्तोत्साहसम्पदुपेतो   
धर्मपीठानुप्रविष्टस्तदुचिताङ्गिकवाचिकानुभावप्रकटनपुरस्सरं   
स्वप्रवृत्तिप्रयोजनमेव निरूपितवान् । अस्य च पितामहमहेश्वरौ प्रति   
स्मृत्यौत्सुक्यधृतिमत्त्यादयो व्यभिचारिभावाः प्रतीयन्ते ।  
  
अथ मुनिरात्मानमेव परत्वेन कल्पयन्ब्रह्मणा यदुदाहृतमित्येतदेव   
पुराकल्पप्रदर्शनेन निश्चाययति - समाप्तजप्यमित्यादिना श्लोकद्वयेन ।   
अनुरागित्वं नाट्यवेदयोग्यता नाट्यस्यादुष्टता विनोदहेतुता सुज्ञानत्वं   
प्रश्नावसरलाभयोगः प्रसिद्धत्वं चाचार्ययोग्यता   
शिष्टप्रामाणिकत्वं नियमपूर्वशास्त्रग्रहण   
प्रसिद्धादरणानुमेयोपादेयत्वप्रकटनमनिदम्प्राथम्यप्रवृत्तता   
शिष्याणामूहापोहपाटवं ग्रहणयोग्यता चेति क्रमेण पदानां   
तात्पर्यमपुनरुक्तम् । (२-३)  
  
किं पप्रच्छुरिति दर्शयति - योऽयमिति । भगवता तत्रभवता गुरुणेति   
भरतमुनिरेवैवमुक्तः । तेन भरतमुनिना यो ग्रथितः   
सुन्दरतमवस्तुसमाहरणयोजनया गुम्फितः कोऽप्ययं वस्तुविशेषः स   
तावत्प्रयोगसमयेऽस्माभिर्दृष्त इति प्रत्यक्षत्वेन अयमिति परामर्शः ।   
अविदितान्तस्सारतया चास्माकं प्रत्यक्षोऽप्यप्रत्यक्षकल्प इति   
यच्छब्देनानिर्वाच्यविशेषत्वमुक्तम् । अत एव न तच्छब्दसङ्गतिरत्र मृग्यते   
यथा यत्किञ्चिद्वदतीति । स चायं परीक्षणीयतत्त्वो यतो वेदैः सम्मितः   
तुल्यः ।  
  
प्। ७)  
  
तथा हि - धीरोदात्तधीरललितधीरोद्धतधीरप्रशान्तानां   
पूर्णोपायप्रवृत्तत्वेन नायकानामतादृगुपायाश्रयेऽन् प्रतिनायकानां   
च चरितं सफलत्वाफलत्वेन साक्षात्क्रियमाणं वीराद्भुताभ्यां   
वीरशृङ्गारहास्यैः वीररौद्रभयानककरुणैः वीरबीभत्सशान्तैश्च   
प्रतिनायकगतरसान्तरसान्तरतया   
सातिशयचमत्कारगोचरीभूतैर्हृदयानुप्रवेशं   
विदधद्धर्मादिचतुष्कोपायोपादेयधियमधर्मादिभ्यश्च निवृत्तिं   
निर्विशङ्कं विधत्त इत्यस्माकमधिगतश्रुतितत्त्वानामपि   
प्रत्यक्षसिद्धमेवैतत् । प्रसिद्धा चास्य नाट्यवेदसञ्ज्ञा । अत   
एवोपदेशहेतुत्त्वाद्वेदः । एवं च जिज्ञास्यतत्त्व एवायम् ।  
  
स कथमुत्पन्नः । केन प्रकारेणोत्पन्नः । तत्प्रयोजनस्य वेदेभ्य एव सिद्धेः ।   
उत्पन्न इति यदि पूर्वमेव वेदवद(नादिपदा?)र्थः स्यात्तत्कथं नामायं   
पर्यनुयुज्येत । श्रुतिचतुष्टयवदेवेत्यर्थः । अथ यस्य वेदेभ्यो नोपदेशः   
सिद्धः स कस्तादृगित्याह - कस्याधिकारिणः । कृते प्रयोजनकरणाय । किं   
वेदाधिकृत एवात्राधिकारी उत तदन्योऽपीत्यधिकारिविषयोऽयं प्रश्नः ।   
पूर्वस्तु सिद्धसाध्यतया निष्प्रयोजनत्वेनाक्षेपोऽयं प्रश्नः । कत्यङ्ग इति ।   
यद्यस्य सुबहून्यङ्गानि तद्दुरवधारतयाऽशक्यनिर्णयः । तथा   
परिदृश्यमानगीतातोद्याभिनयादिमध्ये कत्यस्याङ्गानि । किञ्च   
तदङ्गिरूपमुताङ्गसमुदायमात्रं नाट्यमिति तृतीयः प्रश्नः ।  
  
किं प्रमाणश्चेति । ननु प्रत्यक्षप्रमाणसिद्धत्वं तावन्नाट्यस्य ।   
यद्वक्ष्यति - दृश्यं श्रव्यं च यत् (ना। शा। १-११) इति ।   
श्रेयःप्राप्त्युपायज्ञापकत्वमपि मुनीनां स्वसंवेदनसिद्धम् । अन्यथा   
तु विचार्यत्वमेवास्य न स्यादित्युक्तम् । तत्कोऽयं प्रश्नः । सत्यम् । किन्तु   
अङ्गविषयोऽयं प्रश्नः । किं प्रमाणः किं प्रमाणाङ्ग इति यावत् ।   
यान्यङ्गानि कानिचित्तानि यदि विज्ञेयानि केन प्रमाणेन किमङ्गं ज्ञायते ।   
तथा केन प्रमाणेनाङ्गाङ्गिभावनियमोऽत्र ज्ञेयः । प्रमाणमत्र   
निश्चयजनकम् ।  
  
अन्ये तु नाट्यगतानां रूपकादीनां पाठ्याभिनयरसगीतानां च किं   
प्रमाणं का सङ्ख्येति विभागविषयोऽयं प्रश्न इत्याचक्षते ।  
  
अस्येति नाट्यस्य । कीड्र्क्प्रयोगः । यदि युगपदङ्गानि प्रयुज्यन्ते   
तद्भिन्नाक्षग्राह्येषु युगपत्संवेदनाभावात् कथमेकं नाट्यमिति   
प्रतिपत्तिः । क्रमप्रयोगेऽपि नि(न)तराम् । तस्मात्कथं प्रयोग इति । तथा किं   
नियतेनैवाङ्गाङ्गिभावेन प्रयोग उतानियतेनेति नाट्याङ्गप्रयोगद्वारेण   
सामान्याभिनयचित्राभिनयनाटकादिरूपकवैचित्र्यविषयः प्रश्नः   
  
प्। ८)  
  
तेषां तु वचनं श्रुत्वा मुनीनां भरतो मुनिः ।  
प्रत्युवाच ततो वाक्यं नाट्यवेदकथां प्रति ॥ ६ ॥  
  
भवद्भिः शुचिभिर्भूत्वा तथाऽवहितमानसैः ।  
श्रूयतां नाट्यवेदस्य सम्भवो ब्रह्मनिर्मितः ॥ ७ ॥  
  
पञ्चमः । एवं प्रश्नपञ्चकात् कविप्रयोक्त्रोरुपदेशपरं शास्त्रमिति   
लक्ष्यते । तेन यदाह तस्मात्कर्तुर्द्रष्टुः प्रयोक्तुरुपदेशपरमिदं शास्त्रम्   
इति तत्र द्रष्टुरित्यसत् । न ह्यनेन सामाजिको विनीयते । अयोग्यत्वात् ।   
श्रुतिस्मृतीतिहासादिष्विवात्रापि न च तदुपदेशोऽत्र श्रूयते । द्रष्टा तु यदि   
प्रेक्षाप्रवर्तक उच्यते तदा तस्यापि न प्रबन्धेनोपदेशः । अपि तु क्वचिदेव   
नर्तकोऽर्थपतिर्वा इत्यादौ । एवं चोपदेश्यत्वे स्थपतिमालाकारप्रभृति   
विश्वमपीहोपदेश्यं स्यादित्यलमनेन ।  
  
यथातत्त्वमिति । नात्र क्रमं प्रति भरोऽस्माकम् । नापीयत्तां प्रति । अज्ञा हि   
वयमत्र प्रष्टारः । अत एवोपेयपरत्वेनैव मुख्यतया प्रश्नो यथा बालक   
आह - दुःखं मे शमय इति । तज्ज्ञस्तूपायं प्रश्नयति कुतोऽन्नं लभ्यत   
इति । तेनोपेयमुखेन प्रवृत्तमिदं   
शास्त्रमुत्तरदानोपनतवस्त्वन्तरोपेयप्रश्नक्रमेण   
तदुपेयोपायादिप्रबन्धेन स्थितमिति मन्तव्यम् । तेन यादृशा क्रमेण   
रूपणयोग्यं तथाप्यप्र(थाऽप्र)श्नितमपि यदि किञ्चिदस्ति तदपि सयमेव   
निरूपयेति । तत्त्वानतिक्रमेण तत्त्वयोग्यं तत्त्वं च निरूपणीयम् । एतदिति ।   
लक्षणपरीक्षापर्यन्तमेतत् । (४-५)  
  
यदि त एवं पप्रच्छुः भरतमुनिः किमकार्षीदित्याह - तेषां त्विति ।   
तुरवधारणे । श्रेत्वैव न तु विलम्ब्येति । पौर्वकाल्यमात्रे क्ताल्यपोर्विधानात् ।   
तत इति । यतः स तत्त्वविन्मुनिः ते च तदुपदेशयोग्याः तस्माद्धेतोः ।   
कथाग्रहणं यथातत्त्वमित्येतस्यैवार्थं स्फुटीकरोति ।  
  
यत्तु प्रयोगप्रश्ने प्रत्यक्षेण प्रयोगप्रकटनमुत्तरं स्यादित्याशङ्कां   
परिहर्तुं कथाग्रहणमिति तत्त्वसत् । वक्तुमर्हसीत्युक्ते तस्याः कोऽवसरः ।   
एवं भरतमुनिः परवदात्मानं प्रकल्प्येयन्तं ग्रन्थमभिहितवान् । अन्ये   
त्वियन्तं ग्रन्थं कश्चिच्छिष्यो व्यरीरचत् । तत्र ब्रह्मणेति भरतमुनिः   
प्रथमश्लोके निर्दिष्टः । कथं ब्रह्मन्नुत्पन्न इत्येतदेवमेकवाक्यत्वेन   
निर्वहति । तदनन्तरन्तु भवद्भिः शुछिरित्यादिर्भरतमुनिरचितो ग्रन्थः ।   
मध्येऽत्र   
  
प्। ९)  
  
पूर्वं कृतयुगे विप्रा वृत्ते स्वायम्भुवेऽन्तरे ।  
त्रेतायुगेऽथ सम्प्राप्ते मनोर्वैवस्वतस्य तु ॥ ८ ॥  
  
ग्राम्यधर्मप्रवृत्ते तु कामलोभवशं गते ।  
ईर्ष्याक्रोधादिसम्मूढे लोके सुखितदुःखिते ॥ ९ ॥  
  
षट्त्रिंशदध्याय्यां यानि प्रश्नप्रतिवचनयोजनवचनानि तानि   
तच्छिष्यवचनान्येवेत्याहुः ।  
  
तच्चासत् । एकस्य ग्रन्थस्यानेकवक्तृवचनसन्दर्भत्वे प्रमाणाभावात् ।   
स्वपरव्यवहारेण पूर्वपक्षोत्तरपक्षादीनां   
श्रुतिस्मृतिव्याकरणतर्कादिशास्त्रेष्वेकविरचितेष्वपि दर्शनात् ।  
  
एतेन सदाशिवब्रह्मभरतमतत्रयविवेचनेन ब्रह्ममतसारताप्रतिपादनाय   
मतत्रयीसारासारविवेचनं तद्ग्रन्थखण्डप्रक्षेपेण विहितमिदं शास्त्रम्   
न तु मुनिविरचितमिति यदाहुर्नास्तिकधुर्योपाध्यायास्तत्प्रत्युक्तम् ।   
सर्वानपह्नवनीयाबाधितशब्दलोकप्रसिद्धिविरोद्धाच्च ।  
  
अत्र केचिदाहुः - प्रश्नपञ्चकमत्रैवाध्याये तावन्निर्णीयते । उद्देशस्थित्या   
तद्विभागलक्षणपरीक्षापराणि चाध्यायान्तराणीति । अन्ये त्वाहुः   
पञ्चभिरध्यायैः पूर्वरङ्गविधानपर्यन्तैः प्रश्नद्वयं निर्णीतम् ।   
सामान्याभिनयचित्राभिनयान्तैः शिष्टैस्तु प्रश्नत्रयमिति ।  
  
वयं तु ब्रूमः - नात्र क्रमः कश्चित् । अपि तु यथावसरं   
महावाक्यात्मना षट्सहस्रीरूपेण प्रधानतया   
प्र्श्नपञ्चकनिरूपणपरेण शास्त्रेण तत्त्वं निर्णीयते । न तु क्रमः कश्चित् ।   
एतच्च ग्रन्थव्याख्यानप्रसङ्ग एव स्फुटीकरिष्यामः । (६)  
  
तत्र कथं कस्य वा इत्यमुमर्थं निर्णिनीषुराह - भवद्भिरित्यादि ।   
घटादीनामुत्पत्तिर्व्यवहारसिद्धैव कुलालादिभिरनुगम्यत इति घटः क्रियत   
इति युक्तम् । नत्वेवं नाट्यस्य । तस्य तूत्पत्तिरेव विरिञ्चोपज्ञतया स्थितेति   
सम्भवो ब्रह्मनिर्मित इत्युक्तम् । केचिदत्रानादित्वं   
वेदवन्नाट्यस्याचक्षाणाः उत्पत्त्यादिशब्दान्   
स्मरणाभिव्यञ्जनादावुपचरन्ति (७) ।  
  
तत्र सम्भूतेः कारणमुखेनाभिधाने कर्तव्ये कालस्य सर्वत्र   
पूर्वकारणत्वादुचितकालपरिग्रहेण तद्विधाधिकारिविषयतां   
दर्शयितुमाह - पूर्वमित्यादिश्लोकपञ्चकम् ।  
  
  
प्। १०)  
  
देवदानवगन्धर्वयक्षरक्षोमहोरगैः ।  
जम्बूद्वीपे समाक्रान्ते लोकपालप्रतिष्ठिते ॥ १० ॥  
  
महेन्द्रप्रमुखैर्देवैरुक्तः किल पितामहः ।  
क्रीडनीयकमिच्छामो दृश्यं श्रव्यं च यद्भवेत् ॥ ११ ॥  
  
  
अस्मिन्नवसरे पितामहो देवैरिदमुक्त इति महावाक्यस्य सङ्गतिः -   
कस्मिन्नवसरे पूर्वमिति । नास्मिन्नेव कल्पेऽपि तु पूर्वकल्पेष्वपीत्यर्थः ।   
मन्वन्तराणि चतुर्दश तावत्कल्पोऽयं तद्ब्राह्मं दिनम् । तत्र   
स्वायम्भुवं नाम यत्कल्पस्य प्रथमं मन्वन्तरम् ।   
वैवस्वतमन्वन्तरन्तु सप्तमम् यत्राद्य वर्तामहे । तत्र सर्वेष्वेव   
मन्वन्तरेषु त्रेतावसरे ब्रह्मणा नाट्यवेदः प्रवर्तितः । कृतयुगे तु नेति   
तात्पर्यम् । योजना तु - स्वायम्भुवे आद्य नन्वन्तरे यत्कृतयुगं तस्मिन् निवृत्ते   
सति यत्रेतायुगं तस्मिन् सम्यक्सन्ध्यतिक्रमेण स्फुटतरं प्रवृत्ते । न   
केवलं तत्रैव मन्वन्तरे । तु शब्दो यावच्छब्दार्थे । यावद्वैवस्वतस्य   
मनोरन्तरे समये यत्त्रेतायुगं तस्मिन्प्रवृत्तेऽपि । तेनाद्यन्तनिरूपणेन   
सर्वेषां मध्यममन्वन्तराणां सङ्ग्रहः । तेन सर्वेषु त्रेतायुगेषु   
नाट्यप्रवृत्तिरित्युक्तं भवति ।  
  
अस्मिन्नवसरे किमसावुक्तः । आह - जम्बूद्वीपे कर्मभूमिस्थाने यो लोकः   
सुखित - दुःखितश्च तद्विषयं क्रीडनीयकं क्रीड्यते चित्तं विक्षिप्यते   
विह्रियते येन तदिच्छामः । करणे कृत्यो बाहुलकात् । चित्तं च इतोऽमुतश्च   
नीयमानं मार्गेऽपि नियोज्यते । यदि वा क्रीडनाय हितं क्रीडनीयकम् ।   
उभयत्राज्ञाताद्यर्थे कः । इदमस्माकं गुडप्रच्छन्नकटुकौषधकल्पं   
चित्तविक्षेपमात्रफलमिति यन्न ज्ञायते । तच्च क्रीडनीयकं सुखितदुःखिन   
एव भवति । न ह्येकान्तसुखिते काले देशे वा क्रीडया किञ्चित् ।   
नाप्येकान्तदुःखिते । तेन कृतयुगे कलिप्रान्ते वा इलावृतादिनिवासिनि जने नारके   
वा न क्रीडोपपत्तिः । उत्तरपदार्थप्रधानस्तत्पुरुषः दुःखस्य   
बाहुल्यमाह । कथं ज्ञायते सुखितदुःखितो लोक इति । यतः   
ईर्ष्याक्रोधादिभिः सम्मूढोऽधिवासितहृदयः ।   
आदिग्रहणादनुरागतृष्णादिभिः । तत्र क्रमेण कारणमाह -   
कामवशगतत्वादीर्ष्यादयो राज्यलोभादिना क्रोधादयः । किमित्यधिकौ   
कामलोभौ ? यतः सुखितदुःखितत्वस्य कारणं कामादीनां हेतुः   
ग्राम्यधर्मप्रवृत्तत्वम् । ग्राम्योऽश्रुतशास्त्रार्थजनाकीर्णदेशोचितो   
धर्मः स्वधर्माननुपालनलक्षणः । तद्विषये यतोऽसौ लोकः प्रवृत्तः । (८-  
९)  
  
  
प्। ११)  
  
न वेदव्यवहारोऽयं संश्राव्यः शूद्रजातिषु ।  
तस्मात्सृजापरं वेदं पञ्चमं सार्ववर्णिकम् ॥ १२ ॥  
  
  
नन्वेवं त्वधर्मबाहुल्यात् सुखमेषां कुत इत्याह - देवैः   
श्रीमद्विजयाविमुक्तादिरुद्रावतारैः तथा   
राजसतासहृदयजनकल्प्यमानसपर्याकैर्दानवादिभिराक्रान्ते जम्बूद्वीपे ।   
देवादिभिश्चाक्रान्ते स्ववशीक्रियमाणे । नन्वेवं सत्सु   
विशुद्धव्यामिश्रधर्मसाधनेषु कथं धर्मः ? तेषां   
तत्राप्रवर्तमानत्वात् । सत्यम् । किन्तु लोकपालैः   
लोकपालांशसंविभागसमुत्पादितैः नरपतिभिः प्रतिष्ठिते   
स्वधर्मसाधनं प्रति नियोजिते लोके । दृश्यं श्रव्यं चेति । द्रष्टुं श्रोतु   
चार्हम् । न धर्मसाधनम् । शक्यं च । न तु दुर्भगपरुषप्रायम् । लोक   
इत्येकवचनेन सर्वसाधारणतयैव यद्योग्यं तच्च स्पृश्यादिरूपं न   
भवति । दृश्यश्रव्ययोस्तु बहुतरसाधारण्योपपत्तिः । असाधारणे   
चेर्ष्याक्रोधादय एव प्रवर्तन्ते ।  
  
एतदुक्तं भवति - कृतयुगे सत्त्वप्रधाने स्वधर्ममात्रनिष्ठो लोको न   
सुखदुःखे प्रति हेयोपादेयधिया प्रयस्यते । त्रेतायान्तु राजसत्त्वाद्दुःखं   
जिघांसति । सुखं च प्रेप्सति । रजसश्चलत्वात् । तदाऽसौ शास्त्रितेषु   
राजनियन्त्रणया प्रवर्त्यते । तत्र च तादृगुपायो निरूप्यो येन स्वयमेषां   
भवति प्रवृत्तिः । तच्च नाट्यमेवेति ।  
  
चकारेणेदमाह - तादृशा केनचिदुपायेन सम्बन्ध(त?)स्तत्कुरुते(स्तु कृतः)   
येन भिन्नेन्द्रियग्राह्ये अपि दृश्यश्रव्ये एकानुसन्धानविषयत्वं न विजहीत   
इति सामान्याभिनयकालप्राणत्वं प्रयोगस्य सूचितम् । दृश्यमिति हृद्यं   
श्रव्यमिति व्युत्पत्तिप्रदमिति प्रीतिव्युत्पत्तिदमित्यर्थ इति । अनेन   
त्वि(नन्वि)न्द्रादीनां क एतावता स्वार्थः ? आह । लोकपालप्रतिष्ठिते   
जम्बूद्वीपे गता ये लोकाः ते हि स्वधर्मावस्थिता इज्यादिना   
नाकमाप्याययन्ति । अत एवेच्छाम इति सर्वेषामैकमत्यमाह ।   
अतोऽन्योन्योपकारवृत्त्या च दैवमानुषसर्गौ निरूपितौ   
विन्ध्यवासिप्रभृतिभिः । अन्ये तु स्वप्रयोजनमेव क्रीडा   
महेन्द्रादीनमित्याहुः । त्रेतायुगे प्रवृत्ते एवम्भूते च लोक इत्यनेनेदमुक्तं   
भवति - स्वर्गेऽपि हि तदा तदा   
मानुषगतराजसधर्माभिसम्बन्धचित्रितयागादियोगसरजसीकृतहृदयत्वाद्द्  
एवा अपि क्रीडनीयकमभिलेषुरिति । (१०-११)  
  
एवं शास्त्राधिकृतोऽपि जनः नाट्येन सुखं विनीयत इति   
प्रयोजनप्रयोजनमुक्त्वा प्रयोजनान्तरमप्याह - न वेदव्यवहार इत्यादिना ।   
कृतयुगे सत्त्वोत्कर्षबलादेव सर्वः  
  
  
प्। १२)  
  
एवमस्त्विति तानुक्त्वा देवराजं विसृज्य च ।  
सस्मार चतुरो वेदान्योगमास्थाय तत्त्ववित् ॥ १३ ॥  
  
नेमे वेदा यतः श्राव्याः स्त्रीशूद्राद्यासु जातिषु ।  
वेदमन्यत्ततः स्रक्ष्ये सर्वश्राव्यं तु पञ्चमम् ॥ १४ ॥  
  
  
स्वधर्ममनुपालयति । अद्यत्वे तु राजसत्वात् शूद्रप्रकाराः   
करणादिजातीयाः सर्वेऽखर्वगर्वाक्रान्ता वर्णत्रयानुवृत्तिं न विदधते ।   
शास्त्रं भवद्भ्य एवमादिशतीति च ते वचनमात्रेण नाद्रियन्ते । न च ते   
वेदशास्त्रोपदेशयोग्याः । अत एवमाह - सम्यगिह स्थाने । श्रुत्या   
भवतामेतदुपदिष्टमिति ना(न) श्राव्याः । सार्ववर्णिकमिति ।   
अधिकृतानामनधिकृतानामपि सुकुमाराणां व्युत्पत्तिदायीत्यर्थः । सर्वे   
वर्णाः प्रयोजनं विनेयत्वेन यस्येत्यनेन पूर्वोक्तस्त्याधुनोक्तस्य च   
समस्तस्योपसंहारः ।  
  
अन्ये तु पौनरुक्त्यं परिहर्तुमाहुः - सर्वेषां वर्णानां सरससुकुमारेण   
नयेन स्वकर्तव्यनिरूपणं यत्र काव्ये तस्मिन् भवं तदाश्रितम् । येन सर्वो   
जनः सरसकुमारानुरज्यदाशयः तदुपभोगनान्तरीयकतयैव   
कार्याकार्यज्ञानमप्युपयुङ्क्ते क्षीरमध्यावस्थितौषधोपयोगवत् ।   
तेनाधिकृतानामनधिकृतानामपि सुकुमाराणां व्युत्पत्तिदायि नाट्यम् ।   
अश्रुतशास्त्राणामपि संवादादविचलकार्याकार्यविवेकसिद्धिरिति । (१२)  
  
एवमस्त्विति तानिति । देवराजमिति । तानुक्त्वा ताअन्विसृज्य । देवराजं विसृज्येति   
प्राधान्यादुक्तम् । इन्द्रादीन् विसृज्येत्यर्थः । योगमिति । युगपत्   
सर्ववेदाभासकरम् । तत्त्वविदिति समस्तलोकवेदज्ञ इत्यर्थः । (१३)  
  
ततः किं चकारेत्याह श्लोकत्रयेण धर्म्यमित्यादिना । एवमिति (१-१६)   
धर्म्यमित्यादियुगलोक्तमर्थं सङ्कल्प्य । चतुर्वेदस्मरणेन हेतुना तत इति ।   
चतुर्भ्यो नाट्यवेदं चक्रे । हेतौ शता । धर्म्यमिति । धर्मे साधूपदेशाय ।   
एवमर्थेऽपि । अन्ये तु धर्मार्थाभ्यामनपेतं यशः प्रयोजनमस्येति । अत्र   
व्याख्यानद्वयेऽपरपुरुषार्थसङ्ग्रहः स्यात् । नाट्योत्पत्तिगर्भाधानकल्पे   
चास्मिन् सङ्कल्पे यत्त्यक्तं तत्त्यक्तमेव । यशसश्च धर्मफलत्वात्   
पृथगुपादानं किमर्थम् । सोपदेशमित्यादेश्च पौनरुक्त्यम् ।   
तस्मादयमत्रार्थः - धर्मशब्देन चत्वारोऽपि पुरुषार्थाः । तेषु साधु   
साधकम् । ननु किं साक्षात् । नेत्याह ।  
  
  
प्। १३)  
  
धर्म्यमर्थ्यं यशस्यं च सोपदेश्यं ससङ्ग्रहम् ।  
भविष्यतश्च लोकस्य सर्वकर्मानुदर्शकम् ॥ १४ ॥  
  
सर्वशास्त्रार्थसम्पन्नं सर्वशिल्पप्रवर्तकम् ।  
नाट्याख्यं पञ्चमं वेदं सेतिहासं करोम्यहम् ॥ १५ ॥  
  
  
सोपदेश्यं सहोपदिश्यमानैरुपायैः (पुरुषार्थचतुष्टयोपायैः   
दशरूपकैरुपेत) यद्वर्तते चतुर्वर्गोपायप्रदर्शकमित्यर्थः । ननु   
वेदादयोऽप्येवम् । नैतत् । सम्यग्ग्रहणं सङ्ग्रहः । यतः परं   
निर्विशङ्कप्रतीत्यर्थं प्रमाणान्तरं नाभ्यर्थ्यते । तच्च   
साक्षात्काररूपमेव । यदाहुः - सर्वा च प्रमा प्रत्यक्षपरा इति । तेन सहेति   
ससङ्ग्रहम् । एवमपि प्रत्यक्षेण सदाचारयज्ञादिदर्शनात्कोऽस्य भेदः ।   
आह - सर्वकर्मानुदर्शकम् । सर्वेषां कर्माणां क्रियमाणानामनु   
पश्चादचिरेणैव कालेन दर्शकं पञ्चषादिभिरेव दिवसैः   
शुभाशुभकर्मतत्फलसम्बन्धसाक्षात्कारो यत्रेत्यर्थः । कस्येत्याह -   
लोकस्य यो यः कश्चिदस्मात्क्षणादूर्ध्वं भविष्यति   
लोकस्तस्योपदेश्यस्येत्यर्थः ।  
  
अनुकार्याभिप्रायेणात्र भविष्यत इति व्याख्यातम् । (न) च शब्देन   
भूतवर्तमानग्रहणमित्यधरोत्तरीधूतम् । वृत्तराजर्षिवंशकीर्तनादेर्हि   
प्रधानतया स्वकण्ठेनाभिधानं युक्तम् । न तु भविष्यत इत्यास्तामेतत् ।  
  
तस्मात् व्युत्पाद्याभिप्रायेणैव लोकस्येति व्याख्येयम् ।  
  
एवमपि तत्रैव केन लोकः प्रवर्त्यत इत्याह - अर्थ्यम् । हृद्यतया   
सर्वजनानामपि नानाधिकारत्वेनाभिलषणीयमित्यर्थः । ननु   
प्रथममज्ञातपरमार्थे कथमभिलषणम् ? आह । यशस्यम् । सर्वत्र   
हृद्यतया प्रथितम् ।  
  
न केवलं प्रधानपुरुषार्थोपायदर्शकं यावत्सर्वेषां शास्त्राणां   
कलाप्रधानानां येऽर्था गीतनृत्तवाद्यादयस्तैः सम्पन्नं युक्तम् । तथा   
सर्वाणि शिल्पानि चित्रपुस्तादीनि प्रवर्तयति सोपयोगत्वेनाक्षिपतीत्येवमेकेन   
यत्नेन समस्तवस्तुसिद्धिर्यतो भवति तन्नाट्यमित्युक्तं भवति । तच्च सेतिहासम्   
। इतिहासोपदेशकरूपं सप्रभेदम् । इतिरेवमर्थे प्रत्यक्षनिर्देशं  
  
  
प्। १४)  
  
एवं सङ्कल्प्य भगवान् सर्ववेदाननुस्मरन् ।  
नाट्यवेदं ततश्चक्रे चतुर्वेदाङ्गसम्भवम् ॥ १६ ॥  
  
जग्राह पाठ्यमृग्वेदात्सामभ्यो गीतमेव च ।  
यजुर्वेदादभिनयान् रसानाथर्वणादपि ॥ १७ ॥  
  
  
द्योतयति । हः इहशब्द आगमः । आसनमासः । एवम्प्रकाराः   
प्रत्यक्षपरिदृश्यमाना आगमिकार्थाः कर्मफलसम्बन्धस्वभावा   
यत्रासते तेनेतिहासेन सहेतिपाठे मत्वर्थीयोऽकारः । इतिः ज्ञानम् । तस्य हासो   
हर्षपूर्वको विकासो यत इति केचित् । इतिहासश्च - तल्लक्षणमित्थं किलासनं   
यत्र रूपकभेदानां भण्यते । उपदेशशब्देन च दशरूपकं   
तदुपयोगवदेव (वद्देश) द्विहस्तादिलक्षणनाट्यवेदशास्त्रम् । तत्सहितस्यैव   
करणीयत्वेन सङ्कल्पः । अन्यथा बुद्ध्या कलितस्यापि नाट्यस्य कथमन्यत्र   
सङ्क्रमणम् । तेन च विना कथं प्रयोगः । पञ्चममिति । य एकोऽपि   
चतुर्वेदानतिशेत इत्यर्थः । अहमिति यस्य सर्वलोककृत्योद्वहनमेव परं   
कृत्यम् ।  
  
एवं सङ्कल्प्येति । सङ्कल्पव्यापारं एवायं बुद्ध्या   
वेदाङ्गैकीकारलक्षणो ब्रह्मणो नाट्यवेदोत्पादनम् । ननु वेदस्मरणेन   
तत्र कथं हेतुता लब्ध । आह । चतुर्वेदाङ्गसम्भवमिति । चत्वारो वेदाः ।   
अङ्गानां पाठ्यादीनां सम्भवो यस्य । सम्भवत्यस्मादिति सम्भवः । अत   
एव वेदचतुष्टयमपि यत्राङ्गानि प्रत्युपकरणीभूतमिति (स तथोक्तः) (१४-  
१६)।  
  
कुत्राङ्गे कस्य वेदस्योपयोग इति दर्शयति-जग्राह पाठय्मृग्वेदादिति । इह   
पठ व्यक्तायां वाचीत्युक्तं व्यक्तत्वं   
विवक्षाविशिष्टस्वार्थार्पणक्षमत्वम् । तच्च   
काक्वध्यायवक्ष्यमाणस्वरालङ्कारादिसामग्रीयोजनेन भवतीति   
तयोपस्कृतं पाठ्यमुच्यते । तच्च प्राधान्यात्प्रथममुपात्तम् ।  
  
तथा हि वक्ष्यति -  
  
वाचि यत्नस्तु कर्तव्यो नाट्यस्यैषा तनूः स्मृता ।  
अङ्गनैपथ्यसत्त्वानि वाक्यार्थ व्यञ्जयन्ति हि ॥ इति (१४-२)  
  
  
प्। १५)  
  
धर्मकर्मार्थसंयुक्तं सापदेशं ससङ्ग्रहम् ।  
रुचिभिः सर्वलोकस्य सर्वकर्मानुदर्शकम् ॥  
  
सर्वशास्त्रार्थसम्पन्नं सर्वशिल्पसमन्वितम् ।  
नाट्याख्यं पञ्चमं वेदमितिहासमचिन्तयत् ॥   
  
वेदोपवेदैः सम्बद्धो नाट्यवेदो महात्मना ।  
एवं भगवता सृष्टो ब्रह्मणा सर्ववेदिना ॥ १८ ॥  
  
सर्वलोकहितार्थं तु नाट्यवेदो महात्मना ।  
उत्पाद्य नाट्यवेदं तु ब्रह्मोवाच सुरेश्वरम् ।  
इतिहासो मया सृष्टः स सुरेषु नियुज्यताम् ॥ १९ ॥  
  
  
अत एवाभिनयान्तर्भूतत्वेऽपि पृथगुपात्तम् । तदृग्वेदाद्गृहीतम् । तस्य   
त्रैस्वर्यप्रधानस्य स्तोत्रशब्द(शस्त्र)द्वारेण यागोपकारित्वात् । पाठ्यमपि   
च त्रैस्वर्योपेतम् । ऐकस्वर्ये काक्व(भाव)भावाभ्यां च स्वरस्यादौ   
(चैकस्वभावाच्च स्वरादौ) गीतरूपापत्तेरिति हि वक्ष्यामः । (ना। शा। १७)  
  
पाठ्यगतस्वरप्रसङ्गात् तदनन्तरं सामभ्यो गीतं जग्राहेत्युक्तम् ।   
उपरञ्जकत्वेन हि पश्चात्तस्याभिधानं न्याय्यमिति केचित् । गीतं प्राणाः   
प्रयोगस्य इति वक्ष्यमाणत्वात् । तदायत्तत्वाट्सचर्वणायाः   
समुचितमस्यात्रैवाभिधानमित्यस्मदुपाध्यायाः ।   
चकारेणैतत्तुल्यकक्ष्यतामाह । एवकारेण गीतमात्रं ततो गृहीतं गीतिषु   
सामाख्या (जैमिनि। २-१-३६) इति न्यायात् ।   
तदाधारध्रुवापदयोजनमृग्वेदादेवेति दर्शयति । तत एव ध्रुवाध्याये   
वचनादत्रैव सङ्गृहीतम् (?) ।  
  
घनावनद्धरूपिसामगानक्रियाप्राणभूतकालसाध्यात्मकतालसामान्य्  
अं स्वीकृतमत्रैव प्रविष्टम् (?) । आध्वर्यवकर्मप्रधाने तु   
यजुर्वेदेऽङ्गकर्मणां प्रदक्षिणगमनादिक्रम (कम्?) एव प्रथमम् ।   
पठिष्यति या ऋचः पाणिका (३२-२) इत्यादि । ततसुषिरात्मकं चाप्यातोद्यं   
स्वरप्राधान्यात् ।  
  
आथर्वणवेदे तु शान्तिकमारणादिकर्मसु नटस्येव तस्यर्त्विजः   
प्राष्टुदवैषुण्णा (?) द्यनुभावानां   
प्रजाशत्रुप्रभृतिनाऽवधानग्रहणादिना लोहितोष्णीषादेर्नेपथ्यस्य तेषु   
तेषु च कर्मसु विशिष्टप्रयत्नपुरुषसम्पाद्यमनोवष्टम्भात्मनः सत्त्वस्य   
सम्भवात् ।  
  
  
प्। १६)  
  
कुशला ये विदग्धाश्च प्रगल्भाश्च जितश्रमाः ।  
तेष्वयं नाट्यसञ्ज्ञो हि वेदः सङ्क्राम्यतां त्वया ॥ २० ॥  
  
तच्छ्रुत्वा वचनं शक्रो ब्रह्मणा यदुदाहृतम् ।  
प्राञ्जलिः प्रणतो भूत्वा प्रत्युवाच पितामहम् ॥ २१ ॥  
  
ग्रहणे धारणे ज्ञाने प्रयोगे चास्य सत्तम ।  
अशक्ता भगवन् देवा अयोग्या नाट्यकर्मणि ॥ २२ ॥  
  
  
ततोऽभिनयनामग्रहणम् । वाचिकस्त्वभिनयः पूर्वमेवोक्तः ।   
प्राधान्यवि(न्यात् वि)भावानां धृतिप्रमोदादिव्यभिचारिणां च   
परमार्थसतां समाहरणं प्रधानमिति   
विभावादिसामग्रीरूपरसात्मकचर्वणासम्भव इति ततस्तद्ग्रहणमुक्तमिति   
न तटस्था एवैते । अत एव रस्यन्ते । तत्रैव च रस्यन्त इति हि वक्ष्यामः ।  
  
तदेवं नाट्यादिरूपकोपक्रमं   
गीतातोद्यप्राणाभिनयवर्गपरिपुष्यद्रसचर्वणात्मकं परप्रीतिमयमेव   
नाट्यम् । ततस्तद्व्युत्पत्तिरिति नाट्यमेव वेद इति क्रमेण प्रदर्शितम् । तेनाक्रम्य   
योजनात्मकनियोगात्मकशासनप्राणशास्त्रवैलक्षण्येन   
स्वयमुपारूढज्ञानाभिधानविदः प्राणवेदरूपता नाट्यस्यैवेति   
सिद्धम् ।  
  
एतदुपसंहरति - वेदोपवेदैरित्यादि । वेदा व्याख्याताः ।   
वेदार्थानामुपकारकोऽर्थो वेद्यते येन स उपवेदात्मा । तद्यथा ऋग्वेदस्य   
मन्त्रार्थवादादिव्याख्यानोपनयनप्रजारक्षणप्रदर्"अक आयुर्वेदः । यतो   
महात्मा ततः सर्ववेदी । सर्ववित्त्वाच्च तथाविधसृष्टिशक्तः ।   
एवमित्युपसंहरन् प्रश्नत्रयं कृतोत्तरमिति दर्शयति ।   
प्रयोजनस्याधिकारिणामङ्गानामङ्गाङ्गिभावस्य च निर्णीतत्वात् (१७-१८) ।  
  
एवं पितामहसदृशेन सर्वदा नाट्यवेदशरीररूपकनिर्माणे कविना   
भाव्यमिति प्रदर्श्य तत्र विभवयुक्तो विधेयनटजनश्च राजा प्रयोजयिता ।   
भरतमुनिसदृशश्च सम्पन्नपरिवारः सर्ववित्प्रयोक्ता ।   
प्रयोजकमहोत्सवप्रायः प्रयोगकालः । क्रीडाप्रस्तावव्याजोपदेशकाः   
विगतरागद्वेषा मध्यस्थवृत्तयः निर्मलहृदयमुकुरे सति   
तन्मयीभवनयोग्यतोपेताः रसास्वादननिपुणाः । सामाजिका इत्येतत्   
पुराकल्पमुखेन दर्शयत्यध्यापन - (ध्ययान्त?) ग्रन्थेन - उत्पाद्य   
नाट्यवेदं त्वित्यादिना । राजैव प्रयोजयितुं शक्त इति तु शब्दः ।  
  
  
प्। १७)  
  
य इमे वेदगुह्यज्ञा ऋषयः संशितव्रताः ।  
एतेऽस्य ग्रहणे शक्ताः प्रयोगे धारणे तथा ॥ २३ ॥  
  
श्रुत्वा तु शक्रवचनं मामाहाम्बुजसम्भवः ।  
त्वं पुत्रशतसंयुक्तः प्रयोक्ताऽस्य भवानघ ॥ २४ ॥  
  
आज्ञापितो विदित्वाऽहं नाट्यवेदं पितामहात् ।  
पुत्रानध्यापयामास प्रयोगं चापि तत्त्वतः ॥ २५ ॥  
  
  
इतिहासो दशरूपकम् । कुशलाः । ग्रहणधारणयोग्याः । विदग्धाः ।   
ऊहापोहसमर्थाः । प्रगल्भाः । परिषद्यभीरवः । जितश्रमाः । योग्याः   
समुचितदेहा अखिन्नाकायाश्च । ग्रहणे इति । (पूर्वं) गुरुमुखादवगमः ।   
धारणं तस्याविस्मरणम् । ज्ञानमूहापोहविचारः । प्रयोगः पर्षदि   
प्रकटीकरणम् । चकारेण च तदुपयोगिगुणनिका व्यायामाभ्यासादिः ।   
देवाः सुखभूयिष्ठत्वात् । स्वाम्यादेशात्कथमपि यदि प्रवर्तेरन्   
तत्पूर्णपर्यवसानत्वं दुर्लभमेतैरित्यर्थः ॥ (१९-२२)  
  
तर्हि किं क्रियतामित्याह - य इम इति । वेदज्ञा इति ग्रहणधारणसामर्थ्यम् ।   
गुह्यज्ञत्वेनाध्यात्मोपनिषदर्थवेदनधारणकौशलेन ।   
रसाद्युपयोगिसात्त्विकसम्पादितसामर्थ्यम् । यद्वक्ष्यति - सत्त्वं   
मनःप्रयत्ननिर्वर्त्यम् इत्यादि । तेन -  
  
न्यस्येत्प्राणं भ्रुवोर्मध्ये स्तम्भो बाष्पश्च चाक्षुषः ।  
स्वेदो हृदि गुदे कम्पः पुलको मूर्ध्नि वक्त्रतः ॥  
  
वैवर्ण्यं स्वरितं कण्ठे प्रलयो नासिकान्तरे ॥  
  
इत्यादियोग्यत्वं तेषाम् । अत एवानुषङ्गतो नटस्यापि परमपुरुषार्थलाभो   
धारणादिवशात् । ऋषय इति । दर्शा(र्शना)दृषिरिति । ऊहापोहयोग्याः ।   
संशितव्रता इति ।  
  
प्। १८)  
  
शाण्डिल्यं चैव वात्स्यं च कोहलं दत्तिलं तथा ।  
जटिलाम्बष्टकौ चैव तण्डुमग्निशिखं तथा ॥ २६ ॥  
  
सैन्धवं सपुलोमानं शाड्वलिं विपुलं तथा ।  
कपिञ्जलिं बादिरं च यमधूम्रायणौ तथा ॥ २७ ॥  
  
जम्बुध्वजं काकजङ्घं स्वर्णकं तापसं तथा ।  
कैदारिं शालिकर्णं च दीर्घगात्रं च शालिकम् ॥ २८ ॥  
  
कौत्सं ताण्डायनिं चैव पिङ्गलं चित्रकं तथा ।  
बन्धुलं भल्लकं चैव मुष्ठिकं सैन्धवायनम् ॥ २९ ॥  
  
  
अभ्यासे शक्ताः । तथेति । ग्रहणादीनामार्थक्रमः प्रदर्शनीय इत्यर्थः ।   
इम इति प्रत्यक्षेणैव दृष्टमेषां तदिति दर्शयति । (२३)  
  
श्रुत्वा त्विति । मां त्विति तु शब्देन ऋषिभ्योऽप्यन्येभ्योऽस्य विशेषमाह ।   
ब्रह्मैव मामाहेत्यादरातिशयः ।   
पुत्रशतयोगाद्य(द)न्यप्रवर्तितबहुतरपरिवारयोगः । अनघेत्यध्येषणया   
सोत्साहपरिषदा कृतसम्मानस्य सम्यक्प्रयोगनिष्पत्तिरिति सूचितम् । आज्ञापित   
इत्यनुल्लङ्घनीयवचनताऽस्योक्ता । पितामहादित्यनाचार्योषितत्वाशङ्कां   
व्युदस्यति । प्रयुज्यत इति प्रयोगो दशरूपकम् । प्रयुज्यते निर्वर्त्यतेऽनेनेति   
प्रयोगः । नाट्यलक्षणशास्त्रम् । तदहं पुत्रान्पाठयाञ्चकार ।   
प्रयुक्तिश्च प्रयोगः । तमध्यवसायपर्यन्तमहं पुत्रानध्यापयामास ।   
तथाऽहं चकार यथा प्रयुक्तिं ते पुत्राः सम्यक्प्राप्तवन्त इत्यर्थः ।   
चापिशब्दाभ्यां सूचिते द्वे द्वे आवृत्ती ।   
मुनिसमुचितकर्तव्यान्तरव्यासङ्गोऽपि लिटा सूचितः । तत्त्वत इति नाट्याचार्यस्य   
सम्यगाप्तत्वं गम्यते । (२४-२५)  
  
  
प्। १९)  
  
तैतिलं भार्गवं चैव शुचिं बहुलमेव च ।  
अबुधं बुधसेनं च पाण्डुकर्णं सुकेरलम् ॥ ३० ॥  
  
ऋजुकं मण्डकं चैव शम्बरं वञ्जुलं तथा ।  
मागधं सरलं चैव कर्तारं चोग्रमेव च ॥ ३१ ॥  
  
तुषारं पार्षदं चैव गौतमं बादरायणम् ।  
विशालं शबलं चैव सुनाभं मेषमेव च ॥ ३२ ॥  
  
कालियं भ्रमरं चैव तथा पीठमुखं मुनिम् ।  
नखकुट्टाश्मकुट्टौ च षट्पदं सोत्तमं तथा ॥ ३३ ॥  
  
पादुकोपानहौ चैव श्रुतिं चाषस्वरं तथा ।  
अग्निकुण्डाज्यकुण्डौ च वितण्ड्यं ताण्ड्यमेव च ॥ ३४ ॥  
  
कर्तराक्षं हिरण्याक्षं कुशलं दुस्सहं तथा ।  
लाजं भयानकं चैव बीभत्सं सविचक्षणम् ॥ ३५ ॥  
  
  
पुत्रान्नामभिर्दर्शयति - शाण्डिल्यमित्यादिना । अत्र प्रसिद्धत्वं   
नटानामादरकारणमिति तावन्मुख्यं नामग्रहणे प्रयोजनम् ।   
आनुषङ्गिकं त्वन्यदपि । तद्यथा विदूषक - तापसादिनाम्नां   
तलाकमीनां (तथाकर्मिणां?) निर्वचनलब्धार्थयुक्त्या   
भूमिकाविशेषोपयोग इति । अन्यस्त्वाह - शतमेवेह पठितम् ।   
कञ्चना(तच्चा)भिनेयानां स्थाप्युत्पादन -   
रसनवकतद्गतव्यभिचारित्रयस्त्रिंशत्सात्त्विकाष्टकानुरूपाणां   
पञ्चाशतोऽर्थानां न्याय्यान्याय्यभेदेन नायकप्रतिनायकविषयतया   
प्राधान्याभिप्रायेणेति । तत्र तु कैशिक्यपि प्रयुक्ता स्यात्   
इत्युत्तरग्रन्थावकाशाभाव इत्यलमसहृदयाभिनिवेशव्याख्याभिः । (२६-३९)  
  
  
प्। २०)  
  
पुण्ड्राक्षं पुण्ड्रनासं चाप्यसितं सितमेव च ।  
विद्युज्जिह्वं महाजिह्वं शालङ्कायनमेव च ॥ ३६ ॥  
  
श्यामायनं माठरं च लोहिताङ्गं तथैव च ।  
संवर्तकं पञ्चशिखं त्रिशिखं शिखमेव च ॥ ३७ ॥  
  
(शङ्खवर्णमुखं षण्डं शङ्कुकर्णमथापि च ।  
शक्रनेमिं गभस्तिं चाप्यंशुमालिं शठं तथा ॥ ३८ ॥)  
  
  
यस्मिन्निति । उत्तमप्रकृतिविचेष्टितादौ । यथेति । कश्चित्   
तदीयहृदयहर्षप्रदर्शनप्रकारेण योग्योऽन्यस्तदीयशोकप्रकटीकरणेनेति ।   
(४०)  
  
अथ   
सकलप्रयोगप्राणभूतकैशिक्युपयुज्यमानोपकरणान्तरसंहरणायोपक्र  
मं दर्शयति भारतीमित्यादि । वृत्तिमिति । धर्मादिपुरुषार्थचतुष्टये साध्ये   
वागङ्गसत्त्वचेष्टासामान्यम् । तच्च सङ्क्षिप्तेनावान्तरभेदेन चतुर्धा ।   
यद्यत्किल कर्मारभ्यते तत्र वाङ्मनः - कायव्यापारस्तावदस्ति । तत्र   
कस्यचिल्लालित्यवैचित्र्यक्रमस्यानुप्रवेशः । यत उत्तमप्रकृतीनां   
सौष्ठवमय एव सर्वो व्यापारः । तदेव तद्वृत्तिचतुष्टयम् । भारती   
वाग्वृत्तिः । मनोव्यापाररूपा सात्त्विकी सात्त्विती मनोवृत्तिः । सदिति   
प्रख्यारूपं संवेदनम् । तद्यत्रास्ति तत्सत्त्वं मनः । तस्येयमिति । इयर्ति   
इत्यरा भटाः सोत्साहा अनलसाः । तेषामियमारभटी कायवृत्तिः । केशाः   
किञ्चिदप्यर्थक्रियाजातमकुर्वन्तो देहशोभोपयोगिनः । तद्वत्सौन्दर्योपयोगी   
व्यापारः कैशिकीवृत्तिरिति तावन्मुख्यः क्रमः । अन्यस्य तु यस्तद्व्यपदेशः स   
तत्प्रधानत्वादनेकरसप्रधानं पानकरीत्या कैशिकीत्यादि   
मधुरव्यपदेशवत् । एतच्च प्रागे वितनिष्यामः ।  
  
  
प्। २१)  
  
विद्युतं शातजङ्घं च रौद्रं वीरमथापि च ।  
पितामहाज्ञयाऽस्माभिर्लोकस्य च गुणेप्सया ॥ ३९ ॥  
  
प्रयोजितं पुत्रशतं यथाभूमिविभागशः ।  
यो यस्मिन्कर्मणि यथा योग्यस्तस्मिन् स योजितः ॥ ४० ॥  
  
भारतीं सात्त्वतीं चैव वृत्तिमारभटीं तथा ।  
समाश्रितः प्रयोगस्तु प्रयुक्तो वै मया द्विजाः ॥ ४१ ॥  
  
परिगृह्य प्रणम्याथ ब्रह्मा विज्ञापितो मया ।  
अथाह मां सुरगुरुः कैशिकीमपि योजय ॥ ४२ ॥  
  
  
एवं यत्किञ्चिल्लालित्यं तत्सर्वं कैशिकीविजृम्भितम् । सा च तैः (पुरुषैः)   
प्रयोक्तुमशक्येति तुशब्देनोक्तम् । तेन दशरूपं सर्वं वैचित्र्यशून्यं   
तान्प्रति योजितम् । अत एव तादृशे प्रयोगेऽवज्ञां वै शब्देन द्योतयति । प्रयुक्त   
इति । तेषामभ्यासभूमौ योजित इत्यर्थः । (४१)  
  
क्षममिति । प्रयोगसमर्थं सादरविचित्रं प्रयुङ्क्ते । अत एवाह - द्रव्यम् ।   
सुन्दरम् । यतः सौन्दर्यप्राणैव सा कैशिकी । एवमिति । बुद्धिकौशलं   
ज्ञातुं मदीयं तेनाहमेतत्पृष्टः । चकारेण प्रत्युत्पन्नप्रतिभानत्वं   
दर्शयति । अनेन झटिति कविहृदयग्रहणयोग्यत्वं नाट्याचार्यगुण इति   
सूचयति । (४२-४३)  
  
न चात्यन्तापरिदृष्टे वस्तुनि उपकरणमुन्नेतुं शक्यम् । ब्रह्मणा   
तूपदेशसमये वचनमात्रेणोक्तमेतन्मध्ये हृदयहारि वैचित्र्यं   
योजनीयमिति । अनेनाभिप्रायेण कैशिकीसाक्षात्करणं वर्णयति   
नृताङ्गहारेत्यादिना युगलकेन । नर्तनं नृत्तम् ।   
गात्राणामङ्गोपाङ्गानां विलासेन क्षेपः । न तु केनचित्कर्तव्यांशेन ।   
लोकोऽप्येवंविधे विषये एवमेवाह - नृत्यतीव गच्छति इत्यादि । तत्र   
येऽङ्गहारा अङ्गानां हरणानीति अत्रुटितरूपतया समुचितस्थानप्राप्तिः   
तैः सम्पन्ना । शङ्करस्यैव भगवतः   
परिपूर्णानन्दनिर्भरीभूतदेहोच्चलदान्तरनिर्वारसुन्दराकारस्य अत एव   
नृत्यतः इतिकर्तव्यान्तरवैकल्यादानन्दनृत्तमात्रस्थितस्य । प्रयोज्यत्वेन मया   
दृष्टा ।  
  
  
प्। २२)  
  
यच्च तस्याः क्षमं द्रव्यं तद्ब्रूहि द्विजसत्तम ।  
एवं तेनास्म्यभिहितः प्रत्युक्तश्च मया प्रभुः ॥ ४३ ॥  
  
दीयतां भगवन्द्रव्यं कैशिक्याः सम्प्रयोजकम् ।  
नृताङ्गहारसम्पन्ना रसभावक्रियात्मिका ॥ ४४ ॥  
  
दृष्टा मया भगवतो नीलकण्ठस्य नृत्यतः ।  
कैशिकी श्लक्ष्णनैपथ्या शृङ्गाररससम्भवा ॥ ४५ ॥  
  
अशक्या पुरुषैः सा तु प्रयोक्तुं स्त्रीजनादृते ।  
ततोऽसृजन्महातेजा मनसाऽप्सरसो विभुः ॥ ४६ ॥  
  
  
ननु सा नाट्योपयोगिनी कथम् । आह । सैव यदि श्लक्ष्णेन श्लिष्यतोचितेन   
नेपथ्येन सहिता भवति । यद्वक्ष्यति - शृङ्गार उज्ज्वलवेषात्मक (ना। शा। ६-  
५०) इति तन्नाट्योक्तशृङ्गाररसः सम्भवति । नान्यथा । नेपथ्यग्रहणं   
सुकुमारस्याङ्गिकादेरप्युपलक्षणम् । तेन शृङ्गाराभिव्यक्तिहेतौ सुकुमारे   
चतुर्विधेऽप्यभिनये योजिते   
मधुरमन्थरवलनावर्तनाभ्रूक्षेपकटाक्षादिना विना   
शृङ्गाररसास्वादस्य नामापि न भवति ।  
  
कमत्रैव सोपयोगेत्याह - रसभावक्रियात्मिकेति । रसानां भावो भावना   
कविनटसामाजिकहृदयव्याप्तिः । तस्या या क्रिया इतिकर्तव्यता सैवात्मा   
स्वभावो यस्याः । एतदुक्तं भवति - रौद्रादिरसाभिव्यक्तावपि कर्तव्यायां   
योऽभिनय उपादीयते   
सोऽप्यनुप्रासवलनावर्तनाद्यात्मकसुन्दरवैचित्र्यस्यामिश्रणया   
दुःश्लिष्टोऽश्लिष्ट एव वा न रसाभिव्यक्तिहेतुर्भवतीति सर्वत्रैव कैशिकी   
प्राणाः । यद्वक्ष्यति - अस्य शाखा च नृत्तं च वस्तून्यभिनयस्य (ना। शा।   
८-१५) इति । शृङ्गाररसस्य तु नामग्रहणमपि न तया विना शक्यम् ।   
स्त्रीजनादृत इति । अयं भावः -   
यावन्निजहृदयरसविलसद्विकस्वरनिर्वारचमत्कारपवित्रता न जाता भगवत   
इव तावच्छिक्षाशतैरपि वैचित्र्यमनाहार्यम् । मुनीनां च   
निसर्गविषयविमुखचित्तवृत्तीनां को निर्वृतिचमत्कारः । योऽपि वा   
ससमाधिजः सोऽपि देहपर्यन्तता न भजति । प्रत्युत ततः पलायमानाः (नः)   
। अतः स्त्रीणां तादृगस्ति वैचित्र्यम् । तत्सम्पर्कसम्भवदार्द्रभावास्तु   
कदाचिच्छक्नुयुरपि ।  
  
  
प्। २३)  
  
नाट्यालङ्कारचतुराः प्रादान्मह्यं प्रयोगतः ।  
मञ्जुकेशीं सुकेशीं च मिश्रकेशीं सुलोचनाम् ॥ ४७ ॥  
  
सौदामिनीं देवदत्तां देवसेनां मनोरमाम् ।  
सुदतीं सुन्दरीं चैव विदग्धां विपुलां तथा ॥ ४८ ॥  
  
  
ये त्वाहुः - न भगवतः कैशिकीप्रयोगसामर्थ्यम् । तेन दृष्टोमयेति पाठः   
उमया सह भगवतो नृत्यतो भगवन्तमप्यनादृत्य भगवत्या   
प्रयुज्यमाना मया दृष्टा इति-त उक्तनीत्या पराकृताः । तथा -  
  
विचित्रैरङ्गहारैस्तु देवो लीलासमन्वितैः ।  
बबन्ध यः शिखापाशं कैशिकी तत्र निर्मिता ॥ (ना। शा। २०-१३)  
  
इति भगवतो विष्णोः कैशिकीनिर्माणमनुचितं स्यादित्यलं बहुना ।   
जनशब्देन रागिताशङ्कां परिहरति । ततोऽसृजदिति । मनसेति । यथारुचि   
विनिर्मिता इत्यर्थः । (४४-४६) ।  
  
नाट्यस्य योऽलङ्कारो वैचित्र्यहेतुः कैशिकी (लीलाविलासादिर्वा ।) तत्र चतुराः ।   
अन्ये तु नाट्यालङ्काराः सामान्याभिनये (अ-२२) वक्ष्यमाणाः स्वभावजा   
लीला विलास इत्याद्या दश शोभा कान्तिः इत्याद्याश्च सप्त(प्ता)यत्नजा इति ।   
अनेन मुनिकन्यानामत्रायोग्यत्वं तावदुक्तम् । तासां नामग्रहणे   
पूर्ववत्प्रयोजनं निरूप्यम् । मे ददाविति ।   
नाट्याचार्यपरवशत्वमुपकरणसम्भारस्य दर्शितम् । ताश्च मया   
यथोचितं शिक्षादानेन प्रतिगृहीता इति सूचयन् कैशिकीमप्यहं योजितवानिति   
दर्शयति । एवं वृत्तिचतुष्टयसम्पूर्णं नाट्यं गुणनिकायामभ्यस्तमिति   
प्रदर्श्य गीतातोद्याभ्यामुपरञ्जकाभ्यां योगं दर्शयति - स्वातिरित्यादि ।   
स्वातिः ऋषिविशेषः । येन   
जलधरसमयनिपतत्सलिलधारावैचित्र्याभिहन्यमानपुष्करदलविलसितरचितवि  
चित्रवर्णानुहरणयोजनया यथास्वं वृत्तिनियमेन पुष्करवाद्यनिर्माणं   
कृतमित्यर्थः । सह शिष्यैरिति । त्रिपुष्करस्य   
वाद्यस्यापूरकपणवमृदङ्गझल्लर्याद्युपयोगेन पक्षातोद्यपरिग्रहः   
उक्तः । भाण्डस्यात्र पूर्वमुपादानं वृत्ति(त्ते)र्येन तस्यैव परिक्रमणादौ   
सति सोपयोगात् । कैशिकी चात्र   
  
  
प्। २४)  
  
सुमालां सन्ततिं चैव सुनन्दां सुमुखीं तथा ।  
मागधीमर्जुनीं चैव सरलां केरलां धृतिम् ॥ ४९ ॥  
  
नन्दां सपुष्कलां चैव कलमां चैव मे ददौ ।  
स्वातिर्भाण्डनियुक्तस्तु सह शिष्यैः स्वयम्भुवा ॥ ५० ॥  
  
नारदाद्याश्च गन्धर्वा गानयोगे नियोजिताः ।  
एवं नाट्यमिदं सम्यग्बुद्ध्वा सर्वैः सुतैः सह ॥ ५१ ॥  
  
स्वातिनारदसंयुक्तो वेदवेदाङ्गकारणम् ।  
उपस्थितोऽहं ब्रह्माणं प्रयोगार्थं कृताञ्जलिः ॥ ५२ ॥  
  
नाट्यस्य ग्रहणं प्राप्तं ब्रूहि किं करवाण्यहम् ।  
एतत्तु वचनं श्रुत्वा प्रत्युवाच पितामहः ॥ ५३ ॥  
  
  
मध्ये नियोजितेत्युक्तम् । न (तेन) तत्प्रधानमेतत् । गानयोग इति । गानशब्देन   
ततसुषिरपरिग्रहः । गानशब्देन गान्धर्वस्यात्रानुपयोगमाह । नियुक्तो   
इत्यनेन वादकगायकादीनां नाट्याचार्यायत्ततां दर्शयति ।   
नृत्तगीतातोद्याभिनयानां साम्यसिद्ध्यर्थमेकीभावेन मेलनं कृत्वा   
प्रयोगः कार्य इति दर्शयति श्लोकद्वयेन - एवं नाट्यमित्यादिना । एवं   
मेलनिकायां नाट्यमिदम् इत्येकबुद्धिग्राह्यं सम्मिलितं   
सम्यक्सम्पन्नमिति बुद्ध्वा ज्ञात्वा । पुत्रैः स्वातिनारदाभ्यां च सह   
ब्रह्माणमुपस्थितः उपनिमन्त्रणार्थं ब्रह्मणोऽग्रे स्थित इत्यर्थः । (४७-५२)  
  
उपनिमन्त्रणं दर्शयति - नाट्यस्येति । ग्रहणमिति । गृहीतं शिक्षितं   
तावन्नाट्यमित्यर्थः । ग्रहणं तदवलोकनं तत्प्राप्तं प्रेक्षणयोग्यं   
जातमित्यर्थः । एतत्त्विति । तुशब्द एवकारार्थे । श्रुत्वैव । अत एव प्रत्युपस्थितः   
अयत्नादेवाभिमुख्येनोपस्थितो दैवसङ्घटित इत्यर्थः । ध्वजस्येन्द्रार्थस्य   
महनं पूजनं यत्र स ध्वजमहः । ध्वजमहस्य विशेषणद्वारेण   
सम्भवं दर्शयति निहतासुरदानव इत्यादिना ।  
  
तत्र प्रयोगे क्रमं दर्शयति - पूर्वं कृता मया नान्दीति । नान्द्याख्यं   
मुख्यं मङ्गलं   
  
  
प्। २५)  
  
महानयं प्रयोगस्य समयः प्रत्युपस्थितः ।  
अयं ध्वजमहः श्रीमान् महेन्द्रस्य प्रवर्तते ॥ ५४ ॥  
  
अत्रेदानीमयं वेदो नाट्यसञ्ज्ञः प्रयुज्यताम् ।  
ततस्तस्मिन्ध्वजमहे निहतासुरदानवे ॥ ५५ ॥  
  
प्रहृष्टामरसङ्कीर्णे महेन्द्रविजयोत्सवे ।  
पूर्वं कृता मया नान्दी ह्याशीर्वचनसंयुता ॥ ५६ ॥  
  
  
सकलपूर्वरङ्गाङ्गोपलक्षणमिति केचित् । पूर्वरङ्गाङ्गानां   
मध्यान्नान्दी केवलापि प्रयोज्येत्येवम्परमेतदित्यन्ये । अस्मदुपाध्यायास्तु   
- यावद्दैत्यैस्तत्र विघ्नाद्याचरण न कृतं तावत्पूर्वरङ्गस्य   
विधिपूर्वकस्य कोऽवकाशः । स हि विघ्नरक्षाकरणेन   
मण्डपभागनिवेशितदेवतापरितोषहेतुः प्राधान्येन । नान्तरीयकतया च   
दैत्यपरितोषकारणम् । विघ्नास्तु यदा जातास्ततः प्रभृति पूर्वरङ्गः । तथा   
चतुर्थेऽध्याये वक्ष्यते - (ना। शा। ४-१०) पूर्वरङ्गे कृते मया भगवते   
शिवभट्टारकाय दर्शित इति - यथा तथा तु यः कुतपविन्यासा - दि न(दिः स   
न) पूर्वरङ्गशब्दवाच्यः । तस्मादिह नान्दीमात्रस्य प्रयोगः ।   
किमर्थाऽसावित्याह - वेदनिर्मिता । तत्राशिवमाशास्ते इति हि श्रुतिः   
सर्वकर्मस्वाशीःपूर्वकत्वमाह । यत्ततो नान्दीप्रयोगः । न तु   
पूर्वरङ्गाङ्गत्वेन । (५३-५६)  
  
अष्टौ यान्यङ्गभूतानि पदानि वाक्यं महावाक्यं वा । तानि   
सुप्तिङन्तान्यवान्तरवाक्यानि वेत्युभयथा । अत एव विचित्रेत्युक्तम् । तेन -  
  
जितमुडुपतिना नमः सुरेभ्यो द्विजवृषभा निरुपद्रवा भवन्तु ।  
अवतु च पृथिवीं समुद्धसस्यां प्रतिपच्चन्द्रवपुर्नरेन्द्रचन्द्रः ॥ (रत्ना।   
१-४)  
  
इत्येषाऽपि भारतीयत्वेन प्रसिद्धा कोहलेन प्रदर्शिता नान्द्युपपन्ना भवति ।   
अत्र तु पक्षे -  
  
नान्दीपदान्तरेष्वेषु ह्येवमस्त्विति नित्यशः ।  
वदेतां सम्यगुक्ताभिर्वाग्भिस्तौ पारिपार्श्विकौ ॥ (ना। शा। ५-११४)  
  
इति श्लोकेऽन्तरशब्दोऽवान्तरवाक्यविच्छेदी द्रष्टव्यः ।  
  
  
प्। २६)  
  
अष्टाङ्गपदसंयुक्ता विचित्रा वेदनिर्मिता ।  
तदन्तेऽनुकृतिर्बद्धा यथा दैत्याः सुरैर्जिताः ॥ ५७ ॥  
  
सम्फेटविद्रवकृता च्छेद्यभेद्याहवात्मिका ।  
ततो ब्रह्मादयो देवाः प्रयोगपरितोषिताः ॥ ५८ ॥  
  
प्रददुर्मत्सुतेभ्यस्तु सर्वोपकरणानि वै ।  
प्रीतस्तु प्रथमं शक्रो दत्तवान्स्वं ध्वजं शुभम् ॥ ५९ ॥  
  
  
विवेचकास्त्वाहुः - अङ्गग्रहणादत्रावान्तरवाक्यान्येव तावतोपात्तानि । तत्र   
चाष्टद्वादशसङ्ख्या चतुरस्रत्र्यश्रतालानुसारी   
पूर्वरङ्गद्वयाभिप्रायेण । तत्र   
  
नान्दीं पदैर्द्वादशभिरष्टभिर्वाप्यलङ्कृताम् ॥ (ना। शा। ५-१०९)  
  
इत्यत्रापिशब्दाच्चतुष्पदत्वं षोडशपदत्वं चतुरश्रगतं लभ्यते ।   
त्र्यशगतं च त्रिपदत्वं षट्पदत्वं चेत्येवमल्पमपि तद्भेदेन तिस्रस्तिस्रो   
नान्द्यः । ततः परमपि भूयस्त्वात् । तेन जितमुडुपतिनेति चतुष्पदेयम् ।   
षोडशपदा तु जयति भुवनकारणम् इत्यादि । तदन्त इति । नान्द्यन्ते   
परिसमाप्तौ । अनुकृतिरिति नाट्यम् । तत्र च बद्धेति गुणनिका  योजिता । न तु प्रयोग   
इत्येतच्चासत् । तत्पूर्वोत्तरव्याघातात् । पूर्वं ह्युक्तम् - एवं   
नाट्यमिदमित्यादि नान्दी कृतेत्यन्तम् । वक्ष्यते च ब्रह्मादयः   
प्रयोगपरितोषिता इति । तस्माद्वद्धेति प्रस्ताविता । न तु निष्पादिता । प्रस्तावना   
तावत्प्रयुक्तेत्यर्थः ।  
  
अन्ये त्वनुकृतिरिति नाट्यानुकाररूपा प्रस्तावनेत्याहुः । कृता तदन्तेऽनुकृतिः   
इति च पठन्ति । एतदुपजीवनेनैव चिरन्तनाः कवयो नान्द्यन्ते (ततः प्रविशति)   
सूत्रधारः इति पुस्तके लिखन्ति स्म । किं प्रस्तावितमित्याह - यथा दैत्या इति ।   
डिमसमवकारेहामृगादीनामन्यतमः प्रयोगः प्रास्तावीत्यर्थः ।   
यद्यपिभरतपुत्रैर्दशरूपकमभ्यस्तं तथापि न युगपत्सर्वः प्रयोक्तुं   
पार्यत इत्येवमुक्तम् । तेन यत्केचिदचूचुदन् - समवकारे कः   
कैशिकीयोजनावसर इति पूर्वग्रन्थोऽसङ्गत इति तन्निरवकाशमेव ।   
समवकारादावपि च सौन्दर्यात्मकं वैचित्र्यं कैशिकीविजृम्भ एवेत्युक्तम् ।   
(५७)  
  
प्। २७)  
  
ब्रह्मा कुटिलकं चैव भृङ्गारं वरुणः शुभम् ।  
सूर्यश्छत्रं शिवस्सिद्धिं वायुर्व्यजनमेव च ॥ ६० ॥  
  
विष्णुः सिंहासनं चैव कुबेरो मकुटं तथा ।  
श्राव्यत्वं प्रेक्षणीयस्य ददौ देवी सरस्वती ॥ ६१ ॥  
  
शेषा ये देवगन्धर्वा यक्षराक्षसपन्नगाः ।  
तस्मिन्सदप्स्यभिप्रेतान्नानाजातिगुणाश्रयान् ॥ ६२ ॥  
  
अंशांशैर्भाषितं भावान् रसान् रूपं बलं तथा ।  
दत्तवन्तः प्रहृष्टास्ते मत्सुतेभ्यो दिवौकसः ॥ ६३ ॥  
  
  
रोषग्रथितवाक्यं तु सम्फेटः । शङ्काभयत्रासकृतो विद्रवः ।   
छेदमर्हतीति च्छेद्यं शस्त्राहवः । भेदमर्हतीति भेद्यं   
मल्लयुद्धात्मकं नियुद्धम् । तत इति । प्रभुपरितोषाय प्रभुचरितं   
कदाचिन्नाट्ये वर्णनीयमिति यथा दैत्याः सुरैर्जिता इत्येतस्माल्लभ्यत इति   
केचिदाहुः । तदसत् । दशरूपकलक्षणयुक्तिविरोधात् । तत्र हि   
किञ्चित्प्रसिद्धचरितं किञ्चिदुत्पाद्यचरितमिति वक्ष्यते । न च   
वर्तमानचरितानुकारो युक्तः । विनेयानां तत्र रागद्वेषमध्यस्थतादिना   
तन्मयीभावाभावे प्रीतेर्भावेन व्युत्पत्तेरप्यभावात् । वर्तमानचरिते य च   
धर्मादिकर्मफलसम्बन्धस्य प्रत्यक्षत्वे प्रयोगवैयर्थ्यम् । अप्रत्यक्षत्वे   
भविष्यति प्रमाणाभावात् इति न्यायेन व्युत्पत्तेरसम्भवान्नानुकारः ।   
एतच्च दशरूपकाध्याये वितनिष्याम इत्यास्तां तावत् ।  
  
देवानां त्वद्य   
प्रसिद्धवर्णनीयासम्भवात्पूर्वकल्पमन्वन्तरादिगतदेवासुरचरितकीर्तन  
म् । अनादित्वात्संसारस्य श्रुतिस्मृत्यनुमतदेवासुरकीर्तनवदिति । तत्र वर्तनो   
(वर्तमानो) - पवर्णनं तज्जातीयानाम् । अथ   
चारित्रभ्रमविप्रलब्धास्त्वसुराश्चुक्षुभिरे इति वक्ष्यामः । न च   
स्वचरितव्यावर्णनाद्देवाअनां परितोष इह । यत आह - प्रयोगपरितोषिता इति ।   
ध्वजमिति । यस्य विघ्नशान्त्यै पूजार्थमुपयोगो भावी । (५८-५९)  
  
कुटिलकमिति । वक्रदण्डको विदूषकोपयोगी । ब्रह्मायुधात्मा दण्डः ।   
अपकामत्वेन   
  
  
प्। २८)  
  
एवं प्रयोगे प्रारब्धे दैत्यदानवनाशने ।  
अभवन्क्षुभिताः सर्वे दैत्या ये तत्र सङ्गताः ॥ ६४ ॥  
  
विरूपाक्षपुरोगांश्च विघ्नान्प्रोत्साह्य तेऽब्रुवन् ।  
न क्षमिष्यामहे नाट्यमेतदागम्यतामिति ॥ ६५ ॥  
  
ततस्तैरसुरैः सार्धं विघ्ना मायामुपाश्रिताः ।  
वाचश्चेष्टां स्मृतिं चैव स्तम्भयन्ति स्म नृत्यताम् ॥ ६६ ॥  
  
तथा विध्वंसनं दृष्ट्वा सूत्रधारस्य देवराट् ।  
कस्मात्प्रयोगवैषम्यमित्युक्त्वा ध्यानमाविशत् ॥ ६७ ॥  
  
  
भीषणत्वाकृत्यापीत्यर्थः । भृङ्गारः पारिपार्श्विकोपयोगी । छत्रमत्र   
वितानः जलदानां सूर्योद्भवत्वात् तत्प्रतिमः । यदाहुः - ऋतवे वर्षान्ते   
महतो मेघसम्प्रवानिति । (मेघसम्प्लवादिति (?) ) । भगवदायत्ता दवी   
मानुषी च सिद्धिरिति मध्ये तदुपादानं सर्वव्यापकत्वं दैव्याः सिद्धेः   
प्रतिपादयितुम् । व्यजनं घर्मापनुत्तये । सिंहासनादि   
राजभूमिकायामुपयोगि । यक्षादयो ये तत्त्वज्ञा नाट्यस्य । भाषितमिति ।   
तत्तद्भूमिकोपयोगिवाचिके शिक्षा । भावानिति । विभावादिषु । तथा हि   
रक्तमांसादीनि भयजुगुप्साविभावरूपाणि यक्षरक्षसां   
हर्षोत्साहविभावतां यान्तीति तदुपदेशादेव तज्ज्ञेयम् । रसानिति ।   
स्वोचितस्थायिभावसम्बध्यमानतत्तद्रसोपयोगिनोऽनुभावव्यभिचारिवर्गस्य   
शिक्षा दर्शिता । रूपमिति मुखरागस्य । बलमित्याङ्किकस्य । प्रतिभूमिकं   
परितुष्टेन । अन्ततोऽत्र शिष्टा(क्षा)पि काचिद्देया । सामाजिकेभ्यश्च   
धनविज्ञानमित्याहरणीयातोद्या (द्याद्या) जिहीर्षता च परिषत्परितोषाय   
यतितव्यमित्येतदनेन दर्शितम् । (६०-६३)  
  
अथ विघ्नोपशमनाय जर्जरपूजा कार्येति दर्शयितुमितिहासेनोपक्रमते -   
एवं प्रयोग इति । दैत्यादीनां विनाशनं यत्र प्रयोज्यतया । आगम्यतामिति ।   
अवधार्यतां यदि वा सम्भूयास्यताम् । मायामिति अदृश्यत्वमित्यर्थः ।   
चेष्टेत्याङ्गिकी । यद्यपि स्मृतिस्तम्भनेन सर्वं स्तम्भितं भवति तथापि   
तत्तदभिनेयप्राधान्येन तदेव स्तम्भितमित्युक्तम् । सूत्रधारस्येति   
सपरिवारस्येति । प्रस्तावनाप्रयोगमध्य एवायं विघ्न इति यावत् । ध्यानमिति ।   
यत्र माया न प्रभवति ॥ (६४-६७)  
  
  
प्। २९)  
  
अथापश्यत्सदो विघ्नैः समन्तात्परिवारितम् ।  
सहेतरैः सूत्रधारं नष्टसञ्ज्ञं जडीकृतम् ॥ ६८ ॥  
  
उत्थाय त्वरितं शक्रः गृहीत्वा ध्वजमुत्तमम् ।  
सर्वरत्नोज्ज्वलतनुः किञ्चिदुद्वृत्तलोचनः ॥ ६९ ॥  
  
रङ्गपीठगतान्विघ्नानसुरांश्चैव देवराट् ।  
जर्जरीकृतदेहांस्तानकरोज्जर्जरेण सः ॥ ७० ॥  
  
निहतेषु च सर्वेषु विघ्नेषु सह दानवैः ।  
सम्प्रहृष्य ततो वाक्यमाहुः सर्वे दिवौकसः ॥ ७१ ॥  
  
अहो प्रहरणं दिव्यमिदमासादितं त्वया ।  
जर्जरीकृतसर्वाङ्गा येनैते दानवाः कृताः ॥ ७२ ॥  
  
यस्मादनेन ते विघ्ना सासुरा जर्जरीकृताः ।  
तस्माज्जर्जर एवेति नामतोऽयं भविष्यति ॥ ७३ ॥  
  
शेषा ये चैव हिंसार्थमुपयास्यान्ति हिंसकाः ।  
दृष्ट्वैव जर्जरं तेऽपि गमिष्यन्त्येवमेव तु ॥ ७४ ॥  
  
एवमेवास्त्विति ततः शक्रः प्रोवाच तान्सुरान् ।  
अक्षाभूतश्च सर्वेषां भविष्यत्येष जर्जरः ॥ ७५ ॥  
  
  
सद इति यत्र प्रयोगः क्रियते सीदत्यस्मिन्निति । जीर्यत्यतिशयेनेति पचाद्यचि   
(यङ्लुकि)रूपम् । अतिशयेन जीर्णीकृतो देहो येषान्ते तथा । जर्जरेणेति   
यङ्लुगन्ताण्णिचि पुनः पचाद्यचि रूपम् । एवं राज्ञा सिद्धिविघातका   
दण्ड्या इति दर्शितम् ।  
  
  
प्। ३०)  
  
प्रयोगे प्रस्तुते ह्येवं स्फीते शक्रमहे पुनः ।  
त्रासं सञ्जनयन्ति स्मं विघ्नाः शेषास्तु नृत्यताम् ॥ ७६ ॥  
  
दृष्ट्वा तेषां व्यवसितं दैत्यानां विप्रकारजम् ।  
उपस्थितोऽहं ब्रह्माणं सुतैः सर्वैः समन्वितः ॥ ७७ ॥  
  
निश्चिता भगवन्विघ्ना नाट्यस्यास्य विनाशने ।  
अस्य रक्षाविधिं सम्यगाज्ञापय सुरेश्वर ॥ ७८ ॥  
  
ततश्च विश्वकर्माणं ब्रह्मोवाच प्रयत्नतः ।  
कुरु लक्षणसम्पन्नं नाट्यवेश्म महामते ॥ ७९ ॥  
  
ततोऽचिरेण कालेन विश्वकर्मा महच्छुभम् ।  
सर्वलक्षणसम्पन्नं कृत्वा नाट्यगृहं तु सः ॥ ८० ॥  
  
प्रोक्तवान्द्रुहिणं गत्वा सभायान्तु कृताञ्जलिः ।  
सज्जं नाट्यगृहं देव तदवेक्षितुमर्हसि ॥ ८१ ॥  
  
ततः सह महेन्द्रेण सुरैः सर्वैश्च सेतरैः ।  
आगतस्त्वरिता द्रष्टुं द्रुहिणो नाट्यमण्डपम् ॥ ८२ ॥  
  
  
यदि वा मूलत एव तत्परिरक्षायै मण्डपः कार्यः । ये च दण्डस्याविषया   
वातातपवर्षादयश्च तत्कृतो हि सिद्धिविघातो मण्डपे सति न भवति ।   
एतेनैवाभिप्रायेण पुराकल्पमाह - प्रयोग इत्यादि । शेषा इति ।   
जर्जरीकृतशरीरशेषा अपीत्यर्थः । यद्वक्ष्यति - निश्चिता भगवन्विघ्ना इति ।   
तथाऽस्मिन् जर्जरीकरणकाले एते चासन्निहिता अभूवन् । त्रासमिति । सर्वथा तु न   
शक्ता नाशयितुमिति । जर्जरप्रभावः गमिष्यत्येवमेव इति ह्युक्तम् । ततो   
विश्वकर्मेति । वास्तुविद्या तत्त्वविदो नाट्यमण्डपे स्थपतित्वं सूचयति ।   
द्रुहिण इति ब्रह्मा । इतरे विद्याधरगन्धर्वाद्याः ।  
  
  
प्। ३१)  
  
दृष्ट्वा नाट्यगृहं ब्रह्मा प्राह सर्वान्सुरांस्ततः ।  
अंशभागैर्भवद्भिस्तु रक्ष्योऽयं नाट्यमण्डपः ॥ ८३ ॥  
  
रक्षणे मण्डपस्याथ विनियुक्तस्तु चन्द्रमाः ।  
लोकपालास्तथा दिक्षु विदिक्ष्वपि च मारुताः ॥ ८४ ॥  
  
नेपथ्यभूमौ मित्रस्तु निक्षिप्तो वरुणोऽम्बरे ।  
वेदिकारक्षणे वह्निर्भाण्डे सर्वदिवौकसः ॥ ८५ ॥  
  
वर्णाश्चत्वार एवाथ स्तम्भेषु विनियोजिताः ।  
आदित्याश्चैव रुद्राश्च स्थिताः स्तम्भन्तरेष्वथ ॥ ८६ ॥  
  
धारणीष्वथ भूतानि शालास्वप्सरसस्तथा ।  
सर्ववेश्मसु यक्षिण्यो महीपृष्ठे महोदधिः ॥ ८७ ॥  
  
  
अंशभागैरिति । अंशैर्यानि भाजनान्यधिष्ठानानि तैः ।   
मण्डपस्यांशेषु वः भवतां ये तृतीयचतुर्थादयो भागास्तैः । (६८-८३)  
  
अंशविभागमेवाह - रक्षण इति । अनेन चैतत्तुल्या एव मण्डपभागरक्षा   
काचिन्नियोज्या इति दर्श्यते । मण्डपस्य सर्वस्याधिष्ठाता हि सौम्यप्रकृतिः   
सोमः प्रधानो योज्य इति दर्शयति - चन्द्रमा इति । अपि चेति । विदिक्ष्विति । न केवलं   
पश्चिमोत्तररूपे स्वकोणे यावदन्यास्वपि विदिक्षु । चकाराद्दिक्ष्वपि । ते हि   
घर्मदोषवारकत्वादत्यन्तोपकारिणः । अनेन गवाक्षकरणं सूच्यत इत्येके   
। आदित्ये मित्रशब्दः पुल्लिङ्ग इति । तेन यद्वार्तिककारी(रीय)तदुपलक्षितो नर्तकी   
हि(भिः) लज्जापरिहारहेतोः नपुंसको नेपथ्यगृहे इति   
तदपरामृष्टाभिधानम् । मित्र इति तेजस्विता आहार्योपयोगी रत्नादेरुक्ता ।   
वेदिका । रङ्गवेदिका । तत्र तीक्ष्णोऽधिष्ठातेत्यर्थः । भाण्ड इति । त्रिपुष्करे   
सोपकरणे । दिवौकसो मेघा मन्द्रगम्भीरशब्दसिद्धये । इत्येवं सर्वत्र   
दृष्टमपि सदृशोपलक्षणान्तं प्रयोजनमुत्प्रेक्ष्यम् । सर्वथा तदलाभे   
नियमाद्दृष्टमेव । वर्णा इति । तदधिष्ठातारो देवताविशेषाः ।   
स्तम्भान्तरेष्विति । वर्णस्तम्भचतुष्कादिरित्येषु । न अन्येषु स्तम्भेष्वित्यर्थः ।   
(८४-८६)  
  
  
प्। ३२)  
  
द्वारशालानियुक्तौ तु कृतान्तः काल एव च ।  
स्थापितौ द्वारपत्रेषु नागमुख्यौ महाबलौ ॥ ८८ ॥  
  
देहल्यां यमदण्डस्तु शूलं तस्योपरि स्थितम् ।  
द्वारपालौ स्थितौ चोभौ नियतिर्मृत्युरेव च ॥ ८९ ॥  
  
पार्श्वे च रङ्गपीठस्य महेन्द्रः स्थितवान्स्वयम् ।  
स्थापिता मत्तवारण्यां विद्युद्दैत्यनिषूदनी ॥ ९० ॥  
  
स्तम्भेषु मत्तवारण्याः स्थापिताः परिपालने ।  
भूतयक्षपिशाचाश्च गुह्यकाश्च महाबलाः ॥ ९१ ॥  
  
जर्जरे तु विनिक्षिप्तं वज्रं दैत्यनिबर्हणम् ।  
तत्पर्वसु विनिक्षिप्ताः सुरेन्द्रा ह्यमितौजसः ॥ ९२ ॥  
  
  
शालास्विति । स्तम्भद्वयमष्टवेश्मनि   
गवाक्षनेपथ्यगृहद्वितीयभूमिसन्निवेशादिति । नागमुख्याविति ।   
अनन्तगुलिकौ । द्वारपत्रं कवाटात्मकम् । द्वारबहुत्वाच्च बहुवचनम् ।   
देहल्यामिति । द्वाराधस्तनकाष्ठे । तस्येति । शूलमिति । एतेन   
प्रक्रान्तद्वारमेव परामृष्टम् । तेनोर्ध्वकाष्ठे उत्सङ्गशब्दवाच्ये   
त्रिशूलमित्यर्थः । पार्श्वे स्वयमिति । राजादेस्तत्स्थानमित्युक्तम् ।   
चकारात्स्वदिशि अंशेनावस्थानमनुस्मृतम् । विद्युदिति । वज्रायुधरूपा ।   
स्तम्भेष्वपि चतुर्षु यथाक्रमं तद्भूतादयः । ते च नाट्यतत्त्वविदः । अत   
एव विघ्नैः सह ये(ते)नयेन मिलिता इति द्रष्टव्यम् । एतेन सिद्धिविघातका   
भेदाख्येनाप्यु- पायेन दुर्बलीकर्तव्या इति सूचितम् । प्रतिस्।ठित इति । सदैव   
सन्निहितो वास्तुमध्य इत्यर्थः । कवेश्च सन्निधानं सूचितम् ।  
  
अधस्तादिति । येन सुरङ्गाखननादि विघ्नकरणं निवार्यत इत्यर्थः ।   
प्रधानपात्राणि पृथग्रक्षणीयानीत्याह - नायकमिति ।   
हास्यशृङ्गाराङ्गत्वाद्विदूषकमित्युक्तम् । अत एव   
दशरूपकप्रयोगसूचनमेतत् । समवकारे विदूषकाभावात् । हर इति ।   
बहुमूर्तिप्रथमत्वात् । देवता एव दैवतम् । (८७-९८)  
  
  
प्। ३३)  
  
शिरःपर्वस्थितो ब्रह्मा द्वितीये शङ्करस्तथा ।  
तृतीये च स्थितो विष्णुश्चतुर्थे स्कन्द एव च ॥ ९३ ॥  
  
पञ्चमे च महानागाः शेषवासुकितक्षकाः ।  
एवं विघ्नविनाशाय स्थापिता जर्जरे सुराः ॥ ९४ ॥  
  
रङ्गपीठस्य मध्ये तु स्वयं ब्रह्मा प्रतिष्ठितः ।  
इष्ट्यर्थं रङ्गमध्ये तु क्रियते पुष्पमोक्षणम् ॥ ९५ ॥  
  
पातालवासिनो ये च यक्षगुह्यकपन्नगाः ।  
अधस्ताद्रङ्गपीठस्य रक्षणे ते नियोजिताः ॥ ९६ ॥  
  
नायकं रक्षतीन्द्रस्तु नायिकां च सरस्वती ।  
विदूषकमथौङ्कारः शेषास्तु प्रकृतीर्हरः ॥ ९७ ॥  
  
यान्येतानि नियुक्तानि दैवतानीह रक्षणे ।  
एतान्येवाधिदैवानि भविष्यन्तीत्युवाच सः ॥ ९८ ॥  
  
एतस्मिन्नन्तरे देवैः सर्वैरुक्तः पितामहः ।  
साम्ना तावदिमे विघ्नाः स्थाप्यन्तां वचसा त्वया ॥ ९९ ॥  
  
पूर्वं साम प्रयोक्तव्यं द्वितीयं दानमेव च ।  
तयोरुपरि भेदस्तु ततो दण्डः प्रयुज्यते ॥ १०० ॥  
  
देवानां वचनं श्रुत्वा ब्रह्मा विघ्नानुवाच ह ।  
कस्माद्भवन्तो नाट्यस्य विनाशाय समुत्थिताः ॥ १०१ ॥  
  
ब्रह्मणो वचनं श्रुत्वा विरूपाक्षोऽब्रवीद्वचः ।  
दैत्यैर्विघ्नगणैः सार्धं सामपूर्वमिदं ततः ॥ १०२ ॥  
  
योऽयं भगवता सृष्टो नाट्यवेदः सुरेच्छया ।  
प्रत्यादेशोऽयमस्माकं सुरार्थं भवता कृतः ॥ १०३ ॥  
  
  
प्। ३४)  
  
अथ नाट्यतत्त्वघाते (त्त्वविघाते) स तन्निरूपणार्थमुपक्रमते - एतस्मिन्निति ।   
अशक्तस्य सामाङ्गीकरोति दुर्जन इति पूर्वं रक्षाकरणम् । इत्युक्तद्वय   
(सर्वैरुक्त) इति । कविरनुविधेयवचनो भवतीति दर्शयति । सामादिप्रयोगे   
तावच्छब्दसूचितं क्रमं स्फुटयति - पूर्वं सामेत्यादि । तत इति ।   
सर्वोपायप्रतिहताविति यावत् । तत्र ज्ञाताभिप्रायः प्रतिसमाधातुं सुशक   
इत्यभिप्रायेणाह - देवानामिति । सुरार्थमित्यस्यैव दार्ढ्यायोक्तं   
सुरेच्छयेति । प्रत्यादेश इति खलीकार इत्यर्थः । भवतेति ।   
यस्यानुचितमेतदित्यर्थः । अनौचित्यमेव लोकपितामहेत्यामन्त्रणेनाह । तदेव   
पितामहत्वं दर्शयति - यथेति । आ(त्मनो भ)वा देवा दैत्याश्चेत्याह - सर्व   
इति । (९९-१०४)  
  
वचनमिति । सुपरिहरमेतत् । नात्र भूयान्प्रयास इत्येकवचनेन दर्शयति । अत   
एव सिद्धवदुपक्रमते - अलं व इति । मिथ्याज्ञानगृहीतसर्पत्रासवद्यो   
भ्रान्तिमात्रकृत इत्यर्थः । दैत्यानामशुभकारिता लोकप्रसिद्धा ।   
कुरु(कृत)रङ्गविभागञ्चैषां चेष्टितमस्तु । देवानां तद्विपर्यय इति   
नाट्यस्य न तात्पर्यं येन भवतां मन्युः । किं तर्हीत्याह । शुभकारिणः   
शुभं फलमशुभकारिणोऽशुभं फलमित्येतावदेवास्माकं   
प्रतिसाक्षात्कारकल्पे नाट्ये प्रदर्शनीयम् । न तत्र देवेषु दैत्येषु वा   
कश्चिद्भरः । अत एव भवतामपि धर्मादौ यः सदुपायः सोऽपि   
शुभविपाकत्वेनैव दर्शितः । अत एव   
शुभग्रहणमेकतरपक्षशैथिल्यदर्शनाय दैत्यसम्बन्धनार्थं   
प्रथममुपात्तम् । शुभमशुभं च धर्माधर्मरूपं   
सुखदुःखफलत्वेन विभेदेन कल्पयत्यध्यवसाययति नाट्यवेदः । कीदृक् -   
कर्मभावान्वयापेक्षीति । तद्यथा - कर्म धर्माधर्मादिरूपं धर्मो   
दानं स्नानमित्यादिः । अधर्मो हिंसा स्तेयमित्यादिः । भाव आशयः स्त्री   
(स्व) प्रसङ्गोदिता स्वार्थतापरार्थताद्यभिसन्धिरित्यादिः । अन्वयोऽभिजनः   
आर्यावर्तादिर्ब्राह्मण्यादि चेति (ण्यञ्चेति) । तानपेक्षते सहकारितया ।  
  
एतदुक्तं भवति - अस्मिन्देशेऽस्मिन्काले ईदृशेन कर्मणा यः   
शुभमशुभं चार्जयति स एवंविधफलभागी भवतीति न   
तावदिहोपदिश्यते । विकल्पक इति द्वौ णिचौ । (१०५-१०६)  
  
प्। ३५)  
  
तन्नैतदेवं कर्तव्यं त्वया लोकपितामह ।  
यथा देवास्तथा दैत्यास्त्वत्तः सर्वे विनिर्गताः ॥ १०४ ॥  
  
विघ्नानां वचनं श्रुत्वा ब्रह्मा वचनमब्रवीत् ।  
अलं वो मन्युना दैत्या विषादं त्यजतानघाः ॥ १०५ ॥  
  
भवतां देवतानां च शुभाशुभविकल्पकः ।  
कर्मभावान्वयापेक्षी नाट्यवेदो मया कृतः ॥ १०६ ॥  
  
नैकान्ततोऽत्र भवतां देवानां चानुभावनम् ।  
त्रैलोक्यस्यास्य सर्वस्य नाट्यं भावानुकीर्तनम् ॥ १०७ ॥  
  
  
ननु चैवमप्यस्मत्पृष्ठे किमेतद्योजितमित्याह - नैकान्तत इति । अयं भावः -   
न युष्मत्पृष्ठे केनचिदेतद्योजितम् । देवासुरस्य बहिर्यथावस्थमवस्थानम् ।   
अत्रेति नाट्यवेदे । न देवासुराणामेकान्तेनानुभावनम् । नैव तेऽनुभाव्यन्ते   
केनचित्प्रकारेण ।  
  
तथाहि - तेषु न तत्त्वेन धीः । न सादृश्येन यमलकवत् । न भ्रान्तत्वेन   
रूप्यस्मृतिपूर्वकशुक्तिरूप्यवत् । नारोपेण   
सम्यग्ज्ञानबाधानन्तरमिथ्याज्ञानरूप्यवत् । न तदध्यवसायेन   
गौर्वाहीकवत् । नोत्प्रेक्ष्यमाणत्वेन मुखचन्द्रवत् । न तत्प्रतिकृतित्वेन   
चित्रपुस्तवत् । न तदनुकारेण गुरुशिष्यव्याख्याहेवाकवत् । न   
तात्कालिकनिर्माणेनेन्द्रजालवत् । न युक्तिविरचिततदाभासतया   
हस्तलाघवादिमायावत् । सर्वेष्वेतेषु पक्षेष्वसाधारणतया   
द्रष्टुरौदासीन्ये रसास्वादायोगात् । कवेश्च नियतवर्णनीयनिश्चितत्वे   
काव्यस्यैवासम्पत्तेरनौचित्यवर्जनायोगात् । लौकिकमिथुनदृशीव   
सांसारिकहर्ष(ईर्ष्या)क्रोधान्वयितापत्तेरुभयदर्शनकु*मू)लतया   
मुख्यदृष्टौ प्रयोक्तृदृष्टौ तत्संविद्विश्रान्त्यभावात् ।  
  
किं तर्ह्येतत् । आह - त्रैलोक्यस्येति । एतदुक्तं भवति - एतादृशं तैः रामादयो   
न कदाचन प्रमाणपथमवतार्यन्ते यदाऽगमेन वर्ण्यन्ते । तदा   
तद्विशेषबुद्धिः यद्यपि रामायणप्रायादेकस्मान्महावाक्यादुल्लसति   
तथापि वर्तमानतयैव विशेषाणां   
सम्भाव्यमानार्थक्रियासामर्थ्यात्मकस्वालक्षण्यपर्यवसानात् । न च   
तेषां वर्तमानतेत्युपगता  
  
प्। ३६)  
  
तावद्विशेषबुद्धिः । काव्येष्वपि हृदयमेव (हृदय एव)   
तावत्साधारणीभावो विभावादीनां तत्रापि कथामात्रे   
साधारणीभावः सम्भवति यद्यपि तथापि एव ये कुर्वन्ति तेषामेतद्भवति इति   
वाक्यवद्रञ्जनातिशयाभावान्न चित्तवृत्ते(त्ति)र्निर्णगता भवति ।  
  
काव्ये तु गुणालङ्कारमनोहरशब्दार्थशरीरे लोकोत्तररसप्राणके   
हृदयसंवादवशात् निमग्नाकारिका तावद्भवति चित्तवृत्तिः । किन्तु सर्वस्य   
प्रत्यक्षसाक्षात्कारकल्पा तत्र न धीरुदेति ।  
  
नाट्ये तु पारमार्थिकं किञ्च्दद्य मे कृत्यं भविष्यतीत्येवं   
भूताभिसन्धिसंस्काराभावात्सर्वपरिषत्साधारणप्रमोदसारापर्यन्तर  
सना(समा)दरणीयलोकोत्तरदर्शनश्रवणयोगी   
भविष्यामीत्यभिसन्धिसंस्कारादुचितगीतातोद्यचर्वणाविस्मृतसांसारिक   
भावतया विमलमुकुरकल्पीभूतनिजहृदयः   
सूच्याद्यभिनयावलोकनोद्भिन्नप्रमोदशोकादितन्मयीभावः   
पाठ्याकर्णनपात्रान्तरप्रवेशवशात् समुत्पन्ने   
देशकालविशेषावेशानालिङ्गिते   
सम्य्ङ्मिथ्यासंशयसम्भावनादिज्ञानविज्ञेयत्वपरामर्शानास्पदे   
रामरावणादिविषयाध्यवसाये   
तत्संस्कारानुवृत्तिकारणभूततत्सहचरहृद्यवस्तुरूपगीतातोद्यप्रमदानु  
भवसंस्कारसूचितसमनुगततदुक्तरूपरामाध्यवसायसंस्कार एव   
भवत्पञ्चषैर्दिवसैः सचमत्कारतदीयचरित   
मध्यप्रविष्टस्वात्मरूपमतिः स्वात्मद्वारेण विश्वं तथा पश्यन्   
प्रत्येकं सामाजिक्ॐ देशकालविशेषाणामपरामर्शेन   
एवङ्कारिणामिदमिति लीढा(लिङा)त्मकविधिसमर्पितं संविज्जातीयमेव   
संविद्विशेषरञ्जकप्राणवल्लभाप्रतिमरसास्वादसहचररम्यगीतातोद्यादि  
संस्काररसा(नुप्र)वेशेन हृदयाभ्यन्तरनिखातं तत   
एवनुत्पुंसनशतैरपि म्लानिमात्रमप्यभजमानं   
भजंस्तत्तच्छुभाशुभप्रेप्साजिहासासततस्यूतवृत्तित्वादेव   
शुभमाचरत्यशुभं समुज्झति । इदानीमुपायसंवेदनालाभात्   
तदिदमनुकीर्तनमनुव्यवसायविशेषो नाट्यापरपर्यायः । नानुकार इति   
भ्रमितव्यम् । अनेन भगण्डेन राजपुत्रस्यान्यस्य   
वानुकृतेऽन्या(कृतावन्या)दिबुद्धेरभावात् । तद्धि विका(क)रणमिति   
प्रसिद्धं हासमात्रफलं मध्यस्थानाम् । यदभिप्रायेण मुनिर्वक्ष्यति -  
  
परचेष्टानुकरणाद्धासस्समुपजायते (अ। ७-१०) इति ॥  
  
तत्पक्षीयाणान्तु तदेव द्वेषासूयानि(नु)वृत्त्यादिफलम् । तद्बुद्ध्यैव हि   
दैत्यानां हृदयक्षोभः एवम्भूता वयमुपहासभाजनम् इति ।   
उपहास्यताभीरवश्च निवर्तन्ते ततः । न तूपदेशेन ।  
  
प्। ३७)  
  
नन्वेनं तावता नियतानुकारो माभूत् । अनुकारेण तु किमपरार्द्धम् । न   
किञ्चिदसम्भवादृते । अनुकार इति हि सदृशकरण्म् । तत्कस्य । न तावद्रामादेः   
। तस्याननुकार्यत्वात् । एतेन प्रमदादिविभावानामनुकरणं पराकृतम् । न   
चित्तवृत्तीनां शोकक्रोधादिरूपाणाम् । न हि नटो रामसदृशं स्वात्मनः   
शोकं करोति । सर्वथैव तस्य तत्राभावात् । भावे वाननुकारत्वात् । न   
चान्यद्वस्त्वस्ति यच्छोकेन सदृशं स्यात् । अनुभावांस्तु करोति । किन्तु   
सजातीयानेव । न तु तत्सदृशान् । साधारणरूपस्य कः केन सादृश्यार्थः ।   
त्रैलोक्यवर्तिनः सदृशत्वन्तु न विशेषात्मना यौगपद्येनोपपद्यते ।   
कदाचित्क्रमेण नियत एवानुकृतः स्यात् । सामान्यात्मकत्वे कोऽनुकारार्थः ।   
तस्मादनियतानुकारो नाट्यमित्यपि न भ्रमितव्यम् । अस्मदुपाध्यायकृते   
काव्यकौतुकेऽप्ययमेवाभिप्रायो मन्तव्यः । न त्वनियतानुकारोऽपि ।  
  
तेनानुव्यवसायविशेषविषयीकार्यं नाट्यम् । तथा चाहार्यविशेषादिना   
निवृत्ते तद्देशकालचैत्रमैत्रादिनटविशेषप्रत्यक्षाभिमाने   
विशेषलेशोपक्रमेण च विना प्रत्यक्षाप्रवृत्तेरायाते   
रामादिशब्दस्यात्रोपयोगात्   
प्रसिद्धतदर्थतयाऽदरणीयचरितवाचकस्यासम्भावनामात्रनिराकरणेना  
नुव्यवसायस्य प्रत्यक्षकल्पनाट्ये हृद्यगीताद्यनुस्यूततया   
चमत्कारस्थानत्वाद्धृदयानुप्रवेशयोग्यत्वमभिनयचतुष्टयेन   
स्वरूपप्रच्छादनं प्रसात्वनादिना नटज्ञानजसंस्कारसाचिव्यं तेन   
रञ्जकसामग्रीमध्यानुप्रविष्टेन प्रच्छादितस्वस्वभावेन   
प्राक्प्रवृत्तलौकिकप्रत्यक्षानुमानादिजनितसंस्कारसहायेन   
सहृदयनटज्ञानसंस्कारसचिवेन   
हृदयसंवादतन्मयीभवनसहकारिणा प्रयोक्त्रा दृश्यमानेन   
योऽनुव्यवसायो जन्यते   
सुखदुःखद्याकारतत्तचित्तवृत्तिरूपरूषितनिजसंविदानन्दप्रकाशमयः   
अत एव विचित्रो रसनास्वादनचमत्कारचर्वणनिर्वेशभोगाद्यपरपर्यायः तत   
यदवभासते वस्तु तन्नाट्यम् । तच्च ज्ञानाकारमात्रमारोपितं स्वरूपं   
सामान्यात्मकं तत्कालनिर्मितरूपं चान्यद्वा किञ्चिदस्तु ।   
नात्राप्रस्तुतलेखनेनात्मनो दर्शनान्तरकथापरिचयप्रकटनफलेन   
प्रकृतवस्तुनिरूपणविघ्नमाचरन्तः सहृदयान्खेदयामः ।  
  
तस्मादनुव्यवसायात्मकं कीर्तनं रूषितविकल्पसंवेदनं नाट्यम् ।   
तद्वेदनवेद्यत्वात् । न त्वनुकरणरूपम् । यदि त्वेवं   
मुख्यलौकिककरणानुसारितयाऽनुकरणमित्युच्यते तन्न कश्चिद्दोषः । स्थिते   
वस्तुतो भेदे शब्दप्रवृत्तेरविवादास्पदत्वात् । एतच्च यथावसरं वितनिष्यत   
इत्यास्तां तावत् ।  
  
  
प्। ३८)  
  
क्वचिद्धर्मः क्वचित्क्रीडा क्वचिदर्थः क्वचिच्छमः ।  
क्वचिद्धास्यं क्वचिद्युद्धं क्वचित्कामः क्वचिद्वधः ॥ १०८ ॥  
  
धर्मो धर्मप्रवृत्तानां कामः कामोपसेविनाम् ।  
निग्रहो दुर्विनीतानां विनीतानां दमक्रिया ॥ १०९ ॥  
  
क्लीबानां धार्ष्ट्यजननमुत्साहः शूरमानिनाम् ।  
अबुधानां विबोधश्च वैदुष्यं विदुषामपि ॥ ११० ॥  
  
  
यतश्चेदं नानुकरणं ततो यत्कैश्चिच्चोदितं तदनवकाशम् - न च   
गीतवाद्ययुक्तः सर्वावस्थासु कश्चिदनुकार्यः इति । न त्वनुकार्यत्वेन   
गीतादय इत्युक्तम् । परिहारोऽपि य उक्तः   
आसनगमनस्नानस्वापप्रतिबोधभोजनाद्यासु वस्तुतो गीत्ववाद्यं लोके   
चेष्टास्वतिप्रथितम् इत्यादि तदप्यनुपपन्नम् । न हि गमनादौ   
तद्ध्रुवातालादिरूपेण गीतादि लोकेऽस्ति मङ्गलमात्रत्वादृते ।   
गायनवादनादिष्वपि चानुकारबुद्ध्यापत्तेरित्यलम् । (१०७)  
  
ननु त्रैलोक्यस्य ये भावास्तेषां यद्यनुकीर्तनं नाट्यं तदेकत्रैव रूपके   
एकत्रैव चाङ्कादौ सर्वमेव दृश्येतेत्याशङ्कानिराकरणपूर्वकं   
पूर्वप्रयोजनेन सप्रयोजनत्वमुपसंहरति - क्वचिद्धर्म इत्यादिना   
लोकोपदेशजननं नाट्यमेतद्भविष्यति इत्यन्तेन श्लोकाष्टकेन । एतच्च   
कैश्चिद्भिन्नवाक्यतया प्रतिश्लोकं व्याख्यातम् । तच्च   
पौनरुक्त्याध्याहारपरस्परासङ्गत्यादिदोषोपहतं स्यादित्युपेक्ष्यमेव ।   
तस्मादित्थमत्र योजना नानाप्रकारैर्भावैः   
स्थायिव्यभिचारि(वि)भावादिभिरुपसम्पन्नं सर्वतो व्याप्तम् । तेषां च   
भावादीनां देशकालप्रकृत्त्यवस्थान्तरभिन्नस्वभावत्वात्तदपि   
नानावस्थात्मकम् । अत एवाहोत्तमाधमेति । एवम्भूतमेतद्भविष्यति । काले   
विश्रान्तिजननं हितोपदेशजननं च भविष्यतीति सम्बन्धः ।  
  
के के नानाप्रकारा भावा इत्याह - क्वचिद्धर्म इत्यादि । यथायोगं   
धर्मादयः शब्दास्तदचितस्थायिव्यभिचार्यादिसूचकाः । तेन धर्मोऽर्थ   
इत्युत्साहादिः । क्रीडेति विस्मयादिः । शम इति निर्वेदादिः । हास्यमिति हासादिः ।   
युद्धमिति रौद्रादिः । काम इति रत्यादिः । वध इति क्रोधभयजुगुप्साशोकादिः ।   
अमीभिश्च समुचितव्यभिचारिभावविभावाः स्वीकृताः । क्वचिदिति शब्देन   
दशरूपकान्यतममुच्यते । त(य)था   
  
प्। ३९)  
  
नाटकाद्यनेकरूपकगतो विशेषस्तथैकं ना(कना)टकादिविशेषको   
विभागः । एतदुक्तं भवति - किञ्चिद्धर्मप्रधानं रूपकं यथा   
नाटकं प्रकरण वा । क्रीडाप्रधान तथा प्रसिद्धाना यथा भाणः ।   
अर्थप्रधानत्वं प्रकरणादावेव । एवं दशरूपकलक्षणानुसारेण   
सर्वमनुसरणीयम् । तथा क्वचिन्नाटके धर्मः प्रधानम् - यथा   
छलितरामे रामस्याश्वमेधयागः । क्वचित्क्रीडा - यथा   
स्वप्नवासवदत्तायाम् । एवमन्यत्राप्यनुसरणीयम् । तथैकत्रापि नाटके   
क्वचिदंशे धर्मो यथाऽभिज्ञानशाकुन्तले - अपि नाम   
कुलपतेरियमसवर्णक्षेत्रसम्भवा स्यात् (अङ्क-१) । एवं   
प्रतिनाटकमेकदेशेषु सुलक्षा एवं क्रीडादय इति   
ग्रन्थविस्तरभीरुभिरस्माभिर्न परिवर्णिताः ।  
  
नन्ववस्थादेशकालप्रकृतिविशेषसमुचितभावानुकीर्तनमात्रमेव कर्तव्यम्   
। किं रामाय(दि)रावणेत्यादिसमाश्रयेणेत्याशङ्क्याह धर्म इति । चो हेतौ ।   
यस्माल्लोकवृत्तानुसारेण करणं प्रयोगरूपं नाट्यं मया   
कृतमेतदित्येतस्मात्कारणाद्धर्मप्रवृत्तानां रामयुधिष्ठिरादीनां   
सम्बन्धित्वेन धर्म उक्तः । निग्रह इति वधः । विनीतानां जितेन्द्रियाणां   
सम्बन्धित्वेन दमस्य शमस्य क्रिया योजना । विनयो हीन्द्रियजयः । एवं   
क्लीबानामुपहास्यानां धार्ष्ट्यजननमिति विभावेन हासोऽत्रोक्तः ।   
धार्ष्ट्याज्जननं यस्य हास्यवस्तुनः । यद्वक्ष्यति -   
विकृतपरवेषालङ्कारधार्ष्ट्यादिभिः (अ-६।) इत्यादि । विबोध इति ण्यन्तस्य   
रूपम् । अबुद्धत्वेन प्रसिद्धानां सम्बन्धित्वेन बोधनमुपायोपदेशेन   
व्युत्पाद्यत्वम् । विदुषां भीष्मादीनाम् । उपायव्युत्पाद्यत्वेन वैदुष्यम् ।   
अनेन स्मृतिमतिप्रभृतीनां निरूपणम् । विलास इति क्रीडा । स्थैर्यमिति   
व्यवसायात्मकमुत्साहरूपमेव । चशब्द एवकारार्थे । दुःखार्दितत्वेन   
यः प्रसिद्धस्तस्यैव सम्बन्धित्वेनेत्यर्थः । धृतिर्धैर्यम् । एतदुक्तं भवति -   
लोकवृत्तानुसारेण यत इयं नाट्यक्रिया लोके च धरादयोऽनाश्रयाः न   
संवेदनयोग्याः तेन धर्मादिविषये यो यथा प्रसिद्धो रामादिः स   
शब्दमात्रोपयोगित्वेन मुख्यपात्रप्रणालिकया गृहीतः ।  
  
एवम्भूतं यन्नाट्यं तत्प्रेक्षकाणां दुःखेन व्याध्यादिकृतेन   
श्रमेणाध्वक्लेशादिजेन शोकेन बन्धुमरणादिकृतेनार्तानां पीडितानां   
तथा   
तपस्विनामनवरतकृच्छ्रचान्द्रायणाद्याचरणकलितदौर्बल्यातिशयपरिखिन्  
नहृदयानां विश्रान्तिजननं दुःखप्रसरणविघातकम् ।   
प्रतिहतदुःखानां चाह्लादात्मकधृत्यादिकारणं यथायोगम् । तद्यथा -   
शोकार्तस्य धृतिर्व्याध्यार्तस्य क्रीडा । श्रमार्तस्य सुखम् । आदिग्रहणेन   
तपस्विनो मतिविबोधादय इति मन्तव्यम् ।  
  
  
प्। ४०)  
  
ईश्वराणां विलाशश्च स्थैर्यं दुःखार्दितस्य च ।  
अर्थोपजीविनामर्थो धृतिरुद्विग्नचेतसाम् ॥ १११ ॥  
  
नानाभावोपसम्पन्नं नानावस्थान्तरात्मकम् ।  
लोकवृत्तानुकरणं नाट्यमेतन्मया कृतम् ॥ ११२ ॥  
  
उत्तमाधममध्यानां नराणां कर्मसंश्रयम् ।  
हितोपदेशजननं धृतिक्रीडासुखादिकृत् ॥ ११३ ॥  
  
एतद्रसेषु भावेषु सर्वकर्मक्रियास्वथ ।  
सर्वोपदेशजननं नाट्यं लोके भविष्यति ॥  
  
दुःखार्तानां श्रमार्तानां शोकार्तानां तपस्विनाम् ।  
विश्रान्तिजननं काले नाट्यमेतद्भविष्यति ॥ ११४ ॥  
  
  
नचैतावदेव यावत्कालान्तरेऽपि विपरीपाकं सुखमुपदेशजं   
जनयतीत्येवं दुःखीतानां तत्प्रशमसुखवितरणकालान्तरसुखलाभाः   
प्रयोजनम् । ये न दुःखिताः सुखभूयिष्ठवृत्तय एव राजपुत्राद्यास्तेषां   
लोकवृत्ते धर्माद्युपायवर्गे उपदेशकार्येतन्नाट्यम् । लोकशब्देन लोकवृत्तम्   
।  
  
प्। ४१)  
  
धर्म्यं यशस्यमायुष्यं हितं बुद्धिविवर्धनम् ।  
लोकोपदेशजननं नाट्यमेतद्भविष्यति ॥ ११५ ॥  
  
न तज्ज्ञानं न तच्छिल्पं न सा विद्या न सा कला ।  
नासौ योगो न तत्कर्म नाट्येऽस्मिन् यन्न दृश्यते ॥ ११६ ॥  
  
  
ननु किं गुरुवदुपदेशं करोति । नेत्याह । किन्तु बुद्धिं विवर्धयति ।   
स्वप्रतिभामेव तादृशीं वितरतीत्यर्थः । न च सा दुष्टा प्रतीतिरित्याह -   
हितम् - हितप्रति - भाजनकत्वात् । अत्र हेतुमाह - यतो धर्मादनपेतम् ।   
यशश्शब्देन लोकप्रसिद्धिहेतुभूतमद् - भुतकारि वस्तूच्यते यथा रामस्य   
सप्तसालव्यथनादि । तदुपदेशे साधु यशस्यम् । आयुर्वृद्धिहेतव आचारा   
आयुः । तेषु साधु आयुष्यम् । एवं दुःखितानामदुःखितानां   
चेदमुपादेयमित्युक्तम् । दुःखं च शारीरं मानसं वा । शारिरमपि   
दैवकृतं स्वयङ्कृतमपि दृष्टं फलो(ष्टफलो)द्देशेनान्येन   
चेत्येतावानेव दुःखितवर्ग इति दुःखार्तानामित्यादिभेदोपादानस्य फलम् ।  
  
केचित्तु धर्मो धर्मप्रवृत्तानामित्यादि सामाजिकविषयत्वेन व्याचक्षते   
हृदयसंवादयोग्यतातात्पर्येण । अन्ये   
त्वकारप्रश्लेषादिव्याख्याप्रकारेणाधर्मप्रवृत्तानामित्यादि विपरीत्वत्वेन   
व्याचक्षते उपदेश्यत्वाभिप्रायेण । उभयमप्येतदसत् पौनरुक्त्यादि   
दोषापातात् । चैतद्धर्म्य यशस्यमित्यादेः पुनरुक्तम् । (१०८-११५)  
  
न चानेन प्रधानमात्र एवोपदेशः कृतः पुरुषार्थोपायमात्रे वा ।   
यावत्तदुपायोपेयादिष्वपीति दर्शयति - न तदिति । अस्मिन्निति ।   
सप्तद्वीपगतभावानुकीर्तनद्भरूपे नाट्ये दृश्यमाने यन्न दृश्यते न   
हृदयगोचरमेति तादृग्ज्ञानादिकं नास्तीति शेषः । ज्ञानमित्यु   
पादेयमात्मज्ञानादि ।  
यथा वेणीसंहारे - आत्मारामा विहितरतयो निर्विकल्पे समाधौ (१-२३) इत्यादि   
। शिल्पमिति । मालाचित्रपुस्तादियोजनम् ।  
  
यथा वेष्टितग्रथितगुम्फसंहतैराततैश्च कुसुमैस्सपल्लवैः इत्यादौ ।   
विद्या दण्डनीत्यादि ।  
  
  
प्। ४२)  
  
तन्नात्र मन्युः कर्तव्यो भवद्भिरमरान्प्रति ।  
सप्तद्वीपानुकरणं नाट्यमेतद्भविष्यति ॥ ११७ ॥  
  
(येनानुकरणं नाट्यमेतत्तद्यन्मया कृतम् ॥)  
देवानामसुराणां च राज्ञामथ कुटुम्बिनाम् ।  
(कृतानुकरणं लोके नाट्यमित्यभिधीयते । )  
ब्रह्मर्षीणां च विज्ञेयं नाट्यं वृत्तान्तदर्शकम् ॥ ११८ ॥  
  
योऽयं स्वभावो लोकस्य सुखदुःखसमन्वितः ।  
सोऽङ्गाद्यभिनयोपेतो नाट्यमित्यभिधीयते ॥ ११९ ॥  
  
  
यथा शमव्यायामाभ्यां प्रतिविहिततन्त्रस्य नृपतेः । (बाल। रा। १-२४)   
इत्यादौ । कला गीतवाद्यादिका ।  
  
यथा व्यक्तिर्व्यञ्जनधातुना (नागानन्द १-१४) इत्यादौ ।  
  
योगो योजनं तेषामेव ज्ञानादीनां कलान्तानां   
स्वभेदैरन्योन्यस्वभेदैः । यथा-  
  
मेघाशङ्किशिखण्डिताण्डवविधावाचार्यकं कल्पय-  
न्निर्ह्रादो मुरजस्य मूर्च्छतितरां वेणुस्वनापूरितः ।  
वीणायाः कलयन् लयेन गमकानुग्राहिणीं मूर्च्छनां  
कर्षत्येष च कालकूटितकलारम्यश्रुतिं षाडबे ॥ (भेज्जल-  
राधाविप्रलम्भ) इत्यादौ । तत्रेहातोद्यनिचयगीतयोजना कृता ।  
  
अन्योन्यं यथा -  
  
आविलपयोधराग्रं लवलीदलपाण्डुकोमलच्छायम् (विक्रमो ५-८)  
  
इत्यादौ । अत्र हि शृङ्गाराङ्गस्य वैद्यकविद्यया योजना ।  
  
कर्मेति युद्धनियुद्धादिर्व्यापारः । यथा -  
  
आलीढस्थितटङ्कितस्य निमितां दृष्टित्रयीं तन्वतः  
पुङ्खाग्रक्रमसर्पणेन विशिखप्रान्तादथोच्चैस्तमाम् ।  
चक्रीभूतशरासनस्य न मनाल्ल (क् ल) क्ष्यादमी विच्युता-  
श्चित्रं चित्रमुमाधवस्य युगपत्सर्वे सुरेन्द्रद्विषः ॥ इति ॥  
  
प्। ४३)  
  
एवं सप्रयोजनत्वमभिधाय प्रकृतमेव पुराकल्पमनुबध्नाति - तन्नात्रेति ।   
तदिति । तस्मात् । अत्र नाट्येऽमरान्प्रति न मन्युः कार्यः । तेऽपि तत्र न केचित् ।  
  
एतदेवाह - सप्तद्वीपानुकरणमयी हि क्रिया(नटक्रिया)रङ्गे दृश्यते । न च   
सागरद्वीपादीनां कश्चित्तत्र सम्भव इति भावः (११६-११७) ।  
  
ननु किमर्थमेषां नामानि गृहीतानीत्याशङ्क्याह - देवानामित्यादि ।   
एतेषामेवाधिकारिपुरुषत्वात् निराधारस्य वृत्तस्य दर्शयितुमशक्यत्वात् ।   
एतच्चोक्तं पूर्वम् । अत एव यत्र निर्व्याजसहजौदार्यधर्मादिविषये   
बलिप्रह्लादप्रभृते प्रसिद्धिस्तत्र सोऽप्युदीरित आश्रयत्वेन । तदाह -   
असुराणामिति । न च भवद्वैरिण एवात्र वर्णिताः अपि तु ब्रह्मर्षयोऽपि । अनेन   
प्रत्यादेशोऽयमस्माकम् । सुरार्थम् ॥ इत्याशङ्काद्वयमपि परिहृतम् ।   
एतत्तात्पर्येणोपसंहरति योऽयमिति । अयमिति -   
प्रत्यक्षकल्पानुव्यवसायविषयः लोकप्रसिद्धसत्यासत्यादि विलक्षणत्वात्   
यच्छब्दवाच्यः । लोकस्य सर्वस्य साधारणतया स्वत्वेन   
भाव्यमानश्चर्व्यमाणोऽर्थो नाट्यम् । स च सुखदुःखरूपेण विचित्रेण   
समनुगतः । न तु तदेकात्मा ।  
  
तथा हि - रतिहासोत्साहविस्मयानां सुखस्वभावत्वम् । तत्र तु   
चिरकालव्यापिसुखानुसन्धिरूपत्वेन विषयौन्मुख्यप्राणतया   
तद्विषयाशंसाबाहुल्येनापायभीरुत्वाद् दुःखांशानुवेधो रतेः ।   
हासस्य सानुसन्धानस्य विद्युत्सदृशतात्कालिकाल्पदुःखरूपः सुखानुगतौ   
। उत्साहस्य तात्कालिकदुःखायासरूपनिमज्जनानुसन्धिना भाविबहुजनो -   
पकारिचिरतरकालभाविसुखसञ्चिकीर्षात्मना सुखरूपता । विस्मयस्य   
निरनुसन्धानतटित्तुल्यसुखरूपता ।  
  
क्रोधभयशोकजुगुप्सानां तु दुःखस्वरूपता । तत्र   
चिरकालदुःखानुसन्धिप्राणो   
विषयगतात्यन्तिकसुखभावनाकाङ्क्षाप्राणतया सुखदुःखानुवेधवान्   
क्रोधः । निरनुसन्धितात्कालिकदुःखप्राणतया   
तदपगमाकाङ्क्षोत्प्रेक्षितसुखानुसम्भिन्नं भयम् ।   
द्वैकालिकस्त्वभीष्टविषयनाशजः प्राक्तनसुखस्मरणानुविद्धः   
सर्वथैव दुःखरूपः शोकः ।   
उत्पाद्यमानसुखानुसन्धानजीवितविषयात्प(या   
प)लायनपरायणरूपान्नि(पा नि)षिध्यमानशङ्कितसुखानुविद्धा जुगुप्सा   
।   
समस्तम(तत्पूर्वदुःखसञ्चयसंस्मरणप्राणितः(तोऽ)सम्भावितदुःख  
बहुलसुख(दुःख)योनिः निर्वेदः । एवं व्यभिचारिप्रभृतिष्वपि वाच्यम् ।   
संवित्स्वभावाः सुखादय इति च दर्शने न तत्स्वभावत्वम् । अन्येत्व(तैस्त्व)त्र   
तद्वेदनरूपत्वमेव तेषां मन्तव्यम् । एवं लौकिका ये सुखदुःखात्मनो   
भावाः  
  
  
प्। ४४)  
  
(वेदविद्येतिहासानामाख्यानपरिकल्पनम् ।  
विनोदकरणं लोके नाट्यमेतद्भविष्यति ॥  
श्रुतिस्मृतिसदाचारपरिशेषार्थकल्पनम् ।  
विनोदजननं लोके नाट्यमेतद्भविष्यति ॥)  
एतस्मिन्नन्तरे देवान् सर्वानाह पितामहः ।  
क्रियतामद्य विधिवद्यजनं नाट्यमण्डपे ॥ १२० ॥  
  
बलिप्रदानैर्होमैश्च मन्त्रौषधिसमन्वितैः ।  
भोज्यैर्भक्ष्यैश्च पानैश्च बलिः समुपकल्प्यताम् ॥ १२१ ॥  
  
मर्त्यलोकगताः सर्वे शुभां पूजामवाप्स्यथ ।  
अपूजयित्वा रङ्ग तु नैव प्रेक्षां प्रवर्तयेत् ॥ १२२ ॥  
  
  
तत्सदृशस्तत्संस्कारानुविद्धो नाट्यलक्षणोऽर्थः समुदायरूपस्तस्यैव   
भागानुसरणयः ।  
  
एवं दयारत्यादिरूपानुसरणभूतो (एवम्भूतो) नाट्यलक्षणोऽर्थः   
कथं प्रतीतिगोचरीभवतीत्याह - अङ्गादीति  येऽभिनयाः आङ्गिकादयः न च   
ते लिङ्गसङ्केतादिरूपाः । अपि तु   
प्रत्यक्षसाक्षात्कारकल्पलौकिकसम्य्ङ्मिथ्याज्ञानादिरूपः । तस्यैव   
भावाः शृङ्गारादयो रत्यादिविलक्षणास्वादपर्यायप्रतीत्युपयोगिनः । अत   
एवाभिमुख्यनयनहेतुत्वादन्यलोक - शास्त्रा प्रसिद्धेनाभिनयशब्देन   
व्यपदेश्याः । तथाऽङ्गानि शाखानृत्तगीतानि आदयः प्रधाना येषां   
तेऽङ्गादयः । तथाऽङ्गानि व्यभिचारिणो भावादयो हेतुरूपा विभावाः ।   
अभिनयाः अनुभवाः । त एते रसाभिमुख्यनयनहेतवः यद्वक्ष्यति   
विभावानुभाव व्यभिचारिसंयोगाद्रसनिष्पत्तिः इति । (अ-६) तैरुपेतः । उप   
समीपमितः संविद्दर्पणमभिसङ्क्रान्तः । एवम्भूतोऽर्थो नाट्यं   
नटनीयं नर्तनीयम् । तथा गमनीयं यत्नेन स्वरूपतो   
हृदयेनानुप्रवेष्टव्यम् । तथा नाटकानां (नटानां) पारम्पर्यात्मकं   
वृत्तं धर्माम्नायरूपं च । तच्च सुखदुःखाभ्यां फलरूपाभ्यां   
सम्यगन्वितम् । तेषां पश्चाद्भावित्वात् ।  
  
  
प्। ४५)  
  
अपूजयित्वा रङ्गं तु यः प्रेक्षां कल्पयिष्यति ।  
निष्फलं तस्य तत् ज्ञानं तिर्यग्योनिं च यास्यति ॥ १२३ ॥  
  
यज्ञेन सम्मितं ह्येतद्रङ्गदैवतपूजनम् ।  
तस्मात्सर्वप्रयत्नेन कर्तव्यं नाट्ययोक्तृभिः ॥ १२४ ॥  
  
नर्तकोऽर्थपतिर्वापि यः पूजां न करिष्यति ।  
न कारयिष्यत्यन्यैर्वा प्राप्नोत्यपचयं तु सः ॥ १२५ ॥  
  
यथाविधि यथादृष्टं यस्तु पूजां करिष्यति ।  
स लप्स्यते शुभानार्थान् स्वर्गलोकं च यास्यति ॥ १२६ ॥  
  
  
तेन हेयोपादेयव्युत्पत्तिः फलम् । एतच्च वितत्याग्रे भावस्वरूपं   
निरूपयिष्यामः । (११८-११९)  
  
एवं सान्त्वेनापसारितेष्वपि विघ्नेषु दिव्यनिदेशनानाममोघत्वात्   
पूर्वविनियुक्तदेवतांशानां तत्र तत्र सन्निधानाद्यजनमवश्यकार्यमिति   
प्रदर्शयितुमुक्तमेवेतिहासमनुसन्दधन्निरूपयति - एतस्मिन्निति । अन्तर इति   
समये । विधिवदिति व्याचष्टे - बलिप्रदानै - रित्यादि । बल्यन्ते आप्याय्यन्ते   
देवता अनेनेति बलिः । विचित्रवर्णतण्डुलादिरचनाविशेषः । तिलादयश्चाग्नौ   
हूयन्त इति होमाः । उभयत्र विशेषणं मन्त्रौषधीति । मन्त्रा   
वक्ष्यमाणाः । ओषधयो वचाबलाजमोदप्रभृतयः । प्रशस्तानि धान्यानि   
च । खरविशदं शष्कुलीमोदकादि भोज्यं भक्ष्यमुच्यते । भक्षणीयन्तु   
भक्ष्यं पायसकृसरादि । पानानि क्षीरक्षुद्राक्षारसादीनि । बलिः पूर्वोक्तो   
रचनाविशेषः । एतैविच्छित्तियोजितैर्विधतया कल्प्यताम् । शोभाप्रधानं हि   
नाट्ये सर्वम् ।  
  
ननु देवानां देवपूजाकरणे किं फलमित्याह - मर्त्यलोकगता इत्यादि ।   
यद्यदाचरति श्रेष्ठ इति न्यायादिति भावः । प्रवर्तयेदिति ।   
देवानुष्ठिताचारानुवर्तित्वात् । लोक इति शेषः । (१२०-१२२) ।  
  
ननु यदि लोकः सदाचारं नानुवर्तेत ततः किमित्याह - अपूजयित्वेति ।  
  
  
प्। ४६)  
  
एवमुक्त्वा तु भगवान्द्रुहिणः सहदैवतैः ।  
रङ्गपूजां कुरुष्वेति मामेवं समचोदयत् ॥ १२७ ॥  
  
इति भारतीये नाट्यशास्त्रे नाट्योत्पत्तिर्नाम प्रथमोऽध्यायः ॥  
  
  
निष्फलमिति । तस्येति । नाट्याचार्यस्य । पारलौकिकमपि प्रत्यवायमाह -   
तिर्यग्योनिं चेति । (१२३)  
  
ननु यद्यपूजने प्रत्यवायस्तर्हि पूजने किं तन्निवृत्तिमात्रं फलम् । नेत्याह   
- यथा विधीति । यथा देवैर्विहिता । कथमेतज्ज्ञायत इत्याह - यथादृष्टमिति   
शास्त्रदृष्टोऽसौ विधिरित्यर्थः । अर्थान् शुभानिति ।   
ऐहलौकिकधनमानप्रसिद्धिलाभ उक्तः । (१२४-१२६)  
  
एवं मर्त्यान्प्रत्यभिधाय प्रकृतमेव पुराकल्पमनुसन्धत्ते - एवमुक्त्वेति ।   
नाट्याचार्यस्यैव देवयजनेऽधिकारः । तस्यैव फललाभः । कवेः   
प्रेक्षाप्रवर्तयितुश्च तत्प्रयोकृत्वमित्यनेनोक्तम् । रज्यतेऽनेनेति रङ्गो नाट्यम् ।   
तदाधारत्वान्मण्डपः । तदधिष्ठातृत्वाच्च देवता अपीति   
मण्डपाध्यायस्य द्वितीयस्योपोद्घातं करोतीति शिवम् । (१२७)  
  
त्रिणेत्रपादाब्जसदास्तवो(समाश्रयो)ल्लस-  
त्प्रसादभावस्फुटमिह नाट्यशासने ।  
प्रवर्तितेयं हृदये महाधियां  
प्रकाशतामभिनवगुप्तभारती ॥  
  
इति श्रीमहामाहेश्वराभिनवगुप्ताचार्यविरचितायामभिनवभारत्यां   
भारतीयनाट्यशास्त्रविवृतौ नाट्योत्पत्तिर्नामः प्रथमोऽध्यायः ॥  
प्। ४७)  
  
श्रीः  
  
अथ द्वितीयोऽध्यायः  
  
भरतस्य वचः श्रुत्वा पप्रच्छुर्मुनयस्ततः ।  
भगवन् श्रोतुमिच्छामो यजनं रङ्गसंश्रयम् ॥ १ ॥  
  
अथ वा याः क्रियास्तत्र लक्षणं यच्च पूजनम् ।  
भविष्यद्भिर्नरैः कार्यं कथं तन्नाट्यवेशमनि ॥ २ ॥  
  
  
संसारनाट्यजननधातृबीजलताजुषीम् ।  
जलमूर्तिं शिवां पत्युः सरसां पर्युपास्महे ॥ १ ॥  
  
वृत्तेऽध्याये यथातत्त्वमिति (१-५) वचनवशात् भरतमुनिर्यजनादेः   
पाठ्यादिवदन्तरङ्गतां पश्यन्परमार्थनिर्णयेन कुर्यात् का तु कथा   
(पश्यति परमार्थनिर्णयेन । द्वितीये तु कथम्) मण्डपलक्षणं स्यात् । अत एव   
मुनिः गानं रङ्गश्च सङ्ग्रहः (६-१०) इति रङ्गं सर्वं पश्चाद्वक्ष्यति ।   
तस्मात्कदाचिदे(त्कथमे)तदित्याशङ्कमाना (नानां) मुनय पप्रच्छुः इति   
परमात्मानं परिकलप्य मुनिराह - भरतस्य वच इति ब्रह्मेव कविः शक्र   
इव प्रयोजयिता भरत इव नाट्याचार्यः कोहलादय इव नटाः अप्सरस इव   
सुकुमारोपकरणं स्वातिरिवानद्धवित् नारदवद्गीतज्ञः सुरक्षितो   
मण्डपः इन्द्रोत्सवसदृशः प्रयोगकालः प्रशान्तरागद्वेषादिकाः   
सामाजिकाः देवतापूजनपूर्वकः प्रयोग इत्येवं सङ्ग्रहेण   
पूर्वाध्यायनिरूपितमर्थमवधार्येत्यर्थः । (यजनमिति) रङ्गपूजां   
कुरुष्व इति निवृत्तेऽध्याये निरूपितमिति सङ्गतिः । देवविषये यजनस्य   
मण्डपस्य क्रियां विना न निष्पत्तिरिति प्रथमं क्रियाप्रश्नस्तेषां   
विस्मृतोऽपि झटिति स्मृतिं गत इत्यभिप्रायेण दर्शयति - अथ वेति ।   
पूर्वप्रश्नार्थोपमर्दनाय । अत एव पूजन  
  
  
प्। ४८)  
  
इहादिर्नाट्ययोगस्य नाट्यमण्डप एव हि ।  
तस्मात्तस्यैव तावत्त्वं लक्षणं वक्तुमर्हसि ॥ ३ ॥  
  
तेषां तु वचनं श्रुत्वा मुनीनां भरतोऽब्रवीत् ।  
लक्षणं पूजनं चैव श्रूयतां नाट्यवेश्मनः ॥ ४ ॥  
  
दिव्यानां मानसी सृष्टिर्गृहेषूपवनेषु च ।  
(यथाभावाभिनिर्वर्त्याः सर्वे भावास्तु मानुषाः) ।  
नराणां यत्नतः कार्या लक्षणाभिहिता क्रिया ॥ ५ ॥  
  
श्रूयतां तद्यथा यत्र कर्तव्यो नाट्यमण्डपः ।  
तस्य वास्तु च पूजा च यथा योज्या प्रयत्नतः ॥ ६ ॥  
  
  
मिति पुनर्वचनम् । क्रियाः इतिकर्तव्यता । लक्षणं सन्निवेशपरिमाणादि ।   
अतीतेषूपदेशो व्यर्थ इति भविष्यद्भिरित्युक्तम् । देवानां मनसा सम्पत्तेः   
नरैरिति । ननु लक्षणं किं कार्यम् । लक्ष्यत इति लक्षणं सन्निवेश इत्यदोषः ।   
अथ वा भाविभिर्यत्कार्यं नाट्यवेश्म तत्र यत्क्रियालक्षणं पूजनं   
तत्कथमिति सम्बन्धः । (१-२)  
  
पूर्वकृते प्रश्नपञ्चके निर्णयं कृत्वेदं प्रश्नान्तरं   
निर्णयेदित्याशङ्कमाना मुनयः पुनराहुरिहादिरिति । नाट्यस्य योग उत्पत्तिः ।   
तावदित्यनेन पूर्वप्रश्नितस्यात्याग उक्तः । एवकारो लक्षणशब्दानन्तरम् ।   
इतिकर्तव्यतायाः तदङ्गत्वात् । यजनस्य च तन्निष्पत्यनन्तरत्वात् । तेषामिति ।   
अन्यथा तु न ब्रूयादेवोक्ताद्धेतोः । अनेन श्लोकेन लक्षणपूजनज्ञानं   
देवानामप्युपयोगि । सङ्कल्पिस्यापि निर्माणस्य ज्ञानापेक्षित्वादित्युक्तम् । अत   
एवात्र क्रियेति नोक्तम् । (३-४)  
  
ननु किं क्रियै(या नै)वोच्यत इत्याह - दिव्यानामिति । श्रूयतामित्यनुवर्तते ।   
नराणां कार्या क्रिया इतिकर्तव्यता च श्रूयताम् । चकाराल्लक्षणपूजने ।   
शास्त्रेणोक्ता नराणामेव कस्मादित्याह - दिव्यानामिति । सृज्यमानत्वेन   
कर्मणोऽपि विषयत्ववि(त्वमेव) यत्र जन्मक्रमनियतप्ररोहकुसुमफलानि   
बहुविचित्रतरुलतास्थलीसरोवराक्रीडमयान्युपवनान्यपि   
  
प्। ४९)  
  
इह प्रेक्षागृहं दृष्ट्वा धीमता विश्वकर्मणा ।  
त्रिविधः सन्निवेशश्च शास्त्रतः परिकल्पितः ॥ ७ ॥  
  
विकृष्टश्चतुरश्रश्च त्यश्रश्चैव तु मण्डपः ।  
तेषां त्रीणि प्रमाणानि ज्येष्ठं मध्यं तथाऽवरम् ॥ ८ ॥  
  
प्रमाणमेषां निर्दिष्टं हस्तदण्डसमाश्रयम् ।  
शतं चाष्टौ चतुःषष्टिर्हस्ता द्वात्रिंशदेव च ॥ ९ ॥  
  
  
मानसानि तत्र गृहे का सम्भावनेति । श्रूयतामिति । तदिति । यतो नराणां   
यत्नतः कार्यताप्रकारः । यत्रेति देशकालौ । वास्त्विति । गृहभूमिगतं   
परिमाणमिह मन्तव्यम् । (पूजा)लक्षणोक्तेत्युक्तम् । (५-६)  
  
तत्र किं तल्लक्षणमित्याह - इह प्रेक्षागृहमिति । इह नाट्यमण्डपे ।   
सन्निवेशः चशब्दात्प्रमाणमेतत् । विश्वकर्मणा परिकल्पितः । किं   
स्वबुद्ध्या । न । अपि तु शास्त्रतः प्रेक्स्।आगृहे विचार्य । शक्तश्चासौ विचार   
इत्याह - धीमतेति । ज्ञायत इत्याह । शास्त्रं कृतं तदप्यपरशास्त्रमूलमिति   
प्रवाहानादित्वमुक्तम् । कोऽसौ त्रिविध इत्याह - विकृष्टश्चेति । विभागेन कृष्टो   
दीर्घो न तु चतसृषु दिक्षु साम्येन । तिस्रोऽश्रयस्त्र्यश्री (श्रयो यस्य त्र्यश्रि)   
तदस्मिन्निति मत्वर्थीयोऽच् । एतान्येव त्रीणि ज्येष्ठादीनीति केचित् । अन्ये तु प्रत्येकं   
त्रित्वमिति नवैतेऽत्र भेदा इत्याहुः । एतदेव युक्तम् । तथा चाह - तेषामिति ।   
प्रमाणं हस्तदण्डाश्रयं ज्येष्ठादित्वम् । न तु सन्निवेशाश्रयमिति यावत्   
।  
  
शतं चाष्टौ चतुःषष्टिर्द्वात्रिंशच्चेति निश्चयात् ।  
  
इति केचित्पठन्ति । तेषां चास्ति(पि) हस्तदण्डसमाश्रयत्वं वाचकं भवति ।   
एतच्च सर्वं सम्भवमात्रेणोच्यते । अनु(नानु)वादकतया । न त्वियन्तो भेदा   
उपयोगिनः । एवं चाष्टादश भेदास्तावच्छास्त्रे दृष्टाः । ते   
चान्यत्वे(द्यत्वे) यद्यप्यनुपयोगिनः तथापि च सम्प्रदायाविच्छेदार्थं   
निर्दिष्टाः । केषाञ्चित्कदाचिदुपयोगो भविष्यतीति । यथोक्तम् - अप्रयुक्ते   
दीर्घसत्रवत् इति । (७-९)  
  
  
प्। ५०)  
  
अष्टाधिकं शतं ज्येष्ठं चतुःषष्टिस्तु मध्यमम् ।  
कनीयस्तु तथा वेश्म हस्ता द्वात्रिंशदिष्यते ॥ १० ॥  
  
देवानां तु भवेज्ज्येष्ठं नृपानां मध्यमं भवेत् ।  
शेषाणां प्रकृतीनां तु कनीयः संविधीयते ॥ ११ ॥  
  
(प्रेक्षागृहाणां सर्वेषां प्रशस्तं मध्यमं स्मृतम् ।  
तत्र पाठ्यं च गेयं च सुखश्राव्यतरं भवेत् ॥  
  
प्रेक्षागृहाणां सर्वेषां त्रिप्रकारो विधिः स्मृतः ।  
विकृष्टश्चतुरस्रश्च त्र्यस्रश्चैव प्रयोक्तृभिः ॥  
  
कनीयस्तु स्मृतं त्र्यस्रं चतुरस्रं तु मध्यमम् ।  
ज्येष्ठं विकृष्टं विज्ञेयं नाट्यवेदप्रयोक्तृभिः ॥)  
  
प्रमाणं यच्च निर्दिष्टं लक्षणं विश्वकर्मणा ।  
प्रेक्स्।आगृहाणां सर्वेषां तच्चैव हि निबोधत ॥ १२ ॥  
  
अणू रजश्च वालश्च लिक्षा यूका यवस्तथा ।  
अङ्गुलं च तथा हस्तो दण्डश्चैव प्रकीर्तितः ॥ १३ ॥  
  
  
इदन्त्विहोपयोगीति दर्शयति - अष्टाधिकं शतमित्यादि । इष्यत इति ।   
अन्यत्वेऽपीत्याशयः । देवानामिति । यत्र देवासुरप्राया एव   
नायकप्रतिनायकास्तत्र डिमादावारभटीप्रधाने विततरङ्गपीठोपयोगात्   
भाण्डवाद्यप्रधानत्वाच्च परिक्रमणादेरुच्च -   
तरदीर्घतरदीर्घतालपरिग्रहादियोगाच्च   
भक्तभावस्यासम्भवादष्टोत्तरशतहस्तो मण्डप इत्यर्थः । यस्तु   
व्याचष्टे प्रेक्षका अत्र देवादयो विवक्षिता न तु प्रयोज्याः । तेषां   
नियतसङ्ख्याकत्वादिति । तस्यास्मदभिप्रायो न स्मृतिपथमागतः सन्नपि   
दशरूपकादौ । स चानन्तरमेव दर्शयिष्यते । (१०-११)  
  
प्रमाणं लक्षणं यन्निर्दिष्टमिति जातावेकवचनम् ।  
  
  
प्। ५१)  
  
अणवोऽष्टौ रजः प्रोक्तं तान्यष्टौ वाल उच्यते ।  
वालास्त्वष्टौ भवेल्लिक्षा यूका लिक्षाष्टकं भवेत् ॥ १४ ॥  
  
यूकास्त्वष्टौ यवो ज्ञेयो यवास्त्वष्टौ तथाङ्गुलम् ।  
अङ्गुलानि तथा हस्तश्चतुर्विंशतिरुच्यते ॥ १५ ॥  
  
चतुर्हस्तो भवेद्दण्डो निर्दिष्टस्तु प्रमाणतः ।  
अनेनैव प्रमाणेन वक्ष्याम्येषां विनिर्णयम् ॥ १६ ॥  
  
  
कानि प्रमाणानीत्याह - अणू रजश्चेत्यादिना । तेषां लक्षणान्याह -   
अणवोऽष्टावित्यादि । यतः प्रभृति दृश्यता प्रवर्तते सोऽणुः । अणुः   
प्रसिद्धोऽणुपरिणामः । द्व्यणुकद्वयपरमाणुद्वयारब्धा अणव एव वा   
महत्त्वयुक्ताः । परमाणुद्वयारब्धे तु द्व्यणुकेऽणुपरिमाणमस्तु । कोऽत्र   
विरोध इत्यलमवान्तरेण । अनेनैवेति । देवानान्तु भवेत् इत्येनन यदुक्तम् ।   
मण्डपाः - तद्यथा ज्येष्ठप्रमाणं ड्मप्राये । यद्वक्ष्यति -  
  
निर्घातोल्कापातैरुपरागेणेन्दुसूर्ययोर्युक्तः ।  
युद्धनियुद्धाघर्षणसम्फेटकृतश्च विज्ञेयः ॥  
  
देवभुजगेन्द्रराक्षसयक्षपिशाचावकीर्णश्च ।  
षोडशनायकबहुलः सात्वत्यारभटिकायुतस्तु डिमः ॥ (ना। शा। १८) इति ।  
  
तथा मध्यमप्रमाणं नृपतिप्रायप्रयोज्ये नाटकादौ यद्वक्ष्यति -  
  
निर्घातोल्कापातैरुपरागेणेन्दुसूर्ययोर्युक्तः ।  
युद्धनियुद्धाघर्षणसम्भवकृतश्च विज्ञेयः ॥  
  
नृपतीनां यच्चरितम् । (ना। शा। १८।) इत्यादि ।  
  
शेषास्तु प्रकृतयो भाणप्रहसनादौ । यच्च वक्ष्यति -  
  
विविधाश्रयो हि भाणो विज्ञेयस्त्वेकहार्यस्तु । (ना। शा। १८)  
  
तथा भगवत्तापसविप्रैरन्यैरपि च (ना। शा। १८।) इत्यादि ।   
एवम्भूतप्रकृतिप्रधाने प्रयोगे कनीयःप्रमाणो मण्डपः इति । एषां   
मण्डपानां मध्ये यो विनिर्णय एव सर्वसाधारणः मध्यमे मण्डपे   
नाटकभाणप्रयोगात् कनीयसि च डिमरूपे एव(ष) मण्डपं(पः) तं  
  
  
प्। ५२)  
  
चतुःषष्टिकरान्कुर्याद्दीर्घत्वेन तु मण्डपम् ।  
द्वात्रिंशतं च विस्तारान्मर्त्यानां यो भवेदिह ॥ १७ ॥  
  
अत ऊर्ध्वं न कर्तव्यः कर्तृभिर्नाट्यमण्डपः ।  
यस्मादव्यक्तभावं हि तत्र नाट्यं व्रजेदिति ॥ १८ ॥  
  
मण्डपे विप्रकृष्टे तु पाठ्यमुच्चारितस्वरम् ।  
अनिस्सरणधर्मत्वाद्विस्वरत्वं भृशं व्रजेत् ॥ १९ ॥  
  
  
वक्ष्यामीति । अयमभिप्रायः - ज्येष्ठमाने   
नाटकादिप्रयोगसौकर्याभावान्मध्यम एव युक्तः । स एव निर्णयः ।   
विविधोऽपि दिव्यनृपप्रकृता(त्या)दिस्वभावो   
निश्चयाभिमुख्यमभिनयप्रयोगद्वारेण नीयते यत्रेति । (१२-१६)  
  
तं दर्शयति - चतुष्षष्टिं करानित्यादि । प्रयोक्तुः पुरस्तात्पृष्ठतश्च   
मण्डपेऽस्मिन् सति(पोऽस्मिन्नसति) करणार्हो न भवतीत्यर्थः । कर्तृभिरिति । किं   
तेषां वृथा प्रयासोत्पादनेनेति यावत् । तत्रेति । अतोऽधिकप्रमाणे अत्यन्तं   
न्यूनप्रमाणे चेत्यर्थः । नाट्यमिति । सकलावान्तरभेदे प्रभेदं   
दर्शयितुम् । नाट्यतोऽभि(ट्यं यतोऽभि)व्यक्तं भवतीति   
समुदायाभिप्रायेण मन्तव्यम् । तदेव दर्शयति - मण्डप इति । दीर्घत्वम् ।   
पार्श्वयोर्विस्तारः । मर्त्यानामित्यनेन मण्डपकरणात् किमित्यकारणं   
प्रयोगेणैव(गो नैव) - वेद्यत इत्याशयः । एतदेवाह - अत ऊर्ध्वं नेति । अत   
इत्येवंविधो यतो मध्यमोऽस्ति ततो हेतोरित्यर्थः । ऊर्ध्वमिति ।   
प्रमाणस्याधिक्यं न्यूनातिरेकाभ्यामिति मन्तव्यम् । कर्तव्य इति । प्रकर्षः   
प्रकृष्टं तदतिक्रान्तो विप्रकृष्टः । किन्नियोगमानः तस्मिश्च तत्र ज्येष्ठे ।   
पाठ्यं यन्मुख्ये (ख्यं) नाट्यस्यैषा तनूस्मृता (ना।शा। १४-२) इति   
दर्शयिष्यते । तद्विस्वरत्व विशेषेणोपतापकत्वं निकटवर्तिनः प्रति व्रजेत् । अत्र   
हेतुः उच्चं कृत्वा चारितोऽतिक्लेशेन सम्पादितः स्वरः काक्वा (कखा)   
दिविभागो यत्र । तथा दूरवर्तिनः   
  
  
प्। ५३)  
  
यश्चाप्यास्यगतो भावो नानादृष्टिसमन्वितः ।  
स वेश्मनः प्रकृष्टत्वाद्व्रजेदव्यक्तता पराम् ॥ २० ॥  
  
प्रेक्षागृहाणां सर्वेषां तस्मान्मध्यममिष्यते ।  
यावत्पाठ्यं च गेयं च तत्र श्रव्यतरं भवेत् ॥ २१ ॥  
  
  
सामाजिकान्प्रति विस्वरत्वं विगतशब्दकत्वमनाकर्णनीयत्वं व्रजेत् । अत्र   
हेतुः अनिस्सरणधर्मत्वात् । निरन्तरे देशे सरणं द्वितीयशब्दारम्भः । स   
यस्य धर्मो नास्ति शब्दान्तरप्रसराभावादित्यर्थः । तथाऽतिकनीयसि   
मण्डपे पाठ्यमुच्चरितस्वर   
सदनिस्सरणधर्मत्वादनुरणनात्मकमधुरशब्दान्तरानारम्भात्   
विनष्टः स्वरो मधुरो यस्य तादृशत्वं व्रजेत् । अनुरणनं हि स्वरस्य   
पाठ्यसिद्धिरूपमिति गेयाधिकारे वक्ष्यामः । अनेन समानयोगक्षेमत्वात्   
अधिकातोद्यविस्वरत्वमपि लक्षितं भवति । तथा चोपसंहरिष्यति गेयं चेति ।   
विस्वरत्वमिति स्वृ शब्दोपतापयोः इत्यस्य रूपम् । (१७-१९)  
  
प्रधानस्य पाठ्यस्य प्रधानानुरणनभूतस्य च गीततोद्यादेर्विनाशं   
प्रतिपाद्याभिनयवर्गस्यापि प्रतिपादयति - यश्चापीति । आस्यगतो मुखगतो   
भावः योऽनुभावलक्षणो दृष्टिबाष्पस्वेदवैवर्ण्यादिः तथा   
मकुटप्रतिशीर्षादिः । चकारादाङ्गिकः । स वेश्मनः   
प्रकृष्टत्वादतिविस्तीर्णत्वादव्यक्ततां व्रजेत् । तथा प्रगतं कृष्टं   
कर्षणं दैर्घ्यं यस्य तस्य भावः । ततः कनीयस्त्वाद्धेतोः परां   
द्वितीयामव्यक्ततामतिसामीव्यकृतां व्रजेत् । प्रथमं ह्यतिदूरत्वं कृत्वा   
सोक्ता । एवमुभयमण्डपाभिप्रायेणेदं व्याख्येयम् । अन्यथा   
तस्मान्मध्यममिष्यत इत्युपसंहारो न श्लिष्यति । तदाह -   
प्रेक्षागृहाणामित्यादि । मध्ये भवं मध्यमम् । तदिष्यते यतः सर्वेषां   
रूपाणां सम्बन्धि यत्पाठ्यं प्रधानं   
तनूरूपप्राणोपरञ्जकरूपं च गीतं चकारादातोद्यं च श्रव्यतरं   
भवति । द्वितीयचकारादभिनयान्तरमपि दृश्यतरं भवतीत्यर्थः । (२०-२१)  
  
  
प्। ५४)  
  
(प्रेक्षागृहाणां सर्वेषां त्रिप्रकारो विधिः स्मृतः ।  
विकृष्टश्चतुरस्रश्च त्र्यस्रश्चैव प्रयोक्तृभिः ॥   
  
कनीयस्तु स्मृतं त्र्यस्रं चतुरस्रं च मध्यमम् ।  
ज्येष्ठं विकृष्टं विज्ञेयं नाट्यवेश्म प्रयोक्तृभिः ॥)  
  
देवानां मानसी सृष्टिर्गृहेषूपवनेषु च ।  
यत्नभावाभिनिष्पन्नाः सर्वे भावा हि मानुषाः ॥ २२ ॥  
  
तस्माद्देवकृतैर्भावैर्न विस्पर्धेत मानुषः ।  
मानुषस्य तु गेहस्य सम्प्रवक्ष्यामि लक्षणम् ॥ २३ ॥  
  
भूमेर्विभागं पूर्वं तु परीक्षेत प्रयोजकः ।  
ततो वास्तु प्रमाणेन प्रारभेत शुभेच्छया ॥ २४ ॥  
  
  
ननु यद्येवं प्रयोगक्रमस्तर्हि हस्तसमाश्रयेणैव विधिर्वक्तव्यः । सोऽपि   
यत्र परिपूर्णो नोपकारी तत्र दण्डसमाश्रयेणातोद्यमानेन । अथ   
कदाचिद्दिव्यप्रकृतिप्रेक्षकाभिप्रायेण तदुच्यते तत्रापि कः स्तोकान्तरत्वेनेति   
न्यायेन का इति(ह) सम्भावनेत्याशङ्कां पराकर्तुं श्लोको भावी । अत एव   
पूर्वश्लोकेन सह नात्र पौनरुक्त्यं शङ्कितव्यम् । तस्यान्यथोपक्षेपात् ।   
तच्छ्लोकमाह - देवानामित्यादि । मनसस्तदीयस्य सत्त्वबहुलत्वात् तत्कृत   
इन्द्रियविसर्जनलक्षणे व्यापारोऽतिरूपव्यापी । उपवनेष्वपि विततविततेषु । का   
कथा मण्डपविषये । अत एव गृहष्विति बहुवचनमुपात्तम् । तेन तदपेक्षया   
ते मण्डपा उक्ता इत्यर्थः । न त्वेवं मानुषाणां राजसानां मनः ।   
तदाह - देवकृतैरिति । यत एवं तस्मान्मानुषस्यैव गेहस्य लक्षणं   
सम्यक्प्रवक्ष्यामि । तशब्द एवकारार्थे । (२२-२३)  
  
सम्यगिति यदुक्तं तदाह - भूमेरित्यादि । विभागो हेयोपादेयत्वेन । वास्त्विति ।   
ग्रहणं प्रमाणं चेत्युपलक्ष्यमाणरूपेण प्रारभेत । कर्तुमिति शेषः ।  
  
  
प्। ५५)  
  
समा स्थिरा तु कठिना कृष्णा गौरी च या भवेत् ।  
भूमिस्तत्रैव कर्तव्यः कर्तृभिर्नाट्यमण्डपः ॥ २५ ॥  
  
प्रथमं शोधनं कृत्वा लाङ्गलेन समुत्कृषेत् ।  
अस्थिकीलकपालानि तृणगुल्मांश्च शोधयेत् ॥ २६ ॥  
  
शोधयित्वा वसुमतीं प्रमाणं निर्दिशेत्ततः ।  
(त्री।युत्तराणि सौम्यं च विशाखापि च रेवती ॥  
हस्ततिष्यानुराधाश्च प्रशस्ता ना।यकर्मणि ।)  
पुष्यनक्षत्रयोगेन शुक्लं सूत्रं प्रसारयेत् ॥ २७ ॥  
  
कार्पासं बाल्बजं वापि मौञ्जं वाल्कलमेव च ।  
सूत्रं बुधैस्तु कर्तव्यं यस्य च्छेदो न विद्यते ॥ २८ ॥  
  
  
तं विभागमाह - समेत्यादि । समा स्वभावान्नातिनिम्नोन्नतेत्यर्थः । स्थिरा   
अचलनस्वभावा । कठिना अनूषरा । कृष्णा गौरीचेति । चो वार्थे । अन्ये तु   
व्यामिश्रितत्वमाहुः । कर्तव्य इति करणार्हः । कथमित्याह - प्रथममित्यादि ।   
शोधनमुपरिगताशुचिशर्कराद्यपसारणम् । ततो   
हलेनोद्धृतगुल्मपाषाणादिकां कुर्यात् । एतदेवाह - अस्थीत्यादिना ।  
  
एवं बाह्याभ्यन्तरतो भूमिशुद्धिं निरूप्यानन्तरकरणीयमाह -   
शोधयित्वेति । कथं प्रमाणनिर्देश इत्याह - पुष्येति । शुक्लसूत्रत्वं   
तावत्पिष्टरञ्जनादिना । चर्मकृतं मानसूत्रं न कार्यमिति च तात्पर्यम् ।   
स्वामिनः प्रेक्षापतेः । प्रयोक्तुर्नाट्याचार्यस्य । प्रयत्नेन   
रज्जुग्रहणमित्यच्छेद्यानुभरणीया । तादृशी च   
सावधानतयावष्टम्भवियोगाद्युभयथा तथा प्रयत्नतो योज्यम् । नित्यमिति ।   
न केवलमत्र प्रथमपरिग्रहे यावदन्यभाविस्तम्भविनिवेशाय   
भूभागमानग्रहणादावित्यर्थः । प्रयत्नेन   
मानमित्यूनाधिकादिदोषवर्जनायायं यत्न   
  
  
प्। ५६)  
  
अर्धच्छिन्ने भवेत्सूत्रे स्वामिनो मरणं ध्रुवम् ।  
त्रिभागच्छिन्नया रज्ज्वा राष्ट्रकोपो विधीयते ॥ २९ ॥  
  
छिन्नायां तु चतुर्भागे प्रयोक्तुर्नाश उच्यते ।  
हस्तात्प्रभ्रष्टया वापि कश्चित्त्वपचयो भवेत् ॥ ३० ॥  
  
तस्मान्नित्यं प्रयत्नेन रज्जुग्रहणमिष्यते ।  
कार्यं चैव प्रयत्नेन मानं नाट्यगृहस्य तु ॥ ३१ ॥  
  
मुहूर्तेनानुकूलेन तिथ्या सुकरणेन च ।  
ब्राह्मणांस्तर्पयित्वा तु पुण्याहं वाचयेत्ततः ॥ ३२ ॥  
  
शान्तितोयं ततो दत्त्वा ततः सूत्रं प्रसारयेत् ।  
चतुष्षष्टिकरान्कृत्वा द्विधा कुर्यात्पुनश्च तान् ॥ ३३ ॥  
  
पृष्ठतो यो भवेद्भागो द्विधाभूतस्य तस्य तु ।  
सममर्धविभागेन रङ्गशीर्ष प्रकल्पयेत् ॥ ३४ ॥  
  
  
इत्यपौनरुक्त्यम् । मुहूर्तो ब्राह्मादिः । तिथिर्हदा(र्नन्दा)दिः । करणं   
विष्ट्यादिरहितम् (२४-३२) ।  
  
सूत्रप्रसारणेन यत्कृत्यं तदाह - चतुष्वष्टिरित्यादि ।   
चतुष्षष्टिर्हस्तदैर्घ्याद्विस्ताराच्च द्वात्रिंशत्करं क्षेत्रं गृहीत्वा   
मध्ये सूत्रं विस्तारेण दद्यात् । पुरस्ताद्भागः प्रेक्षकभागः ।   
अपरस्ताद्भागः प्रयोक्तृभागः । तत्र यत्प्रयोक्तुः पृष्ठगं भविष्यति   
तदेव पृष्ठम् । तस्य मध्ये विस्तारेण सूत्रं दद्यात् । ततः षोडशहस्तौ   
द्वौ भागौ भवतः । तयोः पाश्चात्यभागः षोडशहस्तो नेपथ्यगृहम् ।   
पूर्वभागमपि द्विधा कुर्यात् । पृष्ठगतं भागमर्धेन   
विभज्याष्टहस्तं रङ्गशिरः । प्रविशतां पात्राणां चान्तस्स्थानम् ।   
नाट्यमण्डपस्य ह्युत्तानसुप्तवदवस्थितस्य रङ्गपीठं मुख्यम् ।   
तदष्टहस्तं शिरः । तत्पृष्ठे तु दैर्घ्याद्धि षोडशहस्तं नेपथ्यगृहं   
भवति । विस्तारात्तु द्वात्रिंशत्करमेव तत् । नैपथ्यादिकं   
  
प्। ५७)  
  
पश्चिमे च विभागेऽथ नेपथ्यगृहमादिशेत् ।  
विभज्य भागान्विधिवद्यथावदनुपूर्वशः ॥ ३५ ॥  
  
शुभे नक्षत्रयोगे च मण्डपस्य निवेशनम् ।  
शङ्खदुन्दुभिनिर्घोषैर्मृदङ्गपणवादिभिः ॥ ३६ ॥  
  
सर्वातोद्यैः प्रणुदितैः स्थापनं कार्यमेव तु ।  
उत्सार्याणि त्वनिष्टानि पाषण्ड्याश्रमिणस्तथा ॥ ३७ ॥  
  
काषायवसनाश्चैव विकलाश्चैव ये नराः ।  
निशायां च बलिः कार्यो नानाभोजनसंयुतः ॥ ३८ ॥  
  
गन्धपुष्पफलोपेतो दिशो दश समाश्रितः ।  
पूर्वेण शुक्लान्नयुतो नीलान्नो दक्षिणेन च ॥ ३९ ॥  
  
पश्चिमेन बलिः पीतो रक्तश्चैवोत्तरेण तु ।  
यादृशं दिशि यस्यां तु दैवतं परिकल्पितम् ॥ ४० ॥  
  
तादृशस्तत्र दातव्यो बलिर्मन्त्रपुरस्कृतः ।  
स्थापने ब्राह्मणेभ्यश्च दातव्यं घृतपायसम् ॥ ४१ ॥  
  
  
च तत्र गृह्यते । तदाह - पश्चिमे चेति । तत्र रङ्गपीठं विस्तारतः षोडश   
दैर्घ्यतस्त्वष्टहस्ता इति केचित् । अन्ये त्वेतदेव विपर्यासयन्ति । सर्वथा   
तावदङ्गपीठस्यापि विकृष्टत्वं विधेयमिति तात्पर्यम् । यद्वक्ष्यते - रङ्गो   
विकृष्टो भरतेन कार्यः (ना। शा। १२-२०) इत्यादि । (३३-३५)  
  
एवं मानविधिमभिधायेष्टकास्थापनरूपे निवेशने विधिमाह - शुभे   
नक्षत्रयोग इत्यादिना । दशसु तिर्यगूर्ध्वाधोरूपासु दिक्षु बलिः कार्य   
इत्युक्त्वा चतसृषु दिक्षु बलिविधिरुक्तो नान्यथेत्यभिप्रायेण व्यापकं   
विधिमाह - यादृशमित्यादिना । तेनाग्नेये   
  
  
प्। ५८)  
  
मधुपर्कस्तथा राज्ञे कर्तृभ्यश्च गुडौदनम् ।  
नक्षत्रेण तु कर्तव्यं मूलेन स्थापनं बुधैः ॥ ४२ ॥  
  
मुहुर्तेनानुकूलेन तिथ्या सुकरणेन च ।  
एवं तु स्थापनं कृत्वा भित्तिकर्म प्रयोजयेत् ॥ ४३ ॥  
  
भितीकर्मणि निर्वृत्ते स्तम्भानां स्थापनं ततः ।  
तिथिनक्षत्रयोगेन शुभेन करणेन च ॥ ४४ ॥  
  
स्तम्भानां स्थापनं कार्यं रोहिण्या श्रवणेन वा ।  
आचार्येण सुयुक्तेन त्रिरात्रोपोषितेन च ॥ ४५ ॥  
  
स्तम्भानां स्थापनं कार्यं प्राप्ते सूर्योदये शुभे ।  
प्रथमे ब्राह्मणस्तम्भे सर्पिस्सर्षपसंस्कृतः ॥ ४६ ॥  
  
सर्वशुक्लो विधिः कार्यो दद्यात्पायसमेव च ।  
ततश्च क्षत्रियस्तम्भे वस्त्रमाल्यानुलेपनम् ॥ ४७ ॥  
  
सर्वं रक्तं प्रदातव्यं द्विजेभ्यश्च गुडौदनम् ।  
वैश्यस्तम्भे विधिः कार्यो दिग्भागे पश्चिमोत्तरे ॥ ४८ ॥  
  
सर्वं पीतं प्रदातव्यं द्विजेभ्यश्च घृतौदनम् ।  
शूद्रस्तम्भे विधिः कार्यः सम्यक्पूर्वोत्तराश्रये ॥ ४९ ॥  
  
  
रक्तवर्ण इत्याद्यूह्यम् । मन्त्रा वरुणपूजाविधौ वक्ष्यमाणाः । ते च   
कर्मशंसोपर्मसं) योगिनोहेन युक्ता विधेयाः । मन्त्रेण स्मृतं कर्म   
करोति इति हि स्मृतिः । अन्ये तु तद्देवताकैः श्रुतिमन्त्रैरेव बलिकर्मेत्याहुः ।   
तल्लिङ्गरित्यन्ये । चकारो भिन्नक्रमः । न केवलं मानोपक्रमे   
ब्राह्मणतर्पणं यावत्स्थापनेऽपीत्यर्थः । (३६-४३)  
  
एवं मानविधिं स्थापनविधिं भित्तिविधिं च कृत्वा स्तम्भविधिः कार्य इति   
दर्शयति - भित्तिकर्मणीति । स्थापनमुच्छ्रयणम् । प्रथमं त्वाग्नेयः   
कोणः । तस्य विशेषणैः   
  
  
प्। ५९)  
  
नीलप्रायं प्रयत्नेन कृसरं च द्विजाशनम् ।  
पूर्वोक्तब्राह्मणस्तम्भे शुक्लमाल्यानुलेपने ॥ ५० ॥  
  
निक्षिपेत्कनकं मूले कर्णाभरणसंश्रयम् ।  
ताम्रं चाधः प्रदातव्यं स्तम्भे क्षत्रियसञ्ज्ञके ॥ ५१ ॥  
  
वैश्यस्तम्भस्य मूले तु रजतं सम्प्रदापयेत् ।  
शूद्रस्तम्भस्य मूले तु दद्यादायसमेव च ॥ ५२ ॥  
  
सर्वेष्वेव तु निक्षेप्यं स्तम्भमूलेषु काञ्चनम् ।  
स्वस्तिपुण्याहघोषेण जयशब्देन चैव हि ॥ ५३ ॥  
  
स्तम्भानां स्थापनं कार्यं पुष्पमालापुरस्कृतम् ।  
रत्नदानैः सगोदानैर्वस्त्रदानैरनल्पकैः ॥ ५४ ॥  
  
ब्राह्मणांस्तर्पयित्वा तु स्तम्भानुत्थापयेत्ततः ।  
अचलं चाप्यकम्पञ्च तथैवावलितं पुनः ॥ ५५ ॥  
  
स्तम्भस्योत्थापने सम्यग्दोषा ह्येते प्रकीर्तिताः ।  
अवृष्टिरुक्ता चलने वलने मृत्युतो भयम् ॥ ५६ ॥  
  
  
अनुवादलिङ्गविधिकल्प्यं (लिङ्गविधिः कल्प्यः) । शुभं(क्लं) सर्वत्र   
पायसमिति - द्विजेभ्य इति प्रकरणात् । सर्वस्य विध्यनुसारेणैव भोजनं   
शुक्लादिवर्णमिति मन्तव्यम् । ततश्चेति । तैरन्त(तदन्त) इत्यर्थः । (४४-५४)  
  
अचलमिति । स्थानान्तरा निवेशलक्षणमनोनोक्तम् । अविद्यमाना चलना यस्येति ।   
अकम्प्यमिति । तत्रैव स्थानशिथिलता येन न भवति । अवलितमिति ।   
वलयाकृत्यादिना परिवर्तनं यस्य करणीयं न भवति ।   
दोषसूचकत्वाद्दोषकरित्वाच्च दोषाः । तान्दोषानाह - अवृष्टिरित्यादि । (५५-५७)  
  
  
प्। ६०)  
  
कम्पने परचक्रात्तु भयं भवति दारुणम् ।  
दोषैरेतैर्विहीनं तु स्तम्भमुथ्तापयेच्छिवम् ॥ ५७ ॥  
  
पवित्रे ब्राह्मणस्तम्भे दातव्या दक्षिणा च गौः ।  
शेषाणां भोजनं कार्यं स्थापने कर्तृसंश्रयम् ॥ ५८ ॥  
  
मन्त्रपूतं च तद्देयं नाट्याचार्येण धीमता ।  
पुरोहितं नृपं चैव भोजयेन्मधुपायसैः ॥ ५९ ॥  
  
कर्तॄनपि तथा सर्वान्कृसरां लवणोत्तराम् ।  
सर्वमेवं विधिं कृत्वा सर्वातोद्यैः प्रवादितैः ॥ ६० ॥  
  
अभिमन्त्र्य यथान्यायं स्तम्भानुत्थाप्येच्छुचिः ।  
यथाऽचलो गिरिर्मेरुर्हिमवांश्च महाबलः ॥ ६१ ॥  
  
जयावहो नरेन्द्रस्य तथा त्वमचलो भव ।  
स्तम्भद्वारं च भित्तिं च नेपथ्यगृहमेव च ॥ ६२ ॥  
  
एवमुत्थापयेत्तज्ज्ञो विधिदृष्टेन कर्मणा ।  
रङ्गपीठस्य पार्श्वे तु कर्तव्या मत्तवारणी ॥ ६३ ॥  
  
  
दातव्येति । द्विजायेति दातव्यबलाल्लभ्यते । अभिमन्त्र्येति सूचितो यः   
मन्त्रस्तमाह - यथेति । प्रणवनमस्कारमध्यवर्ती चायं पठितव्य इति   
वास्तुविद्याविदः । अचलो भवेति । पू(अपू)र्वविधिः । न (तेन) तदनुवादेन   
जयावहो भवेत्यस्य न पौनरुक्त्यम् (?) एवमिति । तेन भित्तौ स्त्रीत्वेन गृहे   
नपुंसकत्वेनोहः कार्यः । पार्श्व इति । विशेषानुपादानात्तयोस्तुल्यम् (ना।   
शा। २-६५) इति च द्विवचनाल्लिङ्गाद्भाविनोर्द्वयोः पार्श्वयोरिति लभ्यते । (५८-६३)  
  
स्तम्भाश्चत्वारः बहिर्मण्डपान्निष्कासनं कृत्वा ध्रियन्ते   
मण्डपक्षेत्राद्बहिः । तेन भित्तिच्छ्रेदावधौ स्तम्भद्वयम् । ततोऽपि   
बहिर्भित्तेरष्टहस्तान्तरस्तम्भापेक्षयाऽप्यष्टहस्तान्तर-  
  
प्। ६१)  
  
चतुःस्तम्भसमायुक्ता रङ्गपीठप्रमाणतः ।  
अध्यर्धहस्तोत्सेधेन कर्तव्या मत्तवारणी ॥ ६४ ॥  
  
ऊत्सेधेन तयोस्तुल्यं कर्तव्यं रङ्गमण्डपम् ।  
तस्यां माल्यं च धूपं च गन्धं वस्त्रं तथैव च ॥ ६५ ॥  
  
नानावर्णानि देयानि तथा भूतप्रियो बलिः ।  
आयसं तत्र दातव्यं स्तम्भानां कुशलैरधः ॥ ६६ ॥  
  
भोजने कृसराश्वैव दातव्यं ब्राह्मणाशनम् ।  
एवं विधिपुरस्कारैः कर्तव्या मत्तवारणी ॥ ६७ ॥  
  
रङ्गपीठं ततः कार्यं विधिदृष्टेन कर्मणा ।  
रङ्गशीर्षन्तु कर्तव्यं षड्दारुकसमन्वितम् ॥ ६८ ॥  
  
  
स्तम्भद्वयमित्येतावदित्यष्टहस्तविस्तारा समचतुरश्रा मत्तवारणी भवति ।   
आयामस्तु प्रमाणमिति ये वदन्ति तेषां मते दैर्घ्यादष्टहस्तं विस्तारात्   
षोडशहस्तमित्येवं विकृष्टता रङ्गपीठस्य भवति । अन्येषां   
हस्तमानोऽत्र (मानमत्र) यथा रङ्गपीठापेक्षया च सार्धहस्तपरिमाण   
उच्छ्रायः कार्यो मत्तवारण्याः । तयोरिति द्विवचनं ज्ञाप-  
कमेतच्चरितार्थमितीह नापेक्षित इति । तस्या एव   
यावानुत्सेधस्तावान्रङ्गपीठस्य । तेन बुध्नभूभागापेक्षया   
सार्धहस्तप्रमाणोन्नतं रङ्गपीठमित्युक्तं भवति । तेन   
मत्तवारण्यालोकेन नात्यर्थं रङ्गपीठस्य दुष्प्रेक्षता ।   
एतच्चोत्सेधेनेत्येकवचनेन सूचितम् । अन्यथोत्सेधाभ्यामित्युच्येत ।  
  
माल्यधूपाद्यत्र निर्माणकाल एव देयम् । तदधिष्ठातृणां   
भूतादीनामुग्रत्वेन यत्नोपचरणीयत्वात् । तदाह - विधिपुरस्कारैरिति ।   
पुरस्कारशब्देन विधिर्वास्तुविद्याशास्त्रोक्तः । (६४-६७) ।  
  
रङ्गपीठे कार्ये रङ्गशिरस्तावदाह - रङ्गशीर्षमिति ।   
नेपथ्यगृहभित्तिलग्नौ द्वौ स्तम्भा वष्टहस्तान्तरावन्योन्यं निवेश्य   
तयोर्यन्मुखादेरपेक्षया चतुर्हस्तान्तरं स्तम्भद्वयम् । तेषामधस्तनं   
काष्ठमुपरितनं चेति षड् दारूणि । यत्र षड् दारूणि तत्षड्दारूकम् ।  
  
  
प्। ६२)  
  
कार्यं द्वारद्वयं चात्र नेपथ्यगृहकस्य तु ।  
पूरणे मृत्तिका चात्र कृष्णा देया प्रयत्नतः ॥ ६९ ॥  
  
लाङ्गलेन समुत्कृष्य निर्लोष्टतृणशर्करम् ।  
लाङ्गले शुद्धवर्णो तु धुर्यौ योज्यौ प्रयत्नतः ॥ ७० ॥  
  
कर्तारः पुरुषाश्चात्र येऽङ्गदोषविवर्जिताः ।  
अहीनाङ्गैश्च वोढव्या मृत्तिका पिटकैर्नवेः ॥ ७१ ॥  
  
एवंविधैः प्रकर्तव्यं रङ्गशीर्षं प्रयत्नतः ।  
कूर्मपृष्ठं न कर्तव्यं मत्स्यपृष्ठं तथैव च ॥ ७२ ॥  
  
शुद्धादर्शतलाकारं रङ्गशीर्षं प्रशस्यते ।  
रत्नानि चात्र देयानि पूर्वे वज्रं विचक्षणैः ॥ ७३ ॥  
  
वैडूर्यं दक्षिणे पार्श्वे स्फटिकं पश्चिमे तथा ।  
प्रवालमुत्तरे चैव मध्ये तु कनकं भवेत् ॥ ७४ ॥  
  
  
सञ्ज्ञायां कन् । तत्तेन विचित्ररचनोपेतत्वं लभ्यते । अत्र नेपथ्यगृहस्य   
द्वारद्वयं कार्यम् । एकं दक्षिणतः । अपरमुत्तरतः । तच्च   
द्वारद्वयमापादितं कूर्पराभिन(म)त्या भवति । तत्पात्राणां   
विश्रान्त्यै आगच्छतां च गुप्त्यै रङ्गस्य शोभायै रङ्गशिरः कार्यम् ।  
  
अन्ये तु -  
  
पार्श्वद्वयोर्ध्वाधरदारुमण्डितं स्तम्भद्वयोपेतमिहाच्छपातकम् ।  
  
इति षड्दारुकमाहुः । अन्ये (अत्र) तूर्धूस्तम्भशिरसो दूरं   
निर्गतकाष्ठादप्रत्यूहस्ततो(हतो) विनिर्गता तुलासञ्जवनफलकाः स्मृताः ।   
आकाशे भित्तिव्याख्याः स्तम्भाश्रिताः सिंहादयो व्यालानुबन्धाश्च   
निर्यूहास्तुलान्तान्न्स्सृताः फलकभित्तिमयाः कुहराणि   
पर्वतपुरनिकुञ्जगह्वररूपाणीति षड्दारुकम् । सर्वत्र च पक्षे   
दाक्षिणोत्तरगतं द्वारद्वयं पात्राणां   
प्रवृतिभेदकृतात्प्रदक्षिणाप्रदक्षिणप्रवेशत्वात् । शुद्धवर्णौ । शुक्लौ ।   
धुर्यौ दान्तौ । (६८-७१)  
  
  
प्। ६३)  
  
एवं रङ्गशिरः कृत्वा दारुकर्म प्रयोजयेत् ।  
ऊहप्रत्यूहसंयुक्तं नानाशिल्पप्रयोजितम् ॥ ७५ ॥  
  
नानासञ्जवनोपेतं बहुव्यालोपशोभितम् ।  
ससालभञ्जिकाभिश्च समन्तात्समलङ्कृतम् ॥ ७६ ॥  
  
निर्व्यूहकुहरोपेतं नानाग्रथितवेदिकम् ।  
नानाविन्याससंयुक्तं चित्रजालगवाक्षकम् ॥ ७७ ॥  
  
सुपीठधारिणीयुक्तं कपोतालीसमाकुलम् ।  
नानाकुट्टिमविन्यस्तैः स्तम्भैश्चाप्युपशोभितम् ॥ ७८ ॥  
  
एवं काष्ठविधिं कृत्वा भित्तिकर्म प्रयोजयेत् ।  
स्तम्भं वा नागदन्तं वा वातायनमथापि वा ॥ ७९ ॥  
  
  
कूर्मपृष्ठमिति । समन्ततो निम्नं मध्ये च वर्तलरूपं मन्दम् ।   
तत्तादृगेव मध्ये दीर्घरूपं मत्स्यपृष्ठम् । तदुभयं नात्र कार्यम् ।   
समं तुल्यं कार्यम् । रत्नानि तदायुधं तद्वर्णानुरूपत्वेन यथायोगम् ।   
कृत्वेति । पूर्वं विभज्य बुद्ध्येति यावत् । दारुकर्मेत्युक्तं विभजति -   
ऊहप्रत्यूहसंयुक्तमित्यादिना स्तम्भैश्चाप्युपशोभितमित्यन्तेन । कुहराणि   
पर्वतनिकुञ्जगृहाणि वनरूपाणि । सालभञ्जिकाः काष्ठमय्यः   
कान्ता(न्त)प्रकृतयः । नानाकृतिभिर्ग्रथिताः वेदिकाश्चतुरश्रिकाः यत्र ।   
चित्राणि जालानि चतुरश्राष्टाश्रच्छिद्ररूपाणि गवाक्षाणि च   
वर्तुलच्छिद्रात्मकानि यत्र । पीठानि स्तम्भोपरि । तेषु धारिण्यस्तुलाः ।   
कपोताली विटङ्कपाली । कुट्टिमस्य नानात्वं   
रङ्गशिरोरङ्गपीठमत्तवारणीद्वयभेदात् । सर्वत्र   
तथाविधदारुकसूचकम् । रक्तसितनीलपीतादिभेदाद्वा ।   
अत्रोहप्रत्यूहावन्ययव्यतिरेकतर्कोपयोगिनौ केचिदाहुः । (७२-७८)  
  
प्रतिद्वारमवान्तरद्वारं द्वारेण विद्धं   
परस्परसम्मुखीभूतमध्यं न कुर्यात् । नागदन्तं   
स्तम्भोर्ध्वनीचस्थांशकं(नीडस्थाङ्गकं) पुत्रिकाधारणार्थं   
गजमुखमिति केचित् । द्वे भूमी रङ्गपीठस्याधस्तनोपरितनरूपेणेति केचित् ।   
मत्तवारणी बहिर्निर्गमनप्रमाणेन सर्वतो द्वितीयभित्तिनिवेशेन   
देवप्रसादाद्धा(दद्वा)रिका (देवप्रासादाट्टालिका?) प्रदक्षिणसदृशी  
  
  
प्। ६४)  
  
कोणं वा सप्रतिद्वारं द्वारविद्धं न कारयेत् ।  
कार्य शैलगुहाकारो द्विभूमिर्नाट्यमण्डपः ॥ ८० ॥  
  
मन्दवातायनापेतो निर्वातो धीरशब्दवान् ।  
तस्मान्निवातः कर्तव्यः कर्तृभिर्नाट्यमण्डपः ॥ ८१ ॥  
  
गम्भीरस्वरता येन कुतपस्य भविष्यति ।  
भित्तिकर्मविधिं कृत्वा भित्तिलेपं प्रदापयेत् ॥ ८२ ॥  
  
सुधाकर्म बहिस्तस्य विधातव्यं प्रयत्नतः ।  
भित्तिष्वथ विलिप्तासु परिमृष्टासु सर्वतः ॥ ८३ ॥  
  
समासु जातशोभासु चित्रकर्म प्रयोजयेत् ।  
चित्रकर्मणि चालेख्याः पुरुषाः स्त्रीजनास्तथा ॥ ८४ ॥  
  
लताबन्धाश्च कर्तव्याश्चरितं चात्मभोगजम् ।  
एवं विकृष्टं कर्तव्यं नाट्यवेश्म प्रयोक्तृभिः ॥ ८५ ॥  
  
  
द्वितीया भूमिरित्यन्ये । उपरि मण्डपान्तरनिवेशनादित्यपरे । अद्विभूमिरित्येके   
। उपाध्यायास्तु वीप्सागर्भ व्याचक्षते । द्वे द्वे भूमी यत्न निम्नाते   
(निम्नोन्नते) ततोऽप्युन्नता इति निक्रमेण (निम्नोन्नतक्रमेण)   
रङ्गपीठनिकटात्प्रभृति द्वारपर्यन्तं यावद्रङ्गपीठोत्सेधतुल्योत्सेधा   
भवति । एवं हि परस्परानाच्छादनं सामाजिकानाम् ।   
शैलगुहाकारत्वं(त्वात्) स्थिरशब्दादित्वं च भवति । मन्दत्वं   
वातायनानां जलकपान(जालकपाट)योगात्कार्यम् । कुतपः   
सम्फेटकगायनवादकसमूहः । कुर्नाट्यभूमिस्तां तपति उज्ज्वलयतीति   
कृत्वा । कुतं शब्दं पातीत्यन्ये । गम्भीरत्वं तत्रैव शब्दस्य   
भ्रमणादन्योन्यप्रतिश्रुतिकारसमारम्भसम्पूर्णाच्च (?) । भित्तिलेपो   
भङ्ग(शङ्ख)वालुकाशुक्तिकालेपः । लताबन्धा   
द्रुमलतादिबन्धसन्निवेशा वा   
मालत्यादिलतागतातोद्यवेष्टनवैचित्र्यप्रकारा वा   
वक्ष्यमाणपिण्डीबन्धप्रकारविशेषाश्च । एतदुपसंहरति - एवं   
विकृष्टमिति । (७९-८५) ।  
  
  
प्। ६५)  
  
पुनरेव हि वक्ष्यामि चतुरश्रस्य लक्षणम् ।  
समन्ततश्च कर्तव्या हस्ता द्वात्रिंशदेव तु ॥ ८६ ॥  
  
शुभभूमिविभागस्थो नाट्यज्ञैर्नाट्यमण्डपः ।  
यो विधिः पूर्वमुक्तस्तु लक्षणं मङ्गलानि च ॥ ८७ ॥  
  
विकृष्टे तान्यशेषाणि चतुरश्रेऽपि कारयेत् ।  
चतुरश्रं समं कृत्वा सूत्रेण प्रविभज्य च ॥ ८८ ॥  
  
बाह्यतः सर्वतः कार्या भित्तिः श्लिष्टेष्टका दृढा ।  
तत्राभ्यन्तरतः कार्या रङ्गपीठोपरि स्थिताः ॥ ८९ ॥  
  
  
यद्यपि समचतुरश्रोऽत एव शक्य ऊहितुं तथापि विस्पष्टार्थं   
वक्ष्यामीत्याशयेन पुनः शब्देनोपक्रमते - पुनरेवेति । ननु विकृष्टे   
स्तम्भविभागरङ्गयोजनादि नोक्तं तत्कथं   
प्रतिपत्तव्यमित्याशङ्कायामावृत्त्याऽनेनैवोत्तरं - चतुरश्रसम्बन्धि   
यल्लक्षणं तत्पुनर्यस्माद्वक्ष्यामो घटस्य (यदस्य) विकृष्टस्य   
सम्बन्धित्वेन तस्मान्नापूर्ण विकृष्टलक्षणम् । तथा यदस्य   
लक्षणमुक्तं तच्चतुरश्रेऽपि सञ्चारणीयमिति पुनश्शब्देन दर्शयति ।   
तेनातिदेशा(शम)नागतापेक्षणाख्यं तत्र युराति (योजयति) । चतुरश्रमाह   
- समन्तत इति । सर्वेष्वन्तेषु चतसृष्वपि दिक्ष्वित्यर्थः । प्रविभज्य चेति ।   
पूर्ववदेवेत्यर्थः । यदि बाह्यतो भित्तिरभ्यन्तरे किमित्याह - तत्राभ्यन्तर इति ।   
अष्टभिर्भागैः सर्वतः क्षेत्रं विभजेत् । येन   
चतुरङ्गफलकवच्चतुष्षष्टिकोष्ठं भवति । तत्र मध्यमकोष्ठकचतुष्के   
रङ्गपीठं सर्वतोऽष्टहस्तम् । तस्य पश्चिमे भागे प्राक्पश्चिमं   
द्वादशहस्तं दक्षिणोत्तरतो द्वात्रिंशत्करं तत्क्षेत्रमवशिष्यते । (अत्र   
यद्रङ्गपीठेन स्वीकृतं तद्धि हस्ताष्टकमेव ।) यदवशिष्टं क्षेत्रं   
तन्मध्याद्रङ्गपीठनिकटगतं प्राक्पश्चिमतश्चतुर्हस्तं विस्तारेण   
द्वात्रिंशद्धस्तं क्षेत्रांशाद्विभज्य तावत्प्रमाणमेव   
पश्चिमभागेऽपि ष(ड्दारु)कसंस्थानं रङ्गशिरः कुर्यात् । ततोऽपि   
पश्चिमे तावदेव नेपथ्यग्रहणम्(गृहम्) । एवं स्थिते रङ्गपीठं   
लक्षयित्वा दश स्तम्भाः षड्दारुकस्तम्भव्यतिरिक्ता देयाः । तत्र   
कोणचतुष्टये तावच्चत्वारः । तत्राग्नेयस्तम्भाच्चतुर्हस्तान्तरो   
दक्षिणदिश्येकः स्तम्भः । तथैव नैर्-ऋतस्तम्भाद् द्वितीयः ।  
  
प्। ६६)  
  
दश प्रयोक्तृभिः स्तम्भाः शक्ता मण्डपधारणे ।  
स्तम्भानां बाह्यतश्चापि सोपानाकृति पीठकम् ॥ ९० ॥  
  
इष्टकादारुभिः कार्य प्रेक्षकाणां निवेशनम् ।  
हस्तप्रमाणैरुत्सेधैर्भूमिभागसमुत्थितैः ॥ ९१ ॥  
  
रङ्गपीठावलोक्यं तु कुर्यादासनजं विधिम् ।  
षडन्यानन्तरे चैव पुनः स्तम्भान्यथादिशम् ॥ ९२ ॥  
  
  
एवमुदीच्यामपि स्तम्भद्वयम् । पूर्वभागे   
ऐशानाग्निगतात्स्तम्भद्वयाच्चतुर्हस्तान्तरं स्तम्भद्वयमिति षट् ।   
कोणगाश्चत्वार इति ये दश त एव । बहिः सामाजिकासनानि सर्वेभ्यो वा बहिः ।   
अतिसामीप्ये दृष्टिविघातात् । अत एवाह रङ्गपीठावलोकने साधुभूतमिति ।   
अनेन द्विभूमित्वमेवानुसंहितम् ।  
  
अन्तरे स्तम्भविधिमाह - षडन्यानिति । रङ्गपीठस्य दक्षिणतो   
निवेशितस्तम्भद्वयाच्चतुर्हस्तान्तरौ अन्योन्यमष्टहस्तान्तरौ द्वै । तत   
आग्नेयस्तम्भसम्मुखो योऽन्यस्तु पूर्वः स्त्मभः ततश्चतुर्हस्तान्तरं   
दक्षिणस्तम्भं कुर्यादिति पूर्वन्यस्तानां दक्षिणस्तम्भानां   
दक्षिणभित्तेश्चान्तराले स्तम्भत्रयम् । एवमुत्तरस्यामपि ।  
  
तेषामुपरीति । अधिकानष्टौ दद्यात् । तत्र दक्षिणभित्तेरुदग्भागे   
चतुर्हस्तान्तरं पूर्वस्थापितस्तम्भाद्भित्तेश्चेकं स्तम्भं दद्यात्पूर्वम्   
। एवमुत्तरभित्तेर्दक्षिणदिग्भागे । ततः पूर्वभित्तेश्चतुर्हस्तान्तरौ   
रङ्गभागद्वयानुसारेण द्वौ (द्वौ द्वौ) ततोऽपि चतुर्हस्तान्तरौ   
द्वावित्यष्टौ ।  
  
विद्धमास्यं मुखं यस्य तत् पद्मादिविरचितं मुखं   
स्तम्भेष्वष्टहस्तं पीठं निक्षिपेत् । विद्धास्यस्योपरि   
हस्तप्रमाणधारिणीनां तुलानां धारकाः स्तम्भा ॥॥॥।श्रयाः इति   
चतुरश्रे स्तम्भविधिः ।  
  
तमेव विकृष्टे त्रिकोणेषु स्वबुद्ध्या योजयेदिति श्रीशङ्कुकाद्याः । अन्ये तु -   
अष्टौ स्तम्भान्पुनश्च इति नेपथ्यगृहविषयानेतानाहुः ।  
  
  
प्। ६७)  
  
विधिना स्थापयेत्तज्ज्ञो दृढान्मण्डपधारणे ।  
अष्टौ स्तम्भान्पुनश्चैव तेषामुपरि कल्पयेत् ॥ ९३ ॥  
  
स्थाप्यं चैव ततः पीठमष्टहस्तप्रमाणतः ।  
विद्धास्यमष्टहस्तं च पीठं तेषु ततो न्यसेत् ॥ ९४ ॥  
  
  
वार्तिककृत्तु -  
  
अन्तर्नेपथ्यगृहं स्तम्भौ द्वौ पीठकाश्च चत्वारः ।  
॥॥।&ये चत्वारो दशैवमुक्ता भवन्त्येते ॥  
  
भित्तेः स्तमभानां च स्यादन्तरमष्टहस्तमेवान्ते । इति ।  
  
दत्तोऽद्यवाताथः सोऽथा नानाभवेदुक्तः (?) ।  
चत्वारः पीठगताः पश्चादग्रे च याविह द्वौ द्वौ ॥  
  
षट् सान्तरास्तथान्ये कार्या इति शास्त्र(तात्पर्यम्) ।  
॥॥॥॥॥। पीठगताः पश्चादग्रे च याविह द्वौ द्वौ ॥ (?)  
  
तेषामष्टावन्येऽप्युपरि निवेश्या य उद्दिष्टाः ।  
तैरुत्क्षिप्तैरिह तले स्यादालोकः समस्तरङ्गस्य ॥  
  
सोपानाकृति पीठकमत्र विधेयं समन्ततो रङ्गे ।  
येनालोक॥॥॥॥॥ष्युपरि काष्ठासु ॥ इति ।  
  
अन्येऽपि चैवंविधा बहवः प्रवादा ग्रन्थविस्तरभयान्न लिखिताः ।  
  
अयं चन्द्रसोदर (चात्र सार) इत्युपाध्यायाः । इह प्रेक्षामण्डपस्य त्रिधा   
कल्पना कृता । अधोभूमिः रङ्गपीठं रङ्ग इति । तेषु चायं   
स्तम्भविन्यासविधिविच्छेद उक्तः ।   
  
तथा हि - अधोभूमौ स्तम्भानाह - तत्राभ्यन्तरत इति । विस्तारे   
द्वादशहस्तायाममेवं च चतु॥॥॥॥।(र्हस्तान्तरा) दातव्याः । द्वौ स्तम्भौ   
भित्तिद्वयापेक्षया द्वादश  
  
  
प्। ६८)  
  
तत्र स्तम्भाः प्रदातव्यास्तज्ज्ञैर्मण्डपधारणे ।  
धारणीधारणास्ते च शालस्त्रीभिरलङ्कृताः ॥ ९५ ॥  
  
नेपथ्यगृहकं चैव ततः कार्य प्रयत्नतः ।  
द्वारं चैकं भवेत्तत्र रङ्गपीठप्रवेशनम् ॥ ९६ ॥  
  
जनप्रवेशनं चान्यदाभिमुख्येन कारयेत् ।  
रङ्गस्याभिमुखं कार्य द्वितीयं द्वारमेव तु ॥ ९७ ॥  
  
  
हस्तान्तरावन्योन्यापेक्षया चाष्टहस्तान्तरौ । अन्योन्यं तयोरन्तरं तथा   
कार्यं येन द्वारविद्धता न भवति । इत्येवं पञ्चतुलासु दश ।  
  
एतत्स्तम्भदशकव्यतिरिक्तायां भूमावासनविधिरित्याह - स्तम्भानां   
बाह्यतश्चापीत्यादि । पूर्ववद्व्याख्येयम् । अथ रङ्गपीठे   
स्तम्भन्यासमाह - षडन्यानित्यादि । उपरि रङ्गपीठमुखोपलक्षितस्य वा (?)   
नेपथ्यगृहस्य वारुणकोण इत्युक्तं भवति । रङ्गपीठस्य यत्पृष्ठं   
रङ्गशिरस्तत्र द्वितीयमिति राश्यपेक्षयैकवचनम् । तेन द्वारद्वयमेव   
रङ्गशिरसि नेपथ्यगतपात्रप्रवेशाय कर्तव्यम् । चकारादन्य(प्रवेशा)र्थम्   
। जनप्रवेशनद्वारम् । त्रीणि वा कार्याणि मतान्तरे इति सङ्गृहीतं भवति ।   
सर्वग्रहणादन्यूनाधिकत्वमत्र दर्शयन् विकृष्टे   
स्तम्भानामाधिक्यमभ्यनुजानीते (?) (८६-९४)  
  
त्र्यश्ररङ्गपीठे तु प्रतिरङ्गमध्य इति । रङ्गोऽत्र तच्छिरः । ततः पृष्ठतः   
रं ॥॥गेयादिवाभितः (?) कर्मप्रवचनीयो वर्जग(न)द्योतकः । रङ्गपीठं   
वर्जयित्वा तदभ्यन्तरमण्डपस्य । तत्र द्वात्रिंशद्धस्तेषु रङ्गपीठे   
प्रतिकोणस्तम्भा इत्यष्टहस्तान्तराश्चत्वारः । तदनन्तरं स्तम्भद्वयमिति   
षडप्येतेऽष्टहस्तान्तरं ततो द्वादशहस्तायामं यदवशिष्यते तत्र   
चतुर्हस्तायामं द्वात्रिंशद्धस्तविस्तारं यद्रङ्गशिरस्तत्र द्वे तुले   
दातव्ये । प्रतितुलं चाष्टहस्ता(न्तरं स्तम्भचतुष्टयं) वर्जयित्वेत्यष्टौ   
भवन्ति । अत एव हि विद्धास्यमष्टहस्तं चतुर्हस्तान्तरालेऽपि तिरश्चीनं   
देयम् । येन तुलितं चित्रं भवति । एतदाहाष्टौ स्तम्भानित्यादि   
। ॥॥शादसौभौयादिको वा सिरयमुपरीति(?) । रङ्गपीठस्य यदुपरि   
शिरोरूपमित्यर्थः । तथा च विकृष्टमण्डपे रङ्गपीठापेक्षया   
  
  
प्। ६९)  
  
अष्टहस्तं तु कर्तव्यं रङ्गपीठं प्रमाणतः ।  
चतुरश्रं समतलं वेदिकासमलङ्कृतम् ॥ ९८ ॥  
  
पूर्वप्रमाणनिर्दिष्टा कर्तव्या मत्तवारणी ।  
चतुःस्तम्भसमायुक्ता वेदिकायास्तु पार्श्वतः ॥ ९९ ॥  
  
समुन्नतं समं चैव रङ्गशीर्षं तु कारयेत् ।  
विकृष्टे तून्नतं कार्यं चतुरश्रे समं तथा ॥ १०० ॥  
  
एवमेतेन विधिना चतुरश्रं गृहं भवेत् ।  
अतं परं प्रवक्ष्यामि त्र्यश्रगेहस्य लक्षणम् ॥ १०१ ॥  
  
त्र्यश्रं त्रिकोणं कर्तव्यं नाट्यवेश्म प्रयोक्तृभिः ।  
मध्ये त्रिकोणमेवास्य रङ्गपीठं तु कारयेत् ॥ १०२ ॥  
  
द्वारं तेनैव कोणेन कर्तव्यं तस्य वेश्मनः ।  
द्वितीयं चैव कर्तव्यं रङ्गपीठस्य पृष्ठतः ॥ १०३ ॥  
  
  
रङ्गशिर उन्नतं वक्ष्यते । तत्र नियमादष्टस्तम्भा न्यस्यन्ते । अपि तु दृढा   
न्यसनीया इति दर्शयति - तत्र स्तम्भा इति । अथावशिष्टषु हस्तेषु विधिप्राह -   
नेपथ्यगृहकमिति । रङ्गपीठप्रवेशनमिति वचनेनेदमाह -   
कक्ष्याविभागेन तावत् द्वे द्वारे तेन द्वारमिति अजतावेकवचनम् ।   
एकशब्दश्च राश्यभिप्रायेण । राशिकरणे च निमित्तं पात्रप्रवेशोपायनम् ।   
तथा च कक्ष्याध्याये वक्ष्यति -  
  
ये नेपथ्यगृहद्वारे मया पूर्वं प्रकीर्तिते । तयोर्भाण्डस्य विन्यासः । (ना।   
शा। १३-२) इति । (जन)प्रवेशनं च तृतीयद्वारनेपथ्यगृहस्य । येन   
भार्यामादाय नटपरिवारः प्रविशति । अन्यतु द्वारमाभिमुख्येन   
पूर्वस्यां दिशि कुर्यात् । द्वारवृत्त्या सामाजिकजनप्रवेशार्थम् । ननु   
किमपेक्षमाभिमु(ख्यम् । कक्ष्यापे)क्षयैव पूर्वादिभिरित्युक्तम् । यद्   
वक्ष्यति च -  
  
यतो मुखं भवेद्भण्डद्वारं नेपथ्यकस्य तु ।  
सा मन्तव्या तु दिक् पूर्वा नाट्ययोगे विपश्चिता ॥ (ना।शा- १३-११) इति एवं   
चतुर्द्वारं नाट्यगृहम् ।  
  
  
प्। ७०)  
  
विधिर्यश्चतुरश्रस्य भित्तिस्तम्भसमाश्रयः ।  
स तु सर्वः प्रयोक्तव्यस्त्र्यश्रस्यापि प्रयोक्तृभिः ॥ १०४ ॥  
  
एवमेतेन विधिना कार्या नाट्यगृहा बुधैः ।  
पुनरेषां प्रवक्ष्यामि पूजामेवं यथाविधि ॥ १०५ ॥  
  
इति भारतीये नाट्यशास्त्रे मण्डपविधानोनाम द्वितीयोऽध्यायः ॥  
  
  
अन्ये त्वाद्यद्वार(द्वयमि)वाद्येन हेतुनाऽन्यद्वारद्वयं पार्श्वस्थितं   
कुर्यादालोकसिद्ध्यर्थमिति षड्द्वारं नाट्यगृहमाचक्षते । अथ   
रङ्गपीठरङ्गशिरसोर्वक्तव्यशेषं निरूपयति - अष्टहस्तन्त्विति । वेदिके   
शोभायुक्ते कार्ये । पूर्वप्रमाणम् । अध्यर्धहस्तोत्सेधत्वम् । समुन्नतमिति ।   
रङ्गपीठापेक्षया । एतच्चेह प्रसङ्गात्सूचयन् विकृष्टे तेनैव प्रकारेण   
स्तम्भत्रय्यधिका कर्तव्या । अन्तरमप्यत्रैव दर्शितम् । (९५-१०१)  
  
अथ त्र्यश्रस्यातिदेशद्वारेण लक्षणं कर्तुमुपक्रममाह - त्र्यश्रमिति ।   
त्रिकोणमिति लक्षणम् । उभयानुग्रहाच्च विकृष्टचतुरश्रमानद्वयमेव   
भवति । मध्ये च त्रिकोणमेव रङ्गपीठम् । तथैव रङ्गशिरसः ।   
नेपथ्यगृहं च । तेनैव कोणेनेति । वारुणीगतेन । द्वारं जनप्रवेशनम् । न   
तस्मिन्नेव कोणे द्वारे कर्तव्ये । सङ्गतिं सूचयति - एवमेतेनेति । एतेन विधिना   
बहवो नाट्यमण्डपाः न तु पूर्वोक्ताष्टादशभेदकलनयेत्यर्थः ।   
बुधैरित्यूहापोहविद्भिः । पुनरिति । यद्यपि गदिताः सर्वे शुभदाः । पूजामिति   
। तथापि वक्ष्यामिति पुनश्शब्दार्थः । तत्र हि (विधाने(नं) नोक्तम् । तदाह -   
यथाविधीति । एषामिति । मण्डपस्था देवताः । अनेनोपचारादुक्ताः । (१०२-१०५)  
  
इति श्रीमहामाहेश्वराभिनवगुप्ताचार्यविरचितायामभिनवभारत्यां   
भारतीयनाट्यशास्त्रविवृतौ मण्डपाध्यायो द्वितीयः ॥  
प्। ७१)  
  
श्रीः ।  
  
अथ तृतीयोऽध्यायः ।  
  
सर्वलक्षणसम्पन्ने कृते नाट्यगृहे शुभे ।  
गावो वसेयुः सप्ताहं सह जप्यपरैर्द्विजैः ॥ १ ॥  
  
ततोऽधिवासयेद्वेश्म रङ्गपीठ तथैव च ।  
मन्त्रपूतेन तोयेन प्रोक्षिताङ्गो निशागमे ॥ २ ॥  
  
यथास्थानान्तरगतो दीक्षितः प्रयतः शुचिः ।  
त्रिरात्रोपोषितो भूत्वा नाट्याचार्योऽहताम्बरः ॥ ३ ॥  
  
नमस्कृत्य महादेवं सर्वलोकोद्भवं भवम् ।  
जगत्पितामहं चैव विष्णुमिन्द्रं गुहं तथा ॥ ४ ॥  
  
सरस्वतीं च लक्ष्मीं च सिद्धिं मेधां धृतिं स्मृतिम् ।  
सोमं सूर्यं च मरुतो लोकपालास्तथाश्विनौ ॥ ५ ॥  
  
मित्रमग्निं सुरान्वर्णान् रुद्रान्कालं कलिं तथा ।  
मृत्युं च नियतिं चैव कालदण्डं तथैव च ॥ ६ ॥  
  
  
यदाप्यायपरा लो ॥॥॥॥॥॥॥॥॥॥॥॥॥। ।  
॥॥॥॥॥॥॥॥॥॥॥॥ तत्तेजोवपुरैश्वरम् ॥  
  
निष्पन्ने मण्डपे पूजाऽवश्यं कर्तव्येति सङ्गतिः । तत्र प्रयोगक्रमोऽयम् ।   
त(अत)थात्वेऽध्या(गताध्या)यानन्तरं पूर्वरङ्गाभिधानापत्तेः ।   
तस्मान्मण्डपविधानशेष ए(व दर्शयि)ष्यते । अवश्यपूज्यत्वात् । जप्यपरैरिति   
। ये रक्षोघ्न मन्त्रास्तज्जापकैरित्यर्थः । तत इति ।  
  
  
प्। ७२)  
  
विष्णुपहरणं चैव नागराजं च वासुकिम् ।  
वज्रं विद्युत्समुद्रांश्च गन्धर्वाप्सरसो मुनीन् ॥ ७ ॥  
  
भूतान् पिशाचान् यक्षाश्च गुह्यकांश्च महेश्वरान् ।  
असुरान्नाट्यविघ्नाश्च तथाऽन्यान्दैत्यराक्षसान् ॥ ८ ॥  
  
तथा नाट्यकुमारीश्च महाग्रामण्यमेव च ।  
यक्षांश्च गुह्यकांश्चैव भूतसङ्घास्तथैव च ॥ ९ ॥  
  
एतांश्चान्यांश्च देवर्षीन्प्रणम्य रचिताञ्जलिः ।  
यथास्थानान्तरगतान्समावाह्य ततो वदेत् ॥ १० ॥  
  
भवद्भिर्नो निशायां तु कर्तव्यः सम्परिग्रहः ।  
साहाय्यं चैव दातव्यमस्मिन्नाट्ये सहानुगैः ॥ ११ ॥  
  
सम्पूज्य सर्वानकत्र कुतपं सम्प्रयुज्य च ।  
जर्जराय प्रयुञ्जीत पूजां नाट्यप्रसिद्धये ॥ १२ ॥  
  
त्वं महेन्द्रप्रहरणं सर्वदानवसूदनम् ।  
निर्मितस्सर्वदेवैश्च सर्वविघ्ननिबर्हण ॥ १३ ॥  
  
  
सप्ताहादनन्तरम् । अधिवासयेदिति । देवता मण्डपमधिवसन्त्यगच्छन्ति ।   
नाट्याचार्यो दह्र्म(र्यकृतमुपरि)तनदेवतोपनिमन्त्रणमधिवासनं   
वेश्मनः । दीक्षितो गृहीतव्रतः । नायको नाट्याचार्यः । नमस्कृत्यावाह्य ।   
वदेदिति सम्बन्धः । परमेश्वरस्मरणं च प्रथममुचितमिति महादेवमिति ।   
महाग्रामणीर्गणपतिः । अन्यांश्चेति । प्रथमाध्यायोक्तान् । (१-१०)   
  
एकत्रेति । स्थण्डिलभूभागे । कुतपमिति । चतुर्विधातोद्यभाण्डानि । एकत्र   
निवेशनं जर्जरस्य पूजार्थमवस्थापनम् । आर्येण निवसनीयमिति उपास्यमिति   
भावे कृत्यः ।  
  
  
प्। ७३)  
  
नृपस्य विजयं शंस रिपूणां च पराजयम् ।  
गोब्राह्मणशिवं चैव नाट्यस्य च विवर्धनम् ॥ १४ ॥  
  
एवं कृत्वा यथान्यायमुपास्यं नाट्यमण्डपे ।  
निशायां तु प्रभातायां पूजनं प्रक्रमेदिह ॥ १५ ॥  
  
आर्द्रायां वा मघायां वा याम्ये पूर्वेषु वा त्रिषु ।  
आश्लेषामूलयोर्वापि कर्तव्यं रङ्गपूजनम् ॥ १६ ॥  
  
आचार्येण तु युक्तेन शुचिना दीक्षितेन च ।  
रङ्गस्योद्योतनं कार्यं देवतानां च पूजनम् ॥ १७ ॥  
  
दिनान्ते दारुणे घोरे मुहूर्ते यमदैवते ।  
आचम्य तु यथान्यायं देवता वै निवेशयेत् ॥ १८ ॥  
  
रक्ताः प्रतिसराः सूत्रं रक्तगन्धाश्च पूजिताः ।  
रक्ताः सुमनसश्चैव यच्च रक्तं फलं भवेत् ॥ १९ ॥  
  
यवैस्सिद्धार्थकैर्लाजैरक्षतैः शालितण्डुलैः ।  
नागपुष्पस्य चूर्णेन वितुषाभिः प्रियङ्गुभिः ॥ २० ॥  
  
  
भरणीनक्षत्रम् । पूर्वेष्विति नक्षत्रापेक्षानिर्देशः । तानि पूर्वफल्गुनी   
पूर्वाषाढा पूर्वा भाद्रपदा च । (उद्योतनमिति ।) ज्वलितदर्भोल्मुकेन   
स्प(द)र्शनं नीराच (राज)नमिति प्रसिद्धम् । प्रतिसरा इति । सूत्रविनिर्मिता   
ग्रन्थिमन्तः कङ्कणविशेषाः । मण्डपस्य रङ्गपीठादेश्चोपर्युक्तं   
सर्वं निवेश्यते । सूत्रमिति समन्ततो॥॥॥ रित्येतत्सर्वं शेष (षम् ।)   
निवेशनमित्यावाहनकालेऽर्घ्यदानमित्यर्थः । अन्ये तन्नि(तु   
नि)वेशनमित्यधिकरणे ल्युट् । मण्डलविशेषणं चैतत् । मण्डलं च   
यवादिभिरित्यादि । नागपुष्पं नागदन्तः । (११-२१)  
  
  
प्। ७४)  
  
एतैर्द्रव्यैर्युतं कुर्याद्देवतानां निवेशनम् ।  
आलिखेन्मण्डलं पूर्वं यथास्थानं यथाविधि ॥ २१ ॥  
  
समन्ततश्च कर्तव्यं हस्ताः षोडश मण्डलम् ।  
द्वाराणि चात्र कुर्वीत विधानेन चतुर्दिशम् ॥ २२ ॥  
  
मध्ये चैवात्र कर्तव्ये द्वे रेखे तिर्यगूर्ध्वगे ।  
तयोः कक्ष्याविभागेन दैवतानि निवेशयेत् ॥ २३ ॥  
  
पद्मोपविष्टं ब्रह्माणं तस्य मध्ये निवेशयेत् ।  
आदौ निवेश्यो भगवान्सार्धं भूतगणैः शिवः ॥ २४ ॥  
  
नारायणो महेन्द्रश्च स्कन्दः सूर्योऽश्विनौ शशी ।  
सरस्वती च लक्ष्मीश्च श्रद्धा मेधा च पूर्वतः ॥ २५ ॥  
  
पूर्वदक्षिणतो वह्निर्निवेश्यः स्वाहया सह ।  
विश्वेदेवाः सगन्धर्वा रुद्राः सर्पगणास्तथा ॥ २६ ॥  
  
दक्षिणेन निवेश्यस्तु यमो मित्रश्च सानुगः ।  
पितॄन्पिशाचानुरगान् गुह्यकांश्च निवेशयेत् ॥ २७ ॥  
  
  
षोडशहस्तं यथा भवति तथा कार्यमिति । अतः चतुर्हस्त्ं रङ्गपीठपृष्ठ   
एव मण्डलमित्युक्तं भवति । तेन शङ्कुकादिभिः   
षोडशहस्तावकाशाभावः आसनस्तम्भादिवशात् । तस्मादकृत एव   
रङ्गपीठे इत्यादि वृथैव बहुतर(मुपन्यस्तम् । द्वे रेखे इति । प्राक्तने ।)   
तिर्यग्गतैका दक्षिणोत्तरगता । पृष्ठे द्वितीया पूर्वपश्चिमगताः । तयो   
रेखयोः । कक्ष्या स्थानान्तराणि । तेषु विभागेन भावितानि । तस्येति ।   
मण्डलस्य । पद्मोपविष्टमिति । मध्ये पद्मं कार्यमित्यर्थः । आदाविति । तेन   
आदिदेशे   
  
  
प्। ७५)  
  
नैर्-ऋत्यां राक्षसांश्चैव भूतानि च निवेशयेत् ।  
पश्चिमायां समुद्रांश्च वरुणं यादसां पतिम् ॥ २८ ॥  
  
वायव्यायां दिशि तथा सप्त वायून्निवेशयेत् ।  
तत्रैव विनिवेश्यस्तु गरुण्दः पक्षिभिः सह ॥ २९ ॥  
  
उत्तरस्यां दिशि तथा धनदं सन्निवेशयेत् ।  
नाट्यस्य मातॄश्च तथा यक्षानथ सगुह्यकान् ॥ ३० ॥  
  
(तथैवोत्तरपूर्वायां नन्द्याद्यांश्च गणेश्वरान् ।  
ब्रह्मर्षिभूतसङ्घांश्च यथाभागं निवेशयेत् ॥ ३१ ॥)  
  
स्तम्भे सनत्कुमारं तु दक्षिणे दक्षमेव च ।  
ग्रामण्यमुत्तरे स्तम्भे पूजार्थं सन्निवेशयेत् ॥ ३२ ॥  
  
अनेनैव विधानेन यथास्थानं यथाविधि ।  
सुप्रसादानि सर्वाणि दैवतानि निवेशयेत् ॥ ३३ ॥  
  
स्थाने स्थाने यथान्यायं विनिवेश्य तु देवताः ।  
तासां प्रकुर्वीत ततः पूजनं तु यथार्हतः ॥ ३४ ॥  
  
  
ऐशानकोणे । प्रथमावसरे च तथैवावाहनस्योक्तत्वात् ।   
पद्मोपम(पविष्टमि)मिति प्रतिदिशः सम्बन्धनीयत्वेन (सम्बन्धीनि । तेन)   
नवपद्ममण्डलमित्युक्तं भवति ।  
  
  
प्। ७६)  
  
देवताभ्यस्तु दातव्यं सितमाल्यानुलेपनम् ।  
गन्धर्ववह्निसूर्येभ्यो रक्तमाल्यानुलेपनम् ॥ ३५ ॥  
  
गन्धं माल्यं च धूपं च यथावदनुपूर्वशः ।  
दत्त्वा ततः प्रकुर्वीत बलिं पूजां यथाविधि ॥ ३६ ॥  
  
ब्रह्माणं मधुपर्केण पायसेन सरस्वतीम् ।  
शिवविष्णुमहेन्द्राद्याः सम्पूज्या मोदकैरथ ॥ ३७ ॥  
  
घृतौदनेन हुतभुक्सोमार्कौ तु गुडौदनैः ।  
विश्वेदेवाः सगन्धर्वा मुनयो मधुपायसैः ॥ ३८ ॥  
  
यममित्रौ च सम्पूज्यावपुपैर्मोदकैस्तथा ।  
पितॄन्पिशाचानुरगान् सर्पिःक्षीरेण तर्पयेत् ॥ ३९ ॥  
  
पवान्नेन तु मांसेन सुरासीधुफलासवैः ।  
अर्चयेद्भूतसङ्घांश्च चणकैः पललाप्लुतैः ॥ ४० ॥  
  
अनेनैव विधानेन सम्पूज्या मत्तवारणी ।  
पक्वामेन तु मांसेन सम्पूज्या रक्षसां गणाः ॥ ४१ ॥  
  
सुरामांसप्रदानेन दानवान्प्रतिपूजयेत् ।  
शेषान्देवगणांस्तज्ज्ञः सापूपोत्कारिकौदनैः ॥ ४२ ॥  
  
  
दक्षिणपूर्वे आग्नेयस्तम्भ इति । उत्तरपूर्वे ऐशानस्तम्भ इत्यर्थः ।   
सुप्रसादानीति । तथा ध्यानेन निवेशितानीत्यर्थः । यथार्हतः तत्तदागमेषु   
यो यस्यां विधिर्दृश्यते देवतायां तेन क्रमेण । (२२-३४ ।)  
  
  
प्। ७७)  
  
मत्स्यैश्च पिष्टभक्ष्यैश्च् सागरान्सरितस्तथा ।  
सम्पूज्य वरुणं चापि दातव्यं घृतपायसम् ॥ ४३ ॥  
  
नानामूलफलिश्चापि मुनीन्सम्प्रतिपूजयेत् ।  
वायूंश्च पक्षिणश्चैव विचित्रैर्भक्ष्यभोजनेः ॥ ४४ ॥  
  
मातॄर्नाट्यस्य सर्वास्ता धनदं च सहानुगैः ।  
अपूपैर्लाजिकामिश्रैर्भक्ष्यभोज्यैश्च पूजयेत् ॥ ४५ ॥  
  
एवमेषां बलिः कार्यो नानाभोजनसंश्रयः ।  
पुनर्मन्त्रविधानेन बलिकर्म च वक्ष्यते ॥ ४६ ॥  
  
देवदेव महाभाग सर्वलोकपितामह ।  
मन्त्रपूतमिमं सर्वं प्रतिगृह्णीष्व मे बलिम् ॥ ४७ ॥  
  
देवदेव महादेव गणेश त्रिपुरान्तक ।  
प्रगृह्यतां बलिर्देव मन्त्रपूतो मयोद्यतः ॥ ४८ ॥  
  
नारायणामितगते पद्मनाभ सुरोत्तम ।  
प्रगृह्यतां बलिर्देव मन्त्रपूतो मयार्पितः ॥ ४९ ॥  
  
पुरन्दरामरपते वज्रपाणे शतक्रतो ।  
प्रगृह्यतां बलिर्देव विधिमन्त्रपुरस्कृतः ॥ ५० ॥  
  
देवसेनापते स्कन्द भगवन् शङ्करप्रिय ।  
बलिः प्रीतेन मनसा षण्मुख प्रतिगृह्यताम् ॥ ५१ ॥  
  
प्। ७८)  
  
(महादेव महायोगिन्देवदेव सुरोत्तम ।  
सम्प्रगृह्य बलिं देव रक्ष विघ्नात्सदोत्थितात् ॥)  
  
देवि देवमहाभागे सरस्वति हरिप्रिये ।  
प्रगृह्यतां बलिर्मातर्मया भक्त्या समर्पितः ॥ ५२ ॥  
  
नानानिमित्तसम्भूताः पौलस्त्याः सर्व एव तु ।  
राक्षसेन्द्रा महासत्त्वाः प्रतिगृह्णीत मे बलिम् ॥ ५३ ॥  
  
लक्ष्मीः सिद्धिर्मतिर्मेधा सर्वलोकनमस्कृताः ।  
मन्त्रपूतमिमं देव्यः प्रतिगृह्णन्तु मे बलिम् ॥ ५४ ॥  
  
सर्वभूतानुभावज्ञ लोकजीवन मारुत ।  
प्रगृह्यतां बलिर्देव मन्त्रपूतो मयोद्यतः ॥ ५५ ॥  
  
देववक्त्र सुरश्रेष्ठ धूमकेतो हुताशन ।  
भक्त्या समुद्यतो देव बलिः सम्प्रति गृह्यताम् ॥ ५६ ॥  
  
सर्वग्रहाणां प्रवर तेजोराशे दिवाकर ।  
भक्त्या मयोद्यतो देव बलिः सम्प्रति गृह्यताम् ॥ ५७ ॥  
  
सर्वग्रहपते सोम द्विजराज जगत्प्रिय ।  
प्रगृह्यतामेष बलिर्मन्त्रपूतो मयोद्यतः ॥ ५८ ॥  
  
महागणेश्वराः सर्वे नन्दीश्वरपुरोगमाः ।  
प्रगृह्यतां बलिर्भक्त्या मया सम्प्रति चोदितः ॥ ५९ ॥  
  
प्। ७९)  
  
नमः पितृभ्यः सर्वेभ्यः प्रतिगृह्णन्त्विमं बलिम् ।  
(भूतेभ्यश्च नमो नित्यं येषामेष बलिः प्रियः ।)  
कामपाल नमो नित्यं यस्यायं ते विधिः कृतः ॥ ६० ॥  
  
नारदस्तुम्बुरुश्चैव विश्वावसुपुरोगमाः ।  
परिगृह्णन्तु मे सर्वे गन्धर्वा बलिमुद्यतम् ॥ ६१ ॥  
  
यमो मित्रश्च भगवानीश्वरौ लोकपूजितौ ।  
इमं मे प्रतिगृह्णीतां बलिं मन्त्रपुरस्कृतम् ॥ ६२ ॥  
  
रसातलगतेभ्यश्च पन्नगेभ्यो नमोनमः ।  
दिशन्तु सिद्धिं नाट्यस्य पूजिताः पापनाशनाः ॥ ६३ ॥  
  
सर्वाम्भसां पतिर्देवो वरुणो हंसवाहनः ।  
पूजितः प्रीतिमानस्तु ससमुद्रनदीनदः ॥ ६४ ॥  
  
वैनतेय महासत्त्व सर्वपक्षिपते विभो ।  
प्रगृह्यतां बलिर्देव मन्त्रपूतो मयोद्यतः ॥ ६५ ॥  
  
धनाध्यक्षो यक्षपतिर्लोकपालो धनेश्वरः ।  
सगुह्यकस्सयक्षश्च प्रतिगृह्णातु मे बलिम् ॥ ६६ ॥  
  
नमोऽस्तु नाट्यमातृभ्यो ब्राह्म्याद्याभ्यो नमोनमः ।  
सुमुखीभिः प्रसन्नाभिर्बलिरद्य प्रगृह्यताम् ॥ ६७ ॥  
  
रुद्रप्रहरणं सर्वं प्रतिगृह्णातु मे बलिम् ।  
विष्णुप्रहरणं चैव विष्णुभक्त्या मयोद्यताम् ॥ ६८ ॥  
  
तथा कृतान्तः कालश्च सर्वप्राणिवधेश्वरौ ।  
मृत्युश्च नियतिश्चैव प्रतिगृह्णातु मे बलिम् ॥ ६९ ॥  
  
प्। ८०)  
  
याश्चास्यां मत्तवारण्यां संश्रिता वास्तुदेवताः ।  
मन्त्रपूतमिमं सम्यक्प्रतिगृह्णन्तु मे बलिम् ॥ ७० ॥  
  
अन्ये य देवगन्धर्वा दिशो दश समाश्रिताः ।  
दिव्यान्तरिक्षभौमाश्च तेभ्यश्चायं बलिः कृतः ॥ ७१ ॥  
  
कुम्भं सलिलसम्पूर्णं पुष्पमालापुरस्कृतम् ।  
स्थापयेद्रङ्गमध्ये तु सुवर्णं चात्र दापयेत् ॥ ७२ ॥  
  
आतोद्यानि तु सर्वाणि कृत्वा वस्त्रोत्तराणि तु ।  
गन्धैर्माल्यैश्च धूपैश्च भक्ष्यैर्भोज्यैश्च पूजयेत् ॥)  
पूजयित्वा तु सर्वाणि दैवतानि यथाक्रमम् ।  
जर्जरस्त्वभिसम्पूज्यः स्यात्ततो विघ्नजर्जरः ॥ ७३ ॥  
  
श्वेतं शिरसि वस्त्रं स्यान्नीलं रौद्रे च पर्वणि ।  
विष्णुपर्वणि वै पीतं रक्तं स्कन्दस्य पर्वणि ॥ ७४ ॥  
  
मृडपर्वणि चित्रं तु देयं वस्त्रं हितार्थिना ।  
सदृशं च प्रदातव्यं धूपमाल्यानुलेपनम् ॥ ७५ ॥  
  
आतोद्यानि च सर्वाणि वासोभिरवगुण्ठयेत् ।  
गन्धैर्माल्यैश्च धूपैश्च भक्ष्यभोज्यैश्च पूजयेत् ॥ ७६ ॥  
  
सर्वमेवं विधिं कृत्वा गन्धमाल्यानुलेपनैः ।  
विघ्नजर्जरणार्थं तु जर्जरं त्वभिमन्त्रयेत् ॥ ७७ ॥  
  
  
माल्यानुलेपनम् । (उभय)त्रापि सुरादिप्रधानो बलिरित्यर्थः । अत्र   
पूजितस्थापितस्य कुम्भस्य विनियोगो भविष्यति ।  
  
  
प्। ८१)  
  
अत्र विघ्नविनाशार्थ पितामहमुखैस्सुरैः ।  
निर्मितस्त्वं महावीर्यो वज्रसारो महातनुः ॥ ७८ ॥  
  
शिरस्ते रक्षतु ब्रह्मा सर्वैर्देवगणैः सह ।  
द्वितीयं च हरः पर्व तृतीयं च जनार्दनः ॥ ७९ ॥  
  
चतुर्थं च कुमारस्ते पञ्चमं पन्नगोत्तमः ।  
नित्यं सर्वेऽपि पान्तु त्वां सुरार्थे च शिवो भव ॥ ८० ॥  
  
नक्षत्रेऽभिजिति त्वं हि प्रसूतोऽहितसूदन ।  
जयं चाभ्युदयं चैव पार्थिवस्य समावह ॥ ८१ ॥  
  
जर्जरं पूजयित्वैवं बलिं सर्वं निवेद्य च ।  
अग्नौ होमं ततः कुर्यान्मन्त्राहुतिपुरस्कृतम् ॥ ८२ ॥  
  
हुताश एव दीपाभिरुल्काभिः परिमार्जनम् ।  
नृपतेर्नर्तकीनां च कुर्याद्दीप्त्याभिवर्धनम् ॥ ८३ ॥  
  
अभिद्योत्य सहातोद्यैर्नृपतिं नर्तकीस्तथा ।  
मन्त्रपूतेन तोयेन पुनरभ्युक्ष्य तान्वदेत् ॥ ८४ ॥  
  
महाकुले प्रसूताः स्थ गुणौघैश्चाप्यलङ्कृताः ।  
यद्वो जन्मगुणोपेतं तद्वो भवतु नित्यशः ॥ ८५ ॥  
  
एवमुक्त्वा ततो वाक्यं नृपतेर्भूतये बुधः ।  
नाट्ययोगप्रसिद्ध्यर्थमाशिषस्सम्प्रयोजयेत् ॥ ८६ ॥  
  
सरस्वती धृतिर्मेधा ह्रीः श्रीर्लक्ष्मीस्स्मृतिर्मतिः ।  
पान्तु वो मातरः सौम्यास्सिद्धिदाश्च भवन्तु वः ॥ ८७ ॥  
  
प्। ८२)  
  
होमं कृत्वा यथान्यायं हविर्मन्त्रपुरस्कृतम् ।  
भिन्द्यात्कुम्भं ततश्चैव नाट्याचार्यः प्रयत्नतः ॥ ८८ ॥  
  
अभिन्ने तु भवेत्कुम्भे स्वामिनः शत्रुतो भयम् ।  
भिन्ने चैव तु विज्ञेयः स्वामिनः शत्रुसङ्क्षयः ॥ ८९ ॥  
  
भिन्ने कुम्भे ततश्चैव नाट्याचार्यः प्रयत्नतः ।  
प्रगृह्य दीपिकां दीप्तां सर्व रङ्गं प्रदीपयेत् ॥ ९० ॥  
  
क्ष्वेडितैः स्फोटितैश्चैव वल्गितैश्च प्रधावितैः ।  
रङ्गमध्ये तु तां दीप्तां सशब्दां सम्प्रयोजयेत् ॥ ९१ ॥  
  
शङ्खदुन्दुभिनिर्घोषैर्मृदङ्गपणवैस्तथा ।  
सर्वातोद्यैः प्रणदितै रङ्गे युद्धानि कारयेत् ॥ ९२ ॥  
  
तत्र च्छिन्नं च भिन्नं च दारितं च सशोणितम् ।  
क्षतं प्रदीप्तमायस्तं निमित्तं सिद्धिलक्षणम् ॥ ९३ ॥  
  
सम्यगिष्टस्तु रङ्गो वै स्वामिनः शुभमावहेत् ।  
पुरस्याबालवृद्धस्य तथा जनपदस्य च ॥ ९४ ॥  
  
दुरिष्टस्तु तथा रङ्गो दैवतैर्दुरधिष्ठितः ।  
नाट्यविध्वंसनं कुर्यान्नृपस्य च तथाऽशुभम् ॥ ९५ ॥  
  
  
आहुतिराहवनम् । हुत्वा हवनं तथा सत्याहुतिः स्यात् । दीप्ताभिः॥॥॥। ।   
कुम्भस्य विनियोगमाह - भिन्द्यादिति ।  
  
  
प्। ८३)  
  
य एवं विधिमुत्सृज्य यथेष्टं सम्प्रयोजयेत् ।  
प्राप्नोत्यपचयं शीघ्रं तिर्यग्योनिं च गच्छति ॥ ९६ ॥  
  
यज्ञेन सम्मितं ह्येतद्रङ्गदैवतपूजनम् ।  
अपूजयित्वा रङ्गं तु नैव प्रेक्षां प्रयोजयेत् ॥ ९७ ॥  
  
पूजिताः पूजयन्त्येते मानिता मानयन्ति च ।  
तस्मात्सर्वप्रयत्नेन कर्तव्यं रङ्गपूजनम् ॥ ९८ ॥  
  
न तथा प्रदहत्यग्निः प्रभञ्जनसमीरितः ।  
यथा ह्यपप्रयोगस्तु प्रयुक्तो दहति क्षणात् ॥ ९९ ॥  
  
शास्त्रज्ञेन विनीतेन शुचिना दीक्षितेन च ।  
नाट्याचार्येण शान्तेन कर्तव्यं रङ्गपूजनम् ॥ १०० ॥  
  
स्थानभ्रष्टं तु यो दद्याद्बलिमुद्विग्नमानसः ।  
मन्त्रहीनो यथा होता प्रायश्चित्ती भवेत्तु सः ॥ १०१ ॥  
  
इत्ययं यो विधिर्दृष्टो रङ्गदैवतपूजने ।  
नवे नाट्यगृहे कार्यः प्रेक्षायां च प्रयोक्तृभिः ॥ १०२ ॥  
  
इति भारतीये नाट्यशास्त्रे रङ्गदैवतपूजन नाम तृतीयोऽध्यायः   
समाप्तः ॥  
  
  
उद्विग्नमानस इत्यनवधानरूपं लक्ष्यते । नवे नाट्यगृह इति   
मण्डपशेषत्वमेवोक्तम् । प्रेक्षायां चेति । नवायामिति केचित्सम्बन्धयन्ति ।   
तेन ॥॥ पूजा कार्येति । अन्ये तु प्रेक्षारम्भे सर्वथा(दा) पूजा कार्येत्याहुरिति   
शिवम् ॥ (३५-१०२) ॥  
  
इत्थं तृतीयमध्यायं ग्रन्थिस्थानेषु योजये(यन्) ।  
बुद्ध्याऽभिनवगुप्तोऽहं शिवतातत्त्वबृंहितः ॥  
  
इति श्रीमहामाहेश्वराभिनवगुप्तविरचितायां   
भारतीयनाट्यशास्त्रविवृतावभिनवभारत्यां रङ्गदैवतपूजनं नाम   
तृतीयोऽध्यायः समाप्तः ॥  
प्। ८४)  
  
श्रीः ।  
  
अथ चतुर्थोऽध्यायः ।  
  
एवं तु पूजनं कृत्वा मया प्रोक्तः पितामहः ।  
आज्ञापय विभो विप्रं कः प्रयोगः प्रयुज्यताम् ॥ १ ॥  
  
  
स्वविलासैरिदं विश्वं यो दर्शयति सन्ततम् ।  
(समीरमूर्ती सः शम्भुः गिरिराजसुतापिर्य ॥)  
  
एवन्त्विति । प्रथमाध्यायोक्ताभिप्रायेणेदमुच्यते । तथा हि -  
  
मर्त्यलोकगताः सर्वे शुभां पूजामवाप्स्यथ । (१-१२२)  
  
इत्येवमवश्यकार्या पूजा । तत्र च -  
  
रङ्गपूजा । तत्र च -  
  
रङ्गपूजां कुरुष्वेति मामेवं समचोदयत् । (१-१२७)  
  
इति वचनानुसारेण वा इदं प्रोक्तमित्येवमिति । (मयेति) दुहिणाज्ञप्तेन   
सतेत्यर्थः । मध्ये तु  
  
अथवा याः क्रियास्तत्र लक्षणं यच्च पूजनम् ।  
भविष्यद्भिर्नरः कार्यं कथं तन्नाट्यवेश्मनि ॥ (२-२)  
  
इति मुनिप्रश्नितपूजा कथं कृतेति प्रसङ्गादेवमङ्गस्य यथासम्भवं   
पूरकम् । सर्वात्मना दिव्ये नाट्यगृहे भोजनदानलाङ्गलोत्कर्षणादिविधेः   
समस्तस्यासम्भवादिति । प्रथमाध्यायान्तर्यमेवास्य तु कर्तव्यम् ।   
क्षिप्रमिति । अनेन पूजानन्तरं प्रयोगेण न चिरायितव्यमित्युक्तं भवति ।   
प्रयुज्यत इति प्रयोगो दशरूपकान्यतमम् । यद्यपि च सम्फेटविद्रवकृता   
प्रस्तावना बद्धेत्युक्तं (१-५८) तथापि प्रयोगो विघ्नैः स्तम्भित इति   
नाट्यमण्डपे विघ्नसान्त्वनदैवतपूजने च कृतेऽन्त्य एवायमुपक्रम इति   
युक्त एव प्रश्नः   
  
प्। ८५)  
  
ततोऽस्म्युक्तो भगवता योजयामृतमन्थनम् ।  
एतदुत्साहजननं सुरप्रीतिकरं तथा ॥ २ ॥  
  
योऽयं समवकारस्तु धर्मकामार्थसाधकः ।  
मया प्राग्ग्रथितो विद्वन्स प्रयोगः प्रयुज्यताम् ॥ ३ ॥  
  
तस्मिन्समवकारे तु प्रयुक्ते देवदानवः ।  
हृष्टाः समभवन्सर्वे कर्मभावानुदर्शनात् ॥ ४ ॥  
  
  
कः प्रयोगः प्रयुज्यतामिति । अत्रोत्तरं श्लोकद्वयेनाह - ततोऽस्मीति । योजयेति ।   
स्वपुत्रानटा (त्रान्नटां)स्तं प्रयोगं पुनरनुसन्धानशिक्षयेत्यर्थः ।   
यो धर्मकामार्थोपायोपदेशको मया   
प्राङ्नाट्यवेदनिर्माणनान्तरीयकदशरूपकनिर्माणविधौ ग्रथितः ।   
योऽयमिति च गुणनिकया त्वया सम्यक्साक्षात्कारकल्पत्वं नयनयोग्यत्वं   
कृतोऽमृतमथनं नाम समवकाराख्यः प्रयोगः रूपकम् । सः   
विद्वन्ननुप्रयोज्यतामिति श्लोकद्वये सङ्गतिः ।   
  
तुर्हेतौ । यस्मादेतदुत्साहजननं   
चतुर्विधनायकस्थायिभावोत्साहप्रभववीररसात्मकम् । तथेति । तेन   
प्रकारेण सुराणां सर्वेषां प्रीतिं रसनारूपां चर्वणालक्षणां   
करोति । उत्साहो जननो यस्येति समासः । तेन च प्रीतिप्रकारेणोत्साहस्य   
त्रिवर्गोपायविषयस्य जननम् । एतेन दृश्यं श्रव्यमित्यनुसंहितम् ।   
सङ्गतम्महावाक्यर्थाभिप्रायेणापि किञ्चिच्छब्दोन्मीलनाभिप्रायेणात्र   
कार्यं तेन सम(समम)वकीर्यतेऽर्थो यत्र स समवकारः । सङ्गतिश्च -  
  
देवासुरबीजकृतः प्रख्यातोदात्तनायकश्चैव ॥ (१८-६३)  
  
इत्यनेन दर्शितः(ता) । अङ्कोऽङ्कस्त्वन्यार्थः कर्तव्यः (१८-६९) इत्यनेन   
चावकीर्णता । एष च प्रयोगः समये (?) सुखभूयिष्ठतया एकरसे   
वस्तुन्युद्वेगशीलाः एकानुसन्धानप्रयासभीरवश्च देवतुल्याः ।  
  
अमृतमथनं समवकार इति भिन्नलिङ्गसामानाधिकरण्यसूचनद्वारेण   
तदेव तदिति   
साक्षात्कारकल्पनाद्द्वयवधान(नमध्यवसान)विषय॥॥॥ष्याह । तत एव   
विक्रमोर्वशीयस्वप्नवासवदत्ता(त्ते)नाटकमिति कवयो व्यवहरन्ति । (१-४)  
  
प्। ८६)  
  
कस्यचित्त्वथ कालस्य मामाहाम्बुजसम्भवः ।  
नाट्यं सन्दर्शयामोऽद्य त्रिनेत्राय महात्मने ॥ ५ ॥  
  
ततः सार्धं सुरैर्गत्वा वृषभाङ्कनिवेशनम् ।  
समभ्यर्च्य शिवं पश्चादुवाचेदं पितामहः ॥ ६ ॥  
  
मया समवकारस्तु योऽयं सृष्टः सुरोत्तमः ।  
श्रवणे दर्शने चास्य प्रसादं कर्तुमर्हसि ॥ ७ ॥  
  
पश्याम इति देवेशो द्रुहिणं वाक्यमब्रवीत् ।  
ततो मामाह भगवान् सज्जो भव महामते ॥ ८ ॥  
  
ततो हिमवतः पृष्ठे नानानगसमाकुले ।  
बहुभूतगणाकीर्णे रम्यकन्दरनिर्झरे ॥ ९ ॥  
  
पूर्वरङ्गः कृतः पूर्वं तत्रायं द्विजसत्तमाः ।  
तथा त्रिपुरदाहश्च डिमसञ्ज्ञः प्रयोजितः ॥ १० ॥  
  
  
एवमितिहासस्य परिसमाप्तिं   
पश्यन्सकलप्रयोगप्राणभूतकैशिकीसर्वस्वभूतनृत्तप्रयोगप्रस्तावनायेत्  
इहासमनुसन्धत्ते - कस्यचित्त्विति । यावता कालेन गतेन शिक्षणं सम्पद्यते   
तावता कालेन गतेन हेतुनेत्यर्थः । एतेन नाट्यप्रयोगस्तद्विदे प्रथमं   
दर्शनीय इति दर्शयति । तेन यद्बलात्प्रयोगो ब्रह्मणे दर्शित इति व्याख्यातं   
तदसदेव । न चोपयुक्तं वस्तु भगवते प्रदर्शयितुमु(द्यो)योजयेदिति   
चासङ्गतं स्यात् । सन्दर्शयाम इति चानेन कवेस्तन्मध्ये   
प्रवेशसूचनेनोत्प्रेक्षकत्वसूचनं स्यादित्यलमनेन ।  
  
महात्मशब्देन तस्यैवात्र प्रेक्षणे सम्यगौचित्यमित्याह । श्रवणे दर्शने   
चेत्यनुसन्धते । तथा पूर्वं परीक्षकः कविना श्रावयितव्य इति श्रवण   
इत्यनेनोक्तम् । सामाजिकास्तु श्रावयितव्या इति नातीव समञ्जसम् । तावत्तेषा   
प्रवृत्त्ययोगात् । श्रवणादेव चोपायसिद्धौ प्रयोगवैफल्यात् । परमेश्वरस्य   
परीक्षकत्वात् परितोष्यत्वाच्च ज्ञानातिशयेन   
रसचर्वणात्मकमहाभोगसमर्पणेन च । (५-९)  
  
प्। ८७)  
  
ततो भूतगणा हृष्टाः कर्मभावानुकीर्तनात् ।  
महादेवश्च सुप्रीतः पितामहमथाब्रवीत् ॥ ११ ॥  
  
अहो नाट्यमिद सम्यक् त्वया सृष्ट महामते ।  
यशस्यं च शुभार्थं च पुण्यं बुद्धिविवर्धनम् ॥ १२ ॥  
  
मयाऽपीदं स्मृतं नृत्यं सन्ध्याकालेषु नृत्यता ।  
नानाकरणसंयुक्तैरङ्गहारैर्विभूषितम् ॥ १३ ॥  
  
  
तत्र पूर्वरङ्गपूर्वकत्वं प्रयोगक्रमस्य दर्शयति - पूर्वरङ्ग इत्यादिना   
। अयमिति समवकारः । परमेश्वरचरितप्रधानश्च त्रिपुरदाहसम्बन्धो   
(ज्ञको) डिमश्च । प्रयुक्त इत्यनेन परीक्षकपरितोषनिमित्तं प्रयोक्तृभिः   
किञ्चित्प्रयोज्यमित्याह । परितोषं फलतः प्रकटयति - मयापीदमिति ।   
अनेनेदमाह - भरतमुनिना   
तावद्भगवन्नृत्तकैशिकीदर्शनात्तत्प्रयोगार्थमनुसृत्य किञ्चिन्नियोजितम् ।   
तत्तौ सम्यगुपदेशाभावान्नातीव सुश्लिष्टमिति । अत एव वक्ष्यति - सम्यगिति ।   
स्मृतमित्यनादित्वमस्य दर्शयति । बहुवचनेनादरविषयतामिति । अङ्गहार एव   
नृत्तं प्रयोगफलं प्रसूते । तदङ्गानि तु करणादीनि ।   
द्वात्रिंशन्नृत्तकर्मणि प्रधानानीत्याशयेन विशेषणयोगमाह - नानेति ।   
विनियोगमस्य निरूपयति - पूर्वरङ्गविधाविति । क(र)तिस्थाने रङ्गे   
नाट्यप्रयोगे यः पूर्वो रङ्गस्त्वया शुद्धो वैचित्र्यरहितः प्रयुक्तः स एतेन   
नृत्तेन मिश्रितश्चित्रो नाम । भरमुनिना   
प्रत्याहाराद्यन्तर्यवन्निकागतमङ्गनवकं   
गीतविरच(विधानादिप्ररोच)नान्तकमङ्गदशकं यत्प्रयोगे नृत्तविरहितमेव   
प्रयुक्तं कर्तव्यमात्रेण न तु कृतमङ्गदशकं यत्प्रयुक्तं   
तद्दृष्टादृष्टोभयप्रयोजनमपि यथा तत्र रञ्जकत्वं किञ्चित् । अनेन तु   
विमिश्रं विचित्रं दृष्टादृष्टात्मकफलं सम्यग्वितरतीत्यभिप्रायो   
महावाक्यस्य । अस्मिन्निति । त्वं   
प्र(त्वत्प्र ?)युयुक्षितप्रयोगोचितोद्धतपूर्वरङ्गप्रयोगविधौ । तत्प्रयुक्ता इमे   
करणाङ्गहाराः । सुकुमारपूर्वरङ्गे तु दैवी (देव्या) कृता अनुद्धता   
अङ्गहारा   
  
प्। ८८)  
  
पूर्वरङ्गविधावस्मिंस्त्वया सम्यक्प्रयोज्यताम् ।  
वर्धमानकयोगेषु गीतेष्वासारितेषु च ॥ १४ ॥  
  
महागीतेषु चैवार्थान्सम्यगेवाभिनेष्यसि ।  
यश्चायं पूर्वरङ्गस्तु त्वया शुद्धः प्रयोजितः ॥ १५ ॥  
  
एभिर्विमिश्रितश्चायं चित्रो नाम भविष्यति ।  
श्रुत्वा महेश्वरवचः प्रत्युक्तस्तु स्वयम्भुवा ॥ १६ ॥  
  
प्रयोगमङ्गहाराणामाचक्ष्व सुरसत्तम ।  
ततस्तण्डुं समाहूय प्रोक्तवान् भुवनेश्वरः ॥ १७ ॥  
  
प्रयोगमङ्गहाराणामाचक्ष्व भरताय वै ।  
ततो ये तण्डुना प्रोक्तास्त्वङ्गहारा महात्मना ॥ १८ ॥  
  
तान्वः करणसंयुक्तान्व्याख्यास्यामि सरेचकान् ।  
स्थिरहस्तोऽङ्गहारस्तु तथा पर्यस्तकः स्मृतः ॥ १९ ॥  
  
  
इत्यभिप्रायात् । महागीतं च यद्भीतकवर्धमानमनादिरूपं तत्र   
सम्यग्वर्धमानादिक्रमेण तथा वाक्यार्थाभिनये यथायोगं   
योज्यमानाङ्गहारपिण्डीबन्धक्रमेण येनाभिनेतुं शक्ष्यसि । आचक्ष्व   
भरतायेति - अनेन मुनिः परमेश्वरप्रसादपात्रमात्मानं   
बहुमन्यमानो - मामेव प्रति देवेनैवेदं निरूपितं   
प्रयोजितस्त्वयाभिनेतुं शक्ष्यसीति (कथ)यता । प्रधानसन्निधौ तु नैव   
प्रतिवक्तव्यमित्याशयेन श्रुत्वा महेश्वरवचः प्रत्युक्तं तु स्वयम्भुवा   
इत्युक्तमिति दर्शयति । तण्डुं समाहूयेति । सर्वत्र पाठे तण्डुशब्द एव   
युक्तः ताण्डवशब्दव्युत्पत्ति - दर्शनात् । तण्डुमुनिशब्दौ तयोरपरनामनि ।   
य इति । आत्रेयप्रभृतीन्प्रति मुनिरेतदाह - सकरणान्सरेचकानिति ।   
विशेषणत्वादङ्गहाराणामेव प्राधान्यम् । तत एव तेषामेव   
पूर्वमुद्देशः । उपायत्वात् । तत्र करणानां पूर्वं लक्षणं   
तत्सञ्चयात्मकत्वात् तेषाम् । (१०-१९)  
  
  
प्। ८९)  
  
सूचीविद्धस्तथा चैव ह्यपविद्धस्तथैव च ।  
आक्षिप्तकोऽथ विज्ञेयस्तथा चोद्घट्टितः स्मृतः ॥ २० ॥  
  
विष्कम्भश्चैव सम्प्रोक्तस्तथा चैवापराजितः ।  
विष्कम्भापसृतश्चैव मत्ताक्रीडस्तथैव च ॥ २१ ॥  
  
स्वस्तिको रेचितश्चैव पार्श्वस्वस्तिक एव च ।  
वृश्चिकापसृतः प्रोक्तो भ्रमरश्च तथापरः ॥ २२ ॥  
  
मत्तस्खलितकश्चैव मदाद्विलसितस्तथा ।  
गतिमण्डलको ज्ञेयः परिच्छिन्नस्तथैव च ॥ २३ ॥  
  
परिवृत्तचितोऽथ स्यात्तथा वैशाखरेचितः ।  
परावृत्तोऽथ विज्ञेयस्तथा चैवाप्यलातकः ॥ २४ ॥  
  
पार्श्वच्छेदोऽथ सम्प्रोक्तो विद्युद्भ्रान्तस्तथैव च ।  
ऊरूद्वृत्तस्तथा चैव स्यादालीढस्तथैव च ॥ २५ ॥  
  
रेचितश्चापि विज्ञेयस्तथैवाच्छुरितः स्मृतः ।  
आक्षिप्तरेचितश्चैव सम्भ्रान्तश्च तथापरः ॥ २६ ॥  
  
  
तत्राङ्गहारोद्देशमाह - स्थिरहस्त इत्यादिना द्वात्रिंशदेत इति (त्यन्तेन) ।   
अयं भावः - अष्टोत्तरे करणशते ज्ञाते   
चतुष्षष्टिकरणयोजनयाऽत्रुटिताङ्गगत्या (ङ्गगतरीत्या)   
यद्यप्यानन्त्यमङ्गहाराणां तथापि प्राधान्याद्दृष्टफलं   
प्रत्यधिकोपरक्ततया द्वात्रिंशन्नामतो निर्दिष्टाः । न तु परिगणनमेतत् ।   
अङ्गानां देशान्तरे समुचिते प्रापणप्रकारोऽङ्गहारः । हरस्य चायं   
हारः प्रयोगः । अङ्गनिर्वर्त्यो हारोऽङ्गहारः । यद्वक्ष्यति - महेश्वरस्य   
चरितं य इदम् इति । (ना। शा। ४-३३०) (१९-२७)  
  
प्। ९०)  
  
अपसर्पस्तु विज्ञेयस्तथा चार्धनिकुट्टकः ।  
द्वात्रिंशदेते सम्प्रोक्ता अङ्गहारास्तु नामतः ॥ २७ ॥  
  
एतेषां तु प्रवक्ष्यामि प्रयोगं करणाश्रयम् ।  
हस्तपादप्रचारश्च यथा योज्यः प्रयोक्तृभिः ॥ २८ ॥  
  
अङ्गहारेषु वक्ष्यामि करणेषु च वै द्विजाः ।  
सर्वेषामङ्गहाराणां निष्पत्तिः करणैर्यतः ॥ २९ ॥  
  
तान्यतः सम्प्रवक्ष्यामि नामतः कर्मतस्तथा ।  
हस्तपादसमायोगो नृत्यस्य करणं भवेत् ॥ ३० ॥  
  
  
तत्र निर्दिष्टानामेषां लक्षणं वाच्यमित्याशङ्क्याह - एतेषान्त्वित्यादि ।   
करणेषूक्तेष्वेव ते लक्षयितुं शक्यन्ते । ननु किं करणक्रमपाठ एव   
तेषां लक्षणं भविष्यति । नेत्याह - हस्तपादप्रचारश्चेति ।   
अङ्गहारप्रयोगेषु कर्तव्येषु यानि करणानि तद्विषये   
करणात्करणान्तरसञ्चारे हस्तपादादेरङ्गस्य यः संहिताकार्य -   
कल्पप्रयोगः तमपि वक्ष्यामि चशब्दात्क्वचिन्न वक्ष्यामि ।   
ऊहप्रदर्शनार्थम् । वैशब्दः आगमप्रयोगद्योतकस्तु(कः) । अङ्गहारविषये   
वक्तव्ये पूर्व किं निरूपणार्हमित्याह - सर्वेषामिति । नामत उद्देशतया न   
तु लक्षणतः । तत्र करणानामङ्गहाराणां च सामान्यलक्षणं   
कर्तुमाह - हस्तपादेत्यादिना । क्रिया करणम् । कस्य क्रिया । नृत्तस्य ।   
गात्राणां हस्तोपलक्षितस्य विलासक्षेपस्य । हेयोपादेयविषयक्रियादिभ्यो   
व्यतिरिक्ता या तत्क्रिया करणमित्यर्थः । नृत्यस्येति । व्यपदेशिवत्त्वेन षष्ठी ।   
तस्याः क्रियायाः स्वरूपमाह - हस्तपादसमायोगः । हस्तोपलक्षितस्य   
पूर्वकायवर्तिशाखाङ्गोपाङ्गादेः पादोपलक्षितस्य   
चापरकायगतपार्श्वकट्यूरुजङ्घाचरणादेः   
सङ्गततयाऽत्रुटितत्वेवृत्तियोजने । पूर्वक्षेत्रसंयोगत्यागेन   
समुचितक्षेत्रान्तरप्राप्तिपर्यन्ततया एका क्रिया तत्करणमित्यर्थः ।   
उत्तरसंयोगान्तं हि सर्वत्र कर्म । स चाप्यभिलषितोत्तरसंयोग   
  
  
प्। ९१)  
  
द्वे नृत्तकरणे चैव भवतो नृत्तमातृका ।  
द्वाभ्यां त्रिचतुराभिर्वाप्यङ्गहारस्तु मातृभिः ॥ ३१ ॥  
  
त्रिभिः कलापकं चैव चतुर्भिः षण्डकं भवेत् ।  
पञ्चैव करणानि स्युः सङ्घातक इति स्मृतः ॥ ३२ ॥  
  
षड्भिर्वा सप्तभिर्वापि अष्टभिर्नवभिस्तथा ।  
करणैरिह संयुक्ता अङ्गहाराः प्रकीर्तिताः ॥ ३३ ॥  
  
  
एव क्रियावधित्वेन लोके प्रसिद्ध इति नापूर्वमेतत् । एतावदेवेहाधिकं (यत्)   
सौन्दर्यानुप्रवेशेन सविलासत्वं नाम । अत एव नृत्तशब्देन विशेषणं   
नृत्तकरणमिति । एकदेशाभिप्रायेण तु करणशब्दस्य प्रयोगो भीमसेने   
भीम इतिवत् ।  
  
एवं तावत्करणस्य सामान्यलक्षणम् । तत्राङ्गहारस्य विशेषलक्षणं   
विरचयितुं पीठबन्धमाह - द्वे नृत्तकरणे इति । नृत्तमातृकेति ।   
नृत्तस्याङ्गहारात्मनो मातृका उत्पत्तिकारणम् । नृत्तशब्देन विशेषणात्   
यानि स्थानानि इत्यादिना (ना। शा। ४-५९) याः करणमातृका वक्ष्यन्ते ताभ्यो   
विशेषं दर्शयति करणद्वयप्रयोगेण च विना - द्वाभ्यां त्रिचतुराभिर्वेति ।   
नृत्तभिमानो नास्ति । ततः परं तु नृत्यतीत्यभिमानात्करणद्वयं   
नृत्तमातृकेत्युक्तम् । एवाग्रहणान्न्यूनाधिकसङ्ग्रहः ।   
नृत्तमातृकालक्षणेङ्गहारसामान्यलक्षणेन च   
करणद्वयमूहिताङ्गहारान्तरं च पिण्डीबन्धोपयोगि प्रयोज्यानुजानीते -   
एतेषामिति । अङ्गहाराणामेव सम्बन्धित्वेन हस्तपादविकल्पनं करणं   
वक्ष्यामि । जातावेकवचनम् ।  
  
ननु स्थानकचार्यादीनां प्राक् लक्षणं वाच्यम् । नैवम् । तेषां   
नाट्यज्ञानादेव मुनिं प्रति विदितत्वात् । नृत्तहस्ता अपि वर्तनात्मानोऽस्यं   
विदिता एव । यत उक्तम् इदं नृत्तम् इति । तत एवाङ्गिके (ना।शा। १०)   
तेषामभिधास्यमानता । करणान्येव त्विव॥॥॥वाच्यम् । (त्विह वाच्यानि) (२८-  
३३)  
  
प्। ९२)  
  
एतेषामेव वक्ष्यामि हस्तपादविकल्पनम् ।  
तलपुष्पपुटं पूर्वं वर्तितं वलितोरु च ॥ ३४ ॥  
  
अपविद्धं समनखं लीनं स्वस्तिकरेचितम् ।  
मण्डलस्वस्तिकं चैव निकुट्टकमथापि च ॥ ३५ ॥  
  
तथैवार्धनिकुट्टं च कटिच्छिन्नं तथैव च ।  
अर्धरेचितकं चैव वक्षःस्वस्तिकमेव च ॥ ३६ ॥  
  
उन्मत्तं स्वस्तिकं चैव पृष्ठस्वस्तिकमेव च ।  
दिक्स्वस्तिकमलातं च तथैव च कटीसमम् ॥ ३७ ॥  
  
आक्षिप्तरेचितं चैव विक्षिप्ताक्षिप्तकं तथा ।  
अर्धस्वस्तिकमुद्दिष्टमञ्चितं च तथापरम् ॥ ३८ ॥  
  
भुजङ्गत्रासितं प्रोक्तमूर्ध्वजानु तथैव च ।  
निकुञ्चितं च मत्तल्लि त्वर्धमत्तल्लि चैव हि ॥ ३९ ॥  
  
स्याद्रेचकनिकुट्टं च तथा पादापविद्धकम् ।  
वलितं घूर्णितं चैव ललितं च तथापरम् ॥ ४० ॥  
  
दण्डपक्षं तथा चैव भुजङ्गत्रस्तरेचितम् ।  
नूपुरं चैव सम्प्रोक्तं तथा वैशाखरेचितम् ॥ ४१ ॥  
  
भ्रमरं चतुरं चैव भुजङ्गाञ्चितमेव च ।  
दण्डरेचितकं चैव तथा वृश्चिककुट्टितम् ॥ ४२ ॥  
  
कटिभ्रान्तं तथा चैव लतावृश्चिकमेव च ।  
छिन्नं च करणं प्रोक्तं तथा वृश्चिकरेचितम् ॥ ४३ ॥  
  
  
तत्र तान्यतः सम्प्रवक्ष्यामि नामतः कर्मतश्चेत्युक्तम् । नामतस्तावदाह   
- तलपुष्पपुटमित्यादि ।  
  
  
प्। ९३)  
  
वृश्चिकं व्यसितं चैव तथा पार्श्वनिकुट्टकम् ।  
ललाटतिलकं क्रान्तं कुञ्चितं चक्रमण्डलम् ॥ ४४ ॥  
  
उरोमण्डलमाक्षिप्तं तथा तलविलासितम् ।  
अर्गलं चाथ विक्षिप्तमावृत्तं दोलपादकम् ॥ ४५ ॥  
  
विवृत्तं विनिवृत्तं च पार्श्वक्रान्तं निशुम्भितम् ।  
विद्युद्भ्रान्तमतिक्रान्तं विवर्तितकमेव च ॥ ४६ ॥  
  
गजक्रीडितकं चैव तलसंस्फोटितं तथा ।  
गरुडप्लुतकं चैव गण्डसूचि तथापरम् ॥ ४७ ॥  
  
परिवृत्तं समुद्दिष्टं पार्श्वजानु तथैव च ।  
गृध्रावलीनकं चैव सन्नतं सूच्यथापि च ॥ ४८ ॥  
  
अर्धसूचीति करणं सूचीविद्धं तथैव च ।  
अपक्रान्तं च सम्प्रोक्तं मयूरललितं तथा ॥ ४९ ॥  
  
सर्पितं दण्डपादं च हरिणप्लुतमेव च ।  
प्रेङ्खोलितं नितम्बं च स्खलितं करिहस्तकम् ॥ ५० ॥  
  
प्रसर्पितकमुद्दिष्टं सिंहविक्रीडितं तथा ।  
सिंहाकर्षितमुद्वृत्तं तथोपसृतमेव च ॥ ५१ ॥  
  
तलसङ्घट्टितं चैव जनितं चावहित्थकम् ।  
निवेशमेलकाक्रीडमुरूद्वृत्तं तथैव च ॥ ५२ ॥  
  
मदस्खलितकं चैव विष्णुक्रान्तमथापि च ।  
सम्भ्रान्तमथ विष्कम्भमुद्घट्टितमथापि च ॥ ५३ ॥  
  
प्। ९४)  
  
वृषभक्रीडितं चैव लोलितं च तथापरम् ।  
नागापसर्पितं चैव शकटास्यं तथैव च ॥ ५४ ॥  
  
गङ्गावतरणं चैवेत्युक्तमष्टाधिकं शतम् ।  
अष्टोत्तरशतं ह्येतत्करणानां मयोदितम् ॥ ५५ ॥  
  
नृत्ते युद्धे नियुद्धे च तथा गतिपरिक्रमे ।  
गतिप्रचारे वक्ष्यामि युद्धचारीविकल्पनम् ॥ ५६ ॥  
  
यत्र तत्रापि संयोज्यमाचार्यैर्नाट्यशक्तितः ।  
प्रायेण करणे कार्यो वामो वक्षःस्थितः करः ॥ ५७ ॥  
  
चरणस्यानुगश्चापि दक्षिणस्तु भवेत्करः ।  
हस्तपादप्रचारन्तु कटिपार्श्वोरुसंयुतम् ॥ ५८ ॥  
  
उरःपृष्ठोदरोपेतं वक्ष्यामाणं निबोधत ।  
यानि स्थानानि याश्चार्यो नृत्तहस्तास्तथैव च ॥ ५९ ॥  
  
  
अष्टाधिकं शतमिति पर्यन्तमुक्तं यदङ्गहारोपयोगित्वे   
नियतसमप्रत्यस्तमयमिति किमनेन सङ्ख्यानिरूपणेनेत्याशङ्क्याह -   
अष्टोत्तरशतमित्यादिना । अभिनये वस्तुत्वेन यन्नृत्तं   
वक्ष्यतेऽभिनयान्तरालवर्तिच्छिद्रप्रच्छदनादावेतप्रयुज्यते । नृत्तयुद्धे   
नियुद्धे च तथा गतिपरिक्रमे इति । शस्त्रादियुद्धे बाहुयुद्धे   
चाङ्गप्रयोगसौष्ठवार्थमपि प्रयुज्यते । पृथक्तया गत्यध्याय - (ना।   
शाः १३)वक्ष्यमाणासु च गतिषु ये परिक्रमाः परिक्रमणानि तत्र पृथक् तेन   
पृथक्त्वेन प्रयोगदर्शनादष्टोत्तरशतत्वं न नोपयोगि । एष च यथा   
विनियोगो भविष्यति तथा समनन्तरमेव वक्ष्यामः । अत्र अष्टोत्तरशतम् इत्यादि   
श्लोकं केचिन्न पठन्ति । अन्ये(न्ते) ततोऽप्यधिकं -  
  
हस्तपादप्रचारन्तु कटिपार्श्वोरुसंयुतम् ॥  
  
इति श्लोकं पठन्ति (३४-५८) ।  
  
प्। ९५)  
  
सा मातृकेति विज्ञेया तद्योगात्करणं भवेत् ।  
कटी कर्णसमा यत्र कोर्परांसशिरस्तथा ॥ ६० ॥  
  
समुन्नतमुरश्चैव सौष्ठवं नाम तद्भवेत् ।  
वामे पुष्पपुटः पार्श्वे पादोऽग्रतलसञ्चरः ॥ ६१ ॥  
  
  
तत्र महासामान्यरूपं करणमाह - यानि स्थानानीति । इहावस्थानं   
गतिश्चेति द्वयनिर्वर्त्यं करणम् । तत्रावस्थाने करकायोपयोगि स्थानकम् ।   
गतौ तु चार्यः । पूर्वकाये तु गतौ नृत्तहस्ता दृष्तयश्च । स्थितौ पताकाद्याः   
। एतच्चकारेण सङ्गृहीतम् । तेन गतिस्थितिसम्मिलिते(तं)करणमित्यानन्त्यं   
यद्यपि करणं(णानां) तथाप्यङ्गहारोपयोगित्वादेतावदुक्तमिति श्लोकस्य   
तात्पर्यम् ।  
  
(१) तलपुष्पपुटम् ।  
  
तत्रोद्देशक्रमेण लक्षणान्याह - वाम इत्यादिना ।  
  
यस्तु सर्पशिराः प्रोक्तस्तस्याङ्गुलिनिरन्तरः ।  
द्वितीयः पार्श्वसंश्लिष्टः स तु पुष्पपुटः करः ॥ (ना। शा। ९-१५०)  
  
उत्क्षिप्ता तु भवेत्पार्ष्णिः प्रसृतोऽङ्गुष्ठकस्तथा ।  
अङ्गुल्यश्चाञ्चिताः सर्वाः पादेऽग्रतलसञ्चरे ॥ (ना। शा। ९-२७३)  
  
कटी भवेच्च व्याभुग्ना पार्श्वमाभुग्नमेव च ।  
तथैवापसृतांसं च किञ्चित्पार्श्वं नतं स्मृतम् ॥ (ना।शा। ९-२३५)  
  
एषां योजनोच्यते ।  
  
तत्र नृत्ते समपादतला हस्तद्वयपूर्वकं तत्ता(लता)वत्प्राचुर्येण सर्वत्र ।   
ततश्चाध्यर्धिकया चार्या (ना। शा। १०-१७) दक्षिणपादनिष्क्रमणेन   
समकालं व्यावर्तितेन करयुगलेन दक्षिणपार्श्वे समं नीतेन   
परिवर्तितकरणवशादानीतेन वामपार्श्वे सौष्ठवेन वामस्तनक्षेत्रे   
पुष्पपुटहस्तबन्ध इति । अग्रतलपादपुष्पपुटयोगादेकदेशसूचनं   
नामेदं तलपुष्पपुटमिति । एवमन्यत्रापि नामवासना ऊह्याः ।  
  
प्। ९६)  
  
तथा च सन्नतं पार्श्वं तलपुष्पपुटं भवेत् ।  
कुञ्चितौ मणिबन्धे तु व्यावृत्तपरिवर्तितौ ॥ ६२ ॥  
  
  
तत्र(यत्र)क्वचिद्वाक्यार्थाभिनय एव प्राधान्येन दर्शिते(दृश्यते)तत्र   
करणानामेव प्राधान्यम् । यत्रापि पदार्थाभिनयाः क्रियन्ते   
तत्राप्येकवाक्यानुप्रवेशप्राधान्यप्रख्यापनायाम् - वश्यमादौ   
मध्येऽन्ते वा यथावसरं करणमित्युपनिषत् । अत एव वक्ष्यति -  
  
अस्य शाखा च नृत्तं च तथैवाङ्कुर एव च ।  
वस्तून्यभिनयस्येह । इति । (ना।शाः ८-१५)  
  
वर्तनानुप्रवेशो हि शाखयैव गतार्थः स्यात् तत्रैव च शाखान्ते भेदं   
वक्ष्यति । आङ्गिकश्च भवेच्छाखा (ना।शा- ८-१६) इत्युक्तम् ।   
अङ्गहारविनिष्पन्नं नृत्तं तु करणाश्रयम् (ना। शा। ८-१६) एतत्स्फुटं   
तत्रैव व्याख्यास्यत इत्यास्तां तावत् । अत्रोदाहरणं दिक्प्रदर्शनाय अभिज-  
अ-इ मलविमुक्ककमलासण-उदितस्स इत्यादावनेन वाक्यार्थाभिनये नाट्येऽपि   
पादाग्रस्थितया(रत्ना। १-१) इत्यादावुपसंहारवाक्यर्थाभिनये इय(द)मेव   
युक्तं करणम् । न नृ (यन्नृ)त्यस्य पादाग्रस्थितत्वस्य कुसुमाञ्जलिक्षेपः ।   
स चानेनैव सम्पन्नेन चतुरश्रीभूतत्वादङ्गादनन्तरं यदा प्रयुज्यते   
तदा हस्तयोः स्वे स्वे पार्श्वे आवेष्टितकरणं (ना।शा। ९-२१५) कृत्वा ततः   
उद्वेष्टितकरणेन (ना। शा। ९-२१६) पुष्पपुटप्रयोगः ।  
  
यदा तु कर(णा)न्तरसन्निवेशानन्तरमिदं करणं प्रयुज्यते तदा   
त्यक्तव्यतदीयहस्तपादापेक्षया आदातव्यकरणगतहस्तपादाद्यपेक्षया च   
यथा वर्तनाक्रमेण स्वयमेव त्यागोपादाने अत्रुटिततया वा सम्पद्यते तथा   
कर्तव्यमित्यलं नृत्ताचार्यगोपिता (र्योपयोगि)नाऽनेन । एतच्च यथावसरं   
दर्शयित्वा सर्वं निरूपयिष्यामः ।  
  
सव्यस्य पृष्ठतो वामश्चरणस्तु यदा भवेत् ।  
तस्यापसर्पणं चैव सा ज्ञेयाऽध्यर्धिका बुधैः ॥ (ना। शा। १०-१७)  
  
आवर्तन्ते कनिष्ठाद्या अङ्गुल्योऽभ्यन्तरेण तु ॥ (ना। शा। ९-२१७)  
  
उद्वर्तन्ते कनिष्ठाद्या बाह्यतः क्रमशो यदा ॥ (ना। शा। ९-२१८)  
  
इति व्यावृत्तपरिवर्तिते । एवं तर्जन्यादितः आवेष्टितपरिवेष्टिते । (५९-६१)  
  
  
प्। ९७)  
  
हस्तौ निपतितौ चोर्वोर्वर्तितं करणं तु तत् ।  
शुकतुण्डौ यदा हस्तौ व्यावृत्तपरिवर्तितौ ॥ ६३ ॥  
  
ऊरू च वलितौ यस्मिन्वलितोरुकमुच्यते ।  
आवर्त्य शुकतुण्डाख्यमूरुपृष्ठे निपातयेत् ॥ ६४ ॥  
  
  
(२) वर्तितम् ।  
  
कुञ्चितावित्यादि । वक्षःक्षेत्रे उन्मुखं स्वस्तिकवदश्लिष्टमेव   
मणिबन्धगतं करयुगलं कृत्वा तत्रैव विहस्तौ समकालं   
व्यावृत्तपरिवर्तौ (वृत्तौ) विधायोत्तानावेव यथास्वमूर्वोः पातनीयौ ।   
असूयावाक्यार्थाभिनये चोत्तानौ पातकौ । यथा तुब्झ क-ए सरिवं ररामर   
उण मरापरागुण अ आविद्धवर्तनावेव पताकौ ।   
अधोमुखघृष्टमुखपातैरेतैर्यदा तदा रोषवाक्यार्थाभिनये यथा -   
सव ॥॥। ड-ओ गु महिलो नु इत्यादो । एवं कटकामुखशुकतुण्डादयोऽपि   
यथायथमत्र योजयितव्याः । तत एवात्र मुनिना हस्तावशेषो न निरूपितः ।   
अग्रतलसञ्चर एवात्र पाद इति केचित् । तद्धस्तौचित्यानुसारी पादयोग इति   
नृत्ताचार्याः । (६२)  
  
(३) वलितोरुकम् ।  
  
शुकतुण्डावित्यादि ।  
  
आद्या धनुर्नता कार्या कुञ्चितोऽङ्गुष्ठकस्तथा ।  
शेषा भिन्नोर्ध्ववलिता ह्यरालेऽङ्गुलयः करे ॥ (ना। शा। ९-४६)  
  
अरालस्य यदा वक्रानामिका त्वङ्गुलिर्भवेत् ।  
शुकतुण्डः स तु करः (ना। शा। ९-५३)  
  
भवेदभ्यन्तरं जानु यत्राहुर्वलितं तु तत् । (ना। शा। ९-२५२)  
  
योजना तु - वक्षःक्षेत्रात्समकालं हस्तौ व्यावर्तितौ कृत्वा आक्षिप्तया   
पादचार्या सह पततः । परिवर्तेनानुनीय वक्षःप्रदेशे   
शुकतुण्डावधोमुखौ स्थापयेत् । बद्धया च चार्या स्थितिः ।  
  
एतन्मुग्धाविषयं च । यथा - दुल्लणुल्लीति गुहिगुह्णविलुलि-अ अह्व हुदौ सुणाहि   
दिडात्तसहि ।  
  
त्रिपताका तर्जनी वक्रतया शुकतुण्डः इत्यतान्त्रिकैर्लिखितमुपेक्ष्यमेव ।  
  
प्। ९८)  
  
वामहस्तश्च वक्षःस्थोऽप्यपविद्धं तु तद्भवेत् ।  
श्लिष्टौ समनखौ पादौ करौ चापि प्रलम्बितौ ॥ ६५ ॥  
  
देहः स्वाभाविको यत्र भवेत्समनखं तु तत् ।  
पताकाञ्जलि वक्षःस्थं प्रसारितशिरोधरम् ॥ ६६ ॥  
  
  
अन्योन्यजङ्घासंवेधात् कृत्वा तु स्वस्तिकं ततः ।  
ऊरुभ्यां वलनं यत्स्यात् सा बद्धा चार्युदाहृता ॥ (ना। शा। १०-२१) (६३)  
  
(४) अपविद्धम् ।  
  
वक्षसोऽष्टाङ्गुलस्थौ तु प्राङ्मुखौ कटकामुखौ । (ना। शा। ९-१८४)  
  
इति चातुरश्र्येण स्थित्वा ततो हस्तमावर्तितेन निष्क्रमय्य ततः   
समकालमाक्षिप्तिकां चारी कृत्वा तमेव हस्तं शुकतुण्डीकृतं   
तस्योर्वोः(रोः) पृष्ठे निपातयेत् । वामहस्तश्च कटकामुखः । स तु   
वक्षस्येवेति दक्षिणस्य   
करपादस्यापर्यवसानात्तदुपलक्षितवेगैस्सरणादपविद्धमिति नाम्नैव   
वर्तनायाश्चातुर्यं सूचितम् । असूयाकोपवाक्यार्थाभिनये चेदम् ।  
  
यथा -  
  
विमालकालतुज्झ इत्यादौ ।  
  
मुनिविषयस्त्वस्यैव कैश्चित्प्रयोगो लिखितः   
तत्पात्रान्तरपरिवर्तनदोषात्स्वयमलक्ष्यत्वाच्चेत्युपेक्ष्यम् ।  
  
कुञ्चितं पादमुत्क्षिप्य व्याक्षिप्तं त्वञ्चितं न्यसेत् ।  
जङ्घा स्वस्तिकसंयुक्ता चाक्षिप्ता नाम सा स्मृता ॥ (ना। शा। १०-३७) (६४)  
  
(५) समनखम् ।  
  
प्रलम्बितौ कराविति लताहस्तौ मन्तव्यौ । न तु दोलाहस्तौ । तयोः   
शोकविषययोरत्र वर्तनायाश्चातुरश्र्यभङ्गहेतुत्वात् ।  
  
तिर्यक्प्रसारितौ चैव पार्श्वसंस्थौ लताकरौ । (ना। शा। ९-१९८)  
  
एतच्च प्रथमप्रवेशे नृत्ते दृश्यते । जप्य(य)मङ्गलादिविषये नास्य प्रयोगो   
युक्तः यथा कैश्चिदिष्टः । (६५)  
  
  
प्। ९९)  
  
निहञ्चितांसकूटं च तल्लीनं करणं स्मृतम् ।  
स्वस्तिकौ रेचितांविद्धौ विश्लिष्टौ कटिसंश्रितौ ॥ ६७ ॥  
  
यत्र तत्करणं ज्ञेयं बुधैः स्वस्तिकरेचितम् ।  
स्वस्तिकौ तु करौ कृत्वा प्राङ्मुखोर्ध्वतलौ समौ ॥ ६८ ॥  
  
  
(६) लीनम् ।  
  
पताकाभ्यां तु हस्ताभ्यां संश्लेषादञ्जलिः स्मृतः । (ना। शा। ९-१२८)  
प्रसारितसमाः सर्वा यस्याङ्गुल्यो भवन्ति हि ।  
कुञ्चितश्च तथाङ्गुष्ठः स पताक इति स्मृतः ॥ (ना। शा। ९-१८)  
  
रेचितग्रीवा ।  
  
रेचिता विस्तृतभ्रान्ता भावे मथननृत्तयोः ॥ (ना। शा। ८-१७३) इति केचित् । तदसत् ।   
औचित्यायोगात् । तेन प्रणामापसारिता गमिता नत(नता) स्याद्ग्रीवा ।   
  
उत्क्षिप्तबाहुशिखरं निकुञ्चितशिरोधरम् ।  
निकुञ्चितं शिरः  (ना। शाः ८-३२)  
  
तद्योगादंसकूटयोर्निहञ्चितत्वम् ।  
  
योजना तूर्ध्वमण्डलिनौ (ना। शा। ९-२०३) नृत्तहस्तौ प्राक्प्रयुज्य   
तद्वर्तनाक्रमेण वक्षोदेशेऽञ्जलिं रचयेत् । एतदेव पताकाग्रहणस्य   
प्रयोजनम् । अञ्जलेर्नलिनीपद्मकोशवर्तनया सम्पादनं माभूत् । अपि   
तूर्ध्वमण्डलवर्तनया । तथा पताकयोः स्फुटप्रयोगोत्पत्तिः ।   
तथाऽप्यव्यभिचारात् पताकाग्रहणफलमेव । लौकिकाञ्जलिशङ्काशमनं   
तु सति तान्त्रिके तुच्छफलम् ।  
  
एतच्च प्रियप्रार्थनावाक्यार्थाभिनये । यथा- पुरिपडालपलदु०लडामं   
लिम्बिल्ल इ दुन्दुं । न तु देवताप्रणामे वक्षःस्थोऽप्यज्जलिरत्र ।   
देवताप्रणामे तु शिरःस्थ इति वक्ष्यामः । (६६)  
  
(७) स्वस्तिकरेचितम् ।  
  
पूर्वं रेचितौ तत आविद्धौ वक्रौ ततो देहक्षेत्रमागतौ स्वस्तिकौ । ततोऽपि   
विश्लिष्टौ विप्रकीर्णौ । ततः कटिसंस्थौ पक्षप्रद्योतपक्षवञ्चितकाख्यौ ।   
एवं नृत्तहस्तषट्कात्मकमेतत्करणम् । तत्र -  
  
  
प्। १००)  
  
तथा च मण्डलं स्थानं मण्डलस्वस्तिकं तु तत् ।  
निकुट्टितौ यदा हस्तौ स्वबाहुशिरसोऽन्तरे ॥ ६९ ॥  
  
  
रेचितावपि विज्ञेयौ हंसपक्षौ द्रुतभ्रमौ । (ना। शा। ९-१९३)  
  
समाः प्रसारितास्तिस्रः तथा चोर्ध्वा कनीयसी ।  
अङ्गुष्ठः कुञ्चितश्चैव हंसपक्ष इति स्मृतः ॥ (ना। शा। ९-१०६)  
  
भुजांसकूर्पराग्रैस्तु कुटिलावर्तितौ करौ ।  
पराङ्मुखतलाविद्धौ ज्ञेयावाविद्धवक्रकौ ॥ (ना। शा। ९-१९०)  
  
तावेव मणिबन्धान्ते स्वस्तिकाकृतिसंस्थितौ ।  
स्वस्तिकाविति विज्ञेयौ विच्युतौ विप्रकीर्णकौ ॥ (ना। शा। ९-१८७)  
  
कटिशीर्षनिविष्टाग्रौ त्रिपताकौ यदा करौ ।  
पक्षवञ्चितकौ । (ना। शा। ९-२००)  
  
तावेव तु परावृत्तौ पक्षप्रद्योतकौ स्मृतौ । (ना। शा। ९-२०१)  
  
योजना तु - चातुरश्र्यान्तरे रेचितवर्तनया पक्षौ विधाय व्यावर्तितकरणेन   
शिरःक्षेत्रादधरगमनोपरिगमने च या आविद्धवक्रवर्तना तया   
वक्षःक्षेत्रस्वस्तिकौ विधाय तावेव विप्रकीर्णौ कृत्वा पुनःपक्षवञ्चितौ   
पुनः पक्षप्रद्योताविति तद्योगात्स्वस्तिकरेचितम् ।  
  
अत्र च तत्र तत्र नृत्तहस्ते प्रयोगवशादा(ला)(त)चार्या   
शतचार्यावदन्ते ॥॥॥॥॥बहिर्मण्डलसंस्थानकृतेन समनखौ   
पादावनुवर्तत इत्यसत् । एतच्च यत्र नृत्तमेव प्राधान्येनाभिनेयं   
तावत्कालं प्रहर्षादियोगे तत्र तत्र प्रयुज्यते ।  
  
यथा धण्णि इ धण्णि इ धणहि-ए अणुराहिणव्वहरासु । महुरकण्णे जितिस-अ-  
उदाणवकुलिणिणोसु । (६७)  
  
(८) मण्डलस्वस्तिकम् ।  
  
स्वस्तिकावृत्त(वुक्त)लक्षणौ । करौ । प्राङ्मुखौ चतुरश्रौ ऊर्ध्वतलौ ।   
ऊर्ध्वमण्डलिनौ ।  
  
वक्षसोऽष्टाङ्गुलस्थौ तु प्राङ्मुखौ कटकामुखौ ।  
समानकूर्परांसौ च चतुरश्रौ प्रकीर्तितौ ॥ (ना। शा। ९-१८४)  
  
ऐन्द्रे तु मण्डले पादौ चतुस्तालान्तरस्थितौ ।  
  
  
प्। १०१)  
  
पादौ निकुट्टितौ चैव ज्ञेयं तत्तु निकुट्टकम् ।  
अञ्चितौ बाहुशिरसि हस्तस्त्वभिमुखाङ्गुलिः ॥ ७० ॥  
  
  
त्र्यश्रौ वक्षःस्थितौ चैव कटी जानुसमा तथा ॥ (ना। शा। १०-६५)  
  
योजना तु - चतुरश्रहस्ताभ्यां स्थित्वा ततो   
विच्यवाप्रयोगसमकालमुद्वेष्टितवर्तनया गत्वा तत   
ऊर्ध्वमण्डलिवर्तनिकया स्वस्तिकौ कुर्यात् । मण्डलस्थानकं च बध्नीयादिति   
। इति मण्डलस्वस्तिकम् ।  
  
विच्यवात्समपादाया विच्यवां सम्प्रयोजयेत् ।  
निकुट्टयंस्तलाग्रेण पादस्य धरणीतलम् ॥ (ना। शा। १०-१९)  
  
तलाग्रोऽग्रतलसञ्चरः । निकारवाक्यार्ह्ताभिनये । यथा - उव्वेला वि अगत्थि   
अवल-आ वाह्नि-अ-एहिशिं । जलचरि-उ ससक्वसुण्णिमम्मद-उ इत्यादौ । (६८)  
  
(९) निकुट्टकम् ।  
  
उन्नमनं विनमनं स्यादङ्गस्य निकुट्टनम् ।  
  
इति कोहलः ।  
  
तेन हस्तस्यालपल्लवस्य कनिष्ठाङ्गुलिपतनोत्पतनप्रकारो निकुट्टनम् । इहापि   
वक्ष्यते । अञ्चित इति पादस्याप्युद्घटितरूपता ।  
  
स्थित्वा पादतलाग्रेण पार्ष्णिं भूमौ निपातयेत् ।  
यस्य पादस्य करणे भवेदुद्घट्टितस्तु सः ॥ (ना। शा। ९-२६६)  
  
चकारेण मण्डलस्थानकमुच्यते । स्वबाहुशिरस इत्येकवचनाद्धस्ताविति   
द्विवचनाच्च पर्यायेणाङ्गद्वयेन प्रयोगः । एवकाराद्दक्षिणेन प्रयोगे   
दक्षिण एव पादः वामेन वामः । तेन मण्डलस्थानके स्थित्वा   
चातुरश्र्यादनन्तरमुद्वेष्टितकरणेन हस्तं नीत्वा स्कन्धशिरसि निकुट्टयेत् ।   
तमेव पादमुद्घट्टितं कुर्यात् । वामं तु हस्तं यथावस्थितं   
पुनराविद्धवक्रवर्तनतया तं हस्तं चतुरश्रीकुर्यात् । तत्समकालं   
चोक्तविधिना द्वितीयमङ्गं निकुट्टयेदिति योजना ।  
  
अस्य च पुनः पुनरात्मसम्भावनाप्रधाने वाक्यार्थेऽभिनेतव्ये प्रयोगः ।   
यथा -  
  
  
प्। १०२)  
  
निकुञ्चितार्धयोगेन भवेदर्धनिकुट्टकम् ।  
पर्यायशः कटिश्छिन्ना बाह्वोः शिरसि पल्लवौ ॥ ७१ ॥  
  
  
भी-उणजाणमिह-उसू भव-उकज्जी ॥ (६९)  
  
(१०) अर्धनिकुट्टकम् ।  
  
चरममेवार्ध लक्षणम् । आद्येन तु निकुट्टितस्य हस्तस्य युक्त्या लक्षणं   
कृतम् । अलपल्लव इति वक्तव्ये कुञ्चितग्रहणं क्रियाविशिष्टत्वप्रदर्शकम् ।  
  
आवर्तिन्यः करतले यस्याङ्गुल्यो भवन्ति हि ।  
पार्श्वगास्ता विकीर्णाश्च स हस्तस्त्वलपल्लवः ॥ (ना। शाः ९-९१)  
  
शङ्कुकादिभिस्त्वञ्चनं देहाभिमुख्येन पृष्ठभागेन   
मनागाकर्षणमिति व्याख्यायितन्नाम्ना न सङ्गतमित्यास्ताम् ।  
  
अस्य च प्रयोगः स्वात्मसम्भावनाविषय एवाप्ररूढे वाक्यार्थे । यथा- ह-  
उपरपरिवध उद्घट-इध (७०) ।  
  
(११) कटिच्छिन्नम् ।  
  
कटिमध्यस्य वलनाच्छिन्ना । (ना। शा। ९-२४५)  
  
पर्यायश इत्युभयशेषः ।  
  
मणिबन्धनमुक्तौ तु पताकौ पल्लवौ स्मृतौ । (ना। शा। ९-१९६)  
  
योजना तु - भ्रमरिकया (ना। शा। १०-४५) चार्या पर्यायेण   
पार्श्वद्वयभ्रमणं कृत्वा मण्डलस्थानके (ना। शा। १०-६५) स्थित्वा   
बाहुशिरसि च पल्लवं पताकालपल्लवच्छायाद्वितीयं पर्यायेण   
बिभ्रद्विधेयः । पुनरपरेणाङ्गेनैवमिति । त्रिश्चतुर्वैषैव क्रिया ।  
  
अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी स्मृता ॥ (ना। शा। १०-४५)  
  
कुञ्चितं पादमुत्क्षिप्य पुरतः सम्प्रसारयेत् ।  
उत्क्षिप्य पातयेच्चैनमतिक्रान्ता तु सा स्मृता (ना।शा। १०-३०)  
  
विस्मयप्रधानवाक्यार्थाभिनये चास्य प्रयोगः । यथा- एभि उ० वि० खु   
गिडत्थ गि- लित्थ उ० वोरु० वदाणहुणं भूकुलावण-इ ।   
विस्मयप्राधान्यख्यापनायैवात्रपल्लवस्यादौ   
  
  
प्। १०३)  
  
पुनःपुनश्च करणं कटिच्छिन्नं तु तद्भवेत् ।  
अपविद्धकरः सूच्या पादश्चैव निकुट्टितः ॥ ७२ ॥  
  
सन्नतं यत्र पार्श्व च तद्भवेदर्धरेचितम् ।  
स्वस्तिकौ चरणौ यत्र करौ वक्षसि रेचितौ ॥ ७३ ॥  
  
निकुञ्चितं तथा वक्षो वक्षस्वस्तिकमेव तत् ।  
अञ्चितेन तु पादेन रेचितौ तु करौ यदा ॥ ७४ ॥  
  
  
प्रयोगः अद्धक् खि आ इत्यादौ ॥ (७१)  
  
(१२) अर्धरेचितकम् ।  
  
हस्तौ तु सर्पशिरसौ मध्यमाङ्गुष्ठकौ यदा ।  
तिर्यक्प्रसारितास्यौ च तदा सूचीमुखौ स्मृतौ ॥ (ना। शा। ९-१९१)  
  
मन्डल एव स्थानके स्थित्वा करो वक्षसि कटकामुखः सूचीमुखेन   
हस्तेनापगमपूर्वकं विद्धो निकटयोजितः चपटचावसरे (तदपसारणे) च   
पार्श्व सम्यक्सौष्ठवेन नतं पादश्च निकुट्टितस्तदा कायार्धस्य   
पर्यायेण रेचनाद्बहिर्गमनादर्धरेचितम् ।   
एतच्चासमञ्जसचेष्टाप्रधानवाक्यार्थाभिनये । यथा- गिरिगि-इ-इल०वमुं   
चोल-उकज्जनुकारण इत्यादौ । (७२) ।  
  
(१३) वक्षःस्वस्तिकम् ।  
  
वक्षसि तौ हस्तौ स्थितौ तौ रेचितौ कृत्वा व्यावृत्तकरणेनानीय निकुञ्चिते   
आभुग्ने वक्षसि स्वस्तिकौ कार्यौ । हस्तस्वस्तिकानुसारेण च पादावन्योन्यं   
जङ्घानुगुल्फवलनेन स्वस्तिकौ कार्यौ ।  
  
निम्नमुन्नतपृष्ठं च व्याभुग्नांसं श्लथं क्वचित् ।  
आभुग्नं तदुरः । (ना। शा। ९-२२४)  
  
अत्र च नृत्तयोगात्सौष्ठवप्राधान्यमिति । भुग्नांसमिति । अंसौ   
हस्तापेक्षया । लज्जितजातानुतापप्रधाने वाक्यार्थे एवास्य प्रयोजनम् । यथा   
- भुञ्ज-इ सदेसदेसं  
  
  
प्। १०४)  
  
उन्मत्तं करणं तत्तु विज्ञेयं नृत्तकोविदैः ।  
हस्ताभ्यामथ पादाभ्यां भवतः स्वस्तिकौ यदा ॥ ७५ ॥  
  
तत्स्वस्तिकमिति प्रोक्तं करणं करणार्थिभिः ।  
विक्षिप्ताक्षिप्तबाहुभ्यां स्वस्तिकौ चरणौ यदा ॥ ७६ ॥  
  
  
धादन्ति बहिः णिं अमित एव वंसतिण्णववसिः अनु अन्न-अविरंहीम । (७३)  
  
(१४) उन्मत्तकम् ।  
  
पार्ष्णिर्यत्र स्थिता भूमावूर्ध्वमग्रतलं तथा ।  
अङ्गुल्यश्चाञ्चिताः सर्वाः स पादोऽञ्चित उच्यते ॥ (ना। शा। ९-२७५)  
  
आविद्धचार्या चास्य प्रयोगः ।  
  
स्वस्तिकस्याग्रतः पादः कुञ्चितस्तु प्रसारितः ।  
निपतेदञ्चिताविद्धमाविद्धा नाम सा स्मृता ॥ (ना। शा। १०-३८)  
  
एकवचनद्विवचनाभ्यामङ्गपर्यायः सूच्यते ।   
एतस्यातिसौभाग्यादिजनितगर्वविषयः प्रयोगः । यथा- इन्ति-इ-एण इहहि कह   
विमाखरिततवसि-इ । (७४)  
  
(१५) स्वस्तिकम् ।  
  
उद्वेष्टिवर्तनवामहस्तो निष्क्रमस्य(निष्कास्य) व्यावर्तितस्य   
करणसमकालमुत्प्लुत्य युगपदेव हस्तपादस्य स्वस्तिकं रचयेत् ।   
करणार्थिभिरिति वाक्यार्थाभिनयलक्षणा । नृत्ताङ्गहाररूपा   
गतिपरिक्रमादिस्वभावाश्च क्रिया येऽर्थवन्त इति मध्ये तेन भङ्गिवचनेन   
सर्वेषां करणानां प्रयोजनं सूचितम् । तत्र युक्त्या   
द्वे(न्वे(षणनिषेधरहस्ये (राभस्ये?) च वाक्यार्थेऽभिनेतव्येऽस्य प्रयोगः ।   
यथा मणिचारिं ते मत्थि-अरू-अ-अं गढजांवणयेण वन्ति हि-अम्भुलण-ए   
किं त कम्मण-एण ॥ (७५)  
  
(१६) पृष्ठस्वतिकम् ।  
  
ऊरुभ्यां वलनं कृत्व कुञ्चितं पादमुद्धरेत् ।  
पार्श्वे विनिक्षिपेच्चैनमपक्रान्ता तु सा स्मृता ॥ (ना। शा। १०-३१)  
  
  
प्। १०५)  
  
अपक्रान्तार्धसूचिभ्यां तत्पृष्ठस्वस्तिकं भवेत् ।  
पार्श्वयोरग्रतश्चैव यत्र श्लिष्टः करो भवेत् ॥ ७७ ॥  
  
स्वस्तिकौ हस्तपादाभ्यां तद्दिक्स्वस्तिकमुच्यते ।  
अलातं चरणं कृत्वा व्यंसयेद्दक्षिणं करम् ॥ ७८ ॥  
  
ऊर्ध्वजानुक्रमं कुर्यादलातकमिति स्मृतम् ।  
स्वस्तिकापसृतः पादः करौ नाभिकटिस्थितौ ॥ ७९ ॥  
  
  
कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेच्चाग्रयोगेन सा सूची परिकीर्तिता ॥ (ना। शा। १०-३४)  
  
ऊर्ध्व(अर्ध)शब्देन द्वितीयस्मिन्पादे सूची कार्या । न तु तस्मिन्नेव   
पर्यायेणेत्याह । तेनेत्थं योजना - उद्वेष्टितक्रियया   
बाहुद्वयविक्षेपसमकालमपक्रान्ता चारी । तया अपवेष्टितकरणसमकालं   
द्वितीयेन पादेन सूचीं विधाय स्वस्तिकं पादाभ्यां तथा हस्ताभ्यां   
कुर्यादिति । पृष्ठे पाश्चात्ये समे यत्स्वस्तिकं तथा दक्षिणपृष्ठे   
वामपादेन स्वस्तिकं त्रिकवलनया च पराङ्मुखीभूय स्वस्तिकमिति   
पृष्ठस्वस्तिकम् । प्रयोगोऽस्योक्तविषय एव । अन्ये तु पृष्ठविषये हस्ताभ्यां   
स्वस्तिकमिच्छन्तो युद्धविषये परिक्रमेऽस्य प्रयोगमाहुः । (७६)  
  
(१७) दिक्स्वस्तिकम् ।  
  
हस्ताभ्यामथेत्यादिना यत्पश्चात्स्वस्तिकाख्यं करणमुक्तं तदेव यदा   
पार्श्वयोरग्रे चकारात्पृष्ठे चतुर्दिङ्मुखेष्वत्रुटितेनाङ्गेन क्रियतेऽत   
एवाङ्गश्लिष्ट इति । तदा दिक्स्वस्तिकमिति । अनेन मध्ये निरूपितेन सर्वेषां   
करणानामित्थं प्रयोगमनुजानीते । प्रयोगश्चास्यगीतपरिवर्तेषु ।   
यद्वक्ष्यति यदा गीत(ति)वशादङ्गं भूयो भूयो निवर्तते (ना। शा। ४-३०६) ।   
इत्यादि । (७७)  
  
(१८) अलातकम् ।  
  
पृष्ठे प्रसारितः पादो वलितेनान्तरीकृतः ।  
पार्ष्णिप्रपतिता चैवमलाता सा प्रकीर्तिता ॥ (ना। शा। १०-४१)  
  
  
प्। १०६)  
  
पार्श्वमुद्वाहितं चैव करणं तत्कटीसमम् ।  
हस्तो हृदि भवेद्वामः सव्यश्चाक्षिप्तरेचितः ॥ ८० ॥  
  
  
अंसाद्विनिष्क्रमणं व्यसयेदिति । तं च नृत्तहस्तं (नितम्बहस्तं) दक्षिणेन   
रचयति ।   
  
यत्-  
  
कुञ्चितं पादमुत्क्षिप्य जानुस्तनसमं न्यसेत् ।  
द्वितीयं च क्रमं तूर्ध्वमूर्ध्वजानुः प्रकीर्तिता ॥ (ना। शा। १०-३३)  
  
ततश्चारीनिवेशाच्च पादस्याप्यलातादिसञ्ज्ञा । एवं सर्वत्र ।  
  
बाहुशीर्षाद्विनिष्क्रान्तौ नितम्बाविति कीर्तितौ । (ना। शा। ८-१९६)  
  
योजना तु- दक्षिणपादेनालातां चारी प्रयुञ्जानो दक्षिणहस्तेन नितम्बं   
कृत्वा चतुरश्रमेव कुर्यात् । वामेन पादेनोर्ध्वजानुं ततो वामेनाप्यङ्गेन   
। एवमेतेऽप्यलातचार्या द्वि(द्विः) - प्रयोगात्तननामधेयमेवेदं करणम् ।   
प्रयोगश्चास्य ललितनृत्तविषये । यथा - देवं हं उणवशमिं इत्यादौ । (७८)  
  
(१९) कटीसमम् ।  
  
स्वस्तिकादनन्तरमपसृत इत्यनेन आक्षिप्तायाश्चार्या   
अनन्तरमपक्रान्तायाश्चार्याः प्रयोगमह । चकारेण करौ च   
स्वस्तिकाववधृतौ । तत एको नाभिस्थः खटकः । एवमपरः   
कट्यामर्धचन्द्रः । तदेव पार्श्व नतमपरमुद्वाहितं द्वितीयेनाङ्गेन ।  
  
कुञ्चितं पादमुत्क्षिप्य आक्षिप्य त्वञ्चितं न्यसेत् ।  
जङ्घास्वस्तिकसंयुक्तमाक्षिप्ता नाम सा स्मृता ॥ (ना। शा। १०-३७)  
  
उत्क्षिप्तचक्रा तु यदाऽनामिका सकनीयसी ।  
अस्यैव तु कपित्थस्य तदासौ खटकामुखः ॥ (ना। शा। ९-६१)  
  
यस्याङ्गुल्यस्तु विनताः सहाङ्गुष्ठेन चापवत् ।  
सोऽर्धचन्द्रः (ना। शा। ९-४३)  
  
उद्वाहितं तूर्ध्वगतमुरो ज्ञेयम् इति । (ना। शा। ९-२३१)  
  
तत्पार्श्वमप्युद्वाहितम् । वैष्णवं चात्र स्थानकं कटिसमं   
तत्त्वबन्धाल्लभ्यते ।  
  
प्। १०७)  
  
रेचितश्चापविद्धश्च तत्स्यादाक्षिप्तरेचितम् ।  
विक्षिप्तं हस्तपादं च तस्यैवाक्षेपणं पुनः ॥ ८१ ॥  
  
यत्र तत्करणं ज्ञेयं विक्षिप्ताक्षिप्तकं द्विजाः ।  
स्वस्तिकौ चरणौ कृत्वा करिहस्तं च दक्षिणम् ॥ ८२ ॥  
  
  
द्वौ तालावर्धतालश्च पादयोरन्तरं भवेत् ।  
तयोः समस्थितस्त्वेकः त्र्यश्रः पक्षस्थितोऽपरः ॥  
  
किञ्चिदञ्चितजङ्घं च सौष्ठकङ्गपुरस्कृतम् ।  
वैष्णवं स्थानमेतद्धि विष्णुरत्राधिदैवतम् ॥ (ना। शा। १०-५२-५३)  
  
जर्जराभिमन्त्रणावसरे सूत्रधारेणायं प्रयोक्तव्यः । (७९)  
  
(२०) आक्षिप्तरेचितम् ।  
  
हृदयक्षेत्रे वामः सव्यश्च यो हस्तः स आसमन्तादित्यूर्ध्वे पार्श्वद्वये च   
व्यावर्तितकरणेन क्षिप्तः स रेचितो हंसपक्षद्रुतभ्रमात्मा । (ना। शा। ९-  
१९३) । तत एक आक्षिप्तः स्ववक्षोदेशमधोमुख आनीतोऽञ्चितश्च रेचितः   
सन्नपविद्धश्च । गात्रक्षेत्रान्निष्क्रामित इत्याक्षिप्तरेचितं करणम् ।   
पादावत्र प्रयोगानुसारेण अञ्चित - सूचीरूपेण ।   
त्यागोपादानपरस्प(म्प)रात्मनि च वाक्यार्थेऽभिनेतव्येऽस्य प्रयोगः ।   
यथा हण्डे चिसुण-इ ए-इं व-इ-उं वण इत्यादौ ॥ (८०)  
  
(२१) विक्षिप्ताक्षिप्तकम् ।  
  
एकस्य हस्तस्य व्यावर्तनकरणकाले पादस्य बहिर्निष्क्रमणलक्षणो विक्षेपः   
। द्वितीयहस्तस्तु चतुरश्र एव । पुनः परिवर्तितकरणेन तस्य हस्तपादस्याक्षेपो   
द्वितीयस्य विक्षेपः । गमनागमनप्रधाने वाक्यार्थे चास्य प्रयोगः ।  
  
यथा- आवर्त-उजन्त-उ पुणं रग-इदम् इत्यादाविति केचित् ।  
  
उपाध्यायास्त्वाहुः - अभिनयहस्ता ये वक्ष्यन्ते तत्प्रधानस्य करणस्य   
वाक्यार्था भिनये प्रयोगः । न तु केवलवर्तनाप्रधानस्य   
केवलनृत्तहस्तप्रधानस्य वा । तस्य   
  
प्। १०८)  
  
वक्षःस्थाने तथा वाममर्धस्वस्तिकमादिशेत् ।  
व्यावृत्तपरिवृत्तस्तु स एव तु करो यदा ॥ ८३ ॥  
  
अञ्चितो नासिकाग्रे तु तदञ्चितमुदाहृतम् ।  
कुञ्चितं पादमुत्क्षिप्य त्र्यश्रमूरुं विवर्तयेत् ॥ ८४ ॥  
  
कटिजानुविवर्ताच्च भुजङ्गत्रासितं भवेत् ।  
कुञ्चितं पादमुत्क्षिप्य जानुस्तनसमं न्यसेत् ॥ ८५ ॥  
  
  
तु नृत्ते प्रयोगः प्राधान्येन । अन्ये तु कदाचिदङ्गविच्छेदरक्षणे ।   
यथायोगमभिनयान्तराले गतिपरिक्रम(मे ?)तालान्तरसन्धाने   
युद्धनियुद्धचारीस्थानके सञ्चारे वा प्रयोग इति । एतच्च सर्वत्रानुसरणीयम्   
। (८१)  
  
(२२) अर्धस्वस्तिकम् ।  
  
समुन्नतो लताहस्तः पार्श्वात्पार्श्व तु दोलितः ।  
त्रिपताकोऽपरः कर्णे करिहस्तः प्रकीर्तितः ॥  
  
तिर्यक्प्रसारितौ चैव पार्श्वसंस्थौ लताभिधौ । (ना। शा। ९-१९८-१९९)  
  
कटिहस्तम् इति केचित्पठन्ति । तत्र व्याख्या कट्यां यो हस्तोऽर्धचन्द्रः   
पक्षप्रद्योतकवञ्चितकौ । वाममिति खटकास्यम् (ना। शा। ९-६१)   
पादाभ्यामेव स्वस्तिकयोगादर्धस्वस्तिकम् । एतत्करणमभिनयहस्तरहितमेव   
। (८२)  
  
(२३) अञ्चितम् ।  
  
स एवेति योऽर्धस्वस्तिककरणे करिहस्त उक्तः स एव व्यावर्तितकरणेन यदा   
नासाक्षेत्रे अलपल्लवाकृतित्वादञ्चितोदञ्चितसारणानुकारि तदञ्चितम् । एतस्य   
सम्मुखीनात्मविषये स्वातिशयकौतुके(क)प्रधाने वाक्यार्थे प्रयोगः ।   
यथा- एव-उवेम्मकुहे-उको इति । (८३)  
  
प्। १०९)  
  
प्रयोगवशगौ हस्तावूर्ध्वजानु प्रकीर्तितम् ।  
वृश्चिकं चरणं कृत्वा करं पार्श्वे निकुञ्चयेत् ॥ ८६ ॥  
  
नासाग्रे दक्षिणं चैव ज्ञेयं तत्तु निकुञ्चितम् ।  
वामदक्षिणपादाभ्यां घूर्णमानोपसर्पणैः ॥ ८७ ॥  
  
उद्वेष्टितापविद्धैश्च हस्तैर्मत्तल्ल्युदाहुतम् ।  
स्खलितापसृतौ पादौ वामहस्तश्च रेचितः ॥ ८८ ॥  
  
  
(२४) भुजङ्गत्रासितम् ।  
  
नृत्तस्यानादिसिद्धत्वात्करणमिदमुक्तरूपमाशङ्कितदृष्टनिकटतः   
सर्पत्रासाविष्टस्येव गतिसंवर्ते भुजङ्गत्रासितं करणम् । हस्तौ तु   
पादवशाद्व्यावर्तितपरिवर्तितौ भवतः । क्रमेणैको दोलाहस्तः (ना। शा। ९-  
१४८) परः खटकास्य इति करणम् । एतत्सादृश्यात्तु भुजङ्गत्रासितचारी (ना।   
शा। १०-४२) वक्ष्यते । एवं करणतुल्यं नाम सर्वचारीषु वाच्यम् । (८४)  
  
(२५) ऊर्ध्वजानु ।  
  
उत्क्षिप्ता यस्य पार्ष्णिः स्यादङ्गुल्यः कुञ्चितास्तथा ।  
तथा कुञ्चितमध्यश्च स पादः परिकुञ्चितः ॥ (ना। शा। ९-२७७)  
  
ऊर्ध्वजानु एवं भविष्यति - कुञ्चितसमकालं स एव हस्त एव   
कुञ्चितस्तनसमजानूपरि वोर्ध्वमुखोऽलपल्लवोऽरालो वा । तत्रापरस्तु   
वक्षःस्थखटकामुखः । (८५)  
  
(२६) निकुञ्चितम् ।  
  
वृश्चिकाख्ये करणे यः पादो वक्ष्यते पादः पृष्ठाञ्चितस्तथा इति (ना। शा।   
४-१०८) (स) वृश्चिकशब्देनेहोच्यते । तेन पश्चात्प्रसारितं चरणं कृत्वा   
तदेकं च हस्तं शिरःपार्श्वक्षेत्रेऽरालं द्वितीयं च   
नासाग्रक्षेत्रानुसारि वक्षस्यरालमेव कुर्यात् । अन्ये त्वाहुः - नासाग्रे एकः   
पताकः अन्यश्च सूच्यास्य इति ।   
एतच्चाकाशगमनोन्मुखवितर्कप्रणिधानादिप्रधानवाक्यार्थाभिनये ।   
यथा हनूमतः एषोऽस्मि व्योममार्गे प्रसभमभिरन्किं विलम्बैः । इत्यादौ   
॥ (८६)  
  
प्। ११०)  
  
सव्यहस्तः कटिस्थः स्यादर्धमत्तल्लि तत्स्मृतम् ।  
रेचितो दक्षिणो हस्तः पादः सव्यो निकुट्टितः ॥ ८९ ॥  
  
दोला चैव भवेद्वामस्तद्रेचितनिकुट्टितम् ।  
कार्यौ नाभितटे हस्तौ प्राङ्मुखौ खटकामुखौ ॥ ९० ॥  
  
  
(२७) मत्तल्लि ।  
  
चार्यप्येवंरूपैव (ना। शा। १०-२८) भविष्यति । घूर्णमानस्य ततो   
यान्युपसर्पणानि पादस्य तैरुपलक्षिताभ्यां पादाभ्याम् । घूर्णनं च   
पादस्य द्वितीयपादगुल्पस्वस्तिकोपसर्पणम् । तत्समकालं च हस्तौ   
नितम्बाख्यावुद्वेष्टितौ तदोपसर्पणकालेऽपविद्धोपवेष्टने   
(द्धावपवेष्टितौ) । एवं द्वितीयेनाङ्गेन । बहुवचनं पुनः पुनरित्थं   
क्रियेति सूचयति । मदनं मत्तं तनोतीति मत्तल्लि मदोत्कलस्य वीप्सायोगेन   
करणेन । तन्मत्तल्लित्रये विक्षेपः । मत्तशेखरकादिविषयोऽस्याः प्रयोगः ।   
(८७)  
  
(२८) अर्धमत्तल्लि ।  
  
(वामः) रेचितो हंसपक्षो द्रुतभ्रमः । स्खलित इति षट् (कट्यां?) द्वितीयः   
पादनिकटं प्राप्तः । तरुणमदविषयः (प्रयोगः) । (८८)  
  
(२९) रेचितनिकुट्टितम् ।  
  
सव्य इति दक्षिण एव । निकुट्टित इत्युद्घट्टितक्रियया ।  
  
स्थित्वा पादतलाग्रेण पाष्णिर्भूमौ निपात्यते । (ना। शा। ९-२४८) स   
उद्घट्टितः ।  
  
असौ प्रशिथिलौ मुक्तौ पताकौ तु प्रलम्बितौ ।  
यदा भवेतां करणे स दोल इति सञ्ज्ञितः ॥ (ना। शा। ९-१३५)  
  
स्त्रीलिङ्गयोगेन दोला हस्तस्य प्रेङ्खोलितं यद्वर्तनया गमनामगने   
सूचयति । (८९)  
  
प्। १११)  
  
सूचीविद्धावपक्रान्तौ पादौ पादापविद्धके ।  
अपविद्धो भवेद्धस्तः सूचीपादस्तथैव च ॥ ९१ ॥  
  
तथा त्रिकं विवृत्तं च वलितं नाम तद्भवेत् ।  
वर्तिताघूर्णितः सव्यो हस्तो वामश्च दोलितः ॥ ९२ ॥  
  
स्वस्तिकापसृतः पादः करणं घूर्णितं तु तत् ।  
करिहस्तो भवेद्वामो दक्षिणश्च विवर्तितः ॥ ९३ ॥  
  
  
(३०) पादापविद्धकम् ।  
  
नाभिक्षेत्रे पराङ्मुखौ । सूच्याख्येन पादेन द्वितीयं पादं विद्धं   
विधाय स एव सूचीपादोऽपक्रान्तचारीयुक्तः कार्यः । एवं द्वितीयोऽपि ।  
  
उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।  
सूचीपादः । (ना। शा। ९-२७९)  
  
ऊरुभ्यां वलनं कृत्वा इत्यपक्रान्ता (ना। शा। १०-३१) पादात्   
पादान्तरमपविद्धमपसारितं यत्र तदिदं करणम् । (९०)  
  
(३१) वलितम् ।  
  
हस्तौ तु सर्पशिरसौ (ना। शा। ९-१९१) इति सूचिमुखो हस्तः । स   
देहक्षेत्रादपसृतः कार्यः । तत्समकालं सूचीपादोऽप्यपसृतः । ततो   
भ्रमरिकां चारी कृत्वा -  
  
अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी स्मृता ॥ (ना। शा। १०-४५)  
  
तदिदं त्रिकवलनाद्वलितम् । (९१)  
  
(३२) घूर्णितम् ।  
  
पार्श्वक्षेत्रादूर्ध्वव्यावर्तितेनाधोमुखपरिवर्तितेन यदा दोलाहस्तत्वाद्   
घूर्णितम् । (९२)  
  
  
प्। ११२)  
  
बहुशः कुट्टितः पादो ज्ञेयं तल्ललितं बुधैः ।  
ऊर्ध्वजानुं विधायाथ तस्योपरि लतां न्यसेत् ॥ ९४ ॥  
  
दण्डपक्षं तु तत्प्रोक्तं करणं नृत्तवेदिभिः ।  
भुजङ्गत्रासितं कृत्वा यत्रोभावपि रेचितौ ॥ ९५ ॥  
  
वामपार्श्वस्थितौ हस्तौ भुजङ्गत्रस्तरेचितम् ।  
त्रिकं सुवलितं कृत्वा लतारेचितकौ करौ ॥ ९६ ॥  
  
  
(३३) ललितम् ।  
  
समुन्नतो लताहस्तः पार्श्वात्पार्श्वविलोलितः ।  
इत्ययं वामः । (ना। शा। ९-१९९)  
  
दक्षिणं विविधं कृत्वा बहुशो वर्तितः ।  
बाहुशीर्षाद्विनिष्क्रान्तौ नितम्बौ । (ना। शा। ९-१९६)  
  
केशदेशाद्विनिष्क्रान्तौ परिपार्श्वोत्थितौ तथा ।  
विज्ञेयौ केशबन्धौ ॥ (ना। शा। ९-१९७)  
  
इत्येवम्प्रकारनृत्तहस्तयोजनया वर्तितः । चकाराद्वर्तनान्ते त्रिपताकोऽपरः   
कर्णे (ना। शा। ९-१९९) इति करिहस्तः । पादश्च हस्तानुसारेण निकुट्टितः पुनः   
पुनरन्येनाङ्गेन । तदिति सविलासनृत्तविषयमेतत् । अत एव ललितं नाम करणम्   
। (९३)  
  
(३४) दण्डपक्षम् ।  
  
कुञ्चितं पादमुत्क्षिप्य जानुस्तनसमम् इति (ना। शा। १०-३३) ऊर्ध्वजानुचारी   
कुर्वन् तिर्यक्प्रसारितौ (ना। शा। ९-१९८) इति लताहस्तौ विधायैकं लताहस्तं   
तस्य जानुन उपरि क्षिपेत् । पुनर्द्वितीयेनाङ्गेनैवमित्येकत्र पार्श्वे   
दण्डवद्बाहुसमवस्थानाद्दण्डपक्षं करणम् । (९४)  
  
(३५) भुजङ्गत्रस्तरेचितम् ।  
  
तदित्यध्याहारः ।  
  
कुञ्चितं पादमुत्क्षिप्य त्र्यश्रमूरुं विवर्तयेत् । (ना। शा। १०-४२) इति विधाय   
द्वावपि हंसपक्षौ द्रुतभ्रमौ (ना। शा। ९-१९३) वामक्षेत्रगौ हस्तौ नेयौ ।   
(९५)  
  
प्। ११३)  
  
नूपुरश्च तथा पादः करणे नूपुरे न्यसेत् ।  
रेचितौ हस्तपादौ च कटी ग्रीवा च रेचिता ॥ ९७ ॥  
  
वैशाखस्थानकेनैतद्भवेद्वैशाखरेचितम् ।  
आक्षिप्तः स्वस्तिकः पादः करौ चोद्वेष्टितौ तथा ॥ ९८ ॥  
  
त्रिकस्य वलनाच्चैव ज्ञेयं भ्रमरकं तु तत् ।  
अञ्चितः स्यात्करो वामः सव्यश्चतुर एव तु ॥ ९९ ॥  
  
  
(३६) नूपुरम् ।  
  
पृष्ठतोऽभ्यञ्चितं कृत्वा पादमग्रतलेन तु ।  
द्रुतं निपातयेद् भूमौ चारी नूपुरपादिका ॥ (ना। शा। १०-३५)  
  
तेन भ्रमरिकया चार्या (ना। शा। १०-४५) त्रिकवलनं कृत्वा ततो   
नूपुरपादिकां चारीं येन पादेन करोति तद्दिक्केनैव हस्तेन (रेचितम् । ।   
द्वितीयो लताहस्तः) । (९६)  
  
(३७) वैशाखरेचितम् ।  
  
रेचितौ नृत्तहस्तौ हंसपक्षौ द्रुतभ्रमाविति । तदनुकारेण   
पादग्रीवाकटिगतं रेचितं ज्ञेयम् । यथोक्तं राहुलकेन -  
  
ग्रीवायां करयोः कट्यां पादयोश्च पृथक्पृथक् ।  
भ्रमणं रेचितं विद्यात् । इति ।  
  
तालास्त्रयोऽर्धतालश्च पादयोरन्तरं भवेत् ।  
तालांस्त्रीनर्धतालं च निषण्णोरुं प्रकल्पयेत् ॥  
  
त्र्यश्रौ पक्षस्थितौ पादौ ॥ (ना। शा। १०-६१-६२)  
  
वैशाखं स्थानम् । एतत्करणमभिवाहने । (९७)  
  
(३८) भ्रमरकम् ।  
  
अनेन पादेनाक्षिप्ता चारी सूचिता ।  
  
कुञ्चितं पादमुत्क्षिप्य व्याक्षिप्य त्वञ्चितं न्यसेत् ।  
जङ्घास्वस्तिकसंयुक्तमाक्षिप्ता नाम सा स्मृता ॥ (ना। शा। १०-३७)  
  
प्। ११४)  
  
दक्षिणः कुट्टितः पादश्चतुरं तत्प्रकीर्तितम् ।  
भुजङ्गत्रासितः पादो दक्षिणो रेचितः करः ॥ १०० ॥  
  
लताख्यश्च करो वामो भुजङ्गाञ्चितकं भवेत् ।  
विक्षिप्तं हस्तपादं तु समन्ताद्यत्र दण्डवत् ॥ १०१ ॥  
  
  
तेनैवं योजना - स्वस्तिकानन्तर पादमाक्षिप्य तत्समकालमुद्वेष्त्य   
तर्जन्याद्या बहिर्मुखम् (ना। शा। ९-२१६) इत्युद्वेष्टितमेकं हस्तं कृत्वा   
त्रिकवलनं कृत्वा पुनर्द्वितीयेनाङ्गेन तथैव । चकारात्तद्वलनानन्तरं   
स्वस्तिक एव पादः । एकवचनद्विवचनाभ्यां पर्यायेण प्रयोगोऽत्र सूचितः ।   
यदि वोद्वेष्टितशब्देनोल्बणौ नृत्तहस्तावुपलक्षितौ ।  
  
करावुद्वेष्टिताग्रौ तु प्रविधायालपल्लवौ ।  
ऊर्ध्वं प्रसारिताविद्धौ कर्तव्यावुल्बणौ ॥ इति (ना। शा। ९-२०८)  
  
तदा युगपदेव प्रयोगं कृत्वा पादस्वस्तिकभ्रमणाद्देहस्य साक्षात्कृतः ।   
सञ्ज्ञायां कन् । एतदुद्धतपरिभ्रमणविषये प्रयोक्तव्यम् । (९८)  
  
(३९) चतुरम् ।  
  
अञ्चित इत्यलपल्लवः (ना। शा। ९-९१)  
  
तिस्रः प्रसारिता यत्र तथा चोर्ध्वा कनीयसी ।  
तासां मध्ये तथाङ्गुष्ठः स करश्चतुरः स्मृतः ॥ (ना। शा। ९-९३)  
  
एवकारेण वक्षःक्षेत्राद् द्वयोरप्यलम् । तु शब्देन सन्निवेशाधिक्यं   
केवलमिति सूच्यते । कुट्टित इति ।  
  
स्थित्वा पादतलाग्रेण पार्ष्णिर्भूमौ निपात्यते । (ना। शा। ९-२६६)  
  
इत्युद्घटिताङ्गरूपः । एतद्विदूषकस्य सविस्मयसूच्याभिवयादौ । यथा   
सानुरे खण्डदासवर्यमिसासा । (९९)  
  
(४०) भुजङ्गाञ्चितकम् ।  
  
(कुञ्चितं पादम् । (ना। शा। १०-४२) इत्यादि भुजङ्गत्रासितचार्या पादः ।   
हंसपक्षौ द्रुतभ्रमौ । (९-१९३) इति दक्षिणो रेचितः । तिर्यक्प्रसारितौ इति (ना।   
शा। ९-१९८) वामो लताख्यो नृत्तहस्तः ।) (१००)  
  
  
प्। ११५)  
  
रेच्यते तद्धि करणं ज्ञेयं दण्डकरेचितम् ।  
वृश्चिकं चरणं कृत्वा द्वावप्यथ निकुट्टितौ ॥ १०२ ॥  
  
विधातव्यौ करौ तत्तु ज्ञेयं वृश्चिककुट्टितम् ।  
सूचीं कृत्वापविद्धं च दक्षिणं चरणं न्यसेत् ॥ १०३ ॥  
  
रेचिता च कटिर्यत्र कटिभ्रान्तं तदुच्यते ।  
अञ्चितः पृष्ठतः पादः कुञ्चितोर्ध्वतलाङ्गुलिः ॥ १०४ ॥  
  
  
(४१) दण्डकरेचितम् ।  
  
दण्डवद्धस्तविक्षेपेण रेचनेन च दण्डपक्षौ सूच्येते । पादविक्षेपेण तु   
दण्डपादा चारी ।  
  
हंसपक्षकृतौ हस्तौ व्यावृत्तपरिवर्तितौ ।  
तथा प्रसारितभुजौ दण्डपक्षाविति स्मृतौ ॥ (ना। शा। ९-२०२)  
  
नूपुरं चरणं कृत्वा पुरतः सम्प्रसारयेत् ।  
क्षिप्रमाविद्धकरणं दण्डपादा तु सा स्मृता ॥ (ना। शा। १०-४४)  
  
तत्प्रमोदविषयं करणम् । उद्धतविषये चास्य प्रयोगः (इत्यन्ये) । (१०१)  
  
(४२) वृश्चिककुट्टितम् ।  
  
पृष्ठभागे रेचितजङ्घमुत्तानतलं वृश्चिकोपलक्षितं चरणं कृत्वा   
द्वावपि हस्तौ स्वबाहुशिरस्यलपल्लवौ निकुट्टितौ पर्यायेण विदध्यादिति ।   
एतच्च विस्मयाकाशगमनेच्छादिप्रधाने वाक्यार्थविषये प्रयुज्यते । यथा   
पडिविधारि-अं उवक्खंहि-आ इत्यादौ । (१०२)  
  
(४३) कटिभ्रान्तम् ।  
  
कुञ्चितं पादमुत्क्षिप्य जानूर्ध्व सम्प्रसारयेत् ।  
पातयेदग्रयोगेन सा सूची परिकीर्तिता ॥ (ना। शा। १०-३४)  
  
प्। ११६)  
  
लताख्यश्च करो वामस्तल्लातावृश्चिकं भवेत् ।  
अलपद्मः कटीदेशे छिन्ना पर्यायशः कटी ॥ १०५ ॥  
  
वैशाखस्थानकेनेह तच्छिन्नं करणं भवेत् ।  
वृश्चिकं चरणं कृत्वा स्वस्तिकौ च करावुभौ ॥ १०६ ॥  
  
रेचितौ विप्रकीर्णौ च करौ वृश्चिकरेचितम् ।  
बाहुशीर्षाञ्चितौ हस्तौ पादः पृष्ठाञ्चितस्तथा ॥ १०७ ॥  
  
  
वामं द्रुतमपसारितं कृत्वा पार्श्वे दक्षिणं पादं न्यसेत् । समकालं   
पृष्ठपरावर्तनक्रमेण कटिं रेचयेत् । भ्रमरिकया वा चार्या (ना। शा। १०-  
४५) करयोश्च प्रयोगवशगत्वेन (कटि)भ्रमणकाले तयोरपि   
व्यावर्तनपरिवर्तनकरणं योजनान्ते चतुरश्रावस्थानम् । गतिपरिक्रमेऽस्य   
तालाकारादि(लान्तरालादि) यतिपरिपूरणविषये प्रयोगः । (१०३)  
  
(४४) लतावृश्चिकम् ।  
  
प्रथमार्धेन वृश्चिकं । वामं चरणं भूमौ । आकाशादवपतनेऽस्य   
प्रयोगः । (१०४)   
  
(४५) च्छिन्नम् ।  
  
क्रमेण पार्ष्ण्योर्नमनोन्नमनाभ्यां (ना। शा। (९-२५१ २३५) यदा   
कटिच्छेदः । पार्ष्ण्योर्नमनोन्नमने पर्यायेण । तथैव च कटिपार्श्वक्षेत्र   
एव ।  
  
आवर्तिन्यः करतले यस्याङ्गुल्यः । (ना। शा। ९-९१)  
  
इत्येवम्भूतोऽलपल्लवः । ईषद्गतागतपर्यायेण द्वाभ्यां हस्ताभ्यां   
प्रयुज्यते । वैशाखस्थानकेन तालास्त्रयोऽर्धतालश्च (ना। शा। १०-६१) इति   
निष्क्रान्तौ इति च लक्षणेन तदा कटिच्छेदयोगि छिन्नं नाम   
अङ्गप्रतिसारणतालभञ्जनादिविषये चास्य प्रयोगः । (१०५)  
  
(४६) वृश्चिकरेचितम् ।  
  
तावेव मणिबन्धान्ते । इति (ना। शा। ९-१८७) स्वस्तिकौ । विप्रकीर्णकौ रेचितौ   
हंसपक्षौ द्रुतभ्रमौ । एतदाकाशयानके प्रयोज्यम् । (१०६)  
  
  
प्। ११७)  
  
दूरसन्नतपृष्ठं च वृश्चिकं तत्प्रकीर्तितम् ।  
आलीढं स्थानकं यत्र करौ वक्षसि रेचितौ ॥ १०८ ॥  
  
ऊर्ध्वाधोविप्रकीर्णौ च व्यंसितं करणं तु तत् ।  
हस्तौ तु स्वस्तिकौ पार्श्वे तथा पादो निकुट्टितः ॥ १०९ ॥  
  
  
(४७) वृश्चिकम् ।  
  
द्विवचनैकवचने अङ्गस्यापरिहारं सूचयतः । हस्तस्य बाहुशिरस्यञ्चनेन   
करिहस्तप्रयोगः सूच्यते ।  
  
समुन्नतो लताहस्तः पार्श्वात्पार्श्वं विलोलितः ।  
त्रिपताकोऽपरः कर्णे करिहस्तः ॥ (ना। शा। ९-१९९)  
  
दूरसन्नतपृष्ठत्वं वृश्चिकप्रयोगनान्तरीयं(कं) सर्वत्र   
वृश्चिकप्रयोगेषु मन्तव्यम् । वृश्चिकपुच्छस्थानीयचरणं   
वृश्चिकमेतत्करणम् । तदुपलक्षितपादो वृश्चिकः । अस्याकाशगतौ च   
ऐरावणादिविषये प्रयोगः । यथा - श्वेताभ्रभ्रान्तिकारी समवतरति   
रवादभ्रमूवल्लभोऽयम् इति । (१०७)  
  
(४८) व्यंसितम् ।  
  
मण्डले दक्षिणं पादं पञ्चतालान्प्रसार्य तु ।  
आलीढं स्थानकं कुर्यात् ॥ (ना। शा। १०-६७)  
  
एकस्य तर्जन्याद्युद्वेष्टितेन (ना। शा। ९-२१६) करणेनाधो विप्रकीर्णता ।   
द्वितीयस्तर्जन्यादिपरावर्तितकरणेनोर्ध्वगतः क्षेत्रपर्यायेणैक उत्तानो   
हंसपक्षो द्रुतभ्रमलक्षणो रेचकम् । अव(प)रोऽधोमुख ऊर्ध्वाध   
इत्येकीकरणम् । तच्च करणमुभयत्र सम्बध्यते । एतच्च विभ्रमादि   
(हनुमदादि ?) परिक्रमविषयम् । (१०८)  
  
(४९) पार्श्वनिकुट्टकम् ।  
  
तावेव मणिबन्धान्ते इति (ना। शा। ९-१८७) स्वस्तिकौ । तथाशब्देन पार्श्वे   
  
  
प्। ११८)  
  
यत्र तत्करणं ज्ञेयं बुधैः पार्श्वनिकुट्टितम् ।  
वृश्चिकं चरणं कृत्वा पादस्याङ्गुष्ठकेन तु ॥ ११० ॥  
  
ललाटे तिलकं कुर्याल्ललाटतिलकं तु तत् ।  
पृष्ठतः कुञ्चितं कृत्वा व्यतिक्रान्तक्रमं ततः ॥ १११ ॥  
  
आक्षिप्तौ च करौ कार्यौ क्रान्तके करणे द्विजाः ।  
आद्यः पादो नतः कार्यः सव्यहस्तश्च कुञ्चितः ॥ ११२ ॥  
  
  
तयोर्निकुट्टितत्वं पर्यायेणोच्यते । तस्य तलमेव च पादस्य निकुट्टितत्वम् ।   
पुनर्द्वितीयेनाङ्गेनेति पार्श्वगतहस्तनिकुट्टितयोगात् पार्श्वनिकुट्टितम् ।   
प्रकाशनसंवरणाहार(भ्यास?)प्रधाने वाक्यार्थे चास्य प्रयोगः ।   
यथा पुण्णाव उडेहराभु-इं कुहु-एहमं॥॥॥।पेताहं (सहंसिपित)   
इत्यादौ । (१०९)  
  
(५०) ललाटतिलकम् ।  
  
पादस्य तस्यैव पश्चाद्भागादितरस्याङ्गुष्ठेन तिलकं   
तिलकक्रियाहेतुभूतत्वेन लक्षितं संश्लेषं कुर्यादित्यासि(दि)कमेतत्करणं   
विद्याधरगतिविषये प्रयुज्यते । (११०)  
  
(५१) क्रान्तकम् ।  
  
कुञ्चितं पादमुत्क्षिप्य पुरतः सम्प्रसारयेत् ।  
उत्क्षिप्य पातयेच्चैनमतिक्रान्ता ॥ इति (ना। शा। १०-३०)  
  
चाअरीं तां कृत्वा पात्यमानं चरणं कुञ्चितं स्थापयेत् । पृष्ठतः   
कुञ्चितं च समादाय क्रियान्तपरिक्रमेण प्रसारयेत् । हस्तौ विचार्य(ल्य?)   
व्यावर्तितकरणेन देहक्षेत्रान्निष्क्रान्तः पुनः परिवर्तितकरणेनाक्षिप्तः स   
(व)क्षसि खटकामुखः । पुनरपरेणाङ्गेन प्रयोगः । उद्धतपरिक्रमेऽस्य   
प्रयोगः । (१११)  
  
  
प्। ११९)  
  
उत्तानो वामपार्श्वस्थस्तत्कुञ्चितमुदाहृतम् ।  
प्रलम्बिताभ्यां बाहुभ्यां यद्गात्रेणानतेन च ॥ ११३ ॥  
  
अभ्यन्तरापविद्धः स्यात्तज्ज्ञेयं चक्रमण्डलम् ।  
स्वस्तिकापसृतौ पादावपविद्धक्रमौ यदा ॥ ११४ ॥  
  
उरोमण्डलकौ हस्तावुरोमण्डलिकन्तु तत् ।  
आक्षिप्तं हस्तपादं च क्रियते यत्र वेगतः ॥ ११५ ॥  
  
  
(५२) कुञ्चितम् ।  
  
आद्यो नत इति जानुगमनेन भूतलसञ्चरो लक्ष्यते । दक्षिणहस्तश्च कुञ्चितः   
उत्तानालपल्लवरूपो वामपार्श्वे विधेयः ।   
तदेतन्निर्भरानन्दपूर्णदेवस्याभिनयविषये प्रयोक्तव्यम् । यथा   
देहसुभा-इ-उं मकरकलि-अणुकापालविद्वे-इचलणं धि-आ-इं इत्यादौ । (११२)  
  
(५३) चक्रमण्डलम् ।  
  
अड्डिता चात्रादौ चारी ।  
  
अग्रतः पृष्ठतो वाऽपि पादोऽग्रतलसञ्चरः ।  
द्वितीयपादविर्घृष्टो यस्यां स्यादङ्किता तु सा ॥ (ना। शा। १०-२३)  
  
उद्धतपरिक्रमपरिष्करणा(रिक्रम)दिविषये चैतत् । (११३)  
  
(५४) उरोमण्डलम् ।  
  
भूमिघृष्टेन पादेन कृत्वाभ्यन्तरमण्डलम् ।  
पुनरुत्सारयेदन्यं स्थितावर्ता तु सा स्मृता ॥ (ना। शा। १०-१५)  
  
इत्यनया चार्याऽपसारणं स्वस्तिकस्य कार्यम् ।   
बद्धाचार्यात्वादाववस्थानमित्युक्तं भवति ।  
  
अन्योन्यजङ्घासंवेधात्कृत्वा तु स्वस्तिकं ततः ।  
ऊरुभ्यां वलनम् इति (ना। शा। १०-२१)  
  
  
प्। १२०)  
  
आक्षिप्तं नाम करणं विज्ञेयं तद्द्विजोत्तमाः ।  
ऊर्ध्वाङ्गुलितलः पादः पार्श्वेनोर्ध्व प्रसारितः ॥ ११६ ॥  
  
प्रकुर्यादञ्चिततलौ हस्तौ तलविलासिते ।  
पृष्ठतः प्रसृतः पादो द्वौ तालावर्धमेव च ॥ ११७ ॥  
  
  
तस्या रूपं स्वस्तिकसंस्थानाक्षिप्तम् ।  
  
उद्वेष्टितो भवेदेको द्वितीयश्चापवेष्टितः ।  
भ्रमितावुरसः स्थाने ह्युरोमण्डलिनौ स्मृतौ ॥ (ना। शा। ९-२०४) (११४)  
  
(५५) आक्षिप्तम् ।  
  
कुञ्चितं पादमुत्क्षिप्याञ्चितम् । इति (ना। शा। १०-३७)  
  
आक्षिप्तया पादचार्या पार्श्वस्य किञ्चिन्नमनेन हस्तस्य चतुरश्रस्य   
खटकामुख्या क्षेपः इति विदूषकगतिविषयमाक्षिप्तकरणम् । (११५)  
  
(५६) तलविलसितम् ।  
  
तेनैवोर्ध्वगतेन पादेन सहाञ्चिततलो वा श्लिष्टतलत्वात्कर्तव्यः ।   
द्विवचनात्पर्यायेण द्वितीयेनाङ्गेन प्रयोगोऽभ्यासेन वा । पताकौ हस्तौ   
परस्परोपसंश्लिष्टाविति पादतलस्य हस्ततलस्य च विकृष्टे देशे आकाशे   
लसितं श्लेषणं यत्र तलविलसितम् । पादोद्धारसञ्ज्ञया   
सूत्रधारादिविषये नाट्याचार्या योजयन्ति । (११६)  
  
(५७) अर्गलम् ।  
  
द्वितीयचरणकनिष्ठाभङ्गे सार्धान्तालाह्वजङ्घः सन् पादः प्रसृतो   
भवति । एतत्समकालं च हस्तबाहुद्वितीयं पार्श्वक्षेत्रं   
किञ्चिदग्रप्रसृतोऽलपल्लवाकारः तदन्तर्ज(र्ग)लमर्गलयेत् । देहस्य   
नयम्यन्त्रणात् (नियन्त्रणात्?) (अर्गलम्) । परिक्रमे चैतदङ्गाप्रभृतीनां   
भवति ।  
  
  
प्। १२१)  
  
तस्यैव चानुगो हस्तः पुरतस्त्वर्गलं तु तत् ।  
विक्षिप्तं हस्तपादं च पृष्ठतः पार्श्वतोऽपि वा ॥ ११८ ॥  
  
एकमार्गगतं यत्र तद्विक्षिप्तमुदाहृतम् ।  
प्रसार्य कुञ्चितं पादं पुनरावर्तयेत् द्रुतम् ॥ ११९ ॥  
  
प्रयोगवशगौ हस्तौ तदावर्तमुदाहृतम् ।  
कुञ्चितं पादमुत्क्षिप्य पार्श्वात्पार्श्वं तु डोलयेत् ॥ १२० ॥  
  
  
(५८) विक्षिप्तम् ।  
  
वाग्रहणं चार्थे । तेन विद्युद्भ्रान्तादण्डपादाभ्यां (ना। शा। १०-४०-४४)   
चारीभ्यामुद्वेष्टितापवेष्टितरेचकवर्तनया पार्श्वयोः पृष्ठेऽग्रे च   
हस्तपादविक्षेपः । (इद) मुद्धतगतिपरिक्रमसूचनादिविषयम् । (११८)  
  
(५९) आवर्तम् ।  
  
पादः प्रसारितः सव्यः पुनश्चैवापसर्पितः ।  
वामः सव्योपसर्पी च चाषगत्याम् । इति ॥ (ना। शा। १०-१८)  
  
चाषगत्या चार्या प्रयोगः । हस्तौ च किञ्चिदुद्वेष्टितापवेष्टितरूपौ   
दोलावेवेति । आ ईषत् वर्तनं हस्तपादस्य यत्र तदिदमावर्तकरणम् ।   
एतन्नायकोपसर्पणे सागरिकापाशबन्धाद्यवसरे प्रयोज्य । (११९)  
  
(६०) डोलापादम् ।  
  
पूर्वमूर्ध्वजानुचारी । (ना। शा। १०-३३) ततो दोलापादा ।  
  
  
प्। १२२)  
  
प्रयोगवशगौ हस्तौ डोलापादं तदुच्यते ।  
आक्षिप्तं हस्तपादं च त्रिकं चैव विवर्तयेत् ॥ १२१ ॥  
  
रेचितौ च तथा हस्तौ विवृत्ते करणे द्विजाः ।  
सूचीविद्धं विधायाथ त्रिकं तु विनिवर्तयेत् ॥ १२२ ॥  
  
  
(कुञ्चितं पादमुत्क्षिप्य पार्श्वात्पार्श्वं विलोलयेत् ।  
पातयेदञ्चितं चैव दोलापादा ॥) (ना। शा। १०-३६)  
  
डोलाहस्तावेव (ना। शा। ९-१४८) प्रयोगवशगौ इति डोलापादं करणम् । (१२०)  
  
(६१) विवृत्तम् ।  
  
आक्षिप्य वाम(पाद)माक्षिप्य स्वदेहक्षेत्रादपसारितवृत्त्याऽवर्त्य हस्तं च   
व्यावर्तितपरिवर्तिताभ्यां तथैवाक्षिप्य त्रिकं भ्रमरिकया (ना। शा। १०-४५)   
वलयेत् । तद्रेचितौ च हंसपक्षौ द्रुतभ्रमौ हस्ताविति त्रिकविवर्तनयोगात्   
विवृत्तम् । अस्योद्धतगतिपरिक्रमे प्रयोगः । (१२१)  
  
(६२) विनिवृत्तम् ।  
  
कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेच्चाग्रयोगेन सा सूची ॥ इति (ना। शा। १०-३४)  
  
चार्या द्वितीयं पार्ष्णिभागे स्वस्तिकयोजनया विद्धा(ध्वा) त्रिकस्यैकपार्श्वे   
विवर्तनस्य प्रत्यावर्तनक्रमेण निवृत्तिं कुर्यात् । अन्योन्यजङ्घावेधेन   
बद्धया (ना। शा। १०-२१) वा चार्योरुवलनं कुर्यात् । हस्तौ च रेचितौ   
हंसपक्षौ द्रुतभ्रमौ । उक्त एवास्य प्रयोगः (विवृत्तवत्) । (१२२)  
  
प्। १२३)  
  
करौ च रेचितौ कार्यौ विनिवृत्ते द्विजोत्तमाः ।  
पार्श्वक्रान्तक्रमं कृत्वा पुरस्तादथ पातयेत् ॥ १२३ ॥  
  
प्रयोगवशगौ हस्तौ पार्श्वक्रान्तं तदुच्यते ।  
पृष्ठतः कुञ्चितः पादो वक्षश्चैव समुन्नतम् ॥ १२४ ॥  
  
तिलके च करः स्थाप्यस्तन्निस्तम्भितमुच्यते ।  
पृष्ठतो वलितं पादं शिरोघृष्टं प्रसारयेत् ॥ १२५ ॥  
  
  
(६३) पार्श्वक्रान्तम् ।  
  
कुञ्चितं पादमुत्क्षिप्य पार्श्वस्थाने स्थितं न्यसेत् । (ना। शा। १०-३२)  
  
इति पार्श्वक्रान्ता चारी । तयाऽग्रे चरणं पातयेत् । हस्तयोश्च   
पादप्रयोगानुसारेण पर्यायेण पुरः प्रसारणम् । यदि वा प्रयुज्यत इति   
प्रयोगः गतिप्रचारयुद्धादिः । तत्र पादावुचितौ हस्तावित्येवं सर्वत्र । एतच्च   
रौद्रप्रधाने भीमसेनादेः परिक्रमे (१२३) ।  
  
(६४) निस्तम्भितम् ।  
  
द्वितीयपादस्य पृष्ठे पार्ष्णिभागे कुञ्चितः । समुन्नतमिति । निर्भुग्नं   
स्तब्धं च निम्नपृष्ठं चेति । खटकामुखः कर इति तदेतद्देशो   
मध्यमाङ्गुलिरूपो ललाटे तिलकवदिति । पादेन भुव आघातान्निस्तम्भितं   
महेश्वराभिनयविषयम् । वृश्चिकोऽत्र पाद इत्येके । (१२४)  
  
(६५) विद्युद्भ्रान्तम् ।  
  
पृष्ठत ऊरुमूलदेशात्प्रभृति वलितं चक्रवद्भ्रामितं तत एव प्रयोक्तुः   
शिरः क्षेत्रेण श्लिष्टं सर्वतो मण्डलगत्या भ्रान्त्या आविद्धं चतुरं   
कृत्वा प्रसारयेत् । प्रकर्षेण स सर्वासु दिक्षु पर्यायेण सारयेत् । तत्पदस्य   
विद्युत इव उद्भ्रमणाद्विद्युद्भ्रान्तमुद्धतगति परिक्रमादिविषयम् । (१२५)  
  
  
प्। १२४)  
  
सर्वतो मण्डलाविद्धं विद्युद्भ्रान्तं तदुच्यते ।  
अतिक्रान्तक्रमं कृत्वा पुरस्तात्सम्प्रसारयेत् ॥ १२६ ॥  
  
प्रयोगवशगौ हस्तावतिक्रान्ते प्रकीर्तितौ ।  
आक्षिप्तं हस्तपादं च त्रिकं चैव विवर्तितम् ॥ १२७ ॥  
  
द्वितीयो रेचितो हस्तो विवर्तितकमेव तत् ।  
कर्णेऽञ्चितः करो वामो लताहस्तश्च दक्षिणः ॥ १२८ ॥  
  
दोलापादस्तथा चैव गजक्रीडितकं भवेत् ।  
द्रुतमुत्क्षिप्य चरणं पुरस्तादथ पातयेत् ॥ १२९ ॥  
  
  
(६६) अतिक्रान्तम् ।  
  
अतिक्रान्ता चारी (ना। शा। १०-३०) व्याख्याता । पुरस्तादिति स्वदेहस्याग्रेण ।   
एतदपि गतिपरिक्रमादिविषयमेव । एवमन्यस्यापि यस्याभिनयविषये   
नोपयोगस्तस्य विषयो मन्तव्यः । (१२६)  
  
(६७) विवर्तितकम् ।  
  
आक्षिप्तहस्तापेक्षया द्वितीयो हस्तः । तं हंसपक्षद्रुतभ्रमक्रमं   
कुर्यात् । (१२७)  
  
(६८) गजक्रीडितकम् ।  
  
समुन्नतो लताहस्तः पार्श्वात्पार्श्व विलोलितः । (ना। शा। ९-१९९)  
  
इति यः करिहस्तो लक्ष्यते वृत्तमध्ये तस्यैव यदा   
त्रिपताकोऽसावञ्चितक्रियाविष्टो डोलापादचारी तदा गजक्रीडितकम् ।   
क्रियाविष्टत्वाच्चाङ्गपर्यायोऽत्र लभ्यते । प्रयोगश्चास्य नामोचित एव विषये   
। यथा अरुवद्रणा इत्यादौ । (१२८)  
  
  
प्। १२५)  
  
तलसंस्फोटितौ हस्तौ तलसंस्फोटिते मतौ ।  
पृष्ठप्रसारितः पादः लतारेचितकौ करौ ॥ १३० ॥  
  
समुन्नतं शिरश्चैव गरुडप्लुतकं भवेत् ।  
सूचीपादो नतं पार्श्वमेको वक्षःस्थितः करः ॥ १३१ ॥  
  
द्वितीयश्चाञ्चितो गण्डे गण्डसूची तदुच्यते ।  
ऊर्ध्वापवेष्टितौ हस्तौ सूचीपादो विवर्तितः ॥ १३२ ॥  
  
  
(६९) तलसंस्फोटितम् ।  
  
अतिक्रान्तया (ना। शा। १०-३०) चार्या दण्डपादया (ना। शा। १०-४४) वा   
चरणमुत्क्षिप्याक्षिप्तं कृत्वा तथैवाग्रे निपातयेत् । तत्समकालं च पताकौ   
हस्तौ संश्लेषितशब्दादभिहितौ इति तलसंस्फोटितम् । तस्यैतद्विषय एव   
प्रयोगो यथा तालाद्देवी सुसुखसुभस-इ जणु इत्यादौ । (१२९)  
  
(७०) गरुडप्लुतकम् ।  
  
वृश्चिकवच्चरणम् । एकोऽलातहस्तः (लताहस्तः) । द्वितीयो रेचितः । प्रयोगोऽस्य   
नामोचित एव विषये (१३०)  
  
(७१) गण्डसूची ।  
  
उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।  
वामश्चैव स्वभावस्थः ॥ (ना। शाः ९-२८०)  
  
इति सूचीपादः । अञ्चितोऽलपल्लवो गण्डक्षेत्रे । अन्ये तु सूचीपादं   
गण्डक्षेत्रप्राप्तमिच्छन्ति । अन्ये तु सूचीमुखं नृत्तहस्तं गण्डाञ्चितं   
पुनः क्रियाविष्टमाहुः ।  
  
हस्तौ तु सर्पशिरसौ मध्यमाङ्गुष्ठकौ यदा ।  
तिर्यक्प्रसारितास्यौ (ना। शा। ९-१९१) इति ।  
  
अन्ये तु सूच्यास्यमभिनयहस्तमाहुः ।  
  
  
प्। १२६)  
  
परिवृत्तत्रिकं चैव परिवृत्तं तदुच्यते ।  
एकः समस्थितः पाद ऊरुपृष्ठे स्थितोऽपरः ॥ १३३ ॥  
  
मुष्टिहस्तश्च वक्षःस्थः पार्श्वजानु तदुच्यते ।  
पृष्ठप्रसारितः पादः किञ्चिदञ्चितजानुकः ॥ १३४ ॥  
  
  
खटकाख्ये यदा हस्ते तर्जनी सम्प्रसारिता ।  
हस्तः सूचीमुखो नाम । इति (ना। शा। ९-६५)  
  
अत्र पक्षे गण्डसंश्रयप्रधानभूषणाभिनयविषयोऽस्य प्रयोगः ।   
यथागण्डप्पलीलावण्णज्जल एसो फलके अ-इदाम इत्यादौ (१३१)  
  
(७२) परिवृत्तम् ।  
  
ऊर्ध्वमण्डलिनौ हस्तावूर्ध्वदेशविवर्तनात् । (ना। शा। ९-२०३)  
  
सूचीलक्षणश्च (ना। शा। १०-३४) पादो बद्धाचारी (ना। शा। १०-२१) माश्रित्य   
विचित्ररूपतया द्वितीयपादे (ना। शा। १०-४५) वर्तितः   
अन्योन्यजङ्घासंवेधादिति । ततोऽपि भ्रमरिकया त्रिकं परिवर्तितमाहुः ।   
(१३२)  
  
(७३) पार्श्वजानु ।  
  
ऊरुपृष्ठजनि(स्थितः) तस्यैव समस्थितपादस्योरोः द्वितीयोऽस्या(पि) हस्तः   
कट्यामर्धचन्द्र इति पार्श्वजानु । पार्श्व ऊरुपृष्ठः तस्य पादस्य   
सम्बन्धि जानु यत्रेति । युद्धनियुद्धविषयमेतत् । (१३३)  
  
(७४) गृध्रावलीनकम् ।  
  
पार्श्वात्प्रसारिपादोऽङ्गुष्ठभूमिसंश्लेषादञ्चितजानुकः । लताहस्तौ च   
पार्श्वगौ । तत्पक्षिनिरूपणादौ गृध्रावलीनकम् । (१३४)  
  
  
प्। १२७)  
  
यत्र प्रसारितौ बाहु तत्स्यात् गृध्रावलीनकम् ।  
उत्प्लुत्य चरणौ कार्यावग्रतः स्वस्तिकस्थितौ ॥ १३५ ॥  
  
सन्नतौ च तथा हस्तौ सन्नतं तदुदाहृतम् ।  
कुञ्चितं पादमुत्क्षिप्य कुर्यादग्रस्थितं भुवि ॥ १३६ ॥  
  
प्रयोगवशगौ हस्तौ सा सूची परिकीर्तिता ।  
अलपद्मः शिरोहस्तः सूचीपादश्च दक्षिणः ॥ १३७ ॥  
  
यत्र तत्करणं ज्ञेयमर्धसूचीति नामतः ।  
पादसूच्या यदा पादो द्वितीयस्तु प्रविध्यते ॥ १३८ ॥  
  
  
(७५) सन्नतम् ।  
  
कुञ्चितं पादमुत्क्षिप्य समुत्प्लुत्य निपातयेत् ।  
जङ्घाञ्चितोपरि क्षिप्ता सा ज्ञेया हरिणप्लुता ॥ (ना। शा। १०-४३)  
  
इत्यनया चार्योत्प्लुत्याग्रदेशे पादं स्वस्तिकं कुर्यात् । सन्नतौ च दोलाहस्तौ ।  
  
अंसौ प्रशिथिलौ हस्तौ पताकौ तु प्रलम्बितौ (ना। शा। ९-१४८)  
  
एतदधमप्रकीर्तनादुपसर्पणादिविषये । (१३५)  
  
(७६) सूची ।  
  
अग्रतः स्थितमिति । (१३६)  
  
(७७) अर्धसूची ।  
  
शिरःक्षेत्रे हस्तः शिरोहस्तः । तचार्यामेव करणमेकेनाङ्गेनेत्यर्धसूची ।   
(१३७)  
  
प्। १२८)  
  
कटिवक्षःस्थितौ हस्तौ सूचीविद्धं तदुच्यते ।  
कृत्वोरुवलितं पादमपक्रान्तक्रमं न्यसेत् ॥ १३९ ॥  
  
प्रयोगवशगौ हस्तावपक्रान्तं तदुच्यते ।  
वृश्चिकं चरणं कृत्वा रेचितौ च तथा करौ ॥ १४० ॥  
  
तथा त्रिकं विवृत्तं च मयूरललितं भवेत् ।  
अञ्चितापसृतौ पादौ शिरश्च परिवाहितम् ॥ १४१ ॥  
  
  
(७८) सूचीविद्धम् ।  
  
प्रविध्यत इति सूचीपादौ । द्वितीय इति पादः पार्ष्णिस्थः क्रियत इत्यर्थः ।   
कटिस्थितः पक्षवञ्चितकोऽर्धचन्द्रो वा द्वितीयः खटकामुख एव वक्षसि ।   
चिन्ताविषयेऽस्य प्रयोगः । यथा - कालीकरमिकस्सकहम् इत्यादौ । (१३८)  
  
(७९) अपक्रान्तम् ।  
  
ऊरुभ्यां वलनं कृत्वा कुञ्चितं पादमुद्धरेत् ।  
पार्श्वे विनिक्षिपेच्चैतदपक्रान्ता ॥ (ना। शा। १०-३१)  
  
इत्यपक्रान्तक्रमं कृत्वोरुवलितबद्धां   
चारीमन्योन्यजङ्घासंयोगात्कृत्वा तु स्वस्तिकमूरुभ्यां   
वलनमित्येवम्भूतां कुर्यात् । (१३९)  
  
(८०) मयूरललितम् ।  
  
वृश्चिकं पादं विधाय रेचितौ हंसपक्षौ द्रुतभ्रमौ करौ कृत्वा पादं   
तमेवोरुदेशे निकुञ्च्य भ्रमरिकां चारीं कुर्यादिति मयूरनृत्तानुकारि   
मयूरललितम् ।  
  
अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी भवेत् ॥ (ना। शा। १०-४५) (१४०)  
  
प्। १२९)  
  
रेचितौ च तथा हस्तौ तत्सर्पितमुदाहृतम् ।  
नूपुरं चरणं कृत्वा दण्डपादं प्रसारयेत् ॥ १४२ ॥  
  
क्षिप्राविद्धकरं चैव दण्डपादं तदुच्यते ।  
अतिक्रान्तक्रमं कृत्वा समुत्प्लुत्य निपातयेत् ॥ १४३ ॥  
  
जङ्घाञ्चितोपरि क्षिप्ता तद्विद्याद्धरिणप्लुतम् ।  
डोलापादक्रमं कृत्वा समुत्प्लुत्य निपातयेत् ॥ १४४ ॥  
  
  
(८१) सर्पितम् ।  
  
पार्ष्णी(ष्णिः) यस्य स्थितौ(ता) भूमावूर्ध्वमग्रतलं भवेत् ।  
अङ्गुल्यश्चाञ्चिताः सर्वाः स पादोऽञ्चित उच्यते ॥ (ना। शा। ९-२७५)  
  
अञ्चितपादः सन्नपसृतो द्वितीयपादनिकटात्पलायितकोऽर्यः (तो यः तत्)   
समकालमेव तत्पार्श्वगं शिरः । तथेति तत्पार्श्वग एव हस्तो रेचितः ।   
पुनरयं द्वितीयकरपादस्य विधिः । तत्पार्श्वगतमेव च शिरः । अत एव च   
परिवाहितम् । यद्वक्ष्यति -  
  
पर्यायशः पार्श्वगतं शिरः स्यात्परिवाहितम् । (ना। शा। ८-२७)  
  
एतच्च पादकृतमदोपसर्पणविषयमिति मान(नाम्)बलाद्गम्यते । (१४१)  
  
(८२) दण्डपादम् ।  
  
पृष्ठतोऽभ्यञ्चितं कृत्वा पादमग्रतलेन तु ।  
द्रुतं निपातयेद्भूमौ चारी नूपुरपादिका ॥ (ना। शा। १०-३५)  
  
इत्येतदनन्तरमेव दण्डपादादिपुरश्चरणं कृत्वा दण्डपादं प्रसारयेत्   
।  
  
क्षिप्रापविद्धकरणं दण्डपादा तु सा स्मृता । (ना। शा। १०-४४)  
  
इत्येतत्सहितमेव पादसहितदण्डत्वरितहस्तं न्यसेदिति   
साटोपपरिक्रमादिविषयमेतत् । (१४२)  
  
(८३) हरिणप्लुतम् ।  
  
ईदृशस्यैव हरिणप्लुता चारी (ना। शा। १०-४३) भविष्यति । तस्यास्तु   
करणप्रवेशः प्रागेवोक्तः (भुजङ्गत्रासितकरणव्याख्यावसरे) । (१४३)  
  
  
प्। १३०)  
  
परिवृत्तत्रिकं चैव तत्प्रेङ्खोलितमुच्यते ।  
भुजावूर्ध्वविनिष्क्रान्तौ हस्तौ चाभिमुखाङ्गुली ॥ १४५ ॥  
  
बद्धा चारी तथा चैव नितम्बे करणे भवेत् ।  
दोलापादक्रमं कृत्वा हस्तौ तदनुगावुभौ ॥ १४६ ॥  
  
रेचितौ भूर्णितौ वापि स्खलितं करणं भवेत् ।  
एको वक्षःस्थितो हस्तः प्रोद्वेष्टिततलोऽपरः ॥ १४७ ॥  
  
  
(८४) प्रेङ्खोलितकम् ।  
  
कुञ्चितं पादं पार्श्वात्पार्श्वं दोला (ना। शा। १०-३६) । तमेवं कृत्वा   
द्वितीयेनोत्प्लुत्य भ्रमरिकां (ना। शा। १०-४५) कुर्यात् । (१४४)  
  
(८५) नितम्बम् ।  
  
अभिमुखाङ्गुली । अथोर्ध्वाङ्गुलौ पताकौ व्यावर्तितकरणेन शिरोदेशं   
नीत्वा ततः परिवर्तितकरणेनोर्ध्वक्षेत्रेण निष्कान्तौ बाहू कृत्वा यथासम   
देशेऽन्योन्यं वीक्ष्यमाणौ पताकौ स्थापयेत् । ततो   
देहाभिमुखाङ्गुलिहस्तौ तदनुगावुभौ रेचिताघूर्णितौ चापि   
नितम्बनृत्तहस्तलक्षणौ कुर्यात् । एतत्त्रिभिर्मुखा(एतदभिमुखा)ङ्गुलित्वं   
निपातत्रयेण द्योतितम् । बाहुशीर्षाद्विनिष्क्रान्तौ (ना। शा। ९-१९६)   
निमेषा(वेशा)त्तद्योगात्करणान्वितम् । (१४५)  
  
(८६) स्खलितम् ।  
  
दोलापादगमनागमनसमकालं हंसपक्षोपलक्षितौ बाहू   
गमनागमनयुक्तं पुनरपरेणाङ्गेनेति । (१४६)  
  
  
प्। १३१)  
  
अञ्चितश्चरणश्चैव प्रयोज्यः करिहस्तके ।  
एकस्तु रेचितो हस्तो लताख्यस्तु तथा परः ॥ १४८ ॥  
  
प्रसर्पिततलौ पादौ प्रसर्पितकमेव तत् ।  
अलातं च पुरःकृत्वा द्वितीयं च द्रुतक्रमम् ॥ १४९ ॥  
  
हस्तौ पादानुगौ चापि सिंहविक्रीडिते स्मृतौ ।  
पृष्ठप्रसर्पितः पादस्तथा हस्तौ निकुञ्चितौ ॥ १५० ॥  
  
  
(८७) करिहस्तकम् ।  
  
प्रोद्वेष्टनक्रियया परः कर्णस्थः त्रिपताकस्तद्दिक्क एव च   
पादस्तत्प्रोद्वेष्टनसमकालमञ्चितः सम्प्रयोज्य निष्क्रमणीयः । करिहस्तेन   
नृत्तहस्तेन सदृशमेतदंश इत्येतत्तन्नामा ।  
  
(समुन्नतो लताहस्तः पार्श्वात्पार्श्वं विलोलितः ।  
त्रिपताकोऽपरः कर्णे करिहस्तः) ना। शा। ९-१९९) (१४७)  
  
(८८) प्रसर्पितकम् ।  
  
हंसपक्षो द्रुतभ्रम इति रेचित्ः । अपरो लताख्यो (ना। शा। ९-१९८) नृत्तहस्तः ।   
रेचितकरस्य दिक्पादः पादान्तरान्मन्दं मन्दं भूमिघर्षणाच्चलेत् ।   
एतस्य खेचरसञ्चारविषये प्रयोगः । (१४८)  
  
(८९) सिंहविक्रीडितम् ।  
  
अलातां चारीमग्रगतां द्रुतं निक्षिप्य तदनुसारेणैव च हस्तं(ना। शा।   
१०-४१) द्वितीयमपि चक्रमेवम्भूतं कुर्यादिति   
सिंहकरघातसाम्यात्सिंहविक्रीडितं रौद्रगतिविषयम् । (१४९)  
  
  
प्। १३२)  
  
पुनस्तथैव कर्तव्यौ सिंहाकर्षितके द्विजाः ।  
आक्षिप्तहस्तमाक्षिप्तदेहमाक्षिप्तपादकम् ॥ १५१ ॥  
  
उद्वृत्तगात्रमित्येतदुद्वत्तं करणं स्मृतम् ।  
आक्षिप्तश्चरणश्चैको हस्तौ तस्यैव चानुगौ ॥ १५२ ॥  
  
आनतं च तथा गात्रं तथोपसृतकं भवेत् ।  
दोलापादक्रमं कृत्वा तलङ्घट्टितौ करौ ॥ १५३ ॥  
  
  
(९०) सिंहाकर्षितम् ।  
  
वृश्चिक एकः पादः । निकुञ्चितौ स्वस्तिकेन पद्मकोशोर्णनाभौ (ना। शा। ९-  
८२-१२०) (दक्षिण)वामहस्तौ । पुनर्द्वितीयेन पादेन यदा वृश्चिकस्तदा तौ   
क्रियावर्तनावशादपसार्य पुनरपि तादृशावेव हस्ताविति   
सिंहाद्यभिनयविषयं सिंहाकर्षितकम् । (१५०)  
  
(९१) उद्वृत्तम् ।  
  
आक्षिप्तामसारितानीतं हस्तपादं यत्र । कथं सर्वदेहाक्षेपः । आह -   
उद्वृत्ताचारीयुक्तं कृत्वा -  
  
पादमाविद्धमावेष्ट्य समुत्प्लुत्य निपातयेत् ।  
परिवृत्य द्वितीयं तु सोद्वृत्ता । (ना। शा। १०-३९) इति ।  
  
अत एवोद्वृतं करणम् । (१५१)  
  
(९२) उपसृतकम् ।  
  
यथा महादेवी विण्णवेदि इति । (१५२)  
  
  
प्। १३३)  
  
रेचयेच्च करं वामं तलसङ्घट्टिते सदा ।  
एको वक्षःस्थितो हस्तो द्वितीयश्च प्रलम्बितः ॥ १५४ ॥  
  
तलाग्रसंस्थितः पादो जनिते करणे भवेत् ।  
जनितं करणं कृत्वा हस्तौ चाभिमुखाङ्गुली ॥ १५५ ॥  
  
शनैर्निपतितौ चैव ज्ञेयं तदवहित्थकम् ।  
करौ वक्षःस्थितौ कार्यावुरो निर्भुग्नमेव च ॥ १५६ ॥  
  
  
(९३) तलसङ्ङ्घट्टितम् ।  
  
कुञ्चितं पार्श्वात्पार्श्वमिति (ना। शा। १०-३६) दोलापादां चारी   
कुर्वंस्तत्समकालं पताकौ सम्यग्घट्टितमन्योन्यतलं ययोस्तादृशौ   
करौ कृत्वा वैष्णवे स्थानके द्वौ तालौ (ना। शा। १०-५२) इत्यत्र स्थित्वा   
दक्षिणं हस्तं कट्यां च द्वितीयं हंसपक्षद्रुतभ्रमात्मकं रेचकं   
कुर्यात् । अनुकम्पाप्रधाने वाक्यार्थेऽस्य प्रयोगः । धाणवगलछिफ॥॥ अ०   
धि-अचणारि इत्यादि । (१५३)  
  
(९४) जनितम् ।  
  
वक्षसि मुष्टिहस्तः । प्रलम्बितो लताख्यः । अन्यासां क्रियाणामारम्भकाल   
एव तत्सन्निवेशजननयोगाद्यथोचितचारीवशानीतम् । (जनिताचारी ना। शा। १०-  
२५) (१५४)  
  
(९५) अवहित्थकम् ।  
  
मुष्टिहस्तश्च वक्षःस्थः करोऽन्यश्च प्रवर्तते ।  
तलसञ्चरपादश्च जनिता ॥ (ना। शा। १०-२५) इति ।  
  
चारीपादं कृत्वा । तथाप्यभिमुखाङ्गुली इत्यरालालपल्लवतया   
ललाटवक्षःक्षेत्रगौ हस्तौ विधाय शनैरिति   
यथाक्रममुद्वेष्टितकरणावधरोर्ध्वक्रमेण पार्श्वगौ कृत्वा   
पुनरपवेष्टितपरिवर्तितक्रिययारालालापल्लवावन्योन्यं सम्मुखं   
वक्षोदेशे कुर्यात् । गोपनप्रधाने वाक्यार्थेऽस्य प्रयोगः । इत्यवहित्थक्रमे   
तद्यथा - ऐथग-अं ग-इकरि थविफासहसश्व० खे इ-अं ब-इसं परिहि ॥  
  
  
प्। १३४)  
  
मण्डलस्थानकं चैव निवेशं करणं तु तत् ।  
तलसञ्चरपादाभ्यामुत्प्लुत्य पतनं भवेत् ॥ १५७ ॥  
  
सन्नतं वलितं गात्रमेलकाक्रीडितं तु तत् ।  
करमावृत्तकरणमूरुपृष्ठेऽञ्चितं न्यसेत् ॥ १५८ ॥  
  
जङ्घाञ्चित तथोद्वृत्ता ह्यूरूद्वृत्तं तु तद्भवेत् ।  
करौ प्रलम्बितौ कार्यौ शिरश्च परिवाहितम् ॥ १५९ ॥  
  
  
अन्ये तु (अवहित्थहस्तेन)  
  
शुकतुण्डौ करौ कृत्वा वक्षस्यभिमुखाञ्चितौ ।  
शनैरधोमुखाविद्धोऽसाववहित्थः ॥ (ना। शा। ९-१५६) ॥  
  
इत्येतच्चिन्तादौर्बल्यविषयमाहुः । (१५५)  
  
(९६) निवेशम् ।  
  
स्तब्धं च निम्नपृष्ठं च निर्भुग्नांसं समुन्नतम् ।  
उरो निर्भुग्नम् । (ना। शा। ९-२२६)  
  
ऐन्द्रे मण्डले पादौ चतुस्तालान्तरस्थितौ । (गजवा)हनादिविषयेऽनेन   
निवेशयेत् । यात्रस्याविश्रमणान्निवेशाख्यम् । (१५६)  
  
(९७) एलकाक्रीडितम् ।  
  
पतनकाले गात्रस्य नमनं ततो वलनम् । एवं नामैकरूपा चारी (ना। शा।   
१०-२०) भविष्यति । अधमप्रकृतिगतिविषयमेतत् । (१५७)  
  
(९८) ऊरूद्वृत्तम् ।  
  
तलसञ्चरपादस्य पार्ष्णिर्बाह्योन्मुखी यदा ।  
जङ्घञ्चिता तथोद्वृत्ता ऊरूद्वृत्ता । इति (ना। शा। १०-२२)  
  
अनया चार्या सह व्यावर्तितकरणेनारालं खटकं चोरुदेशे पृष्ठे च   
क्षिपेत् । प्रणयकोपेर्ष्याप्रार्थनादिविषयमेतत्करणम् । (१५८)  
  
  
प्। १३५)  
  
पादौ च वलिताविद्धौ मदस्खलितके द्विजाः ।  
पुरः प्रसारितः पादः कुञ्चितो गगनोन्मुखः ॥ १६० ॥  
  
करौ च रेचितौ यत्र विष्णुक्रान्तं तदुच्यते ।  
करमावर्तितं कृत्वा ह्यूरुपृष्ठे निकुञ्चयेत् ॥ १६१ ॥  
  
ऊरुश्चैव तथाविद्धः सम्भ्रान्तं करणं तु तत् ।  
अपविद्धः करः सूच्या पादश्चैव निकुट्टितः ॥ १६२ ॥  
  
वक्षःस्थश्च करो वामो विष्कम्भे करणे भवेत् ।  
पादावुद्घट्टितौ कार्यौ तलसङ्घट्टितौ करौ ॥ १६३ ॥  
  
  
(९९) मदस्खलितकम् ।  
  
करौ दोलौ । पर्यायशः पार्श्वगतं शिरः । वलिताविद्धौ अवनतावनन्तरं   
स्वस्तिकापसृतौ (पादौ) पर्यायेणेति । मद्यमदविषयमेतत् । (१५९)  
  
(१००) विष्णुक्रान्तम् ।  
  
विष्णोरित्थं क्रमणमत्र । तत्तद्विषय एवास्य प्रयोगः । (१६०)  
  
(१०१) सम्भ्रान्तम् ।  
  
आविद्धायां चार्यां सत्यामूरुस्तथा ।  
  
स्वस्तिकस्याग्रतः पादः कुञ्चितश्च प्रसारितः ।  
निपतेदञ्चिताविद्ध आविद्धा नाम सा स्मृता ॥ (ना। शा। १०-३८)  
  
तच्चारीप्रयोगकाले च व्यावर्तितपरिवर्तितकरणेनालपल्लवमूरुपृष्ठे न्यसेत् ।   
सम्भ्रमपरिक्रमविषयमेतत् । (१६१)  
  
(१०२) विष्कम्भम् ।  
  
वामः करो दक्षिणेन हस्तेन सूचीमुखं (ना। शा। ९-१९१)   
नृत्तहस्तात्मनापगमपूर्वकं विद्धः । स एव पादो निकुट्टितः । चकारात्   
द्वितीयेयैनैवाङ्गेन । एवकारेणेदमाह पुनः  
  
प्। १३६)  
  
नतञ्च पार्श्वं कर्तव्यं बुधैरुद्घट्टिते सदा ।  
प्रयुज्यालातकं पूर्व हस्तौ चापि हि रेचयेत् ॥ १६४ ॥  
  
कुञ्चितावञ्चितौ चैव वृषभक्रीडिते सदा ।  
रेचितावञ्चितौ हस्तौ लोलितं वर्तित शिरः ॥ १६५ ॥  
  
  
सूव्या (ना। शा। १०-३४) चार्योपलक्षितः पादः । परश्च   
निकुट्टितोऽलपल्लवोऽन्यस्तु वामः । एवं पुनःकरणे सति   
क्रियाविष्कम्भनाद्विस्तारणाद्विष्कम्भाख्यं करणम् । (१६२)  
  
(१०३) उद्घट्टितम् ।  
  
स्थित्वा पादतलाग्रेण पार्ष्णी भूमौ ॥ इति (ना। शा। ९-२६६)  
  
पादः । अन्योन्यमनेन तालिकादानोद्यतौ करौ पुनर्द्वितीयपाद उद्घट्टितः   
पर्यायेण च तथैव पार्श्वयोर्नमनमिति । प्रमोदविषयमेतत् । (१६३)  
  
(१०४) वृषभक्रीडितम् ।  
  
अलातचारी (ना। शा। १०-४१) कुर्वन्हस्तौ रेचितौ कुर्यात् । ततः कुञ्चितौ   
व्यावर्तितकरणेन कृत्वा ततो बाहुशिरस्यलपल्लवाकृती अञ्चितौ विधेयाविति   
वृषभमङ्गद्वारद्वयप्रयोगात् वृषभक्रीडितम् । (१६४)  
  
(१०५) लोलितम् ।  
  
वैष्णवे स्थाने आदौ रेचितं हंसपक्षद्रुतभ्रमरूपं हस्तद्विती(त)यं   
चाञ्चितं वक्षस्यलपल्लवाकारं कुर्यात् । शिरश्च लोलितम् । सर्वतो लोलितमपि   
चोभयोः पार्श्वयोर्वर्तितं विश्रवमितम् । (१६५)  
  
  
प्। १३७)  
  
उभयोः पार्श्वयोर्यत्र तल्लोलितमुदाहृतम् ।  
स्वस्तिकापसृतौ पादौ शिरश्च परिवाहितम् ॥ १६६ ॥  
  
रेचितौ च तथा हस्तौ स्यातां नागापसर्पिते ।  
निषण्णाङ्गस्तु चरणं प्रसार्य तलसञ्चरम् ॥ १६७ ॥  
  
उद्वाहितमुरः कृत्वा शकटास्यं प्रयोजयेत् ।  
ऊर्ध्वाङ्गुलितलौ पादौ त्रिपताकावधोमुखौ ॥ १६८ ॥  
  
  
(१०६) नागापसर्पितम् ।  
  
परिवाहितं पर्यायशः पार्श्वगतं कुटिलगतियोगन्नागापसर्पितम् । इदं   
तरुणमदविषयम् । (१६६)  
  
(१०७) शकटास्यम् ।  
  
निषण्णं निस्समीकृतमङ्गं येन तेन तज्जानुसमस्थिते पदे पुरो गुल्फदेशे   
कुञ्चितो न तु जानुरेव पादः स एवाध्यर्धतालान्तरसञ्चरः प्रसार्यः ।   
तत्सहितोऽपि हस्तो द्वितीयो वक्षसि खटकः । ईदृश्येवेयं चारी (ना। शा। १०-१६)   
भविष्यति । अनेन सन्निवेशेन सकटस्यासनं क्षेप इति ।   
तथाविधबालक्रीडादिविषये भाणिकादिविषयेऽस्य प्रयोगः । (१६७)  
  
(१०८) गङ्गावतरणम् ।  
  
अत्र केचिदूर्ध्वाङ्गुलितल इत्यनेन   
समपादाञ्चितभूमाववस्थानमुक्तमित्याहुः ।   
एतच्चायुक्तमशब्दार्थत्वात् । तस्मादञ्चितो न पादः । अन्ये त्वाहुः - अनेन   
क्रमेणाग्रतलसञ्चारो वृश्चिकपाद इति । अपरे तु - चकारेण भिन्नक्रमेण च   
पादस्य त्रिपताकाहस्तयोश्शिरसश्च सन्नतत्वात्तेन प्रथमं पादोद्धारं   
स्थित्वा पादमूर्ध्वं विधाय पताकाहस्तौ तं पादं   
क्रमेणाग्रतलसञ्चारो वृश्चिकपाद इति । (अपरे तु चकारेण भिन्नक्रमेण च   
तदास्य त्रिपताकाहस्तयोः शिरसश्च सन्नतत्वात्तेन प्रथमः पादोद्धारः ।  
  
प्। १३८)  
  
हस्तौ शिरस्सन्नतं च गङ्गावतरणं त्विति ।  
यानि स्थानानि याश्चार्यो व्यायामे कथितानि तु ॥ १६९ ॥  
  
पादप्रचारस्त्वेषां तु करणानामयं भवेत् ।  
ये चापि नृत्तहस्तास्तु गदिता नृत्तकर्मणि ॥ १७० ॥  
  
तेषां समासतो योगः करणेषु विभाव्यते ।  
प्रायेण करणे कार्यो वामो वक्षःस्थितः करः ॥ १७१ ॥  
  
चरणश्चानुगश्चापि दक्षिणस्तु भवेत्करः ।  
चार्यश्चैव तु याः प्रोक्ता नृत्तहस्तास्तथैव च ॥ १७२ ॥  
  
सा मातृकेति विज्ञेया तद्भेदात्करणानि तु ।  
अष्टोत्तरशतं ह्येतत्करणानां मयोदितम् ॥ १७३ ॥  
  
अतः परं प्रवक्ष्यामि ह्यङ्गहारविकल्पनम् ।  
प्रसार्योत्क्षिप्य च करौ समपादं प्रयोजयेत् ॥ १७४ ॥  
  
  
स्थित्वा पादमूर्ध्वं विधाय तदुपरि च त्रिपताकहस्तौ तं पादं क्रमेण)   
सन्नमयेत् अवरोधयेत् । तदनुसारेण च त्रिपताकाहस्तं सनमयेत् । तथैव   
क्रमेण शिरः । एवमेव त्रिविक्रमपादप्रसरणपूर्वकं गङ्गादेव्या   
अवतरणमिति नाम्नैवास्य करणस्य विषयो दर्शितः । इतिशब्दः समाप्तौ ।   
(१६८)  
  
(इत्यष्टोत्तरशतकरणनिरूपणं समाप्तम्)  
  
अङ्गहारलक्षणम् ।  
  
तलपुष्पपुटस्य पूर्वं निर्देशात्सर्वत्र वर्तनाप्राधान्येनोपक्रम इति   
सूचितं परं प्रयोगमाह । उक्तमुपसंहरन्   
क्रमप्राप्तानङ्गहारान्यथोद्देशं लक्षणीयत्वेन प्रतिजानीते -   
अष्टोत्तरशतमित्यादिना । हि यस्मात्करणानामष्टोत्तरशतमुदितं (ततो)   
हेतोः परं विशिष्टमङ्गहारो कल्प्यते परस्परतो भेद्यते येन   
तदङ्गहारेष्वेव विशेषलक्षणं वक्ष्यामीति सम्बन्धः । जातावेकवचनम्   
। (१७३)  
  
  
प्। १३९)  
  
व्यंसितापसृतं सव्यं हस्तमूर्ध्व प्रसारयेत् ।  
प्रत्यालीढं ततः कुर्यात् तथैव च निकुट्टकम् ॥ १७५ ॥  
  
ऊरूद्वृत्तं ततः कुर्यादाक्षिप्तं स्वस्तिकं ततः ।  
नितम्बं करिहस्तं च कटिच्छिन्नं च योगतः ॥ १७६ ॥  
  
  
(१) स्थिरहस्तः ।  
  
तत्रोद्देशक्रमेण स्थिरहस्तं लक्षयति - प्रसार्येत्यादिना हरप्रिय इत्यन्तेन ।   
तत्र प्रसार्योत्क्षिप्य च कराविति त्रिपताकाञ्जलि वक्षःस्थमिति लक्षितस्य   
लीनाख्यस्य करणस्य (ना। शा। ४-६६) प्रथमेतिकर्तव्यतानिरूपणेनोपलक्षितम्   
। एतच्च तल्लक्षण एवोक्तमस्माभिः पताकशब्दस्य प्रयोजनं वदद्भिः ।   
इदमिदं करणं योगतोऽन्यादौ ह्यनया   
जिघृक्षतीत्यक्षिकरणगतहस्तपादाद्यौचित्ययुक्तवर्तनाचारीयोजनया यदि   
भवति तत एव चाविच्छिन्ना शुभा च ।   
प्रबन्धादलातचक्रवदेकबुद्ध्यनुसंहार्यं तदलम् । स्थिरहस्तो   
नामाङ्गहार इति सम्बन्धः । एवं सर्वत्र योगत इति सर्वाङ्गहारेषु   
सम्बध्यते ।   
  
अन्ये तु योगात्समाधेरप्ययं भगवतः प्रीतय इति व्याचक्षते ।  
  
समपादमिति समनखं करणम् । पदं (पादौ) श्लिष्टौ समनखौ इति (ना।   
शा। ४-६५) ।  
  
व्यंसिते -  
  
आलीढं स्थानकं यत्र करौ वक्षसि रेचितौ ।  
ऊर्ध्वाधोविप्रकीर्णौ च व्यंसितं करणं तु तत् ॥ (ना। शा। ४-१०८)  
  
इति लक्षिते करणेऽपसृतौ विप्रकीर्णौ यौ हस्तौ तौ द्वावप्यूर्ध्वस्थानस्थितौ   
कृत्वा आलीढस्य परिवर्तनेन (ना। शा। १०-७०) प्रत्यालीढं स्थानकं कुर्यात्   
। ततो निकुट्टिते निकुट्टितौ यदा हस्तौ (ना। शा। ४-६९) इति नवमं करणम् । ततोऽपि   
करमावृत्तकरणमूरुपृष्ठ (ना। शा। ४-१५९) इत्यष्टनवतितमम् । ततः   
स्वस्तिकं हस्ताभ्यामथ पादाभ्यामिति (ना। शा। ४-७५) पञ्चदशम् । तत   
आक्षिप्तं हस्तपादं चेति (ना। शा। ४-११५) पञ्चपञ्चाशत् ।  
  
प्। १४०  
  
स्थिरहस्तो भवेदेष त्वङ्गहारो हरप्रियः ।  
तलपुष्पापविद्धे द्वे वर्तितं सनिकुट्टकम् ॥ १७७ ॥  
  
(प्रत्यालीढं ततः कृत्वा तथैव च निकुट्टकम् ।)  
ऊरूद्वृत्तं तथाक्षिप्तमुरोमण्डलमेव च ।  
नितम्बं करिहस्तं च कटिच्छिन्नं तथैव च ॥ १७८ ॥  
  
  
भुजावूर्ध्वं विनिष्क्रान्तौ हस्तौ चाभिमुखाङ्गुली (ना। शा। ४-१४६) इति   
नितम्बगतिः । ततः करिहस्तम् -  
  
वामो वक्षःस्थितो हस्तः प्रोद्वेष्टिततलोपरि (ना। शा। ४-१४८)  
  
इति सप्ताशीतितमम् । ततः पर्यायशः कटिश्छिन्ना बाहु शिरसि (ना। शा। ४-७२)   
इत्येकादशम् ।  
  
इत्येवं करणग्रामसम्यग्योजनया कृतं स्थिरहस्तमङ्गहारं निर्वर्तयति ।   
अतः(त्र) सर्वेष्वङ्गहारेष्वित्यर्थः(हारेषु) करणावयववर्गं सर्वं   
करणजातं चतुर्दिङ्मुखेषु प्रयोज्यमिति नाट्याचार्या मन्यन्ते ।   
अनागतातीतवे(दी मुनिस्तद)युक्तं मन्यमान एकान्नविंशतितमे हि   
परिवृत्तकरेचितेऽङ्गहारे (ना। शा। ४-२१९) वक्ष्यति पराङ्गमुखविधिर्भूय   
एवमेव भवेत् इत्यङ्गहारविधावित्यर्थायोगात् । तदाङ्गिकेष्वेव वक्ष्यामः ।   
उद्वेष्टितकरणस्वरूपं निरूपयतः प्रयोगश्चैषामदृष्टार्थ एव । प्रयोगे   
च तत्तद्वाक्यार्थादूनं विप्रकर्षानुसारेण । एतच्च पूर्वरङ्गे (अ-५)   
यथोपदेशं वक्ष्यामः युद्धे नियुद्धे च इत्यादौ (ना। शा। ४-५६)   
विषयेणैतेषां (विशेषेणैतेषाम्) कदाचित्प्रयोगः । एवं स्थिरहस्त एव   
(नानिर्व(र्तनं) लक्ष्यत इति न वृथा तन्निर्देशेनायासः । (१७६)  
  
(२) पर्यस्तकः ।  
  
तलपुष्पपुटेत्यादि । केचित्प्रसार्येत्यादिना प्रत्यालीढं ततः कुर्यादित्यन्तं   
सर्वेष्वङ्गहारेषु प्रथममितिकर्तव्यतां योजयन्ति   
प्रथमाङ्गस(ङ्ग)तिकरणयोगः कथमित्यभिप्रायेण । अन्ये तु   
प्रत्यङ्गहारसमुचिताः साधारणाः स्वयमूह्या इत्याहुः । श्रुतहानौ को   
गुण इत्यपरे ।  
  
तत्र वामे पुष्पपुट (ना। शा। ४-६१) इति प्रथमम् । आवर्त्य   
शुकतुण्डाख्यमूरुपृष्ठे वामहस्तश्च वक्षःस्थ (ना। शा। ४-६४)   
इत्यपविद्धम् । कुञ्चितौ मणिबन्धे तु इति (ना। शा। ४-६२) वर्तितम् । निकुट्टिताविति   
(ना। शा। ४-६९)  
  
  
प्। १४१)  
  
एष पर्यस्तको नाम ह्यङ्गहारो हरोद्भवः ।  
अलपल्लवसूचीं च कृत्वा विक्षिप्तमेव च ॥ १७९ ॥  
  
आवर्तितं ततः कुर्यात्तथैव च निकुट्टकम् ।  
ऊरूद्वृत्तं तथाक्षिप्तमुरोमण्डलमेव च ॥ १८० ॥  
  
करिहस्तं कटिच्छिन्नं सूचिविद्धो भवेदयम् ।  
अपविद्धं तु करणं सूचिविद्धं तथैव च ॥ १८१ ॥  
  
  
निकुट्टकम् । करमावृत्तकरणम् इति (ना। शा। ४-१५९) ऊरूद्वृत्तम् । (तत   
आक्षिप्तं हस्तपादम् (४-११६) इत्याक्षिप्तम् । स्वस्तिकापसृता विति (४-११५)   
उरोमण्डलम् । ततो भुजावूर्ध्वविनिष्क्रान्ताविति (४-१४६) नितम्बकरणम् ।   
अनन्तरं वामो वक्षःस्थित इति (४-१४८) करिहस्तम् । ततः पर्यायश इति (४-७२)   
कटिच्छिन्नम् । एतेन करणदशकेन पर्यस्तकः ॥) (१७८)  
  
(३) सूचीविद्धः ।  
  
अर्घ(ल)पल्लवसूची चेति । अलपद्मः शिरोदेशे (हस्तः) सूचीपादश्च इति (ना।   
शा। ४-१३८) अलपल्लवोपलक्षितमर्धसूच्याख्यं सप्तसप्ततितमं करणम् -  
  
विक्षिप्तं हस्तपादं च पृष्ठतः पार्श्वतोऽपि वा ।  
एकमार्गम् इति (ना। शा। ४-११९) विक्षिप्तम् ।  
  
एकान्नषष्टितमं यदावर्ताख्यं करणं  
  
प्रसार्य कुञ्चितं पादं पुरस्त्वा(नरा)वर्तयेद्युतम् ।  
प्रयोगवशगौ इति (ना। शा। ४-१२०)  
  
तदेवावर्तितशब्देनोक्तम् । ततो निकुट्टकादीनि षट् करणान्य्क्ताङ्गहारवदेव   
(स्थिरहस्त इव) । (१८०)  
  
(४) अपविद्धः ।  
  
अपविधन्त्वित्यादि ।  
  
आवर्त्य शुकतुण्डाख्यमूरुपृष्ठे निपातयेत् ।  
वामहस्तश्च वक्षःस्थोऽप्यपविद्धम् ॥ (ना। शा। ४-६४)  
  
  
प्। १४२)  
  
उद्वेष्टितेन हस्तेन त्रिकं तु परिवर्तयेत् ।  
उरोमण्डलकौ हस्तौ कटिच्छिन्नं तथैव च ॥ १८२ ॥  
  
अपविद्धोऽङ्गहारश्च विज्ञेयोऽयं प्रयोक्तृभिः ।  
करणं नूपुरं कृत्वा विक्षिप्तालातके पुनः ॥ १८३ ॥  
  
पुनराक्षिप्तकं कुर्यादुरोमण्डलकं तथा ।  
नितम्बं करिहस्तं च कटिच्छिन्नं तथैव च ॥ १८४ ॥  
  
  
पादसूच्या यदा पादो द्वितीयश्च प्रविध्यते ।  
कटिवक्षःस्थितौ हस्तौ सूचीविद्धं तत् ॥ (ना। शा। ४-१३९)  
  
एवं करणद्वयं कृत्वोद्वेष्टितेन करणेन (ना। शा। ९-२१६) बद्धया चार्या   
त्रिकं वलितं कृत्वोरोमण्डलहस्तोपलक्षितमुरोमण्डलकरणं ततोऽपि   
कटिच्छिन्नं विदध्यात् ।  
  
स्वस्तिकापसृतौ पादावपविद्धक्रमौ यदा ।  
उरोमण्डलकौ हस्तावुरोमण्डलं तु तत् ॥ (ना। शा। ४-११५)  
  
प्रयोक्तृभिरिति ये प्रयोगकुशलास्तैः । स्वयमङ्गस्य गतिः   
सम्यग्विद्वद्भिर्ज्ञातुं न शक्य इत्यनेनेदमाह । एतेषु करणेषु यदा   
मध्यवर्तनशिरोभ्रूनेत्रादिकर्मसहितापि या योजना च सा अंशश्च   
स्वरूपतत्त्वविदा स्वयमङ्गीकर्तुं शक्यः । अन्यस्य तूक्तापि   
प्रयोक्तुमशक्या न चापि निरूपयितुं शक्या । गीतवाद्यलययन्ति(ति)   
वाक्यार्थभेदेन च तस्या एव योजना । योजने चानन्त्यम् । नहि सुशिक्षितोऽपि   
लक्षणकारो वाक्यानां प्रतिपदं लक्षणं कर्तुं शक्नोति । अस्य   
पश्चादिदं प्रयोज्यमिति दयापि(ज्ञापि)तेन किञ्चिदात्मनो योजना च संहिता   
कार्या । नियमनमग्रे वक्ष्याम इत्युक्तम् । तेन मण्डलादिस्थाननिरूपणमिह   
कैश्चित्कृतं निरुपयोगमेवेत्यास्ताम् । (१८२)  
  
(५) आक्षिप्तकः ।  
  
करणं नूपुरमित्यादि ।  
  
त्रिकं सुवलितं कृत्वा लतारेचितकौ करौ (ना। शा। ४-९७) (नू)पुरं च तथा   
पादकरणे नूपुरे विक्षिप्तं हस्तपादं च इति (ना। शा। ४-११९) विक्षिप्तम् ।  
  
  
प्। १४३)  
  
आक्षिप्तकः स विज्ञेयो ह्यङ्गहारः प्रयोक्तृभिः ।  
उद्वेष्टितापविद्धस्तु करः पादो निकुट्टितः ॥ १८५ ॥  
  
पुनस्तेनैव योगेन वामपार्श्वे भवेदथ ।  
उरोमण्डलकौ हस्तौ नितम्बं करिहस्तकम् ॥ १८६ ॥  
  
कर्तव्यं सकटिच्छिन्नं नृत्ते तूद्घट्टिते सदा ।  
पर्यायोद्वेष्टितौ हस्तौ पादौ चैव निकुट्टितौ ॥ १८७ ॥  
  
  
अलातं चरणं कृत्वाऽप्यंसयोर्दक्षिणं करम् ।  
ऊर्ध्वजानुक्रमं कुर्यादलातकमिति स्मृतम् ॥ (ना। शा। ४-७८)  
  
यत्र यत्र पुनर्ग्रहणं तत्र तत्र केचित् द्विर्योगमाहुः ।   
द्वितीयाङ्गहारोक्तमाक्षिप्तादिकरणपञ्चकम् । (१८४)  
  
(६) उद्घट्टितः ।  
  
उद्वेष्टितापविद्धस्त्विति । अनेन प्रथमश्लोकेन पर्यायशोऽङ्गद्वयप्रयोगं   
निकुट्टकं करणमाह - निकुट्टितौ यदा हस्तौ (ना। शाष् ४-६९) इति ।   
उरोमण्डलकादिकरणचतुष्कं द्वितीयाङ्गहारवदेव । (१८६)  
  
(७) विष्कम्भः ।  
  
पर्यायोद्वेष्टिताविति । अनेनार्धेनानन्तराङ्गहारवदेव   
प्रथममण्डलद्वयेन निकुट्टितं करणमित्याह । कुञ्चिताविति । हस्तौ पादौ   
चेति सम्बन्धः । तेन कुञ्चितस्य करणस्याञ्चितस्य चाङ्गद्वयपर्यायेण   
प्रयोज्यत्वमुक्तम् ।  
  
वृश्चिकं चरणं कृत्वा करं पार्श्वे निकुञ्चयेत् । (ना। शा। ४-८७)  
नासाग्रे दक्षिणं चैव निकुञ्चितम् ॥  
  
स्वस्तिकौ चरणौ कृत्वा करिहस्तं च दक्षिणम् ।  
वक्षःस्थाने तथा वाममर्धस्वस्तिकमादिशेत् ॥ (ना। शा। ४-८३)  
  
इत्यनन्तरं  
  
व्यावृत्तपरिवृत्तस्तु स एव तु करो यदा ।  
अञ्चितो नासिकाग्रे तु तदञ्चितम् ॥ (ना। शा। ४-८३)  
  
चतुरश्रमिति अनेनार्धेनार्धनिकुट्टकं दशमं करणमाह -  
  
प्। १४४)  
  
कुञ्चितावञ्चितौ चैव ह्यूरूद्वृत्तं तथैव च ।  
चतुरश्रं करं कृत्वा पादेन च निकुट्टकम् ॥ १८८ ॥  
  
भुजङ्गत्रासितं चैव करं चोद्वेष्टितं पुनः ।  
परिच्छिन्नं च कर्तव्यं त्रिकं भ्रमरकेण तु ॥ १८९ ॥  
  
करिहस्तं कटिच्छिन्नं विष्कम्भे परिकीर्तितम् ।  
दण्डपादं करं चैव विक्षिप्याक्षिप्या चैव हि ॥ १९० ॥  
  
व्यंसितं वामहस्तं च सह पादेन सर्पयेत् ।  
निकुट्टकद्वयं कार्यमाक्षिप्तं मण्डलोरसि ॥ १९१ ॥  
  
करिहस्तं कटिच्छिन्नं कर्तव्यमपराजिते ।  
कुट्टितं करणं कृत्वा भुजङ्गत्रासितं तथा ॥ १९२ ॥  
  
  
अञ्चितो बाहुशिरसि हस्तस्त्वभिमुखाङ्गुलिः ।  
निकुञ्चितार्धयोगेन (ना। शा। ४-७०) इति ।  
  
द्वितीयो हि तत्र प्राङ्मुखं खटकरूपं चतुरश्रो हस्तः ।  
  
कुञ्चितं पादमुत्क्षिप्य त्र्यश्रमूरुं विवर्तयेत् ।  
कटिजानुविवर्तश्च भुजङ्गत्रासितं भवेत् ॥ (ना। शा। ४-८४)  
  
भुजङ्गत्रासितं चतुर्विधम् । अत्रैवकारेण हस्तप्रयोगमनुक्तं निरूपयति -   
करं चोद्वेष्टितमिति तत्समकालं च भ्रमरकेणाष्टत्रिंशेन (ना। शा। ४-९९)   
करणेन परित इत्युभयाङ्गप्रयोगेण च्छिन्नत्रिकं कुर्यात् । कटिमध्यस्य   
वलनाच्छिन्ना । यतः -  
  
आक्षिप्तः स्वस्तिकः पादः करौ चोद्वेष्टितौ तथा ।  
त्रिकस्य वलनाच्च ।  
  
इति भ्रमरकम् । ततः करिहस्तः कटिच्छिन्नश्च पूर्वाङ्गहारवदेव ॥ (१८९)  
  
(८) अपराजितः ।  
  
दण्डपादमित्यादि ।  
  
नूपुरं चरणं कृत्वा दण्डपादं प्रसारयेत् ।  
क्षिप्राविद्धकरं चेति दण्डपादम् । (ना। शा। ४-१४३)  
  
  
प्। १४५)  
  
रेचितेन तु हस्तेन पताकं हस्तमादिशेत् ।  
आक्षिप्तकं प्रयुञ्जीत ह्युरोमण्डलकं तथा ॥ १९३ ॥  
  
लताख्यं सकटिच्छिन्नं विष्कम्भापसृते भवेत् ।  
त्रिकं सुवलितं कृत्वा नूपुरं करणं तथा ॥ १९४ ॥  
  
भुजङ्गत्रासितं सव्यं तथा वैशाखरेचितम् ।  
आक्षिप्तकं ततः कृत्वा परिच्छिन्नं तथैव च ॥ १९५ ॥  
  
बाह्यभ्रमरकं कुर्यादुरोमण्डलमेव च ।  
नितम्बं करिहस्तं च कटिच्छिन्नं तथैव च ॥ १९६ ॥  
  
  
यदत्र निरूपितं तदेवेह भङ्क्त्वा दर्शितं विक्षिप्येत्यादिना ।   
आलीढस्थानकं यत्र (ना। शा। ४-१०९) इति व्यंसितं प्रथमाङ्गहारोक्तम् ।   
वामहस्तेत्यादिना प्रसर्पितमष्टाशीतितकरणमाह ।  
  
एकस्तु रेचितो हस्तः लताख्यश्च तथापरः ।  
प्रसर्पितकम् । इति (ना। शा। ४-१४९)  
  
निकुट्टकद्व्यमिति । निकुट्टमर्धनिकुट्टं च (ना। शा। ४-६९-७०) निकुट्टितौ यदा   
हस्तौ इति । अञ्चितो बाहुशिरसि हस्तस्तु इति । मण्डलोरसीत्युरोमण्डले करणे (ना।   
शा। ४-११५) सतीत्यर्थः । आक्षिप्तादीनि कटिच्छिन्नान्तानि चत्वारि   
द्वितीयाङ्गहारवदेव ।  
  
(९) विष्कम्भापसृतः ।  
  
कुट्टितमित्यादि । निकुट्टकमर्धनिकुट्टकं चेति द्वे कुट्टितशब्देन   
साधारण्यात्सङ्गृहीते । कुञ्चितं पादम् (ना। शा। ४-८४) इत्यादि   
भुजङ्गत्रासितं चतुर्विंशतितमम् । रेचितेभ्यस्त्वि(तेने)त्यादिनार्धेन   
पञ्चत्रिंशकं (ना। शा। ४-९६) दर्शयतीति ।  
  
भुजङ्गत्रासितं कृत्वा यत्रोभावपि रेचितौ ।  
वामपार्श्वस्थितौ हस्तौ भुजङ्गत्रस्तरेचितम् ॥ (ना। शा। ४-९६)  
  
अस्य चाङ्गपर्यायेण प्रयोग इति पताकाग्रहणेनाह । आक्षिप्तकादित्रयं   
पूर्वाङ्गहारवदेव । केवलमत्र कटिच्छिन्ने करणे (ना। शा। ४-७१)   
पर्यायेणैको लताहस्तः ।  
  
प्। १४६)  
  
मत्ताक्रीडो भवेदेष ह्यङ्गहारो हरप्रियः ।  
रेचितं हस्तपादं च कृत्वा वृश्चिकमेव च ॥ १९७ ॥  
  
पुनस्तेनैव योगेन वृश्चिकं सम्प्रयोजयेत् ।  
निकुट्टकं तथा चैव सव्यासव्यकृतं क्रमात् ॥ १९८ ॥  
  
लताख्यः सकटिच्छेदो भवेत्स्वस्तिकरेचिते ।  
पार्श्वे तु स्वस्तिकं बद्ध्वा कार्य त्वथ निकुट्टकम् ॥ १९९ ॥  
  
द्वितीयस्य च पार्श्वस्य विधिः स्यादयमेव हि ।  
ततश्च करमावर्त्य ह्यूरुपृष्ठे निपातयेत् ॥ २०० ॥  
  
ऊरूद्वृत्तं ततः कुर्यादाक्षिप्तं पुनरेव हि ।  
नितम्बं करिहस्तं च कटिच्छिन्नं तथैव च ॥ २०१ ॥  
  
पार्श्वस्वस्तिक इत्येष ह्यङ्गहारः प्रकीर्तितः ।  
वृश्चिकं करणं कृत्वा लताख्यं हस्तमेव च ॥ २०२ ॥  
  
तमेव च करं भूयो नासाग्रे सन्निकुञ्चयेत् ।  
तमेवोद्वेष्टितं कृत्वा नितम्बं परिवर्तयेत् ॥ २०३ ॥  
  
करिहस्तं कटिच्छिन्नं वृश्चिकापसृते भवेत् ।  
कृत्वा नूपुरपादं तु तथाक्षिप्तकमेव च ॥ २०४ ॥  
  
  
त्रिकं सुवलितं कृत्वेति ।  
  
  
प्। १४७)  
  
परिच्छिन्नं च कर्तव्यं सूचीपादं तथैव च ।  
नितम्बं करिहस्तं चाप्युरोमण्डलकं तथा ॥ २०५ ॥  
  
कटिच्छिन्नं ततश्चैव भ्रमरः स तु सञ्ज्ञितः ।  
मत्तल्लिकरणं कृत्वा करमावर्त्य दक्षिणम् ॥ २०६ ॥  
  
कपोलस्य प्रदेशे तु कार्यं सम्यङ्निकुञ्चितम् ।  
अपविद्धं द्रुतं चैव तलसंस्फोटसंयुतम् ॥ २०७ ॥  
  
करिहस्तं कटिच्छिन्नं मत्तस्खलितके भवेत् ।  
दोलैः करैः प्रचलितैः स्वस्तिकापसृतैः पदैः ॥ २०८ ॥  
  
अञ्चितैर्वलितैर्हस्तैस्तलसङ्घट्टितैस्तथा ।  
निकुट्टितं च कर्तव्यमूरुद्वृत्तं तथैव च ॥ २०९ ॥  
  
करिहस्तं कटिच्छिन्नं मदाद्विलसिते भवेत् ।  
मण्डलं स्थानकं कृत्वा तथा हस्तौ च रेचितौ ॥ २१० ॥  
  
उद्घट्टितेन पादेन मत्तल्लिकरणं भवेत् ।  
आक्षिप्तं करणं चैव ह्युरोमण्डलमेव च ॥ २११ ॥  
  
कटिच्छिन्नं तथा चैव भवेत्तु गतिमण्डले ।  
समपादं प्रयुज्याथ परिच्छिन्नं त्वनन्तरम् ॥ २१२ ॥  
  
प्। १४८)  
  
आविद्धेन तु पादेन बाह्यभ्रमरकं तथा ।  
वामसूच्या त्वतिक्रान्तं भुजङ्गत्रासितं तथा ॥ २१३ ॥  
  
करिहस्तं कटिच्छिन्नं परिच्छिन्ने विधीयते ।  
शिरसस्तुपरि स्थाप्यौ स्वस्तिकौ विच्युतौ करौ ॥ २१४ ॥  
  
ततः सव्यं करं चापि गात्रमानम्य रेचयेत् ।  
पुनरुत्थापयेत्तत्र गात्रमुन्नम्य रेचितम् ॥ २१५ ॥  
  
लताख्यौ च करौ कृत्वा वृश्चिकं सम्प्रयोजयेत् ।  
रेचितं करिहस्तं च भुजङ्गत्रासितं तथा ॥ २१६ ॥  
  
आक्षिप्तकं प्रयुञ्जीत स्वस्तिकं पादमेव च ।  
पराङ्मुखविधिर्भूय एवमेव भवेदिह ॥ २१७ ॥  
  
  
लताख्यश्च करो वामः (ना। शा। ४-१०५) इति लतावृश्चिकम् । एको वक्षःस्थितो   
हस्तः इति (ना। शा। ४-१४८) ।  
  
रेचितमित्युन्मत्तकरणम् । अञ्चितेन तु पादेन रेचितौ इति (ना। शा। ४-७४) ।  
  
एको वक्षःस्थितो हस्तः इति करिहस्तकम् । कुञ्चितं पादम् इति (ना। शा। ४-८४)  
  
  
प्। १४९)  
  
करिहस्तं कटिच्छिन्नं परिवृत्तकरेचिते ।  
रेचितौ सह गात्रेण ह्यपविद्धौ करौ यदा ॥ २१८ ॥  
  
पुनस्तेनैव देशेन गात्रमुन्नम्य रेचयेत् ।  
कुर्यान्नुपुरपादं च भुजङ्गत्रासितं तथा ॥ २१९ ॥  
  
रेचितं मण्डलं चैव बाहुशीर्षे निकुञ्चयेत् ।  
ऊरूद्वृत्तं तथाक्षिप्तमुरोमण्डलमेव च ॥ २२० ॥  
  
करिहस्तं कटिच्छिन्नं कुर्याद्वैशाखरेचिते ।  
आद्यं तु जनितं कृत्वा पादमेकं प्रसारयेत् ॥ २२१ ॥  
  
  
भुजङ्गतासितम् । आक्षिप्तं हस्तपादम् । इत्याक्षिप्तकम् । (ना। शा। ४-११६) ।   
स्वस्तिकं पादमित्यस्यैव पादस्वस्तिकपर्यन्ततया बद्धं चारीं   
सूचयन्नितम्बकरणमाह - भुजावूर्ध्वं विनिष्क्रान्तौ इति (ना। शा। ४-१४६)   
पराङ्मुखेति । अङ्गहारेषु मध्ये परिभाषमाणो मुनिरेतदाह - सर्वेष्वेव   
चाङ्गहारेषु पाश्चात्यं करणद्वयं वर्जयित्वा वर्तनीयानि करणानि ।   
तानि चतुर्दिङ्मुखेषु प्रयुज्य सम्मुखमन्त्ये करणद्वयेन पूरयेदिति ।   
  
(१०) वैशाखरेचितः ।  
  
रेचिताविति । अनेन श्लोकेन क्रमेण वैशाखरेचितमङ्गद्वयेन प्रयोज्यमित्याह ।   
रेचितं हस्तपादं च इत्यादि (ना। शा। ४-९८) वैशाखरेचितं करणम् ।  
  
त्रिकं सुवलितं कृत्वा लतारेचितकौ करौ ।  
नूपुरं च तथा पादम् । (ना। शा। ४-९७)  
  
इति नूपुरोर्ध्वपादम् । कुञ्चितं पादमुत्क्षिप्येति (ना। शा। ४-८४)   
भुजङ्गत्रासितम् । रेचितमित्युन्मत्तकरणम् । अञ्चितेन तु पादेन रेचितौ इति (ना।   
शा। ४-७४) ।  
  
मण्डलमिति मण्डलस्वस्तिकम् -  
  
स्वस्तिकौ तु करौ कृत्वा प्राङ्मुखोर्ध्वतलौ समौ ।  
मण्डलस्थानकेन । इति (ना। शा। ४-६८)  
  
प्। १५०)  
  
तथैवालातकं कुर्यात् त्रिकं तु परिवर्तयेत् ।  
अञ्चितं वामहस्तं च गण्डदेशे निकुट्टयेत् ॥ २२२ ॥  
  
कटिच्छिन्नं तथा चैव परावृत्ते प्रयोजयेत् ।  
स्वस्तिकं करणं कृत्वा व्यंसितौ च करौ पुनः ॥ २२३ ॥  
  
  
बाहुशीर्ष इत्यनेन निकुट्टितं करणमाह निकुट्टितौ यदा हस्तौ इति (ना। शा।   
४-६९) । ऊरूद्वृत्तादिकरणजातं क्रमेणोक्ताङ्गहारवत् ।  
  
(११) परावृत्तः ।  
  
आद्यन्त्विति ।  
  
एको वक्षःस्थितो हस्तो द्वितीयश्च प्रलम्बितः ।  
  
तलाग्रसंस्थितः पादो जनितम् । (ना। शा। ४-१५५) इति । आद्यशब्दो   
दक्षिणाङ्गप्रयोज्यत्वमस्याह । पादमेकं प्रसारयेदिति शकटास्यं   
करणमाह -  
  
निषण्णाङ्गस्तु चरणं प्रसार्य तलसञ्चरम् ।  
उद्वाहितमुरःकृत्वा शकटास्यम् । (ना। शा। ४-१६८)  
  
अलातं चरणं कृत्वा व्यंसयेद्दक्षिणं करम् ।  
ऊर्ध्वजानुक्रमं कुर्यादलातकम् (ना। शा। ४-७८)  
  
इत्यलातम् । त्रिकं तु परिवर्तयेदिति भ्रमरकम् ।  
  
आक्षिप्तः स्वस्तिकः पादः करौ चोद्वेष्टितौ तथा ।  
त्रिकस्य वलनाच्च इति (ना। शा। ४-९९)  
  
अञ्चितं वामहस्तं चेत्यनेनार्धेन करिहस्तं करणं गण्डदेशे   
निकुट्टयेदिति विशेषयुक्तमाह ।  
  
वामो वक्षःस्थितो हस्तः प्रोद्वेष्टितलोऽपरः ।  
अञ्चितं चरणं चैव प्रयोज्यः करिहस्तकः ॥ (ना। शा। ४-१४८)  
  
पर्यायश इति कटिच्छिन्नम् (ना। शा। ४-७१)  
  
प्। १५१)  
  
अलातकं प्रयुञ्जीत ह्यूर्ध्वजानु निकुञ्चितम् ।  
अर्धसूची च विक्षिप्तमुद्वृत्ताक्षिप्तके तथा ॥ २२४ ॥  
  
करिहस्तं कटिच्छिन्नमङ्गहारे ह्यलातके ।  
निकुट्य वक्षसि करावूर्ध्वजानु प्रयोजयेत् ॥ २२५ ॥  
  
  
(१२) अलातकः ।  
  
स्वस्तिकमित्यादि । स्वस्तिकाविति (ना। शा। ४-६८) स्वस्तिकम् । व्यंसितौ चेति द्विवचनेन   
पुनश्शब्दे स्वस्तिकव्यवधानेन व्यंसितस्य द्विप्रयोगमाह ।  
  
आलीढस्थानकं यत्र करौ वक्षसि रेचितौ ।  
ऊर्ध्वाधोविप्रकीर्णो च व्यंसितम् (ना। शा। ४-१०९)  
  
अलातं चरणं कृत्वा व्यंसयेद्दक्षिण करम् ।  
ऊर्ध्वजानुक्रमं कुर्यात् इत्यलातकम् (ना। शा। ४-७८)  
  
कुञ्चितं पादमुत्क्षिप्य जानुस्तनसमं न्यसेत् ।  
प्रयोगवशगौ हस्तावूर्ध्वजानु (ना। शा। ४-८६)  
  
वृश्चिकं चरणं कृत्वा करं पार्श्वे निकुञ्चयेत् ।  
नासाग्रे दक्षिणं च इति निकुञ्चितम् । (ना। शा। ४-८७)  
  
अलपद्मः शिरोदेशे सूचीपादश्च दक्षिणः (ना। शा। ४-१३८)  
  
इत्यर्धसूची ।  
  
विक्षिप्तं हस्तपादं च पार्श्वतः पृष्ठतोऽपि वा ।  
एकमार्गगतं यत्र तद्विक्षिप्तम् । (ना। शा। ४-११९)  
  
आक्षिप्तहस्तमाक्षिप्तपादमुद्वृत्तगात्रमुद्वृत्तं करणम् । (ना। शा। ४-१५२)  
  
आक्षिप्तं हस्तपादं च क्रियते यत्र वेगतः (ना। शा। ४-११६)  
  
इत्याक्षिप्तम् ।  
  
वामो वक्षःस्थितो हस्तः प्रोद्वेष्टिततलोऽपरः ।  
अञ्चितश्चरणश्चैव (ना। शा। ४-१४८)  
  
इति करिहस्तम् । पर्यायशः कटिच्छिन्नेति (ना। शा। ४-७२) कटिच्छिन्नम् ।  
  
  
प्। १५२)  
  
आक्षिप्तस्वस्तिकं कृत्वा त्रिकं तु परिवर्तयेत् ।  
उरोमण्डलकौ हस्तौ नितम्बं करिहस्तकम् ॥ २२६ ॥  
  
कटिच्छिन्नं तथा चैव पार्श्वच्छेदे विधीयते ।  
सूचीवामपदं दद्याद्विद्युद्भ्रान्तं च दक्षिणम् ॥ २२७ ॥  
  
दक्षिणेन पुनः सूची विद्युद्भ्रान्तं च वामतः ।  
परिच्छिन्नं तथा चैव ह्यतिक्रान्तं च वामकम् ॥ २२८ ॥  
  
  
(१३) पार्श्वच्छेदः ।  
  
निकुट्येत्यादि । अनेन वृश्चिककुट्टितं द्विचत्वारिंशत्तमकरणमाह ।  
  
वृश्चिकं चरणं कृत्वा द्वावप्यथ निकुट्टितौ ।  
विधातव्यौ करौ । (ना। शा। ४-१०३)  
  
कुञ्चितं पादमित्यूर्ध्वजानु (ना। शा। ४-८६) आक्षिप्तं हस्तपादं च   
इत्याक्षिप्तकम् (ना। शा। ४-११६) हस्ताभ्यामथ पादाभ्याम् (ना। शा। ४-७५) इति   
स्वस्तिकम् । हस्तद्वारेणोरोमण्डलकरणम् -  
  
स्वस्तिकापसृतौ पादावाविद्धक्रमणं यदा ।  
उरोमण्डलकौ हस्तौ । (ना। शा। ४-११५)  
  
नितम्बादित्रयं पूर्ववत् ।  
  
(१४) विद्युद्भ्रान्तः ।  
  
सूचीत्यादि वामाङ्गप्रयोज्यमर्धसूचीकरणमाह - अलपद्मः शिरोदेशे इति   
(ना। शा। ४-१३८) दक्षिणेन विद्युद्भ्रान्तं करणम् -  
  
पृष्ठतो वलितं पादं शिरोघृष्टं प्रसारयेत् ।  
सर्वतो मण्डलाविद्धं विद्युद्भ्रान्तम् । (ना। शा। ४-१२६)  
  
एतद्दक्षिणेन । पुनरेतदेव द्वयमङ्गविपर्ययेण । तदाह दक्षिणेन पुनरिति ।   
परिच्छिन्नमिति छिन्नं करणम् ।  
  
पल्लवौ तु कटीदेशे छिन्ना पर्यायशः कटी ।  
वैशाखस्थानकेन इति (ना। शा। ४-१०६)  
  
  
प्। १५३)  
  
लताख्यं सकटिच्छिन्नं विद्युद्भ्रान्तश्च स स्मृतः ।  
कृत्वा नूपुरपादं तु सव्यवामौ प्रलम्बितौ ॥ २२९ ॥  
  
करौ पार्श्वे ततस्ताभ्यां विक्षिप्तं सप्रयोजयेत् ।  
ताभ्यां सूची तथा चैव त्रिकं तु परिवर्तयेत् ॥ २३० ॥  
  
लताख्यं सकटिच्छिन्नं कुर्यादुद्वृत्तके सदा ।  
आलीढव्यंसितौ हस्तौ बाहुशीर्षे निकुट्टयेत् ॥ २३१ ॥  
  
  
अतिक्रान्तक्रमं कृत्वा पुरस्तात्सम्प्रसारयेत् ।  
प्रयोगवशगौ हस्तावतिक्रान्तम् । (ना। शा। ४-१२७)  
  
एतद्वामेनाङ्गेन लताख्यमिति लतावृश्चिकम् ।  
  
अञ्चितः पृष्ठतः पादः कुञ्चितोर्ध्वतलाङ्गुलिः ।  
लताख्यश्च करो वामः । (ना। शा। ४-१०५) इति लतावृश्चिकम् । कटिच्छिन्नं   
प्राग्वत् ।  
  
(१५) उद्वृत्तकः ।  
  
कृत्वा नूपुरपादमिति ।  
त्रिकं सुवलितं कृत्वा लतारेचितकौ करौ ।  
नूपुरं च तथा पादं करणे नुपूरे न्यसेत् ॥ (ना। शा। ४-९७)  
  
सव्यवामग्रहणेन पर्यायशः कराविति च द्विवचनेन यौगपद्यं सूचयन्   
भुजङ्गत्रासितं च द्वात्रिंशत्तमम् (भुजङ्गाञ्चितं चत्वारिंशत्तमम्)   
गृध्रावलीनकं चतुस्सप्ततितमं करणं दर्शयति ।  
  
भुजङ्गत्रासितः पादो रेचितो दक्षिणः करः ।  
लताख्यश्च करो वामः इति (ना। शा। ४-१०१)  
  
पृष्ठप्रसारितः पादः किञ्चिदञ्चितजानुकः ।  
यत्र प्रसारितौ बाहू तत्स्याद् गृध्रावलीनकम् ॥ (ना। शा। ४-१३५)  
  
अत एव करणद्वयमेवोपसंहरति ताभ्यामनन्तरं विक्षिप्तमिति विक्षिप्तं   
हस्तपादं च इति (ना। शा। ४-११९)   
तदपीच्छाङ्गापर्यायेणेत्युपसंहारेणाह - ताभ्यामनन्तरं सूचीति ।  
  
  
प्। १५४)  
  
नूपुरश्चरणो वामस्तथालातश्च दक्षिणः ।  
तेनैवाक्षिप्तकं कुर्यादुरोमण्डलकौ करौ ॥ २३२ ॥  
  
करिहस्तं कटिच्छिन्नमालीढे सम्प्रयोजयेत् ।  
हस्तं तु रेचितं कृत्वा पार्श्वमानम्य रेचयेत् ॥ २३३ ॥  
  
पुनस्तेनैव योगेन गात्रमानस्य रेचयेत् ।  
रेचितं करणं कार्यमुरोमण्डलमेव च ॥ २३४ ॥  
  
  
तेनाङ्गपर्यायेण योगस्याक्षेपोपलब्धेः तेन सन्धानायोद्वृत्तं करणम् ।   
(त्रिकपरिवर्तनेन बद्धया चार्या नितम्बं करणम् । ततो अञ्चितः पृष्ठतः   
पाद इत्यादिना लतावृश्चिकं चतुश्चत्वारिंशत्तमम् । ततः कटिच्छिन्नम् ।  
  
(१६) आलीढः ।  
  
आलीढेति ।  
  
आलीढं स्थानकं यत्र करौ वक्षसि रेचितौ ।  
ऊर्ध्वाधो विप्रकीर्णौ च व्यंसितम् ॥ (ना। शा। ४-१०९)  
  
इति व्यंसितं दर्शयति । बाहुशीर्ष इति निकुट्टकं नवमं करणम् । वामतो   
नूपुरं षट्त्रिंशत्) निकुट्टितौ यदा हस्तौ इति (ना। शा। ४-६९) निकुट्टितकरणम्   
। ततः अलातं चरणं कृत्वा व्यंसये दित्यलातकम् । (ना। शास्। ४-७८) । तेनैवेति   
दक्षिणेन । आक्षिप्तं हस्तपादं चेत्याक्षिप्तम् (ना। शा। ४-११६) ।   
उरोमण्डलकादिकरणत्रयं पूर्ववत् ।  
  
(१७) रेचितः ।  
  
हस्तं तु रेचितमिति । अनेन श्लोकेन सर्वाणि हस्तरेचनवन्ति करणानि सङ्गृह्णीते   
। तथा चोपसंहरिष्यति रेचितं करणमिति । जातावेकवचनेन हि   
किञ्चित्प्रतिपद्येत । रेचितं नाम करणमस्ति यदनेनोच्यते । कार्यमित्यनेन   
तावतां करणानां श्लिष्टाङ्गतया स्वबुद्ध्या स्वकार्यवद्धि चित्रमेव   
योजनं कार्यमिति सूचयति । अत एवायं विचित्रभेदसङ्कीर्णोऽङ्गहारः ।   
तथा चान्यत्र श्रुयते ।  
  
  
प्। १५५)  
  
कटिच्छिन्नं तु कर्तव्यमङ्गहारे तु रेचिते ।  
नूपुरं चरणं कृत्वा त्रिकं तु परिवर्तयेत् ॥ २३५ ॥  
  
  
पञ्चविंशतिविचित्र(मातृका)प्रक्रमेण विविधं व्यरीरिचत् ।  
रेचिताङ्गहरणं महेश्वरो गेयमार्गमिव सप्तभिः स्वरैः ॥ इति ।  
  
स्वस्तिकौ रेचिताविद्धौ (ना। शा। ४-६७) इति स्वस्तिकरेचितम् । अपविद्धः करः सूच्या   
(ना। शा। ४-७२) इत्यादीन्यर्धरेचितम् ।  
  
वक्षः स्वस्तिकमुन्मत्तश्चेति द्वादशादीनि त्रीणि हस्तो हृदि भवेद्वामः इति   
(ना। शा। ४-८०) आक्षिप्तरेचितम् । स्खलितापसृतः पादः इत्यर्धमत्तल्लि (ना। शा।   
४-८९) रेचकनिकुट्टकं च (ना। शा। ४-९०)  
  
भुजङ्गत्रासितं कृत्वा यत्रोभावपि रेचितौ   
इत्यादित्रयं भुजङ्गत्रस्तरेचितं (ना। शा। ४-९६) नूपुरं (ना। शा। ४-९७)   
वैशाखरेचितं च । (ना। शा। ४-९८)  
  
भुजङ्गत्रासितः पादो रेचितो दक्षिणः करः (ना। शा। ४-१०१)   
इत्यदिकरणद्वयं भुजङ्गाञ्चितकं दण्डरेचितकं च (ना। शा। ४-१०२)   
वृश्चिकं चरणं कृत्वा स्वस्तिकौ च इत्यादि (ना। शा। ४-१०७) वृश्चिकरेचितम् ।   
आलीढस्थानकं यत्र इत्यादि (ना। शा। ४-१०९) व्यंसितम् । आक्षिप्तं   
हस्तपादेत्यादिद्वयम् । (ना। शा। ४-१२२) विवृत्तं विनिवृत्तं च (ना। शा। ४-१२३)  
  
आक्षिप्तं हस्तपादं च त्रिकं चैव विवर्तितम् (ना। शा। ४-१२८)  
  
इति विवर्तितकम् । पृष्ठप्रसारितः पाद इत्यादि (ना। शा। ४-१३१) गरुडप्लुतकम् ।   
  
वृश्चिकं चरणं कृत्वा रेचितौ च तथा करौ (ना। शा। ४-१४१)  
  
इति मयूरललितम् । सर्पितकं च (ना। शा। ४-१४२) । दोलापादक्रमः कार्यः (ना।   
शा। ४-१४७) इत्यादि स्खलितम् । एकस्तु रेचित इति (ना। शा। ४-१४९) प्रसर्पितकम् ।   
दोलापादक्रममिति (ना। शा। ४-१५४) तलसङ्घट्टितम् ।   
प्रयुज्यालातकमित्यादिद्वयं (ना। शा। ४-१६५) वृषभक्रीडितकं लोलितं च   
(ना। शा। ४-१६६) । एवं करणपञ्चविंशतिर्वैचित्र्येण प्रयोज्याः ।   
चतुष्षडादिक्रमेण   
  
  
प्। १५६)  
  
व्यंसितेन तु हस्तेन त्रिकमेव विवर्तयेत् ।  
वामं चालातकं कृत्वा सूचीमत्रैव योजयेत् ॥ २३६ ॥  
  
करिहस्तं कटिच्छिन्नं कुर्यादाच्छुरिते सदा ।  
रेचितौ स्वस्तिकौ पादौ रेचितौ स्वस्तिकौ करौ ॥ २३७ ॥  
  
कृत्वा विश्लेषमेवं तु तेनैव विधिना पुनः ।  
पुनरुत्क्षेपणं चैव रेचितैरेव कारयेत् ॥ २३८ ॥  
  
  
पुनरुक्ततया चतुर्दिङ्मुखेषु यावत्समाप्ता भवति । यत उक्तम् -  
  
द्वाभ्यां त्रिचतुराभिर्वाप्यङ्गहारस्तु मातृभिः इति (ना। शा। ४-३१)   
पुनस्तेनैव योगेन गात्रमानम्ये त्यनेन मध्ये वैचित्र्याच्चक्रमण्डलेन   
(ना। शा। ४-११४) व्यवहितेयं करणपरम्परा प्रयोज्येत्याह ।  
  
प्रलम्बिताभ्यां बाहुभ्यां यद्गात्रेण नतेन च ।  
अभ्यन्तरापविद्धं स्यात्तज्ज्ञेयं चक्रमण्डलम् ॥ (ना। शा। ४-११४)  
  
आनम्येत्यादिरन्तर्भावितण्यर्थः । प्रयोग एवं प्रयोज्यः ।   
प्राग्वदुरोमण्डलं कटिच्छिन्नं च ।  
  
(१८) आच्छुरितः ।  
  
नूपुरमित्यादि । त्रिकन्तु परिमितं नूपुरं परिवर्तयेदित्यनेन भ्रमरकम् -   
आक्षिप्तः स्वस्तिकः पादः ॥॥। त्रिकस्य वलनं चैव । (ना। शा। ४-९९) इति ।   
व्यंसितेन त्विति व्यंसितम् - आलीढं स्थानकं यत्रेति (ना। शा। ४-१०९) ।   
ततोऽलातकम् - अलातं चरणं कृत्वा इति (ना। शा। ४-७८) । त्रिकमेवेत्येवकारेण   
नितम्बं भुजावूर्ध्वविनिष्क्रान्तौ इति (ना। शा। ४-१४६) सूचितम् । ततः   
करणद्वयं पूर्ववत् ।  
  
(१९) आक्षिप्तरेचितः ।  
  
रेचितौ स्वस्तिकावित्यादि । यत्र यत्र करणे करयोः पादयोर्वा   
रेचितस्वस्तिकसाहित्यं तत्तदिहाप्यनुजानाति पृथगभिधानेन । रेचितं   
स्वस्तिकं ह्येतेनैव ह्येतानि करणानि । स्वस्तिकरेचितं स्वस्तिकौ रेचिताविद्धौ इति   
पृष्ठस्वस्तिकं दिक्स्वस्तिकं च विक्षिप्ताक्षिप्तबाहुभ्याम् इत्यादि (ना। शा। ४-  
७६-७७) कटीसमं स्वस्तिकापसृतः पाद इत्यादि (ना। शा। ४-७९) । भूर्णितम् -  
  
  
प्। १५७)  
  
उद्वृत्ताक्षिप्तके चैव ह्युरोमण्डलमेव च   
नितम्बं करिहस्तं च कटिच्छिन्नं तथैव च ॥ २३९ ॥  
  
आक्षिप्तरेचितो ह्येष करणानां विधिः स्मृतः ।  
विक्षिप्तं करणं कृत्वा हस्तपादं मुखानुगम् ॥ २४० ॥  
  
  
वर्तितघूर्णितः सव्यो हस्तो वामश्च दोलितः ।  
स्वस्तिकापसृतः पादः । (ना। शा। ४-९३) इति   
  
भ्रमरकम् आक्षिप्तः स्वस्तिकः पाद इति (ना। शा। ४-९९) । वृश्चिकरेचितम् ।   
वृश्चिकं चरणं कृत्वा स्वस्तिकं च इति (ना। शा। ४-१०७) । पार्श्वनिकुट्टकम् ।   
हस्तौ तु स्वस्तिकौ पार्श्व इति (ना। शा। ४-११०) उरोमण्डलकम् । स्वस्तिकापसृतौ इति   
(ना। शा। ४-११५) । सन्नतम् । उत्प्लुत्य चरणौ कार्यावग्रतः स्वस्तिकौ स्थितौ (ना।   
शा। ४-१३६) इति सिंहाकर्षितकम् । पृष्ठप्रसारित इति (ना। शा। ४-१५१) ।   
नागापसर्पितम् । स्वस्तिकापसृतौ पादौ इति (ना। शा। ४-१६७) । वक्ष-स्वस्तिकादौ तु   
रेचनं नास्तीति न सङ्गृहीतम् । परे त्वङ्गपरिवर्तनक्रमेण तत्रापि   
रेचितमिच्छन्तस्तदपि सङ्गृह्णते ।  
  
एवं हस्तपादस्वस्तिकश्च (कञ्च) तद्रेचितश्च (तञ्च) वैचित्र्येण विधाय   
तेनैव विधिनेत्यत्रुटितेनाङ्गेनोत्क्षेपणं हस्तपादस्य कार्यम् । अनेन यत्र   
यत्रैतदस्ति तत्तत्करणं सूचयति । तद्यथा दण्डपक्षम् ऊर्ध्वजानुं   
विधायाथ तस्योपरि लतां न्यसेत् इति (ना। शा। ४-९५) ललाटतिलकं वृश्चिकं   
चरणं कृत्वा इति (ना। शा। ४-१११) तलविलासितम् ऊर्ध्वाङ्गुलिततः पाद इति (ना।   
शा। ४-११७) निशुम्भितं -  
  
पृष्ठतः कुञ्चितः पादो वक्षश्चैव समुन्नतम् ।  
तिलके च करः स्थाप्यः । इति (ना। शा। ४-१२५)  
  
विद्युद्भ्रान्तं पृष्ठतो वलितं पादम् । इति (ना। शा। ४-१२६) गजक्रीडितं   
कर्णेऽञ्चितः करो वामः इति (ना। शा। ४-१२९) नितम्बं भुजावूर्ध्वं   
विनिष्क्रान्ताविति (ना। शा। ४-१४६) विष्णुक्रान्तम् ऊर्ध्वं प्रसारितः पादः इति   
(ना। शा। ४-१६१) ।  
  
प्। १५८)  
  
वामसूचीसहकृतं विक्षिपेद्वामकं करम् ।  
वक्षःस्थाने भवेत्सव्यो वलितं त्रिकमेव च ॥ २४१ ॥  
  
नूपुराक्षिप्तके चैव ह्यर्धस्वस्तिकमेव च ।  
नितम्बं करिहस्तं च ह्युरोमण्डलकं तथा ॥ २४२ ॥  
  
कटिच्छिन्नं च कर्तव्यं सम्भ्रान्ते नृत्तयोक्तृभिः ।  
अपक्रान्तक्रमं कृत्वा व्यंसितं हस्तमेव च ॥ २४३ ॥  
  
  
तत उद्वृत्तमित्यूरूद्वृत्तम् । (ना। शा। ४-१५९) अत्र समाक्षिप्तकरणमध्ये तस्य   
दृष्टत्वात् करणमावृत्य तत्करणमिति । आक्षिप्तं हस्तपादं च इत्याक्षिप्तम्   
(ना। शा। ४-११६) । स्वस्तिकापसृतौ पादौ इत्युरोमण्डलम् (ना। शा। ४-११५)   
साहचकाराच्च (साहचर्याच्चकाराच्च) कटिच्छिन्नमप्यन्ते केचिदिच्छन्ति ॥  
  
(२०) सम्भ्रान्तः ।  
  
विक्षिप्तमित्यादि । विक्षिप्तहस्तपादं च इति (ना। शा। ४-११९) विक्षिप्तम् ।   
हस्तपादं मुखानुगम् इत्यञ्चितं गण्डसूची गङ्गावतरं चेति दर्शयति ।   
  
व्यावृत्तपरिवृत्तस्तु स एव तु करो यदा ।  
अञ्चतो नासिकाग्रे । इति (ना। शा। ४-८३)  
  
सूचीपादोन्नतं पार्श्वम् इति (ना। शा। ४-१३२) गण्डसूची ।  
  
ऊर्ध्वाङ्गुलितलः पादस्त्रिपताकावधोमुखौ ।  
  
हस्तौ च सन्नतौ (ना। शा। ४-१६९) इति गङ्गावतरणम् ।  
  
वामसूचीसहकृतमित्यनेनार्धसूचीं दण्डपादं च दर्शयति । अलपद्मः   
शिरोदेशे (ना। शा। ४-१३८) इत्यर्धसूची ।  
  
नूपुरं चरणं कृत्वा दण्डपादं प्रसारयेत् ।  
क्षिप्राविद्धकरम् (ना। शा। ४-१४३) इति दण्डपादम् ।  
  
  
प्। १५९)  
  
कुर्यादुद्वेष्टितं चैव ह्यर्धसूचीं तथैव च ।  
विक्षिप्त सकटिच्छिन्नमुद्वृत्ताक्षिप्तके तथा ॥ २४४ ॥  
  
करिहस्तं कटिच्छिन्नं कर्तव्यमपसर्पिते ।  
कृत्वा नूपुरपादं च द्रुगमाक्षिप्य च क्रमम् ॥ २४५ ॥  
  
  
एतच्च वामेनाङ्गेन । सव्य इति दक्षिणे वक्षसि । वामस्योपयोगित्वात् । अनेन   
चतुरं करणं सूचयति -  
  
अञ्चितः स्यात्करो वामः सव्यश्चतुर एव च ।  
दक्षिणः कुट्टितः पादश्चतुरं तत्प्रकीर्तितम् ॥ इति (ना। शा। ४-१००) ।  
  
वलितं त्रिकमिति भ्रमरकम् - आक्षिप्तः स्वस्तिक इति (ना। शा। ४-९९)  
  
त्रिकं सुवलितं कृत्वा इति (ना। शा। ४-९७) नूपुरम् । आक्षिप्तं हस्तपादं च ।   
इत्याक्षिप्तम् । (ना। शा। ४-११६) ।  
  
स्वस्तिकं चरणं कृत्वा कटिहस्तं च दक्षिणम् ।  
वक्षःस्थाने तथा वाममर्धस्वस्तिकम् ॥ (ना। शा। ४-८२)  
  
इत्यर्धस्वस्तिकम् । नितम्बादिचतुष्कं पूर्ववत् । (२४२)  
  
(२१) अपसर्पितः ।  
  
अपक्रान्तमित्यादि । अपक्रान्तं -  
  
कृत्वोरुवलितं पादमपक्रान्तक्रमं न्यसेत् ।  
प्रयोगवशगौ हस्तावपक्रान्तम् ॥ (ना। शा। ४-१४०) इति ।  
  
व्यंसितमिति आलीढं स्थानकं यत्र करौ वक्षसि इति (ना। शा। ४-१०९) । अतो   
व्यंसितात्करणात्करक्रियामेव गृह्णीयादित्येवकारेणाह । एकवचनं जातौ ।   
उद्वेष्टितमिति करिहस्तकरणं निर्दिशति -  
  
वामो वक्षःस्थितो हस्तः प्रोद्वेष्टिततलोऽपरः । इति (ना। शा। ४-१४८) । अलपद्मः   
शिरोदेशे सूचीपादः (ना। शाः ४-१३८) इत्यर्धसूची । विक्षिप्तं हस्तपादं च   
इति (ना। शा। ४-११९) विक्षिप्तम् । पर्यायशः कटीच्छिन्ना इति (ना। शा। ४-७१)   
कटिच्छिन्नम् । उरूद्वृत्तमिहोद्वृत्तशब्देनोक्तम् । (ना। शा। ४-१५९) । प्राग्वदन्ते   
(त्रीणि) करणानि । (२४४) अथार्धसूची -  
  
प्। १६०)  
  
पादस्य चानुगौ हस्तौ त्रिकं च परिवर्तयेत् ।  
निकुट्य करपादं चाप्युरोमण्डलकं पुनः ॥ २४६ ॥  
  
करिहस्तं कटिच्छिन्नं कार्यमर्धनिकुट्टके ।  
द्वात्रिंशदेते सम्प्रोक्ता ह्यङ्गहारा द्विजोत्तमाः ॥ २४७ ॥  
  
  
(२२) अर्धनिकुट्टकः ।  
  
कृत्वा नूपुरपादमित्यादि । त्रिकं सुवलितं कृत्वा - इति (ना। शा। ४-९७)   
नूपुरपादम् । द्रुतमाक्षिप्येत्यादिना विवृत्तं करणमाह -  
  
आक्षिप्तं हस्तपादं च त्रिकं चैव विवर्तितम् ।  
रेचितौ च तथा हस्तौ विवृत्ते करणे द्विजाः ॥ इति (ना। शा। ४-१२२)  
  
निकुट्येत्यनेन करपादनिकुट्टितं यत्र तानि करणान्याह   
निकुट्टितार्धनिकुट्टकादीनि । उरोमण्डलकादित्रयं पूर्वाङ्गहारवत् ।  
  
ये यऽङ्गहारास्तेषां प्रतिकरणं गुरुपरिमाणं   
कलानिवर्तनकालस्तावता सम्यक्करणं वर्तनाक्रमेण शक्यम् । तत्र ये   
षड्द्वादशचतुर्विंश(ति)रित्यादिकरणात्मका एकेन द्वाभ्यां   
वाऽभ्यसितेन युक्तास्ते त्र्यश्रमानेन बोद्धव्याः । एकस्य द्वयोर्वा मध्ये तु   
प्रवेशयितुं तालकलाद्यभिसन्धानेन शक्यत्वात् । ते च षोडशात्र सन्ति ।   
पूर्ववदेवाष्टषोडशादिकरणात्मका एकेन द्वाभ्यां वाऽभ्यसितेन   
किञ्चिदधिका वा ते चतुरश्रतालविषया द्रष्टव्याः । तेऽपि षोडशैव एकस्य   
क्वचिदूनत्वेऽपि कस्यचित्पुनः क्रियया तालहरण शक्यमिति मन्तव्यम् ।  
  
तत्रापविद्ध उद्घट्टितो विष्कम्भस्तदपसृतः स्वस्तिकरेचितो वृश्चिकापसृतो   
मत्तस्खलितो गतिमण्डलः परिवृत्तकरेचितः परावृत्तकोऽलातक उद्वृत्तको रेचित   
आक्षिप्तरेचितः सम्भ्रान्तोऽर्धनिकुट्टकश्चेति त्र्यश्रतालकाः षोडश । एषां   
चतुरश्राश्रयास्तावन्तः । तत्र द्विभेदभिन्नेष्ववान्तरभेदेन षोडशसु   
पूर्वरङ्गाङ्गेषूत्थापनादिप्ररोचनान्तेषु बहिर्यवनिकागतेषु प्रयोगात्   
द्वात्रिंशद्रूपतेत्येवं केचित् ।   
  
एके त्वाहुः - चतसृणां नर्तकीनां प्रतिप्रयोगं चत्वार इति पुनः   
पिण्डीरेचकन्यासापन्यासश्चतुर्धेति द्वात्रिंशत् । एतच्च पूर्वेरङ्ग(ना। शा।   
५) व्याख्याने स्पष्टयिष्याम इत्यलम् ।  
  
  
प्। १६१)  
  
चतुरो रेचकांश्चापि गदतो मे निबोधत ।  
पादरेचक एकः स्यात् द्वितीयः कटिरेचकः ॥ २४८ ॥  
  
कररेचकस्तृतीयस्तु चतुर्थः कण्ठरेचकः ।  
(रेचिताख्यः पृथग्भावे वलने चाभिधीयते ॥  
उद्वाहनात्पृथग्भावाच्चलनाच्चापि रेचकः ।  
पार्श्वात्पार्श्वे तु गमनं स्खलितैश्चलितैः पदैः ॥  
  
  
अन्ये तु गीतकानामङ्गनिबन्धानां वस्तुनिबन्धानां च वस्तु त्रिविधम् ।   
बद्ध(वर्ध)मानकारणानि(नव) । चत्वारि आसारितानि । पाणिकैकप्रकारा ।   
इत्येवम्भूतं च यतो ब्रह्मगीतिवैचित्र्यं द्वात्रिंशद्भासितं   
तस्मात्तत्प्रयोगानात्मनोऽङ्गहारेऽपि तावदेवेत्याहुः । अन्ये तु   
परमेश्वरभाषितत्वादि यथा (दियता?) सफलसम्पत्तिहेतुत्वमित्याहुः ।   
एतन्मनसि कृत्वोपसंहरति पुनः - द्वात्रिंशदेत इति । (२४७)  
  
अथ रेचकानाह - पादरेचक इति । पादयोरेव चलनं न च   
पार्ष्णुभूतयोरन्तर्बहिश्च सन्नतं नमनोन्नमनह(व्यं)सितं   
गमनमङ्गुष्ठाग्रस्य च । हस्तयोरेव चलनं हंसपक्षयोः पर्यायेण   
द्रुतभ्रमणम् । ग्रीवायास्तु रेचितत्वं विधुतभ्रान्तता । सर्वतो   
भ्रमणाच्चापि विज्ञेयं तु रेचिताङ्गक इत्यादिसङ्ख्योपादानात्पृथगेते   
वैशाखमण्डलादिस्थानकस्थेन प्रयोज्या इति दर्शयन् वैशाखरेचितेन   
करणेन सङ्गृहीतत्वमेषां दर्शयति । पृथगदृष्टार्थताख्यापनार्थं   
चैषां करणाङ्गहारान्तर्भूतानामप्युपादानम् ।   
सुकुमारगीतवाद्यप्रधाने च प्रयोग एषां प्रयोगः ।  
  
तुम्बुरुणेदमुक्तम् -  
  
अङ्गहारादिमध्यान्तकरणै रेचकान्विदुः (इति) । इहाष्येतन्मुनेर्मतमिति   
लक्ष्यते । यत्सहशब्देन तत्र तत्र निर्दिशति व्याख्यास्यामि सरेचकान् (ना। शा।   
४-१९) इति । नन्वेवं करणाङ्गहाररेचकाः किं पूर्वरङ्गानेव(ङ्ग   
एव)वैचित्र्यकारित्वमात्रे (णै) वोपयुज्यन्ते । नेह प्रस्तुमः (नेति ब्रूमः) ।  
  
  
प्। १६२)  
  
विविधैश्चैव पादस्य पादरेचक उच्यते ।  
त्रिकस्योद्वर्तनं चैव कटीवलनमेव च ॥  
  
तथाऽपसर्पणं चैव कटिरेचक उच्यते ।  
उद्वर्तनं परिक्षेपो विक्षेपः परिवर्तनम् ॥  
  
विसर्पणं च हस्तस्य हस्तरेचक उच्यते ।  
उद्वाहनं सन्नमनं तथा पार्श्वस्य सन्नतिः ॥  
  
भ्रमणं चापि विज्ञेयो ग्रीवाया रेचको बुधैः ।)  
रेचकैरङ्गहारैश्च नृत्यन्तं वीक्ष्य शङ्करम् ॥ २४९ ॥  
  
सुकुमारप्रयोगेण नृत्यन्तीं चैव पार्वतीम् ।  
मृदङ्गभेरीपटहैर्भाण्डडिण्डिमगोमुखैः ॥ २५० ॥  
  
  
कथं तर्हि । देवतापरितोषकत्वेनापि । तदपि च वैचित्र्यमात्रात् ।   
यावत्तत्तद्देवताध्वजप्रतिकृतिभूतपिण्डीबन्धनिष्पत्तिद्वारेणेत्यभिप्रायेण   
पिण्डीबन्धावतारणाय भरतमुनिः पुराकल्पमाह श्लोकचतुष्टयेन-  
रेचकैरङ्गहारैश्चेत्यादिना । इह चत्वारश्चकाराः । तत्रैको हेतावन्ये   
समुच्चये । तत्रैवमभिसम्बन्धः ।   
यस्मात्प्रहर्षपरवशप्रमथाभिहतैर्मृदङ्गादिभिरुपलक्षिते दक्षयज्ञे   
निहते प्रहर्षवशान्नर्तिनि । नृत्यं नृत्यन्तीमिति धातुसम्बन्धे प्रत्यया   
इत्यनेन प्रयोगः । अन्यथा नृत्तवन्तमित्यादि स्यात् । सन्ध्याकाले दिनात्यय इति   
प्रमोदविकासमये । तत एव पुण्यात्मके । सततमतिशयेन भृशं च नृत्यति   
तद्धेतोः । रेचकैरङ्गहारैश्चैव न तु सुकुमारं प्रणृत्यन्तं शङ्करं   
वीक्ष्य सुकुमारप्रयोगमेव कृत्वा तु अर्थतत्त्वेन नृत्यन्तीं भगवतीं च   
वीक्ष्य । तत एवेति तावतामेव । अङ्गहारा रेचकाश्चेति ।   
तद्धेतुकान्पिण्डीबन्धान्दृष्ट्वा नन्दी तथा भद्रमुखवीरभद्रप्रभृतयो   
नन्दिभद्रदेवतागणास्तत्प्रमुखाः पिण्डीबन्धनाम चक्रुः ।   
आकारसादृश्येऽयं (नः) च पिण्डीबन्धं प्रयोगं चक्रुः । सलक्षणं   
लक्षणपर्यन्तम् । अन्तवचनेऽव्ययीभावः । अङ्गहारप्रयोगनान्तरीयकतया   
आकारविशेषसम्पत्तिं दृष्ट्वा सम्यक्प्रयुज्य लक्षणं विदधिर इति यावत् ।   
द्वयोः प्रयोक्तृतया सुकुमारावृत्त -  
  
प्। १६३)  
  
पणवैर्दर्दुरैश्चैव सर्वातोद्यैः प्रवादितैः ।  
दक्षयज्ञे विनिहते सन्ध्याकाले महेश्वरः ॥ २५१ ॥  
  
नानाङ्गहारैः प्रानृत्यल्लयतालवशानुगैः ।  
पिण्डीबन्धांस्ततो दृष्ट्वा नन्दिभद्रमुखा गणाः ॥ २५२ ॥  
  
चक्रुस्ते नाम पिण्डीनां बन्धमासां सलक्षणम् ।  
ईश्वरस्येश्वरी पिण्डी नन्दिनश्चापि पट्टसी ॥ २५३ ॥  
  
  
नृत्तयोः समकालप्रयोगेण पिण्डीबन्धनिष्पत्तिं सूचयति - नन्दिभद्रमुखा   
गणा इति । अनेन चतुष्प्रभृतिप्रयोजतामप्याह - नन्दिभद्रनामैव गण इति ।   
नन्दिकेश्वरनियतस्थानं मृदङ्गः । मुरजः भेरी   
कांस्यशकलान्तःपूर्णा महर्षकाभङ्गमर्दलः । ड्ण्डिमः करटिका ।   
गोमुखा धङ्गी(ण्डी) । अन्तरीयुक्तस्ततन्त्रीयुक्तः पटहः पणवो दर्दुरो   
महाघटिकाधार इति सर्व एते चर्मावनद्धभेदाः । लयो   
दुतमध्यविलम्बितात्मा । तस्य यस्तालः प्रतिष्ठा । अपि च तत्त्वं   
विशिष्टवर्धमानगीतकादिनियतवैणवस्वरविशेषात्मकधातुवाद्यशेष-  
भूतशुष्कप्रयोगप्रकृतिकावनद्धवाद्यगीतिनियतप्रतिष्ठितलयात्मकत्वम् ।   
नाट्ये च प्रयोज्यचित्तवृत्तिपरिवृत्तानुसारेणान्यथाभावेन । तस्य यो वशः   
सामर्थ्य तस्यानुषङ्गं कृत्वा तदनुसारित्वेनानुगम्यमानः अनुसृतं   
कृत्वेत्युभयथा तन्त्रेण द्रष्टव्यम् । लयतालवशस्यास्य लयतालवशत्वानुगो   
यत्रेति ।  
  
ननु च नाट्य एवाङ्गानुसारित्वेन लयादि । न तु नृत्त एव । आङ्गिके नाट्यस्य   
भेदः । उच्यते - इहादृष्टविशेषसम्पत्तिहेतुत्वं वर्धमानादिप्रयोगस्य   
सोपकरणनृत्तप्रयोगस्य च । तत्र गुणप्रधानभावं प्रति कामचारः ।   
यदा गीतकादेः प्राधान्यं तदा तदनुसार्यङ्गं भवति ।   
तदभिप्रायेणैव यद्वक्ष्यति -  
  
गत्या वाद्यानुसारिण्या तस्याश्चारीं प्रयोजयेत् । इति (ना। शा। ४-२८१) ।  
  
प्। १६४)  
  
यदा तु नृत्तस्यादृष्टसम्पादकत्वे प्राधान्यं क्रियते तदा तदनुसारेण   
गीतकादेराश्रयणम् । यदाश्रयेण वक्ष्यति -  
  
गीतानां मद्रकादीनां योज्यमेकं तु गीतकम् ।  
वर्धमानमथापीह ताण्डवं यत्र युज्यते ॥ (ना। शा। ५-१३) इति ।  
  
अनेन हि चतुर्थेन पादेन ताण्डवस्य प्राधान्यं तदुपयोगित्वं च   
गीतकादेरुक्तम् । न च नाट्यात्तु भेदः । नाट्ये ह्यङ्गं गीतकं   
चेत्युभयमप्यप्रतिष्ठितम् । तथा च करचरणचारीमण्डलादि   
यत्तत्राङ्गोपयोगि तत्स्वरूपेण लयादिव्यवस्थया वा नियतमेव यथारसं   
प्रयुज्यमानत्वेन विपर्ययात् । एवं ध्रुवागानादावपि द्रष्टव्यम् । सैव हि   
ध्रुवा कदाचित् द्रुता प्रयुज्यते कदाचिद्विलम्बितेति द्वयमपि (कुत्रचित्) । तत्रापि   
गीतं च प्रयोज्यचित्तवृत्ति (परिवर्तत्वं तन्त्रम्) (?) । इह तु गीतमङ्गं च   
द्वयमपि स्वप्रतिष्ठितम् । तथा हि यस्य यादृशं लययतिस्वरूपादिकं   
निरूपितं तन्न विपर्येति मन्त्रादिवत् । वेदवत् न वा (इह तु)   
योज्यतयाऽङ्गाङ्गिभावः । तथा हि - अपविद्धं द्रुतं चैव (ना। शा। ४-२०७)   
इत्यङ्गहारे गीतकादावपि मध्ये स्त्रोतोगतलयादिरित्यादिकं नान्यथा क्रियते ।   
तेन प्रधानमनुभिद्य(बध्य)न्ते गुणाः इत्येतदिह सङ्कोचयति । किन्तु   
स्वप्रतिष्ठितेऽपि द्वये येन यत्सम्मेलनयोग्यं तत्तत्र प्रयुज्यत   
इत्येतावानङ्गाङ्गिभावः । एवं   
शत्रुज्वलनप्रवृत्तामर्षा(त्तसा)भिमाननरपतिद्वितयवत् । अत एव प्रयुज्यत   
इत्युक्तम् । तेनैव तथाकरणं सूच्यते ।  
  
तत्र दक्षयज्ञे निहते मृदङ्गादिवाद्यं प्रमथैः प्रवर्तितमिति तदनुगं   
नृत्तम् । सन्ध्याकालेषु हृदयभूतानन्दोल्लासात्मकेषु   
भगवन्नृत्तप्राधान्ये स्थिते वाद्यादिप्रवृत्तिः ।   
एतदर्थमेवेत्थम्भूतलक्षणतृतीयया साधारण्येनार्थोऽभिहितः ।   
अवसरद्वयाभिधानं चैतदर्थमेव लक्षणमर्थत्वे तथैव दृश्यते ?    
तथा हि - गीतमेव तदाऽन्यार्थं तदन्यगत्वेन नृत्तादि यथा डोम्बिकादौ ।   
तत्र हि परिष्कर(क्रम)णाद्यपि सुकुमारेणैवाङ्गेन । तत्रापि   
वर्णाङ्गप्राधान्यं क्वचित् । यथा प्रस्थानादौ ।   
क्वचिद्गीयमानरूपकाभिधेय - प्राधान्यं यथा त्रिपुरदाहडिमादौ   
(शिल्पकादौ) क्वचिद्वाद्यप्राधान्यं भाणकादिषु   
भग्न(ण्ड)तालपरिक्रमणादौ । क्वचिन्नृत्तप्राधान्यं यथा   
डोम्बिकादिप्रयोगानन्तरं हुडुक्कावाद्यावसरे ।  
  
  
प्। १६५)  
  
चण्डिकाया भवेत्पिण्डी तथा वै सिंहवाहिनी ।  
तार्क्ष्यपिण्डी भवेद्विष्णोः पद्मपिण्डी स्वयम्भुवः ॥ २५४ ॥  
  
शक्रस्यैरावती पिण्डी झषपिण्डी तु मान्मथी ।  
शिखिपिण्डी कुमारस्य रूपपिण्डी भवेच्छ्रियः ॥ २५५ ॥  
  
धारापिण्डी च जाह्नव्याः पाशपिण्डी यमस्य च ।  
वारुणी च नदीपिण्डी याक्षी स्याद्घनदस्य तु ॥ २५६ ॥  
  
  
अत एव तत्र लोकभाषया चिल्लिमार्ग इति प्रसिद्धिः । चारीमार्गो   
ह्यसावङ्गप्राधान्यात् । तत्रापि वैचित्र्येण मध्ये मध्ये गीतवाद्यादेरपि   
प्राधान्यम् । वाद्यस्यापि कूप (क्वचित्) सुषिरावनद्धभेदेन प्राधान्यं   
यथायोगं विवेचनीयमित्यलं बहुना ।  
  
तत्रैते पिण्डीबन्धा आधाराङ्गप्रयोगसाधकतमभेदाद्बहुप्रकारं   
भिद्यन्ते । तत्र भूमिर्देश आकाशद्वयभेदात्सप्तसप्तभेद एकैक   
इत्याधारभेदाः सप्त(?)। हस्तौ पादौ (अक्षिणी) शिर इत्यङ्गभेदा अपि   
सप्तेत्येकान्नपञ्चाशत् । एकोऽनेको वा प्रयोक्ता । सोऽपि समप्रयोगो   
विषमप्रयोगो वेति चतुर्धाकरणेन सम्पाद्यते अङ्गहारेण   
वेत्यष्टाभिरेकान्नपञ्चाशतो गुणनात् द्विनवत्यधिकं त्रिशतं   
पारमेश्वराः (पिण्डीबन्धाः) ।  
  
कल्पापायनिशान्तसान्ध्यसमये सद्व्योमरङ्गं गणः (ङ्गाङ्गणं)  
सम्प्राप्य प्रतताङ्गहारवलनावैचित्र्यचित्रस्थितिः ।  
आकाशे स्ववपुष्यके(?)च विविधां सृष्टिं समासूत्रयन्  
त्रैलोक्यस्थपतिस्त्वमेव भगवन्विश्वाकृतिर्जृम्भसि ॥ इति ।  
  
अनया च (दिशा) पिण्डीबन्धानां   
तत्तद्देवताप्रकृतिमद्भागादिसूचनद्वारेण केवलमपि करणं   
प्रयुज्यमानमेव हर्षदायि भवति । एवं तत्र प्रधानदेवतोद्देशेन   
तावत्पिण्डीबन्धान्दर्शयति श्लोकपञ्चकेनेश्वरस्येत्यादिना । भगवत एव   
र्पाधान्यात् परितोषणीयतेति तस्याव्यक्तं यदीश्वरशब्दवाच्यं   
निर्विशेषं रूपं तस्य तादृश एव शिवलिङ्गाकृतिः पिण्डीबन्धः ।  
  
प्। १६६)  
  
हलपिण्डी बलस्यापि सर्पपिण्डी तु भोगिनाम् ।  
गाणेश्वरी महापिण्डी दक्षयज्ञविमर्दिनी ॥ २५७ ॥  
  
त्रिशूलाकृतिसंस्थाना रौद्री स्यादन्धकद्विषः ।  
एवमन्यास्वपि तथा देवतासु यथाक्रमम् ॥ २५८ ॥  
  
  
पिण्डी आधाराङ्गादिसङ्घातः । तथा बध्यते बुद्धौ प्रवेश्यते   
तनुभावेन वा व्योमादाविति पिण्डीबन्ध आकृतिविशेषः ।   
तस्यैकदेशाभिधानं पिण्डीति । यदि वा पिण्डीविशिष्टान्येव तान्याहेति ।   
आबाध्यते पुनरनेनेति पिण्डीबन्धः करणाङ्गहारादिः । अन्ते च भगवत   
एव व्यक्तरूपस्य पिण्डीबन्धो भविष्यति ।  
  
परमेश्वरानन्तरं च प्रधानभूतस्य पिण्डीबन्धलक्षणविधायिनो   
नन्दिनः । पट्टसः उभयत्र त्रिशूलाकृतिरायुधविशेषः । तदनन्तरं   
भगवत्याः । सिंहश्चासौ वाहनञ्च तस्यैवमिति । आक्रान्ततया । भूमिर्वा   
लिङ्गस्य सिंहः । तदाकृतिकत्वं दर्शयति । तदनन्तरं विष्णोर्रह्मणश्च ।   
ऐरावतीति गजाकारा । रूपपिण्डी स्वा(पद्मा)कारा । धारापिण्डी पुनः पुनः   
प्रयुज्यमाना नदीपिण्डी भवति । याक्षी वैश्रवणायुधः मुद्गराकारा ।  
  
एवं प्रतिपाद्यानभिधायान्यत्रापि दर्शयत्येवमित्यादिना । अन्यास्विति ।   
तृतीयाध्याये पूज्यत्वेन निरूपितासु । तदभिप्रायेणैव यथाक्रममित्युक्तम् ।   
ध्वजपूजाहुत्यायुधवाहनविशेषरूपाः । सचिह्नका इत्यनेनापि   
केनचित्कर्मादि(क्रमादि)सूचकेन रूपेणोपलक्षिताः ।  
  
एतदुक्तं भवति - या काचिद्देवतेत्युच्यते तस्याः पश्चान्नृत्तेन परितोषणं   
कार्यम् । तन्मध्ये च तदीयायुधवाहनकर्मभावाभ्य(द्य)नुकारी   
अङ्गप्रयोगो विधेयः । अत एव पादाग्रस्थितया (रत्ना १-१) इत्यत्र   
तलपुष्पपुटकरणेन कर्मणा विशेषसूचकेन भगवत्याः परितोषणं   
सम्पाद्यते । तिलके च करः स्थाप्य (६४ करणम्) इत्यभिनयेन भगवतः   
परितोषः । निकुट्टितौ यदा हस्तौ (९ करणम्) इत्यनेन त्रिशूलाकृतिर्या   
कायसम्पत्तिः । गरुडप्लुतकेन तार्क्ष्याकारगतिसूचनम् । गङ्गावतरणेन   
धारापिण्डी । नागापसर्पितेन   
  
  
प्। १६७)  
  
ध्वजभूताः प्रयोक्तव्याः पिण्डीबन्धाः सुचिह्निताः ।  
रेचका अङ्गहाराश्च पिण्डीबन्धास्तथैव च ॥ २५१ ॥  
  
  
भोगिपिण्डी । प्रसार्योत्क्षिप्य च करौ इत्यङ्गहारेण (ना। शा। ४-१७४)   
आका(धा)रीयभौमत्रिशूलशिवलिङ्गादिपिण्डीनिष्पत्तिः । रेचितेनाक्षिप्तरेचितेन   
च समस्तानामुक्तानां चारा(चाधारा)द्यनन्तभेदानां निष्पत्तिः । तथा   
च नन्दिमत उक्तम् -  
  
रेचिताख्योऽङ्गहारो यो द्विधा तेन ह्यशेषतः ।  
तुष्यन्ति देवतास्तेन ताण्डवे तं नियोजयेत् ॥ इति ॥  
  
एवमन्यदप्यूह्यमित्यनुपयोगात्समस्तं न लिखितम् ।   
आगमभ्रंशरक्षणाय तु दिङ्निरूपिता ।  
  
एतदुपसंहरति - रेचका इति । पिण्डीबन्धग्रहणेन   
शिखिपिण्डिप्रभृत्युपायमयूरललितादिकरणसङ्ग्रहः । अत एवानया   
केवलस्यापि करणस्य देवता परितोषणेनादृष्टार्थं प्रयोगः । यथा   
विष्णुक्रान्तस्य चक्रमण्डलस्य च वैष्णवक्रीडासूचकस्य सः ।   
एवकारेणाङ्गहारप्रयोगनान्तरीयकपिण्डीबन्धसम्बन्धः । अङ्गहारा   
एव पिण्डीबन्धाः तथान्येऽपि पिण्डीबन्धा इति केवलकरणसङ्ग्रहः ।   
चकारात्पिण्डीबन्धनिष्पत्त्युपायत्वं करणद्वयस्यापि यदा विद्यते अन्यस्य   
करणसमूहात्मनः कल्पितस्याङ्गहारस्य वा । तस्यापि प्रयोगे   
प्रत्यनुज्ञानमाह । एतदर्थमेव नृत्तमातृकाया लक्षणमङ्गहाराणां   
च सामान्यलक्षणं प्रणीतम् । (२४८-२५९)  
  
सृष्ट्वेति । ननु स्मृतं नृत्तं सन्ध्याकालेष्वित्यनेनैतद्विरुद्ध्यते । न ।   
स्थानकचारीनृत्तहस्तभ्रूताराकर्मादीनां वर्णानामिव   
प्रवाहानादित्वेऽपि विशिष्टपरमात्मना (नः) शोभाविशेषेण भगवता   
पुनः निर्माणं वेदानामिवेत्यविरोधः । वेदरचनापि हि वर्णानादि -   
नित्यत्वेऽपि   
प्रतिप्राणिस्थानकरणाभिघातसम्पत्त्यभिव्यक्तपौर्वापर्यनिबन्धना   
कृतका । सा परं पूर्वपूर्वरचनासजातीयत्वप्रवाहेण नित्या । तथा   
नृत्तमपीति न कश्चिद्विरोधः ।  
  
दत्ता इति । या तन्द्र्या(स्वातन्त्र्य)मनुजानानो निजबुद्धिकृतं यत्तेन तत्र   
वैचित्र्यमनुप्रवेशितं न तद्दृष्टप्रतिघातीति दर्शयति । तेन   
शोभाप्राधान्यमेवात्र ज्याय इत्यनद्यतन इति यावल्लक्ष्यं न विरूपमिति   
मन्तव्यम् । मुनये इत्यूहापोहादिकुशलाय ।  
  
  
प्। १६८)  
  
सृष्ट्वा भगवता दत्तास्तण्डवे मुनये तदा ।  
तेनापि हि ततः सम्यग्गानभाण्डसमन्वितः ॥ २६० ॥  
  
  
हि यस्मात् अर्था यतो दत्ताः अतो नृत्तात्मकः प्रयोगः सम्यग्वैचित्र्येण ।   
स्प(सृ)ष्टः । सम्यगिति समञ्चिततालसाम्यातिका(त्मिका)सङ्गेति (अञ्चन्ति)   
गच्छन्तीति सम्यग्भूतं यद्गानं गीतम् । भाण्डं भणति शब्दं करोतीति   
भडितव्याण्ण(?) इत्यनया वा पुष्कराध्यायोदितया व्युत्पत्त्या(तदादि)तदिति ।   
इह तद्गीतं वाद्यं च सम्यगञ्चितं तदनुसारि । तत्प्रधानतया   
नृत्तप्रधानत्वेन गीतेन वाद्येन च समन्वितः । अत एव तण्डोरयं ताण्डव   
इति वैयाकरणैः स्मृतम् । (२६०)  
  
अत्र भरतमुनिरेव परकीयामाशङ्कामुपनिबध्नाति । अनभिज्ञानाच्च   
मुनीनामभिनयादीनामप्यविदुषां कथम् । अभिनयः कृत इति   
गीतकार्थेऽभिहितेष्वासारितेष्विति च न वचनोपपत्तिस्स्यात् । तस्मान्मुनिरेवेदं   
स्वयमाशङ्कते । पूर्वपक्षत्वेन वा शङ्केयमिति प्रकटयितुं   
सुकुमारमिति(रमतिभिः)मध्ये ऋषय ऊचुः इति प्रक्षिप्तम् ।  
  
तत्रेत्थमाशङ्का । नृत्तं नाट्याद्भिन्नमभिन्नं वा । भिन्नत्वेऽपि   
सप्रयोजनमप्रयोजनं वा । न तावद्भिन्नम् ।   
अङ्गविक्षेपनृत्तगीतवत्त्वेनावैलक्षण्यात् । अभिनयप्रयोगस्य   
नीयमानपदार्थवाक्यार्थगतनाट्यार्थगतविषयत्वे भाव्यविकलस्य   
दर्शनमस्ति तावत् । अवान्तरवैलक्षण्यं च दशरूपके न विद्यते ।   
एकपात्रहार्ये त्वसन्निहितेऽपि च प्रियतमसखीप्रभृतौ   
तद्विषयोक्तिप्रत्युक्त्यादिप्रयोगो नाट्येऽपि । आकाशभाषितादौ भाणरूपके च   
विद्यते । यथाह राहुलः -  
  
परोक्षोऽपि हि वक्तव्यो नार्या प्रत्यक्षवत्प्रियः ।  
सखी च नाट्यधर्मोऽयं भरतेनोदितं द्वयम् ॥ इति ।  
  
तथा भाणे चैकाकी वा यो योज्योऽनेकाङ्गहारिणि । मुनिना हि वक्ष्यते   
भाणकवच्चैकहार्यं स्यात् इति । वार्तिककृताऽप्युक्तम् -  
  
  
प्। १६९)  
  
वाच्यानुगतेऽभिनये प्रतिपाद्येऽर्थे च गात्रविक्षेपैः ।  
उभयोपरि हि समाने को भेदो नृत्तनाट्यगतः(योः) ॥  
  
अत्रोच्यते । (यदि) साक्षाद्बुद्ध्यभावान्न नाट्यं तदसत् । इयं   
प्रियतमगुणकीर्तनपरा नृत्यति । खण्डिता नृत्यति । कलहान्तरिता नृत्यति - इति   
बुद्धेः सम्भवात् । यदाह -  
  
या चैवंविधगुणकीर्तनवचनेषु प्रियतमस्य संरक्ता ।  
सख्याः समक्षमुच्चैः प्रमदा सैवानुकार्याऽत्र ॥  
  
एतेनोत्साहगातव्यानामर्थेऽनुकार्यत्वं दर्शितम् ।  
  
अथ गीयमानरूपकाभिनयदर्शनात् नाट्यतो वैलक्षण्यं न तत्तावत् ।   
वैलक्षण्यमात्रप्रयोजकावान्तरभेदस्य सर्वत्र सम्भवादिति ह्युक्तम् । न   
चेदं वैलक्षण्यम् । नाट्येऽपि तस्य भावात् । वक्ष्यते   
चाङ्गोपाङ्गकशारीराभिनयलक्षणविधौ  
  
स्थाने ध्रुवास्वभिनयो यत् क्रियते हर्षशोकरोषाद्यैः ।  
भावरससम्प्रयुक्तं ज्ञेयं नाट्यायितं तच्च ॥ इति ॥ (ना। शा। २२-४७)  
  
उपरञ्जकमपि तत्र गीतं नाट्ययितं रूपकं वाच्याभिनययोश्च व्यक्त इति ।   
तत्प्रयोगस्य(श्च) सर्वत्र ।   
।  
दोम्बिकाप्रस्थानषिद्रकभाणकभाणिकारागकाव्यादेर्दशरूपकलक्षणेन्  
आसङ्ग्रहान्नाट्याद्भेद इति चेत् । तदैकान्तिकम् ।   
तोटकप्रकरणिकारासकप्रभृतेस्तदसङ्गृहीतस्यापि नाट्यरूअपत्वात् ।   
कोहलस्तु ब्रवीति इति च परिहारस्य समानत्वात् । वाचिकोऽप्यभिनय   
आसीनपाठ्यादौ क्वचिदस्त्येव । अहो गाणगाणबुल्लिभाण इत्यादौ । आहार्यस्तु   
प्राधान्येनैकः कृतः भाणादावपि न क्षणे क्षणे परिवर्तते ।   
सात्त्विकोऽप्यङ्गीकृत एव कोहलाद्यैः सत्त्वतिरिक्तोऽभिनयः   
इत्यादिवचनमालिखद्भिः । आङ्गिकस्तु शुट एव । अस्त्री(अन्यस्त्री)   
डोम्बिअकषिद्गकानामन्योन्यानन्वितत्वं वाक्यानामिव । समवकारेऽपि   
अङ्गानामस्त्रीप्रधानेऽर्थे तत्रान्वय इति चेदिहापि समानम् । देवतास्तुतेः   
स्त्रीपुम्भावाश्रयस्य च शृङ्गारस्य सर्वत्रानुगमात्तस्यैव च   
प्राधान्याद्वक्ष्यति - देवस्तुत्याश्रयकृतं स्त्रीपुम्भावसमाश्रयम् । इति ।   
अत एव च चूडामणिडोम्ब्कायां प्रतिज्ञातं बिन्दुगुणं वमि सहि   
इहोदिवचो अमिदुणधं । महसारकः गेते उं (?) । अत एव सहृदयाः स्मरन्ति   
वध(स) मचूडामणि-आ (इति । तस्मान्नृत्तं नाट्यादभिन्नं   
तल्लक्षणोपेतत्वात् ।  
  
प्। १७०)  
  
नृत्तप्रयोगः सृष्टो यः स ताण्डव इति स्मृतः ।  
  
ऋषय ऊचुः -  
  
यदा प्राप्त्यर्थमर्थानां तज्ज्ञैरभिनयः कृतः ॥ २६१ ॥  
  
  
एतदाह - यदा प्राप्त्यर्थमिति । यतो हेतोरर्थानां काव्यार्थानां   
प्राप्त्यर्थ साक्षात्कारबुद्ध्या स्वीकारार्थं तज्ज्ञैः   
प्रयोक्तृभिराङ्गिकाद्यभिनयः कृतः । तत्र तस्मादेतन्नृत्तं कृतम् ।   
नृत्तशब्देन व्यपदिष्टम् । न तु नाट्यशब्देनैवेत्यर्थः । भवतु वा भिन्नं   
तथापि कं स्वभावं लक्षणमपेक्षते च स्वात्मन्यङ्गीकरोति । लौकिकत्वं   
लोकोत्तरत्वं वा ? लौकिकत्वे घण्टादिवस्तुतुल्यत्वं तदनुकारत्वं   
प्रतिबिम्बादिरूपता वा । तत्रापि नाट्यच्छायात्मकतैव । नाट्यस्यैव ह्यमी   
भागनिष्यन्दाश्चित्रपुत्रिकापुस्तप्रभृतयो ग्रन्थकारकल्पिताः   
साक्षात्कारकल्पप्रत्ययसम्पदा कथापर्यन्तम् । तथा लोकोत्तरत्वे तु   
नाट्यस्यैवावान्तरभेदमात्रं तत् ।  
  
तथाविधमपि च तन्न निष्प्रयोजनम् । तद्भावाद्युपलक्षणीयं स्यात् ।   
असिद्धमेतत् - चतुर्वर्गोपदेशस्य राघवविजयादिकरागकाव्येषु दृष्टत्वात् ।   
डोम्बिकादु तु कामस्यैव प्रच्छन्नरागपरमरहस्योपदेशात् ।   
यद्वामाभिनिवेशित्वम् (ना। शा। २२-१९९) इत्यनेन सामान्याभिनये   
प्रच्छन्नरागस्यातीव देव(मन्मथ)सारसर्वस्वत्वेनाभिधानात् ।   
सिंहसूकरभल्लुककासरादिवर्णनेनापि   
भाणप्रेरणभाणिकादावप्रस्तुतप्रशंसार्थान्तरन्यासदृष्टान्तादिना   
पुरुषार्थस्यैवोपदेशदर्शनादिति प्रयोजनभेदादपि न भेदः । तदाह -   
यदा प्राप्त्यर्थमिति । यदा यतोऽर्थानां धर्मादि प्रयोजनानां   
प्राप्त्यर्थं तज्ज्ञैः कविभिरभिनय इत्यभिनीयमानो रागकाव्यादिः कृतः ।   
तस्मात्कस्माद्धेतोरेतन्नृत्तं न नाट्यम् । नाट्यं च कस्मान्न नृत्तम् ।   
गात्रविक्षेपात्मकं हि तदपि । तुल्ये च तथाऽर्थे कं भेदकं   
स्वभावमपेक्षते । नास्त्यसौ भिन्नस्वभाव इति यावत् । यद्वार्तिकम् -  
  
एवमवान्तरवाक्यैरुपदेशो रागदर्शनीयेषु ।  
सिंहादिवर्णनिर्वा क्वचिदप्यर्थान्तरन्यासात् ॥ इति ॥  
  
तस्मात्स्वभावस्य प्रयोजनस्य चाभेदान्नृत्तं नाट्यादभिन्नमिति ।  
  
अथोच्यते (राघवविजयादि)रागकाव्यादि प्रयोगो नाट्यमेव । अभिनययोगात् ।   
यत्त्वभिनयादिशून्यं केवलं   
वलनावर्तनाभ्रूक्षेपताराचलनचरणधारणकम्पस्फुरितकटिच्छे-  
  
प्। १७१)  
  
दरेचकादि तदस्माकं नृत्तं भविष्यति । यत्र नाट्यशङ्कापि नास्ति । ननु   
किं तेन मो(प्रे)क्षितेन प्रयोजनम् । ननूक्तं नाट्योपयोगित्वं -  
  
तस्य शाखा च नृत्तं च तथैवाङ्कुर एव च ।  
वस्तून्यभिनयस्य इति (ना। शा। ८-१५) ।  
  
एतद्दूषयति - यदा प्राप्त्यर्थमिति । इह योऽयं स्वभावो लोकस्य इति (ना। शा।   
१-११९) लक्षणेन नाट्यं लक्षितम् । तत्राभिनयानामुपयोग   
उक्तार्थाभिमुख्यप्राप्तिः । नृत्तस्य तूक्तरूपस्य न किञ्चित्प्रयोजनम् ।   
उपरञ्जकतया गीतवाद्यादिवदुपयोग इति चेत् गीतस्य तावत् -  
  
यत्तु काव्येन नोक्तं स्यात्तद्गीतेन प्रसाधयेत् ॥ इति   
  
यानि वाक्यैस्तु न ब्रूयात् इति न तैरेव तु वाक्यार्थैः इति न्यायेन   
प्रकृतिचित्तवृत्तिकथावस्थादि सूचयतोऽस्त्युपयोगः । वाद्यस्यापि   
गीतसाम्याक्षिप्तततालोद्दीपकत्वेन । एतन्मध्यात्तु नृत्तं कर्तृ कं   
स्वभावमपेक्षते । न युद्धनियुद्धगतिपरिक्रमादावस्योपयोग इत्युक्तम् ।   
तत्रापि कं स्वभावं लौकिकमलौकिकं वाऽपेक्सते । लौकिकत्वे प्रयोज्यत्वेन   
लोकधर्म्या सङ्ग्रहोऽस्य । चारीमण्डलादिक्रमेण च तस्याङ्ग एव   
निरूपणं भविष्यति । अथाप्यलौकिकस्तथापि सिद्धम् । ऊर्ध्वेन तु कुर्यात्   
इत्यादि चतुरहस्ताभिनेतव्यविषयविभागन्यायेनाभ्यधिकं   
सुन्दरोपरञ्जकभागानुप्रवेशेन नाट्यधर्म्यनुप्रवेशे पुनरपि   
नाट्यादभ्यधिकता ।  
  
अथोच्यते - पूर्वरङ्गप्रयोगस्य वैचित्र्यसिद्ध्यै तदेतदिति । तत्रापि   
पूर्वरङ्गप्रयोज्यया ब्रह्मगीत्या साकम् । अस्या(था)ङ्गाङ्गिभावेन वा ।   
तत्राद्ये पक्षे स्यादसामञ्जस्यम् । अन्त्ये तु पक्से   
कथमाहित(ङ्गिक)हस्तचार्याद्यभावः ।  
  
तदुक्तम् -  
  
महागीतेषु चैवार्थान् सम्यगेवाभिनेष्यसि । इति (ना। शा। ४-१५) ।   
  
अत्राह - यदा प्राप्त्यर्थमिति । अर्थानां गीतकपदाभिधेयानां   
प्राप्त्यर्थमभिमुखं नयनार्थम् । यद्ययं नृत्ताभिमतोऽभिनयो   
विहितस्तत्कस्मादभिनयत्वे तुल्ये नृत्तमेतन्न नाट्यम् । तथाहि -   
गीतकार्थाभिनये कर्तव्ये   
कमन्यमाङ्गिकहस्तका(चा)र्याद्यभिनयव्यतिरिक्तं स्वभावमपेक्षते । न   
कञ्चिदन्यमित्यर्थः ।  
  
  
प्। १७२)  
  
कस्मान्नृत्तं कृतं ह्येतत्कं स्वभावमपेक्षते ।  
न गीतकार्थसम्बद्धं न चाप्यर्थस्य भावकम् ॥ २६२ ॥  
  
कस्मान्नृत्तं कृतं ह्येतद्गीतेष्वासारितेषु च ।  
(भरतः) - अत्रोच्यते न खल्वर्थं कञ्चिन्नृत्तमपेक्षते ॥ २६३ ॥  
  
अथोच्यते - न गीतकादिपदार्थाभिनयतयाऽस्योपयोग इति । किन्तर्ह्यन्यथा   
गीतकादावस्योपयोग इति । तत्राह - न गीतकार्थसम्बद्धं न चाप्यर्थस्य   
भावकमिति । इह गीतकार्थास्तदारम्भकाः वस्त्वङ्गप्रभृतयः । तेषु न   
सम्बद्धं तन्मध्ये न परिगणितमित्यर्थः । यदि   
ह्यङ्गवस्त्वादित(अ)न्मध्यपरिगणनमस्य भवेन्न   
तद्भवेदप्यन्यतदुपयोगस्तदारम्भकत्वात् । नचैतदुपगतम् । न च युक्तम् ।   
नृत्तस्य गीतद्वितीयजातीयत्वात् ।  
  
ननु यथा तत्सुषिरादिवाद्यं तदङ्गसम्बद्धमपि तत्रोपयोगि तथेदं   
भविष्यतीत्याशङ्क्याह - न चाप्यर्थस्येति । अर्थ्यते प्रधानतया गीतकादौ   
निरूप्यत इत्यर्थः स्वरूपपदतालादिः । तस्याप्येतद्भावकं प्रापकं न   
भवति ।  
  
एतदुक्तं भवति - स्वरात्मके भागे प्रतिबिम्बरूपतया लग्नस्वरत्वेन   
स्थानप्रदायितया स्वरपरमार्थप्रापकतया स्वरात्मगीतिभागे स्तुतः   
सुषिरोपयोगः । अवनद्धस्यापि तत्साम्योपायतालांशप्रापकत्वेन   
पदपातादभिधेयोपयोगित्वेऽप्यभिनयरूपया(पतया) नाट्यादभेद एव   
स्यादित्युक्तम् ।  
  
अथोच्यते रेचकाङ्गहारनिबन्धात्मकं यन्नृत्तं न तेन   
कश्चिदर्थोऽभिनीयते । अपि तु यथा विशिष्टैर्मन्त्रैः   
भावनाविशेषैश्चाभ्युदयसिद्धिः तथा ।   
विशिष्टदेवतासूचकैर्मन्त्रैस्तथा तद्गीते चाभ्यधायि । गीतेष्वासारितेषु चेति   
। भावारम्भगीताङ्गवस्तुषु सप्तविंशतिसङ्ख्येष्वासारितेषु   
वर्धमानारम्भकेषु चतुर्षु चकारात्पानिकायमित्येतेषु(न?)   
सम्बद्धमेतदङ्गहारात्मकं द्वात्रिंशत्प्रकारं नृत्तमिति   
तत्सम्बन्धश्चेदानीं न किञ्चित् । एवं पृथङ्निवृत्त(नृत्त)काव्यादौ   
नाट्यरूपतैव । नाट्योपयोगित्वेनापि नृत्ततालगीतकाद्युपयोगोऽपि दुर्घट इति   
त्रिधा पूर्वपक्षसङ्क्षेपः ।   
  
एतत्परिहर्तुमाह - अत्रोच्यत इत्यादिश्लोकत्रयेण । अस्मिन्पूर्वपक्षे तूच्यते   
प्रत्युत्तरमिति शेषः । तत्र   
यदुक्तमङ्गविक्षेपनृत्तगीतमयत्वान्नाट्यादेर्भेदो(दभेदो)  
  
प्। १७३)  
  
रागकाव्यादिनृत्तस्येति तदनैकान्तिक(त्व)मस्य हेतोः लौकिकनृत्तेऽपि स्फुटम् ।   
नाट्यादिलक्षणसहगोपने तु लोकिके गात्रविक्षेपणं(णे)   
पठ्यमानमभिनीयमानं वा यावत्पदजातमर्थो नाभिनीयते इति कि   
नानुसन्धीयते । किं वा न साक्षात्क्रियायोग्यतां नीयते ।   
प्राप्यकल्पोऽसिद्धः । लोकेऽपि   
सौमनस्याभावादङ्गोपाङ्गपरिक्षेपानुयातस्य वाक्यादीरितस्य दृष्टवात् ।   
गीयता (गायतां) पदार्थसंवादकृततन्मयीभावदग्धा(बद्धा)याश्च   
स्फुटमेव सात्त्विकाङ्गतावलोकनात् ।  
  
अथापरः पक्षस्तु नृत्तेऽपि समानम्(नः) । तथाहि - नृत्तकाव्ये डोम्बिकादौ   
वर्णच्युतादिव वर्णादिप्रयोगे तावदभिनयकथैव नास्तीति किं तत्र विचार्यते   
। केवलं नृत्तस्वभावमात्रमपि तत्केवलं   
भावितकाव्यार्थगतार्थतत्त्वसौकुमार्यकृतमङ्गस्य तथात्वमिति निर्णेष्यत   
इत्यास्तां तावदेतत् ।  
  
तदनन्तरं तु धारापरिक्रमपूर्वकलयप्रयोगावसरे पा-आल-  
अलोससाहिणिहुजयजय लच्छिमच्चमलि-आ इत्यादि यद्गीयते तत्कस्योक्तिरूपम् । यदि   
तावन्नर्तितुमागताया लौकिक्या डोम्बिकाप्रवृत्तनर्तक्याः तदा   
सैवेदानीमेवम्भूतं वस्तुरूपं लौकिकं वचनमभिधत्ते ।   
गायनादिस्वक्रमिकस्ववाक्यत एकवाक्यतः साक्षात्कारकल्पार्थः ।   
साक्षात्कारकल्पानुव्यवसायगोचरकार्यत्वं च नाट्यस्य   
लक्षणमित्यवोचाम ।  
  
तेन यथा कश्चित्कञ्चिदन्यापदेशगानादिक्रमेण   
वस्तूद्बोधनकरणद्वारेण वा छन्दानुप्रवेशितया वा   
कस्यचिन्मनस्यावर्जनातिशय विधत्ते । नृत्यन्नपि गायन्नपि तद्वदेव   
डोम्बिकादौ द्रष्टव्यम् । विडम्बिडोम्बीत्यादावपि (?) वचसि सैव डोम्बिका ।   
नरपतिपरितोषकार्थाभिधायिवचननिष्ठेन गीतेन नृत्तेन वान्येन (वाद्येन)   
च राजानमनुरञ्जयितुं गृहीतो मन्त्रित्वेन पूर्वं स्थित्वा मध्ये   
काचिदीदृशी चौर्यकामुककेलीवासमनासाद्य कापि पुनरेवंविधा   
कश्चिदेवम्भूतश्चौर्यकामुकैः कोऽप्येवम्भूतस्तत्र काचिदेवम्भूता   
प्रौढदूतीत्येवमादि राजपुत्रहृदयानुप्रवेशयोग्यं तत्प्रसादेन   
धनार्जनोपायमभिदधती तमेव राजपुत्रं परत्वेन तथैव वा   
धनमुद्दिश्यान्यदपि चेष्टितमभिधीयते । डोम्बिकाकृत्यमेवोपसंहरति   
गुणमालायां जामि हरार्धातुं गि-अपुण्णं चिसमि इत्यादौ । तत्र सा   
नृत्यती डोम्बिका च बहुतरोपरञ्जकगीतादिपटुचेटकपरिवृता त्वां   
प्रत्येवमहमुपश्लोकितवतीति तन्मध्यवर्तिगायनमुखसङ्क्रमितनिजवचना   
लौकिकेनैव रूपेण तद्गीयमानरूपकगतलयतालसाम्येन तावन्नृत्यति ।   
तद्गीयमानपदार्थस्य च   
  
प्। १७४)  
  
सातिशयमावर्जनीये राजादौ हृदयानुप्रवेशितां दर्शयितुं   
लौकिकव्यवहारगतहस्तभ्रूकर्मरोमाञ्चाक्षिविकारतुल्ययोगक्षेमतयैवा"  
न्गविकारादिसम्भवमप्याक्षिपति ।  
  
एवं गीतेन रञ्जनं प्राधान्येन विधाय तदुपयोगिनं चाङ्गिनं   
चाङ्गव्यापारं प्रदर्श्य नृत्तेन पुनस्तच्चित्तग्रहणं कुर्वती नृत्तं   
प्रधानभावं गीतं च तदुपसर्जनभावं नयन्ती तत एव   
तदभिनयमनाद्रियमाणा   
तद्गीयमानान्द्भावाद्विक्षिप्ततदुदितभावमेवाङ्गविक्षेपङ्करोति   
लयपरिष्वक्तकरणादौ । तत्रेयत्यंशे   
लौकिकमातस्वभावरामनटादिव्यवहारवत् क्व   
प्रयोज्यप्रयोजकभावाशङ्का । कस्य वा सामाजिकस्य   
व्युत्पादनमाभिसंहितम् । तदनन्तरं च यथैव सा गीतनृत्तादि प्रायुङ्क्त   
तथैव सदृशं न नर्तकी प्रयुङ्क्ते । न तु डोम्बिका साक्षात्कारकल्पेन   
दर्शयति तदीयाहार्यादिना स्वात्मरूपप्रच्छादनाद्यभावात् । तत एव न   
डोम्बिकां साक्षत्कारकल्पेन सा दर्शयति । अपि तु तथैव नृत्तं साभिनयं   
केवलं च र्पदर्शयति तेन नाट्याङ्गतायां यत् दृष्टं पताकादि   
तद्दर्शनमात्रतया । अतो नाट्यं संस्कारकं नृत्तस्येत्यङ्गादिव्यपदेश   
इत्युपचारादुच्यते ।  
  
नाट्यस्य प्रस्तावनाप्राणप्रतिबिम्बकल्पं नृत्तमित्ययमपि व्यवहारस्ततस्त्य   
एव । नाट्यस्यात्र नामाप्यस्ति पदमूर्ध्वादौ चातुरश्र्यभङ्गाभावे (?)   
तद्भावाद्ययोगात् नाट्यरूपत्वे हि   
साक्षात्कारकल्पानुव्यवसायसम्पत्त्युपयोगिनः पात्रं प्रति   
भाषानियमस्य छन्दोऽलङ्कारादिनियमोऽवश(श्य)रूपाद्योगयोगिन   
आहार्यविशेषस्य जात्यंशकादे(रि)ति परिक्रमादेश्च स नास्यैवोपयोगो भवेत्   
। न वैवमस्ति । मूलभूतस्य च पाठ्यस्य   
सम्भावनानुषक्तमाकाशभाषितमपि स्यात् । पादताडितकादि भाणरूपक   
इव । इह तु मूलत एव न केनचित्किञ्चिदुच्यते । अहो गाणेत्यादि गायनं   
यच्चोक्तं प्रमदा सैवानुकार्यात्र इति तदप्यनेन प्रतिसमाहितं नर्तक्याः   
स्वरूपानाच्छादनात् । कलहान्तरितेयं खण्डितेयं नृत्यतीति व्यवहार   
औपचारिकः । तदर्थगीयमानरूपकगतगीतवाद्यानुसारित्वात्तन्नृत्तस्य । न   
तु मुख्यः ।   
लम्बालकत्ववेणीधारणमङ्गलवलयापरिग्रहादितदुचितवेषादिपरिग्रह-  
वैकल्यात् । यच्च नाट्यायितत्वमाशङ्कितं तदस्थाने भ्रान्तम् ।   
सह्ड्रयैर्नाट्यायितमिति हि तावन्तं गीयमानमभिनीयते असाङ्गत्यापत्तेः ।   
अपि तु यादृशा लयतालादिना यादृगर्थसूचनयोग्याभिनयः   
सात्त्विकादिप्रधानरसानुसारितया प्रयोगयोग्यस्तदुचितार्थपरिपूरणं   
ध्रुवागीतेन क्रियते । सूच्या(क्ष्मा) ह्यमी पल्लवप्रकारा अङ्कुरादयो   
निवृत्त्यङ्कुरान्ता ये विघायितवच्च नाट्यायैतम् । एतच्च स्वक्षेत्र एव   
वितनिष्यामः ।  
  
एवं नाट्यायितशङ्काऽप्यत्र न काचित् । मूलभूतस्याभिनयस्यैवाभावात् ।   
तद्भावे यथा - मुञ्च-इ वलवि अंअ-अ इरो-अगुहंसणलिण अग्नि चिङज इत्यादौ   
  
  
प्। १७५)  
  
किं तु शोभां प्रजनयेदिति नृत्तं प्रवर्तितम् ।  
प्रायेण सर्वलोकस्य नृत्तमिष्टं स्वभावतः ॥ २६४ ॥  
  
  
मूर्च्छादिसाक्षात्कारः शय्यायाश्चाङ्गनिपतनादिबाहुस्तथा   
नृत्तकाव्येऽपि स्यात् । होशं दणषक हमहुमा-इषक इत्यादौ ।   
नचैवमस्तीत्युक्तमसकृत् । एतेन प्रयोजनभेदोऽपि प्रत्याप्तः (त्युक्तः) । नहि   
सामाजिकाः प्रीयन्तां व्युत्पद्यन्तां वेत्यभिसन्धिना नृत्तप्रयोगः ।   
तत्सम्पत्तिस्तु नान्तरीयकत्वाद्भवतु ।   
ज्योतिष्टोमादिप्रयोगसङ्गीतापनोदादिवददृष्टविशेषोद्देशेनैव हि तस्य   
प्रयोगः । डोम्बिकादेर्दृष्टोद्देशेन राजपुत्रादिप्रीतये यद्यपि प्रवृत्तिर्लौकिकी   
सा । अद्यत्वे तु न द्वयम् । नर्तक्याः प्रवृत्तिः प्रवर्तना वा   
देवतापरितोषणफलैव । यथोक्तं तत्र -  
  
यत्किञ्चिल्लास्यमेतेन देवस्तु(वी तु)ष्यति नित्यशः ।  
यत्किञ्चित्ताण्डवं तेन सोमः सानुचरः शिवः ॥ इति ॥  
  
मूले च सूदादेरिव वस्तुभूतरूपरसादिमध्यपातिविषयविशेषयोजनया   
कृता प्रीतिः साध्या ।   
डोम्बिकावर्णनगतस्यैवालौकिकरूपान्तरप्रादुर्भावान्तरस्येति   
व्युत्पत्त्यभिसन्धानं चानुभवतीति केयं सम्भावना गेयेऽपि । नाट्ये तु   
तदेव प्रधानं भरतमुनिप्रभृतीनां तथैव मूलतः प्रवृत्तेः । अन्यत्वे   
तु जीविता (का) पर्यवसितत्वमिति   
पुरुषमि(म)तिपुरुस्ऽदौरात्म्यमेतद्धर्मादिचतुष्टयोपदेशि   
पुराकल्पोपदेशनमिव पुस्तकवाचकानां मूलेन प्रवर्तनात्तत्र   
व्युत्पत्त्यभिसन्धेरेवेति फलभेदः ।  
  
अन्योऽपि लक्षणभेदो   
नाट्यरूपताशङ्कापराकरणहेतुग्रन्थव्याख्यानावसर् वक्ष्यते ।   
तन्नाट्यलक्षणप्रयोजनाभेदादित्यसिद्धो हेतुः । तदाह नृत्तं कर्तृ   
कञ्चिदर्थमर्थ्यमानं साक्षात्कारं प्राप्यमानं नाट्यवेदं   
नापेक्षते येन लक्षणाभेदः स्यात् । तथा न कश्चिदर्थः सामाजिकान्प्रति   
व्युत्पादनीयधर्माद्युपायान्यतमं व्यपेक्षते येन प्रयोजनाभेदोऽपि   
स्यादित्यतो हेतोरेतन्नृत्तं प्रवर्तितं नृत्तवाचोयुक्त्यैव व्यवहृतम् । ननु(तु)   
नाट्यमिति ।  
  
किञ्चिदपि शुद्धं ना।याङ्गं पूर्वरङ्गादिकं वेति पाठो वा इयता तदनु   
प्राप्त्यर्थमित्यादि प्रतिसमाहितम् । ननु भवत्वेवम्भूतं नृत्तं नाट्ये तु   
कथमस्योपयोग इत्युक्तं गीतकस्यापि कथमुपयोगः ।  
  
प्। १७६)  
  
मङ्गल्यमिति कृत्वा च नृत्तमेतत्प्रकीर्तितम् ।  
विवाहप्रसवावाहप्रमोदाभ्युदयादिषु ॥ २६५ ॥  
  
विनोदकारणं चेति नृत्तमेतत्प्रवर्तितम् ।  
अतश्चैव प्रतिक्षेपाद्भूतसङ्घैः प्रवर्तिताः ॥ २६६ ॥  
  
  
उक्तं - यानि वाक्यैस्तु न ब्रूयात् इति यत्तु काव्येन नोक्तं स्यात् इति ।   
ध्रुवायास्तु सम्पाठमात्रमेवास्तु । अलं   
वर्णालङ्कारयोजनात्मकगानक्रियादिप्रसारायासेन ।  
  
ननु रामरावणादिगत(ता)ग्राम्यत्याज्यरूपचरितार्थडम्बरस्य   
हृदयानुप्रवेशद्वारभूतं हृद्यं तत्सूचीकल्पं स्वयं   
हृदयानुप्रवेशित्वादित्युक्तं प्राक् । स एव तर्हि नृत्तस्य   
वलनावर्तनादेरन्तरङ्गेऽस्य नाट्य उपयोगः । विशेषतो हि   
तद्विनाऽलातचक्रप्रतिमत्वे तैर्बुद्धिग्राह्यमेव नाट्यं न स्यात् । तत एव   
विमलाभिनयमाणिक्यगुम्फविधायिसूत्रस्थानीयं   
वलनादिरूपनृत्तसजातीयत्वान्निकटत्वादन्तरङ्गगीतादिव्यापि नाट्यम् ।  
  
तदेतदाह - किन्तु शोभां प्रजनयेदिति । नृत्तं प्रवर्तितं प्रकृष्टमत्रुटितं   
वर्णनाविलासवलनादिदक्षिणं यद्वर्णितं कायावयवानां कायस्य च   
विलासचेष्टावस्थानात्मकं वर्तितं तदात्मकं यन्नृत्तं तच्छोभां   
रञ्जनायोग्यत्वं शोभानान्तरीयकचमत्कारं प्रकर्षेण   
गानादिवैलक्षण्येन जनयेदिति नृत्तं प्रवर्तितमित्यन्तेनाभिसम्बन्धः । हेतौ   
लिङ् ।  
  
ननु रञ्जकत्वं भोजनादीनामप्यस्ति ।   
तत्तदनुप्रवेशनीयमत्रेत्याशङ्कां मध्येऽपाकरोति - प्रायेणेति ।   
विवाहप्रसवावाहादिषु सर्वस्य लोकस्य स्वभावतः   
स्वभावेष्वात्माभिमतेषु स्वदेहेनात्मना नर्तनमिष्टं वल्लभम् । सर्वोऽपि   
जनो स्वभावतः स्वाभिमते विवाहादौ नृत्यति योऽपि वादयन्नृत्यपि तेनापि ।   
दुर्दुरूटेनापि मङ्गल्यमिति । विवाहो वध्वा आनयनम् । तत्पूर्वकः सर्व   
उत्सवः । पुत्रजन्म प्रसवः । ततो जामातुः सवधूकस्य सर्वत्र   
श्वशुरभवनगमनमावाहः । प्रमोदा राज्ञामर्थकरणादयः ।   
अभ्युदयो मनोरथप्राप्तिरभिलषितस्योदय इति ।   
आदिग्रहणेनानाकाङ्क्षितशुभप्राप्त्यादि । एतेन निनिमिति   
(विनोदनमिति)श्लोकत्रयस्य सम्बन्धः । एतच्च कैशिकीमपि योजय (ना। शा। १-४२)   
इत्यत्र दर्शितम् ।  
  
कं स्वभावमपेक्षत इति प्रतिसमाधातुमाह - अतश्चैवेति । अतश्च   
कारणान्नृत्तं प्रवर्तितम् । प्रारम्भे पूर्वरङ्गे लक्षणवर्तितं योजितमिति   
सम्बन्धः । एवकारो हेतौ   
  
  
प्। १७७)  
  
ये गीतकादौ युज्यन्ते सम्यङ्नृत्तविभागकाः ।  
देवेन चापि सम्प्रोक्तस्तण्डुस्ताण्डवपूर्वकम् ॥ २६७ ॥  
  
  
यस्मात्प्रतिक्षेपात् । ज्झण्टुमाद्याः शुष्काक्षराः देवैः प्रतिक्षिप्तत्वात्   
भूतसङ्घैश्च दैत्यादिभिः प्रवर्तिताः । (२६६)  
  
निर्गीतं तु सवादित्रमिदं गृह्णीमहे वयम् । (ना। शा। ५-३५)  
  
इति वक्ष्यते ।  
  
अत एवम्भूता गीतानां मद्रकादीनामादौ   
सम्यङ्नृत्तस्याभिनेयपदार्थाभावेनाभिनयशून्यतया   
नाशा(तयाश)ङ्किता नाट्याङ्गस्य शुद्धस्य विभागका विभागप्रापका   
आदौ प्रयुज्यन्ते । एतदुक्तं भवति - गीतकानां यान्युपोहनानि तत्र   
तावन्नृत्तं शुद्धमेवं कर्तव्यम् । यद्वक्ष्यति -  
  
तत्रावतरणं कार्यं नर्तक्याः सर्वभाण्डकम् ।  
क्षेपप्रतिक्षेपकृतम् । इति (ना। शा। ४-३००)  
  
तद्गत(तत)श्च गीतकाङ्गमध्ये तु प्रवेशाभावोऽसि(भावस्सि)द्धः ।   
विचारणीयस्य चावापनिष्क्रामादेरगीतकाङ्गत्वमस्त्येव । यद्यपि   
महागीतेषु ऐवार्थान् (ना। शा। ४-१५) इत्युक्तं वक्ष्यते च ततोऽभिनयमाचरेत्   
(ना। शा। ४-२९०) इति प्रथमत्वेऽभिनयनेऽस्यापि तथापि तत्र न मुख्यो   
नाट्यप्रसिद्धोऽभिनयार्थ इत्युक्तम् ।  
  
किञ्चाभिनेयत्वेन नाट्याङ्गत्वदशायामवलोकनात् तथा वाचोयुक्तिः ।   
लौकिककथास्विवाङ्गव्यवहारादावभिमुखीभावमात्रनयनश्चापि   
स्वार्थो यथावाच्यमभिनीतः । नहि तत्र   
साक्षात्कारकल्पतापादनमभिनयार्थः । किन्तु तल्लयाद्याहारित्वमात्रम् ।   
एवमत्रापि तदर्थानुसारित्वमात्रं परप्रतिपत्तिमात्रं स्यात् ।  
  
॥॥।डस्थेनैवाङ्गभूतत्वेऽप्यनुगयिते(गमित)कालात्पृथग्भूत एवादौ   
प्रयुज्यमानो लोकप्रसिद्धप्रथमगीयमानाक्षिप्तडोम्बिकाप्रायः   
प्रचुरस्तुतिपदयुक्तो गीतिविशेषप्रतिक्षेप इत्याह । इदं भरमुनिना न   
क्वचिल्लक्षितम् ।  
  
अन्ये तु गीतान्ते प्रयोज्याश्छन्दकादय एवं नृत्तवैचित्र्याश्रया यथारुचि   
प्रतिक्षिप्यमाणाङ्गकाः प्रतिक्षेपाः । आदिशब्दश्च   
व्यवस्थायामासारितादिसङ्ग्रहार्थः प्रयुक्तः । सतीति चाध्याहार इति ।   
मुनिमतं चाद्य तयोरनुग्राहकम् ।  
  
  
प्। १७८)  
  
गीतप्रयोगमाश्रित्य नृत्तमेतत्प्रवर्त्यताम् ।  
प्रायेण ताण्डवविधिर्देवस्तुत्याश्रयो भवेत् ॥ २६८ ॥  
  
  
एवं नाट्याङ्गता नृत्तस्य गीतादिवदुपयोगश्च समर्थितः । अधुना   
नृत्तप्रधानरागकाव्यादिर्विषयः काव्यं च नाट्याङ्गमिति   
दर्शयन्पुराकल्पच्छायया प्रकारान्तरमपि नृत्तस्य समर्थयितुमाह -   
देवेनेत्यादि । चकार एवकारार्थे । देवेनैव महेश्वरेणैव । तण्डुः   
सन्तोषपूर्वकं प्रकर्षेणादरेणोक्तः । किमित्याह - गीयत इति गीतं काव्यम् ।   
तस्य यः प्रकर्षेण योगस्तदर्थानुप्रवेशलक्षण(स्त)माश्रित्य न छायाम् ।   
आसमन्ताच्छ्रित्वा । अङ्गविक्षेपिताङ्गत्वं सामरस्यलयसत्वादिना नृत्तं   
तच्छब्दस्वभावमपि यदभूत्ताण्डवप्रभृति (नृत्तं   
तद्गीयमानरूपकगतवर्णालङ्कारलयपदार्थवाक्यार्थसम्मिलितं   
यतत्प्रवर्त्यताम् ।) तदुक्तं कोहलेन -  
  
सन्ध्यायां नृत्यतः शम्भोर्भक्त्याऽर्द्रो नारदः पुरा ।  
गीतवांस्त्रिपुरोन्माथं तच्चित्तस्त्वथ गीतके ॥  
  
चकाराभिनयं प्रीतस्ततस्तण्डुं च सोऽब्रवीत् ।  
नाट्योक्त्याभिनयेनेदं वत्स योजय ताण्डवम् ॥ इति ॥  
  
अथशब्दान्न केवलमिदं शुद्धमेव । नापि गानक्रिया ।   
भाण्डवाद्यमात्रसम्बन्धमेव यावद्गीत्याधारपदानुसार्यपि ।   
तदर्थानुसरणाच्च तदनुसारणमिति ।  
  
ननु किं तत्ताण्डवप्रवृत्तिनिमित्तमित्याशङ्क्याह - प्रायेणेति । ताण्डवमिति   
सर्व नृत्तमुच्यते । लास्यशब्देन सन्निधौ गोबलीवर्दन्यायेन प्रवर्तते । तत्र   
विधीयतेऽस्मिन्नृत्तमिति विधिः विधीयमानं काव्यं सदैव(यद्दैव) स्तुतिं   
वर्णनीयत्वेन चाश्रयति । तेन धर्मवीरप्रधानं तत्र काव्यम् । तत्र   
रसान्तरमप्यस्ति । नाट्ये शृङ्गारः । प्रयुज्यत इति प्रयोगः काव्यं सुकुमारो   
मसृणोऽनुसृतो यस्य तं दर्शयति । शृङ्गाररसस्य सम्भवो   
विद्यमानत्वमस्मिन् । शृङ्गाररसाच्च परिपूर्णात्सम्भवो यस्य   
कामावस्था मनसोऽस्मिन्नस्तीति । शृङ्गारेण पूर्णापूर्णरूपेण   
मसृणप्रयोगोपलक्षणम् । यद्यपि च नाट्यान्नान्यत्र रस इति वक्ष्यते तथापि   
काव्यं नाट्यनिष्यन्द एवेत्यस्ति रसानुप्रवेशः । अनेन च रसाङ्गं नृत्तस्य   
नाट्यम् । प्रायेणेति वचनान्नरपतिचाटुकाद्यपि सङ्गृहीतम् ।   
चकारान्मसृणमप्य्द्धतमिश्रमुद्धतं मसृणमिश्रमित्यादिकमपि   
सङ्गृहीतं भविष्यतीति सर्वं लक्ष्यमनेन सूचितम् । तथाहि - डोम्बिकासु   
नरपतिचाटुप्राधान्येन प्रवृत्तासु सुकुमारमेव   
  
प्। १७९)  
  
शुद्धं रूपम् । भाणकेषु नृसिंहादिचरितवर्णनमुद्धतमेव ।   
यत्पुनर्मसृणेऽप्युद्धतं प्रविशति तत्तदुचितमेव  अत्राप्यल्पत्वबहुत्वकृतो   
भेदः (पूर्वः प्रस्थानप्रबन्धः । उत्तरः षिद्गकभेदः) उद्धते तु   
मसृणानुप्रवेशाद्भाणिकाभेदंः । अन्यदपि   
प्रेरणरामाक्रीडकरासकहल्लीसकादिकमल्पत्वबहुत्ववैचित्र्यकृतमितीहैव   
प्रविष्टं वेदितव्यम् ।  
  
तदुक्तं चिरन्तनैः -  
  
छन्नानुरागगर्भाभिरुक्तिभिर्यत्र धूपतेः ।  
आवर्ज्यते मनः सा तु मसृणा डोम्बिका मता ॥  
  
नृसिंहसूकरादीनां वर्णनां कल्पयेद्यतः ।  
नर्तकी तेन भाणः स्यादुद्घताङ्गप्रवर्तितः ॥  
  
गजादीनां गतिं तुल्या कृत्वा प्रवसनं तथा ।  
अल्पाविद्धं सुमसृणं तत्प्रस्थानं प्रचक्षते ॥  
  
सख्याः समक्षं भर्तुर्यदुद्धतं वृत्तमुच्यते ।  
मसृणं च क्वचिद्धूर्तचरितं षिद्गकस्तु सः ॥  
  
वालक्रीडानियुद्धादि तथा सूकरसिंहजा ।  
ध्वजादिना कृता क्रीडा यत्र सा भाणिका मता ॥  
  
हास्यप्रायं प्रेरणं तु स्यात्प्रहेलिकयाऽन्वितम् ।  
ऋतुवर्णनसंयुक्तं रामाक्रीडं तु भाष्यते ॥  
  
मण्डलेन तु यन्नृतं हल्लिसकमिति स्मृतम् ।  
एकस्तत्र तु नेता स्याद्गोपस्त्रीणां यथा हरिः ॥  
  
अनेकनर्तकीयोज्यं चित्रताललयान्वितम् ।  
आचतुष्षष्टियुगलाद्रासकं मसृणोद्धतम् ॥ इत्यादि   
  
एते प्रबन्धा नृत्तात्मकाः न नाट्यात्मकनाटकादिविलक्षणाः ।   
राघवविजयमारीचवधादिकं रागकाव्यम् । एतच्च ग्रन्थविस्तारभीत्या   
बहुतरं यथासम्भवं न लिखितमनुपयोगाच्च । यत्तुपयोगि   
तद्यथावसरं वर्णयिष्यामः ।  
  
एष तावत्पदगते चोद्यकप्रकारः । तत्र तु परस्परमसङ्गतिदोषोऽयं   
कैश्चिदुद्भाव्यते ।  
  
  
प्। १८०)  
  
सुकुमारप्रयोगश्च शृङ्गाररससम्भवः ।  
तस्य तण्डुप्रयुक्तस्य ताण्डवस्य विधिक्रियाम् ॥ २६९ ॥  
  
  
स पूर्वादिनैव प्रतिसमाहितः । एष एव तु प्रकारः कलाविधिना निबध्यमानो   
राघवविजयमारीचवधादिकं रागकाव्यभेदमुद्भावयतीति । यथोक्तं   
(कोहलेन) -  
  
(लयान्तरप्रयोगेण रागैश्चापि विवेचितम् ।)  
नानारसं सुनिर्वाह्य कथं काव्यमिति स्मृतम् ॥  
  
लयतश्चास्य गीत्याधारत्वेनाप्राधान्ये गीतेरेव प्राधान्यमिति न   
काव्यार्थविपर्यासवशेन रागभावादिविपर्यासो नाट्य इव ।  
  
तथा हि राघवविजयस्य हि ठक्करागेणैव विचित्रवर्णनीयत्वेऽपि निर्वाहः ।   
मारीचवधस्य ककुभग्रामरागेणैव । अत एव रागकाव्यानीत्युच्यन्त एतानि ।   
रागो गीत्यात्मकत्वात्स्व(कः स्व)रस्य तदाधारभूतं काव्यमिति । एवमिदं   
च नृत्तं सप्तकृतिप्रकारैर्भगवत एव प्रसृतम् । तथाहि - शुद्धमेव नृत्तं   
रेचकाङ्गहारात्मकम् । ततो गीतकाद्यभिनयोन्मुखम् । ततोऽपि   
गानक्रियामात्रानुसारि वाद्यतालानुसारि च ।   
(बाहु)प्रेङ्खणोरःकम्पपार्श्वनमनोन्नमनचरणसरणस्फुरितकम्पितभ्र्  
ऊतारापरिस्पन्दकटिच्छेदाङ्गवलनमात्ररूपम् । यत्रो(च्चो)क्तं-  
  
तण्डुनापि ततः सम्यग्गानभाण्डसमन्वितः ।  
नृत्तप्रयोगः । इत्यादि । (ना। शा। ४-२६०)  
  
गीतिर्गानमिति ह्यत्र व्युत्पत्तिरुक्ता ।   
ततोऽप्युद्धतसुकुमारमिश्रात्मकभेदचतुष्टयभिन्नकाव्यार्थानुसारितया   
चतुर्विधम् । तत्र प्रथमो भेदो लौकिके स्वतन्त्रनृत्ते देवतातोषणादौ वा ।   
द्वितीयः पूर्वरङ्गविधौ परिशिष्टनृत्तलक्ष्यतया वास्य ताण्दवादि विश्वं   
व्याप्तमितीह पूर्वमुक्तम् -  
  
प्रयोगमङ्गहाराणामाचक्ष्व भरताय वै । इति (ना। शा। ४-१८)  
  
भगवता तत्र तण्डुनाऽङ्गहाराः सप्रयोगाः प्रोक्ताः ।   
तत्रैवम्भूतास्तावदङ्गहारा मह्यं प्रोक्ता इति रेचकैः पिण्डीबन्धैश्च   
सहितं मुनिना निरूपिताः । करणान्यपि   
तदुपयोगित्वेनाशङ्कितचोद्यनिराकरणप्रसक्तानुप्रसक्तं नृत्तस्वरूपं   
दर्शितम् । अधुना तु प्रयोगः कीदृशोऽङ्ग  
  
  
प्। १८१)  
  
वर्धमानकमासाद्य सम्प्रवक्ष्यामि लक्षणम् ।  
कलानां वृद्धिमासाद्य ह्यक्षराणां च वर्धनात् ॥ २७० ॥  
  
  
हाराणां प्रोक्त इति प्रकृतमेवानुसन्धातुमाह - तस्य तण्डुप्रयुक्तस्येति ।   
तत्र पूर्वरङ्गोचितत्वायाङ्गहारप्रयोग इत्युक्तम् । तत्र च ताण्डवं यत्र   
युज्यते । (ना। शा। ५-१३) इति वर्धमानकताल एव ताण्डवयोगयोग्य इति पूर्वं   
वर्धमानं गृह्णाति । तदनन्तरं तु गीतकादिविषयो विधिर्वक्ष्यते । तस्येति   
व्यवहितानुसन्धानार्थः परामर्शः तण्डुप्रयुक्तग्रहणं   
समनन्तरोक्तनृत्तकाव्यादिविषयताण्डवशङ्कां निरस्यति । विधीयतेऽनेनेति   
विधिः गात्रम् । तत् दृष्ट्वा येयं क्रिया प्रयोगः सैव लक्षणम् । अन्यतो   
व्यवच्छेदकत्वात् । तत्र क्रियात्मकं लक्षणं वक्ष्यामीति सम्बन्धः । (२६९)  
  
ननु सा क्रियोक्ता करणाङ्गहारविषया । सत्यम् । गीततालसम्मिश्रा तु नोक्ता ।   
इह तु वर्धमानाख्यं तालमासाद्य साम्यापादनायोपायतां नीत्वा   
तत्प्रमितिगीत्याधारत्वाच्च वर्धमानशब्दवाच्यं देवं देवैः   
संस्तुतमीशम् । (ना। शा। ३१-९८)   
इत्यादिवाक्यसमूहमासाद्याभिनेयतयाश्रित्य तदाक्षिप्तञ्च   
गीतविशेषमासाद्याङ्गस्य   
वलनावर्तनादिगतद्रुततारादिनियमकारित्वेनावलम्ब्य वक्ष्यामीति   
सम्बन्धः । वर्धमानकगीततालाभिनयसम्बन्धतयोदितं ताण्डवं   
वक्ष्यतीति यावत् ।  
  
तत्र वर्धमानस्य भविष्यल्लक्षणानुवादेन (ना। शा। १-३१)   
ताण्डवोपयोगाभिधानायाद्यरूपमाह - कलानामित्यादि । सप्तदशकलः   
कनिष्ठासारितकः । स एव द्विगुणलयो लयान्तरः । त्रयस्त्रिंशत्कलो मध्यमः   
। पञ्चषष्टिकलो ज्येष्ठः । तेन कलानां लयद्वारेण सङ्ख्याद्वारेण च   
वृद्धिः । तद्वृद्ध्यैव च हीयमानपदवृद्धिराक्षिप्ता । यद्वक्ष्यति -   
चत्वारस्तु गणा युग्मे ओजे इत्यादि (ना। शा। ३२-९७) । इह त्वक्षराणि तेषां   
वृद्धिः कलानुसारेणैव नर्तकीनां च वृद्धिः । एका हि प्रथमासारिते नृत्ते   
प्रयोक्त्री । द्वितीये द्वे इत्यादिक्रमेण । अतो वृद्धियोगाद्वर्धमानकम् ।   
सञ्ज्ञायां कन् । कण्डिकानां च दशपरिवर्तक्रमो भविष्यति । प्रयोगे   
यथा यथाक्षरं विनिवृत्तमित्यपि यो भेदो भविष्यति तेनापि क्रमेण   
कलादीनां वृद्धिः । अतोऽत्राङ्गहारप्रयोगस्य परिपूर्णस्य च   
पिण्डीबन्धविधेः सम्यङ्निष्पत्तिर्भवतीति तात्पर्यम् । (२७०)  
  
  
प्। १८२)  
  
लयस्य वर्धनाच्चापि वर्धमानकमुच्यते ।  
कृत्वा कुतपविन्यासं यथावद् द्विजसत्तमाः ॥ २७१ ॥  
  
  
एवं लक्षणानुवादेन ताण्डवोपयोगमभिधाय विधिदृष्टां क्रियां   
प्रतिज्ञानपूर्वमाह - कृत्वेत्यादि । पूर्वरङ्गविधौ वक्ष्यते -  
  
कलापातविभागार्थं भवेदासारितक्रिया ।  
कीर्तनाद्देवतानां च ज्ञेयो गीतविधिस्तथा ॥ (ना। शा। ५-२१) ।  
  
तत्र प्रथमार्धेन शुष्काक्षरैररासारितप्रयोगमाह । तथा च वक्ष्यति -  
  
एतानि तु बहिर्गीते त्वन्तर्यवनिकागतैः ॥ इति (ना। शा। ५-११) ।  
  
बहिर्गीतशब्देन द्वितीयार्धेन सार्थकपदयुक्तमासारितप्रयोगमाह । तत्रैव   
चोच्यते -  
  
ततः सर्वैस्तु कुतपैः संयुक्तानीह कारयेत् ।  
विघाट्य वै यवनिकां नृत्तपाठ्यकृतानि तु ॥  
  
गीतानां मद्रकादीनाम् । (ना। शा। ५-१२) इत्यादि ।  
  
तस्मिन्नवसरेऽयं नृत्तप्रयोग इति तमेवावसरं दर्शयति - कृत्वेत्यर्धेन ।   
कुतं शब्दं पातीति चतुर्विधमातोद्यं कुतपं तत्प्रयोक्तृजातञ्च । तस्य   
विशेषेण न्यासः व्यवस्थापनम् । तत्र विशेषेण न्यासो यथायोगं   
स्वरताललयकलादिनिवेशनम् । स एव प्रत्याहारादिरासारितक्रियान्तः   
परिपूर्णो विन्यासः । आसारितक्रिययाभिघातातोद्ये तत्प्रयोक्तरि च   
प्रयोक्ष्यमाणासारितगतकलापातप्रस्ताव एवं क्रियत इत्युक्तम् । स च   
परिपूर्णो विन्यासो यथावच्छब्देन दर्शितः । अनुपूर्वश इति पाठे   
प्रत्याहारावतरणाद्यङ्गजातं सूचयति । तेन (ए)तदुक्तं भवति -   
अन्तर्यवनिकागते   
शुष्काक्षरप्रयोगप्राणभविष्यदातोद्यप्रयोगप्रस्तावनात्मके दृष्टफले   
दैत्यादिपरितोषणया तद्विघ्नशमनशास्त्रीयफले च   
प्रयुक्तेऽङ्गकलापेऽयं प्रयोगविधिः । आसारितप्रयोग इति सार्थकपदं य   
इत्यर्थः । प्रयोक्तृभिरित्यातोद्यान्तरसाहित्यं बहुवचनेनाह ।  
  
प्रयोगक्रमं दर्शयति - तत्र त्वित्यादिना । उपोहनं शुष्काक्षरं   
कनिष्ठासारिते पञ्चकलम् । उपोह्यन्ते समासव्यासतः   
पदकालतालमभिहिताः स्वरा यस्मिन्नङ्गे तत्तथोक्तम् । गानं सुषिरातोद्यं   
गीयते यतः स्थानस्वरादिति स्वराणि सादिनादीति ।   
  
प्। १८३)  
  
आसारितप्रयोगस्तु ततः कार्यः प्रयोक्तृभिः ।  
तत्र तूपोहनं कृत्वा तन्त्रीगानसमन्वितम् ॥ २७२ ॥  
  
कार्यः प्रवेशो नर्तक्या भाण्डवाद्यसमन्वितः ।  
विशुद्धकरणायां तु जात्यां वाद्यं प्रयोजयेत् ॥ २७३ ॥  
  
गत्या वाद्यानुसारिण्या तस्याश्चारीं प्रयोजयेत् ।  
वैशाखस्थानकेनेह सर्वरेचकचारिणी ॥ २७४ ॥  
  
पुष्पाञ्जलिधरा भूत्वा प्रविशेद्रङ्गमण्डपम् ।  
पुष्पाञ्जलिं विसृज्याथ रङ्गपीठं परित्य च ॥ २७५ ॥  
  
  
तेन घनावनद्धातोद्यद्वयस्यात्र निरासः । उपोहनसमाप्तौ नर्तक्याः   
प्रवेशः । तत्र भाण्डवाद्यं पुष्करवाद्यं तच्च विशुद्धकरणजातौ । सा   
च मध्यस्त्रीणां लक्ष्यते । तत   
एवात्रानुकारसाक्षात्कारशङ्कानिराकरणम् ।  
  
तथा हि - सति परमेश्वरस्य रामादिवत्प्रयोज्यत्वे   
प्रथमप्रकृत्यादिचित्तजातिप्रसङ्गः ।  
  
तत्र -  
  
एकाक्षरं विशुद्धायां वाद्यं स्यात्सर्वमार्गकम् ।  
द्धं धां खो खो णा णादि या विहितवाक्या ।  
सा शुद्धा विज्ञेया मध्यस्त्रीणां समा जातिः ॥ इति । (ना। शा। ३४-१३६-१३८)  
  
विशुद्धमेकाक्षरवाच्यम् । करणमङ्गहारम् । आद्यत्वे अयमेव वर्णस्तत्तत्   
रुन्दहि रुन्दहि इत्यादि । तथाविधवाद्यानुसारिणी या गतिः तदुपलक्षणचारीति   
सम्बन्धः । करणाङ्गहारान्प्रयुञ्जीत इति भाण्डवाद्यस्यानुप्रयोज्यता   
प्रधान्येनोक्ता । यथोक्तं भवति भट्टतोतेन - पर्यायशस्त्रस्यास्य प्रयोगः   
इति । तदनन्तरं प्रयोगमाह - वैशाखस्थानकेनेत्यादि ।   
वैशाखरेचितकरणमनेन लक्षयति -  
  
रेचितं हस्तपादं च कटिग्रीवं च रेचितम् । इति (ना। शा। ४-९७) (२७४)   
पुष्पाञ्जलिधरेति । तलपुष्पपुटकरणमनेन लक्ष्यते - विसृज्येति ।   
पुष्पाक्षेपमङ्गप्रक्रमेण प्रदर्श्येत्यर्थः ।  
  
  
प्। १८४)  
  
प्रणम्य देवताभ्यश्च ततोऽभिनयमाचरेत् ।  
यत्राभिनेयं गीतं स्यात्तत्र वाद्यं न योजयेत् ॥ २७६ ॥  
  
अङ्गहारप्रयोगे तु भाण्डवाद्यं विधीयते ।  
समं रक्तं विभक्तं च स्फुटं शुद्धप्रहारजम् ॥ २७७ ॥  
  
  
अन्ये तु सद्य एव पुष्पाञ्जलिं तन्मोक्षं चाहुः - रङ्गपीठे यः परिगमः   
समन्ततः परिष्वङ्गकरणं मध्य एव देवतानां पूर्वपूजितानां   
प्रणामाभिनय इत्येककालत्वं चशब्देनोक्तत्वात् द्वयं   
चाचरेदित्येतदुपेक्ष्यम् । पौर्वकाल्यमाश्रित्य ततोऽभिनयमिति । भक्त्यतिशयेन   
तदर्थभावनया विशिष्टविषयतां प्रदर्शयितुम् । आसारितवाक्यस्य   
पदार्थवाक्यार्थविषयोऽभिनयः स्वात्मन्याभिमुख्यनयनात् । न तु   
सामाजिकान्प्रति ।  
  
यत्रेति निपातो यतो हेतोरित्यर्थे । तेन यतो गीतमिति गीयमानं वाक्यमभिनेयं   
स्वात्माभिमुख्यं नेयम् । तच्च गानं   
वर्णालङ्कारलक्षणमाभिमुख्यमङ्गसाम्यं नेयम् । ततो हेतोस्तस्यैव   
प्राधान्यात्तस्मिन्कालेऽवनद्धवाद्यं तदाच्छादनकारि भवतीति   
स्वातन्त्र्येण न योजयेदतिशयेन न नयेत् । यत्रेति च वीप्सया परिभाषां   
सार्वत्रिकीमाह । (२७६)  
  
अनुवादमुखेन परिशिष्टं प्रयोगमाह - अङ्गहारप्रयोगेत्विति । तुशब्द   
एवकारार्थे अङ्गहारस्य शुद्धस्यैवाभिनयशून्यस्य प्रयोगे   
नृत्तप्राधान्ये तदनुसारि वाद्यम् । विशेषेणान्तरयोगा(नन्तरयोगा)पेक्षया   
स विधेयो विधीयते धार्यते । अत एव चानुपादानात् -  
  
तदेव हि पुनर्वस्तु भूयो नृत्तेन योजयेत् । (ना। शा। ४-२८४)  
  
इति वक्ष्यमाणस्य नर्तक्या समाकर्षणे पुनरासारितगाने शुद्धनृत्तमिति   
वाद्यस्य गीयमानसहितस्य गानस्य नृत्तस्य च क्रमेण प्राधान्येन प्रयोगो   
दर्शितः ।  
  
भाण्डवाद्यं विधीयत इत्युक्तम् । तदीदृशमिति दर्शयति सममिति ।   
अक्षराङ्गताललययतिपाणिग्रहन्यासविकृतमष्टविधकालेदेशसमतात्मक।  
म् साम्यं पुष्कराध्याये च वक्ष्यते । तत्र षोढा तालकृतम् । द्विधा   
स्वरोच्चारणस्थानदेशकृतम् । तद्योगात् समरक्तभावः शब्दस्य   
हृद्यस्वरूपता । सा च मायूर्यादिमति(मत्रि)विधमार्जनायोगात् । तेन   
सम्यङमार्जनायोगात् रक्तं विभक्तम् । आहत्यानन्तरं च पीडितयोगेन   
विच्छेदप्रतिभा-  
  
प्। १८५)  
  
नृत्ताङ्गग्राहि वाद्यज्ञैर्वाद्यं योज्यं तु ताण्डवे ।  
प्रयुज्य गीतवाद्ये तु निष्क्रामेन्नर्तकी ततः ॥ २७८ ॥  
  
अनेनैव विधानेन प्रविशन्त्यपराः पृथक् ।  
अन्याश्चानुक्रमेणाथ पिण्डी बध्नन्ति याः स्त्रियः ॥ २७९ ॥  
  
  
समानाक्षरम् । स्फुटमिति कादिवर्णानामनुहारो यत्र स्पष्टो भवति ।   
प्रहारजा वर्णान्ते शुद्धविशुद्धका(क)रणान्ते स्थिताः । यदि वा   
आलिप्तिकादिमार्गादन्यतम एव मार्गे स्थिताः । यत्र नृत्तमङ्गहारात्मकं   
तदङ्गानीव करणानि । यदि वा गीताङ्गानि मुखादीनि गृह्णाति   
समया(तया)स्वीकुरुते एतच्च सममिति गतार्थम् ।   
तेनायमर्थःनृत्तकर्मभूतमङ्गकर्तृभूतं यद्वाद्यं ग्राहयति   
नृत्तं तन्नृत्यतेति यदङ्गानि प्रयुङ्क्त इव स्वयं   
वैचित्र्यप्रयोगात्सविलासमिव श्रूयमाणमेव यद्बलादङ्गानि नर्तयतीति   
तत्तथोक्तम् । तद्यथा   
कर्तृककतकणककुन्दन्तरकरहतत्तततर्हिकटिच्छिदशतहीत इति चञ्चत्पुटे ।   
यदेवंविधं वाद्यं पुष्कराध्याये वक्ष्यते तत्तण्डवे इहावसरे योज्यम् ।   
पुष्कराध्याये त्वीदृश एव श्लोको भविष्यति (ना। शा। ३४-१७२) । तत्र   
विध्यनुवादाविह द्वौ विपर्यसनीयौ । ताण्डवमुक्तं प्राक् । तत्रैवंविधं   
वाद्यं कार्यमिति ।  
  
एवं प्रथमासारितस्य प्रयोगमुपसंहरत्यर्धेन - प्रयुज्येत्यनेन । एषां   
च प्रयोगे प्रथमं परिभाषां करोति श्लोकत्रयेण - अनेनैवेत्यादिना -   
करणान्वितमित्यन्तेन । गानमिति गीयते च गीतम् । गीतवाद्ये   
प्रधानतयावस्थिते नर्तकी नृत्तेन प्रयुज्य तथा स्वरागतो नृत्तप्राधान्यं   
तदौचित्याय गीतवाद्यं प्रयुज्य स्वानुसारिणीकृत्य । नर्तकी न तु नाट्य इव   
साक्षाद्रामादिरूपताप्रच्छन्नात्मिका । सा निष्क्रामेदपसरेत् । न तु   
सर्वथैव निर्गच्छेत् । द्वे द्वितीयमिति (ना। शा। ४-२८६) वक्ष्यमाणत्वात् । अपराः   
किं युगपत्प्रविशन्ति नेत्याह । पृथक् एकैकक्रमेण प्रविशेदित्यर्थः ।  
  
ननु कियत्यस्ता अपरा या अनेनैव विधिना प्रविशन्तीत्याशङ्क्याह - अन्याश्चेति   
। अनुक्रमेण कनिष्ठादिषु चतुर्ष्वासारितेषु यथासङ्ख्यं   
वक्ष्यमाणाश्चतुरः पिण्डीबन्धप्रकारान् या अन्याः बध्नन्ति ताः अपराः   
। अनेन चतस्र एवेत्युक्तं भवति । पिण्डीमिति जातावेकवचनम् । (२७९)  
  
  
प्। १८६)  
  
तावत्पर्यस्तकः कार्यो यावत्पिण्डी न बध्यते ।  
पिण्डीं बध्वा ततः सर्वा निष्क्रामेयुः स्त्रियस्तु ताः ॥ २८० ॥  
  
पिण्डीबन्धेषु वाद्यं तु कर्तव्यमिह वादकैः ।  
पर्यस्तकप्रमाणेन चित्रौघकरणान्वितम् ॥ २८१ ॥  
  
  
एवं प्रवेशपृथक्त्वं परिभाष्य परिभाषान्तरमाह - तावत्पर्यस्तक इति ।   
यावत्पिण्डी न बध्यते इति पाठः । तावद्यावदिति भिन्नक्रमः ।   
यावत्पर्यस्तकः केवलासारिताभी (भिहि)-तलक्षणः प्रयोगः कार्यः तावन्न   
पिण्डी बध्यते । तावत्पिण्डीबन्धो न कार्यः । तदनन्तरं तु कर्तव्य इत्यर्थः ।   
पूर्वप्रविष्टया नर्तक्या परिवर्ज्यते । महावाक्यानुसारादेकघन एव   
वाहिन्यात्मकोऽङ्गविक्षेपो यत्र प्रयोगे स पर्यस्तको नृत्ताचार्यभाषया   
पर्यस्तक इति प्रसिद्धः । अभिनयशून्य(आ)ङ्गिकविधिः पर्यस्तकः । स च   
पिण्डिबन्धे न कार्यः । तदनन्तरं तु कर्तव्य इत्यर्थः । पूर्वप्रविष्टाया   
नर्तक्याः शिक्षार्थमित्याद्यसङ्गतमेव कैश्चिदुक्तं तदुपेक्ष्यमेव ।   
यावच्च पिण्डीबन्धोपयोगि नृत्तं न प्रवर्तते   
तावत्प्रविष्टनर्तकीनिवर्तनेनैकाकिन्यैवासारिताभिनयः प्रयोक्तव्यैति   
परिभाष्यते ।  
  
परिभाषान्तरमाह - पिण्डी बध्वेति । तस्यासारितस्य नृत्तप्रयोगं कृत्वा   
सर्वास्ता निष्क्रामेयुरपसरेयुः । अत एवैतत्स्थानोपजीविभिरेव   
श्रीराणकादिकविभिर्डोम्बिकादौ चतुरपसारकः प्रयोगः । (२८०)  
  
परिभाषान्तरमाह - पिण्डीबन्धेष्विति । यावदेव पर्यस्तक   
आसारिताभिनयप्रयोगे वाद्ये तावदेव तदन्तरतापि(पाति)नि   
पिण्डीबन्धोपयोगिन्यङ्गहारप्रयोगे । किन्तु चित्रं विचित्रं नानाप्रकारं   
प्रयोजितमोघे च वाद्यविधौ (ना। शा। अ-३४) वक्ष्यमाणानि यानि करणानि   
क्रिया याभिवेध्या भगवत्यारूपास्ताभिरन्वितम् (?) । द्विमात्रा यत्र कला स   
चित्रमार्ग ओघशब्दादेव लब्धः । तत्रैव ह्योधो लक्ष्यते । (२८१)  
  
एवं पृथक्प्रवेश एकाकिन्या अभिनयप्रयोगः सम्भूयाङ्गहारप्रयोगः   
तदनन्तरमपसारस्तावत्कालता नृत्तस्य वाद्यस्य वैचित्र्यमिति   
परिभाषाषट्कं कृवा द्वितीयस्य   
  
प्। १८७)  
  
तत्रोपवहनं भूयः कार्यं पूर्ववदेव हि ।  
ततश्चासारितं भूयो गायनं तु प्रयोजयेत् ॥ २८२ ॥  
  
पूर्वेणैव विधानेन प्रविशेच्चापि नर्तकी ।  
गीतकार्थ त्वभिनयेद् द्वितीयासारितस्य तु ॥ २८३ ॥  
  
तदेव च पुनर्वस्तु नृत्तेनापि प्रदर्शयेत् ।  
आसारिते समाप्ते तु निष्क्रामेन्नर्तकी ततः ॥ २८४ ॥  
  
पूर्ववत्प्रविशन्त्यन्याः प्रयोगः स्यात्स एव हि ।  
एवं पदे पदे कार्यो विधिरासारितस्य तु ॥ २८५ ॥  
  
  
लयान्तरस्यासारितप्रयोगमाह - तत्रोपवहनमिति । तत्रैवं परिभाषयति   
तावत् । यत्रेति पूर्वं कनिष्ठासारितं प्रयुक्तम् । भूय इति बहुतरं   
षट्कलमित्यर्थः । भूय इति लयाधिकत्वात्कथञ्चिदभ्यधिकमित्यर्थः ।   
पूर्वेणैवेति । तत्र तूपोहनमित्यादिना । अपिशब्दात् गत्या वाद्यानुसारिण्या   
इत्यादि प्रणम्य देवतां च इत्यनन्तरमुद्दिष्टम् । ततः सा द्वितीया नर्तकी   
आसारितस्य तालविशेषसम्बन्धि यद्गीतकं गीयमानं च वाक्यं   
तस्यार्थमभिनयेत् । पुनस्तदेव लयान्तरासारितलक्षणं वस्तु । सा द्वितीया ।   
चकारात्पूर्वप्रविष्टा च । नृत्तेन च   
केवलाङ्गहारात्मनाऽभिनयस्तत्साम्येन प्रदर्शयेत् ।   
आसारितप्रयोगानन्तरं तया सह साऽप्यपसरेत् । (२८४)  
  
अथ तृतीयचतुर्थयोरासारितयोरतिदेशेन प्रयोगमाह - पूर्ववदिति ।   
पृथक्त्वेनेत्यर्थः । स एवेति । तत्र तूपोहनं कृत्वेति य उक्तो यश्च   
परिभाषाषट्केनोक्त इत्यर्थः ।   
  
अथ यदैकमेवापसारितं प्रयुज्यते तदायं प्रयोगवैचित्र्यक्रम् इत्यतिदेशेन   
दर्शयति - एवमित्यादिना । एकवचनमतन्त्रम् । एकमप्यासारितं यदा   
प्रयुज्यते तदास्य यानि   
  
  
प्। १८८)  
  
भण्डवाद्यकृते चैव तथा गानकृतेऽपि च ।  
एका तु प्रथमं योज्या द्वे द्वितीयं तथैव च ॥ २८६ ॥  
  
तिस्रो वस्तु तृतीयं तु चतस्रस्तु चतुर्थकम् ।  
पिण्डीनां विधयश्चैव चत्वारः सम्प्रकीर्तिताः ॥ २८७ ॥  
  
  
पदानि छेदाश्चत्वारो मुखप्रतिमुखशरीरसंहरण(ना। शा। ३१-८०)   
लक्षणास्तदाश्रयेणायं वर्धमानवच्चतुरपसारप्रयोगो   
भाण्डवाद्यक्रियायां गीतिक्रियायां च कार्यः । यद्वक्ष्यति इत्येवं   
चतुरङ्गानि इति (ना। शा। ३१-८२) । एतदेव स्पष्टयत्येकं त्वित्यादिना (एका   
त्वित्यादिना ।) वस्त्वित्यङ्गम् । युञ्ज्यादि (योज्या इ)ति नृत्तेनेति शेषः ।   
त्रिमात्रादिकं यदत्र वस्तु केचित् द्विः कुर्वते तदसदेव । अन्ये त्वेवं पदे पद   
इत्यादि सार्धश्लोकमुपसंहारवाक्यं वर्धमानप्रयोगस्येति   
वर्णयाञ्चक्रुः । अपरे पुनराहुः - आसारितस्य पदमभिव्यक्तिस्थानं   
कण्डिकानां दश परिवर्तितेन प्रयोगः । तथा हि- विशाला सङ्गता सुनन्दा   
सुमुखीति चतस्रः कण्डिका वक्ष्यन्ते (ना। शा। अ। ३१-१२०) क्रमेण नवाष्टौ   
षोडश द्वात्रिंशत्कला । तस्य विशालामनु सङ्गता अनुविशालं सुनन्दा   
सङ्गता विशालामनु सुमुखी सुनन्दा सङ्गता विशालेति दश परिवर्ताः । तत्र   
विशालादिपरिवर्तत्रये सङ्गताः परिवर्ताः काकाक्षिवदुभयत्र सम्बन्ध इति   
सप्तदशकलस्य द्विः प्रयोगे कनिष्ठलयान्तरितयोः स्थानं भवति । ततः   
सुनन्दादिपरिवर्तत्रये त्रयस्त्रिंशत्कलस्य मध्यमासारितस्य स्थानं भवति   
। ततः सुमुख्यादिचतुष्टये पञ्चषष्टिकलस्य ज्येष्ठासारितस्य ।   
एवमासारितस्य पदेषु स्थानेषु कण्डिकादिपरिवर्तेषु चतुरपसारको   
नर्तकीप्रयोगः । तदाहैकापीति (एका त्विति) । वस्त्वासारितस्थानमित्येवं   
कण्डिकावर्धमान(परिवर्तन?)स्यायं प्रयोगोऽतिदेश इति   
तृतीयव्याख्यानतात्पर्यम् । द्वितीये तु व्याख्याने न किञ्चिदधिकमुक्तमिति   
तदुपेक्ष्यमेव ।  
  
पिण्डीबन्धप्रकारा अनुक्रमेणासारितेषु प्रयोज्या इत्युक्तम् । के त इत्याह -   
पिण्डीनामित्यादि । विधयः प्रकाराः । तत्र विशेषान्तरहृद्यमेकप्रयोज्यं   
पिण्डीबन्धरूपमित्येकः प्रकारो   
विशेषनामधेयविरहात्सामान्यशब्देनोक्तः । तदाह - पिण्डीबन्धः   
पिण्डत्वादिति ।  
  
  
प्। १८९)  
  
पिण्डी शृङ्खलिका चैव लताबन्धोऽथ भेद्यकः ।  
पिण्डीबन्धस्तु पिण्डत्वादुल्मः शृङ्खलिका भवेत् ॥ २८८ ॥  
  
जालोपनद्धा च लता सनृत्तो भेद्यकः स्मृतः ।  
पिण्डिबन्धः कनिष्ठे तु शृङ्खला तु लयान्तरे ॥ २८९ ॥  
  
मध्यमे च लताबन्धो ज्येष्ठे चैवाथ भेद्यकः ।  
पिण्डीनां विविधा योनिर्यन्त्रं भद्रासनं तथा ॥ २९० ॥  
  
  
नर्तकीप्रयोज्यः परस्परसम्बन्ध एव पिण्डीबन्धः द्विप्रकारः । सजातीयो   
वा एकता(ना)लावबद्धकमलयुगलवत् विजातीयो वा   
हंसवदनपरिगृहीतनालनलिनवत् गुल्मः शृङ्खलिकाशब्दवाच्यः ।   
नर्तकीत्रयप्रयोज्यस्तु ततोऽपि वैचित्र्यसहिष्णुत्वाज्जालवद्विचित्रतां   
गच्छत्पूर्ववत्सजातीयविजातीयात्मा लताबन्धः । चतुष्टयप्रयोज्य   
स्तुगतो(ते)ऽत्र रूपत्रयो (य) महावाक्ये तावद्भिः प्रकारैर्भेदनीय इति तेभ्य   
एकसत्त्वयोजनाच्चाज्ञातो भेद्यकः । महावाक्यार्थ इति वैकस्यां   
योजनायां प्रविष्ट इत्यर्थः । स तूक्तविधैस्त्रिभिः नृत्तैः सह वर्तते । (२८८)  
  
एकादिप्रयोज्यत्वं स्पष्टयति - पिण्डीबन्धः कनिष्ठेत्वित्यादिना । ननु   
कथमेते पिण्डीबन्धान्निष्पद्यन्त इत्याशङ्क्याधारादिभेदकृतां   
निष्पत्तिं दर्शयति - पिण्डीनां विविधा योनिरित्यादिना । तत्र यत्र   
पुत्रकादीनां यथा पृथग्भूताङ्गानामनुसन्धिस्तथैव   
भूमिदेहाकाशाद्याधारखण्डलकाद्यनुसन्धानं यन्त्रम् । तस्य   
भूयसा सम्भावात्पूर्वमभिधानम् । अनेन मिश्रा भेदाः सङ्गृहीताः ।   
भद्रं स्फुटमेवेत्यस्यासनं स्थानं भूम्यादौ स्फुटमेव   
दर्शनादित्येकभेदसङ्ग्रहः । अनेनाधाराङ्गभेदो दर्शितः ।   
प्रयोक्तृप्रयोगभेदस्तु पूर्वमेव दर्शितः इहापि चोक्तः । शिक्षायोग इति ।   
करणाङ्गहारविशेषष्वङ्गविक्षेपवैचित्र्याभ्यास   
  
  
प्। १९०)  
  
शिक्षायोगस्तथा चैव प्रयोक्तव्यः प्रयोक्तृभिः ।  
एवं प्रयोगः कर्तव्यो वर्धमाने तपोधनाः ॥ २९१ ॥  
  
  
इति साधकतमभेदो दर्शितः । इत एवोपजीव्यास्माभिर्वितत्योक्तं   
रेचकैरङ्गहारैश्च (ना। शा। ४-२४९) इत्यादिव्याख्यानावसरे ।   
विविधग्रहणेन तद्व्यायामिश्रणया भेदानन्त्यं सूचयति । तच्चास्माभिः   
पूर्वमेव दर्शितम् । (२९०)  
  
ननु सर्वोऽयं पिण्डीबन्धप्रकार इहोपयोगी वा न वेत्याशङ्क्याह - तथा   
चैव प्रयोक्तव्य इति । तैः सर्विरेव प्रकारैः पिण्डीशृङ्खलकादिबन्धो योज्यत   
इति यावत् । यत्रच्छेद्यकर्म चर्मयन्त्रं काष्ठमयी प्रकृतिर्भद्रासनमिति   
केचिदत्र व्याख्यां कुर्वन्ति । युक्तायुक्ततां तु सहृदया एव विदुः ।  
  
एवं गीतकाङ्गवाद्यनर्तकीपिण्डीबन्धादिदर्शनादपि   
नाट्यान्नृत्य(न्नृत्त?)मभिन्नमित्यपि सूचितम् । न चायं पिण्डीबन्धप्रकारो   
लक्ष्ये विच्छिन्नः । केवलनृत्तकपक्षयोः   
पतितमहौषधिवदनवस्थितैरभ्युद्धर्तुं न शक्यते सावधानतया तु   
शक्यत एवेति नात्रालस्यं श्रयितव्यम् । अन्यथा प्रयोगमाहुः । तथा हि -   
एकं तु प्रथममित्यत्र प्रथमासारितमभिनयति । ततो द्वितीया द्वितीयासारितम्   
। तत्समकालं तु प्रथमा केवलमङ्गहारं करोतीति । एवं तृतीया   
तृतीयासारितार्थमभिनयति । तदा द्वेऽङ्गहारं प्रयुञ्जाते । चतुर्थी   
चतुर्थाभिनयं यदा करोति तिस्रोऽङ्गहारं रञ्जयन्ति । अन्य   
त्वभिनयप्रयोगेऽपि सहिततामाहुः । जालशृङ्खलिकादिपिण्डीबन्धजातं   
चान्योन्यं बाहुबन्धवैचित्र्यरचितमिच्छन्ति ।  
  
अथ वर्धमानकमासाद्येति प्रतिज्ञातमुपसंहरति - एवमित्यादिना । एवं   
प्राधान्याद्वर्धमानप्रयोगमभिधाय गीतानां मद्रकादीनाम् । (ना।   
शा। ५-१३) इति यद्वक्ष्यते तन्निर्णयाय प्रतिजानीते - गीतानामित्यादि । चकार्ऽह्   
सर्वशेषतां द्योतयति अन्वाचयं च । आसारितादिपर्यन्तप्रयोज्यानां   
छन्दकादीनां तच्छेषतयैव लक्षणं वक्ष्यते । तथाहि तालाध्याये (ना।   
शा। अ-३१)   
वर्धमानासारितकगीतकपाणिलतान्तेच्छन्दकप्रयोगश्चतुष्पदाप्रयोगश्चा  
भिधास्यते ।  
  
  
प्। १९१)  
  
गीतानां छन्दकानां च भूयो वक्ष्याम्यहं विधिम् ।  
यानि वस्तुनिबद्धानि यानि चाङ्गकृतानि तु ॥ २९२ ॥  
  
गीतानि तेषां वक्ष्यामि प्रयोगं नृत्ताअद्ययोः ।  
तत्रावतरणं कार्यं नर्तक्याः सार्वभाण्डिकम् ॥ २९३ ॥  
  
क्षेपप्रतिक्षेपकृतं भाण्डापोहनसंस्कृतम् ।  
प्रथमं त्वभिनेयं स्याद्गीतके सर्ववस्तुकम् ॥ २९४ ॥  
  
  
सर्वेषामेव तीतानामन्ते छन्दक इष्यते ।  
चतुरङ्गस्ततः त्र्यङ्गो नवाङ्गो युग्म एव च ॥ (ना। शा। ३१-२९३)  
  
चतुष्पदा तथैकाङ्गा । इत्यादौ । तेन प्रधानतया   
तावद्गीतकादिविशेषाणां विधिस्तत्प्रयोगे न तु स्वतन्त्राणाम् ।   
गीतकगतवस्त्वङ्गादि यत्र स्वेच्छया समाश्रित्यैकद्वित्र्याद्यनियमेन   
प्रयुज्यते तानि च्छन्दकानि । यान्यद्यत्वे नृत्ततालात्मना   
डोम्बिकानर्तकीलयचरणादिरूपेण प्रसिद्धानि । भूय(इति) । उक्तो हि   
वर्धमानविधिस्तताप्याधिकं वस्तु वक्ष्यते ।  
  
तत्र गीतकतालाश्रितनृत्तविधानं तावद्दर्शयितुमुपक्रमते यानीति ।   
भूयांसि ख्ण्डलकादिवस्तूनि । स्वल्पानि त्वङ्गानि । तत्र वस्तुनिबन्धनानि   
त्रीणि गीतकानि - मद्रकः परान्तकं प्रकरी च । अन्यानि   
चत्वर्यङ्गान्युल्लोप्यकं रोचितकमोवेणकमुत्तरं च । तेषां क्रमेणाह -   
तेषामिति । तेषामपि नृत्ते वाद्ये च यो विधिस्तं वक्ष्यामि । तत्र गीतकेषु ये   
क्षेपाः प्रथमवस्त्वान्दावुपोहनानि ये च प्रतिक्षेपाः द्वितीयवस्त्वादिषु   
प्रत्युपोहनानि मतान्तरे त्वनन्तर्भूतपृथक्कालात्मकगीतशेषरूपाणि तानि   
तन्त्रीगतानि (गा)-नयुक्तानि प्रयुज्य नर्तक्या अवतरणं भाण्डवाद्यसहितं   
पुष्कराध्यायभाविना प्रविरलचलदङ्गुलि - (ना। शा। ९-२०)   
दलाभिहन्यमानाङ्गिकप्राधान्येन कार्यम् ।  
  
एतदुक्तं भवति - प्रथमे वस्तुन्याक्षिप्तिकामुपोहनं च प्रयुज्य   
नर्तकीप्रवेशः । द्वितीयादौ प्रत्युपोहनम् । पदयोजना तु - तन्त्रीगानान्वितं   
कृत्वा क्षेपप्रतिक्षपयोः कृतं   
  
  
प्। १९२)  
  
तदेव च पुनर्वस्तु नृत्तेनापि प्रदर्शयेत् ।  
यो विधिः पूर्वमुक्तस्तु नृत्ताभिनयवादिते ॥ २९५ ॥  
  
आसारितविधौ स स्याद्गीतानां वस्तुकेष्वपि ।  
एवं वस्तुनिबन्धानां गीतकानां विधिः स्मृतः ॥ २९६ ॥  
  
शृणुताङ्गनिबद्धानां गीतानामपि लक्षणम् ।  
य एव वस्तुकविधिर्नृत्ताभिनयवादिते ॥ २९७ ॥  
  
तमेवाङ्गनिबद्धेषु च्छन्दकेष्वपि योजयेत् ।  
वाद्यं गुर्वक्षरकृतं तथाल्पाक्षरमेव च ॥ २९८ ॥  
  
मुखे सोपोहने कुर्याद्वर्णानां विप्रकर्षतः ।  
यदा गीतिवशादङ्गं भूयो भूयो निवर्तते ॥ २९९ ॥  
  
  
परिसमाप्तता यत्र । तादृगवतरणात्का(णं का)र्यं   
सर्वभाण्डवाद्याद्याविर्भावम् । प्रथममित्यादावित्यर्थः । वस्त्वेव   
वस्तुकम् । तत्सर्वमादावभिनेयं पुनर्नृत्तेन योज्यम् । (२९४)  
  
कथमित्याह - यो विधिरिति । आसारितविधौ यः प्रकारः स एवात्र प्रकारः ।   
यथाऽसारितेष्व(षु) सङ्ख्यानियमो नर्तकीवृद्ध्या नृत्तप्रयोगः । पूर्वं   
चैकाकिन्याऽभिनयः । नृत्ते च भाण्डवद्यादिप्रयोगः । तथात्रापि । तेन   
वस्तुसङ्ख्यां (सङ्ख्यया) नर्तक्य इहेति मन्तव्यम् ।  
  
एतदुपसंहरन्नन्यदुपक्रमते - एवं वस्तुनिबन्धानामित्यादि । वादिते च   
विशुद्धकरणायमित्यादि योजयेत् । तदेवाङ्गनिबन्धेषु योजयेत् । तथा   
सर्वशेषभूतेषु स्वतन्त्रके छन्दकेष्वपि । (२९७)  
  
विशेषं तु दर्शयति - वाद्यमिति । घिङ्घिण्ढन् त्रन् इत्यादीनि रूपाणि   
गुरूण्यपि कदाचित्प्रयत्नशीघ्रतया ताले प्रयुक्तानि बहूनि भवन्ति ।   
यथोत्साहच्छटादौ त्थीत्थीत्थीत्थन् धृत् दत्थकुदहिं - एषैका कला । अत आह   
- अल्पाक्षरमयेऽपि च भवत्यर्धादौवाद्ययोजनात्कलार्धादेश्च   
शून्यत्वात् । तथा चञ्चत्पुटे प्रथमकलायां त् हिविटा ? एव ।  
  
  
प्। १९३)  
  
तत्राद्यमभिनेयं स्याच्छेषं नृत्तेन योजयेत् ।  
यदा गीतिवशादङ्गं भूयो भूयो निवर्तते ॥ ३०० ॥  
  
  
तत्परिहारार्थमाह - वर्णानां गुरूणां विशेषेणाणुपर्यन्तं   
त्रिमात्रचतुर्मात्रतया प्रकृष्टं तद्वाद्यं कर्तव्यम् ।   
मुखनाम्न्युपवहसञ्ज्ञके वाऽङ्गे वस्तुनिबन्धेष्वप्युपोहनेऽङ्गेऽयं   
वाद्यविधिः । अङ्गाल्पत्वात्तु तत्र नाङ्गनिबन्धव्यपदेशः ।  
  
अथ वक्तव्यं सर्वशेषत्वेनाह - यदा गीतिवशादङ्गमित्यादि ।   
मुख्याङ्गानि यदा पुनः पुनरावर्तन्ते । कथम् । गीतेश्चतुर्विधाया   
मागध्यादिकाया वशात्सामर्थ्यात् । वक्ष्यते हि ध्रुवाध्यायान्ते -  
  
अ(त्रिः) निवृत्त्या पदानां तु मागधी समुदाहृता । (ना। शा। ३२-४३८) । इत्यादि ।   
  
गीतवशादित्यपि पाठ एवमर्थः । गीतिं वा गीयमानं वा । तत्र विधिमिति ।   
तालाध्याये वक्ष्यते -  
  
यथाक्षरं द्विसङ्ख्यातं त्रिसङ्ख्यातमथापि च । (ना। शा। ३१-१०३) इति ।   
तत्रेति । निवर्तने । आद्यमिति । आद्य आवर्तः । शेषमित्यादि । आवर्तान्तराणि   
शुद्धन्र्त्तप्रयोज्यानि । तेन न केवलं वस्त्वङ्गादिसमाप्तौ नृत्तम् ।   
यावन्मध्येऽपि कदाचित्परिवर्तेषु भवतीति दर्शनम् । यत्तु   
राहुलकेनोक्तयपौनरुक्त्येनाभिनयनं तदेवंविधमेव मन्तव्यम् ।  
  
यत्तु अहं ? जलणिहिचुलु-इ मा-इमा इत्यत्र जलनिधिचुलुके मानितेन चोन्मीयत   
इत्यादि कैश्चिदुत्प्रेक्षितं तत्र सर्वत्र निर्वहतीत्यास्तां तावत् । (३००)  
  
तत्र वाद्यविधिमाह । आवर्तमानगीतवशादङ्गं   
शाखाचारीप्रयोगात्मकं यदाऽवर्तते तदा वाद्यप्राधान्येन नृत्तमिव   
वाद्यस्य यथासम्भवं वैचित्र्यं प्रदर्शनीयम् । पूर्वं हि तद्वैचित्र्यं   
काव्यार्थेन नियन्त्रितम् । अधुना तु सङ्कोचोऽस्य नास्ति । तथा च लक्ष्ये   
प्रावेशिक्यां पात्रकृतसङ्कोचाद्यभावं मन्यमाना गीताचार्याः   
त्रितयप्रयोगमाहुः । एतच्च विचारयिष्यत इत्यास्तां तावत् ।  
  
समपाणिरुपरिपाणिरर्ध(रव)पाणिश्चेति (ना। शा। ३१-३२९) त्रिधापाणिः तालः   
। तदभिव्यङ्ग्यत्वात् । सङ्गीतनृत्ताभ्यां सह या (वा) पुर्व वेति त्रिधा ।   
छन्दोऽक्षरपदानां   
  
  
प्। १९४)  
  
त्रिपाणिलयसंयुक्तं तत्र वाद्यं प्रयोजयेत् ।  
यथा लयस्तथा वाद्यं कर्तव्यमिह वादकैः ॥ ३०१ ॥  
  
(ततं चानुगतं चापि ओघं च करणान्वितम् ।  
स्थिरे तत्त्वं(त।) प्रयोक्तव्यं मध्ये चानुगतं भवेत् ॥  
  
भूयश्चौघः प्रयोक्तव्यस्त्वेष वाद्यगतो विधिः ।  
छन्दोगीतकमासाद्य त्वङ्गानि परिवर्तयेत् ॥  
  
एष कार्यो विधिर्नित्यं नृताभिनयवादिते ।  
यानि वस्तुनिबद्धानि तेषामन्ते ग्रहो भवेत् ॥  
  
अङ्गानां तु परावृत्तावादावेव ग्रहो मतः ॥)  
  
  
साम्यं लयः । कलाकालान्तरकृतो द्रुतादिभेदस्त्रिविधः (ना। शा। ३१-३२६) ।   
एतच्च त्रैविध्यं यतिमार्गादिभेदस्याप्युपलक्षणम् ।  
  
ननु प्रथम आवर्ते कीदृशं वाद्यमित्याशङ्क्याह - यथा लय इति । प्रथमे   
ह्यावर्ते काव्यार्थाभिनयवशादङ्गस्य य उचितो लयो द्रुतादिस्तदनुसार्येव   
वाद्यं कार्यम् । अन्य तु यथातथाशब्दावविचार्यास्य पूर्वशेषत्वेनैव   
श्लोकार्थं गमयन्ति - यथा वाद्यं त्रिपाणिलयवैचित्र्ययुक्तं तथाङ्गस्य   
गीतस्य च लयः कार्य इति । (३०१)  
  
नचैवं तद्व्ययतिक्रमणीयमिति सहेतुकं दर्शयति पादोनेन श्लोकेन -   
एवमेव इति । हि यस्माद्देवस्य भगवतो महादेवस्य स्तुतिनिमित्तं   
परितोषणप्रयोजनमेतन्नृत्तमतो हेतोरुन्नीयमाना दृष्टसम्पत्त्यै । एष एव   
गीतकासारितेषु च तच्चैषु (तच्छेषेषु) च छन्दकेषु विधिः । पाणिका तु   
परिमितशरीरत्वात्स्वयं ताण्डवभाजनं न भवति । सा हि सुकुमारे   
पूर्वरङ्गे लास्यप्रधाने तत्सत्तावैदग्ध्यायोक्ताल्लास्यस्वरूपादेव   
निश्चीयते । अन्यथा पूर्वरङ्गोपयोगे प्रकान्ते तत्राध्याये लास्यस्य   
कोऽवसरः । वाद्याङ्गमात्रे तदनुपयोगीति चेत् तत्र दशाङ्गस्य   
चेत्प्रयोज्यतादेरतिप्रसङ्गः । स च निषेत्स्यते । तदप्रयोगे कृतानि   
  
  
प्। १९५)  
  
एवमेष विधिः कार्यो गीतेष्वासारितेष्वपि ।  
देवस्तुत्याश्रयं ह्येतत्सुकुमारं निबोधत ॥ ३०२ ॥  
  
स्त्रीपुंसयोस्तु संलापो यस्तु कामसमुद्भवः ।  
तज्ज्ञेयं सुकुमारं हि शृङ्गाररससम्भवम् ॥ ३०३ ॥  
  
  
गेयपदानीति न मिन्मः । तालाध्याये चैतद्भविष्यति । गीतकादिशेषत्वे तु   
छन्दकसङ्गृहीतैवेति नात्रोक्ता । गीतकं च स्वतन्त्रेऽप्यासारिते भवति ।   
ताण्डवप्रयोगस्तु यदा त्वेष पिण्डीबन्धैर्विकल्प्यते   
प्रत्येकमङ्गविन्यासस्तदा तेषां पृथक्पृथग्गति   
त॥।डोतातिदेशेनासारितेष्यप्येवमेव । मुख्यान्यङ्गचतुष्टयविभागेन   
नर्तकीक्रमप्रवेशादिप्रयोगः । एतदर्थमेव वर्धमानेऽप्युक्ते   
पुनरासारितसङ्कीर्तनम् । परपूर्वरङ्गे चापिशब्दात्तत्सङ्ग्रहो व्याख्येयः   
।  
  
सर्वेषामेव गीतानामन्ते इत्युपक्रम्य   
चतुष्पदा तथैकाङ्गा॥।युग्नौ यौ वा प्रमाणतः ।  
तथा शृङ्गारभूयिष्ठा त्रिलया वा (ना। शा। ३१-२९३)  
  
इति निरूप्य दशाङ्गं लास्यं तालाध्याये (ना। शा। ३१) निरूपयिष्यते ।   
मुनेश्चतुश्चदान्तर्भूतं लास्यगानमित्यादि भूयो भविष्यत ए(त्ये)व ।   
विशाखिलादिप्रणीतं लस्यगानान्तरं मुनिनाऽभिहितचतुष्पद एव   
सङ्गृहीतत्वात् । सा चतुष्पदा गीतकानामन्ते पाणिकान्ते वा प्रयोज्येति दर्शितम्   
। तदभिप्रायेणोपक्रममाह - सुकुमारं निबोधएतेति । तु शब्द   
उत्तरतोऽपेक्षणीयः सुकुमारं त्विति यावत् । अत एवोक्तरञ्जकताविधिं   
निजयोहापोहधिया कल्पयति । तत्रापि ह्यङ्गवृद्ध्या नर्तकीवृद्धिरित्यादि   
सर्वमुन्नेयमित्यर्थः । (३०२)  
  
ननु किं तत्सुकुमारमित्याह - स्त्रीपुंसयोस्त्विति । एकस्तुशब्दः पूर्वत्र नीतः ।   
द्वितीयः सुकुमारकं विशेषयति । तदेव हि सुकुमारं न तु   
करुणहास्यादिमयम् । किं तदित्याह । स्त्रीपुंसयोर्यः कामः । स्त्रियाः   
पुरुषस्य कामना । पुंसो वा स्त्रियाः ।   
तस्मात्कविहृदयस्थिताद्विवक्षाक्रमेण समुद्भवो यस्य लापस्य   
काव्यव्यु(त्पादकवा)क्यस्य तत्सुकुमारम् । तत एव परस्परहेतुकत्वं भवति ।   
अत एवाह - शृङ्गाररसस्य परस्परहेतुकत्वे   
सम्भवमात्रमयोगव्यवच्छेदनं यत्र । तेन   
तदवस्थामात्रोपनिबन्धोऽपि डोम्बिकादिकविरुद्धषिद्गकादौ   
चावगन्तव्योत्साहादौ शृङ्गाररसस्याव्यापत्तिबन्धः । परमेश्वरे   
  
  
प्। १९६)  
  
यस्यां यस्यामवस्थायां नृत्तं योज्यं प्रयोक्तृभिः ।  
तत्सर्वं सम्प्रवक्ष्यामि तच्च मे शृणुत द्विजाः ॥ ३०४ ॥  
  
अङ्गवस्तुनिवृत्तौ तु तथा वर्णनिवृत्तिषु ।  
तथा चाभ्युदयस्थाने नृत्तं तज्ज्ञः प्रयोजयेत् ॥ ३०५ ॥  
  
यत्तु सन्दृश्यते किञ्चिद्दम्पत्योर्मदनाश्रयम् ।  
नृत्तं तत्र प्रयोक्तव्यं प्रहर्षार्थगुणोद्भवम् ॥ ३०६ ॥  
  
  
हि तपस्यति(न्ती)भगवती तदेकहृदया बभूवेति तावति   
परस्परास्था(नु)बन्धात्मकरत्यभावे कामावस्थामात्रकम् ।   
परतस्त्वर्धशरीराक्रमाणादौ शृङ्गारहास्ये इत्येवं परमेश्वरचरिते   
सुकुमारस्य वि(द्वि)शाखत्वेनाप्रसरात्तस्यैवाद्यापि पक्षे स्थितिः ।   
करुणादिर्भगवति न सम्भवति । नापि तत्तत्र समुचितमिति न तत्सुकुमारम् ।  
  
यत्तु राघवविजयादौ भी(सी)तामूर्च्छादिव्यावर्णनान्तं ताण्डवम् । न च   
तत्र (सी)तारचितसुकुमाराङ्गहारात्मकनृत्तयोजना । अपि तु   
गीतकार्थभावनान्यायेन रौद्रस्य चैव यत्कर्म स करुण इति प्रसक्त्या तत्र   
तथाविधाभिनययोग इत्यलं बहुना । (३०३)  
  
वक्तव्यशेषमाह - यस्यां यरषामित्यादि । सुकुमारं यत्काव्यं   
तदाश्रितं गानमपि तथा । अन्तर्लग्नं नृत्तमपि । तत्र यदुक्तं -  
  
तदेव हि पुनर्वस्तु (ना। शा। ४-२९५) इति तथा यदा गीतिवशादङ्गम् (ना। शा। ४-  
२९९) इति । नृत्तयोजनं तु तदनुवादपूर्वकं नियम इति । (३०४)  
  
अङ्गवस्तुनिवृत्तौ त्विति । तुर्भिन्नक्रमोऽवधारणे । वर्णानां स्थाय्यादीनां   
गीतक्रियाविस्ताररूपाणां निवृत्तिर्यथा परान्तकादौ । प्रतिशाखायां   
यद्वक्ष्यते - प्रतिशाखाद्यपि च इति तेनाङ्गवस्तुवर्णापरावर्तेषु   
यत्तथाभूतेनैववाद्यादिवैचित्र्यप्रकारेण नृत्तमुक्तं   
तदध्यायाभ्युदयस्थानभेदभावज्ञो नृत्ताचार्यः प्रयोजयेत् । (३०५)  
  
तदनु(तदु)दाहरति - यत्तु सन्दृश्यत इति । यत्काव्यखण्डं दम्पत्योः   
स्त्रीपुंसयोः कामकृतं वाच्यत्वेन श्रूयते अन्यच्च   
प्रहर्षार्थगुणोद्भवम् । प्रहर्षप्रयोजनो यो गुणः   
  
  
प्। १९७)  
  
यत्र सन्निहिते कान्ते ऋतुकालादिदर्शनम् ।  
गीतकार्थाभिसम्बद्धं नृत्तं तत्रापि चेष्यते ॥ ३०७ ॥  
  
खण्डिता विप्रलब्धा वा कलहान्तरितापि वा ।  
यस्मिन्नङ्गे तु युवतिर्न नृत्तं तत्र योजयेत् ॥ ३०८ ॥  
  
सखीप्रवृत्ते सलापे तथाऽसन्निहिते प्रिये ।  
नहि नृत्तं प्रयोक्तव्यं यस्या वा प्रोषितः प्रियः ॥ ३०९ ॥  
  
  
आस्थाबन्धो वचनं दूतीवचनाकर्णनादिरशस्तदुद्भवं तदाब्धं तत्र   
नृत्तं योज्यमिति कामावस्थासु मन्तव्यम् । शृङ्गारेऽप्यनेन   
वासकसज्जाभिसारिकाविषयं नृत्तमुक्तम् । (३०६)  
  
स्वाधीनभर्तृकाविषयमाह - यत्र सन्निहित इति । यस्मिन्नङ्गे गीतकस्य   
गीयमानस्य काव्यस्यार्थत्वेन वाच्यत्वेन सम्बन्धः । कान्तसन्निधाने   
ऋतोर्वसन्तादेः कालस्य चन्द्रोदयादेरवलोकनं भवति तत्र नृत्तम् । (३०७)  
  
नियमफलं दर्"अयितुमाह - खण्डितेत्यादि ।  
  
व्यासङ्गादुचिते यस्या वासके नागतः प्रियः ।  
सा खण्डिता (ना। शा। २२-२०९)   
  
यस्या दूतीं प्रियः प्रेष्य दत्त्वा सङ्केतमेव च ।  
नागतः कारणेनेह विप्रलब्धा तु सा । (ना। शा २२-२१०)  
  
ईर्ष्याकलहनिष्क्रान्तो यस्या नागच्छति प्रियः ।  
साऽनुतापवशप्राप्ता कलहान्तरिता । (ना। शा। २२-२०८)  
  
अङ्ग इति । तदाधारभूते काव्यखण्डे । किमियत्येव न नृत्तमित्याशङ्कयाह   
- सखीप्रवृत्त इति । तथा असन्निहिते प्रिये   
यद्विषयकसल्लापतत्समागमोपायपर्यालोचनादिरूपवृत्त(त्तान्त)स्तत्रापि न   
नृत्तं योज्यम् । अनेन विरहोत्कण्ठिता लक्षिता । वासकसज्जा प्रियानागमने   
तथोक्ता । खण्डिता ज्ञाततदीयव्यलीकेति विशेषः । यस्या वा प्रोष्तितः प्रिय इति ।   
प्रोषितभर्तृकावस्थाष्वपि यदा प्रियोऽसन् दुर्लभः खि(ख)लो वेति   
हृदये(य)निहितो वेति तदा(न)नृत्तम् । तत्र हि करणानन्तरमेव परिसमाप्तिः ।  
  
  
प्। १९८)  
  
(दूत्याश्रयं यदा तु स्यादृतुकालादिदर्शनम् ।  
औत्सुक्यचिन्तासम्बद्धं न नृत्तं तत्र योजयेत् ॥)  
  
यस्मिन्नङ्गे प्रसादं तु गृह्णीयान्नायिका क्रमात् ।  
ततःप्रभृति नृत्तं तु शेषेष्वङ्गेषु योजयेत् ॥ ३१० ॥  
  
  
तथा विधेय(यं) यथा क्षरत्वात्तत्र तदेवाश्रयणीयम् । न तु   
द्विसङ्ख्यातं त्रिसङ्ख्यातं वेत्युक्तं भवति । व्यतिरेकलब्धेऽप्युदाहरणे   
प्रदर्शितोऽप्यर्थो नृत्तस्येह प्राधान्येनाभीष्टत्वान्न स्वेन कण्ठेनोच्यते ।   
(३०९)  
  
यस्मिन्नङ्ग इति । प्रसादमिति । प्रसन्नहृदयत्वं येन प्रकारेण युवतिर्लभेतेति   
। तेन(न)खण्डिताविषयमेवैतदपि तु सर्वविषयं मन्तव्यम् । ततः प्रभृति   
शेषेष्वङ्गेष्वित्यस्यायं भावः । एतस्मिन्प्रकरणे नाट्यगतानि   
नाटकोदाहरणानि कैश्चिद्दत्तानि तान्ययुक्तानीति मन्तव्यम् ।  
  
खण्डितादयो नायिका यत्र साक्षात्क्रियन्ते तत्र वलनावर्तनादिरूपनृत्तं न   
योज्यमिति यदुच्यते तदनवकाशमेव । तथाइ -  
  
चिन्तानिश्वासखेदेन हृद्दाहाभिनयेन च ।  
सखीभिः सह संलापैरात्मावस्थावलोकनैः ॥  
  
ग्लानिदैन्याश्रुपातैश्च रोषस्याभिनयेन च ।  
निर्भूषणामृजात्वेन दुःखेन रुदितेन च ॥  
  
खण्डिता विप्रलब्धा च कलहान्तरितापि च ।  
तथा प्रोषितनाथा च भावानेतान्प्रयोजयेत् ॥ (ना। शा। २२-२१४-२१६)  
  
इति सामान्याभिनये वक्ष्यते ।  
  
विषण्णे मूर्च्छिते भीते जुगुप्साशोकपीडिते ।  
ग्लाने सुप्ते विहस्ते च निश्चेष्टे तन्द्रिते तथा ॥  
  
मत्ते प्रमत्ते चोन्मत्ते चिन्तायां तपसि स्थिते ।  
व्याधिते रुग्ज्वरार्ते च भयार्ते शीतविप्लुते ॥  
  
न हस्ताभिनयः कार्यः कार्यः सत्त्वसमाश्रयः (ना। शा। ९-१७६-१७८)  
  
प्। १९९)  
  
देवस्तुत्याश्रयकृतं यदङ्गं तु भवेदथ ।  
माहेश्वरैरङ्गहारिअरुद्धतैरतत्प्रयोजयेत् ॥ ३११ ॥  
  
यत्तु शृङ्गारसम्बद्धं गानं स्त्रीपुरुषाश्रयम् ।  
देवीक्र्तैरङ्गहारैर्ललितैस्तत्प्रयोजयेत् ॥ ३१२ ॥  
  
चतुष्पदा नर्कुटके खञ्जके परिगीतके ।  
विधानं सम्प्रवक्ष्यामि भाण्डवाद्यविधिं प्रति ॥ ३१३ ॥  
  
खञ्जनर्कुटसंयुक्ता भवेद्या तु चतुष्पदा ।  
पादान्ते सन्निपाते तु तस्या भाण्डग्रहो भवेत् ॥ ३१४ ॥  
  
  
इत्याङ्गिकाभिनये वक्ष्यति ।  
  
तदेवं स्थिते हस्ताभिनयस्यैवात्रावकाशो नास्तीति कस्तत्र तत्सम्मेलनात्मनो   
वलनावर्तनादेराशङ्कावकाशो यन्निषेधोऽत्र वचनीयः स्यात् । न चेह   
नाट्यं प्रकृतमित्यास्ताम् । एवं गीतकादेरन्ते च्छन्दकं पाणिकायास्तु   
लास्यगानस्वीकारिणी चतुष्पदा प्रयोज्या । इयता गीतकादि पूर्णं प्रयुक्तम् ।   
एतदर्थमेव वीक्ष्य शङ्करम् । सुकुमारप्रयोगेण नृत्यन्तीं चैव पार्वतीम् ।   
(ना। शा। ४-२४९) इत्युपक्रमात्प्रभृति द्विशाखत्वेनैव   
नृत्तस्वरूपमुपदर्शितम् । (३१०)  
  
तदत्र द्विविधे नृत्तविभागमाह श्लोकत्रयेण । देवस्तुत्याश्रयमिति ।   
यदङ्गमिति । छन्दकसम्बन्धि । उद्धतैरिति ।   
विद्युद्भ्रान्तगरुण्दप्लुतकादिप्रधानैः । अत्र हेतुर्यतस्ते महेश्वरप्रयुक्ताः   
। यत् द्वितीयचतुष्पदासम्बन्धि । ललितैरिति ।   
तलपुष्पपुटलीननितम्बाद्यारब्धैः । अत्र हेतुः यतस्ते देवीकृताः । (३१२)  
  
एवं नृत्तविधिश्चतुष्पदायां सलास्यगानस्वीकारिण्यामुक्तः । अधुना   
भाण्डविधिर्वक्तव्यः । तत्र चतुर्भिः पादैर्ध्रुवा क्रियते । ते च पादौ   
शुष्काक्षरैर्झण्टुमादिभिः (दिग्ल इत्यादिभिर्वा) यद् वक्ष्यते -  
  
आसनेषूपविष्टैर्यत्तन्त्रीगानसमन्वितम् ।  
गायनैर्गीयते शुष्कं तद्गेयपदमुच्यते ॥ (का। मा। ना। शा। १८-१८५)  
  
  
प्। २००)  
  
या ध्रुवा छन्दसा युक्ता समपादा समाक्षरा ।  
तस्याः पादावसाने तु प्रदेशिन्या ग्रहो भवेत् ॥ ३१५ ॥  
  
कृत्वैकं परिवर्तं तु गानस्याभिनस्य च ।  
पुनः पादनिवृत्तिं तु भाण्डवाद्येन योजयेत् ॥ ३१६ ॥  
  
  
इति । सार्थकपदैर्वा । तत्रापि वर्णवृत्तकृता पादा मात्रावृत्तकृता वा । ते   
समा अर्धसमाः विषमा वा । ते च प्राधान्येन   
खञ्जनर्कुटकवृत्तैर्योज्यन्ते । यद्वक्ष्यते ध्रुवाध्याये अष्टौ   
नर्कुटकानां तु । तिस्रः खञ्जकजातयः । (का। माणा।शा। ३२-२८०; ३०१)  
								इत्युपक्रमय  
  
आभ्यो विनिस्सृताश्चान्या युग्मौजा विषमास्तथा । इति (ना। शा। ३२-३०८)   
एतद्विषयं भाण्डवाद्योपक्रमं । चतुष्पदा नर्कुटक इति । चतुष्पदापि   
सन्निधानाच्चतुष्पदायां परिगीतमपि ध्रुवाध्याये त्रिवृत्तकं यदि वा   
शुष्कगीतं तत्रैव । तदेतेषु त्रिषु प्रकारेषु भाण्डवाद्यस्य   
पुष्करवाद्यस्य विधिं वक्ष्यामि ।  
  
खञ्जकजात्या नर्कुटकजात्या वा या चतुष्पदा ध्रुवा क्रियतेऽस्यां   
प्रथमपादस्य यावदुपा (न्त्या) (कला) तावच्च श्रीवंशान्वितं गानम् ।   
अन्ये(न्या) तु या सन्निपाताख्या हस्तद्वयसमायोगशब्दपरिच्छेद्या कला   
तद्गानसमये भाण्डवाद्यमारम्भणीयम् । येषामर्ध   
(एषोऽर्ध)समविषमो(म)वृत्तात्मकं(को)   
नर्कुटकखञ्जकजात्यारब्धायां चतुष्पदायां विधिः । (३१४)  
  
वर्णवृत्तसमवृत्तात्मकतज्जात्यारब्धायां तु विधिमाह - या ध्रुवेति ।   
समपादा चतुष्पादा । तदयमर्थः - या चतुष्पदा । छन्दसा युक्तेति । युक्ता   
जातिगतवर्ण वृत्तयोजिता । समाक्षरेति । तज्जातिकसमवृत्तमयी । तस्याः प्रथमे   
पादे परिसमाप्ते द्वितीयपादे या प्रदेशिनी तर्जनी तदुपलक्षिता या   
चातीतकलमप्र(चात्र त्रिकलप्र)भृति भाण्डवाद्यं योज्यम् । तत्र युग्मेन   
मानेन यदा चतुष्पदा भवति - यद्वक्ष्यते युग्मौजा वा प्रमाणतः । (ना।   
शा। ३१-२९३) इति त्रि(द्वि)कलश्च मार्गः तदा द्वितीयपादे सप्तमी । या   
निष्क्रामकला सा तर्जनीप्रयोज्यत्वार्तर्जनी । चतुष्कलमाने तु त्रयोदशी ।  
  
प्। २०१)  
  
अङ्गवस्तुनिवृत्तौ तु वर्णान्तरनिवृत्तिषु ।  
तथोपस्थापने चैव भाण्दवाद्यं प्रयोजयेत् ॥ ३१७ ॥  
  
येऽपि चान्तरमार्गास्स्युः तन्त्रीवाक्करणैः कृताः ।  
तेषु सूची प्रयोक्तव्या भाण्डेन सह ताण्डवे ॥ ३१८ ॥  
  
  
आवापकालतर्जनी । यदा तु त्र्यश्रेण मानेन तदा द्विकले पञ्चमी । कनिष्ठा   
निष्क्रामकला तर्जनी । चतुष्कले तु नवमी । आवापकला तर्जनी ।  
  
एतच्च तालाध्याये वक्ष्यते - कनिष्ठाङ्गुलिनिष्क्रामः इत्याद्युपक्रम्य   
तर्जनीकृतो निष्क्रामः (ना। शा। ३१-४१ ४२) इत्यादिना । दत्तिलाचार्येण तु   
सङ्क्षिप्योक्तमेतत् -  
  
आद्यद्वितीयमध्यान्तात्पादभागाद्विदुः क्रमात् ।  
कनिष्ठानामिकायुक्तो मध्यमादेशिनीकृतात् ॥  
  
अयुग्ममध्यहीनः स्यात् इति ।  
  
एवं तर्जनीप्रयोज्यो योऽसौ द्वितीयपादे कलापातः त(तस्त)त्र   
भाण्डग्रहस्तदुपलक्षितश्च नर्तकीप्रवेश इत्युक्तं भवति । अन्ये   
त्वाकाशग्रहासु निश्शब्दकलातो ग्रहं मन्यमानाः   
सन्निपातप्रकरणात्सशब्दात्पातादेव ग्रह इहेति वदन्तः प्रदेशिनीशब्देन   
तदुपलक्षितपादभागगमनं सशब्दमेव पादग्रहावधिकेनाचक्षते ।   
पञ्चपाणिप्रपाता ये पुष्कराध्याये वक्ष्यन्ते तन्मध्यात्प्रदेशिनीपातेन   
भाण्डग्रह इति व्याख्यानं सन्निपातोऽनुग्रहः इति र्पकरणेन तथा   
ध्रुवाध्याये वक्ष्यमाणेन चतुर्ग्रहा ध्रुवा इत्युपक्रम्य  
  
सन्निपातग्रहाः काश्चित्तथा काशग्रहाः पराः ।  
प्रदेशिनीग्रहास्त्वन्यास्तथैवान्याः समग्रहाः ॥ (ना। शा। ३२-४२३)  
  
इति विधिना विरुद्धमित्युपेक्षितं लक्ष्यवेदिभिः (३१५)  
  
नन्वेवं नर्तकी प्रविष्टा ततः प्रभृत्यभिनयं तावत्करोति ।   
यस्त्वसावाद्यः पादस्ततोऽधिकोऽपि वा भागस्तत्र नर्तकी नैव प्रविष्टेति वा   
(का) तत्र वार्तेत्याशङ्क्याह - कृत्वैकमिति । योऽसौ शुद्धविभागः पूर्व   
गीतः स परावर्तनीयो भाण्डवाद्येन   
  
  
प्। २०२)  
  
महेश्वरस्य चरितं य इदं सम्प्रयोजयेत् ।  
सर्वपापविशुद्धात्मा शिवलोकं स गच्छति ॥ ३१९ ॥  
  
  
सहाभिनेतव्य इति पश्चादसौ प्रयोज्य इत्युक्तं भवति ।   
पादग्रहणमुपलक्षणम् । तेन यावान्भागो भाण्डवाद्येन   
प्राङ्नियोजितोऽत एव नाभिनीतस्तावतो निवृत्तिः परावर्तनं कार्यमित्युक्तं   
भवति । (३१६)  
  
अथात्र चतुष्पदायां भाण्डवाद्यविशेषाभिधानव्याजेन नृत्तस्थानं   
दर्शयति - अङ्गवस्तुनिवृत्तौ त्विति । तुर्भिन्नक्रमोऽवधारणे । अङ्गस्यैकस्य वा   
वस्तुनो वा सर्वस्य ध्रुवाशरीरस्य स्थाय्यादिविशेषस्य वा प्रतिशाख   
न्यायेन तत्परावर्तनं यच्चोपस्थानमूहा(?)(पस्थापना)त्मकं तेषु   
प्रकर्षेण भाण्डवाद्यं वैचित्र्ययुक्तं योजयेत् । तद्वशाच्च तत्र   
नृत्ताङ्गहारयोजनां कुर्यादित्यर्थः । (३१७)  
  
अथ शुष्काक्षरायाश्चतुष्पदाया विधिर्वक्तव्यः । सा च पूर्वमेव   
प्रयुज्यते आसनेषुपविष्टेषु इत्युक्तत्वात् । अत एव गेये गातव्ये काव्ये   
पदमवगमयन्त इति तत्पीठबन्धरूपत्वं तस्याः । तथा चान्यत्वे   
षिद्गकेषु गातव्यात्पूर्वं तावतीति नाका(रे?) । अत एव गेये ध्रुवागीते गेयं   
गातव्यमिति ह्येकोऽर्थः । तं विधिमाह - येऽपि चान्तरमार्गा इति । अन्तरं   
परस्परवैलक्षण्यं मार्ग्यते येनोपायेन सोऽन्तरमार्गः ।   
संवाद्यनुवादिन्या स स्वर उपलक्षणात्मकोऽर्थप्राधान्याभावाच्च   
तेनैव व्यपदेशः । अत एवाह तन्त्रीक्रियया वाक्क्रियया । तदे(ए)व निरर्थकतया   
योजितास्तेषु समग्रहत्वेनैव भाव(ण्ड)प्रयोगः । नर्तक्या   
रचहाद्वि(रचनाद्धि)लास्याङ्गगतकाव्यार्थानुसारिहस्ताभिनयशून्यः   
सात्त्विकाङ्गवलनादिमात्रेण सूच्याभिनयः । यद्वक्ष्यति -  
  
वाक्यार्थो वाक्यवस्त्वङ्गैर्योज्यते यदा पूर्वम् । इति । पश्चाद्वाचाऽभिनय   
इत्ययं त्वङ्ग इहोपलक्ष्यः । एतच्च गातव्यप्रयोगे   
त्रिप्रकारकृततावन्मात्रतालगानसूच्याऽभिनयनमद्यापि दृश्यते ।  
  
एवं वर्धमानकप्रयोगो गीतकप्रयोगो वा छन्दकप्रयोगेन   
चतुष्पदाप्रयोगेन च सहेतुकः परिपूर्णो भवति । अत एव तालाध्याय   
इत्यु(एतदु)पक्रमानुसारेणैव वर्धमानासारितकगीतकच्छन्दकचतुष्पदा   
तदन्तर्भूतलास्यगानस्य विधेः क्रमेण निरूपणं भविष्यती-  
  
  
प्। २०३)  
  
एवमेष विधिः सृ(र्दृ।)ष्टस्ताण्डवस्य प्रयोगतः ।  
भूयः किं कथ्यतामन्यन्नाट्यवेद्विधिं प्रति ॥ ३२० ॥  
  
इति भारतीये नाट्यशास्त्रे ताण्डवलक्षणं नाम चतुर्थोऽध्यायः ॥  
  
  
तीयता गीतानां मद्रकादीनाम् (ना। शा। ५-१३) इति पूर्वरङ्गाध्याये श्लोको   
भविष्यति । तस्यार्थः पुरस्तादेव निर्णीतः । तेन   
तदपसारेणैतदप्यालोच्योदीरितोऽयमर्थोऽनुष्ठेयः । (३१८)  
  
नन्वत्र पूर्वरङ्गगतप्रधानफलेनैव किं फलवत्ता उत   
फलान्तरमप्यस्तीत्याशङ्क्याह - (महेश्वरस्येति) । पृथक्फलवत्त्वं च   
दर्शयन् स्वातन्त्र्येण प्रयोज्यमिदमिति दर्शयति - महेश्वरस्येति । चरितमिति   
चेष्टितम् । प्रयोजयेदिति स्वार्थे हेतुमति च तन्त्रेण णिचि । तेन प्रयोक्तुं(क्तुः)   
प्रेक्षाप्रवर्तयितुश्चार्थपतेः सामाजिकवर्गस्य च पापविशुद्धिः   
शिवलोकगतमनन्तफलं नृत्तस्येति   
नान्य(ट्य)दृष्टैकप्रयोजनाद्भिन्नप्रयोजनत्वमुक्तम् । स्वातन्त्र्येण प्रयोगे च   
छन्दकानां चतुष्पदायाश्च केवलत्वेनापि प्रयोगो ह्यनुज्ञातो भवति ।   
तदङ्गानां च पुनः पुष्पाञ्जलिधरा भूत्वा इत्याद्यनुसारेण   
वर्णानां लोके प्रयोगः । तस्याः पादावसाने तु इत्याद्यनुसारेण   
धारापरिक्रमादेः यदा गीतवशात् (ना। शा। ४-३००) इत्यनुसारेण   
द्विगुणाद्यर्थ - गुणालकवारणकगुञ्जियकादेश्चतुरपसारकादिविधा च   
डोम्बिकादिषु क्रमेण नर्तकीवृद्धिराचार्यैराधेया(?) । तालानुसारेण च   
त्रिपाणिलयसंयुक्तम् इत्याद्यनुसारेण धारापरिक्रमादेः   
लयपरिष्वङ्कितलयतालपरिक्रमादेः । (३१९)  
  
तदेतत्सर्वमीश्वरपरितोषकार्येवेति   
तथैतदुपसंहारपूर्वकमध्यायान्तरावकाशं करोति - एवमेष   
इत्यादिना । एवं पूर्वोक्तेन प्रकारेण । प्रयोगत इति । प्रयोगं   
नाट्यात्मकमपेक्ष्य ततोऽन्यस्तद्विलक्षणो विधिः प्रकारो दृष्टः । तथा   
नाटकादिसा(दौ सा)माजिकवत्प्रयोक्तृतन्मयीभाववशेन नाट्यं   
संस्कारमपेक्ष्याभिनयादिविधिर्दृष्टो न तु   
साक्षात्कारकल्प्यनाट्यरूपताऽत्रास्ति ।   
चतुर्विधाभिनययोगाभावाद्रसभावाप्राधान्याद्गीतवाद्यनृत्तानां   
यथेष्टं प्राधान्यं नर्तकीवृद्धेः । काव्ये   
वस्त्वपेक्षत्वान्नाट्यप्रस्तावनाप्राणप्रतिबिम्बात्मकता   
त्रिविधत्वान्मदमूर्च्छादौ तत्त्वापत्त्ययोगाद्गीतकादेश्च   
नियमादृष्टप्रयुक्तत्वाद्गीतादिप्राधान्येनैव   
प्रयोगात्कुलकाच्छेद्यात्मनः काव्यस्य गीत्याधारतानान्तरीयकत्वमात्रेण   
गमनपिण्डीबन्धप्रकारवैचित्र्यान्ते नृत्तमात्रविश्रान्तेः   
प्रयोक्तृप्रवर्तयितृगातृदृष्टफलप्राधान्याच्च तद्विलक्षणं नाट्यं   
तद्वृत्तिर्भिद्यत इति एवं शब्दस्यार्थ इत्युपाध्यायमतम् ।  
  
प्। २०४)  
  
रसभावदृष्टिहस्तशिर आद्यं यद्यङ्गं पूर्णं वाऽपूर्णं वा   
कृ(कु)त एव नाट्यनृत्तयोर्भेदस्तुल्यानुकारत्वे इति हर्षवार्तिकम् ।   
शिक्षार्हस्वेच्छान्यनृत्तकतिपयनाट्याङ्गकृतं नृत्तमभ्यासफलम् । इति   
भट्टयन्त्रः । समयमात्रमित्यादिमङ्गलवद्विवाहादौ इति भट्टलोल्लटः ।   
दशरूपकभेदवल्लास्यताण्डवप्रयोगो नाट्यभेद एव । तत्र पूर्णानुकार   
- रूपत्वात् ।  
  
तथाहि - प्रवेशेऽश्वत्थाम्नः सूचीविद्धोर्ध्वजान्वादि ।   
पुरूरवसोऽलपल्लवसूची । गरुडस्य गरुडप्लुतकम् । रावणस्य पुष्करो   
वैशाखरेचितकः । वत्सराजस्याग्निसम्भ्रमोऽ(तिक्रा)न्तः । जटायुषो   
गृध्रावलीनकमेलकाक्रीडितं चेति चित्राभिनयेन बाल्ये(वान्ये)न   
करणप्रयोग एव । अभिनेयपदादीनां च नाट्येऽपि सक्ते(क्तते)ति   
नाट्यमेवेदमिति कीर्तिधराचार्यः ।  
  
एतच्च (वञ्च) स्वमतानुसारेण एवं शब्दार्थमाहुः । युक्तायुक्ततां तत्र   
परीक्षका एव विदुरित्यलं बहुना ।  
  
प्रसङ्गाङ्ग(ग)तया नृत्ततया (वार्तया) प्रसक्तानुप्रसक्तत्वेन   
नृत्तगतमेवान्यत्किञ्चित्प्रसिद्धिः(द्ध)प्रकृता(त)नाट्यगतानां(गतता मा)   
विच्छेदीत्यभिप्रायेणाह - नाट्येति । नाट्यमेव वेदस्तस्य यो विधिः   
प्रयोगस्तं प्रतीति शिवम् । (३२०)  
  
रविशशिहुतभुक्कल्पितनयनत्रयकिरणदलिततिमिरततिः ।  
अभिनवगुप्तस्ताण्डवमेनं व्यवृणुत तत्(?)स्पष्टम् ॥  
  
इति माहेश्वराचार्याभिनवगुप्तविरचितायामभिनवभारत्यां   
नाट्यशास्त्रविवृतौ ताण्डवविधानाध्यायश्चतुर्थः ॥  
  
प्। २०५)  
  
श्रीः   
  
अथ पञ्चमोऽध्यायः ।  
  
भरतस्य वचः श्रुत्वा नाट्यसन्तानकारणम् ।  
पुनरेवाब्रुवन्वाक्यमृषयो हृष्टमानसाः ॥ १ ॥  
  
यथा नाट्यस्य जन्मेदं जर्जरस्य च सम्भवः ।  
विघ्नानां शमनं चैव देवतानां च पूजनम् ॥ २ ॥  
  
तदस्माभिः श्रुतं सर्वं गृहीत्वा चावधारितम् ।  
निखिलेन यथातत्त्वमिच्छामो वेदितुं पुनः ॥ ३ ॥  
  
पूर्वरङ्गं महातेजः सर्वलक्षणसंयुतम् ।  
यथा बुद्ध्यामहे ब्रह्मंस्तथा व्याख्यातुमर्हसि ॥ ४ ॥  
  
  
संसारनाट्यनिर्माणे याऽवकाशविधानतः ।  
पूर्वरङ्गायते व्योममूर्तिं तां शाङ्करीं नुमः ॥  
  
अध्यायसङ्गतिं कर्तुं पुराकल्पेनोपक्रमते - भरतस्येति । नाट्यसन्तानम् ।   
नाट्यस्य सन्तानं नृत्तकथया विच्छेदाशङ्कानिरासेनाविच्छेदः । नाट्ये   
पृष्टे दैववशात् महाफलं नृत्तमपि तद्विवेकेन ज्ञातम् । तज्ज्ञानाच्च   
तद्विभक्तं नाट्यमपि सुष्ठु ज्ञातम् । तदनुरक्तं च नाट्यं   
हृदयावर्जकमिति हृष्टमानसत्वम् ।   
स्वगत(त)त्त्वग्रहणधारणादिसामर्थ्यात्मकशिष्यसम्पद्दर्शनायत्त?  
गुरुप्रोत्साहनमित्यभिप्रायेणाहुः तथेति । पूजामध्य एव नृत्तं   
प्रविष्टमित्यध्यायचतुष्टयतात्पर्यं प्रत्यनुभाषितम् ।   
ऊहापोहविज्ञानादिकमपि दर्शयति - गृहीत्वेति । चकारात्   
धारयित्वाऽवधारितं निश्चितम् । निखिलेन साकल्येनेति ।  
  
  
प्। २०६)  
  
तेषां तु वचनं श्रुत्वा मुनीनां भरतो मुनिः ।  
प्रत्युवाच पुनर्वाक्यं पूर्वरङ्गविधिं प्रति ॥ ५ ॥  
  
पूर्वरङ्गं महाभागा गदतो मे निबोधत ।  
पादभागाः कलाश्चैव परिवर्तास्तथैव च ॥ ६ ॥  
  
  
यथातत्त्वमिति तत्त्वाभिनिवेशमाहुः । पूर्वरङ्गं वेदितुमिच्छाम इति   
जिज्ञासा दर्शिता । यथा सर्वलक्षणसंयुक्तं बुध्यामहे तथा   
व्याचक्ष्वेति व्यार्ख्याप्रकारविषयेऽप्याचार्यान्वेषणम् । महत्तेजो   
ज्ञानात्मकमस्य तत् । आमन्त्रणं गुरुप्रोत्साहनार्थम् ।  
  
पूर्वरङ्गे कृते पूर्वं तत्रायं द्विजसत्तमाः ॥ (ना। शा। ४-१०)  
  
इति जिज्ञासादर्शनपूर्वप्रयोज्यतया तथैव जिज्ञासा जाता ।  
  
पूर्वरङ्गविधावस्मिंस्त्वया सम्यक्प्रयुज्यताम् ॥ (ना। शा। ४-१४) इति ।  
  
यस्त्वयं पूर्वरङ्गस्तु त्वया शुद्धः । (४-१५) इति परमेश्वरादरवचनेन   
सुष्ठुतरां दृढीकृता । तथैव तावदवश्योपासनीयेति तात्पर्यम् (१-५) ।   
गदत इति शब्दमात्रेण तावन्निरूपयत इत्यर्थः । आश्रावणादिस्वरूपं हि   
गेयाधिकारे (ना। शा। २९) सम्यक् निर्णेष्यते । अनादरे षष्ठी ।   
निगदितमनादृत्य स्वबुद्ध्या बुद्ध्यध्वम् । यद्यपि मयाऽत्र क्रमेण   
नैतदुक्तं गेयाधिकारस्यापि सुदूरत्वात् । तथापि यस्य येनार्थसम्बन्ध   
इत्यर्थक्रम आदर्तव्यो न खलु शाब्द इति गदनक्रमानादरणं गदितरि   
सङ्क्रमय्योक्तम् ।   
  
तत्र पूर्वरङ्गशब्दं निरुक्त्या तावद्व्याचष्टे - पादभागा इत्यादिना । इह   
बहिर्यवनिकाङ्गान्येव पूर्वरङ्गः । तानि च गीतकानीत्युत्थापनानि   
ध्रुवारूपाणि । तत् द्विकलचञ्चत्पुटचाचपुटतालेन विशिष्टगतिगतेनेति तदेव   
पूर्वरङ्ग इति तावत्तात्पर्यम् । तत्र मात्रायाः यः षोडशो भागः   
तदारब्धा मात्रा । तदारब्धं वस्तु । एवं वस्तुनिबन्धेषु गीयमानं   
तावत्स्वीकृतम् । भागश्च द्विकलचतुष्कलयोर्मार्गस्य चञ्चत्पुटादीनां   
सङ्गेन भवति । यथाऽक्षरेषु तु चञ्चत्पुटादिषु कलादिभागलग्ना इति   
यथाऽक्षरमार्गः कलाग्रहणेन सङ्गृहीतः ।   
यथाक्षरद्विकलचतुष्कलतया सर्वमेव   
  
प्। २०७)  
  
यस्माद्रङ्गे प्रयोगोऽयं पूर्वमेव प्रयुज्यते ।  
तस्मादयं पूर्वरङ्गो विज्ञेयो द्विजसत्तमाः ॥ ७ ॥  
  
  
गीतकवर्धमानादि गानं गीयमानं मे(गे)यं रूपं सङ्गृहीतम् ।   
कलाशब्देन च सप्तविधा तालकला निष्क्रामादिरुच्यते । तया समस्तो   
मानात्मकस्तालमार्गो गृहीतः । भिन्नार्थानामपि च सरूपाणामेकशेषः   
। पादा इत्यादि । एवं परिवर्तन्त इति परिवर्ताः । द्विसङ्ख्यातत्रिसङ्ख्यातादिषु   
परिवर्तैः सकलेतिकर्तव्यता परिगृहीता । चकारात्केवलं तन्त्र्यादि । एवकारेण   
केवलः प्रयोगः । तथाशब्देनाङ्गाङ्गिभावप्रयोगो यथायोगं दर्शितः ।   
द्वितीयेनैवकारेण नाट्याङ्गता सूचिता । द्वितीयेन चकारेण च पाठ्यादि   
नृत्तं च । तेन गीततालवाद्यनृत्तपाठ्यं व्यस्तसमस्ततया प्रयुज्यमानं   
यन्नाट्याङ्गभूतं स पूर्वरङ्ग इत्युक्तं भवति । यस्माद्रङ्गे मण्डपे   
आधारे नाट्ये वा रङ्गे बुद्धिस्थे भविष्यति । युज्यत एव च पूर्वम् ।   
प्रत्याहारादिकेन ह्यङ्गेन विना गायनादिसामग्र्यसम्पत्तेः कथं   
नाट्यप्रयोगः । न ह्यहो (ह्येव) किल तन्तुतुरीवेमादेः(विना) शक्यः पटः   
कर्तुम् । केवलं प्राङ्मुखान्नभोजनवन्नि(यमप्र)योजनत्वेऽपी(त्वमपी)ति   
वक्ष्यते । तेन पूर्वो रङ्ग इति पूर्वरङ्गः । सुप्सुपेति समासः ।   
राजदन्तादित्वाद्वा परनिपातः ।  
  
श्रीहर्षस्तु रङ्गशब्देन तौर्यत्रिकं ब्रुवन् नाट्याङ्गप्रयोगस्य तस्यैव   
पूर्वरङ्गतां मन्यमानः पूर्वश्चासौ रङ्गश्च इति समासममंस्त ।   
यदाह -  
  
दृष्टा येऽवस्थार्थे नाट्ये रङ्गाय पादभागाः स्युः ।  
पूर्वं तं एव तु यस्मिन् शुद्धः स्युः पूर्वरङ्गोऽसौ ॥ इत्यादि ।  
  
रङ्गस्य पूर्वो भाग इति त्वसत् । न ह्ययं मण्डपस्यैकदेशः । नापि   
नाट्यस्य । नह्यय। भावानुकीर्तनात्मकव्याख्यानानुकारस्वभावः । अपि तु   
शिक्षादिवत्पारमार्थिक एव प्रयोगसम्पत्त्युपकरणभूतो भोजनादितुल्यः   
प्रत्याहारादिरर्थः । नृत्तमप्यत्र वैचित्र्यकारित्वेन प्रविशत् नाट्यरूपगतं   
नृत्तम् इत्यङ्कुरसूचितनृत्तन्यायेनानुकारधुरारोहि । अपि तु   
देवतापरितोषणफलं सू(धू)पविलेपनादिदानवत् सत्यमेवेति पूर्वो रङ्गे   
इत्येष एव सन्न्या(समा)सः । (५-७)  
  
  
प्। २०८)  
  
अस्याङ्गानि तु कार्याणि यथावदनुपूर्वशः ।  
तन्त्रीभाण्डसमायोगैः पाठ्ययोगकृतैस्तथा ॥ ८ ॥  
  
प्रत्याहारोऽवतरणं तथा ह्यारम्भ एव च ।  
आश्रावणा वक्त्रपाणिस्तथा च परिघट्टना ॥ ९ ॥  
  
  
ननु प्रत्याहाराद्यङ्गसमूहः पूर्वरङ्गः । तत्कथमुक्तं गीतादिः   
पूर्वरङ्ग इत्याशङ्क्याह - अस्याङ्गानि त्वित्यादि पूर्वरङ्गे भवन्ति   
हीत्यन्तेन श्लोकसप्तकेन सार्धेन महावाक्यम् । अस्य इति । पूर्वरङ्गस्य ।   
तुर्हेतौ । लक्षिष्यमाणानि प्रत्याहारादीन्यासारितान्तानि नव अन्तर्जवनिकं   
प्रयोज्यानि । ततोऽनन्तरं गीतकादीनि प्ररोचनान्तानि दश जवनिकाया बहिः   
प्रयोज्यानीत्यर्थः । यानि च यवनिकाया बहिर्गीतकप्रयोगादीइ प्ररोचनान्तानि   
दश तानि सर्वाण्य(ण्यपि) पादभागाद्युपलक्षितादिरूपस्योक्तस्य   
सम्बन्धित्वेन यस्मात्कार्याणि तस्मात् पादभागादिरेव पूर्वरङ्ग इति   
पूर्वेण सम्बन्धः । अङ्गानां न्यूनाधिकभावे हि भूयांसः   
पूर्वरङ्गभेदाः । ते च गेयाधिकारे (अ-२९)दर्शयिष्यन्ते ।  
  
इह तु दृ(तूद्दि)श्यमानास्तन्त्रभावानभिज्ञानानां सम्प्रमोहफला एव ।  
  
उक्तं च वार्तिके - नान्द्यादिषट्के च रङ्गभेदः । न तु प्रत्याहारावतरणे ।   
आद्यो (द्यानि) रङ्गद्वारादीनि । पाश्चात्यानि न पादभागाद्यारब्धानि इति ।   
सत्यम् । किन्तु समुदितत्वे नात्र रङ्गता रमणीयभावः सम्बन्धः । अपि तु   
सद्भावमात्रम् । तच्च सर्वत्रैव विद्यत इति वक्ष्यते । तदाह - यस्मादेतानि   
पूर्वरङ्गे सम्भवन्ति तस्मादस्य सम्बन्धित्वेन कार्याणि ।  
  
तत्र यवनिका रङ्गपीठतच्छिरसोर्मध्ये । तस्या अन्तरागतैः   
प्रयोक्तृभिर्नटैः प्राधान्यात् यदि वा वैणिकादिभिरेव प्रयोक्तृभिः   
प्रयोज्यानि प्रत्याहारादीनि । गीतकपिण्ड्या(पाठ्या)दीनि तु   
यवनिकायामपसारितायाम् । गीतानामित्यादिना श्लोकेन   
गीतकवर्धमानान्यतरप्रयोग उक्तः । अन्ये तु अथापि स्थाने (ना। शा। ५-१३)   
अतोऽपीति पठन्त उभयप्रधानमनुजानते । तच्चान्त्यपदार्थेन विरुद्धम् ।   
निर्देशविधौ चैकमेवाङ्गं भविष्यति । न तु द्वे ।  
  
कीर्तनाद्देवतानां च ज्ञेयो गीतविधिस्तथा । (ना। शा। ५-२१) इति ।  
  
  
प्। २०९)  
  
सङ्घोटना ततः कार्या मार्गासारितमेव च ।  
ज्येष्ठमध्यकनिष्ठानि तथैवासारितानि च ॥ १० ॥  
  
एतानि तु बहिर्गीतान्यन्तर्जवनिकागतैः ।  
प्रयोक्तृभिः प्रयोज्यानि तन्त्रीभाण्डकृतानि तु ॥ ११ ॥  
  
ततः सर्वैस्तु कुतपैः संयुक्तानीह कारयेत् ।  
विघाट्य वै जवनिकां नृत्तपाठ्यकृतानि तु ॥ १२ ॥  
  
गीतानां मद्रकादीनां योज्यमेकं तु गीतकम् ।  
वर्धामनमथापीह ताण्डवं यत्र युज्यते ॥ १३ ॥  
  
ततश्चोत्थापनं कार्यं परिवर्तनमेव च ।  
नान्दी शुष्कावकृष्टा च रङ्गद्वारं तथैव च ॥ १४ ॥  
  
चारी चैव ततः कार्या महाचारी तथैव च ।  
त्रिकं प्ररोचना चापि पूर्वरङ्गे भवन्ति हि ॥ १५ ॥  
  
एतान्यङ्गानि कार्याणि पूर्वरङ्गविधौ द्विजाः ।  
एतेषां लक्षणमहं व्याख्यास्याम्यनुपूर्वशः ॥ १६ ॥  
  
  
उभयात्मकं तावदेवैकमङ्गमस्तीति केचित् । अपिशब्दाद्यानि कानि ।   
उद्देशावसर एव ताण्डवं यत्र इत्यभिधानमस्याङ्गस्य नृत्ते विनियोगं   
दर्शयति । तेन नाट्याद्यङ्गानि नृत्तशून्यान्यपि भवन्तीति दर्शयतीति तदैव   
च शुद्धत्वव्यवहारः । यद्वक्ष्यति शुद्धं चित्रमथापि च । इति (८-१५)  
  
एवं पूर्वरङ्गसामान्यलक्षणसमाना(सा)र्थेऽपि यानि प्रयोज्यान्यङ्गानि   
तेषामयमेवोद्देशो भवतीति दर्शयति - एतानीति ।   
क्रमकथनेनैततत्सङ्ख्यान्येव चेत्यर्थः ।  
  
  
प्। २१०)  
  
कुतपस्य तु विन्यासः प्रत्याहार इति स्मृतः ।  
तथावतरणं प्रोक्तः गायिकानां निवेशनम् ॥ १७ ॥  
  
  
यथोद्देशं लक्षण कर्तुमुपक्रमते - एतेषामिति । तत्क्रममाह - कुतपस्य   
त्विति । नेपथ्यगृहदारयोर्मध्ये पूर्वाभिमुखो मार्दङ्गिकः । तस्य   
पाणविकदार्दरिकौ वामतः । रङ्गपीठस्य दक्षिणतः उत्तराभिमुखो   
गायनः । अस्याग्रे उत्तरतो दक्षिणाभिमुखस्थितयो गायन्यः । अस्य वामे   
वैणिकः । अन्यत्र वंशवादकावित्येवं कुतं पाति कुं तपतीति   
शब्दविशेषपालकस्य नाट्यभूमिकोज्ज्वलताधायिनश्च वर्गस्य यो विचित्रो   
न्यासः स विप्रकीर्णानामेकत्र ढौकनात्मा प्रत्याहारः ।  
  
यद्यपि कुतपस्य विन्यासमध्य एव च गायकस्याभिमुख्यो   
रङ्गपीठस्योत्तरतो गायिन्य इति गायिकानां विन्यासः तथापि त्ववतरणं   
नाम पृथगङ्गमुक्तमङ्गनागीतस्यावश्यम्भावित्वं रञ्जकवर्गे   
ख्यापयितुम् । यदुक्तम् -  
  
यद्यपि पुरुषो गायति गीतविधानं तु लक्षणोपेतम् ।  
स्त्रीविरहितः प्रयोगस्तथापि न सुखावहो भवति ॥ (ना। शा। ३३-५-७) इति । यस्त्वाह   
- नारदाद्यैस्तु गन्धर्वैः (ना। शा। ५-३२) इति भाविश्लोके केवलं   
पुरुषाणां गातृत्वं वक्ष्यमाणमिहाशङ्क्य पृथगवतरणमुक्तम्(मिति)   
। तस्यैतदनवकाशम् । गन्धर्व्यश्च गन्धर्वाश्चेत्येकशेषेण   
स्त्रीगीतस्याप्यत्र सम्भावनात् । एवमवतरणान्तं वस्तुत एकमेवाङ्गम् । अत   
एव प्रयोग एक उभयत्र कृतो भवति । यद्वक्ष्यति पुष्कराध्याये (ना। शास्। ३४-  
१९८) आसनोपविष्टेषु मार्दङ्गिकादिषु इत्युपक्रम्य प्रथमं त्रिसाम ।  
  
त्रिप्रकारं त्रिगुणितं तथैवात्राड्।इताश्रयम् ।  
त्रिकलं षट्कलं चैव त्रिसामत्वात्त्रिसामसु ॥ (काशी। मु। ना। शा। ३३-२०९)  
  
त्रिसामान्वितः ।  
  
त्रिसामाक्षरविद्धस्तु गुरुलघ्वक्षरान्वितः ।  
यकारश्च मकारश्च त्रिकैस्त्रिगुणितो भवेत् ॥ (ना। शा। ३४-१५९) (काशी। - ३३-२१०)  
  
  
प्। २११)  
  
परिगीतक्रियारम्भ आरम्भ इति कीर्तितः ।  
आतोद्यरञ्जनार्थं तु भवेदाश्रावणाविधिः ॥ १८ ॥  
  
वाद्यवृत्तिविभागार्थं वक्त्रपाणिर्विधीयते ।  
तन्त्र्योजःकरणार्थं तु भवेच्च परिघट्टना ॥ १९ ॥  
  
  
यस्त्रिसामा स प्रत्याहारो यावदवतीर्णकोटीति । अवतरणकोटौ छन्दः   
सममक्षरसमं वा बहिर्गीतानुवर्ति वाद्यं   
स्त्रीबालमूर्खादिकुतूहलादिजननं प्रयोज्यम् ।  
  
अन्ये मन्यन्ते निवेशनं स्थानस्वरादौ । न तूपवेशनमत्र । तथा च   
सप्तस्वरपरिग्रहोऽवतरणादाशुगत्या (र्णामेति जात्या) दिरूपाङ्गसप्तकेन   
शुद्धसप्तकेन शुद्धसप्तकगीतिज्ञपयोज्यमिति । एतद्धनतालविधौ (ना। शा।   
३१) वितत्य विचारयिष्यते । (१६-१७)  
  
ननु च (यावत्) परिगीतक्रियाद्यारम्भो न कृतस्तावत् त्रिसामप्रयोगोऽपि कथम् ।   
सत्यम् । किञ्चिद(किम)र्थमयं प्रयोगक्रम इत्यवधार्यताम् । इह   
दृष्टार्थान्येव तावदेतान्यङ्गानि । तथा हि - पूर्वं   
उपरञ्जकवर्गढौकन रूपमवगन्तव्यमित्यर्थः । गेयत्वेन   
गीतस्योपरञ्जकस्य प्राधान्यात् । तस्य बिम्बभूतशारीरस्वरमूलभूतत्वात्   
। तदनुसन्धानात्मालापाख्य आरम्भः । ततोऽपि   
मानरूपतालप्रधानसर्वातोद्यगर्भमनुसन्धानमासमन्ताच्छ्रावयतित्त्  
हाश्रावणा । ततोऽपि प्रतिबिम्बभूतवैणवस्वरस्वरूपानुसन्धानाय   
दक्षिणादिवृत्तिविभागानुसन्धानात्मा वक्त्रपाणिः । वक्त्रे प्रारम्भे   
हस्ताङ्गुलिव्यापारात् । दक्षिणादि इति । दक्षिणावृत्तिचित्राख्या वृत्तयः ।   
तास्वयं विधिः । प्रधानं गीतमुभयं वाद्यं चेति यथाक्रमम् ।   
गीतप्राधान्ये वाद्यगुणतायां दक्षिणा । गीतवाद्योभयप्राधान्ये वृत्तिः   
। वाद्यप्राधान्ये गीतगुणतायां चित्रेति । ततस्तु   
वृत्तिविभागगतशुष्कप्रयोगानुसन्धानात्मापरिघट्टना । घट्ट चलन इति   
पाठात् । शुष्कप्रयोग इति । निर्गीतं बहिर्गीतं शुष्कमित्युक्तम् ।   
तत्रार्थप्रत्यायकपदरहितं यद् गीयते तन्निर्गीतम् । गीयमानेभ्यः   
सार्थकेभ्यःपदेभ्यो यद् बहिर्भूतं तद् बहिर्गीतम् ।   
शुष्कैरक्षरैरनर्थकैः कन्दुमाद्यैर्यत् प्रयुज्यते तत् शुष्कमित्यर्थः ।   
पश्चाद्वीणावाद्योपजीवकत्वादवनद्धवाद्यस्यानुसन्धानं   
समपाण्यादिना प्रहारपञ्चकयोगेन क्रियत इति सङ्घोटना । घुट   
परिवर्तने । यतः पुष्कराध्यायेऽभिवक्ष्यते -  
  
पूर्वं शरीरदुद्भूता ततो गच्छति दारवीम् ।  
ततः पुष्करजं च  (ना। शा। ३४-३१) इति । (१८-१९)  
  
(समपाण्यादिना इति ।  
  
अङ्गभूता हि तालस्य यतिपाणिलयाः स्मृताः   
  
इति पाणिस्तालस्याङ्गभूतः । स च त्रिविधः । तथा चाह ।  
  
समपाणिश्च विज्ञेयो ह्यर्धपाणिस्तथैव च ।  
तथैवोपरिपाणिश्च गीतवाद्यसमाश्रयः ॥  
  
लयेन यत् समं वाद्यं समपाणिः स कीर्त्यते ।  
लयाद् यदर्धकृष्टं स्यात् सोऽर्धपाणिः प्रकीर्तितः ।  
लयस्योपरि यद्वाद्यं पाणिः सोपरि कीर्त्यते ॥  
  
  
प्। २१२)  
  
तथा पाणिविभागार्थं भवेत्सङ्घोटनाविधिः ।  
तन्त्रीभाण्डसमायोगान्मार्गासारितमिष्यते ॥ २० ॥  
  
कलापातविभागार्थं भवेदासारितक्रिया ।  
कीर्तनाद्देवतानां च ज्ञेयो गीतविधिस्तथा ॥ २१ ॥  
  
  
सोपरि इति । सोऽपि लोपे चेत् पादपूरणम् । स इत्येतस्य सोर्लोपो भवति लोपे   
चेत्पादपूरणम् । यदि लोपे सति पादः पूर्यते । प्रहारपञ्चक इति   
समप्राण्यर्धपाण्यर्द्धार्धपाणिपार्श्वपाणिप्रदेशिनीपाणिभिर्यत्   
प्रहारपञ्चकं तद्योगेनेत्यर्थः ।) ततोऽपि   
प्रकृतिविकृतिमेयन्मानानुहार्यानुहर्तुरूपस्य वैणवपौष्करशब्दस्य   
परस्परसम्मेलनं कार्यमिति मार्गासारितम् । मार्गे प्रकृत्यादिलक्षणे निजे   
गोचरे विकारादिरूपस्य पुष्करवाद्यस्यासमन्तात्सारणं गमनं यत्रेति ।   
पश्चान्मेयमानस्वरूपे तु संहिते गेयवस्तुगततालस्वरूपोपक्षेपः ।   
कलानामा(वा)पाद्यानां पातानां शम्यादीनां   
चानुसन्धिनेत्यासारितविधिः । एवं तावदन्तर्यवनिकाङ्गानां अदृष्टार्थ   
एव प्रयोगः । तान्यन्तरेण प्रयोगस्यैवासम्पत्तेः । तथा च भेज्जलनाम्ना   
कविना निजरूपक उक्तम् -  
  
मेघाशङ्किशिखण्डिताण्डवविधौ इत्यादि ।  
  
एवं अदृष्टार्थे प्रयोगे पूर्वं कृते पश्चात् दृष्टार्थाङ्गानुसारेणैव   
बहिर्गीतविधिः । तदनुसारेण च तानि विशेषधातुवाद्ये   
(तन्निवेशगीतवाद्य)विधिः । तत्र प्रत्याहारावतरणयोस्त्रिसाम्ना प्रयोगः ।   
रङ्गपीठस्य तिसृषु दिक्षु कुतपविन्यासात् ।  
  
तालस्त्रिकलस्त्वादौ शम्यैककला कलाद्वये तालाः ।  
वि(द्व)कला च पुनः शम्या तालो द्विकलस्तु कर्तव्यः ॥ (ना। शा। २९-९५)  
  
द्विकलश्च सन्निपातः पुनः पिता पुत्रकश्च षट्पूर्वः । (ना। शा। २९-१००)  
  
चञ्चत्पुटस्तथा चेदारम्भे तालयोगस्तु ।  
त्रिश्शम्योपरिपाणौ तालावित्येवमेककलः ।  
समपाणौ द्वे शम्ये तालावप्येवमेवाथ ॥ (ना। शा। २९-८९)  
  
भूयश्शम्या तालाववपाणावुत्तरस्तथा चैव ।  
चञ्चत्पुटस्तथा स्यादेवं ह्याश्रावणातालः ॥ (ना। शा। २९-९०)  
  
शङ्कुकस्तु पठति उत्तरस्तथा चैव इति स्थाने उत्तरस्तथा द्विकलः इति एककल   
इत्यत्र च स्थाने निर्दिष्ट इति ।  
  
  
प्। २१३)  
  
अतः परं प्रवक्ष्यामि ह्युत्थापनविधिक्रियाम् ।)  
यस्मादुत्थापयन्त्यत्र प्रयोगं नान्दिपाठकाः ।  
पूर्वमेव तु रङ्गेऽस्मिंस्तस्मादुत्थापनं स्मृतम् ॥ २२ ॥  
  
  
केचिच्चाष्टाविंशेऽध्याये (२९-८६) आश्रवणायाः पूर्वमभिधानादिह   
चारम्भस्य पूर्वपाठाद् ज्ञापकाद्विकल्पमिच्छन्ति । अतः   
सर्वातोद्यस्वरूपानुसन्धिनिर्गीतालापक्रिया चेति (निर्गीततालप्रक्रियाचेति?) ।  
  
द्विकले मद्रके यत्तु शम्यातालादियोजनम् ।  
तत्सर्वं वक्त्रपाणौ तु कार्यमष्टकले मुखे ॥  
  
तस्याधस्तात्पुनः कार्यं पञ्चपाणिचतुष्टयम् ।  
वक्त्रपाणेरयं तालो मुखप्रतिमुखाश्रयः ॥ (ना। शा। २९-९७)  
  
केचित्तु वक्त्रवार्ध(पाण्यर्ध)गतमिच्छन्ति । तैर्वस्तुक्रमो वृत्तिशब्दश्च न   
चर्चितः । सम्पिष्टकवच्चास्यास्ताल (ना। शा। २९-११२) इति परिघट्टनातालः ।   
  
तत्र - सप्ताङ्गे द्वादशकलं द्वादशाङ्गे दशैव तु ।  
निष्क्राममादितः कृत्वा शम्यास्तिस्रः प्रयोजयेत् ॥ (ना। शा। ३१-२७८)  
  
तालत्रयं ततश्चैव शम्यातालौ ततः परम् ।  
शम्यातालौ ततः कार्यौ सन्निपातोऽन्त्य एव च ॥ (ना। शा। ३१-२७९)  
  
ओवेणके तु सप्ताङ्गे सम्पिष्टकमिदं मतम् ।  
द्विशम्यातालयोगेन द्वादशाङ्गे कला दश ॥ (ना। शा। ३१-२८०)  
  
शङ्कुकस्तु - सम्पक्वेष्टकवदस्याताल (ना। शा। २९-११२) इति पठति ।  
तालादिस्त्र्यश्रभेदोऽन्यो ज्ञेयः पक्वेष्टको बुधैः ।  
गुरुपञ्चाक्षराभ्यान्तु(द्यन्त)प्लुतमात्रासमन्वितः ॥ (ना। शा। ३१-२१) इति   
अन्ये तु पठन्ति -  
  
गुरुपञ्चाक्षरेऽन्ते च प्लुतमात्राद्वयान्वितः ॥ इति ॥  
  
तथा द्वौ । सम्पिष्टशब्देतुव(शब्दव)त्करणवाचकं शीर्षकवदितिवत्(?) । न   
हि तस्य   
  
  
प्। २१४)  
  
यस्माच्च लोकपालानां परिवृत्य चतुर्दिशम् ।  
वन्दनानि प्रकुर्वन्ति तस्माच्च परिवर्तनम् ॥ २३ ॥  
  
  
च तदानीमङ्गता । केवलप्रयोगात्प्रकरणं चात्र साक्षी ।   
शीर्षकवद्वालासारितवदिति चानयोर्मध्ये पठितमेतत् ।  
  
पक्वेष्टकस्य तथैव तालाद्य(प्लुत)द्वयेत्यर्थो ? न सङ्गतः ।  
सङ्घोटनायां तालस्तु शीर्षवत्पञ्चपाणिना । (ना। शा। काशी २९-१४२)  
  
अनयोरप्यङ्गयोः पूर्ववत्केचित्क्रमविकल्पमिच्छन्ति ।  
  
बालासारितवच्चैव तालोऽस्य परिकीर्तितः । (ना। शा। २९-११६)  
  
इति मार्गासारितस्य तालः । अभिसृतपरिसृतान्यप्यत्र मार्गासारितमध्य एव   
तत्स्थाने वा विकल्पने प्रयोक्तव्यानि । लीलाकृतं नाम यत्तत्ता(दा)तोद्यविधौ   
(ना। शा। २९-११७) वक्ष्यते तदिह न सङ्गृहीतम् । आसारितानां च त्रयाणां   
स्वत एकस्तालाध्याये (ना। शा। ३१-१४६-१७३) वितत्य वक्ष्यत इत्येवं   
प्रयोगक्रमः । अत एव पूर्वरङ्गे सद्भावमात्रेण   
सप्रत्याहारका(रादा)वपि सामान्यलक्षणमनुगतमेव । अत्र च   
शुष्काक्षरधातुवाद्यविधिरष्टाविंशेऽध्याये ततातोद्यविधौ भविष्यति   
त्रिमाम्नि पुष्कराध्याये (ना। शा। ३४) तत एवावधार्यमिति । विस्तरभयात्तु न   
लिखितम् ।  
  
अत्र च वैचित्र्यार्थ समुचितमात्रमित्यादिप्रवृत्तिमपि भाविरूपकोचितं   
काव्यमपि पठ्यमानं केचिदिच्छन्ति । तथा हि सति पाठ्ययोगकृतैस्तथा (ना।   
शा। ५-८) इति न सङ्कोचितं भविष्यति । युक्तं चैतत् । यथा हि   
रमणीयात्यु(द्यु)पकरणभूतशयनविरचनादौ   
प्रतिपादुकस्तम्भधूपवस्त्रादिष्वपि   
तदुचितनायकयुगलादिप्रायविचित्राकृतियोगो युद्धोचितसन्नाहक(स)ङ्कटादौ   
च कातरजनभयभावनं नृसिंहगरुडादिरचनाकृतियोगस्तथैव   
ह्यतिरमणीये नाट्ये भविष्यन्ति (ति) यदुपरञ्जकवर्गढौकनादौ - एतदपि   
सुकुमारतदुक्तगीतपाठ्याभिनययोगेनैव कार्यम् । तच्चापसारितायामेव   
यवनिकायाम् । उत्थापनाङ्गमध्ये ह्यस्यैककलः पाठ्यसहितः प्रयोगः ।   
तथा हि वक्ष्यति यस्मादुत्थापयन्ति इत्यादि । रङ्गे यः पूर्वं प्रयोगः कृतः   
प्रत्याहारादिस्तं यस्मादुत्थापयन्ति   
फलस्वरूपनिरूपकपाठ्यतदभिनयादिना स्फुटीकुर्वन्ति तस्मादित्यर्थः ।   
पाठ्यावकाशदानार्थमेव चात्रेदं देवतास्तुतिगीतिफलविशेषाभिधानम्   
। अन्यथा देवतापरितोषायैतत्प्रयोज्यमिति सामान्येन वक्तव्यं स्यात् ।   
विशेषोपदेशस्य प्रयोगे विफलत्वात् ।  
  
  
प्। २१५)  
  
आशीर्वचनसंयुक्ता नित्यं यस्मात्प्रयुज्यते ।  
देवद्विजनृपादीनां तस्मान्नान्दीति सञ्ज्ञिता ॥ २४ ॥  
  
  
अन्ये तु प्रत्यङ्गं पश्चात्तत्प्रयोगमाहुः । तस्तु प्रयोक्तं कस्तदेति निरूप्यम् ।   
अत्र त्विदमित्यर्थः । कृतमित्युक्तिभङ्ग्या पाठ्यं तद्गीतप्रयोगः   
पदयुक्तोऽपि   
केवलमन्तर्यवनिकागतप्रत्याहारादिविषयत्वात्पाठ्ययोगादीनामप्यन्तर्य  
वनिकार्थमुच्यते । एवं नवाङ्गान्युक्तानि ।  
  
अथ विघाट्य वै यवनिकाम् (ना। शा। ५-१२) इत्यादिना   
यद्गीतकविध्याद्यङ्गदशकं दर्शितं तत्क्रमेण लक्षयति - कीर्तनादित्यादि   
। कीर्तनं स्तुतिः । तस्मात्पाठ्याद्धेतोः । ततः परं   
शुष्काक्षरनिर्वृतिःगीतविधिः इति गीतकानामन्यतमं वर्धमानं वा ।   
तत्र च तालस्तालाध्याये (एक)त्रिंशे वक्ष्यते । (२१)  
  
यस्मादिति । तत्र प्रत्याहारीदीनि चेत् अत्र प्रयोज्यानि तत्पूर्वरङ्ग   
इत्यनुवादोऽयं स्यात् । क्रमस्य सिद्धत्वात् । नान्दिपाठका इति ।   
तदुपलक्षितपूर्वरङ्गद्वारेणैव पुराणकवयो लिखन्ति स्म नान्द्यन्त   
सूत्रधारः इति । अहरहश्चैषा प्रयोगे प्रयोज्या । एषा च नित्यमेवंरूपैव ।   
अन्यपाठ्यानामुत्थापनादीनां प्रयोगवशादन्यथात्वोपपत्तिर्दृश्यते । न   
तु नान्दीपाठस्येति नित्यशब्दस्याभिप्रायः ।   
आदिग्रहणात्प्रेक्षापतिप्रभृतयः । एषैव च नान्दी भारत्यङ्गनिरूपणे   
प्ररोचनेति निर्देक्ष्यते - जयाभ्युदयिनी चैव मङ्गल्या (ना। शा। २०।२७)   
इत्यादिना । इह तु सा (या) प्ररोचना सा तत्र भविष्यति । अत्र   
नान्दीपदानामन्तरेषु चित्रे पूर्वरङ्गे वर्धमानं यत्प्रयोज्यं   
तत्पञ्चममङ्गं गणयति ।  
  
नन्वेवं गीतकविधिः प्रथमाङ्गानन्तरमन्याङ्गमध्येऽपि च   
वर्धमानप्रयोगस्य चित्रेऽपि भावात्सङ्ख्याया अनवस्थानं न   
पदेऽपतदिति न पुनर्गणनार्हमिति न दोषः (इति) केचिदाहुः । (२४)  
  
शुष्कावकृष्टा तु भवेदितीह । शुष्कावकृष्टैवादिष्टा । इह च असावेव च   
लक्षिता । अवकृष्टायास्त्वनुवादद्वारेण लक्षणं मन्तव्यम् । अन्यथा   
वक्ष्यमाणं  
  
  
प्। २१६)  
  
अत्र शुष्काक्षरैरेव ह्यवकष्टा ध्रुवा यतः ।  
तस्माच्छुष्कावकृष्टेयं जर्जरश्लोकदर्शिकाः ॥ २५ ॥  
  
यस्मादभिनयस्त्वत्र प्रथमं ह्यवतार्यते ।  
रङ्गद्वारमतो ज्ञेयं वागङ्गाभिनयात्मकम् ॥ २६ ॥  
  
  
युक्तायामपकृष्टायां प्रीता नागा भवन्ति हि ।  
तथा शुष्कावकृष्टायां प्रीतः पितृगणो भवेत् ॥ (ना। शा। ५।५०)  
  
इति तन्निर्विषयं स्यात् । तत्रावकृष्टाया लक्षणं -  
  
मुखप्रतिमुखोपेता ह्यवकृष्टा विधीयते । (ना। शा। ३२-१२) इति तालविधिः ।  
  
अन्यभावेषु कृष्टश्च (द्रव्यहेतुषु पठ्यते ।)  
यस्मात्कारुण्यसंयुक्ता ह्य(वकृष्टा भवेततः ।) (ना। शा। ३२।३४१)  
  
इति वाक्यार्थगानेतिकर्तव्यताविधिवृत्तस्वरूपं शम्यादेर्योजनं   
चाग्रेऽस्या वक्ष्यते । तदेतस्यां प्रयुक्तायां तदनन्तरं नाट्यम् ।   
ईदृश्येव शुष्काक्षरैः प्रयोज्या । तत्रावकृष्टात्वसामान्यात् पृथक्कगवाते   
(थगवगते) क्रमपातै ?)र्जर्जरश्लोकदर्शिका यत्त(तस्त)दनन्तरम् ।   
शुष्कावकृष्टेयमिति । असाववकृष्टे(ष्टा) ध्रुवा । सा तस्माच्छुष्कावकृष्टा   
। आह । हि यस्मात् । अत्रेति अस्याङ्गतायाम् । अवकृष्टस्य(ष्टा)   
समस्ततल्लक्षणोपेता केवलं शुष्कैरक्षरैरनर्थकैः झण्ठुमाद्यैः ।  
  
अन्ये त्वेकस्यामेव ध्रुवायां शुष्कावकृष्टत्वधर्मद्वयविषयोऽयं   
युक्तायामपकृष्टायाम् इति श्लोको भविष्यतीति मन्यन्ते । उपाध्यायास्तु   
शुष्कायामवकृष्टायामेवान्तर्भूतं फलं वक्ष्यते । अत्र तु शुष्कैव   
लक्ष्यते । अनेन च लक्षणेनावकृष्टापि सूचिताऽत्रेति इयमिति च पदाभ्याम् । (२५)  
  
  
प्। २१७)  
  
शृङ्गारस्य प्रचरणाच्चारी सम्परिकीर्तिता ।  
रौद्रप्रचरणाच्चापि महाचारीति कीर्तिता ॥ २७ ॥  
  
विदूषकः सूत्रधारस्तथा वै पारिपार्श्वकः ।  
यत्र कुर्वन्ति सञ्जल्पं तच्चापि त्रिगतं मतम् ॥ २८ ॥  
  
उपक्षेपेण काव्यस्य हेतुयुक्तिसमाश्रया ।  
सिद्धेनामन्त्रणा या तु विज्ञेया सा प्ररोचना ॥ २९ ॥  
  
  
अभिनीयत इत्यभिनयो रूपकविशेषः । सोऽवतार्यते सङ्क्षेपेण   
तस्यार्थप्रयोजनादिनिरूपणपाठ्यद्वारेण अभिनीयन्ते तथैव चाभिनयः   
क्रियते यत्र तद्रङ्गस्य भाविनो रूपकस्य द्वारमिव   
रङ्गद्वारादु(रमु)त्थापनाङ्गे सामान्येन नाट्यमुत्थापितम् । इह तु   
रूपकविशेषेणेति भेदः । (२६) शृङ्गारस्येति । शृङ्गारप्रधानं भगवतो   
महादेव्या सह यत्र चरितं वर्ण्यते काव्ये च तत्स्तुतिप्रधाने तदेव   
यत्राङ्गहारचार्यादिना प्रदर्श्यते प्रयुज्यते सा चारी ।   
भगवतस्त्रिपुरमर्दनादीव गीतं रौद्ररसभूयिष्ठं यत्र काव्ये वर्ण्यते   
स्तुतिरूपेण तद्यत्र तदुचितैरेवोद्धतैर्मण्डलाङ्गहारैः प्रयुज्यते सा   
महाचारी ।  
  
विदूषक इति । पारिपार्श्विकयोरन्यतरो विदूषकवेषभाषाचारो विदूषकः ।   
यत्र इति नागानन्दादौ नाटके सञ्जल्पो भविष्यन्नाटकादिविशेषविषयो   
हास्यमिश्रः । यद्यप्युक्तः तथापि तद्विशेषो नागानन्दादिभिः विवक्षित   
इत्यपौन्रुक्त्यम् । स एव काव्योपक्षेपस्त्रिषु समायत्तत्वात्त्रिगतशब्देनोक्तः ।  
  
तेन काव्योपक्षेपेण हेतुभूतेन तद्विषये सामाजिकानां या आमन्त्रणा   
निमन्त्रणं सिद्धेन सिद्ध्योपलक्षितमित्यर्थः । यस्मात्खल्वतः   
प्रीतिव्युत्पत्तिर्भविष्यतः तस्मादवलोक्यतामेतदिति सा प्ररोचना   
प्रकृष्टरुचिहेतुभूतत्वात् । न च तद्वचनात्प्रवृत्तिर्भविष्यतीत्याह -   
हेतुयुक्तीति । हेतोर्या युक्तिर्योजना सङ्क्षेपेणाभिधानं तन्निमित्तमस्या इति ।  
  
एवमेतानि बहिर्यवनिकाङ्गान्यपि दश दृष्टफलान्येव । तथा हि   
गीतकवर्धमानान्युपजीव्य ध्रुवागानं नाट्यम(मि)ति   
प्रकृतेरुपजीव्यत्वादवश्यं प्रथमं बुद्धौ कति (कर्तव्यम् ?) । ॥॥  
  
  
प्। २१८)  
  
अतः परं प्रवक्ष्यामि ह्याश्रावणविधिक्रियाम् ।  
बहिर्गीतविधौ सम्यगुत्पत्ति कारणं तथा ॥ ३० ॥  
  
चित्रदक्षिणवृत्तौ तु सप्तरूपे प्रवर्तिते ।  
सोपोहने सनिर्गीते देवस्तुत्यभिनन्दिते ॥ ३१ ॥  
  
  
ततोऽपि यदारभ्यते तदा बुद्धौ निवेश्यं तावत्सामान्ये । ततः   
सदाचारपालनाय देवतावन्दनम् । ततः   
परमाशीर्वादनमभिमुखीकरणार्थम् । ततोऽपि   
शङ्क्यमानविघ्नशान्त्युपकरणभूतस्योत्तेजनम् । पुराकल्पद्वारेण ततोऽपि   
विशेषेण प्रयोक्तव्यानुसन्धानम् । ततोऽपि शृङ्गारवीरयोः सर्वत्र   
रञ्जकपरमपुमर्थताप्रकर्षादुपक्षेपः । तदपि नाट्यविनेयसुकुमारजने   
स्वच्छन्दता(कर)सर्वरञ्जकहास्यप्राधान्येन काव्यविशेषे   
भवदभिधेयानुसन्धानम् । तस्यापि प्रयोजननिरूपणम् ।  
  
एवं यथा शास्त्रं कुर्वतामादिवाक्यपरिग्रहो लौकिकस्य वा   
कर्तव्यविषयमनुसन्धानं तथैव नाट्यारम्भे   
गीतकपिण्ड्यादिप्ररोचनान्तं लौकिकानुसार्येव । नात्र कस्यचिदङ्गस्य   
सामर्थ्यलक्ष्यत्वादि चोदनीयम् । सुकुमारजनविषयत्वादस्य प्रयोगस्य ।   
तस्मान्नालौकिकं किञ्चिदेतत् । केवलं नाट्यस्य   
रचनाप्राधान्याद्वैचित्र्येण योजनीमदृष्टसम्पत्तये चेति मन्तव्यमित्यलं   
बहुना । (२७-२९)  
  
ननु भवत्ये(त्वे)वम् । किञ्चारम्भाश्रावणादौ   
वेगगी(बहिर्गी)तशब्दस्वरूपम् । (पदार्थः) (तदर्थः)कोऽत्र पदार्थः ।   
आश्रावणविधिक्रियाम् । तदयमर्थः - तेषामाश्रावणादीनां विधौ   
क्रियां प्रयोगरक्षात्मिकां बहिर्गीतशब्दस्य च वाचकत्वेन विधाने   
उत्पत्तिं बहिर्गीतस्य च विधौ प्रयोगे कारणं प्रयोजनं वक्ष्यामि । (३०)  
  
तत्पुराकल्पद्वारेणाह - चित्रेत्यादिना श्लोकैकादशकेन बहिर्गीतमिति स्मृतम् ।   
इत्यन्तेन (५-४१) । गीतवाद्यगीतोभयप्रधानाः क्रमेण चित्रादयो वृत्तिमार्गाः   
। चितदक्षिणसहिता वृत्तिरिति मध्यमपदलोपी समासः । तद्विषयं यद्गीतकं   
सहोपोहनप्रत्युपोहनैः वर्धमाननिर्गीतेन च आश्रावणा तथारम्भः   
इत्यादिना अष्टाविंशे (ना। शा। २९-८२) (एकोनत्रिंशे)ऽध्याये वक्ष्यमाणेन   
सहितं देवस्तुत्या च वाच्यभूतयाऽभिनन्दितं समृद्धं ऋद्धम् ।   
तस्मिन्प्रवर्तिते प्रयुक्ते सति तद्गानं गीयमानं   
  
  
प्। २१९)  
  
नारदाद्यैस्तु गन्धर्वैः सभायां देवदानवाः ।  
निर्गीतं श्राविताः सम्यग्लयतालसमन्वितम् ॥ ३२ ॥  
  
तच्छ्रत्वा तु सुखं गानं देवस्तुत्यभिनन्दितम् ।  
अभवन्क्षुभिताः सर्वे मात्सर्याद्दैत्यराक्षसाः ॥ ३३ ॥  
  
सम्प्रधार्य च तेऽन्योन्यमित्यवोचन्नवस्थिताः ।  
निर्गीतं तु सवादित्रमिदं गृह्णीमहे वयम् ॥ ३४ ॥  
  
सप्तरूपेण सन्तुष्टा देवाः कर्मानुकीर्तनात् ।  
वयं गृह्णीम निर्गीतं तुष्यामोऽत्रैव सर्वदा ॥ ३५ ॥  
  
ते तत्र तुष्टा दैत्यास्तु साधयन्ति पुनः पुनः ।  
रुष्टाश्चापि ततो देवाः प्रत्यभाषन्त नारदम् ॥ ३६ ॥  
  
  
सुखजनकमपि श्रुत्वा दैत्याः क्षुभिताः । कुतः । मात्सर्यात् । तदपि कुतः ।   
आह - देवैरहो रम्यं साधु साध्वित्यादिभिः । स्तुतिभिरभिनन्द्यमानं   
यतः । तुरप्यर्थः । केन वा प्रवर्तितं तदित्याह - नारदाद्यैरिति   
तदधिष्ठितैरित्यर्थः । तदिति सप्तरूपम् । (ना। शा। ३१। का मा। पु। ५२१) । लयो   
द्रुतादिः । तालाः शम्यादिविशिष्टाः त्र्यश्रश्चतुरश्रो मिश्रश्चेति ।   
सम्प्रधार्येत्यनेन परितोष्टव्यमन्यैस्त्वत्रेति । स्थितिं कृत्वावस्थिताः   
(अमित्रा।?) । इति शब्दसूचितमुच्यमानं निर्दिशति - त्वमिति (निर्गीतमिति ।)   
वादित्रं तद्गतं शुष्काख्यं वीणावाद्यम् । ननु किं तस्य ग्रहणे   
निमित्तमित्याह - तुष्याम इति । स्तुतिकीर्तनाभावेऽप्याभिमानिकेन   
परितोषेणेत्यर्थः । दृष्टो ह्यभिमानकृतःप्रीतिविशेषो यथा राजाकर्णनेऽपि ।   
तत्रेति निर्गीते । साधयन्ति । साधनं सिद्धिं ब्रुवते ।   
(धातुवाद्याश्रयकृतमिति) धातवस्तन्त्रीविशेषाङ्गुलिविशेषसंयोगजा   
वैणवस्वराः । रञ्जनया अदृष्तविशेषस्य क्रमेण चतुष्टयपृथक्कृता   
विस्तारव्यञ्जनाविद्धकरणसञ्ज्ञा ।  
  
  
प्। २२०)  
  
एते तुष्यन्ति निर्गीते दानवाः सह राक्षसैः ।  
प्रणश्यतु प्रयोगोऽयं कथं वा मन्यते भवान् ॥ ३७ ॥  
  
देवानां वचनं श्रुत्वा नारदो वाक्यमब्रवीत् ।  
धातुवाद्याश्रयकृतं निर्गीतं मा प्रणश्यतु ॥ ३८ ॥  
  
किन्तूपोहनसंयुक्तं धातुवाद्यविभूषितम् ।  
भविष्यतीदं निर्गीतं सप्तरूपविधानतः ॥ ३९ ॥  
  
निर्गीतेनावबद्धाश्च दैत्यदानवराक्षसाः ।  
न क्षोभं न विघातं च करिष्यन्तीह तोषिताः ॥ ४० ॥  
  
एवं निर्गीतमेतत्तु दैत्यानां स्पर्धया द्विजाः ।  
देवानां बहुमानेन बहिर्गीतमिति स्मृतम् ॥ ४१ ॥  
  
धातुभिश्चित्रवीणायां गुरुलघवक्षरान्वितम् ।  
वर्णालङ्कारसंयुक्तं प्रयोक्तव्यं बुधैरथ ॥ ४२ ॥  
  
  
धातुवाद्यं सप्तभेदलक्षणम् । तस्य यदाश्रयणं तेन हेतुना कृतमिति   
चितम् । तत्तादृशेनादृष्ट(ष्टेन) को गुणो न त्वन(दृ)ष्टे स्तुतिनिरूपणेषु   
यद्विधानं तेन हि पूर्वमध्यान्तेषु प्रयुज्यमानेन   
वीणावाद्यवैचित्र्यावकाशदायिना ।   
हृद्यतागतिकादिकन्यायादिगुणान्तरमप्याह - निर्गीतेनेति । अपदावखेलने   
अयत्नेन बालहेवाकपोषणन्यायेन बद्धाः । स्वीकृता इत्यर्थः ।  
  
एवमविनाशकारणं प्रतिपाद्य सञ्ज्ञानिर्वचनं निरूपयति - एवमिति   
निर्गीतमिति तावदाद्यं नाम । निरर्थकं गीतमिति । तत्तु गन्धर्वैबहिर्गीतमिति   
स्मृतम् । कुतो दैत्यानां स्पर्धयेति । तत्कृतोऽयं स्वीकारः । ततो हेतोः ।  
  
ननु यदि तैः स्वीकृतं ततः किमित्येषा सञ्ज्ञा कृता । अत आह - देवानामिति ।   
देवकर्मकं यद्बहुतयोत्कृष्टतय मननं तेन प्रयोजनभूतेन । वयं   
देवान्दानवेभ्यो बहुत्वेन मन्यामहे । तथा चेदं नाभ्यन्तरं   
बाह्यगीतमस्माभिर्गीयत इति तैरेवं वेदितव्यमित्यर्थः । (३१-४१)  
  
  
प्। २२१)  
  
निर्गीतं गीयते यस्मादपदं वर्णयोजनात् ।  
असूयया च देवानां बहिर्गीतमिदं स्मृतम् ॥ ४३ ॥  
  
निर्गीतं यन्मया प्रोक्तं सप्तरूपसमन्वितम् ।  
उत्थापनादिकं यच्च तस्य कारणमुच्यते ॥ ४४ ॥  
  
आश्रावणायां युक्तायां दैत्यास्तुष्यन्ति नित्यशः ।  
वक्त्रपाणौ कृते चैव नित्यं तुष्यन्ति दानवाः ॥ ४५ ॥  
  
  
ननु सप्तरूप एव किमिदं प्रयोज्यम् । नेत्याह - धातुभिरिति । चित्रा   
नाट्योपरञ्जनार्था या वीणा तस्यामपेय्तद्धातुभिरुक्तस्वरूपैः   
करतलनिष्कोटितादिभिः उपलक्षितं प्रयोज्यम् । कथम् । भाण्डवाद्ये गत्यर्थे   
यानि गुरूणि घृत् भृङ् इत्यादिकानि लघूनि मट कट इत्यादिकानि । तत्रान्वितं   
कृत्वा । अनेन भाण्डवाद्योपरञ्जकत्वमुक्तम् । तथा ध्रुवागाने ये   
स्थाय्यादयो वर्णा ये च प्रसन्नादिप्रभृतयोऽलङ्कारास्तत्र सम्यगन्वितं   
सम्बद्धं कृत्वा । अनेन गानोपरञ्जकत्वं दर्शितम् । अथ शब्दोऽप्यर्थे ।   
प्रयोज्यं कुशलैरथेति (वा) पाठः ।  
  
ननु निर्गीतसञ्ज्ञाऽस्य वा पुराणी तत्र किन्निमित्तमित्याशङ्क्याह -   
निर्गीतमिति । पदमित्यर्थप्रत्यायकमित्यर्थः । वर्णा झण्टुमादयः   
स्थाय्यादयश्च । ननु लक्षणाभ्यन्तर एव तदिति कथं   
बाह्यमित्याशङ्क्याह - असूयया चेति । तैर्यतोऽसूयितं   
बलादेवाविष्कृतबहुमानैः अतस्तदीयह्र्दयग्रहणायैवं व्याहृतम् । न च   
सर्वथा निर्निबन्धनमेवेदमिति दर्शयितुं चकारेणान्वर्थताप्यस्तीति   
सूचयति । गीयमानेभ्य सार्थकेभ्यः पदेभ्यो बहिर्गीतमिति ।   
एवमविनाशकारणं सञ्ज्ञानियोजननिमित्तं च तैनैव क्रमेणाभिधाय   
प्रतिजानीते - निर्गीतमित्यादिना । आश्रावणादि निर्गीतं सप्तरूपसमन्वितम् । इति   
गीतकविधिः । उत्थापनादिकमित्यवशिष्टं बहिर्यवनिकाङ्गम् । तस्य   
कारणं प्रयोजनम् । (४२-४४) ।  
  
प्। २२२)  
  
परिघट्टनायां तुष्टा युक्तायां रक्षसां गणः ।  
सङ्घोटनाक्रियायां च तुष्यन्त्यपि च गुह्यकाः ॥ ४६ ॥  
  
मार्गासारितमासाद्य प्रीता यक्षा भवन्ति हि ।  
गीतकेषु प्रयुक्तेषु देवास्तुष्यन्ति नित्यशः ॥ ४७ ॥  
  
वर्धमाने प्रयुक्ते तु रुद्रस्तुष्यति सानुगः ।  
तथा चोत्थापने युक्ते ब्रह्मा तुष्टो भवेदिह ॥ ४८ ॥  
  
तुष्यन्ति लोकपालाश्च प्रयुक्ते परिवर्तने ।  
नान्दीप्रयोगेऽथ क्र्ते प्रीतो भवति चन्द्रमाः ॥ ४९ ॥  
  
युक्तायामवकृष्टायां प्रीता नागा भवन्ति हि ।  
तथा शुष्कावकृष्टायां प्रीतः पितृगणो भवेत् ॥ ५० ॥  
  
रङ्गद्वारे प्रयुक्ते तु विष्णुः प्रीतो भवेदिह ।  
जर्जरस्य प्रयोगे तु तुष्टा विघ्नविनायकाः ॥ ५१ ॥  
  
  
तद्दर्शयति - आश्रावणायामित्यादिना भूतगणो भवेदित्यन्तेन   
श्लोकाष्टकेन । प्रत्याहाराद्याश्रावणायामेवान्तर्भूतम् ।   
अवधित्वादस्याः । क्वचित्पुस्तके -  
  
प्रत्याहारे यातुधानाः प्रीयन्ते सह पन्नगैः ।  
तुष्यन्त्यप्सरसस्तत्र कृतेऽवतरणे द्विजाः ॥  
  
तुष्यन्त्यपि च गन्धर्वा आरम्भे सम्प्रयोजिते ।  
  
इति सार्धश्लोको दृश्यते । यादृच्छिकसम्प्रधारितपरिग्रहबहुमानकृतः   
परितोषो विशिष्टविषयो मन्तव्यः । मार्गासारितमिति । मार्गश्च आसारितं च   
मार्गासारितम् । समाहारद्वन्द्वः । मार्ग इत्येकदेशेन मार्गासारितमुच्यते ।   
आसारितशब्देनासारितमित्यङ्गद्वयमुक्तम् । सर्वमङ्गं लक्षितम् ।   
आसारितशब्देनासारितविधिरिति समाहारद्वन्द्वेन द्वयोरङ्गयोः   
फलमेतन्निरूपितम् । देवाः । रुद्र इति । तदीयकर्मस्तुतेः । एतच्च   
गीतकवर्धमानयोरन्यतरप्रयोगे वैकल्पिकं फलद्वयम् । ब्रह्मेति ।   
ब्राह्मादिप्रथमसृष्टिः   
  
  
प्। २२३)  
  
तथा चार्या प्रयुक्तायामुमा तुष्टा भवेदिह ।  
महाचार्या प्रयुक्तायां तुष्टो भूतगणो भवेत् ॥ ५२ ॥  
  
आश्रावणादिचार्यन्तमेतद्दैवतपूजनम् ।  
पूर्वरङ्गे मया ख्यातं तथा चाङ्गविकल्पनम् ॥ ५३ ॥  
  
देवस्तुष्यति यो येन यस्य यन्मनसः प्रियम् ।  
तत्तथा पूर्वरङ्गे तु मया प्रोक्तं द्विजोत्तमाः ॥ ५४ ॥  
  
  
व्यापारः तत्र नाट्यविषयः । स चात्र पुष्पाञ्जलिना पुज्यते (सुच्यते) ।   
चन्द्रमा इति । जितं सोमेन इति (ना। शा। ५-११०) नान्द्यां पाठात् । नागा   
इत्यवकृष्टगतिः । जर्जरस्येति । शुष्कावकृष्टालक्षणस्यैवाङ्गस्य शेषभूतो   
जर्जरस्तुतिप्रदर्शकः श्लोको वक्ष्यते ततः श्लोकं पठेदेकम् (ना। शा। ५-११८)   
इति । तस्येदं प्रयोजनं - विघ्नानां यो विनायको निवारयिता स तुष्टो भवति ।   
तन्निवारणोपकरणसमुत्तेजनाद्विघ्नविनायका विरूपाक्षादयः । ते   
विघातं न कुर्वन्तीति । सैव फलसाम्यात्तुष्टिरेषामिति केचित् । उमेति । तस्या एव   
स्वरूपकीर्तनात् । (४५-५२)  
  
एतत्सर्वमुपसंहर्तुमाह - आश्रावणादीत्यादि कृतानि त्वित्यन्तं   
श्लोकचतुष्टयम् । प्रत्याहारादीनामाश्रावणायामन्तर्भावः ।   
चारीशब्देनेह महाचारी परिगृह्यते । त्रिगतप्ररोचनयोर्दृष्टैकं   
प्रयोजनत्वमिति तात्पर्यम् । पूर्वरङ्ग इति । तदुपश्लिष्टमित्यर्थः ।   
ख्यातमित्युद्देशेन अङ्गविकल्पनम् । अङ्गानां चैषां विकल्पनं   
लक्षणमित्यर्थः । देवस्तुष्यतीत्यादिना प्रयोजनोपसंहारः । यस्य   
यन्मनसः प्रियमित्यभिमानिकपरिग्रहबलादित्यर्थः ।  
  
प्रशंसामस्य दर्शयति - सर्वैर्दैवतैः पूजार्हं प्रशंसनीयम् । अत्र   
हेतुः - यतो दैवतान्यनेन पूज्यन्ते । अत एव प्रेक्षापतिप्रयोक्तृप्रभृतीनामेव   
तत् । धनेषु यशस्यायुषि तत्साधु । तत्कारित्वात् । नह्यत्र कश्चिदपि (कस्यचिदपि)   
विरक्तिरिति । दैत्यदानवेति निर्गीतं दैत्यादिकस्य तुष्टिकृत् । गीतकादि च देवानाम् ।   
(५३-५६)  
  
  
प्। २२४)  
  
सर्वदैवतपूजार्हं सर्वदैवतपूजनम् ।  
धन्यं यशस्यमायुष्यं पूर्वरङ्गप्रवर्तनम् ॥ ५५ ॥  
  
दैत्यदानवतुष्ट्यर्थं सर्वेषां च दिवौकसाम् ।  
निर्गीतानि सगीतानि पूर्वरङ्गकृतानि तु ॥ ५६ ॥  
  
(या विद्या यानि शिल्पानि या गतिर्यच्च चेष्टितम् ।  
लोकालोकस्य जगस्तदस्मिन्नाटकाश्रये ॥)  
  
निर्गीतानां सगीतानां वर्धमानस्य चैव हि ।  
ध्रुवाविधाने वक्ष्यामि लक्षणं कर्म चैव हि ॥ ५७ ॥  
  
प्रयुज्य गीतकविधिं वर्धमानमथापि च ।  
गीतकान्ते ततश्चापि कार्या ह्युत्थापनी ध्रुवा ॥ ५८ ॥  
  
आदौ द्वे च चतुर्थं चाप्यष्टमैकादशे तथा ।  
गुर्वक्षराणि जानीयात्पादे ह्येकादशाक्षरे ॥ ५९ ॥  
  
  
नन्वस्य लक्षणं कुतो ज्ञेयम् । यत इह तावन्नोक्तम् । न चाङ्गप्रसङ्गतः   
लक्षणमस्य पश्यामो वयम् । इत्याशङ्क्य प्रसङ्गादत्र(दन्यत्र)लक्षणं   
वक्ष्यामिति प्रसङ्गावकाशं दर्शयितुमाह - निर्गीतानामिति । तेषा   
लक्षणं तथा रुन्द्रे ति (यथा ऋदुम् इति) लक्ष्यमुदाहरणं वक्ष्यामि । कर्म   
लक्ष्यम् । ध्रुवाणां विधाने (ना। शा। ३१-१२२) कर्तव्ये सतीत्यर्थः । न तु   
ध्रुवाविधाने ध्रुवाध्याये ।  
  
एतदुक्तं भवति - ध्रुवागानस्येहोपरञ्जकज्येष्ठतया । तस्य   
वक्तव्यप्रकृतिभूतं गान्धर्वं ज्ञातुं यत्तल्लक्षणं वक्ष्यते   
तत्रैतत्ततातोद्यविधाने तालाध्याये च वक्ष्यामि (इति) । एतदविदितत्व (दविदित्वा   
य) द्ध्रुवाशब्दोऽत्र छन्दोनिबद्धनिमित्ता(त्त ?)निर्गीतत्वे वर्तत इत्याहुः   
तदसत् । अनुक्तसमत्वादस्य । तद्विधाने तल्लक्षणं वक्ष्यामीति न किञ्चित् ।   
अनार्षोऽयं श्लोकं इति तु महत्साहसम् । (५७)  
  
अथोत्थापनादीनां लक्षणशेषः पूरयितव्यः ।   
तत्रोत्थापनस्यानुवादपूर्वकं ध्रुवालक्षणं तत्प्रयोगद्वारेण   
पूरणं कर्तुमाह - प्रयुज्येत्यादि योजयेदित्यन्तं श्लोकचतुष्टयम् । तत्र   
  
  
प्। २२५)  
  
चतुष्पदा भवेत्सा तु चरश्रा तथैव च ।  
चतुर्भिस्सन्निपातैश्च त्रिलया त्रियतिस्तथा ॥ ६० ॥  
  
परिवर्ताश्च चत्वारः पाणयस्त्रय एव च ।  
जात्या चैव हि विश्लोका तां च तालेन योजयेत् ॥ ६१ ॥  
  
शम्या तु द्विकला कार्या तालो द्विकल एव च ।  
पुनश्चैककला शम्या सन्निपातः कलात्रयम् ॥ ६२ ॥  
  
  
प्रथमः श्लोकोऽनुवादकः । गीतकवर्धमानयोरन्यतरत्प्रयुज्यते ।   
गीतकान्ते । ततो वर्धमानादनन्तरम् । उत्थापनी ध्रुवा कार्येत्यनुवादः । चो   
भिन्नक्रमो वार्थे । अन्ये तु समुच्चये । निपातसमुदायं   
युगप्द्गीतकवर्धमानप्रयोगाशयेनाहुः ।  
  
ध्रुवाया लक्षणम् - आदौ द्वे चेति । शेषाणि तु लघूनि ।   
एवम्भूताश्चत्वारोऽस्याः पादाः । तालश्चास्याश्चञ्चत्पुटः द्विकलः ।   
भाविविधिना तल्लाभेऽपि चतुरश्रग्रहणाद्   
द्विकलचञ्चत्पुटपादभागविषयो वक्ष्यमाणाङ्गुलिनयमोपजीवनार्थः ।   
सर्वपादान्ते यतोऽस्याः सन्निपातस्तेन चतुस्सन्निपाता । द्रुतादयो लयाः ।   
स्त्रोतोगतादयो यतयः । परिवर्ता गानक्रियाभ्यावृत्तयः । ते चत्वारः ।   
समपाणिरपरपाणिरुपरिपाणिश्चेति त्रयः पाणयोऽस्यां कार्या इति शेषः ।   
किमियं ध्रुवा वृत्तजातिमध्ये न गणितेत्याशङ्क्याह -   
विश्लोकाऽख्यवृत्तजातिरित्यम् -  
  
आद्यां(द्ये) चतुर्थमपि चाष्टमकं सैकादशं यदि भवेच्च गुरु ।  
सा त्रैष्टुभे भवति पादविधौ विश्लोकजातिरवकृष्टकृता ॥  
  
					(ना। शा। ३२-१४९) (५८-६१)  
  
चतुरश्रेति तालेन योजयेदिति च यदुक्तं तत्स्पष्टयति - शम्या त्वित्यादि ।   
द्विकलचञ्चत्पुटस्य शम्यादेः स्वरूपमनेन दर्शितम् । सापि   
सशब्दपातगतहस्तनिर्वर्त्यैव । पूर्वादिशब्दात् द्विकलेति दर्शयति -   
द्विकलेत्यादिना । तेन निष्क्रामशम्ये   
  
  
प्। २२६)  
  
एवमष्टकलः कार्यः सन्निपातो विचक्षणैः ।  
चत्वारः सन्निपाताश्च परिवर्तः स उच्यते ॥ ६३ ॥  
  
पूर्वं स्थितलयह् कार्यः परिवर्तो विचक्षणैः ।  
तृतीये सन्निपाते तु तस्य भाण्डग्रहो भवेत् ॥ ६४ ॥  
  
एकस्मिन्परिवर्ते तु गते प्राप्ते द्वितीयके ।  
कार्य मध्यलये तज्ज्ञैः सूत्रधारप्रवेशनम् ॥ ६५ ॥  
  
पुष्पाञ्जलिं समादाय रक्षामङ्गलसंस्कृताः ।  
शुद्धवस्त्राः सुमनसस्तथा चाद्भुतदृष्टयः ॥ ६६ ॥  
  
  
दक्षिणेन । पुनः निष्क्रामतालौ वामेन । ततो दक्षिणेन शम्या । ततो   
द्वाभ्यां प्रवेशनिष्क्रामसन्निपाताः । तत्र -  
  
आवापसञ्ज्ञकं ज्ञेयमुत्तानाङ्गुलिकुञ्चनम् ।  
अधस्तलेन हस्तेन निष्क्रामोऽन्त्य(ल्प ?)प्रसारणम् ॥  
  
भूयश्चाकुञ्चनं ज्ञेयं प्रवेशाख्यमधस्तलम् । (ना। शा। ३१-३३-३४)  
शम्या दक्षिणपातस्तु तालो वामेन कीर्तितः ।  
उभयोः सन्निपातः स सन्निपात इति स्मृतः ॥  
  
चत्वारः सन्निपाता इति पादचतुष्टयस्यापि परिवर्तनमाह । स्थितलयो   
विलम्बितलय उक्तः । तृतीय इत्यन्त्यकलावर्जितपादत्रयं तन्त्रीगानसमन्वितं   
प्रयुज्य तृतीयपादान्त्यकला । ततः प्रभृति पुष्करवाद्यप्रयोगो   
यावत्तुर्यपादसमाप्ति । पुनर्मध्यलयेन गानम् । तत्समये   
सूत्रधारप्रवेशः । तस्येति - प्रथमपरिवर्तस्य । प्रथममपि च   
गानमन्यद्वितीया - दिसाहचर्यात्परिअर्तशब्देनोच्यते । अन्यत् द्विः पचतीति त्रयः   
पाकाः स्युः । सकृत्पचतीति द्वौ स्याताम् । सूत्रधारप्रवेशनमिति ।   
सूत्रधारशब्देन तत्साहचर्यात्पारिपार्श्विकावपि । (६२-६५) तेषां प्रवेशे   
इतिकर्तव्यतामाह - पुष्पाञ्जलिमित्यादिना । पूर्वं पुष्पाञ्जलिः   
सूत्रधारस्यैव । इतरयो  
  
प्। २२७)  
  
स्थानन्तु वैष्णवं कृत्वा सौष्ठवाङ्गपुरस्कृतम् ।  
दीक्षिताः शुचयश्चैव प्रविशेयुः समं त्रयः ॥ ६७ ॥  
  
भृङ्गारजर्जरधरौ भवेतां पारिपार्श्विकौ ।  
मध्ये तु सूत्रभृत्ताभ्यां वृत्तः पञ्चपदीं व्रजेत् ॥ ६८ ॥  
  
पदानि पञ्च गच्छेयुर्ब्रह्मणो यजनेच्छया ।  
पदानाञ्चापि विक्षेपं व्याख्यास्याप्यनुपूर्वशः ॥ ६९ ॥  
  
  
र्भृङ्गारजर्जरधरत्वेन वक्ष्यमाणत्वात् । शुद्धं शुक्लम् । सुमनसः   
शोभनं सविस्मयं मनः येषाम् । विस्मयश्च ये श्रुत्यादिभिः   
दुर्विनेयास्तेऽस्माभिः सुखेन विनीयन्त इति ।   
  
या चाकुञ्चितपक्ष्माग्रा साश्चर्योद्वृत्ततारका ।  
सौम्या विकसैतान्ता च साद्भुता दृष्टिरद्भुते ॥ (ना। शा। ८-५१)  
  
सौष्ठवेत्यादिना लक्षणैकदेशेन वैष्णवमेव स्फुटयति । अन्यथा   
विष्णुत्वादावपि कस्यचित्सम्भावना भवेदन्वर्थतया ।  
  
द्वौ तालावर्धतालश्च पादयोरन्तरं भवेत् ।  
तयोः समस्थितश्चैकः त्र्यश्रः पक्षगतोऽपरः ॥ (ना। शा। १०-५२)  
  
किञ्चिदञ्चितजङ्घञ्च् अ सौष्ठवाङ्गपुरस्कृतम् ।  
वैष्णवं स्थानमेतद्धि । (ना। शा। १०-५३)  
  
दीक्षिता इति कृतोपवासाः ॥ (६६-६७)  
  
भृङ्गारः शौचाय । जर्जरो विघ्नशान्त्यै । परिपार्श्वं भवौ   
पारिपार्श्विकौ । अत एव सूत्रधारो मध्ये द्वाभ्यां वृत्तस्सन्निति त्रयोऽपि   
पञ्चपदीं व्रजेयुरित्यर्थः । तत्प्रयोजनमाह - पदानीति । त्रयस्ताला अन्तरं   
मानं यस्य तादृशो विष्कम्भः ऊर्ध्वगमने परिमाणं यस्य चरणस्य   
तं पार्श्वोत्थानेन न तु स्पष्टतरोर्ध्वतयोत्थितं चरणं मध्ये द्वयोः   
पादयोः पातयेत् । गमनस्य प्रक्रान्तत्वात् । किञ्चित्पुरत इत्थमेवान्यानि चत्वारि   
पदानि । (६८-७०)  
  
  
प्। २२८)  
  
त्रितालान्तरविष्कम्भमुत्क्षिपेच्चरणं शनैः ।  
पार्श्वोत्थानोत्थितं चैव तन्मध्ये पातयेत्पुनः ॥ ७० ॥  
  
एवं पञ्चपदीं गत्वा सूत्रधारः सहेतरः ।  
सूची वामपदे दद्याद्विक्षेपं दक्षिणेन च ॥ ७१ ॥  
  
पुष्पाञ्जल्यपवर्गश्च कार्यो ब्राह्मेऽथ मण्डले ।  
रङ्गपीठस्य मध्ये तु स्वयं ब्रह्मा प्रतिष्ठितः ॥ ७२ ॥  
  
ततः सललितैर्हस्तैरभिवन्द्य पितामहम् ।  
अभिवादानि कार्याणि त्रीणि हस्तेन भूतले ॥ ७३ ॥  
  
कालप्रकर्षहेतोश्च पादानां प्रविभागतः ।  
सूत्रधारप्रवेशाद्यो वन्दनाभिनयान्तकः ॥ ७४ ॥  
  
द्वितीयः परिवर्तस्तु कार्यो मध्यलयाश्रितः ।  
ततः परं तृतीये तु मण्डलस्य प्रदक्षिणम् ॥ ७५ ॥  
  
  
अथ यदर्थं पञ्चपदविक्षेपः कृतस्तं पुष्पाञ्जलिविमोक्षं   
सेतिकर्तव्यताकमाह - सूचीमित्यादि ।  
  
कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेच्चाग्रयोगेन सा सूची परिकीर्तिता ॥ (ना। शा। १०-३४)  
  
पृष्ठदेश इति शेषः तस्य पादस्य बहिः क्षेपः मण्डलं स्थानम् । किन्तत् ।   
ब्राह्ममित्याह । रङ्गपीठस्येति । अभिवादनानीत्यर्थः । त्रीणीति । प्रत्येकं   
कथं वन्दनं कार्यमित्याह । कालस्य यः प्रकर्षो बहुतरत्वं तत्र । यो   
हेतुः नृत्तहस्तकरणप्रयोगात्मा तमवलम्ब्य । ननु कथमसौ कालप्रकर्षः   
इत्याशङ्क्य आह - पादानामिति । तदुपलक्षितानां कलानां यः   
प्रविभागः कालपरिमाणान्तरमाश्रित्य । ननु तासामिति को विधिरित्याह -   
सूत्रधारप्रवेशाद्य इति ।  
  
  
प्। २२९)  
  
भवेदाचमनं चैव जर्जरग्रहणं तथा ।  
उत्थाय मण्डलात्तूर्णं दक्षिणं पादमुद्धरेत् ॥ ७६ ॥  
  
वेधं तेनैव कुर्वीत विक्षेपं वामकेन च ।  
पुनश्च दक्षिणं पादं पार्श्वसंस्थं समुद्धरेत् ॥ ७७ ॥  
  
ततश्च वामवेधस्तु विक्षेपो दक्षिणस्य च ।  
इत्येनन विधानेन सम्यक्कृत्वा प्रदक्षिणम् ॥ ७८ ॥  
  
भृङ्गारभृतमाहूय शौचं चापि समाचरेत् ।  
यथान्यायं तु कर्तव्या तेन ह्याचमनक्रिया ॥ ७९ ॥  
  
आत्मप्रोक्षणमेवाद्भिः कर्तव्यं तु यथाक्रमम् ।  
प्रयत्नकृतशौचेन सूत्रधारेण यत्नतः ॥ ८० ॥  
  
  
एतदुक्तं भवति - द्वात्रिंशत्कलानां मध्ये प्रवेशः पञ्चपदीगमनं   
पुष्पत्यागोऽभिवादनत्रयं चेति निर्वर्तनीयम् । तत्र यावतीषु कलासु   
पञ्चपदीगमनान्तं कर्म सम्पन्नं ततो या अवशिष्यन्ते   
कलास्तदभिवादनयोग्यं   
व्यावर्तितपरिवर्तितादिकरणमुद्वृत्तनलिनीपद्मकोशादिनृत्तहस्तजातं   
वाऽवलम्ब्य सललितमभिवादनत्रयं कार्यम् ।   
  
एवं द्वितीये परिवर्ते कर्मत्रयं प्रदर्श्य तृतीयपरिवर्ते द्रुतलये   
कर्मकलापमुपदिशति - ततः परमिति । मण्डलस्येति । ब्रह्मस्थानस्य ।   
तत्कर्मत्रयं क्रमेण लक्षयन्प्रथमस्य लक्षणमाह - उत्थायेति ।   
अभिवादने हि जानुशिरोविनमितं भूश्लेषपर्यन्तं कृतम् । उद्धरेदिति ।   
कुञ्चितं पादम् । (ना। शा। १०-३४) इत्यादिसूचीं सूचयति । वेधमिति   
द्वितीयपादपार्ष्णिपृष्ठे पातनम् । पार्श्वसंस्थमिति पार्श्वक्रान्तां (ना।   
शा। १०-३२) चारीमाह ।  
  
एतत्कर्मोपसंहरन्द्वितीयं शौचाख्यं लक्षयति - इत्यनेनेति । आहूयेति   
वचनाद्भृङ्गारधारिणः प्रदक्षिणभ्रमणे तूष्णीम्भावेन स्थितिरिति   
लक्ष्यते । शौचे प्रयोजनं वक्ष्यते । यतोऽभिवादने श्लिष्टं शिर   
इत्यादिन्यायस्मृत्यादितः प्राङ्मुख उपविश्याबहिर्जानिरित्यादिक्रमः । (७१-७९)  
  
  
प्। २३०)  
  
सन्निपातसमं ग्राह्यो जर्जरो विघ्नजर्जरः ।  
प्रदक्षिणाद्यो विज्ञेयो जर्जरग्रहणान्तकः ॥ ८१ ॥  
  
तृतीयः परिवर्तस्तु विज्ञेयो वै द्रुते लये ।  
गृहीत्वा जर्जरं त्वष्टौ कला जप्यं प्रयोजयेत् ॥ ८२ ॥  
  
वामवेधं ततः कुर्याद्विक्षेपं दक्षिणस्य च ।  
ततः पञ्चपदीं चैव गच्छेत्तु कुतपोन्मुखः ॥ ८३ ॥  
  
वामवेधस्तु तत्रापि विक्षेपो दक्षिणस्य तु ।  
जर्जरग्रहणाद्योऽयं कुतपाभिमुखान्तकः ॥ ८४ ॥  
  
चतुर्थः परिवर्तस्तु कार्यो द्रुतलये पुनः ।  
करपादनिपातास्तु भवन्त्यत्र तु षोडश ॥ ८५ ॥  
  
  
तृतीयं कर्म दर्शयति - प्रयत्नेति । कस्मिन् सन्निपाते   
तद्ग्रहणमित्याशङ्कामपाकर्तुमाह - प्रदक्षिणाद्य इति । तेन   
तुर्यपादासन्निपातकाले तदग्रहणमित्युक्तं भवति ।  
  
अथ द्रुतलय एव चतुर्थे परिवर्ते कर्मद्वयं दर्शयति - गृहीत्वेति । ग्रहणं   
धारणम् । इहाष्टौ कला इति । प्रथमपादपातपर्यन्तमित्यर्थः । जप्यं   
जपनीयं तृतीयाध्यायोक्तम् । अत्र विघ्नविनाशार्थम् (ना। शा। ३-७८)   
इत्यादिश्लोकचतुष्टयं प्रतिकलमर्धश्लोक इत्यनेनावसानप्रकर्षेण   
योजयेदुच्चारयेदिति यावत् । (८०-८२)  
  
ननु पञ्चप्द्यां कियान् विक्षेपकाल इत्याशङ्क्याह - जर्जरग्रहणाद्य इति ।   
इहापि ग्रहणं धारणम् । तेन चतुर्विंशत्या कलानां कुतपगमनं   
कुर्यादिति तात्पर्यम् । षोडशेति । कलाद्वयेनैकं पतनमिति यावत् । (८३-८५)  
  
  
प्। २३१)  
  
त्र्यश्रे द्वादश पातास्तु भवन्ति करपादयोः ।  
वन्दनान्यथ कार्याणि त्रीणि हस्तेन भूतले ॥ ८६ ॥  
  
आत्मप्रोक्षणमद्भिश्च त्र्यश्रे नैव विधीयते ।  
एवमुत्थापनं कार्यं ततस्तु परिवर्तनम् ॥ ८७ ॥  
  
चतुरश्रं लये मध्ये सन्निपातैरथाष्टभिः ।  
यस्या लघूनि सर्वाणि केवलं नैधनं गुरु ॥ ८८ ॥  
  
भवेदतिजगत्यान्तु सा ध्रुवा परिवर्तनी ।  
वार्तिकेन तु मार्गेण वाद्येनानुगतेन च ॥ ८९ ॥  
  
ललितैः पादविन्यासैर्वन्द्या देवा यथादिशम् ।  
द्विकलं पादपतनं पादचार्या गतं भवेत् ॥ ९० ॥  
  
एकैकस्यां विधि तथा सन्निपातद्वयं भवेत् ।  
वामपादेन वेधस्तु कर्तव्यो नृत्तयोक्तृभिः ।  
द्वितालान्तरविष्कम्भो विक्षेपो दक्षिणस्य च ॥ ९१ ॥  
  
  
त्र्यश्र इति । प्रसङ्गादेतदुक्तम् । न चैतावत्प्रयोगत्मकमेतदङ्गमिति   
दर्शयितुमाह - एवमित्यादि । एवम्भूतायामिहेतिकर्तव्यतायां कृतायां   
  
यस्मादुत्थापयन्त्यत्र प्रयोगं नान्दिपाठकाः । पूर्वमेव तु रङ्गेऽस्मिन्   
इति (ना। शा। ५-२२) श्लोकलक्षितं प्रत्याहारादीनां गीतकविध्यन्तानां   
प्रयोगस्य च नाट्यस्योत्थापनं व्याख्यातरूपं कार्यम् ।   
चशब्दस्तुशब्दस्यार्थे । ततस्तु परिवर्तनम् । न तु ध्रुवाप्रयोगानन्तरमेव ।  
  
  
प्। २३२)  
  
ततः पञ्चपदीं गच्छेदतिक्रान्तैः पदैरथ ।  
ततोऽभिवादनं कुर्याद्देवतानां यथादिशम् ॥ ९२ ॥  
  
वन्देत प्रथमं पूर्वां दिशं शक्राधिदैवताम् ।  
द्वितीयां दक्षिणामाशां वन्देत यमदैवताम् ॥ ९३ ॥  
  
वन्देत पश्चिमामाशां ततो वरुणदैवताम् ।  
चतुर्थीमुत्तरामाशां वन्देत धनदाश्रयाम् ॥ ९४ ॥  
  
  
ये तूपसंहारग्रन्थत्वेनैतद्व्याचक्षते तस्मादुत्थापयन्ति इति न (तैः)   
किञ्चिदनुस्मृ(सृ)तं स्यात् । न हि ब्रह्माभिवादनजर्जराभिमन्त्रणमात्रेण   
किञ्चिदप्युत्थापितं भवति । विघ्नशमनोपयोगित्वेनोत्थापकत्वं   
परिवर्तनादावपि स्यात् । उत्थापनीत्यन्वर्थत्वात् । नाट्यायितेन च   
प्रयोगोत्थापनान्तस्य च ध्रुवाभिनयरूपतयोचितार्थाक्षेपात् ।  
  
यत्तु काव्येन नोक्तं स्याद्गीतेन इति ।  
तथा गीतं प्राणाः प्रयोगस्य इति   
परिक्रमेण रङ्गस्य तथैवार्थवशेन च ।  
  
परिवर्तास्तु   
  
इति वचनेन गान्धर्व इव ध्रुवागाने   
परिवर्तानामदृष्टार्थेतिकर्तव्यतारूपा(पत्वा)भावात् ।   
स्फुटश्चैषामुपाये निर्दिष्टेनोचितेनार्थचतुष्टयेन युक्तेयं सुकविना   
ध्रुवा कार्येति वृद्धाः ।  
  
ततश्चेति । चतुरश्रतालयुक्तध्रुवायोगात्परिवर्तनं चतुरश्रम् । पादैर्गीयत   
इति सन्निपाताच्च पादचतुष्टयोगात् । सन्निपाताष्टकमत्र लक्षयति - यस्या इति ।   
अतिजगती त्रयोदशसाक्षरा । तेन परिवर्तनचतुष्टयम् । गुरुः वार्तिकमार्गो   
यत्र चतुर्मात्रा कला । गीतं यदनुगच्छत्यनुगतमेतद्भवेद्वाद्यम् ।   
पादचार्या भौम्यामाकाशिक्यां वा कर्तव्यायां पादपतनं द्वे कले   
व्याप्नोति । एकस्यामुत्क्षेपोऽन्यस्यां पतनमिति यावत् । अन्ये तु शोभार्थं   
कलायां द्वौ पादपातौ वार्तिकमार्गे वर्णयन्त इत्थं व्याचक्षते -   
द्वित्वं वर्तयत्येको योऽ(न्यो)भिवर्तते । न विद्यते कले यस्य पादपतनस्य   
तद्विकलमिति । एवं च वदन्तः पूर्वोक्त उक्तेत्यर्थः (उक्त इत्यर्थः)   
(पूर्वोत्तरविरुद्धतानभिज्ञाः?) । (८६-९२)  
  
  
प्। २३३)  
  
दिशां तु वन्दनं कृत्वा वामवेधं प्रयोजयेत् ।  
दक्षिणेन च कर्तव्यं विक्षेपपरिवर्तनम् ॥ ९५ ॥  
  
प्राङ्मुखस्तु ततः कुर्यात्पुरुषस्त्रीनपुंसकैः ।  
त्रिपद्या सूत्रभृद्रुद्रब्रह्मोपेन्द्राभिवादनम् ॥ ९६ ॥  
  
दक्षिणं तु पदं पुंसो वामं स्त्रीणां प्रकीर्तितम् ।  
पुनर्दक्षिणमेव स्यान्नात्युत्क्षिप्तं नपुंसकम् ॥ ९७ ॥  
  
वन्देत पौरुषेणेश स्त्रीपदेन जनार्दनम् ।  
नपुंसकपदेनापि तथैवाम्बुजसम्भवम् ॥ ९८ ॥  
  
परिवर्तनमेवं स्यात्तस्यान्ते प्रविशेत्ततः ।  
चतुर्थकारः पुष्पाणि प्रगृह्य विधिपूर्वकम् ॥ ९९ ॥  
  
  
शक्रोऽधिष्ठात्री देवता अस्या इति तां पूर्वा यजेतेति (वन्देतेति) । विशेष्येण वा   
विशेषेण वेदं बध्नातीति (विशेषणेन वा सम्बध्नातीति) सविशेषं   
वन्द्यमानत्वं शक्रस्य गम्यते ।  
  
विक्षेपपूर्वकं परिवर्तनम् । येनोत्तराभिमुखं स्थितः परिवृत्य   
पूर्वाभिमुखो भवति । तत्र किं कुर्यादित्याह - प्राङ्मुखस्त्विति । त्रिपदीं   
दर्शयति - दक्षिणन्त्विति(त्ये)तया त्रिपद्या । अभिवादनं दर्शयति - वन्देतेति ।  
  
एवं दिग्देवतावन्दनं परिवर्तिन्या ध्रुवया विद्यु(ध्यु)द्गीयमानपदया   
कार्यम् । तस्यान्त इत्यादि । तस्येति परिवर्तस्य । सूत्रधारस्य पारिपार्श्विकयोश्च   
तिस्रः क्रियाः । तद्व्यतिरिक्तञ्चतुर्थं कर्म करोतीति चतुर्थकारः । विधिः   
स्थानन्तु वैष्णवम् इत्यादि (ना। शा। ५-६७) सूत्रधारोक्तः । पुष्पाणां   
प्रयोजनमाह - यथावदिति । तृतीयेऽध्याये पुष्कराध्याये (३४) च   
निरूपितदेवतापूजाक्रमेण (९३-१००) ।  
  
  
प्। २३४)  
  
यथावत्तेन कर्तव्यं पूजनं जर्जरस्य तु ।  
कुतपस्य च सर्वस्य सूत्रधारस्य चैव हि ॥ १०० ॥  
  
तस्य भाण्डसमः कार्यस्तज्ज्ञैर्गतिपरिक्रमः ।  
न तत्र गानं कर्तव्यं तत्र स्तोभक्रिया भवेत् ॥ १०१ ॥  
  
चतुर्थकारः पूजां तु स कृत्वान्तर्हितो भवेत् ।  
ततो गेयावकृष्टा तु चतुरश्रा स्थिता ध्रुवा ॥ १०२ ॥  
  
गुरुप्राया तु सा कार्या तथा चैवावपाणिका ।  
स्थायिवर्णाश्रयोपेता कलाष्टकविनिर्मिता ॥ १०३ ॥  
  
(चतुर्थं पञ्चमं चैव सप्तमं चाष्टमं तथा ।  
लघूनि पादे पङ्क्त्यान्तु सावकृष्टा ध्रुवा स्मृता ॥)  
  
सूत्रधारः पठेत्तत्र मध्यमं स्वरमाश्रितः ।  
नान्दीं पदैर्द्वादशभिरष्टभिर्वाऽप्यलङ्कृताम् ॥ १०४ ॥  
  
  
भाण्डेनैव सम इति । पुष्करवाद्यमेवास्य गत्यर्थे परितः क्रमेण कार्यम् ।   
गीयत इति गानमर्थवद्वाक्यम् । स्तोभानां शुष्काक्षराणाम् । क्रिया   
गानमित्यर्थः । स्थितेति । विलम्बितलया । गुरुप्रायेति । नव गुर्वक्षराण्यादौ इति   
(ना। शा। ५-१११) यच्छुष्कावकृष्टाया लक्षणं भविष्यति तदेवास्यामिति   
यावत् । स्थिताः स्वराः समा यत्र स्थायी वर्णः स उच्यते (ना। शा। २९-१९) ।   
तमाश्रिता येऽलङ्कारा वक्ष्यन्ते तैरुपेताः । कलाष्टकं द्विकलचञ्चत्पुट   
उक्तपूर्वः (५-६२) (१०१-१०३)  
  
एवं पूर्वामितिकर्तव्यतामभिधाय नान्दीमाह - सूत्रधार इति ।   
तत्रेत्यवकृष्टायां गीतायामित्यर्थः । तद्ध्रुवागानगतेन मध्यमस्वरेण   
पाठ इत्यतस्तस्या ध्रुवाया मध्यमांशको  
  
  
प्। २३५)  
  
नमोऽस्तु सर्वदेवेभ्यो द्विजातिभ्यः शुभं तथा ।  
जितं सोमेन वै राज्ञा शिवं गोब्राह्मणाय च ॥ १०५ ॥  
  
ब्रह्मोत्तरं तथैवास्तु हता ब्रह्मद्विषस्तथा ।  
प्रशास्त्विमां महाराजः पृथिवीं च ससागराम् ॥ १०६ ॥  
  
राष्ट्रं प्रवर्धतां चैव रङ्गस्याशा समृद्ध्यतु ।  
प्रेक्षाकर्तुर्महान्धर्मो भवतु ब्रह्मभाषितः ॥ १०७ ॥  
  
काव्यकर्तुर्यशशचास्तु धर्मश्चापि प्रवर्धताम् ।  
इज्यया चानया नित्यं प्रीयन्तां देवता इति ॥ १०८ ॥  
  
नान्दीपदान्तरेष्वेषु ह्येवमार्येति नित्यशः ।  
वदेतां सम्यगुक्ताभिर्वाग्भिस्तौ पारिपार्श्विकौ ॥ १०९ ॥  
  
  
जात्यंशको गृहीत इत्युक्तं भवति । एतदुपजीवनेनोक्तं कश्यपाचार्येण   
पूर्वरङ्गे तु षाडबः इति ।  
  
नान्दीं पठति - नमोऽस्त्वित्यादि देवता इत्यन्तम् । पदमत्रावान्तरवाक्यम् ।   
तदन्तेष्वेवमार्येति । अन्तरशब्दो विशेषे । नान्दीपदविशेष उक्त इत्यर्थः ।   
मध्यवाचीइत्य(चिन्य)न्तरशब्दो(ब्दे)ऽन्त्यं पदं न स्व(स्वी)कृतम् ।   
वाग्रहणादपिशब्दाच्चतुष्।षोडशपदत्वं चतुरश्रे पूर्वरङ्गे । त्र्यश्रे   
तु षट्पञ्च (त्रिषट्पद) - त्वमपि लभ्यते । एतच्च प्रथमाध्याय   
एवास्माभिरुक्तम् (पु। २५-२६) । रङ्गस्येति । नटकुशिलववर्गस्य । धर्म इति । य   
इमं पूर्वरङ्गम् इति (ना। शा। ५-१७०) वक्ष्यमाणः । (१०४-१०९)  
  
एवमिति चतुर्थकारप्रवेशादितिकर्तव्यतेयमित्यर्थः ।  
  
  
प्। २३६)  
  
एवं नान्दी विधातव्या यथावल्लक्षणान्विता ।  
ततश्शुष्कावकृष्टा स्याज्जर्जरश्लोकदर्शिका ॥ ११० ॥  
  
नवगुर्वक्षराण्यादौ षड्लघूनि गुरुत्रयम् ।  
शुष्कावकृष्टा तु भवेत्कला ह्यष्टौ प्रमाणतः ॥ १११ ॥  
  
यथा -  
  
दिग्ले दिग्ले दिग्ले दिग्ले जम्बुकपलितकते तेचाम् ।  
कृत्वा शुष्कावकृष्टां तु यथावद्द्विजसत्तमाः ॥ ११२ ॥  
  
ततः श्लोकं पठेदेकं गम्भीरस्वरसंयुतम् ।  
देवस्तोत्रं पुरस्कृत्य यस्य पूजा प्रवर्तते ॥ ११३ ॥  
  
राज्ञो वा यत्र भक्तिः स्यादथ वा ब्रह्मणस्स्तवम् ।  
गदित्वा जर्जरश्लोकं रङ्गद्वारे च यत्स्मृतम् ॥ ११४ ॥  
  
  
एवं नान्दीं लक्षणतः पूरयित्वा शुष्कावकृष्टाख्यमङ्गं पूरयति -   
ततश्शुष्कावकृष्टेत्यादिना । (ततः) एतत्प्रयोगानन्तरम् । जर्जरस्तुतिश्लोको यतः   
सूत्रधारेण पठ्यतेऽतो जयते तद्दर्शिका तत्पुरस्सरीत्यर्थः ।   
शुष्कावकृष्टामात्राः । नव गुर्वक्षराणीति । उदाहरणं पठतीदं दिग्ले   
इत्यादि । यथावदित्यनेन तदनन्तरं जर्जरश्लोकपाठं सूचयति ।   
तद्दर्शनेन तस्या उक्तत्वात् । ततः श्लोकमित्यनेन रङ्गद्वारमङ्गं   
निरूपयति । देवस्य विष्णोः स्तोत्रं पूर्वं कृत्वा या देवतामुद्दिश्योत्सवादौ   
नाट्यं कृतं सा तत्र स्तोतव्या । अथवा एवमेव । राज्ञः नाट्यप्रवर्तकस्य   
तत्प्रेक्षापतेराराध्यदेवता । स चेदुदासीनस्तर्हि ब्रह्मणः अयमसौ ।   
रङ्गद्वारमुपसंहरश्चार्याख्यमङ्गं पूरयितुं तत्र   
पूर्वेतिकर्तव्यतामाह - गदित्वेति । जर्जरश्लोकं गदित्वा यो रङ्गद्वारे   
श्लोकस्तं च गदित्वा जर्जरोऽपि नाम्यते । वक्ष्यमाणतुलाधृतरूपतया येन   
श्लोकेन सम्पाद्यते तादृशमन्यं श्लोकं पठेत् । अत्र विघ्नविनाशार्थम्   
  
  
प्। २३७)  
  
पठेदन्यं पुनः श्लोकं जर्जरस्य विनाशनम् ।  
जर्जरं नमयित्वा तु ततश्चारी प्रयोजयेत् ॥ ११५ ॥  
  
पारिपार्श्विकयोश्च स्यात्पश्चिमेनापसर्पणम् ।  
अड्डिता चात्र कर्तव्या ध्रुवा मध्यलयान्विता ॥ ११६ ॥  
  
चतुर्भिः सन्निपातैश्च चतुरश्रा प्रमाणतः ।  
आद्यमन्त्यं चतुर्थं च पञ्चमं च तथा गुरु ॥ ११७ ॥  
  
यस्यां ह्रस्वानि शेषाणि सा ज्ञेया त्वड्डिता बुधैः ।  
अस्याः प्रयोगं वक्ष्यामि यथा पूर्वं महेश्वरः ॥ ११८ ॥  
  
  
(ना। शा। ३-७८) इत्युक्तश्लोका व्यतिरिक्तनाम्नाऽर्थाभिधायिनं श्लोकं   
चार्यङ्गभूतं पठेदिति यावत् ।  
  
अन्ये तु शुष्कावकृष्टानन्तरं देवतास्तोत्रमिति श्लोकः । ततो जर्जरश्लोकः । ततो   
विष्णुस्तुतिकृद्रङ्गद्वारश्लोकः । ततो जर्जरश्लोक इत्याहुः (११०-११५) ।  
  
पश्चिमेनेति । प्राङ्मुखावेव पृष्ठनिवृत्तिभिः पदैः   
पारिपार्श्विकावपसर्पेतामित्यनेन   
केवलसूत्रधारप्रयोज्यमानाश्चारीमहाचार्यः सूचिताः ध्रुवामाह -   
अड्डिता चात्रेति । रङ्गद्वारे चार्यां चेति केचित् । अन्ये तु   
सन्निधानाद्रङ्गद्वारेऽवकृष्टैवेत्याहुः । अध्रुवमेव रङ्गद्वारमित्येके ।   
चतुरश्रा इति । प्रस्ताराञ्चित एव चञ्चत्पुटे स्यात् (ना। शा। ३१- पु। ५२२। कां   
मा।) इह छन्दोविशेषाभिधानेऽपि नियमो वक्ष्यते उष्णिगनुष्टुब्बृहती   
पङ्क्तिश्चेति । (ना। शा। ३२-३६) अड्डिता जातिरिति ।  
  
अन्ये तु पठन्ति -  
  
आद्यं चतुर्थं दशममष्टमैकादशे तथा ।  
गुरूणि दोधके या स्यादड्डिता नाम सा स्मृता ॥ इति ।  
  
  
प्। २३८)  
  
सहोमया क्रीडितवान्नानाभावविचेष्टितैः ।  
कृत्वाऽवहित्थं स्थानं तु वामं चाधोमुखं भुजम् ॥ ११९ ॥  
  
चतुरश्रमुरः कार्यमञ्चितश्चापि मस्तकः ।  
नाभिप्रदेशे विन्यस्य जर्जरं च तुलाधृतम् ॥ १२० ॥  
  
वामपल्लवहस्तेन पादैस्तालान्तरोत्थितैः ।  
गच्छेत्पञ्चपदीं चैव सविलासाङ्गचेष्टितैः ॥ १२१ ॥  
  
वामवेधस्तु कर्तव्यो विक्षेपो दक्षिणस्य च ।  
शृङ्गाररससंयुक्तां पठेदार्यां विचक्षणः ॥ १२२ ॥  
  
  
आद्यमन्त्यं चतुर्थं च पञ्चमं च तथा गुरु । इत्यन्ये ॥  
  
अस्या इति । चार्याः । सहोमयेति । शृङ्गारस्य प्रचरणात् । (ना। शा। ५-२७) उमा   
तुष्टा (ना। शा। ५-५२) इति प्रोक्तत्वादिति भावः । क्रीडितवानिति । स्त्रिचेष्टितेनेति   
भावः । कृत्वावहित्थं स्थानन्त्विति । अवहित्थं स्त्रीणां स्थानकम् -  
  
पूर्वो विरचितस्त्यश्रस्तदन्योऽपसृतः समः ।  
पादस्तालान्तरन्यस्तस्त्रिकमीषत्समुन्नतम् ॥ (ना। शा। १२-१६८)  
  
पाणिर्लताख्यो यत्रैकस्तदन्यस्तु नितम्बगः ।  
अवहित्थं समाख्यातम् (ना। शा। १२-१६९) इति ।  
  
जर्जरमिति । खटकामुखमध्ये स्त्रीगतौ हि वक्ष्यते -  
  
नाभिप्रदेशे विन्यस्य सव्यं च खटकामुखम् । इति (ना। शा। १२-१७९) ।  
  
वामपल्लवहस्तेनेति । वामपल्लवः - मणिबन्धनमुक्तौ तु पताकौ पल्लवौ इति   
(ना। शा। ९-१९६) पञ्चपदीं पूर्वोक्तामेव स्मारयति । वामवेधस्त्विति ।   
आर्यामिति । यत्र देव्या सह भगवतः पार्वतीप्रियस्य प्रणयकोपादि वर्ण्यते   
तेनेति । श्लोक आर्यैवात्र (११६-१२२)  
  
  
प्। २३९)  
  
चारीश्लोकं गदित्वा तु कृत्वा च परिवर्तनम् ।  
तैरेव च पदैः कार्यं पशिमेनापसर्पणम् ॥ १२३ ॥  
  
पारिपार्श्विकहस्ते तु न्यस्य जर्जरमुत्तमम् ।  
महाचारीं ततश्चैव प्रयुञ्जीत यथाविधि ॥ १२४ ॥  
  
चतुरश्रा ध्रुवा तत्र तथा द्रुतलयान्विता ।  
चतुर्भिस्सनिपातैश्च कला ह्यष्टौ प्रमाणतः ॥ १२५ ॥  
  
आद्यं चतुर्थमन्त्यं च सप्तमं दशमं गुरु ।  
लघु शेषं ध्रुवापादे चतुर्विंशतिके भवेत् ॥ १२६ ॥  
  
(यथा-)  
  
पादतलाहतिपातितशैलं  
क्षोभितभूतसमग्रसमुद्रम् ।  
ताण्डवनृत्तमिदं प्रलयान्ते   
पातु जगत्सुखदायि हरस्य ॥ १२७ ॥  
  
भाण्डोन्मुखेन कर्तव्यं पादविक्षेपणं ततः ।  
सूचीं कृत्वा पुनः कुर्याद्विक्षेपपरिवर्तनम् ॥ १२८ ॥  
  
  
अथ महाचारीप्रयोगमवतारयति - पारिपार्श्विकहस्ते त्विति । तत्र ध्रुवामाह   
- चतुरश्रेति । द्विकलेनोक्तेन चञ्चत्पुटेन । आद्यं चतुर्थमिति ध्रुवालक्षणम् ।   
अस्याः प्रयोगमाह - भाण्डोन्मुखेनेति । पश्चिमाभिमुखेन ।   
महेश्वरत्वं यस्य न्यस्यात्मनि तस्यात्मनीच्छता ऊनचतुस्तालता   
तच्चेष्टितानुसरणाच्च मध्यत्वेऽपि तद्द्वितालतेत्यौचित्यात्तालान्तरत्वमुक्तम् ।   
(१२४-१३१)  
  
  
प्। २४०)  
  
अतिक्रान्तैः सललितैः पादैर्द्रुतलयान्वितैः ।  
त्रितालान्तरमुत्क्षेपैर्गच्छेत्पञ्चपदीं ततः ॥ १२९ ॥  
  
ततापि वामवेधस्तु विक्षेपो दक्षिणस्य च ।  
तैरेव च पदैः कार्यं प्राङ्मुखेनापसर्पणम् ॥ १३० ॥  
  
पुनः पदानि त्रीण्येव गच्छेत्प्राङ्मुख एव तु ।  
ततश्च वामवेधः स्याद्विक्षेपो दक्षिणस्य च ॥ १३१ ॥  
  
ततो रौद्ररसं श्लोकं पादसंहरणं पठेत् ।  
तस्यान्ते तु त्रिपद्याथ व्याहरेत्पारिपार्श्विकौ ॥ १३२ ॥  
  
तयोरागमने कार्यं गानं नर्कुटकं बुधैः ।  
तथा च भारतीभेदे त्रिगतं सम्प्रयोजयेत् ॥ १३३ ॥  
  
विदूषकस्त्वेकपदां सूत्रधारस्मितावहाम्   
असम्बद्धकथाप्रायां कुर्यात्कथनिकां ततः ॥ १३४ ॥  
  
  
अथ महाचारी सूचयति - ततो रौद्ररसमिति । रुद्रस्यायं रौद्रप्रायः स रसः   
। यत्र पादानां च संहरणं समासयोजनयैक्यं   
यत्रेत्योजःप्रधानत्वं दर्शितम् । तस्येति । पाठस्यान्ते । त्रिपद्येति ।   
पारिपार्श्विकावामुखरूपया । अत्र च ध्रुवाया   
अनुक्तत्वात्पूर्वोक्तैवाड्डिता संश्रयणीया ।  
  
अथ त्रिगतमङ्गं दर्शयति - तयोरित्यादिना । तयोः पारिपार्श्विकयोः ।   
नर्कुटकध्रुवा वक्ष्यते ।  
  
  
प्। २४१)  
  
(वितण्डां गण्डसंयुक्तां तालिकाञ्च प्रयोजयेत् ।  
कस्तिष्ठति जितं केनेत्यादिकाव्यप्ररूपिणीम् ॥  
  
पारिपार्श्विकसञ्जल्पो विदूषकविरूपितः ।  
स्थापितः सूत्रधारेण त्रिगतं सम्प्रयुज्यते ॥)  
  
प्ररोचना च कर्तव्या सिद्धेनोपनिमन्त्रणम् ।  
रङ्गसिद्धौ पुनः कार्यं काव्यवस्तुनिरूपणम् ॥ १३५ ॥  
  
सर्वमेव विधिं कृत्वा सूचीवेधकृतैरथ ।  
पादैरनाविद्धगतैर्निष्क्रामेष्युः समं त्रयः ॥ १३६ ॥  
  
एवमेष प्रयोक्तव्यः पूर्वरङ्गो यथाविधि ।  
चतुरश्रो द्विजश्रेष्ठास्त्र्यश्रं चापि निबोधत ॥ १३७ ॥  
  
अयमेव प्रयोगः स्यादङ्गान्येतानि चैव हि ।  
तालप्रमाणं सङ्क्षिप्तं केवलं तु विशेषकृत् ॥ १३८ ॥  
  
शम्या तु द्विकला कार्या तालो ह्येककलस्तथा ।  
पुनश्चैककला शम्या सन्निपातः कलाद्वयम् ॥ १३९ ॥  
  
  
अष्टौ नर्कुटकानां तु विज्ञेया मूलजातयः ।  
रथोद्धता बुद्बुदकम् इत्यादि (ना। शा। ३२-२८०)  
  
तदन्यतमध्रुवोपलक्षितं गानं नर्कुटकम् ।  
  
भारतीभेद इति । भारतीवृत्त्यङ्गमुपसंहरत्येवमेष इति ।   
चतुरश्रस्त्र्यश्रश्शुद्धश्चित इति चतुर्धा पूर्वरङ्गः । यद्वक्ष्यति -  
  
  
प्। २४२)  
  
अनेन हि प्रमाणेन कलाताललयान्वितः ।  
कर्तव्यः पूर्वरङ्गस्तु त्र्यशोऽप्युत्थपनादिकः ॥ १४० ॥  
  
आद्यं चतुर्थं दशममष्टमं नैधनं गुरु ।  
यस्यास्तु जागते पादे सा त्र्यशोत्थापिनी ध्रुवा ॥ १४१ ॥  
  
वाद्यं गतिप्रचारश्च ध्रुवा तालस्तथैव च ।  
सङ्क्षिप्तान्येव कार्याणि त्र्यश्रे नृत्तप्रवेदिभिः ॥ १४२ ॥  
  
वाद्यगीतप्रमाणेन कुर्यादङ्गविचेष्टितम् ।  
विस्तीर्णमथ सङ्क्षिप्तं द्विप्रमाणविनिर्मितम् ॥ १४३ ॥  
  
हस्तपादप्रचारस्तु द्विकलः परिकीर्तितः ।  
चतुरश्रे परिक्रान्ते पाताः स्युः षोडशैव तु ॥ १४४ ॥  
  
त्र्यश्रे द्वादश पातास्तु भवन्ति करपादयोः ।  
एतत्प्रमाणं विज्ञेयमुभयोः पूर्वरङ्गयोः ॥ १४५ ॥  
  
केवलं परिवर्ते तु गमने त्रिपदी भवेत् ।  
दिग्वन्दने पञ्चपदी चतुरश्रे विधीयते ॥ १४६ ॥  
  
आचार्यबुद्ध्या कर्तव्यस्त्र्यश्रस्तालप्रमाणतः ।  
तस्मान्न लक्षणं प्रोक्तं पुनरुक्तं भवेद्यतः ॥ १४७ ॥  
  
एवमेष प्रयोक्तव्यः पूर्वरङ्गो द्विजोत्तमाः ।  
त्र्यश्रश्च चतुरश्रश्च शुद्धो भारत्युपाश्रयः ॥ १४८ ॥  
  
  
प्। २४३)  
  
एवं तावदयं शुद्धः पूर्वरङ्गो मयोदितः ।  
चित्रत्वमस्य वक्ष्यामि यथाकार्यं प्रयोक्तृभिः ॥ १४९ ॥  
  
वृत्ते ह्युत्थापने विप्राः कृते च परिवर्तने ।  
चतुर्थकारदत्ताभिः सुमनोभिरलङ्कृते ॥ १५० ॥  
  
उदात्तगानैर्गन्धर्वैः परिगीते प्रमाणतः ।  
देवदुन्दुभयश्चैव निनदेयुर्भृशं ततः ॥ १५१ ॥  
  
सिद्धाः कुसुममालाभिर्विकिरेयुः समन्ततः ।  
अङ्गहारैश्च देव्यस्ता उपनृत्येयुरग्रतः ॥ १५२ ॥  
  
यस्ताण्डवविधिः प्रोक्तो नृत्ते पिण्डीसमन्वितः ।  
रेचकिरङ्गहारैश्च न्यासोपन्याससंयुतः ॥ १५३ ॥  
  
नान्दीपदानां मध्ये तु एकैकस्मिन्पृथक्पृथक् ।  
प्रयोक्तव्यो बुधैः सम्यक्चित्रभावमभीप्सुभिः ॥ १५४ ॥  
  
  
त्र्यश्रं वा चतुरश्रं वा शुद्धं चित्रमथापि वा । इति चित्र एव   
विशेषाञ्चितो भवति । तदा गमनकाले । ततोऽनन्तरम् । निष्क्रान्तासु नर्तकीषु   
ततः परं शुष्कावकृष्टादि यदङ्गजातं प्ररोचनान्तं तैरेव   
सूत्रधारादिभिस्तद(तः)परं कृत्वा ततः शुद्धादुत्कृष्टं चित्रं   
कृत्वाऽङ्गहारव्यामिश्रेण प्रयोक्तव्यम् ।  
  
नान्य(अन्ये) च नास्ति पुरुषस्य नृत्तम् इत्याशयेन सर्वास्वित्यत्र   
नान्दीपदवैचित्र्याय याः प्रविष्टास्तासामेव निष्क्रामणमत्र पूर्वासां   
चतसृणाम् । तेन तत्कृतमेव गानं तेषु चित्रत्वमिति मन्यन्ते । (१३२-१५७)  
  
  
प्। २४४)  
  
एवं कृत्वा यथान्यायं शुद्धं चित्रं प्रयत्नतः ।  
ततः परं प्रयुञ्जीत नाटकं लक्षणान्वितम् ॥ १५५ ॥  
  
ततस्त्वन्तर्हिताः सर्वा भवेयुर्दिव्ययोषितः ।  
निष्क्रान्तासु च सर्वासु नर्तकीषु ततः परम् ॥ १५६ ॥  
  
पूर्वरङ्गे प्रयोक्तव्यमङ्गजातमतः परम् ।  
एवं शुद्धो भवेच्चित्रः पूर्वरङ्गो विधानतः ॥ १५७ ॥  
  
कार्यो नातिप्रसङ्गोऽत्र नृत्तगीतविधिः प्रति ।  
गीते वाद्ये च नृत्ते च प्रवृत्तऽतिप्रसङ्गतः ॥ १५८ ॥  
  
खेदो भवेत्प्रयोक्तॄणां प्रेक्षकाणां तथैव च ।  
खिन्नानां रसभावेषु स्पष्टता नोपजायते ॥ १५९ ॥  
  
  
कार्यो नातिप्रसङ्ग इति । तत्रैकाङ्गहारप्रयोग एव कार्य इत्यर्थः । अत   
एवा(ङ्गा)न्तरगणनया षोडशैवाङ्गहाराः । तथा चोत्थापनं   
परिवर्तनमवकृष्टागानं नाट्यं नान्दीपाठः   
शुष्कावकृष्टजर्जरश्लोकाः ध्रुवा रङ्गद्वारमड्डिता आर्यापाठो ध्रुवा   
रौद्रश्लोकपाठो नर्कुटकं त्रिगतं प्ररोचना चेत्येते ।   
अङ्गहारषोडशकमेव त्र्यश्रेऽपीति नान्दीपादान्तरेषु बहुतरं नृत्तम् ।  
  
अन्ये तु तत्रैव नृत्तमिच्छन्ति मार्गान्तरेषु(नाङ्गान्तरेषु) । तच्चासङ्गतम् ।   
एवं च सति वृत्ते ह्युत्थापन इत्यादि तथा निष्क्रान्तासु च सर्वासु इत्यादि   
चानुपात्तसममेव स्यात् । न   
चैकाङ्गा(ङ्गहार)विचित्रत्वाद्विमिश्रचित्रव्यपदेशे दृष्टान्तं(न्तो) ह्येकस्य   
तन्तोर्वर्णस्य (क)लावैचित्र्यं(त्र्ये) पटेऽपि स्यात् तथा व्यपदेशः । एतद्विमिश्र   
इति चोक्तं प्राक् । (ना। शा। ४-१६) तदलमनेन ।  
  
प्रेक्षकाणामित्यनेन सामाजिकानां पूर्वरङ्गे स्फुटैव   
नटबुद्धिर्भवतीति दर्शयति । तत्संस्कारसंस्कृतत्वात्तु धीः   
भ्रान्त्यादिबुद्धिश्च नाट्यधीर्भवतीति सूचयति । यदि हि तेषु   
नाट्यबुद्धिरेवोत्पादनीया स्यात्प्रत्युत प्रयत्नेन नटबुद्धिसम्पादकं   
पूर्वरङ्गप्रस्तावनादि  
  
  
प्। २४५)  
  
ततः शेषप्रयोगस्तु न रागजनको भवेत् ।  
(लक्षणेन विना बाह्यलक्षणाद्विस्तृतं भवेत् ।  
लोकशास्त्रानुसारेण तस्मान्नाट्यं प्रवर्तते ॥)  
  
त्र्यश्रं वा चतुरश्रं वा शुद्धं चित्रमथापि वा ॥ १६० ॥  
  
प्रयुज्य रङ्गान्निष्क्रामेत्सूत्रधारः सहानुगः ।  
(देवपार्थिवरङ्गानामाशीर्वचनसंयुताम् ॥  
  
कवेर्नामगुणोपेतां वस्तूपक्षेपरूपिकाम् ।  
लघुवर्णपदोपेतां वृत्तैश्चित्रैरलङ्कृताम् ॥  
  
अन्तर्यवनिकासंस्थः कुर्यादाश्रावणां ततः ।  
आश्रावणावसाने च नान्दीं कृत्वा स सूत्रधृत् ॥  
  
पुनः प्रविश्य रङ्गं तु कुर्यात्प्रस्तावनां ततः ।)  
प्रयुज्य विधिनैवं तु पूर्वरङ्गं प्रयोगतः ॥ १६१ ॥  
  
  
तान्प्रति गोपनीयं स्यात् । दर्शितं चैतदस्माभिः प्रथमाध्याये (पु। ३) ।   
प्रयोक्तारः करणादेः प्रयोगे यतः खिन्नाः प्रेक्षकाश्चादौ ततः शेषः   
प्रयोगः प्रीतिं न कुर्यात् । तत्प्रधानं चेदं नाट्यं   
व्यत्पत्तिप्रदमित्युक्तम् ।  
  
शुद्धमिति । यत्र गीतकवर्धमानविधावेव नृत्तं न तु सर्वथा   
शुद्धमधुना प्रयोगार्हम् । (१५८-१६०)  
  
एवं प्ररोचनान्तमङ्गजातमुक्त्वा यत्पूर्वमुक्तं -  
  
रङ्गसिद्धौ पुनः कार्यं काव्यवस्तुनिरूपणम् । इति (ना। शा। ५-१३५)  
  
तद्वितत्य निरूपयति - प्रयोज्येति । प्रयोगेण प्रयोगतः । स्थापयति समस्तं   
रूपकवृत्तिमिति स्थापकः । सूत्रधारस्य गुणः   
सौमनस्यविस्मययोगाद्भुतदृष्टित्वशिक्षादयः । आकृतिश्च   
  
प्। २४६)  
  
स्थापकः प्रविशेत्तत्र सूत्रधारगुणाकृतिः ।  
स्थानं तु वैष्णवं कृत्वा सौष्ठवाङ्गपुरस्कृतम् ॥ १६२ ॥  
  
प्रविश्य रङ्गं तैरेव सूत्रधारपदैर्व्रजेत् ।  
स्थापकस्य प्रवेशे तु कर्तव्याऽर्थानुगा ध्रुवा ॥ १६३ ॥  
  
त्र्यश्रा वा चतुरश्रा वा तज्ज्ञैर्मध्यलयान्विता ।  
कुर्यादनन्तरं चारीं देवब्राह्मणशंसिनीम् ॥ १६४ ॥  
  
सुवाक्यमधुरैः श्लोकैर्नानाभावरसान्वितैः ।  
प्रसाद्य रङ्गं विधिवत्कवेर्नाम् च कीर्तयेत् ॥ १६५ ॥  
  
  
वैष्णवादिरित्येतत्स्थापकभूमिं गतस्यापि भवति  तदेव स्पष्टयति -   
स्थानन्त्वित्यादिना । सूत्रधार एव स्थापक इति सूत्रधारः पूर्वरङ्गं   
प्रयुज्य स्थापकः सन् प्रविशेदिति न भिन्नकर्तृकता । अर्थानुगेति ।   
सारसचक्राह्वाद्युपमानक्रमेण तत्र प्रावेशिकी ।   
तदर्थमप्येवमुत्थापन्यादि कार्यम् । मध्यलयान्विता   
इत्यद्यतनानामिष्टत्वात् । शोकाद्याविष्टे हि विलम्बितलया रोषाद्याविष्टे च   
द्रुतलया प्रावेशिकी । ततः प्रभृति हि सामाजिकानां हृदयं   
समुचितास्वादनयोग्यतां (योग्यम् ।) यैः संस्क(स्तु कः)र्तव्यमिति   
त्रिभिर्लयैर्न्याय्यम् । अन्यत्वे सर्वप्रावेशिकीगानं स्वातन्त्र्याभिप्रायेण (इति)   
तदविचारितबाण(भाण)प्रसिद्धिमात्रमिति मन्तव्यम् । कुर्यादनन्तरं   
चारीमिति । महाचारीगतौ श्लोकौ वक्ष्येते । तेन शृङ्गारसप्रधानं   
वीरादिरसप्रधानं वा देवद्विजस्तोत्रोद्देशश्लोकं पठेदित्यर्थः ।  
  
अन्तरचारीमित्यन्ये पठन्ति । व्याचक्षते च - स्वस्थानादन्यचारी   
अनन्तरप्रतिहारासनिकादिवत् । तत्र पुनः प्ररोचनया जयाशीर्वादादिक्रमेण   
रङ्गस्थसामाजिकवर्गप्रसादनं देवद्विजस्तोत्रोद्देशेन श्लोकं पठेत् (इति) ।   
(प्रासादनं) हृदयनिर्मलीकरणं रसास्वादोचितसंस्कारात्   
ग्रहणयोग्यताधानार्थं कुर्यात् । ततः कविनाम कीर्तयेत् ।   
चशब्दात्तद्गुणादिकम् । येन प्रसिद्धादरणीयत्वं भवति (१६१-१६५)  
  
प्। २४७)  
  
प्रस्तावनां ततः कुर्यात्काव्यप्रख्यापनाश्रयाम् ।  
उद्घात्यकादि कर्तव्यं काव्योपक्षेपणाश्रयम् ॥ १६६ ॥  
  
दिव्ये दिव्याश्रयो भूत्वा मानुषे मानुषाश्रयः ।  
दिव्यमानुषसंयोगे दिव्यो वा मानुषोऽपि वा ॥ १६७ ॥  
  
मुखबीजानुसदृशं नानामार्गसमाश्रयम् ।  
नानाविधैरुपक्षेपैः काव्योपक्षेपणं भवेत् ॥ १६८ ॥  
  
प्रस्ताव्यैवं तु निष्क्रामेत्काव्यप्रस्तावकस्ततः ।  
एवमेष प्रयोक्तव्यः पूर्वरङ्गो यथाविधि ॥ १६९ ॥  
  
  
ततो रूपकविशेषप्रख्यापनमाश्रित्येति तत्प्रख्यापनव्याजेन   
भाविरूपकार्थस्य प्रस्तावनामुपक्रमोपक्षेपपर्यायां कुर्यात् । येन   
प्रथमत एतत्प्रभृति सामाजिकाः सङ्क्षेपेण संस्कारवन्तो भवन्ति ।   
साधारणलोकवृत्तभिधानसंस्कारवन्तश्च । तथा हि दिव्ये काव्यार्थे   
डिमादौ तत्सदृशवस्तूपक्षेपः । दिव्यमानुषो रामादिः । वाग्रहणं   
समुच्चये ।   
  
ननूपक्षेपात्मा प्रस्तावना मुखसन्ध्यङ्गादुपक्षेपाद्बीजलक्षणाया   
अर्थप्रकृतेश्च कथं भिद्यत इत्याशङ्क्याह - मुखबीजानुसदृशमिति ।   
मुखं मुखसन्ध्यङ्गः । बीजवत् बीजः स्वल्पोद्दिष्टः कार्यहेतुः ।   
मुखाङ्गे ह्युपक्षेपे तदेवोपक्षिप्यते । बीजे च तदेव स्वल्पमात्रम् । इह तु   
तत्समम् । तथा हि - नटीविदूषकपारिपर्श्विकैः समन्तादिति विचित्रभेदेन   
स्वकार्यनिरूपणव्याजेन ये नानाविधा उपक्षेपाः उपांशुच्छन्नत्वेन   
रूपकार्थबीजस्य सामाजिकहृदयभूमौ प्रक्षेपास्तैः काव्यं प्रस्ताव्य   
प्रस्तावकस्थापको निष्क्रामेत् ।  
  
नन्विह पूर्वरङ्गशेषभूता चेत्प्रस्तावना तर्हि भारत्यङ्गभूतत्वेन   
पुनः किमित्यामुखं प्ररोचना चाभिधास्यते (ना। शा। २०-२७) । उच्यते ।   
द्विविधा प्रस्तावना भवति - पूर्वरङ्गस्याङ्गभूताऽन्यस्य वा   
(वृत्तिभेदस्य = भारत्याः) । तत्र पूर्वरङ्गाङ्गेऽस्यां प्रस्तावनायां   
कविरुदासीनः । (अस्याः पूर्वरङ्गाङ्गभूतायाः प्रस्तावनायाः) स्थापक   
एव स्वतन्त्रो निर्माता त्वन्यो वा कविः ध्रुवागानादावपि एवम् । यदाह   
श्रीहर्षः - अत एव हा(भा?)सा नामा (कविः) कस्मिंश्चिन्नाटके? दिवं   
यातश्चित्तज्वरेणोत्क इत  
  
  
प्। २४८)  
  
य इमं पूर्वरङ्गं तु विधिनैव प्रयोजयेत् ।  
नाशुभं प्राप्नुयात्किञ्चित्स्वर्गलोकं च गच्छति ॥ १७० ॥  
  
यश्चापि विधिमुत्सृज्य यथेष्टं सम्प्रयोजयेत् ।  
प्राप्नोत्यपचयं घोरं तिर्यग्योनिं च गच्छति ॥ १७१ ॥  
  
न तथाऽग्निः प्रदहति प्रभञ्जनसमीरितः ।  
यथा ह्यपप्रयोगस्तु प्रयुक्तो दहति क्षणात् ॥ १७२ ॥  
  
इत्येवावन्तिपाञ्चालदाक्षिणात्यौढ्रमागधैः ।  
कर्तव्यः पूर्वरङ्गस्तु द्विप्रामणविनिर्मितः ॥ १७३ ॥  
  
एष वः कथितो विप्राः पूर्वरङ्गाश्रितो विधिः ।  
भूयः किं कथ्यतां सम्यङ्नाट्यवेदविधिं प्रति ॥ १७४ ॥  
  
इति भारतीये नाट्यशास्त्रे पूर्वरङ्गप्रयोगो नाम पञ्चमोऽध्यायः   
॥  
  
  
एवाभिवर्तते । अशक्यमस्य पुरतोऽवस्थातुम् इत्यादि । सा द्वितीया सा(या)   
वृत्तिभेदमध्ये पठिता । एवं प्ररोचनादावपि मन्तव्यम् । यदाह - तत्र   
काचित्काव्याभिमुखं नीयते पूर्वरङ्गविधिः । (द्विविधत्वम्) तदभिमुखं   
वा काव्यारम्भः तद्भवति सा द्विविधा इत्यादि । एतच्च वृत्त्यध्याये   
व्याख्यास्यते नटी विदूषको वापि (ना। शा। २०-३०) इत्यादौ । शास्त्रत्यागे   
मनागपि न वर्तितव्यमिति दर्शयितुमेवमेष इति । (१६६-१६९)  
  
यथाविधि प्रयोगेऽभ्युदयः स्यदित्याह-य इममिति । अन्यथा च प्रयोगे   
प्रत्यवायमाह - यश्चापीति । नाशुभमित्यादिना । शुभमिति   
दृष्टेऽभ्युदयः । स्वर्गमिति अदृष्टे । अपचयमिति । दृष्टे प्रत्यवाय इति ।   
तिर्यग्योनिं च्त्यदृष्टे । दृष्टप्रत्यवायभीरुर्बाहुल्येन लोक इति ।   
तमेवाधिकमवश्यम्भावित्वेन दर्शयति - न तथाग्निरिति ।  
  
ननु पाठ्यादियोजना च वेषाचारयोजना चात्र पूर्वरङ्गे नोक्तेत्याशङ्क्य   
तामनुवादद्वारेणाभिधातुं शुद्धश्चान्यत्वेन योज्य इत्याख्यातुं   
समुचितमुपसंहारं करोति -  
  
  
प्। २४९)  
  
(पुनश्चित्रे तथा मिश्रे शुद्धे चैव ब्रवीम्यहम् ।  
यथा योज्या ध्रुवाः पञ्च तथा वक्ष्यामि तत्त्वतः ॥  
  
आदावुत्थापनी कार्या परिवर्तस्तथा भवेत् ।  
अवकृष्टाड्डिता चैव विक्षिप्ता चैव पञ्चमी ॥  
  
एवं पञ्च ध्रुवा ज्ञेया उपोहनसमन्विताः ।  
कर्तव्यास्तु प्रयत्नेन पूर्वरङ्गे प्रयोक्तृभिः ॥  
  
अतः परं प्रवक्ष्यामि ह्य्पोहनविधिक्रियाम् ।  
उत्थापनस्याष्टकलं परिवर्तस्य षट्कलम् ॥  
  
अवकृष्टं पुनः कार्यं कलाभिः पञ्चभिर्युतम् ।  
ध्रुवायामड्डितायां च चतुष्कलमथापि च ॥  
  
क्षिप्तायां चैव विज्ञेयं कलात्रयसमन्वितम् ।  
एवं ह्युपोहनानां तु प्रमाणं समुदाहृतम् ॥  
  
गुरुलाघवसंयुक्तं कलातालसमन्वितम् ।  
पूर्वरङ्गं सदा ज्ञेयं चित्रमार्गे ह्युपोहनम् ॥  
  
चित्रे चैत्राः कला ज्ञेया मिश्रे वार्तिकमाश्रिताः ।  
शुद्धे दक्षिणमार्गेण प्रयोक्तव्याः प्रयोक्तृभिः ॥  
  
चतस्रो गीतयः कार्या मागधी ह्यर्धमागधी ।  
सम्भाविता तथा चैव पृथुला च प्रकीर्तिता ॥  
  
  
इत्येवावन्तिपाञ्चालेत्यादि । यादृक्प्रवृत्तिविशेषे नियतो रूपकनायको भविष्यति   
तादृक्प्रवृत्तिसमुचितवेषभाषाचाराभिनयादिकमनुवर्तमानैः   
सूत्रधारादिभिः स्थापकान्तैः । पूर्वरङ्गो द्विविधस्त्र्यश्रश्चतुरश्रश्च ।   
एष इत्यनन्तरोक्तस्वभाव एव कर्तव्यो न शुद्धः । अन्ये मन्यन्ते आवन्त्या   
सात्त्विकीकैशिकीमिश्रेति । सा सूत्रधारस्य पाञ्चालमध्यमा भू   
। ॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥॥ (१७०-१७४)  
  
इति महामाहेश्वराचार्याभिनवगुप्तविरचितायां नाट्यवेदविवृत्तौ   
पूर्वरङ्गविधानं नाम पञ्चमोऽध्यायः ॥  
  
  
प्। २५०)  
  
मागधी त्वथ कर्तव्या त्वथवा त्वर्धमागधी ।  
पूर्वरङ्गे भवेच्चित्रे चित्रमार्गसमाश्रिता ॥  
  
यथा मिश्रस्तु योक्तव्यः पूर्वरङ्गे भवेदिह ।  
मिश्रे सम्भाविता कार्या तदा वार्तिकमाश्रिता ॥  
  
शुद्धे च पृथुला कार्या दक्षिणं मार्गमाश्रिता ।  
अतः परं प्रवक्ष्यामि गुरुलाघवतः क्रियाम् ॥  
  
उपोहनक्रियायां तु यथायोज्यं प्रयोक्तृभिः ।  
दिग्ले दिग्ले पुनः कार्यमन्ते झण्टुं सदा बुधैः ॥  
  
मध्ये लघ्वक्षराणि स्युः षोडशैव तु नित्यशः ।  
एवं ह्युपोहनं कृत्वा तथा वस्तु समाचरेत् ॥  
  
उत्थापन्यां प्रयोगेऽस्मिन्कलाकालसमन्वितम् ।  
अक्षराणां कलायास्तु गुरुलाघवमेव च ॥  
  
पूर्वं तु कथितं यस्मात्तस्मानाभिहितं भवेत् ।  
  
यथा -  
  
देवं विभुं त्रिभुवनाधिपतिं कैलासपर्वतगुहाभिरतम् ।  
शैलेन्द्रराजतनयादयितं मूर्ध्ना नतोऽस्मि पुरनाशकरम् ॥  
  
एवमुत्थापनी कार्या पूर्वरङ्गप्रयोक्तृभिः ।  
अतोऽन्यत्परिवर्ताया लक्षणं संविधीयते ॥  
  
अस्यास्तूपोहनं कार्यं षट्कलं परिसङ्ख्यया ।  
आदौ दिग्ले द्विरुक्तस्तु अन्ते झण्टुं सदा भवेत् ॥  
  
मध्ये लघ्वक्षराण्येव द्वादशैव प्रयोजयेत् ।  
वस्तुनोऽत्र प्रवक्ष्यामि गुरुलघ्वक्षरक्रमम् ॥  
  
द्वे चादौ च चतुर्थं च अष्टमं दशमं तथा ।  
चतुर्दशं पञ्चदशं पादे गुर्वक्षराणि तु ॥  
  
प्। २५१)  
  
सा ध्रुवा परिवर्ताख्या त्रिलया त्रियतिस्तथा ।  
परिवर्तास्तु चत्वारः पाणयस्त्रय एव च ॥  
  
चतुर्भिस्सन्निपातैस्तु द्वात्रिंशत्कलिकान्विता ।  
पूर्वरङ्गे प्रयोक्तव्यः परिवर्तः प्रयोक्तृभिः ॥  
  
यथा -  
  
चन्द्रार्धभूषणजटं वरं वृषभकेतुं  
कैलासपर्वतनिवासिनं सुरवरिष्ठम् ।  
शैलाधिराजतनयाप्रियं प्रमथनाथं  
मूर्ध्ना नतोऽस्मि त्रिपुरान्तकं परमयोगिनम् ॥  
  
अवकृष्टामिदानीं तु कथ्यमानां निबोधत ।  
अस्यास्तूपोहनं कार्यं कलाभिः पञ्चभिर्युतम् ॥  
  
दिग्ले दिग्ले पुनश्चान्ते झण्टुमस्य प्रयोजयेत् ।  
अष्टावेव तु कार्याणि मध्ये लघ्वक्षराणि तु ॥  
  
तृतीयं चैव षष्ठं तु नवमैकादशे तथा ।  
पादे पञ्चदशं चैव षोडशं च भवेद्गुरु ॥  
  
अष्टषष्टिगणैः पादैरवकृष्टविधिर्बुधाः ।  
चतुर्भिः सन्निपातैश्च पाणिभिस्त्रिभिरेव च ॥  
  
प्। २५२)  
  
यथा-  
  
वरदं सगणं त्रिपुरान्तकं वृषभकेतुम् ।  
गजचर्मपटं विषमेक्षणं भुवननाथम् ।  
भुजगाभरणं जगतां हितं भुवनयोनिम् ।  
प्रणतोऽस्मि भवन्तमुमापतिं त्वसितकण्ठम् ॥  
  
तृतीयं चैव षष्ठं च गुरुपादे त्रयोदशम् ।  
चतुर्गुणसमायुक्ता सा कार्या त्वड्डिता ध्रुवा ॥  
  
तत्राप्युपोहनं कार्यं चतुष्कलसमन्वितम् ।  
अड्डितायाः प्रयोगज्ञैरन्ते झण्टुविभूषितम् ॥  
  
दिग्ले दिग्ले ततश्चैव कार्यमन्ते सदा बुधैः ।  
चत्वर्येव तु कार्याणि मध्ये लघ्वक्षराणि तु ॥  
  
यथा   
  
प्रवरं वरदं प्रणमत सततम् ।  
गजचर्मपटं मुनिजनसहितम् ।  
उमया सहितं भुजगवलयिनम् ।  
प्रणतोऽस्मि शिवं त्रिभुवनसहितम् ॥  
  
प्रयोज्या त्वड्डिता ह्येवं पूर्वरङ्गे यथार्थतः ।  
अतःपरं प्रवक्ष्यामि विक्षिप्तायास्तु लक्षणम् ॥  
  
तृतीयं चैव षष्ठं च नवमं दशमं तथा ।  
गुर्वक्षराणि पादे तु यस्यां विक्षिप्तका तु सा ॥  
  
प्। २५३)  
  
दिग्ले त्रिभिर्गुणैर्युक्ताः पातास्तस्य भवन्ति हि ।  
त्रिकलं चापि निर्दिष्टमुपोहनमतः परम् ॥  
  
दिग्ले दिग्ले पुनः कार्यमन्ते झण्टु प्रयोक्तृभिः ।  
लघ्वक्षरैर्विहीनं तु विक्षिप्तोपोहनं भवेत् ॥  
  
यथा -  
  
त्रिपुरान्तकरं बहुलीलमुमया सहितं बहुरूपम् ।  
भुजगाभरणं त्रिपुरान्तकं प्रणमामि सदा परमीशम् ॥  
  
एवं सर्वा ध्रुवाः कार्या युग्मौजकृतगीतकाः ।  
आचार्यबुद्ध्या कर्तव्याः पूर्वरङ्गे यथाविधि ॥  
  
एवं वः कथितं सम्यक्पूर्वरङ्गं त्रिधा मया ।  
किमन्यत्सम्प्रवक्ष्यामि भूयोऽभीष्टं द्विजोत्तमाः ॥  
  
इति भारतीये नाटशास्त्रे पूर्वरङ्गविधानं नाम   
पञ्चमोऽध्यायः ॥)  
  
प्। २५४)  
  
श्रीः   
  
अथ षष्ठोऽध्यायः  
  
पूर्वरङ्गविधिं श्रुत्वा पुनराहुर्महत्तमाः ।  
भरतं मुनयः सर्वे प्रश्नान्पञ्चाभिधत्स्व नः ॥ १ ॥  
  
  
॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥।  
  
(पूर्वरङ्गविधिं श्रुत्वेति । पञ्च प्रश्नानिति । रसानां केन रसत्वमित्येकः   
प्रश्नः ।)  
  
॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥। ॥॥।  
  
तथापि नाट्यतत्त्वे सम्यङ्निर्ज्ञाते निर्णीतं भवति । न वचनमात्रात् ।   
अनेनैवाभिप्रायेण दशरूपकनिरूपणे प्रथमप्रश्नार्थो निगमयिष्यते -  
  
भविष्यति युगे प्रायो भविष्यन्त्यबुधा नराः ।  
						(ना। शा। १९-१५०) इत्यादि ।  
  
तथा -  
  
बुद्धयः कर्मशिल्पानि वैचक्षण्यं कलासु च ॥  
						(ना। शा। १९-१५१) इत्यादि ।  
  
सिद्ध्यध्याये च द्वितीयप्रश्नार्थविषयो निर्णेष्यते । तुष्यन्ति तरुणाः कामे   
(ना। शा। १९-१५१) इत्यादि ।  
  
सिद्ध्यध्याये च द्वितीयप्रश्नार्थविषयो निर्णेष्यते । तुष्यन्ति तरुणाः कामे   
(ना। शा। २७-५८) इत्यादिना । एवमन्यत्रापि तत्र तत्रेति । एतच्च   
तद्व्याख्यानप्रसङ्ग एव दर्शयिष्यामः । तेन   
पूर्वप्रश्नितवस्तुतत्त्वनिर्णय एव क्रियतामिति तात्पर्यम् । प्रश्नान् पञ्चेति । ये   
रसा इत्यादि तु यत्प्रश्नत्रयं तत्रायं भावः - इहाङ्गगणानायां   
जग्राह पाठ्यम् (ना। शा। १-१७) इत्यादौ पाठ्यगीतयोस्तावत्सुप्रसिद्धं   
रूपम् । अभिनयानामपि महागीतेषु चैवार्थान्सम्यगेवाभिनेष्यसि इति (ना।   
शा। ४-१५)  
  
प्। २५५)  
  
ये रसा इति पठ्यन्ते नाट्ये नाट्यविचक्षणैः ।  
रसत्वं केन वै तेषामेतदाख्यातुमर्हसि ॥ २ ॥  
  
भावाश्चैव कथं प्रोक्ताः किं वा ते भावयन्त्यपि ।  
सङ्ग्रहं कारिकां चैव निरुक्तं चैव तत्त्वतः ॥ ३ ॥  
  
तेषां तु वचनं श्रुत्वा मुनीनां भरतो मुनिः ।  
प्रत्युवाच पुनर्वाक्यं रसभावविकल्पनम् ॥ ४ ॥  
  
  
यदा प्राप्त्यर्थमर्थानां तज्ज्ञैरभिनयः कृतः (ना। शा। ४-२६१)   
इत्यादिवचनबलाच्च स्वरूपं तावन्नातीव हृदयङ्गमम् ।  
  
ये तु रसानाथर्वणात् (ना। शा। १-१७) इति रसा उक्तास्ते तावत्प्रसिद्धाः   
षाडवादयः । न प्रकृतौ न विकृतौ युक्ताः । ये त्वन्ये शृङ्गारादयः केचन   
रसशब्देन सह प्रयुक्ताः शृङ्गाररसम्भवः (ना। शा। ४-२६९) इति ततो   
रौद्ररसं श्लोकम् (ना। शा। ५-१३२) इति तत्रापि शृङ्गारादिषु कथं   
रसशब्दावाच्यत्वम् । वैशब्दोऽक्षर(क्षमायाम्) । रसनेन्द्रियग्राह्ये हि   
रसशब्दः प्रसिद्धः । न चायमनादरस्थानभूतोऽर्थो येनाविचारित   
एवोपेक्ष्यते खिन्नानां रसभावेषु (ना। शा। ५-१५९)   
इत्यादावादरातिशयप्रतीतेः । अत एव शब्दप्रादुर्भाव इति शब्दो रसा इति   
पठ्यन्त इति । तेन प्राधान्यादङ्गाभिनयप्रश्नान्तर्भूतमप्येतत्पुनः   
प्रश्नितमित्यर्थः । पुनः प्रश्नाभिप्रायेणैवाख्यातुमर्हसीत्युपपन्नम् ।   
पूर्वाख्यानेषु तु पुनरुक्तमभिधत्स्वेत्युक्तत्वात् ।  
  
भावाश्चेति चशब्दस्तुशब्दार्थे । भावास्त्वपठिता अपि कथं प्रोक्ताः । अथ   
पाठ्यादय एव भावाः । तत्किमेषां रूपम् । तेनादरविषयत्वाद्रसे   
प्रश्नान्तरम् । (अ ?) भूतावृत्त्या विस्मयस्थानत्वाद्भावेषु प्रश्नचतुष्कम् ।   
तथा हि - रससहभावेन भावाः केचन प्रोक्ताः खिन्नानाम् इत्यत्र । ते च केन   
प्रकारेणोक्ताः । जग्राह इत्यादौ हि तेषां नामापि न श्रुतम् । अथैतेष्वेव   
भावशब्दः प्रवर्तितः । तत्रापि भवन्तीति   
  
  
प्। २५६)  
  
अहं वः कथयिष्यामि निखिलेन तपोधनाः ।  
सङ्ग्रहं कारिअकं चैव निरुक्तं च यथाक्रमम् ॥ ५ ॥  
  
न शक्यमस्य नाट्यस्य गन्तुमन्तं कथञ्चन ।  
कस्माद्बहुत्वाज्ज्ञानानां शिल्पानां वाप्यनन्ततः ॥ ६ ॥  
  
  
व्युत्पत्तिः । भावयन्तीति किमेतत् । किमुत्पादयन्ति । अथ व्याप्नुवन्ति । द्वयोः कर्म   
किं स्यादिति वाशब्देन चशब्देनापिशब्देन च चत्वारो भावेषु प्रश्नाः ।   
एवं प्राधान्यात्प्रश्नपञ्चकान्तरम् । वस्तुतः पुनः पञ्चप्रश्नी   
पूर्वोक्तैवेयं विष्फार्यते । सङ्गर्हादिति चा(दि चा)भिधत्स्व । ननु तैरिह किं   
प्रयोजनम् । आह - तत्त्वत इति । (१-३)  
  
तुशब्दो हेतौ । तदित्याख्यानं परामृष्टम् । यतस्तदाख्यानमत   
एवा(वै)भ्यः सङ्गहादिभ्य उद्देशलक्षणपरीक्षादिषु   
प्राधान्यात्तदुपक्रममेव सर्वमभिधेयम् । तदाह । निखिलेन   
सङ्ग्राहालक्षणीयनिर्वचनीयात्मनोपलक्षितं स"ग्रहादित्रयमेव   
वक्ष्यामीति त्रय (त्रि)प्रकाररूपेभ्यः सदुपायेभ्यः । तस्मान्नोऽभिधत्स्वेति ।   
पुनश्शब्दो भिन्नक्रमः । भरतमुनिः पुनः रसभावा विकल्प्यन्ते   
निश्चीयन्तेऽनेन (येन वचनेन) तादृग्वाक्यमुवाच न तु तदीयं   
वचनमुक्तमुत्तरदानेन समादृतमिति पुनश्शब्दार्थः । मुनेश्चायं   
भावो रसादिषु समुच्चयार्थश्चः । तदभिधानेऽन्यन्न   
किञ्चिदभिधेयमवशिष्यत इत्येवशब्दः । यथाक्रममिति । पूर्वं   
(प्राप्त)सङ्ग्रहः । उद्देशप्रकारत्वादित्यादिक्रमेण स (स्व)बुद्धिविषयं   
बहुमानं गृह्णताममीषामित्यभिप्रायेण भवद्भिर्युक्तमेतदुक्तम् ।  
  
सङ्ग्रहमित्यादि । तान्निदर्शयन्मुनिराह - न शक्यमस्येति । शक्यमिति   
सामान्योपक्रमात् माध्यस्थ्यविवक्षा । गन्तुमिति प्राप्तुम् । अन्तो निश्चयः ।   
कथञ्चनेति । अमुं सङ्ग्रहादिप्रकारं वर्जयित्वाऽन्येन   
प्रतिपदनिरूपणादिनेत्यर्थः । यत्किल प्रतिपदं निरूपयितुं न शक्यं   
तल्लक्षणद्वारेणोच्यते । लक्षणस्यैवाङ्गमुद्देशपरीक्षे । तस्य   
विषयप्रदर्शने परिशुद्धो च तयोर्व्यापारात् । न चात्र प्रतिपदं निरूपणं   
युक्तमिति ।  
  
  
प्। २५७)  
  
एकस्यापि न वै शक्यस्त्वन्तो ज्ञानार्णवस्य हि ।  
गन्तुं किं पुनरन्येषां ज्ञानानामर्थतत्त्वतः ॥ ७ ॥  
  
किन्त्वल्पसूत्रग्रन्थार्थमनुमानप्रसाधकम् ।  
नाट्यस्यास्य प्रवक्ष्यामि रसभावादिसङ्ग्रहम् ॥ ८ ॥  
  
विस्तरेणोपदिष्टानामर्थानां सूत्रभाष्ययोः ।  
निबन्धो यः समासेन सङ्ग्रहं तं विदुर्बुधाः ॥ ९ ॥  
  
रसा भावा ह्यभिनयाः धर्मी वृत्तिप्रवृत्तयः ।  
सिद्धिः स्वरास्तथातोद्यं गानं रङ्गश्च सङ्ग्रहः ॥ १० ॥  
  
  
अत्र हेतुमाह - बहुत्वादिति । ज्ञानाख्यानि व्याकरणादीनि शास्त्राणि । शिल्पानि   
चित्रपुस्तादिकर्माणि । तेषामनन्ता(न्तत्वा)दन्ताभावात् । (४-६)  
  
एतदेवोद्बलयत्येकस्येति । नाट्याङ्गभूतस्य कस्यचिदिति शेषः ।   
अर्थस्याभिधेयस्य तत्त्वतः । तननं विस्तारः । तेन । अन्येषामिति ।   
अङ्गभूतस्यापि यान्यङ्गत्वेनायान्तीत्यर्थः ।  
  
सङ्ग्रहादयस्त्वत्र सदुपाया इति दर्शयति - किन्त्विति । ना।यस्य   
नाट्यविषयस्यार्थस्य सङ्ग्रहं सङ्क्षिप्य गृह्यतेऽनेनेति तमुद्देशं   
वक्ष्यामीति । कथं रसभावादि कृत्वा प्राधान्यात्तदुपक्रममित्यर्थः ।   
किं तेनेत्याह । अनुमानप्रसाधकं लक्षणं तद्धि केवलव्यतिरेकिहेतुरूपम्   
। तस्य चोद्देशो धर्मिणः प्रकृष्टः साधकः आश्रयासिद्धश्च ।   
शङ्काशमनेन पक्षधर्मत्वमूलाङ्गपोषकत्वात् । तस्य सङ्ग्रहस्य   
स्वरूपमाह - सूत्रग्रन्थयोर्लक्षणपरीक्षयोर्योऽर्थो लक्ष्यपरीक्षितस्य   
लक्षणस्तस्य सङ्क्षेपः सोऽल्पः सङ्कुचितो नाममात्रेणोद्देश्यतया यत्र ।   
अन्येऽप्येवमेव मन्यत इति दर्शयति - विस्तरेणेति । सूत्रं लक्षणम् । भाष्यं   
तद्व्यक्तीकरणरूपा परीक्षा । अल्पौ सूत्रग्रन्थौ यत्रार्थे सोऽर्थो यत्रेति तु   
व्याख्यानमनेन श्लोकेन न संवदते । (७-९)  
  
  
प्। २५८)  
  
अल्पाभिधानेनार्थो यः समासेनोच्यते बुधैः ।  
सुत्रतः साऽनुमन्तव्या (नु पठिता) कारिकार्थप्रदर्शिनी ॥ ११ ॥  
  
  
सङ्ग्रहं दर्शयति - रसा भावा इत्यादिना । चशब्द इतिशब्दार्थे ।   
अभिनयत्रयं गीतातोद्ये चेति पञ्चाङ्गं नाट्यम् । नटस्य हि रसभावयोगे   
मरणादौ तत्त्वावेशो लयाभिभङ्गश्च स्यात् । दृष्टस्तु तत्प्रत्ययो नटे   
भ्रमः । अनेन तु श्लोकेन कोहलमतेनैकादशाङ्गत्वमुच्यते । न तु भरते ।   
तत्सङ्गृहीतस्यापि पुनरत्रोद्देशात् । निर्देशे   
चैतत्क्रमव्यत्यासनादित्यौद्भटाः । नैतदिति भट्टलोल्लटः ।   
रसभावानामपि वासनावेशवशेन नटे सम्भवादनुसन्धिबलाच्च   
लयाद्यनुसरणादन्तर्भूतस्यापि प्रयोजनवशेन पुनरुद्देशदर्शनात्   
क्रमस्य चाविवक्षितत्वादिति । वयञ्चात्र तत्त्वमग्रे वितनिष्याम इत्यास्तां   
तावत् ।  
  
अथ कारिकां लक्षयति - अल्पाभिधानेनेति । अनेनार्थस्य कारिकात्वं   
लक्षणरूपस्य दर्शयति । तद्वाचकस्य सूत्रस्य   
तत्सङ्क्षिप्ताथविवरणात्मकस्य च श्लोकस्य । अनेन लक्षणवाक्यं द्विधेति   
तात्पर्यम् । योऽर्थोऽल्पैः शब्दैः समासेन बहुतरलक्ष्यसङ्ग्रहेण सूत्रं   
वाचकमाश्रित्योच्यते सोऽर्थः कारिका । ज्ञप्तिसाधकत्वात्तदर्थिनी कारिका ।   
सूत्रतः सूत्रेण । तेन सूत्रमपि कारिका । तत्सूत्रमपेक्ष्य या अनु   
पश्चात्पठिता श्लोकरूपा सापि कारिका । तथा हि -   
सूचनात्मकत्वात्सूत्राल्लब्धो योऽर्थो लक्षणात्मकः स एव सम्यगिति   
श्रय्य(सम्यगतिश्रव्य)तया वर्णान्यनेनेति (वर्णनात्मनेति)   
वृत्तबन्धेनोच्यमानोऽल्पैश्च शब्दैनिरूप्यमाणोअऋथस्य लक्षणीयस्य   
प्रकर्ष धर्म्यन्तराद्व्यवच्छेदं दर्शयन् धर्म कारिका । क्रियतेऽनेन   
ज्ञप्तिरिति कारिका । लक्षणमिति यावत् । तदर्थप्रकाशकत्वात्   
श्लोकोऽप्युपचारात्कारिका ।  
  
एतदुक्तं भवति - उद्दिष्टस्य धर्म्यन्तरव्यवच्छेदकं लक्षणं वक्तव्यम्   
। तच्च पूर्वसूत्रेण । ततोऽप्यकृताक्षेपोत्तरप्रपञ्चेन   
तद्विवरणमात्ररूपेण सुखग्राह्येण श्लोकेन । उभयोरपि हि लक्षणमेव   
प्रतिपद्यम् । तदेव कारिकोच्यते । सूत्रश्लोकावुपधारादिति । (१०-११)  
  
अथ परीक्षात्मकं निरुक्तं लक्षयति श्लोकद्वयेन - नानानामेत्यादिना ।   
समासेन सङ्क्षेपेणानेकव्यक्तिभेदभिन्नस्यार्थस्य लक्षणीयस्य य   
सूचकोऽर्थो लक्षणात्मकः स   
  
  
प्। २५९)  
  
नानानामाश्रयोत्पन्नं निघण्टुनिगमान्वितम् ।  
धात्वर्थहेतुसंयुक्तं नानासिद्धान्तसाधितम् ॥ १२ ॥  
  
  
यत्राक्षेपप्रतिसमाधानलक्षणे वस्तुनि सति स्थापितो भवतीति   
तत्परीक्षारूपनिरुक्तम् । नचैवं परिभाषा । किन्त्वर्थमेतं   
विर्भज्याक्षेपप्रतिसमाधानाभ्यां लक्षणस्य वचनमिति । एतदाह -   
धात्वर्थवचनेनेति ।  
  
कथं तल्लक्षणं स्थाप्यत इत्याशङ्क्य   
क्रियाविशेषणाभिधानद्वारेणाक्षेपप्रतिसमाधानप्रकारं दर्शयति -   
नानानामेत्यादिना । नानाप्रकाराणि यानि नामानि   
लक्षणवाक्येऽर्थप्रतिपादकाः सुबन्ताः शब्दास्तानाश्रित्योत्पन्न उत्पाद   
आक्सेपप्रतिसमाधानयोर्यत्र । ननु नामपदेषु कथमाक्षेपप्रतिसमाधाने   
। आह - निघण्टुनाऽभिधानकोशेन रूढिषु । अन्येषु   
प्रकृतिप्रत्ययविभागनिगमनया । अन्वितभन्वयो यत्रेति । एतत्पदद्वयं   
क्रियाविशेषणम् । यानि च लक्षणवाक्ये तिडन्तानि पदानि तेषु प्रकारमाह -   
यात्वर्थस्य क्रिअयाया हेतूनां च क्रियानिमित्तानां कारकाणां संयोजन   
विचारो यत्र स्थापने । एतदपि क्रिअयविशेषणम् । इयता लक्षणवाक्ये पूर्व   
शब्दपरीक्षा दर्शिता । अयं शब्दः कथमत्रार्थे वर्तत इत्याक्षेपः ।   
इत्थमिति च प्रतिसमाधानम् । एतत् प्रदर्शितवस्तुप्रणीतमेव ।  
  
अर्थपरीक्षामपि दर्शयति - नानाप्रकारैः सर्वतन्त्रप्रतितन्त्रादिभिः   
सिद्धान्तैः । प्रमाणमूलैरर्थैः साधितमाक्षेपोतरयोः साधनं यत्र   
स्थापने । एवं परीक्षाऽनेन दर्शिता । तन्त्रादिन्यायास्तु तदङ्गम् ।   
निरुक्तमपि । तच्चतुर्धा - नाम्ना धातुना नामधातुभ्यां समयेन चेति ।   
तत्र नाम्ना यथा - ऊर्ध्वे खमस्योलूखल । धातुना यथा - रस्यत इति रसः   
। द्वाभ्यां - पिशितमश्नातीति पिशाचः । समय - सोऽपि त्रिधा - लौकिकः   
वैदिकः प्रतिशास्त्रपार्शदश्चेति । तत्र लौकिको यथा - भू सत्तायाम् । वैदिको   
यथा - दीधीङ् दीप्तिदेवनयोः वेवीड्वेतिना तुल्ये । प्रतिशास्त्रपार्षदो यथा -   
गान्धर्ववेदे गीतकविशेषे वैणकादिशब्दः । तदेतदुकं   
नानानामेत्यादिना । निरुक्तस्य तु प्रयोजनं सङ्क्षेपेणार्ह्तावधारणम् ।   
तदुक्तं स्थापित इति । (१२-१३)  
  
  
प्। २६०)  
  
स्थापितोऽर्थो भवेद्यत्र समासेनार्थसूचकः ।  
धात्वर्थवचनेनेह निरुक्तं तत्प्रचक्षते ॥ १३ ॥  
  
सङ्ग्रहो यो मया प्रोक्तः समासेन द्विजोत्तमाः ।  
विस्तरं तस्य वक्ष्यामि सनिरुक्तं सकारिकम् ॥ १४ ॥  
  
शृङ्गारहास्यकरुणा रौद्रवीरभयानकाः ।  
बीभत्साद्भुतसञ्ज्ञो चेत्यष्टौ नाट्ये रसाः स्मृताः ॥ १५ ॥  
  
  
अथोद्दिष्टानां विभागं सूचयति - सङ्ग्रहो यो मयेति । तस्येति सङ्ग्रहस्य ।   
सङ्ग्रह एव विस्तारितो विभाग इत्यर्थः । किं तदुक्तावेव सर्वं सम्पन्नम् ।   
सनिरुक्तं परीक्षापर्यन्तमित्यर्थः । अन्तवचनेना(?)व्ययीभावः । न   
चालक्षितस्य परीक्षेत्याह - सकारिकं कारिकासम्पदोपेतम् । सम्पत्तौ   
समासः ।  
  
तत्र विभागं तावदाह - शृङ्गारहास्येत्यादिना नाट्यसङ्ग्रह (६-३१)   
इत्यन्तेन । तत्र नाट्यं नाम   
नटगताभिनयप्रभावसाक्षात्कारायमाणैकघनमानसनिश्चलाध्यवसे  
यः समस्तनाटकाद्यन्तमकाव्यविशेषावद्योतनीयोऽर्थः । स च   
यद्यप्यनन्तविभावाद्यात्मा तथापि सर्वेषां जडानां संविदि तस्याश्च   
भोक्तारि भोक्तृवर्गस्य च प्रधाने भोक्तरि   
पर्यवसानान्नायकाभिधानभोक्तृविशेषस्थायिचित्तवृत्तिस्वभावः ।  
  
सा चैकचित्तवृत्तिः स्वपरकीयमिति (परमिति   
प्रतीय)मानानन्तचित्तवृत्त्यन्तरशतविशेषिता   
लौकिकगीतगेयपदादिलास्याङ्गदशकोपजीवनस्वीकृतलक्षणगुणा   
अलङ्कारगीतातोद्यादिसम्यक्सुन्दरीभूतकाव्यमहिमप्रयोगमालाऽभ्यासवि  
शेषाश्रयत्वात् प्रच्याविता अत एव साधारणीभूततया सामाजिकानपि   
स्वात्मसद्भावेन समावेशयन्ती तादात्म्या - देव   
चानुमानागमयोगिप्रत्यक्षादिकरणकतटस्थप्रमातृप्रमेयपरकीयलौकिक  
चित्त  
  
  
प्। २६१)  
  
एते ह्यष्टौ रसाः प्रोक्ता द्रुहिणेन महात्मना ।  
पुनश्च भावान्वक्ष्यामि स्थायिसञ्चारिसत्त्वजान् ॥ १६ ॥  
  
रतिर्हासश्च शोकश्च क्रोधोत्साहौ भयं तथा ।  
जुगुप्सा विस्मयश्चेति स्थायिभावाः प्रकीर्तिताः ॥ १७ ॥  
  
  
वृत्तिविलक्षणतया निर्भासमाना   
परिमितस्वत्मन्याश्रयतानिर्भासनाविरहाच्च   
लौकिकप्रमादिजनितनिजरतिशोकादिवत्   
षड्ज(तज्ज)हानादिचित्तवृत्त्यन्तरजननाक्षमा तत एव   
निर्विघ्नस्वसंवेदनात्मक(हर्ष)विश्रान्तिलक्षणेन रसनापरपर्यायेण   
व्यापारेण गृह्यमाणत्वाद्रसशब्देनाभिधीयते ।  
  
तेन रस एव नाट्यम् । यस्य व्युत्पत्तिः फलमित्युच्यते । तथा च रसादृत (ना।   
शा। ६-३१) इत्यत्रैकवचनोपपत्तिः । ततश्च मुख्यभूतात् महारसात्   
स्फोटदृशीवासत्यानि वा अन्विताभिधानदृशीवोभयात्मकानि सत्यानि वा   
अभिहितान्वयदृशीवतत्समुदायिरूपाणि वा रसान्तराणि   
भागा(वा)भिनिवेशदृशा निरूप्यन्ते । तद्वक्ष्यन्ते काव्यार्थान् भावयन्ति इति   
। (रसस्य प्राधान्यात् प्रथमनिर्देशः) तेन प्रथमं रसाः । ते च नव ।   
शान्तापलापिनस्त्वष्टाविति तत्र पठन्ति ।  
  
तत्र कामस्य सकलजातिसुलभतयाऽत्यन्तपरिचितत्वेन सर्वान्प्रतिहत्येति   
(हृद्यतेति) पूर्वं शृङ्गारः । तदनुगामी च हास्यः । निरपेक्षभावत्वात्   
तद्विपरीतस्ततः करुणः । ततस्तन्निमित्तमर्थप्रधानो रौद्रः । स   
चामर्षप्रधानः । ततः कामार्थयोर्धर्ममूलत्वाद्वीरः । स हि   
धर्मप्रधानः । तस्य च भीताभयप्रदानसारत्वात् । तदनन्तरं   
भयानकः । तद्विभावसाधारण्यसम्भावनात् ततो बीभत्सः । इति   
इयद्वीरेणाक्षिप्तम् । वीरस्य पर्यन्तेऽद्भुतः फलमित्यनन्तरं तदुपादानम् ।   
तथा च वक्ष्यते पर्यन्ते कर्तव्यो नित्यं हि रसोऽद्भुतः । (ना। शा। १८-४३) इति ।   
ततस्त्रिवर्गात्मकप्रवृत्त(त्ति)-धर्मविपरीतनिवृत्त(त्ति)धर्मात्मको मोक्षफलः   
शान्तः । तत्र स्वात्मावेशेन रसचर्वणेत्युक्तम् ।   
  
स च विभावादिबलादिति भावा वक्तव्याः । तत्र   
नाज्ञातलौकिकरत्यादिचित्तवृत्तेः कवेर्नटस्य वा   
तद्विषयविशिष्टविभावाद्याहरणं शक्यमिति स्थायिन उद्दिष्टाः । तत्र   
शान्तस्य   
  
  
प्। २६२)  
  
निर्वेदग्लानिशङ्काख्यास्तथासूया मदः श्रमः ।  
आलस्यं चैव दैन्यं च चिन्ता मोहः स्मृतिर्धृतिः ॥ १८ ॥  
  
व्रीडा चपलता हर्ष आवेगो जडता तथा ।  
गर्वो विषाद औत्सुक्यं निद्रापस्मार एव च ॥ १९ ॥  
  
सुप्तं विबोधोऽमर्षश्चाप्यवहित्थमथोग्रता ।  
मतिर्व्याधिस्तथोन्मादस्तथा मरणमेव च ॥ २० ॥  
  
त्रासश्चैव वितर्कश्च विज्ञेया व्यभिचारिणः ।  
त्रयस्त्रिंशदमी भावाः समाख्यातास्तु नामतः ॥ २१ ॥  
  
स्तम्भः स्वेदोऽथ रोमाञ्चः स्वरभङ्गोऽथ वेपथुः ।  
वैवर्ण्यमश्रु प्रलय इत्यष्टौ सात्त्विकाः स्मृताः ॥ २२ ॥  
  
आङ्गिको वाचिकश्चैव ह्याहार्यः सात्त्विकस्तथा ।  
चत्वारोऽभिनया ह्येते विज्ञेया नाट्यसंश्रयाः ॥ २३ ॥  
  
  
स्थायी विस्मयशमा इति कैश्चित्पठितः । उत्साह एवास्य स्थायीत्यन्ये । जुगुप्सेति   
केचित् । सर्व इत्येके । तत्त्वज्ञानजो निर्वेदोऽस्य स्थायी ।   
एतदर्थमेवोभयधर्मोपजीवित्वख्यापनायामङ्गलभूतोऽप्यसौ पूर्वं   
निर्दिष्टो व्यभिचारित्वा (षु । अ)भिनयत्वो(स्यो)पजीवका इति (तदनन्तरं)   
सात्त्विकाः । स्थायिषु अ सङ्ख्या नोक्तेत्यपरे । अत एव स्थायिन एते तु   
व्यभिचारिणोऽपि भवन्ति । एतच्चाग्रे वितनिष्यामः ।   
  
व्यधिचारिण एत इत्युभयतो नियमार्थं सङ्क्योपादानम् । सात्त्विका   
व्यभिचारिवृत्तमभिनयवृत्तं चोपजीवन्तीति पृथगभिनयादिभ्यो गणिताः ।  
  
चत्वार इति । आहार्यस्यापि धनुःप्रतिशीर्षकमुकुटादेः   
प्रत्यक्षबुद्धावुपयोगे  
  
  
प्। २६३)  
  
लोकधर्मी नाट्यधर्मी धर्मीति द्विविधः स्मृतः ।  
भारती सात्वती चैव कैशिक्यारभटी तथा ॥ २४ ॥  
  
चतस्रो वृत्तयो ह्येता यासु नाट्यं प्रतिष्ठितम् ।  
आवन्ती दाक्षिणात्या च तथा चैवोढ्रमागधी ॥ २५ ॥  
  
पाञ्चालमध्यमा चेति विज्ञेयास्तु प्रवृत्तयः ।  
दैविकी मानुषी चैव सिद्धिः स्याद्द्विविधैव तु ॥ २६ ॥  
  
शारीराश्चैव वैणाश्च सप्त षड्जादयः स्वराः ।  
(निषादर्षभगान्धारमध्यपञ्चमधैवताः ॥)  
ततं चैवावनद्धं च घनं सुषिरमेव च ॥ २७ ॥  
  
  
ऽन्तरङ्गत्वं सूचयति । नाट्यसंश्रया इति । लोके तु कदाचिन्न भवत्यपि   
गृहीतत्वात् । नाट्ये तु त एव जीवितम् । अत एव रसभावानन्तरमभिनया   
उद्दिष्टाः । (१४-२३)  
  
अभिनयाश्च लौकिकं धर्मं तन्मूलमेव तदुपजीविनं सामयिकं   
वानुवर्तन्त इत्यतस्तदनन्तरं धर्मी । न चाभिनयोऽभिनेतव्यमन्तरेणास्तीति   
दशरूपकयोगद्वारेण तदुपकारिण्यो वृत्तयः । द्वे तिस्रः पञ्चेति   
निराकरणाय चतस्र इत्युक्तम् । ता अपि देशवशादद्भूयसा भवन्तीति   
तदनन्तरं प्रवृत्तयः । सर्वमेतत्सिद्धिपर्यवसानमिति ततो द्विविधा सिद्धिः ।   
स्वराः पाठ्यं गानसङ्गृहीता अपि पृथगुपात्ताः । केअलानामपि   
प्रयोगोपरञ्जकत्वं यल्लक्ष्ये दृश्यते । यत्रान्तरालाप इति   
प्रसिद्धिस्तदभ्युपगमार्थम् । लक्षणान्वितमिति । अन्यत्तु   
मल्लकपटफलकज्वालामुखपक्षवाद्यादि लौकिकं नैतत्सङ्गृहीतम्   
बाध्यत्वादित्यर्थः ।  
  
प्। २६४)  
  
चतुर्विध च विज्ञेयमातोद्यं लक्षणान्वितम् ।  
ततं तन्त्रीगतं ज्ञेयमवनद्धं तु पौष्करम् ॥ २८ ॥  
  
घनस्तु तालो विज्ञेयः सुषिरो वंश एव च ।  
प्रवेशाक्षेपनिष्क्रामप्रासादिकमथान्तरम् ॥ २९ ॥  
  
गानं पञ्चविधं ज्ञेयं ध्रुवायोगसमन्वितम् ।  
चतुरश्रो विकृष्टश्च रङ्गस्त्र्यश्रश्च कीर्तितः ॥ ३० ॥  
  
  
एतच्चान्ते लक्ष्यते । यदपि चतुर्विधं न सर्वमिदं   
बहुलचर्मकारादिवाद्यमपि च वक्ष्यमाणलक्षणान्वितम् ।   
आतूद्यतेऽभिहन्यत इत्यर्थः । पुष्करशब्दश्रवणादागतं   
पुष्करवर्तकदेवताधिष्ठितं पद्मपत्राकारं चर्मपुटभाषं चेति   
पौष्करम् । हन्यते कलासाम्यार्थमिति घनः । अत एव   
तालैकप्रमाणत्वात्स्वरवर्णसम्भवात्ताल इत्युक्तः । कांस्यतालादिः ।   
एवकारः काहलादिव्युदासाय ।  
  
पात्रस्य प्रवेशे भावप्रकृत्यवस्थानादिसूचकं यद्गीयते तत्प्रवेशगानम्   
। प्रविष्टस्यान्तर्गतां चित्तवृत्तिं सामाजिकान्प्रति प्रसादयितुं प्रथयितुं   
प्रसादगानम् रसान्तरोपक्षेपार्थमाक्षेपगानम् । आन्तरमिति   
गतिपरिक्रमणनिरूपणादिरवसरः तत्र । यद्गीयते तदान्तरं गानम् ।   
पात्रस्य निष्क्रमणे तु निष्क्रामगानम् । प्रवेशादय उपचाराद्गाने ।   
प्रसादोऽस्य प्रयोजनं प्रासादिकम् । अन्ये तु समासान्मत्वर्थीयं ठनं   
कृत्वा प्रसादिकमिति । ध्रुवा गीत्याधारो नियतः पदसमूहः । तत्र योगेन   
युज्यमानतया समन्वितं तदर्थप्राधान्येन नियतरूपत्वादिति गानस्य   
गान्धर्वाद्भेदः सूचितः ।  
  
कक्ष्याविभागेन गत्युपकारेण सर्वाभिनयानुभावोपकारी   
गानातोद्योपकारी च मण्डपः यथोक्तम् यश्चाप्यास्यगतो भाव (ना। शा। २-  
२०) इति तथा गम्भीरस्वरता येन कुतपस्य इत्यादि (ना। शा। २-८२) । रङ्गेणैव च   
कक्ष्याविभागः सङ्गृहीत इति नानुदृ(द्दि)ष्टत्वं कक्ष्यायाः । (२४-३०)  
  
  
प्। २६५)  
  
एवमेषोऽल्पसूत्रार्थो निर्दिष्टो नाट्यसङ्ग्रहः ।  
अतः परं प्रवक्ष्यामि सूत्रग्रन्थविकल्पनम् ॥ ३१ ॥  
  
  
एतदुपसंहरत्येवमित्यादिना ।  
  
एवमुद्देशविभागभेदेन द्विधा सङ्ग्रहमभिधाय लक्षणपरीक्षे वक्तुं   
प्रतिजानीते - अतःपरमिति । सूत्रग्रन्थविकल्पनमिति पाठः । सूत्रं सूत्रकं   
लक्षणं वक्ष्यामि । तेनैव च कारिका सङ्गृहीता । ग्रन्थो भाष्यम् । तत्कृतं   
च विकल्पनमाक्षेपप्रतिसमाधानात्मकमिति परीक्षा निरुक्तशब्दवाच्या   
प्रतिज्ञाता । सूत्रविवरणस्वभावा तु कारिका सूत्रमपि प्रकाशयन्ती   
बहुतराक्षेपसमाधान -   
व्याकुलशिष्यजन(नं)स्थित(र)पक्षनिरूपणेनोपकरोतीति भाष्यस्य   
पश्चादस्याः पाठः ।   
  
एवं सूत्रं भाष्यं परीक्षां च प्रवक्ष्यामीति प्रतिज्ञाय   
रसविषयमेव सूत्रप्रभृति प्रथममेव वक्तव्यमित्यत्र परिकरबन्धं   
घटयितुमाह - तत्रेति । तेषां रसादीनां मध्ये । एवकारोऽवधारणे ।   
तावदिति क्रमे । अभितः आदितः सूत्रग्रन्थपरीक्षाक्रमेण विभज्य   
व्याख्यास्यामः ।  
  
उद्देशक्रमस्यैव पर्यनुयोज्यतामाशङ्क्यापरं क्रमहेतुमाह - न हीति । हि   
यस्मात् रसं विना विभावादिरर्थो बुद्धौ व्याख्येयतया च प्रवर्तते यतश्च   
तं विनाऽर्थः प्रयोजनं च प्रीतिपुरस्सरं व्युत्पत्तिमयं न प्रवर्तते   
यतश्च रसं प्रत्यादृते रसनात्मकप्रतीत्येकघनविश्रान्ते   
सामाजिकलोकेऽन्यो भावादिरर्थः प्रविभागेन बुद्धौ न वर्तते । सर्वस्य   
जडस्य चित्तवृत्त्यन्तरोपकृतप्रधानस्थायिनामधेयचित्तवृत्तिमग्नत्वेन   
विभावानुभावादिवर्गस्यावभासात् । अतो   
व्याख्यातृनटसामाजिकाभिप्रायेण तस्यैव प्राधान्यमिति रस एव   
तावत्पूर्वमुद्दिष्ट इति तस्यैव लक्षणादि कर्तव्यमिति तात्पर्यम् ।  
  
पूर्वत्र बहुवचनमत्र चैकवचनं प्रयुञ्जानस्यायमाशयः - एक एव   
तावत्परमार्थतो रसः सूत्रस्थानीयत्वेन रूपके प्रतिभाति । तस्यैव   
पुनर्भागदृशा विभागः । सोऽपि च न तदेकमुखप्रेक्षितामतिवर्तते ।   
एतच्चोद्देश एवास्माभिरभिहितचरम् । अभिधास्यते चाग्रे ।  
  
  
प्। २६६)  
  
तत्र रसानेव तावदादावभिव्याख्यास्यामः ।  
ह हि रसादृते कश्चिदर्थः प्रवर्तते ।  
तत्र विभावानुभावव्यभिचारिसंयोगाद्रसनिष्पत्तिः ।  
  
  
एवं क्रमहेतुमभिधाय रसविषयं लक्षणसूत्रमाह -   
विभावानुभावव्यभिचारिसंयोगाद्रसनिष्पत्तिः । अत्र   
भट्टलोल्लटप्रभृतयस्तावदेवं व्याचख्युः - विभावादिभिः   
संयोगोऽर्थात् स्थायिनस्ततो रसनिष्पत्तिः । तत्र विभावश्चित्तवृत्तेः   
स्थाय्यात्मिकाया उत्पत्तौ कारणम् । अनुभावाश्च न रसजन्या अत्र विवक्षिताः   
। तेषां रसकारणत्वेन गणनानर्हत्वात् । अपि तु भावानामेव । ननु   
येऽनुभावाः व्यभिचारिणश्च चित्तवृत्त्यात्मकत्वात् यद्यपि न सहभाविनः   
स्थायिना तथापि वासनात्मनेह तस्य विवक्षिताः । दृष्टान्तेऽपि   
अभिव्यञ्जनादिमध्ये कस्यचिद्वसनात्मकता स्थायिवत् अन्यस्य तूद्भूतता   
व्यभिचारिवत् । तेन स्थाय्येव विभावानुभावादिभिरुपचितो रसः स्थायी   
भवत्यनुपचितः । स चोभयोरपि मुख्यया वृत्त्या रामादौ   
अनुकार्येऽनुकर्तर्यपि चानुसन्धानबलात् - इति ।  
  
चिरन्तनानां चायमेव पक्षः । तथा हि दण्डिना   
स्व(काव्या?)लङ्कारलक्षणेऽभ्यधायि । रतिः शृङ्गारतां गता ।   
रूपबाहुल्ययोगेन इति (काव्यादर्शे २-२८१) ।  
  
अधिरुह्य परां कोटिं कोपो रौद्रात्मतां गतः । (२-२८३) इत्यादि च ।  
  
एतन्नेति श्रीशङ्कुकः । विभावाद्ययोगे स्थायिनो   
लिङ्गाभावेनावगत्यनुपपत्तेर्भावानां पूर्वमभिधेयताप्रसङ्गात्   
स्फीतदशायां लक्षणान्तरवैयर्थ्यात्   
मन्दतर्तममाध्यस्थ्याद्यानन्त्यापत्तेः हास्यरसे षोढात्वाभावप्राप्तेः   
कामावस्थासु दशस्वसङ्ख्यरसभावादिप्रसङ्गात् शोकस्य प्रथमं   
तीव्रत्वं कालात्तु मान्द्यदर्शनं   
क्रोधोत्साहरतीनाममर्षस्थैर्यसेवाविपर्यये ह्रासदर्शनमिति विपर्ययस्य   
दृश्यमानत्वाच्च ।  
  
तस्माद्धेतुभिर्विभावाख्यैः कार्यैश्चानुभावात्मभिः सहचारिरूपैश्च   
व्यभिचारिभिः प्रयत्नार्जिततया कृत्रिमैरपि   
तथानभिमन्यमानैरनुकर्तृस्थत्वेन लिङ्गबलतः प्रतीयमानः स्थायी   
भावो मुख्यरामादिगतस्थाय्यनुकरणरूपः । अनुकरणरूपत्वादेव च   
नामान्तरेण व्यपदिष्टो रसः ।  
  
विभावा हि काव्यबलानुसन्धेयाः । अनुभावाः शिक्षातः । व्यभिचारिणः   
कृत्रिम-  
  
प्। २६७)  
  
निजानुभावार्जनबलात् । स्थायी तु काव्यबलादपि नानुसन्धेयः । रतिःशोक   
इत्यादयो हि शब्दा रत्यादिकमभिधेयीकुर्वन्त्यभिधानत्वेन । न तु   
वाचिकाभिनयरूपतयाऽवगमयन्ति । न हि वागेव वाचिकम् । अपि तु तया   
निर्वृत्तम् । अङ्गैरिवाङ्गिकम् । तेन -  
  
(विवृद्धात्माऽप्यगाधोऽपि दुरन्तोऽपि महानपि ।)  
वाडवेनेव जलधिः शोकः क्रोधेन पीयते ॥ इति ।  
  
तथा -  
  
शोकेन कृतः स्तम्भः तथा स्थितो योऽनवश्तिताक्रन्दैः ।  
(हृदयस्फुटनभयार्तै रोदितुमभ्यर्थ्यते सचिवैः ॥)  
  
					(तापसवत्सराजनाटके विनीतदेवोक्तिः)  
  
इत्येवमादौ न शोकोऽभिनेयः । अपि त्वभिधेयः ।  
  
भाति पतितो लिखन्त्याः (तस्या बाष्पाम्बुशीकरकणौघः ।  
स्वेदोद्गम इव करतलसंस्पर्शादेव मे वपुषि ॥) (रत्ना २-११)  
  
इत्यनेन तु वाक्येन स्वार्थमभिदधता उदयनगतः सुखात्मा रतिः   
स्थायीभावोऽभिनीयते न तूच्यते अवगमनशक्तिर्ह्यभिनयनं   
वाचकत्वादन्या । अत एव स्थायिपदं सूत्रे भिन्नविभक्तिकमपि नोपात्तम् । तेन   
रतिरनुक्रियमाणा शृङ्गार इति तदात्मकत्वं तत्प्रभवत्वं च युक्तम् ।   
अर्थक्रियापि मिथ्याज्ञानाददृष्टा यथा -  
  
(मणिप्रदीपप्रभयोर्मणिबुद्ध्याभिधावतोः ।  
मिथ्याज्ञानाविशेषेऽपि विशेषोऽर्थक्रियां प्रति ॥ इति ।)  
						(प्रमाणवार्तिके प्रत्यक्षपरिच्छेदे ७७)  
  
न चात्र नर्तक एव सुखीति प्रतिपत्तिः । नाप्ययमेव राम इति । न चाप्ययं न   
सुखीति । नापि रामः स्याद्वा न वायमिति । न चापि तत्सदृश इति । किन्तु   
(सम्यङ्मिथ्यासंशयसादृश्यप्रतीतिभ्यो विलक्षणा चित्रतुरगादिन्यायेन)   
यः सुखी रामः असावयमिति र्पतीतिरस्तीति । यदाह -  
  
प्रतिभाति न सन्देहो न तत्त्वं न विपर्ययः ।  
धीरसावयमित्यस्ति नासावेवायमित्यपि ॥  
  
विरुद्धबुद्ध्यसम्भेदादविवेचितसम्प्लवः ।  
युक्त्या पर्यनुयुज्येत स्फुरन्ननुभवः कया ॥ इति ।  
  
प्। २६८)  
  
तदिदमप्यन्तस्तत्त्वशून्यं न विमर्दक्षममित्युपाध्यायः । तथा हि -   
अनुकरणरूपो रस इति यदुच्यते तत्किं सामाजिकप्रतीत्यभिप्रायेण उत   
नटाभिप्रायेण किं वा वस्तुवृतविवेअकव्याख्यातृबुद्धिममवलम्बनेन   
यथाहुर्व्याख्यातारः खल्वेवं विवेचयन्ति (प्रमाणवार्तिके स्ववृत्तिः पृ ३९   
ङ्न्दिश् एद्न्।) इति ।  
  
अथ भरतमुनिवचनानुसारेण तत्राद्यः पक्षोऽसङ्गतः । किञ्चिद्धि   
प्रमाणेनोपलब्धं तदनुकरणमिति शक्यं वक्तुम् । यथा- एवमसौ सुरां   
पिबति इति सुरापानानुकरणत्वेन पयःपानं प्रत्यक्षावलोकितं प्रतिभाति ।   
इह च नटगतं किं तदुपलब्धं यद्रत्यानुकरणतया भातीति चिन्त्यम् ।   
तच्छरीरं तन्निष्ठं प्रतिशीर्षकादि   
रोमाञ्चकगद्गदिकादिभुजाक्षेपवलनप्रभृति भ्रूक्षेपकटाक्षादिकं च   
न रतेश्चित्तवृत्तिरूपा यानुकारत्वेन कस्यचित्प्रतिभाति । जडत्वेन   
भिन्नेन्द्रियग्राह्यत्वेन भिन्नाधिकरणत्वेन च ततोऽतिवैलक्षण्यात् ।   
(मुख्याव)लोकने च तदनुकरणप्रतिभासः । न च रामगतां   
रतिमुपलब्धपूर्विणः केचित् । एतेन रामानुकारी नट इत्यपि निरस्तः प्रवादः ।   
अथ नटगता चित्तवृत्तिरेव प्रतिपन्ना सती रत्यनुकारः शृङ्गार इत्युच्यते   
तत्रापि किमात्मकत्वेन सा प्रतीयत इति चिन्त्यम् । ननु प्रमदादिभिः कारणैः   
कटाक्षादिभिः कार्यैः धृत्यादिभिश्च सहचारिभिर्लिङ्गभूतैर्या लौकिकी   
कार्यरूपा कारणरूपा सहचारिरूपा च चित्तवृत्तिः प्रतीतियोग्या   
तदात्मकत्वेन नटचित्तवृत्तिः प्रतिभाति । हन्त तर्हि रत्याकारेणैव सा   
प्रतिपन्नेति दूरे रत्यनुकरणतावाचोयुक्तिः ।  
  
ननु ते विभावादयोऽनुकार्ये पारमार्थिकाः इह त्वनुकर्तरि न तथेति विशेषः   
। अस्त्वेवम् । किन्तु ते हि विभावादयोऽतत्कारणातत्कार्यातत्सहचाररूपा अपि   
काव्यशिक्षादिबलोपकल्पिताः कृत्रिमाः सन्तः किं कृत्रिमत्वेन सामाजिकैः   
गृह्यन्ते न वा ? यदि गृह्यन्ते तदा तैः कथं रतेरवगतिः ?  
  
नन्वत एव तत्प्रतीयमानं रत्यनुकरणं मुग्धबुद्धेः कारणम् ।   
कारणान्तरप्रभवे हि कार्ये (सु)शिक्षितेन वा तथा ज्ञाते   
वस्त्वन्तरस्यानुमानं तावद्युक्तम् । असुशिक्षितेन तु तस्यैव प्रसिद्धस्य   
कारणस्य । यथा वृश्चिकविशेषाद्गोमयस्यैवानुमानम् । वृश्चिकस्यैव वा   
तत्परं मिथ्याज्ञानम् । यत्रापि लिङ्गज्ञानं मिथ्या तत्रापि वा   
तदाभासानुमानमयुक्तम् । न हि बाष्पाद्धूमत्वेन   
ज्ञातादग्न्यनुकारानुमानम् । तदनुकारत्वेन प्रतिभासमानादपि   
लिङ्गात्तदनुकारानुमानं न युक्तम् । धूमानुकारत्वेन हि   
ज्ञायमानान्नीहारान्नाग्न्यनुकारजपापुष्पप्रतीतिर्दृष्टा ।  
  
प्। २६९)  
  
नन्वक्रुद्धोऽपि नटः क्रुद्ध इव भाति । सत्यम् । क्रुद्धेन सदृशः ।   
सादृश्यं च भ्रुकुट्यादिभिः । गोरिव गवयेन मुखादिभिरिति   
नैतावताऽनुकारः कश्चित् । न चापि सामाजिकानां सादृश्यमतिरस्ति ।   
सामाजिकानां च न भावशून्या नर्तके प्रतिपत्तिरित्युच्यते । अथ च   
तदनुकारप्रतिभास इति रिक्ता वाचोयुक्तिः ।  
  
यच्चोक्तं रामोऽयमित्यस्ति प्रतिपत्तिः तदपि यदि तदात्वे निश्चितं   
तदुत्तरकालभाविबाधकवैधुर्याभावे कथं न तत्वज्ञानं स्यात् ?   
बाधकसद्भावे वा कथं न मिथ्याज्ञानम् ? वास्तवेन च वृत्तेन   
बाधकानुदयेऽपि मिथ्याज्ञानमेव स्यात् । तेन   
विरुद्धबुद्ध्यसम्भेदादित्यसत् । नर्तकान्तरेऽपि च राओऽयमिति प्रतिपत्तिरस्ति ।   
ततश्च रामत्वं सामान्यरूपमित्यायातम् ।  
  
यच्चोच्यते विभावाः काव्यादनुसन्धीयन्ते (इति) तदपि न विद्मः । नहि   
ममेयं सीता काचित् इति स्वात्मीयत्वेन प्रतिपत्तिर्नटस्य । अथ सामाजिकस्य तथा   
प्रतीतियोग्याः क्रियन्त इत्येतावदेवानुसन्धानमुच्यते तर्हि स्थायिनि   
सुतरामनुसन्धानं स्यात् । तस्यैव हि मुख्यत्वेन अस्मिन्नयम् इति   
सामाजिकानां प्रतिपत्तिः ।  
  
यस्तु वाग्वाचिकम् इत्यादिना   
भेदाभिधानसंरम्भगर्भमहीयानभिनयरूपताविवेकः कृतः स   
उत्तरत्र स्वावसरे (ना। शा। अ -१४) चर्चयिष्यते ।   
तस्मात्सामाजिकप्रतीत्यनुसारेण स्थाय्यनुकरणं रस इत्यसत् ।  
  
न चापि नटस्येत्थं प्रतिपत्तिः रामं तच्चित्तवृत्तिं वाऽनुकारोमि इति ।   
सदृशकरणं हि तावदनुकरणमनुपलब्धप्रकृतिना न शक्यं कर्तुम् ।   
अथ पश्चात्करणमनुकरणं तल्लोकेऽप्यनुकरणात्मतातिप्रसक्ता । अथ न   
नियतस्य कस्यचिदनुकारः अपि तूत्तमप्रकृतेः शोकमनुकरोमीति । तर्हि केनेति   
चिन्त्यम् । न तावच्छोकेन तस्य तदभावात् । न चाश्रुपातादिना   
शोकस्यानुकारः तद्वैलक्षण्यादित्युक्तम् । इयत्तु स्यात् - उत्तमप्रकृतेर्ये   
शोकानुभावाः ताननुकरोमीति । तत्रापि कस्योत्तमप्रकृतेः । यस्य कस्यचिदिति   
चेत्सोऽपि विशिष्टतां विना कथं बुद्धावारोपयितुं शक्यः । य एवं रोदितीति   
चेत् स्वात्मापि मध्ये नटस्यानुप्रविष्ट इति गलितोऽनुकार्यानुकर्तृभावः ।   
  
किञ्च नटः शिक्षावशात्स्वविभावस्मरणाच्चित्तवृत्तिसाधारणीभावेन   
हृदयसंवादात्केवलमनुभावान्प्रदर्शयन्   
काव्यमुपचितकाकुप्रभृत्युपस्कारेण पठंश्चेष्टत इत्येतावन्मात्रेऽस्य   
प्रतीतिर्नत्वनुकारं वेदयते ।  
  
  
प्। २७०)  
  
कान्तवेषानुकारवृद्धि न रामचेष्टितस्यानुकारः । एतच्च   
प्रथमाध्यायेऽपि दर्शितमस्माभिः । नापि वस्तुवृत्तानुसारेण   
तदनुकारत्वम् । अनुसंवेद्यमानस्य वस्तुवृत्तत्वानुपपत्तेः । यच्च   
वस्तुवृत्तं तद्दर्शयिष्यामः । न च मुनिवचनमेवविधमस्ति   
क्वचित्स्थाय्यनुकरणं रसा इति । नापि लिङ्गमत्रार्थे मुनेरुपलभ्यते । प्रत्युत   
ध्रुवागानतालवैचित्र्यलास्याङ्गोपजीवनं(न)निरूपणादि विपर्यये   
लिङ्गमिति सन्ध्यङ्गाध्यायान्ते वितनिष्यामः । सप्तद्वीपानुकरणम् (ना।   
शा। १-११७) इत्यादि त्वन्यथापि शक्यगमनिकमिति । तदनुकारेऽपि च क्व   
नामान्तरं कान्तवेषगत्यकरणादौ ।  
  
यच्चोच्यते वर्णकैर्हरितालादिभिः संयुज्यमान एव गौरित्यादि । तत्र   
यद्यभिव्यज्यमान इत्यर्थोऽभिप्रेत तदसत् । न हि सिन्दूरादिभिः पारमार्थिको   
गौरभिव्यज्यते प्रदीपादिभिरिव । किन्तु तत्सदृशः समूहविशेषो निर्वर्त्यते । त   
एव हि सिन्दूरादयो गवावयवसन्निवेशसदृशेन सन्निवेशविशेषेणावस्थिता   
गोसदृगिति प्रतिभासस्य विषयः नैवं विभावादिसमूहो   
रतिसदृशताप्रतिपत्तिग्राह्यः । तस्माद्भावानुकरणं रसा इत्यसत् ।  
  
येन त्वभ्यधायि सुखदुःखजननशक्तियुक्ता विषयसामग्री बाह्यैव   
साङ्ख्यदृशा सुखदुःखस्वभावा रसः । तस्यां च सामग्र्या   
दलस्थानीया विभावाः संस्कारकाः अनुभावव्यभिचारिणः । स्थायिनस्तु   
तत्सामग्रीजन्या आन्तराः सुखदुःखस्वभावा इति । तेन स्थायिभावान् रसत्व   
(मुपनेष्याम) इत्यादावुपचारमङ्गीकुर्वता ग्रन्थविरोधं स्वयमेव   
बुध्यमानेन दूषणाविष्करणमौखर्यात् प्रामाणिको जनः परिरक्षित इति   
किमस्योच्यते । यत्त्वन्यतन्त्रप्रतीतिवैषम्यप्रसङ्गादि तत्कियदत्रोच्यताम् ।  
  
भट्टनायकस्त्वाह - रसो न प्रतीयते नोत्पद्यते नाभिव्यज्यते । स्वगतत्वेन हि   
प्रतीतौ करुणे दुःखित्वं स्यात् । न च सा प्रतीतिर्युक्ता सीतादेरविभावत्वात्   
स्वकान्तास्मृत्यसंवेदनात् देवतादौ साधारणीकरणायोग्यत्वात्   
समुद्रलङ्घनादेरसाधारण्यात् । न च तद्वतो रामस्य स्मृतिः   
अनुपलब्धत्वात् न च शब्दानुमानादिभ्यः तत्प्रतीतौ लोकस्य सरसता युक्ता   
प्रत्यक्षादिव नायकयुगलकावभासे हि प्रत्युत   
लज्जाजुगुप्सास्पृहादिस्वोचितचित्तवृत्त्यन्तरोदयव्यग्रतया का सरसत्वकथापि   
स्यात् । परगतत्वेन प्रतीतौ ताटस्थ्यमेव भवेत् तत्र   
प्रतीतिरनुभवस्मृत्यादिरूपा रसस्य युक्ता । उत्त्पत्तावपि तुल्यमेतद्दुषणम् ।   
शक्तिरूपत्वेन पूर्वं स्थितस्य पश्चादभिव्यक्तौ   
विषयार्जनतारतम्यापत्तिः । स्वगतत्वपरगतत्वादि च पूर्ववद्विकल्प्यम् ।  
  
प्। २७१)  
  
तस्मात्काव्ये दोषाभावगुणालङ्कारमयत्वलक्षणेन नाट्ये   
चतुर्विधाभिनयरूपेण निबिडनिजमोहसङ्कटतानिवारणकारिणा   
विभावादिसाधारणीकरणात्मनाऽभिधातो द्वितीयेनांशेन   
भावकत्वव्यापारेण भाव्यमानो रसोऽनुभवस्मृत्यादिविलक्षणेन   
रजस्तमोऽनुवेधवैचित्र्यबलाद्द्रुतिविस्तारविकासलक्षणेन   
सत्त्वोद्रेकप्रकाशानन्दमयनिजसंविद्विश्रान्तिलक्षणेन   
परब्रह्मास्वादसविधेन भोगेन परं भुज्यत इति ।  
  
(अभिधा भावना चान्या तद्भोगीकृतमेव च ।  
अभिधाधामतां याते शब्दार्थालङ्कृती ततः ॥)  
  
भावनाभाव्य एषोऽपि शृङ्गारादिगणो हि यत् ।  
(तद्भोगीकृतिरूपेण व्याप्यते सिद्धिमान्नरः ॥)  
  
तत्र पूर्वपक्षोऽयं भट्टलोल्लटपक्षानभ्युपगमादेव नाभ्युपगत इति   
तद्दुषणमनुत्थानोपहतमेव । प्रतीत्यादिव्यतिरिक्तश्च संसारे को भोग इति न   
विद्मः । रसनेति चेत् सापि प्रतिपत्तिरेव । केवलमुपायवैलक्षण्यान्नामान्तरं   
प्रतिपद्यतां दर्शनानुमिति - श्रुत्युपमितिप्रतिभानादिनामान्तरवत् ।   
निष्पादनाभिव्यक्तिद्वयानभ्युपगमे च नित्यो वा असद्वा रस इति न तृतीया   
गतिः स्यात् न चाप्रतीतं वस्त्वस्तिताव्यवहारे योग्यम् ।  
  
अथोच्यते - प्रतीतिरिति रसस्य भोगीकरणम् । तच्च द्रुत्यादिस्वरूपम् । तदस्तु   
तथापि न तावन्मात्रम् । यावन्तो हि रसास्तावत्य एव रसनात्मानः प्रतीतयो   
भोगीकरणस्वभावाः । (सत्त्वादि)गुणानां चाङ्गाङ्गिवैचित्र्यमनन्तं   
कल्प्यमिति कात्रित्वेनेयत्ता -  
  
इति तु यत् काव्येन भाव्यन्ते रसाः इत्युच्यते तत्र   
विभावादिजनितचर्वणात्मकास्वादरूपप्रत्ययगोचरतापादनमेव यदि   
भावनं तदभ्युपगम्यत एव ।  
  
यत्तूक्तम् -  
  
भावसंयोजना व्यङ्ग्यपरसंवित्तिगोचरः ।  
आस्वादनात्माऽनुभवो रसः काव्यार्थ उच्यते ॥ इति ।  
  
(संसर्गादिर्यथाशास्त्र एकत्वात् फलयोगतः ।  
वाक्यार्थस्तद्वदेवात्र शृङ्गारादि रसो मतः ॥)  
  
तत्र व्यज्यमानतया व्यङ्ग्यो लक्ष्यते । अनुभवेन च तद्विषय इति मन्तव्यम् ।   
  
नन्वेवं कथं रसतत्त्वमास्ताम् ।  
  
प्। २७२)  
  
किं कुर्मः ।  
  
आम्नायसिद्धे किमपूर्वमेत -  
त्संविद्विकासेऽधिगनागमित्वम् ।  
इत्थं स्वयङ्ग्राह्यमहार्हहेतु-  
द्वन्द्वेन किं दूषयिता न लोकः ॥  
  
ऊर्ध्वोर्ध्वमारुह्य यदर्थतत्त्वं  
धीः पश्यति श्रान्तिमवेदयन्ती ।  
फलं तदाद्यैः परिकल्पितानां   
विवेकसोपानपरम्पराणाम् ॥  
  
चित्रं निरालम्बनमेव मन्ये  
प्रमेयसिद्धौ प्रथमावतारम् ।  
सन्मार्गलाभे सति सेतुबन्ध-  
पुरप्रतिष्ठादि न विस्मयाय ॥  
  
तस्मात्सतामत्र न दूषितानि  
मतानि तान्येव तु शोधितानि ।  
पूर्वप्रतिष्ठापितयोजनासु   
मूलप्रतिष्ठाफलमामनन्ति ॥  
  
तर्ह्युच्यतां परिशुद्धतत्त्वम् ।  
  
उक्तमेव मुनिना न त्वपूर्वं किञ्चित् । तथाह्याह - काव्यार्थान् भावयतीति   
भावाः इति (ना। शा। अ -७) तत्काव्यार्थो रसः ।  
  
यथा हि रात्रिमासत । तामग्नौ प्रादात् इत्यादावर्थितादिलक्षितस्याधिकारिणः   
प्रतिपत्तिमात्रादितिवृत्तप्ररोचितात्प्रथमप्रवृत्तादनन्तरमधिकैवोपात्तकालतिर्  
अस्कारेणैवास्ते सम्प्रददानीत्यादिरूपा सङ्क्रमणादिस्वाभावा ।   
यथादर्शनं प्रतिभाभावनाविध्युद्योगादिभाषाभिर्व्यवहृता   
प्रतिपत्तिस्तथैव काव्यात्मकादपि शब्दादधिकारिणोऽधिकाऽस्ति प्रतिपत्तिः ।  
  
प्। २७३)  
  
अधिकारि चात्र विमलप्रतिभानशालिहृदयः । तस्य च ग्रीवाभङ्गाभिरामम् ।   
इति (शाकु - अ। १) उमापि नीलालक इति (कुमा-३-६२) हरस्तु किञ्चित् (कुमा। ३।६७)   
इत्यादिवाक्येभ्यो वाक्यार्थप्रतिपत्तेरनन्तरं मानसी   
साक्षात्कारात्मिकाऽपहस्तिततत्तद्वाक्योपात्तकालादिविभागा   
तावत्प्रतीतिरुपजायते । तस्यां च यो मृगपोतकादिर्भाति तस्य   
विशेषरूपत्वाभावाद्भीत इति त्रासकस्यापारमार्थिकत्वाद्भयमेव परं   
देशकालाद्यनालिङ्गितम् तत एव भीतोऽहं भीतोऽयं शत्रुर्वयस्यो   
मध्यस्थो वा इत्यादिप्रत्ययेभ्यो   
दुःखसुखादिकृतहानादिबुध्यन्तरोदयनियमवत्तया विघ्नबहुलेभ्यो   
विलक्षणं निर्विघ्नप्रतीतिनिग्राह्यं साक्षादिव हृदये निधीयमानं   
चक्षुषोरिव विपरिवर्तमानं भयानको रसः । तथाविधे हि भये   
नात्माऽत्यन्ततिरस्कृतो न विशेषत उल्लिखितः ।  
  
एवं परोऽपि । तत एव न परिमितमेव साधारण्यम् अपि तु विततम् । व्याप्तिग्रह   
इव धूमाग्न्योः भयकम्पयोरेव वा तदत्र साक्षात्कारायमाणत्वे   
परिपोषिका नटादिसामग्री । यस्यां वस्तुसतां काव्यार्पितानां च   
देशकालप्रमात्रादीनां   
नियमहेतूनामन्योन्यप्रतिबन्धबलादत्यन्तमपसरणे स एव   
साधारणीभावः सुतरां पुष्यति । अत एव सर्वसामाजिकानामेकघनतैव   
प्रतिपत्तेः सुतरां रसपरिपोषाय । सर्वेषामनादिवासनाचित्रीकृतचेतसां   
वासनासंवादात् । सा चाविघ्ना संविच्चमत्कारः । तज्जो   
हिकम्पपुलकोल्लुकसनादिर्विकारः । चमत्कारो यथा-  
  
अज्ज वि हरि चमक्क-ई कहकहविण मन्दरेण दलि-आ-इं ।  
चन्दकलाकन्दलसच्छहा-इं लच्छी-ए अङ्गा-ई ॥  
  
तथा हि - स चातृप्तिव्यतिरेकेणाविच्छिन्नो भोगावेश इत्युच्यते ।   
भुञ्जानस्याद्भुतभोगस्पन्दाविष्टस्य च मनःकरणं चमत्कार इति । स च   
साक्षात्कारस्वभावो मानसोऽध्यवसायो वा सङ्कल्पो वा स्मृतिर्वा   
तथात्वेन स्फुरन्नस्तु । यदाह -  
  
रम्याणि वीक्ष्य मधुरांश्च निशम्य शब्दान् -  
पर्यत्सुको भवति यत्सुखितोऽपि जन्तुः ।  
तच्चेतसा सम्रति नूनमबोधपूर्वं  
भावस्थिराणि जननान्तरसौहृदानि ॥ (शाकु ५-) इत्यादि ।  
  
प्। २७४)  
  
अत्र हि स्मरतीति या स्मृतिरुपदर्शिता सा न तार्किकप्रसिद्धा   
पूर्वमेतस्यार्थस्याननुभूतत्वात् । अपि तु   
प्रतिभानापरपर्यायसाक्षात्कारस्वभावेयमिति ।) सर्वथा तावदेषास्ति   
प्रतीतिरास्वादात्मा यस्यां रतिरेव भाति । तत एव विशेषान्तरानुपहितत्वात्सा   
रसनीया सती न लौकिकी न मिथ्या नानिर्वाच्या न लौकिकतुल्या न   
तदारोपादिरूपा । एषैव चोपचयावस्थासु   
देशाद्यनियन्त्रणादनुकारोऽप्यस्तु भावानुगामितया करणात् ।   
विषयसामग्र्यपि भवतु विज्ञानवादावलम्बनात् । सर्वथा   
रसनात्मकवीतविघ्नप्रतीतिग्राह्यो भाव एव रसः ।  
  
तत्र विघ्नापसारका विभावप्रभृतयः । तथा हि - लोके सकलविघ्नविनिर्मुक्ता   
संवित्तिरेव   
चमत्कारनिर्वेशरसनास्वादनभोगसमापत्तिलयविश्रान्त्यादिशब्दैरभिधीय्  
अते । विघ्नाश्चास्यां सप्त । प्रतिपत्तावयोग्यता सम्भावनाविरहरूपा । (१)   
स्वगतत्वपरगतत्वनियमेन देशकालविशेषावेशः (२)   
निजसुखादिविवशीभावः (३) प्रतीत्युपायवैकल्यं (४) स्फुटत्वाभावो (५)   
अप्रधानता (६) संशययोगश्च (७) ।  
  
तथाहि - संवेद्यमसम्भावयमानः संवेद्ये संविदं विनिवेशयितुमेव   
न शक्नोति । का तत्र विश्रान्तिरिति प्रथमो विघ्नः । तदपसारणे हृदयसंवादो   
लोकसामान्यवस्तुविषयः । अलोकसामान्येषु तु   
चेष्टितेष्वखण्डितप्रसिद्धिजनितगाढारूढप्रत्ययप्रसरकारी   
प्रख्यातरामादिनामधेयपरिग्रहः । अत एव   
निस्सामान्योत्कर्षोपदेशव्युत्पत्तिप्रयोजने नाटकादौ   
प्रख्यातवस्तुविषयत्वादि नियमेन निरूपयिष्यते न तु प्रहसनादौ एतच्च   
स्वावसर एव वक्ष्याम् इत्यास्तां तावत् ।  
  
स्वैकगतानां च सुखदुःखसंविदामास्वादे यथासम्भवं   
तदपगमभीरुतया वा तत्परिरक्षाव्यग्रतया वा तत्सदृशार्जिजीषया वा   
तज्जिहासया वा तत्प्रचिख्यापयिषया वा तद्गोपनेच्छया वा प्रकारान्तरेण   
वा संवेदनान्तरसमुद्गम एव परमो विघ्नः ।  
  
परगतत्वनियमभाजामपि सुखदुःखानां संवेदने नियमेन स्वात्मनि   
सुखदुःखमोहमाध्यस्थ्यादिसंविदन्तरोद्गमनसम्भावनादवश्यम्भ्  
आवी विघ्नः । तदपसारणे कार्यो नातिप्रसङ्गोऽत्र(ना।शा। ५-१५८) इत्यादिना   
(पूर्वरङ्गविधिं प्रतीति) पूर्वरङ्गानिगूहनेन (नटी विदूषको वापि इति   
लक्षित)प्रस्तावनावलोकनेन च यो नटरूपताधिगमस्तत्पुरस्सरः   
प्रतिशीर्षकादिना तत्प्रच्छादनप्रकारोऽभ्युपायः   
अलौकिकभाषादिभेदलास्याङ्गरङ्गपीठ-  
  
प्। २७५)  
  
मण्डपगतकक्ष्यादिपरिग्रहनाट्यधर्मिसहितः । तसिन् हि सति   
अस्यैवात्रैवैतर्ह्यैव च सुखं दुःखं वा इति न भवति प्रतीतिः स्वरूपस्य   
निह्रवात् रूपान्तरस्य चारोपितस्य प्रतिभासविश्रान्तिवैकल्येन स्वरूपे   
विश्रान्त्यभावात् । सत्यतदीयरूपनिह्रवमात्र एव पर्यवसानात् ।  
  
तथा हि - आसीनपाठ्यपुष्पगन्धिकादि लोके न दृष्टम् । न च तन्न किञ्चित् ।   
कथञ्चित्सम्भाव्यत्वात् इति ष सर्वो मुनिना साधारणीभावसिद्ध्या   
रसचर्वणोपयोगित्वेन परिकरबन्धः समाश्रितः इति तत्रैव स्फुटीभविष्यतीति   
तदिह तावन्नोद्यमनीयम् । ततः स एष स्वपरनियतताविघ्नापसरणप्रकारो   
व्याख्यातः ।  
  
तथा निजसुखादिविवशीभूतश्च कथं वस्त्वन्तरे संविदं विश्रमयेदिति   
तत्प्रत्यूहव्यपोहनाय प्रतिपदार्थनिष्ठैः साधारण्यमहिम्ना   
सकलभोग्यत्वसहिष्णुभिः   
शब्दादिविषयमयैरातोद्यगानविचित्रमण्डपपदविदग्धगणिकादिभि-  
रुपरञ्जनं समाश्रितम् । येनाहृदयोऽपि हृदयवैमल्यप्राप्त्या   
सहृदयीक्रियते । उक्तं हि दृश्यं श्रव्यं च (ना। शा। १-११) इति ।  
  
किञ्च प्रतीत्युपायानामभावे कथं प्रतीतिः?   
अस्फुटप्रतीतिकारिशब्दलिङ्गसम्भवेऽपि न प्रतीर्विश्राम्यति ।   
स्फुटप्रतीतिरूपप्रत्यक्षोचितप्रत्ययसाकाङ्क्षत्वात् ।  
  
यथाऽहुः सर्वा चेयं प्रमितिः प्रत्यक्षपरा (न्यायसू। भा। १-१-१३ इति ।   
स्वसाक्षात्कृते आगमानुमानशतैरप्यनन्यथाभावस्य स्वसंवेदनात् ।   
अलातचक्रादौ साक्षात्कारान्तरेणैव बलवता तप्तमित्यपसारणादिति   
लौकिकस्तावदयं क्रमः । तस्मात्तदुभयविघ्नविघातेऽभिनया   
लोकधर्मिवृत्तिप्रवृत्त्युपस्कृताः समभिषिच्यन्ते । अभिनयनं हि   
सशब्दलिङ्गव्यापारविसदृशमेव प्रत्यक्षव्यापारकल्पमिति निश्चेष्यामः ।  
  
अप्रधाने च वस्तुनि कस्य संविद्विश्राम्यति ? तस्यैव प्रत्येयस्य   
प्रधानान्तरं प्रत्यनुधावतः स्वात्मन्यविश्रान्तत्वात् । अतोऽप्रधानत्वं   
जडे विभावानुभाववर्गे व्यभिचारिनिचये च संविदात्मकेऽपि   
नियमेनान्यमुखप्रेक्षिणि सम्भवतीति तदतिरिक्तः स्थाय्येव तथा   
चर्वणापात्रम् ।  
  
प्। २७६)  
  
तत्र पुरुषार्थनिष्ठाः काश्चित्संविद इति प्रधानम् । तद्यथा - रतिः कामः   
तदनुषङ्गिधर्मार्थनिष्ठा क्रोधस्तत्प्रधानेष्वर्थनिष्ठ   
कामधर्मपर्यवसितोऽप्युत्साहः समस्तधर्मादिपर्यवसितः शाश्च   
तत्त्वज्ञानजनितनिर्वेदप्रायोऽपि भावो मोक्षोपाय इति तावदेषां   
प्राधान्यम् । यद्यपि चैषामप्यन्योन्यं गुणभावोऽस्ति तथापि   
तत्तत्प्रधाने रूपके तत्तत्प्रधानं भवतीति रूपकभेदपर्यायेण   
सर्वेषं प्राधान्यमेषां लक्ष्यते ।   
अदूरभागाभिनिविष्टदृशात्वेकस्मिन्नपि रूपके पृथक्प्राधान्यम् ।  
  
तत्र सर्वेऽमी सुखप्रधानाः स्वसंविच्चर्वणरूपस्यैकघनस्य   
प्रकाशस्यानन्दसारत्वात् । तथा हि - एकघनशोकसंविच्चर्वणेऽपि लोकेऽस्ति   
स्त्रीलोकस्य हृदयविश्रान्तिरन्तरायशून्यविश्रान्तिशरीरत्वात् ।   
अविश्रान्तिरूपतैव दुःखम् । तत एव कापिलैर्दुःखस्य चाञ्चल्यमेव   
प्राणत्वेनोक्तं रजोवृत्तितां वदद्भिरित्यानन्दरूपता सर्वरसानाम् ।   
किन्तूपरञ्जकविषयवशात्केषामपि कटु किम्ना अस्ति । स्पर्शो वीरस्येव । स हि   
क्लेशं सहिष्णुतादिप्राण एव ।  
  
एवं रत्यादीनां प्राधान्यम् । हासादीनां तु सातिशयं   
सकललोकसुलभविभावतयोपरञ्जकत्वमिति प्राधान्यम् । अत   
एवानुत्तमप्रकृतिषु बाहुल्येन हासादयो भवन्ति । पामरप्रायः सर्वोऽपि   
हसति शोचति बिभेति परनिन्दामाद्रियते अल्पसु भाषितत्वेन च सर्वत्र विस्मयते ।   
रत्याद्यङ्गतया तु पुमर्थोपयोगित्वमपि स्यादेषाम् ।   
एतद्गुणप्रधानभावकृत एव च दशरूपकादिभेद इति वक्ष्यामः ।  
  
स्थायित्वं चैतावतामेव । जात एव हि जन्तुरियतीभिः संविद्भिः परीतो भवति ।   
तथा हि -  
  
दुःखसंश्लेषविद्वेषी सुखास्वादनसादरः ।  
  
इति न्यायेन सर्वो रिरंसया व्याप्तः स्वात्मन्युत्कर्षमानितया   
परौपहसन्नभीष्टवियोगसन्तप्तसतद्धेतुषु कोपपरवशोऽशक्ततया च ततो   
भीरुः किञ्चिदार्जिजीषुरप्यपरिचितवस्तुविषयवैमुख्यात्मकतयाक्रान्तः   
किञ्चिदनभीष्ततयाऽभिमन्यमानस्तत्तत्स्वकर्तव्यदर्शनसमुदितविस्मयः   
किञ्चिच्च जिहासुरेव जायते । न ह्येतच्चित्तवृत्तिवासनाशून्यः प्राणी भवति ।   
केवलं कस्यचित्काचिदधिका चित्तवृत्तिः   
  
प्। २७७)  
  
काचिदूना कस्यचिदुचितविषयनियन्त्रिता कस्यचिदन्यथा । तत्काचिदेव   
पुमर्थोपयोगिनीत्युपदेश्या । तद्विभागकृतश्चोत्तमप्रकृत्यादिव्यवहारः ।  
  
ये पुनरमी ग्लानिशङ्काप्रभृतयश्चित्तवृत्तिविशेषास्ते   
समुचितविभावाज्जगन्मध्येऽपि न भवन्त्येव । तथा हि -   
रसायनमुपयुक्तवतो मुनेर्ग्लान्यालस्यश्रमप्रभृतयो नोत्तिष्ठान्ति । यस्यापि   
वा भवन्ति विभावबलात्तस्यापि हेतुप्रक्षये क्षीयमाणाः   
संस्कारशेषतां तावत् नावश्यमनुबध्नन्ति । उत्साहादयस्तु   
सम्पादितस्वकर्तव्यतया प्रलीनकल्पा अपि संस्कारशेषतां नातिवर्तन्ते   
कर्तव्यान्तरविस्ऽयस्योत्साहादेरखण्डनात् ।  
  
यथाह पतञ्जलिः - न हि चैत्र एकस्यां स्त्रियां रक्त इत्यन्यासु विरक्तः ।   
(पातञ्जल। व्यास। भा। २।४) इत्यादि ।  
  
तस्मात्स्थायिरूपचित्तवृत्तिसूत्रस्यूता एवामी व्यभिचारिणः   
स्वात्मानमुदयास्तमयवैचित्र्यशतसहस्रधर्माणं प्रतिलभमाना   
रक्तनीलादिसूत्रस्यूतविरलभावो(गो)पलम्भनसम्भावितभङ्गीसहस्रगर्भ  
स्फटिककाचाभ्रकपद्मरागमरकतमहानीलादिमयगोलकवत्तस्मिन् सूत्रे   
स्वसंस्कारवैचित्र्यमनिवेशयन्तोऽपि तत्सूत्रकृतमुपकारसन्दर्भं   
बिभ्रतः स्वयं च विचित्रार्थस्थायिसूत्रं च विचित्रयन्तोऽन्तरान्तरा   
शुद्धमपि स्थायिसूत्रं प्रतिभासावकाशमुपनयन्तोऽपि   
पूर्वापरव्यभिचारिरत्नच्छायाशबलिमानमवश्यमानयन्तः   
प्रतिभासन्त इति व्यभिचारिण उच्यन्ते ।  
  
तथा हि - ग्लानोऽयमित्युक्ते कुत इति हेतुप्रश्नेनास्थायितास्य सूच्यते न तु राम   
उत्साहशक्तिमानित्यत्र हेतुप्रश्नमाहुः । अत एव विभावास्तत्रोद्बोधकाः   
सन्तः स्वरूपोपरञ्जकत्वं विदधाना   
रत्युत्साहादेरुचितानुचितत्वमात्रमावहन्ति । न तु तदभावे सर्वथैव ते   
निरुपाख्याः वासनात्मना सर्वजन्तूनां तन्मयत्वेनोक्तत्वात् ।   
व्यभिचारिणां तु स्वविभावाभावे नामापि नास्तीति वितनिष्यते   
चैतद्यथायोगं व्याख्यावसरे । एवमप्रधानत्वनिरासः   
स्थायिनिरुपणायां स्थायिभावान् रसत्वम् (ना। शा। अ। ६) इत्यनया   
सामान्यलक्षणशेषभूतया विशेषलक्षणनिष्थया च कृतः ।  
  
प्। २७८)  
  
तत्रानुभावानां विभावानां व्यभिचारिणां च पृथक्स्थायिनि नियम्ॐ   
नास्ति बाष्पादेरानन्दाक्षिरोगादिजत्वदर्शनात् व्याघ्रादेश्च   
क्रोधभयादिहेतुत्वात् श्रमचिन्तादेरुत्साहभयाद्यनेकसहचरत्वावलोकनात् ।   
सामग्री तु न व्यभिचारिणी । तथा हि - बन्धुविनाशो यत्र विभावः   
परिदेविताश्रुपातादिस्त्वनुभावः चिन्ताश्च दैन्यादि व्यभिचारी सोऽवश्यं   
शोक एवत्येवं संशयोदये शङ्क्तात्मकविघ्नशमनाय संयोग उपातः ।  
  
तत्र लोकव्यवहारे कार्यकारणसहचारात्मकलिङ्गदर्शने   
स्थाय्यात्मपरचित्तवृत्त्यनुमानाभ्यासपाटवादधुना   
तैरेवोद्यानकटाक्षवीक्षादिभिर्लौकिकीं   
कारणत्वादिभुवमतिक्रान्तैर्विभावनानुभावनासमुपरञ्जकत्वमात्र-  
प्राणैः अत एवालौकिकविभावादिव्यपदेशभाग्भिः   
प्राच्यकारणादिरूपसंस्कारोपजीवनख्यापनाय   
विभावादिनामधेयव्यपदेश्यैर्भावाध्यायेऽपि   
वक्ष्यमाणस्वरूपभेदैर्गुणप्रधानतापर्यायेण सामाजिकधियि   
सम्यग्योगं सम्बन्धमैकाग्र्यं   
वाऽसादितवद्भिरलौकिकनिर्विघ्नसंवेदनात्मकचर्वणागोचरतां   
नीतोऽर्थश्चर्वमाणतैकसारो न तु सिद्धस्वभावः तात्कालिक एव न तु   
चर्वणातिरिक्तकालावलम्बी स्थायिविलक्षण एव रसः । न तु यथा   
शङ्कुकादिभिरभ्यधीयत स्थाय्येव विभावादिप्रत्याय्यो रस्यमानत्वाद्रस   
उच्यते । इति एवं हि लोकेऽपि किं न रसः । असतोऽपि हि यत्र रसनीयता स्यात्तत्र   
वस्तुसतः कथं न भविष्यति ? तेन स्थायिप्रतीतिरनुमितिरूपा वाच्या । न रसः   
। अत एव सूत्रे मुनिना स्थायिग्रहणं न कृतम् । तत्प्रत्युत शल्यभूतं स्यात् ।   
केवलमौचित्यादेवमुच्यते स्थायी रसीभूत इति । औचित्यं तु तत्स्थायिगतत्वेन   
कारणादितया प्रसिद्धानामधुना चर्वणोपयोगितया   
विभावादित्वावलम्बनात् ।  
  
तथा हि लौकिकचित्तवृत्त्यनुमाने का रसता ? तेनालौकिकचमत्कारात्मा   
रसास्वादः स्मृत्यनुमानलौकिकसंवेदनविलक्षण एव ।  
  
तथाहि - लौकिकेनानुमानेन संस्कृतः प्रमदादि न ताटस्थ्येन प्रतिपद्यते ।   
अपि तु हृदयसंवादात्मकसहृदयत्वबलात्पूर्णीभविष्यद्रसास्वादाङ्कुरी-  
भावेनानुमानस्मृत्यादिसोपानमनारुह्यैव   
तन्मयीभावोचितचर्वणाप्राणतया । न च सा चर्वणा प्राङ्मानान्तरात्   
(जाता)  
  
प्। २७९)  
  
येनाधुना स्मृतिः स्यात् । न चात्र लौकिकप्रत्यक्षादिप्रमाणव्यापारः ।   
किन्त्वलौकिकविभावादिसंयोगबलोपनतैवेयं चर्वणा । सा च   
प्रत्यक्षानुमानागमोपमानादिलौकिकप्रमाणजनितरत्याद्यवबोधतः   
तथा   
योगिप्रत्यक्षजनितटस्थपरसंवित्तिज्ञानात्सकलवैषयिकोपरागशून्यशुद्ध  
परयोगिगतस्वानन्दैकघनानुभवाच्च विशिष्यते । एतेषां   
यथायोगमर्जनादिविघ्नान्तरोदयात्ताटस्थ्यहेतुकेनास्फुटत्वेन   
विषयावेशवैवश्येन च सौन्दर्यविरहात् । अत्र तु   
स्वात्मैकगतत्वनियमासम्भवात् न विषया-वेशवैवश्यम्   
स्वानुप्रवेशात्परगतत्वनियमाभावात् न ताटस्थ्य(हेतुका)स्फुटत्वं   
तद्विभावादिसाधारण्यवशसम्प्रबुद्धोचितनिजरत्यादिवासनावेशवशाच्च   
न विघ्नान्तरादीनां सम्भव इत्यवोचाम बहुशः । अत एव विभावादयो न   
निष्पत्तिहेतवओ रसस्य तद्बोधापगमेऽपि रससम्भवप्रसङ्गात् । नापि   
ज्ञप्तिहेतवः येन प्रमाणमध्ये पतेयुः । सिद्धस्य कस्यचित्प्रमेयभूतस्य   
रसस्याभावात् । तर्हि किमतद्विभावादय इति । अलौकिक एवायं चर्वणोपयोगी   
विभावादिव्यवहारः । क्वान्यत्रेत्थं दृष्टमिति   
चेद्भूषणमेतदस्माकमलौकिकत्वसिद्धौ । पानकररसास्वादोऽपि किं   
गुडमरीचादिषु दृष्ट इति समानमेतत् ।  
  
नन्वेवं रसोऽप्रमेयः स्यात् । एवं युक्तं भवितुमर्हति - रस्यतैकप्राणो   
ह्यसौ न प्रमेयादिस्वभावः । तर्हि सूत्रे निष्पत्तिरिति कथम् ? नेयं रसस्य अपि   
तु तद्विषयरसनायाः । तन्निष्पत्त्या तु यदि तदेकायत्तजीवितस्य रसस्य   
निष्पत्तिरुच्यते तन्न कश्चिदत्र दोषः । सा च रसना न प्रमाणव्यापारो न   
कारकव्यापारः । स्वयं तु नाप्रामाणिकी । स्वसंवेदनसिद्धत्वात् । रसना   
च बोधरूपैव किन्तु बोधान्तरेभ्यो लौकिकेभ्यो विलक्षणैव उपायानां   
विभावादीनां लौकिकवैलक्षण्यात् । तेन विभावादिसंयोगाद्रसना यतो   
निष्पद्यतेऽतस्तथाविधरसनागोचरो लोकोत्तरोऽर्थो रस इति तात्पर्य सूत्रस्य ।  
  
अयमत्र सङ्क्षेपः । मुकुटप्रतिशीर्षकादिना तावन्नटबुद्धिराच्छाद्यते ।   
गाढप्राक्तनसंवित्संस्काराच्च काव्यबलानीयमानापि न तत्र   
रामधीर्विश्राम्यति । अत एवोभयदेशकालत्यागः । रोमाञ्चादयश्च   
भूयसा रतिप्रतीतिकारितया दृष्टास्तत्रापि लौकिका (त्रावलोकिता)   
देशकालानियमेन तत्र रतिं गमयन्ति । यस्यां स्वात्माऽपि   
तद्वासनावत्त्वादनुप्रविष्टः । अत एव न तटस्थतया रत्यवगमः । न च   
नियतकारणतया येनार्जनाभिषङ्गादिसम्भावना । न च   
नियतपरात्मैकगततया । येन दुःखद्वेषाद्युदयः ।  
  
प्। २८०)  
  
तेन साधारणीभूता सन्तानवृत्तेरेकस्या एव वा संविदो गोचरीभूता रतिः   
शृङ्गारः । साधारणी भावना च विभावादिभिरिति । तत्र   
विभावप्राधान्यस्य धामणिमया (प्राधान्येन साधारणीभावो यथा-)  
  
केलीकन्दलितस्य विभ्रममधो(ः)धुर्यं वपुस्ते दृशो-  
र्ब्भङ्गी भङ्गुरकामकार्मुकमिदं भ्रूर्नर्मकर्मक्रमः ।  
आपाते(घ्रातो)ऽपि विकारकारणमहो वक्त्राम्बुजन्माऽसवः   
सत्यं सुन्दरि वेधसस्त्रिजगतीसारं त्वमेका कृतिः ॥  
  
अत्र च विभावकृतं तत्सौन्दर्यं प्राधान्येन भाति । तदनुगतत्वेन   
केलीविभ्रमभङ्गुरनर्मादिपदमहिम्ना चानुभाववर्गो   
भङ्गीक्रमविकारादिशब्दबलाच्च व्यभिचारिवर्गः प्रतिभातीत्यत एव   
नास्फुटत्वाशङ्काऽत्र रत्यास्वादमये शृङ्गारे विधेया ।   
  
अनुभावप्राधान्यं यथा -   
शुद्धसारस्वतप्रवाहपवित्रसकलवाङ्मयमहार्णवपूर्णभावसम्पाद  
नद्विजराजस्येन्दुराजस्य  
  
यद्विश्रम्य विलोकितेषु बहुशो निस्थेमनी लोचने  
यद्गात्राणि दरिद्रति प्रतिदिनं लूनाब्जिनीनालवत् ।  
दूर्वाकाण्डविडम्बकश्च निबिडो यत्पाण्डिमा गण्डयोः  
कृष्णे यूनि सयौवनासु वनितास्वेषैव वेषस्थितिः ॥  
  
अत्र विश्रम्येति बहुश इति प्रतिदिनमिति च   
पदसमर्पितो(ऽभिलाषचिन्तौत्सुक्यनिद्राधृतिग्लान्यालस्यश्रमस्मृतिवितर्कादि)   
व्यभिचारिगणः कृष्ण इति पदार्पितश्च विभावो गुणत्वेन प्रतिभासते ।   
विश्रान्तिलक्षणस्तम्भविलोकनवैचित्र्यगात्रतानवतारतम्यपुलकवैवर्ण्य-  
प्रभृतिस्त्वनुभावसञ्चयः प्रधानतया (प्रतिभासते) व्यभिचारिणां तु   
प्राधान्यं तद्विभावानुभावप्राधान्यकृतम् । तत्राद्यम् । यथा-  
  
आत्तमात्तमधिकान्तमुक्षितुं कातरा शफरशङ्किनी जहौ ।  
अञ्जलौ जलमधीरलोचना लोचनप्रतिशरीरलाञ्छितम् ॥  
  
इत्यत्र सुकुमारमुग्धप्रमदाजनभूषणभूतस्य व्यभिचारिवर्गस्य   
वितर्कत्रासशङ्कादेः प्राधान्यं तद्विभावानां सौन्दर्यातिशयकृतां   
प्राधान्यात् । आत्तमित्याद्यर्पितानुभाअवर्गस्तु तदनुयायी ।  
  
  
प्। २८१)  
  
को दृष्टान्तः । अत्राह - यथा हि   
नानाव्यञ्जनौषधिद्रव्यसंयोगाद्रसनिष्पत्तिः तथा   
नानाभावोपगमाद्रसनिष्पत्तिः । यथा हि -   
गुडादिभिर्द्रव्यैर्व्यञ्जनैरौषधिभिश्च षाडवादयो रसा   
निर्वर्त्यन्ते तथा   
  
  
एवं द्वयप्राधान्ये सर्वप्राधान्ये च चोदाहार्यम् । किन्तु समप्राधान्य   
एव रसास्वादस्योत्कर्षः । तच्च प्रबन्ध एव भवति । वस्तुतस्तु दशरूपक एव ।   
यदाह वामनः - सन्दर्भेषु दशरूपकं श्रेयः । तद्विचित्रं   
चित्रपटवद्विशेषसाकल्यात् (काव्यालं- सू। १।३।३०-३१) इति । तद्रूपसमर्पणया   
तु प्रबन्धे भाषावेषप्रवृत्त्यौचित्यादिकल्पनात् । तदुपजीवनेन मुक्तके ।   
तथा च तत्र सहृदयाः पूर्वापरमुचितं परिकल्प्य ईदृगत्र   
वक्ताऽस्मिन्नवसरे इत्यादि बहुतरं पीठबन्धरूपं विदधते । तेन ये   
काव्याभ्यासप्राक्तनपुण्यादिहेतुबलादिति(भिः) सहृदयास्तेषां   
परिमितविभावाद्युन्मीलनेऽपि परिस्फुट एव साक्षात्कारकल्पः काव्यार्थः   
स्फुरति । अत एव तेषां काव्यमेव प्रीतिव्युत्पत्तिकृदनपेक्षितनाट्यमपि ।   
तेषामपि तु नाट्यं निपतिताः स्फुरिताः शशिरश्मयः इति न्यायेन सुतरां   
निर्मलीकरणम् । अहृदयानां च तदेव नैर्मल्याधायि । यत्र पति(प्रती)ता   
गीतवाद्यगणिकादयो न व्यसनितायै पर्यवस्यन्ति नाट्योपलक्षणात् । तत्र च   
नटो ध्यायिनामिवेदं ध्यानपदम् । न हि तत्रयमेव सिन्दूरादिमयो   
वासुदेवः स्मरणीय इति प्रतिपत्तिः । अपि तु   
तदुपायद्वारेणातिस्फुटीभूतसङ्कल्पगोचरो देवताविशेषो ध्यायिनां   
फलकृत् । तद्वन्नटप्रक्रियाद्वारोदितातिस्फुटाध्यवसायविषयीकृतो   
नियतदेशकालाद्यस्पृष्टोअत इदं फलम् इति विधिस्थानीयोऽर्थो व्युत्पत्तिं   
वितरति । युते (यत्र) दृश्या(दृश्येऽ)न्यनियमादौ चित्तवृत्त्यादौ वा न   
बाधकोदयः सम्यग्ज्ञानभूतं ह्येवेदं पूर्णम् । तेन राम इत्येव   
प्रतीतिर्न त्वयं (यं न) रामोऽन्योऽयमिति । स्फुटीकरिष्यते चैतदग्रतः ।  
  
तत्रालौकिकोऽयमर्थो न दृष्टान्तमन्तरेण हृदयङ्गमो भवेदित्याशयेनाह   
- को दृष्टान्त इति । बहुनां संयोगादपूर्वो रस उत्पद्यमानः क्व दृष्ट   
इत्यर्थः ।  
  
  
प्। २८२)  
  
नानाभावोपगता अपि स्थायिनो भावा रसत्वमाप्नुवन्तीति । अत्राह -   
रस इति कः पदार्थः । उच्यते - आसाद्यत्वात् । कथमास्वाद्यते रसः ।   
यथा हि नानाव्यञ्जनसंस्कृतमन्नं भुञ्जाना रसानास्वादयन्ति   
सुमनसः पुरुषा हर्षादींश्चाधिगच्छान्ति तथा नानाभावाभि-  
  
  
अत्र प्रश्ने भाष्येण प्रतिवचनमाह - यथेत्यादिना आप्नुवन्तीत्यन्तेन ।   
व्यञ्जनमुपसेचनद्रव्यम् । तच्च   
नानातप्रम(नानातिक्तम)धुरचुक्रादिभेदादधिकाञ्जिकादि ।   
ओषधयश्चिञ्चागोधूमदलहरिद्रादयः । द्रव्यं गुडादि । एषां   
पाकक्रमेण सम्यग्योजनारूपात्कुशलसम्पाद्यात्संयोगात् । षाडवादय इति   
लोकप्रसिद्धेभ्यः परस्परविविक्तेभ्यो मधुरतिक्ताम्ललवणकटुकषायेभ्यो   
मिश्रेभ्यश्च विलक्षणः षाडवशब्दवाच्यः । तत्प्रधाना बहुतरा   
रसनयोग्याः क्रियन्ते । तथैव नानाभूतैर्विभावादिभिरुप समीपं   
प्रत्यक्षकल्पतां गता लोकापेक्षया ये स्थायिनो भावास्ते   
रस्यमानतकजीविनं रसत्वं तत्र प्रतिपद्यन्ते ।  
  
एतदुक्तं भवति - पाकरूपया सम्यग्योजनया तावदलौकिको रसो जायते । तत्र   
च प्रधानत्वेन जलस्य रसाभिव्यञ्जकत्वमिति व्यञ्जनं विभावस्थानीयम् ।   
चिञ्चाहरिद्राद्यनुभावप्रायम् । द्रव्याणि तु गुडा(दीनि)   
तदीयचुक्रादिरसविलक्षणमधुरादियोगाद्व्यभिचारिकल्पम् । स्वात्मनि   
तदुपजीवनेन च परत्र च स्वरससङ्क्रमणया वैचित्र्याधायकत्वात् । अत्र तु   
स्थायिकल्पस्तन्मिश्रणासमयभावी रसविशेषो विभावकल्पव्यञ्जनजनितो   
मन्तव्यः । स हि लौकिकः । अयन्तु कुशलैकनिर्वर्त्यस्तद्विदां रसनीयो भवति ।   
तेनाद(दनीय)स्येत्यध्याहारो न युक्तः । यथा हि दार्ष्टान्तिकसूत्रे   
स्थायिग्रहणं शल्यकल्पमिति त्रयमेवोपात्तं तथा दृष्टान्तेऽपि   
त्रयस्यैवोपादानं युक्तम् ।   
  
एवं सूत्रं व्याख्याय लक्षणपदं परीक्षितुमाक्षिपति - रस इति क   
इत्यादिना । मधुरादौ पारदे विषे सारे जलसंस्कारेऽभिनिवेशे क्वाथे   
देहधातोर्नि(तौ नि)र्यासे वाऽयं प्रसिद्धो न त्वन्यत्र । तेन रस इति पदस्य   
शृङ्गारादिषु प्रवर्तितस्य कोऽर्थः । कि प्रवृत्तिनिमित्तं कथ्यते   
स्वाभिधेयनियमाय शब्देन यदि वा तत्प्रयोक्तृप्रतिपत्तृभिरिति । अर्थः   
  
  
प्। २८३)  
  
नयव्यञ्जितान् वागङ्गसत्त्वोपेतान् स्थायिभावानास्वादयन्ति   
सुमनसः प्रेक्षकाः हर्स्।आदींश्चाधिगच्छन्ति । तस्मान्नाट्यरसा   
इत्यभिव्याख्याताः । अत्रानुवंश्यौ श्लोकौ भवतः -  
  
  
प्रवृत्तिनिमित्तम् । अत्रोत्तरम् । आस्वाद्यत्वात् । प्रवृत्तिहेतोर्यतः प्रश्नस्तेनोत्तरं   
हेतुविभक्त्यैव दत्तम् । तेन क्रिया प्रवृत्तिनिमित्तमस्येत्युक्तं भवति ।  
  
यस्तु भङ्क्त्वा व्याचष्टे - रस इति योऽयं (कोऽयं) शब्दः । तत्रोत्तरम् ।   
पदार्थः । उच्यत इति । तस्यानेनेत्यध्याहारं विना   
प्रकृतपदार्थवाचकोऽयं शब्द इति (न)तात्पर्यकल्पनं विना नातीव   
सङ्गतमुत्तरम् । प्रश्नमन्तरेण   
चास्वाद्यत्वादित्यल्पपदप्रायमित्यास्तामेतत् ।  
  
अथ प्रवृत्तिनिमित्तं व्याक्षिपति - कथमास्वाद्यत इति । आस्वादनं हि   
रसनेन्द्रियजज्ञानं प्रसिद्धमिति भावः । अत्रोपचरितक्रियाश्रयेणोत्तरमाह   
- यथा नानेत्यादिना । यथातथाशब्दाभ्यां सादृश्यमत्रोपचारे   
निमित्तमिति दर्शयति । तत्र भोग्यस्य भोक्तुः फलस्य च साम्यं दर्शयति ।   
यथा हि व्यञ्जनसंस्कृतेऽन्ने आस्वाद्यता । अकाग्रमनसि च भोक्तर्या   
स्वादयितृता । अन्यचित्तस्य भुञ्जानस्याप्यास्वादाभिमानाभावात् ।   
प्रहर्ष(प्यायजीवन)पुष्टिबलारोग्याणां चास्वादफलता ।   
तथाभिनयव्यञ्जिते स्थायिशब्दव्यपदेश्ये रसे आस्वाद्यता । एकाग्रमनसि च   
सामाजिके तन्मयीभूत आस्वादयितृता । हर्षप्रधानानां   
धर्मादिव्युत्पत्तिवैदग्ध्यादीनामास्वादफलत्वमिति   
कर्मकर्तृफलसादृश्याद्विभावादिजः प्रतीतिविशेषो रसनाक्रियेति व्यपदिष्ट   
इति तात्पर्यम् । येन सुमनसो भुञ्जाना हर्षादींश्च यान्ति तेन   
रसानास्वादयन्तीत्यनेन शब्देन । अभितः सर्वत्र । विशेषेण   
अन्यभोक्तृविलक्षणतया । आ समन्तात् । ख्याताः प्रसिद्धाः । यथा चैते तथा   
प्रेक्षका अपि । तेन तेऽपि स्थायिनः आस्वादयन्तीति आभिमुख्येन सादृश्ये   
व्याख्याता अस्माभिर्व्यवहृताः । अत्रोपसंहारः । तस्मान्नाट्यरसाः ।  
  
अन्ये वादिशब्देन शोकादीनामत्र सङ्ग्रहः । स च न युक्तः । सामाजिकानां   
हि हर्षैकफलं नाट्यं न शोकादिफलम् । तथात्वे   
निमित्ताभावात्तत्परिहारप्रसङ्गाच्चेति मन्यमाना हर्षाश्चाधिगच्छन्तीति   
पठन्ति ।  
  
  
प्। २८४)  
  
यथा बहुद्रव्ययुतैर्व्यञ्जनैर्बहुभिर्युतम् ।  
आस्वादयन्ति भुञ्जाना भक्तं भक्तविदो जनाः ॥ ३२ ॥  
  
भावाभिनयसम्बद्धान्स्थायिभावांस्तथा बुधाः ।  
आस्वादयन्ति मनसा तस्मानाट्यरसाः स्मृताः ॥ ३३ ॥  
  
  
एवं ग्रन्थयोजनायां स्पष्टायां यत् कैश्चिदत्र चोदितं दृष्टान्ते आत्मा   
रसना मनश्चेति त्रयम् । प्रकृते तु रसनैवेति । परिहृतं चात्मन एवात्र   
स्थानान्तरसङ्क्रान्तस्य मनःस्थानीयता । मनसश्च रसनास्थानीयतेति ।   
तत्सर्वं वृथा नाट्यमात्रम् । उपचारबीजस्य सादृश्यस्यात्र प्राधान्येन   
प्रतिपिपादयिषितत्वादित्यास्ताम् ।  
  
एवं रसत्वं केन तेषामिति यत्प्रश्नितं तत्प्रतिसमाहितम् । अत्रेति भाष्ये ।   
अनुवंशे भवौ शिष्याचार्यपरम्परासु वर्तमानौ श्लोकाख्यौ   
वृत्तविशेषौ सूत्रार्थसङ्क्षेपप्रकटीकरणेन कारिकाशब्दवाच्यौ भवतः   
। तौ पठति - यथेत्यादि । मधुरादिभेदाद्बहूनि द्रव्याणि गुडादीनि ।   
बहुभिरिति दधिकाञ्जिकादिभिः । अनेन विभावभेदं रसभेदे हेतुत्वेन   
सूचयति । भुञ्जाना आस्वादयन्तीति । रसनाव्यापाराद्भोजनादधिको यो   
मानसो व्यापारः स एवास्वादनमिति दर्शयति ।  
  
एतदुक्तं भवति - न रसनाव्यापार आस्वादनम् । अपि तु मानस एव । स   
चात्राविकलोऽस्ति । केवलं लोके रसनाव्यापारानन्तरभावी स प्रसिद्ध   
इत्युपचार इह दर्शित इति । (शुद्धतत्स्वरूपज्ञानस्वभावा) अत्र भावा   
विभावव्यभिचारिणः । अभिनया अनुभावा एव । (इयं (द।) पृथग्वचनं   
प्राधान्यात् । तैर्ये सम्यग्बद्धा हृदयसंवादक्रमेण   
तन्मयीभावापन्नप्रमातृभूम्यभेदमुपसम्प्राप्ता अचिन्त्याः स्थायिनः   
तान् आ समन्तात्साधारणीभावेन निर्विघ्नप्रतिपत्तिवशात् । मनसा   
इन्द्रियान्तरविघ्नसम्भावनाशून्येन स्वादयन्ति   
स्वपरविवेकशून्यस्वादचमत्कारपरवशतया   
लौकिकात्प्रत्ययादुपार्जनादिविघ्नबहुलाद्योगिप्रत्ययाच्च   
विषयास्वादशून्यतापरुषाद्विलक्षणाकारसुखदुःखादिविचित्रवासनानुवे  
धोपनतहृद्यतातिशयसंविच्चर्वणात्मना भुञ्जते । बुधा इति पूर्वो   
(र्णो)पयोगो लौकिकानां प्रत्यक्षादीनामत्र दर्शितः ।  
  
एतदुपसंहरति - तस्मादिति । नाट्यात्समुदायरूपाद्रसाः । यदि वा   
नाट्यमेव रसाः । रससमुदायो हि नाट्यम् । (न)नाट्य एव च रसाः । काव्येऽपि   
नाट्यायमान एव रसः । काव्यार्थविषये हि प्रत्यक्षकल्पसंवेदनोदये   
रसोदय इत्युपाध्यायाः ।  
  
प्। २८५)  
  
यदाहुः काव्यकौतुके -  
  
प्रयोगत्वमनापन्ने काव्ये नास्वादसम्भवः । इति ।  
वर्णनोत्कलिताभोगप्रौढोक्त्या सम्यगर्पिताः ।  
उद्यानकान्ताचन्द्राद्या भावाः प्रत्यक्षवत्स्फुटाः ॥ इति ।  
  
अन्ये तु काव्येऽपि गुणालङ्कारसौन्दर्यातिशयकृतं रसचर्वणमाहुः ।   
वयं तु ब्रूमः - काव्यं तावन्मुख्यतो दशरूपकात्मकमेव । तत्र   
ह्युचितैर्भाषावृत्तिकाकुनैपथ्यप्रभृतिभिः पूर्यते रसवत्ता ।   
सर्वबन्धादौ हि नायिकाया अपि संस्कृतैवोक्तिरित्यादि बहुतरमनुचितं   
केवलं शक्तिरहितत्वाद्व्यावर्ण्यते । तावतीव हृद्यमिति न्यायेनानौचित्यं न   
प्रतिहारि (न प्रतिभाति) । तत एवोच्यते सन्दर्भेषु दशरूपकम् (वामन।का।) इति ।   
तेन तदंश(दङ्ग)सन्ध्यादिसङ्घटनमुद्धृत्य सर्गबन्धादि   
यावन्मुक्तं(वतकम्) । यत्तु दशरूपकं तस्य योऽर्थस्तदेव नाट्यम् ।   
यद्वक्ष्यते नाट्यस्यैषा तनूः (ना। शा। १४।२) इति तस्य   
हृदयसंवादतारतम्यापेक्षया श्रोतृप्रतिपत्तृस्फुरणं   
स्फुटास्फुटत्वेनातिविचित्रम् । तत्र ये स्वभावतो निर्मलमुकुरहृदयास्तत एव   
संसारोचितक्रोधमोहाभिलाषपरवशमनसो न भवन्ति तेषां   
तथाविधदशरूपकाकर्णनसमये साधारणरसनात्मकचर्वणग्राह्यो   
रससञ्चयो नाट्यलक्षणः स्फुट एव । ये त्वतथाभूतास्तेषां   
प्रत्यक्षोचिततथाविधचर्वणालाभाय नटादिप्रक्रिया ।   
स्वगतक्रोधशोकादिसङ्कटहृदयग्रन्थिभञ्जनाय गीतादिप्रक्रिया च   
मुनिना विरचिता । सर्वानुग्राहकं हि शास्त्रमिति न्यायात् । तेन नाट्य एव रसा   
न लोक इत्यर्थः । काव्यञ्च नाट्यमेव ।  
  
अत एव च नटे न रसः । कुत्र तर्हि । विस्मृतिशीलो न बोध्यते । उक्तं हि   
देशकालप्रमातृभेदानियन्त्रितो रस इति केयमाशङ्का । नटे तर्हि किम् ।   
आस्वादनोप्रायः । अत एव च पात्रमित्युच्यते । न हि पात्रे मद्यास्वादः । अपि तु   
तदुपायकः तेन । प्रमुखमात्रे नटोपयोग इत्यलम् ।  
  
चित्रपुस्ताद्यपि च नाट्यस्यैवार्थभागाभिष्यन्दो यथा सर्गबन्धादि   
शब्दभागाभिष्यन्दः । एतच्च योऽर्थो हृदयसंवादी । (ना। शा। ७। १०) इत्यत्र   
वितत्य वक्ष्यामः ।  
  
अन्ये त्वभिनयादिसामग्रीमयं बहिर्दृश्यमानं नाट्यं नटधर्मः   
कर्म रूपमित्याशयेन नाट्याद्रसा इत्याहुः । स्मृता इति   
सम्प्रदायाविच्छेदं दर्शयति । ये तु रत्याद्यनुकरणरूपं रसमाहुः अथ   
चोदयन्ति शोकः कथं सुखहेतुरिति । परिहरन्ति च अस्ति कोऽपि नाट्यगतानां   
विशेष इति । तत्र चोद्यं तावदसत् । शोको हि प्रतीयमानः किं स्वात्मनि   
प्रत्येतुर्दुःखं वितनोतीति नियमः । शत्रुदुःखे प्रहर्षात् । अन्यत्र च   
मध्यस्थत्वात् । उत्तरं तु भावानां वस्तु स्वभावमात्रेणे(तत्रे)ति न   
किञ्चिदत्र तत्त्वम् ।  
  
  
प्। २८६)  
  
अत्राह - किं रसेभ्यो भावानामभिनिर्वृत्तिरुताहो भावेभ्यो   
रसनामिति । केषाञ्चिन्मतं परस्परसम्बन्धादेषामभिनिर्वृत्तिरिति ।   
तन्न । कस्मात् । दृश्यते हि भावेभ्यो रसानामभिनिर्वृत्तिर्न तु रसेभ्यो   
भावानामभिनिर्वृत्तिरिति । भवन्ति चात्र श्लोका -  
  
  
अस्मन्मते संवेदनमेवानन्दघनमास्वाद्यते । तत्र का दुःखाशङ्का ।   
केवलं तस्यैव चित्रताकरणे रतिशोकादिवासनाव्यापारः । तदुद्बोधने   
चाभिनयादिव्यापारः । (३३)  
  
यदेतदुक्तं रसतत्त्वं तदेवोपशोधयितुमुपक्रमते - अत्राहेत्यादिना   
चोद्यमुखेन । नर्तकगतेभ्यो रसेभ्यो भावाः सामाजिके । यथा   
करुणाच्छोकः । ततो विभावाद्युपचितसामजिके करुण इति रसाद्भावो   
भावाद्रस इति सन्देहः । अत एव परस्परमपि जन्म कालभेदेनेति तृतीयः   
पक्षः । यदि वा नट एव राम एव वा पूर्वं भावः तत उपचये रसः ।   
रतोऽप्यपचये भाव इत्येवं पक्षत्रयोत्थानम् । इदं चासत् । एवम्भूतस्य   
रसस्वरूपस्य निराकृतत्वात् ।  
  
श्रीशङ्कुकस्त्वाह - अनुकर्तरि रसानास्वादयतोऽनुकार्ये भावप्रतीतिः   
प्रयोगे । लोके प्रकृति(तिः)रसं निष्पादयतीति । द्वितीयपक्षो   
नाट्याचार्याभिप्रेतशिक्षानुसारेण । अत एव च तृतीयोऽपि सम्भवतीति ।   
एतदप्यसत् । न हि सामाजिकोऽनुकार्यानुकर्तृविभागमवैति । दूषितः   
(स्वा(दूषितश्चा)नुकरणवादः ।  
  
तस्मादित्थमेतत् - किं रसेभ्यो भावा उत विपर्ययः आहो अन्योन्यजनकतेति   
त्रयः प्रश्नाः । आहोशब्दो भिन्नक्रमः ।   
विभावादिभ्यस्तावद्रसनिष्पत्तिरुक्ता । स एव द्वितीयः   
पक्षोऽभ्युपगतपूर्वमे (गतः पूर्वम् । ए)तच्च कथम् ? न हि लोके   
विभावानुभावादयः केचन भवन्ति । हेतुकार्यावस्थामात्रत्वाल्लोके तेषाम्   
। अथ त एव रसनोपयोगित्वे विभावादिरूपतां प्रतिपद्यन्ते । तर्हि   
रसप्रसादाद्भावा विभावादयः । अथोच्यते विभावादिप्रसादाद्रसो   
यथोक्तं प्राक् । रसप्रसादाच्च विभावादिरूपत्वम् । तर्हि परस्पराश्रयत्वम् ।   
इतरेतराश्रयाणि च (कार्याणि) न प्रकल्पन्त (महाभाष्ये ई १।३) इत्याक्षेपः ।  
  
अत्र सिद्धान्तमाह - दृश्यते हीति । प्रमदादयः प्रतीताः सन्तो रसास्वादं   
विदधते यथोक्तं प्राक् । अतो न रसेभ्यो भावाः ।   
भावशब्दार्थपर्यालोचनया चैतदेवोपपन्नमिति   
  
  
प्। २८७)  
  
नानाभिनयसम्बद्धान्भावयन्ति रसानिमान् ।  
यस्मात्तस्मादमी भावा विज्ञेया नाट्ययोक्तृभिः ॥ ३४ ॥  
  
नानाद्रव्यैर्बहुविधैर्व्यञ्जनं भाव्यते यथा ।  
एवं भावा भावयन्ति रसानभिनयैः सह ॥ ३५ ॥  
  
न भावहीनोऽस्ति रसो न भावो रसवर्जितः ।  
परस्परकृता सिद्धिस्तयोरभिनये भवेत् ॥ ३६ ॥  
  
व्यञ्जनौषधिसंयोगो यथाऽन्नं स्वादुतां नयेत् ।  
एवं भावा रसाश्चैव भावयन्ति परस्परम् ॥ ३७ ॥  
  
  
श्लोकनाह - नानाभिनयैः सम्यग्बद्धान् हृदयं गतान् भावयन्ति   
सम्पादयन्ति रसांस्तस्माद्भावाः । (३४)  
  
नन्वेतद्भावशब्दप्रवृत्तिनिमित्तम् । न तत्प्रकृतं किञ्चिदुक्तमित्याशङ्क्य   
प्रकृते योजयितुमाह - नानाद्रव्यैरिति । व्यज्यत इति व्यञ्जनञ्चानुपानादि   
रसोऽत्राभिप्रेतः । बहुविधैरिति व्यञ्जनस्योपलक्षणम् । अभिनयैरित्यस्य वा   
विशेषणम् ।  
  
एवं स्थितपक्षमुपसंहरति - न भावहीनोऽस्ति रस इति । अत्र चोद्यवादी   
स्वाशयमुन्मीलयति - न भावो रसवर्जित इति । लोके हि न   
कश्चिद्विभावादिव्यवहार इति भावः । अथोत्तरमाह - परस्परकृता   
सिद्धिस्तयोरभिनये भवेत् । अभिनये साक्षात्कारे सम्पन्ने तदुपयोगितया   
विभावादिव्यपदेश इत्यतो या परस्परकृता सिद्धिः सा (भद्रं) भवेदिति   
सम्भाव्यते । एवम्भूतमितरेतराश्रयजं न दूषणमित्यर्थः ।  
  
अत्रैव दृष्टान्तमाह - व्यञ्जनौषधिसंयोग इति ।   
व्यञ्जनौषधिसंयोगोऽन्नं च कर्तृ यथा परस्परमन्योन्यं   
कर्मभूतं स्वादुतां नयेत् तथा भावा रसाश्चान्योन्यं भावयन्ति ।   
भावा रसान्भावयन्ति निष्पादयन्ति । रसास्तु भावान् भावयन्ति ।   
भावान्कुर्वन्ति । (वि)भावादिव्यपदेश्यान्कुर्वन्तीत्यर्थः ।  
  
एतदुक्तं भवति - एकत्रैकदा क्रियायामन्योन्याश्रयत्वं दोषो न तु   
क्रियाभेदे । यथा व्यन्जनादिसंयोगेनान्नस्याह्लादिरसवत्ता क्रियते । अन्नेन   
वाश्रयरूपेण सता व्यञ्जनसुखभोग्यता कियते । एवं भावै रस्यमानता   
। रसैश्च विभावदिव्यपदेश्यता   
  
  
प्। २८८)  
  
यथा बीजाद्भवेद्वृक्षो वृक्षात्पुष्पं फलं यथा ।  
तथा मूलं रसाः सर्वे तेभ्यो भावा व्यवस्थिताः ॥ ३८ ॥  
  
तदेषां रसानामुत्पत्तिवर्णदैवतनिदर्शनान्यभिव्याख्यास्यामः ।  
  
  
कारणादीनाम् । यथा पटापेक्षया तन्तवः पटकारणमिति व्यपदेश्याः ।   
तन्त्वपेक्षया पटः कार्यः । न चेत(रेत)राश्रयं(यत्वं) तथा प्रकृतेऽपीति ।   
(३७)  
  
ननु यदि भावेभ्यो रसास्तर्हि कथमुक्तं न हि रसादृते कश्चिदप्यर्थः   
प्रवर्तते इति । तेन पूर्वं त एवोद्देश्याः इत्याशङ्क्याह - यथेत्यादिना ।   
बीजं यथा वृक्षमूलत्वेन स्थितं तथा रसाः । तन्मूलादि(हि) प्रीतिपूर्विका   
व्युत्पत्तिरिति ततरे(त एव) च व्याख्यानार्हात्   
कविगतसाधारणीभूतसंविन्मूलश्च काव्यपुरस्सरो नटव्यापारः । सैव   
च संवित्परमार्थतो रसः । सामाजिकस्य च तत्प्रतीत्या वशीकृतस्य   
पश्चादपोद्धारबुद्ध्या विभावादिप्रतीतिरिति प्रयोजने(ज्ये) नाट्ये काव्ये   
सामाजिकधियि च । तदेवं मूलबीजस्थानीयात्क (यः क) विगतो रसः कविर्हि   
सामाजिकतुल्य एव । तत एवोक्तं शृङ्गारी चेत्कविः । (ध्वन्यालो। ३-४२)   
इत्याद्यानन्दवर्धनाचार्येण । ततो वृक्षस्थानीयं काव्यम् । तत्र   
पुष्पादिस्थानीयोऽभिनयादिनटव्यापारः । तत्र फलस्थानीयः   
सामाजिकरसास्वादः । तेन रसमयमेव विश्वम् ।  
  
अत्र च विज्ञानवादो द्विधाभिधानं (स्फोटतत्त्वं) सत्कार्यवाद   
एकत्वदर्शनमित्यादि च द्रष्टव्यम् (इति केचित्) । वयं तु   
प्रकृतानुपयोगिश्रुतलवसन्दर्शनमिथ्याप्रयाससंश्रयमशिक्षितपूर्विण   
इत्यास्ताम् ।  
  
अन्ये तु बीजादिव भावाद्रसवृक्षस्ततोऽप्यभिनयकुसुमसुन्दरात्फलमिव   
भावः प्रतीत्या भुज्यत इति व्याचक्षते । तैः प्रकृतविरुद्धं सर्वं   
व्याख्यातम् । एवं हि भावस्यैवोपक्रमपर्यवसानवर्तित्वमुक्तं   
स्यादित्यास्तां चैतत् । एवं त्रयोऽपि पक्षाः कथञ्चिदुपगता   
अभिप्रायवैचित्र्येणेति तात्पर्यम् ।  
  
एवमुद्दिष्टानां विभक्तानां च रसानां सामान्यलक्षणं   
परीक्षापरिशुद्धमभिधाय तदनुवादपूर्वकं विशेषलक्षणं वक्तुं   
पीठबन्धं दर्शयति - तदेषामित्यादिना । यतः सामान्यलक्षणमेतेषां   
कृतं तस्माद्विशेषलक्षणांशपूरकाण्युत्पत्त्यादीनि व्याख्यास्यामः ।   
तत्रोत्पत्तिरुत्पादकानामुत्पाद्यानां च विशेषलक्षणम् । अन्योन्यतो   
व्यवच्छेदात् ।  
  
प्। २८९)  
  
तेषामुत्पत्तिहेतवश्चत्वारो रसाः । तद्यथा - शृङ्गारो रौद्रौ वीरो   
बिभत्स इति । अत्र -  
  
शृङ्गाराद्धि भवेद्धास्यो रौद्राच्च करुणो रसः ।  
वीराच्चैवाद्भुतोत्पत्तिर्बीभत्साच्च भयानकः ॥ ३९ ॥  
  
शृङ्गारानुकृतिर्या तु स हास्यस्तु प्रकीर्तितः ।  
रौद्रस्यैव च यत्कर्म स ज्ञेयः करुणो रसः ॥ ४० ॥  
  
  
उत्पादकानामप्येतदुत्पादकत्वमुत्पादकान्तराद्वैलक्षण्यमुत्पाद्य कृतम्    
एवमुत्पाद्यानामुत्पादकमृतमिति परस्परलक्षणत्वम् । वर्णः श्वेतादि   
तु(स्तु) सुस्पष्टं वि(शेष)लक्षणादि । एवं निदर्शनं तु शृङ्गारो   
नामेत्यादिना विभावादिविशेषसंयोगः । उत्पत्तिलक्षणा(णे)   
ह्यन्योन्याश्रयशङ्का वर्णदेवतयोस्त्वागमानुविद्धत्वमिति स्फुटं   
निश्चयदर्शनोपायत्वमुत्पत्यादीनां न सम्भवति ।   
विभावादिविशेषसंयोगस्तु तद्वैलक्षण्यान्निदर्शनमित्युक्तम् । (३८)  
  
तत्रोत्पत्तिं तावदाह - तेषामित्यादिना । तेषां रसानामुत्पत्तौ हेतवः   
सूचकाश्चत्वारः । रसानामुत्पाद्योत्पादकप्रकारो यावान् सम्भवति स   
चतुर्भिरेव सूचित इति यावत् । तथा हि - तदाभासत्वेन तदनुकाररूपतया   
हेतुत्वं शृङ्गारेण सूचितम् । यतो   
विभावाभासादनुभावाभासाद्व्यभिचार्याभासाद्रत्याभासे प्रतीते   
चर्वणाभाससारः शृङ्गाराभासः । कामना अभिलाषमात्ररूपा हि   
रतिरत्र व्यभिचारिभावो न स्थायी । तस्य तु स्थायिकल्पत्वेनाभाति ।   
तद्वशाद्विभावाद्याभासता । अतश्च स्थाय्याभासत्वं रतेः । यतो   
रावणस्य सीता द्विष्टा मय्युपेक्षिका वेति हृदयं नैव स्पृशतीति । तत्स्पर्शे   
ह्यभिमानोऽस्यापि लीयेतैव । मयीयमनुरक्ता इति तु निश्चयो ह्यनुपयोगी ।   
कामजमोहसारत्वात् । शुक्तौ रूप्याभासवत् । यद्यपि -  
  
दूराकर्षणमोहमन्त्र इव मे तन्नाम्नि याते श्रुतिं  
(चेतः कालकलामपि प्रसहते नावस्थितिं तां विना ।  
एतैराकुलितस्य विक्षतरतेरङ्गैरनङ्गातुरैः  
सम्पद्येत कथं तदाप्तिसुखमित्येतन्न वेद्मि स्फुटम् ॥)  
  
प्। २९०)  
  
इत्यादौ रावणवाक्ये तावति रत्याभासतैव । न तु हासः स्फुरति । तथापि   
सीताविभावल(विल)क्षणं रावणवयःप्रकृतिविरुद्धश्च   
चिन्तादैन्यमोहादिकव्यभिचारिगणम(णोऽ) श्रुपातपरिदेवितादि   
चानुभावजातमनौचित्यात्तदाभासरूपं सद्धास्यविभावरूपम् ।   
तद्वक्ष्यते - विकृतपरवेषालङ्कारेत्यादि । एवं तदाभासतया(तायाः)   
प्रकारः शृङ्गारेण सूचितः । तेन करुणाद्याभसेष्वपि हास्यत्वं सर्वेषु   
मन्तव्यम् । अनौचित्यप्रवृत्तिकृतमेव हि हास्यविभावत्वम् । तच्चा(त्रा)नौचित्यं   
सर्वरसानां विभावानुभावादौ सम्भाव्यते । तेन   
व्यभिचारिणामप्येषैव वार्ता । अत एव संवित्सतत्त्वनिपुणैश्चिरन्तनै   
रसभावतदाभासव्यवहारस्तत्र तत्र क्रियते । अमोक्षहेतावपि   
तदाभासतायां शान्ताभासो हास्य एव । प्रहसनरूपकेण   
अनौ(स्वानौ)चित्यत्यागः सर्वपुरुषार्थेषु व्युत्पाद्यः(राजपुत्रादीनाम्?) ।   
एतच्च लक्षणे वक्ष्यते । तत्र हास्याभासो यथाऽस्मत्पितृव्यस्य वामन्गुप्तस्य   
।  
  
लोकोत्तराणि चरितानि न लोक एष  
सम्मन्यते यदि किमङ्ग वदाम नाम ।  
यत्त्वत्र हासमुखरत्वममुष्य तेन  
पार्श्वोपपीडमिह को न विजाहसीति ॥  
  
एवं यो यस्य न बन्धुस्तच्छोके करुणोऽपि हास्य एवेति सर्वत्र योज्यम् ।   
एतदेवोदाहरणम् । एवमन्यत्तेनानुमेयमिति मुनिना यथाग्रहणं कृतम् ।  
  
यदीयफलानन्तरं द्वितीयरसोऽवश्यम्भावी तस्योदाहरणं रौद्रः ।   
रौद्रस्य हि फलं वधबन्धादि । तद्विभावकेनावश्यं करुणेन भाव्यम् ।   
यथा वेणीसंहारे -  
  
अद्यैवावां रणमुपगतौ तातमम्बां च दृष्ट्वा  
घ्रातस्ताभ्यां शिरसि विनतोऽहं च दुश्शासनश्च ।  
तस्मिन्बाले प्रसभमरिणा प्रापिते तामवस्थां  
पित्रोः पार्श्वं व्यपगतघृणः किं नु वक्ष्यामि गत्वा ॥  
  
एवं रौद्रानन्तरं नियमेन भयानकः । शृङ्गारानन्तरं नियमेन   
(करुणं(णः) । व्याप्रियते त्वसौ तज्जन्मनि यथा तापसवत्सराजे   
वासवदत्तादाहाद्वत्सराजस्य । ननु   
तत्रा(त्र)रतेरवि(तेर्वि)च्छेदाद्बधुताकृतः शोकः । नैतत् । करुणोत्पत्तिकालेऽपि हि   
क्रोधस्य विच्छेद एव ।  
  
यदाह निर्वाणवैरदहनाः प्रशमादरीणां नन्दन्तु पाण्डुतनयाः ।   
(वेणी। अ-१-७) इति । न च बन्धुमा(तामा)त्रं हेतुः । एवं हि सति -  
  
प्। २९१)  
  
(उत्कम्पिनी भयपरिस्खलितांशुकान्ता)  
ते लोचने प्रतिदिशं विधुरे क्षिपन्ती ।  
क्रूरेण दारुणतया सहसैव दग्धा  
धूमान्वितेन दहनेन न वीक्षिताऽसि ॥) (तापसवत्सराजे २-१६)  
  
इत्यादौ ते इति प्राणभूतं (पदं) निरुपयोगतां गमितं स्यात् ।  
रतिप्रलापेषु च शृङ्गार एव करुणस्य जीवितम्-  
हृदये वससीति (मत्प्रियं यदवोचस्तदवैमि कैतवम् ।  
उपचारपदं न चेदिदं त्वमनङ्गः कथमक्षता रतिः ॥ (कुमार। ४-९)  
  
इत्याद्युक्तिषु ।  
  
एवं वीराद्भयानकोत्पत्तिः । यथा कर्णस्यात्मजमग्रतः शमयतो भीतं   
जगत् फाल्गुनात् (वेणी। ५।५)  
  
यत्त्वत्र श्रीशङ्कुकेनोक्तम् - नात्रोत्साहस्य व्यापार इति । तदसत् । एवं हि   
निर्विषय एवोत्साहः स्यात् । कर्तव्याननुसन्धानात् । युद्धवीरे च   
परपराजयजनितः प्रतापापरपर्यायः शत्रुहृदयदाहदायी तद्वनितादिषु   
भयानक एव जीवितम् । यथा -  
  
स पातु वो यस्य हतावशेषास्तत्तुल्यवर्णाञ्जनरञ्जितेषु ।  
लावण्ययुक्तेष्वपि वित्रसन्ति दैत्याः स्वकान्तानयनोत्पलेषु ॥  
  
नियमेन तु भवतीति वक्तव्यम् । नियमश्चकारेणोक्तो   
रौद्रादित्यानन्तर्यसूचकपञ्चम्यनन्तरं प्रयुक्तेन ।  
  
यस्तु रसो रसान्तरं फलत्वेनाभिसन्धाय प्रवर्तते तस्योदाहरणं वीरः ।   
महापुरुषोत्साहो हि जगद्विस्मयफलाभिसन्धानेनैव ।  
  
यथा- दोर्दण्डाञ्चितचन्द्रशेखरधनुर्दण्डावभङ्गोद्यत (महावीर २-  
५४) इत्यादि । रौद्रस्तु परविनाशनं फलत्वेनाभिसन्धाय प्रवर्तते न   
करुणमिति शे(विशे)षः । विदूषकहासतु नाय्काहासं फलत्वेनाभिसन्धत्त   
इति मन्तव्यम् ।  
  
यस्तु रसस्तुल्यविभावत्वान्नियमेन रसान्तरं हि परमाक्षिपति   
तस्योदाहरणं बीभत्सः । तस्य हि ये विभावा रुधिरप्रभृतयस्तेऽवश्यं   
भयहेतवः । तथा तद्व्यभिचारिणो मरणमोहापस्माराद्याः ।   
तदनुभावास्तु मुखविकूणनादयः ।  
  
यथा वेणीसंहारे -  
  
संस्तभ्यन्तां   
निहतदुश्शासनपीतशेषशोणितपी(तस्नपि)तबीभत्सवृकोदरदर्शनवैक्लव्यस्क्  
हलितप्रहरणानि रणाद्विद्रवन्ति बलानि इति (वेणी। ४।)  
  
  
प्। २९२)  
  
वीरस्यापि च यत्कर्म सोऽद्भुतः परिकीर्तितः ।  
बीभत्सदर्शनं यच्च ज्ञेयः स तु भयानकः ॥ ४१ ॥  
  
  
एवं तदाभासतद्द्वा(तदनु)रेण रसान्तराक्षेपकत्वे शृङ्गार उदाहरणम्   
। तेन शृङ्गारानुकृतिरित्यत्र तुशब्दो वीप्सायाम् । द्वितीयो हेतौ । तेनैवं   
योजना - या अनुकृतिः स हास्यो यतः प्रकीर्तितः(अतः) एवंविभावको हास्य इति   
शेषः । तद्यथा शृङ्गारा अर्श आद्यच् । शृङ्गारवत्यनुकृतिरित्यर्थः ।  
  
यत्त्वत्र शृङ्गाराद्भुतोत्पत्तेराशङ्का दृशः प्रथुतरीकृता (रत्ना २-१५)   
इत्यादौ (तत्)निर्मूलमेव । उदयने हि शृङ्गारः । ब्रह्मणि विस्मयसम्भावना   
। सा च न तात्कालिकत्वेन नोत्तरकालिकत्वेन । किन्तु पूर्वतरमेवेति न किञ्चिदेतत् ।  
  
परस्पर(रम्परा)फलत्वेन रसान्तराक्षेपे रौद्र उदाहरणम् । रौद्रस्य   
यत्कर्म फलात्मकं वधादि चकारात्तस्य यत्कर्म फलरूपं स एव   
करणः । एवकारेणात्यन्तव्यवहितां परम्परां पराकरोति । (४०)  
  
समनन्तरफलत्वेन रसान्तराक्षेपे (वीरस्यापि उदाहरणम् । चस्सन्नियोगे   
वीरस्य सम्यङ्निकटं यत्फलं सोऽद्भुतः परितः समन्ताद्या कीर्तिः यशः   
प्रतापरूपा ततो हेतोः । अपिशब्दाच्छृङ्गारोऽपि वीरस्यानन्तरं फलं   
द्रौपदीस्वयंवरादौ । सहभावेन रसान्तराक्षेपे बिभत्स उदाहरणम् ।  
  
यदेव बिभत्सस्य दर्शनं विभावादिरूपं स एव भयानकः ।   
तद्विभावत्वादुपचारस्य । सहभावप्रतीतः(तिः) फलम् । तमेव चशब्दो   
द्योतयति । तुः पूर्वतो विशेषमाह । अयमेव चाक्षेपप्रकारश्चतुर्धैव   
सम्भाव्यते न त्वधिक इति । सा त्वस्यापि सन्न नोक्तः । ये चात्रोत्पत्तिहेतव   
उक्तास्ते यथा स्वयं पुरुषार्थचतुष्कव्याप्ताः । तद्धि   
तत्सौन्दर्यातिशयजननरूपम् । रञ्जका भा(हा)सादयस्तदनुगामित्वेन   
रूपकेषु निबन्धनीयाः ।  
  
एतावन्त एव च रसा इत्युक्तं पूर्वम् । तेनानन्त्येऽपि   
पार्षदप्रसिद्ध्यैतावतां प्रयोज्यत्वमिति यद्भट्टलोल्लटेन निरूपितं   
तदवलेपेनापरामृश्येत्यलम् । (४१)  
  
वर्णाभिधानं पूजादौ ध्यान उपयोगि । मुखरागेऽपीत्यन्ये । स्वच्छपीतौ   
शमाद्भुताविति शान्तवादिनां पाठः । तत्तद्रससिद्धौ सा सा देवता   
पूज्येति देवतानिरूपणम् । विष्णुः कामदेवः । प्रमथा भगवतो गणाः   
क्रीडापराः । रुद्रस्त्रैलोक्यसंहारकर्ता । अत एव चोदयतीति निय(च यमयतीति   
य)मेन वधादिके  
  
  
प्। २९३)  
  
अथ वर्णाः -  
  
श्यामो भवति शृङ्गारः सितो हास्यः प्रकीर्तितः ।  
कपोतः करुणश्चैव रक्तो रौद्रः प्रकीर्तितः ॥ ४२ ॥  
  
गौरो वीरस्तु विज्ञेयः कृष्णश्चैव भयानकः ।  
नीलवर्णस्तु बीभत्सः पीतश्चैवाद्भुतः स्मृतः ॥ ४३ ॥  
  
अथ दैवतानि   
  
शृङ्गारो विष्णुदैवत्यो हास्यः प्रमथदैवतः ।  
रौद्रो रुद्राधिदैवत्यः करुणो यमदैवतः ॥ ४४ ॥  
  
बीभत्सस्य महाकालः कालदेवो भयानकः ।  
वीरो महेन्द्रदेवः स्याद्भुतो ब्रह्मदैवतः ॥ ४५ ॥  
  
एवमेतेषां रसानामुत्पत्तिवर्णदैवतान्यभिव्याख्यातानि ।   
इदानीमनुभावविभावव्यभिचारिसंयुक्तानां   
लक्षणनिदर्शनान्यभिव्याख्यास्यामः । स्थायिभावांश्च   
रसत्वमुपनेष्यामः ।  
  
  
सम्पादिते करुणः । महाकालोऽधिदैवतमिति शेषः । स हि तद्विभावं   
कङ्कालं श्मशानादि सेवते । महेन्द्रस्त्रैलोक्यराजः । ब्रह्मा   
अचिन्त्याद्भुतस्रष्टा । (४५)  
  
बुद्धः शान्तेऽब्जजोऽद्भुते इति शान्तवादिनः केचित्पठन्ति । बुद्धो जिनः   
परोपकारिअकपरः प्रबुद्धो वा । तत्रोत्पत्तिलक्षणमन्योन्याश्रयत्वान्न   
निश्चयकारि ।   
वर्णदैवतात्मकमप्यागमसिद्धत्वादित्येकप्रघट्टकेनोपसंहरत्येव-  
मित्यादिना । एतेषामिति सर्वेषामित्यर्थः ।  
  
अथ विशषलक्षणानि वक्तुमासूत्रयतीदानीमित्यादिना । विशेषलक्षणं   
सजातीयाद्व्यवच्छेदकम् । न विजातीयाद्व्यवच्छेदं विना सजातीयत्वम् । न   
चासौ सामान्यलक्षणं विनेति तत्पृष्ठे विशेषलक्षणमिति दर्शयितुं   
सामान्यलक्षणमनुवदत्यनुभावेत्यादिना । लक्षणानि च तानि निदर्शनानि   
च विशेषात्मकानि । तेन प्रत्येकं लक्षणविशेषा उच्यन्त  
  
  
प्। २९४)  
  
तत्र शृङ्गारो नाम रतिस्थायिभावप्रभवः । उज्ज्वलवेषात्मकः ।   
यत्किञ्चिल्लोके शुचि मेध्यमुज्ज्वलं दर्शनीयं वा   
तच्छृङ्गारेणोपमीयते ।  
  
  
इत्यर्थः । विशेषलक्षणानि वा सामान्यलक्षणस्य निदर्शनानि । येषु   
सामान्यलक्षणं योज्यते उदाह्रियते च । तदिना तस्योदाहर्तुमशक्यत्वात् ।   
चकारो लोकोत्तरतयाऽदरं सूचयति । ये स्थायिनो भावा लोके चित्तवृत्त्यात्मानो   
बहुप्रकारपरिश्रमप्रसवनिबन्धनकर्तव्यताप्रबन्धाभिधायिनस्तानपि   
नाम रसत्वं विश्रान्त्येकायतनत्वेपदेशदिशा नेष्यामः । विभावान्   
यथायोगमुपहरद्भिः कविनटैर्हि रसतां नीयन्ते । यदाह -  
  
या व्यापारवती रसान्रसयितुं काचित्कवीनां नवा  
(दृष्टिर्या परिनिष्ठितार्थविषयोन्मेषा च वैपश्चिती ।  
ते द्वे अप्यवलम्ब्य विश्वमनिशं निर्वर्णयन्तो वयं  
श्रान्ता नैव च लब्धमब्धिशयन त्वद्भिक्तितुल्यं सुख ॥) इति ।  
								(ध्वन्या। ३।४३)  
  
नटानां तु तदुपजीवितत्वान्न नवा दृक्पश्यति न रस्यत्यतो नवेति ।   
तस्माद्रसनोपयोगिविभावाद्यौचित्यमस्माभिरुपदिशद्भिः स्थायिनो रसतां   
नीता भवन्तीत्यनेन लक्षणरूपस्य फलं दर्शयति ।  
  
(अथ शृङ्गाररसप्रकरणम्) ।  
  
तत्र कामस्य फलत्वादशेषहृदयसंवादित्वाच्च तत्प्रधानं शृङ्गारं   
लक्षयति - तत्रेत्यादिनोज्ज्वलवेषात्मक इत्यन्तेन सूत्रेण । तत्रेति क्रमनिर्धारणे   
। एवं सतीत्यर्थे वा । एतत्सूत्रभाष्येण व्यक्तम् । यल्लक्ष्यपदं नामेति ।   
व्याचष्टे यत्किञ्चिदित्यादिना । हस्तपृष्थतादि(हारादि)मण्डितः शृङ्गारवान्   
। तेन शुचिमेध्याद्युपमीयते । तेनोज्ज्वलवेषात्मके शृङ्गारशब्दः । न   
चातिप्रसङ्गः । आप्तोपदेशस्य नियामकत्वादिति चिरन्तनाः । तदनुपपन्नम् ।   
उपमानोपमेययोर्विशेषविषयविभागानवभासात्तथा ।  
  
तस्मदयमत्रार्थः । रतिरेवास्वाद्यमानो मुख्यः शृङ्गारः ।   
रतिमास्वादयद्भिस्तद्बहुमानपरः शृङ्गारीत्युच्यते । यस्तु सज्जनादिप(दिः   
अप)र एव तद्यूसनिता (तु व्यसनी) । सा रसनास्वाददशा लोके भवन्त्यपि न   
चिरमवतिष्ठे । तदास्वादे चोपयोगि यथास्वविभावादि   
  
प्। २९५)  
  
यस्तावदुज्ज्वलवेषः स शृङ्गारवानित्युच्यते । यथा च   
गोत्रकुलाचारोत्पन्नान्याप्तोपदेशसिद्धानि पुंसां नामानि भवन्ति   
तथैवैषां रसानां भावानां च नाट्याश्रितानां   
चार्थानामाचारोत्पन्नान्याप्तोपदेशसिद्धानि नामानि । एवमेष   
आचारसिद्धो हृद्योज्ज्वलवेषात्मकत्वाच्छृङ्गारो रसः । स च   
स्त्रीपुरुषहेतुक उत्तमयुवप्रकृतिः ।  
  
  
तथा शास्त्र(स्त्रा)निषिद्धमजुगुप्सितं संस्फुटं(यत् स्फुटं)मनोहरं   
च तदुपचाराच्छृङ्गारशब्दवाच्यम् । तदाह - उपमीयते । तदुपयोगितया   
तथा मीयते लक्ष्यत इति यावत् ।  
  
क्व य (त)थेति दर्शयति - यस्तावदिति । तवद्ग्रहणेनावधारणवाचिना   
शृङ्गारवाच्यो मुख्योऽर्थस्तत्र नास्तीति दर्शयति - स शृङ्गारवानिति ।   
तदनु(दु)ज्ज्वलवेषे शृङ्गारशब्द उपचरित इत्याह । ननु मुख्यतया   
रत्यास्वादे शृङ्गारशब्दस्य प्रवृत्तौ किं निबन्धनमित्याशङ्क्याह -   
यथा चेत्यादि । गोत्रं पितृसन्तानादि । कुलं मातृसन्तानं सूचयति । आचारो   
व्यवहारः । तत उत्पन्नानि लोके प्ररूढानि । मूले तु न । आद्याप्तोपदेशेन   
नामकरणलक्षणेन समयेन सिद्धानि । पुंसामिति मनुष्यजातेर्नराणां   
नारीणां च । नराणां हि पितृसन्तानानुसारि नाम विष्णुशर्मेत्यादि ।   
स्त्रीणां तु मातृवंशानुसारि कनकप्रभा चन्द्रप्रभेति । एवं रसादीनां   
तच्छास्त्रवेदिवृद्धव्यवहारतो निरूढानि प्राक्तनब्रह्माद्याप्तप्रणीतानि   
नामानि ।  
  
तदेवोपसंहरति - एवं शृङ्गारो रसः । स आचारव्यवहाराल्लोकेऽपि सिद्धः ।   
कुतो हेतोः । हृद्यादिवेषात्मकत्वात् । एतदुक्तं भवति -   
प्रतिशास्त्रसमयानुसारिणोऽपि शब्दास्तद्वृद्धव्यवहारपरम्परया लोके   
प्रसिद्धा उपचारतोऽन्यत्रापि व्यवह्रियन्ते । यथा - साङ्ख्यपुरुषोऽयं न   
किञ्चित्करोति । पूर्वरङ्गोऽत्र तेन मे विरचितः । अत्र महत(त्ता)न्योन्यमस्य इति ।   
तद्वदमी शृङ्गारादिशब्दा इहैव विषये रसेषु मुख्याः । लोके तु   
(औपचारिकाः) साङ्ख्यपुरुषादिशब्दवत् ।  
  
यस्तु शृङ्गारशब्दस्यान्मीयेन(स्य मत्वर्थीयेन) व्युत्पत्तिमाह तस्य   
रूपमपि विस्मृतम् । आरकन् हि प्रत्ययोऽत आरब्धः ।   
(शृङ्गवृन्दाभ्यामारकन्) (वार्तिक। ५।२-१२१) वृन्दारक इति यथा । अत   
एवोणादिषु निपातितोऽयं शब्दः । (शृङ्गारभृङ्गारौ । उ। सू।)।  
  
प्। २९६)  
  
यस्तु पृथग्भावेन गोत्रादिनामानि व्याचष्टे व्यावर्त्याभावात् तत्तदीक्षितानि   
। तस्य प्रकृते न किञ्चिदियमु(दप्यु)पयुज्यते । न च गोत्राचारोत्पन्ने नामनि   
नियामक आप्तोपदेशो लोके इत्यास्तामेतत् ।  
  
अथ रतिः स्थायीति सूत्रभागं भाष्येण स्पष्टयति - स चेत्यादिना ।   
स्त्रीपुरुषशब्देन परस्पराभिलाषसम्भोगलक्षणया लौकिक्या अस्येयं स्त्री   
इति या (धिया) । तेनाभिलाषमात्रसारायाः कामावस्थानुवर्तिन्या   
व्यभिचारिरूपाणीति या विलक्षणैव इयं स्थायिरूपा   
प्रारम्भादिफलप्राप्तिपर्यन्ता व्यापिनी परिपूर्णसुखैकफला रतिश(रु)क्ता   
भवति हेतुरस्य ।  
  
कविर्हि लौकिकरतिवासनानुविद्धस्तथा विभावादीनाहरति नाट्यं   
चा(नटश्चा)नुभावान् यथा रत्यास्वादः शृङ्गारो भवतीति ।   
आस्वादयितुरपि प्राक्कक्ष्यायां रत्यवगम उपयोगीत्युक्तं प्राक् ।  
  
एतदुक्तं भवति - रतिक्रीडासार्धं च (रतिः क्रीडा । सा च) परमार्थतः   
कामिनोरेव । तत्रैव सुखस्य धाराविश्रान्तेः । अपरस्य तु   
माल्यादिविषयसौन्दर्यस्य कविना कृतस्य सङ्कल्पत्वात् ।   
संवेदनद्वितयान्योन्यनिमज्जनात्मकमीलनाख्यो हि परमो भोगः । संविद   
एव प्रधानत्वात् । अन्यत्र तु जडस्य भोग्यत्वात् ।  
  
अत एवाह - श्वासायासविडम्बनैव वपुषि प्राणाः पुनर्जानकी इति ।   
  
अत एव यत्कैश्चिदचोद्यत - रतेराधारभेदेन भेदात्कथमेको रस इति   
तदनभिज्ञतया । एकैव ह्यसौ तावती रतिः । यत्रान्योन्यसंविदा एकवियोगो न   
भवति । अत एवोत्तमयुवप्रकृतिः । उत्तमश्चोत्तमा चोत्तमौ । एवं युवानौ ।   
तत्रोत्तमयुवशब्देन तत्संविदुच्यते । न तु कायः । चैतन्यस्यैव हि   
परमार्थत उत्तमयुवत्वं विशेषः । स (सा) चावस्थावान् तत्र तत्र (स्था   
यत्र तत्र) व्यवहारस्य (सं)भूतत्वा तत्प्रकृतिः । सा संविदास्वादयोग्यत्वात्   
शृङ्गाररसीभवतीति । अनुत्तमत्वे तु (न) दार्ढ्यमयुक्त्वे चेति न सा रतिसंवित् ।   
वियोगस्य सम्भावनात् । अवियुक्तसंवित्प्राणस्तु शृङ्गारः । यथा -  
  
वारिसिणिच्चरिहि अदि हिलग्गणाहुकंहवि-एक्व ।  
हुहिमुलजलमरणिम अलहुतीतिहविपस्सि ॥ इति ।  
  
व्याख्याता(तः) परस्परं जीवितसर्वस्वाभिमानरूपा(पः) । वेषयति   
व्यापयति   
  
  
प्। २९७)  
  
तस्य द्वे अधिष्ठाने सम्भोगो विप्रलम्भश्च । तत्र सम्भोगस्तावत्   
।  
र्तुमाल्यानुलेपनालङ्कारेष्टजनविषयवरभवनोपभोगोपवनगमन्  
आनुभवनश्रवणदर्शनक्रीडालीलादिभिर्विभावैरुत्पद्यते ।  
  
  
चित्तवृत्तिमन्यत्र ज्ञापनया सङ्क्रमयतीति वेषो विभावानुभावात्मा ।   
वेषयति(न्ति) व्याप्नुवन्ति स्थायिनमिति व्यभिचारिणः । ते चोज्ज्वला उत्कृष्टा   
यस्मिंस्तथाभूत आत्मा यस्येति ।   
  
सूत्रे सङ्क्षिप्य यद्विभावादि निरूपितं तद्विभागेन व्याख्येयमित्याशयेन   
शृङ्गारस्यावस्थाभेदमाह - तस्य द्वे इत्यादिना । अधिष्ठाने अवस्थे   
इत्यर्थः । अधिष्ठीयतेऽवस्थात्र(त्रा) शृङ्गाररूपेण । तेन न   
शृङ्गारस्येमौ भेदौ । गोत्वस्येव शाबलेयत्वबाहुलेयत्वे । अपि तु   
तद्दशाद्वयेऽप्यनुयायिनी या रतिरास्थाबन्धात्मिका   
तस्याश्चास्वाद्यमानं रूपं शृङ्गारः । यदाहु -  
  
(एतस्मान्मां कुशलिनमभिज्ञानदानाद्विदित्वा  
मा कौलीनादसितनयने मय्यविश्वासिनी भूः ।)  
स्नेहानाहुः किमपि विरहह्रासिनस्तेऽप्यभोगा-  
दिष्टे वस्तुन्युपचितरसाः प्रेमराशीभवन्ति ॥ इति ॥ (मेघ। २।४५)  
  
अत एव सम्भोगे विप्रलम्भसम्भावनाभीरुत्वं विप्रलम्भेऽपि   
सम्भोगमनोराज्या(रथा)नुवेध इति इयच्छृङ्गारस्य वपुः ।   
अभिलाषेर्ष्याप्रवासादिदशास्त्वत्रिवान्तर्भूताः   
सत्यामास्थाबन्धात्मिकायां रतौ । तेन सम्भोगशृङ्गार   
इत्यादिव्यपदेशोऽभोगेऽप्युपचारात् । अत एतद्दशाद्वयमेलन एव सत्यतः   
सातिशयचमत्कारः । यथा -  
  
एकस्मिन् शयने पराङ्मुखतया वीतोत्तरं ताम्यतो-  
रन्योन्यं हृदयस्थितेऽप्यनुनये संरक्षतोर्गौरवम् ।  
दम्पत्योः शनकिरपाङ्गवलनान्मिश्रीभवच्चक्षुषो-  
र्भग्नो मानकलिः सहासरभसव्यासक्तकण्ठग्रहम् ॥ (अमरुक-२३।)  
  
तत्र   
हीर्ष्याविप्रलम्भसम्भोगमेलनात्मिकैवैकप्राणीभूतोभयगतविभावानुब्  
हावव्यभिचारिकृता सातिशया रसानुभूतिः । तेन यच्चोदितं श्रीशङ्कुकेन   
पुरूरवस उन्मादे वत्सराजस्य तापसत्वे चानुज्ज्वलवेषत्वं (कथं)   
विप्रलम्भशृङ्गारेऽपि (इति) तदनवकाशमेव । भोगस्य   
  
प्। २९८)  
  
रसत्वाभावात् स्नानाद्यवस्थानमिव । यत्त्वत्रोत्तरं तावद्दतं   
स्थैर्यादुज्ज्वलवेषाभावेऽपि रतिमुत्तमा न विजहतीति तद्यक्षभाषितम् ।   
प्रकृतचोद्यापरिहारात् ।  
  
न हि(नु) चोदितमनुज्ज्वलवेषे कथं शृङ्गार इति । तदेवास्तु चोद्यमिति चेत् - न   
वचनस्यातिभारोऽस्ति । न तु मुनिनैवमुक्तं सत्युज्ज्वलवेषे शृङ्गार इति । अपि तु   
विपर्यय इत्यास्तामेतत् ।  
  
तत्रेति । द्वयोरवस्थयोर्मध्ये सम्भोगावस्था तावदुच्यते । तत्रेह वस्तुतः   
स्त्रीपुंसौ परस्परं विभावौ । तयोरुत्तमत्वे चोपयोगीनि ऋत्वादीनि ।   
उत्तमस्यानवसरे रत्यभावात् । ऋतुर्वसन्तादिः । माल्यं कुसुमादि ।   
अनुलेपनं समालम्भनं यद्यत्कामस्योद्दिपकम् । अलङ्कारः कटकादि ।   
इष्टजनः विदूषकादिः । एतदुभयमुत्तमत्वसूचकम् । यदाह -  
  
असमाप्तजिगीषस्य स्त्रीचिन्ता का मनस्विनः ।  
अनाक्रम्य जगत्कृत्सं किं सन्ध्यां भजते रविः ॥ इति ॥  
						(राज। तर। ४।४४२।)  
  
विषया गीतादयः । तदन्तर्भूतमपि माल्यादि प्राधान्यात्पृथगुक्तम् ।   
वरभवनं हर्म्यादि । एतद्देशविशेषोपलक्षणम् । एषामुपभोगः ।   
उपवनस्योद्यानस्यानुभवनं श्रवणं वा प(व)रभवनस्थस्यापि ।   
एतत्सङ्कल्पादेरप्युपलक्षणम् । क्रीडा जलावगाहनादिका । लीला   
इष्टजनस्यानुकृतिः । अनु(आदि)ग्रहणादन्यदपि हृद्यं   
हंसयुगलकचित्रपुस्तदर्शनादि । एतच्च समस्तमेव शृङ्गारविभावत्वेन   
मन्तव्यम् । यावान्कश्चिदयं विषयसम्भारो हृद्यतमस्तत्पूर्णतायां   
सत्यामुत्तमस्य रत्युदयः । अत एव रत्नावल्यां   
हर्म्यवर्णनमुद्यानगमनं कामदेवपूजा वसन्त इत्यादि सर्वमेवात्र   
सङ्गृहीतं राज्यं निर्जितशत्रु योग्यसचिवे न्यस्तः इत्यादिना । एवञ्च सर्व एव   
समुदितो विभाव इति काल्पनिकमालम्बनविभाव उद्दीपनविभाव इति । अत एव   
मुनिना नायं क्वचिद्विभाग उक्तः सूचितो वा । युक्तञ्चैतत् । यथैकत्रैव   
रूपके उद्यानर्तुमाल्यादीनां सर्वेषां दर्शनादेको रसः स्यात् ।   
विभावाभेदात् ।  
  
ननु प्रथमं (प्रमदामात्र)दर्शने नोद्यानभवनादिसम्भवः । क   
एवमाह ? ऐश्वर्यपूर्णस्य हि   
तावदात्मीयसमृद्धिसम्भारसंस्कारानव(राव)गमात् पूर्णतैव   
विभाववर्गस्य । तत्प्रधानं हि रूपकं तत्र तत्रोदाहरणम् । तेन   
पृथक्पृथगुदाहरणदानमनुपपन्नम् ।  
  
या तु मुक्तकादौ पृथक्तया भावेऽपि रससंवित्   
तापसस्तत्रानुसन्धानाच्चमत्कार इति ।   
इयांस्त्वनुत्तमादिविषयेऽपरिपूर्णोद्दीपनत्वे न चमत्कारो दृश्यते -  
  
  
प्। २९९)  
  
तस्य   
नयनचातुर्यभ्रूक्षेपकटाक्षसञ्चारललितमधुराङ्गहारवाक्या  
दिभिरनुभावैरभिनयः प्रयोक्तव्यः ।  
  
  
यथा हि दीवडि तैल्लु नाहि पलु द्रस्मि गमिट्ठा ।  
लावण्णुज्जलङ्गु घरि ढोप्लु प-इट्ठा ॥  
  
(छाया - दीपके तैलं नास्ति पलं द्रम्मं गवेषितम् ।  
लावण्योज्ज्वलाङ्गो गृहे प्रियतमः प्रविष्टः ॥) इति   
  
तथा - मासपसू-अं छम्मासगब्भिणिं एक्कदि-अहजरि-अं च ।  
रङ्गुत्तिण्णं च पि-अं पुत्त-अ कामन्त-ओ होहि ॥  
  
छायाः - (मासप्रसूतां षण्मासगर्भिणीमेकदिवसज्वरितां च ।  
रङ्गत्तीर्णां च प्रियां पुत्रक कामयमानो भव ॥)  
  
इत्यादि (?) । तत्रैकाङ्गस्य सौभाग्यस्य प्राधान्याच्चमत्कारोदय इति   
तात्पर्यम् । न तु तदभावकृता चमत्कृतिः ।  
  
एतैः कविनोपनिबद्धैर्नटेन च साक्षात्कारकल्पतामानीतैः   
सम्यगित्यविघ्नभोगात्मकसम्भोगो रस उत्पद्यते झटित्येव । न हि   
गमनक्रियावत् पर्यन्ते रसनाक्रिया निष्पद्यते । अपि तु प्रथम एवावसरे । स च   
विभावसाक्षात्कारात्मक एव । तस्य तु प्रथमकक्ष्यायामेव   
रसनागोचरत्वाभिमतस्य नयनचातुर्यादिभी रसै(सो) रसनाद्याभिमुख्यं   
नीयते । अत एव तेऽभिनया अनुभावाश्च । आभिमुख्यनयनमनुभावनं च ।   
तद्रसास्वादे समर्थाचरणमुद्दीपनम् । अत एव तदभावे   
विभावादिवर्णनप्रधानेऽपि काव्ये न चमत्कारः । रसनायास्तत्राभावात् ।   
यथा विन्दो(कवीन्दो)र्भट्टेन्दुराजस्य -  
  
उपपरिसरं गोदावर्याः परित्यजताध्वगाः  
सरणिमपरो मार्गस्तावद्भवद्भिरवेक्ष्यताम् ।  
इह हि विहितो रक्ताशोकः कयापि हताशया  
चरणनलिनन्यासोदञ्चन्नवाङ्कुरकञ्चुकः ॥ इति ।  
  
एवमन्यत्राप्युपपद्यत इति तस्याभिनयादिर(दि यो)जनीयम् ।  
  
ननु विभावानां साधारण्यं कथम् । नियमेनैवं हि न नाट्ये ।   
इयांश्चात्र कविप्रयत्नसमर्प्यमाणः तेन   
तद्भावात्प्रयोजकधर्मोद्रेकप्रकाशविशिष्टसमबलात्प्रमुख एव   
विशेषविश्रान्ततां याति । तथा हा प्रिये जनकराजपुत्रीति इत्ययं श्रुत एव न   
रतिव्यतिरेकेण भावान्तरविभावता शङ्क्या । एतेन कुणपं(पे) कामिनी   
इत्यादिसम्भावनं प्रत्युक्तम् ।  
  
तत्र नयनचातुर्यादिना कान्ता दृष्टिर्लक्ष्यते । यत्तु   
भ्रुवोर्मूलसमुत्क्षेपश्चतुरमिति(ना।शा। ८-४७) वक्ष्यते । सभ्रूक्षेपेण   
चोक्तम् - विवर्तनं कटाक्ष (ना। शा। ८-१००) इति ताराकर्म । एवं च योजना -   
नयनानां चातुर्येण   
  
  
प्। ३००)  
  
व्यभिचारिणश्चास्यालस्यौग्र्यजुगुप्सावर्ज्या । विप्रलम्भकृतस्तु   
निर्वेदग्लानिशङ्कासूयाश्रमचिन्तौत्सुक्यनिद्रास्वप्नविबोधव्याध्युन्  
मादापस्मारजाड्यमरणादिभिरनुभावैरभिनेतव्यः ।  
  
  
सभ्रूक्षेपेण कटाक्षेण च यद्यत्सञ्चारणं ललितं मन्थरं मधुरं   
नयनाभिरामं कृत्वा यान्यङ्गानां हरणानि स्वकर्तव्यकाले ललितानि   
सुकुमाराभिधेयानि मधुराणि च श्रवणसुखकराणि यानि   
वाक्यानीत्युपाङ्गाभिनय आङ्गिको वाचिकश्च लक्षितः ।  
  
अत एव सामान्याभिनयाध्याय(ना। शा। अ-२२)   
वक्ष्यमाणाशेषचेष्टालङ्कारलाभ इति ललितमधुरशब्दौ तदर्थावित्यसत् ।   
आदिग्रहणात्सात्त्विको मुखरागपुलकादिर्गृह्यते । अनुभावकत्वेन   
ताटस्थ्यपरिहारः । आभिमुख्यनयनेन स्वात्मैकविश्रान्तिशङ्कानिरासः ।   
एवमुत्तरत्रापि ।  
  
एवं विभावसमय एव   
रसनीयस्यानुभावावसरेऽवस्थावेशवैरस्यास्पदस्य पश्चाद्व्यभिचारिणः   
स्वामेव रसनीयतां चित्रयन्तः सातिशयं पुष्यन्तीति पश्चात्ते निरूप्यन्ते -   
व्यभिचारिणश्चास्येति । आलस्यौग्र्यजुगुप्सा वर्ज्यमाना येभ्यस्ते सर्वे   
व्यभिचारिणः । अस्येति दशाद्वयमयस्येत्यर्थः । जुगुप्सा स्थायिन्यपीह   
निषिद्धा न्यायसिद्धं स्थायिनामपि व्यभिचारित्वमनुज्ञापयति । आलस्यादि   
च स्वविभावप्रमा(म)दादिविषयमेव निषिद्धम् । तेन वपुरलसलसद्बाहु   
लक्ष्म्याः (वेणी। १-२) इति तथा कतिचिदहानि वपुरभूत् केवलमलसेक्षणं   
तस्याः (विक्र। ५-८) इत्यादि न विरूपकं मन्तव्यम् । एवं प्रयोगे काव्ये च   
विभावादीनां क्रम एव समाश्रयणीयः । उत्पूर्वस्य (उद्भूतस्य)   
लब्धप्रतिष्ठता । तथाभूतस्य परिवारसङ्घटनमिति हि प्रतीतिक्रमः ।  
  
ननु निर्वेदादयः सम्भोगे न व्यभिचारिण इत्याशङ्क्याह -   
विप्रलम्भकृतस्त्विति । तुशब्दो विशेषं द्योतयति ।  
  
वाक्यैकवाक्यतया दुःखप्रायनिर्वेदादि मुक्त्वा आलस्यादिव्यतिरिक्ताश्च   
सुखमया एव धृत्यादयोऽत्र व्यभिचारित्वेन सम्भोग उपन्यस्ता इति प्रकटयति   
। परस्पराशोपजीवनं  
  
प्। ३०१)  
  
चात्र जीवितमिति दर्शयितुमस्येत्यनुद्भिन्नमेवोक्तम् । तत एव च   
भगवदनुग्रहपवित्रवाचा कालिदासेन रघुवंशे   
सम्भोगविप्रलम्भात्मकव्यामिश्ररसनासम्पत्तये प्रत्यनीकोद्देशेन   
रामभद्रस्य स्वकर्म पूर्वावस्थावर्णनेनादृतम् ।  
  
सुप्तान्तर्भूतोऽपि स्वप्नः प्राधान्यादुपात्तः । क्व नीलकण्ठ व्रजसि इति   
(कुमा-५-५४) । सिविण अखणसुत्तुटि आ ए पुणरुत्तदसणमणा ए । बाला ए णिमीलि   
अलो अणा ए दिवसो वि वोलीणो ॥ तथा आहूतोऽपि सहायैः इत्यादौ हि स एव प्राणः ।   
सम्भोगदशायां तु विभावसान्निध्ये निद्राद्यभावाद्विबोधोऽपि   
व्यभिचारी । सम्भोगेऽपि रतिश्रमकृतनिद्रादि यद्यप्यस्ति तथाऽपि न रतौ   
तच्चित्रतामाधत्ते । विप्रलम्भे तु तद्रतिभावना परम्परोदितमेव ।   
निद्रादिबाहुल्यापेक्षं चेत्थमभिधानम् ।  
  
उन्मादापस्मारव्याधीनां या नात्यन्तं कुत्सिता दशा सा काव्ये प्रयोगे च   
दर्शनीया । कुत्सिता तु सम्भवेऽपि नेति वृद्धाः । वयं तु ब्रूमः ।   
तादृश्यां दशायां स्वजीवितनिन्दात्मिकायां   
तद्देहोपभोगसाररत्यात्मकास्थाबन्धोऽपि विच्छिद्यत एवेति असम्भव एव ।   
मरणमचिरकालप्रत्यापत्तिमयमत्र मन्तव्यम् । येन शोकोऽवस्थानमेव न   
लभते । यथा -  
  
तीर्थे तोयव्यतिर्करभवे जह्नुकन्यासरय्वो -  
र्देहवस्थाधिकचतुरया सङ्गतः कान्तयाऽसौ   
लीलागारेष्वरमत पुनर्नन्दनाभ्यन्तरेषु ॥ (रघु। ८-९५)  
  
अत एव सुकविना वाक्यभेदेनापि मरणं नाख्यातम् । (तस्य)   
प्रतीतिविश्रान्तिस्थानत्वपरिहाराय तृतीयपादेन विभावानुसन्धानकं   
दर्शनम् । पुनर्ग्रहणेन स एवार्थः सुतरां द्योतितः ।  
  
अन्ये त्वाहुः मरणमिति न जीवितवियोग उच्यते । अपि तु चैतन्यावस्थैव   
प्राणत्यागकर्तृतात्मिका पाशबन्धाद्यवसरगता मन्तव्या   
व्यभिचारिभावेनेति सुलभोदाहरणमेतदिति । आदिशब्देन दैन्यमोहादयः ।   
एते व्यभिचारिणोऽपि स्वानुभावैरनुभाविता विप्रलम्भमनुभावयन्ति ।   
तस्मादनुभावैरित्युक्तम् ।  
  
  
प्। ३०२)  
  
अत्राह - यद्यहं रतिप्रभवः शृङ्गारः कथमस्य करुणाश्रयिणो   
भावा भवन्ति । अत्रोच्यते - पूर्वमेवाभिहितं   
सम्भोगविप्रलम्भकृतः शृङ्गार  
  
  
अन्ये त्वादिशब्दं करुणवाचिनमाश्रित्य तदीयानुभावान्प्राधान्येन   
दर्शयन्ति । एकशेषेण द्वयमप्यन्ये । विप्रलम्भो विडम्बनं प्रसिद्धमिह   
तूपचारात्तदीयं फलं विरहात्मकं गृह्यते । तेन हि परस्परं   
रतिमतोरत्रविडम्म्बनमस्ति । तेन विरहेण कृतः सुष्ठुतमां पोषित इति   
दर्शयन्मुनिरनेन विना शृङ्गारो अ प्रयोगे न काव्ये हृद्यतामवलम्बत इति   
दर्शयति ।  
  
तथा हि - सम्भोगेऽप्येकघनशर्करास्वादस्थानीयतापरिहाराय   
वैषम्यं गोत्रस्खलितं स्पर्ह्दामन्यद्वा कलहविप्रलम्भहेतुभूतं   
कवयो निबध्नन्ति । वामो हि कामः (काम। शा। २-७-१) इति   
वात्स्यायनादिभिरभिहितम् । मुनिनापि वक्ष्यते । यद्वामाभिनिवेशित्वम् इति (ना।   
शा। २२-२०७) । एते च व्यभिचारिणो विद्युदुन्मेषनिमेषयुक्त्यैव   
स्थायिसूत्रमध्ये प्रकटयन्तस्तिरोदधतश्च तद्वैचित्र्यमावहन्ति । न तु   
स्थिराः । यद्यपि स्थाय्यपि न स्थिरः तथाऽपि संस्काररूपतया   
धारावाहिसजातीयप्रवाहरूपतया च स्थिर एव । व्यभिचारिणस्तु नैवं   
क्षणमपि भवन्ति । संस्कारमपि स्वकं स्थायिसंस्कार एव प्रौढयन्ति ।   
तथैव स्मरणाच्च ।  
  
तेन व्यभिचारिषु पृथक्पृथग्यैः क(थग्यत्कै)श्चिदुदाहृतं तन्न   
तन्त्रन्यायानुपाति । तथा हि - धृतौ यदुदाहृतं असम्भाव्यं देवात् इत्यादि   
तत्रापि हर्षविस्मयगर्वमतिप्रभृतीनां च ते इति माम् इति वलित   
इत्यादिसूचितानां सम्भार एव । किमपरं त्रैलोक्यम् इत्यादौ   
चावान्तरवाक्यारम्भे स्मृतिप्रभृतिभिः सर्वत्र भाव्यम् । अन्यथा हि   
धृत्येकवचनत्वे सर्वत्र श्लोकार्थे दृष्टिरेकैव चित्रन्यस्तेव भवेत् ।   
अस्यास्सर्गविधौ (विक्रमोर्व। १।१०) इत्यत्राप्यवान्तरवाक्यसमाप्तौ   
धृतिहर्षविस्मयादयो भवन्त्येव । अत एव विच्छिद्य वितर्कान्तरं समुदेति । न   
तु व्यभिचारी क्षणमप्यवतिष्ठते । चलं हि गुणवृत्तमिति हि तत्रभवन्तः । अत   
एव प्रयोगवैचित्र्यम् । अन्यथाऽवैचित्र्यात्स एव प्रयोगः स्यात् । मध्येऽन्ते   
चाश्रयाः स्फुटाः । ते च विस्मयधृतिप्रभृतीत्यास्तामेतत् ।  
  
  
प्। ३०३)  
  
इति । वैशिकशास्त्रकारैश्च दशावस्थोऽभिहितः । ताश्च   
सामान्याभिनये वक्ष्यामः ।  
  
करुणस्तु शापक्लेशविनिपतितेष्टजनविभवनाशवधबन्धसमुत्थो   
निरपेक्षभावः । औत्सुक्यचिन्तासमुत्थः सापेक्षभावो   
विप्रलम्भकृतः ।   
  
  
वाक्यैकवाक्यत्वेनावस्थाद्वयस्यूतस्य शृङ्गारस्य   
यत्स्वरूपमुक्तमेतदेव परिशोधयितुं पूर्वपक्षयति - अत्राहेति ।   
करुणविषये आश्रयणं विद्यते येषां भूम्ना । अत एव   
कर्मधारयमत्वर्थीयाभ्यामितीह नाश्रितम् । भूम्ना वहति ह्यत्र   
(वहतीत्यत्र) पूर्वपक्षस्य प्राणितम् ।  
  
ननु तव्योक्तमसदेवास्त्वित्याशङ्क्याह - वैशिक्ये(के)त्यादि । वेशो   
वेश्यावर्गः । करणं च सम्भोगात्मकम् । तत्प्रयोजनं शास्त्रं   
कामसूत्रं ये कृतवन्तस्तैः । शृङ्गारो   
दशभिरभिलषितादिभिर्मरणान्ताभिरवस्थाभिर्युक्तो दर्शितः ।   
अवस्थाग्रहणेन च तावन्तो बहवो विप्रलम्भा इत्याशङ्कां निराकरोति । तेन   
चिन्तादयोऽपि व्यभिचारित्वेन रतेस्तैरनुज्ञाता इति तात्पर्यम् । चकारेणेदमाह   
- परस्परास्थाबन्धात्मकत्वे रतिरूपे स्थिते सति तदङ्गभूता दशावस्था   
विप्रलम्भाङ्गम् । यथोदयनस्य चित्रफलकावलोकनतः प्रभृति ।  
  
ननु तत्रापि (न) रतिः क्व । अ(त)स्य विषयस्यानवगमात् । न हि चित्रमात्रम् ।   
नलिनीसंस्तरादेः साक्षिणो विद्यमानत्वात् । आकृत्या च काम्यमानतौचित्यस्य   
लाभात् । यदि परं नाम तज्ज्ञास्त(न ज्ञातं त)त्कुत्रोपयोगीति । यदा तु   
विप्रलम्भाङ्गता न भवति तदा स्वातन्त्र्यं - यथा रावणस्यापि ।   
तदुक्तमस्मदुपाध्यायभट्टतोतेन -  
  
स्वातन्त्र्येण प्रवृत्तौ तु सर्वप्राणिषु सम्भवः । इति ।  
  
  
प्। ३०४)  
  
एवमन्यः करुणोऽन्यश्च विप्रलम्भ इति । एवमेष सर्वभावसंयुक्तः   
शृङ्गारो भवति ।  
  
अपि च   
  
सुखप्रायेषु सम्पन्नः ऋतुमाल्यादिसेवकः ।  
पुरुषः प्रमदायुक्तः शृङ्गार इति सञ्ज्ञितः ॥ ४६ ॥  
  
  
नन्वेवं व्यभिचर्यभेदात्करुणः कथं विप्रलम्भाद्भिद्यत   
इत्याशङ्क्याह - करुणस्त्विति । अधमप्रकृतेस्तावन्न विप्रलम्भः ।   
स्थाय्यभावात् । तदभावो विभावसामग्रीवैकल्यादिति । तत्र तावत्करुणः   
पृथक् लब्धप्रतिष्ठः । एवमुत्तमप्रकृतावपि रतिविपरीतः शोकः करुणे   
स्थायी । अत एवाह निरपेक्षः । बन्धुजनादिविषये याऽपेक्षा   
रताविवालम्बनम् ।  
  
यथोक्तम् - आशाबन्धः कुसुमसदृशं प्रायश इति (मेघ। १-१०) । ततो   
निष्क्रान्तो भावः शोकाख्यो यस्मिन् । शापक्लेशे विनिपतितस्येष्टजनस्य यो   
विभवनाशो वधो बन्धो वा ततः समुत्थानं यस्य ।   
शापग्रहणेनाप्रतिकार्यत्वे सत्युत्तमप्रकृतेः शोकोदयस्थानमेतदिति   
दर्शयति । अन्यथोत्साहक्रोधादिविभावत्वं स्यात् । शोकत्वमेव च पराकर्तुं   
कविकुलचक्रवर्तिना पुरूरवस ऊर्वशीशापप्राप्तिरनुरूप(रनुप)लक्षितत्वेन   
निबद्धा । एवं विभावस्थायिविभेदो दर्शितः । येऽपि चैते निर्वेदाद्यास्तेऽपि   
वस्तुतो रत्यननुगृहीता निअपेक्षाच्छोकाद्भवन्त्यऽन्योन्य(न्तोऽन्य) एव ।   
ततोऽप्याह निरपेक्षभाव इति ।  
  
एवं प्रसङ्गात्करुणस्य स्वरूपमभिधाय प्रकृते योजयति - औत्सुक्यचिन्तेति ।   
चिन्ताशब्दोऽशेषनिर्वेदाद्युपलक्षणम् । औत्सुक्यप्रधाना ये   
चिन्तादयस्तेभ्यः सम्यगुत्थानं विजृम्भो यस्य । अत एव सापेक्षो यत्र   
रत्याख्यो भावः । ते च सापेक्षाद्रत्याख्याद्भवन्ति । न हि विप्रलम्भे   
विभावः स्थायी च सम्भोगाद्भिद्यते । एक एवासाविति हि बहुश उक्तम् ।  
  
एतदुक्तं भवति । औत्सुक्यं विषयौन्मुख्यम् । तच्च नष्टे विषये न सम्भवति   
।  
  
प्। ३०५)  
  
अपि चात्र सूत्रार्थानुविद्धे आर्ये भवतः ।  
ऋतुमाल्यालङ्कारैः प्रियजनगान्धर्वकाव्यसेवाभिः ।  
उपवनगमनविहारैः शृङ्गाररसः समुद्भवति ॥ ४७ ॥  
  
नयनवदनप्रसादैः स्मितमधुरवचोधृतिप्रमोदैश्च ।  
मधुरैश्चाङ्गविहारैस्तस्याभिनयः प्रयोक्तव्यः ॥ ४८ ॥  
  
  
एवं परीक्ष्य परीक्षाफलमुपसंहरति - एवमेष इति । शृङ्गार   
इत्येकवचनेनैक एव शृङ्गार इत्युपसंहृतम् ।  
  
एवं सूत्रार्थे परीक्ष्य स्थापिते तदर्थस्य सुखग्रहणार्थं   
सूत्रार्थविवरणरूपत्वात्सूत्रसमीपेऽप्युपचितपाठात्कारिकामधुना   
पठति - अपि चेति । न केवलं सूत्रं परीक्षाऽपि यावदियं कारिकेति   
समुच्चयार्थः । एवं सर्वत्र मन्तव्यम् ।  
  
तामेव कारिकां पठति - सुखेति । पुरुष इति भोक्ता संवेदनात्मकोऽभिप्रेतः   
। भोक्तैव च स्थायिसंविद्रूपः । व्यभिचारिणस्तु भोगस्वभावाः । तेन   
रतिरेव पुरुषः । तथा चोक्तम् - श्रद्धामयोऽयं पुरुष इति । एवं   
प्रमदाऽपि । तत्र भोक्तृत्वे पुरुषस्य प्राधान्यम् । प्रमदायास्तु भोग्यत्वम् ।   
प्राधान्यादेव च तस्य भोग्येनापरतन्त्रीकरणमिति नायिकान्तरयोगेऽपि न   
शृङ्गारहानिः । भोग्यस्य तु पारतन्त्र्यादेवान्यसम्मीलने शृङ्गारभङ्ग   
इति दर्शितम् । अत एव न स्थायिभेदः शङ्कनीयः । सुखप्रायेषु सम्पन्न   
इत्यादिपुरुषविशेषणत्वेन समुदितस्य विभावत्वं दर्शयति । विभावादयो (न   
रसोदयं विनाऽस्वादैश्च भोक्तरीति निमग्नत्वे भोक्तृप्रधानत्वं च   
दर्शयन्ति । विषयसम्भारपूर्णताभिताभिमानजैव रतिरुचिता ।  
  
एतदर्थमेव जस्स अहं तादेण दिण्णेति ईरिसस्सकण्वार अणस्स अवस्सं एव्व   
इरिसे वरे अहिलासेण होदव्वं (रत्नावली ईई) इति (?) च । एतत्सर्वसम्पन्नत्वमेव   
नायिकायाः प्रदर्शितम् । अन्यथा नोत्तमत्वं स्यात् ।   
निजजातिकुलानुरूपसम्पदभावे तु रतिः   
पुरुषार्थरूपत्वा(भावाद)नुपदेश्या । अत एव तत्र सर्वस्य   
प्रतीतिवैर(स्य)स्यानन्तरसम्भावनमिति श्लोकस्य तात्पर्यार्थः ।  
  
  
प्। ३०६)  
  
अथ हास्यो नाम हासस्थायिभावात्मकः । स च   
विकृतपरवेषालङ्कारधार्ष्ट्यलौल्यकुहकासत्प्रलापव्यङ्गदर्शन  
दोषोदाहरणादि-  
  
  
विषयसामग्रीसम्पूर्णो रस इति ये मन्यन्ते तेषामभ्रान्तिकारणमयं   
श्लोकः । स चेत्थं व्याख्यातो न भ्रान्तिजनकः । संश्रीयत (सञ्ज्ञित)   
इत्यनेनान्वर्थतां पराकरोति । तथा हि - उणादिषु (अव्युत्पन्नः)   
शृङ्गारशब्दो निपातित इति । (शृङ्गारभृङ्गारौ इत्युणादिसूत्रम् ४१६)  
  
न केवलं श्लोकवृत्तमिदं सूत्रार्थनुविद्धे यावदार्ये अपीत्यपि चेत्यस्य   
भिन्नक्रमस्यार्थः । प्रियो जनो विदूषकादिः । गान्धर्वशब्दो   
गीतादिहृद्यविषयोपलक्षणम् । काव्यसेवाशब्देन विषयसङ्कल्पं   
विभावत्वेन लक्षयति ।  
  
यस्त्वाह काव्यार्थीभूताद्रसात्काव्यार्थविदो भावान्तरं प्रादुर्भवति ।   
अतः सुखजनकत्वात्काव्यार्थो रस इति । स प्रत्युक्तः । न हि विषयसामग्री रस इति   
पूर्वं दर्शितम् । धृतिप्रमोदशब्देन व्यभिचारिणो लक्षयति । एक एव च   
परमार्थतः शृङ्गार इत्यभिप्रायेणादाववस्थोपलक्षणद्वारेण सर्व   
एवोपसंहृतो मन्तव्यः ॥  
  
इति शृङ्गाररसप्रकरणम् ॥  
  
अथ हास्यरसप्रकरणम् ॥  
  
अथ हास्यं लक्षयितुमाह - अथेति । आत्मशब्देनेदमाह -   
रतिरास्वादनाख्यां प्रतीतिं विदधाना न तां रतिरूपामेव विधत्ते ।   
प्रमुखे विभावादौ साधारण्यात् । हासे तु य आस्वादः सोऽपि   
विकृतवेषादीनां सामाजिकान्प्रति लोकवृत्तेन हासहेतुतेति   
विभावसाधारण्यद्वारेण तदेकस्वभाव एवेति   
हासात्मकरसनाख्यचर्वणाचर्वणीयत्वाच्चास्य रतिशोकावेव   
परमतज्जातीयसंविदास्वादौ धारारूढसुखदुःखरूपत्वेन   
निस्साधारणात्मीयन्त्वनियमग्रहगृहीतहेतुबलादेवोत्पद्येते यतः   
अतोऽनयोर्मुनिना प्रभवग्रहणं कृतम् । अन्येषु तु विभावे   
साधारण्यसम्भावनात्तदात्मकग्रहणम् । नयविनयादेरन्यायकारिणः   
समानं कालादेरपूर्ववस्तुनश्च सर्वान्प्रत्युत्साहक्रोध-   
भयजुगुप्साविस्मयहेतुत्वेन साधारण्यविभावत्वादित्यलं बहुना ।  
  
  
प्। ३०७)  
  
भिर्विभावैरुत्पद्यते ।   
तस्योष्ठनासाकपोलस्पन्दनदृष्टिव्याकोशाकुञ्चनस्वेदास्यरागपार्"  
स्वग्रहणादिभिरनुभावैरभिनयः प्रयोक्तव्यः ।   
व्यभिचारिणश्चास्यावहित्थालस्यतन्द्रानिद्रास्वप्नप्रबोधासूयादय  
ः । द्विविधश्चायमात्मस्थः परस्थश्च । यदा स्वयं हसति   
तदाऽत्मस्थः । यदा तु परं हासयति तदा परस्थः ।  
  
  
तत्र वेषः केशादिरचना । अलङ्कारः कटकादिः । स चोभयोऽपि विकृतो   
देशकालप्रकृतिवयोऽवस्थाविपरीतो हास्यस्य विभावः । एतेन सर्वे रसा   
हास्येऽन्तर्भूता इति दर्शितम् । अथ विदूषकोऽपि तद्वेषं   
विदधद्धास्याभासं प्रथयतीत्येतच्च प्रागेवोक्तम् । परस्य सम्बन्धी   
परः । एवम्भूतो देवदत्तस्य वेषोऽयमलङ्कारो वा इत्युद्घट्टक (ना। शा।   
४-१८७) भाण्डनृत्तादौ दर्श्यमानो हासं करोति । वेषालङ्कारौ   
गतागतिकादेरप्युपलक्षणम् । धाष्टर्यं निर्लज्जता । लौल्यं   
विषयेष्वनियतता । कुहकं कक्षग्रीवादिस्पर्शनं विस्मापनविधिप्रसिद्धं   
बालानाम् । अङ्गविगमो विखुनादि व्यङ्गम् । एषां दर्शनमिति समासः ।   
दोषा अतत्प्रकृतेरपि भयादयः अकार्यकरणादयश्च विकृतवेषादय एव वा ।   
तेषामुदाहरणं वर्णनम् । आदिग्रहणात्सङ्कल्पस्मृत्यादि ।  
  
ओष्ठादेः स्पन्दनशब्देन सम्बन्धः । व्याकोशनं विकासो निमीलनं च ।   
आकुञ्चनं त्वीषत् । एतद्दृष्ट्या योज्यम् । आस्यरागो मुखरागः ।   
पार्श्वयोर्ग्रहणं पीडनम् । तन्द्राशब्देन मोहः । एते च विभावा   
अनुभावा व्यभिचारिणश्च प्रकृतित्रयभेदेन ये स्मितादिभेदा वक्ष्यन्ते तेषु   
यथायोगं योजनीयाः ।  
  
द्विविधश्चायमिति । आत्मस्थैर्विभावैर्विकृतवेषादिभिर्विदूषकः स्वयं   
हसति स तस्यात्मस्थः । देवीं च हासयतीति तस्याः परस्थः - तदिदमसत् ।   
एवं हि विभावाना-  
  
  
प्। ३०८)  
  
अत्रानुवश्य आर्ये भवतः ।  
  
विपरीतालङ्कारैर्विकृताचाराभिधानवेषैश्च ।  
विकृतैरर्थविशेषैर्हसतीति रसः स्मृतो हास्यः ॥ ४९ ॥  
  
विकृताचारैर्वाक्यैरङ्गविकारैश्च विकृतवेषैश्च ।  
हासयति जनं यस्मात्तस्माज्ज्ञेयो रसो हास्यः ॥ ५० ॥  
  
स्त्रीनीचप्रकृतावेष भूयिष्ठं दृश्यते रसः ।  
षड्भेदाश्चास्य विज्ञेयास्तांश्च वक्ष्याम्यहं पुनः ॥ ५१ ॥  
  
स्मितमथ हसितं विहसितमुपहसितं चापहसितमतिहसितम् ।  
द्वौ द्वौ भेदौ स्यातामुत्तममध्याधमप्रकृतौ ॥ ५२ ॥  
  
तत्र  
  
स्मितहसिते ज्येष्ठानां मध्यानां विहसितोपहसिते च ।  
अधमानामपहसितं ह्यतिहसितं चापि विज्ञेयम् ॥ ५३ ॥  
  
  
मात्मस्थत्वविभागह् स्यात् । न हासस्य । किञ्च स्वामिनः शोकोऽनुजीविषु   
शोकं करोतीति परस्थता सर्वत्र स्यात् । स्वयम्भूर्हि परत्र देव्यादौ व्यक्तः   
परस्थ इति चेद्गम्भीरस्य प्रभोरनुजीविगतानुभावव्यक्तः क्रोधोऽपि परस्थो   
भवेत् । तद्विभाव आत्मस्थोऽतो(न्य)विभावकस्त्वन्य इत्यप्यसत् । परहासोऽपि   
तद्धासे विभावः स्यात् । एतच्च रत्यादिषु सर्वेष्वप्यस्ति । तस्मादयमत्रार्थः   
- परं हसन्तं दृष्ट्वा स्वयं विभावानपश्यन्नपि हसन्लोके दृष्टः ।   
तथा विभावादिदर्शनेऽपि गाम्भीर्यादनुदितहासोऽपि परकीयहासावलोकने   
तत्क्षणं हासविवशः सम्पद्यत एवेति स्वभावः ।   
यथाऽम्लदाडिमादिरसास्वादः सङ्क्रमणस्वाभावो-  
  
  
प्। ३०९)  
  
अत्र श्लोका -  
  
ईषद्विकसितैर्गण्डैः कटाक्षैः सौष्ठवान्वितैः ।  
अलक्षितद्विजं धीरमुत्तमानां स्मितं भवेत् ॥ ५४ ॥  
  
उत्फुल्लानननेत्रं तु गण्डैर्विकसितैरथ ।  
किञ्चिल्लक्षितदन्तं च हसितं तद्विधीयते ॥ ५५ ॥  
  
अथ मध्यमानाम् -  
  
आकुञ्चिताक्षिगण्डं यत्सस्वनं मधुरं तथा ।  
कालागतं सास्यरागं तद्वै विहसितं भवेत् ॥ ५६ ॥  
  
  
ऽन्यत्रापि दन्तोदकविकारानुरूपसङ्क्रमदर्शनादेव सङ्क्रामति एवं   
हासः स्वभावतः सङ्क्रमशील इति काष्ठकाऽस्य भूयिष्ठता ।   
नानाभेदा इत्याह - षड्भेदाश्चेति । द्वौ द्वाविति । यथाक्रमं   
विभावतारतम्यमित्यादीति केचित् । तत्त्वसत् । भेदान्तराणामपि प्रसङ्गात् ।   
तस्मात्सङ्क्रमणाभिप्रायेणैतत् । स्मितं हि यदुत्तमप्रकृतौ तत्सङ्क्रान्तं   
हसितं सम्पद्यते । अत एव व्यवस्थो हास इति वक्ष्यते । षडवस्थो ह्यन्यथा   
स्यात् ।   
  
स्मितस्येषत्तायां व्यपगतायां हसितं ततो विशेषेण ततोऽपि परस्य   
समीपं गतम् अन्यदपहसितमतिशयेन चेत्युपसर्गभेदादर्थभेदः । (५३)  
  
सौष्ठवमनुल्बणता । द्विजा दन्ताः धीरमिति मन्थरं कृत्वा ईषत्त्वं   
निवार्याह विकसितैरिति । अथेति । स्मितानन्तरं सङ्क्रमणकाल इत्यर्थः । तदिति ।   
स्मितमेव सङ्क्रान्तं सदेवंरूपतामेतीत्यर्थः ।  
  
  
प्। ३१०)  
  
उत्फुल्लनासिकं यत्तु जिह्मदृष्टिनिरीक्षितम् ।  
निकुञ्चिताङ्गकशिरस्तच्चोपहसितं भवेत् ॥ ५७ ॥  
  
अथाधमानाम् -  
  
अस्थानहसितं यत्तु साश्रुनेत्रं तथैव च ।  
उत्कम्पितांसकशिरस्तच्चापहसितं भवेत् ॥ ५८ ॥  
  
संरब्धसाश्रुनेत्र च विकृष्टस्वरमुद्धतम् ।  
करोपगूढपार्श्वं च तच्चातिहसितं भवेत् ॥ ५९ ॥  
  
हास्यस्थानानि यानि स्युः कार्योत्पन्नानि नाटके ।  
उत्तमाधममध्यानामेवं तानि प्रयोजयेत् ॥ ६० ॥  
  
इत्येष स्वसमुत्थस्तथा परसमुत्थश्च विज्ञेयः ।  
द्विविधस्त्रिप्रकृतिगतस्त्र्यवस्थभावो रसो हास्यः ॥ ६१ ॥  
  
  
जिह्माख्याया भाविन्या दृष्ट्या निरीक्षणं यत्र काल उचितं तेन   
संस्थानादौ । (५७)  
  
अस्थान इत्यकाले शोकाद्यवसरे । विकृष्टं श्रवणकटु । नाटक इति ।   
नाटकशब्दो रूपकमात्रवृत्तिः । स्वसमुत्थ   
इत्यसङ्क्रान्तस्मितविहसितापहसितलक्षणः  परसमुत्थः सङ्क्रान्तो   
हसितोपहसितातिहसितरूपः । हसितादिरूपसङ्क्रमणयो(मेवो)त्कृष्टप्रकृतौ   
स्मितादिरूपम् । रतिक्रोधशोकादेस्तु न सङ्क्रमणं भवतीत्युक्तमेव । तत्र हि   
युगपदेव वा स एव विभावस्तच्चित्तवृत्तिमान्वा पुरुषो विभावतामेति । न तु त   
एव विभावास्तस्य चित्तवृत्तिं प्रस्तूय सङ्क्रमयाद्यस्य (मयन्त्यन्यस्य)   
प्रतुवतः । हासमिव)स एव)   
सर्वेषामात्मस्थपरस्थभेदोपलक्षणमेतदित्यन्ये । एतच्चासत् ।   
अनुभवसिद्धमेव हीदं हासः सङ्क्रामतीति ।  
  
  
प्। ३११)  
  
अथ करुणो नाम शोकस्थायिभावप्रभवः । स च   
शापक्लेशविनिपतितेष्टजनविप्रयोगविभवनाशवधबन्धविद्रवोपघ  
अतव्यसनस।योगादिभिर्विभावैः समुपजायते ।   
तस्याश्रुपातपरिदेवनमुखशोषणवैवर्ण्यस्रस्तगात्रतानिश्श्वासस्  
मृतिलोपादिभिरनुभावैरभिनयः प्रयोक्तव्यः । व्यभिचारिणश्चास्य   
निर्वेदग्लानिचिन्तौत्सुक्यावेगभ्रममोहश्रमभयविषाददैन्यव्याधिज्  
अडतोन्मादापस्मारत्रासालस्यमरणस्तम्भवेपथुवैवर्ण्याश्रुस्वर्  
अभेदादयः ।  
  
  
अन्यस्त्वाह - तिसृषु प्रकृतिषु त्र्यवस्थो विभावतारतम्यात् द्विरूपः ।   
पुनरात्मपरस्थत्वेन द्विधेति द्वादशभेदोऽयमिति कारिकातात्पर्यमिति । अत्र च   
पृथग्विभावनमपि भवति । तत्त्वतिप्रसङ्गावहं तन्मतमिति नोदाहृतम् । (६१)  
  
इति हास्यरसप्रकरणम् ॥  
  
अथ करुणरसप्रकरणम् ॥  
  
इदानीमवसरायातं करुणं लक्षयति - अथ करुणो नामेति । अथेति क्रमे । तत्र   
चायं क्रमः - सम्भोगेन हास्योऽङ्गत्वेनापेक्षितः । विप्रलम्भेन च   
समानव्यभिचारिकत्वात्करुण इति टीकाकारः ।  
  
एतच्च पूर्वापरविरुद्धम् । अस्माभिस्तूद्देशविभाग एव क्रमो दर्शितः ।   
तस्याभिनयः प्रयोज्यो यस्यास्वाद्यमानस्य करुण इति व्यपदेशः ।   
सदयहृदयता हि करुणा लोके प्रसिद्धा । सा च लिङ्गैरनुकर्तरि शोकं   
प्रतीयतां सामाजिकानामिति करुणव्यपदेशः इति श्रीशङ्कुकः ।  
  
एतच्च पूर्वापरविस्मरणविजृम्भितमस्य । यतः शोकप्रतिकृतिस्तस्य करुणा ।   
दया च नाम परित्राणेच्छा । सा कथं शोकानुकरणम् । किं प्रति च तेषां   
दयेति न विद्मः ।  
  
  
प्। ३१२)  
  
अत्रार्ये भवतः -  
  
इष्टवधदर्शनाद्वा विप्रियवचनस्य संश्रवाद्वापि ।  
एभिर्भावविशेषैः करुणरसो नाम सम्भवति ॥ ६२ ॥  
  
सस्वनरुदितैर्मोहागमैश्च परिदेवितैर्विलपितैश्च ।  
अभिनेयः करुणरसो देहायासाभिघातैश्च ॥ ६३ ॥  
  
  
तस्मात् करुण इति शोकस्य सर्वसाधारणत्वेन प्राग्युक्त्या आस्वाद्यमानस्य   
सञ्ज्ञा । तदर्थमेव नामशब्दः । तत्प्रभवत्वं शृङ्गारवद्व्याख्येयम्   
। अशक्यप्रतीकारहेतूपलक्षणं शापग्रहणम् । शापक्लेशे   
पतितस्येष्टजनस्य ये विप्रयोगादयः । तत्र विप्रयोगोऽयं सङ्गमः   
(योगोऽसङ्गमः) विभवनाशादि प्रसिद्धम् । विद्रवो देशादुच्चाटनम् । तच्च   
विप्रयोगेऽपीति विशेषः । उपघातः पुत्रादिमरणम् । अग्न्यादिकृतो विद्रवः   
चोरादिकृत उपघात इति त्वसत् । विभवनाशेन गतत्वात् । व्यसनेन   
मृगयाक्षादिनाऽनर्थजनकेन संयोगः । विभवनाशादयोऽपि स्वात्मगता   
नोत्तमप्रकृतेः शोकं कुर्युः । मध्यमाधमप्रकृतीनां तु   
कुर्युरेवेत्यादिग्रहणम् । परिदेवनमात्मानो दैवस्यान्यस्य चोपालम्भः ।   
निश्वासशब्देन तदनन्तरभावी उच्छ्वासोऽप्यूर्ध्वश्वसनरूपो लक्ष्यते ।   
स्मृतिलोपेन स्तम्भप्रलयौ लक्ष्येते । वैवर्ण्याश्रुस्वरभेदा अत्र   
बहिरुद्भिन्नस्वभावाश्चित्तवृत्त्यात्मानो गृह्यन्ते । तथा हि वक्तारो भवन्ति   
अश्रुणा पूर्णोऽस्य कण्ठो न च नयनजलं दृष्टम् इति । एते ह्यश्रुप्रभृतयो   
व्यभिचारित्वाभिनेयत्वोपजीवनायैव मध्ये निर्दिष्टा इत्यवोचाम   
वक्ष्यामश्च । तेन न पौनरुक्त्यम् । एवमन्यत्रापि । व्याधेरुन्मादापस्मारौ   
भेदेन वक्ष्यामः ।  
  
वधशब्दो बन्धादेरप्युपलक्षणम् । विप्रियमिष्टजनवधादि येन   
वाक्येनोच्यते तस्य श्रवणात् । तेन चेष्टजनस्य विभवनाशादि दृश्यमानं   
श्रूयमाणं वा कविभिः करुणविभावत्वेनोपनिबन्धनीयमिति तात्पर्यम् ।   
एभिरित्येवम्प्रकारैः । भावशब्दोऽत्रार्यायां विभाववाची ।   
अनुभावांस्तद्द्वारेण च व्यभिचारिणोऽप्युपलक्षयितुमार्यान्तरं   
सस्वनेत्यादि । बहुवचनं   
प्रकृतिदेशकालदशाहेत्वादिभेदेनानेकप्रकारत्वज्ञापनार्थम् । मोहो   
जडता ।  
  
  
प्। ३१३)  
  
अथ रौद्रो नाम क्रोधस्थायिभावात्मकः   
रक्षोदानवोद्धतमनुष्यप्रकृतिः सङ्ग्रामहेतुकः । स च   
क्रोधाधर्षणाधिक्षेपानृतवचनोपघातवाक्पारुष्याभिद्रोहमात्स  
र्यादिभिर्विभावैरुत्पद्यते । तस्य च   
ताडनपाटनपीडनच्छेदनभेदनप्रहरणाहरणशस्त्रसम्पातस  
म्प्रहाररुधिराकर्षणा-  
  
  
तेनान्ये व्यभिचारिण उपलक्ष्यन्ते । देहस्यायासनं पातनवेष्टनादि ।   
अभिघात उरस्ताडनादिः । एते चानुभावाः प्रकृतिभेदेन यथायोगं   
विभजनीयाः करुणो रौद्रादित्युक्तम् । स की(ही)दृग्रौद्र इति क्रमं केचिदाहुः ॥   
(६३)  
  
इति करुणासप्रकरणम् ॥  
  
अथ रौद्ररसप्रकरणम् ॥  
  
अधुना रौद्ररसं लक्षयति - अथ रौद्रो नामेति । आत्मग्रहणस्यायमाशयः   
। अन्यायकारिता प्राधान्येन क्रोधस्य विषयः । तादृशि च जने सर्वो (र्वे)ऽपि   
मनोरथैरपि रुधिरपानमपि नामाद्रियन्ते । तथा चाह लोकः - तादृशो यदि   
लभ्यते तत्तदीयं रुधिरमपि पीत्वा न तृप्यते । महाकविना भासेनापि   
स्वप्रबन्ध उक्तम् -  
  
त्रेतायुगं तद्धि न मैथिली सा   
रामस्य रागपदवी मृदु चास्य चेतः ।  
लब्धा जनस्तु यदि रावणमस्य कायं  
प्रोत्कृत्य तन्न तिलशो न वितृप्तिगामी ॥ इति ।  
  
तेन हास्यवत्साधारणविभावत्वाच्चर्वणापि क्रोधमय्येवेति   
तद्रसनाचरणौ (चर्वणो) रौद्रः क्रोधात्मक एव । उद्रिक्तं हन्तृत्वं   
येषां त उद्धताः । तद्वेषधारिणो ये नटास्ते प्रकृतिश्चर्वणोदयहेतुरस्य ।   
अत्र व्याचक्षते - युद्धहेतुक उद्धतमौष्येषु भीमसेनादिषु   
रुधिरपानादिलक्षणः । रक्षोदानवास्तु स्वभावरौद्रा इति । तदसत् । भीमस्य   
रुधिरपानं न युद्धहेतुकम् । अपि तु विपर्ययेण । उद्धतस्वभावत्वादेव   
ह्यसौ क्रोधपरवशः  
  
  
प्। ३१४)  
  
द्यानि कर्माणि । पुनश्च   
रक्तनयनभ्रुकुटीकरणदन्तोष्ठपीडनगण्डस्फुरणहस्ताग्रनिष्पे।  
सादिभिरनुभावैरभिनयः प्रयोक्तव्यः ।  
  
  
सन्ननुचितमपि प्रतिज्ञातवान् । तन्निर्वाहायैव च राक्षसाधिष्ठानमस्य   
कविना वेणीसंहारे वर्णितम् । तस्मात्सर्व एवैते स्वभावात् क्रोधनाः ।   
तदनुकारिणि नटे रौद्र आस्वाद्यत इति स तस्य प्रकृतिः । सङ्ग्रामहेतुक इति   
चायमर्थः - युद्धस्य कविनटप्रदर्श्यमानो हेतुकः कुस्तितहेतुः वीरो हि   
तस्योचितो हेतुर्न क्रोधः । तथा च प्राधान्येन युद्धेन वीर एव व्यपदेक्ष्यते ।  
  
नन्वेते स्वभावक्रोधना अपि किमुद्दिपनमेक्षन्ते । ओमित्याह - स चेति । क्रोधादि   
परकर्तृकम् । आधर्षणं दारादिखलीकरणम् । अविक्षेपो   
देशजात्यभिजनविद्याकर्मनिन्दा । अनृतस्य कस्याप्यपसत्यस्य वचनम् ।   
उपघातो गृहभृत्याद्युपमर्दनम् । वाक्पारुष्यं वधाद्युपन्यासेन   
तर्जनम् । अभिद्रोहो जिघांसा । मात्सर्य गुणेष्वसूया ।   
आदिग्रहणाद्राज्यापहरणादि । एतैरुत्पद्यते कविना विभावत्वेन   
वर्ण्यमानैः ।  
  
अस्य ताडनादीनि कर्माणि रक्तनयनादयोऽनुभावा इति पृथङ्निरूपणं   
तुल्येऽप्यनुभावत्वे विशेषख्यापनार्थम् । विशेषस्तु पूर्वेषां   
वचनमात्रेण व्यावर्णनम् । रङ्गे प्रत्यक्षतोऽप्रदर्शनीयत्वात् । यद्वक्ष्यते   
-  
  
युद्धं राज्यभ्रंशो मरणं नगरोपरोधनं चैव ।  
अप्रत्यक्षकृतानि प्रवेशकैः संविधेयानि ॥ इति ॥ (ना। शा। १८-३८)  
  
रक्तनयनादि रङ्गे प्रत्यक्षेण कृतम् ।  
  
प्रहरणाहरणं तु पूर्वत्र प्रमादपठितमिति केचित् । इदं तु   
पृथगभिधाने तुच्छं प्रयोजनम् । अयं चात्राशयः -   
रक्षोदानवोद्धतमनुष्या उद्दीपनहेतुभिर्विनाऽपि चेष्टितमात्रं यदपि   
कुर्वते नर्मगोष्ट्याद्यपि च तत्र ताडनादि प्रधानम् । तद्वक्ष्यति - यच्च   
किञ्चिदारभन्ते इति । उद्दिपनारम्भते ताडनादिग्रस्त एव   
रक्तनयनाद्यधिकीभवति । अत एव पुनश्शब्दः । तत्र ताडनं   
तलाद्यभिघातः । पाटनं द्विधाकरणम् । पीडनं मर्दनम् । (छेदनं)   
कर्तनम् । भेदनं परस्परं मित्रादि वियोजनम् । भावे ल्युङन्ता ।   
प्रहरणानामासमन्ताद्धरणम् ।  
  
  
प्। ३१५)  
  
भावाश्चास्यासम्मोहोत्साहावेगामर्षचपलतौग्र्यगर्वस्वेदवेपथुरो  
माञ्चगद्गदादयः ।  
  
अत्राह - यदभिहितं रक्षोदानवादीनां रौद्रो रसः । किमन्येषां   
नास्ति । उच्यते - अस्त्यन्येषामपि रौद्रो रसः । किन्त्वधिकारोऽत्र गृह्यते । ते   
हि स्वभावत एव रौद्राः । कस्मात् । बहुबाहवो बहुमुखाः   
  
  
शस्त्रस्य सम्पातनमविदारयतोऽपि । सम्प्रहरणं विदारयतः पातनम् । तेन   
रुधिरस्याकर्षणम् । रक्षःप्रभृतयो हि नर्मणाऽपि प्रहरन्ति । किन्तु   
रुधिरागमनमात्रफलं न त्वधिकम् । रक्ते च ते नयने ।   
भ्रुओर्मूलसमुत्क्षेपो भ्रुकुटी । दन्तोष्ठस्य यथायोगं पीडनम् ।   
हस्ताग्रयोरन्योन्यनिष्पेषः सङ्घर्षणम् ।  
  
भावा इति व्यभिचारिणः । असम्मोहः सम्मोहविपरीतः । विरोधे नञ् ।   
तत्रावृत्तिसङ्गृहीतः सम्य्ग्बोधः । उत्साहोऽत्र व्यभिचारी । क्रोधस्य   
प्राधान्येन रसनीयत्वात् । स्वेदादयो बाह्याः । आभ्यन्तर -   
सात्त्विकाभावेऽपि विषस्पर्शज्वरादिना भवन्ति । ततोऽनैकान्तिकाः । आन्तरा   
अनुद्रिक्ता व्यजनग्रहणादिभिः उद्रिक्ता बाह्यैः स्वेदादिभिर्व्यक्ता   
व्यभिचारिरूपाः पठिताः ।  
  
एष्वेव रौद्ररस इत्यभिप्रायं गृहीत्वा चोदक आह - यदभिहितमिति । सिद्धान्ती   
त्वेषु रौद्रो भवत्येवेत्यभिप्रायेणाह - अस्त्यन्येषामिति । अन्येषां   
कविनटाभ्यां प्रयुज्यमानानां सम्बन्धी जन्यत्वेन । अधिकारोऽनुवृत्तिः ।   
अत्रेति - राक्षादिषु । एतदेव व्यनक्ति - ते हीति । स्वभावशब्दानन्तरमेवकारेण   
भवन्त्येवेत्ययोगव्यवच्छेद एव सूचितः । स्वयं तेषां भवनं तत   
इत्यर्थः । तेनाङ्गरौद्रोपन्यासोऽप्यविरुद्धः । अन्यथा स्वभावरौद्र एव   
रक्ताक्षादिभिरभिधेयः स्यात् । न बहुबाहुमुखादि । तत्र राक्षादयोऽपि न   
परिजने सदा क्रुद्धा इति प्रतीयन्त इत्याशयेनाह कस्मादिति ।  
  
  
प्। ३१६)  
  
प्रोद्धूतविकीर्णपिङ्गलशिरोजाः रक्तोद्वृत्तविलोचना   
भीमासितरूपिणश्चैव । यच्च किञ्चित्समारभन्ते स्वभावचेष्टितं   
वागङ्गादिकं तत्सर्वं रौद्रमेवैतेषाम् । शृङ्गारश्च तैः   
प्रायशः प्रसभं सेव्यते । तेषां चानुकारिणो ये पुरुषास्तेषामपि   
सङ्ग्रामसम्प्रहारकृतो रौद्रो रसोऽनुमन्तव्यः ।  
  
अत्रानुवंश्ये आर्ये भवतः -  
  
  
अत्रोत्तरं बहुबाहवः इति । लोकप्रसिद्धाकारविपरीतो हि तेषामाकारः । तत्र च   
परविनाशनाभिसन्धिजनितं तपश्चर्यादिकं दृष्टं वा कर्म तेषां   
व्याप्रियते । अतस्तादृशेष्वदृ(सुदृ)ष्टेषु स एव क्रोधात्मकोऽभिसन्धिर्गम्यत   
इति सामाजिकानां नान्तर्दृ(कानान्तर्दृ)श्यते रौद्रास्वादः । तेन च   
रागादिव यत्क्रोधकाले दृष्टं तत्सदैव तेषामुद्वृत्तं तारकयोः   
रक्तविलोचनम् । अत एव भीममसितं कृष्णं सदैव रूपं येषाम् । नित्ययोग   
इनिः । अत एव च न बहुव्रीहिरत्र कृतः । (भीमासितरूपाः इति   
बहुव्रीहिपदप्रयोगह् न कृतः इत्यर्थः।)  
  
न केवलं कायस्तदीय इत्थं यावच्चेष्टितमपि तदीयं दृश्यमानं   
रौद्रास्वादजनकमेवेति दर्शयति - यच्चेति । स्वभावेनेति (वेति) ।   
चित्तस्याविकारेऽपि यच्चेष्टितं वाचिकं कायिकं वा तदेषां   
ताडनादिप्रधानमिति दृश्यमानं काव्ये प्रयोगे च रौद्रास्वादहेतुः ।   
वागङ्गे आदिकरणे यस्य । मानसं तु चेष्टितमप्रत्यक्षत्वान्नोक्तम् ।   
  
सर्वमिति यदुक्तं तत्स्फुटयति - शृङ्गारश्चेति । शृङ्गारशब्देनात्र   
तद्विभावः प्रमदोद्यानादिः । सोऽपि तैः प्रसभमिति क्रूराकारतया सेव्यते ।   
यत्रौग्र्यस्य वर्जनमुक्तं किं पुनरन्यदिति चशब्दस्यार्थः । तथा आ । सीते   
पतिगर्वविभ्रमह(भ)रभ्राम्यद्भ्रूः (उदात्तराघवनाटके)   
इत्याद्युदाहरणम् । तथा नानादेवसेवापि गाढाम्रेडं मलयमरुतः   
शृङ्खलादाम दत्त (बाल। रामा। ५-५१) इति रौद्ररसत्वेन   
कदाचिदनुनयेनापीति दर्शयति - प्रायश इति ।  
  
  
प्। ३१७)  
  
युद्धप्रहारघातनविकृतच्छेदनविदारणैश्चैव ।  
सङ्ग्रामसम्भ्रमाद्यैरेभिः सञ्जायते रौद्रः ॥ ६४ ॥  
  
नानाप्रहरणमोक्षैः शिरःकबन्धभुजकर्तनैश्चैव ।  
एभिश्चार्थविशेषैरस्याभिनयः प्रयोक्तव्यः ॥ ६५ ॥  
  
इति रौद्ररसो दृष्टो रौद्रवागङ्गचेष्टितः ।  
शस्त्रप्रहारभूयिष्ठ उग्रकर्मक्रियात्मकः ॥ ६६ ॥  
  
  
ननूद्धतमनुष्येषु तर्हि कथं रौद्रादिविकारः । न हि ते   
बहुबाहुत्वादियुक्ता इत्याशङ्क्याह - तेषां चेति । राक्षसादीनाम् । अनुकारिण   
इति । तामसप्रकृतितया तत्सदृशा अनुगामित्वेन मन्तव्या इत्यर्थः ।   
कथमित्याह- सङ्ग्रामेतिसम्प्रहारग्रहणेन पूर्वोक्तं ताडनपाटनादि   
गृह्यते । तेन बहुबाहुत्वाद्यभावेऽप्युद्धतमनुष्या वागङ्गचेष्टितेन   
क्रोधोचितेन रौद्रप्रकृतय इति लक्ष्यन्ते । एवं   
रक्षोदानवेत्यादावयोगव्यवच्छेदो निश्चितः । अन्येऽपि तु वीरप्रधाना   
अश्वत्थामजामदग्न्यादयः । तेषु कारणमहिम्ना भवत्येव क्रोधो   
रौद्रास्वादयोग्यः । राक्षसादीनामपि च हासशोकादिः   
स्वकारणोदितोऽभिभूतक्रोधः । हास्यकरुणादेश्चेह योगो भवत्येव ।   
तेनैषां न रौद्र एव रसः । ननु सामाजिकानां   
तथाभूतराक्षसादिदर्शने कथं क्रोधात्मक आस्वादः ? उच्यते -   
हृदयसंवाद आस्वादः । क्रोधे च हृदयसंवादस्तामसप्रकृतीनामेव   
सामाजिकानामिति दानवादिसदृशास्तन्मयीभूता एवान्यायकारिविषयं   
क्रोधमास्वादयन्तीति न किञ्चिदवद्यम् ।  
  
विकृतं यच्छेदनं व्यङ्गादिकरणम् । युद्धादीति परेण क्रियमाणौचित्यम् ।   
तेन युद्धाद्यनुमितस्य परक्रोधादेर्विभावत्वमुक्तम् । सङ्ग्रामाय   
सम्भ्रमः । शस्त्राहरणे त्वरा ।  
  
अनुभावानाह - नानेति । मारणप्राधान्यं नानाप्रहरणेन दर्शयति ।   
शिरःकर्तनादिमृतशरीरस्यापि क्रोधातिशयं सूचयन्वीराद्भेदमाह ।   
युद्धवीरेऽपि हि तन्नास्ति । इह तु   
  
  
प्। ३१८)  
  
अथ वीरो नामोत्तमप्रकृतिरुत्साहात्मकः । स   
चासम्मोहाध्यवसायनयविनयबलपराक्रमशक्तिप्रतापप्रभावा  
दि-भिर्विभावैरुत्पद्यते । तस्य   
स्थैर्यधैर्यशौर्यत्यागवैशारद्यादिभिरनुभावैरभिनयः   
प्रयोक्तव्यः । भावाश्चास्य   
धृतिमतिगर्वावेगौग्र्यामर्षस्मृतिरोमाञ्चादयः ।  
  
अत्रार्ये रसविचारमुखे -  
  
  
वक्ष्यते - उग्रकर्मेति । उग्राण्यौग्र्यप्रधानानि यानि शिरःकर्तनादीनि तेषां   
या क्रिया अपनीतिः सा आत्मा प्रधानं यस्येति । भरतमुनिस्त्वेकेन   
श्लोकेनोपसंहरति - इति रौद्ररस इति ॥ (६६)  
  
इति रौद्रसप्रकरणं समाप्तम् ।  
  
अथ वीररसप्रकरणम् ।  
  
क्रमप्राप्तं वीरं लक्षयति - (अथ वीरेति) सङ्ग्रामसम्प्रहारयोगो   
रौद्रेऽपीति वीरेऽजिघांसेति । आनन्तर्यमथशब्देनाह । उत्तमानां प्रकृतिः   
स्वभावो यत उत्साहोऽतो वीररसोऽपि तथा । यदि वा काव्ये नाट्ये च   
प्रयुज्यमान उत्तमप्रकृतिर्हेतुर्यस्य । उत्तमवर्णानां हि सर्वत्रोत्साह   
आस्वाद्यो भवति । अत एव चतुर्ष्वपि नायकेषु वीरत्वमनुयायित्वेन वक्ष्यते   
धीरोदात्त इत्यादि । यद्यपि सर्वो जन उत्साहवानेव । तथापि   
तदुत्साहस्याविषयप्रवृत्तत्वात्तदीयं चरितं काव्यनाट्ययोर्नोपदेश्यम् ।   
यदीयं तु चरितमुपदेशार्हं तेषामुचित एवावसरे उत्साहाभिव्यक्तिः ।   
उचितत्वं चावसरस्यासम्मोहादिसम्पत्तिरिति सैव विभावत्वेनोपदिष्टा ।   
असम्मोहेनाध्यवसायो हि वस्तुतत्त्वनिश्चय इति मन्त्रशक्तिर्दर्शिता ।   
असद्वस्त्वभिनिवेशोऽसम्मोहो रावणादिगत उत्साहकारीत्यसत् । अशब्दार्थत्वात्   
। तत्रापि च पराक्रमनयादिरेव विभावः । सन्ध्यादिगुणानां सम्यक्प्रयोगो   
नयः । इन्द्रियजयो विनयः । बलं हस्त्यश्वरथपादातम् ।  
  
  
प्। ३१९)  
  
उत्साहा(होऽ)ध्यवसायादविषादित्वादविस्मयामोहात् ।  
विविधादर्थविशेषाद्वीररसो नाम सम्भवति ॥ ६७ ॥  
  
स्थितिधैर्यवीर्यगर्वैरुत्साहपराक्रमप्रभावैश्च ।  
वाक्यैश्चाक्षेपकृतैर्वीररसः सम्यगभिनेयः ॥ ६८ ॥  
  
  
पराक्रमः परकीयमण्डलाद्याक्रमेणावस्कन्दः । युद्धादिके सामर्थ्यं   
शक्तिः । प्रतापः शत्रुविषये सन्तापकारिणी प्रसिद्धिः ।   
प्रभावोऽभिजनधनमन्त्रिसम्पत् । आदिग्रहणेन यशःप्रभृति । एते च   
सम्पूर्णस्वभावा एव विभावा भवन्ति । उत्तमस्य कदाचित्कश्चिदधिक इति   
पृथक्पृथगुदाहरणमसत् । वस्तुतो ह्यत्रोदाहरणं सर्वमेव रामादिचरितम्   
। सचिवायत्तसिद्धौ च वत्सराजप्राये नायके यथायोगं सचिवगता अप्येते   
मन्तव्याः । प्रतिनायकगता अपि च ते उत्साहव्यञ्जका इति यथायोगं   
व्यस्तसमस्तभेदकल्पनं कविना कार्यम् ।  
  
स्थैर्यमचलनम् । गाम्भीर्यकृतं संवरणं धैर्यम् । शौर्य   
युद्धादिक्रिया । त्यागो दानम् । वैशारद्यं   
सामाद्युपायचतुष्कस्यैकद्वित्रिचतुरादिभेदैर्यथाविषयं नियोजनम् ।  
  
अर्थ्यते इत्यर्थः । कर्मणि घञ् । धर्मादि चतुर्वर्गः । कर्मव्युत्पत्त्यैव हि   
धर्मादयः पुरुषार्थाः इत्युच्यन्ते । पुरुषेणार्थनीयत्वात् । अर्थविशेषस्य   
विविधत्वं धर्मादिभेदात् । तदयमर्थः । विविधं   
धर्मादिरूपमर्थविशेषमभिसन्धायं अविषादित्वात्   
अविस्मयासम्मोहश्चेति द्वन्द्वे एकवद्भावः । अविस्मयादसम्मोहाच्च   
हेतोर्योऽध्यवसायो निश्चयः स चोत्साहयतीति णिजन्तात् पचाद्यजन्तत्वेन   
व्युत्पत्त्या उत्साहहेतुः । उत्साहश्चासावध्यवसायश्चेति कर्मधारयः ।  
  
एतदुक्तं भवति - आपदि हृदयस्य निमग्नत्वं तत्परवशत्वं विषादित्वं   
स्वल्पेऽपि सन्तोषो विस्मयः । मिथ्याज्ञानं मोह एतत्त्रयमपास्य   
यस्तत्त्वनिश्चयः स एवोत्साहहेतुः प्रधानतया । रौद्रे तु   
ममताप्राधान्यादशास्त्रीयानुचितयुद्धाद्यपीति मोहविस्मयप्राधान्यम् ।   
एवं च विषादित्वादित्रयापासनपूर्वकमुद्भूतेनाध्यवसायेन हेतुना य   
उत्साह उत्पद्यते स वीररसो नाम ।  
  
स्थितिः स्थैर्यम् । वीर्यं शौर्यम् । गर्वपदेन तदनुभावो लक्ष्यते ।   
उत्साहनमुत्साहोऽबलस्य विषण्णप्रायस्योत्तेजनं यथा सेतुबन्धकाव्ये ।   
पराक्रमः पराक्रमणा । इत्थमत्र भवद्भिरासितव्यं योद्धव्यमिति बलस्य   
व्यापारणादितिकर्तव्यतायां भृत्यानां प्रभावना प्रभावसम्पादनम्   
। आक्षेपो वस्त्वन्तरस्य सूचनं तेन कृतानि तत्प्रधानानि यानि वाक्यानीति   
गम्भीरदुरवगाहार्थत्वं वाक्यानामित्युक्तम् । (६८)  
  
इति वीररसप्रकरणं समाप्तम् ।  
  
  
प्। ३२०)  
  
अथ भयानको नाम भयस्थायिभावात्मकः । स च   
विकृतरवसत्त्वदर्शनशिवोलूकत्रासोद्वेगशून्यागारारण्यगमनस्व  
जनवधबन्धदर्शनश्रुतिकथादिभिर्विभावैरुत्पद्यते । तस्य   
प्रवेपितकरचरणनयनचपलपुलकमुखवैवर्ण्यस्वरभेदादिभिरनु-  
भावैरभिनयः प्रयोक्तव्यः ।  
  
भावाश्चास्य   
स्तम्भस्वेदगद्गदरोमाञ्चवेपथुस्वरभेदवैवर्ण्यशङ्कामोहदैन्  
यावेगचापलजडतात्रासापस्मारमरणादयः ।  
  
अत्रार्याः -  
  
  
अथ भयानकरसप्रकरणम् ।  
  
वीरस्य भीतावयव(भीताभय)प्रधानत्वाद्भयानकं लक्षयति - अथेति ।   
विकृतो रवोऽट्टहासादिः । सत्त्वानां पिशाचानां दर्शनम् । त्रासोद्वेगौ   
परगतौ । शून्यागारस्यारण्यस्य च गमनं प्राप्तिः । स्वजनस्य यौ   
बधबन्धौ तयोर्दर्शनं प्रत्यक्षेण । श्रवणमागमेन ।   
कथाचिरातिक्रान्तयोरपि पुनरनुसन्धानेन स्मरणम् ।  
  
वेपितुं प्रवृत्तं यत्करचरणं आ(तदा)दिकर्मैव भयव्यञ्जकं   
व्याध्यादिवैलक्षण्यसूचनात् । पुलको रोमकूपोन्नतिः । स्वरस्य भेदः   
स्वभावविपर्ययः ।  
  
गुरुनृपयोरिति । अयमाशयः - भयं तावत्स्त्रीनीचबालादिषु वक्ष्यते ।   
नोत्तममध्यमप्रकृतिषु । तेऽपि (उत्तममध्यमप्रकृतयोऽपि तु गुरुभ्यो   
राज्ञश्च (कृत्रिमं) भयं दर्शयेयुः । तद्भावेऽप्येषां   
सुतरामुत्तमत्वं भवति । अप्रभुत्वं चामात्यानाम् । यथाह -   
स्वेच्छाचारी भीत एवास्मि इति । (रत्ना। १।७) । अनुभावाश्च तथा श्लिष्टास्तत्र   
  
  
प्। ३२१)  
  
विकृतरवसत्त्वदर्शनसङ्ग्रामारण्यशून्यगृहगमनात् ।  
गुरुनृपयोरपराधात्कृतकश्च भयानको ज्ञेयः ॥ ६९ ॥  
  
गात्रमुखदृष्टिभेदैरूरुस्तम्भाभिवीक्षणोद्वेगैः ।  
सन्नमुखशोषहृदयस्पन्दनरोमोद्गमैश्च भयम् ॥ ७० ॥  
  
एतत्स्वभावजं स्यात्सत्त्वसमुत्थं तथैव कर्तव्यम् ।  
पुनरेभिरेव भावैह् कृतकं मृदुचेष्टितैः कार्यम् ॥ ७१ ॥  
  
करचरणवेपथुस्तम्भगात्रहृदयप्रकम्पेन ।  
शुष्कोष्ठतालुकण्ठैर्भयानको नित्यमभिनेयः ॥ ७२ ॥  
  
  
क्रियन्ते लोके येन सत्यत एव भीतोऽयमिति गुर्वादीनां प्रतीर्भवति ।   
अस्वाभाविकत्वाच्च कृतकत्वं बहुतरकालानुवर्तनेनास्वाद्यत्वाच्च रसत्वम्   
। न च व्यभिचारित्वम् । तद्धि तदा स्याद्यदि स्वभावत एव   
किञ्चित्काललवमुत्पद्यते (६९) ।  
  
गात्रादीनां भेदो वर्णकर्मसंस्थानादिविपर्ययः ।   
वीक्ष्यमति(भि)क्र(क्रा)म्यति वीक्षणं कान्दिशीकत्वेन निर्लक्षचक्षुःकृतम् ।   
उद्वेग चलनम् । सादो गात्राणां स्रस्तता । मुखस्य तालुनि शोषः ।   
हृदयस्पन्दनमतिवेगेन । इह भयमित्यभिनेयमिति वीररस इत्यार्यातः   
सम्बध्यते ।  
  
ता एता ह्यार्या एकप्रघट्टकतया पूर्वाचार्यैर्लक्षणत्वेन पठिताः ।   
मुनिना तु सुखसङ्ग्रहाय यथास्थानं निवेशिताः ।  
  
सत्त्वसमुत्थमिति । सत्त्वं मनस्समाधानं तज्जन्मकमिति नटस्येयं शिक्षा   
।   
  
सा च सर्वविषयेति टीकाकारः । तदिदमसत् । कविनटशिक्षार्थमेव सर्वमिदं   
प्रकरणम् । लोके विभावानुभावाभिनयादिव्यवहाराभावात् ।   
तस्मादयमत्रार्थः -   
  
प्। ३२२)  
  
अथ बीभत्सो नाम जुगुप्सास्थायिभावात्मकः । स   
चाहृद्याप्रियाचोक्षानिष्टश्रवणदर्शनकीर्तनादिभिर्विभावैरुत्पद्य्  
अते । तस्य   
सर्वाङ्गसंहारमुखविकूणनोल्लेखननिष्ठीवनोद्वेजनादिभिरनुभ  
अवैर-भिनयः प्रयोक्तव्यः ।   
भावाश्चास्यापस्मारोद्वेगावेगमओहव्याधिमरणादयः ।   
अत्रानुवंश्ये आर्ये भवतः -  
  
  
एतत्तावद्भ्यं स्वभावजं रजस्तमःप्रकृतीनां नीचानामित्यर्थः । येऽपि   
च सत्त्वप्रधानास्तेषां सत्त्वसमुत्थं प्रयत्नकृतमेभिरेवानुभावैः   
कार्यम् किन्तु मृदुचेष्टितैः यतस्तत्कृतकम् । पुनःशब्दो विशेषद्योतकः । ननु   
च राजादिः किमिति गुर्वादिभ्यो भयं कृतं(तकं) दर्शयति । दर्शयित्वा   
किमिति मृदून् गात्रकम्पनादीन्प्रदर्शयति । किमिति च भयानक एव   
कृतकत्वमुक्तम् । सर्वस्य हि कृतकत्वमुक्तं भवति । यथा वेश्या धनार्थिनी   
कृतकां रतिमादर्शयति - इत्याशङ्क्य साधारणमुत्तरमाह - तथैव   
कायमिति । भये हि प्रदर्शिते गुरुर्विनीतं तं जानाति । मृदुच्।एष्तिततया   
चाधमप्रकृतिमेन न गणयति । कृतकशृङ्गाररत्यादेश्चोपदिष्टान्न   
काचित्पुरुषार्थसिद्धिः । तेनैव ह्युक्तेन प्रकारेण कार्यपुरुषार्थविशेषो   
लभ्यते । यत्र तु राजा न कृतकं परानुग्रहाय क्रोधविस्मयादीन्दर्शयति   
तत्र व्यभिचारितैव तेषां न स्थायितेत्येतदर्थसूचिकामेव   
गुरुवंशान्तरप्रसिद्धामार्यां पठति - करचरणेति । नित्यमिति ।   
कृतकत्वेऽकृतकत्वे च । (७२)  
  
इति भयानकरसप्रकरणम् ॥  
  
अथ बीभत्सरसप्रकरणम् ॥  
  
अवसरप्राप्तं बीभत्सरसं लक्षयति - अथेति । अहृद्यं हृद्यमपि   
किञ्चित्कस्यचिन्निसर्गतोऽप्रयतं (तोऽप्रियं) लशुनमिव द्विजानाम् । अप्रियं   
जात्यादिदोषात् । यथा श्लेष्मोपहतस्य क्षीरम् । अचोक्षं स्वरूपेणादुष्टमपि   
तु मलाद्युपहतम् । अनिष्टं यत्रानिशं भुक्तत्वेनेच्छा निवृत्ता । संहारः   
पिण्डीकरणम् । मुखस्येति तदङ्गानां सङ्कोचनम् । उल्लेखनमुल्लाघः ।   
निष्ठिवनं कफनिरासनम् ।  
  
  
प्। ३२३)  
  
अनभिमतदर्शनेन च गन्धरसस्पर्शशब्ददोषैश्च ।  
उद्वेजनैश्च बहुभिर्बीभत्सरसः समुद्भवति ॥ ७३ ॥  
  
मुखनेत्रविकूणनया नासाप्रच्छादनावनमितास्यैः ।  
अव्यक्तपादपतनैर्बीभत्सः सम्यगभिनेयः ॥ ७४ ॥  
  
अथाद्भुतो नाम विस्मयस्थायिभावात्मकः । स च   
दिव्यजनदर्शनेप्सितमनोरथावाप्त्युपवनदेवकुलादिगमनसभाविम  
अनमायेन्द्रजालसम्भावनादिभिर्विभावैरुत्पद्यते । तस्य   
नयनविस्तारानिमेषप्रेक्षणरोमाञ्चाश्रुस्वेदहर्षसाधुवाददानप्  
रबन्धहाहाकारबाहुवदनचेलाङ्गुलि   
भ्रमणादिभिरनुभावैरभिनयः प्रयोक्तव्यः । भावाश्चास्य   
स्तम्भा-  
  
  
उद्वेजनं गात्रोद्धूननन्म् । नासाप्रच्छादनं दुर्गन्धप्राये दृष्टम् ।   
प्रतिघातादव्यक्तानि पादयोः पतनानि । यदि वाऽस्थिकङ्कालाद्याकुले   
पितृवने सञ्चरतोऽस्फुटितानि पादपतनानि क्वचिद्दीर्घाणि अन्यत्र ह्रस्वानि इति ।   
(७४)  
  
इति बीभत्सरसप्रकरणम् ॥  
  
अथाद्भुतरसप्रकरणम् ।  
  
सर्वत्रान्तेऽद्भुत इत्युक्तं लक्षयितुमाह - अथेति । दिव्या गन्धर्वादयः ।   
ईप्सितः शक्यप्राप्तिरर्थः । अन्यो मनोरथः । तयोः प्राप्तिः । उपवने देवकुले च   
गमनम् । तस्याद्भुतविभावत्वं येन तत्रत्यं सरःसन्निवेशादि न क्वचित्   
दृष्टम् । सभा गृहविशेषः । विमानादीनि दिव्यरथाः । माया   
रूपपरिवर्तनादिका । इन्द्रजालं मन्त्रद्रव्यहस्त  
  
  
प्। ३२४)  
  
श्रुस्वेदगद्गदरोमाञ्चावेगसम्भ्रमजडताप्रलयादयः ।   
अत्रानुवंश्ये आर्ये भवतः -  
  
यत्त्वतिशयार्थयुक्तं वाक्यं शिल्पं च कर्मरूपं वा ।  
तत्सर्वमद्भुतरसे विभावरूपं हि विज्ञेयम् ॥ ७५ ॥  
  
स्पर्शग्रहोल्लुकसनैर्हाहाकारैश्च साधुवादैश्च ।  
वेपथुगद्गदवचनैः स्वेदाद्यैरभिनयस्तस्य ॥ ७६ ॥  
  
  
युक्त्यादिना असमभवद्वस्तुप्रदर्शनम् । तस्येत्यद्भुतस्य । हर्षशब्देनात्र   
तदनुभावाः । साध्विति वदनं साधुवादः । दानं धनादेः । प्रबन्धं   
सततं कृत्वा हाहाशब्दस्य करणम् । चेलस्याङ्गुलेश्च भ्रमणम् ।  
  
अतिशेत इत्यतिशयः । अन्यापेक्षया योऽर्थ उत्कृष्टः । तेन वाच्यभूतेन युक्तं   
यद्वाक्यं यच्च शिल्पं कर्मरूपं (प्रशस्त)कर्मात्मकं प्रशंसायां   
रूपप् । सर्वमित्येवम्प्रकारमिति यावत् । स्पर्शग्रहशब्देन तद्विभावादयः ।   
अभिनयो ल(व)क्ष्यमाणो लक्ष्यते ।  
  
किञ्चिदाकुञ्चिते नेत्रे कृत्वा भ्रूक्षेपमेव च ।  
तथांसगण्डयोः स्पर्शात्स्पर्शमेवं विनिक्षिपेत् ॥  
						(ना। शा। २२।७७) इति ।  
  
गात्रस्योर्ध्वं साह्लादं धूननमुल्लुकसनम् । बहुवचनं प्रकृतिभेदेन   
प्रकारवैचित्र्यं सूचयति ॥ (७६)  
  
इत्यद्भुतरसप्रकरणं समाप्तम् ।  
  
अथ प्रधानभूतविभावानुगुणभावप्रतिपादनं भेदप्रदर्शनव्याजेन   
करोति - शृङ्गारमित्यादिना । वाक्यरौद्रो हि तत्र स्वभावरौद्र इति   
व्यवहरिष्यते । स्वभावानुसारित्वाद्वा-  
  
  
प्। ३२५)  
  
शृङ्गारं त्रिविधं विद्याद्वाङ्नैपथ्यक्रियात्मकम् ।  
अङ्गनैपथ्यवाक्यैश्च हास्यरौद्रौ त्रिधा स्मृतौ ॥ ७७ ॥  
  
धर्मोपघातजश्चैव तथार्थापचयोद्भवः ।  
तथा शोककृतश्चैव करुणस्त्रिविधः स्मृतः ॥ ७८ ॥  
  
दानवीरं धर्मवीरं युद्धवीरं तथैव च ।  
रसवीरमपि प्राह ब्रह्मा त्रिविधमेव हि ॥ ७९ ॥  
  
  
क्यस्य । धर्मोपघतज उत्तमानामपि शोभ(च)नहेतुत्वात् । शोकशब्देन   
स्वजनादिनाशश्च एते त्रयो विभावाः । धर्मशब्देनाग्निष्टोमादिक्रिया । अत   
एतद्यजनादि न नियमेनानुभावात्मकम् । प्रतिनायकगतं तु   
विभावरूपमपि । व्याजादिति । कृतक इत्यर्थः । अनेनानुभावमार्दवं   
दर्शितम् । अपराध्यन्तीत्यपराद्धा(धा)श्चोरादयः । यत्तु   
स्वभावस्तहृदयानां स्त्रीबालादीनां तृणेऽपि कम्पमाने भयं   
तद्वित्रासितकम् । विशेषेण त्रास्यत इति वित्रासितो बालादिः ।   
तत्प्रकृतित्वाद्भयानकं तथोक्तम् । ततः सञ्ज्ञायां कन् ।  
  
गुर्वाद्यपराधात्परमार्थतोऽप्युत्तमानां भयावेग इति त्वसत् । भयं हि   
विनाशशङ्कात्मकं नोत्तमेषु सम्भवति । तथा च भयं नाम   
स्त्रीनीचप्रकृतिकमिति सामान्येन लक्ष्यते ।  
  
रुधिरान्त्रादिदर्शनाद्यो बीभत्सः क्षोभणत्वाच्छुद्धः । यस्तु   
विष्ठादिभ्यः स उद्वेगी हृदयं चलयति सोऽशुद्धः । अशुद्धविभावकत्वात् ।   
उपाध्यायस्त्वाह- बीभत्सस्तावद्विभावविशेषात् द्विविधः । यत्र तु   
संसारनाट्यनायकराग - प्रतिपक्षतया मोक्षसाधनत्वाच्छुद्धः ।   
यदाहुः - शोकात्स्वाङ्गजुगुप्सा इति तथा वितर्कबाधने प्रतिपक्षभावनम् ।   
(योगसू। २।४०, ३३) इति । तेन सोऽपि परमार्थतस्त्रिविध एव । द्वितीयक इत्यनेन तस्य   
दुर्लभत्वेनाप्राचुर्य सूचयति ।  
  
  
प्। ३२६)  
  
व्याजाच्चैवापराधाच्च वित्रासितकमेव च ।  
पुनर्भयानकस्यापि विद्यात् त्रिविधमेव हि ॥ ८० ॥  
  
बीभत्सः क्सोभजः शुद्ध उद्वेगी स्यात् द्वितीयकः ।  
विष्ठाकृमिभिरुद्वेगी क्षोभजो रुधिरादिजः ॥ ८१ ॥  
  
द्विव्यश्चानन्दजश्चैव द्विधा ख्यातोऽद्भुतो रसः ।  
दिव्यदर्शनजो दिव्यो हर्षादानन्दजः स्मृतः ॥ ८२ ॥  
  
(अथ शान्तो नाम शमस्थायिभावात्मको मोक्षप्रवर्तकः । स तु   
तत्त्वज्ञानवैराग्याशयशुद्ध्यादिभिर्विभावैः समुत्पद्यते । तस्य   
यमनियमाध्यात्मध्यानधारणोपासनसर्वभूतदयालिङ्गग्रहण्  
आदिभिरनुभावैरभिनयः  
  
  
दिव्य इति । यत्र सभाविमानादयोऽनुभावाः । आनन्दयतीत्यानन्दो   
मनोरथावाप्त्यादिः । स एव हर्षयतीति हर्षः ।  
  
एषु च शृङ्गारम् इत्यादिषु श्लोकेषु चकारा   
विभावानुभावान्तरनिरासशङ्कां पराक्र्तुम् । एवकाराः इयन्त एव तेषां   
मुख्यत्वेन सङ्गता इति दर्शनार्थाः । तथाशब्दा   
अनुक्तविभावाद्यूहनार्था इति यथायोगं योज्यम् । (८२)  
  
इत्यद्भुतरसप्रकरणं समाप्तम् ।  
  
अथ शान्तरसविचारः ।  
  
ये पुनर्नव रसा इति पठन्ति तन्मते शान्तस्वरूपमभिधीयते । तत्र   
केचिदाहुःशान्तः शमस्थायिभावात्मकस्तपस्यायोगिसम्पर्कादिभिः   
विभावैरुत्पद्यते । तस्य कामक्रोधाद्यभावरूपैरनुभावैरभिनयः ।   
व्यभिचारी धृतिमतिप्रभृति (इति) ।  
  
एतदपरे न सहन्ते । शमशान्तयोः पर्यायत्वात् ।   
एकान्न(एकोन)पञ्चाशद्भावा इति सङ्ख्यात्यागात् । किञ्च विभावा   
ऋतुमाल्यादयस्तत्समनन्तरभाविनि शृङ्गारादावनुसन्धीयन्ते इति युक्तम् ।   
तपोऽध्ययनादयस्तु न शान्तस्य समनन्तरहेतवः ।  
  
  
प्। ३२७)  
  
प्रयोक्तव्यः । व्यभिचारिणश्चास्य   
निर्वेदस्मृतिधृतिसर्वाश्रमशौचस्तम्भरोमाञ्चादयः । अत्रार्याः   
श्लोकाश्च भवन्ति -  
  
मोक्षाध्यात्मसमुत्थस्तत्त्वज्ञानार्थहेतुसंयुक्तः ।  
नैःश्रेयसोपदिष्टः शान्तरसो नाम सम्भवति ॥  
  
  
तत्त्वज्ञानस्यानन्तरहेतव इति चेत्पूर्वतरोदिततत्त्वज्ञानेऽपि तर्हि प्रयोज्यतेति   
तपोऽध्ययनादीनां विभावता त्यक्ता स्यात् । कामाद्यभावोऽपि   
नानुभावः । शा(अशा)न्ताद्विपक्षादव्यावृत्तेः ।   
अगमकत्वात्प्रयोगासमवायित्वाच्च । न हि चेष्टाव्युपरमः प्रयोगयोग्यः ।   
सुप्तमोहादयोऽपि हि   
निःश्वासोच्छ्वासपतनभूशयनादिभिश्चेष्टाभिरेवानुभाव्यन्ते ।   
धृतिप्रभृतिरपि प्राप्तविषयोपभोगः कथं शान्ते स्यात् । न   
चाकिञ्चित्करत्वमात्रेण तत्त्वज्ञानोपाये व्युत्पाद्यन्ते विनेयाः । नैते   
परदुःखदुःखितमनसो दृश्यन्ते सम्यग्दर्शनसमावस्थां प्राप्ताः । अपि   
तु संसारे । तन्न शान्तो रस इति ।   
  
अत्रोच्यते - यथा इह तावद्धर्मादित्रितयमेवं मोक्षोऽपि पुरुषार्थः ।   
शास्त्रेषु स्मृतीतिहासादिषु च प्राधान्येनोपायतो व्युत्पाद्यत इति सुप्रसिद्धम् ।   
यथा च कामादिषु समुचिताश्चित्तवृत्तयो रत्यादिशब्दवाच्याः   
कविनटव्यापारेणास्वादयोग्यताप्रापणद्वारेण   
तथाविधहृदयसंवादवतः सामाजिकान्प्रति रसत्वं शृङ्गारादितया   
नीयन्ते तथा मोक्षाभिधानपरमपुरुषार्थोचिता चित्तवृत्तिः किमिति रसत्वं   
नानीयत इति वक्तव्यम् । या चासौ तथाभूता चित्तवृत्तिः सैवात्र स्थायिभावः   
। एतत्तु चिन्त्यम् । किं नामासौ - तत्त्वज्ञानोत्थितो निर्वेद इति केच्ति । तथा हि -   
दारिद्र्यादिप्रभवो यो निर्वेदः स तओऽन्य एव । हेतोस्तत्त्वज्ञानस्य   
वैलक्षण्यात् । स्थायिसञ्चारिमध्ये चैतदर्थमेवायं पठितः । अन्यथा   
माङ्गलिको मुनिस्तथा न पठेत् । जुगुप्सां च व्यभिचारित्वेन शृङ्गारे   
निषेधन्मुनिर्भावानां सर्वेषामेव   
स्थायित्वसञ्चारित्वचित्तोपात्तत्वानुभावस्थत्वान्नि(भावत्वानि)   
योग्यतोपनिपातितानि शब्दार्थबलाकृष्टान्यनुजानाति ।  
  
तत्त्वज्ञानजश्च निर्वेदः स्थाय्यन्तरोपमर्दकः ।   
(उपमर्दक)भाववैचित्र्यसहिष्णुभ्यो रत्यादिभ्यो यः परमः स्थायिशीलः स   
एव हि स्थाय्यन्तराणामुपमर्दकः । इदमपि   
  
  
प्। ३२८)  
  
बुद्धीन्द्रियकर्मेन्द्रियसंरोधाध्यात्मसंस्थितोपेतः ।  
सर्वप्राणिसुखहितः शान्तरसो नाम विज्ञेयः ॥  
  
न यत्र दुःखं न सुखं न द्वेषो नापि मत्सरः ।  
समः सर्वेषु भूतेषु स शान्तः प्रथितो रसः ॥  
  
भावा विकारा रत्याद्याः शान्तस्तु प्रकृतिर्मतः ।  
  
  
पर्यनुयुञ्जते - तत्त्वज्ञानजो निर्वेदो(प्यव)(दोऽस्य च) स्थायीति वदता   
तत्त्वज्ञानमेवात्र विभावत्वेनोक्तं स्यात् । वैराग्यसबीजादिषु कथं   
विभावत्वम् ? तदुपायता(त्वा)दिति चेत्कारणकारणो(णे)ऽयं   
विभावताव्यवहारः । स चातिप्रसङ्गावहः ।  
  
किञ्च निर्वेदो नाम सर्वत्रानुपादेयताप्रत्ययः वैराग्यलक्षणस्य च (णः ।   
स च) तत्त्वज्ञानस्य प्रत्युक्तो(तो)पयोगी । विरक्तो हि तथा प्रयतते यथाऽस्य   
तत्त्वज्ञानमुत्पद्यते । तत्त्वज्ञाद्धि मोक्षः । न तु तत्त्वं ज्ञात्वा निर्विद्यते   
निर्वेदाच्च मोक्ष इति । वैराग्यात्प्रकृतिलयः । इति हि तत्र भवन्तः(ई। कृ।   
साङ्ख्यकारिका। ४५।) ।  
  
ननु तत्त्वज्ञानिनः सर्वत्र दृढतरं वैराग्यं दृष्टम् ।   
तत्रभवद्भिरप्युक्तं - तत्परं पुरुषख्यातेर्गुणवैतृष्ण्यम् इति (योगसूत्र-  
१-१६) । भवत्येवम् । तादृशं तु वैराग्यं ज्ञानस्यैव परा काष्ठा । इति   
(व्यासभाष्य - १-१६) भुजङ्गविभुनैव भगवताऽभ्यधायि । ततश्च   
तत्त्वज्ञानमेवेदं तत्त्वज्ञानमालया परिपोष्यमाणमिति न निर्वेदः   
स्थायी । किन्तु तत्त्वज्ञानमेव स्थायीति भवेत् । यत्तु   
व्यभिचारिव्याख्यानावसरे वक्ष्यते   
तच्चिरकालविभ्रमविप्रलब्धस्योपादेयत्वनिवृत्तये । यत्सम्यग्ज्ञानम् -  
  
यथा -  
  
वृथा दुग्धोऽन।वांस्स्तनभरनता गौरिति परं  
परिष्वक्तः षण्ढो युवतिरिति लावण्यरहितः ।  
कृता वैडूर्याशा विकचकिरणे काचशकले  
मया मूढेन त्वां कृपणमगुणज्ञं प्रणमता ॥ इति   
  
  
प्। ३२९)  
  
विकारः प्रकृतेर्जातः पुनस्तत्रैव लीयते ॥  
  
स्वं स्वं निमित्तमासाद्य शान्ताद्भावः प्रवर्तते ।  
पुनर्निमित्तापाये च शान्त एवोपलीयते ॥  
  
एवं नवरसा दृष्टा नाट्यज्ञैर्लक्षणान्विताः ।)  
  
  
तन्निर्वेदस्य खेदरूपस्य विभावत्वेन । एतच्च तत्रैव वक्ष्यामः ।  
  
ननु मिथ्याज्ञानमूलो विषयगन्धस्तत्त्वज्ञानात्प्रशाम्यतीति   
दुःखजन्मसूत्रेणाक्षपादपादैर्वदद्भिर्मिथ्याज्ञानापचयकारणं   
तत्त्वज्ञानं वैराग्यस्य दोषापायलक्षणस्य कारणमुक्तम् । ननु ततः   
किम् ? ननु वैराग्यं निर्वेदः ? क एवमाह ? निर्वेदो हि   
शोकप्रवाहप्रसररूपश्चित्तवृत्तिविशेषः । वैराग्यं तु रागादीनां   
प्रध्वंसः ।  
  
भवतु वा वैराग्यमेव निर्वेदः । तथापि तस्य   
स्वकारणवशानमध्यभाविनोऽपि न मोक्षे साध्ये सूत्रस्थानीयता   
प्रत्यपादि आचार्येण । किञ्च तत्त्वज्ञानोत्थितो निर्वेद इति शमस्यैवेदं   
निर्वेदनाम कृतं स्यात् । न च शमशान्तयोः पर्यायत्वमाशङ्कनीयम् ।   
हासहास्ययोरिव सिद्धसाध्यतया लौकिकालौकिकतया   
साधारणासाधारणतया च वैलक्षण्यात् । शमशान्तयोरपि सुलभमेव   
तस्मान्न निर्वेदः स्थायीति ।  
  
अन्ये मन्यन्ते रत्यादय एवाष्टौ चित्तवृत्तिविशेषा उक्ताः । त एव   
कथितविभावविविक्तया(तया) श्रुता(त्या)द्यलौकिकविभावविशेषसंश्रया   
विचित्रा एव तावत् । ततश्च तन्मध्यादेवान्यतमोऽत्र स्थायी ।   
तत्राना(व्या)हतानन्दमयस्वात्मविषया रतिरेव मोक्षसाधनमिति सैव   
शास्त्रे रतिस्थायी । यथोक्तम् -  
  
यश्चात्मरतिरेव स्यादात्मतृप्तश्च मानवः ।  
आत्मन्येव च सन्तुष्टस्तस्य कार्यं न विद्यते ॥ (गीता ३-१७) ।  
  
एवं समस्तविषयं वैकृतं पश्यतो विश्वं च शोच्यं विलोकयतः   
सांसारिकं च वृत्तान्तमपकारित्वेन पश्यतः   
सातिशयमसम्मोहप्रधानं वीर्यमाश्रितवतः   
सर्वस्माद्विषयसार्थाद्विभ्यतः सर्वलोकस्पृहणीयादपि   
प्रमदादेर्जुगुप्समानस्यापूर्वस्वात्मातिशयलाभाद्वि  
  
प्। ३३०)  
  
स्मयमानस्य मोक्षसिद्धिरिति । (रतिहासादीनां विस्मयान्तानामन्यतमस्य   
स्थायित्वं निरूपणीयम् । न चैतन्मुनेर्न सम्मतम् । यावदेव हि विशिष्टान्   
भावान्परिगणयति रत्यादिशब्देन च तत्प्रकारानेवान्सङ्गृह्णीते तावदेव   
तद्व्यतिरिक्तालौकिकहेतूपनतानां   
रत्यादीनामनुजानात्येवापवर्गविषयत्वम् । एवंवादिनां तु परस्परमेव   
विशारयतामेकस्य स्थायित्वं विशीर्यत एव । तदुपायभेदात्तस्य तस्य   
स्थायित्वमित्यप्युच्यमानं प्रत्युक्तमेव । स्थायिभेदेन प्रतिपुरुषं   
रसस्याप्यानन्त्यापत्तेः । मोक्षैकफलत्वादेको रस इति चेत् । क्षयिकफलत्वे   
वीररौद्रयोरप्येकत्वं स्यात् । अन्ये तु पानकरसवदविभागं प्राप्ताः सर्व   
एव रत्यादयोऽत्र स्थायिन इत्याहुः । चित्तवृत्तीनामयुगपद्भावादन्योन्यं च   
विरोधादेतदपि न मनोज्ञम् ।  
  
कस्तर्ह्यत्र स्थायी । उच्यते - इह तत्त्वज्ञानमेव तावन्मोक्षसाधनमिति   
तस्यैव मोक्षे स्थायिता युक्ता । तत्वज्ञानं च नामात्मज्ञानमेव ।   
आत्मनश्च(श्चा)व्यतिरिक्तमिन्द्रिय(क्तं स्याद)स्यैव ज्ञानम् ? परो   
ह्येवमात्माऽनात्मैव स्यात् । विपञ्चितं चैतदस्मद्गुरुभिः ।   
अस्माभिश्चान्यत्र वितन्यत इतीह नातिनिर्बन्धः कृतः ।  
  
तेनात्मैव ज्ञानानन्दादिविशुद्धधर्मयोगी परिकल्पितविषयोपरागरहितोऽत्र   
स्थायी । न चास्य स्थायितयास्थायित्वं वचनीयम् । रत्यादयो हि   
तत्तत्कारणान्तरोदयप्रलयोत्पद्यमाननिरुध्यमानवृत्तयः   
कञ्चित्कालमापेक्षिकतया स्थायिरूपात्मभित्तिसंश्रयाः षट्(सन्तः)   
स्थायिन इत्युच्यन्ते । तत्त्वज्ञानं तु सकलभावान्तरभित्तिस्थानीयं   
सर्वस्थायिभ्यः स्थायितमं सर्वाः   
रत्यादिकास्स्थायिचित्तवृत्तिर्व्यभिचारीभावयत् निसर्गत एव   
सिद्धस्थायिभावमिति तन्त्रवचनेन । अत एव पृथगस्य गणना न युक्ता । न हि   
खण्डमुण्डयोर्मध्ये तृतीयं गोत्वमिति गण्यते ।   
तेनैकान्न(नैकोन)पञ्चाशद्भावा इत्यव्याहतमेव ।  
  
अस्यापि कथं (न) पृथग्गणनेति चेत् - पृथगास्वाद(दा)योगादिति ब्रूमहे । न   
हि रत्यादय इवेतरासम्पृक्तेन वपुषा तथाविधमात्मरूपं   
लौकिकप्रतीतिगोचरः(रम्।) स्वगतमप्यविकल्परूपं   
व्युत्थानावसरेऽनुसन्धीयमानं चित्तवृत्त्यन्तरकलुषमेवावभाति ।  
  
भासतां वा लोके तथा । तथापि न सम्भवन्मात्र स्थायिनां गणनम् ।   
रसेषूक्तेष्वनुपयोगात् । अपि तु व्यभिचारित्वाल्लक्षणीयत्वं नेति विज्ञायते ।   
तथाह्य्कान्न(ह्येकोन)पञ्चाशत्ता भावैरित्येतत्प्रघट्टकोपपत्तिः । न   
चास्यात्मस्वभावस्य   
व्यभिचारित्वमसम्भवादवैचित्र्यावहत्वादनौचित्याच्च । शम   
आत्मस्वभावः स शम शब्देन   
  
प्। ३३१)  
  
मुनिना व्यपदिष्टः । यदि तु स एव शमशब्देन व्यपदिश्यते निर्वेदशब्देन   
वा तन्न कश्चिद्बाधः । केवल शमश्चित्तवृत्यन्तरम् । निर्वेदोऽपि   
दारिद्र्यादिविभावान्तरोत्थितनिर्वेदतुल्यजातीयो न भवति तज्जातीय एव ।   
हेतुभेदेऽपि तद्व्यपदेश्यो रतिभयादिरिव ।  
  
तदिदमात्मस्वरूअप्मेव तत्त्वज्ञानं शमः । तथा च   
यत्कालुष्योपरागविशेषा एवात्मनो रत्यादयः । तदनुगमेऽपि विशुद्धमस्य   
रूपमव्यवधानसमाधिबलादधिशय्य व्युत्थानेऽपि प्रशान्तता भवति ।   
यथोक्तं (तस्य) प्रशान्तवाहिता संस्कारात् (योगसू। ३।१०) इति ।   
तत्त्वज्ञानलक्षणस्य च स्थायिनः समस्तोऽयं लौकिकालौकिकचित्तवृत्तिकलापो   
व्यभिचारितामभ्येति । तदनुभावा एव च यमनियमाद्युपकृता अनुभावा   
उपाङ्गाभिनयाद्यध्यायत्रये च ये स्वभावाभिनया वक्ष्यन्ते । अत एते   
एतद्विषया एव । अयमेव हि स्वभावः । विभावा अपि कथं   
ईश्वरानुग्रहप्रभृतयः प्रक्षयोन्मुखाश्च रत्यादयोऽत्रास्वद्यान्ते ।   
केवलं यथा विप्रलम्भे औत्सुक्यं सम्भोगेऽपि वा प्रेमासमाप्तोत्सवम्   
(तापसवत्सराज। १-१७) इति यथा च रौद्रे औग्र्यं यथा च   
करुणवीरभयानकाद्भुतेषु निर्वेदधृतित्रासहर्षा व्यभिचारिणोऽपि   
प्राधान्येनावभासन्ते तथा शान्ते जुगुप्साद्याः सर्वथैव   
रागप्रतिपक्षत्वात् ।  
  
तथा हि - महाव्रते नृकपालादिधारणम् - असुभार्यादिसम्बन्धादि   
विस्तारसङ्क्षेपादिकर्मीकृतिर्हि धर्मे (?) जुगुप्साहेतुत्वेनैव ।   
निजाभ्यञ्जनदेवरात्पुत्रजन्मान्युपदिष्टम् ।  
  
स्वात्मनि च कृतकृत्यस्य परार्थघटनायामेवोद्यम इत्युत्साहोऽस्य   
परोपकारविषयेच्छाप्रयत्नरूपो दयापरपर्यायोऽभ्यधिकोऽन्तरङ्गह् । अत   
एव (एतद्व्याभिचारिबलात् ?) केचिद्दयावीरत्वेन व्यपदिशन्ति । अन्ये   
धर्मवीरत्वेन ।   
  
ननूत्साहोऽहङ्कारप्राणः । शान्तस्त्वहङ्कारशैथिल्यात्मकः ।   
व्यभिचारित्वं इ विरुद्धस्यापि न नोचितं रताविव निर्वेदादेः ।  
  
शय्या शाद्वलम् (आसनं शुचि शिला सद्म द्रुमाणामधः   
शीतं निर्झरवारि पानमशनं कन्दाः सहाया मृगाः ।  
इत्यप्रार्थितसर्वलभ्यविभवे दोषोऽयमेको वने   
दुष्प्रापार्थिनि यत्परार्थघटनावन्ध्यैर्वृथा स्थीयते ॥) (नागानन्द। ४।२)   
इत्यादौ  
  
प्। ३३२)  
  
हि परोपकारकरणे ह्युत्साहस्यैव प्रकर्षो लक्ष्यते । न तूत्साहशून्या   
काचिदप्यवस्था । इच्छाप्रयत्नव्यतिरेकेण पाषाणतापत्तेः । यत एव   
परिदृष्टपरापरत्वेन स्वात्मोद्देशेन कर्तव्यान्तरं नावशिष्यते अत एव   
शान्तहृदयानां परोपकाराय शरीरसर्वस्वादिदानं न शास्त्रविरोधि ।   
आत्मानं गोपायेत् (गौतमधर्मसूत्र ९।३५) इत्यादिना ह्यकृतकृत्यविषयं   
शरीररक्षणमुपदिश्यते । सन्न्यासिनां तद्रक्षादितात्पर्याभावात् । तथा हि   
-  
  
धर्मार्थकाममोक्षाणां प्राणाः संस्थितिहेतवः ।  
तान्निघ्नता किन्न हतं रक्षता किं न रक्षितम् ॥ (हितोपदेश - १।८३) इति   
सुप्रसिद्धचतुर्वर्गसाधकत्वमेव देहरक्षायाः निदानं दर्शितम् ।   
कृतकृत्यस्य जलेऽग्नौ श्वभ्रे वा पतेत् इति सन्न्यासित्वे श्रवणात् ।   
तद्यथाकथञ्चित्त्याज्यं शरीरं यदि परार्थं तत्त्यज्यते तकिमिव न   
सम्पादितं भवति । जीमूतवाहनादीनां न यतित्वमिति चेत् किं तेन नः ?   
तत्त्वज्ञानित्वं तावदवश्यमस्ति । अन्यथा देहात्ममानिनां देह एव   
सर्वस्वभूते धर्माद्यनुद्देशेन परार्थे त्यागस्यासम्भवात् । युद्धेऽपि हि   
न वीरस्य देहत्यागायोद्यमः । परावजयोद्देशेनैव प्रवृत्तेः ।   
भृगुपतनादावपि शुभतरदेहान्तरसम्पिपादयिषैवाधिकं विजृम्भते ।   
तत्स्वार्थानुद्देशेन परार्थसम्पत्त्यै यद्यच्चेष्टितं   
देहत्यागपर्यन्तमुपदेशदानादि   
तत्तदलब्धात्मतत्त्वज्ञानानामसम्भाव्यमेवेति तेऽपि तत्त्वज्ञानिनः ।   
ज्ञानिनां सर्वेष्वाश्रमेषु मुक्तिः इति स्मार्तेषु श्रुतौ च । यथोक्तम् -  
  
देवार्चनरतस्तत्त्वज्ञाननिष्ठोऽतिथिप्रियः ।  
श्राद्धं कृत्वा ददद्द्रव्यं गृहस्थोऽपि हि मुच्यते ॥ इति ।  
  
केवलं   
परार्थाभिसन्धिजाद्धर्मात्परोपकारात्मकफलत्वेनैवाभिसंहितात्   
पुनरपि देहस्य तदुचितस्यैव प्रादुर्भावो बोधिसत्त्वादीनां   
तत्त्वज्ञानिनामपि । दृष्टश्चाङ्गेष्वपि विश्रान्तिलाभः स्वभावौचित्यात् ।   
यथा रामस्य वीराङ्गे पितुराज्ञां पालयितुः । एवं शृङ्गाराद्यङ्गेष्वपि   
मन्तव्यम् । अत एव शान्तस्य स्थायित्वेऽप्यप्राधान्यम् । जीमूतवाहने   
त्रिवर्गसम्पत्तेरेव परोपकृतिप्रधानायाः फलत्वात् । अनेनैवाशयेन   
नाटकलक्षणे वक्ष्यते ऋद्धिविलासादिभिर्गुणैः (ना। शा। १८-११) इति । अनेन हि   
ऋद्धिविलासप्रधानमर्थकामोत्तरं सर्वं चरितं   
सकललोकहृदयसंवादसुन्दरप्रयोजनं नाटके निवेशयितव्यमित्युक्तम् ।   
एतच्च तत्रैव वर्णयिष्यामः ।  
  
प्। ३३३)  
  
अनेनैव चाशयेन न शान्ते कश्चन मुनिना जात्यङ्गको विनियोक्ष्यते (ना। शा।   
२९।१-४) । तेन जात्यङ्गकविनियोगाभावात्तदसत्त्वमिति प्रत्युक्तम् ।  
  
अन्ये तु जीमुतवाहनः कस्ते पुत्र त्राता भविष्यति (नागनन्द। ४-९) इति   
शरणार्थिनीं वृद्धामेव त्रातवान् । शक्तिश्चास्य न काचित् । परहिंसा च न   
काचिदित्येवमाहुः । तच्चानुमतमेव (तच्चास"गतमेव?) । न हि   
बोधिसत्त्वानां पुनरप्युत्थानात्मकजीवितमभिसन्धानानुप्रविष्टं   
शक्ति(श्चोदेति) । न च काकतालीयवृत्त्या शास्त्रमुपदिशति । तत्सिद्धं   
दयालक्षणो ह्युत्साहोऽत्र प्रधानम् ।  
  
अन्ये तु व्यभिचारिणो यथायोगं भवन्ति । यथोक्तं तच्छिद्रेषु   
प्रत्ययान्तराणि संस्कारेभ्यः । (योगसू। ४-२७) इति । अत एव   
निश्चेष्टत्वादनुभावाभाव इति प्रत्युक्तम् । यदा तु   
पर्यन्तभूमिकालाभेऽनुभावाभावस्तदास्याप्रयोज्यत्वम् । रतिशोकादावपि   
पर्यन्तदशायामप्रयोगस्यैव युक्तत्वा । हृदयसंवादोऽपि   
तथाविधतत्त्वज्ञानबीजसंस्कारभावितानां भवत्येव । यद्वक्ष्यति -   
मोक्षे चापि विरागिणः (ना। शा। २७-५८) इति । सर्वस्य न सर्वत्र हृदयसंवादो   
भयानके वीरप्रकृतेरभावात् ।  
  
ननु तादृशि प्रयोगे वीरस्य क आस्वादः । उच्यते - यत्रेयं(त्रायं) निबध्यते   
तत्रावश्यं पुरुषार्थोपयोगिशृङ्गारवीराद्यन्यतममस्त्येव ।   
तन्निष्ठस्तेषामास्वादः । यत्रापि प्रहसनादौ हास्यादेः प्रधानता   
तत्राप्यनुनिष्पादितरसान्तरनिष्ठ एवास्वादः ।   
भिन्नभिन्नधिकार्यास्वादोद्देश एव रूपकभेद चिन्तननिमित्तमिति केचित् ।  
  
तस्मादस्ति शान्तो रसः । तथा च चिरन्तनपुस्तकेषु स्थायिभावान्   
रसत्वमुपनेष्यामः (ना। शा। पु। २९९) इत्यनन्तरं शान्तो नाम   
शमस्थायिभावात्मकः (ना। शा। पु। ३३२) इत्यादिशान्तलक्षणं पठ्यते ।   
तत्र सर्वरसानां शान्तप्राय एवास्वादो विषयेभ्यो   
विपरिवृत्त्याऽतर्न्मुखतालाभात्केवलं वासनान्तरोपहित इत्यस्य   
सर्वप्रकृतित्वाभिधानाय पूर्वमभिधानम् । लोके च   
पृथक्पृथक्सामान्यस्य न गणनमिति स्थाय्यस्य पृथङ्नोक्तः ।   
सामान्यमपि तु विवेचकेन पृथगेव गणनीयमिति   
विवेचकाभिमतसामाजिकास्वादलक्षणप्रतीतिविषयतया स पृथग्भूत एव ।   
इतिहासपुराणाभिधानकोशादौ च नव रसाः श्रूयन्ते   
श्रीमत्सिद्धान्तशास्त्रेष्वपि । तथा चोक्तम् -  
  
प्। ३३४)  
  
अष्टानामिह देवानां शृङ्गारादीन् प्रदर्शयेत् ।  
मध्ये च देवदेवस्य शान्तं रूपं प्रकल्पयेत् ॥ (इति) ।  
  
तस्य च वैराग्यसंसारभीरुतादयो विभावाः । स हि   
तैरुपनिबद्धैर्विज्ञायते । मोक्षशास्त्रचिन्तादयोऽनुभावाः ।   
निर्वेदमतिस्मृतिधृत्यादयो व्यभिचारिणः । अत एवेश्वरप्रणिधानविषये   
भक्तिश्रद्धे   
स्मृतिमतिधृत्युत्साहाद्यनुप्रविष्टेभ्योऽन्यथैवा(स्यैवा)ङ्गमिति न तयोः   
पृथग्रसत्वेन गणनम् । अत्र सङ्ग्रहकारिका -  
  
मोक्षाध्यात्मनिमित्तस्तत्त्वज्ञानार्थहेतुसंयुक्तः ।  
निःश्रेयसधर्मयुतः शान्तरसो नाम विज्ञेयः ॥  
  
विभावस्थाय्यनुभावयोगः क्रमाद्विशेषणत्रयेण दर्शितः ।  
स्वं स्वं निमित्तमासाद्य शान्ताद्भावः प्रवर्तते ।  
पुनर्निमित्तापाये तु शान्त एव प्रलीयते ॥  
इत्यादिना रसान्तरप्रकृतित्वमुपसंहृतम् ।  
  
यत्तु डिमे शृङ्गारहास्यवर्जं हास्यशृङ्गारपरिहारेण षड्रसत्वं च   
वक्ष्यते तत्रायं भावः । दीप्तरसकाव्ययोनिः (ना। शा। १८-८५) इति भाविना   
लक्षणेन रौद्रप्रधाने तावड्डिमे तद्विरुद्धस्य शान्तस्य सम्भावनैव न   
। किं निषेधेन ? शान्तासम्भवे तु दीप्तरसकाव्ययोनिरित्येतेन किं   
व्यवच्छेद्यम् । शृङ्गारहास्यवर्जं षड्रसयुक्तः (ना। शा। १८-८४) इति ह्युक्ते   
कस्तत्र प्रसङ्गह् ।  
  
ननु करुणबीभत्सभयानकप्राधान्यमनेन पादेन व्यवच्छेद्यते । नैतत् ।   
सात्त्वत्यारभटीवृत्तिसम्पन्नः (१८-८८) इत्यनेनैव तन्निरासात् । शान्ते तु   
सात्वत्येव ऋत्तिरिति न (?) तद्व्यवच्छेदकमेवैतत् । तेन डिमलक्षणं प्रत्युत   
शान्तरसस्य सद्भावे लिङ्गम् । शृङ्गारस्तु प्रसभं सेव्यमानः सम्भाव्य   
एव । तदङ्गं च हास्य इति तयोरेव प्रतिषेधः कृतः प्राप्तत्वात् । स   
सर्वसाम्याच्च विशेषतो वर्णदेवताभिधानमनुचितमप्यस्य तत्कल्पितमिति   
ज्ञेयम् । उत्पत्तिस्तु शान्तस्यापि दर्शितैव । सत्त्वाभावो हि हास्यः ।   
सहविभावत्वेन चास्य वीरबीभत्सौ । अत एवास्य रसस्य   
यमनियमेश्वरप्रणिधानाद्युपदेशः अनुपयो(भो)गितया महाफलत्वं   
सर्वप्राधान्यमितिवृत्तव्यापकत्वं चोपपन्नमित्यलमतिप्रसङ्गेन ।  
  
तत्त्वास्वादोऽस्य कीदृशः ? उच्यते -   
उपरागदायिभिरुत्साहरत्यादिभिरुपरक्तं यदात्मस्वरूपं तदेव   
विरलोम्भितरत्नान्तरालनिर्भासमानसिततरसूत्रवदाभातस्वरूपं  
  
  
प्। ३३५)  
  
एवमेते रसा ज्ञेयास्त्वष्टौ लक्षणलक्षिताः ।  
अत ऊर्ध्व प्रवक्ष्यामि भावानामपि लक्षणम् ॥ ८३ ॥  
  
इति भारतीये नाट्यशास्त्रे रसाध्यायः षष्ठः ॥  
  
  
सकलेषु रत्यादिषूपरञ्जकेषु तथाभावेनापि सकृद्विभातोऽयमात्मेति   
न्यायेन भासमानं परोन्मुखतात्मसकलदुःखजालहीनं   
परमानन्दलाभसंविदेकत्वेन काव्यप्रयोगप्रबन्धाभ्यां   
साधारणतया निर्भासमानमन्तर्मुखावस्थाभेदेन   
लोकोत्तरानन्दघनं तथाविधहृदयं विधत्त इति ।  
  
एवं ते नवैव रसाः । पुमर्थोपयोगित्वेन रञ्जनाधिक्येन वा   
इयतामेवोपदेश्यत्वात् । तेन रसान्तरसम्भवेऽपि पार्षदप्रसिद्ध्या   
सङ्ख्यानियम इति यदन्यैरुक्तं तत्प्रत्युक्तम् । भावाध्यायेऽपि   
चैतद्वक्ष्यते । आर्द्रतास्थायिकः स्नेहो रस इति त्वसत् । स्नेहो ह्यभिषङ्गः । स च   
सर्वो रत्युत्साहादावेव पर्यवस्यति । तथा हि - बालस्य मातापित्रादौ स्नेहो   
भये विश्रान्तः । यूनोर्मित्रजने रतौ । लक्ष्मणादेः भ्रातरि स्नेहो धर्मवीर   
एव । एवं वृद्धस्य पुत्रादाविति द्रष्टव्यम् । एषैव गर्धस्थायिकस्य   
लौल्यरसस्य प्रत्याख्याने सरणिर्मन्तव्या । हासे वा रतौ वान्यत्र   
पर्यवसानात् । एवं बक्तावपि वाच्यमिति ।   
  
अध्यायार्थमुपसंहरन् भाविनोऽवकाशं ददत्सङ्गतिं   
प्रकटीकर्तुमाह - एवमेते रसा ज्ञेया नवेति (स्त्वष्टाविति) ।   
रसवद्गीतमित्यादिव्यपदेशात् स्तूयते । स (शास्तु ये ते रस? मूला एवोपचारा   
इति दर्शयति - लक्षणलक्षिता इति । भावानामपि लक्षणं रसलक्षणमेव   
पूरयति । विभावव्यभिचार्यनुभावलक्षणेन रसलक्षणमेव पूर्यते ।   
रतिस्थायिभावप्रभवः ऋतुमाल्यादिविभावको नयनचातुर्याद्यनुभावक   
इत्युक्तमपि साकाङ्क्षमेव । कीदृशी हि रतिः कश्च विभावः कश्चानुभावः ।   
तेन यद्यप्यापाततो भावानां लक्षणमिदं प्रतिभाति महाचार्या   
(साहचर्यात्) तथापि वाक्यैकवाक्यतया रसलक्षणमेवेदमित्यपिशब्दस्यार्थ   
इति शिवम् ।  
  
इ(र)त्यादिशक्त्यष्टकमध्यवृत्तिर्यस्य स्वहृन्मण्डलसम्प्रयोज्या(ज्यः) ।  
स्थायी शिवश्चेतसि तेन वृत्तिः कृता रसाध्याय इह क्रमेण ॥  
  
इति श्रीमहामाहेश्वराभिनवगुप्तविरचितायां   
नाट्यवेदविवृतावभिनवभारत्यां रसाध्यायः षष्ठः समाप्तः ।  
प्। ३३६)  
  
श्रीः  
  
अथ सप्तमोऽध्यायः ।  
  
भावानिदानीं व्याख्यास्यामः । अत्राह - भावा इति कस्मात् । किं   
भवन्तीति भावाः किं वा भावयन्तीति भावाः । उच्यते -   
वागङ्गसत्त्वोपेतान्काव्यार्थान्भावयन्तीति भावा इति ।  
  
  
स्थायी प्रबुद्धहृदये व्यभिचारिभूतः  
कामाकुलासु जनतासु महानुभावः ।  
अन्तर्विभावविषयो रसमात्रमूर्तिः  
श्रीमान्प्रसन्नहृदयोऽस्तु मम त्रिणेत्रः ॥  
  
भावानिदानीमिति । नन्वध्यायान्त एवैतदासूत्रितमिति किमनेन पुनरुक्तेन ।   
भावाश्चापि कथं प्रोक्ताः (ना। शा। ६-३) इत्यत्रैव प्रश्ने कृते   
पुनरिहाध्याये किं भवन्ति इत्यादि च किमर्थमुच्यते ।  
  
अत्र केचिदाहुः - भावाश्चापि इत्यध्यायादौ भावानामपि लक्षणम् इत्य -   
ध्यायान्ते च विभावादीनां सर्वे(षां) साधारण्येन प्रश्नप्रतिज्ञादि ।   
अधुना तु विभावादिषु वक्तव्येषु प्रथमं   
तावत्प्राधान्याच्चित्तवृत्तिरूपाः स्थायिव्यभिचारिणो लक्षणीया इति   
तद्विषयैवेयं प्रतिज्ञा प्रशनश्च ।  
  
वयं तु ब्रूमः - भावशब्देन तावच्चित्तवृत्तिविशेषा एव विवक्षिताः । तथा   
च एकोनपञ्चाशता भावैः इत्यादौ तानेवोपसंहरिष्यति । तेषां तु   
योग्यतावशाद्यथायोगं स्थायिसञ्चारिविभावानुभावरूपता सम्भवति   
। ये त्वेते ऋतुमाल्यादयो विभावा बाह्याश्च बाष्पप्रभृतयोऽनुभावा   
एकान्तजडस्वभावाः ते न भावशब्दव्यपदेश्याः ।  
  
ननु रससंवित्स्वभावे निमज्जनादत एवोन्मज्जनाच्च तेऽपि संविदात्मकाः ।   
एवं तर्हि विश्वमेव भावमयं स्यादुपचारात्   
विज्ञानवादाश्रयाद्वेत्यभिनयधर्म्यादीनां  
  
प्। ३३७)  
  
पृथक्तानुपपत्तिः । तस्मात्स्थायिव्यभिचारिसात्त्विका एव भावाः ।   
विभावानुभावानां च प्रासङ्गिकं लक्षणम् । एतच्च वक्ष्यामः ।  
  
यच्च पौनरुक्त्यं चोदितं तदसत् । तथा हि - रसाध्यायप्रारम्भे   
चोदितमङ्गमध्ये भावा अनुद्दिष्टा एव कथं तत्र तत्रोदीरिता इति ।   
तन्निराकरणार्थमाह- भावानिति । यतोऽतीताध्यायान्ते भावानां   
लक्षणं रसलक्षणमेव अत इदानीमपि गतचोद्यांशकेऽवसरे   
भावान्वक्ष्यामो रसानामङ्गमध्ये पठितत्वादिति ।  
  
ननु चित्तवृत्त्यात्मान एव चेद्भावास्तर्ह्येतुषु व्युत्पत्तिद्वयमपि सम्भाव्यते ।   
तथा हि भवतिरभूतप्रादुर्भावे । प्रकर्षगतिश्च पुनरभिधानात् । तेन   
येऽन्तरतःअपूर्वतयैव प्रादुर्भवति न तु क्षणं व्यवतिष्ठते । ते(भ्यो)   
भावाश्चित्तवृत्त्यात्मा(नो)नुभावज्ञानस्य परिमितकालभावित्वात् । यदि वा   
भावयन्ति आस्वादनं कुर्वन्ति हृदयं व्याप्नुवन्तीति । ततश्च   
व्युत्पत्तिद्वयसम्बहवनात्कथं भवन्ति इति पक्षमनाशङ्क्यैव किं वा ते   
भावयन्ति इति प्रश्नोऽयुक्त इत्यभिप्रायेणानुद्भिन्नमर्थ प्रश्नस्योद्भेदयन्   
प्रश्नार्थमेवानुभाषते - किं भवन्तीत्यादि । भवन्ति भावयन्ति वा ।   
भावयन्तीति च किमेतत्कुर्वन्ति व्याप्नुवन्ति वा । तत्र च द्वयेऽपि किं कर्म ।  
  
एवं प्रश्नार्थमनुभाष्योत्तरमाह - वागङ्गसत्त्वोपेतानित्यादि । कोः   
कवतेर्वा कवनीयं काव्यम् । तत्र च पदार्थवाक्यार्थौ रेसेष्वेव   
पर्यवस्यत इत्यसाधारण्यात्प्राधान्याच्च काव्यस्यार्थाः रसाः । अर्थ्यन्ते   
प्राधान्येनेत्यर्थाः । न त्वर्थशब्दोऽभिधेयवाची ।   
स्वशब्दानभिधेयत्वं हि रसादीनां ध्वनिकारादिभिर्दशितम् । तच्च   
मदीयादेव तद्विवरणात्सहृदयालोकलोचनादवधारणीयम् । इह तु   
यथावसरं वक्ष्यत एव ।   
  
एवं काव्यार्थान् रसान् भावयन्ति (संस्?)कुर्वते ।   
स्थायिव्यभिचारिकलापेनैव ह्यास्वाद्योऽलौकिकार्थो निर्वर्त्यते । पूर्वं हि   
स्थाय्यादिकमवगच्छति ततः सर्वसाधारणतयाऽस्वादयति । तेन   
पूर्वावगमगोचरीभूतः सन्नुत्तरभूमिकाभागिन आस्वाद्यस्य भावको   
निष्पादक उच्यते । केन भावयन्तीति करणं दर्शयति - वागङ्गेति ।   
वागादयस्तत्कर्मसु वर्तन्ते । तेन वर्णनाद्यात्मना वाचिकेन   
सन्निवेशवलनादिनाङ्गिकेनान्तर्बहिरात्मना सात्त्विकेन करणभूतेनोपेतान्   
सम्बद्धान् ।  
  
  
प्। ३३८)  
  
भू इति (ण्यन्तः) करणे धातुः तथा च भावितं   
वासितङ्कृतमित्यनर्थान्तरम् । लोकेऽपि च प्रसिद्धम् । अहो ह्यनेन   
गन्धेन रसेन वा   
  
  
करणं हि कर्मणि कर्तरि च यद्यपि सम्बध्यते तथापि(पी)हास्य   
प्राधान्यात्सम्बन्धदृशि करणत्वमेव दर्शयितुं तृतीयादि(यया)   
निर्दिश्यते - वागङ्गमुखरागेणेति । अत(त्र) * *?हार्यं तु यद्यपि   
नयत्कलताध्रुवायातोरङ्गमत् (नृत्यकलाध्रुवापातयोरन्तरङ्गं) तथापि   
तदनन्तरं चित्तवृत्त्यवगतौ वाचिकादीनामेवान्तरङ्गता । तथा हि   
काव्यादपि रसास्वादो भवतीत्युक्तम् । तत्र च न पूर्णताऽहार्यस्य । तेनास्य   
नोपादानम् ।  
  
एतदुक्तं भवति - चित्तवृत्तय एव लौकिकाः   
वाचिकाद्यभिनयप्रक्रियारूढतया स्वात्मानमलौकिकदशयामास्वाद्यं   
कुर्वन्तीत्यतस्ता एव भावाः । भवतिर्ही ण्यन्तः प्रकृतं करोत्यर्थमाहेति   
दर्शयति - भू इतीति । त(च)कार उच्चारणार्थः । णिचा सम्बन्धेनेति   
इकारप्रत्यये सति भूधातुः करोत्यर्थे वर्तते । एतदेवोपसंहरति (भावितमिति)   
। अनर्थान्तरमिति । एकोऽर्थ इति यावत् ।  
  
नन्वास्वाद्यान्तरान्तर्भाव्ये वाचिकादौ करणमितिकर्तव्यतांशे   
वक्तव्यमित्याशङ्क्य तन्त्रेण व्युत्पत्त्यन्तरं दर्शयन् तमाह - लोकेऽपि चेति ।   
न केवलं भावितं कृतमिति लोके प्रसिद्धं यावद्व्याप्तमित्यपि । एतदपि   
चेत्यनेनोक्तम् । सर्वमित्येतद्गन्धरसमपि ।  
  
ननु तत्रापि कृतमित्येवार्थोऽस्त्वित्याशङ्क्याह - तच्च व्याप्त्यर्थमिति । न हि   
कस्तूरिकागन्धेन वस्त्रं क्रियते । गुणस्यासङ्क्रान्ते । न च   
तत्सदृशगुणान्तरोत्पत्तिः । यावद्द्रव्यभावित्वद्गन्धादीनाम् । वस्त्रादौ च   
विनाशप्रतिपत्तेः । केवलं कस्तूरिकाद्रव्यमेव   
तावद्रूपदेशचैतन्याक्रमणस्वभावं वस्त्रादिकेऽपि तथा   
प्रतिपत्तिमाधत्ते । तद्वत्प्रकृतेऽपि । त एव हि वाचिकाद्या अभिनयाः   
प्रमुखदशायां देशकालविशेषगतत्वेन यद्यपि भान्ति तथापि नटस्य   
निर्गुणादिह न त(णत्वादिहत)त्त्वात् रामादेः पर(देरपर)मार्थसत्त्वात्   
भ्रान्तिज्ञानाभावाच्च नियततां विजहतः साधारणीभावमनुप्राप्ताः   
सामाजिकजनमपि  
  
  
प्। ३३९)  
  
सर्वमेव भावितमिति । तच्च व्याप्त्यर्थम् । श्लोकाश्चात्र -  
  
विभावेनाहृतो योऽर्थो ह्यनुभावैस्तु गम्यते ।  
वागङ्गसत्त्वाभिनयैः स भाव इति सञ्ज्ञितः ॥ १ ॥  
  
  
मृगमदामोददिशा व्याप्नुवन्ति स्वचित्तवृत्तिव्यापारद्वारेण । तेन भावयन्ति   
सामाजिकात्मानमिति भावाः ।  
  
अथ व्युत्पत्त्यन्तरमपि दर्शयितुं प्राक्तनी च व्युत्पत्तिं सङ्ग्रहीतुमाह -   
श्लोकाश्चात्रेति । विभावो विषयः । तेन यः आहृतो निष्पादितः । तेन   
विभावापेक्षया भाव्यते क्रियत इति भावः । अनुभावानेभ्यो निरूपयति -   
वागङ्गेति ।  
  
अन्ये तु वागङ्गसत्त्वाद्यभिनया येषामिति तद्गुणसंविज्ज्ञानेन   
बहुव्रीहिणा स्वाभिनयसहिता व्यभिचारिणो गृहीताः । तैरिति व्यभिचरिभिश्च   
भाव्यते मिश्रीकिर्यत इति व्यभिचारिणामपि च व्यभिचारिणो भवन्ति । यथा   
निर्वेदस्य चिन्ता श्रमस्य निर्वेद इत्यादि निरूपयन्ति । तच्चासत् । स्थायिनो हि   
व्यभिचारिता भवति । न तु व्यभिचारिणां स्थायिता । एवं हि सति तदास्वादे   
रसान्तरमपि स्यात् । यत्रापि व्यभिचारिणि व्यभिचार्यन्तरं सम्भाव्यते   
तद्यथा - पुरूरवस उन्मादेऽपि तर्कचिन्तादि तत्रापि रतिस्थायिभावस्यैव   
व्यभिचार्यन्तरयोगः । स केवलममात्यस्थानीयेनोन्मादेन कृतोपरागः ।   
एतच्च यथा नरेन्द्र (ना। शा। ७-१०) इत्यत्र वक्ष्यामः ।  
  
एवं लोकानुसारेण कविनटशिक्षोपयोगिना व्युत्पत्त्यन्तरमभिधाय   
सामाजिकाभिप्रायेण यो व्युत्पत्तिद्वयनिरूपितोऽर्थः तत्सङ्ग्रहाय   
श्लोकद्वयमाह - वागङ्गमुखरागेणेति ।   
वागङ्गमुखरागात्मनाऽभिनयेन सत्त्वलक्षणेन चाभिनयेन करणेन   
कवेः साधारणं तदापि - (रणस्यापि) वर्णनानिपुणस्य यः   
अन्तर्गतोऽनादिप्राक्तनसंस्कारप्रतिभानमयो न तु लौकिकविषयजो   
रागान्त(गस्स) एव   
देशकालादिभेदाभावात्सर्वसाधारणीभावेनास्वादयोग्यस्तं  
  
  
प्। ३४०)  
  
वागङ्गमुखरागेण सत्त्वेनाभिनयेन च ।  
कवेरन्तर्गतं भावं भावयन्भाव उच्यते ॥ २ ॥  
  
नानाभिनयसम्बद्धान्भावयन्ति रसानिमान् ।  
यस्मात्तस्मादमी भावा विज्ञेया नाट्ययोक्तृभिः ॥ ३ ॥  
  
अथ विभाव इति कस्मात् । उच्यते - विभावो विज्ञानार्थः । विभावः   
कारणं निमित्तं हेतुरिति पर्यायाः । विभाव्यन्तेऽनेन   
वागङ्गसत्त्वाभिनया इत्यतो विभावः । यथा विभावितं   
विज्ञातमित्यनर्थान्तरम् ।  
  
  
भावयन् आस्वदयोग्यीकुर्वन् भावश्चित्तवृत्तिलक्षण एवोच्यते । सत्त्वं   
चितैकाग्र्यं तज्जनितं च कृतकं बाष्पादिप्राप्त्यवस्थात्मकं चेति   
यथायोगं मन्तव्यम् । तदन्तर्भूतोऽपि वैवर्ण्यात्मा मुखरागः   
प्राधान्यात्पुनरुक्तः । यद्वक्ष्यति -  
  
शाखाङ्गोपाङ्गसंयुक्तः कृतोऽप्यभिनयः शुभः ।  
मुखरागविहीनस्तु नैव शोभान्वितो भवेत् ॥ (ना। शा। ८-१६५) इति ।  
  
अथेतिकर्तव्यतां निरूपयितुं सङ्ग्रहश्लोकमाह - नानाभिनयेति ।   
रसनयोग्यान् चित्तवृत्तिविशेषान् भावयन्ति गमयन्ति बोधयन्ति बुद्धिविषयान्   
प्रापयन्ति । इमान् सामाजिकान् । भावयतिः बुद्ध्यर्थत्वाद् द्विकर्मकः ।   
अभिनयसहितानित्यभिनया अपि बुद्धिगोचरं नीयन्ते । इयमेव चासौ   
अधिवासनात्मा भावना तथा तथा रसान् रसनयोग्यान्निजेन योग्येन रूपेण   
भावयति यथा निर्वेदोपरक्ता रतिरौत्सुक्योपरक्तेति । तथा   
रसानलौकिकास्वादविषयान् स्थायिनोऽधिवसयति । लौकिकरतिवासनानुविद्धो हि   
शृङ्गारस इत्यादि ।  
  
  
प्। ३४१)  
  
अत्र श्लोकः -  
  
बहवोऽर्था विभाव्यन्ते वागङ्गाभिनयाश्रयाः ।  
अनेन यस्मात्तेनायं विभाव इति सञ्ज्ञितः ॥ ४ ॥  
  
अथानुभाव इति कस्मात् । उच्यते -  
  
अनुभाव्यतेऽनेन वागङ्गसत्त्वकृतोऽभिनय इति ।  
  
अत्र श्लोकः -  
  
वागङ्गाभिनयेनेह यतस्त्वर्थोऽनुभाव्यते ।  
शाखाङ्गोपाङ्गसंयुक्तस्त्वनुभावस्ततः स्मृतः ॥ ५ ॥  
  
  
विभावेनाहृत इत्युक्तम् - तत्र यद्यपि प्रकरणाच्चित्तवृत्त्युद्भवहेतुर्विषयो   
विभावशब्दस्यार्थ इति ज्ञातम् । तथापि तत्र प्रवृत्तिनिमित्तं जिज्ञासमानः   
तदेव प्रश्नयति - विभाव इतीति । कस्मात् । ऋतुमाल्यादयोऽत्र विभावशब्देन   
किमिति व्यपदिष्टा इति भावः ।  
  
अत्रोत्तरं विभाव्यन्त इत्यादि । वागादयोऽभिनया येषां   
स्थायिव्यभिचारिणां ते वागाद्यभिनयसहिता विभाव्यन्ते विशिष्टतया   
ज्ञायन्ते यैस्ते विभावाः । अभिनयानामनेकहेतुजत्वम् । तद्यथा -   
हर्षादिभ्यो हासः । घर्मधूमरोगादिभ्यो बाष्पः । तद्बास्।पात्किं   
प्रतीयताम् । विभावात्तु झडित्येव निश्चयः । अत एव॥॥।  
  
आश्रयाः इति । आगङ्गाभिनयद्वारेणैव स्थायिव्यभिचारिणां प्रतीतेः । अत   
एव व्याचष्टे प्रतीतिहेतव इति । वागाद्यभिनयाश्रया एव सन्तो विभाव्यन्ते न तु   
निराश्रया एकका इत्यर्थः । यदि हि वागाद्यभिनया विशिष्टतया न ज्ञायन्ते   
तदा स्थायिव्यभिचारिणोऽपि तथा न ज्ञायन्त इति ।  
  
  
प्। ३४२)  
  
एवं ते विभावानुभावसंयुक्ता भावा इति व्याख्याताः । अतो ह्येषां   
भावानां सिद्धिर्भवति । तस्मादेषां भावानां   
विभावानुभावसंयुक्तानां   
लक्षणनिदर्शनान्यभिव्याख्यास्यामः । तत्र विभावानुभावौ   
लोकप्रसिद्धौ । लोकस्वभावानुगतत्वाच्च तयोर्लक्षणं   
नोच्यतेऽतिप्रसङ्गनिवृत्त्यर्थम् ।   
  
भवति चात्र श्लोकः -  
  
लोकस्वभावसंसिद्धा लोकयात्रानुगामिनः ।  
अनुभावा विभावाश्च ज्ञेयास्त्वभिनये बुधैः ॥ ६ ॥  
  
तत्राष्टौ भावाः स्थायिनः । त्रयस्त्रिंशद्व्यभिचारिणः ।  
  
अष्टौ सात्त्विका इति भेदाः । एवमेते काव्यरसाभिव्यक्तिहेतव   
एकोनपञ्चाशद्भावाः प्रत्यवगन्तव्याः । एभ्यश्च   
सामान्यगुणयोगेन रसा निष्पद्यन्ते ।  
  
अत्र श्लोकः -  
  
योऽर्थो हृदयसंवादी तस्य भावो रसोद्भवः ।  
शरीरं व्याप्यते तेन शुष्कं काष्ठमिवाग्निना ॥ ७ ॥  
  
  
प्। ३४३)  
  
अत्राह - यदि   
काव्यार्थसंश्रितैर्विभावानुभावव्यञ्जितैरेकोनपञ्चाशद्भावैः   
सामान्यगुणयोगेनाभिनिष्पद्यन्ते रसास्तत्कथं स्थायिन एव भावा   
रसत्वमाप्नुवन्ति (इति) । उच्यन्ते - (एवमेतदिति ।) यथा हि   
समानलक्षणास्तुल्यपाणिपादोदरशरीराः समानाङ्गप्रत्यङ्गा अपि   
पुरुषाः कुलशीलविद्याकर्मशिल्पविचक्षणत्वाद्राजत्वमाप्नुवन्ति तत्रैव   
चान्येऽल्पबुद्धयस्तेषामेवानुचरा भवन्ति तथा   
विभावानुभावव्यभिचारिणः स्थायिभावानुपाश्रिता भवन्ति ।   
बह्वाश्रयत्वात्स्वामिभूताः स्थायिनो भावाः ।   
तद्वत्स्थानीयपुरुषगुणभूता अन्ये भावास्तान्गुणतया श्रयन्ते ।   
स्थायिभावा रसत्वमाप्नुवन्ति । परिजनभूता व्यभिचारिणो भावाः । अत्राह   
- को दृष्टान्त इति । यथा नरेन्द्रो बहुजनपरिवारोऽपि स एव नाम लभते   
नान्यः सुमहानपि पुरुषः तथा विभावानुभावव्यभिचारिपरिवृतः स्थायी   
भावो रसनाम लभते ।  
  
भवति चात्र श्लोकः -  
  
  
प्। ३४४)  
  
यथा नराणां नृपतिः शिष्याणां च यथा गुरुः ।  
एवं हि सर्वभावानां भावः स्थायी महानिह ॥ ८ ॥  
  
लक्षणं खलु पूर्वमभिहितमेषां रससञ्ज्ञकानाम् । इदानीं   
भावसामान्यलक्षणमभिधास्यामः । तत्र   
स्थायिभावान्वक्ष्यामः -  
  
रतिर्नाम प्रमोदात्मिका   
।  
र्तुमाल्यानुलेपनाभरणभोजनवरभवनानुभवनाप्रातिकूल्यादिब्  
हिर्विभावैः समुत्पद्यते ।   
तामभिनयेत्स्मितवदनमधुरकथनभ्रूक्षेपकटाक्षादिभिरनुभा  
वैः ।  
  
अत्र श्लोकः -  
  
इष्टार्थविषयप्राप्त्या रतिरित्युपजायते ।  
सौम्यत्वादभिनेया सा वाङ्माधुर्याङ्गचेष्टितैः ॥ ९ ॥  
  
हासो नाम -   
परचेष्टानुकरणकुहकासम्बद्धप्रलापपौरोभाग्यमौर्ख्यादि-  
भिर्विभावैः समुत्पद्यते ।   
तमभिनयेत्पूर्वोक्तैर्हसितादिभिरनुभावैः । भवति चात्र श्लोकः -  
  
प्। ३४५)  
  
परचेष्टानुकरणाद्धासः समुपजायते ।  
स्मितहासातिहसितैरभिनेयः स पण्डितैः ॥ १० ॥  
  
शोको नाम -   
इष्टजनवियोगविभवनाशवधबन्धदुःखानुभवनादिभिर्विभावैः   
समुत्पद्यते ।   
तस्यास्रपातपरिदेवितविलपितवैवर्ण्यस्वरभेदस्रस्तगात्रताभूमिपतन्  
असस्वनरुदिताक्रन्दितदीर्घनिःश्वसितजडतोन्मादमोहमरणादिभिरन्  
उभावैर-भिनयः प्रयोक्तव्यः ।  
  
रुदितमत्र त्रिविधम् - आनन्दजमार्तिजमीर्ष्यासमुद्भवं चेति । भवन्ति   
चात्रार्याः -  
  
(आनन्देऽप्यार्तिकृतं त्रिविधं रुदितं सदा बुधैर्ज्ञेयम् ।  
तस्य त्वभिनययोगान्विभावगतितः प्रवक्ष्यामि ॥)  
  
हर्षोत्फुल्लकपोलं सानुस्मरणादपाङ्गविसृतास्रम् ।  
रोमाञ्चगात्रमनिभृतमानन्दसमुद्भवं भवति ॥ ११ ॥  
  
पर्याप्तविमुक्तास्रं सस्वनमस्वस्थगात्रगतिचेष्टम् ।  
भूमिनिपातनिवर्तितविलपितमित्यार्तिजं भवति ॥ १२ ॥  
  
प्। ३४६)  
  
प्रस्फुरितौष्ठकपोलं सशिरःकम्पं तथा सनिःश्वासम् ।  
भ्रुकुटीकटाक्षकुटिअल स्त्रीणामीर्ष्याकृतं भवति ॥ १३ ॥  
  
स्त्रीनीचप्रकृतिष्वेष शोको व्यसनसम्भवः ।  
धैर्येणोत्तममध्यानां नीचानां रुदितेन च ॥ १४ ॥  
  
क्रोधो नाम - आधर्षणाक्रुष्टकलहविवादप्रतिकूलादिभिर्विभावैः   
समुत्पद्यते । अस्य   
विकृष्टनासापुटोद्वृत्तनयनसन्दष्टोष्ठपुटगण्डस्फुरणादिभिरनु  
-भावैरभिनयः प्रयोक्तव्यः ।  
  
रिपुजो गुरुजश्चैव प्रणयिप्रभवस्तथा ।  
भृत्यजः कृतकश्चेति क्रोधः पञ्चविधः स्मृतः ॥ १५ ॥  
  
अत्रार्या भवन्ति -  
  
भ्रुकुटीकुटिलोत्कटमुखः सन्दष्टोष्ठः स्पृशन्करणेन करम् ।  
क्रुद्धः स्वभुजप्रेक्षी शत्रौ निर्यन्त्रणं रुष्येत् ॥ १६ ॥  
  
किञ्चिदवाङ्मुखदृष्टिः सास्रस्वेदापमार्जनपरश्च ।  
अव्यक्तोल्बणचेष्टो गुरौ विनययन्त्रितो रुष्येत् ॥ १७ ॥  
  
प्। ३४७)  
  
अल्पतरप्रविचारो विकिरन्नश्रूण्यपाङ्गविक्षेपैः ।  
सभ्रुकुटीस्फुरितोष्ठः प्रणयोपगतां प्रियां रुष्येत् ॥ १८ ॥  
  
अथ परिजने तु रोषस्तर्जननिर्भर्त्सनाक्षिविस्तारैः ।  
विप्रेक्षणैश्च विविधैरभिनेयः क्रूरतारहितः ॥ १९ ॥  
  
कारणमवेक्षमाणः प्रायेणायासलिङ्गसंयुक्तः ।  
वीररसान्तरचारी कार्यः कृतको भवति कोपः ॥ २० ॥  
  
उत्साहो नाम - उत्तमप्रकृतिः । स   
चाविषादशक्तिधैर्यशौर्यादिभिर्विभावैरुत्पद्यते । तस्य   
धैर्यात्यागवैशारद्यादिभिरनुभावैरभिनयः प्रयोक्तव्यः ।  
  
अत्र श्लोकः -  
  
असम्मोहादिभिर्व्यक्तो व्यवसायनयात्मकः ।  
उत्साहस्त्वभिनेयः स्यादप्रमादोत्थितादिभिः ॥ २१ ॥  
  
भयं नाम - स्त्रीनीचप्रकृतिकम् ।   
गुरुराजापराधश्वापदशून्यागाराटवीपर्वतगहनगजाहिदर्शन्  
अनिर्भर्त्सनकान्तारदुर्दिननिशान्धकारोलकनक्तञ्चरारावश्रवण  
अदिभिर्विभावैः समुत्पद्यते । तस्य प्रकम्पितकरचरण-  
  
प्। ३४८)  
  
हृदयकम्पनस्तम्भमुखशोषजिह्वापरिलेहनस्वेदवेपथुत्रासपरित्रा  
णान्वेषणधावनोत्क्रुष्टादिभिरनुभावैरभिनयः प्रयोक्तव्यः ।  
  
अत्र श्लोका -  
  
गुरुराजापराधेन रौद्राणां चापि दर्शनात् ।  
श्रवणादपि घोराणां भयं मोहेन जायते ॥ २२ ॥  
  
गात्रकम्पनवित्रासैर्वक्त्रशोषणसम्भ्रमैः ।  
विस्फारितेक्षणैः कार्यमभिनेयक्रियागुणैः ॥ २३ ॥  
  
सत्त्ववित्रासनोद्भूतं भयमुत्पद्यते नृणाम् ।  
स्रस्ता"गाक्षिनिमेषैस्तदभिनेयं तु नर्तकैः ॥ २४ ॥  
  
अत्रार्या भवति -  
  
करचरणहृदयकम्पैर्मुखशोषणवदनलेहनस्तम्भैः ।  
सम्भ्रान्तवदनवेपथुसन्त्रासकृतैरभिनयोऽस्य ॥ २५ ॥  
  
जुगुप्सा नाम - स्त्रीनीचप्रकृतिका । सा   
चाहृद्यदर्शनश्रवणादिभिर्विभावैः समुत्पद्यते । तस्याः   
सर्वाङ्गसङ्कोचनिष्ठीवनमुखविकूणनहृल्लेखादिभिरनुभावैरब्  
हिनयः प्रयोक्तव्यः ।  
  
प्। ३४९)  
  
भवति चात्र श्लोक -  
  
नासाप्रच्छादनेनेह गात्रसङ्कोचनेन च ।  
उद्वेजनैः सहृल्लेखैर्जुगुप्सामभिनिर्दिशेत् ॥ २६ ॥  
  
विस्मयो नाम -   
मायेन्द्रजालमानुषकर्मातिशयचित्रपुस्तशिल्पविद्यातिशयादिभिर्विभ  
अवैः समुत्पद्यते । तस्य   
नयनविस्तारानिमेषप्रेक्षितभ्रूक्षेपरोमहर्षणशिरःकम्पसाधुव  
अदादि-भिरनुभावैरभिनयः प्रयोक्तव्यः ।  
  
भवति चात्र श्लोकः -  
  
कर्मातिशयनिर्वृत्तो विस्मयो हर्षसम्भवः ।  
सिद्धिस्थाने त्वसौ साध्यः प्रहर्षपुलकादिभिः ॥ २७ ॥  
  
एवमेते स्थायिनो भावा रससञ्ज्ञाः प्रत्यवगन्तव्याः ।  
  
व्यभिचारिण इदानीं व्याख्यास्यामः । अत्राह - व्यभिचारिण इति कस्मात्   
। उच्यते - वि अभि इत्येतावुपसर्गौ । चर इति गत्यर्थो धातुः ।   
विविधमाभिमुख्येन रसेषु चरन्तीति व्यभिचारिणः ।   
वागङ्गसत्त्वोपेताः प्रयोगे रसान्नयन्तीति व्यभिचारिणः । अत्राह -   
कथं   
  
प्। ३५०)  
  
नयन्तीति । उच्यते - लोकसिद्धान्त एषः - यथा सूर्य इदं दिनं   
नक्षत्रं वा नयतीति । न च तेन बाहुभ्यां स्कन्धेन वा नीयते । किं तु   
लोकप्रसिद्धमेतत् । यथेदं सूर्यओ नक्षत्रं दिनं वा नयतीति । एवमेते   
व्यभिचारिण इत्यवगन्तव्याः । तानीह   
सङ्ग्रहाभिहितांस्त्रयस्त्रिंशद्व्यभिचारिणो भावान् वर्णयिष्यामः   
।  
  
तत्र निर्वेदो नाम -   
दारिद्र्यव्याध्यवमानाधिक्षेपाक्रुष्टक्रोधताडनेष्टजनवियोतत्त्वज्  
ञानादिभिरिभावैः ॥। समुत्पद्यते स्त्रीनीचकुसत्त्वानाम् ।   
रुदितनिःश्वसितोच्छ्वसितसम्प्रधारणादिभिरनुभावैस्तमभिनयेत् ।  
  
भवति चात्र श्लोक -  
  
दारिद्र्येष्टवियोगाद्यैः निर्वेदो नाम जायते ।  
सम्प्रधारणनिःश्वासैस्तस्य त्वभिनयो भवेत् ॥ २८ ॥  
  
अत्रानुवंश्ये आर्ये भवतः -  
  
इष्टजनविप्रयोगाद्दारिद्र्याद्व्याधितस्तथा दुःखात् ।  
परवृद्धिं वा दृष्ट्वा निर्वेदो नाम सम्भवति ॥ २९ ॥  
  
प्। ३५१)  
  
बाष्पपरिप्लुतनयनः पुनः पुनः श्वासदीनौखनेत्रः ।  
योगीव ध्यानपरो भवति हि निर्वेदवान्पुरुषः ॥ ३० ॥  
  
ग्लानिर्नाम -   
वान्तविरिक्तव्याधितपोनियमोपवासमनस्तापातिपानमदनमद्यसेवन  
अतिव्यायामाध्वगमनक्षुत्पिपासानिद्राच्छेदादिभिर्विभावैः   
समुत्पद्यते । तस्याः   
क्षामवाक्यनयनकपोलमन्दपदोत्क्षेपणवेपनानुत्साहतनुगात्रवैव्  
अर्ण्यस्वरभेदादिभिरनुभावैरभिनयः प्रयोक्तव्यः । अत्रानुवंश्ये   
आर्ये भवतः -  
  
वान्तविरिक्तव्याधिषु तपसा जरसा च जायते ग्लानिः ।  
कार्श्येन साभिनेया मन्दभ्रमणेन कम्पेन ॥ ३१ ॥  
  
  
निर्वेद इति दारिद्र्यव्याध्यादिकारणजन्यो रुदितनिःश्वसितादीनां कारणं   
मनोविकारो दुःखरूपो भावविशेषः । शेषेष्वप्येवं विवृतिः ।   
तत्त्वज्ञानं चिरं भ्रान्त्या गुणितहानोपादानादिप्रबन्धस्य   
भ्रमनिवृत्तौ सत्यां धिङ्मां वृथा भ्रान्तमिति निर्वेदं जनयति । यथा -  
  
वृथा दुग्धोऽनड्वान स्तनभरनता गौरिति चिरं  
परिष्वक्तः षण्ढो युवतिरिति लावण्यरहितः ।  
कृता वैडूर्याशा विकचकिरणे काचशकले  
मया मूढेन त्वां कृपणमगुणज्ञं प्रणमता ।  
  
सम्प्रधारणं यद्यपि वितर्को भावान्तरं तथापि   
तदनुभावानामत्रानुभावत्वं मन्तव्यम् । न तु व्यभिचारी   
व्यभिचार्यन्तरेण युज्यते इति । दृष्ट्वा निर्वेदः सम्भवतीति   
कृदन्तनिर्वेदशब्दान्तर्गतक्रियापेक्षं दृशेस्तुल्यकर्तृकत्वमिति   
क्त्वाप्रत्ययः । निर्वेदवान् पुरुष इति मतुपा इदं दर्शयति न खल्वमी   
निर्वेदादयः इदन्तया घटादिवदवभासन्तेऽपि तु अहं निर्विण्ण इत्याश्रय   
पारतन्त्र्येणैव । विवेकेन तूद्ध्रियन्ते यस्मिन् सत्येव प्रतीतिः स आन्तरो विकारो   
निर्वेदः । एवमन्यत्र । अयं च निर्वेदः स्वयं पुरुषार्थसिद्धये   
वोत्साहरत्यादिवदत्यन्तानुरञ्जनाय वा हासविस्मयादिवन्न   
प्रभवतीत्यन्यमुखप्रेक्षित्वाद् व्यभिचार्येव । एवं शेषेष्वपि वाच्यम् ।  
  
वान्तं विरिक्तमिति भावे क्तः । मदनसेवनं सुरतसेवा । वाक्यं नयने   
कपोलौ   
  
  
प्। ३५२)  
  
गदितैः क्षामक्षामैर्नेत्रविकारैश्च दीनसञ्चारैः ।  
श्ल्थभावेनाङ्गानां मुहुर्मुहुर्निर्दिशेद्ग्लानिम् ॥ ३२ ॥  
  
शङ्का नाम - सन्देहात्मिका स्त्रीनीचप्रभवा ।   
चौर्याभिग्रहणनृपापराधपापकर्मकरणादिभिर्विभावैःसमुत्प्  
अद्यते ।   
तस्यामुहुर्मुहुरवलोकनावकुण्ठनमुखशोषणजिह्वापरिलेहनमुख्  
अवैवर्ण्यस्वरभेदवेपथुशुष्कोष्ठकण्ठवायससाधर्म्यादिभिरनु  
भावैरभिनयः प्रयोक्तः ।  
  
चौर्यादिजनिता शङ्का प्रायः कार्या भयानके ।  
प्रियव्यलीकजनिता तथा शृङ्गारिणी मता ॥ ३३ ॥  
  
  
चेति क्षामाणि । वाक्यस्य क्षामत्वं स्वरस्य नीवत्वात् । मन्दं कृत्वा   
पदोत्क्षेपणं तत्सहचरितं निक्षेपणमपि । वान्तेत्यादिनिमित्तसप्तमी ।   
मुहुर्मुहुरिति । सजातीयचित्तवृत्तिप्रवाहमात्रे व्यभिचारिणां भवत्यपि   
नैकस्य चिरमवस्थानमिति सूचयति ।  
  
चौर्याभिग्रहण इति । यदा चौर्येणान्ये परिगृहीना विज्ञातास्तदा तत्सहायस्य   
तदानीमरिगृहीतस्याप्यनर्थसंशयस्वभावा शङ्का जायते ।   
चौर्यग्रहणमकार्योपलक्षणम् । तेन ये समानमकार्यं   
कृतवन्तस्तन्मध्यादन्यतमपरिग्रहेऽन्यस्य तथात्वेनाऽज्ञातस्याऽपि   
शङ्का जायत इत्युक्तं भवति । तेन नृपापराधादिप्रदर्शनमस्यैव   
प्रपञ्चः । स्त्रीनीचानाम् इति । स्त्रीणामुत्तमस्वभावानां यद्यप्यकार्यं   
नास्ति अधमानां तु नीच ग्रहणादेव सङ्ग्रस्तथापि   
स्त्रीग्रहणमकृतपापानामपि स्त्रीणामन्यत्र सापराधे परिगृहीते मनसि   
शङ्का जायत एव । भयशेषभूतत्वादस्या भीरुस्वभावत्वाच्च तासामिति   
प्रदर्शनार्थम् ।  
  
एवं विभाविका शङ्का स्त्रीनीचानामिति   
दर्शयन्नायिकान्तरपरिचयाद्यपराधजनिता उत्तमानामपि शङ्का भवतीति   
दर्शयति । न ह्यत्र विभावा एत एवएति नियमः । नाप्येभ्यो विभावेभ्यः   
शङ्कैव साप्येभ्यो भवत्येव शङ्केति । किं तु शङ्का तावत् स्वसामग्रीतः   
प्रत्यात्मवेद्या जायते । तन्मध्ये चैषामस्त्यनुप्रवेश इतीहोच्यते । अत एव   
याऽन्यगतत्वेन शङ्का यथा समुद्रदत्तस्य नन्दयन्त्यामनुरागशङ्का   
(पुष्पदूषितकप्रकरणे) दुर्योधनस्य वा भानुमत्यां (वेणीसंहारे)   
साऽपीह शङ्कात्वेन परिगृहीतैव । केवलमत्यन्तानौचित्यमत्र नायकस्येति   
नैवंविधं वर्णनोचितं भवति ।  
  
  
प्। ३५३)  
  
अत्राकारसंवरणमपि केचिदिच्छन्ति । तच्च   
कुशलैरुपाधिभिरिङ्गितैश्चोपलक्ष्यम् ।  
  
अत्रार्ये भवत -  
  
द्विविधा शङ्का कार्या ह्यात्मसमुत्था च परसमुत्था च ।  
या तत्रात्मसमुत्था सा ज्ञेया दृष्टिचेष्टाभिः ॥ ३४ ॥  
  
किञ्चित्प्रवेपिताङ्गस्त्वधोमुखो वीक्षते च पार्श्वानि ।  
गुरुसज्जमानजिह्वः श्यामास्यः शङ्कितः पुरुषः ॥ ३५ ॥  
  
असूया नाम -   
नानापराधद्वेषपरैश्वर्यसौभाग्यमेधाविद्यालीलादिभिर्विभावै  
ः समुत्पद्यते । तस्याश्च परिषदि   
दोषप्रख्यापनगुणोपघातेर्ष्याचक्षुःप्रदानाधोमुखभ्रुकुटीक्रि  
यावज्ञानकुत्सनादिभिरनुभावैरभिनयः प्रयोक्तव्यः ।  
  
  
आकारसंवरणम् इति । अवहित्थे यद् बाहुल्येन दृश्यते तदत्रापीति ।   
तदनुभावयोगमाह - यदि वाऽवहित्थमत्र भवतीति प्रदर्शयत्यत्र स्थायिनि   
शङ्का व्यभिचारितामेति तत्र नियमेनाऽवहित्थमपीति प्रदर्श्यते । न तु   
व्यभिचारिणि व्यभिचार्यन्तरम् । एवं हि सति तस्मिन्यदन्यदित्यादि शृङ्खलया   
तदाद्यं व्यभिचारित्वं यायात् । यथा शङ्कायां चिन्ता तत्रापि निर्वेदस्तत्र   
ग्लानिस्तत्रालस्यमित्यादि । एवं सर्वत्र व्यभिवारिलक्षणे   
व्यभिचार्यन्तरोपादानं व्याख्येयम् । केचिदित्यनेनेदमाह -   
वस्तुसंवरणं कथं शङ्कां गमयतीत्याशङ्क्याह - तच्च इति ।   
उपाधयः संवरणोपायाः कथाविच्छेदातिकथनादयः । उपाधीयते   
आच्छाद्यते प्रकृतं यैरिति । उपाधीयन्तेऽन्यत्र प्रस्तावे योज्यन्त इति वा ।   
इङ्गितान्यङ्गोपाङ्गपरिस्पन्दाः सूक्ष्मा ये संवरीतुं न पार्यन्ते   
संवरणस्य च प्राग्भाविनः संविवरीपितास्ते गृह्यन्ते तैरुपाध्यादिभिः   
करणभूतैः कुशलैः कर्तृभिस्तदाकारसंवरणं   
शङ्कानुभावत्वेनोपलक्षयितुं शक्यमेव ।  
  
द्विविधेति । यदन्यैरुक्तमत्र द्वैविध्यं तत् सर्वव्यभिचारिणामस्ति ।   
स्वात्मगतो हि निर्वेदः कदाचित् परगतो दृष्टिचेष्टाद्युपलक्ष्यः अहं   
निर्विण्णोऽयं निर्विण्ण इति प्रत्ययात् । तस्मादयमत्रार्थः आत्मशब्देन   
स्वात्मगतोऽपराध उच्यते परशब्देन परगतोऽपराधः । तत्र   
परगतेऽपराधेऽसम्भाव्यमानेऽपि कुतश्चिन्निमित्तात्   
सम्भावनापदवीमुपेयुषि या शङ्का यथा नन्दयन्त्यां दर्शिता सेह   
परोत्था विवक्षिता । एतदुक्तं भवति । स एव विभावाः स्वात्मनि शङ्कां   
सम्भाव्यमानदण्डनादिविषयां जनयन्ति । त एव कदाचित्   
स्वरुपकर्मिकामपि शङ्का सम्भाव्यमानदण्डानादिविषयां जनयन्ति । त   
एव कदाचित् स्वरूपकर्म्कामपि शङ्कां जनयन्ति किं चौरोऽयं स्यादिति ।   
ननु तथापि कथं परत्र चौर्याद्याशङ्का जायत इत्याह - दृष्टिचेष्टाभिः   
इति । स हि यदा परः कृतापराध इवावलोकयति चेष्टते वा   
कुतश्चिदप्रागल्भ्यभीरुत्वस्वभावादेर्निमित्तान्तरात्तदा सापराधा   
भवत्वन्यथा वा तत्र तु चौर्याद्यपराधविषया शङ्का जायत इति ।   
पार्श्वानि इति । जसा पुनः पुनरलोकनं दर्शयति । एतदेव च   
वायससाधर्म्यम् ।  
  
  
प्। ३५४)  
  
अत्रार्ये भवतः -  
  
परसौभाग्येश्वरतामेधालीलासमुच्छ्रयान्दृष्ट्वा ।  
उत्पद्यते ह्यसूया कृतापराधो भवेद्यश्च ॥ ३६ ॥  
  
भ्रुकुटिकुटिलोत्कटमुखैः सेर्ष्याक्रोधपरिवृत्तनेत्रैश्च ।  
गुणनाशनविद्वेषैस्तत्राभिनयः प्रयोक्तव्यः ॥ ३७ ॥  
  
मदो नाम - मद्योपयोगादुत्पद्यते । स च त्रिविधः पञ्चविधभावश्च   
।  
  
अत्रार्या भवन्ति -  
  
ज्ञेयस्तु मदस्त्रिविधस्तरुणो मध्यस्तथावकृष्टश्च ।  
करणं पञ्चविधं स्यात्तस्याभिनयः प्रयोक्तव्यः ॥ ३८ ॥  
  
कश्चिन्मत्तो गायति रोदिति कश्चित्तथा हसति कश्चित् ।  
परुषवचनाभिधायि कश्चित्कश्चित्तथा स्वपिति ॥ ३९ ॥  
  
उत्तमसत्त्वः शेते हसति च गायति च मध्यमप्रकृतिः ।  
परुषवचनाभिधायी रोदित्यपि चाधमप्रकृतिः ॥ ४० ॥  
  
स्मितवचनमधुररागो हृष्टतनुः किञ्चिदाकुलितवाक्यः ।  
सुकुमाराविद्धगतिस्तरुणमदस्तूत्तमप्रकृतिः ॥ ४१ ॥  
  
स्खलिताघूर्णितनयनः स्रस्तव्याकुलितबाहुविक्षेपः ।  
कुटिलव्याविद्धगतिर्मध्यमदो मध्यमप्रकृतिः ॥ ४२ ॥  
  
नष्टस्मृतिर्हतगतिश्छर्दितहिक्काकफैः सुबीभत्सः ।  
गुरुसज्जमानजिह्वो निष्ठीवति चाधमप्रकृतिः ॥ ४३ ॥  
  
  
गुणो नाश्यते दोषीक्रियते येन वचनेन तत्तथोक्तम् । यथा तपोजपनियते   
दाम्भिकोऽयमिति ।  
  
अवकृष्टो निकृष्ट इत्यर्थः । करणं क्रिया चेष्टा । तेन यैव पञ्चविधा   
चेष्टा स एव मदस्याभिनयः । स एव च भावशब्देन सूत्रे कथितः ।   
तच्चेष्टापञ्चकमाह - कश्चिदित्यादिना । हर्षशोकहासक्रोधमोहानां   
मदेनैकस्थायिकत्वं दर्शयति ।  
  
  
प्। ३५५)  
  
रङ्गे पिबतः कार्या मदवृद्दिर्नाट्ययोगमासाद्य ।  
कार्यो मदक्षयो वै यः खलु पीत्वा प्रविष्टः स्यात् ॥ ४४ ॥  
  
सन्त्रासाच्छोकाद्वा भयात्प्रहर्षाच्च कारण्पगतात् ।  
उत्क्रम्यापि हि कार्यो मदप्रणाशः क्रमात्तज्ज्ञैः ॥ ४५ ॥  
  
एभिर्भावविशेषैर्मदो द्रुतं सम्प्रणाशौपयाति ।  
अभ्युदयसुखैर्वाक्यैर्यथैव शोकः क्षयं याति ॥ ४६ ॥  
  
श्रमो नाम - अध्वव्यायामसेवनादिभिर्विभावैः समुत्पद्यते । तस्य   
गात्रपरिमर्दनसंवाहननिःश्वसितविजृम्भितमन्दपदोत्क्षेपणनयन्  
अवदनविकूणनसीत्करादिभिरनुभावैरभिनयः प्रयोक्तव्यः ।  
  
अत्रार्या-  
  
नृत्ताध्वव्यायामान्नरस्य सञ्जायते श्रमो नाम ।  
निःश्वासखेदगमनैस्तस्याभिनयः प्रयोक्तव्यः ॥ ४७ ॥  
  
  
प्रकृतिभेदेन उत्तमस्तरुणमद एव मध्यमस्य मध्यम इत्यत्र न नियमः   
कश्चित् । अधमप्रकृतिरेव तु नष्टस्मृत्यादिस्वभाव इति । अनेन च तरुणो मदः   
सर्वेषां मध्यमो मध्यनीचयोरुत्कृष्टो नीचस्यैवेति दर्शितं भवति । शेत   
इत्यतिपाने सतीत्यर्थः । हृष्टा सरोमाञ्चा तनुरस्याः । सुकुमारं कृत्वा   
आविद्धा ईषत् स्खलन्तीत्यर्थः । कविनटोपदेशायाह । रङ्गे पिबत इति ।   
कारणया प्रेरणया प्रयत्नकृतया सन्त्रासादिनिमित्तज्ञापनया उपगत   
आयात्ः । एतदुक्तं भवति - त्रासादिनिमित्तमेव मदादजानन् कथं   
त्रासादिना क्षीणमदः स्यात्तस्मात्तन्निमित्तपरिज्ञानं यत्नतो विधेयमिति ।   
द्रुतमित्यनेनोत्क्रम्येति दर्शितं क्रमत्यागं व्याचष्टे । प्रसङ्गादन्यदपि   
एवञ्जातीयकं दर्शयति । अभ्युदयसुखैरिति । अभ्युदयेन वाच्येन सुखयन्तीति   
तथोक्तानि । वाक्यग्रहणं प्रमाणोपलक्षणम् ।  
  
  
प्। ३५६)  
  
आलस्यं नाम् -   
खेदव्याधिगर्भस्वभावश्रमसौहित्यादिभिर्विभावैः समुत्पद्यते   
स्त्रीनीचानाम् ।   
तदभिनयेत्सर्वकर्मानभिलापशयनासननिद्रातन्द्रीसेवनादिभिरनु  
भावैः ।  
  
अत्रार्या -  
  
आलस्यं त्वभिनेयं खेदोपगतं स्वभावजं चापि ।  
आहारवर्जितानामारम्भाणामनारम्भात् ॥ ४८ ॥  
  
दैन्यं नाम - दौर्गत्यमनस्तापादिभिर्विभावैः समुत्पद्यते ।   
तस्याधृतिशिरोरोगगात्रगौरवान्यमनस्कतामृजापरिवर्जनादिभिरनु-  
भावैरभिनयः प्रयोक्तव्यः ।  
  
अत्रार्या -  
  
चिन्तौत्सुक्यसमुत्था दुःखाद्या भवति दीनता पुंसाम् ।  
सर्वमृजापरिहारैर्विविधोऽभिनयो भवेत्तस्य ॥ ४९ ॥  
  
चिन्ता नाम -   
ऐश्वर्यभ्रंशेष्टद्रव्यापहारदारिद्र्यादिभिर्विभावैरुत्पद्यते ।   
तामभिनयेन्निःश्वसितोच्छ्वसितसन्तापध्यानाधोमुखचिन्तनतनुकार्"  
स्यादिभिरनुभावैः ।  
  
अत्रार्ये भवतः -  
  
ऐश्वर्यभ्रंशेष्टद्रव्यक्षयजा बहुप्रकारा तु ।  
हृदयवितर्कोपगता नृणां चिन्ता समुद्भवति ॥ ५० ॥  
  
  
खेद इति श्रमो विवक्षितस्तेन भावो भावान्तरे विभावतां प्रतिपद्यत एवेति   
दर्शितम् । सौहित्यमतितृप्तता । आहारवर्जितानामिति । अलसोऽपि   
ह्यवश्यमाहारं करोत्येव ।   
आरम्भाश्चतुर्वर्गोपायप्रवृत्तयस्तेषामनारम्भेण आरम्भव्यतिरिक्तेन   
शयनसेवनादिनेत्यर्थः ।   
  
मृजा शरीरसंस्कारः ।  
  
ऐश्वर्यभ्रंशस्तात्कालिकः । दारिद्र्यं तु कुलक्रमायातमपि भवतीति   
विशेषः । चिन्तनं स्मरणमिति मन्तव्यम् । चिन्तानुस्मृतेरन्यैव । चिति   
स्मृत्यामित्यादि  
  
  
प्। ३५७)  
  
सोच्छ्वासैर्निःश्वसितैः सन्तापैश्चैव हृदयशून्यतया ।  
अभिनेतव्या चिन्ता मृजाविहीनैरधृत्या च ॥ ५१ ॥  
  
मोहो नाम -   
दैवोपघातव्यसनाभिघातव्याधिभयावेगपूर्ववैरानुस्मरणादिब्  
हिर्विभावैः समुत्पद्यते । तस्य   
निश्चैतन्यभ्रमणपतनाघूर्णनादर्शनादिभिरनुभावैरभिनय।  
ह् प्रयोक्तव्यः ।  
  
अत्र श्लोकस्तावदार्या च -  
  
अस्थाने तस्करान्दृष्ट्वा त्रासनैर्विविधैरपि ।  
तत्प्रतीकारशून्यस्य मोहः समुपजायते ॥ ५२ ॥  
  
व्यसनाभिघातभयपूर्ववैरसंस्मरणरोगजो मोहः ।  
सर्वेन्द्रियसम्मोहात्तस्याभिनयः प्रयोक्तव्यः ॥ ५३ ॥  
  
स्मृतिर्नाम - सुखदुःखकृतानां भावानामनुस्मरणम् । सा च   
स्वास्थ्यजघन्यरात्रिनिद्राच्छेदसमानदर्शनोदाहरणचिन्ताभ्यासा  
दि-भिर्विभावैः समुत्पद्यते ।   
तामभिनयेच्छिरःकम्पनावलोकनभ्रूसमुन्नमनादिभिरनुभावैः   
। अत्रार्ये भवतः -  
  
  
त्वदूरविप्रकर्षेणार्थनिर्देशः । सर्वधातूनां ह्यर्थोऽन्योऽन्यतो भिद्यत   
एव । तथा हि खेऌ गताविति यद्यपि पठ्यते तथाऽपि सविलासगमनमेव   
विशिष्टं खेलनमिति प्रसिद्ध खेखेलगामीत्यादौ । ग्रसनं च   
अक्रमकगर्वक्रोधावेशनिर्भरनिगरणविशिष्टमदनं न त्वदनमात्रम् ।   
एवमन्यत्रावधेयम् । हृदये वितर्कस्योपगमो यस्याः सकाशाद्   
वितर्काद्वोपगमो यस्याः । अनेन चिन्तायाः पूर्वोत्तरकक्ष्ययोर्वितर्को भवतीति   
शिक्षयति ।  
  
दैवोपघातोऽग्न्युदकाद्युपद्रवः । व्यसनं पीडादि । तत्कृतोऽभिघात इति   
केचित् । अभिघातस्तु मर्मप्रहारादिः पृथगेव पुष्कलार्थः । भावान्तरम्पि   
विभावतामेतीत्याशयेनाहभयेति । व्यभिचारिणि च स्थायीभावो यद्यपि   
विभाव एव । तथापि भयग्रहणं भये मोहस्य बाहुल्यसूचनार्थम् ।   
भ्रमणमनवस्थानं चित्तस्य घूर्णनं नु देहस्य ।   
तत्प्रतीकारशून्यस्येत्यनेन मोहस्य प्रागवस्थां   
किङ्कर्तव्यतालक्षणामपि मोहशब्दवाच्यां दर्शयति   
सर्वेन्द्रियसम्मोहादित्यनेनान्तरस्य संवेदनस्य मूढेऽप्यनष्टतां   
दर्शयन्मोहस्य चित्तापत्तिरूपतामाह ।  
  
सुखदुःखयोः कृतं निष्पत्तिर्यतस्तेषामित्यनेन   
स्मृतेरशेषविषयव्यापकतामाह - जघन्यः पश्चिमो रात्रेर्भागः ।   
धातुसाम्यकारीति स्मृतिहेतुर्यथोक्तं - रात्रियामस्तुरीयः कालः (वामन-  
काव्यालङ्कारसूत्रवृत्तौ) इति । निद्राच्छेदोऽर्धरात्रादावपि । सदृशस्य   
दर्शनं श्रवणं वा  चिन्ता प्रणिधानम् । अभ्यासः पुनःपुनः   
परिशीलनं अवलोकनमिति   
  
  
प्। ३५८)  
  
सुखदुःखमतिक्रान्तं तथा मतिविभावितं यथावृत्तम् ।  
चिरविस्मृतं स्मरति यः स्मृतिमानिति वेदितव्योऽसौ ॥ ५४ ॥  
  
स्वास्थ्याभ्याससमुत्था श्रुतिदर्शनसम्भवा स्मृतिर्निपुणैः ।  
शिरौद्वाहनकम्पैर्भ्रूक्षेपैश्चाभिनेतव्या ॥ ५५ ॥  
  
धृतिर्नाम -   
शौर्यविज्ञानश्रुतिविभवशौचाचारगुरुभक्त्यधिकमनोरथार्थला  
भक्रीडादिभिर्विभावैः समुत्पद्यते । तामभिनयेत्प्राप्तानां   
विषयाणामुपभोगादप्राप्तातीतोपहतविनष्टानामननुशोचनादिभि  
रनु-भावैः ।  
  
अत्रार्ये भवतः -  
  
विज्ञानशौचविभवश्रुतिशक्तिसमुद्भवा धृतिः सद्भिः ।  
भयशोकविषादाद्यै रहिता तु सदा प्रयोक्तव्या ॥ ५६ ॥  
  
प्राप्तानामुपभोगः शब्दरसस्पर्शरूपगन्धानाम् ।  
अप्राप्तैश्च न शोको यस्यां हि भवेद्धृतिः सा तु ॥ ५७ ॥  
  
  
सदृशस्य । सुखदुःखमिति तज्जनकमित्यर्थः । विभावितमिति   
पटुप्रत्ययपरिगृहीतत्वमाह ।   
  
विज्ञानं विवेकज्ञानं श्रुतविभवो बाहुश्रुत्यं शौचाचरणं   
तपःसेवादि अधिकस्यार्थस्य मनोरथाविषयस्य लाभः मनोरथस्य चार्थस्य   
लाभः मनोरथ ईप्सितः । मन एअ रथः प्राप्त्युपायो यस्मिन् अत्र   
कस्यचिद्विषय्ता ईप्सितलाभे हि धृतो भवति सन्तुष्टत्वात् । कस्यचित् करणता   
क्रीडया विनोद्यमानो दुःखितो धृतिं लभते । कस्यचिदुभयरूपता   
विज्ञानश्रुतविभवादेरिव प्राप्तानां विषयाणामुपभोगमवलम्ब्य   
यदप्राप्तादीनामननुशोचनं तदादिभिरनुभावैरित् सम्बन्धः तेन   
प्राप्तोपभोगपूर्वकत्वं सर्वेषामनुभावानामित्युक्तं भवति । न तु   
पृथगनुभावता प्राप्तभोगस्य । अप्राप्तः स्थितोऽपि तस्याऽविषय अतीतः   
स्थितोऽपि तद्विषयत्वादपगतः । उपहतो जीर्णादिरूपतां प्राप्तः । विनष्टो   
ध्वस्तः ।  
  
  
प्। ३५९)  
  
व्रीडा नाम - अकार्यकरणात्मिका । सा च   
गुरुयतिक्राणावज्ञानप्रतिज्ञातानिर्वहणपश्चात्तापादिभिर्विभावै  
ः समुत्पद्यते । ता   
निगूढवदनाधोमुखविचिन्तनोर्वीलेखनवस्त्राङ्गुलीयकस्पर्शननक्  
ह-निकृन्तनादिभिरनुभावैरभिनयेत् ।  
  
अत्रार्ये भवतः -  
  
किञ्चिदकार्यं कुर्वन्नेवं यो दृश्यते शुचिभिरन्यैः ।  
पश्चात्तापेन युतो व्रीडित इति वेदितव्योऽसौ ॥ ५८ ॥  
  
लज्जानिगूढवदनो भूमिं विलिखन्नखांश्च विनिकृन्तन् ।  
वस्ताङ्गुलीयकानां संस्पर्शं व्रीडितः कुर्यात् ॥ ५९ ॥  
  
चपलता नाम -   
रागद्वेषमात्सर्यामर्षेर्ष्याप्रतिकूलादिभिर्विभावैः समुत्पद्यते ।   
तस्याश्च   
वाक्पारुष्यनिर्भर्त्सनवधबन्धसम्प्रहारताडनादिभिरनुभावैर्  
अभिनयः प्रयोक्तः ।  
  
अत्रार्या भवति -  
  
  
अकार्यकरणशब्देन तज्ज्ञानमुच्यते । अकरणीयं मयैवं   
कृतमित्येवम्भूतविज्ञानस्वभावेत्यर्थः । अतः एव   
स्त्रीबालादेरपूर्वपुरुस्षसन्निधौ लज्जा दृष्टा विनाप्यकार्यकरणात् ।   
अकार्यकरणादात्मा यस्य इत्यन्ये । तत्पक्षे च   
गुरुव्यतिक्रमणादिप्रपञ्चमात्रं यत् पूर्वं स्वयं त्यक्तं   
पश्चात्तापं करोति ततो विवेकवतो लज्जा भवति । पूर्वापरविचारशून्यं   
मां लोकः कलयतीति विलेखनं भूम्यादेः । शुचिभिरिति   
उचितकार्यकारिभित्यर्थः । अकार्यकारिणां तु मध्ये मयैवाकार्यं कृतमिति   
न भवति संवित् । पश्चाद्यस्तापो मानसो विवेकः स हि तदा   
कृतस्योत्पुंसनायोगात् केवलं तापयत्येव । विनिकृन्तन् कुर्यादिति नात्र   
शत्रानुभावयौगपद्यं द्योत्यते किन्तु नखादीनि निकृन्तति वस्त्रादीनि वा   
स्पृशतीत्येवं स्पष्टमेतत् ।  
  
  
प्। ३६०)  
  
अविमृश्य तु यः कार्य पुरुषो वधताडनं समारभते ।  
अविनिश्चित्कारित्वात्स तु खलु चपलो बुधैर्ज्ञेयः ॥ ६० ॥  
  
हर्षो नाम -   
मनोरथलाभेष्टजनसमागमनमनःपरितोषदेवगुरुराजभर्तृप्रस्  
आदभोजनाच्छादनलाभोपभोगादिभिर्विभावैः समुत्पद्यते ।   
तमभिनयेन्नयनादनप्रसादप्रियभाषणालिङ्गनकण्टकितपुलकितास्  
रस्वेदादिभिरनुभावैः ।  
  
अत्रार्ये भवतः -  
  
अप्राप्ये प्राप्ये वा लब्धेऽर्थे प्रियसमागमे वाऽपि ।  
हृदयमनोरथलाभे हर्षः सञ्जायते पुंसाम् ॥ ६१ ॥  
  
नयनवदनप्रसादप्रियभाषालिङ्गनैश्च रोमाञ्चैः ।  
ललितैश्चाङ्गविहारैः स्वेदाद्यैरभिनयस्तस्य ॥ ६२ ॥  
  
  
वधताडनमिति । यत् पापरूपं सहसा न करणार्हं तदपीत्यनेनान्यदपि   
सूचितम् । स खलु चपल इति तेनाऽविमृश्याऽपर्यालोच्य स कार्यकरणं   
चापल्यमिति यावत् । परितोष इति । पुत्रादिगतस्य हर्षस्य हर्षकारणत्वं वदन्   
निःसजातीयोऽपि भावोऽन्यगतो भावस्य कारणं भवत्येव यथा रामगतो   
निर्वेदचिन्तादिर्लक्ष्मणस्य निर्वेदचिन्ताद्युत्पत्तौ हेतुरिति सूचयति । अप्राप्य इति   
असम्भावनीयप्राप्तिके इत्यर्थः । हृदयं यद्यत्र वस्तुनि सारभूतं   
तल्लाभे हर्ष उत्पद्यते । तद्यथा सुवर्णार्थिनो देशानतराणि   
भ्राम्यतोऽनन्तसुवर्णमूल्यरत्नलाभे मनोरथस्य तु   
हृदयग्रहणमाङ्गिकव्यापाराणां व्युदासायेति तु न युक्तं तेषां   
मनोरथेष्वसम्भाव्यत्वात् ।  
  
  
प्। ३६१)  
  
आवेगो नाम -   
उत्पातवातवर्षाग्निकुञ्जरोद्भ्रमणप्रैयाप्रियश्रवणव्यसनाभिघ  
अतादि-भिर्विभावैः समुत्पद्यते । तत्रोत्पातकृतो नाम   
विद्युदुल्कानिर्घातप्रपतनचन्द्रसूर्योपरागकेतुदर्शनकृतः ।   
तमभिनयेत्सर्वाङ्गस्रस्ततावैमनस्यमुखवैवर्ण्यविषादविस्मयादि  
भिः । वातकृतं   
पुनरवकुण्ठनाक्षिपरिमार्जनवस्त्रसङ्गूहनत्वरितगमनादिभिः ।   
वर्षकृतं पुनः   
सर्वाङ्गसम्पिण्डनप्रधावनच्छन्नाश्रयमार्गणादिभिः ।   
अग्निकृतं तु   
धूमाकुलनेत्रत्राऽङ्गसङ्कोचनविधूननातिक्रान्तापक्रान्तादिभि।  
ह् । कुञ्जरोद्भ्रमणकृतं नाम   
त्वरिताअसर्पणचञ्चलगमनभयस्तम्भवेपथुपश्चादवलोकनविस्मय्  
आदिभिः । प्रियश्रवणकृतं   
नामाभ्युत्थानालिङ्गनवस्त्राभरणप्रदानाश्रुपुलकितादिभिः ।   
अप्रियश्रवणकृतं नाम   
भूमिपतनविषमविवर्तनपरिधावनविलापनाक्रन्दनादिभिः ।   
व्यसनाभिघातजं तु   
सहसापसर्पणशस्त्रचर्मवर्मधारणगजतुरगरथारोहणसम्र्पद्  
हा-रणादिभिः ।  
  
  
आविष्टहृदयानामेव प्रयोगयोग्यत्वादावेगः सर्वत्र प्रयोगे   
जीवितमित्याशयेन प्रतिविभावमस्यानुभावभेदेन प्रयोगवैचित्र्यं   
दर्शयति । तत्रोत्पातकृतो नामेत्यादिना । अतिक्रान्तापक्रान्ते चार्यौ   
ताभ्यामपसर्पेदित्यर्थः । उत्क्रान्तमर्यादं भ्रमणमुद्भ्रमणम् ।   
अप्रियश्रवणे कस्यचिदावेगस्तत्र च शोकानुभावा एवोपर्युपरिपातिनः   
क्षिप्रगतयश्च (अधीरस्य) पश्चात्तु शोकः धीरस्य तु प्रथममेव शोक इति   
श्रीश"कुकः । तच्चासत् । एवं ह्यावेगस्य स्थायित्वं स्यात् शोकस्य च   
व्यभिचारिता । तस्मादधीरप्रकृतेः शोक   
  
  
प्। ३६२)  
  
एवमष्टविकल्पोऽयमावेगः सम्भ्रमात्मकः ।  
स्थैर्येणोत्तममध्यानां नीचानां चापसर्पणैः ॥ ६३ ॥  
  
अत्रार्ये भवतः -  
  
अप्रियनिवेदनाद्वा सहसा ह्यवधारितारिवचनस्य ।  
शस्त्राक्षेपात् त्रासादावेगो नाम सम्भवति ॥ ६४ ॥  
  
अप्रियनिवेदनाद्यो विषादभावाश्रयोऽनुभावोऽस्य ।  
सहसारिदर्शनाच्चेत्प्रहरणपरिघट्टनैः कार्यः ॥ ६५ ॥  
  
जडता नाम - सर्वकार्याप्रतिपत्तिः ।   
इष्टानिष्टश्रवणदर्शनव्याध्यादिभिर्विभावैः समुत्पद्यते ।   
तामभिनयेदकथनाविभाषणतूष्णीम्भावाप्रतिभाऽनिमेषनिरीक्ष्  
अणपरवशत्वादिभिरनुभावैः ।  
  
अत्रार्या भवति -  
  
इष्टं वाऽनिष्टं वा सुखदुःखे वा न वेत्ति यो मोहात् ।  
तूष्णीकः परवशगो भवति स जडसञ्ज्ञितः पुरुषः ॥ ६६ ॥  
  
  
उत्पन्न एव द्वितीय एव क्षणे आवेगेनाक्रम्यते । धीरप्रकृतेस्तु   
भवन्नप्यावेगो धैर्येणावहित्थोचितेन संव्रियते न तु नोद्भवति । तथा च   
वक्ष्यति । स्थैर्येणोत्तममध्यानामिति । न च व्यभिचारिसाहचर्यरहिता   
काचिदपि स्थायिनो दशास्ति । न च स्थायिभित्तिसम्भववन्ध्या   
व्यभिचारिचित्रस्थितिः । अपसर्पणैरिति । बहुवचनं प्रकारसूचकम् ।   
पलायनादिभिः प्रकारैरित्यर्थः । अपसर्पणं च कुञ्जराग्न्यादिकृते आवेगे   
भूयसा भवतीत्युपात्तम् । अप्रियनिवेदनाद्य आवेगोऽस्य   
विषादाश्रयोऽनुभाव इति वदन् व्यभिचारिणो व्यभिचार्यन्तरे इत्थं   
स्थितिर्भवतीति दर्शयति । दर्शितं चैतदादावेवास्माभिः सहसेति ।   
पूर्वमनुपलब्धा गमनस्यारेर्दर्शनाद्यावेगः सम्भवति तदा   
प्रहरणपरिघट्टनं चलनं कार्यम् ।  
  
कार्यविषयेऽप्रतिपत्तिरित्यनेन विवेकाभावो जडता । चक्षुर्भ्यामपि पश्यतः   
श्रोत्राभ्यामपि शृण्वत इति दर्शयत् मोहादस्याः स्वरूपान्तरं दर्शयति ।   
अकथनं प्रश्ने कृतेऽप्युत्तरस्य अभाषणं तु सामान्येन । सुहृदादौ   
वचनस्याप्रवर्तनम् । मोहादिति मोहात्पूर्वं परतो वा भवतीति सम्बन्धः ।  
  
  
प्। ३६३)  
  
गर्वो नाम -   
ऐश्वर्यकुलरूपयौवनविद्याबलधनलाभादिभिर्विभावैः   
समुत्पद्यते ।   
तस्यासूयावज्ञाधर्षणानुत्तरदानासम्भाषणाङ्गावलोकनविभ्  
रमापहसनवाक्पारुष्यगुरुव्यतिक्रमणाधिक्षेपवचनविच्छेदादिभिर्  
अनुभावैरभिनयः प्रयोक्तः ।  
  
अत्रार्या भवति -  
  
विद्यावाप्ते रूपादैश्वर्यादथ धनागमाद्वापि ।  
गर्वः स च नीचानां दृष्ट्यङ्गविचारणैः कार्यः ॥ ६७ ॥  
  
  
विभ्रमः स्त्रीणां गर्वेऽनुभावस्तस्य लक्षणम् -  
  
विविधानामर्थानां वागङ्गाहार्यसत्त्वयुक्तानाम् ।  
मदरागहर्षजनितो व्यत्यासो विभ्रमो ज्ञेयः ॥  
  
मदादेरुपलक्षणत्वाद्गर्वोऽप्यत्र गृहीत एव भवति । स चेति । चोऽवधारणे ।   
ये पूर्वं विद्यादिष्वयोग्यास्तेषां नीचानां तदाप्तौ गर्व एव भवति ।   
भवत्येव च दृष्ट्यङ्गानां च विविधैरेव विकारपूर्वकैः सञ्चारणैरिति ।   
तेन धारावाहितया स तेषां तिष्ठत्युत्तमानां तु क्षणद्युतिवत्   
भवत्येवेत्यावेदितमेव ।  
  
  
प्। ३६४)  
  
विषादो नाम - कार्यानिस्तरणदैवव्यापत्तिसमुत्थः ।   
तमभिनयेत्सहायान्वेषणोपायचिन्तनोत्साहविघातवैमनस्यनिःश्वसित्  
आदिभिरनुभावैरुत्तममध्यमानाम् । अधमानां तु   
विपरिधावनालोकनमुखशोषणसृक्वपरिलेहननिद्रानिःश्वसितध्यान  
अदिभिरनुभावैः ।  
  
अत्रार्याश्लोकौ -  
  
कार्यानिस्तरणाद्वा चौर्याभिग्रहणराजदोषाद्वा ।  
दैवादर्थविपत्तेर्भवति विषादः सदा पुंसाम् ॥ ६८ ॥  
  
वैचित्र्योपायचिन्ताभ्यां कार्य उत्तममध्ययोः ।  
निद्रानिःश्वसितध्यानैरधमानां तु योजयेत् ॥ ६९ ॥  
  
  
उपायैरप्यनुक्रान्तस्य कार्यस्य अनिस्तरणं फलासम्पत्तिर्यतस्तथाभूता   
या दैवव्याप्तेरदृष्टप्रतिकूलताया विषाद इति वदन् दैवदोषजां   
सदुपायेभ्योऽपि फलासम्पत्तिं विषादस्य विभावत्वेन सूचयति । क्रोधेऽयं   
न व्यभिचारीति केचित्तदसत् । दृश्यते हि रौद्रप्रकृतिनामपि विषादः यथा   
रामाभ्युदये   
  
एतत्तु क्षतिमातनोति मनसो यद्वज्रधाराङ्किते   
कौर्येच्छाप्रणयः प्लवङ्गनखरिअः प्राप्तः प्रहस्तोरसि । इति ।  
  
मनःक्षतिर्हि दौर्मनस्यं विषादानुभावः । ये च प्लवङ्गाः   
पलायनैकशरणाः पशवस्तेषामेवंविधे क्रौर्येच्छैवानुचिता । किं तु   
तदीयः प्रणयो यावदभिलषितवस्तुपरिपूर्णतेति दैवकृतेयं सदुपायेनापि   
फलासम्पत्तिरित्यनुभाव उक्तः । न चैतद्विषादस्य क्रोधव्यभिचारित्वं   
युक्त्यागमानुभवैर्विरुध्यत इत्यलम् ।  
  
  
प्। ३६५)  
  
औत्सुक्यं नाम -   
इष्टजनवियोगानुस्मरणोद्यानदर्शनादिभिर्विभावैः समुत्पद्यते ।   
तस्य   
दीर्घनिःश्वसिताधोमुखविचिन्तननिद्रातन्द्रीशयनाभिलाषादिभिरनु-  
भावैरभिनयः प्रयोक्तव्यः ।  
  
अत्रार्या भवति -  
  
इष्टजनस्य वियोगादौत्सुक्यं जायते ह्यनुस्मृत्या ।  
चिन्तानिद्रातन्द्रीगात्रगुरुत्वैरभिनयोऽस्य ॥ ७० ॥  
  
निद्रा नाम -   
दौर्बल्यश्रमक्लममदालस्यचिन्ताऽत्याहारस्वभावादिभिर्विभावैः   
समुत्पद्यते ।   
तामभिनयेद्वदनगौरवशरीरावलोकननेत्रघूर्णनगात्रविजृम्भ।  
नमान्द्योच्छ्वसितसन्नगात्रताऽक्षिनिमीलनादिभिरनुभावैः ।  
  
  
उत्सूयत इत्युत्सूशब्देनाङ्कुराद्यभिमुखीभूतो बीजादिः । ततः प्रतिकृति के   
केऽणो ह्रस्वे उत्सुक इति रूपम् । तस्य भाव औत्सुक्यम् । वियोगग्रहणं   
विप्रलम्भेऽस्य प्राधान्यं ख्यापयति । इष्टजनस्यालम्बनता ।   
स्मृतेस्तूद्दीपनत्वमिति स्मरणग्रहणेन दर्शयति । शयनाभिलाषो विनापि   
निद्रया भवतीति भेदेनोपात्तः ।  
  
दौर्बल्यं व्याध्यादिना क्षीणबलत्वं क्लमो घर्मादिकृतः ।  
  
  
प्। ३६६)  
  
अत्रार्ये भवतः -  
  
आलस्याद्दरुबल्यात्क्लमाच्छ्रमाच्चिन्तनात्स्वभावाच्च ।  
रात्रौ जागरणादपि निद्रा पुरुषस्य सम्भवति ॥ ७१ ॥  
  
तां मुखगौरवगात्रप्रतिलोलननयनमीलनजडत्वैः ।  
जृम्भणगात्रविमर्दैरनुभावैरभिनयेत्प्राज्ञः ॥ ७२ ॥  
  
अपस्मारो नाम -   
देवयक्षनागब्रह्मराक्षसभूतप्रेतपिशाचग्रहणानुस्मरणोच्छिष्।  
तशून्यागारसेवनाशुचिकालान्तरापरिपतनव्याध्यादिभिर्विभावैः   
समुत्पद्यते । तस्य   
स्फुरितनिःश्वसितोत्कम्पितधावनपतनस्वेदस्तम्भनवदनफेनजिह्वाप्  
अरिलेहनादिभिरनुभावैरभिनयः प्रयोक्तव्यः ।   
  
अत्रार्ये भवत -  
  
भूतपिशाचग्रहणानुस्मरणोच्छिष्टशून्यगृहगमनात् ।  
कालान्तरातिपातादशुचेश्च भवत्यपस्मारः ॥ ७३ ॥  
  
सहसा भूमौ पतनं प्रवेपनं वदनफेनमोक्षश्च ।  
निःसञ्ज्ञस्योत्थानं रूपाण्येतान्यपस्मारे ॥ ७४ ॥  
  
सुप्तं नाम -   
निद्राभिभवैषयोपगमनमोहनक्षितितलशयनप्रसारणानुकर्षणा  
दि-भिर्विभावैः समुत्पद्यते निद्रासमुत्थम् ।   
  
  
देवादिभिः पिशाचाद्यन्तैर्गहैर्यदनुस्मरणमधिष्ठानाय । हीनसत्त्वो वा   
तान् स्मरन्नपस्मारी भवति । ग्रहणं तु प्रतीतम्  अशुचेः सतः   
कालान्तरातिपातश्चिरावस्थानम् । धातूनां वातपित्तश्लेष्मणां वैषम्ये   
सति बुद्धिस्थाने समावृते सत्यपस्मारो यदाहुस्तच्च धीसत्त्वस।प्लवात् ।  
  
  
प्। ३६७)  
  
तदुच्छ्वसितसन्नगात्राक्षिनिमीलनसर्वेन्द्रियसम्मोहनोत्स्वप्नायितादिभि  
रनु-भावैरभिनयेत् ।  
  
अत्रार्ये भवत -  
  
निद्राभिभवेन्द्रियोपरमणमोहनैर्भवेत्सुप्तम् ।  
अक्षिनिमीलोच्छ्वसनैः स्वप्नायितजल्पितैः कार्यः ॥ ७५ ॥  
  
सोच्छ्वासैर्निःश्वासैर्मन्दाक्षिनिमीलनेन निश्चेष्टः ।  
सर्वेन्द्रियसम्मोहात्सुप्तं स्वप्नैश्च युञ्जीत ॥ ७६ ॥  
  
विबोधो नाम -   
आहारपरिणामनिद्राच्छेदस्वप्नान्ततीव्रशब्दस्पर्शश्रवणादिभिर्वि  
भावैः समुत्पद्यते ।   
तमभिनयेज्जृम्भणाक्षिपरिमर्दनशयनमोक्षणादिभिरनुभावैः ।  
  
अत्रार्या भवति -  
  
आहारविपरिणामाच्छब्दस्पर्शादिभिश्च स्मभूतः ।  
प्रतिबोधस्त्वभिनेयो जृम्भणवदनाक्षिपरिमर्दैः ॥ ७७ ॥  
  
अमर्षो नाम - विद्यैश्वर्यशौर्यबलाधिकैरधिक्षिप्तस्यावमानितस्य   
वा समुत्पद्यते ।   
तमभिनयेच्छिरःकम्पनप्रस्वेदनाधोमुखचिन्तनध्यानाध्यवसायो  
पायसहायान्वेषाणादिभिरनुभावैः ।  
  
  
निद्रासमुत्थमित्यनेन निद्राया एव गाढावस्था सुप्तमिति दर्शयन्निद्राया   
विषयेभ्य उपरिरंसात्मकत्वं स्वरूपमाह - स्वप्नायितम् इति । प्रलपनमिति   
लोके प्रसिद्धं स्वप्नादसाधारणतात्कालिकविषयज्ञानाद्भिन्नमेव ।   
स्वप्नस्य अयितं प्रतीतिर्यतः स्वप्ने ह्यनुस्मरन् किञ्चित्तथा प्रलपति   
प्रलापाच्च तस्य तथा स्मृतिरनुमीयते लोकैः ।   
  
निद्राया नियतमर्यादावशादाहारपरिणामादिना विनापि छेदो भवतीति   
पृथग् निद्राच्छेद उक्तः । स्वप्नस्य योऽन्तः परिसमाप्तिः । शब्दादयस्तद्गता   
एवेति घण्टुकः । बाह्या एवेति युक्ततरम् ।  
  
अमर्ष इति प्रतिकरणेच्छारूपोऽयं क्रोधादन्य एव । ध्यानं निर्लक्षतया-  
  
  
प्। ३६८)  
  
अत्र श्लोकौ -  
  
आक्षिप्तानां सभामध्ये विद्याशौर्यबलाधिकैः ।  
नॄणामुत्साहसंयोगादमर्षो नाम जायते ॥ ७८ ॥  
  
उत्साहाध्यवसायाभ्यामधोमुखविचिन्तनैः ।  
शिरःप्रकम्पस्वेदाद्यैस्तं प्रयुञ्जीत पण्डितः ॥ ७९ ॥  
  
अवहित्थं नाम - आकारप्रच्छादनात्मकम् । तच्च   
लज्जाभयापजयगौरवजैह्म्यादिभिर्विभावैः समुत्पद्यते ।   
तस्यान्यथाकथनावलोकितकथाभङ्गकृतकधैर्यादिभिरनुभावैर  
-भिनयः प्रयोक्तव्यः ।  
  
अत्र श्लोको भवति -  
  
धार्ष्ट्यजैह्म्यादिसम्भूतमवहित्थं भयात्मकम् ।  
तच्चागणनया कार्यं नातीवोत्तरभाषणात् ॥ ८० ॥  
  
उग्रता नाम -   
चौर्याभिग्रहणनृपापराधासत्रलापादिभिर्विभावैः समुत्पद्यते ।   
तां च वधबन्धनताडननिर्भर्त्सनादिभिरनुभावैरभिनयेत् ।   
अत्रार्या भवति -  
  
चौर्याभिग्रहणवशान्नृपापराधादथोग्रता भवति ।  
वधबन्धताडनादिभिरनुभावैरभिनयस्तस्याः ॥ ८१ ॥  
  
  
ऽवस्थानमिति चिन्तातो भिद्यते । उत्साहसम्पन्न इति निरुत्साहानां प्राकृतानां   
न भवतीत्यर्थः । उत्साहाऽध्यवसायशब्देन तदनुभावाः ।  
  
आक्रियते बहिः प्रकाश्यते चित्तवृत्तिर्यैस्तेषां भ्रुविकारमुखरागादीनां   
संवरणमाच्छादनकारि यच्चित्तवृत्तिरूपं तदवहित्थम् । न बहिस्थं   
चित्तं येनेति निरुक्तं पृषोदरादित्वाच्च रूपमित्याहुः । जैह्म्यगोपनीयेऽइ   
गोअपनेच्छाकुटिलाशयत्वम् । प्रगल्भो ह्याकारं संवरीतुं जानातीति   
धार्ष्ट्यग्रहणम् । सलज्जोऽपि ह्यप्रगल्भो न जानाति । तेन धार्ष्ट्यं   
सर्वविभावेष्वस्यानुयायीति मन्तव्यम् । अगणना तस्यार्थस्यावलेपेन   
स्थापनम् ।  
  
चौर्यमुपलक्षणमकार्याणाम् । तन्निमित्तं गृहीते जने राजादीनामौग्र्यं   
निर्दयत्वम् । एवं राजन्यपराध्यत्यसत्प्रलापिनि मिथ्यादोषवादिनि ।  
  
  
प्। ३६९)  
  
मतिर्नाम - नानाशास्त्रविचिन्तनोहापोहादिभिर्विभावैः समुत्पद्यते ।   
तामभिनयेच्छिष्योपदेशार्थविकल्पनसंशयच्छेदादिभिरनुभावैः   
।   
  
भवति चात्र श्लोक -  
  
नानाशास्त्रार्थबोधेन मतिः सञ्जायते नृणाम् ।  
शिष्योपदेशार्थकृतस्तस्यास्त्वभिनयो भवेत् ॥ ८२ ॥  
  
व्याधिर्नाम - वातपित्तकफसन्निपातप्रभवः । तस्याः ज्वरादयो   
विशेषाः । ज्वरस्तु (खलु) द्विविधः सशीतः सदाहश्च । तत्र सशीतो   
नाम -   
प्रवेपितसर्वाङ्गोत्कम्पननिकुञ्चनाग्न्यभिलाषरोमाञ्चहनुवनलन  
नासाविकूणनमुखशोषणपरिदेवतादिभिरनुभावैरभिनेयः ।   
सदाहो नाम -   
विक्षिप्ताङ्गकरचरणभूम्यभिलाषानुलेपनशीताभिलाषपरिदेवन-  
मुखशोषोत्क्रुष्टादिभिरनुभावैः । ये चान्ये व्याधयस्तेऽपि खलु   
मुखविकूणनगात्रस्तम्भस्रस्ताक्षिनिःश्वसनस्तनितोत्क्रुष्टवेपनादिब्  
हिर-नुभावैभिनेयाः ।  
  
अत्र श्लोको भवति -  
  
समासतस्तु व्याधीनां कर्तव्योऽभिनयो बुधैः ।  
स्रस्ताङ्गगात्रविक्षेपैस्तथा मुखविकूणनैः ॥ ८३ ॥  
  
  
मतिरिति । अपूर्वप्रतिभानरूपा । ऊहापोहावन्वयव्यतिरेकप्रत्ययौ   
विधिनिषेधविषयौ वा सम्भावनाप्रत्ययौ । नानाशास्त्राणां योऽर्थः   
प्रयोजनं विवेकलाभस्ततः सम्पन्ना जाता । शिष्योपदेशलक्षणेन   
प्रयोजनेन ये देहविकारा भ्रूत्क्षेपादयस्तैरस्या अभिनयः ।  
  
ज्वरस्य सर्वव्याधिमध्ये प्रधानत्वादुपादानम् । मदनविकारे च ज्वरस्य   
सम्भवात् । व्याधिसमये च या तत्तद्व्याधिसमुचिता व्याधिमतश्चित्तवृत्तिः   
सैवेह व्याधिशब्देन विवक्षिता । व्याधिसन्निधौ हि चित्तं न   
स्वरूपेणावतिष्ठत इति ।  
  
  
प्। ३७०)  
  
उन्मादो नाम   
इष्टजनवियोगविभवनाशाभिघातवातपित्तश्लेष्मप्रकोपादिभिर्विभाव्  
ऐरुत्पद्यते ।   
तमनिमित्तहसितरुदितोत्क्रुष्टासम्बद्धप्रलापशयितोपविष्टोत्थितप्रधा  
वितनृत्तगीतपठितभस्मपांस्ववधूलनतॄणनिर्माल्यकुचेलचीरघट्  
अकपालशरावाभरणधारणोपभोगैरनकएश्चानवस्थितैश्चेष्टान्  
उकरणादिभिरनु-भावैरभिनयेत् ।  
  
अत्रार्ये भवत -  
  
इष्टजनविभवनाशादभिघाताद्वातपित्तकफकोपात् ।  
विविधाच्चित्तविकारादुन्मादो नाम सम्भवति ॥ ८४ ॥  
  
अनिमित्तरुदितहसितोपविष्टगीतप्रधावितोत्क्रुष्टैः ।  
अन्यैश्च विकारकृतैरुन्मादं सम्प्रयुञ्जीत ॥ ८५ ॥  
  
मरणं नाम - व्याधिजमभिघातजञ्च । तत्र   
यदान्त्रयकृच्छूलदोषवैषम्यगण्डपिटकज्वरविषूचिकादिभिरुत्पद्य  
ते तद्व्याधिप्रभवम् । अभिघातजन्तु   
शस्त्राहिदंशविषपानश्वापदगजतुरगरथपशुयानपातविनाश-  
प्रभवम् । एतेष्विदानीमभिनयविशेषान्वक्ष्यामः - तत्र व्याधिजं   
विषण्णगात्राव्यायताङ्गविचेष्टितनिमीलितनयनहिक्काश्वासोपेतानवेक्।  
सितपरिजनाव्यक्ताक्षरकथनादिभिरनुभावैरभिनयेत् ।  
  
अत्र श्लोको भवति -  
  
  
इष्टजनवियोगादुत्तमस्यापि विप्रलम्भे भवत्युन्मादः पुरूरवस इव ।   
विभवनाशात्त्वनुत्तमस्य । भवनशोके व्यभिचारी । अत एवानुभावाः   
प्रकृत्यौचित्येन विभजनीयाः । चित्तं विकरोतीति चित्तविकार इति टीकाकाराः ।   
भट्टतोतस्तु - चित्तस्य यो विकारो विकीर्णता एकत्राविश्रमणमनिश्चये सति तत   
उन्मादो भवति इति । तथाहि - पुरूरवसो झटिति प्रियामपश्यतस्तन्निमित्तं च   
किञ्चिदप्यलभमानस्योन्मादः । एतदेव हि प्रतिजागरितं कविकुलचक्रवर्तिना   
(कालिदासेन) तिष्ठेत् कोपवशात् (विक्रमोर्वशीये) इत्यादिना । अनिमित्तता   
प्रसिद्धनिमित्ताभावात् । व्याधावन्तर्भूतोऽप्युन्मादो इप्रलम्भादौ   
प्रयोगसौन्दर्यविचित्रचेष्टाभिः करोतीति पृथगुपात्तः । एवमपस्मारे वाच्यम्   
। स हि बीभत्सभयानकादेर्वैचित्र्यावहः ।  
  
  
प्। ३७१)  
  
व्याधीनामेकभावो हि मरणाभिनयः स्मृतः ।  
विषण्णगात्रैर्निश्चेष्टैरिन्द्रियैश्च विवर्जितः ॥ ८६ ॥  
  
अभिघातजे तु नानाप्रकारा अभिनयविशेषाः   
शस्त्रक्षताहिदृष्टविषपीतगजादिपतितश्वापदहताः । यथा तत्र   
शस्त्रक्षते तावत्सहसा भूमिपतनवेपनस्फुरणादिभिरभिनयः   
प्रयोक्तव्य। । अहिदष्टे विषपीते वा नानाविषवेगाः । यथा-   
कार्श्यवेपथुविदाहहिक्काफेनस्कन्धभङ्गजडतामरणानीत्यष्टौ   
विषवेगाः ।  
  
अत्र श्लोकौ भवत -  
  
कार्श्यं तु प्रथमे वेगे द्वितीय वेपथुर्भवेत् ।  
दाहं तृतीये हिक्कां च चतुर्थे सम्प्रयोजयेत् ॥ ८७ ॥  
  
फेनञ्च पञ्चमे कुर्यात्षष्ठे स्कन्धस्य भञ्जनम् ।  
जडतां सप्तमे कुर्यादष्टमे मरणं भवेत् ॥ ८८ ॥  
  
अत्रार्या भवति -  
  
श्वापदगजतुरगरथोद्भवं तु पशुयानपतनजं वाऽपि ।  
शस्त्रक्षतवत्कुर्यादनवेक्षितगात्रसञ्चारम् ॥ ८९ ॥  
  
इत्येवं मरणं ज्ञेयं नानावस्थान्तरात्मकम् ।  
प्रयोक्तव्यं बुधैः सम्यग्यथा भावाङ्गचेष्टितैः ॥ ९० ॥  
  
त्रासो नाम -   
विद्युदुल्काशनिपातनिर्घाताम्बुधरमहासत्त्वपशुरवादिभिर्विभाव्  
ऐरुत्पद्यते ।   
तमभिनयेत्सङ्क्षिप्ताङ्गोत्कम्पनवेपथुस्तम्भरोमाञ्चगद्गदप्रला  
पादि-भिरनुभावैः ।  
  
  
व्याधीनामेकभाव इति । एकत्वेन तुल्यत्वेन भवनमित्यनेन सर्वेभ्यो   
मरणं भवदेकरूपत्वेनैवाभिनीयते इत्युक्तं भवति । यदि वा   
व्याधीनां यदेकत्वेन निष्प्रतिद्वन्द्वित्वेन भावनमनेन व्याधिना न मे   
निवर्तितव्यमित्येवंरूपं चित्तं तदेव मरणमभिनीयमानमुच्यते । स एव   
हि प्राणानां त्यागः । तेन म्रियमाणावस्यैव चित्तवृत्तिरूपेह विवक्षिता । न   
तु मृतावस्था । तत्रानुभावादेरभावात् । विषण्णानि च तानि अत एव   
निश्चेष्टानि गात्राणि तैः । इन्द्रियैर्वर्जितोऽभिनय इति सर्वेन्द्रियसम्मोहमाह ।   
विषपीते विषं पीतम् अनेनेति समासः । जातिकालसुखादिभ्य इति निष्ठा तस्य   
परनिपातः ।  
  
  
प्। ३७२)  
  
अत्र श्लोको भवति -  
  
महाभैरवनादाद्यैस्त्रासः समुपजायते ।  
स्रस्ताङ्गाक्षिनिमेषैश्च तस्य त्वभिनयो भवेत् ॥ ९१ ॥  
  
वितर्को नाम - सन्देहविमर्शविप्रतिपत्त्यादिभिर्विभावैरुत्पद्यते ।   
तमभिनयेद्विविधविचारितप्रश्नसम्प्रधारणमन्त्रसङ्गूहनादिभि  
रनु-भावैः ।  
  
अत्र श्लोको भवति -  
  
विचारणादिसम्भूतः सन्देहातिशयात्मकः ।  
वितर्कः सोऽभिनेयस्तु शिरोभ्रूक्षेपकम्पनैः ॥ ९२ ॥  
  
एवमेते त्रयस्त्रिंशद्व्यभिचारिणो भावा   
देशकालावस्थानुरूप्येणात्मगतपरगतमध्यस्था   
उत्तममध्यमाधमैः स्त्रीपुंसैः स्वप्रयोगवशादुपपाद्या इति ।  
  
  
भीरून् जनान् त्रासयतीति भैरवः । शेष इत्यण् । झटितिं विधूननकारी   
चमत्कृतिस्वभावस्त्रासो भयात् पूर्वापरविचारपूर्वकादन्य   
एवेत्यक्षिनिमेषैरिति बहुवचनेन सूचयति ।  
  
सन्देहः किञ्चिदित्युभयावलम्बी प्रत्ययः संशयरूपः । विमर्शो   
विशेषप्रतीत्याकाङ्क्षात्मिका इच्छा बाधकप्रमाणेन   
पक्षान्तराभावप्रतीतिमात्रं विप्रत्ययः । विप्रतिपत्तिर्वा । एभ्योऽनन्तरं   
भवितव्यताप्रत्ययस्वभाव एकतरपक्षशैथिल्यदायी पक्षान्तरं   
तुल्यकक्ष्यभावाच्च्यावयन् उन्मग्नतामन्यस्य दर्शयंस्तर्कः । स च   
संशयात् पृथगेव संशयेन तत्त्वबुभुत्सादिरूपस्य विमर्शादेः   
स्वीकारेऽपि कविशिक्षार्थं भङ्क्त्वा निरूपणम् । अन्ये तु धर्मिणि सन्देहो   
धर्मे तु विमर्शो भ्रान्तिज्ञानं विप्रत्यय इत्याहुः । विहृतेति धिया   
कार्यकलापानां पुनः पुनस्त्यागप्राप्ती विवक्षिते ।   
मन्त्रसङ्गूहनग्रहणेनास्यावहित्थेन । तुल्यस्थायिकतामाह ।   
विचारणापौर्वापर्यादि परामर्शः । आदिग्रहणेन बाधकप्रमाणादि ततो   
ह्येकपक्षस्य शैथिल्यं जायत इति विचारणादिपूर्वक इत्युक्तम् । नयस्य   
षाड्गुण्यप्रयोगस्यात्मा यतः अन्यपक्षबलवत्वगतात्   
सम्भावनाप्रत्ययादेव हि सर्वो नीतिप्रयोगः । तथा च -दैवमचिन्त्यं   
पुरुषकारस्तु चिन्त्य इति वदन् चाणक्याचार्यस्तर्कपूर्वकमेव समस्तं   
व्यवहारमाह । उक्तं च भट्टतोतेन -  
  
सम्भावनाप्रमाणो हि तीक्ष्णप्रज्ञोऽपि यद् वदेत् ।  
मा गा व्याप्तं नभोऽम्भोदैरम्बुभारानतरिति ।  
  
  
प्। ३७३)  
  
त्रयस्त्रिंशदिमे भावा विज्ञेया व्यभिचारिणः ।  
सात्त्विकांस्तु पुनर्भावान्प्रवक्ष्याम्यनुपूर्वशः ॥ ९३ ॥  
  
अत्राह- किमन्ये भावाः सत्त्वेन विनाऽभिनीयन्ते यस्मादुच्यन्ते एते   
सात्त्विका इति ।  
  
अत्रोच्यते -  
  
इह हि सत्त्वं नाम मनःप्रभवम् । तच्च समाहितमनस्त्वादुच्यते ।   
मनसः समाधौ सत्त्वनिष्पत्तिर्भवति । तस्य च योऽसौ स्वभावो   
रोमाञ्चाश्रुवैवर्ण्यादिलक्षणो यथाभावोपगतः स न   
शक्योऽन्यमनसा कर्तुमिति । लोकस्वभावानुकरणत्वाच्च नाट्यस्य   
सत्त्वमीप्सितम् । को दृष्टान्तः - इह हि नाट्यधर्मिप्रवृत्ताः   
सुखदुःखकृता भावास्तथा सत्त्वविशुद्धाः कार्याः यथा   
सरूपा भवन्ति । तत्र दुःखं नाम रोदनात्मकं   
तत्कथमदुःखितेन सुखं च प्रहर्षात्मकमसुखितेन वाभिनेयम् ।   
एतदेवास्य सत्त्वं यत् दुःखितेन सुखितेन वाऽश्रुरोमाञ्चौ   
दर्शयितव्यौ इति कृत्वा (सत्त्वमीप्सितमिति) सात्त्विका भावा   
इत्यभिव्याख्याताः । त इमे -  
  
  
एतदुपसंहरति - त्रयस्त्रिंशदमी भावा इति । अन्येषां त्वत्रैवान्तर्भावः ।   
तद्यथा - दम्भस्यावहित्थे । उद्वेगस्य निर्वेदे । क्षुत्तृष्णादेर्ग्लानौ ।   
एवमन्यदप्यूह्यम् ।   
  
अपरे तु मन्यन्ते कः खलु चित्तवृत्तिर्गमयितुं समर्थः । गणने वा   
तार्किकतर्कितात्मगुणनवकेन वा   
साङ्ख्यसङ्ख्यातबुद्धिधर्मोष्टकविपर्ययादिप्रत्ययचतुष्टयेन वा   
शाक्यशिक्षितचित्तचैत्तद्वयभेदेन वा सर्वेसङ्ग्रहे किमियता ? अथ   
कविनटशिक्षार्थमेतावतो निरूपणमपरे तर्हि वक्तव्या एव । उक्ता एव वा   
सामान्याभि - नये मुनिना पुरुसप्रमदागतभावचेष्टालङ्कारनिरूपणेन   
। इहापि विभावानुभावगणनायां सूचिताः । तथा हि ग्लानौ   
क्षुत्तृष्नयोरभिधानं विभावत्वेन केवलमतिप्रसिद्धत्वात् ।   
कविनटोपयोगिलक्षणमेषां नातिवोपयुज्यत इति न लक्षिताः ।  
  
अन्ये त्वाहुः । इयतामेव प्रयोगे सौन्दर्यं भवति । तथा ह्येतावत्स्वेव   
सहचारिष्ववस्थाविशेषेषु प्रयोगे प्रदर्शितेषु स्थायी चर्वणयोग्यो भवति ।   
एके तु मन्यन्ते - एते तावद्विज्ञेया एतज्ज्ञानदिशा त्वन्येषां   
लक्षणमूह्यमिति ।  
  
  
प्। ३७४)  
  
स्तम्भः स्वेदोऽथ रोमाञ्चः स्वरभेदोऽथ वेपथुः ।  
वैवर्ण्यमश्रु प्रलय इत्यष्टौ सात्त्विका मताः ॥ ९४ ॥  
  
अत्रार्याः । तत्र -  
  
क्रोधभयहर्षलज्जादुःखश्रमरोअगतापघातेभ्यः ।  
व्यायामक्लमधर्मैः स्वेदः सम्पीडनाच्चैव ॥ ९५ ॥  
  
हर्षभयशोकविस्मयविषादरोषादिसम्भवः स्तम्भः ।  
शीतभयहर्षरोषस्पर्शजरारोगजः कम्पः ॥ ९६ ॥  
  
आनन्दामर्षाम्यां धूमाञ्जनजृम्भणाद्भयाच्छोकत् ।  
अनिमेषप्रेक्षणतः शीतद्रोगाद्भवेदश्रु ॥ ९७ ॥  
  
शीतक्रोधभयश्रमरोगक्लमतापजं च वैवर्ण्यम् ।  
स्पर्शभयशीतहर्षात् क्रोधाद्रोगाच्च रोमाञ्चः ॥ ९८ ॥  
  
स्वरभेदो भयहर्षक्रोधजरारौक्ष्यरोगमदजनितः ।  
श्रममूर्छामदनिद्राभिघातमोहादिभिः प्रलयः ॥ ९९ ॥  
  
एवमेते बुधैर्ज्ञेया भावा ह्यष्टौ तु सात्त्विकाः ।  
कर्म चैषां प्रवक्ष्यामि रसभावानुभावकम् ॥ १०० ॥  
  
निःसञ्ज्ञो निष्प्रकम्पश्च स्थितः शून्यजडाकृतिः ।  
स्कन्नगात्रतया चैव स्तम्भं त्वभिनयेद्बुधः ॥ १०१ ॥  
  
व्यजनग्रहणाच्चापि स्वेदापनयनेन च ।  
स्वेदस्याभिनयो योज्यस्तथा वाताभिलाषतः ॥ १०२ ॥  
  
मुहुः कण्टकितत्वेन तथोल्लुकसनेन च ।  
पुलकेन च रोमाञ्चं गात्रस्पर्शेन दर्शयेत् ॥ १०३ ॥  
  
प्। ३७५)  
  
स्वरभेदोऽभिनेतव्यो भिन्नगद्गदनिस्वनैः ।  
वेपनात्फुरणात्कम्पाद्वेपथुं सम्प्रदर्शयेत् ॥ १०४ ॥  
  
मुखवर्णपरावृत्त्या नाडीपीडनयोगतः ।  
वैवर्ण्यमभिनेतव्यं प्रयत्नात्तद्धि दुष्करम् ॥ १०५ ॥  
  
बाष्पाम्बुप्लुतनेत्रत्वान्नेत्रसम्मार्जनेन च ।  
मुहुरश्रुकणापातैरास्रं त्वभिनयेद्बुधः ॥ १०६ ॥  
  
निश्चेष्टो निष्प्रकम्पत्वादव्यक्तश्वसितादपि ।  
महीनिपातनाच्चापि प्रलयाभिनयो भवेत् ॥ १०७ ॥  
  
एकोनपञ्चाशदिमे यथाव-  
द्भावास्त्र्यवस्था गदिता मयेह ।  
भूयश्च ये यत्र रसे नियोज्या-  
स्तान् श्रोतुमर्हन्ति च विप्रमुख्याः ॥ १०८ ॥  
  
अत्र श्लोका -  
  
शङ्काव्याधिस्तथाग्लानिश्चिन्तासूया भयं तथा ।  
विस्मयश्च वितर्कश्च स्तम्भश्चपलता तथा ॥  
  
रोमाञ्चहर्षौ निद्रा च तथोन्मादमदावपि ।  
स्वेदश्चैवावहित्थं च प्रलयो वेपथुस्तथा ॥  
  
विषादश्रमनिर्वेदा गर्वावेगौ धृतिः स्मृतिः ।  
मतिर्मोहो विबोधश्च सुप्तमौत्सुक्यवर्जिते ॥  
  
क्रोधामर्षौ च हासश्च शोकोऽपस्मार एव च ।  
दैन्यं च मरणं चैव रतिरुत्साहसंयुता ॥  
  
प्। ३७६)  
  
त्रासवैवर्ण्यरुदितैः स्वरभेदः शमोऽपि च ।  
जडता च तथा षट्च चत्वारिंशत्प्रकीर्तिताः ॥)  
  
आलस्यौग्र्यजुगुप्साख्यैरेवं भावैस्तु वर्जिताः ।  
उद्भावयन्ति शृङ्गारं सर्वे भावाः स्वसञ्ज्ञया ॥ १०९ ॥  
  
(यथाऽवसरमेते हि स्थायिसञ्चारिसत्त्वजाः ।  
उद्दीपयन्ति शृङ्गारं रसमासाद्य सञ्ज्ञितम् ॥)  
  
ग्लानिः शङ्का ह्यसूया च श्रमश्चपलता तथा ।  
सुप्तं निद्रावहित्थं च हास्ये भावाः प्रकीर्तिताः ॥ ११० ॥  
  
निर्वेदश्चैव चिन्ता स दैन्यं ग्लान्यास्रमेव च ।  
जडता मरणं चैव व्याधिश्च करुणे स्मृताः ॥ १११ ॥  
  
गर्वोऽसूया मदोत्साहावावेगोऽमर्ष एव च ।  
क्रोधश्चपलतौग्र्यं च विज्ञेया रौद्रसम्भवाः ॥ ११२ ॥  
  
असम्मोहस्तथोत्साह आवेगो हर्ष एव च ।  
मतिश्चैव तथोग्रत्वममर्षो मद एव च ॥ ११३ ॥  
  
रोमाञ्चः स्वरभेदश्च क्रोधोऽसूया धृतिस्तथा ।  
गर्वश्चैव वितर्कश्च वीरे भावा भवन्ति हि ॥ ११४ ॥  
  
स्वेदश्च वेपथुश्चैव रोमाञ्चो गद्गदस्तथा ।  
त्रासश्च मरणञ्चैव वैवर्ण्यं च भयानके ॥ ११५ ॥  
  
प्। ३७७)  
  
अपस्मारस्तथोन्मादो विषादो मद एव च ।  
मृत्युर्व्याधिर्भयं चैव भावा बीभत्ससंश्रयाः ॥ ११६ ॥  
  
स्तम्भः स्वेदश्च मोहश्च रोमाञ्चो विस्मयस्तथा ।  
आवेगो जडता हर्षो मूर्च्छा चैवाद्भुताश्रयाः ॥ ११७ ॥  
  
ये त्वेते सात्त्विका भावा नानाभिनयसंश्रिताः ।  
रसेष्वेतेषु सर्वे ते ज्ञेया नाट्यप्रयोक्तृभिः ॥ ११८ ॥  
  
न ह्येकरसजं काव्यं किञ्चिदस्ति प्रयोगतः ।  
भावो वापि रसो वापि प्रवृत्तिर्वृत्तिरेव च ॥ ११९ ॥  
  
बहूनां समवेतानां रूपं यस्य भवेद्बहु ।  
स मन्तव्यो रसः स्थायी शेषाः सञ्चारिणो मताः ॥  
  
दीपयन्तः प्रवर्तन्ते ये पुनः स्थायिनं रसम् ।  
ते तु सञ्चारिणो ज्ञेयास्ते हि स्थायित्वमागताः ॥  
  
विभावानुभावयुतो ह्यङ्गवस्तुसमाश्रयः ।  
सञ्चारिभिस्तु संयुक्तः स्थाय्येव तु रसो भवेत् ॥  
  
स्थायी सत्त्वातिरेकेण प्रयोक्तव्यः प्रयोक्तृभिः ।  
सञ्चार्याकारमात्रेण स्थायी यस्मादवस्थितः ॥  
  
ये त्वेते सात्त्विका भावा नानाभिनययोजिताः ।  
रसेष्वेतेषु सर्वेषु ते ज्ञेया नाट्यकोविदैः ॥  
  
न ह्येकरसजं काव्यं नैकभावैकवृत्तिकम् ।  
विमर्दे रागमायाति प्रयुक्तं हि प्रयत्नतः ॥  
  
प्। ३७८)  
  
भावा वाऽपि रसा वाऽपि प्रवृत्तिर्वृत्तिरेव वा ।  
बीभत्साद्भुतशान्तानां त्रैविध्यं नात्र कथ्यते ॥  
  
षण्णां रसानां त्रैविध्यं नानाभावरसान्वितम् ।  
सत्त्वप्रयोजितो ह्यर्थः प्रयोगोऽत्र विराजते ॥  
  
विदित्वा हि विराजन्ते लोके चित्रं हि दुर्लभम् ।)  
  
नानाभावार्थसम्पन्नाः स्थायिसत्त्वाभिचारिणः ।  
पुष्पावकीर्णाः कर्तव्याः काव्येषु हि रसा बुधैः ॥ १२० ॥  
  
एवं रसाश्च भावाश्च त्र्यवस्था नाटके स्मृताः ।  
य एवमेताञ्जानाति स गच्छेत्सिद्धिउत्तमाम् ॥ १२१ ॥  
  
इति श्रीभारतीये नाट्यशास्त्रे भावव्यञ्जको नाम सप्तमोऽध्यायः ॥  
  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          