---
Catalog number: M00198
Description: IFP transcript 1   of RE. 19987 Palm-leaf beginning leaf (25)19a
Main title: aṃśumadāgama
Manuscript:
- IFP transcript 1
Publication country: India
Subjects:
- tantric / āgamic literature
- śaiva
- śaiva-siddhānta
Uniform title: aṃśumatkāśyapāgama
title: अंशुमत्काश्यपागम
title_iast: aṃśumatkāśyapāgama

---
  
  
  
  
  
  
अंशुमत्काश्यपागमः  
  
(अंशुमदागमः)  
  
  
  
शुक्लाम्बरधरं विष्णुं शशिवर्णं चतुर्भुजम् ।  
प्रसन्नवदनं ध्यायेत् सर्वविघ्नोपशान्तये ॥ १ ॥  
  
शशिधरं महादेवं सर्वलोकैकनायकम् ।  
महेन्द्र मध्यगं शान्तं पार्वती सहितं परम् ॥ २ ॥  
  
देवदानवसिद्धाद्यैः सेवितं सुरपूजितम् ।  
प्रणम्य चरणौ देव सङ्घैस्सह तु काश्यपः ॥ ३ ॥  
  
शुचे परमसद्भाव प्रशान्तं सृष्टिकारणम् ।  
जगतामभिवृद्ध्यर्थं योगिनामुपकारकम् ॥ ४ ॥  
  
देवानां च हितार्थाय शिवज्ञानसमुद्भवम् ।  
महार्थमल्पग्रन्थं च कर्षणादिज्ञानसीमकम् ॥ ५ ॥  
  
अंशुमानिति तन्त्रं च त्वयोक्तं हि पुरातनम् ।  
तन्त्रं तव च देवानां यन्त्राणामधिकारिणाम् ॥ ६ ॥  
  
अल्पायुष्यादि धर्माणां नराणां चाधिकारिणाम् ।  
अनुग्रहान्तं तत्तेषां सङ्क्षेपाद्वद मे प्रभो ॥ ७ ॥  
  
साधु साधु महाविप्र ! यत्त्वया परिचोदितम् ।  
दुर्लभं तदहं वक्ष्ये शृणुष्वैकाग्रमानसः ॥ ८ ॥  
  
पुष्यमासादि षण्मासा माघमासेतराः शुभाः ।  
दक्षिणे चाश्वयुङ्मासं श्रावणी कृत्तिका तथा ॥ ९ ॥  
  
प्। २) पूजिता दक्षिणादीनां शेषा मासा विवर्जिताः ।  
पौष्णादित्यमघास्वाती सावित्री त्वष्ट्ट मैत्रकः ॥ १० ॥  
  
श्रवणार्द्रा प्रजेशस्तिष्याश्वयुक् च त्रयोत्तराः ।  
दिनेषु पूजितास्त्वेताः प्रतिपत्षष्ठि सप्तमी ॥ ११ ॥  
  
तृतीया पञ्चमी चैव द्वितीया च त्रयोदशी ।  
दशमी तिथयः शस्ताः शुक्लपक्षे विशेषतः ॥ १२ ॥  
  
प्रतिपत्पौर्णमासी च द्वितीया पञ्चमी तथा ।  
तृतीया मध्यमा ख्याता कृष्णपक्षे द्विजोत्तम ! ॥ १३ ॥  
  
षष्ठी च दशमी कृष्णे कनिष्ठा चैव गर्हिताः ।  
सितसौम्यशशी जीववाराः श्रेष्ठतमाः शुभाः ॥ १४ ॥  
  
तेषामंशोदयं होराद्रेक्काणाश्चैव दर्शिताः ।  
शुभमेवेति विज्ञेयाः तत्र शश्युदयं विना ॥ १५ ॥  
  
कटकं तौल्यमकरं मेषं च धनुषं विना ।  
मेषराश्युदयं शस्तं सर्वसम्पत्समृद्धिदम् ॥ १६ ॥  
  
उच्चस्थानगतश्चन्द्रः सौख्यो मित्रगतस्तथा ।  
शत्रुक्षेत्रगतश्चन्द्रो नीचस्थोऽपि धनक्षयम् ॥ १७ ॥  
  
भौमादित्येन्दु राहुश्च सौरी वा लग्नसंस्थिते ।  
आयुष्यं धनधान्यं च कर्तृनाशं न संशयः ॥ १८ ॥  
  
धनस्थान गताः क्रूरा धनधान्यविनाशनाः ।  
तथैव चन्द्रसंयुक्तं धनधान्यविवर्धनम् ॥ १९ ॥  
  
प्। ३) भ्रातृस्थानगतास्सर्वे सर्वसम्पत् समृद्धिदाः ।  
बन्धुस्थानगताः पापाः सर्वदुःख भयावहाः ॥ २० ॥  
  
पुत्रस्थानगताः क्रूराः मृत्युपीडा भविष्यति ।  
शत्रुस्थान गताः सर्वे सर्वदुःख भयावहाः ॥ २१ ॥  
  
भार्यास्थानगता जीवचन्द्र भार्गाश्च वै तथा ।  
आयुष्यं धनधान्यं च सर्वसिद्धिप्रदाः सदा ॥ २२ ॥  
  
निधनं सङ्गतास्सर्वे कर्तुर्निधनमादिशेत् ।  
शुभग्रहो नवस्थाने सर्वसौख्यधनावहः ॥ २३ ॥  
  
कर्मस्थान गताः क्रूराः सर्वेवित्तायुषक्षयाः ।  
शुभग्रहाश्च कर्मस्थाः सर्ववित्तायुष प्रदाः ॥ २४ ॥  
  
अशुभाश्च शुभाश्चैव वलस्थानगताः शुभाः ।  
द्वादशस्थो बुधो जीवो वित्तवृद्धिं समावहेत् ॥ २५ ॥  
  
नक्षत्रान्ते च मासान्ते पक्षान्ते वेधितर्क्षके ।  
व्यतीपाते परिघशूले वै घृते कालकण्ठके ॥ २६ ॥  
  
कण्टके च तथा स्थूलं परिवेषे च दुर्दिने ।  
उल्कापाते च भृगुजे वृद्ध्या च विषनाडिके ॥ २७ ॥  
  
षडशीतिमुखे चैव मासशून्ये तथैव च ।  
कर्षणादि प्रतिष्ठान्तं सर्वकर्म विवर्जयेत् ॥ २८ ॥  
  
मर्त्यानामायुषच्छेदं कृष्णपक्षे तु चन्द्रवत् ।  
तस्माद्युक्तेन शीघ्रं च कर्तव्यो धर्मसङ्ग्रहः ॥ २९ ॥  
  
प्। ४) अल्पदोषगुणाधिक्यं दिनं वृद्धिं च सङ्ग्रहेत् ।  
अनेककोटि दोषाढ्यं दिनं लग्नं च मेव च ॥ ३० ॥  
  
दोषहीनतमं याति जीवदृष्ट्या द्विजोत्तम ।  
अनेककोटिदोषस्तु जीवैकेन विनाशनम् ॥ ३१ ॥  
  
तमसा परिवृतौ रात्रौ ख्येकेन विनश्यति ।  
तथैव जीवदृष्ट्या तु सर्वदोषसमुद्गमाः ॥ ३२ ॥  
  
एवं परीक्ष्य बहुधा कर्षणादि समाचरेत् ।  
पत्रैव सदनं कुर्यात् तद्देशं कर्षणं कुरु ॥ ३३ ॥  
  
अष्टदिक्षु च कर्तव्यं ग्रामादिषु शिवालयम् ।  
पैशाचिक पदे कुर्यात् आलयं तु पराङ्मुखम् ॥ ३४ ॥  
  
परिखास्तु त्रिदण्डादि यावत्त्रिंशत्तदान्तकम् ।  
तावदेवेष्टदिग्भागे कर्तव्यं शिवमन्दिरम् ॥ ३५ ॥  
  
परिखाभ्यन्तरे वापि पैशाचिक पदे कुरु ।  
मानुषे तु पदे वाथ कर्तव्यं शिवमन्दिरम् ॥ ३६ ॥  
  
विप्रक्षत्रियविट्छूद्राः अनुलोमास्तथैव च ।  
समनिर्माणकर्तारः सर्वप्राणि हिताय वै ॥ ३७ ॥  
  
हस्तमात्रं तु तद्घातं कृत्वातद्भूमि मध्यमे ।  
पूरिते तन्मृदं धीमान् अधिके चोत्तमान्मही ॥ ३८ ॥  
  
समता मध्यमाख्याता हीना सा कन्यसा स्मृता ।  
गृहीता चोत्तमा मध्या गृहीता कन्यसा मही ॥ ३९ ॥  
  
प्। ५) श्वेता रक्ता तथा पीता कृष्णा विप्रादयः क्रमात् ।  
चतुर्विधा महीख्याता तत्तज्जात्यार्हता शुभा ॥ ४० ॥  
  
परेषामपराः शस्ताः स्वपरेषां परं विना ।  
तत्तद्योग्यमहीग्राह्या मर्त्यानामालयं कुरु ॥ ४१ ॥  
  
सर्वा महीप्रशस्ता च देवानां तु विशेषतः ।  
भूतप्रेतपिशाचेभ्यो दद्याद्दध्योदनं बलिम् ॥ ४२ ॥  
  
अस्त्रेणोच्चाटयेदेतान् पश्चात्कर्षणमाचरेत् ।  
श्वेतौ रक्तौ च कपिलौ कृष्णौ जात्यर्हकौ क्रमात् ॥ ४३ ॥  
  
यौवने कर्षणे पूर्वौ नागहीनौ बलान्वितौ ।  
हेमशृङ्गखुरोपेतौ वर्णान्तर न संस्पृशौ ॥ ४४ ॥  
  
सम्पूज्य वृषगायत्र्या गन्धपुष्पादिभिर्बुधः ।  
पूर्वं निवेदनं कृत्वा प्राङ्मुखौ संस्थितौ वृषौ ॥ ४५ ॥  
  
याज्ञिकैस्सारवृक्षैर्वा लक्षणेन युगं हलम् ।  
सीरायामं त्रिहस्तं स्यात् नाहं सप्ताङ्गुलं भवेत् ॥ ४६ ॥  
  
वृत्ताकारमशेषं तु मूलं वेदांशमश्रकम् ।  
मेखलोच्चं त्रितालं स्यात् त्रिमात्रं तद्घनं भवेत् ॥ ४७ ॥  
  
मूलं षण्मात्र विस्तारं घनं वेदाङ्गुलं भवेत् ।  
मूलादग्रं क्रमात्क्षीणं किञ्चित्क्षीणं तु मध्यमम् ॥ ४८ ॥  
  
मेखलायास्तु मूले तु विर्यवेशं नवाङ्गुलम् ।  
वेशांशे द्व्यङ्गुलं व्यासं घनमर्धार्ध मात्रकम् ॥ ४९ ॥  
  
प्। ६) चतुर्विंशाङ्गुलायामं घ्राणदीर्घं तु काश्यप ।  
सीरोर्ध्वे घ्राण तुङ्गं तु पञ्चाङ्गुलमुदाहृतम् ॥ ५० ॥  
  
घ्राणकुक्ष्युन्मुखं कुर्यात् मनुमात्रं तदायतम् ।  
शेषं चित्रमिति ख्यातं सीरमेखलसन्धितौ ॥ ५१ ॥  
  
षण्मात्रं घ्राणविस्तारं घनं वेदाङ्गुलं भवेत् ।  
अग्रं सूचिनिभाकारं अनुपूर्वात्कृशं भवेत् ॥ ५२ ॥  
  
त्रिपञ्च मात्रमित्युक्तं सीरघ्राणाग्रकान्तकम् ।  
अयसा हलजिह्वा तु घ्राणाग्रे योजयेद्बुधः ॥ ५३ ॥  
  
सीरायामसमं नाहं युगं चिद्रं युगाश्रकम् ।  
कनिष्ठाङ्गुली परीणाहं गोचर्मद्विकरायतम् ॥ ५४ ॥  
  
हृदयं मन्त्रमुच्चार्य बध्वा युगाश्रयौ वृषौ ।  
युगमध्ये हलं बध्वा किञ्चिद्दक्षिणमाश्रितम् ॥ ५५ ॥  
  
कर्षयेन्मतिमान्विप्रः तृणादीनि व्यपोह्य च ।  
तिलसर्षपमुद्गानि नेत्रमन्त्रेण वापयेत् ॥ ५६ ॥  
  
आचार्यं पूजयेत्तस्मै दद्याद्युगहलौ वृषौ ।  
त्रिरात्रां कुरिते श्रेष्ठं वेदयत्रौ तु मध्यमम् ॥ ५७ ॥  
  
अधमं भूतरात्रं स्यात् अधमं परिवर्जयेत् ।  
आपुष्पात्फलगं रक्ष्य गोगणानां निवेदयेत् ॥ ५८ ॥  
  
एकरात्रं द्विरात्रं वा गावस्तत्रैव वासयेत् ।  
गोवक्त्रगतकेनैश्च गोमयेः प्रस्तवैरपि ॥ ५९ ॥  
  
प्। ७) स्थपतिं पूजयेत्पश्चात् वस्त्राद्यैश्च यथा मति ।  
प्रशस्तं भूतलं पश्चात् मध्ये समतलं गुरुः ॥ ६० ॥  
  
गोमयालेपनं कृत्वा दिक्परिच्छेदनं कुरु ।  
शङ्कुं कलाङ्गुलायामं नाहं तत्सममुच्यते ॥ ६१ ॥  
  
मूलताराष्टभागैकं हीनमग्रविशालकम् ।  
मूलाग्रं मुकुलाकारं मूलाग्रं क्रमशात्कृशम् ॥ ६२ ॥  
  
सुवृत्तमार्जवं कुर्यात् सारवृक्षं तु शोषितम् ।  
शङ्कु द्विगुणमानेन तन्मध्ये मण्डलं लिखेत् ॥ ६३ ॥  
  
तन्मध्ये स्थापयेच्छङ्कुं चतुर्दिक्षु समं तथा ।  
पूर्वापराह्नयोः छायादिति तन्मण्डलान्तगौ ॥ ६४ ॥  
  
छायाग्रमध्ये संलक्ष्य तथैव तु पराह्नके ।  
तद्बिन्दुद्वयगं सूत्रं पूर्वापरदिगिष्यते ॥ ६५ ॥  
  
तयो मध्यन्तरं भ्राम्यश्च पराननं पृश्चिवत् ।  
दक्षिणोत्तरगं सूत्रं तन्मध्ये तु प्रसारयेत् ॥ ६६ ॥  
  
ये मर्त्या मध्यमार्धी तु अवच्छायाङ्गुलं व्रजेत् ।  
मण्डलं कुब्जतालेन कन्यसं तु विभाजिते ॥ ६७ ॥  
  
भानुर्वानेष्टविंशांशं सप्तं विंशांशयोत्तरे ।  
गतेत्वार्जवमित्युक्तं कन्यायाश्च तथैव हि ॥ ६८ ॥  
  
मीनेऽष्टविंशदंशादिभाग मध्यस्थ मात्रकम् ।  
वर्धयेन्मिथुने सप्तविंशदंशावसानकम् ॥ ६९ ॥  
  
प्। ८) ततोर्धमात्रं क्षीणं स्यात् भागं प्रति विशेषतः ।  
कन्यायां चाष्टविंशांशात् अर्धमात्र विवर्धनात् ॥ ७० ॥  
  
चापेऽष्टविंशदंशान्तं तथा ह्रस्वं तथैव हि ।  
छायावृद्धिक्षयं ह्येवं कीर्तिता शङ्कुमध्यमात् ॥ ७१ ॥  
  
छायामानं व्रजेन्मध्ये ब्रह्मसूत्रं प्रसारयेत् ।  
पूर्वापराह्वयोर्मध्ये छायामानं च वर्जयेत् ॥ ७२ ॥  
  
प्रागादि परितस्सूत्रं इष्टमानेन विन्यसेत् ।  
पुण्याहं वाचयेपश्चात्खात्वा प्रासादमानकः ॥ ७३ ॥  
  
यावत्प्रासादविस्तारं एकाशीतिपदं गुरुः ।  
तत्पदे वास्तु देवांश्च पूजयित्वा तु नामतः ॥ ७४ ॥  
  
दध्याज्यगुलसम्मिश्रं ओदनं च बलिं ददेत् ।  
प्रणवादीन्नाममध्ये स्वाहान्तं बलिमाचरेत् ॥ ७५ ॥  
  
वास्तुहोमं ततः कृत्वा मध्ये वा चोत्तरेऽपि वा ।  
वास्तुहोमं विनायत्र कृतं वास्तु विनश्यति ॥ ७६ ॥  
  
पर्यग्निकरणं कृत्वा प्रोक्षयेत्पञ्चगव्यकैः ।  
स्थपतिः कृत्ययोग्यः स्यात् स्थापको मन्त्रयोग्यकः ॥ ७७ ॥  
  
कर्षणं ह्येवमाख्यातं शृणु प्रासादवास्तुकम् ।  
  
इत्यंशुमत्काश्यपे कर्षणविधिपटलः (प्रथमः) ॥ १ ॥  
  
  
  
  
अथ वक्ष्ये विशेषेण प्रासादे वास्तुलक्षणम् ।  
प्रासादस्य विशाले तु नवभाग विभाजिते ॥ १ ॥  
  
प्रागग्रं दशसूत्रं स्यात् उदगग्रं तथैव च ।  
एवं नवनवांशे तु ब्रह्मा मध्ये नवांशभुक् ॥ २ ॥  
  
मरीचिः पूर्वभागे तु विवस्वान्दक्षिणे तथा ।  
मित्रः पश्चिमभागे तु उत्तरे पृथिवीधरः ॥ ३ ॥  
  
ब्रह्माणं च निरीक्ष्यैव स्थित्वा षट्पदभागिनः ।  
आपश्चैवापवत्सश्च त्वैशान्यां दिशि संस्थितौ ॥ ४ ॥  
  
सवित्रश्चैव सावित्रो ह्याग्नेय्यां दिशि संस्थितौ ।  
इन्द्र इन्द्रजयश्चैव नैर्-ऋत्यां दिशि संस्थितौ ॥ ५ ॥  
  
रुद्रो रुद्रजयश्चैव वायव्यां दिशि संस्थितौ ।  
एते द्विपदभोक्तार अर्धमर्धद्वयं तथा ॥ ६ ॥  
  
ईशानश्चैव पर्जन्यो जयन्तश्च महेन्द्रकः ।  
आदित्यस्सत्यकश्चैव भ्रंशश्चैवान्तरिक्षकः ॥ ७ ॥  
  
अग्निः पूषा च वितथो राक्षसश्च यमस्तथा ।  
गन्धर्वो भृङ्गराजश्च मृगश्चैव तु दक्षिणे ॥ ८ ॥  
  
निर्-ऋती चैव दौवारी सुग्रीवः पुष्पदन्तकः ।  
वरुणः शोषरोगौ च पापयक्ष्मा च पश्चिमे ॥ ९ ॥  
  
वायुर्नागस्तथा मुख्यो भल्लाटस्सोम एव च ।  
ऋगादितिद्युतिश्चैव बाह्ये त्वेकांशभागिनः ॥ १० ॥  
  
प्। १०) चरकी च विदारी च पूतना पापराक्षसी ।  
ईशानादिषु कोणेषु बाह्यस्थाः पदवर्जिताः ॥ ११ ॥  
  
पूर्वादिषु चतुर्दिक्षु स्कन्दो वैचार्यमा तथा ।  
विजृम्भो बलिपिञ्छश्च पूर्ववत्पदवर्जिताः ॥ १२ ॥  
  
एते चैकोन पञ्चाशद् देवताः परिकीर्तिताः ।  
विंशत्सूत्रैस्तु ते सर्वे बध्वा वै वास्तुमूर्तिनाम् ॥ १३ ॥  
  
अधोमुखान्शयित्वा तु उद्धृताः पीठधस्थिताः ।  
वास्तुमूर्तिः कथं देव ! बध्वा तं शाययेत्कथम् ॥ १४ ॥  
  
देवासुरमहायुद्धं वर्तते तु यदा तदा ।  
असुराणां हितार्थाय शुक्रः प्रत्यादिहत्तपः ॥ १५ ॥  
  
ततस्तपसिसम्भूतो भूताकारं महाबलम् ।  
अप्रबुद्धिस्तु तं भूतं देवैर्युद्धं प्रवर्तते ॥ १६ ॥  
  
सर्वदेवायुधैर्देवोवाधं चैव न शक्यते ।  
सर्वदेवाश्च तं भूतं शयनं तु ह्यधोमुखम् ॥ १७ ॥  
  
विंशत्सूत्रैश्च तं भूतं बध्वा सम्पीड्य संस्थितः ।  
समाप वास्तु पुरुषो वास्तुमूर्तिं तमुच्यते ॥ १८ ॥  
  
तन्मूर्त्याधोमुखं ह्येवं सर्वेषां दुःखमावहेत् ।  
यत्र यद्वास्तु विन्यासं तत्सर्वं वास्तुमूर्तिमान् ॥ १९ ॥  
  
तदुद्धृतनिवृत्त्यर्थं सर्वदुःखनिवारणम् ।  
सर्व ऋद्धिकरार्थं तु वास्तुहोमबलिं कुरु ॥ २० ॥  
  
प्। ११) ब्रह्मादिदेवतानां तु तृप्ति होमबलिं द्विजः ।  
तासां तृप्तिं कृते वास्तु पुरुषाच्च न बाध्यते ॥ २१ ॥  
  
तस्मात्सर्वप्रयत्नेन ब्रह्मादीनां बलिं ददेत् ।  
वास्तुहोमश्च कर्तव्यो ब्रह्मादीनां स्वनामतः ॥ २२ ॥  
  
ईशाने तु शिरो न्येव पादौ निर्-ऋतिगोचरौ ।  
आग्नेय्यां वायुदिग्भागे कोर्परौ जानुशायिनौ ॥ २३ ॥  
  
मूर्तिगेहस्थिता देवा स्वीशानो शिरसन्धितः ।  
नेत्रस्थाने च पर्जन्यो जयन्तश्च त्रिकं भृगः ॥ २४ ॥  
  
आपः कृकादिकोर्ध्वे तु आपवत्सस्तथैव च ।  
नाभिसूत्रे परब्रह्म बीजेत्विन्द्रस्तथैव च ॥ २५ ॥  
  
लिङ्गे त्विन्द्रजयश्चैव पादयोर्निर्-ऋतिस्तथा ।  
समरी पृथिवी चैव स्तनसूत्रपदे स्थितौ ॥ २६ ॥  
  
विवस्वतः कुक्षिपार्श्वे * * * विवरे स्थितौ ।  
ऊर्ध्वहस्ततले चैव सवितारं प्रकल्पयेत् ॥ २७ ॥  
  
ऊरुप्रकोष्ठमध्ये च सावित्रं तु निधापयेत् ।  
रुद्रोरुद्रजयश्चैव वामपार्श्वे तु पूर्ववत् ॥ २८ ॥  
  
महेन्द्राद्यन्तरिक्षान्ताः सर्वावयसंस्थिताः ।  
तज्जानुकोर्परे विप्र त्वग्निमूर्तिं निधापयेत् ॥ २९ ।  
  
नामादि ऋगपर्यन्तं जङ्घाया दक्षिणे न्यसेत् ।  
दौवारिपापयक्ष्मान्ताः जङ्घाया दक्षिणेन्तरे ॥ ३० ॥  
  
प्। १२) वामकूर्पर जानूर्ध्वे वायुमूर्तिं निधापयेत् ।  
नागादि ऋगपर्यन्ता वामबाह्वौ च संस्थिताः ॥ ३१ ॥  
  
चरक्याद्याश्चतुष्कोणे कर्णसूत्राग्रके स्थिताः ।  
एते स्वधोमुखा वास्तुमूर्तिदेव द्विजोत्तम ॥ ३२ ॥  
  
प्रागिवैव बलिं दद्यात् वास्तु सङ्कल्पयेद्द्विजः ।  
प्रासादवास्तु चैवं हि वास्तु होमं ततः परम् ॥ ३३ ॥  
  
इत्यंशुमान्काश्यपे प्रासादवास्तु लक्षण पटलः (द्वितीयः) ॥ २ ॥  
  
  
  
  
अथ वक्ष्ये विशेषेण वास्तु होमविधिं परम् ।  
हर्म्ये त्वाद्येष्टकाकाले लिङ्गसंस्थापने तथा ॥ १ ॥  
  
सकलस्थापने चैव सम्प्रोक्षणे तथैव च ।  
बाललिङ्गप्रतिष्ठायां मण्टपे नृत्तरङ्गके ॥ २ ॥  
  
सभायां यागशालायां वास्तुहोमं समाचरेत् ।  
आचार्यलक्षणोपेतः स्वाचार्यो होममाचरेत् ॥ ३ ॥  
  
समरीय पदे चैशे सौम्ये वा ब्राह्मिके पदे ।  
स्थण्डिलं सिकतैः कुर्यात् हस्तमात्रसुविस्तरम् ॥ ४ ॥  
  
उत्सेधं द्व्यङ्गुलं खातं चतुरश्र समं कुरु ।  
कलशं विन्यसेदैन्द्रे शालिमध्ये द्विजोत्तमः ॥ ५ ॥  
  
प्। १३) गन्धतोयेन सम्पूर्य हेमं तत्रैव निक्षिपेत् ।  
पलाशपत्रदूर्वां च तज्जले च निधापयेत् ॥ ६ ॥  
  
गन्धपुष्पादिना पूज्य तज्जले वारिदेवताम् ।  
अग्न्याधानादिकं सर्वं अग्निकार्योक्तमाचरेत् ॥ ७ ॥  
  
पूर्वादि वास्तुदेवांस्तु अग्निमध्ये समावहेत् ।  
गन्धैः पुष्पैश्च धूपैश्च पूजयेत्स्वस्वनामतः ॥ ८ ॥  
  
प्रणवादीनि मध्ये तु स्वाहान्ते नैव होमयेत् ।  
ब्रह्मवृक्षसमिद्भिस्तु प्रत्येकं होममाचरेत् ॥ ९ ॥  
  
शतमर्धं तदर्धं तु होमयेद्गोघृतेन तु ।  
पायसेनैव चरुणा प्रत्येकं तु शताहुतिः ॥ १० ॥  
  
जयादिरभ्यतां नं च राष्ट्रभृच्चैव होमयेत् ।  
इन्द्राहुतिं च कूष्माण्डं प्रायश्चित्ताहुतिं चरेत् ॥ ११ ॥  
  
हव्यवाहेति मन्त्रेण स्विष्टमग्नेति मन्त्रतः ।  
यदस्येति च मन्त्रेण होमयेत्तु घृतेन तु ॥ १२ ॥  
  
परिषेचं ततः कृत्वा प्रासावीरिति मन्त्रतः ।  
परिस्तरांश्च परिधीन् आज्येनोक्तान्हुनेत् क्रमात् ॥ १३ ॥  
  
ब्रह्मणे तु वरं दद्यात् अग्नौ वा सूर्यमण्डले ।  
प्रणीततोयैः सम्प्रोक्ष्य चात्मानं पवमानकैः ॥ १४ ॥  
  
एवं समाप्य होमं तु प्रणिपत्य क्षमापयेत् ।  
दर्भैः पलाश पत्रैश्च शोषितैर्बन्धयेद्बुधः ॥ १५ ॥  
  
प्। १४) तदग्नौ दीपयित्वा तु प्रासादं मण्टपं तथा ।  
प्राकारं गोपुरस्थानं पर्यग्निकरणं कुरु ॥ १६ ॥  
  
बाह्ये तदग्निमुद्वास्य स्थापितैस्तु जलैर्बुधः ।  
सर्वत्र प्रोक्षयेद्विद्वान् शुची वो हव्यमन्त्रतः ॥ १७ ॥  
  
वास्तु देव * *  थां तु पर्यग्निकरणं कुरु ।  
वास्तुहोमं समाख्यातं स्वाद्येष्टकविधिं शृणु ॥ १८ ॥  
  
इत्यंशुमान्काश्यपे वास्तुहोमविधि पटलः (तृतीयः) ॥ ३ ॥  
  
  
  
  
अथ वक्ष्ये विशेषेण शृणुष्व प्रथमेष्टकाम् ।  
प्रासादे मण्टपे साले गोपुरे च तथैव च ॥ १ ॥  
  
सदने परिवाराणां विन्यसेत् प्रथमेष्टकाम् ।  
स्निग्धं चैवा तथाऽस्निग्धं द्विविधं भूमिलक्षणम् ॥ २ ॥  
  
चिक्कणा शर्कराढ्या च त्वशक्यं खननक्रियाः ।  
या सा स्निग्धा मही ख्याता तनुवालुकसंयुता ॥ ३ ॥  
  
पुरुषाञ्जलि मात्रे तु दृष्टतोयसमन्विता ।  
अक्लेशात्खननीयं तत् सुस्निग्धा स मही स्मृता ॥ ४ ॥  
  
प्रासादस्य तु विस्तारात् द्विहस्ताधिक विस्तृतम् ।  
हस्तमात्रं खनेद्विप्रा सुस्निग्धं तु महीतलम् ॥ ५ ॥  
  
प्। १५) यावताजलदृष्टं तु तावता स्निग्धकं खनेत् ।  
अवटं वालुकैः स्थूलैः पूरयित्वा जलान्वितम् ॥ ६ ॥  
  
पूरयित्वा स्थलं पश्चात् जलेन समतां कुरु ।  
मुसलैर्हस्तपादैश्च स्निग्धं कृत्वा बृहच्छिलैः ॥ ७ ॥  
  
एवमाधारमानं तु त्वधिकामवटं कुरु ।  
मानसूत्राणि सूत्राणि पातयेत्तत्र देशिकः ॥ ८ ॥  
  
प्रथमं मानसूत्रं तु विन्यासं तु द्वितीयकम् ।  
तृतीयाधिष्ठसीमा च चतुर्थोपपीठसीमका ॥ ९ ॥  
  
पञ्चमं होमसूत्रं तु षष्ठं प्रकृति सूत्रकम् ।  
एवं क्रमेण विन्यस्य सूत्रषट्कं द्विजोत्तम ॥ १० ॥  
  
तस्योत्तरे प्रपां कृत्वा नवहस्तप्रमाणतः ।  
षोडशस्तम्भ संयुक्तं वितानध्वजभूषितम् ॥ ११ ॥  
  
तोरणैर्दर्भमाल्यैश्च मुक्तादामैरलं कृतम् ।  
मण्टपस्य त्रिभागैकं वेदिकायास्तु विस्तरम् ॥ १२ ॥  
  
हस्तमात्रसमुत्सेधं दर्पणोदरसन्निभम् ।  
परितस्त्वग्निकुण्डानि महाशासु प्रकल्पयेत् ॥ १३ ॥  
  
वेदाश्रं च धनुर्वृत्तं अब्जमिन्द्रादिषु क्रमात् ।  
हस्तमात्रप्रविस्तारं घातं चैव त्रिमेखलाम् ॥ १४ ॥  
  
गोमयालेपनं कृत्वा प्रोक्षयेत्पञ्चगव्यकैः ।  
पिष्टचूर्णैरलङ्कृत्य ततो वै विप्रभोजनम् ॥ १५ ॥  
  
प्। १६) कृत्वोच्छिष्टं समुद्वास्य वास्तुहोमं ततः परम् ।  
पर्यग्निकरणं कृत्वा प्रोक्षयेत्तु कुशाम्भसा ॥ १६ ॥  
  
स्थण्डिलं वेदिकायां तु चाष्टद्रोणैश्च शालिभिः ।  
तदर्धैस्तण्डुलैश्चैव तदर्धैश्च तिलैरपि ॥ १७ ॥  
  
स्थण्डिलं कल्पयेद्विद्वान् दर्भैः पुष्पैः परिस्तरेत् ।  
शिलाहर्म्ये शिलाभिस्तु दारुभिर्दारुहर्म्यके ॥ १८ ॥  
  
आद्येष्टका तु कर्तव्या विपरीतं तु नाचरेत् ।  
पुंलिङ्गाभिश्शिलाभिस्तु कारयेत्प्रथमेष्टकाम् ॥ १९ ॥  
  
द्वारबन्धस्तु कर्तव्यः स्त्रीशिलाभिर्विशेषतः ।  
नपुंसकोपलेनैव मूर्धेष्टकां द्विजोत्तम ! ॥ २० ॥  
  
नुपंसकोपलेनैव भित्तिं कुर्याद्दृढीकृताम् ।  
यथालाभशिलाभिर्वा भित्तिस्तम्भादयो(दिकं) भवेत् ॥ २१ ॥  
  
वस्वङ्गुलं समारभ्ये द्विद्व्यङ्गुलविवर्धनात् ।  
अष्टत्रिंशाङ्गुला यावत् आयामं तु कला भवेत् ॥ २२ ॥  
  
आयामार्धं विशालं स्यात् विशालार्धं घनं भवेत् ।  
मानाङ्गुलेन कर्तव्यं अन्यमानं न कारयेत् ॥ २३ ॥  
  
नवाङ्गुलं समारभ्य द्विद्व्यङ्गुल विवर्धनात् ।  
एकोन चत्वारिंशान्तं भेदभोजाङ्गुलेन तु ॥ २४ ॥  
  
विस्तारं च घनं पश्चात् तत्सङ्ख्या चैव षोडश ।  
एकादि षोडशान्तानां भूमीनां क्रमशोच्यते ॥ २५ ॥  
  
प्। १७) मूर्धेष्टकासुपुंसादिरेखाभिस्तु परीक्षयेत् ।  
अयुग्मं ऋजुरेखा च पुंलिङ्गाय प्रकीर्तिता ॥ २६ ॥  
  
युग्मरेखा स चक्रा च स्त्रीलिङ्गाय प्रकीर्तिता ।  
युग्मरेखा सयुग्मं वा कर्णिका सा नपुंसका ॥ २७ ॥  
  
रेखाबिन्दुकलङ्कादि लूतपातसमन्वितम् ।   
वर्जितानि प्रयत्नेन दोषहीनं तु सङ्ग्रहेत् ॥ २८ ॥  
  
ईषदुन्नतमूलस्य नतमग्रमुदाहृतम् ।  
ऊर्ध्वभागमुखं ख्यातं अपरं भूपतांशकम् ॥ २९ ॥  
  
अश्मानं भूगतं चाग्रं ऊर्ध्वं चापरमुच्यते ।  
प्रागुदक्स्थकमैशान्यं शीर्षं वै परिकीर्तितम् ॥ ३० ॥  
  
मूलं तदितरज्ज्ञातं प्रमाणं त्विष्टकासमम् ।  
गव्यैर्गन्धोदकैः स्नाप्य पूर्वरात्राधिवासयेत् ॥ ३१ ॥  
  
शिवद्विजकुलोत्पन्नः शिवदीक्षासमन्वितः ।  
सर्वलक्षणसम्पन्नो वेदाचाररतः शुचिः ॥ ३२ ॥  
  
आपोवहनकं स्नानं भस्मस्नानं च कारयेत् ।  
नवाम्बरधरोष्णीषाः सोत्तरीयानुलेपनः ॥ ३३ ॥  
  
गन्धमाल्यैरलङ्कृत्य सकलीकृतविग्रहः ।  
पञ्चाङ्गभूषणैर्भूष्य क्षालयेत्प्रथमेष्टकाः ॥ ३४ ॥  
  
हैमैः कार्पाससूत्रैर्वा बध्वा प्रतिसरं हृदा ।  
स्थण्डिले कर्णिकाबाह्ये महाशासु निधापयेत् ॥ ३५ ॥  
  
प्। १८) लकारं प्राग्दिशो भागे वकारं याम्य गोचरे ।  
रकारं वारुणे देशे यकारं सौम्यगोचरे ॥ ३६ ॥  
  
शालिपिष्टेन संलिख्य प्रत्येकं वस्त्रवेष्टितम् ।  
पूर्वाग्रं सौम्य याम्ये तु शेषौ द्वौ चोत्तराग्रकौ ॥ ३७ ॥  
  
स्थापयेत्तु समभ्यर्च्य पृथिव्याद्यात्मकं क्रमात् ।  
नवसङ्ख्यानवान्कुम्भान् ससूत्रान्वस्त्रवेष्टितान् ॥ ३८ ॥  
  
ससूत्रान्सापिधानांश्च नानागन्धाम्बुपूरितान् ।  
हेमपङ्कजसंयुक्तान् मध्यादिक्रमशो न्यसेत् ॥ ३९ ॥  
  
कुम्भमध्ये तु सादाख्यं परितो लोकपालकान् ।  
तत्तन्मन्त्रं न्यसेत्कुम्भे ध्यात्वा गन्धादिभिर्यजेत् ॥ ४० ॥  
  
नैवेद्यं दापयेद्धीमान् ततो होमं समाचरेत् ।  
अग्न्याधानादिकं सर्वं अग्निकार्योक्तमाचरेत् ॥ ४१ ॥  
  
पलाशौ दुम्बराश्वत्थ वटमिन्द्रादिषु क्रमात् ।  
समिधस्सद्यमन्त्रेण मूलेनाज्यं तु होमयेत् ॥ ४२ ॥  
  
चरुहोममघोरेण नेत्रेणैव तिलं तथा ।  
सर्षपं कवचेनैव प्रत्येकाष्टशताहुतिः ॥ ४३ ॥  
  
द्रव्यं प्रति विशेषेण व्याहृत्याहुतिमाचरेत् ।  
एवं जागरणं रात्रौ प्रभाते देशिकोत्तमः ॥ ४४ ॥  
  
आपोवगाहनादीनि प्रागिवैव समाचरेत् ।  
इष्टकाः कलशाग्निं च पूजयेत्तु विशेषतः ॥ ४५ ॥  
  
प्। १९) जयादिरभ्यातानं च राष्ट्रभृच्चैव होमयेत् ।  
स्विष्टमग्नेति मन्त्रेण पूर्णाहुतिमथाचरेत् ॥ ४६ ॥  
  
स्थापकः स्थपतिं पूज्य वस्त्रहेमाङ्गुलीयकैः ।  
मुहूर्ते समनुप्राप्ते द्वारं नीत्वाऽथ देशिकः ॥ ४७ ॥  
  
द्वारस्य दक्षिणे चाङ्घ्रिमूले भित्त्यन्तरालके ।  
इष्टकां वा शिलां वा तु स्थापयेद्देशिकोत्तमः ॥ ४८ ॥  
  
प्रासादमण्टपानां च निर्गमस्य प्रदक्षिणे ।  
सालानां गोपुराणां च प्रवेशस्य प्रदक्षिणे ॥ ४९ ॥  
  
अभ्यन्तरे तु भित्तेस्तु गोपुराणां निधापयेत् ।  
अग्रमग्रं तथैशान्यां मूलमूलं च नैर्-ऋते ॥ ५० ॥  
  
अग्रमूलसमायुक्तं अग्नौ वा वायुगोचरे ।  
पञ्चब्रह्म समुच्चार्य पूर्वादिक्रमशो न्यसेत् ॥ ५१ ॥  
  
तन्मध्ये विन्यसेद्रत्नान् हेमपङ्कजसंयुतम् ।  
पञ्चमृद्भिः समालिप्य कुम्भस्थाद्भिः प्रपूरयेत् ॥ ५२ ॥  
  
शोभनं दक्षिणावर्तं वामावर्तमशोभनम् ।  
वामावर्ते भवेत्सम्यक् शान्तिहोमं समाचरेत् ॥ ५३ ॥  
  
यागोपकरणं सर्वं आचार्याय प्रदापयेत् ॥ ५३-१।२॥  
  
इत्यंशुमान्काश्यपे प्रथमेष्टका पटलः (चतुर्थः) ॥ ४ ॥  
  
  
  
  
अथ वक्ष्ये विशेषेण उपपीठविधिं परम् ।  
स्वाधिष्ठानसमोच्चं वा त्रिपादं वार्धमेव वा ॥ १ ॥  
  
पञ्चभागाग्निभागं वा सपादं सार्धमेव वा ।  
पादोनद्विगुणं वाथ द्विगुणं वा विशेषतः ॥ २ ॥  
  
एवमष्टविधं ख्यातं उपपीठोदयं द्विज ।  
दशधाभज्यमधिष्ठानं एकद्वित्रिचतुष्टयम् ॥ ३ ॥  
  
पञ्चांशं वाथ निष्क्रान्तं अधिष्ठानस्य पादुका ।  
उपपीठस्य नीर्वं तु पञ्चधा परिकीर्तितम् ॥ ४ ॥  
  
तन्नीव्रमुपपीठे तु पादवाह्यं परिकल्पयेत् ।  
अथवाग्रपादसदृशं द्विगुणद्विगुणं तथा ॥ ५ ॥  
  
जगतेनीर्व तुल्यं वा उपानसदृशं तु वा ।  
एवं हि पञ्च भेदं स्यात् उपपीठस्य निर्गमम् ॥ ६ ॥  
  
सभादीनामुपपीठस्य निष्क्रान्तं दण्डमुच्यते ।  
सभादीनां तु तद्बाह्ये निष्क्रान्तं दण्डमुच्यते ॥ ७ ॥  
  
अथैकदण्डमारभ्य नवदण्डावसानकम् ।  
उपानं नवधा तीव्रं अधमादित्रयं त्रयम् ॥ ८ ॥  
  
तदुच्चे द्वादशांशे तु उपानोच्चं द्विभागया ।  
पद्ममंशेन कर्तव्यं अर्धांशं कम्पमुच्यते ॥ ९ ॥  
  
भूतांशकण्ठतुङ्गं तु कम्पमब्जं तु पूर्ववत् ।  
सार्धांशं वाजिनं कुर्यात् कम्पमर्धेन कारयेत् ॥ १० ॥  
  
प्। २१) अष्टाङ्गमेवमाख्यातं षडङ्गं तद्विनाम्बुजम् ।  
कम्पेनाम्बुजमानं तु योज्यं भद्रोपपीठकम् ॥ ११ ॥  
  
ऊर्ध्वकम्पं विना वापि पञ्चाङ्गमुपपीठकम् ।  
उपपीठस्य चोत्सेधं सप्तविंशतिभाजिते ॥ १२ ॥  
  
द्विभागं पादुकोत्सेधं पङ्कजं तत्समं भवेत् ।  
कम्पमेकांशमित्युक्तं द्वादशांशं गलोदयम् ॥ १३ ॥  
  
उत्तरं चैकभागेन तत्समं चोर्ध्वमम्बुजम् ।  
अग्निभागं कपोतोच्चं मंशमालिं मिष्यते ॥ १४ ॥  
  
त्र्यश्रमेकेनमन्तरितं कुर्यात्प्रतिद्विभागया ।  
वाजनं चैकभागेन नाम्ना तत्प्रतिभद्रकम् ॥ १५ ॥  
  
द्विभागं पादुकोत्सेधं द्विभागं पङ्कजोदयम् ।  
कम्पमेकेन कर्तव्यं एकान्तरितं भवेत् ॥ १६ ॥  
  
द्विभागं प्रतितुङ्गं तु त्वेकेनैव तु वाजिनम् ।  
अष्टांशं गलमानं तु कम्पमेकेन कारयेत् ॥ १७ ॥  
  
अब्जमेकेन कर्तव्यं कपोतोच्चं गुणांशकम् ।  
एकेन लिङ्गमानं तु मन्तर्यंशेन कल्पयेत् ॥ १८ ॥  
  
प्रतितुङ्गं द्विभागेन वाजनं चैकभागया ।  
सप्तविंशतिभागे तु नाम्ना तत्प्रतिसुन्दरम् ॥ १९ ॥  
  
उपपीठस्य चोत्सेधं एकविंशतिभाजिते ।  
उपानं तु द्विभागेन तत्समं त्वम्बुजोदयम् ॥ २० ॥  
  
प्। २२) कम्पमर्धेन कर्तव्यं पद्ममर्धेन कारयेत् ।  
महापट्टी द्विभागेन पद्ममर्धेन कारयेत् ॥ २ ॥  
  
कम्पमर्धेन कर्तव्यं कर्णोच्चं वसुभागया ।  
भागेन कम्पमर्धेन पद्मकम्पे कपोतकम् ॥ २२ ॥  
  
त्रिभिस्तत्कम्पमर्धेन नाम्ना सौभद्रमुच्यते ।  
उपानद्विभागमर्धांशैः अम्बुजांशेन कन्धरम् ॥ २३ ॥  
  
द्विभागेनाब्जं कर्तव्यं पट्टिका तत्समं भवेत् ।  
पद्मकं सार्धभागेन कम्पमर्धेन कारयेत् ॥ २४ ॥  
  
सप्तभागं गलोत्सेधं कम्पमर्धेन कारयेत् ।  
अम्बुजं सार्धभागेन महापट्टी द्विभागया ॥ २५ ॥  
  
अब्जमर्धार्धभागेन कम्पमर्धेन कारयेत् ।  
पञ्चपञ्चोपपीठोच्च समभागद्विभाजिते ॥ २६ ॥  
  
कल्याण कारिका नाम्ना सर्वधामसु पूजितम् ।  
एवं षडङ्गमाख्यातं उपपीठं द्विजोत्तम ! ॥ २७ ॥  
  
अङ्गनिष्क्रान्तवेशं च अधिष्ठानविधानवत् ।  
भूतैव्यालेभसिंहैश्च मकरैः पत्रजातिभिः ॥ २८ ॥  
  
उपपीठगले विप्र ! भूषयेत्सर्वलक्षणम् ।  
प्रत्यग्रमकरस्याभा वालारूढसमस्तकम् ॥ २९ ॥  
  
अवले बलवर्धं च अधिष्ठानोत्तमाचरेत् ।  
प्। २३) उपपीठं समाख्यातं अधिष्ठानविधिं शृणु ॥ ३० ॥  
  
इत्यंशुमान्काश्यपे उपपीठविधान पटलः (पञ्चमः) ॥ ५ ॥  
  
  
  
  
अथ वक्ष्ये त्वधिष्ठान विधानं शृणु सुव्रत ! ।  
धरातलमधिष्ठानं आधारं धरणी तया ॥ १ ॥  
  
भुवनं पृथिवी भूमिः पर्याय वचनादिभिः ।  
हर्म्यतारं तु कूटादि नीव्राधिष्ठाननीव्रकम् ॥ २ ॥  
  
तस्मात्तदुपपीठं स्यात् नीव्रं होमा विनिर्गमम् ।  
तस्मात्प्रकृति नीव्रं च सूत्र पातं तु कारयेत् ॥ ३ ॥  
  
यत्रैवाद्येष्टकान्यासं तत्रैवं मानलक्षयेत् ।  
तस्मात्तु घनभित्त्येवं प्रकृत्यन्तं प्रकल्पयेत् ॥ ४ ॥  
  
स्वभाव प्रकृतेरूर्ध्वे प्रकृत्युच्चैकहस्तकम् ।  
द्विहस्तं वा प्रकृत्युच्चं त्रिहस्तं वा घनाकृतिः ॥ ५ ॥  
  
षडङ्गुल्यसमुत्सेधं षट्षडङ्गुलवर्धनात् ।  
उत्तमं मध्यमं चैव अधमं च तथापि वा ॥ ६ ॥  
  
प्रकृत्यन्तं स्थलं ख्यातं अन्तर्मण्डलकस्य तु ।  
एवं कृत्वा प्रकृत्यूर्ध्वे होमं सङ्कल्प्य देशिकः ॥ ७ ॥  
  
प्। २४) भित्तिपादस्य विष्कम्भं द्विगुणं त्रिगुणं तु वा ।  
होमनीव्रमिति ख्यातं तदर्धं बहुलान्वितम् ॥ ८ ॥  
  
तद्धोमाप्रकृतीनीव्रैः द्वित्रिदण्डमथापि वा ।  
कुड्यपादाद् बहिर्नीव्र दुपपीठगलं तु वा ॥ ९ ॥  
  
होमनीव्रसमं प्रोक्तं द्विविधं द्विजसत्तम ! ।  
होमतुङ्गार्धमानेन होमोर्ध्वाब्जं प्रकल्पयेत् ॥ १० ॥  
  
अब्जस्योच्चसमं वेशं अब्जाच्चोर्ध्वोपमानकम् ।  
तस्योपरित्वधिष्ठानं सोपपीठान्वितं तु वा ॥ ११ ॥  
  
अन्यद्धोमात्प्रकृत्यूर्ध्वे उपोपानं प्रकल्पयेत् ।  
तत्तदूर्ध्वे धरातलं वाथ सोपपीठमथापि वा ॥ १२ ॥  
  
उपापानं विनाधारं होमोर्ध्वे वा प्रकल्पयेत् ।  
प्रकृतीसमसूत्रे तु कल्पयेच्छिल्पिकोत्तमः ॥ १३ ॥  
  
होमापद्मोपपानादीन् हर्म्ये निवेशयेत् ।  
आप्तोत्सेधांशमानेन त्वधिष्ठानस्य चोच्छ्रयम् ॥ १४ ॥  
  
पादोदयार्धमानं वा षट्षडष्टांशमेव वा ।  
अग्रपादविशालं तु दण्डमित्यभिधीयते ॥ १५ ॥  
  
एकदण्डं समारभ्य त्वर्धदण्ड विवर्धनात् ।  
यावता पञ्चसङ्ख्या तु अग्निदण्डावसानकम् ॥ १६ ॥  
  
पाद्बाह्ये परनिष्क्रान्तं तत्त्रिभागविभाजिते ।  
प्। २५) उपानव्यासमेकांशं शेषं जगति विस्तरम् ॥ १७ ॥  
  
कुमुदं वेदमेकांशं तन्निव्रं जगतेस्समम् ।  
कुमुदोर्ध्वे पट्टवेशं तत्समं कण्ठवेशनम् ॥ १८ ॥  
  
सर्वेषामम्बुजानां तु नीव्रतुङ्गसमं भवेत् ।  
ऊर्ध्वपट्टमशेषं तत् समं वा कण्ठवेशनम् ॥ १९ ॥  
  
कम्पानामपि सर्वेषां चतुर्भागेन नीव्रकम् ।  
महावाजन्निष्क्रान्तं तुङ्गतुल्यार्धमेव वा ॥ २० ॥  
  
त्रिपादं वाथ निष्क्रान्तिं यथाबलवशान्नयेत् ।  
जन्मादिपञ्चवर्गेषु तत्तदङ्गावसानकम् ॥ २१ ॥  
  
द्वारार्धं वा स्थलार्धं वा छेदयेत्तद्धरातलम् ।  
उपानं जगतीं चैव कुमुदं कण्ठपट्टिका ॥ २२ ॥  
  
पञ्चवर्गेति विख्यातं पादबन्धतले बुधः ।  
द्वारं च जलधारं च स्थलं च प्रतिबन्धकैः ॥ २३ ॥  
  
प्रतिरूर्ध्वे तु कर्तव्यं अङ्गच्छेदं न कारयेत् ।  
प्रत्यङ्गच्छेदनं चेत्तु विपदामास्पदं सदा ॥ २४ ॥  
  
तस्मात्सर्वप्रयत्नेन प्रत्यङ्गच्छेदनं विना ।  
अधिष्ठानं द्विधा ज्ञेयं प्रतिबन्धाङ्घ्रिबन्धनम् ॥ २५ ॥  
  
प्रत्येकानेकभेदेन प्रोच्यते द्विजसत्तम ! ।  
सर्वेषां प्रतिबन्धानां कुमुदं वृत्तमुच्यते ॥ २६ ॥  
  
प्। २६) पादबन्धतलानां तु वस्वश्रं कुमुदं भवेत् ।  
तयोस्सङ्करमेकस्मिन् कर्तव्ये कर्तृनाशनम् ॥ २७ ॥  
  
प्रासादं प्रतिबन्धं च तत्तद्भेदेन सङ्करम् ।  
कूटकोष्ठादिकानां तु कर्तव्यं तच्छुभावहम् ॥ २८ ॥  
  
तथैवाङ्घ्रिप्रबन्धं चेत् तस्मिन्सङ्करमुत्तमम् ।  
अशुभं विपरीतं चेत् वास्तु राष्ट्रनृपस्य च ॥ २९ ॥  
  
तस्मात्सर्वप्रयत्नेन वर्ज्यो वर्गेण सङ्करम् ।  
अधिष्ठानस्य चोत्सेधं एकोनाविंशदंशके ॥ ३० ॥  
  
उपानं चैकभागेन सप्तांशं जगती भवेत् ।  
षट्त्रिंशं कुमुदोच्चं तु आलिंलं चैकभागया ॥ ३१ ॥  
  
त्रिपट्टं चैकभागेन प्रत्युत्सेधाद्विभागया ।  
वाजनं चैकभागेन प्रतिबन्धमिदं भवेत् ॥ ३२ ॥  
  
उपानरहितं शेषं पूर्ववत् तत्त्वनेकधा ।  
अधिष्ठानस्य चोत्सेधं पञ्चविंशतिभाजिते ॥ ३३ ॥  
  
शिवांशं पादुकोत्सेधं जगती वसुभागया ।  
धात्वंशं कुमुदोच्चं तु व्योमांशं कम्पमानकम् ॥ ३४ ॥  
  
अनलांशं गलोत्सेधं शश्यंशं चोर्ध्वकम्पकम् ।  
महापट्टी गुणांशं तु तदूर्ध्वेऽंशेन कम्पकम् ॥ ३५ ॥  
  
पादबन्धमितिख्यातं उपानरहितं तथा ।  
प्। २७) एतच्च पादबन्धं च नानाभेदेन कीर्तितम् ॥ ३६ ॥  
  
त्रिस्सप्तांशे तलोत्सेधं कृत्वांशेनैव पादुकाम् ।  
अम्बुजं सार्धभागं स्यात् कम्पमर्धांशमुच्यते ॥ ३७ ॥  
  
सप्तांशं जगतेरुच्चं रसांशं कुमुदोदयम् ।  
आलिङ्गमेकभागेन त्रिपट्टं चैकभागया ॥ ३८ ॥  
  
द्विभागं प्रतितुङ्गं स्यात् भागेनैकेन वाजनम् ।  
प्रतिक्रममिदं नाम्ना प्रतिबन्धं तु भेदितम् ॥ ३९ ॥  
  
तदेव पक्षभागेन उपानं परिकल्पयेत् ।  
आलिङ्गोच्चं द्विभागेन शेषं पूर्ववदेव हि ॥ ४० ॥  
  
उपानोपरि पद्मं च कम्पं चैव परित्यजेत् ।  
तदुच्चं प्रतिक्रमं ख्यातं सर्वदेवालयावहम् ॥ ४१ ॥  
  
षड्विंशद्विभजेदुच्चं उपानं चैकभागया ।  
द्विभागेन दलं कुर्यात् कम्पमेकेन कारयेत् ॥ ४२ ॥  
  
षडंशं जगते रुच्चं एकांशं दलमानकम् ।  
कण्ठमेकेन कर्तव्यं कण्ठोच्चं तद्द्विभागया ॥ ४३ ॥  
  
एकांशं कम्पतुङ्गन्तु तत्समं तु दलोदयम् ।  
महापट्टी द्विभागेन दलमेकांशमानतः ॥ ४४ ॥  
  
कम्पमेकेन कर्तव्यं अष्टाश्रं कुमुदान्वितम् ।  
अम्भोजकेसरं ख्यातं पादबन्धे तु भेदितम् ॥ ४५ ॥  
  
प्। २८) एकोनविंशदंशं तु तलोत्सेधं विभाजिते ।  
उपानमेकभागेन पद्मोच्चमनलांशकम् ॥ ४६ ॥  
  
कम्पोच्चं त्वर्धभागेन जगत्युच्चं युगांशकम् ।  
अम्बुजं चार्धभागेन गलमर्धांशमानतः ॥ ४७ ॥  
  
अर्धांशं पद्म तुङ्गं तु गुणांशं पट्टमानकम् ।  
पद्ममर्धांशमानेन तत्समं कम्पमुच्यते ॥ ४८ ॥  
  
अध्यर्धांशं तु कण्ठोच्चं कम्पमर्धेन कारयेत् ।  
पद्ममर्धेन कर्तव्यं पट्टिका सार्धभागया ॥ ४९ ॥  
  
अम्बुजं चार्धभागेन कम्पमर्धेन कारयेत् ।  
पुष्पपुष्कलमाख्यातं पादबन्धे तु भेदितम् ॥ ५० ॥  
  
द्वात्रिंशद्विभजेदुच्चं उपोपानं द्विभागया ।  
उपानं चैकभागं स्यात् सप्तांशं कमलोच्छ्रयम् ॥ ५१ ॥  
  
कण्ठमेकेन कर्तव्यं पद्ममेकेन कारयेत् ।  
कुमुदोच्चं चतुर्भागं एकांशं गलमुच्यते ॥ ५२ ॥  
  
कम्पमेकेन कर्तव्यं गुणांशं गलमानकम् ।  
एकेनकम्पमेकेन ऊर्ध्वे पद्मं प्रकल्पयेत् ॥ ५३ ॥  
  
कपोतोच्चं युगांशेन आलिङ्गं चैकभागया ।  
एकेनान्तरितं कुर्यात् प्रतितुङ्गं द्विभागया ॥ ५४ ॥  
  
वाजनं चैकभागेन कल्पयेत्तु क्रमेण तु ।  
प्रतिबन्धे तु भेदं स्यात् श्रीबन्धान्तरिताद्धृतम् ॥ ५५ ॥  
  
प्। २९) अधिष्ठानस्य चोत्सेधं अष्टाविंशति भाजिते ।  
उपानं चैकभागेन जगत्युच्चं रसांशकम् ॥ ५६ ॥  
  
कुमुदं पञ्चभागेन कम्पमेकेन कारयेत् ।  
गलांशं गुणमानं तु कम्पमेकेन कारयेत् ॥ ५७ ॥  
  
पद्ममेकेन कर्तव्यं कपोतोच्चं गुणांशकम् ।  
आलिङ्गमेकभागेन अन्तरीतं तु कल्पयेत् ॥ ५८ ॥  
  
प्रतितुङ्गं द्विभागेन शिवांशं वाजनं तथा ।  
प्रतिबन्धस्य वर्गस्य मञ्चबन्धमुदाहृतम् ॥ ५९ ॥  
  
तदेवालिङ्गिकामूर्ध्वं ऊर्ध्वं द्वाविंशदंशकैः ।  
कल्यं श्रीकान्तकं नाम्ना पादबन्धे तु भेदितः ॥ ६० ॥  
  
तुङ्गे षट्विंशदंशे तु एकांशं पादुकं भवेत् ।  
द्विभागं गलमानं तु कम्पोच्चं शशिभागया ॥ ६१ ॥  
  
षडंशं तु जगत्युच्चं चतुर्भागं घटोदयम् ।  
कम्पमेकेन कर्तव्यं कण्ठोच्चं तु द्विभागया ॥ ६२ ॥  
  
ऊर्ध्वकम्पमथैकांशं अगमानं द्विभागया ।  
वाजनं * * * * * द्विभागं कण्ठमुच्यते ॥ ६३ ॥  
  
वाजनं चैकभागेन सार्धांशं कमलोदयम् ।  
कम्पमर्धेन कर्तव्यं श्रोणीबन्धमिदं परम् ॥ ६४ ॥  
  
पादबन्धे तु भेदं स्यात् संहव्यालैर्विभूषितम् ।  
त्रिष्षडङ्गं तलोत्सेधं कृत्वा सार्धांश पादुकम् ॥ ६५ ॥  
  
प्। ३०) कम्पमर्धांशमित्युक्तं भूतांशं पङ्कजोदयम् ।  
गलमेकेन कर्तव्यं पद्ममेकेन कारयेत् ॥ ६६ ॥  
  
कुमुदोच्चं त्रिभिर्भागैः दलमेकांशमानतः ।  
आलिङ्गमेकभागेन त्वन्तरीतत्समं भवेत् ॥ ६७ ॥  
  
प्रतेरुच्चं द्विभागेन वाजनं चैकभागया ।  
अब्जबन्धमिदं नाम्ना भेदं तत्प्रतिबन्धके ॥ ६८ ॥  
  
तलं द्वाविंशदंशे तु द्विभागं पादुकोन्नतम् ।  
अब्जमेकेन कम्पं तु त्वेकांशेन प्रकल्पयेत् ॥ ६९ ॥  
  
जगती भाग तु कुमुदं चतुरंशकैः ।  
पद्ममेकेन कर्तव्यं कम्पमेकेन कारयेत् ॥ ७० ॥  
  
कण्ठतुङ्गं द्विभागेन कम्पमेकेन कारयेत् ।  
शिवांशं दलमानं तु महापट्टीद्विभागया ॥ ७१ ॥  
  
कम्पमेकेन कर्तव्यं वप्रबन्धमिदं स्मृतम् ।  
पादबन्धस्य वर्गस्य सर्वधामसु पूजितम् ॥ ७२ ॥  
  
तन्महापट्टिकामाने कपोतं कपोतबन्धकम् ।  
कपोतोपरिकम्पोर्ध्वे त्रिपट्टं चैकभागया ॥ ७३ ॥  
  
प्रत्युत्सेधं द्विभागेन वाजनं त्वेकभागया ।  
तुङ्गे षड्विंशदंशे तु कल्पं तत्प्रतिसुन्दरम् ॥ ७४ ॥  
  
अधिष्ठानस्य चोत्सेधं त्रयोविंशति भाजिते ।  
उपानमेकभागेन पद्ममेकेन कम्पकम् ॥ ७५ ॥  
  
प्। ३१) कण्ठं द्विभागमंशेन कम्पमेकेन पद्मकम् ।  
द्व्यंशेन पट्टिकां विद्यात् कम्पमेकेन कल्पयेत् ॥ ७६ ॥  
  
पद्ममेकेन कण्ठं तु एकांशेनैव कल्पयेत् ।  
एकांशेनाम्बुजं कुर्यात् गुणांशं कुमुदोदयम् ॥ ७७ ॥  
  
पद्ममेकेन कर्तव्यं आलिङ्गं चैकभागया ।  
त्रिपट्टं शिवभागेन द्विभागं प्रतिमानकम् ॥ ७८ ॥  
  
वाजनं चैकभागेन कल्पयेत्तु यथाक्रमम् ।  
प्रतिबन्धे तु भेदं स्यात् श्रीकण्ठं तदुदाहृतम् ॥ ७९ ॥  
  
उपानमेकभागेन पद्ममंशेन कम्पकम् ।  
कण्ठं द्विभागमंशेन कम्पं द्व्यंशेन पट्टिका ॥ ८० ॥  
  
कम्पमेकेन पद्मं तु एकांशेन प्रकल्पयेत् ।  
कुमुदं तु त्रियंशेन पद्ममेकांशमानतः ॥ ८१ ॥  
  
आलिङ्गमेकभागेनान्तरितं शशिभागया ।  
द्विभागेन प्रतिं कुर्याद् वाजनं चैक भागया ॥ ८२ ॥  
  
अधिष्ठानस्य चोत्सेधं द्वाविंशति विभाजिते ।  
एतत्करीरबन्धं स्यात् प्रतिबन्धे तु भेदितम् ॥ ८३ ॥  
  
पादुकं चैकभागेन द्विभागेनाब्ज तुङ्गकम् ।  
कम्पमेकेन कर्तव्यं कण्ठमानं द्विभागया ॥ ८४ ॥  
  
कम्पमेकं द्विभागेन पट्टिकांशेन कम्पकम् ।  
द्विभागं गलमानं तु गलमेकांशमानतः ॥ ८५ ॥  
  
प्। ३२) अम्बुजं चैकभागेन कुम्भमानं गुणांशकम् ।  
एकांशं गलमानं तु द्व्यंशेनालिङ्गमुच्यते ॥ ८६ ॥  
  
त्रिपट्टं चैकभागेन प्रतिमानं द्विभागया ।  
वाजनं चैकभागेन भागं द्विगुणितांशके ॥ ८७ ॥  
  
एतच्च प्रतिबन्धं स्यात् भेदं कलशबन्धनम् ।  
अधिष्ठानस्य चोत्सेधं चतुर्विंशति भाजिते ॥ ८८ ॥  
  
पादुकांशं तु भागेन तत्समं पङ्कजोदयम् ।  
खुरमेकेन कर्तव्यं जगत्युच्चं रसांशकम् ॥ ८९ ॥  
  
पद्ममेकेन भागेन कण्ठं पद्मं तु भागया ।  
वेदांशं * * * त्सेधं कलशं चैकभागया ॥ ९० ॥  
  
आलिङ्गमेकभागेन भागेनान्तरितं भवेत् ।  
द्विभागं प्रतितुङ्गं तु वाजनं चैकभागया ॥ ९१ ॥  
  
प्रतिबन्धं तु भेदं स्यात् श्रीकरं नामचोच्यते ।  
भानुद्व्यंशे तलोच्चं तु द्विभागं पादुकं भवेत् ॥ ९२ ॥  
  
उपोपानं शिवांशं स्यात् षडंशं गलमानकम् ।  
कण्ठमंशेन कर्तव्यं अंशेनाब्जं प्रकल्पयेत् ॥ ९३ ॥  
  
गुणांशं घटमानं तु गलमेकेन वृत्तकम् ।  
कम्पमेकेन कण्ठं तु गुणांशमेकेन कम्पकम् ॥ ९४ ॥  
  
व्योमांशं कम्पमंशं तु द्विभागं पट्टिका भवेत् ।  
एकांशं गलमानं तु कम्पमेकेन कारयेत् ॥ ९५ ॥  
  
प्। ३३) सुन्दराम्बुज नाम्ना तु पादबन्धे तु भेदितम् ।  
चतुस्सप्तद्विभागं तु तत्तन्मानं विभाजिते ॥ ९६ ॥  
  
द्विभागं पादुकं ख्यातं दलमानं युगांशकम् ।  
गलमेकेन कर्तव्यं अम्बुजं तु द्विभागया ॥ ९७ ॥  
  
द्विभागं पट्टिकामानं अंशं पादुकमुच्यते ।  
जगती चतुरंशं तु पद्ममंशे द्विजोत्तम ! ॥ ९८ ॥  
  
कण्ठमंशेन पद्मं तु शश्यंशं प्रविधीयते ।  
गुणांशं कुमुदोच्चं तु पद्ममंशेन कल्पयेत् ॥ ९९ ॥  
  
कम्पमंशेन कर्तव्यं त्रिपट्टं चैकभागया ।  
द्व्यंशेन प्रतिमानं तु वाजनं च शिवांशकम् ॥ १०० ॥  
  
एवं नलिनकान्तं स्यात् सर्वदेवप्रियावहम् ।  
त्रयोविंशति भागं तु तलोच्चं तु विभाजिते ॥ १०१ ॥  
  
सार्धांशं पादुकोत्सेधं उपोपानं शिवांशकम् ।  
अधः पद्मं द्विभागं स्यात् एकांशं कण्ठमुच्यते ॥ १०२ ॥  
  
तदूर्ध्वे पद्ममेकांशं कुमुदोच्चं गुणांशकम् ।  
तदूर्ध्वे पद्ममेकांशं एकांशं कम्पमानकम् ॥ १०३ ॥  
  
कण्ठं द्व्यंशेन कर्तव्यं एकांशं चोर्ध्वपट्टिका ।  
एकांशं पद्मतुङ्गं तु सार्धांशं वाजनोदयम् ॥ १०४ ॥  
  
एकांशं पद्मतुङ्गं तु आलिङ्गं चैकभागया ।  
त्रिपट्टं तु तथांशेन प्रतिमानं द्विभागया ॥ १०५ ॥  
  
प्। ३४) एकेन वाजनं कुर्यात् श्रीसौन्दर्यं समुच्यते ।  
प्रतिबन्धस्य भेदं स्यात् एतच्चं पुरतस्तथा ॥ १०६ ॥  
  
चतुर्विंशति भागं तु तलोच्चं तु विभाजिते ।  
उपानं चैकभागेन द्विभागेन तु दलोदयम् ॥ १०७ ॥  
  
तदूर्ध्वे कम्पमेकांशं जगत्युच्चं शरांशकम् ।  
वेदांशं कुमुदोच्चं तु पद्ममंशेन कल्पयेत् ॥ १०८ ॥  
  
कण्ठमेकांशमित्युक्तं ऊर्ध्वपद्मं शिवांशकम् ।  
वाजनोच्चं द्विभागेन एकांशं पद्मभागकम् ॥ १०९ ॥  
  
आलिङ्गमेकभागेन त्रिपट्टं तत्समं भवेत् ।  
प्रतिमानं द्विभागं स्यात् वाजनं चैकभागया ॥ ११० ॥  
  
स्कन्दकान्तमिदं नाम्ना प्रतिबन्धस्य भेदिते ।  
धरातलोच्चं विभजेत् त्रयोविंशति भागया ॥ १११ ॥  
  
उपानोदयमेकांशं षडंशमम्बुजोदयम् ।  
एकांशं कण्ठमानं तु ऊर्ध्वं पद्मं शिवांशकम् ॥ ११२ ॥  
  
युमांशं कुम्भकोत्सेधं एकांशं पद्ममानकम् ।  
कम्पमेकेन कर्तव्यं द्विभागं कन्धरोदयम् ॥ ११३ ॥  
  
एकांशं कम्पमानं तु ऊर्ध्वपद्मं च तत्समम् ।  
कपोतोच्चं गुणांशं तु आलिङ्गं चैकभागया ॥ ११४ ॥  
  
एतच्चाम्बुजकान्तं स्यात् पादबन्धे तु भेदितम् ।  
एवं त्वनेकभेदेन प्रोच्यते तु धरातलम् ॥ ११५ ॥  
  
प्। ३५) तथैवोच्चैकमात्रं वा हीनाधिकं न दोषभाक् ।  
अर्धं वार्ध त्रिपादं वा बलाङ्गद बलान्वितम् ॥ ११६ ॥  
  
त्रिपट्टस्य विशालं तु द्विविधं प्रविधीयते ।  
मूलपादस्य माव्यास पादमूले त्रिपट्टिकम् ॥ ११७ ॥  
  
पादान्तरे त्रिपट्टानां व्यासं त्रिपादमर्धकम् ।  
पादबाह्यसमावेशं नीव्रं चैव समं भवेत् ॥ ११८ ॥  
  
युग्मा व युग सङ्ख्या वा पादान्तरेषु कल्पयेत् ।  
सिंहेभमकरैर्व्यालैः भूतहंसैर्विभूषितम् ॥ ११९ ॥  
  
प्रत्यग्रमकरैर्व्यालैः पादाधारस्य निर्गमम् ।  
त्रिपट्टोर्ध्वे प्रतिं हेम सर्वत्र परिकल्पयेत् ॥ १२० ॥  
  
ऊर्ध्वाधस्तम्बुजोपेतं कुमुदं वृत्तमाचरेत् ।  
अन्ये द्वे कुसुमास्सर्वे प्रतिबन्धाङ्घ्रि बन्धयेत् ॥ १२१ ॥  
  
वृत्तं च वसुकोणं च क्रमेणैव तु कल्पयेत् ।  
  
इत्यंशुमान्काश्यपे अधिष्ठानलक्षण पटलः (षष्ठः) ॥ ६ ॥  
  
  
  
  
अथ वक्ष्ये विशेषेण निर्माल्यद्वारलक्षणम् ।  
प्रतिबन्धे प्रतेरन्ते तदन्ये पट्टिकान्तिके ॥ १ ॥  
  
प्। ३६) गलान्ते कुमुदान्ते वा व प्रान्ते पादुकान्तके ।  
नालं कुर्यादधश्चोर्ध्वे नालं तस्मिन्सुयोजयेत् ॥ २ ॥  
  
भान्वङ्गुलं समारभ्य त्रित्र्यङ्गुल विवर्धनात् ।  
चतुर्विंशाङ्गुलं यावत् तावत्पञ्चविधाय तम् ॥ ३ ॥  
  
भित्ति बाह्यगतं ह्येतत् तस्यार्धं गर्भगेहकम् ।  
वेशयित्वाथ वा भित्तेः अभ्यन्तरसमं तु वा ॥ ४ ॥  
  
वस्वङ्गुलं समारभ्य द्विद्वयङ्गुल विवर्धनात् ।  
कलाङ्गुलावसानं तु विस्तारं पञ्चधा क्रमात् ॥ ५ ॥  
  
तन्मूलतारपञ्चांशं त्र्यंशं चाग्रसुविस्तरम् ।  
तद्विस्तरसमं व्यासं त्रिपादं वार्धतद्घनम् ॥ ६ ॥  
  
विस्तारस्य त्रिभागैक उच्चतारं नतं तथा ।  
नालमध्ये तु कर्तव्यं निम्नोन्नतविवर्जितम् ॥ ७ ॥  
  
मूलादग्रं नतं किञ्चित् मूलं सिंहस्य बन्धितम् ।  
गजोष्ठसदृशालम्ब्य यथा सुन्दरमग्रतः ॥ ८ ॥  
  
व्यालेभसिंहभूतं वा नालं धृत्वासनस्थितः ।  
नालमेवं प्रकर्तव्यं सौम्ये प्रा * ममध्यमे ॥ ९ ॥  
  
स्थापयित्वा विशेषेण अनेन विधिना बुधः ।  
नालं गन्धोदकैर्गव्यैः स्नापयित्वाम्भसा ततः ॥ १० ॥  
  
शान्तिहोमं तु कुर्वीत वारुणं सूक्तमुच्चरन् ।  
स्नापकस्सुप्रसन्नात्मा सुमुहूर्ते सुलग्नके ॥ ११ ॥  
  
प्। ३७) नालं तु स्थापयेद्धीमान् स्थपतिः स्थापकान्वितः ।  
सर्वालङ्कारसंयुक्तं सर्वातोद्यसमन्वितम् ॥ १२ ॥  
  
सुधया गुलतोयैश्च बन्धयेत्सुदृढं यथा ।  
पुंशिलाया सुकर्तव्या नालं तु चरणाधिपम् ॥ १३ ॥  
  
नालस्थापनमेवं तु स्तम्भलक्षणमुच्यते ।  
  
इत्यंशुमान्काश्यपे नालस्हापनविधि पटलः (सप्तमः) ॥ ७ ॥  
  
  
  
  
अथ वक्ष्ये विशेषेण चरणायामविस्तृतम् ।  
आकारं भूषणं चैव सङ्क्षेपाच्छृणु सुव्रत ॥ १ ॥  
  
स्तम्भं च तलिपं चैव चरणं जङ्घमेव च ।  
स्थाणुः स्थूणं च पादं च पर्याय वचनस्त्विमे ॥ २ ॥  
  
आप्तोत्सेधांशमानेन पादायामं विधीयते ।  
अधिष्ठानस्य तुङ्गस्य द्विगुणं वाङ्घ्रितुङ्गकम् ॥ ३ ॥  
  
तस्माद्धरातलोच्चं तु षडष्टांशाधिकं तु वा ।  
पादोच्चपङ्क्ती नन्दाष्टभागैकं वाङ्घ्रितुङ्गकम् ॥ ४ ॥  
  
दारुपादं तु ततं ह्येतत् कुड्यपादमथोच्यते ।  
तदर्धं वा त्रिभागोनचतुर्भागोनमेव वा ॥ ५ ॥  
  
प्। ३८) कुड्यस्तम्भविशालं स्यात् एतत्सर्वेषु धामसु ।  
प्रतेरुत्तरसीमान्तं (अन्यराघ?) षालस्तम्भमुच्यते ॥ ६ ॥  
  
उपानादुत्तरान्तं यत् निखातस्तम्भमुच्यते ।  
तुङ्गं सप्ताष्टधा भज्य नवधर्मांशमेव वा ॥ ७ ॥  
  
रुद्रभान्वंशकं कृत्वा एकांशं त्वङ्घ्रिविस्तरम् ।  
तन्मूलतारमाख्यातं तत्तारं तु तथा भजेत् ॥ ८ ॥  
  
एकभागविहीनं तु शेषमग्रविशालकम् ।  
एकादिषोडशान्तानां तलं प्रत्येवमाचरेत् ॥ ९ ॥  
  
मूलादग्रं युगाश्रं तु कुम्भमृण्ड्यादि संयुतम् ।  
ब्रह्मकान्तमिति ख्यातं वस्वश्रं विष्णुकान्तकम् ॥ १० ॥  
  
रसाश्रमिन्द्रकान्तं स्यात् चन्द्रकान्तं कलाश्रकम् ।  
कण्ठमानेन तन्मूले वेदाश्रं तु प्रकल्पयेत् ॥ ११ ॥  
  
स्तम्भाग्रं चैकमानेन चतुरश्रसमन्वितम् ।  
तयोर्मध्यं तु वस्वश्रं षोडशाश्रमथापि वा ॥ १२ ॥  
  
वृत्ताकारं तु वा विप्र ! कुम्भमण्ड्यादि संयुतम् ।  
रुद्रकान्तमिदं ख्यातं मूलादग्रं तु वर्तुलम् ॥ १३ ॥  
  
कुम्भमण्ड्यादिहीनं यत् तद्व्यापी रुद्रकान्तकम् ।  
मूलादग्रं युगाश्रं तु मध्येष्टाश्रं तदुच्यते ॥ १४ ॥  
  
चतुरश्रमधोभागे अष्टाश्रं मध्यमं तथा ।  
तदूर्ध्वे वृत्तमेवं स्यात् त्रिभागं तुङ्गसादृशम् ॥ १५ ॥  
  
प्। ३९) शिवच्छन्दमिदं ख्यातं शिवहर्म्ये प्रशंसितम् ।  
दण्डं सार्धद्विदण्डं वा मूले पद्मासनोदयम् ॥ १६ ॥  
  
द्विगुणं तस्य विस्तारं पद्माकारं तु कारयेत् ।  
सपद्मं कर्णिकायां तु चरणस्थापनं कुरु ॥ १७ ॥  
  
यथेष्टाकृतिसंयुक्तं कुम्भमण्ड्यादिसंयुतम् ।  
चक्रवाकलताद्यैस्तु भूषितं पद्मपादकम् ॥ १८ ॥  
  
पद्ममानेङ्घ्रिमूले तु व्यालेन व्यालपादकम् ।  
मूलेभं तत्प्रमाणेन गजपादमुदाहृतम् ॥ १९ ॥  
  
मूले सिंहादिभिर्युक्तं यथेष्टाकृति संयुतम् ।  
कुम्भमण्ड्यादिसंयुक्तं तत्तनाम्ना प्रकीर्तितम् ॥ २० ॥  
  
वृत्ताकारे तदायामे शुण्डुपादैः समन्वितम् ।  
कुम्भमण्ड्यादिसंयुक्तं शुण्डुपादमुदाहृतम् ॥ २१ ॥  
  
मुक्तादामैरलं कृत्य पिण्डिपादमुदाहृतम् ।  
विष्कम्भ कर्णमानेन स्तम्भाग्रे चतुरश्रकम् ॥ २२ ॥  
  
तदर्धस्वर्धदण्डेन त्वब्जमष्टाश्रसंयुतम् ।  
दण्डमानेन तस्याधो वस्वश्रं परिकल्पयेत् ॥ २३ ॥  
  
तदधः पूर्ववत्पद्मं तस्याधो दण्डमानतः ।  
चतुरश्र समायुक्तं तस्याधस्तात्तु पूर्ववत् ॥ २४ ॥  
  
मूले तु शेषं वेदाश्रं चित्रं वाथ तदुच्यते ।  
तन्मध्ये पट्टं वस्वश्रं श्रीकण्ठं तदुदाहृतम् ॥ २५ ॥  
  
प्। ४०) मध्यपट्टकलाश्रं चेत् श्रीवक्त्रं स्तम्भमुच्यते ।  
मुलादग्रं युगाश्रं स्यात् त्रिपट्टं क्षेपणान्वितम् ॥ २६ ॥  
  
क्षेपणस्तम्भमाख्यातं पट्टं पत्रादिशोभितम् ।  
स्तम्भतारत्रिभागैकं चतुर्भागैकमेव वा ॥ २७ ॥  
  
स्तम्भमध्ये शिवां कुर्यात् ऊर्ध्वाधस्ताद्विशेषतः ।  
स्तम्भमूले तु पद्मादीन् स्तम्भमानेन कल्पयेत् ॥ २८ ॥  
  
स्तम्भलक्षणमाख्यातं बोधिकालक्षणं शृणु ।  
  
इत्यंशुमान्काश्यपे स्तम्भलक्षण पटलः (अष्टमः) ॥ ८ ॥  
  
  
  
  
अथ वक्ष्ये विशेषेण बोधिकालक्षणं परम् ।  
मूलपादसमव्यासं श्रेष्ठमध्येन मध्यमम् ॥ १ ॥  
  
अग्रपादविशालेन समं कन्यसबोधिकाः ।  
विस्तारसदृशोत्सेधं पञ्चदण्डायतान्वितम् ॥ २ ॥  
  
उत्तमा बोधिका ख्याता तारद्वित्र्यंशमुन्नतम् ।  
चतुर्दण्डायतो पेता मध्यमा सा प्रकीर्तिता ॥ ३ ॥  
  
विस्तारस्यार्धतुङ्गं तु तत्त्रिदण्डायतान्विता ।  
कन्यसा बोधिका ख्याता त्वङ्घ्रीयो बोधिकान्विता ॥ ४ ॥  
  
प्। ४१) बोधिकोच्चत्रिभागे तु एकांशेनोर्ध्वपट्टिका ।  
मध्येमंशे तरङ्गस्या लताद्यैर्भूषितं तु वा ॥ ५ ॥  
  
तदधस्त्वेकभागेन कुक्षिबन्धं तु कारयेत् ।  
दण्डं त्रिपादमर्धं वा छायामानं च दग्रयोः ॥ ६ ॥  
  
ऊर्ध्वस्थ पट्टिकाधस्तात् छायाकारं प्रकल्पयेत् ।  
अधस्ताद्बोधिकांशेन अलङ्कारं वदाम्यहम् ॥ ७ ॥  
  
मध्यपट्टत्रिभागैकं विस्तारार्धमथापि वा ।  
पार्श्वयोरुभयोः शेषं तरङ्गस्थानमुच्यते ॥ ८ ॥  
  
सक्षुद्रक्षेपणं मध्यपट्टं पत्रैरलङ्कृतम् ।  
पार्श्वयोस्तु तरङ्गः स्यात् समाश्चान्योन्यहीनकम् ॥ ९ ॥  
  
बोधिकाविस्तरार्धं वा त्रिपादं वाग्रनीव्रकम् ।  
तन्निव्रसदृशं व्यासं सम्भोजकारकल्पितम् ॥ १० ॥  
  
तदुत्सेधं षडंशं तु कृत्वोर्ध्वं पट्टिकांशकम् ।  
ऊर्ध्वपद्ममथांशेन कर्णमर्धेन कारयेत् ॥ ११ ॥  
  
अधः पद्मं द्विभागेन अधः पट्ट्यंशमुच्यते ।  
अधःस्थाम्बुजमर्धांशं कल्पयेत्तु क्रमेण तु ॥ १२ ॥  
  
पद्मस्य मुकुलाकारं अग्रादधे गतं कुरु ।  
अग्रनिष्क्रामयुक्तं वा छत्राकारमथापि वा ॥ १३ ॥  
  
पार्श्वयोर्मुष्टिबन्धाग्रं व्यालरूपादिकल्पितम् ।  
भूतैश्च मकरैर्व्यालैः नाटकाद्यैर्विभूषितम् ॥ १४ ॥  
  
प्। ४२) रत्नबन्धक्रिया वापि चित्रा वाग्रस्थ घट्टितम् ।  
बोध्यग्रयोस्तरङ्गः स्यात् तन्मध्ये दण्डमानतः ॥ १५ ॥  
  
युगाश्रं पट्टं कर्तव्यं तारोच्छ्राये ससुव्रता ।  
नानाचित्रैरलं कृत्य बोधिका चित्रबोधिका ॥ १६ ॥  
  
पत्रैर्विचित्रिता पत्रबोधिका परिकीर्तिता ।  
महार्णवतरङ्गाभान् तरङ्गांस्तु प्रकल्पयेत् ॥ १७ ॥  
  
पादमर्धं त्रिपादं वा भित्तेस्तम्भस्य निर्गतिः ।  
चतुरश्राष्टवृत्तानां क्रमात्साधारणं तु वा ॥ १८ ॥  
  
बोधिकायस्त्वधस्तात्तु वीरकाण्डं युगाश्रकम् ।  
अग्रपादसमं तारं त्रिपादं तुङ्गमुच्यते ॥ १९ ॥  
  
सर्वेषामपि पादानां वीरकाण्डं युगाश्रकम् ।  
अधस्थाद्वीरकाण्डस्य फलकालक्षणं शृणु ॥ २० ॥  
  
इत्यंशुमान्काश्यपे बोधिकालक्षणपटलः (नवमः) ॥ ९ ॥  
  
  
  
  
अथ वक्ष्ये विशेषेण फलकानां तु लक्षणम् ।  
त्रिदण्डं फलकाव्यासं कन्यसार्धाधिकं समम् ॥ १ ॥  
  
चतुर्दण्डविशालं तु उत्तमा फलका भवेत् ।  
अथवा फलकाव्यासं कुम्भकर्णसमं भवेत् ॥ २ ॥  
  
प्। ४३) सर्वेषां फलकानां तु तुङ्गं पादोन दण्डकम् ।  
तदुत्सेधं त्रिधाभज्य ऊर्ध्वांशोत्सन्धिरुच्यते ॥ ३ ॥  
  
तदधो वेत्रमेकांशं तस्याधस्तांशमम्बुजम् ।  
नागवक्त्रसमाकारं आपोत्रात्पादरूपवत् ॥ ४ ॥  
  
सर्वेषां फलकानां तु उत्सन्ध्याभं युगाश्रकम् ।  
फलकेव प्रकर्तव्या तस्याधस्ताद्घटं कुरु ॥ ५ ॥  
  
द्विदण्डं पादहीनं वा सार्धदण्डमथापि वा ।  
सपाददण्डतुङ्गं वा घटोच्चं तु चतुर्विधम् ॥ ६ ॥  
  
प्रियदर्शनसौम्यं च चन्द्रकान्तं च श्रीकरम् ।  
यथा क्रमेण नामानि कलशानां क्रमोदितम् ॥ ७ ॥  
  
घटोच्छ्रये नवांशेनघृतभागेन परिकल्पयेत् ।  
वेदांशं कलशोत्सेधं कण्ठमेकांशमानतः ॥ ८ ॥  
  
आस्योच्चमेकभागेन पद्ममेकेन कल्पयेत् ।  
अर्धेन वृत्तमर्धेन हीनौ सङ्कल्पयेद्बुधः ॥ ९ ॥  
  
ऊर्ध्वादधोगतं कुर्यात् तदेतेन विना क्रमात् ।  
एवमुच्चं समाख्यातं निष्कम्भमधुना शृणु ॥ १० ॥  
  
पादव्याससमं हीरौ तत्कर्णं चास्य विस्तृतम् ।  
आस्यं कर्णं विशेषेण कुम्भस्यैव तु विस्तृतम् ॥ ११ ॥  
  
स्तम्भव्याससमं प्रोक्तं विस्तारं धृगकण्ठयोः ।  
तस्याधोलशुनं मूलतुङ्गदण्डैकमानतः ॥ १२ ॥  
  
प्। ४४) तदर्धस्तत्तदर्धेन मानेनाब्जं प्रकल्पयेत् ।  
अब्जाथस्वर्धदण्डेन वक्त्रस्थानमुदाहृतम् ॥ १३ ॥  
  
तस्याधोदण्डमानेन मुक्तादामैर्विभूषितम् ।  
लशुनं चाब्जपत्रं च मुक्तादाम तथैव च ॥ १४ ॥  
  
स्तम्भव्याससमं व्यासं कल्पयेत्कल्पवित्तमः ।  
अथवा बोधिकादीनां उदयं तु वदाम्यहम् ॥ १५ ॥  
  
गुणांशं चरणोत्सेधं कृत्वाधोद्व्यंशकं व्रजेत् ।  
ऊर्ध्वभागं तु सङ्ग्राह्य द्वाविंशत्यंशकं भवेत् ॥ १६ ॥  
  
युगांशं बोधिकोत्सेधं वीरकाण्डं च तत्समम् ।  
भूतांशं फलकोत्सेधं घृतमानांशकं भवेत् ॥ १७ ॥  
  
घटोत्सेधं तुं वेदांशं कण्ठमानं शिवांशकम् ।  
तदास्योदयमेकांशं पद्ममेकेन कारयेत् ॥ १८ ॥  
  
वित्तमर्धेन कर्तव्यं हीरौ तत्सममुच्यते ।  
लशुनाब्जलता मुक्तामालामानादि पूर्ववत् ॥ १९ ॥  
  
स्तम्भभूषणमेवं स्याद् वेदिका लक्षणं तथा ।  
  
इत्यंशुमान्काश्यपे स्तम्भभूषण पटलः (दशमः) ॥ १० ॥  
  
  
  
  
प्। ४५) अथ वक्ष्ये विशेषेण वेदिका लक्षणं परम् ।  
अधिष्ठानोपरिष्ठात्तु स्तम्भमूले तु कल्पयेत् ॥ १ ॥  
  
प्रस्तरस्योपरिष्टाच्च कर्तव्या वेदिका द्विज ! ।  
अध्यर्धदण्डमानं तु कन्यसा वेदिकामधम् ॥ २ ॥  
  
द्विदण्डेन तु मध्यं स्यात् श्रेष्ठतुङ्गं त्रिदण्डकम् ।  
अथवान्य प्रकारेण वेदिकोत्सेधमुच्यते ॥ ३ ॥  
  
चरणोदय षट्सप्तवसुभाग विभाजिते ।  
एकांशं वेदिकामानं क्रमाच्छ्रेष्ठान्तराधमम् ॥ ४ ॥  
  
एवं हि चरणायां तु मूले तु वेदिकोदयम् ।  
ऊर्ध्वे भूम्यङ्घ्रि तुङ्गं तु सप्तभागं विभाजिते ॥ ५ ॥  
  
एकांशं कण्ठहर्म्याणां वेदिकोदयमिष्यते ।  
त्रिचतुःपञ्चभागं तु गलोत्सेधं विभाजिते ॥ ६ ॥  
  
गलमूले तु वेद्युच्चं अंशं श्रेष्ठान्तराधमम् ।  
आपेतोत्सेधांशमानं वा गलमूले तु वेदिका ॥ ७ ॥  
  
षडंशे वेदिकोत्सेधं गुणांशं गलमानकम् ।  
गलोर्ध्वे कम्पमेकांशं एकेनाब्जं प्रकल्पयेत् ॥ ८ ॥  
  
तदूर्ध्वकम्पमेकेन कर्तव्यं द्विजसत्तम ! ।  
सप्तांष्टांशे तु वेद्युच्चे वेदभूतं क्रमाद्गलम् ॥ ९ ॥  
  
कम्पपद्मं च कम्पं च प्रागिवैव प्रकल्पयेत् ।  
कर्णमानेन तन्मूले कम्पमेकेन कल्पयेत् ॥ १० ॥  
  
प्। ४६) शेषं कर्णोदयं प्रोक्तं तत्कम्परहितं तु वा ।  
अध्यर्धांशं तु वा पद्मं तुङ्गं द्व्यंशमथापि वा ॥ ११ ॥  
  
पद्मशैवलपत्राभा चित्राङ्गा वेदिका मता ।  
सर्वासां वेदिकानां तु गलमङ्घ्रिविभूषितम् ॥ १२ ॥  
  
कुड्यस्तम्भसमं व्यासं नीव्रं च वेदिकाङ्घ्रिणा ।  
प्रस्तरोपरिवेदीनां वेशनं शृणु सुव्रत ! ॥ १३ ॥  
  
गर्भभित्तित्रिभागैकं अङ्घ्रिवेद्यङ्घ्रिवेशनम् ।  
चतुर्भागैकवेशं वा * * * * * * * * ॥ १४ ॥  
  
कुड्यस्तम्भस्य बाह्यां तु वेद्याङ्घ्री बाह्यवेशनम् ।  
एवं वान्यप्रकारेण वेदिका विस्तृतं शृणु ॥ १५ ॥  
  
कुड्यपाद्बाह्यमानं तु उभयोः पार्श्वयोरपि ।  
षट्सप्ताष्टनवांशं वा दशभागं तु वा भजेत् ॥ १६ ॥  
  
एकांशरहितं शेषं वेदिकायास्तु विस्तरम् ।  
युगाश्रवेदिकाकारा नागरे प्रस्तरोपरि ॥ १७ ॥  
  
द्राविडे वेसरे हर्म्ये वस्वश्रं वेदिकाकृतिः ।  
अथवा वेसरे हर्म्ये वेदिका वृत्तमेव वा ॥ १८ ॥  
  
अनेकाश्रायताश्रे च गलाश्रा वेदिकाश्रकाः ।  
वेदिकालक्षणं प्रोक्तं शृणु जालाकलक्षणम् ॥ १९ ॥  
  
इत्यंशुमान्काश्यपे वेदिकालक्षणपटलः (एकादश) ॥ ११ ॥  
  
  
  
  
अथ वक्ष्ये विशेषेण शृणुजालाकलक्षणम् ।  
पादवर्गे गले चैव जालकस्थानमुच्यते ॥ १ ॥  
  
प्रासादेषु महाशालास्वन्तराले च मध्यमे ।  
वातायनं प्रकर्तव्यं अनेन विधिना बुधः ॥ २ ॥  
  
योजयेद्वेदिकोर्ध्वे तु जालकं तु द्विजोत्तम ! ।  
वेदिकाजालकार्धं तु छेद्यं सर्वविनाशनम् ॥ ३ ॥  
  
तस्माद्यत्नेन वेदिं तु जालकार्धं न छेदयेत् ।  
द्विदण्डं कन्यसं व्यासं त्रिदण्डं मध्यमं भवेत् ॥ ४ ॥  
  
चतुर्दण्डविशालं तु उत्तमं परिकीर्तितम् ।  
विस्तारसदृशोत्सेधाद् एकदण्ड विवर्धनात् ॥ ५ ॥  
  
विस्तारद्विगुणं यावत् तावद्वैजालकोन्नतम् ।  
एषु तुङ्गविशालेषु यदिष्टं तत्परिग्रहेत् ॥ ६ ॥  
  
स्तम्भव्यासार्धमानं तु घनव्यासाङ्घ्रिकम्पयोः ।  
विस्तारार्ध घनं व्यासं त्रिचतुर्थांशमेव वा ॥ ७ ॥  
  
मध्ये स्तम्भं च रङ्घ्रं च वर्ज्या जालकमाचरेत् ।  
युग्मपादसमायुक्तं युग्मकं पेनमुच्यते ॥ ८ ॥  
  
गोनेत्रं हस्तिनेत्रं च नन्द्यावर्तमृजुङ्क्रियाम् ।  
पुष्पघण्डं रसकण्ठं च जालकं षड्विधं भवेत् ॥ ९ ॥  
  
दीर्घाश्रं कण्ठगच्छिद्रं गोनेत्रमिति सञ्ज्ञितम् ।  
प्। ४८) युगाश्रं कण्ठगच्छिद्रं हस्तिनेत्रमुदाहृतम् ॥ १० ॥  
  
पञ्चसूत्रं तु यच्छिद्रं प्रदक्षिणवशात्कृतम् ।  
नन्द्यावर्तस्य पुष्पाभं नन्द्यावर्तमुदाहृतम् ॥ ११ ॥  
  
आर्जवं सम्भकं वौद्वौ जालकं तदृजुक्रियम् ।  
पुष्पखण्डं च कर्णं च नन्द्यावर्तमिवाकृतिः ॥ १२ ॥  
  
स्तम्भयोगं कवाटं च भित्तिमध्याद्बहिः स्थितम् ।  
युग्मायुग्मकवाटं वा घाटनाद्घाटनक्षमम् ॥ १३ ॥  
  
जालकं तु सभादीनां मध्यमानेन कल्पयेत् ।  
लोहैद्रुमोत्पलैर्द्रव्यैः वेष्टकाभिस्तु जालकम् ॥ १४ ॥  
  
त्रयोविधं तु यद्द्रव्यं तेन तत्रैव योजयेत् ।  
जालकं ह्येवमाख्यातं ततस्तोरणलक्षणम् ॥ १५ ॥  
  
इत्यंशुमान्काश्यपे जालकलक्षणपटलः (द्वादश) ॥ १२ ॥  
  
  
  
  
अथ वक्ष्ये विशेषेण तोरणानां तु लक्षणम् ।  
पादोदये दशांशे तु सप्तांशं चरणोदयम् ॥ १ ॥  
  
शेषं च गुणभागं तु झषमानमुदाहृतम् ।  
नवांशे पादतुङ्गं तु षडंशं चरणायतम् ॥ २ ॥  
  
प्। ४९) शेषं झषोदयं ख्यातं अष्टांशे वाङ्घ्रितुङ्गकम् ।  
पञ्चांशं चरणोत्तुङ्गं झषोत्सेधं गुणांशकम् ॥ ३ ॥  
  
तुङ्गार्धं विपुलं वाथ वेदभूतरसाङ्घ्रिकैः ।  
तोरणस्यैव पाद्बाह्ये व्यासमेवं चतुर्विधम् ॥ ४ ॥  
  
प्रासादमण्टपादीनां मध्यभागे तु तोरणम् ।  
अनेन विधिना वापि कर्तव्यं भित्तिबाह्यके ॥ ५ ॥  
  
पत्राख्यतोरणं चादौ द्वितीयं मकरतोरणम् ।  
तृतीयं चित्रसञ्ज्ञा तु त्रिविधं तोरणाकृतिः ॥ ६ ॥  
  
अर्धचन्द्रमिवाकारं पत्रजादिविराजितम् ।  
पत्रतोरणमाख्यातं ततोमकरमुच्यते ॥ ७ ॥  
  
पञ्चवक्त्रसमायुक्तं पार्श्वयोर्मकरास्यकम् ।  
मध्ये पूरीससंयुक्तं नानाविधलतान्वितम् ॥ ८ ॥  
  
नानालङ्कारसंयुक्तं युक्तं मकर तोरणम् ।  
तदेव पार्श्वयोर्मध्ये पुरीमस्य द्वयोरपि ॥ ९ ॥  
  
नक्रतुण्डं प्रकर्तव्यं भूतविद्याधरास्यकम् ।  
सिंहेभव्यालहंसाद्यैः पालास्रं मुक्तदामकैः ॥ १० ॥  
  
अन्यैश्च विविधैश्चित्रैः रत्नबन्धैश्च भूषितम् ।  
चित्रतोरणमेतत्स्यात् प्रोच्यते तोरणत्रयम् ॥ ११ ॥  
  
तोरणान्युत्तराधस्तात् प्रयोज्यानि विचक्षणैः ।  
प्। ५०) पादोच्चं पञ्चषट्सप्तभागेद्वौ तोरणाग्रकम् ॥ १२ ॥  
  
शेषं पादोदयं ख्यातं एवं चित्रमिदं भवेत् ।  
चतुराश्राष्टकं वापि वृत्तं वा तोरणाङ्घ्रिकम् ॥ १३ ॥  
  
कुम्भमण्ड्यादिसंयुक्तं बोधिकारहितं तु वा ।  
बोधिका सहितं वापि वीरकाण्डसमन्वितम् ॥ १४ ॥  
  
कुड्यस्तम्भविशालार्धं त्रिपादं वा समं तु वा ।  
तोरणाङ्घ्रिविशालं तु प्रोच्यते द्विजसत्तम ! ॥ १५ ॥  
  
उत्तरं वाजनं साब्जक्षेपणं कुद्रवाजनम् ।  
यथाक्रमेण सङ्कल्प्य अनेन विधिना बुधः ॥ १६ ॥  
  
तोरणाङ्घ्रि विशालं वा त्रिपादं वोत्तरोदयम् ।  
तदर्धं वाजनोच्चं तु तस्यार्धं दलमानकम् ॥ १७ ॥  
  
दलोर्ध्वक्षेपणं ख्यातं तस्यार्धं क्षुद्रवाजनम् ।  
उत्तरं बोधिकोर्ध्वे वा वीरकाण्डे तु वा भवेत् ॥ १८ ॥  
  
उत्सन्ध्यं तन्नताग्रेण कुर्यान्मकरविष्ठरम् ।  
तोरणाग्रविशालं तु कुड्यस्तम्भोदयार्धकम् ॥ १९ ॥  
  
कुड्यस्तम्भद्वयोरन्तर्व्यासं वा तोरणाग्रकम् ।  
अङ्घ्रिवेत्रावसानं वा तस्माद्दण्डाधिकं तु वा ॥ २० ॥  
  
एवं चतुर्विधं ख्यातं तोरणाग्रविशालकम् ।  
कुड्यतोरणमाख्यातं द्वारतोरणमुच्यते ॥ २१ ॥  
  
प्। ५१) द्वारतुल्योन्नतं व्यासं तोरणाङ्घ्र्यन्तरं समम् ।  
उत्तरं वाजनं चाब्जक्षेपणं चाष्टमङ्गलम् ॥ २२ ॥  
  
फलका पञ्चवक्त्राढ्यं प्रागुक्त विधिना कुरु ।  
पत्राख्यं मकराख्यं वा चित्रतोरणमेव वा ॥ २३ ॥  
  
मध्योर्ध्वे शूलसंयुक्तं पार्श्वयोश्च समन्वितम् ।  
दर्पणं पूर्णकुम्भं च वृषभं युग्मचामरम् ॥ २४ ॥  
  
श्रीवत्सं स्वस्तिकं शङ्खं दीपो देवाष्टमङ्गलम् ।  
श्रीवत्सं मध्यमे कुर्यात् शेषास्तु तस्य पार्श्वयोः ॥ २५ ॥  
  
लोहैर्दारुशिलाभिर्वा कर्तव्यं द्वारतोरणम् ।  
द्वारतोरणमेवं हि स्तम्भतोरणमुच्यते ॥ २६ ॥  
  
पादोच्चं तु त्रिधाभज्य द्विभागं चरणोदयम् ।  
पादं सर्वाङ्गसंयुक्तं बोधिकारहितं कुरु ॥ २७ ॥  
  
उत्तरं वाजनं चाब्जक्षेपणं निम्नवाजनम् ।  
तदूर्ध्वे झषखण्डं तु नानाचित्रैर्विचित्रितम् ॥ २८ ॥  
  
तोरणं मकराख्यं तु मृणाभ्ये द्विक्रकन्धरम् ।  
द्युडानलात्मसंयुक्तं एतत्स्यात्स्तम्भतोरणम् ॥ २९ ॥  
  
पादान्तरे वा हारायां कर्णप्रासादमध्यमे ।  
शालामध्यान्तरालायां कर्तव्यं सर्वधामसु ॥ ३० ॥  
  
स्तम्भतोरणमाख्यातं कुम्भलता विधिं शृणु ।  
  
इत्यंशुमान्काश्यपे तोरणलक्षण पटलः (त्रयोदश) ॥ १३ ॥   
  
  
  
  
अथ वक्ष्ये विशेषेण कुम्भलताविधिं शृणु ।  
स्तम्भमूले तु वेद्यूर्ध्वे पद्मासनं प्रकल्पयेत् ॥ १ ॥  
  
पादव्याससमं तुङ्गं सप्तादं पद्मविस्तरम् ।  
पद्मोच्चं वसुधा भज्य कम्पमेकांशमुच्यते ॥ २ ॥  
  
अधः पद्मं गुणांशं तु एकांशं गलमुच्यते ।  
ऊर्ध्वपद्मं द्विभागं तु कम्पमेकेन कारयेत् ॥ ३ ॥  
  
तदूर्ध्वे कुम्भतुङ्गन्तु पद्मस्योच्चसमं भवेत् ।  
तत्तुङ्गद्विगुणं कुम्भं व्यासमित्युच्यते मया ॥ ४ ॥  
  
कुम्भस्य स्तम्भनिर्यूहं वल्लीमण्डलसंयुतम् ।  
कुम्भमण्ड्यादिसंयुक्तं वीरकाण्डविहीनकम् ॥ ५ ॥  
  
फलकोपरि पद्मं तु कुम्भमानेन कारयेत् ।  
कुम्भं कुम्भं लतां ह्येतां अन्यथा वक्ष्यते बुधैः ॥ ६ ॥  
  
तदेवोत्सन्धिकोर्ध्वे तु वीरकाण्डसमन्वितम् ।  
बोधिकारहितं यत्तत् स्तम्भकुम्भलता स्मृता ॥ ७ ॥  
  
स्तम्भतोरणवन्मूर्ध्नि कर्तव्या तोरणलता ।  
एवं त्रिविधिनीत्या तु प्रोच्यते कुम्भलता द्विज ! ॥ ८ ॥  
  
  
इत्यंशुमान्काश्यपे कुम्भलताविधिपटलः (चतुर्दश) ॥ १४ ॥  
  
  
  
  
अथ वक्ष्ये विशेषेण वृत्तस्फुटितलक्षणम् ।  
षडङ्गुलं समारभ्यं द्विद्व्यङ्गुलविवर्धनात् ॥ १ ॥  
  
कलाङ्गुलावधिर्यावत् तावद्व्यासं तु षट्विधम् ।  
वितारार्धं तु तन्निव्रं त्रिद्व्यंशं वा त्रिभागिकम् ॥ २ ॥  
  
वृत्ताकारसमं चैव तोरणङ्घ्रिवदायतम् ।  
सकन्धरं तदूर्ध्वे तु शुकनास्यान्वितं तु वा ॥ ३ ॥  
  
कर्णकूटाकृतिं वाथ वृत्ताकारं प्रकल्पयेत् ।  
स्तम्भोत्सेधयुगांशे तु द्विभागं चरणायतम् ॥ ४ ॥  
  
प्रस्तरोदयमेकांशं शुकनास्योदयांशकम् ।  
तदेव कूटमानं तु तत्तदुक्तावसानयेत् ॥ ५ ॥  
  
अथवान्तरमञ्चं तु प्रोक्तमार्गेण वा कुरु ।  
वृत्त स्हुटितमेवं हि लतामण्डलमण्डितम् ॥ ६ ॥  
  
स्तम्भाख्ये तोरणं चैव तथा कुम्भलता द्विज ! ।  
वृत्ताख्य स्फुटितं चैव हारान्तरेषु कल्पयेत् ॥ ७ ॥  
  
स्तम्भोत्तरे वा कर्तव्यं हर्म्यादीनां विशेषतः ।  
  
इत्यंशुमान्काश्यपे वृत्तस्फुटित लक्षणपटलः (पञ्चदश) ॥ १५ ॥  
  
  
  
  
अथ वक्ष्ये विशेषेण द्वारविन्यासलक्षणम् ।  
पादोच्चं दशधा भज्य शुद्धद्वारं नवांशकम् ॥ १ ॥  
  
चरणं नवधा भज्यं अष्टांशं द्वारमानकम् ।  
अथवां घ्रिकतुङ्गं तु वसुभागविभाजिते ॥ २ ॥  
  
सप्तांशं द्वारमानं तु शेषं तु रसभाजिते ।  
सार्धवह्न्यंशमूर्ध्वे तु भुवङ्गस्योच्छ्रयं भवेत् ॥ ३ ॥  
  
पतङ्गोच्चमधस्तात्तु सार्धद्विभगमुच्यते ।  
शुद्धद्वारस्य तुङ्गार्धं शुद्धद्वारस्य विस्तृतम् ॥ ४ ॥  
  
एकद्वित्रिचतुष्पञ्च षट्सप्ताष्ट नवाङ्गुलम् ।  
तुङ्गार्धादधिकं हीनं तारमेकोन विंशति ॥ ५ ॥  
  
भेदमेवं त्रिधाख्यातं द्वारतुङ्गं त्रिधा भवेत् ।  
सर्वेषामपि हर्म्याणां द्वारं मध्ये तु योजयेत् ॥ ६ ॥  
  
पादविष्कम्भमानं वा सपादं सार्धमेव वा ।  
द्वारयोगस्य विस्तारं तस्यार्धं धनमुच्यते ॥ ७ ॥  
  
साष्टांशार्धघनं वाथ त्रिपादं वाथ तदघनम् ।  
योग तुङ्गं तु वेदांशे त्येकांशाश्रमयोगतम् ॥ ८ ॥  
  
गुणांशमूर्ध्वगं ख्यातं बाह्याब्जं क्षेपणान्वितम् ।  
बाह्याब्जं क्षेपणोपेतं भुवङ्गतारं च योगवत् ॥ ९ ॥  
  
पतङ्गतारे योगस्य तुल्यमब्जविहीनकम् ।  
भुवङ्गं च पतङ्गं च मध्यस्थ बलयान्वितम् ॥ १० ॥  
  
प्। ५५) ताम्रजौ वायसौ वाथ वलयौ कीलबन्धितौ ।  
तद्विस्तारत्रिभागैक शिखायोगे प्रवेशितौ ॥ ११ ॥  
  
शैलजं च भुवङ्गादि योगाग्रशिखयान्वितौ ।  
भुवङ्गपतङ्गयोच्छिद्ररग्रयोर्वेशनान्वितौ ॥ १२ ॥  
  
एवं दृढीकृतं पश्चात् योगस्थापनमाचरेत् ।  
सुनक्षत्रे शुभे वारे शुभहोममुहूर्तके ॥ १३ ॥  
  
योगन्तु स्थापयेद्विप्र ! शान्तिहोमपुरस्सरम् ।  
भित्तिव्यासे तु पञ्चांशे द्वाभ्यां पञ्चावसानकम् ॥ १४ ॥  
  
अभ्यन्तरे तु सप्तांशसीमा योगस्य मध्यमम् ।  
तद्बाह्येऽभ्यन्तरे चैव योगव्यासो गताश्रितम् ॥ १५ ॥  
  
सर्वालङ्कारसंयुक्तं योगं स्थाप्य दृढीकृतम् ।  
उभयोः पार्श्वयोः पश्चात् कवाटे योगमाश्रितौ ॥ १६ ॥  
  
प्रत्येकमेकपक्षं वा द्वित्रिपक्षमथापि वा ।  
अन्तस्सरदमैर्विप्र कंवाटं तु दृढीकृतम् ॥ ७ ॥  
  
यष्टित्रयान्तरावेतौ चोर्ध्वेधस्ता च्छ्रितौ ।  
स्निग्धसारद्रुमै बाह्याभ्यन्तरे यष्टिबन्धितौ ॥ १८ ॥  
  
त्रिपञ्चसप्तसङ्ख्या वा नवरुद्रत्रयोदश ।  
पञ्चसप्तदशैवाथ यष्टिसङ्ख्यैकपार्श्वकम् ॥ १९ ॥  
  
तथैवोभयपार्श्वे च लोहकीलैर्दृढीकृतम् ।  
प्। ५४) वामपार्श्वे कवाटे तु योजयेद्वादुपट्टिका ॥ २० ॥  
  
त्रिचतुः पञ्चमात्रं वा द्वारपट्टिकविस्तृतम् ।  
तत्त्रिभागैकभागं तु तस्य नीव्रमुदाहृतम् ॥ २१ ॥  
  
तन्निव्र द्विगुणं ख्यातं नीव्रं वै तत्कवाटयोः ।  
कवाटाग्रे च मध्ये च वामपट्टिकपार्श्वयोः ॥ २२ ॥  
  
लोहजं वलयोपेता वेतानी कीलबन्धितम् ।  
लोहजं दारुजं वाथ बाह्याभ्यन्तर यष्टयः ॥ २३ ॥  
  
तासां त्रियङ्गुलं तारं तारार्धं घन संयुतम् ।  
बध्वा कपाटयोगौ द्वौ दारुलोहैर्दृढीकृतम् ॥ २४ ॥  
  
अर्गलादिसमोपेतं घाटनोद्घाटनक्षमम् ।  
परेषां घाटनोद्घाटयन्त्रमव्यक्तमाचरेत् ॥ २५ ॥  
  
प्रासादे मण्टपे चैव गोपुरे चैवमाचरेत् ।  
द्वारमेवं समाख्यातं कम्पद्वारमतः शृणु ॥ २६ ॥  
  
  
इत्यंशुमान्काश्यपे द्वरलक्षणपटलः (षोडश) ॥ १६ ॥  
  
  
  
  
अथ वक्ष्ये विशेषेण कम्पद्वारविधिं परम् ।  
प्रासादमण्टपादीनां चतुर्दिक्षु विदिक्षु च ॥ १ ॥  
  
प्। ५७) तयोर्मध्यान्तराले वा ह्योमाभीष्टं तु यत्र वै ।  
तत्रैव कल्पयेत्सम्यक् कम्पद्वारं द्विजोत्तम ! ॥ २ ॥  
  
वस्त्रचितकृतं पङ्क्तिव्यासं यत्तु विशालकम् ।  
स्थालादुत्तरसीमान्तं कम्पद्वारोदयं भवेत् ॥ ३ ॥  
  
भुवङ्गं च पतङ्गं च योगं प्राग्वद्घनं ततम् ।  
कृत्वा दृढतरं बध्व योजयेदन्तरङ्घ्रयः ॥ ४ ॥  
  
योगव्यासनतन्दीर्घं अन्तराङ्घ्रिं तथा कुरु ।  
मूलाग्रयोः शिखेह्येता ताराङ्घ्रिं परिकल्पयेत् ॥ ५ ॥  
  
भुवङ्गे च पतङ्गे च छिद्रे युज्याद् दृढीकृतम् ।  
चतुः पञ्च षडष्टौ वा दश द्वादश एव वा ॥ ६ ॥  
  
ममुषोडशसङ्ख्या वा कल्पयेदन्तराङ्घ्रयः ।  
अन्तरायन्तरामत्या गमागमक्षमं विना ॥ ७ ॥  
  
अन्तराङ्घ्रीन्सुयुञ्जीयात् स्थापयेद्द्वारयोगवत् ।  
योजयेत्तु कवाटं च व्योमै प्रत्येकमेव वा ॥ ८ ॥  
  
कवाटं व्योमद्वयं ग्रासं त्रिव्योमग्रवस एव वा ।  
कल्पयेत्सुदृढं द्वारं न चलं हस्तिनापि च ॥ ९ ॥  
  
कम्पद्वारं समाख्यातं प्रस्तरं तु ततः शृणु ।  
  
इत्यंशुमान्काश्यपे कम्पद्वारलक्षणपटलः (सप्तदश) ॥ १७ ॥  
   
  
  
  
अथ वक्ष्ये विशेषेण प्रस्तरस्य तु लक्षणम् ।  
स्तम्भार्धं मञ्चमानं तु आपोत्सेधांशमेव वा ॥ १ ॥  
  
तदुच्चं त्वेकविंशांशं कृत्वा गुणांशकं तरम् ।  
वाजनं चैकभागेन भूतमालां ततं त्रिभिः ॥ २ ॥  
  
भूतमालोपरिष्टात्तु वाजनं त्वेकभागया ।  
सप्तांशं तु कपोतोच्चं आलिङ्गं चैकभागया ॥ ३ ॥  
  
अंशेनान्तरितं कुर्यात् प्रत्युत्सेधं गुणांशकम् ।  
वाजनं त्वेकभागेन अथवान्यप्रकारतः ॥ ४ ॥  
  
तुङ्गमेकोनविंशांशं कृतोत्तरं त्रिभागया ।  
भागेन वाजनं कुर्यात् अग्न्यंशैर्वभी भवेत् ॥ ५ ॥  
  
वाजनं त्वेकभागेन कपोतोच्चं रसांशकम् ।  
आलिङ्गमंशमङ्गेन कुर्यादन्तरितं भवेत् ॥ ६ ॥  
  
प्रत्युत्सेधं द्विभागेन वाजनं त्वेकभागया ।  
उत्सेधं चैवमाख्यातं अङ्गनीव्रमथोच्यते ॥ ७ ॥  
  
स्तम्भात्तु बोधिकानीव्रं बोधिकादुत्तरं तथा ।  
वाजनस्य तु निष्क्रान्तिं उत्तराद्वाजनोन्नतम् ॥ ८ ॥  
  
वाजनं वलयीनीव्रं वलभीतुङ्ग सादृशम् ।  
त्रिपादं वा तदर्धं वा प्राग्वद् वाजननीव्रकम् ॥ ९ ॥  
  
वाजनं तु कपोतस्य नीव्रं होमावसानकम् ।  
प्। ५९) उपानसीमावसानं वा जगत्यन्तं तथापि वा ॥ १० ॥  
  
वाजनादर्धदण्डं वा द्विदण्डं सार्धद्विदण्डकम् ।  
वाजनं तु कपोतस्य निव्रोच्चालङ्घनं समम् ॥ ११ ॥  
  
कपोतं गोपानसहितं गोपनरहितं तु वा ।  
पादबाह्यसमं प्रोक्तं आलिङ्गप्रतिरुच्यते ॥ १२ ॥  
  
आलिङ्गान्तरितद्वेशं नीव्रं चोत्सेधसादृशम् ।  
वाजनोच्चसमं प्रोक्तं वाजनस्य तु निर्गतिः ॥ १३ ॥  
  
दण्डं त्रिपादमर्धं वा चोत्तरा तस्य नीव्रकम् ।  
उत्तरस्यानुकूल्यं तु वाजने नीव्रवेशनम् ॥ १४ ॥  
  
वलभीभूतहंसाद्यैः भूषयेदुत्तरोपरि ।  
नानापत्रलताद्यैस्तु कपोते कर्णपालिकाः ॥ १५ ॥  
  
प्रत्यग्रं ककरी बन्धं प्रतिसिंहादिभूषितम् ।  
एवं प्रस्तरवर्गं तु प्रोच्यते द्विजसत्तम ! ॥ १६ ॥  
  
  
इत्यंशुमान्काश्यपे प्रस्तरलक्षणपटलः (अष्टादश) ॥ १८ ॥  
  
  
  
  
अथ वक्ष्ये विशेषेण गलभूषणलक्षणम् ।  
ऊर्ध्वभूमं च तुङ्गं तु गलमानमुदाहृतम् ॥ १ ॥  
  
प्। ६०) आप्तोत्सेधांशमानं वा गलमानं द्विजोत्तम ! ।  
तदुच्चं त्रिचतुष्पञ्च अंशं वा वेदिकोदयम् ॥ २ ॥  
  
शेषं गलोदयं ख्यातं अशेषं वा गलोदयम् ।  
वेदिकायास्तु विस्तारं चतुष्पञ्च षडंशकैः ॥ ३ ॥  
  
त्रिचतुष्पञ्चगलव्यासं तत्सङ्ख्या तु यथाक्रमम् ।  
अङ्घ्रोर्वेद्यङ्घ्रिवेशं यत् तद्वेदार्गलवेशनम् ॥ ४ ॥  
  
त्रिपादं वा तदर्धं वा वेद्यङ्घ्रेर्गल वेशनम् ।  
एवं त्वनेकभेदेषु कर्तुरिच्छावशान्नयेत् ॥ ५ ॥  
  
वेदाश्रं नागरे कण्ठं वस्वश्रं द्राविडे गलम् ।  
वृत्तं तु वेसरे हर्म्ये शिष्टानुकूलकं नयेत् ॥ १६ ॥  
  
दिशि भद्रसमायुक्तं नासिकानुकूलिकाङ्घ्रिकम् ।  
भानुद्व्यंशेगलोत्सेधे कलांशं तु गलोदयम् ॥ ७ ॥  
  
उत्तरोच्चं गुणांशं तु वाजनं त्वेकभागया ।  
अग्न्यंशं वलभीमानं व्योमांशं वाजनोदयम् ॥ ८ ॥  
  
उत्तरेऽर्धङ्गलान्नीव्रं वाजनादीनि पूर्ववत् ।  
अथवा नानु भागं तु गलोदयमुदाहृतम् ॥ ९ ॥  
  
उत्तरोच्चं गुणांशं तु शिवांशं वाजनोदयम् ।  
तदूर्ध्वे मुष्टिबन्धोच्चं अध्यर्धांशमुदाहृतम् ॥ १० ॥  
  
मृणाल्युच्चं गुणांशं तु एकांशं पट्टिका भवेत् ।  
प्। ६१) सार्धांशं दण्डिकोत्सेधं व्योमांशं वर्णपट्टिका ॥ ११ ॥  
  
गोपानं कम्पयेदूर्ध्वे लुपारोहणमेव वा ।  
वाजनादीनि निष्क्रान्तं तत्तदुच्चसमं भवेत् ॥ १२ ॥  
  
एवं गलोन्नतं व्यासं अलङ्कारं च कीर्तितम् ।  
  
इत्यंशुमान्काश्यपे गलभूषणलक्षणपटलः (एकोनविंशः) ॥ १९ ॥  
  
  
  
  
अथ वक्ष्ये विशेषेण शिखरस्य तु लक्षणम् ।  
ऊर्ध्वभूम्यङ्घ्रितुङ्गस्य सदृशं शिखरोदयम् ॥ १ ॥  
  
आप्तोत्सेधांशमानं वा तुङ्गं वै शिखरस्य तु ।  
वेदिविस्तारतुल्यं वा शिखरस्य कपोतकम् ॥ २ ॥  
  
वलभिर्वाजनान्नीव्रं दण्डं वा ध्यर्धमेव वा ।  
द्विदण्डं सार्धद्विदण्डं वा नीव्रं नालम्बनं समम् ॥ ३ ॥  
  
तन्नीव्रसदृशं तुङ्गं कपोतं वलभिवाजनात् ।  
शिरस्तारं कपोतोर्ध्वे वलभीवाजनं समम् ॥ ४ ॥  
  
शिखरे मध्यविस्तारं कपोतनिष्ठान्तसदृशम् ।  
तत्त्रिपादार्धपादं वातारमेवं चतुर्विधम् ॥ ५ ॥  
  
तत्र तारं तु पञ्चांशं त्र्यंशं बलिकविस्तृतम् ।  
प्। ६२) शिखरे बलिकास्थानं भूतांशे तु शिरोदये ॥ ६ ॥  
  
वेदभागावसाने तु बलिकं मण्डलाकृतिः ।  
तत्तारे तु चतुर्थांशं तन्मण्डलघनं भवेत् ॥ ७ ॥  
  
युग्मं वा युग्मसङ्ख्या वा परितः कल्पयेत्समम् ।  
बलिकानामधश्चोर्ध्वे वेत्रं तदर्धमानतः ॥ ८ ॥  
  
बलिकव्यासभूतांशे युगांशं पद्मविस्तरम् ।  
शिखरस्य तु मानान्तं पद्मतुङ्गमुदाहृतम् ॥ ९ ॥  
  
पद्मतारं त्रिभागैकं स्थूपी कुम्भविशालकम् ।  
कुम्भतारं त्रिभागैकं कुम्भस्याधो बलग्नकम् ॥ १० ॥  
  
वलग्नस्य त्रिभागैकं कुम्भस्योपरिकन्धरम् ।  
कन्धरं त्रिगुणं पालितत्त्रिभागैककुड्मलम् ॥ ११ ॥  
  
पालीनालविशालं तु कन्धरादीन्बृहन्तरम् ।  
वलग्नान्तं शिरोमध्यात् अनुपूर्वात्कृशं कुरु ॥ १२ ॥  
  
मध्याद्वाजनतुल्यान्तं क्रमेण कृशतां कुरु ।  
तस्मत्कपोतनीव्रान्तक्रमेणैव बृहन्तरम् ॥ १३ ॥  
  
शिखरस्य तु भागार्धं पद्मोर्ध्वे स्थूपिकोदयम् ।  
द्वाविंशद्विभजेदुञ्च्चं पद्ममानार्धभागया ॥ १४ ॥  
  
कम्पमर्धांशमित्युक्तं गलमर्धांशमानतः ।  
तत्समं चोर्ध्वकम्पं तु पद्ममंशेन कल्पयेत् ॥ १५ ॥  
  
प्। ६३) भूतभागं घटोत्सेधं कम्पमर्धांशमानतः ।  
पद्ममंशेन कर्तव्यं कम्पमर्धांशमानतः ॥ १६ ॥  
  
पञ्चांशं पालिकानालं अर्धांशं कम्पमुच्यते ।  
पद्ममर्धेन कर्तव्यं पालिकोच्चं तु एकया ॥ १७ ॥  
  
अर्धेन पद्ममर्धेन कम्पं शेषं तु कुड्मलम् ।  
शिखराकृतिवत्कुम्भं पालिकाकुड्मलं तथा ॥ १८ ॥  
  
नागरे चतुरश्राभं वस्वश्रं द्राविडे शिरः ।  
वृत्तं वेसरहर्म्यं तु तत्ततद्वर्वर्तनं क्रमात् ॥ १९ ॥  
  
नानावल्लिलताभिस्तु शिखरं तु सुभूषयेत् ।  
शिखरं लक्षणं प्रोक्तं नासिका लक्षणं शृणु ॥ २० ॥  
  
इत्यंशुमान्काश्यपे शिखरलक्षणपटलः (विंशः) ॥ २० ॥  
  
  
  
  
  
अथ वक्ष्ये विशेषेण नासिका लक्षणं परम् ।  
ललाटनासिका ख्याता शिखरे तारसादृशाः ॥ १ ॥  
  
शिखरस्य तु विस्तारं त्रिचतुष्पञ्चभाजिते ।  
क्रमान्नासीविशालांशं उत्तमामध्यमाधमा ॥ २ ॥  
  
महानासीमिति ख्याता त्रिविधा सा प्रकीर्तिता ।  
प्। ६४) समं त्रिपादमर्धं वा शिखरान्नासिनीव्रकम् ॥ ३ ॥  
  
तद्व्यासं त्रिचतुर्थांशं हीनं शेषं गलोर्ध्वगम् ।  
नासिकातुङ्गमाख्यातं तन्मध्योच्चमथापि वा ॥ ४ ॥  
  
शक्तिध्वजं तदूर्ध्वे तु नासीतुङ्गार्धमेव वा ।  
त्रिभागं वा त्रिभागैकभागं वाथ तदुन्नतम् ॥ ५ ॥  
  
तच्छक्तिध्वजतुङ्गन्तु गुणभागविभाजिते ।  
द्विभागं किम्पुरी वक्त्रं शेषांशं गलमानकम् ॥ ६ ॥  
  
दण्डं तद्गलतारं स्याद् द्विगुणं किम्पुरीमुखम् ।  
शक्तिध्वजोपरिष्टात्तु पत्रं वाथ सशूलकम् ॥ ७ ॥  
  
किम्पुरीवक्त्रतुङ्गस्य समं शुलोदयं भवेत् ।  
पत्रं चेत्तेन मानेन यथा सौन्दर्यमाचरेत् ॥ ८ ॥  
  
विस्तारे मुखपट्यास्तु दण्डमध्येर्धमेव वा ।  
वल्लिमण्डलचित्राद्यैः भूषयेन्मुखपट्टिका ॥ ९ ॥  
  
मुखपट्ट्या विशेषं तु अवगाढमुदाहृतम् ।  
शयितस्थितपट्ट्याभा मृणाल्यादि विभूषितम् ॥ १० ॥  
  
शुलाभमतलाभं वा सव्यालं व्यासनादकम् ।  
मालिका कूटकोष्ठादि मण्डितं वा विमानवत् ॥ ११ ॥  
  
चित्रपत्राख्यमकरतोरणाग्रमथापि वा ।  
सभद्रं तु महानासी पादसर्वाङ्गसुन्दराः ॥ १२ ॥  
  
प्। ६५) उत्तरं वाजनाब्जस्य क्षेपणं नासिकादयः ।  
कल्पयित्वा विशेषेण करोत्तरदि मानतः ॥ १३ ॥  
  
ऊर्ध्वे सहविशालं वा त्रिपादं वार्धमेव वा ।  
नासिकास्तम्भविस्तारं कण्ठोत्तरान्तमुन्नतम् ॥ १४ ॥  
  
वस्वश्रं वाथ वृत्तं वा युगाश्रं वा तदाकृतिः ।  
नासिकायास्तु विस्ताराद् द्विदण्डं वा त्रिदण्डकम् ॥ १५ ॥  
  
हीनं शेषं विशालं स्यात् नास्याग्रे बाह्यसीमकम् ।  
नासिकाङ्घ्रिद्वयोर्मध्ये दिङ्मूर्तिस्थापनं कुरु ॥ १६ ॥  
  
महानासीमिदं प्रोक्तं क्षुद्रनासीविधिं शृणु ।  
सार्धदण्डं द्विदण्डं वा * * * वाथ विस्तृतम् ॥ १७ ॥  
  
तत्तारं त्रिचतुर्थांशं हीनं शेषोदयं भवेत् ।  
कपोतालम्बनात्कक्षं नासिकोच्चं तु कल्पयेत् ॥ १८ ॥  
  
प्रतिवाजन सीमान्तं तस्यशक्ति ध्वजोन्नतम् ।  
तदुच्चं तु त्रिधाभज्य एकांशं कण्ठमानकम् ॥ १९ ॥  
  
शेषं किम्पुरिवक्त्रोच्चतारं युक्तिवशान्नयेत् ।  
ना सीतारार्धगाढं स्याद्गाढार्धं मुखपटिटिका ॥ । २० ॥  
  
व्यासं लतादिभिर्भूष्यं नानालङ्कारसंयुतम् ।  
पादं प्रतिकपोतेषु कल्पयेत्स्वस्तिकाकृतिम् ॥ २१ ॥  
  
मध्ये च कूटशालानां पञ्जरे चात्प नासिका ।  
प्। ६६) कल्पयेत्तु विशेषेण शिखरे भद्रनासिकाः ॥ २२ ॥  
  
शालाग्रयोस्तु कर्तव्या ललाटाख्यानु नासिका ।  
कल्पयेत्पञ्जरस्थाने महानास्याख्य नासिका ॥ २३ ॥  
  
नासिका लक्षणं प्रोक्तं तथा प्रासादमानकम् ।  
  
इत्यंशुमान्काश्यपे नासिका लक्षणपटलः (एकविंशः) ॥ २१ ॥  
  
  
  
  
अथ वक्ष्ये विशेषेण प्रासादं मानलक्षणम् ।  
प्रासादं सदनं सद्म हर्म्यं धाम निकेतनम् ॥ १ ॥  
  
मन्दिरं भवनं व्यासं गेहं दिव्यविमानकम् ।  
आस्पदं चाश्रयं चैव आधारं च मनोहरम् ॥ २ ॥  
  
आशाममाव्रतं धिष्ण्यं एवं पर्याय वाचकाः ।  
यस्मादणुपशो नास्ति परमाणुस्स उच्यते ॥ ३ ॥  
  
अणवोष्टौ रथारेणुः स्यादथरेण्वष्टकं पिचुः ।  
पिचूणामष्टको यास्तु केशाग्रमिति सञ्ज्ञितम् ॥ ४ ॥  
  
बालानां तद्धिकेशं स्यात् अग्रं तद्वपनात्पुरा ।  
तत्केशाग्राष्टकायास्तु लिख्यं तदुचदाहृतम् ॥ ५ ॥  
  
लीख्याष्टकोस्तु यूकंस्या यूकाष्टकयवं भवेत् ।  
प्। ६७) यवमष्टगुणं मानं अङ्गुलं तदुदाहृतम् ॥ ६ ॥  
  
सप्तसङ्ख्यायवं तारं मध्यमाङ्गुलमुच्यते ।  
षट्सङ्ख्यायवतारं स्यात् अधमाङ्गुलमितिस्मृतम् ॥ ७ ॥  
  
शाल्यायामचतुष्कं तु उत्तमाङ्गुलि सञ्ज्ञितम् ।  
त्रिसार्धाशालिदीर्घं तु मध्यमा इति सञ्ज्ञिताः ॥ ८ ॥  
  
शाल्या च दीर्घ त्रिगुणं अधमं तदुदाहृतम् ।  
श्वेतशालीमहाशाली रक्तशाली तथैव च ॥ ९ ॥  
  
सौगन्धी हेमशाली च शालयः पञ्चधा स्मृताः ।  
रक्तशाल्यायतं तेषु अङ्गुलार्धं तु सङ्गृहेत् ॥ १० ॥  
  
एवं हि षड्विधं प्रोक्तं मानाङ्गुलं द्विजोत्तम ।  
चन्द्रस्थिवोऽवकाशं च व्योममेकाङ्गुलाख्यकम् ॥ ११ ॥  
  
अक्षिपक्षाश्विनी चैव द्वितीयाङ्गुलिसञ्ज्ञिताः ।  
कालं चानलरुद्राक्षं शूलं चालेखनं गुणम् ॥ १२ ॥  
  
तृतीयाङ्गुलसञ्ज्ञास्ते वेदाब्धीयुगवर्धकम् ।  
चतुरङ्गुलिसञ्ज्ञास्ते बाणं भूतेन्द्रियामृतम् ॥ १३ ॥  
  
पञ्चाङ्गुलस्य सञ्ज्ञास्ते ऋतुषट्कौशिकं च वै ।  
रसगायत्रिकृत्तिका षडङ्गुलस्य सञ्ज्ञका ॥ १४ ॥  
  
पातालमृषिधातुर्वा सप्ताङ्गुलस्य सञ्ज्ञका ।  
मातृलोकस्वराश्चैव सप्ताङ्गुलाभिधायकः ॥ १५ ॥  
  
प्। ६८) हस्ति पर्वतनागाश्च वसवो मूर्तयस्तथा ।  
अष्टाङ्गुलस्य सञ्ज्ञास्ते शक्तिद्वार ग्रहास्तथा ॥ १६ ॥  
  
सूत्रनन्दनवं नाट्यं बीजाश्चैव नवाङ्गुलाः ।  
नाडिकाष्ठायुधं धर्म दशाङ्गुलस्य सञ्ज्ञकाः ॥ १७ ॥  
  
ईशानश्चेश्वरो रुद्रस्त्वेकादशाङ्गुलाख्याः ।  
अब्दं भारं च भानुं च द्वादशाङ्गुलसञ्ज्ञकाः ॥ १८ ॥  
  
चन्द्रादित्यशिवांशं च त्रयोदशाङ्गुलाख्यकाः ।  
ऋषिद्वयमनुश्चैव चतुर्दशाङ्गुलाख्यकाः ॥ १९ ॥  
  
पक्षश्चैव तिथिश्चैव पञ्चादशाङ्गुलाः स्मृताः ।  
कलामूर्तिद्वयं चैव षोडशाङ्गुलसञ्ज्ञकाः ॥ २० ॥  
  
पङ्क्तिर्विंशति त्रिंशच्च चत्वारिंशत्तथैव च ।  
पञ्चाशत्षष्टिसप्तत्याशीतिश्च नवतीशतम् ॥ २१ ॥  
  
प्रत्ययस्त्रिषु षष्टिश्च जगती सुगतिस्तथा ।  
शक्वरी सशक्वरी च तुष्टिपुष्टिधृतिस्तथा ॥ २२ ॥  
  
सुधृती च दशाद्यादि शतान्तान्नाम गीयकम् ।  
एकं दश शतं चैव सहस्रमयुतं तथा ॥ २३ ॥  
  
नियुतं प्रयुतं कोटी सार्बुदं बृन्दखर्विनी ।  
खर्वं च शङ्ख पद्मं च समुद्रमध्यमं तरम् ॥ २४ ॥  
  
आद्यं परं परार्धं च दशवृद्ध्या प्रकीर्तिताः ।  
प्। ६९) श्रेष्ठमध्यान्तरैर्वान्यैः तालं भान्वङ्गुलं भवेत् ॥ २५ ॥  
  
भानुद्वयाङ्गुलं किष्कु हस्तमित्युच्यते द्विज ! ।  
श्रेष्ठमध्याधमैर्मात्रैः कल्प्य हस्तं तथोदितम् ॥ २६ ॥  
  
चतुष्कं भवेद्दण्डं तेन वास्तुनिमापयेत् ।  
पञ्चविंशति मात्रं स्यात् प्राजापत्यं करं बुधः ॥ २७ ॥  
  
षट्विंशति धनुर्मुष्टिः सप्तविंशद्धौर्ग्रहम् ।  
अष्टाविंशाङ्गुलं प्राच्यं वैदेहं नवविंशतिः ॥ २८ ॥  
  
वैपुल्यं त्रिंशदङ्गुल्यं एकत्रिंशत्प्रकीर्णतम् ।  
एवमष्टविधं हस्तं प्रत्येकं द्विजसत्तम ! ॥ २९ ॥  
  
अधमं मध्यमोत्कृष्ट भेदेनैवं द्वयं द्वयम् ।  
धनुर्ग्रहप्रकीर्णाभ्यां द्विजानां गृहमारभेत् ॥ ३० ॥  
  
वैपुल्यधौर्मुष्टिभ्यां क्षत्रियाणां गृहं कुरु ।  
प्राजापत्यकरं चैव वैदेहं वैश्ययोग्यकम् ॥ ३१ ॥  
  
किष्कुप्राच्यकरं चैव शूद्रजात्यर्हकं भवेत् ।  
अधिकजात्यहं हस्तं हीनं तत्तद् विसर्जयेत् ॥ ३२ ॥  
  
हीनजात्यर्हकं हस्तं अधिकानां शुभावहम् ।  
सर्वेषामुदितं हस्तं मानं सद्मनि पूजितम् ॥ ३३ ॥  
  
अन्याश्च सर्वदेवानां योग्यं सद्मनि मानयेत् ।  
अथवा किक्षुहस्तं तु सर्वजात्यर्हकं भवेत् ॥ ३४ ॥  
  
प्। ७०) यानानि शयनानी च किक्षुहस्तेन मानयेत् ।  
आरामोद्यानखादीनि प्राजापत्यकरेण तु ॥ ३५ ॥  
  
धनुर्मुष्टिकरेणैव ग्रामादयस्तु मानयेत् ।  
धनुर्ग्रहेण वाप्यादि नद्याध्वानं च मानयेत् ॥ ३६ ॥  
  
सर्ववास्तुनि वा किक्षु हस्तेनैव द्विजोत्तम ! ।  
त्रिचतुर्हस्तमारभ्य द्विद्विहस्तविवर्धनात् ॥ ३७ ॥  
  
नवपङ्क्तिकरान्तं तु आभासैकतलं भवेत् ।  
एवमष्टविधं मानं युग्मायुग्मं चतुश्चतुः ॥ ३८ ॥  
  
पञ्चषढस्तमारभ्य द्विद्विहस्तविवर्धनात् ।  
रुद्रभानुकरान्तं तु आभास द्वितकाऽष्टधा ॥ ३९ ॥  
  
सप्ताष्टहस्तमारभ्य द्विद्विहस्तविवर्धनात् ।  
तिथिकलाकरान्तं तु आभास त्रितलं दश ॥ ४० ॥  
  
ग्रहकर्मसमारभ्य सप्ताष्टाधिकपङ्क्तयः ।  
चतुष्पञ्चतलं वाथ युग्मायुग्मं च ते दश ॥ ४१ ॥  
  
विस्तारं सप्तषट्पञ्च भागं कृत्वा द्विजोत्तम ! ।  
रसभूतयुगांशं तु विस्तारा द्रोपयेत्क्रमात् ॥ ४२ ॥  
  
विस्तारद्विगुणं चैव तस्मादष्टांशमाधिकम् ।  
पञ्चधाभ्युदितं तुङ्गं आभासे सदने द्विज ! ॥ ४३ ॥  
  
शान्तिकं पौष्टिकं चैव जयदं चाद्भुतं तथा ।  
प्। ७१) सार्वकामिकमित्येते अभिधानं क्रमाद्भवेत् ॥ ४४ ॥  
  
हस्तश्चेते तु वृध्या वा अन्या वा पूर्णमाचरेत् ।  
आभासं हर्म्यमाख्यातं विकल्पमधुना शृणु ॥ ४५ ॥  
  
नवपङ्क्तिकरात्पञ्च षट्पञ्चाशत्करान्तकम् ।  
द्विद्विहस्तविवृद्ध्या तु चतुर्विंशति सङ्ख्यया ॥ ४६ ॥  
  
पञ्चभूमी समारभ्य यावदर्कतलं क्रमात् ।  
अधमं मध्यमोत्कृष्टं त्रयोभेदतलं प्रति ॥ ४७ ॥  
  
सप्ताष्टाधिकपङ्क्त्यादि त्रित्रिहस्तविवर्धनात् ।  
षट्सप्ताष्टाधिकाशीत्यन्तं उच्चं प्रागिव सङ्ख्यया ॥ ४८ ॥  
  
एवं विकल्पमाख्यातं छन्दमार्गमतःशृणु ।  
त्रिचतुर्दशहस्तादि द्विद्विहस्त विवर्धनात् ॥ ४९ ॥  
  
पञ्चषट्षष्टि हस्तानां व्यासं वै सप्तविंशतिः ।  
वेदभूमिं समारभ्य भानुभूमावसानकम् ॥ १५० ॥  
  
अधमं मध्यमोत्कृष्टं मानं स्यूर्वै तलं प्रति ।  
सप्ताष्टदशहस्तादि त्रित्रिहस्तविवर्धनात् ॥ ५१ ॥  
  
पञ्चषण्णवतिर्यावत् उच्चं प्रागिव सङ्ख्यया ।  
अधमं मध्यमोत्कृष्टं तुङ्गभेदं तलं प्रति ॥ ५२ ॥  
  
छन्दमेवं समाख्यातं जातिहर्म्यमतः शृणु ।  
सप्ताष्टदशहस्तादि द्विद्विहस्तविवर्धनात् ॥ ५३ ॥  
  
प्। ७२) यावत्सप्ततिहस्तान्तं सप्तविंशति सङ्ख्यया ।  
चतुर्भूमिसमारभ्य यावदर्कतलावधि ॥ ५४ ॥  
  
तावद्विस्तारमाख्यातं उत्सेधं शृणु सुव्रत ! ।  
एकद्वाविंशहस्तादि त्रित्रिहस्तविवर्धनात् ॥ ५५ ॥  
  
यावदाशतहस्तान्तं उच्चं प्रागुक्तसङ्ख्यया ।  
अधमं मध्यमोत्कृष्टं उत्सेधं वै क्रमोदितम् ॥ ५६ ॥  
  
एवं जातिविमानं तु सप्तविंशति बोदितम् ।  
जातिच्छन्दविकल्पं च आभासेन द्विजोत्तम ! ॥ ५७ ॥  
  
महतीष्यन्तराल्पं च क्षुद्रनाम्ना क्रमोदिताः ।  
युगाश्रेत्युक्तमाने तु मानसूत्रं तु विन्यसेत् ॥ ५८ ॥  
  
तदर्धाकृति हर्म्याणां वेदाश्रे गर्तपूरणम् ।  
यत्रैव वर्जितं यत्तत्मानसूत्रं विधीयते ॥ ५९ ॥  
  
प्रासादानां तु विस्तारं भित्तिपाद्बाह्यमेव वा ।  
तत्पादाभ्यन्तरान्तं वा तत्पादमध्यमं तु वा ॥ ६० ॥  
  
उत्सेधं तदुपानादिस्तूप्यन्तं वा शिरोन्तकम् ।  
सभामण्टपशालानां भित्तिमध्यावसानकम् ॥ ६१ ॥  
  
भित्तिमध्याङ्घ्रि बाह्ये वा मध्ये वा भ्यन्तरेऽपि वा ।  
भित्ति बाह्यगतां घ्रौ तु बाह्ये वाऽभ्यन्तरेपि वा ॥ ६२ ॥  
  
तदङ्घ्रि मध्यावसानं वा मानसूत्रं द्विजोत्तम ! ।  
प्। ७३) भित्तिव्यासे तु भान्वंशे बाह्येऽथात्वंशकं व्रजेत् ॥ ६३ ॥  
  
अभ्यन्तरयुगांशं तु त्यक्त्वा शेषं द्विजोत्तम ! ।  
भित्ति मध्याङ्घ्रिविस्तारं अङ्घ्रिस्थाने निवोच्यते ॥ ६४ ॥  
  
भित्ति बाह्ये गतं पादं प्रागेव प्रोच्यतेऽथवा ।  
शालान्नां भित्ति मध्ये वा बाह्ये वाऽभ्यन्तरेऽपि वा ॥ ६५ ॥  
  
यानानां शयनानां च पादमध्ये मानसूत्रकम् ।  
मानसूत्रं समाख्यातं सर्वेषां सदनादिनाम् ॥ ६६ ॥  
  
मानसूत्रं तु बाह्ये तु कूटशालादि नीव्रकम् ।  
कूटस्योक्त विशालं वा त्रिपादं वार्धमेव वा ॥ ६७ ॥  
  
पादं सार्धं सपादं वा मानसूत्राद्बहिर्गतिः ।  
अथवादण्डमानेन कूटादीनां तु निर्गतिः ॥ ६८ ॥  
  
दण्डं वाध्यर्धदण्डं वा द्विदण्डं वार्धद्विदण्डकम् ।  
त्रिदण्डं वाथ निष्क्रान्तं मानसूत्रात्तु बाह्यतः ॥ ६९ ॥  
  
मानस्याभ्यन्तरे वेशं विपदामास्पदं सदा ।  
तस्मात्सर्वप्रयत्नेन मानसूत्राद्बहिर्गतम् ॥ ७० ॥  
  
एतद्विन्याससूत्रं वा समसूत्रं समं तु वा ।  
होमबाह्यगतं सूत्रं अवसानमुदाहृतम् ॥ ७१ ॥  
  
मानविन्याससूत्रं च अवसानं च ते त्रिधा ।  
ख्यातं सङ्क्षेपतो विप्रा ! शृणुष्वायादि लक्षणम् ॥ ७२ ॥  
  
इत्यंशुमान्काश्यपे मानादिसूत्रलक्षणपटलः (द्वाविंशः) ॥ २२ ॥  
  
  
  
  
अथ वक्ष्ये विशेषेण आयादिलक्षणं परम् ।  
हर्म्यविस्तारहस्तं तु गुणवृद्ध्यावसुभिर्हरेत् ॥ १ ॥  
  
शेषं ध्वजादि योनिः स्यात् उत्सेधं तु करं बुधः ।  
वर्धयेद्वसुभिर्ह्रासे नक्षत्रेणाहयादिभम् ॥ २ ॥  
  
नववृद्धिं परितो हस्तं पातालैस्त्रासयेद्बुधः ।  
शेषमर्कादिवारं स्यात् व्यासायामकरं गुणैः ॥ ३ ॥  
  
वर्धयेत्त्रिंशतिर्ह्रासे शेषं प्रतिपदोदयः ।  
तिथयस्तु समाख्याता तुङ्गहस्ताष्ट वृद्धितौ ॥ ४ ॥  
  
मुखभिस्तु हरेच्छेषं आयमित्युच्यते द्विज ! ।  
तुङ्गं नवेन वृद्ध्या तु प्रागि वै नाडिभिर्हरेत् ॥ ५ ॥  
  
शेषं व्ययमितिख्यातं आयाधिक्यं व्ययं क्षयः ।  
केतुसिंहोवृषो हस्ती शुभयोनिमिति स्मृतम् ॥ ६ ॥  
  
शुक्रेशनी बुधो जीवो शुभवारमिति स्मृतम् ।  
यजमानस्य जन्मर्क्षा न विरोधदिनं तथा ॥ ७ ॥  
  
वास्तु जन्मानुकूलं च नृपतेश्चानु कूलकम् ।  
एवं परीक्ष्य बहुधा अंशुमानं तु सङ्ग्रहेत् ॥ ८ ॥  
  
अथवा विस्तृतायामहस्तमष्टगुणी कृते ।  
भानुर्वा एव शेषं तु आयमित्युच्यते बुधः ॥ ९ ॥  
  
नववृद्द्यां दशभिर्ह्रासे शेषं व्यायमुदाहृतम् ।  
प्। ७५) वसुभिर्गुणिते ऋक्षे हते शेषं हयादिकम् ॥ १० ॥  
  
गुणवद्ध्याष्टभिर्ह्रासे शेषं ध्वजादि योनयः ।  
नव वृद्ध्या परिथौ हस्तं सप्तसङ्ख्या तु ह्रासयेत् ॥ ११ ॥  
  
शेषमर्कादिवारं स्यात् नववृद्ध्यास्त्रंशह्रासे तिथिर्भवेत् ।  
प्राग्वच्छुभाशुभं वीक्ष्य शुभमानं तु सङ्गृहेत् ॥ १२ ॥  
  
तज्जन्मयुगलं वेदं षडष्टनवमं शुभैः ।  
सदेष्टसिद्धिदा ऋक्षाः प्रोक्ताः शेषास्तु वर्जिताः ॥ १३ ॥  
  
नृपकर्तुश्च जन्मर्क्षात् गेह ऋक्षावसानकम् ।  
गणयेन्मतिमान्विप्र ! शुभमानं तु गृह्यताम् ॥ १४ ॥  
  
लग्नाष्टमपि नाशं च दुर्योगं च विवर्जयेत् ।  
  
आयादि रेवमाख्यातं नागरादि विधिं शृणु ।  
  
इत्यंशुमान्काश्यपे आयादिलक्षणपटलः (त्रयोविंशाः) ॥ २३ ॥  
  
  
  
  
नागरादि विमानानां लक्षणं वक्ष्यतेऽधुना ।  
हिमाद्रिकन्ययोरन्त * तो देशमुदाहृतम् ॥ १ ॥  
  
सोऽपि देशं त्रिधाभिन्नं तत्तद्देशोद्भवै गुणः ।  
प्। ७६) यथैव देहिनां देवं हं वातपित्तकफात्मकम् ॥ २ ॥  
  
तथैव दण्डवत्सर्वं यज्ञेयं त्रिगुणात्मकम् ।  
सात्विकं तामसं चैव राजसं च त्रिधा स्मृताः ॥ ३ ॥  
  
हिमद्रि सिद्धयोरन्तर्गता तस्मात्सात्विका धराः ।  
सिद्धादि कृष्णवर्णान्तं तामसाख्यं महीतलम् ॥ ४ ॥  
  
कृष्णवर्णादिकन्यान्तं राजसं भूतलं भवेत् ।  
नागरं सात्विकं देशं तामसं वेसरं तथा ॥ ५ ॥  
  
राजसं द्राविडं देशं क्रमशः परिकीर्तिताः ।  
सात्विकं नागरं हर्म्यं तामसं वेसरालयम्  ॥ ६ ॥  
  
राजसं द्राविडं हर्म्यं क्रमात्पुंषण्डयोषितः ।  
विष्णुर्महेश्वरो धाता क्रमाद्धर्म्याधिदेवताः ॥ ७ ॥  
  
नागरं भूसुरं विद्यात् वेसरं वैश्यमुच्यते ।  
द्राविडं तु नृपो ज्ञेयो आकृतिं शृणु सुव्रत ! ॥ ८ ॥  
  
कूटकोष्ठादि निष्क्रान्ति मानसूत्रे तु संस्थिताः ।  
उन्नतावनतोपेतौ कूटकोष्ठौ यथा क्रमम् ॥ ९ ॥  
  
एकानेकतलस्तम्भं पत्रतोरणसंयुतम् ।  
क्षुद्रकोष्ठसमायुक्तं महानास्यपरे द्विज ! ॥ १० ॥  
  
वेदिकाजालकोपेतं कूटं वेदाश्रशीर्षकम् ।  
एकानेकतलं वापि सालिन्दं वा विहीनकम् ॥ ११ ॥  
  
प्। ७७) देवाग्रशीर्षकं कण्ठं शालाकारमथापि वा ।  
नागरं भवनं ख्यातं तद्देशं तु प्रकल्पितम् ॥ १२ ॥  
  
प्राग्वत्कूटादि निष्क्रान्तं कोष्ठं कूटाद्गतं तु वा ।  
मानसूत्राद्बहिः कूटं नीव्रं कूटं तु कोष्ठकम् ॥ १३ ॥  
  
मध्यकोष्ठं सभद्रं वा विभद्रं वा द्विजोत्तम ! ।  
पञ्जरं मानसूत्रे वा कूटनिष्क्रान्त सादृशम् ॥ १४ ॥  
  
उन्नतावनता शाला सौष्ठिकोष्ठं यथाक्रमम् ।  
उन्नतं सान्तरं मञ्च तत प्रस्तरहीनकम् ॥ १५ ॥  
  
चतुरश्राष्ट वृत्ताभं तले तले सौष्टिकं क्रमात् ।  
नानामसूरकस्तम्भे वेदिकाजालक तोरणैः ॥ १६ ॥  
  
वृत्ताख्य स्फुटितैर्हस्ति कु(तु)ण्डे कुम्भलतादिभिः ।  
हारान्तरेषु मञ्चोर्ध्वे क्षुद्रकोष्ठयुतं तु वा ॥ १७ ॥  
  
तत्रैव हस्ति कु(तु)ण्डं वा भद्रनास्यल्प एव वा ।  
साधारं वा निराधारं एकानेकतलं तु वा ॥ १८ ॥  
  
शिरसो वर्तनं कण्ठं वृत्तं वाष्टाश्रमेव वा ।  
युगाश्रं वा शिरश्छन्दं विमानं द्राविडं भवेत् ॥ १९ ॥  
  
तदेव चरणाधारं एकाकारेण कल्पयेत् ।  
हारान्तरे विशेषेण कल्प्या वृत्तस्फुटादयः ॥ २० ॥  
  
समौ तु कूटकोष्ठौ द्वौ सान्तरप्रस्तरान्वितौ ।  
प्। ७८) हीनौ वान्तरमञ्चौ द्वौ नीव्रं च समसूत्रकौ ॥ २१ ॥  
  
हारान्तरेषु कर्तव्यं भद्रपञ्जरसंयुतम् ।  
कपोतपञ्जरं मध्यं वा सान्तरप्रस्तरान्वितम् ॥ २२ ॥  
  
सर्वेषां कर्णकूटानां शीर्षं तु च युगाश्रकम् ।  
वस्वश्रं वेदिकोपेतं मण्डलं शीर्षकं गलम् ॥ २३ ॥  
  
वस्वश्रं वा शिरः कण्ठं युगाश्रं वा प्रकल्पयेत् ।  
एतच्च द्राविडं ख्यातं हेमादिकुड्मलं तथा ॥ २४ ॥  
  
वस्वश्रं वा षडश्रं वा तच्च द्राविडमुच्यते ।  
एवं त्रिविधं नीत्या सु प्रोच्यते द्राविडालयम् ॥ २५ ॥  
  
वेसरे कूटकोष्ठादि नीव्रं स्यात् समसूत्रकम् ।  
वृत्ताकारं शिरोपेतं कर्णकूटं प्रकल्पयेत् ॥ २६ ॥  
  
वृत्तं गर्भगृहाकारं बाह्ये वृत्ताभमेव वा ।  
वृत्तग्रीवशिरोपेतं यथेष्टशिखरेण वा ॥ २७ ॥  
  
सालिन्दं वा सभद्रं वा ह्येकानेकतलं तु वा ।  
समाश्रं सायताश्रं वा वृत्तं वृत्तायतं तु वा ॥ २८ ॥  
  
द्व्यश्र वृत्तं तु वा हर्म्यं कूटकोष्ठादिभिर्युतम् ।  
उन्नतावनतोपेतौ कूटकोष्ठौ यथाक्रमम् ॥ २९ ॥  
  
समौ वा कुटकोष्ठौ वा बहुभूम्यैकमेव वा ।  
वेसरं भवनं ख्यातं अथवान्यप्रकारतः ॥ ३० ॥  
  
प्। ७९) जन्मादिस्तूपिपर्यन्तं युगाश्रं नागरं भवेत् ।  
वस्वश्रं शीर्षकं कण्ठं द्राविडं भवनं भवेत् ॥ ३१ ॥  
  
वृत्तग्रीव शिरोपेतं वेसरं हर्म्यमीरितम् ।  
कूटकोष्ठविहीनानां हर्म्याणां कथितास्त्विमे ॥ ३२ ॥  
  
नानाधिष्ठानसंयुक्तं तलं प्रत्यङ्घ्रि भेदितम् ।  
सर्वत्र वृत्त पादं वां वेसरे भवने कुरु ॥ ३३ ॥  
  
लिङ्गं च पिण्डिकां चैव प्रासादं चैक जादिकम् ।  
सर्वसम्पत्समृद्धिः स्यात् नृपस्य वास्तुजन्मिनाम् ॥ ३४ ॥  
  
विपरीते विपत्तिः स्यात् राजराष्ट्रभयङ्करम् ।  
तस्मात्सर्व प्रयत्नेन एकजात्येव माचरेत् ॥ ३५ ॥  
  
नागरे सकलं शान्तं वेसरे यानमूर्तिनाम् ।  
भोगवीरं च नृत्तं च द्राविडे भवने भवेत् ॥ ३६ ॥  
  
अन्यथा चेद्विपत्तिः स्यात् कर्तुश्च भिक्षदेहिनाम् ।  
नागरादि विधिः प्रोक्तः गर्भन्यासविधिं शृणु ॥ ३७ ॥  
  
इत्यंशुमान्काश्यपे नागरादिविधिपटलः (चतुर्विंशः) ॥ २४ ॥  
  
  
  
अथ वक्ष्ये विशेषेण गर्भन्यासविधिं परम् ।  
प्। ८०) प्रासादं देहमित्युक्तं तस्य प्राणस्तु गर्भकम् ॥ १ ॥  
  
गर्भहीने गृहे विप्र सकुत्कालवन्नवास्यकम् ।  
अहमन्ये च देवाश्च न वासे पुन्नगर्भके ॥ २ ॥  
  
तस्मात्सर्वप्रयत्नेन गर्भन्यासं तु कारयेत् ।  
श्रीप्रदं प्राणिनां गर्भं इतरे श्रीकरं भवेत् ॥ ३ ॥  
  
गर्भन्यासं न कर्तव्यं कर्तव्यं कर्तृनाशनम् ।  
अधिष्ठाने प्रतेरूर्ध्वे भूसुराणां हिताय वै ॥ ४ ॥  
  
जगत्यूर्ध्वे नृपाणां तु कुमुदोर्ध्वे विशां परम् ।  
होमोर्ध्वे गर्भविन्यासं शूद्राणामभिवृद्धिदम् ॥ ५ ॥  
  
एवं जात्यर्हकं प्रोक्तं भूमौ त्वाद्येष्टकोपरि ।  
प्रासादे मण्टपे चैव प्राकारे गोपुरे तथा ॥ ६ ॥  
  
परिवारालये चैव गर्भन्यासं तु कारयेत् ।  
यत्रैवाद्येष्टकान्यासं तत्रगर्भं निधापयेत् ॥ ७ ॥  
  
सौवर्णं राजतं ताम्रं श्रेष्ठमध्याधमं क्रमात् ।  
कांस्येनैवायसा वापि कर्तव्यं गर्भभाजनम् ॥ ८ ॥  
  
पञ्चाङ्गुलं समारभ्य यावद्वै विंशदङ्गुलम् ।  
एकाङ्गुल विवृद्ध्या तु कलासङ्ख्या तु भाजनम् ॥ ९ ॥  
  
एकादिषोडशान्तानां भौमानां तु यथाक्रमम् ।  
गर्भभाजनतारास्ते स्वाङ्घ्रिमूलतदन्तु वा ॥ १० ॥  
  
प्। ८१) गर्भभाजन विस्तारं सादृशोन्नतन्तथा ।  
भाजनोच्च त्रिभागैकं पिधानस्योच्छ्रयं भवेत् ॥ ११ ॥  
  
भाजने द्वित्रिभागान्तं पिधानालम्बनं द्विज ! ।  
यवैकव्यासमारभ्य यावार्धं तु विवर्धनात् ॥ १२ ॥  
  
यावत् सार्धाष्ट यवकं तावद्भित्ति विशालकम् ।  
प्रागुक्तानां तु फेलायां क्रमशः परिकल्पयेत् ॥ १३ ॥  
  
पञ्चविंशतिकोष्ठादि भाजनाभ्यन्तरे कुरु ।  
फेलाभित्ति विशालार्धं एकोर्वा भित्तेस्तु द्विजसत्तम ॥ १४ ॥  
  
अनन्तादि शिखण्ड्यन्तं मूलमन्त्रं निधापयेत् ।  
तद्बाह्ये षोडशे कोष्ठे पूर्वादि क्रमयोगतः ॥ १५ ॥  
  
अकारादि विसर्गान्तं स्वरान्न्यस्त्वा क्रमेण तु ।  
रत्नलोहानि धातूंश्च फेलाया भ्यन्तरे न्यसेत् ॥ १६ ॥  
  
मृत्कन्दधान्य पत्राणि गर्भगर्ते तु विन्यसेत् ।  
फेलाशुचिं ततो गव्यैः अस्त्रमन्त्रमुदाहरन् ॥ १७ ॥  
  
माणिक्यं विन्यसेत्कूटे कूटाक्षरमुदाहृतम् ।  
अनन्ते विन्यसेद्वज्रं सूक्ष्मे तु मौक्तिकं न्यसेत् ॥ १८ ॥  
  
शिवोत्तमेन्द्रनीलं स्यात् स्फटिकं त्वेकनेत्रके ।  
एकरुद्रे तु शङ्खं स्यात् त्रिमूर्तौ पुष्यरागकम् ॥ १९ ॥  
  
श्रीकण्ठे सूर्यकान्तं स्यात् वैडूर्यं तु शिखण्डिके ।  
प्। ८२) स्वर्णे नैव गजं कृत्वा अकारे विन्यसेद्बुधः ॥ २० ॥  
  
कपालं रजतेनैव इकारे तु निधापयेत् ।  
ताम्रेणैव कृतं कुम्भं उकारे द्विजसत्तम ॥ २१ ॥  
  
आरकूटेन खट्वाङ्गं ऋकारे तु निधापयेत् ।  
स्वर्णेन वृषभं कृत्वा कूटाक्षरे निधापयेत् ॥ २२ ॥  
  
आकारे विन्यसेच्छ्यामं ईकारे तु मनश्शिला ।  
ऊकारे जातिलिङ्गं तु ऋकारे गैरिकं न्यसेत् ॥ २३ ॥  
  
सौराष्ट्रं चैव ॡकारे ऐकारे त्वञ्जनं न्यसेत् ।  
गोरोचनं तथौकारे विसर्गे हरितालकम् ॥ २४ ॥  
  
तत्तद्बीजमनुस्मृत्य विन्यसेत्तु क्रमेण च ।  
यवनी वारशाली च प्रियङ्गुतिलसर्षपम् ॥ २५ ॥  
  
मुद्गानि सप्तबीजानि पूरयेद्गर्भ भाजनम् ।  
भाजनोर्ध्वे पिधानेन सुस्निग्धं सुदृढं कुरु ॥ २६ ॥  
  
प्रासादस्योत्तरे चाग्रे पञ्चषट्सप्तहस्त वा ।  
षोडशस्तम्भसंयुक्तं प्रपां कृत्वाति सुन्दरम् ॥ २७ ॥  
  
पिधानस्योर्ध्वमाच्छाद्य तरङ्गस्तम्भ वेष्टनम् ।  
द्वारतोरणसंयुक्तं दर्भमालादि भूषितम् ॥ २८ ॥  
  
मण्टपस्य त्रिभागैकं मध्ये वेदीं प्रकल्पयेत् ।  
हस्तमात्रसमुत्सेधं तालमात्रमथापि वा ॥ २९ ॥  
  
प्। ८३) परितस्त्वग्निकुण्डानि महाशासु द्विजोत्तम ! ।  
चतुरश्रं धनुर्वृत्तं पद्मं प्रागादिषु क्रमात् ॥ ३० ॥  
  
त्रिमेखला समायुक्तं नाभियोनिसमन्वितम् ।  
दर्पणोदरसङ्काशं कुण्डवेदींस्त्वलं कुरु ॥ ३१ ॥  
  
ततः शिल्पिनमुद्वास्य गोमयालेपनं गुरुः ।  
पिष्टचूर्णैरलं कृत्य पुण्याहं प्रोक्षणं कुरु ॥ ३२ ॥  
  
वेद्यूर्ध्वे स्थण्डिलं कृत्वा चतुर्द्रोणैः सुशालिभिः ।  
तिलतण्डुललाजैश्च दर्भैः पुष्पैः परिस्तरेत् ॥ ३३ ॥  
  
गन्धपुष्पादिभिः पूज्य दिशि देवान्स्वमन्त्रतः ।  
गव्याभिषिच्य फेलायां स्नापयेद्गन्ध तोयकैः ॥ ३४ ॥  
  
तन्तुना कौतुकं बध्वा नववस्त्रेण वेष्टयेत् ।  
स्थण्डिले स्थापयेत्फेलां कूटाक्षरमुदाहरन् ॥ ३५ ॥  
  
परितोऽष्टौ घटान्न्यस्त्वा ससूत्रान्सापिधानकान् ।  
सकूर्चान्वस्त्रसंयुक्तान् गन्धाम्बुपरिपूरितान् ॥ ३६ ॥  
  
विद्येशाधिपकुम्भांस्तान् स्थाप्याभ्यर्च्य स्वमन्त्रतः ।  
कुण्डानि पञ्चसंस्कारं कृत्वा होमं समाचरेत् ॥ ३७ ॥  
  
अग्न्याधानादिकं सर्वं अग्निकार्योक्तमाचरेत् ।  
समिदाज्य चरुं लाजान् तिलसर्षपतण्डुलान् ॥ ३८ ॥  
  
हृदयादि षडङ्गैश्च ईशानेन क्रमेण तु ।  
प्। ८४) होमं कृत्वा विशेषेण प्रत्येकाष्टशताहुतिम् ॥ ३९ ॥  
  
द्रव्यान्ते व्याहृतिं हुत्वा मूलेनैव शताहुतिम् ।  
जयादिरभ्यातानैश्च राष्ट्रभृच्चैव होमयेत् ॥ ४० ॥  
  
एवं जागरणं रात्रौ प्रभाते सुमुहूर्तके ।  
सुनक्षत्रे सुलग्ने च सुतिथौ च सुवारके ॥ ४१ ॥  
  
आदिशैव कुले जातं स्वाचार्यं शिवदीक्षितम् ।  
स्नानद्वयसमायुक्तं सकलीकृतविग्रहम् ॥ ४२ ॥  
  
सितवस्त्रोत्तरीयं च सितमाल्यानुलेपनम् ।  
आचार्यं पूजयेत्सम्यक् वस्त्रहेमाङ्गुलीयकैः ॥ ४३ ॥  
  
शिल्पिनं पूजयेत्तत्र वस्त्रैश्चाभरणादिभिः ।  
गर्भस्थानं प्रविश्याथ कर्ताचाचार्य शिल्पिभिः ॥ ४४ ॥  
  
अष्टधा विभजेद्भित्तिं बाह्यतश्चतुरं त्यजेत् ।  
त्रीणि वाभ्यन्तरे वर्ज्य शेषांशे भाजनं न्यसेत् ॥ ४५ ॥  
  
हृन्नदीसस्य वल्मीकं हलस्थं कुलिरावटे ।  
नागदन्ते वृषशृङ्गे वा अष्टमृद्ग्राह्य देशिकः ॥ ४६ ॥  
  
गर्भगर्त तमापूर्य कन्दं न्यस्त्वा मृदोपरि ।  
मध्येत्वम्बुजकन्दं च पूर्वे कुमुदकन्दकम् ॥ ४७ ॥  
  
दक्षिणे चोत्पलं कन्दं सौगन्धिं पश्चिमे न्यसेत् ।  
सौम्ये कशेरुकन्दं च बीजं तदुपरि न्यसेत् ॥ ४८ ॥  
  
प्। ८५) पूर्वे तु विन्यसेच्छालीं ब्रीहि वै दक्षिणे न्यसेत् ।  
पश्चिमे कोद्रवं न्यस्त्वा माषमुत्तरतो न्यसेत् ॥ ४९ ॥  
  
पावके विन्यसेन्मुद्गं नैर्-ऋत्यां कङ्गुबीजकम् ।  
प्रियङ्गुं वायुभागे तु वैशान्यां तु कुलस्थकम् ॥ ५० ॥  
  
एवं न्यस्त्वा हृदामन्त्रं ततो वै गर्भभाजनम् ।  
सर्वातोद्य समायुक्तं नृत्तगेयसमाकुलम् ॥ ५१ ॥  
  
जयशब्द समायुक्तं ब्रह्मघोषसमायुतम् ।  
प्रासादबीजमुच्चार्य स्थापयेद्गर्भभाजनम् ॥ ५२ ॥  
  
गन्धपुष्पादिभिः पूज्य प्रासादं गर्भभाजने ।  
शैलैर्वाचेष्टकाभिर्वा सैकतैस्सुदृढं कुरु ॥ ५३ ॥  
  
गर्भन्यासविधिः ख्यातं ततस्त्वेकतलं शृणु ।  
  
इत्यंशुमान्काश्यपे गर्भन्यासविधिपटलः (पञ्चविंशः) ॥ २५ ॥  
  
  
  
  
अथ वक्ष्ये विशेषेण हर्म्यमेकतलं शृणु ।  
तस्य विस्तारतुङ्गं च प्रोक्तं प्रासादमानके ॥ १ ॥  
  
युगाश्रं वृत्तमायाश्रं द्व्यश्रं वृत्तं षडश्रकम् ।  
अष्टाश्रं चाकृतिष्वेषां शिखरेऽपि तथैव च ॥ २ ॥  
  
प्। ८६) हर्म्य तारार्धमानं तु कन्यसं मुखमण्टपम् ।  
हर्म्य तारसमं श्रेष्ठं तयोर्मध्येष्ट भाजिते ॥ ३ ॥  
  
मुखमण्टपदीर्घं तु नवधा कथिता मया ।  
प्रासाद सदृशं व्यासं उत्तमत्रय मण्टपम् ॥ ४ ॥  
  
प्रासादादविशेषिता दण्डमध्यर्धदण्डकम् ।  
द्विदण्डं वा प्रवेशं तु मानसूत्राद्द्विजोत्तम ! ॥ ५ ॥  
  
सार्धदण्डैक दण्डं वा मानसूत्रात्तु वेशनम् ।  
युग्मस्तम्भसमायुक्तं युक्त्या सर्वाङ्गशोभितम् ॥ ६ ॥  
  
सावकाशान्तरालं वा कुड्यद्वारं सजालकम् ।  
सावकाशान्तरालं चेत् तद्दीर्घं द्वित्रिचतुष्करम् ॥ ७ ॥  
  
सोपानं पाश्वयोः कुर्यात् गजहस्त विभूषितम् ।  
प्रासादभित्तिविस्तारतुल्यं वार्धं त्रिपादकम् ॥ ८ ॥  
  
अन्तरालस्य भित्तेस्तु व्यासास्युर्मण्टपं तथा ।  
कूटकोष्ठादि युक्तं वा भिन्नं मुखमण्टपम् ॥ ९ ॥  
  
त्रिवर्गसहितं वापि तोरणाद्यैर्विचित्रितम् ।  
एकानेकतलं वाथ कर्तव्यं मुखमण्टपम् ॥ १० ॥  
  
हर्म्यतारे त्रिभागैकं गर्भगेहस्य विस्तृतम् ।  
पञ्चभागे त्रिभागं च वेदांशं सप्तभाजिते ॥ ११ ॥  
  
दशांशे भूतभागं तु रसांशं रुद्रभाजिते ।  
प्। ८७) त्रयोदशांशे सप्तांशं वस्वंशं तिथि भाजिते ॥ १२ ॥  
  
सप्तादशांशे नवांशं च व्यासार्धं च द्विजोत्तम ! ।  
गर्भगेहस्य विस्तारं नवधा कीर्तितां मया ॥ १३ ॥  
  
शेषम्भित्ति विशालं स्यात् परितः कल्पयेद्बुधः ।  
एकद्वित्रिचतुष्पञ्च भित्तिः स्यादेकभूमिके ॥ १४ ॥  
  
हर्म्ये च वसुधा भज्य एकांशं हि तलोन्नतम् ।  
द्विभागं चरणायामं प्रस्तरार्धैकभागया ॥ १५ ॥  
  
गलोच्चं त्वेकभागेन द्विभागं शिखरोदयम् ।  
एकांशं स्तूपि तुङ्गं तु कल्प्येवं शान्तिकं भवेत् ॥ १६ ॥  
  
शान्तिके मञ्चमानं तु दशाष्टसप्तभागिकम् ।  
एकांशं रहितं शेषं मञ्चं वा प्राग्वदेव वा ॥ १७ ॥  
  
एवं शान्तिकमाख्यातं पौष्टिकं चाधुना शृणु ।  
सदनोच्चे नवांशे तु शिवांशं तु तलोदयम् ॥ १८ ॥  
  
अर्धपादसमायुक्तं द्व्यंशं तु चरणोदयम् ।  
मञ्चमानं तथैकांशं सार्धपादांशकं गलम् ॥ १९ ॥  
  
सत्रिभागत्रिभागं तु शिखरोदयमीरितम् ।  
स्तूप्युत्सेधं तथैकांशं पौष्टिकं सदनान्वितम् ॥ २० ॥  
  
सदनोच्चदशांशे तु अधिष्ठानोदयं शिवम् ।  
सार्धद्व्यंशं तु पादोच्चं प्रस्तरं तु शिवांशकम् ॥ २१ ॥  
  
प्। ८८) सार्धांशगलमानं तु गुणांशं शिखरोदयम् ।  
एकांशंस्तूपिमानं तु जयदं तदुदाहृतम् ॥ २२ ॥  
  
रुद्रांशे हर्म्य तुङ्गं तु सपादांशं धरातलम् ।  
सार्धद्व्यंशं तु पादोच्चं प्रस्तरं तु शिवांशकम् ॥ २३ ॥  
  
अध्यर्धांशं तु कण्ठोच्चं सार्धत्र्यंशं तु शीर्षकम् ।  
शेषं स्तूप्युदयं ख्यातं त्वद्भुतं सदनं भवेत् ॥ २४ ॥  
  
तुङ्गे सप्तांशभागे तु त्रिपादांशं धरातलम् ।  
पक्षांशं पादतुङ्गं तु त्रिपादांशं तु प्रस्तरम् ॥ २५ ॥  
  
त्रिपादांशं गलं मानं शिखरोच्चं द्विभागकम् ।  
स्तूप्युत्सेधं तथैकांशं एतत्स्यात्सार्वकामिकम् ॥ २६ ॥  
  
शान्तिकाद्युदयोपेतं हर्म्यगण्यं क्रमोदितम् ।  
विपरीते नृपादीनां विपत्तिं नित्यमावहेत् ॥ २७ ॥  
  
तस्माच्छान्त्यादिगण्यं च दुदयं चैव कारयेत् ।  
रुद्रांशे सदनोत्सेधे तलमेकांशमानतः ॥ २८ ॥  
  
द्व्यंशं तु चरणायामं प्रस्तरं तु शिवांशकम् ।  
उपग्रीवस्तु सार्धांशं त्रिपादं प्रस्तरोदयम् ॥ २९ ॥  
  
सपादांशं गलोत्सेधं सार्धद्व्यंशं तु शीर्षकम् ।  
एकांशं स्तूपिमानं तु एवं चैवाद्भुतं स्मृतम् ॥ ३० ॥  
  
अथवाष्टौ द्विरष्टौ वा नवसप्ताष्टकं तु वा ।  
प्। ८९) पक्षमाधारपादं च मञ्चोपग्रीवमञ्चकम् ॥ ३१ ॥  
  
गलमूर्ध्नि शिखामानं समोवेष्टं नृपांशके ।  
सोपग्रीवसमञ्चौ ता एकभूरेव विद्येते ॥ ३२ ॥  
  
अथवाष्टौ द्विरष्टौ च सप्ताष्टशरधातुकम् ।  
कृत्वाचाधारपादं च मञ्चोपग्रीवमञ्चकम् ॥ ३३ ॥  
  
गलमूर्ध्नि शिखामानं समौ चाष्टनवांशके ।  
ऊर्ध्वमञ्चोपरिष्टात्तु चतुष्कोणेषु सुव्रत ! ॥ ३४ ॥  
  
कर्णकूटसमायुक्तं हीनं वा तद्विशेषतः ।  
अधिष्ठानादि सर्वाङ्गं प्रागिवैव प्रकल्पयेत् ॥ ३५ ॥  
  
वृत्तग्रीवसमायुक्तं तथैव शिखरं घटम् ।  
शिखरे तु महानासी चत्वारस्तु महादिशि ॥ ३६ ॥  
  
दिशिभद्रयुतं वास्ते मञ्चाल्पानासिका कलाः ।  
प्रस्तरे चाल्पनासीं वा विजयं तदुदाहृतम् ॥ ३७ ॥  
  
तदेव कर्णकूटाढ्यं वर्गपञ्चांशवानतम् ।  
नागराद्युचितं कर्णकूटाकारं प्रकल्पयेत् ॥ ३८ ॥  
  
कर्णकूटस्य मध्यं भद्रं तत्तद्भद्रनासिका ।  
अन्तरालं च तत्तुल्यं क्षुद्रपञ्जरसंयुतम् ॥ ३९ ॥  
  
सुभद्रं वा कर्णकूटं पञ्जरं त्वल्पनासिका ।  
मध्यनासी विशालं वा मध्य भद्रविशालकम् ॥ ४० ॥  
  
प्। ९०) त्रिचतुष्पञ्चषट्सप्तभागं वा सदनस्ततम् ।  
कूटमेकद्विभागं वा मध्यभद्रविशालकम् ॥ ४१ ॥  
  
दण्डं वाध्यर्ध दण्डं वा सर्वदेवार्हकं परम् ।  
तदेव सदने बाह्ये मध्यभद्रयुतं तु वा ॥ ४२ ॥  
  
तदन्तो जालकैश्चाढ्यं श्रीशैलं तदुदाहृतम् ।  
तदेव वेदिकाकण्ठं शिखरं च घटं तथा ॥ ४३ ॥  
  
वस्वश्र पट्टसंयुक्तं चतुर्दिग्भद्रनासिका ।  
अभद्रनासी चत्वार शिखरे तु विदिक् स्थिताः ॥ ४४ ॥  
  
पादं प्रत्याल्पनास्याढ्यं स्वस्तिबन्धं तदुच्यते ।  
तदेवमध्यभद्रं च कर्णकूटविहीनकम् ॥ ४५ ॥  
  
सुशोभनावहं ख्यातं सर्वदेव प्रियावहम् ।  
शिखरे तु महानासी प्रस्तरेऽष्टौ द्विरष्ट वा ॥ ४६ ॥  
  
युगाश्रं शिखरं कण्ठं वेदिका चैव श्रीकरम् ।  
तदेव शिखरे चाष्टावल्पनासी समन्वितम् ॥ ४७ ॥  
  
चतुर्महानासिकोपेतं श्रीकण्ठं तदुदाहृतम् ।  
तानि वैद्वयश्र वृत्ताभं हस्ति पृष्ठमुदाहृतम् ॥ ४८ ॥  
  
वेदिकाकण्ठमूर्धा च षडश्रं परिकल्पयेत् ।  
पट्टं प्रतिमहानास्यं कल्पयेत्स्कन्दकान्तकम् ॥ ४९ ॥  
  
मध्यभद्रसमायुक्तं कर्णकूटसमन्वितम् ।  
प्। ९१) महानास्यपरे कोष्ठसंयुक्तं शीर्षकं भवेत् ॥ ५० ॥  
  
नासिका विस्तृतं दण्डं द्वयं वाथ त्रिदण्डकम् ।  
कोष्ठदीर्घसमाख्यातं उत्सेधं नासिकासमम् ॥ ५१ ॥  
  
विदिक्षु भद्रनास्याढ्यं शिखरं परिकल्पयेत् ।  
वृत्तमस्तककर्णास्यं वस्वश्रं वा गलं शिरः ॥ ५२ ॥  
  
वृत्तकेसरमाख्यातं वस्वश्रं राजकेसरम् ।  
प्रासादस्य तु विस्तारं पञ्चसप्ताष्ट वा भजेत् ॥ ५३ ॥  
  
द्विभागं वा त्रिभागं वा प्राग्वद्वा मध्यभद्रकम् ।  
दण्डं वाध्यर्धदण्डं वा द्विदण्डं वा त्रिदण्डकम् ॥ ५४ ॥  
  
मध्यभद्रस्य निष्क्रान्तं भद्रावेष्टितहर्म्यकम् ।  
चतुर्महानासिकोपेतं शिखरायतवृत्तकम् ॥ ५५ ॥  
  
पादं प्रत्याल्पनास्याढ्यं कण्ठं वै शीर्षकाकृतिः ।  
कल्याणसुन्दरं ख्यातं सर्वदेवार्हकं भवेत् ॥ ५६ ॥  
  
तदेवभद्रनास्याढ्यं पूर्वे परे द्विजोत्तम ! ।  
ललाटनासिकोपेतं पार्श्वयोर्द्विजसत्तम ! ॥ ५७ ॥  
  
समं वा सायतं वाथ कल्पितं कौसलं भवेत् ।  
तलं प्रतिविमानानां दिङ्मूर्तिमथ वक्ष्यते ॥ ५८ ॥  
  
स्कन्दं वै पूर्वदिग्भागे दक्षिणामूर्तिं दक्षिणे ।  
पश्चिमे विष्णुमूर्तिं वा लिङ्गोद्भवमथापि वा ॥ ५९ ॥  
  
धातारमुत्तरे विप्र द्वारस्थाने तु वर्जयेत् ।  
मण्टपे दक्षिणे भद्रे स्थापयेत्तु विनायकम् ॥ ६० ॥  
  
प्। ९२) पूर्वे च पश्चिमे तस्य नृत्तमूर्तिं प्रकल्पयेत् ।  
दुर्गामुत्तरदिग्भागे क्षेत्रपालं तथैव च ॥ ६१ ॥  
  
स्थानकं वासनं वाथ दिशां मूर्तिं प्रकल्पयेत् ।  
एवं धरातलोर्ध्वे तु कर्तव्यं द्विजसत्तम ! ॥ ६२ ॥  
  
स्कन्दं वा पूर्वदिग्भागे शक्रो वा हस्ति रोहितौ ।  
हस्ती विनाब्जकानासी नासिका रग्निविस्तरम् ॥ ६३ ॥  
  
दक्षिणे दक्षिणा मूर्तिं वीरभद्रमथापि वा ।  
पश्चिमे नारसिंहं तु सौम्य मूर्तिमथापि वा ॥ ६४ ॥  
  
उत्तरे तु विधातारं धनदेवं द्विजोत्तम ! ।  
प्रस्तरोपरिकर्तव्यं एकद्वित्रितले तथा ॥ ६५ ॥  
  
चतुर्भूम्यादि महाशासु महेशास्तु यथेष्टकम् ।  
उमास्कन्दादि सहिता महेशाः परिकीर्तिताः ॥ ६५ ॥  
  
अन्यामराश्च गन्धर्वान्सिद्धाद्यैवमरुद्गणाः ।  
कलान्तं युगभूम्यादि ग्रीवे च प्रस्तरान्तके ॥ ६७ ॥  
  
एष्वष्टमूर्तिमष्टासु कल्पयेत्कल्पवित्तमः ।  
गलाधस्तात्तु मञ्चोर्ध्वे कोणेषु वृषभं कुरु ॥ ६८ ॥  
  
कोणं प्रति द्वयं वैकं वृषभं शयनं कुरु ।  
भूतं वाथ चतुष्कोणे हृदयाञ्जलि संयुतम् ॥ ६९ ॥  
  
कल्पयेत्पद्मपीठोर्ध्वे त्वासीनं तु वृहत्तनु ।  
प्। ९३) आमोदमग्नि कोणे तु प्रमोदं नैर्-ऋते भवेत् ॥ ७० ॥  
  
प्रमुखं वायु कोणे तु दुर्मुखं त्वीश कोणके ।  
श्वेतं रक्तं तथा पीतं कृष्णमग्न्यादिषु क्रमात् ॥ ७१ ॥  
  
ममैव ताद्येषां तासां वैवाहनं कुरु ।  
करालमुद्गीकुल्माषकल्कचिक्कण लेपनम् ॥ ७२ ॥  
  
नानालङ्कारसंयुक्तं नानालीलासमन्वितम् ।  
नानाक्रीडासमायुक्तं सुधया दारुभिस्तथा ॥ ७३ ॥  
  
उचितं कल्पयेद्धीमान् चरुदार्वेष्टका भवेत् ।  
एवमेकतलं ख्यातं द्वितलं तु ततो विदु ॥ ७४ ॥  
  
  
इत्यंशुमान्काश्यपे एकतलविधिपटलः (षड्विंशः) ॥ २६ ॥  
  
  
  
  
अथ वक्ष्ये विशेषेण द्वितलस्य तु लक्षणम् ।  
प्रासादमूलवत्कार्यं विस्तारोच्चं तु निर्गमम् ॥ १ ॥  
  
विन्याससूत्रयोरन्तर्व्यासं सप्तर्तु वा भजेत् ।  
एकांशं कूटविस्तारं कोष्ठं तद्द्विगुणा यतम् ॥ २ ॥  
  
कूटव्याससमं कोष्ठं विस्तारे द्विजसत्तम ! ।  
शेषं हारान्तरं कोष्ठं पार्श्वयोस्तु सपञ्जरम् ॥ ३ ॥  
  
प्। ९४) हारान्तरमशेषं वा त्रिपादं वार्धमेव वा ।  
पञ्जरव्यासमाख्यातं कूटबाह्यसमोगतिम् ॥ ४ ॥  
  
कूटात्किञ्चित् प्रवेशं वा मानसूत्रान्तनीव्रताः ।  
पञ्जरं कर्णकूटाभं नासिकाकार एव वा ॥ ५ ॥  
  
शालाकारं तु वा विप्र ! हस्तितुण्डाभमेव वा ।  
प्रासादोच्चं तु विभजेदष्टाविंशति सङ्ख्यया ॥ ६ ॥  
  
गुणांशं धरातलोत्सेधं रसांशं चरणोदयम् ।  
प्रस्तरोत्सेधमग्न्यंशं भूतांशं चरणोदयम् ॥ ७ ॥  
  
द्विभागं प्रस्तरोत्सेधं एकांशं वेदिकोदयम् ।  
द्विभागं गलमानं तु सार्धवेदांशशीर्षकम् ॥ ८ ॥  
  
स्तूप्युच्चं सार्धभागं तु कल्पितं शान्तिकं भवेत् ।  
चतुस्त्रिंशति भागं तु कृत्वा तु सदनोदयम् ॥ ९ ॥  
  
सार्धाग्न्यंशमधिष्ठानं तद्द्वयं चरणोदयम् ।  
प्रस्तरोच्चं गुणांशं स्यात् तलिपं सार्धषड्भवेत् ॥ १० ॥  
  
गुणांशं मञ्चमानं तु व्योमांशं वेदिकोदयम् ।  
सार्धद्व्यंशं गलोत्सेधं भूतांशं शिखरोदयम् ॥ ११ ॥  
  
अध्यर्धांशं शिखामानं पौष्टिकं सदनं भवेत् ।  
तदेव गलमानं तु सार्धद्व्यंशेन कल्पयेत् ॥ १२ ॥  
  
शेषं पूर्ववदेवं तु त्रयस्त्रिंशोदये कृते ।  
प्। ९५) जयदं सदनं ह्येतत् सर्वदेव प्रियावहम् ॥ १३ ॥  
  
षट्त्रिंशद्विभजेदहर्म्यतुङ्गं धारातलं युगम् ।  
वस्वंशपादमानं तु सार्धाग्न्यंशं तु प्रस्तरम् ॥ १४ ॥  
  
सप्तांशं चरणोच्चं तु गुणांशं मञ्चमानकम् ।  
एकांशं वेदिकोच्चं तु गुणांशं तु गलोदयम् ॥ १५ ॥  
  
भूतांशं शिखरोच्चं तु स्तूप्युच्चं सार्धभागया ।  
अद्भूतं सदनं ह्येवं कल्पयेत्कल्पवित्तमः ॥ १६ ॥  
  
चत्वारिंशति भागं तु कर्तव्यं सदनोदयम् ।  
अधिष्ठानोच्चं तु वेदांशं स्तम्भं तद्द्विगुणायतम् ॥ १७ ॥  
  
युगांशं मञ्चमानं तु तलिपं सार्धसप्तकम् ।  
त्रिभागं प्रस्तरोत्सेधं द्विभागं वेदिकोदयम् ॥ १८ ॥  
  
त्रिभागं ग्रीवमानं तु शिखरं सप्तभागया ।  
शेषं शिखोदयं विद्याद्विमानं सर्वकामिकम् ॥ १९ ॥  
  
होमादिस्तूपिपर्यन्तं युगाश्रं परिकल्पयेत् ।  
चतुष्कूटं चतुश्शाला पञ्जराष्टकसंयुतम् ॥ २० ॥  
  
षडष्टैवाल्पनास्यास्युः पादं प्रति तु कल्पयेत् ।  
शिखरे तु चतुर्दिक्षु महानासीसमन्वितम् ॥ २१ ॥  
  
कल्पितं वेदिकाद्यैस्तु नानाचित्रैर्विचित्रितम् ।  
एवं स्वस्तिकमाख्यातं सर्वदेव प्रियावहम् ॥ २२ ॥  
  
प्। ९६) तदेव शिखरकोणेषु पार्श्वयोस्त्वल्पनासिका ।  
स्वस्तिभद्रमितं ख्यातं मम प्रीतिकरं भवेत् ॥ २३ ॥  
  
तदेव नतकूटं च कोष्ठोन्नतास्समञ्चकाः ।  
नतपञ्जरसंयुक्तं एतद्विपुलसुन्दरम् ॥ २४ ॥  
  
तदेवान्तरमञ्चाढ्यौ कूटकोष्ठौ विशेषतः ।  
नतपञ्जरसंयुक्तं यथेष्टाकृति शीर्षकम् ॥ २५ ॥  
  
स्तूपीघटं गलं तद्वद् श्रीकरं तदुदाहृतम् ।  
तदेव नवशालाः स्युः कूटोन्नतसमञ्चकाः ॥ २६ ॥  
  
निम्नपञ्जर संयुक्तं यत्तत्कैलासमुच्यते ।  
तदेव कूटकोष्ठौ द्वौ निम्नोन्नतविहीनकौ ॥ २७ ॥  
  
सान्तरप्रस्तरोपेतौ समसूत्रततोन्नतौ ।  
हारान्तरे विशेषेण युग्मं वा युग्मपञ्जरम् ॥ २८ ॥  
  
चतुष्कूटं चतुश्शाला षडष्टैवाल्पनासिकाः ।  
वस्वश्रवेदिकोपेतं वर्तुलं शीर्षकं गलम् ॥ २९ ॥  
  
शिखरं वसुनासाढ्यं भद्रं चैव चतुश्चतुः ।  
वेदिका तोरणाढ्यं तु रुद्रकान्तमिदं परम् ॥ ३० ॥  
  
तदेव शिखरं कण्ठं वस्वश्रं परिकल्पयेत् ।  
विष्णुकान्तमिदं नाम्ना सर्वदेवार्हकं भवेत् ॥ ३१ ॥  
  
तदेव वर्तुलं वेदीकन्धरं शिखरं तथा ।  
प्। ९७) चतुश्शालाष्टकूटाढ्यं सप्ताष्टैवाल्पनासिकाः ॥ ३२ ॥  
  
एतत्पर्वतमित्युक्तं विमानं सम्पदास्पदम् ।  
कूटात्कोष्ठस्य निष्क्रान्तं दण्डं वाध्यर्धदण्डकम् ॥ ३३ ॥  
  
द्विदण्डं वा त्रिदण्डं वा कूटकोष्ठस्य निर्गतिः ।  
नानाधिष्ठानसंयुक्तं नानास्तम्भसमन्वितम् ॥ ३४ ॥  
  
प्रागुक्तानां तु सर्वेषां कल्पितं वा विहीनकम् ।  
तदेव शिखरोच्चार्ध कोष्ठकं तु चतुष्टयम् ॥ ३५ ॥  
  
चतुरश्रशिरोपेतं चतुष्कूटसमन्वितम् ।  
षडष्टनासिकोपेतं स्वस्तिबन्धमिदं स्मृतम् ॥ ३६ ॥  
  
कूटकोष्ठौ द्वौ चतुश्चान्तरप्रस्तरान्वितौ ।  
हारापञ्जरसंयुक्ता नवाष्टैवाल्पनासिकाः ॥ ३७ ॥  
  
सर्वालङ्कारसंयुक्तं तत्तत्कल्याणसुन्दरम् ।  
तदेव शिखरे चार्धकोष्ठकं तु विवर्जयेत् ॥ ३८ ॥  
  
चत्वारनासिकोपेतं शिखरं परिकल्पयेत् ।  
नानालङ्कारसंयुक्तं एतत्पाञ्चालमिष्यते ॥ ३९ ॥  
  
तदेवाष्टाश्र वेदी च कन्धरं शिखरं घटम् ।  
शिखरेऽष्टौ महानासी युक्तं वै विष्णुकान्तकम् ॥ ४० ॥  
  
सान्तरे प्रस्तरोपेतं कूटकोष्ठाश्चतुश्चतुः ।  
पञ्जराष्टकसंयुक्तं वृत्तशीर्षककन्धरम् ॥ ४१ ॥  
  
प्। ९८) दण्डं वाध्यर्धदण्डं वा द्विदण्डं वा त्रिदण्डकम् ।  
कर्णकूटात्तु कोष्ठादिनिष्क्रान्तं परिकल्पयेत् ॥ ४२ ॥  
  
षडष्टाल्पनासिकोपेतं चत्वारि पङ्क्तिरेव वा ।  
एतदीश्वरकान्तं स्यात् ईश्वरस्य प्रियावहम् ॥ ४३ ॥  
  
तदेव त्रिचतुर्भागभागाधिक्यायताश्रकम् ।  
तथा शीर्षककण्ठं च वेदिकां च प्रकल्पयेत् ॥ ४४ ॥  
  
स्तूपि त्रयसमायुक्तं एतन्मङ्गलमुच्यते ।  
तदेवायतवृत्ताभं गान्धारमिति विद्यते ॥ ४५ ॥  
  
तारादर्धाधिकायामं आयताश्रं समाश्रं वा ।  
द्व्यश्रवृत्तं शिरोयुक्तं वेदिका च गलं तथा ॥ ४६ ॥  
  
नेत्रशालामुखाकारं हस्तिपृष्ठमिदं परम् ।  
द्व्यश्रवृत्तमुपानादि कल्पितं वा तदेव हि ॥ ४७ ॥  
  
समाश्रमायताश्रं वा बाह्यतः परिकल्पयेत् ।  
वृत्तगर्भगृहोपेतां कूटकोष्ठादिसंयुतम् ॥ ४८ ॥  
  
वृत्ताभं कर्णकूटानां श्रीकरं परिकल्पयेत् ।  
कूटकोष्ठं च नीडं च समसूत्रे तु कल्पयेत् ॥ ४९ ॥  
  
नाम्ना मनोहरं हर्म्यं सर्वदेवार्हकं परम् ।  
उपानात्स्तूपि पर्यन्तं वृत्तं चैव बहिर्बहिः ॥ ५० ॥  
  
शेषं प्रागिवमुद्दिष्टं शिवकान्तमिदं परम् ।  
प्। ९९) चतुरश्रमधिष्ठानं गर्भगेहं तथैव च ॥ ५१ ॥  
  
अधिष्ठानोपरिष्ठात्तु स्तूप्यन्तं वर्तुलाकृतिः ।  
कूटकोष्ठादि सर्वाङ्गं युक्तं वृत्तग्रहं भवेत् ॥ ५२ ॥  
  
चतुरश्रमधिष्ठानं आयताश्रमथापि वा ।  
रसाश्रं शिखरं कण्ठं कूटकोष्ठादि संयुतम् ॥ ५३ ॥  
  
यथोचितं तु सङ्कल्प्य नाम्ना कौबेर कान्तकम् ।  
एवं तु द्वितलं योग्यं भेदा अष्टादश स्मृताः ॥ ५४ ॥  
  
इष्टकाभिश्शिलाभिर्वा होमादिस्तूपिकान्तकम् ।  
कल्पितं सञ्चितं हर्म्यं पुमानेव घनीकृतम् ॥ ५५ ॥  
  
दृषत्रदेष्टकामिश्च मिश्रहर्म्यं तदेव हि ।  
मिश्रेष्वादौदृषत्कार्यं तदूर्ध्वे त्विष्टका क्रिया ॥ ५६ ॥  
  
वनिता सञ्चिता ख्याता घनाघनमिति स्मृतम् ।  
इष्टकादारुणा चैव तन्मिश्रं षण्डमुच्यते ॥ ५७ ॥  
  
तदेवोपसञ्चितं ख्यातं घनाघनमुदाहृतम् ।  
अंशेन रहितं कार्यं सञ्चितं स्मृति विद्यते ॥ ५८ ॥  
  
अघनं चेति तत्ख्यातं एतत्पुंषण्डयोषितः ।  
वक्त्रमण्टपमानं च गर्भगेहविशालकम् ॥ ५९ ॥  
  
भित्तिव्यासं च ते सर्वे प्राग्वदेकतलोक्तवत् ।  
द्वारस्योभय पार्श्वे तु पादयोरन्तरे द्विज ! ॥ ६० ॥  
  
प्। १००) द्वारपालगुहां कुर्यात् तलादुत्तरसीमकम् ।  
बिम्बोदित विशालं तु दण्डमात्रं तु वेशरम् ॥ ६१ ॥  
  
सर्वधाम्नि च कर्तव्यं वेशनारहितं तु वा ।  
एवं द्वितलमाख्यातं त्रितलं तु तथा विदुः ॥ ६२ ॥  
  
  
इत्यंशुमान्काश्यपे द्वितलमानपटलः (सप्ताविंशः) ॥ २७ ॥  
  
  
  
  
अथ वक्ष्ये विशेषेण त्रितलं शृणु सुव्रत ! ।  
तस्य विस्तारतुङ्गं च पुरोक्तं हर्म्यमानवत् ॥ १ ॥  
  
विन्याससूत्रयोरन्तः तदष्टांशविभाजिते ।  
एकांशं कूटविस्तारं विशालायामं तु तद्द्वयम् ॥ २ ॥  
  
समं त्रिपादमर्धं वा पञ्जरव्यासमुच्यते ।  
शेषं हारान्तरं ख्यातं निष्क्रान्तादीनि पूर्ववत् ॥ ३ ॥  
  
ऊर्ध्वभूमौ रसांशेंशं कूटव्यासमुदाहृतम् ।  
शालायामद्विभागं तु शेषं हारान्तरं भवेत् ॥ ४ ॥  
  
हारान्तरसमं वार्धत्रिपादं वाऽथ पञ्जरम् ।  
ऊर्ध्वभूमिकभागैक मध्ये भद्रं विधीयते ॥ ५ ॥  
  
दण्डं सार्धद्विदण्डं वा मध्यभद्रस्य नीव्रकम् ।  
प्। १०१) प्रासादस्योच्छ्रयं भानुद्विगुणांशं विभाजिते ॥ ६ ॥  
  
द्विभागं धरातलोच्चं वै वेदांशं चरणोदयम् ।  
मञ्चमानं द्विभागेन पादोन चतुरंशकैः ॥ ७ ॥  
  
पादायामं च सार्धांशं प्रस्तरोच्चमुदाहृतम् ।  
सार्धत्रिभागं पादोच्चं सपादांशं तु मञ्चकम् ॥ ८ ॥  
  
अर्धांशं वेदिका मानं गलमानं शिवांशकम् ।  
सार्धत्र्यंशं तु शिखरं स्तूप्युच्चं त्वेकभागया ॥ ९ ॥  
  
एवं हि कल्पितं गेहं शान्तिकं त्विति विद्यते ।  
चतुर्विंशद्विमानोच्चेतलोच्चं तु द्विभागया ॥ १० ॥  
  
वेदांशं चरणायामं पक्षांशं मञ्च मानकम् ।  
पादोन चतुरंशं तु तलीवोदयमिष्यते ॥ ११ ॥  
  
सार्धांशं प्रस्तरोत्सेधं सार्धत्र्यंशाङ्घ्रिणोदयम् ।  
अध्यर्धांशं तु मञ्चोच्चं अर्धांशं वेदिकोदयम् ॥ १२ ॥  
  
शिवांशं ग्रीवमानं तु गुणांशं शिखरोदयम् ।  
सपादांशं शिखामानं पौष्टिकं तदुदाहृतम् ॥ १३ ॥  
  
सप्तविंशति भागं तु कृत्वा तु सदनोदयम् ।  
द्विभागं धरातलोत्सेधं युगांशं चरणोदयम् ॥ १४ ॥  
  
मञ्चमानं द्विभागेन वेदांशं चरणोदयम् ।  
पादोनद्व्यंशमञ्चाश्च तलीपोच्चं तु तद्द्वयम् ॥ १५ ॥  
  
प्। १०२) सार्धांशं प्रस्तरोत्सेधं एकांशं वेदिकोदयम् ।  
द्विभागं ग्रीवमानं तु वेदभागं तु शीर्षकम् ॥ १६ ॥  
  
शेषं स्तूप्युदयं ख्यातं जयदं तदुदाहृतम् ।  
चत्वारिंशद्द्वयाधिक्यभागं कृत्वा गृहोच्चकम् ॥ १७ ॥  
  
अधिष्ठानं त्रिभागार्धं सप्तांशं चरणोदयम् ।  
तलोच्च सदृशं मञ्चतलिपं सार्धषट्ककम् ॥ १८ ॥  
  
गुणांशं प्रस्तरोत्सेधं ऊर्ध्वपादं षडंशकम् ।  
सार्धद्व्यंशं तु मञ्चोच्चं एकांशं वेदिकोदयम् ॥ १९ ॥  
  
गलमानं द्विभागं स्यात् भूतांशं शिखरोदयम् ।  
द्विभागं स्तूपि तुङ्गं तु प्रोक्तमद्भुतहर्म्यके ॥ २० ॥  
  
प्रासादस्योच्चतुङ्गं तु षडष्टांशैर्विभाजिते ।  
अधिष्ठानं युगांशं तु वस्वंशं चरणोदयम् ॥ २१ ॥  
  
मञ्चमानं तु वेदांशं तलिपं सार्धसप्तकम् ।  
सार्धत्रिभागमञ्चोच्चं सप्तांशं चरणोदयम् ॥ २२ ॥  
  
प्रस्तरोच्चं गुणांशं तु शिवांशं वेदिकोदयम् ।  
गलमानं द्विभागं स्यात् रसांशं शिखरं भवेत् ॥ २३ ॥  
  
द्विभागं तु शिखामानं एवं स्यात्सार्वकामिकम् ।  
अष्टकूटाष्टशालाभं कलापञ्जरसंयुतम् ॥ २४ ॥  
  
षण्णवत्यल्पनास्याढ्यं जन्मादग्रं युगाश्रकम् ।  
प्। १०३) नानाधिष्ठान संयुक्तं नानापादैरलं कृतम् ॥ २५ ॥  
  
शिखरे भानुनास्याढ्यं महाल्पं चतुरष्टकम् ।  
कूटकोष्ठोभतादीनि नागराद्युचितं भवेत् ॥ २६ ॥  
  
स्वस्तिकं भवनं ख्यातं तदेव शिखरे द्विज ! ।  
चतुर्महानासिकोपेतं अल्पाष्टकविवर्जितम् ॥ २७ ॥  
  
स्वस्तिभद्रमिदं ख्यातं सर्वदेव प्रियावहम् ।  
तदेव वृत्तशिखरं गलं वै वेदिका तथा ॥ २८ ॥  
  
रुद्रकान्तमिदं नाम्ना मम प्रीतिकरं भवेत् ।  
तदेव शीर्षकोणेषु अल्पनासीद्वयं भवेत् ॥ २९ ॥  
  
कल्पितं शिवकान्तं स्यात् शिवप्रियकरं गृहम् ।  
तदेव वेदिकाकण्ठं शीर्षकं च घटं तथा ॥ ३० ॥  
  
वस्वश्रं कल्पितं यत्तद् विष्णुकान्तमिदं परम् ।  
विन्याससूत्रयोरन्तः नवभाग विभाजिते ॥ ३१ ॥  
  
एकांशं कूटविस्तारं द्विभागं कोष्ठदीर्घकम् ।  
कोष्ठं प्रति द्विकोष्ठं स्यात् अर्धांशं पञ्जरस्ततम् ॥ ३२ ॥  
  
शेषं हारान्तरं ख्यातं कल्पयेत् कल्पवित्तमः ।  
चतुष्कूटाष्टशाला च भानुपञ्जरसंयुतम् ॥ ३३ ॥  
  
हारान्तरं चतुर्विंशत् आदिभूमेवमाचरेत् ।  
सप्तांशं विभजेद्भागं एकांशं कूटविस्तरम् ॥ ३४ ॥  
  
प्। १०४) कोष्ठायतं द्विभागं स्यात् धाममध्ये प्रकल्पयेत् ।  
अर्धांशं पञ्जरव्यासं शेषं हारान्तरं भवेत् ॥ ३५ ॥  
  
चतुष्कूटं चतुश्शाला पञ्जराष्टक संयुतम् ।  
कल्प्यहारान्तरोपेतं द्वितीयं भूतलं कुरु ॥ ३६ ॥  
  
तदूर्ध्वभूमिविस्तारं त्र्यंशैकं मध्यभद्रकम् ।  
अष्टकूटा च शाला च विंशत्पञ्जरसंयुतम् ॥ ३७ ॥  
  
शताष्टनासिकोपेतं वस्वश्रं शीर्षकं गलम् ।  
महानास्यष्टकोपेतं शिखरन्तु द्विजोत्तम ! ॥ ३८ ॥  
  
नाम्ना शुद्धविमानं तु मम प्रीतिकरं भवेत् ।  
तदेवाष्टाश्र वेदी च वृत्ताभं शिखरं गलम् ॥ ३९ ॥  
  
विमलाकृतिनाम्ना तु सर्वदेवहितं भवेत् ।  
तदेव शिखरं कण्ठं युगाश्रं ब्रह्मकान्तकम् ॥ ४० ॥  
  
तदेव सायताश्रं तु सपादं सार्ध त्रिभागिकम् ।  
वसुभागं तु विस्तारं आयामं दशधा भवेत् ॥ ४१ ॥  
  
एकांशं कूटविस्तारं शालान्तं द्विगुणायतम् ।  
शेषं हारान्तरं ख्यातं प्रागिवैव प्रकल्पयेत् ॥ ४२ ॥  
  
षडष्टभागविस्तारं आयामं चोर्ध्वभूमिके ।  
एकैकांशेन कूटं स्यात् कोष्ठदीर्घं द्वयांशकम् ॥ ४३ ॥  
  
प्। १०५) अर्धांशं पञ्जरव्यासं शेषं हारान्तरं भवेत् ।  
ऊर्ध्वभूविस्तृतं चाग्निभागैकं मध्यभद्रकम् ॥ ४४ ॥  
  
द्व्यश्र वृत्तं च वेदी च कण्ठं च शीर्षकं तथा ।  
चतुष्कूटाष्टशाला च भानुपञ्जरसंयुतम् ॥ ४५ ॥  
  
हारान्तरं चतुर्विंशत् कल्पयेदादिभूतले ।  
चतुष्कूटं चतुश्शाला पञ्जराष्टकसंयुतम् ॥ ४६ ॥  
  
षोडशान्तरसंयुक्तं शतसङ्ख्याल्पनासिका ।  
ललाटनासिका वक्त्रं पार्श्वयोर्भद्रनासिकाः ॥ ४७ ॥  
  
तथैवं नासिका प्रष्ठो शीर्षकं चैव माचरेत् ।  
नानाधिष्ठानसंयुक्तं नानाचाङ्घ्रिसमन्वितम् ॥ ४८ ॥  
  
सर्वालङ्कारसंयुक्तं हारान्तरमिदं भवेत् ।  
मानसूत्रान्तं नवनवधा तु विभाजिते ॥ ४९ ॥  
  
गुणांशं गर्भगेहं तु शिवांशं कुड्यविस्तृतम् ।  
परितोऽलिन्दमेकांशं हाराव्यासं शिवांशकम् ॥ ५० ॥  
  
एवं हि कल्पितं तेषु कर्णकूटं शिवांशकम् ।  
मध्ये कोष्ठं गुणांशं स्यात् एकांशं पञ्जरस्तथा ॥ ५१ ॥  
  
हारान्तरं तथार्धांशं कल्प्येवं प्रथमे भुवि ।  
अथवा पञ्जराणां तु षडंशं वा विधीयते ॥ ५२ ॥  
  
शेषं हारान्तराख्यातं परितः स्यैव माचरेत् ।  
प्। १०६) कोष्ठमध्यत्रिदण्डेन महानासी विनिर्गतम् ॥ ५३ ॥  
  
ऊर्ध्वभूमौ षडंशेंशं कूटकोष्ठाय तद्भवेत् ।  
अर्धांशं पञ्जरव्यासं शेषं हारान्तरं भवेत् ॥ ५४ ॥  
  
ऊर्ध्वभूविस्तृतान्तं तु मध्ये दण्डेन निर्गतिः ।  
चतुरश्रमधिष्ठानं वस्वश्रं शीर्षकं गलम् ॥ ५५ ॥  
  
आदौ तले चतुष्कर्णे कूटं वेदाश्रशीर्षकम् ।  
अष्टाश्रशीर्षकं मध्यात् ऊर्ध्वभूमौ प्रकल्पयेत् ॥ ५६ ॥  
  
अष्टकूटाष्टकोष्ठादि कलापञ्जरसंयुतम् ।  
शताल्पनासिकोपेतं शिखरेऽष्टं महत्तरम् ॥ ५७ ॥  
  
भद्रकोष्ठःमिदं नाम्ना सर्वदेवार्हकं परम् ।  
तदेव कर्णकूटानां शीर्षकं वर्तुलाकृति ॥ ५८ ॥  
  
प्रासादशिखरं कण्ठं वृत्ताकारं प्रकल्पयेत् ।  
शिखरे तु चतुर्दिक्षु भद्रनासी समन्वितम् ॥ ५९ ॥  
  
विदिक्षु ह्यल्पनासाढ्यं वृत्तकूटमिदं परम् ।  
तदेव शिखरं कोणे क्षुद्रनास्यष्टकान्वितम् ॥ ६० ॥  
  
युगाश्रं कर्णकूटानां शीर्षकं वर्तुलाकृतिः ।  
शेषं प्रागिव कर्तव्यं श्रीकण्ठं तदुदाहृतम् ॥ ६१ ॥  
  
तदेवाष्टांशमाधिक्यं आयामं चतुरश्रकम् ।  
शालामध्ये महानासी भद्रं विना प्रकल्पयेत् ॥ ६२ ॥  
  
प्। १०७) शालाभमस्तकं कण्ठं वृत्तायतमथापि वा ।  
स्तूपि त्रयसमायुक्तं एतन्नाम्ना सुमङ्गलम् ॥ ६८ ॥  
  
मानसूत्रान्तरं धर्मभागं कृत्वा द्विजोत्तम ! ।  
गर्भगेहं तु वेदांशं गृहपिण्ड्यंशमावृतम् ॥ ६४ ॥  
  
परितोऽलिन्दमेकांशं हाराभागेन कल्पयेत् ।  
तेष्वेककूटविस्तारं मध्ये कोष्ठायतं द्वयम् ॥ ६५ ॥  
  
तयोर्मध्यैकभागेन पञ्जरव्यासमुच्यते ।  
हारान्तरमथांशेन पञ्जरस्य तु पार्श्वयोः ॥ ६६ ॥  
  
अष्टांशं चोर्ध्वभूमिस्तु कृत्वांशं कूटविस्तृतम् ।  
शाला तद्द्विगुणायामं तयोर्मध्ये तु पञ्जरम् ॥ ६७ ॥  
  
एकांशेनैव कर्तव्यं शेषं हारान्तरं भवेत् ।  
ऊर्ध्व(भूम)मञ्चं चतुर्भागं द्विभागं मध्यभद्रकम् ॥ ६८ ॥  
  
दण्डं वाध्यर्धदण्डं वा द्विदण्डं वाथ निर्गमम् ।  
वेदाश्रं च मधिष्ठानं तद्वत्कर्णं च शीर्षकम् ॥ ६९ ॥  
  
अष्टशालाष्टकूटं च पञ्जरं षोडशान्वितम् ।  
शताल्पनासिकोपेतं वृषस्थलसमन्वितम् ॥ ७० ॥  
  
नानाधिष्ठानसंयुक्तं नानापादैरलङ्कृतम् ।  
उन्नतौ कूटकोष्ठौ द्वौ चान्तरप्रस्तरान्वितौ ॥ ७१ ॥  
  
गान्धारमिति विख्यातं अष्टाश्रं च गलं शिरः ।  
प्। १०८) श्रीविशालमितिख्यातं वर्तुलं वेदिकागलम् ॥ ७२ ॥  
  
शीर्षकं चैव कर्तव्यं शेषं पूर्ववदाचरेत् ।  
श्रीभोगमिति विख्यातं सर्वदेवार्हकं परम् ॥ ७३ ॥  
  
वृत्तायते द्वयाश्र वृताष्टाश्रे च षडश्रके ।  
कूटकोष्ठादि सर्वाङ्गं प्रागिवैव प्रकल्पयेत् ॥ ७४ ॥  
  
वृषस्थलं मण्टपं च त्यजेत्कर्णं च शीर्षकम् ।  
वर्षस्थलविहीनानां कर्णं शीर्षक संयुतम् ॥ ७५ ॥  
  
कूटकोष्ठादि सर्वाङ्गाद्युचितं नागरादिकम् ।  
नानालङ्कारसंयुक्तं नानाचित्रैर्विचित्रितम् ॥ ७६ ॥  
  
गर्भगेहविशालं च गृहपिण्ड्याग्रमण्टपम् ।  
एकभूमि विधानोक्तं द्वितलं तु विशेषतः ॥ ७७ ॥  
  
त्रितलं ह्येवमाख्यातं चतुर्भूमिमथोच्यते ।  
  
  
इत्यंशुमान्काश्यपे त्रितलविधानपटलः (अष्टाविंशः) ॥ २८ ॥  
  
  
  
  
अथ वक्ष्ये विशेषेण चतुर्भूमेस्तु लक्षणम् ।  
विस्तरोत्सेधमानं तु प्रोक्तं प्रासादमानके ॥ १ ॥  
  
रव्यंशं मानसूत्रान्तं कृते गर्भगृहं रसम् ।  
प्। १०९) गृहपिण्ड्यालिन्दहारादि प्रत्येकं चैकभागया ॥ २ ॥  
  
विन्याससूत्रयोरन्तर वसुधा विभजेत्समम् ।  
कर्णकूटं ततांशं तु कोष्ठं तद् द्विगुणायतम् ॥ ३ ॥  
  
पञ्जरव्यासमंशेन शेषं हारान्तरं भवेत् ।  
पुनरप्यूर्ध्व भूमिं च वसुभागविभाजिते ॥ ४ ॥  
  
कर्णकूटं च कोष्ठं च पञ्जरं पूर्ववद्भवेत् ।  
तदूर्ध्वे अष्टभागे तु शिवांशं कूटविस्तृतम् ॥ ५ ॥  
  
कोष्ठायामाश्वनीभागं अर्धांशं पञ्जरस्य तु ।  
शेषं हारान्तरं प्रोक्तं हीनाधिक्यं तु नाश्रयेत् ॥ ६ ॥  
  
ऊर्ध्वभूम्यग्निभागे तु व्योमांशं मध्यभद्रकम् ।  
दण्डं वाध्यर्ध दण्डं वा द्विदण्डं वाथ निर्गतम् ॥ ७ ॥  
  
प्रासादोच्चं तु विभजेत् सङ्ग्रहं त्रिंशदंशकम् ।  
सार्धाष्टांशं अधिष्ठानं भूतांशं चरणोदयम् ॥ ८ ॥  
  
अधिष्ठानसमं मञ्चं तलिपं पादोन पञ्चकम् ।  
सपक्षांशं च मञ्चोच्चं कल्पयेद्द्विजसत्तम ! ॥ ९ ॥  
  
सार्धवेदांश पादोच्चं पक्षांशं प्रस्तरोदयम् ।  
सपादवेदभागं तु चरणोदयमिष्यते ॥ १० ॥  
  
पादोन(प)क्षांशं चोच्चं शिवांशं वेदिकोदयम् ।  
कर्णोच्चं तु द्विभागं स्यात् सार्धवेदांश शीर्षकम् ॥ ११ ॥  
  
प्। ११०) स्तूप्युच्चं तु द्विभागं स्यात् शान्तिकं भवनं भवेत् ।  
चत्वारिंशद् द्वयाधिक्य भागं कृत्वा गृहोन्नतम् ॥ १२ ॥  
  
गुणांशं तलमानं तु रसांशं चरणोदयम् ।  
प्रस्तरं चाग्निभागेन भूतांशं तलिपायतम् ॥ १३ ॥  
  
पादोनाग्न्यंशमञ्चं स्यात् भूतांशं चरणोदयम् ।  
सपादद्विभागमञ्चोच्चं सार्धवेदाङ्घ्रिणोदयम् ॥ १४ ॥  
  
द्विभागं मञ्चमानं तु शिवांशं वेदिकोदयम् ।  
अध्यर्धांशं गलोत्सेधं युगांशं शिखरोदयम् ॥ १५ ॥  
  
द्विभागं तु शिखामानं पौष्टिकं तदुदाहृतम् ।  
पञ्चाशद्विभजेद्धामतुङ्गं स्तूप्यवसानकम् ॥ १६ ॥  
  
सार्धत्रिंशमधिष्ठानं सप्तांशं चरणोदयम् ।  
तदर्धं मञ्चमानं तु षडंशं चरणोदयम् ॥ १७ ॥  
  
गुणांशं मञ्चमानं तु ऊर्ध्वपादं तु तद्द्वयम् ।  
त्रिभागं प्रस्तरोत्सेधं पादोच्चं सार्धपञ्चकम् ॥ १८ ॥  
  
प्रस्तरोच्चं त्रिभागं स्यात् अंशेन वेदिकोदयम् ।  
द्विभागं गलमानं तु शरांशं शिखरोदयम् ॥ १९ ॥  
  
सार्धांशं स्थूपिमानं तु जयदं तदुदाहृतम् ।  
उपानादि स्थूपिपर्यन्तं पञ्चाशद्विभजेद्बुधः ॥ २० ॥  
  
तलोच्चं सार्धमग्न्यंशं सप्तांशं चरणोदयम् ।  
प्। १११) तलोच्च सदृशं मञ्चतलीपं सार्धषड्भवेत् ॥ २१ ॥  
  
पादाधिकत्रिभागांशं मञ्चमानमुदाहृतम् ।  
पादोच्चं रसभागेन गुणांशं प्रस्तरोदयम् ॥ २२ ॥  
  
सार्धपञ्चांशमङ्घ्र्युच्चं मञ्चं सार्ध द्विभागया ।  
एकांशं वेदिकामानं द्विभागं स्याद्गलोदयम् ॥ २३ ॥  
  
पञ्चांशं शिखरोत्तुङ्गं सपादं शिखरोदयम् ।  
अद्भुतं सदनं ह्येवं कल्पयेत्कल्पवित्तमः ॥ २४ ॥  
  
आरामोच्चं तु पञ्चाशत् भागं कृत्वा विशेषतः ।  
सार्धाग्न्यंशमधिष्ठानं धाल्वंशं चरणोदयम् ॥ २५ ॥  
  
प्रस्तरोच्चं त्रिभागेन चरणं सार्धषड्भवेत् ।  
सपादाग्न्यंश मञ्चं स्यात् तलिपं सार्धषट्ककम् ॥ २६ ॥  
  
त्रिभागं प्रस्तरोत्सेधं पादोच्चं सार्धपञ्चकम् ।  
पादोनाग्न्यंशमञ्चोच्चं शिवांशं वेदिकोदयम् ॥ २७ ॥  
  
द्विभागं गलमानं तु पादांशं शिखरोदयम् ।  
व्योमांशं तु शिखामानं विमानं सार्वदेशिकम् ॥ २८ ॥  
  
होमादिस्तूपि वर्गान्तं वेदाश्रं परिकल्पयेत् ।  
भानुकूटं तथा कोष्ठं भानुद्विगुणपञ्जरम् ॥ २९ ॥  
  
  
शिखरे तु चतुर्दिक्षु भद्रनासी चतुष्टयम् ।  
पादं प्रत्यल्पनास्याढ्यं शिखरोल्पाष्टनासिकाः ॥ ३० ॥  
  
प्। ११२) कूटकोष्ठादि सर्वाङ्गं नागराद्युचितं कुरु ।  
एकाकारतलस्तम्भं सुभद्रमिति विद्यते ॥ ३१ ॥  
  
तदेव शिखरेष्टाल्पनासिकारहितं भवेत् ।  
तद्ब्राह्म्यमिति विख्यातं सर्वदेव प्रियावहम् ॥ ३२ ॥  
  
तदेवं शिखरं कण्ठं वृत्तं श्रीकान्तमुच्यते ।  
वस्वश्रं शीर्षकं कण्ठं श्रीमण्डनमुदाहृतम् ॥ ३३ ॥  
  
तदेव शिखरे चाष्टौ महानासी समन्वितम् ।  
श्रीवन्तमिति ख्यातं शालाभद्रयुतं तु वा ॥ ३४ ॥  
  
विभद्रं वाथ कर्तव्यं सर्वेषां सदनामपि ।  
श्रीकान्तं शिखरेल्पाष्ट नास्याढ्यं श्रीविशालकम् ॥ ३५ ॥  
  
नानाङ्घ्रितलसंयुक्तं तत्तन्नाम्ना प्रकीर्तिताः ।  
विस्ताराध्यर्धमायामं सभाकारं तु शीर्षकम् ॥ ३६ ॥  
  
सम्पदालयमित्युक्तं सर्वदेवार्हकं परम् ।  
मानसूत्रान्तरं नन्दभागं कृत्वा विशेषतः ॥ ३७ ॥  
  
गर्भगेहं गुणांशं स्याद् भागेन गृहपिण्डिका ।  
अलिन्दमंशेन कर्तव्यं हारभागेन कल्पयेत् ॥ ३८ ॥  
  
ततो विन्याससूत्रान्तं सदनं नवभाजिते ।  
एकांशं कूटविस्तारं गुणांशं कोष्ठदीर्घकम् ॥ ३९ ॥  
  
एकांशं पञ्जरव्यासं सार्धांशं हारयोन्तरम् ।  
प्। ११३) शालामध्ये महानासी नीव्रं तदर्धभागया ॥ ४० ॥  
  
ऊर्ध्वभूम्यष्टभागे तु कूटमंशेन कल्पयेत् ।  
शाला तद्द्विगुणायामं शिवांशं पञ्जरं भवेत् ॥ ४१ ॥  
  
शेषं भारान्तरं चोर्ध्वे भूतांशं रसभाजिते ।  
कूटमेकेन कर्तव्यं कोष्ठं तद्द्विगुणायतम् ॥ ४२ ॥  
  
अर्धांशं पञ्जरव्यासं शेषं हारान्तरं भवेत् ।  
ऊर्ध्वे भूमिस्तदर्धं तु मध्ये दण्डेन निर्गतिः ॥ ४३ ॥  
  
चतुरष्टाश्र वृत्ताभं कूटानां शीर्षकं क्रमात् ।  
ककरीदण्डवत्कोष्ठं वस्वश्रं हर्म्यशीर्षकम् ॥ ४४ ॥  
  
महानास्यष्टकोपेतं शीर्षकं परिकल्पयेत् ।  
रविकोष्ठं च कूटं च रविद्विगुणपञ्जरम् ॥ ४५ ॥  
  
प्रागिवोच्चांशमानं तु भद्रकोष्ठमिदं परम् ।  
गेहव्यासं तु धर्मांशं कृत्वा नालीग्रहं चतुः ॥ ४६ ॥  
  
ग्रहपिण्ड्यंशमानेन अलिन्दं चैकभागया ।  
हारव्यासं शिवांशेन परितः परिकल्पयेत् ॥ ४७ ॥  
  
विन्याससूत्रयोरन्तर्व्यासाद्धर्मद्विभाजिते ।  
कर्णकूटं तदेकांशं कोष्ठायामं तु तद्वयम् ॥ ४८ ॥  
  
अर्धांशं पञ्जरव्यासं शेषं हारान्तरं भवेत् ।  
चतुष्कूटाष्टकोष्ठं च पञ्जरं भानुसङ्ख्यया ॥ ४९ ॥  
  
प्। ११४) हारान्तरं चतुर्विंशत् कल्पयेत्प्रथमे तले ।  
अलिन्दं जलपादाढ्यात् प्रस्तरान्तघनी कृतम् ॥ ५० ॥  
  
ऊर्ध्वं तु वसुभागे तु शिवांशं कूटविस्तृतम् ।  
कोष्ठं तद्द्विगुणायामं पञ्जरं चांशमानकम् ॥ ५१ ॥  
  
शेषं हारान्तरं ख्यातं चोर्ध्वे वसुभाजिते ।  
कूटं भागेन कर्तव्यं कोष्ठं तद्द्विगुणायतम् ॥ ५२ ॥  
  
शेषं हारान्तरं ख्यातं क्षुद्रपञ्जरसंयुतम् ।  
ऊर्ध्वभूमं त्रिभागैकं मध्ये दण्डेन निर्गमम् ॥ ५३ ॥  
  
चतुरश्रमधिष्ठानं अष्टाश्रं मस्तकं गलम् ।  
शिखरेऽष्टमहानासी पादं प्रत्यल्पनासिका ॥ ५४ ॥  
  
कर्णकूटं तु भानुः स्यात् कोष्ठं षोडशभिर्युतम् ।  
नतं कूटोन्नतं कोष्ठं अन्तरप्रस्तरान्वितम् ॥ ५५ ॥  
  
क्षुद्रनीडाष्टविंशः स्यात् नानामसूरकाङ्घ्रि च ।  
नानालङ्कारसंयुक्तं नाना जालक तोरणैः ॥ ५६ ॥  
  
नानाचित्रं विचित्रं तु तुम्भभागं तु पूर्ववत् ।  
जयावहमिदं ख्यातं सर्वदेवार्हकं परम् ॥ ५७ ॥  
  
तदेव वर्तुलं कर्णं शीर्षकं सार्वकामिकम् ।  
तदेवान्तरमञ्चं स्यात् कूटकोष्ठं च पञ्जरम् ॥ ५८ ॥  
  
कूटानां शीर्षकं स्थूपी कुम्भं कर्णं च वर्तुलम् ।  
प्। ११५) एवं स्यान्मूलभूमं तु वस्वश्रं मध्यमे तले ॥ ५९ ॥  
  
युगाश्रं चोर्ध्वभूमौ तु कर्णकूटं प्रकल्पयेत् ।  
सुखावहमिदं ख्यातं सर्वदेवार्हकं परम् ॥ ६० ॥  
  
तदेव कूटकोष्ठं च अन्तरप्रस्तरं विना ।  
सह्योश्च समसूत्रं तु तदव्ययगृहं भवेत् ॥ ६१ ॥  
  
तदेव शिखरं कर्णं युगाश्रं धातृकान्तकम् ।  
  
  
इत्यंशुमान्काश्यपे चतुभूमिविधानपटलः (एकोनत्रिंशः) ॥ २९ ॥  
  
  
  
  
वक्ष्येहं कूटकोष्ठानां पञ्जराणां च लक्षणम् ।  
द्वितलादिकलान्तानां सममेव प्रकीर्तितम् ॥ १ ॥  
  
तलं प्रत्युदितव्याससमाश्रं कर्णकूटकम् ।  
आयताश्रं तु कोष्ठं स्यात् चतुष्पादैकभित्तितः ॥ २ ॥  
  
अधिष्ठानस्तम्भ वर्ग प्रस्तरं कण्ठशीर्षकम् ।  
स्थूपिवर्गसमायुक्तं कूटकोष्ठौ विशेषतः ॥ ३ ॥  
  
एवमादितले कुर्यात् धरातलं विमोर्ध्वतः ।  
कूटशालोच्चा कर्तव्या पञ्जराश्च तथैव च ॥ ४ ॥  
  
ऊर्ध्वपादोदयं सप्तभागं कुर्याद्विशेषतः ।  
प्। ११६) एकांशं वेदिकोत्सेधं सार्धांशं गलमानकम् ॥ ५ ॥  
  
शीर्षकं तु गुणांशेन शेषं स्थूप्युदयं भवेत् ।  
एवं तु कूटकोष्ठौ द्वौ कल्पयेत्तु तलं प्रति ॥ ६ ॥  
  
अथवा कूटकोष्ठानां उदयं तु वदाम्यहम् ।  
उत्तरास्योर्ध्वसीमान्तं हंसमालोर्ध्वसीमकम् ॥ ७ ॥  
  
कपोतलम्बावसानं वा भागं पूर्वमेव तु ।  
सान्तरप्रस्तरं चेत्तु प्रस्तरस्योर्ध्वसीमकम् ॥ ८ ॥  
  
वैदिकोर्ध्वे समं वाथ सान्तरप्रस्तरान्वितम् ।  
तदुच्चं रुद्रधा भज्य एकांशं वेदिकोदयम् ॥ ९ ॥  
  
गुणांशं चरणोच्चं तु पादोनद्व्यंशमञ्चकम् ।  
सपादांशं गलोत्सेधं पादोन द्व्यंशशीर्षकम् ॥ १० ॥  
  
स्थूप्युत्सेधं सपादांशं क्रमशः परिकल्पयेत् ।  
एवं हि कूटकोष्ठौ द्वौ कल्पयेत् कल्पवित्तमः ॥ ११ ॥  
  
कूटव्यासत्रिभागैक स्वनासी विस्तृतं भवेत् ।  
तद्व्यासे त्रिचतुष्पञ्चभागे भागे तु नीव्रकम् ॥ १२१ ॥  
  
कर्णकूटकपोपातात्तुनासिका निर्गमं भवेत् ।  
चतुर्दिक्षु चतुर्नासी कूटानां परिकल्पयेत् ॥ १३ ॥  
  
एकस्थूपी समायुक्तं नीव्रवेशं विमानवत् ।  
वेदाश्रं वसुकोणं वा वृत्ताभं वा गलं शिरः ॥ १४ ॥  
  
प्। ११७) नागराद्युचितं कल्प्य कर्णकूटं विशेषतः ।  
शालानां पार्श्वयोर्विप्र ललाटाख्यानु नासिकाः ॥ १५ ॥  
  
शालायास्तु विशालं तु रत्नतामुखपट्टिका ।  
स्थूप्याग्रसमं प्रोक्तं ललाटनास्याग्रसीमकम् ॥ १६ ॥  
  
शालादीर्घं त्रिभागैकं मुखनासी विशालकम् ।  
कूटानां नासिका नीव्रं महानासी वदाचरेत् ॥ १७ ॥  
  
स्थूपित्रयसमायुक्तं नागरे भवनं द्विज ! ।  
शालानां द्राविडानां तु स्थूपिरश्विनि सङ्ख्यया ॥ १८ ॥  
  
शालानां वेसराणां तु स्थूप्येकं वा चतुष्टयम् ।  
गलांशे कूटकोष्ठानां देवताद्यास्तु कल्पयेत् ॥ १९ ॥  
  
एवं हि कूटकोष्ठं स्यात् पञ्जरास्त्वधुनोच्यते ।  
उपानादुत्तरान्तं तु नवभागविभाजिते ॥ २० ॥  
  
उपपीठमथांशेन पक्षांशं तु धरातलम् ।  
वेदांशं चरणायामं मञ्चमध्यर्धभागया ॥ २१ ॥  
  
अर्धांशं वेदिकामानं कपोतान्तं गलोदयम् ।  
प्रतिवाजनसीमान्तं पञ्जरोच्चमुदाहृतम् ॥ २२ ॥  
  
प्रासादस्य च बाह्ये तु यथा शोभांशनिर्गतिः ।  
पञ्जरं नासिकाकारं कूटकोष्ठाकृतिस्तु वा ॥ २३ ॥  
  
हस्तिपृष्ठविमानस्य शिखराभमथापि वा ।  
प्। ११८) एवं त्वनेकभेदेन पञ्जराकृतिरुच्यते ॥ २४ ॥  
  
यथेष्टं तत्र कर्तव्यं हर्म्येष्वनेकभूमिषु ।  
एवमादितले कुर्यात् अन्तरप्रस्तरान्वितम् ॥ २५ ॥  
  
मानसूत्रात्तु निष्क्रान्तं युक्तमेवं समाचरेत् ।  
पञ्जरं नीव्ररहितं प्रस्तरोर्ध्वे विशेषतः ॥ २६ ॥  
  
कर्णकूटसमं सार्धं त्रिपादं वाथ विस्तृतम् ।  
तदव्याससदृशं तुङ्गं युक्त्या पञ्जरमाचरेत् ॥ २७ ॥  
  
तलं प्रत्यूर्ध्व पादोच्चं प्रागिवैव नवांशके ।  
गुणांशं घटभि स्यात् छत्रशीर्षकसंयुतम् ॥ २८ ॥  
  
पादायामं चतुर्भागं अध्यर्धांशं तु प्रस्तरम् ।  
अर्धांशं वेदिकामानं कपोतान्तं गलोदयम् ॥ २९ ॥  
  
प्रतिवाजनसीमान्तं पञ्जरोदयमीरितम् ।  
शेषं प्रागिव कर्तव्यं एवं निष्क्रान्तपञ्जरम् ॥ ३० ॥  
  
निष्क्रान्तरहितं चैव प्रस्तरोर्ध्वे तु प्रागिवा ।  
पञ्जरे कूटकोष्ठे च पादे पादान्तरेऽपि वा ॥ ३१ ॥  
  
गोपान धारकान्कल्प्य महाबलपराक्रमान् ।  
हस्तौ पादौ द्वयोपेतं दान्तं कीर्ण जटान्वितम् ॥ ३२ ॥  
  
रौद्रदृष्टि समायुक्तं रक्ताभाञ्जनसन्निभम् ।  
गोपानं यत्ततो धृत्वा हंसौ पादौ तदन्वितौ ॥ ३३ ॥  
  
प्। ११९) एवं वा गजहंसाभं सिंहव्यालाभमेव वा ।  
गोपानं शिरसा बाह्यं स्थापयेत्तु यथेष्टकौ ॥ ३४ ॥  
  
कूटादिलक्षणं प्रोक्तं पञ्चभूमिविधिं तथा ।  
  
  
इत्यंशुमान्काश्यपे कूटकोष्ठादिलक्षणपटलः (त्रिंशः) ॥ ३० ॥  
  
  
  
  
  
अथ वक्ष्ये विशेषेण पञ्चभूमेस्तु लक्षणम् ।  
विस्तारोत्सेधमानं तु प्रोक्तं प्रासादमानके ॥ १ ॥  
  
विस्तारं रुद्रधा भज्य गुणांशं गर्भगेहकम् ।  
द्विभागं गृहपिण्डी स्यात् आलिन्दं चैकभागया ॥ २ ॥  
  
हारा भागेन कर्तव्या अलीन्द्रं घनभित्ति वा ।  
वर्षिकस्थलसंयुक्तं कल्पयेत्प्रस्तरोपरि ॥ ३ ॥  
  
धरातले पादमञ्चोर्ध्वे द्वितीये वा त्रिभूमिके ।  
देवतास्थापनं कुर्यात् तावद्देवर्चनी कृतम् ॥ ४ ॥  
  
विन्याससूत्रयोरन्ते रुद्रभागविभाजिते ।  
शिवांशं कर्णकूटं तु मध्ये कोष्ठं गुणांशकम् ॥ ५ ॥  
  
तयोर्मध्यैक भागेन पञ्जरव्यासमुच्यते ।  
हारान्तरमथांशेन कल्पयेत्कल्पवित्तमः ॥ ६ ॥  
  
प्। १२०) तदूर्ध्वभूव्यसृतन्नन्द भागं कृत्वांश सौष्टिकम् ।  
मध्ये कोष्ठाग्निभागं तु पञ्जरांशेन मानतः ॥ ७ ॥  
  
हारं तारमथार्धांशं कल्पयेत्तु द्वितीयके ।  
तदूर्ध्वे भुवने चाष्टभागांशं कर्णकूटकम् ॥ ८ ॥  
  
द्विभागं कोष्ठदीर्घं स्यात् भागेन पञ्जरस्ततः ।  
हारान्तरमथार्धांशं कृत्वा लक्षणसंयुतम् ॥ ९ ॥  
  
ऊर्ध्वभूमौ रसांशे तु कूटव्यासमथांशकम् ।  
शालादीर्घं द्विभागं स्यात् अर्धांशं पञ्जरस्य तु ॥ १० ॥  
  
शेषं हारान्तरं ख्यातं लम्बपञ्जरमेव वा ।  
तदूर्ध्वभूमिर्विसृताग्व्यंशं मध्ये दण्डेन निर्गतिः ॥ ११ ॥  
  
गृहोच्चं तु षडष्टांशे पादोनाग्नि धरातलम् ।  
सार्धपञ्चांशमङ्घ्र्युच्चं सार्धद्व्यंशं तु मञ्चकम् ॥ १२ ॥  
  
सपादपञ्च भागं तु चरणोदयमीरितम् ।  
मञ्चमानं तु द्व्यर्धांशं पञ्चांशं चरणायतम् ॥ १३ ॥  
  
पादं द्विभागमञ्चं स्यात् पादं पादोनपञ्चकम् ।  
द्विभागं प्रस्तरोत्सेधं सार्धवेदाङ्घ्रितुङ्गकम् ॥ १४ ॥  
  
पादो द्व्यंशकमञ्चं तु शिवांशं वेदिकोदयम् ।  
कर्णं पादोनपक्षांशं सार्धवेदं शिरोदयम् ॥ १५ ॥  
  
द्विभागं स्थूपिमानं तु शान्तिकं भवनं भवेत् ।  
प्। १२१) सवेदचत्वारिंशत्तु भागं कृत्वा गृहोदयम् ॥ १६ ॥  
  
गुणांशं तलतुङ्गं तु भूतांशं चरणायतम् ।  
प्रस्तरं चाग्निभागं तु पादसार्धयुतं भवेत् ॥ १७ ॥  
  
सपादद्विभागमञ्चं स्यात् ऊर्ध्वपादयुगं भवेत् ।  
सपादद्विभागमञ्चं स्यात् तलिपं पादाधिकं युगम् ॥ १८ ॥  
  
प्रस्तरोच्चद्विभागेन वेदांशं चरणोदयम् ।  
पक्षांशं मञ्चमानं स्यात् पादसार्धगुणांशकम् ॥ १९ ॥  
  
अध्यर्धं मञ्चमानं तु व्योमांशं वेदिकोदयम् ।  
द्विभागं गलमानं तु सार्ध वेदांशशीर्षकम् ॥ २० ॥  
  
अध्यर्धं तु शिखामानं पौष्टिकं भवनान्वितम् ।  
सदनोच्चं तु षट्त्रिंशत् भागं कृत्वा द्विजोत्तम ! ॥ २१ ॥  
  
अधिष्ठानं द्विभागेन वेदांशं चरणायतम् ।  
प्रस्तरोच्च द्विभागेन चतुर्भिः पाददैर्घिकम् ॥ २२ ॥  
  
स त्रिपादशिवांशेन मञ्चमानं प्रकल्पयेत् ।  
सार्धाग्न्यंशं तु तलिपं तदर्धं मञ्चमानकम् ॥ २३ ॥  
  
स पादाग्न्यंश पादं स्यात् मञ्चमध्यर्धभागया ।  
गुणांशं पाददीर्घं तु सपादांशं तु प्रस्तरम् ॥ २४ ॥  
  
एकांशं वेदिकामानं पादोन द्व्यंशकं गलम् ।  
सपादाग्न्यंश शिखरं शेषं स्थूप्युदयं भवेत् ॥ २५ ॥  
  
प्। १२२) जयदं भवनं ह्येवं कल्पयेत्कल्पवित्तमः ।  
विमानोत्सेधं विभजेत् त्रयस्त्रिंशति भागया ॥ २६ ॥  
  
द्विभागं धरणीमानं वेदांशं चरणायतम् ।  
प्रस्तरोच्चं द्विभागेन सार्धवह्न्यंशकाङ्घ्रियम् ॥ २७ ॥  
  
प्रस्तरं पादरहितं द्विभागेन विधीयते ।  
त्रिभागं चरणायामं तदूर्ध्वं मञ्चमानकम् ॥ २८ ॥  
  
सार्धद्विभागं पादोच्चं सपादांशेन मञ्चकम् ।  
स्तम्भं पादाधिकं द्व्यंशं मञ्चमानं सपादकम् ॥ २९ ॥  
  
व्योमांशं वेदिकामानं द्वियंशं गलमानकम् ।  
सार्धत्रिपादशिखरं द्विभागं स्थूपि मानकम् ॥ ३० ॥  
  
अद्भुतं सदनं ह्येवं कल्पयेद्देव तार्हकम् ।  
चतुर्विंशति भागं तु कृत्वा तु सदनोदयम् ॥ ३१ ॥  
  
अध्यर्धांशं तलोत्सेधं गुणांशं पादमानकम् ।  
तदर्धं मञ्चमानं तु पादं पादोनकं गुणम् ॥ ३२ ॥  
  
तस्यार्धं प्रस्तरोत्सेधं द्व्यर्धं पादोदयं भवेत् ।  
प्रस्तरं तु सपादांशं स्तम्भं पादाधिकद्वयम् ॥ ३३ ॥  
  
तदर्धं मञ्चमानं तु सपादद्व्यंशमङ्घ्रिकम् ।  
एकांशं प्रस्तरोत्सेधं अर्धांशं वेदिकोदयम् ॥ ३४ ॥  
  
त्रिपादं गलमानं तु पादोनद्व्यंशकं शिरः ।  
प्। १२३) अष्टांशरहितं व्योमभागं स्थूप्युदयं भवेत् ॥ ३५ ॥  
  
सार्वकामिकमेवं तु कर्तव्यं सदनं द्विज ! ।  
होमादि स्थूपि पर्यन्तं युगाश्रं परिकल्पयेत् ॥ ८६ ॥  
  
कलाशाला कला सौष्टि पञ्जरं चतुरष्टकम् ।  
पादं प्रत्यल्पनास्याढ्यं हारं तन्नासिका द्वयम् ॥ ३७ ॥  
  
भद्रनासी चतुष्कं तु शिखरे तु प्रकल्पयेत् ।  
क्षुद्रनासी द्वयं कोणे कल्पितं ब्रह्मकान्तकम् ॥ ३८ ॥  
  
कूटेष्वन्तरमञ्चाढ्यं प्राजापत्यमुदाहृतम् ।  
तदेव न त कूटं तु कोष्ठोन्नतसमञ्चकम् ॥ ३९ ॥  
  
स्वायम्भुवमिदं गेहं सर्वदेवार्हकं परम् ।  
तदेव वेदिका कण्ठं शीर्षकं वसुकोणकम् ॥ ४० ॥  
  
भद्रनासी चतुष्कं तु शिखरे तु प्रकल्पयेत् ।  
क्षुद्रनासी द्वयं कोणे कल्पितं ब्रह्मकान्तकम् ॥ ४१ ॥  
  
कूटास्वन्तरमञ्चाढ्यं प्राजापत्यमुदाहृतम् ।  
तदेव नतकूटं तु कोष्ठोन्नतसमञ्चकम् ॥ ४२ ॥  
  
स्वायम्भुवमिदं गेहं सर्वदेवार्हकं परम् ।  
तदेव वेदिकाकण्ठं शीर्षकं वसुकोणकम् ॥ ४३ ॥  
  
शालामध्येंशमानेन दण्डमानेन निर्गतिः ।  
भद्रकान्तमिति ख्यातं कूटकोष्ठौ द्वयौ समौ ॥ ४४ ॥  
  
प्। १२४) समञ्चं वा विमञ्चं वा जनार्दनगृहं भवेत् ।  
तदेव कोष्ठमध्ये तु भद्रहीनमथापि वा ॥ ४५ ॥  
  
मध्यभद्रयुतं वापि मण्डलं शीर्षकं गलम् ।  
अति भद्रमिति ख्यातं सर्वदेवार्हकं परम् ॥ ४६ ॥  
  
तदेव कूटकोष्ठं च पञ्जरं च समञ्चकम् ।  
सोन्नतं सर्वतोभद्रं मम प्रीतिकरं भवेत् ॥ ४७ ॥  
  
विमानं कूटकोष्ठं च पञ्जरं समसूत्रकम् ।  
नानाधिष्ठानसंयुक्तं नानापादैरलङ्कृतम् ॥ ४८ ॥  
  
नानालङ्कारसंयुक्तं युग्मपञ्जरसंयुतम् ।  
शिखरेष्टाल्पनास्याढ्यं महानासी चतुष्टयम् ॥ ४९ ॥  
  
विभद्रमिति विख्यातं सर्वदेवप्रियावहम् ।  
तदेवाष्टकशालाढ्यं आदिभूमौ द्विभागया ॥ ५० ॥  
  
भानुपञ्जरसंयुक्तं शेषं प्रागिव कल्पयेत् ।  
प्रागुक्त नाममाख्यातं तास्विष्टं परिकल्पयेत् ॥ ५१ ॥  
  
पञ्चभूमिः समाख्याता षट्तलं चाधुना शृणु ।  
  
इत्यंशुमान्काश्यपे पञ्चतलविधि पटलः (एकत्रिंशः) ॥ ३१ ॥  
  
  
  
  
अथ वक्ष्ये विशेषेण षड्भूमेऽस्तु विधिं परम् ।  
तस्य विस्तारतुङ्गं तु प्रासादमानवद्भवेत् ॥ १ ॥  
  
विस्तारं रुद्रधा भज्य गुणांशं गर्भगेहकम् ।  
द्विभागं गृहपिण्डी स्यात् अलिन्दं शशिभागया ॥ २ ॥  
  
हारा शिवांशमानेनवै वर्षस्थलं भवेत् ।  
धरातलो द्वित्रिभूमौ देवता स्थापनं भवेत् ॥ ३ ॥  
  
देवतास्थापनं यत्र तावद्वै सुदृढं घनम् ।  
बाह्ये त्रिपिशिलाकारं भवनाभ्यन्तरं भवेत् ॥ ४ ॥  
  
चतुष्कूटाष्टकोष्ठं च भानुपञ्जरसंयुतम् ।  
हारान्तरं चतुर्विंशत् कल्पयेदादि भूतले ॥ ५ ॥  
  
पञ्जरं हर्म्य मध्ये तु कर्णे तु सौष्टिकं भवेत् ।  
पार्श्वयोः कर्णकूटस्य पञ्जरं परिकल्पयेत् ॥ ६ ॥  
  
कोष्ठपञ्जरयोर्मध्ये कल्पयेत्तु विशेषतः ।  
तदूर्ध्वे भूदशांशे तु व्योमांशं कर्णकूटकम् ॥ ७ ॥  
  
मध्ये पञ्जरमेकांशं कर्णकूटमथा कृतिः ।  
द्विभागं कोष्ठदीर्घं स्यात् अर्धांशं पञ्जरस्य तु ॥ ८ ॥  
  
शेषं हारान्तरं ख्यातं एषां सङ्ख्यातिभूषितान् ।  
तस्योर्ध्वे भूविशालं तु नवभागविभाजिते ॥ ९ ॥  
  
कर्णकूटमथांशेन मध्ये शालागुणांशकम् ।  
पञ्जरव्यासमेकांशं अर्धांशं हारयोत्तरे ॥ १० ॥  
  
प्। १२६) ऊर्ध्व भूर्वसु भागे तु शिवांशं कूटविस्तृतम् ।  
मध्ये कोष्ठं द्विभागेन एकांशं पञ्जरस्तथा ॥ ११ ॥  
  
हासन्तरमथार्धांशं कल्पयेत्कल्पवित्तमः ।  
तस्योर्ध्वे भूमिविस्तारं षड्भागं विभजेत्समम् ॥ १२ ॥  
  
कूटमेकांशमानेन कोष्ठायामं तु तद्द्वयम् ।  
अर्धांशं पञ्जरव्यासं शेषं हारान्तरं भवेत् ॥ १३ ॥  
  
तदूर्ध्वे ऊर्ध्वविस्तारात् अर्धांशं मध्यभद्रकम् ।  
दण्डं वाऽध्यर्धदण्डं वा द्विदण्डं भद्रनीव्रकम् ॥ १४ ॥  
  
तुङ्गं सर्वत्र पञ्चाशत् अंशं कृत्वा तु देशिकः ।  
अधिष्ठानोच्छ्रयं चाग्निषड्भागं चरणोदयम् ॥ १५ ॥  
  
पादहीनाग्निभागं तु मञ्चमानमुदाहृतम् ।  
पादोच्च सार्धपञ्चांशं मञ्चं सार्ह्द द्विभागया ॥ १६ ॥  
  
पादाधिकं तु पञ्चांशं पादायाममिति स्मृतम् ।  
सार्धद्विभागमञ्चोच्चं पञ्चांशं चरणोदयम् ॥ १७ ॥  
  
पादाधिकद्विभागं तु प्रस्तरोदयमीरितम् ।  
पादहीनं तु पञ्चांशं तलिपस्योदयं भवेत् ॥ १८ ॥  
  
द्विभागं प्रस्तरं ख्यातं अर्धाधिकयुगांशकम् ।  
पादायाममिदं ख्यातं पादोन द्व्यंशमञ्चकम् ॥ १९ ॥  
  
व्योमांशं वेदिकामानं पादोन द्व्यंशकं गलम् ।  
सार्धवेदांशमानं तु शीर्षकं परिकल्पयेत् ॥ २० ॥  
  
प्। १२७) शिखरे तु महानासीचत्वारि परिकल्पयेत् ।  
अम्बुजासनमाख्यातं सर्वदेव प्रियावहम् ॥ २१ ॥  
  
तदेव शिखरं कण्ठं वस्वश्रं परिकल्पयेत् ।  
अशेष सौष्टिकानां तु शीर्षं वै चतुरश्रकम् ॥ २२ ॥  
  
उन्नतावनतो वापि भद्रं वा भद्रकोष्ठकम् ।  
सान्तरप्रस्तरोपेतं हीनं वापि समोन्नतम् ॥ २३ ॥  
  
सुशाङ्करमिदं ख्यातं तद्वै सौष्टिकशीर्षकम् ।  
वृत्ताकारं प्रकर्तव्यं नाम्ना भद्रवलीनकम् ॥ २४ ॥  
  
तदेव शिखरे चाष्टौ अल्पनासी युगमुद्भवा ।  
शिवभद्रमिदं ख्यातं शिवप्रीति करं परम् ॥ २५ ॥  
  
तदेव द्व्यश्रवृत्ताभं शीर्षकं गलसंयुतम् ।  
मुखे ललाटनासाढ्यं नागेन्द्रमिति सञ्ज्ञितम् ॥ २६ ॥  
  
षड्भूम्येवं समाख्यातं सप्तभूममथोपरि ।  
  
इत्यंशुमान्काश्यपे षड्भूमिविधान पटलः (द्वात्रिंशः) ॥ ३२ ॥  
  
  
  
  
अथ वक्ष्ये विशेषेण सप्तभूमेस्तु लक्षणम् ।  
प्रासादमानविधिना वासोदयं परिकल्पयेत् ॥ १ ॥  
  
प्। १२८) रव्यंशं विभजेत्तारं वेदांशं गर्भगेहकम् ।  
पक्षांशं भित्तिविष्कम्भं एकेनालिन्दमिष्यते ॥ २ ॥  
  
हारान्तरमथांशेन परितः परिकल्पयेत् ।  
विन्याससूत्रयोरन्तर भान्वंशं विभजेत्समम् ॥ ३ ॥  
  
एकांशं कूटविस्तारं कोष्ठं त गुणायतम् ।  
पञ्जरव्यासमेकांशं शेषं हारान्तरं भवेत् ॥ ४ ॥  
  
चतुष्कूटाष्टशाला च पञ्जरं भानुसङ्ख्यया ।  
तस्योर्ध्वे भूमिविस्तारं धर्मभागविभाजिते ॥ ५ ॥  
  
कर्णकूटं च कोष्ठं च पूर्ववत्परिकल्पयेत् ।  
पञ्जरव्यासमर्धांशं शेषं हारान्तरं भवेत् ॥ ६ ॥  
  
तस्योर्ध्वभूमिविस्तारं पूर्ववद्धर्मभाजिते ।  
पञ्जरं कूटकोष्ठं च तद्वदेव विधीयते ॥ ७ ॥  
  
ऊर्ध्वभूमि नवांशे तु मध्ये शालाग्नि भागया ।  
व्योमांशं कर्णकूटं स्यात् एकांशं पञ्जरस्ततम् ॥ ८ ॥  
  
हारान्तरमथार्धांशं तस्योर्ध्वे वसुभाजिते ।  
मध्ये शाला द्विभागेन शेषं पूर्ववदाचरेत् ॥ ९ ॥  
  
तदूर्ध्वे भूमिविस्तारं रसभागविभाजिते ।  
कूटमेकांशमित्युक्तं शाला तद्विगुणायम् ॥ १० ॥  
  
अर्धांशं पञ्जरव्यासं शेषं हारान्तरं भवेत् ।  
ऊर्ध्वभूम्यग्निभागैकं मध्ये दण्डेन निर्गमम् ॥ ११ ॥  
  
प्। १२९) ससप्तषष्टिभागं तु कर्तव्यं सदनोदयम् ।  
सपादाग्निमधिष्ठानं सार्धषट्काङ्घ्रि तुङ्गकम् ॥ १२ ॥  
  
तदर्धं मञ्चमानं तु षड्भागं चरणोदयम् ।  
स त्रिपाद द्विभागं तु मञ्चमानमुदाहृतम् ॥ १३ ॥  
  
सार्धभूतांशमङ्घ्र्युच्चं सार्धद्व्यंशं तु प्रस्तरम् ।  
सपादं पञ्चभागं तु स्तम्भमानमुदीरितम् ॥ १४ ॥  
  
प्रस्तारं चार्धपञ्चांशं भूतांशं चरणोदयम् ।  
सपादद्विभागमञ्चं स्यात् स त्रिपादयुगांशकम् ॥ १५ ॥  
  
चरणोदयमित्युक्तं प्रस्तरोच्चं द्विभागया ।  
पादोच्चं सार्धवेदांशं पादोन द्व्यंशमञ्चकम् ॥ १६ ॥  
  
व्योमांशं वेदिकोत्सेधं पादोन द्व्यंशकं गलम् ।  
अर्धाधिक युगांशं तु शीर्षकोदयमिष्यते ॥ १७ ॥  
  
पक्षांशं स्थूपिमानं तु गण्यं सप्ततलं विदुः ।  
पञ्जरं कूट कोष्ठं च समसूत्रे तु कल्पितम् ॥ १८ ॥  
  
होमादग्रं युगाश्रं तु शिखरे वेदनासिका ।  
शाला षट्त्रिंशतिर्युक्तं भानुद्द्विगुणकूटकम् ॥ १९ ॥  
  
षष्टिपञ्जरसंयुक्तं पादं प्रत्यल्पनासिका ।  
नानाधिष्ठानसंयुक्तं एकाकारमथापि वा ॥ २० ॥  
  
एकानेकाकृतिर्वाङ्घ्रिसमुज्वलनमुदाहृतम् ।  
तदेवोन्नतकूटाः स्युः सान्तरप्रस्तरान्वितम् ॥ २१ ॥  
  
प्। १३०) श्रीछन्दसमिति ख्यातं सर्वदेवार्हकं परम् ।  
तदेव नतकूटं च कोष्ठोन्नतसमञ्चकाः ॥ २२ ॥  
  
श्रीविशालमिति ख्यातं सर्वदेवप्रियावहम् ।  
तदेव शीर्षं कर्णं च * * श्रं वेदिकायतम् ॥ २३ ॥  
  
श्रीकान्तमिति विख्यातं कूटकोष्ठसमं तु वा ।  
समं चोन्नतकूटं वा श्रीप्रदं तदुदाहृतम् ॥ २४ ॥  
  
तदेव वृत्तशिखरं स्थूपिश्चैव गलं तथा ।  
रुद्रकान्तमिदं ख्यातं रुद्रप्रीतिकरम् परम् ॥ २५ ॥  
  
तदेव कर्णकूटास्तु वेदाश्राष्टाश्रमण्डलम् ।  
क्रमेणादि तलात्कल्प्य वृत्तभद्रमिदं स्मृतम् ॥ २६ ॥  
  
तदेवोन्नत कूटं च नतलाला समन्वितम् ।  
कूटानां मस्तकं वृत्तं सुवृत्तमिति विद्यते ॥ २७ ॥  
  
सोन्नतं कूटकोष्ठं च पञ्जरान्तरमञ्चकम् ।  
यथेष्टं शिखराकारं कण्ठः स्थूपी घटस्तथा ॥ २८ ॥  
  
युगाश्र शीर्षकोपेतं कर्णकूटं प्रकल्पयेत् ।  
शिवभद्रमिति ख्यातं शिवप्रीतिकरं परम् ॥ २९ ॥  
  
तदेव कूटकोष्ठं च दण्डं वाध्यर्ध दण्डकम् ।  
द्विदण्डं वाथ निष्कान्तं भद्रं वा भद्रपञ्जरम् ॥ ३० ॥  
  
नानाधिष्ठानसंयुक्तं नानापादैरलङ्कृतम् ।  
नानाचित्रैर्विचित्रं तु शिवसौख्यमुदाहृतम् ॥ ३१ ॥  
  
प्। १३१) तदेव गर्भगेहं वा वृत्तं वाथ युगाश्रकम् ।  
वृत्तमेवं हि बाह्यं तु वृत्ताभं सौष्टिकान्वितम् ॥ ३२ ॥  
  
शेषं पूर्ववदुद्दिष्टं नाम्ना सर्वाङ्गमङ्गलम् ।  
पञ्जरं कूटकोष्ठं च अन्तरं प्रस्तरान्वितम् ॥ ३३ ॥  
  
यथेष्टशिखराकारं श्रीप्रतिष्ठितमुच्यते ।  
एवं सप्ततलं ख्यातं वसुभौममथोच्यते ॥ ३४ ॥  
  
  
इत्यंशुमान्काश्यपे सप्तभूमिविधानपटलः (त्रयस्त्रिंशः) ॥ ३३ ॥  
  
  
  
  
अथ वक्ष्ये विशेषेण वसुभूमिविधिं परम् ।  
प्रासादमानविधिना सङ्ग्राह्यं विसृतोदयम् ॥ १ ॥  
  
त्रयोदशविभागं तु कृत्वा प्रासादविस्तृतम् ।  
भूतांशं गर्भगेहं तु द्विभागं गृहपिण्डिका ॥ २ ॥  
  
अलिन्दं चैकभागेन हारा भागेन कल्पयेत् ।  
अथवा नवभागेन गर्भगेहं विधीयते ॥ ३ ॥  
  
भागेन गृहपिण्डी स्यात् अलिन्दं चैकभागया ।  
कुड्यमेकेन कर्तव्यं अलिन्दं तु शिवांशकम् ॥ ४ ॥  
  
शशिभागेन हारा स्यात् कल्प्यैवं द्विजसत्तम ! ।  
विन्याससूत्रयोरन्ते त्रयोदश विभाजिते ॥ ५ ॥  
  
प्। १३२) कूटमेकांशमित्युक्तं कोष्ठदीर्घं द्विभागया ।  
त्रिभागं मध्यकोष्ठं स्यात् शेषं हारान्तरं भवेत् ॥ ६ ॥  
  
तदर्धं पञ्जरव्यासं भद्रं वाऽभद्र एव वा ।  
भानुकोष्ठं चतुष्कूटं कलापञ्जरसंयुतम् ॥ ७ ॥  
  
हारान्तरं तु द्वात्रिंशत्कल्पयेदादिभूतले ।  
वर्षस्थलमलीन्दं स्यात् प्रस्तरान्तं घनीकृतम् ॥ ८ ॥  
  
तदूर्ध्वभूमिविस्तारं त्रयोदशविभाजिते ।  
कूटकोष्ठादि सर्वाङ्गं आदिभूमिमिवैव तु ॥ ९ ॥  
  
तस्योर्ध्व भू विशालं तु भानुभागविभाजिते ।  
कर्णकूटं तदेकांशं शालादीर्घं द्विभागया ॥ १० ॥  
  
अर्धांशं पञ्जरव्यासं शेषं हारान्तरं भवेत् ।  
पञ्जरं कूटकोष्ठं च सङ्ख्यावादितलोक्तवत् ॥ ११ ॥  
  
तदूर्ध्वभूविशालं च भानुभागविभाजिते ।  
कूटकोष्ठादिसर्वाङ्गं मानसङ्ख्यैव पूर्ववत् ॥ १२ ॥  
  
तदूर्ध्व भूदशांशे तु कूटकोष्ठं च पूर्ववत् ।  
हारान्तरमथार्धांशं लम्बपञ्जरसंयुतम् ॥ १३ ॥  
  
तदूर्ध्वे भूविशालं तु वसुभागविभाजिते ।  
कर्णकूटं तदेकांशं मध्येशाला द्विभागया ॥ १४ ॥  
  
पञ्जरव्यासमेकांशं अर्धांशं हारयोन्तरम् ।  
चतुष्कूटं चतुश्शाला वसुपञ्जरसंयुतम् ॥ १५ ॥  
  
प्। १३३) हारान्तरं कला प्रोक्तं कल्प्येवं षट्तलं भवेत् ।  
तदूर्ध्वे भूविशालं तु षड्भागं विभजेत्समम् ॥ १६ ॥  
  
कूटमेकांशमित्युक्तं मध्ये कोष्ठं द्विभागया ।  
अर्धांशं पञ्जरव्यासं शेषं हारान्तं भवेत् ॥ १७ ॥  
  
तदूर्ध्वे भूविशालार्धं मध्ये दण्डेन निर्गतिः ।  
कूटात्कोष्ठस्तु नीव्रा वा मध्यशाला तु नीव्रकम् ॥ १८ ॥  
  
कूटकोष्ठविशेषं तु समसूत्रकमेव वा ।  
सप्तसप्त त्रिभागेन कृत्वा गेह समुच्छ्रयम् ॥ १९ ॥  
  
सार्धाग्यंशमधिष्ठानं सप्तांशं चरणोदयम् ।  
प्रस्तरं तु स पादाग्निसार्धषट्काङ्घ्रि तुङ्गकम् ॥ २० ॥  
  
मञ्चमानं गुणांशं तु षड्भागं चरणोदयम् ।  
पादोनाग्न्यंश मञ्चं स्यात् सार्धभूताङ्घ्रितुङ्गकम् ॥ २१ ॥  
  
सार्धद्विभागमञ्चोच्चं कल्पयेत्तु विशेषतः ।  
स पादं पञ्चभागं तु चरणोदयमीरितम् ॥ २२ ॥  
  
प्रस्तरं सार्धपक्षांशं भूतांशं चरणोदयम् ।  
स पादद्विभागमञ्चं स्यात् पादं पादोन पञ्चकम् ॥ २३ ॥  
  
मञ्चमानं द्विभागं तु पादं सार्धयुगांशकम् ।  
स त्रिपादांशमञ्चोच्चं व्योमांशं वेदिकोदयम् ॥ २४ ॥  
  
कण्ठं पादोन पक्षांशं सार्धवेदांश शीर्षकम् ।  
कण्ठमानसमं स्थूपी तुङ्गमित्येव मुच्यते ॥ २५ ॥  
  
प्। १३४) स्थूप्यन्तं तदुपानादि वेदाश्रं परिकल्पयेत् ।  
सौष्ठ्यग्रं च युगाश्रं स्यात् स्तम्भं प्रत्यल्पनासिकाः ॥ २६ ॥  
  
शिखरे तु चतुर्नासी युक्त्यास्ते तु महत्तरः ।  
एकाकारतलं स्तम्भं शिवच्छन्दमुदाहृतम् ॥ २७ ॥  
  
तदेव नतशालाः स्युः समञ्चो सौष्टिकेन ताः ।  
वागीशमिति विख्यातं सर्वदेवार्हकं परम् ॥ २८ ॥  
  
तदेव नतकूटं च कोष्ठोन्नताः समञ्चकाः ।  
यागवन्तमिति ख्यातं सर्वदेव प्रियावहम् ॥ २९ ॥  
  
चतुरश्राष्टवृत्ताभसौष्टिकोष्ठं पुनः पुनः ।  
विमानशिखरं कण्ठं अष्टाश्रं परिकल्पयेत् ॥ ३० ॥  
  
तदष्टाङ्गमिति ख्यातं मम प्रीतिकरं परम् ।  
तदेव कूटकोष्ठं च समञ्चं वा विमञ्चकम् ॥ ३१ ॥  
  
समोन्नतं तथा नीव्रं नानाधिष्ठान काङ्घ्रियः ।  
नानाचित्रैर्विचित्रं तु पार्वतीमिति विद्यते ॥ ३२ ॥  
  
तदेव शिखरं कण्ठं वृत्ताभं परिकल्पयेत् ।  
नाम्ना कैलासमित्युक्तं मम प्रीतिकरं परम् ॥ ३३ ॥  
  
एवमष्टतलं ख्यातं नवभौममथोपरि ।  
  
इत्यंशुमान्काश्यपे वसुभूमिविधानपटलः (चतुस्त्रिंशः) ॥ ३४ ॥  
  
  
  
  
अथ वक्ष्ये विशेषेण नवभूमिविधिं परम् ।  
प्रासादमानवत्कार्यं गेहव्यासं तदुन्नतम् ॥ १ ॥  
  
पञ्चादश भजेत्तारं गुणांशं गर्भगेहकम् ।  
द्विभागा गृहपिण्डी स्यात् अलिन्दं चैक भागया ॥ २ ॥  
  
व्योमांशं कुड्यविस्तारं अलिन्दं तत्समं भवेत् ।  
हाराव्यासं शिवांशेन कल्पयेत्कल्पवित्तमः ॥ ३ ॥  
  
अथवा षोडशांशं तु प्रासादं विभजेत्ततः ।  
युगांशं गर्भगेहं तु द्विभागं ग्रहपिण्डिकाः ॥ ४ ॥  
  
अलिन्दं व्योमभागेन हारा चैव तु तत्समम् ।  
विन्याससूत्ररन्तं वा कलांशं विभजेत्समम् ॥ ५ ॥  
  
एकांशं सौष्टिकव्यासं कोष्ठं तद्द्विगुणायतम् ।  
पञ्जरव्यासमेकांशं कर्णकूटशिवाकृतिः ॥ ६ ॥  
  
हारान्तरमथांशेन कल्पयेत्कल्पवित्तमः ।  
चतुष्कूटाच्चतुश्शाला कलापञ्जर संयुतम् ॥ ७ ॥  
  
हारान्तरं च द्वात्रिंशत्कल्पयेदादि भूतले ।  
एवमेव प्रकर्तव्यं द्वितीयं च महीतलम् ॥ ८ ॥  
  
तृतीयभूतलव्यासं मुनिभागविभाजिते ।  
अर्धांशं पञ्जर व्यासं शेषं पूर्ववदाचरेत् ॥ ९ ॥  
  
तद्वच्चतुस्तलं चैव कल्पयेत्कल्पवित्तमः ।  
पञ्चभूमिविशालं च भानुभागविभाजिते ॥ १० ॥  
  
१३६) एकांशं कूटविस्तारं शाला तद्द्विगुणायतम् ।  
अर्धांशं पञ्जरव्यासं स्यादर्धं हारयोन्तरम् ॥ ११ ॥  
  
भानुशाला चतुष्कूटं पञ्जरं षोडशैव तु ।  
हारान्तरं तु द्वात्रिंशत् कल्पयेत्कल्पवित्तमः ॥ १२ ॥  
  
दशांशं षट्तलव्यासं कृत्वैकांशं तु सौष्टिकम् ।  
कोष्ठं तद्द्विगुणायामं अर्धांशं हारयोन्तरम् ॥ १३ ॥  
  
लम्बपञ्जरसंयुक्तं हारान्तरं प्रकल्पयेत् ।  
तदूर्ध्वभूविशालं तु रसभाग विभाजिते ॥ १४ ॥  
  
एकांशं कूटविस्तारं कोष्ठदीर्घं तु तद्द्वयम् ।  
पञ्जरव्यासमर्धांशं शेषं हारान्तरं भवेत् ॥ १५ ॥  
  
तदूर्ध्व भूविशालं तु गुणभागविभाजिते ।  
मध्येंशं दण्डमानेन निर्गमं परिकल्पयेत् ॥ १६ ॥  
  
साष्टाशीति द्विभागं तु कृत्वा हर्म्योदयं बुधः ।  
पादोनचतुरंशं तु धरातलमुदाहृतम् ॥ १७ ॥  
  
पादोच्चं सार्धसप्तांशं सार्धाग्न्यंशं तु प्रस्तरम् ।  
सप्तांशं चरणोच्चं तु सपादाग्न्यंश मञ्चकम् ॥ १८ ॥  
  
सार्धषट्काङ्घ्रि तुङ्गं तु गुणांशं मञ्चमानकम् ।  
षड्भागं पादमानं तु पादोनाग्न्यंशमञ्चकम् ॥ १९ ॥  
  
पादोच्चं सार्धभूतांशं सार्धपक्षांशमञ्चकम् ।  
सपादं पञ्चभागं तु पादस्योत्सेधमुच्यते ॥ २० ॥  
  
प्रस्तरं सार्ध पक्षांशं भूतांशं चरणोदयम् ।  
पादाधिकद्विभागं तु प्रस्तरस्योदयं भवेत् ॥ २१ ॥  
  
पादोनपञ्चकं पादं प्रस्तरोच्चं द्विभागया ।  
प्। १३७) सार्धवेदांशकं पादं पादोनद्व्यंशमञ्चकम् ॥ २२ ॥  
  
शिवांशं वेदिकोत्सेधं कर्णं चाध्यर्ध भागया ।  
शीर्षकं सार्धवेदांशं पादोन द्व्यंशकुड्मलम् ॥ २३ ॥  
  
पादं प्रत्यल्पनासाढ्यं शीर्षके वेदनासिका ।  
समञ्चोन्नतकूटाढ्यं कूटाग्रं चतुरश्रकम् ॥ २४ ॥  
  
होमादि स्थूपि पर्यन्तं युगाश्रं परिकल्पयेत् ।  
अशेषमध्यशालास्तु पार्श्वकोष्ठस्तु निर्गतिः ॥ २५ ॥  
  
दण्डं वाऽध्यर्धदण्डं वा नाम्ना लम्बितभद्रकम् ।  
तदेवोन्नतकोष्ठाः स्युः मञ्चोन्नतकूटकम् ॥ २६ ॥  
  
ब्रह्मकान्तमिदं नाम्ना सर्वदेव प्रियावहम् ।  
समञ्चं वा विमञ्चं वा कूटकोष्ठौ समुन्नतौ ॥ २७ ॥  
  
प्रादेशमिति विख्यातं देवानां तु हितं परम् ।  
तदेव शिखरं कण्ठं वस्वश्रं चाष्टनासिकाः ॥ २८ ॥  
  
युगाश्रं वसुकोष्ठं च वृत्तं सौष्टि पुनः पुनः ।  
सौष्ट्यंशेन युगाश्रं वा श्रीवर्धनमिदं परम् ॥ २९ ॥  
  
समञ्चौ कूटकोष्ठौ द्वौ विमञ्चौ वाथ सादृशौ ।  
वृत्तग्रीवाशिरोपेतं चतुर्दिग्भद्रनासिकाः ॥ ३० ॥  
  
विदिक्षु भद्रनासाढ्य युग्मं वाऽयुग्ममेव वा ।  
युग्मपञ्जरसंयुक्तं सुपद्ममिति विद्यते ॥ ३१ ॥  
  
तदेव प्रतिसौष्ट्यग्रं क्रतुवर्धनमुच्यते ।  
प्। १३८) तदेवगर्भगेहं तु वृत्तं वृत्त गृहं भवेत् ॥ ३२ ॥  
  
एवं नवतलं ख्यातं दशभूमिमथोपरि ॥ ३२।½ ॥  
  
इत्यंशुमान्काश्यपे नवभूमिविधानपटलः (पञ्चत्रिंशः) ॥ ३५ ॥  
  
  
  
  
  
अथ वक्ष्ये विशेषेण दशभूमेस्तु लक्षणम् ।  
प्राग्वत्प्रासादमानोक्तमार्गेणैवोदयं तथा ॥ १ ॥  
  
कल्पयित्वा तु तत्तारं मुनिभागविभाजिते ।  
वेदांशगर्भगेहं तु गृहपिण्डी त्रिभागया ॥ २ ॥  
  
अलिन्दं चैकभागेन हारातारं शिवांशकम् ।  
विन्याससूत्रयोरन्तर मुनिभागविभाजिते ॥ ३ ॥  
  
तेष्वेकं कूटविस्तारं शालादीर्घं तु तद्द्वयम् ।  
एकांशं पञ्जरव्यासं पादं हारान्तरं भवेत् ॥ ४ ॥  
  
चतुष्कूटाञ्च्च शाला च पञ्जरं षोडशान्वितम् ।  
हारान्तरं च द्वात्रिंशत् कल्पयेदादि भूतले ॥ ५ ॥  
  
तदूर्ध्व भूमिविस्तारं त्रयोदशविभाजिते ।  
एकांशकर्णकूटं तु शाला तद्द्विगुणायता ॥ ६ ॥  
  
त्रिपादं पञ्जरव्यासं पादं हारान्तरं भवेत् ।  
कूटादीनां तु सङ्ख्या तु आदिभूमिसमं भवेत् ॥ ७ ॥  
  
प्। १३९) ऊर्ध्वभूविस्तृतं भानु भागं कृत्वानु सौष्टिकम् ।  
द्विगुणं कोष्ठदीर्घं तु अर्धांशं पञ्जरस्ततम् ॥ ८ ॥  
  
पादं हारान्तरव्यासं तेषां सङ्ख्या तु पूर्ववत् ।  
तस्योर्ध्वतलविस्तारं रुद्रभागविभाजिते ॥ ९ ॥  
  
पादं पञ्जरविस्तारं शेषं पूर्ववदेव हि ।  
ऊर्ध्वभूमि विशालं तु व्योमांशं कूटविस्तृतम् ॥ १० ॥  
  
कोष्ठं तद्द्विगुणं ख्यातं शेषं हारान्तरं समम् ।  
हारान्तर त्रिभागैकं पञ्जरव्यासमुच्यते ॥ ११ ॥  
  
तस्योर्ध्वभू नवांशे तु शिवांशं सौष्टिकं भवेत् ।  
अध्यर्धांशं तु कोष्ठं स्यात् शेषं हारान्तरं समम् ॥ १२ ॥  
  
हारान्तर त्रिभागैकं पञ्जरव्यासमुच्यते ।  
प्राग्वत्कूटादिनां सङ्ख्या रसभूरेवमेव हि ॥ १३ ॥  
  
अष्टांशं विभजेत्सप्ततलविस्तारमेव हि ।  
कूटमेकांशमानेन मध्ये शाला द्विभागया ॥ १४ ॥  
  
पञ्जरव्यासमेकांशं हारान्तरं तदर्धकम् ।  
चतुष्कूटं चतुश्शाला पञ्जराष्टकसंयुतम् ॥ १५ ॥  
  
हारान्तरं कलासङ्ख्या कल्प्येवं सप्तमं तलम् ।  
सप्तांशं विभजेदष्टभूमेश्चैव तु विस्तरम् ॥ १६ ॥  
  
प्राग्वत्कूटं च कोष्ठं च शेषं हारान्तरं भवेत् ।  
हारान्तराग्नि भागैकं मध्यपञ्जर विस्तृतम् ॥ १७ ॥  
  
नवभूमि विशालं तु षड्भागं विभजेत्समम् ।  
प्राग्वत्कूटं च कोष्ठं च पञ्जरं च प्रकल्पयेत् ॥ १८ ॥  
  
तदूर्ध्वभूमिविस्तारं नवांशं तु विभाजिते ।  
मध्ये भद्रं तदेकांशं दण्डमानेन निर्गतिः ॥ १९ ॥  
  
प्रासादस्य चोत्सेधं शतभागविभाजिते ।  
युगांशं तदधिष्ठानं अष्टांशं चरणायतम् ॥ २० ॥  
  
पादोन वेदभागं तु मञ्चमानमुदाहृतम् ।  
पादोच्चं सार्धसप्तांशं प्रस्तरं सार्धवह्निकम् ॥ २१ ॥  
  
धात्वंशं चरणोच्चं तु स पादाग्न्यंशमञ्चकम् ।  
सार्धषट्काङ्घ्रि तुङ्गं तु प्रस्तरं चाग्नि भागया ॥ २२ ॥  
  
रसांशं पाददीर्घं तु पादोनाग्न्यंशमञ्चकम् ।  
पादोच्चं सार्धपञ्चांशं सार्धपञ्चांशमञ्चकम् ॥ २३ ॥  
  
पादाधिकं तु पञ्चांशं पादोत्सेधं तदुच्यते ।  
सार्धपक्षांश मञ्चोच्चं पञ्चांशं पाददीर्घकम् ॥ २४ ॥  
  
पादाधिकं तु पक्षांशं मञ्चमानमुदाहृतम् ।  
स त्रिपादयुगांशं तु पाददीर्घमुदाहृतम् ॥ २५ ॥  
  
प्रस्तरोच्चं द्विभागं तु सार्धवेदांशमङ्घ्रिकम् ।  
पादोन द्व्यंशमञ्चं स्यात् शश्यंशं तु वितर्दिकम् ॥ २६ ॥  
  
प्। १४१) कण्ठमध्यर्धभागेन शीर्षकं सार्धवेदकम् ।  
पादहीनद्विभागं तु स्थूप्युत्सेधमुदाहृतम् ॥ २७ ॥  
  
अग्नाकारं युगाश्रं तु शिखरे युग्मनासिका ।  
पादं प्रत्यल्पनास्याढ्यं नानापादं रसातलम् ॥ २८ ॥  
  
अत्यन्ताकारसंयुक्तं सर्वदेवप्रियावहम् ।  
तदेवोन्नतकूटं चेत् इन्द्रकान्तमिति स्मृतम् ॥ २९ ॥  
  
तदेवोन्नत कोष्ठं च नतं वोन्नतसौष्टिकम् ।  
पक्षशाला तु मध्यस्था शाला दण्डेन नीव्रकम् ॥ ३० ॥  
  
अष्टाश्रशिखरं कण्ठं शिखरेष्टौ तु नासिकाः ।  
नानालङ्कारसंयुक्तं चतुष्कूटमिदं तथा ॥ ३१ ॥  
  
तदेव कूटकोष्ठं च सान्तरप्रस्तरं समम् ।  
कूटकोष्ठादिसंयुक्तं समसूत्रमथोपरि ॥ ३२ ॥  
  
मन्त्रपूतमिति ख्यातं विमानं सार्वदेशिकम् ।  
तदेवशिखरं कण्ठं वृत्ताभं परिकल्पयेत् ॥ ३३ ॥  
  
श्रीकान्तमिति विख्यातं सर्वदेवार्हकं गृहम् ।  
तदेव कर्णकूटानां शीर्षकं च गलं तथा ॥ ३४ ॥  
  
वृत्ताकारं प्रकर्तव्यं यत्तदीश्वरकान्तकम् ।  
दशभूम्येवमाख्यातं ततस्त्वेकादशं तलम् ॥ ३५ ॥  
  
  
इत्यंशुमान्काश्यपे दशभूमिविधानपटलः (षट्त्रिंशः) ॥ ३६ ॥  
  
  
  
  
अथ वक्ष्ये विशेषेण रुद्रभूमिविमानकम् ।  
प्रासादमानविधिना सङ्गृहेत्तु ततोदयम् ॥ १ ॥  
  
तिथ्यंशं विभजेत्तत्तु गुणांशं गर्भगेहकम् ।  
पक्षांशं गृहपिण्डी स्यात् अलिन्दं चैकभागया ॥ २ ॥  
  
एकांशं कुड्य विस्तारं अलिन्दं तु शिवांशकम् ।  
हारान्तरमथांशेन कल्पयेत्तु यथाक्रमम् ॥ ३ ॥  
  
अलिन्दांशमलिन्दं वा घनभित्तिरथापि वा ।  
प्रस्तरान्तं घनं वापि तदूर्ध्वेऽलिन्दमेव वा ॥ ४ ॥  
  
विन्याससूत्रयोरन्तर्व्यासं पक्षांशभाजिते ।  
शिवांशं कर्णकूटं स्यात् पक्षां शालद्विभागया ॥ ५ ॥  
  
मध्यशालाग्निभागं स्यात् अर्धांशं पञ्जरं भवेत् ।  
हारान्तरं च तत्तुल्यं कल्प्येवं स्यादि भूतले ॥ ६ ॥  
  
तदूर्ध्वेऽपि विशालं तु मन्वंशं तु विभाजिते ।  
शिवांशं कूटविस्तारं कोष्ठदीर्घं तु तद्द्वयम् ॥ ७ ॥  
  
द्व्यन्तरं पञ्जरव्यासं हारान्तरं तथैव च ।  
भानुकोष्ठं चतुष्कूटं कलापञ्जर संयुतम् ॥ ८ ॥  
  
हारान्तरं च वेदाष्टौ द्वितीयं चादिभूतलम् ।  
तस्योर्ध्वे भूविशालं तु त्रयोदशविभाजिते ॥ ९ ॥  
  
व्योमांशं कूटविस्तारं कोष्ठदीर्घं द्विभागया ।  
अर्धांशं पञ्जरव्यासं शेषं हारान्तरं भवेत् ॥ १० ॥  
  
प्। १४३) कूटादीनां तु सङ्ख्या स्युः आदिभूमौ यथा तथा ।  
तदूर्ध्वे भूमि विस्तारं द्वादशांशविभाजिते ॥ ११ ॥  
  
एकांशं कूटविस्तारं कोष्ठं तु द्विगुणायतम् ।  
शेषं हारान्तरं ख्यातं त्रिभागैकांशपञ्जरम् ॥ १२ ॥  
  
पञ्जरं कूटकोष्ठं च सङ्ख्या वै प्रागिवैव तु ।  
तदूर्ध्वे भूमिविस्तारं रुद्रांशं तु पूर्ववत् ॥ १३ ॥  
  
तदूर्ध्वभूनवांशे तु कूटव्यासं प्रकल्पयेत् ।  
तस्योर्ध्वभूमिविस्तारं दशभागं विभाजिते ॥ १४ ॥  
  
कूटं चैव तु कोष्ठं च सङ्ख्यामानं तु पूर्ववत् ।  
तदूर्ध्वभू नवांशे तु कूटव्यासं शिवांशकम् ॥ १५ ॥  
  
अध्यर्धांशं तु कोष्ठायां शेषं हारान्तरं भवेत् ।  
हारान्तरत्रिभागैकं पञ्जरव्यासमिष्यते ॥ १६ ॥  
  
प्राग्वत्कूटादिसङ्ख्याः स्युः कल्पयेत्कल्पवित्तमः ।  
अष्टांशं विभजेदष्टभूमेश्चैव प्रविस्तृतम् ॥ १७ ॥  
  
कूटविस्तारमेकांशं मध्येशाला द्विभागया ।  
पञ्जरव्यासमेकांशं हारान्तरं तदर्धकम् ॥ १८ ॥  
  
चतुष्कूटं चतुश्शाला पञ्जराष्टकसंयुतम् ।  
हारान्तरं कलासङ्ख्या प्रोच्यतेऽष्टसमन्वितम् ॥ १९ ॥  
  
नवभूमिविशालं तु सप्तधा विभजेत्समम् ।  
कूटव्यासमथांशेन कोष्ठदीर्घं द्विभागया ॥ २० ॥  
  
प्। १४४) शेषं हारान्तरं ख्यातं तत्त्रिभागैकपञ्जरम् ।  
दशभूमिविशालं तु रसभागविभाजिते ॥ २१ ॥  
  
प्राग्वत्कूटं च कोष्ठं च पूर्ववच्च प्रकल्पयेत् ।  
प्रथमादिपञ्चभूम्यन्तं भद्रपञ्जरसंयुतम् ॥ २२ ॥  
  
पञ्चभूम्युपरिष्टात्तु भद्रं वा भद्रपञ्जरम् ।  
ऊर्ध्वभूमिविशालं तु गुणभागविभाजिते ॥ २३ ॥  
  
मध्ये भद्रं तदेकांशं दण्डमानेन निर्गतिः ।  
प्रासादस्य तु चोत्सेधं शतांशं स त्रयोदश ॥ २४ ॥  
  
कृत्वा सार्ध युगांशं तु धरातलमुदाहृतम् ।  
पादोच्चं सार्धवस्वंशं पञ्चमानं युगांशकम् ॥ २५ ॥  
  
वस्वंशं चरणायामं पञ्चं पादोनकं युगम् ।  
चरणं सार्धसप्तांशं प्रस्तरं सार्धवह्निकम् ॥ २६ ॥  
  
सप्तांशं पाददीर्घं तु पादाधिकाग्निमञ्चकम् ।  
अर्धाधिकषडंशं तु पादोच्चास्तु मञ्चकम् ॥ २७ ॥  
  
षडंशं पादतुङ्गं तु पादोनाग्न्यंशमञ्चकम् ।  
अर्धाधिकं तु भूतांशं पाददीर्घमुदाहृतम् ॥ २८ ॥  
  
अर्धाधिकद्विभागं तु प्रस्तरस्योदयं भवेत् ।  
सपादं पञ्चभागं तु पाददीर्घं प्रशस्यते ॥ २९ ॥  
  
सार्धपक्षांशमञ्चोच्चं भूतांशं चरणोदयम् ।  
स पादं पक्षभागं तु मञ्चमानमुदीरितम् ॥ ३० ॥  
  
प्। १४५) पादोन पञ्चभागं तु चरणोदयमीरितम् ।  
मञ्चमानद्विभागं तु सार्धवेदांशमङ्घ्रिकम् ॥ ३१ ॥  
  
स त्रिपादशिवांशं तु प्रस्तरस्य समुच्छ्रयः ।  
शश्यंशं वेदिकामानं कण्ठोच्चं सार्धभागया ॥ ३२ ॥  
  
अर्धाधिकं तु वेदांशं शिखरोदयमिष्यते ।  
पादोनं तु द्विभागं स्यात्स्थूप्युदयमिष्यते ॥ ३३ ॥  
  
होमादिस्थूपपर्यन्तं युगाश्रं परिकल्पयेत् ।  
शिखरे तु चतुर्दिक्षु महानासी समन्वितम् ॥ ३४ ॥  
  
पादं प्रत्यल्प नास्याढ्यं धातारं कान्तमुच्यते ।  
सौष्टिकं चान्तमञ्चं तु विजयं तदुदाहृतम् ॥ ३५ ॥  
  
तदेवोन्नतकूटं च कोष्ठोन्नताः समञ्चकाः ।  
सर्वात्मकमिदं ख्यातं सर्वदेवात्मकं परम् ॥ ३६ ॥  
  
तदेव शिखरं कण्ठं वस्वश्रं वसुनासिकाः ।  
विशालभद्रमाख्यातं सर्वदेवार्हकं परम् ॥ ३७ ॥  
  
तदेव मध्यभद्राढ्यं कूटकोष्ठौ समोन्नतौ ।  
समञ्चं वा विमञ्चं वा कूटशाला च पञ्जरम् ॥ ८८ ॥  
  
गणिका विशालकं प्रोक्तं ब्रह्मविष्णुशिवार्हकम् ।  
तदेव शिखरं कण्ठं वृत्तमष्टाश्रवेदिका ॥ ३९ ॥  
  
इन्द्रकान्तमिति ख्यातं विमानं सार्वदेशिकम् ।  
तदेव कर्णकूटस्तु भद्रयुक्कर्णभद्रकम् ॥ ४० ॥  
  
प्। १४६) तदेव सौष्टिकानां तु शीर्षकं मण्डलाकृतिः ।  
नाम्ना कर्णविशालं तु सर्वदेवप्रियावहम् ॥ ४१ ॥  
  
एवमेकादशं भूमिलक्षणं परिकीर्तितम् ।  
  
इत्यंशुमान्काश्यपे रुद्रभूमिविधिपटलः (सप्तत्रिंशः) ॥ ३७ ॥  
  
  
  
  
अथ वक्ष्ये विशेषेण भानु भूमि विधिं परम् ।  
तस्य विस्तारतुङ्गं तु प्रोक्तं प्रासादमानकम् ॥ १ ॥  
  
स सप्तधर्मभागं तु कृत्वा प्रासादविस्तृतम् ।  
भूतांशं गर्भगेहं तु पक्षांशं गृहपिण्डिका ॥ २ ॥  
  
अलिन्दमेकभागेन कुड्यमेकांशमानतः ।  
अलिन्दं तु शिवांशं स्याद्धारा भागेन कल्पयेत् ॥ ३ ॥  
  
अथवा गर्भगेहं तु गुणांशेनैव कारयेत् ।  
गर्भगेहस्य तुल्यं वा गृहपिण्डेस्तु विस्तृतम् ॥ ४ ॥  
  
शेषं प्रागिव कर्तव्यं अलिन्दं कुड्यहारया ।  
विन्यास सूत्रयोरन्तसप्तादशविभाजिते ॥ ५ ॥  
  
गुणांशं मध्यशालास्या कर्णकूटं शिवांशकम् ।  
तयोर्मध्ये तु पक्षांशं शालादीर्घमुदाहृतम् ॥ ६ ॥  
  
कूटकोष्ठान्तरे चैव कोष्ठयोरन्तरेऽपि वा ।  
प्। १४७) शिवांशं पञ्जरव्यासं कर्णकूटमिवाकृतिः ॥ ७ ॥  
  
हारान्तरं तदर्धांशं क्षुद्रपञ्जरसंयुतम् ।  
एवमादितलं कुर्यात् ऊर्ध्वं रुद्रतलोक्तवत् ॥ ८ ॥  
  
सप्तविंशच्छतं भागं कृत्वा हर्म्यो द्विजोत्तम ! ।  
धरातलोदयभूतांशं नवांशं चरणोदयम् ॥ ९ ॥  
  
सार्धवेदांश मञ्चोच्चं ऊर्ध्वं भानुतलोक्तवत् ।  
एवं भानुतलं प्रोक्तं त्रयोदशतलं शृणु ॥ १० ॥  
  
  
इत्यंशुमान्काश्यपे भानुभूमिविधि पटलः (अष्टत्रिंशः) ॥ ३८ ॥  
  
  
  
  
अथ वक्ष्ये विशेषेण त्रयोदशतलं शृणु ।  
तस्य विस्तार तुङ्गं च प्रासादमानवद्गृहम् ॥ १ ॥  
  
एकोनविंशदंशं तु कर्तव्यं सदनस्ततम् ।  
गुणांशं गर्भगेहं तु पक्षांशं गृहपिण्डिका ॥ २ ॥  
  
अलिन्दं तच्छिवांशं स्याद्धारा भागेन कल्पयेत् ।  
तद्बाह्येऽलिन्दमेकांशं हाराभागेन देशिक ! ॥ ३ ॥  
  
व्योम भागमलिन्दं स्यात् हारव्यासं च तत्समम् ।  
विन्याससूत्रयोरन्तः एकोनविंशदंशकैः ॥ ४ ॥  
  
शिवांशं कर्णकूटं स्यात् मध्ये शालाऽग्निभागया ।  
प्। १४८) पक्षशाला च तत्तुल्यं एकांशं पञ्जरस्य तु ॥ ५ ॥  
  
हारान्तरं तदर्धांशं क्षुद्रपञ्जरसंयुतम् ।  
पञ्जरं कर्णकूटाभं तस्याभं क्षुद्रपञ्जरम् ॥ ६ ॥  
  
एवमादितलं प्रोक्तं ऊर्ध्वभानुतलोक्तवत् ।  
चत्वारिंशद्द्वयाधिक्य शतांशे सदनोदयम् ॥ ७ ॥  
  
पञ्चांशं तदधिष्ठानं दशांशं चरणोदयम् ।  
भूतांशं मञ्चमानं स्यात् शेषं द्वादशभूमिवत् ॥ ८ ॥  
  
त्रयोदशतलं ह्येवं कलाभूमिमथोपरि ।  
  
इत्यंशुमान्काश्यपे त्रयोदशभूमिविधिपटलः (एकोनचत्वारिंशः) ॥ ३९ ॥  
  
  
  
  
अथ षोडशभूमेस्तु लक्षणं वक्ष्यतेऽधुना ।  
एवं क्रमेण सङ्कल्प्य पञ्चालीन्दसमन्वितम् ॥ १ ॥  
  
पञ्चहारसमायुक्तं गृहपिण्डिस्तु बाह्यकम् ।  
गर्भगेहं रसांशं च वेदांशं गृहपिण्डिका ॥ २ ॥  
  
शेषं पूर्ववदुद्दिष्टं अलिन्दादि द्विजोत्तम ! ।  
एकद्वित्रिचतुष्पञ्च भूमौ वाथ धरातले ॥ ३ ॥  
  
देवतास्थापनं कुर्यात् षोडशस्थलहर्म्यके ।  
देवस्थापनभूम्यन्तं यावत्तावद्घनं कुरु ॥ ४ ॥  
  
प्। १४९) बाह्ये तु चित्रालङ्कारं घनभूम्यन्तरं कुरु ।  
अलिन्दं लजपादं वा छादितं वा तुलादिभिः ॥ ५ ॥  
  
प्रस्तरान्तं घनं वाथ हारान्तं वाथ तद्घनम् ।  
व्यासे स वेदित्रिंशांशे कर्णकूटं शिवांशकम् ॥ ६ ॥  
  
हर्म्यमध्ये तु वेदांशं शालायाममुदाहृतम् ।  
तयोर्मध्ये द्विभागेन शालादीर्घमुदाहृतम् ॥ ७ ॥  
  
तयोर्मध्ये च शालां तु पक्षांशेनैव कल्पयेत् ।  
तयोर्मध्ये विधांशेन पञ्जरं कर्णकूटवत् ॥ ८ ॥  
  
हारान्तरं तयोर्मध्ये अर्धांशेनैव कल्पयेत् ।  
एवं हि कल्पयेदादिभूमिशालाष्टविंशतिः ॥ ९ ॥  
  
कर्णकूटं तु वेदाः स्युः द्वात्रिंशत्पञ्जरं भवेत् ।  
सवेदषष्टि सङ्ख्याः स्युः हारान्तरं द्विजोत्तम ! ॥ १० ॥  
  
एवमादितलं ख्यातं द्वितीयं द्वात्रिंशदंशके ।  
द्विभागं मध्यशाला स्यात् शेषं पूर्ववदेव हि ॥ ११ ॥  
  
द्वितीया ह्येवमाख्यातं तृतीयमधुनोच्यते ।  
त्रिंशदंशविभागं तु कृत्वा तृतीयभूतलम् ॥ १२ ॥  
  
कर्णकूटस्थ पार्श्वस्थं पञ्जरं चार्धभागया ।  
हारान्तरं तदर्धं स्यात् शेषं द्वितीय भूमिवत् ॥ १३ ॥  
  
चतुर्थभू विशालं तु साष्टविंशति भाजिते ।  
कर्णकूटसमं पिण्डीशालायास्तु द्विपार्श्वयोः ॥ १४ ॥  
  
प्। १५०) पञ्जरव्यासमर्धांशं शेषं प्रागिव कल्पितम् ।  
पञ्चमे तल विस्तारे षड्विंशत्यंश भाजिते ॥ १५ ॥  
  
मध्यशाला तु वेदांशं व्योमांशं कर्णकूटकम् ।  
तयोर्मध्यस्थशाला च तयोर्मध्ये च कोष्ठकम् ॥ १६ ॥  
  
प्रत्येकं द्विद्विभागेन कल्पयेत्कल्पवित्तमः ।  
तयोर्मध्येऽर्धभागेनपञ्जरं कर्णकूटवत् ॥ १७ ॥  
  
हारान्तरं तदर्धेन तेषां सङ्ख्यादिभूमिवत् ।  
षष्ठं च भूमिविस्तारं चतुर्विंशति भाजिते ॥ १८ ॥  
  
मध्ये कोष्ठद्विभागेन शेषं पूर्ववदेव हि ।  
सप्तमं भूमिविस्तारं द्वाविंशत्यंशकं भजेत् ॥ १९ ॥  
  
शिवांशं कर्णकूटं स्यात् मध्ये शाला द्विभागया ।  
तयोर्मध्ये शिवांशेन क्षुद्रं कोष्ठं प्रकल्पयेत् ॥ २० ॥  
  
तयोर्मध्ये द्विभागेन शालां कुर्याद्विशेषतः ।  
अध्यर्धं पञ्जरव्यासं तदर्धं हारयोन्तरम् ॥ २१ ॥  
  
पञ्जरं कूटकोष्ठं च सङ्ख्या वै प्रागिवैव तु ।  
अष्टमं भूमि विस्तारं विंशत्यंशविभाजिते ॥ २२ ॥  
  
व्योमांशं कर्णकूटं स्यात् मध्ये कोष्ठद्विभागया ।  
तयोर्मध्ये द्विभागेन कोष्ठायाममुदाहृतम् ॥ २३ ॥  
  
तयोर्मध्ये शिवांशेन क्षुद्रकोष्ठं प्रकल्पयेत् ।  
शेषं प्रागिव कर्तव्यं तेषां सङ्ख्या तु पूर्ववत् ॥ २४ ॥  
  
प्। १५१) नवभूमि विशाल्ं तु त्रिष्षडंश विभाजिते ।  
शिवांशं कर्णकूटं स्यात् मध्ये शाला द्विभागया ॥ २५ ॥  
  
तयोर्मध्येऽर्धभागेन पञ्जरं परिकल्पयेत् ।  
तस्यार्धेनैव तत्पार्श्वेदयो हारान्तरं भवेत् ॥ २६ ॥  
  
तत्पार्श्वयोर्द्विभागं स्यात् कोष्ठं कुर्याद्विशेषतः ।  
कूटकोष्ठान्तरे चैव कोष्ठयोरन्तरेऽपि वा ॥ २७ ॥  
  
पञ्जरं कल्पयेद्धीमान् अर्धांशेनैव सुव्रत ! ।  
हारान्तरं तदर्धांशं कल्पयेत्कल्पवित्तमः ॥ २८ ॥  
  
विंशत्कोष्ठं च तत्कूटं पञ्जरं भानुभिर्द्वयम् ।  
कल्प्येवं नवमे भूमौ दशभूमेस्तु विस्तरम् ॥ २९ ॥  
  
दशभूमेस्तु विस्तारं षोडशांशविभाजिते ।  
कर्णकूटं शिवांशं स्यात् तत्समं पञ्जरस्ततम् ॥ ३० ॥  
  
शालायामं द्विभागेन त्वर्धांशं हारयोन्तरम् ।  
भानुशाला चतुष्कूटं कलापञ्जरसंयुतम् ॥ ३१ ॥  
  
हारान्तरं तु द्वात्रिंशत् कल्पयेद्दशमे तले ।  
एकादशतलव्यासं मनुभाग विभाजिते ॥ ३२ ॥  
  
शिवांशं कर्णकूटं तु मध्ये शाला द्विभागया ।  
तयोर्मध्ये स्थलांशानां गुणांशं परिकल्पयेत् ॥ ३३ ॥  
  
अर्धांशं पञ्जरव्यासं तस्यार्धं हारयोन्तरम् ।  
चतुष्कूटा तु शाला च पञ्जरं षोडशान्वितम् ॥ ३४ ॥  
  
प्। १५२) हारान्तरं तु द्वात्रिंशत् कल्प्यं रुद्रतलेऽपि च ।  
भानुभूमिविशालं तु भानुभागविभाजिते ॥ ३५ ॥  
  
पञ्जरं कूटकोष्ठं च सङ्ख्या रुद्रतलोक्तवत् ।  
सर्वेषामपि कोष्ठानां पञ्चांशं प्रविधीयते ॥ ३६ ॥  
  
त्रयोदशतलव्यासं दशभागविभाजिते ।  
कर्णकूटं शिवांशेन मध्ये शाला द्विभागया ॥ ३७ ॥  
  
तयोमध्यैकभागेन शालाकारं प्रकल्पयेत् ।  
तयोर्मध्ये विभागेन पञ्जरं कर्णकूटवत् ॥ ३८ ॥  
  
हारान्तरस्य तस्यार्धं सङ्ख्या द्वादशभूमिवत् ।  
चतुर्दशतलव्यासं वसुभागविभाजिते ॥ ३९ ॥  
  
कर्णकूटं शिवांशेन मध्ये शाला द्विभागया ।  
अर्धांशं पञ्जरव्यासं तस्यार्धं हारयोन्तरम् ॥ ४० ॥  
  
चतुष्कूटं चतुश्शाला पञ्जरं षोडशान्वितम् ।  
हारान्तरं चतुर्विंशत् कल्प्यमेवमनुक्रमात् ॥ ४१ ॥  
  
त्रिपञ्चभूमिविस्तारं षड्भागं विभजेत्समम् ।  
कर्णकूटं तु व्योमांशं मध्येशाला द्विभागया ॥ ४२ ॥  
  
हारान्तरं तु शश्यंशं युगपञ्जरसंयुतम् ।  
अशेषोर्ध्वतलं व्यासं वेदभागविभाजिते ॥ ४३ ॥  
  
द्विभागं विस्तृतं दण्डमाननीव्रं तु मध्यमे ।  
कृत्वा प्रासादतुङ्गं तु द्विभागेन शतद्वयम् ॥ ४४ ॥  
  
प्। १५३) धरातलं तु सप्तांशं चरणोच्चं त्रयोदश ।  
सार्धषट्कं तु मञ्चोच्चं पादोच्चं भानुसङ्ख्यया ॥ ४५ ॥  
  
प्रस्तरोच्चं तु षड्भागं रुद्रांशं चरणोदयम् ।  
सार्धभूतांशमञ्चं स्यात् दशांशं चरणोदयम् ॥ ४६ ॥  
  
सार्धवेदांश मञ्चोच्चं कल्पयेत्कल्पवित्तमः ।  
पादोच्चं सार्धवस्वंशं मञ्चमानं युगांशकम् ॥ ४७ ॥  
  
वस्वंशं चरणोच्चं तु मञ्चं पादोनकं युगम् ।  
चरणं सार्धसप्तांशं प्रस्तरं सार्धत्रिभागिकम् ॥ ४८ ॥  
  
सप्तांशं पाददीर्घं वा पादाधिकाग्निमञ्चकम् ।  
अर्धाधिकषडंशं तु पादोच्चमग्निमञ्चकम् ॥ ४९ ॥  
  
षडंशं पादमानं तु पादोन त्र्यंशमञ्चकम् ।  
अर्धाधिकं तु भूतांशं पाददीर्घमुदाहृतम् ॥ ५० ॥  
  
अर्धाधिकद्विभागं तु प्रस्तरस्योदयं भवेत् ।  
सपादं पञ्चभागं तु पाददीर्घमुदाहृतम् ॥ ५१ ॥  
  
सार्धपक्षांश मञ्चोच्चं भूतांशं चरणोदयम् ।  
सपादं पक्षभागं तु मञ्चदीर्घमुदीरितम् ॥ ५२ ॥  
  
पादोन पक्षभागं तु चरणोदयमीरितम् ।  
मञ्चमानं द्विभागं स्यात् सार्धवेदांशमङ्घ्रिकम् ॥ ५३ ॥  
  
स त्रिपादशिवांशं तु प्रस्तरस्य समुच्छ्रयम् ।  
शश्यंशं वेदिकामानं कण्ठोच्चं तु द्विभागया ॥ ५४ ॥  
  
प्। १५४) अर्धाधिक युगांशं तु शिखरोदयमीरितम् ।  
सपादांशं शिखामानं कल्पयेत्तु क्रमेण तु ॥ ५५ ॥  
  
होमादिस्थूपि पर्यन्तं युगाश्रं परिकल्पयेत् ।  
शिखरे तु चतुर्दिक्षु महानासी समन्वितम् ॥ ५६ ॥  
  
पादं प्रत्यल्पनास्याढ्यं ब्रह्मकान्तमुदाहृतम् ।  
तदेव सान्तरं मञ्चं सौष्टिकं नत कोष्ठकम् ॥ ५७ ॥  
  
सारस्वतमिदं ख्यातं शिवप्रियकरं गृहम् ।  
तदेव नतकूटं च कोष्ठोन्नत स मञ्चकाः ॥ ५८ ॥  
  
प्रादेशमिति विख्यातं सर्वेषामृद्धिकारणम् ।  
तदेव शिखरं कण्ठं वस्वश्रं परिकल्पयेत् ॥ ५९ ॥  
  
शिखरेऽष्टमहानासी युक्तं तच्छ्रीकरं भवेत् ।  
तदेव मध्यभद्राढ्यं कूटकोष्ठसमन्वितम् ॥ ५० ॥  
  
समञ्चो वा विमञ्चो वा कूटशाला द्विजोत्तम ! ।  
पार्वतीकमिदं ख्यातं उपप्रतिकरं भवेत् ॥ ५१ ॥  
  
तदेव शिखरं कण्ठं वृत्तं वाष्टाश्रवेदिका ।  
वेदिकोर्ध्वे तयावैव वृत्ताकार समन्वितम् ॥ ५२ ॥   
  
सुशाम्भवमिदं ख्यातं शङ्करस्य प्रियं हितम् ।  
पञ्जरं कूटकोष्ठं च शिखरं च घटं तथा ॥ ५३ ॥  
  
एवमादीनि सर्वाणि नागराद्युचितं कुरु ।  
अनेनैवाथवा कुर्यात् एकाद्यानेकभूमिकम् ॥ ५४ ॥  
  
प्। १५५) * * थ तलं ह्येष कर्तव्यं तस्यादिमञ्चकम् ।  
तत्तद्युचितविस्तारं तुङ्गकुड्यं च गर्भकम् ॥ ५५ ॥  
  
कर्तव्यं विधिनानेन गं च लङ्कारसंयुतम् ।  
सालिन्दसदनानां तु सोपानारोहणं यथा ॥ ५६ ॥  
  
तत्र तत्रोचितं कुर्यात् शिलाभिर्वेष्टकाद्रुमैः ।  
तस्याग्रं मण्डलं कुर्यात् एकानेकतलं तु वा ॥ ५७ ॥  
  
प्रागुक्त विधिना कुर्यात् सर्वालङ्कारसंयुतम् ।  
करालमुद्गीगुल्माष कल्कचिक्कणकर्मवान् ॥ ५८ ।  
  
नानावर्णैर्विचित्रं तु कर्तव्यं विधि चोदितम् ।  
एवं यः कुरुते हर्म्यं अशक्यापेक्षितं तु वा ॥ ५९ ॥  
  
इहैव धनवान् श्रीमान् पुत्रपौत्रकलत्रवान् ।  
दासीदासादिभिश्चान्यै स्वच्छावशमुदा स्वभिः ॥ ६० ॥  
  
सोऽन्ते कुलैकविंशच्च धावयेत्तु मुदानुमम् ।  
  
इत्यंशुमान्काश्यपे षोडशभूमिविधिपटलः (चत्वारिंशः) ॥ ४० ॥  
  
  
  
  
अथ वक्ष्ये विशेषेण मूध्नेष्टकाविधिं परम् ।  
शिखरस्योदयोर्ध्वे वा महानास्यावसानके ॥ १ ॥  
  
शक्तिध्वजावसाने वा मूध्नेष्टकां तु विन्यसेत् ।  
प्। १५६) तद्धिद्यावसमाप्ते तु तदा मूध्नेष्टकां न्यसेत् ॥ २ ॥  
  
मासपक्षर्क्षवारादौ सुलग्ने च समाचरेत् ।  
शिलाभिस्तु शिलाहर्म्ये त्विष्टकेष्टकया तदा ॥ ३ ॥  
  
दारुभिर्दारुहर्म्ये तु कर्तव्या शुभमिच्छता ।  
मिश्रद्रव्यकृते हर्म्ये यद्द्रव्येण कृतं शिरः ॥ ४ ॥  
  
तद्द्रव्येण प्रकर्तव्या मूर्ध्नेष्टका द्विजोत्तम ! ।  
एकाद्यनेकभूमीनां हर्म्याणां तु विशेषतः ॥ ५ ॥  
  
इष्टकाव्यासमायामं घनं चाद्येष्टकामिव ।  
प्रकुर्यादिष्टकां विप्र ततःस्थापनमारभेत् ॥ ६ ॥  
  
प्रासादस्याग्रतस्त्वीशे सौम्ये वा हर्म्यगोचरे ।  
नवाष्टसप्तषट्पञ्चहस्तं वा मण्टपं स्ततम् ॥ ७ ॥  
  
तद्विस्तारसमायामं चतुरश्रसमं गुरुः ।  
मण्टपं वा प्रपां वाथ षोडशस्तम्भसंयुतम् ॥ ८ ॥  
  
चतुर्द्वारसमायुक्तं चतुस्तोरणभूषितम् ।  
तरङ्घ्रमङ्घ्रिवेष्टं च वितानध्वजसंयुतम् ॥ ९ ॥  
  
मुक्तास्रग्दर्भमालाभिः अलङ्कृत्य विशेषतः ।  
मण्टपस्य त्रिभागैक मध्ये कृत्वोपवेदिकाम् ॥ १० ॥  
  
वेदाङ्गुलान्ते तं वेशं उपदे च युगाश्रकम् ।  
शेषं वेदि विशालं तु भानुमात्रसमन्वितम् ॥ ११ ॥  
  
भनुद्वयाङ्गुलं चोच्चं दर्पणोदरसन्निभम् ।  
प्। १५७) महाशास्वग्निकुण्डानि चतुरश्राणि कल्पयेत् ॥ १२ ॥  
  
अथवा वालुकैः स्थूलैः स्थण्डिलं परिकल्पयेत् ।  
गोमयालेपनं कृत्वा शिल्पिनं तु विसर्जयेत् ॥ १३ ॥  
  
ब्राह्मणान्भोजयेत्तत्र ततोच्छिष्टं विसर्जयेत् ।  
पुनश्च गोमयैर्लिप्य पुण्याहं वाचयेत्तदा ॥ १४ ॥  
  
स्थण्डिलं कारयेद्धीमान् अष्टद्रोणैश्च शालिभिः ।  
तदर्धैस्तण्डुलैर्भूष्य तदर्धैश्च तिलैरपि ॥ १५ ॥  
  
लाजैश्चैव परिस्तीर्य श्वेताब्जं परिकल्पयेत् ।  
नानापुष्पैः कुशैर्दर्भैः परिस्तीर्य विचक्षणः ॥ १६ ॥  
  
मनोन्मनीं कर्णिकायां वामादीश्च दलेष्वपि ।  
गन्धपुष्पादिभिः पूज्य स्वस्वमन्त्रैर्विशेषतः ॥ १७ ॥  
  
लोहजं दारुजं वाथ स्थूपिदण्डं तु कारयेत् ।  
पनसं खदिरं सालं तिन्त्रिणीसारमेव वा ॥ १८ ॥  
  
मधूकं स्तवकं चैव षडेते सारदारवः ।  
हेमजं रजतं ताम्रं अयसा मिश्रमेव वा ॥ १९ ॥  
  
ऊर्ध्वभूम्यङ्घ्रितुङ्गं तु स्थूपिदण्डायतं भवेत् ।  
मूर्ध्नि शैलोपरिष्टात्तु स्थूप्यन्तं वा तदायतम् ॥ २० ॥  
  
ऊर्ध्वभूम्यङ्घ्रिविस्तारं स्थूपिदारु विशालकम् ।  
तस्याग्रमङ्गुलं व्यासं मूलादग्रं क्रमात्कृशम् ॥ २१ ॥  
  
तुङ्गे गुणांशे त्वेशं तु मूले वेदाश्रमाचरेत् ।  
प्। १५८) वस्वंशं मध्यमे त्वग्रे वृत्ताकारं प्रकल्पयेत् ॥ २२ ॥  
  
चतुरश्रो परिष्टात्तु सर्वं वृत्तमथापि वा ।  
कर्तव्यं तस्य मूले तु शिखिपादं सुयोजयेत् ॥ २३ ॥  
  
दण्डमूलसमं व्यासं त्रिगुणं त्रिगुणायतम् ।  
तद्व्यासार्ध घनोपेतं पूर्वाग्रं चोत्तराग्रकम् ॥ २४ ॥  
  
बध्वान्तर्मध्यमे च्छिद्रे दण्डमूलं सुयोजयेत् ।  
दण्डमूल त्रिभागैकं शिखाव्यासं समाश्रयम् ॥ २५ ॥  
  
शिखिपादघनं तस्य दीर्घायां योजयेद्दृढम् ।  
दण्डमूलाग्रयोः पट्टं योजयेल्लोहजं बुधः ॥ २६ ॥  
  
प्रक्षाल्य पञ्चगव्येन दण्डं चैवेष्टकामपि ।  
कर्णिकायां न्यसेद्दण्डं शक्रादिषु यथाक्रमम् ॥ २७ ॥  
  
चत्वारस्त्वेष्टकाः स्थाप्य शालिपिष्टमयैर्जलैः ।  
पृथिव्यादीनि बीजानि दण्डान्ते विलिखेद्बुधः ॥ २८ ॥  
  
प्राग्दिशीष्टकमारभ्य दण्डं पुष्पादिभिर्यजेत् ।  
सुवर्णरजतैस्ताम्रैः सूत्रैः कार्पासजैस्तु वा ॥ २९ ॥  
  
कौतुकं बन्धयेद्विद्वान् स्वस्वबीजमुदाहरन् ।  
ब्रह्मविष्णू च रुद्रं च ईशानं च सदाशिवम् ॥ ३० ॥  
  
शक्रेष्टकादि दण्डान्तं अधिदेवान्क्रमाद्यजेत् ।  
नैवेद्यं दापयेत्तेषां ताम्बुलं तु निवेदयेत् ॥ ३१ ॥  
  
प्रत्येकं चैव वस्त्रेण च्छादयेत्कूर्चसंयुतम् ।  
प्। १५९) अभितः कलशानष्टौ स कूर्चान्सापिधानकान् ॥ ३२ ॥  
  
गन्धाम्बुपूरितान्वस्त्रहेमपुष्पसमन्वितान् ।  
स सूत्रान्पल्लवोपेतान् अष्टविद्येश्वराधिपान् ॥ ३३ ॥  
  
स्थाप्य स्वमूलमन्त्रेण नैवेद्यान्तं समर्चयेत् ।  
ततो होमं प्रकर्तव्यं अग्न्याधानादिकं कुरु ॥ ३४ ॥  
  
समिदाज्य चरुं लाजान् यवं सव्यादिभिर्बुधः ।  
शतमर्धं तदर्धं वा प्रत्येकं जुहुयात्क्रमात् ॥ ३५ ॥  
  
पञ्चब्रह्मषडङ्गैश्च क्षुरिका बीजमुच्चरन् ।  
आज्येन जुहुयाद्धीमान् प्रत्येकं पञ्चविंशतिः ॥ ३६ ॥  
  
जयादिरभ्यातानैश्च राष्ट्रभृच्चैव होमयेत् ।  
ब्रह्मादिबीजमन्त्रैस्तु पृथक् स्पृष्ट्वा दशाहुतिः ॥ ३७ ॥  
  
एवं जागरणं रात्रौ प्रभाते विमले शुभे ।  
आचार्यो मूर्तिपैस्सार्धं स्नानं कृत्वा विधानतः ॥ ३८ ॥  
  
नववस्त्रधरोष्णीषो भस्मरुद्राक्षधारकः ।  
सितयज्ञोपवीताढ्यः सितमाल्यानुलेपनः ॥ ३९ ॥  
  
हेमाङ्गुलीयकटक कुण्डलाद्यैरलङ्कृतः ।  
यज्ञसूत्रेण सहितभूषणैर्भूष्य शिल्पिनम् ॥ ४० ॥  
  
आचार्यो मण्टपं गत्वा दण्डेष्टक घानलान् ।  
गन्धपुष्पादिभिर्यष्ट्वा होमं कृत्वा जयादिभिः ॥ ४१ ॥  
  
स्विष्टमग्नेति मन्त्रेण पूर्णाहुतिं समाचरेत् ।  
प्। १६०) स्थिरराश्युदये विप्रोभयराश्युदयेऽपि वा ॥ ४२ ॥  
  
जीवो वा शुक्रसंयुक्तो तयोर्दृष्टेन वाऽथ वा ।  
आचार्यः शिल्पिभिश्चैव योग्यतोश्मगृहोपरि ॥ ४३ ॥  
  
वीक्ष्य मूध्नेष्टकास्थानं हीनाधिक्यं तु नाश्रिते ।  
मार्जन्या मण्डयित्वा तु पञ्चगव्यकुशोदकैः ॥ ४४ ॥  
  
प्रोक्षयेच्छिवमन्त्रेण ततः स्थापनमारभेत् ।  
स्थपतेस्तर्जनीवेशमात्रैव शिखरे सुषिम् ॥ ४५ ॥  
  
कर्तव्यं तु ततो विप्र मूध्नेष्टकां निधापयेत् ।  
इष्टकाः स्थूपिकुम्भांश्च वह्निधामप्रदक्षिणम् ॥ ४६ ॥  
  
नानालङ्कारसंयुक्तं कृत्वा हर्म्ये तु रोपयेत् ।  
उत्तराभिमुखो भूत्वा त्वाचार्यो मन्त्रवित्ततः ॥ ४७ ॥  
  
ब्रह्मविष्णू च रुद्रं च ईशानं च सदाशिवम् ।  
विचिन्त्य स्वस्वमन्त्रेण चतुरश्रेष्टका न्यसेत् ॥ ४८ ॥  
  
पृथिव्यात्मकमश्मानं सौम्याग्रं शाङ्करे सुधीः ।  
सुषेस्वाङ्गेयमाश्रित्य प्रागुदग्रंसु सात्मकम् ॥ ४९ ॥  
  
सुषे नैर्-ऋत्यसोमाग्रं * * * * शलात्मकम् ।  
सुषे वायुं समाश्रित्य प्रागुदग्रं मरुतात्मकम् ॥ ५० ॥  
  
एवं क्रमान्न्यसेदश्म सुषिं निश्च्छिद्रमाचरेत् ।  
माणिक्यं मरकतं चैव वैडूर्यं चेन्द्रनीलकम् ॥ ५१ ॥  
  
मौक्तिकं स्फटिकं चैव पद्मरागं प्रवालकम् ।  
प्। १६१) वज्रं मध्यादिषु स्थाप्य शक्तिबीजमनुस्मरन् ॥ ५२ ॥  
  
तदूर्ध्वे स्थापयेत्स्थूपि दण्डमीशानमाश्रितम् ।  
कलशस्थोदकैः प्रोक्ष्य दण्डमश्मानमेव च ॥ ५३ ॥  
  
गर्ते मूर्तिं समभ्यर्च्य गन्धैः पुष्पैश्च धूपकैः ।  
गुलाम्भसा च सुधया स्थूपिं बध्वा तु निश्चलम् ॥ ५४ ॥  
  
ततो (पञ्च च) शेषं तु कर्तव्यं स्योदितं यथा ।  
शिखरस्थोपरिष्टात्तु स्थूपिं प्रागुक्तवर्त्मना ॥ ५५ ॥  
  
कसलाद्यैस्ततं कुर्यात् निश्चलं सुदृढं यथा ।  
स्वर्णैश्च रजतैर्वाथ ताम्रैश्च छादयेद्गृहम् ॥ ५६ ॥  
  
काञ्चनालं कृतं धेनुं आचार्याय प्रदापयेत् ।  
दक्षिणां दापयेत्तस्मै दशनिष्कं हिरण्यकम् ॥ ५७ ॥  
  
यागोपकरणं सर्वं आचार्याय प्रदापयेत् ।  
शिल्पिनं पूजयेत्पश्चात् गोभूमीकाञ्चनादिभिः ॥ ५८ ॥  
  
एवं यः कुरुते मर्त्यः स यात्यभ्युदयं फलम् ।  
  
  
इत्यंशुमान्काश्यपे मूध्नेष्टकाविधिपटलः (एकचत्वारिंशः) ॥ ४१ ॥  
  
  
  
  
अथ वक्ष्ये विशेषेण प्राकाराणां तु लक्षणम् ।  
रक्षार्थं शोभनार्थं च शाला यस्योदयस्य तु ॥ १ ॥  
  
प्। १६२) प्रासादस्य विशालार्धं गुणभागविभाजिते ।  
चतुर्भागैकभागं वा अन्तर्मण्डलविस्तृतम् ॥ २ ॥  
  
अन्तर्हारविशालं तु तद्बाह्ये द्विगुणं हि तत् ।  
मध्यहाराविशालं तु बाह्ये तन्मण्डलत्रयम् ॥ ३ ॥  
  
मर्यादेस्तु विशालं तु बाह्ये त्वादि चतुर्गुणम् ।  
महामर्यादि विस्तारमादेः पञ्चगुणं भवेत् ॥ ४ ॥  
  
प्रासादचरणा विप्राहोमाद्वा प्रथमस्य तु ।  
नीव्रं द्वितीयं प्रथमात् द्वितीयात्तृतीय नीव्रकम् ॥ ५ ॥  
  
तृतीयं चतुर्निष्क्रान्तं तस्मान्नीव्रं तु पञ्चकम् ।  
प्राकारं प्रति निष्क्रान्तान्युक्तानि कुड्यसीमकम् ॥ ६ ॥  
  
कुड्यमर्धावसानं वा कुड्यबाह्यमथापि वा ।  
अथवा शेषविप्राणां नीव्रहोमाद्विधीयते ॥ ७ ॥  
  
प्रथमं प्रकृतेस्तुल्यं तलं तस्माद्गुणाङ्गुलम् ।  
नतं द्वितीयकं पश्चात् तद्वदेव नतं क्रमात् ॥ ८ ॥  
  
कल्प्यैवं हर्म्यमानेन हस्तमानमथोच्यते ।  
त्रिपञ्च सप्तहस्तेन प्रथमं त्रिविधं भवेत् ॥ ९ ॥  
  
नवैकादशहस्तं च त्रयोदश द्वितीयकम् ।  
त्रिपञ्चसप्तदशकं हस्तमेकोन विंशतिः ॥ १० ॥  
  
मध्यहारा त्रिधा प्रोक्ता मर्यादीनि ततः शृणु ।  
एकविंशत्त्रयोविंशत् पञ्चविंशत्करं भवेत् ॥ ११ ॥  
  
प्। १६३) सप्तविंशन्नवविंशदेकत्रिंशत्करेण तु ।  
महामर्यादि विस्तारं एवं त्रिविधमुच्यते ॥ १२ ॥  
  
एवमाभासहर्म्याणां विकल्पानां च कल्पयेत् ।  
सप्तहस्तं समारभ्य पञ्चत्रिंशावसानकम् ॥ १३ ॥  
  
प्रत्यकं प्रथमादीनां सालानां त्रित्रिमानकम् ।  
त्रिपञ्च सङ्ख्यया प्रोक्तं हर्म्याणांश्चैव सञ्ज्ञकम् ॥ १४ ॥  
  
नवहस्तं समारभ्य सप्तत्रिंशावसानकम् ।  
प्राग्वदेव सालसङ्ख्याः स्युः हर्म्याणां जातिसञ्ज्ञिता ॥ १५ ॥  
  
प्रागुक्तहर्म्यमानैश्च सालां जात्यन्तसम्मताम् ।  
पञ्चप्राकारमेवं हि त्रिप्राकारमथोच्यते ॥ १६ ॥  
  
द्वितीयं तृतीयसालां च चतुर्थां च प्रगृह्यताम् ।  
शेषं वाभ्यन्तरे बाह्ये वर्जितौ तत्त्रिसालकाम् ॥ १७ ॥  
  
अन्यदभ्यन्तरे बाह्ये वर्जितौ तत्त्रिसालकाम् ।  
द्वितीयं वा तृतीयं वा ग्राह्यं शेषास्तु वर्जिताः ॥ १८ ॥  
  
एक सालान्वितं हर्म्यं एवमेव द्विजोत्तम ! ।  
तस्यानुकूलसंयुक्तं द्विसालं सम्प्रकीर्तितम् ॥ १९ ॥  
  
यत्र यदुचितं सालं हर्म्यौ वृतं तु लक्षयेत् ।  
तस्मान्मुखे मुखे यामं कल्पयेत्कल्पवित्तमः ॥ २० ॥  
  
बीजात्पादं तु वार्धं वा त्रिपादं तत्समं तु वा ।  
द्विगुणं त्रिगुणं वाथ चतुः पञ्च गुणं तु वा ॥ २१ ॥  
  
प्। १६४) कल्पयेत्तु मुखायामं बीजामूर्ध्वे द्विजोत्तम ! ।  
अन्तर्मण्डलभित्तेस्तु विस्तारं व्योमहस्तकम् ॥ २२ ॥  
  
तस्मात्त्रिमात्रवृद्ध्या वा षण्मात्रं वाथ वर्धयेत् ।  
सार्धद्विहस्त हस्तान्तं महामर्यावसानकम् ॥ २३ ॥  
  
भित्तिव्यासं समाख्यातं उत्सेधं शृणु सुव्रत ! ।  
तद्व्यासत्रिचतुष्पञ्च गुणं वा सालतुङ्गकम् ॥ २४ ॥  
  
अथवोत्तरसीमान्तं निद्रान्तं वाजनान्तकम् ।  
प्रस्तरान्तं गलान्तं वा साला तुङ्ग मुदाहृतम् ॥ २५ ॥  
  
ऋजुभित्त्युत्तरोपेतं वाजनं छत्रशीर्षकम् ।  
कल्पयित्वा विधानेन वृषान्संस्थाप्य शीर्षकम् ॥ २६ ॥  
  
अथवा कुड्य बाह्ये तु कूटकोष्ठादि संयुतम् ।  
अथवाङ्घ्रितलोपेतं बाह्येत्वभ्यन्तराजितम् ॥ २७ ॥  
  
कुड्यमूलस्य विस्तारं दशांशौनाग्रविस्तृतम् ।  
मूलादग्रं क्रमात्क्षीणं वस्वंशेंशं द्विजोत्तम ॥ २८ ॥  
  
अथवा हस्तमानेन सालोत्सेधं विधीयते ।  
त्रिपञ्च सप्तहस्तादि नन्दरुद्रकरादि वा ॥ २९ ॥  
  
द्विद्विहस्त विवृद्ध्या वा प्रत्येकं त्रिभेदकम् ।  
प्रथमादि पञ्चशालानां उच्चं ह्येकोन भेदकम् ॥ ३० ॥  
  
अथवान्य प्रकारेण सालोत्सेधं विधीयते ।  
द्विद्विहस्त विवृद्ध्या तु प्रत्येकं तु त्रिभेदकम् ॥ ३१ ॥  
  
प्। १६५) प्रथमं कलशान्तं तु द्वितीयं फलकान्तकम् ।  
बोधिकान्तं तृतीयं तु चतुर्थं चोत्तरान्तकम् ॥ ३२ ॥  
  
पञ्चमं तु कपोतान्तं पञ्चसालोदयं क्रमात् ।  
एक त्रिपञ्चसालेषु तासामुक्तोदयं विदुः ॥ ३३ ॥  
  
आवृतं मालिका वा स्यात् सभाकारमथापि वा ।  
मण्टपाकृतिकं वाथ ऋजुकुड्यमथापि वा ॥ ३४ ॥  
  
भूतवेदगुणं पक्ष व्योमभूमिमथापि वा ।  
कुस्यस्योपरि कुड्यं स्यात् पादस्योपरि पादकम् ॥ ३५ ॥  
  
तलं प्रतिप्रस्तरं कुर्यात् पादं प्रत्यल्पनासिका ।  
वक्ष्येऽहं पादमानं च परिमाणं द्विजोत्तम ! ॥ ३६ ॥  
  
मूलहर्म्ये तु होमादि उत्तरान्तं यदुन्नतम् ।  
तन्मानं सप्तधा भज्य पक्षांशं तु धरातलम् ॥ ३७ ॥  
  
पञ्चांशं पाददीर्घं तु पादं सर्वाङ्गसंयुतम् ।  
धरातलं तदुक्तं वा आर्जवं वा प्रकल्पयेत् ॥ ३८ ॥  
  
मूलहर्म्ये तु होमादि उत्तरान्तं नवांशके ।  
धरातलं द्विभागं स्यात् सप्तांशं चरणोदयम् ॥ ३९ ॥  
  
उत्तरान्तं तु होमादि रुद्रभागं विभाजिते ।  
अधिष्ठानं गुणांशं स्यात् शेषं पादोदयं भवेत् ॥ ४० ॥  
  
मूलप्रासादतुल्यं वा चतु * * धरातलम् ।  
पादस्योत्सेधमानं तु षट्सप्ताष्टौ तु वा भजेत् ॥ ४१ ॥  
  
प्। १६६) एकांशं पादविष्कम्भं दारुर्वाश्ममयं तु वा ।  
तत्त्रिभागं द्विभागं वा त्रिपादं वार्धमेव वा ॥ ४२ ॥  
  
कुड्य पादस्य विस्तारं सर्वत्र परिकल्पयेत् ।  
मूलपादविशालं तु धर्मनन्दाष्टभाजिते ॥ ४३ ॥  
  
एकांशरहिताग्रं स्यात् मूलादग्रं क्रमात्कृशम् ।  
अग्रपादविशालं तु दण्डमित्यभिधीयते ॥ ४४ ॥  
  
दण्डं त्रिपादमर्धं वा क्रमाच्छ्रेष्ठान्तराधमम् ।  
उत्तरोत्सेधमाख्यातं विस्तारं मूलपादवत् ॥ ४५ ॥  
  
मध्यपादसमं वाथ अग्रपादसमं तु वा ।  
उत्तरव्यासमाख्यातं श्रेष्ठं मध्याधमं क्रमात् ॥ ४६ ॥  
  
उत्तरोच्च त्रिभागैकं वाजनोत्सेधनीव्रकम् ।  
उत्तरोत्सेध तुल्यं तु तुलानीव्रमुदाहृतम् ॥ ४७ ॥  
  
तदर्धं वा त्रिपादं वा तस्य विस्तारमेव हि ।  
वाजने वल्लिकोर्ध्वे वा तुलास्थापनमाचरेत् ॥ ४८ ॥  
  
तुलार्धनीव्रविस्तारं जयन्ती स्यात्तुलोपरि ।  
जयन्त्यार्ध विशालोच्चं मनुमार्गमुदाहृतम् ॥ ४९ ॥  
  
तुलान्तरं तुलोच्चं तु जयन्त्युच्चं तदन्तरम् ।  
अनुमार्गं तथा कल्प्य दण्डमानेष्टकान्तरम् ॥ ५० ॥  
  
कपोतादीनि सर्वाङ्गं प्रासादोक्तवदाचरेत् ।  
अथवा तुलोपरिष्टात्तु इष्टकास्तरुणा कुरु ॥ ५१ ॥  
  
प्। १६७) जयन्त्योत्सेध वा विप्र इष्टकास्तारुणं कुरु ।  
सुधया गुलतोयैश्च इष्टकास्तरुणं कुरु ॥ ५२ ॥  
  
करालमुद्गी गुल्माष कल्कचिक्कणमाचरेत् ।  
इष्टकाकरणं ह्येतत् शिलाश्चेदुत्तरोपरि ॥ ५३ ॥  
  
शैलकैः फलकाभिस्तु छादयेत्तु विशेषतः ।  
वाजनोर्ध्वे तु वाच्छाद सुधाकर्म समाचरेत् ॥ ५४ ॥  
  
एवमादितलं प्रोक्तं ऊर्ध्वभूमिं वदाम्यहम् ।  
मूलाग्रस्तम्भ तुङ्गं तु धर्मनन्दाष्टधा भजेत् ॥ ५५ ॥  
  
एकांशं हीनमङ्घ्र्युच्चं तथैवोर्ध्वो भूमयः ।  
प्रस्तरं च तथा कार्यं एकानेकतलेऽपि वा ॥ ५६ ॥  
  
प्रस्तरोपरि कर्तव्यं भित्तिमेककरोदयम् ।  
छत्राकारं शिरोपेतं सभाकारमथापि वा ॥ ५७ ॥  
  
गोपान्तं वाथ वारं वा सङ्कल्प्याभ्यन्तरे द्विज ।  
मृल्लोष्ठैर्लोहलोष्ठैर्वा सारदारुमयैस्तु वा ॥ ५८ ॥  
  
गोपानाच्छादनं कुर्याल्लूपोपरि शिरोन्वितम् ।  
सभाकारमिदं ख्यातं लुपा वार विहीनकम् ॥ ५९ ॥  
  
मण्टपाकृतिरित्युक्तं प्रस्तरोर्ध्वे विशेषतः ।  
बाह्यकुड्यविहीनं तु मण्टपाकारमण्डितम् ॥ ६० ॥  
  
छत्राकारमिदं ख्यातं यथेष्टं तेषु कल्पयेत् ।  
जाति पञ्चतलं ख्यातं छन्दं वेदतलं भवेत् ॥ ६१ ॥  
  
प्। १६८) विकल्पं त्रितलं विद्यात् आभासं चैकभूमिकम् ।  
जात्यादीनां तु हर्म्याणां योग्यं सालातरं कुरु ॥ ६२ ॥  
  
मर्यादिसालं माश्रित्य पाश्वके पचनालयम् ।  
अथवा मध्यहारायां आग्नेय्यां पचनालयम् ॥ ६३ ॥  
  
नैर्-ऋत्यामायुधस्थानं वायव्यां शयनार्हकम् ।  
शाङ्करे यागशालास्यात् भ्रंशभागेऽथ वा बुधः ॥ ६४ ॥  
  
आग्नेय याम्ययोर्मध्ये कर्तव्यं मण्डनालयम् ।  
शक्रशङ्करयोर्मध्ये मण्डनालयमेव वा ॥ ६५ ॥  
  
वाद्यस्थानं च तत्पार्श्वे भृङ्गराजपदेऽपि वा ।  
निर्-ऋति वरुणयोर्मध्ये धर्मश्रवणमण्टपम् ॥ ६६ ॥  
  
वरुणवाय्वोर्मध्ये तु पुस्तकाराधनालयम् ।  
तत्पार्श्वयोः प्रकर्तव्यं मण्डनालयमुत्तमम् ॥ ६७ ॥  
  
पचनालयपार्श्वे वा कर्तव्यं मण्डनालयम् ।  
सोमवायव्ययोर्मध्ये शस्त्राणामालयं कुरु ॥ ६८ ॥  
  
सोमशङ्करयोर्मध्ये गौर्यावासं प्रकल्पयेत् ।  
तत्पार्श्वे शयनस्थानं पर्यङ्केन समन्वितम् ॥ ६९ ॥  
  
पुष्पकर्तव्यमेवाथ महेशे पुष्पमण्टपम् ।  
ग्रहक्षतपदे कुर्यात् धान्यालयं द्विजोत्तम ॥ ७० ॥  
  
परितो मालिकायां च एवमेवं प्रकल्पयेत् ।  
मालिकाभ्यन्तरे चैशे कूपस्थानमुदाहृतम् ॥ ७१ ॥  
  
प्। १६९) अथवान्यप्रकारेण वक्ष्येऽहं देशनिर्णयम् ।  
शक्रशङ्करयोर्मध्ये शालिस्थानमुदाहृतम् ॥ ७२ ॥  
  
शक्रस्यानलयोर्मध्ये धनवा समुदाहृतम् ।  
याम्य पावकयोर्मध्ये पुष्पमण्टपमुच्यते ॥ ७३ ॥  
  
याम्य नैर्-ऋतयोर्मध्ये स्नानाम्बुकोष्ठमुच्यते ।  
निर्-ऋतिवरुणयोर्मध्ये धर्मश्रवणमण्टपम् ॥ ७४ ॥  
  
वरुणवायव्ययोर्मध्ये त्वायुधस्थानमुच्यते ।  
वायव्य सोमयोर्मध्ये शयनस्थानमुच्यते ॥ ७५ ॥  
  
ईशानसोमयोर्मध्ये यागार्थं मण्टपं कुरु ।  
जयन्तेञ्जनशाला स्यात् आग्नेय्यां पचनालयम् ॥ ७६ ॥  
  
परितो मालिकायां तु सकलस्थानमुच्यते ।  
शाङ्करे नृत्तमूर्तिं च त्वाग्नेय्यां वृषवाहनम् ॥ ७७ ॥  
  
उमास्कन्दसहितं विप्र नैर्-ऋत्यां परिकल्पयेत् ।  
कङ्कालं वायुदिग्भागे भिक्षाटनं जयन्तके ॥ ७८ ॥  
  
सुखासनं तु सत्यांशे वितथे त्रिपुरान्तकम् ।  
सुग्रीवे हरिरर्धं स्याद् गन्धर्वे चन्द्रशेखरम् ॥ ७९ ॥  
  
शेषांशे मदनारिः स्यामुख्ये कालारिमूर्तिनम् ।  
दितयेत्वर्ध नारीशं इन्द्रे कल्याणसुन्दरम् ॥ ८० ॥  
  
क्षेत्रपालस्तु पर्जन्ये याम्ये वै दक्षिणेश्वरम् ।  
वारुण्ये लिङ्गमुद्भूतं सौम्ये तु गजहारिणम् ॥ ८१ ॥  
  
प्। १७०) इतोर्ध्वमालयं प्रोक्तं अन्तरालेषु कल्पयेत् ।  
मूलहर्म्यं तु संवीक्ष्य सकलस्थापनं कुरु ॥ ८२ ॥  
  
प्राकारेषु चतुर्दिक्षु द्वारशोभादि कल्पयेत् ।  
प्राकारतति मध्ये च दीर्घमध्ये च वेशनम् ॥ ८३ ॥  
  
अथवा मूलहर्म्यस्य मध्ये तद्वेशनांशङ्कम् ।  
प्रधानद्वारमेकं वा अन्ये वा जालकं द्विज ॥ ८४ ॥  
  
प्राकारमेवमाख्यातं बाह्ये वीधिं विधीयते ।  
एकद्वित्रिचतुष्पञ्च दण्डं वा विधिविस्तृतम् ॥ ८५ ॥  
  
तद्बाह्ये तद्गृह श्रेणी मानेन विधिना कुरु ।  
शैवानां परिचाराणा प्राच्यामावासमुच्यते ॥ ८६ ॥  
प्राच्यां वा याम्यदेशे वा देशिका वा समुच्यते ।  
दैवज्ञाम्बष्ठभिषजां वादकानां च याम्यके ॥ ८७ ॥  
  
निबन्धाभारजीवीनां पश्चिमे वा समुच्यते ।  
सर्वेषामपि भक्तानां वासमुत्तरपार्श्वतः ॥ ८८ ॥  
  
आग्नौ महाव्रतस्थानं याम्ये पाशुपतालयम् ।  
कालामुखं तु नैर्-ऋत्यां बौद्धालयं तु वारुणे ॥ ८९ ॥  
  
वायव्यां तु महस्थानं सौम्ये भूसुरसद्मकम् ।  
ज्ञानाभ्यासालयं कुर्यादैशान्यां तु विशेषतः ॥ ९० ॥  
  
बाह्ये त्विन्द्रस्य दिग्भागे खातयेत्तु जलाशयम् ।  
याम्यपावकयोर्मध्ये जलदानप्रपां कुरु ॥ ९१ ॥  
  
प्। १७१) याम्य नैर्-ऋतयोर्मध्ये गोशालां सम्प्रकल्पयेत् ।  
वरुणनैर्-ऋतयोर्मध्ये सुतिका वा समुच्यते ॥ ९२ ॥  
  
वरुणानिलयोर्मध्ये रोगार्तानां निवासनम् ।  
सौम्यानिलयोर्मध्ये बालशिक्षार्थमण्टपम् ॥ ९३ ॥  
  
सोमशङ्करयोर्मध्ये गायकं मण्टपं भवेत् ।  
तद्बाह्ये परितो विप्र दासीनां गणिकादिनाम् ॥ ९४ ॥  
  
नृत्यगेयाभ्यवासानां क्रयविक्रय जीविनाम् ।  
चक्रिणां पुष्पजीवीनां कुलालानां तथैव च ॥ ९५ ॥  
  
मत्स्य मांसोपजीवीनां तन्तुकारं तु कोष्ठकम् ।  
नापितश्मश्रुकाराणां गोपालानां तु कारुणाम् ॥ ९६ ॥  
  
रक्षकानां गृहश्रेणी चापवत्से तु मेव च ।  
परितः कल्पयेद्धीमान् पूर्वादीनां वसानकम् ॥ ९७ ॥  
  
तद्बाह्ये त्वीशदिग्भागे वायव्यां वा श्मशानकम् ।  
दक्षिणे चोत्तरे बाह्ये चर्मकारादि वासकम् ॥ ९८ ॥  
  
तासां वासात्तु कर्तव्यं रजकानां निवासनम् ।  
तद्बाह्ये क्रोशमात्रे तु चण्डालश्रेणि रुच्यते ॥ ९९ ॥  
  
प्राकारलक्षणं ह्येतत् प्रोच्यते द्विजसत्तम ! ।  
  
  
इत्यंशुमान्काश्यपे प्राकारलक्षणविधिपटलः (द्विचत्वारिंशः) ॥ ४२ ॥  
  
  
  
  
शिरस्सन्धानमीशेन मकुटं कवचेन तु ।  
अस्त्रेण हस्तसन्धानं पादौ सद्येन सन्धयेत् ॥ १ ॥  
  
पादाद्यङ्गानि सर्वाणि आत्मवत्परिकल्पयेत् ।  
आदौ पश्चात्तु सन्धानं क्रमात्सम्पूर्णमाचरेत् ॥ २ ॥  
  
उपाङ्गं तु ततः कुर्याद् प्रत्यङ्गं तु ततः कुरु ।  
अष्टत्रिंशत्कलान्यासं स्थानमङ्गमुदाहृतम् ॥ ३ ॥  
  
वस्त्रमाभरणं शस्त्रं सूत्रं चोपाङ्गमिष्यते ।  
धर्मतालात्त्रितालान्त श्रेष्ठान्तराधमं त्रिधा ॥ ४ ॥  
  
उत्तमं दशतालाख्यं चतुर्विंशच्छताङ्गुलम् ।  
मध्यमं दशतालं स्या भनुपङ्क्त्याङ्गुलं भवेत् ॥ ५ ॥  
  
कलाधिकशताङ्गुल्यं अधमम् दशतालकम् ।  
सद्वादशशतं भागं नव तालोत्तमं भवेत् ॥ ६ ॥  
  
अष्टोत्तरशतांशं तु मध्यमं नवतालकम् ।  
कन्यसं नवतालं स्याद् वेदाधिकशतं भवेत् ॥ ७ ॥  
  
तालं प्रत्येवमेवं तु क्रमाद्वेदाङ्गुलं हरेत् ।  
उत्तमं दशतालेन ब्रह्मविष्णुमहेश्वरान् ॥ ८ ॥  
  
मध्यमं दशतालेन उमां सरस्वतीं तथा ।  
उषाभूमी च दुर्गां च लक्ष्मी वै मातरस्तथा ॥ ९ ॥  
  
गुहं शतमखं चैव चण्डेशं क्षेत्रपालकम् ।  
कन्यसं दशतालेन कारयेद्द्विजसत्तम ! ॥ १० ॥  
  
प्। १७३) वसवश्चाष्टमीमूर्तीश्च विद्येशान्लोकपालकान् ।  
अन्ये च देवताश्चैव नवतालोत्तमेन तु ॥ ११ ॥  
  
यक्षाप्सरगणाश्चैव अष्टमूर्ती मरुद्गणाः ।  
पञ्चतालोत्तमेनैव विघ्नेशं कारयेद्बुधः ॥ १२ ॥  
  
तन्मध्यमाधमेनैव सर्वभूतगणान्कुरु ।  
बालास्तु वेदतालेन त्रितालेनैव किन्नरः ॥ १३ ॥  
  
किं पुरुषादयश्चैव त्रितालेनैव कारयेत् ।  
एवं तालक्रमं प्रोक्तं बेराणामनुकूल्यकम् ॥ १४ ॥  
  
अथ वक्ष्ये विशेषेण मण्टपानां तु लक्षणम् ।  
प्रासादे त्वेकभूमौ तु प्रोच्यते मुखमण्टपम् ॥ १५ ॥  
  
जातिश्छन्दविकल्पं च आभासानां तथैव च ।  
प्रासादाभिमुखे चैव दिशासु विदिशासु च ॥ १६ ॥  
  
ग्रामादीनां तु मध्ये वा दिशासु विदिशासु च ।  
उद्याने वा नदी तीरे तटाकर्तार एव वा ॥ १७ ॥  
  
देवार्थं मण्टपं कुर्यात् यथेष्टं मुखसंयुतम् ।  
प्रासादस्याग्रके कुर्यात् मण्टपं चतुरश्रकम् ॥ ११८ ॥  
  
मुखमण्टपमादौ तु प्रतिमा मण्टपं तथा ।  
स्नपनार्थं तृतीयं तु नर्तनान्तु चतुर्थकम् ॥ १९ ॥  
  
तेषु प्रथमं प्राग्वत् द्वितीयादिमिहोच्यते ।  
अन्तर्मण्डलहारादि अन्तर्हारान्त वा कुरु ॥ २० ॥  
  
प्। १७४) मण्टपं तु त्रयं कल्प्य शेषं बाह्ये यथेष्टदिक् ।  
मण्टपान्मण्टपान्तं तु सालाद्वा मण्टपान्तकम् ॥ २१ ॥  
  
अन्तरालमिति ख्यातं आदौ तल्लक्षणं शृणु ।  
एकद्वित्रिचतुष्पञ्च षट्सप्ताष्टकरं तु वा ॥ २२ ॥  
  
नवधर्मकरं वापि रुद्रहस्तमथापि वा ।  
अन्तरालविशालं तु रुद्रसङ्ख्याः प्रकीर्तिताः ॥ २३ ॥  
  
यत्र यन्मण्टपं कुर्यात् तस्मिन्भक्त्या विशेषतः ।  
एकद्वित्रिचतुष्पञ्च भक्त्या वाभ्यन्तरालकम् ॥ २४ ॥  
  
सावकाशान्तरालं वा भित्तिबन्धमथापि वा ।  
भित्तिबन्धान्तरालं चेत् पार्श्वयोर्वेशसंयुतम् ॥ २५ ॥  
  
एकद्वित्रियपादं वा वेशं भक्त्यैकमेव वा ।  
पार्श्वयोर्मध्यमे द्वारं जालकं वा प्रकल्पयेत् ॥ २६ ॥  
  
उत्तरे जलधारां च स्नानार्थं परिकल्पयेत् ।  
अयुग्मकां वा भित्तिर्वाऽभ्यन्तरालं द्विजोत्तम ! ॥ २७ ॥  
  
अधिष्ठानादि सर्वाङ्गं मण्टपस्य समं भवेत् ।  
अथवा वेशहीनं तु मण्टपस्य समम् भवेत् ॥ २८ ॥  
  
अन्तरालं समाख्यातं शृणुमण्टपमानकम् ।  
त्रिहस्तं तु समारभ्य द्विद्विहस्तविवर्धनात् ॥ २९ ॥  
  
यावदेकोन विंशं तु नवधा मण्टपस्ततम् ।  
आभास सदनानां तु आभासं मण्टपस्त्विमे ॥ ३० ॥  
  
प्। १७५) एकविंशति हस्तादि द्विद्विहस्तविवर्धनात् ।  
सप्तत्रिंशति हस्तान्तं विकल्पं नवधा भवेत् ॥ ३१ ॥  
  
आभासानां तु तद्योग्यं स्वस्वयोग्यमथापि वा ।  
नवत्रिंशत्करारभ्य द्विद्विहस्त विवर्धनात् ॥ ३२ ॥  
  
पञ्चाधिकं तु पञ्चाशत् करान्तं छन्दमुच्यते ।  
सप्तपञ्चाशदारभ्य द्विद्विहस्तविवर्धनात् ॥ ३३ ॥  
  
साग्निसप्तति हस्तान्तं विस्तृतं जातिरुच्यते ।  
तद्विस्तारसमं दीर्घं समश्रं मण्टपं भवेत् ॥ ३४ ॥  
  
अध्यर्ध हस्तमारभ्य षट्षडङ्गुल वर्धनात् ।  
पञ्चहस्तावधिर्यावत् भक्तिव्यासं त्रिपञ्चधा ॥ ३५ ॥  
  
अर्धहस्तं समारभ्य यावत्पञ्चकरावधि ।  
गुणाङ्गुल विवृद्ध्या तु भक्तिव्यासं प्रकल्पयेत् ॥ ३६ ॥  
  
सार्ध द्विहस्तमारभ्य षट्षडङ्गुल वर्धनात् ।  
अष्टहस्तावधिर्यावत् त्रयोविंशाङ्घ्रिभेदकम् ॥ ३७ ॥  
  
उपानादुत्तरान्त स्व गुणाङ्गुल विवर्धनात् ।  
स्तम्भानामुदयं ह्येवं स्तम्भव्यासमथोच्यते ॥ ३८ ॥  
  
वस्वङ्गुलं समारभ्य अर्धाङ्गुलविवर्धनात् ।  
एकोनविंशमात्रान्तं त्रयोविंशाङ्घ्रिविस्तरम् ॥ ३९ ॥  
  
पादोच्चं भानुरुद्रांशे दशनवाष्टांश वा भजेत् ।  
मूलतारं तदेकांशं तत्तदंशो नवाग्रकम् ॥ ४० ॥  
  
प्। १७६) तलीपार्धतलोत्तुङ्गं सामान्यं सर्वमण्टपम् ।  
तलिपोच्चं तु भूतांशे द्विभागं वा तलोदयम् ॥ ४१ ॥  
  
अङ्घ्रितुङ्गाग्निवेदैक भागं वापि मसूरकम् ।  
सोपपीठमधिष्ठानं केवलं वा मसूरकम् ॥ ४२ ॥  
  
धरातल समोच्चं वा द्विगुणं त्रिगुणं तु वा ।  
उपपीठोदयं ख्यातं उपपीठोच्छ्रयं तु वा ॥ ४३ ॥  
  
उपपीठमधिष्ठानं चरणं प्रस्तरं तथा ।  
नीव्रवेशमलङ्कारं गण्यं प्रागिव विद्यते ॥ ४४ ॥  
  
भक्तित्रयसमायुक्तं षोडशस्तम्भसंयुतम् ।  
कलाल्पनासिकोपेतं मध्ये कूटं तु एव वा ॥ ४५ ॥  
  
मण्डितं वाथ सर्वत्र चतुर्द्वार युतं तु वा ।  
इष्टदिग्द्वारमेवं वा द्वयजालककोष्ठदिक् ॥ ४६ ॥  
  
बाह्ये सोपानसंयुक्तं चित्रं तत्तोरणादिभिः ।  
तोरणादि विहीनं वा कल्प्येवं प्रथमं भवेत् ॥ ४७ ॥  
  
चतुर्भक्त्या विशालं तु इष्टदिग्द्वारसंयुतम् ।  
पूर्वे परे द्विभक्त्यैकं भक्त्या विस्तृत नीव्रकम् ॥ ४८ ॥  
  
मध्यस्थाङ्घ्रिं परित्यज्य ऊर्ध्वे कूटद्विभक्तिकम् ।  
भानुद्विगुणसङ्ख्याङ्घ्रि युक्तं विंशतिनासिका ॥ ४९ ॥  
  
द्वाराशासु च सोपानं कर्णे लाङ्गल भित्तिकम् ।  
वसुपञ्जरसंयुक्तं द्वितीयं मण्टपं भवेत् ॥ ५० ॥  
  
प्। १७७) पञ्चभक्त्या युगाश्रं तु मध्ये कूटं त्रिभागया ।  
मण्टपं परित्ॐशेन द्वात्रिंशच्चरणान्वितम् ॥ ५१ ॥  
  
भानुद्विगुणनासाढ्यं पञ्जराष्टकसंयुतम् ।  
इष्टदिग्द्वारसंयुक्तं द्वारान्यत्रैव कुड्यकम् ॥ ५२ ॥  
  
द्वारस्थाने तु सोपानं सर्वालङ्कारसंयुतम् ।  
कुड्यं कुम्भलताद्यैस्तु भूषितं तु तृतीयकम् ॥ ५३ ॥  
  
चतुरश्रं तु षड्भक्त्या मध्ये कूटं द्विभागया ।  
तत्कूटमष्टपादाढ्यं मध्ये रङ्गसमायुतम् ॥ ५४ ॥  
  
चतुर्द्वारसमायुक्तं इष्टदिग्द्वारमेव वा ।  
द्विभक्तिविस्तृतं चैव भक्त्या नीव्रं समायुतम् ॥ ५५ ॥  
  
इष्टदिग्भद्रसंयुक्तं चतुर्दिग्भद्रमेव वा ।  
चत्वारिंशति चाष्टाङ्घ्रि युक्तं वा तत्र योजयेत् ॥ ५६ ॥  
  
चतुर्विंशाल्पनासाढ्यं कुड्यं कुम्भलतान्वितम् ।  
तोरणाष्टकसंयुक्तं चतुर्थं मण्टपान्वितम् ॥ ५७ ॥  
  
चतुरश्रं तु सप्तांशं षष्ठ्यङ्घ्रिकसमायुतम् ।  
नवभागेन तन्मध्ये कूटं वा मण्दितां कणम् ॥ ५८ ॥  
  
द्वात्रिंशदल्पनासाढ्यं चतुर्दिग्भद्रसंयुतम् ।  
त्रिभागैकांशविस्तारं निर्गमं मुखभद्रकम् ॥ ५९ ॥  
  
मध्ये रङ्गसमोपेतं इष्टदिक्कुड्यसंयुतम् ।  
सर्वालङ्कारसंयुक्तं पञ्चमं परिकीर्तितम् ॥ ६० ॥  
  
प्। १७८) युगाश्रमष्टभक्त्या तु अशीति चरणान्वितम् ।  
चतुर्भागेन तन्मध्ये ह्यूर्ध्वकूटं प्रकल्पयेत् ॥ ६१ ॥  
  
चतुर्दिग्द्वारसंयुक्तं मध्येकांशेन कूटकम् ।  
सर्वालङ्कारसंयुक्तं षष्ठमं मण्टपं भवेत् ॥ ६२ ॥  
  
नवभक्त्या युगाश्रं तु शतं पादसमन्वितम् ।  
गुणांशकांशविंशं तु नीव्रभद्रं चतुश्चकः ॥ ६३ ॥  
  
चतुर्द्वारसमायुक्तं इष्टदिग्द्वारमेव वा ।  
मुखे सोपानमग्न्यंशैः व्यासदीर्घसमन्वितम् ॥ ६४ ॥  
  
मध्यरङ्गसमायुक्तं षडष्टौ नासिकान्वितम् ।  
सर्वालङ्कारसंयुक्तं सप्तमं मण्टपं भवेत् ॥ ६५ ॥  
  
चतुरश्रं दशांशं तु भान्वाधिकदशांशकम् ।  
मध्ये चैवाष्टदिशि च नवकूटसमायुतम् ॥ ६६ ॥  
  
कूटं पूरिवृतांशेन अन्तरालं प्रकल्पयेत् ।  
प्राग्वन्मुखेन सोपानं दिशि भद्रसमन्वितम् ॥ ६७ ॥  
  
सर्वालङ्कारसंयुक्तं अष्टमं मण्टपं भवेत् ।  
रुद्रभक्त्या युगाश्रं तु मध्येऽग्न्यंशेन कूटकम् ॥ ६८ ॥  
  
मुखे सोपानसंयुक्तं इष्टदिग्भद्रसंयुतम् ।  
द्वारान्यत्रैव कुड्यं वा इष्टभागावसानकम् ॥ ६९ ॥  
  
सर्वालङ्कारसंयुक्तं नवमं मण्टपं भवेत् ।  
द्वादशांशे युगाश्रं तु मध्ये द्व्यंशेन कूटकम् ॥ ७० ॥  
  
प्। १७९) मण्टपस्य तु बाह्ये तु अंशेनालिन्दमिष्यते ।  
चतुर्द्व्यंशेन विस्तारं निष्क्रान्तं स्याच्चतुर्दिशि ॥ ७१ ॥  
  
साष्टषष्टिशतं पादं मध्यरङ्गे तु कल्पयेत् ।  
सर्वालङ्कारसंयुक्तं दशमं मण्टपं भवेत् ॥ ७२ ॥  
  
युगाश्रं त्रयोदशांशेन मध्येऽग्न्यंशेन कूटकम् ।  
इष्टदिक्कुड्यसंयुक्तं चतुर्दिग्भद्रसंयुतम् ॥ ७३ ॥  
  
प्राङ्मुखे नन्दभागेन मुखभद्रं प्रकल्पयेत् ।  
सद्वयं नवतीयुक्तं अङ्घ्रि च समन्वितम् ॥ ७४ ॥  
  
तोरणैर्जालकैश्चान्यैः अलङ्कारसमन्वितम् ।  
सर्वालङ्कारसंयुक्तं रुद्रांशं मण्टपं भवेत् ॥ ७५ ॥  
  
मनुभागैर्युगाश्रं तु मध्ये द्व्यंशेन कूटकम् ।  
वेदाधिक्यं तु विंशांशं द्विशतं चरणान्वितम् ॥ ७६ ॥  
  
मण्टपं कुड्यसंयुक्तं चतुर्दिग्भद्रसंयुतम् ।  
नन्दादि भद्रसंयुक्तं इष्टभक्त्या विशेषतः ॥ ७७ ॥  
  
सर्वालङ्कारसंयुक्तं द्वादशं मण्टपं भवेत् ।  
त्रिपञ्चभित्तिविस्तारं आयतं चतुरश्रकम् ॥ ७८ ॥  
  
मध्ये कूटं गुणांशेन ऊर्ध्वकूटसमन्वितम् ।  
गुणांशं विस्तृतायामं मुखभद्रसमन्वितम् ॥ ७९ ॥  
  
इष्टदिक्कुड्यसंयुक्तं अन्यत्राङ्घ्रिसमन्वितम् ।  
तोरणैर्जालकैश्चान्यैः अलङ्कृत्य समन्वितम् ॥ ८० ॥  
  
प्। १८०) पञ्चाशद्द्वयवाधिक्यं द्विशतं चरणान्वितम् ।  
सर्वालङ्कारसंयुक्तं मण्टपं तु त्रयोदश ॥ ८१ ॥  
  
एवं हि मानभेदेन युगाश्रं मण्टपं विदुः ।  
इत ऊर्ध्वं चतुस्त्रिंशत् दशसीमावसानकम् ॥ ८२ ॥  
  
चतुरश्रं मण्टपं कुर्यात् सर्वालङ्कारसंयुतम् ।  
भित्तिस्तम्भं च परितः कर्तुरिच्छावशान्नयेत् ॥ ८३ ॥  
  
समाश्रमण्टपं कुर्यात् आयताश्रमथोच्यते ।  
विस्तारभित्तितुल्यं वा यातं वा यतभित्ति यः ॥ ८४ ॥  
  
विस्तारं भक्तिमानं तु गुणाङ्गुलविवर्धनात् ।  
सप्तविंशाङ्गुलं यावत् तावत्पादेन वोदितम् ॥ ८५ ॥  
  
वृद्ध्या क्षीणं तु यावाऽथ मण्टपानां करोदितम् ।  
नाश्रये तु करं पूर्य मण्टपं तु समाचरेत् ॥ ८६ ॥  
  
अंशेष्टपादसङ्ख्या तु प्राग्वदायादिमाचरेत् ।  
आयादीष्ट शुभौपेतं मण्टपस्य तदायतम् ॥ ८७ ॥  
  
तस्योचित विभागं तु कृत्वा वा मण्टपं कुरु ।  
भक्तित्रयविशालं तु पञ्चभक्त्यायतान्वितम् ॥ ८८ ॥  
  
एकपार्श्वे पुरे वाथ द्वारमंशेन कल्पयेत् ।  
पार्श्वे वारयुतं चेत्तु त्रिंशदङ्घ्रि समन्वितम् ॥ ८९ ॥  
  
तदेव परित्ॐशेन मण्टपाभ्यन्तरस्य च ।  
लूपारोहणकं कुर्यात् अष्टविंशाङ्घ्रिसंयुतम् ॥ ९० ॥  
  
प्। १८१) पुरे वारयुतं चेत्तु चरणं चाष्टविंशतिः ।  
अथवा वारहीनं तु त्रिरष्टचरणान्वितम् ॥ ९१ ॥  
  
पादं प्रत्यल्पनास्याड्यं वेदिजालकतोरणम् ।  
नानाकुम्भलताद्यैस्तु कल्पितं प्रथमं भवेत् ॥ ९२ ॥  
  
चतुर्भक्ति विशालं तु आयामे तु षडंशकम् ।  
मण्टपं परित्ॐशेन कूटमभ्यन्तरेतरम् ॥ ९३ ॥  
  
द्विभक्ति विस्तृतं चैक भक्त्यायत मुखभद्रकम् ।  
द्वात्रिंशच्चरणोपेतं मण्टपस्य द्वितीयकम् ॥ ९४ ॥  
  
विशाले पञ्चभक्तिः स्या आयामे सप्तभक्ति यः ।  
त्रिपञ्चभक्ति विस्तारं दीर्घमध्ये सभा भवेत् ॥ ९५ ॥  
  
मण्टपं परित्ॐशेन इष्टदिग्भद्रसंयुतम् ।  
चत्वारिंशति पाड्यं वा सर्वालङ्कारसंयुतम् ॥ ९६ ॥  
  
वेदिकाद्यैः समायुक्तं तृतीयं मण्टपं भवेत् ।  
रसभक्तिविशालं तु वसुभक्त्या यताश्रकम् ॥ ९७ ॥  
  
द्विचतुर्भक्तिविस्तारं दीर्घं मध्ये सभोदयम् ।  
मण्टपं परितोऽक्षांशं इष्टदिङ्मुखभद्रकम् ॥ ९८ ॥  
  
षष्टिसङ्ख्याङ्घ्रिसंयुक्तं नासिकादि विभूषितम् ।  
नानालङ्कारसंयुक्तं चतुर्थं मण्टपं भवेत् ॥ ९९ ॥  
  
तारे सप्तविभागे तु नवभक्त्यायतान्वितम् ।  
त्रिभक्तिविस्तृतं पञ्च भक्त्यायामं सभाङ्कणम् ॥ १०० ॥  
  
प्। १८२) मण्टपं परितोक्षांशं इष्टदिग्भद्रसंयुतम् ।  
त्रिभक्तिविस्तृतं चैक भक्त्यायाममुखभद्रकम् ॥ १०१ ॥  
  
सप्ततिः स्याद्द्वयाधिक्यं पादमित्यभिधीयते ।  
सर्वालङ्कार संयुक्तं पञ्चमं मण्टपं भवेत् ॥ १०२ ॥  
  
वसुभक्तिविशालं तु दशभक्त्यायतान्वितम् ।  
द्विचतुर्भागविस्तारं दीर्घमध्ये सभोदयम् ॥ १०३ ॥  
  
परितो मण्टपोऽग्न्यंश मध्यस्तम्भ विवर्जितम् ।  
इष्टदिङ्मुखभद्रांशं चतुर्द्व्यंशे च सुव्रत ! ॥ १०४ ॥  
  
षण्णवत्यङ्घ्रिसंयुक्तं सर्वालङ्कारसंयुतम् ।  
षष्ठमं मण्टपं ह्येवं प्रोच्यते तु शिवार्हकम् ॥ १०५ ॥  
  
नवभक्त्या विशालं तु रुद्रभक्त्यायतान्वितम् ।  
एकांशं भक्ति विस्तारं दीर्घमध्ये सभा भवेत् ॥ १०६ ॥  
  
परितो वेदभागं तु मण्टपं परिकल्पयेत् ।  
त्रिचतुर्भागविस्तारं दीर्घं स्यान्मुखमण्टपम् ॥ १०७ ॥  
  
सर्वालङ्कारसंयुक्तं सप्तमं मण्टपं भवेत् ।  
दशभक्त्याविशालं तु द्विभक्त्याधिकमायतम् ॥ १०८ ॥  
  
द्विचतुर्भागायतं तारं तयोर्मध्ये सभाङ्कणम् ।  
परितो लिन्दमेकांशं मण्टपाद्द्व्यंशबाह्यतः ॥ १०९ ॥  
  
तद्बाह्येऽलिन्दमेकांशं युक्त्यान्तस्तम्भसंयुतम् ।  
इष्टदिग्भद्रसंयुक्तं अष्टमं मण्टपं भवेत् ॥ ११० ॥  
  
प्। १८३) तदेव शिवांशाधिकं विस्तृतायामे त्रिपञ्चांशेन सभाङ्कणम् ।  
परितोऽलिन्दमेकांशं मण्टपं द्व्यंशबाह्यतः ॥ १११ ॥  
  
तद्बाह्येऽलिन्दमेकांशं नवमं मण्टपं भवेत् ।  
आदित्यांशविशाले तु द्विभागाधिकमायतम् ॥ ११२ ॥  
  
चतुष्षडंशम्ध्ये तु सभायारं कणं तु वा ।  
बाह्यकेऽलिन्दमेकांशं मण्टपे द्व्यंशबाह्यके ॥ ११३ ॥  
  
सान्ततालीन्दमेकांशं दशमं मण्टपं भवेत् ।  
विस्तृते तु जगत्यांशे तद्द्व्यंशाधिकं मायतम् ॥ ११४ ॥  
  
त्रिपञ्चांशे सभामध्ये तस्मालिन्दांशमावृतम् ।  
मण्टपेऽत्र विमानं तु तद्बाह्येऽलिन्दभागया ॥ ११५ ॥  
  
आलिन्दं तु विना वापि मण्टपं तु युगांशकम् ।  
भद्रमण्टपमाख्यातं इष्टदिग्भद्रसंयुतम् ॥ ११६ ॥  
  
मन्वंशे तु च विस्तारे द्विभागाधिकमायतम् ।  
द्विचतुर्भागधायामं तारमध्ये सभाङ्कणम् ॥ ११७ ॥  
  
तद्बाह्येऽलिन्दमेकांशं मण्टपं चतुरश्रकम् ।  
मण्टपाद्बाह्यतोऽलिन्दं भागमेवं विधीयते ॥ ११८ ॥  
  
चतुर्दशं मण्टपं ख्यातं इष्टदिग्भद्रसंयुतम् ।  
त्रिपञ्चांशे विशालं तु द्विभागाधिकमायतम् ॥ ११९ ॥  
  
तिथ्यंशमण्टपं मध्ये सभां कणमिति स्मृतम् ।  
अङ्कणावृतमेकांशं अलिन्दं तु विधीयते ॥ १२० ॥  
  
प्। १८४) तद्बाह्ये चतुरश्रं स्यात् मण्टपं प्रविधीयते ।  
तस्यावृतांशतोऽलिन्दं त्रयोदशं मण्टपं भवेत् ॥ १२१ ॥  
  
षोडशांशे विशालं तु द्विभागाधिकमायतम् ।  
चतुर्विंशाङ्कणोपेतं बाह्येऽलिन्दांश मानतः ॥ १२२ ॥  
  
तद्बाह्ये चतुरंशेन मण्टपं स्याद्विशेषतः ।  
तस्या वृतांशतोऽलिन्दं चतुर्दशं मण्टपं भवेत् ॥ १२३ ॥  
  
जात्यादि आयतं विद्यात् तत्तद्विन्यासमुच्यते ।  
जालकं च कवाटं च ग्राह्यं युक्त्या विशेषतः ॥ १२४ ॥  
  
इष्टदिक्चरणं कुड्यं कल्पयेत्परितो बुधः ।  
एवं हि मनुभेदं च सायतं मण्टपं विदुः ॥ १२५ ॥  
  
त्रिचतुष्पञ्चषट्सप्तचरणव्यास एव वा ।  
सर्वेषां मण्टपानां तु भित्तिव्यासं तु पञ्चधा ॥ १२६ ॥  
  
पादायामविशाले न दारुपादेन वाप्ययम् ।  
सर्वेषां मुखभद्राणां अङ्कणं मण्टपाकृतिः ॥ १२७ ॥  
  
पार्श्वे सोपानसंयुक्तं हस्तिहस्त विभूषितम् ।  
पञ्चषट्सप्तनन्दाष्ट दण्डं वा तस्य विस्तृतम् ॥ १२८ ॥  
  
स पादं सार्धदण्डं वा हस्ति हस्तोदयं तथा ।  
यष्टिनाभ्युतकल्प्येवं वस्वश्रं गजहस्तकम् ॥ १२९ ॥  
  
तनीव्र किम्पुरीरास्यं लम्बाग्रं कुक्कुटाकृतिः ।  
मूलादष्टांशहीनं तद् अग्रव्यासं क्रमात्कृशम् ॥ १३० ॥  
  
प्। १८५) हस्तिहस्तान्तरं विप्र ! युग्मं वा युग्मयष्टयः ।  
दण्डं सपाददण्डं वा सार्ध त्रिपादपादकम् ॥ १३१ ॥  
  
द्विदण्डं वाथ यष्टिश्च विस्तारं स्यात्तदेव हि ।  
तेन द्विगुण नीव्रं तु अधस्तान्मण्टपं भवेत् ॥ १३२ ॥  
  
यथेष्टरुचाङ्गनी भागैकं भागं स्यान्ममलोदयम् ।  
आदौ तस्मिन्स्थले स्थित्वा सव्यपादपुरस्सरम् ॥ १३३ ॥  
  
सोपानारोहणं विद्यात् मर्त्यानां तु विधीयते ।  
मण्टपं ह्येवमाख्यातं गोपुरं शृणु सुव्रत ! ॥ १३४ ॥  
  
  
इत्यंशुमान्काश्यपे मण्टपलक्षणविधिपटलः (त्रिचत्वारिंशः) ॥ ४३ ॥  
  
  
  
  
अथ वक्ष्ये विशेषेण गोपुराणां तु लक्षणम् ।  
अन्तर्मण्डल सालादिस्त्वधुना प्रोच्यते क्रमात् ॥ १ ॥  
  
द्वारशोभा द्वारशाला द्वारप्रासादहर्म्यके ।  
द्वारगोपुर इत्येते क्रमान्नाम्ना प्रकीर्तिताः ॥ २ ॥  
  
एकद्वित्रितलं वापि द्वारशोभां तु कल्पयेत् ।  
द्विभूमिर्वा त्रिभूमिर्वा चतुर्भूमिरथापि वा ॥ ३ ॥  
  
द्वारशाला तु कर्तव्या साले स्यात्तु द्वितीयकम् ।  
त्रिचतुष्पञ्चभूमिर्वा द्वारप्रासादमारभेत् ॥ ४ ॥  
  
प्। १८६) चतुष्पञ्चतलं वाथ षट्तलं वाथ हर्म्यकम् ।  
पञ्चषट्सप्तभूमिर्वा द्वारगोपुरमिष्यते ॥ ५ ॥  
  
अथवा सर्वसालेषु एकद्वित्रितलं तु वा ।  
सोपपीठमधिष्ठानं विना वादुपपीठकम् ॥ ६ ॥  
  
तयोरुच्चादयास्सर्वे नवपञ्चावदाम्यहम् ।  
मूलप्रासादविस्तारं सप्ताष्टनवभाजिते ॥ ७ ॥  
  
दशैकादशभागे च एकांशरहितं क्रमात् ।  
शोभादि गोपुरान्तानां विपुलं कीर्तितं क्रमात् ॥ ८ ॥  
  
विकल्पाभासहर्म्याणां गोपुराणां ततिस्त्विमे ।  
मूलालयविशालं तु चतुष्पञ्चषडंशके ॥ ९ ॥  
  
सप्ताष्टांशेन हीनं तु छन्दशोभादयं भवेत् ।  
मूलगेहत्रिभागैकं भागमर्धांशमेव वा ॥ १० ॥  
  
त्रिद्व्यंशचतुरंशे तु गुणांशं च तथैव च ।  
पञ्चभागे तु वेदांशं सालेषु प्रथमादिषु ॥ ११ ॥  
  
शोभादि गोपुरान्तानां ततिर्जात्यालयं क्रमात् ।  
कल्प्यैवं हर्म्यमानं स्याद्धस्तमान वशात्ततः ॥ १२ ॥  
  
द्विहस्तादि द्विरष्टान्तं एकहस्तविवर्धनात् ।  
शोभादि गोपुरान्तानां प्रत्येकं त्रित्रिभेदकम् ॥ १३ ॥  
  
विकल्पाभासयोरेवं छन्दहर्म्येऽथ वक्ष्यते ।  
गुणहस्तं समारभ्य सप्तादशकरावधि ॥ १४ ॥  
  
प्। १८७) एकहस्त विवृद्ध्या तु शोभादीनां त्रयं त्रयम् ।  
चतुर्हस्तं समारभ्य यावदष्टदशैः करैः ॥ १५ ॥  
  
शोभादीनां तु विस्तारं जातिहर्म्ये तु विद्यते ।  
प्रत्येकं त्रित्रिधा मानं छन्दं पञ्चविधं भवेत् ॥ १६ ॥  
  
हस्तमानेन विस्तारं क्षुद्राणां महतीं क्रमात् ।  
स्वस्वोदितः प्रकर्तव्यं विपरीतं विपत्करम् ॥ १७ ॥  
  
अथवा त्रिचतुष्पञ्च षट्सप्ताष्टनवांशकम् ।  
दशैकादशहस्तं तु अधमादित्रयं त्रयम् ॥ १८ ॥  
  
सर्वसालेषु कर्तव्यं तस्मात्ते सार्वदेशिकम् ।  
अथवान्यप्रकारेण शोभादीनां तु विस्तरम् ॥ १९ ॥  
  
पञ्चहस्तं समारभ्य द्विद्विहस्तविवर्धनात् ।  
त्रयोदशकरान्तं तु शोभाव्यासं तु पञ्चधा ॥ २० ॥  
  
त्रिपञ्चहस्तमारभ्य द्विद्विहस्तविवर्धनात् ।  
त्रयोविंशत्करान्तं तु द्वारशाला तु पञ्चधा ॥ २१ ॥  
  
पञ्चविंशत्करारभ्य त्रयोविंशत्करान्तकम् ।  
द्वारप्रासादविस्तारं पञ्चधा परिकीर्तितम् ॥ २२ ॥  
  
पञ्चत्रिंशत्करारभ्य चत्वारिंशत्त्रयावधि ।  
पञ्चधा द्वारहर्म्यस्य विस्तारं परिकीर्तितम् ॥ २३ ॥  
  
स पञ्च चत्वारिंशत्तु पञ्चाशत्त्रिकरान्तकम् ।  
द्विद्विहस्तविवृद्ध्या तु पञ्चधा गोपुरस्ततम् ॥ २४ ॥  
  
प्। १८८) द्वारायतनव्यासास्ते नतस्तदायतं शृणु ।  
स पादं सार्धपादोन द्विगुणं द्विगुणं तु वा ॥ २५ ॥  
  
स त्रिभागैकभागं तु द्विभागस्त्वायतं भवेत् ।  
शोभादि गोपुरान्तानां एवं ह्येवं प्रगृह्यताम् ॥ २६ ॥  
  
तेषु किञ्चिद्विशेषोऽस्ति तद्विशेषं शृणुष्वपि ।  
हस्तमानेन विस्तारं गृहीते तु विशेषतः ॥ २७ ॥  
  
आयामं पूर्ववत्कल्प्य अनेकेष्विष्टमायतम् ।  
हस्तच्छेदं प्रवृद्ध्या वा हन्या वा पूर्वमाचरेत् ॥ २८ ॥  
  
आयादि शोभनोपेतं हस्तमानेन कल्पितम् ।  
तौ विना हर्म्यमूलस्य वशं सङ्कल्पितस्य तु ॥ २९ ॥  
  
व्यासायामं समाख्यातं तेषां तुङ्गमथोच्यते ।  
विस्तारं सप्तधा भज्य शोभोच्चं रुद्रभागया ॥ ३० ॥  
  
तारादर्धाधिकं तुङ्गं द्वारशालोच्छ्रयं भवेत् ।  
सप्ताभागेन रुद्रांशं भान्वंशं वा तृतीयके ॥ ३१ ॥  
  
विस्तारे तु नवांशे तु मन्वंशोच्चं चतुर्थके ।  
विस्तारद्विगुणोत्सेधं महागोपुरमिष्यते ॥ ३२ ॥  
  
होमादि स्थूपि पर्यन्तं प्रोक्तोच्चं तु प्रगृह्यताम् ।  
विस्तारायामयोर्मानं सूत्रं पाद्बाह्यमुच्यते ॥ ३३ ॥  
  
तद्बाह्ये कूटकोष्ठादि नीव्रं प्रासादवद्भवेत् ।  
विस्तारस्य त्रिभागैकं चतुर्भागैकमेव वा ॥ ३४ ॥  
  
प्। १८९) पञ्चभागे द्विभागं वा सालाद्बाह्ये तु निर्गतिः ।  
सार्धहस्तं समारभ्य षट्षडङ्गुलवर्धनात् ॥ ३५ ॥  
  
पञ्चहस्तावधिर्यावत् क्षुद्राणां द्वारविस्तृतम् ।  
अल्पानां च त्रिधा प्रोक्तं द्व्यन्तराणां ततः शृणु ॥ ३६ ॥  
  
त्रिहस्तं तु समारभ्य यावत्सप्तकरावधि ।  
षडङ्गुलविवृद्ध्या तु द्वारव्यासं प्रकीर्तितम् ॥ ३७ ॥  
  
चतुर्हस्तं समारभ्य यावन्नवकरान्तकम् ।  
रसमत्रविवृद्ध्या तु महते द्वारविस्तृतम् ॥ ३८ ॥  
  
तारे पञ्चांश सप्तांशं सप्तांशे तु दशायतम् ।  
अध्यर्धं पादहीनं तु द्विगुणं द्विगुणोन्नतम् ॥ ३९ ॥  
  
सार्धपादं तु पादं वा द्वारोत्सेधं तु सप्तधा ।  
लिङ्गस्य मध्यमं द्वारं मध्यमं तु वदाम्यहम् ॥ ४० ॥  
  
शिवाग्निभूतधा कृत्वा नवाङ्गुलं विशेषतः ।  
लिङ्गमध्यात्तु वामे वा द्वारमध्यं प्रकल्पयेत् ॥ ४१ ॥  
  
शोभादि गोपुरान्तानां द्वारमध्यं क्रमाद्विदुः ।  
तन्मध्याद्गोपुरायामं उभयोः पार्श्वयोस्समम् ॥ ४२ ॥  
  
द्वरयोगं कवाटं च द्वारलक्षणवत् कुरु ।  
गुणभक्तिसमारभ्य यावदेकोन विंशतिः ॥ ४३ ॥  
  
ताअत्पङ्क्तिस्तु विस्तारे एवमेवं प्रकल्पयेत् ।  
यावद्द्विपङ्क्तयोर्व्यासे तावदेवायपङ्क्तयः ॥ ४४ ॥  
  
प्। १९०) विस्तारे पञ्चभागे तु गुणांशे गर्भगेहकम् ।  
शेषं कुड्यविशालं स्या तारार्धं वाग्रहस्तकम् ॥ ४५ ॥  
  
शेषं भक्ति विशालं स्यादेकभूमौ द्विजोत्तमौ ।  
परितः कुड्यविस्तारं अनेनैव प्रकल्पयेत् ॥ ४६ ॥  
  
एवं एकतलं ख्यातं द्वितलं तु तथोच्यते ।  
विस्तारे पञ्चभागं स्यात् आयामेऽपि तथैव च ॥ ४७ ॥  
  
द्व्यंशांशं गर्भगेहं तु सार्धांशं कुड्यविस्तृतम् ।  
एकांशं कर्णकूटं स्यात् गुणांशं कोष्ठदीर्घकम् ॥ ४८ ॥  
  
हारान्तरं शिवांशं स्यात् कल्पयेदेवमेव वा ।  
विस्तारं सप्तभागं स्यात् नवभागं तदायतम् ॥ ४९ ॥  
  
युगांशं गर्भगेहं तु सार्धांशं कुड्यविस्तृतम् ।  
कर्णकूटं तु तारेंशं शालादीर्घं गुणांशकम् ॥ ५० ॥  
  
हारान्तरं तदंशेन विस्तारे चैवमेव वा ।  
शालादीर्घं तु पञ्चांशं आयामं तु प्रकल्पयेत् ॥ ५१ ॥  
  
हारान्तरं च कूटं च एकैकांशेन कल्पयेत् ।  
कूटान्तरसमायामं शेषं हारान्वितं भवेत् ॥ ५२ ॥  
  
हारान्तरार्धमानेन भद्रं वा भद्रपञ्जरम् ।  
द्वितलं ह्येवमाख्यातं त्रितलं त्वधुनोच्यते ॥ ५३ ॥  
  
नवांशं विभजेद् व्यासं आयामं च तथा भवेत् ।  
गर्भगेहं गुणांशं स्याद् अंशेन गृहपिण्डिका ॥ ५४ ॥  
  
प्। १९१) आलिन्दं चैकभागेन हारव्यासं शिवांशकम् ।  
कर्णकूटं शिवांशेन शालादीर्घं गुणांशकम् ॥ ५५ ॥  
  
एकांशं पञ्जरव्यासं अर्धांशं हारयोन्तरम् ।  
कल्प्येवमादिभूमं तु द्वितलं पूर्ववद्विदुः ॥ ५६ ॥  
  
अथवान्यप्रकारेण त्रितलं शृणु सुव्रत ! ।  
द्वारशोभं तु विस्तारं रुद्रांशं तु तदायतम् ॥ ५७ ॥  
  
गुणांशं गर्भगेहं तु गृहपिण्ड्यंशमुच्यते ।  
अलिन्दं तत्समं ख्यातं हारं भागेन कल्पयेत् ॥ ५८ ॥  
  
अलिन्दांशं तु कुड्यं वा गर्भगेहान्वितं तु वा ।  
आयामे पञ्चभागेन कोष्ठदीर्घं प्रकल्पयेत् ॥ ५९ ॥  
  
शेषं पूर्ववदुद्दिष्टं द्वितीयं द्वितलोक्तवत् ।  
त्रितलं ह्येवमाख्यातं चतुर्भूमिमिदं परम् ॥ ६० ॥  
  
विस्तारे तु दशांशे तु तद्वदायामपङ्क्तयः ।  
गर्भगेहं त्रिभागादि सार्धांशं कुड्यविस्तृतम् ॥ ६१ ॥  
  
अलिन्दं शिवभागेन हारव्यासं तथैव च ।  
पञ्जरं कर्णकूटं च त्वेकैकांशेन कल्पयेत् ॥ ६२ ॥  
  
कूटतारसमायामं शेषं हारान्तरान्वितम् ।  
शालायामे तु वेदांशं अर्धांशं हारयोन्तरम् ॥ ६३ ॥  
  
आदिभूम्येवमाख्यातं ऊर्ध्वं पूर्ववदाचरेत् ।  
विस्तारे तु दशांशे तु भान्वंशं तु तदायतम् ॥ ६४ ॥  
  
प्। १९२) पूर्वे परे च शालायां पञ्चभागेन कल्पयेत् ।  
शेषं पूर्ववदुद्दिष्टं चतुभूमिमिदं परम् ॥ ६५ ॥  
  
तारमेकादशांशं तु आयामं च तथैव च ।  
पूर्वे परे च पार्श्वे च शाला पञ्चांशमायतम् ॥ ६६ ॥  
  
एकांशं पञ्जरव्यासं कूटव्यासं शिवांशकम् ।  
हारान्तरं तथांशं च कल्प्येवं प्रथमं तलम् ॥ ६७ ॥  
  
तस्योर्ध्वभूमयस्सर्वाः पूर्ववत्परिकल्पयेत् ।  
तारमेकादशांशे तु तद्दीर्घं तु त्रयोदश ॥ ६८ ॥  
  
गुणांशं गर्भगेहं तु द्विभागं भित्तिविस्तृतम् ।  
अलिन्दं चैकभागेन हाराभागेन कल्पयेत् ॥ ६९ ॥  
  
कूटकोष्ठादि सर्वाङ्गं प्रागिवैव प्रकल्पेय्त् ।  
पञ्चभूमेस्समाख्यातं षट्तलं त्वधुना शृणु ॥ ७० ॥  
  
तारे तु द्वादशांशे तु मञ्चंशे तु तदायतम् ।  
युगांशं गर्भगेहं तु द्विभागं भक्ति विस्तृतम् ॥ ७१ ॥  
  
अलिन्दं भागया कल्प्य हारा भागेन कल्पयेत् ।  
पार्श्वशाला तु वेदांशं षडंशं मुखपृष्ठयोः ॥ ७२ ॥  
  
हारान्तरं शिवांशं स्यात् व्योमं पञ्जरकूटयोः ।  
शेषं पूर्ववदुद्दिष्टं रसभूम्यैवमेव तु ॥ ७३ ॥  
  
त्रयोदशांशे विष्कम्भे आयामे च तथैव हि ।  
भूतांशं गर्भगेहं तु गृहपिण्डी द्विभागया ॥ ७४ ॥  
  
प्। १९३) अलिन्दं तु शिवांशेन खण्डहर्म्यं शिवांशकम् ।  
कोष्ठायामं तु भूतांशं सर्वत्रांशेन पञ्जरम् ॥ ७५ ॥  
  
कूटमंशेन कर्तव्यं हारान्तरं तथैव हि ।  
अथवा त्रयोदशन्तारं आयामं तु त्रिपञ्चकम् ॥ ७६ ॥  
  
मुखे मुखे महाशाला सप्तांशेन प्रकल्पयेत् ।  
पञ्चभागेन कर्तव्यं कर्तव्यं पार्श्वदीर्घकम् ॥ ७७ ॥  
  
शेषं पूर्ववदुद्दिष्टं सर्वालङ्कारसंयुतम् ।  
सप्तभूमिस्समाख्याता तन्महागोपुरं भवेत् ॥ ७८ ॥  
  
सालिन्दं वा विनालिन्दं कल्पयेत्कल्पवित्तमः ।  
विनालिन्दं कृतं चेत्तु कुड्यगर्भगृहं तु वा ॥ ७९ ॥  
  
अलिन्दांशं तु संयोज्य कारयेत्तु द्विजोत्तम ! ।  
आदिभूम्यैवमाख्यातं ऊर्ध्वं षट्तलवद्भवेत् ॥ ८० ॥  
  
सप्तभूमिं समाख्यातं तेषां गण्यमथोच्यते ।  
पादाधिष्ठानयोस्तुङ्गं मूलप्रासादमूलकम् ॥ ८१ ॥  
  
चतुःपञ्चषडंशं वा सप्ताष्ट नव एव वा ।  
दशैकादशभागं वा सप्ताष्ट नव एव वा ॥ ८२ ॥  
  
दशैकादशभागं वा कृत्वैकांशोपपीठकम् ।  
शेषं चानलभागं तु कृत्वैकांशं धरातलम् ॥ ८३ ॥  
  
द्विभागं चरणोत्तुङ्गं कल्पयेत्कल्पवित्तमः ।  
उपपीठविधानोक्त तुङ्गं चैवोपपीठकम् ॥ ८४ ॥  
  
प्। १९४) अथवा हस्तमानेन द्वारमानं यथोचितम् ।  
तदुच्चं तु चतुष्पञ्च षट्सप्ताष्टौ तु वा भवेत् ॥ ८५ ॥  
  
नवरुद्रविभागं वा कृत्वैकांशोपपीठकम् ।  
उपपीठोन्नतं ख्यातं शेषं तु गुणभाजिते ॥ ८६ ॥  
  
अधिष्ठानं तदेकांशं द्विभागं चरणायतम् ।  
होमादुत्तरसीमान्तं द्वारमानं विधीयते ॥ ८७ ॥  
  
पादबन्धमधिष्ठानं द्वारशोभादिना कुरु ।  
स्थूप्यन्तमुत्तराद्यं च रसभागं विभाजिते ॥ ८८ ॥  
  
प्रस्तरस्तु सपादांशं शश्यंशं गलमानकम् ।  
पादोन गुणभागं तु शिरश्शेषं शिखोदयम् ॥ ८९ ॥  
  
एवमेकतलं प्रोक्तं द्वितलं शृणु सुव्रत ! ।  
उत्तरादि शिखान्तं च नवभागं विभाजिते ॥ ९० ॥  
  
प्रस्तरोच्चं स पादांशं द्विभागं चरणोदयम् ।  
मञ्चमानं शिवांशं स्यात् तत्समं कन्धरोदयम् ॥ ९१ ॥  
  
शिखरं सार्धपक्षांशं सपादांशं शिखोदयम् ।  
द्वितलं ह्येवमाख्यातं त्रितलं त्वधुना शृणु ॥ ९२ ॥  
  
उत्तरादि शिखान्तं च द्वादशांशं विभाजिते ।  
सपादं प्रस्तरोत्सेधं सार्धद्व्यंशाङ्घ्रिणोदयम् ॥ ९३ ॥  
  
प्रस्तरं शशि भागेन द्विभागं चरणोदयम् ।  
मञ्चमानं शिवांशं स्याद् अंशं ग्रीवोदयं भवेत् ॥ ९४ ॥  
  
प्। १९५) सपादाक्षांशेन शिखरं एकांशं स्थूपि मानकम् ।  
त्रितलं ह्येवमाख्यातं चतुर्भूमि मथोच्यते ॥ ९५ ॥  
  
उत्तरादि शिखान्तं च द्विनवांशं विभाजिते ।  
पादोन द्व्यंशमञ्चोच्चं गुणांशं चरणोदयम् ॥ ९६ ॥  
  
तदर्धं प्रस्तरोत्सेधं सार्धद्व्यंशाङ्घ्रिणोदयम् ।  
तदर्धं प्रस्तरोत्सेधं द्विभागं चरणोदयम् ॥ ९७ ॥  
  
तदर्धं मञ्चमानं तु तत्समं गलमुच्यते ।  
गुणांशं शिखरोत्सेधं शिखामानं शिवांशकम् ॥ ९८ ॥  
  
चतुर्हूमिं समाख्यातं पञ्चभूमि मतः शृणु ।  
शिखान्तमुत्तराद्यं च त्रयोविंशति भाजिते ॥ ९९ ॥  
  
द्विभागं प्रस्तरोत्सेधं सार्धाग्न्यंशाङ्घ्रि तुङ्गकम् ।  
तदर्धं मञ्चमानं स्यात् पादायामं गुणांशकम् ॥ १०० ॥  
  
तस्यार्धं प्रस्तरोत्सेधं सार्धद्व्यंशाङ्घ्रि तुङ्गकम् ।  
तदर्धं मञ्चमानं तु द्विभागं चरणोदयम् ॥ १०१ ॥  
  
प्रस्तरोच्चं शिवांशेन कन्धरोच्चं तथैव च ।  
सार्धद्व्यंशं शिरोत्तुङ्गं एकादशं स्थूपि मानकम् ॥ १०२ ॥  
  
पञ्चभूमिं समाख्यातं षट्तलं चाधुना शृणु ।  
उत्तरादि शिखान्तं च एकोन त्रिंशदंशके ॥ १०३ ॥  
  
द्विभागं प्रस्तरोत्सेधं पादोच्चं चतुरंसकम् ।  
स त्रिपादशिवांशं तु प्रस्तरोदयमीरितम् ॥ १०४ ॥  
  
प्। १९६) सार्धाग्न्यंशाङ्घ्रि तुङ्गं तु तदर्धं प्रस्तरोदयम् ।  
सार्धद्व्यंशाङ्घ्रि तुङ्गं तु तस्यार्धं प्रस्तरोदयम् ॥ १०५ ॥  
  
द्विभागं चरणोत्सेधं तस्यार्धं मञ्चमानकम् ।  
शिवांशं गलमानं तु सार्धद्व्यंशं शिरोदयम् ॥ १०६ ॥  
  
स पादांशं शिखामानं सप्तभौममथोच्यते ।  
उत्तरादि शिखान्तं च मानं षट्त्रिंशदंशके ॥ १०७ ॥  
  
स पादिभागमञ्चोच्चं सार्धवेदांशमङ्घ्रिकम् ।  
द्विभागं प्रस्तरोच्चं तु वेदांशं चरणोदयम् ॥ १०८ ॥  
  
पादोनं द्विभागमञ्चं स्यात् सार्धाग्न्यंशाङ्घ्रि तुङ्गकम् ।  
पादोन द्व्यंशमञ्चोच्चं गुणांशं पादमानकम् ॥ १०९ ॥  
  
सार्धांशं प्रस्तरोत्सेधं सार्धाक्षांशाङ्घ्रि तुङ्गकम् ।  
तदर्धं मञ्चमानं तु द्विभागं तलिपायतम् ॥ ११० ॥  
  
प्रस्तरं शशिभागेन शिवांशं गलमानकम् ।  
पादहीनाग्निभागं तु शिरश्शेषं शिखोदयम् ॥ १११ ॥  
  
एवं सप्ततलं ख्यातं अलङ्कारमथोच्यते ।  
मण्टपसा यथा द्वारशालां कुर्याद् द्विजोत्तम ॥ ११२ ॥  
  
दण्डं वा द्वारशाला स्याद् प्रासादं सदनाकृतिः ।  
मालिकाकृति कर्तव्यं द्वारहर्म्यं द्विजोत्तम ! ॥ ११३ ॥  
  
शालाकारं प्रकर्तव्यं द्वारगोपुरमुच्यते ।  
सर्वे वै गोपुराभं वा कल्पयेत्कल्पवित्तमः ॥ ११४ ॥  
  
प्। १९७) तेष्वादौ द्वारशोभं तु वक्ष्येऽहं द्विजसत्तम ! ।  
एकद्वित्रितलं वापि सर्वालङ्कारसंयुतम् ॥ ११५ ॥  
  
मुखे मुखे महानासी पार्श्वयोर्वंशनासिका ।  
वस्वकृत्याल्पनासाढ्यं प्रागुक्तविधिना द्विज ! ॥ ११६ ॥  
  
युग्मस्थूपि समायुक्तं लूपारोहशिरस्तु वा ।  
मण्टपाकृतिकं वापि श्रीकान्तं तदुदाहृतम् ॥ ११७ ॥  
  
शालाकारशिरस्तस्मिन् षण्णासीमुखपृष्ठयोः ।  
पाश्वयोर्वंशनासाढ्यं अयुग्मस्थूपसमन्वितम् ॥ ११८ ॥  
  
अन्तः पादोत्तरैर्युक्तं इतिकान्तमिदं परम् ।  
मुखे मुखे च षण्णासी पार्श्वयोर्वंशनासिका ॥ ११९ ॥  
  
सभाकारं शिरस्कन्धं कान्तं विजयमेव हि ।  
एवं त्रिविधनीत्या तु द्वारशोभाः प्रकल्पयेत् ॥ १२० ॥  
  
मुखे मुखे महानासी पार्श्वयोश्च तथैव च ।  
अर्धकोटि चतस्राढ्यं पञ्जरं च तदाकृतिः ॥ १२१ ॥  
  
शालाकारं शिरोपेतं अयुग्मं स्थूपिसञ्चितम् ।  
विजयं विशालमेतद्धि विशालायाममुच्यते ॥ १२२ ॥  
  
अर्धकोटिसभ्द्रागं भद्रनासी मुखे मुखे ।  
पार्श्वयोर्वंशनासाढ्यं शिरोभद्रसमन्वितम् ॥ १२३ ॥  
  
पादं प्रत्यल्पनासाढ्यं सर्वावयवसंयुतम् ।  
विप्रतीकान्तलङ्कारं वक्ष्यते तु विशेषतः ॥ १२४ ॥  
  
प्। १९८) पूर्ववद्भूमिभागं च चतुर्दिग्भद्रसंयुतम् ।  
महानासी चतस्राढ्यं शिरोभद्रसमन्वितम् ॥ १२५ ॥  
  
अन्तः पादोत्तरैर्युक्तं अयुग्मस्थूपिकान्वितम् ।  
त्रिविधा द्वारशालास्याद् द्वारप्रासादमुच्यते ॥ १२६ ॥  
  
अन्तः पादोत्तरैर्युक्तं मन्धराद्यैरलङ्कृतम् ।  
द्वारोर्ध्वे रङ्गसंयुक्तं द्वारं तद्भद्रसंयुतम् ॥ १२७ ॥  
  
पूर्वे परे महानासी पार्श्वयोर्वंशनासिका ।  
स्वस्तिका कृतिनासाढ्यं चतुष्पञ्जरसंयुतम् ॥ १२८ ॥  
  
कूटकोष्ठदिसर्वाङ्गं प्रागुक्त विधिना कुरु ।  
श्रीकेशालङ्कृतं वक्ष्ये भूमिभागादि पूर्ववत् ॥ १२९ ॥  
  
पूर्वे परे च शालायां सभद्रं भद्रनासिका ।  
नानामसूरकस्तम्भं वेदिजालकतोरणैः ॥ १३० ॥  
  
अन्तः पादोत्तरैर्युक्तं मध्यावरणसंयुतम् ।  
पार्श्वयोर्दण्डवक्त्राढ्यं क्षुद्रनासीविभूषितम् ॥ १३१ ॥  
  
शालाकारं शिरोपेतं जालकादिविभूषितम् ।  
केशविशालालङ्कारं भूमिभागादि पूर्ववत् ॥ १३२ ॥  
  
पार्श्वयोश्च मुखे पृष्ठे महानासी चतुष्टयम् ।  
अयुग्मस्थूपि संयुक्तं द्वारप्रासादकं त्रयम् ॥ १३३ ॥  
  
वक्ष्येऽहं द्वारहर्म्यस्य लक्षणं द्विजसत्तम ! ।  
प्रागुक्तवत्प्रकर्तव्यं भूमिभागे द्विजोत्तम ! ॥ १३४ ॥  
  
प्। १९९) सभाशिखरसंयुक्तं स्वस्तिकाकृतिनासिकाम् ।  
शिखरं चाष्टनासाढ्यं अयुग्मस्थूपिसंयुतम् ॥ १३५ ॥  
  
स्वस्तिकं चेति विख्यातं दिशा शान्तिकमुच्यते ।  
मुखे मुखे च भद्राङ्गं शिरश्चायतमण्डनम् ॥ १३६ ॥  
  
चतुर्दिक्षु महानासी विदिक्षु क्षुद्रनासिका ।  
अन्तः पादोत्तरैर्युक्तं अयुग्मस्थूपिकान्वितम् ॥ १३७ ॥  
  
कूटादिभूमिभागं च प्रागिवैव प्रकल्पयेत् ।  
पुरे परे महानासी सतारे द्व्यंशनीव्रकम् ॥ १३८ ॥  
  
शालाकार्या शिरः कार्यं अयुग्मस्थूपिकान्वितम् ।  
शालाक्रान्तं संयुक्तं नानालङ्कारशोभितम् ॥ १३९ ॥  
  
नानाधिष्ठान चरणैः युक्तं तत्सोपपीठकम् ।  
द्वारहर्म्यं त्रिधा प्रोक्तं शृणु गोपुरलक्षणम् ॥ १४० ॥  
  
चतुर्दिग्भद्रसंयुक्तं अन्तः पादोत्तरैर्युतम् ।  
शालाकारं शिरोयुक्तं भद्रनासी मुखे मुखे ॥ १४१ ॥  
  
पार्श्वयोश्च महानासी पार्श्वयोर्द्विर्द्विनासिकाः ।  
मातृखण्डमिदं ख्यातं श्रीविशालमथ शृणु ॥ १४२ ॥  
  
पूर्ववद्भूमिभागं च मूलकन्तु करीकृतम् ।  
शीर्षं च तसाकारं सभाकारमथापि वा ॥ १४३ ॥  
  
नानामसूरकस्तम्भ वेदिकाभिरलङ्कृतम् ।  
चतुर्दिशि महानासी विदिक्षु क्षुद्रनासिकाः ॥ १४४ ॥  
  
प्। २००) चतुर्मुखं ततो वक्ष्ये भूमिभागादि पूर्ववत् ।  
दिशिभद्रसमायुक्तं मध्यवारणसंयुतम् ॥ १४५ ॥  
  
नानामसूरकस्तम्भं वेदिकादिरलङ्कृतम् ।  
सभाकारशिरोवापि शालाकारमथापि वा ॥ १४६ ॥  
  
मुखे मुखे महानासी पाश्वयोर्द्विर्द्विनासिकाः ।  
अन्तः पादोत्तरैर्युक्तं प्रस्तरे तु तलं प्रति ॥ १४७ ॥  
  
अन्तस्सोपानसंयुक्तं त्रिविधं द्वारगोपुरम् ।  
अलीन्दंशं तु कुड्यं वा वर्षस्थलमथापि वा ॥ १४८ ॥  
  
तुलाद्यैः प्रतरावधि अलीन्दाङ्गं यथोचितम् ।  
शालाकारं सभागं वा मालिका कृतिरेव वा ॥ १४९ ॥  
  
द्वयेष्विष्टयकद्वारे कृततत्रैव प्रकल्पयेत् ।  
बाह्ये बाह्येङ्घ्रियस्थाप्य मध्ये मध्ये युतं तु वा ॥ १५० ॥  
  
गृहपिण्डिं गर्भगेहं च प्रागिवैव प्रकल्पयेत् ।  
अलीन्दं हारयोर्माने विवृत्ताङ्घ्रिकमेव वा ॥ १५१ ॥  
  
प्रस्तरोद्दिष्टभूम्यन्तः सोपानादिसमन्वितम् ।  
कूटकोष्ठाद्यलङ्कारं ऊर्ध्वस्थवत् प्रकल्पयेत् ॥ १५२ ॥  
  
भूमिभागमलङ्कारं गलान्तं परिकल्पयेत् ।  
शीर्षदण्डकशालाभं शालाकारं तदुच्यते ॥ १५३ ॥  
  
लुपारो व्योक्तमाङ्गं यत् सभाकारं समुच्यते ।  
प्रस्तरं प्रतिसञ्छाद्यं मण्ड्यं यश्वीष्टरं विना ॥ १५४ ॥  
  
प्। २०१) मालिका कृतिकं ख्यातं मण्टपे तु परस्परम् ।  
गोपुरं ह्येवमाख्यातं परिवारमथ शृणु ॥ १५५ ॥  
  
इत्यंशुमान्काश्यपे गोपुरलक्षणपटलः (चतुश्चत्वारिंशः) ॥ ४४ ॥  
  
  
  
अथ वक्ष्ये विशेषेण परिवारविधिं परम् ।  
अष्टौ वा षोडशं चैव द्वात्रिंशच्च यथाक्रमम् ॥ १ ॥  
  
अन्तर्मण्डलके चैव परिवारं तु कारयेत् ।  
सङ्कल्प्यान्तरहारायां परिवाराष्टकं द्विज ! ॥ २ ॥  
  
कलाख्य परिवारं तु * * * * * * * * ।  
मध्यहारा चतुर्थे तु द्वात्रिंशत्परिवारकम् ॥ ३ ॥  
  
प्राकारे मध्यमे वाथ सालाकुड्याश्रितं तु वा ।  
मुखायामं विना बीजे चतुरश्रे कृते सति ॥ ४ ॥  
  
नवांशं विभजेन्मध्यमध्यांशे मूलहर्म्यकम् ।  
तदावृत्ताष्टभागेषु पूर्वादि क्रमयोगतः ॥ ५ ॥  
  
प्राच्यां वै वृषभं स्थाप्य अनलं चाग्नि गोचरे ।  
अग्निर्दुर्गा तु वा याम्ये अथवा सप्तमातरः ॥ ६ ॥  
  
मातॄणां दक्षिणे वीरभद्रं वामे विनायकम् ।  
एकबेरन्तु वा याम्ये नैर्-ऋत्यां वा विनायकम् ॥ ७ ॥  
  
प्। २०२) कुमारं वारुणे देशे ज्येष्ठां वै वायुगोचरे ।  
सौम्ये तु केशवस्थानं तत्र कात्यायनी तु वा ॥ ८ ॥  
  
भास्करीशपदे देशे पीठ वा प्रतिमा तु वा ।  
प्रतिमात्वालयोपेता पीठश्चेदालयं विना ॥ ९ ॥  
  
इन्द्रानलशिवांशस्था पश्चिमाभिमुखास्थिताः ।  
गौर्यास्तु मालिका वाथ विमानं वा प्रकल्पयेत् ॥ १० ॥  
  
अन्येषामपि देवानां मण्टपं वा विमानकम् ।  
मूलहर्म्यात्त्रिपादं वा अर्धं वा पादमेव वा ॥ ११ ॥  
  
गर्भगेह समं वाथ गर्भार्धं वा त्रिपादकम् ।  
त्रिचतुष्पञ्चहस्तं वा परिवारालयस्ततम् ॥ १२ ॥  
  
आभास सदनास्तेन मार्गेणैव समाचरेत् ।  
शान्तिकादिषु यन्मूलं गेहमेषां तदेव हि ॥ १३ ॥  
  
कारयेत्तु नतिक्रम्य विपरीतं विपत्करम् ।  
त्रिवर्गमण्टपाकारं चतुद्वार समन्वितम् ॥ १४ ॥  
  
प्। २०३) मण्टपं वा प्रकर्तव्यः शेषाणां तु यथोचितम् ।  
परिवारालयं प्रोक्तं प्रतिमालक्षणं शृणु ॥ १५ ॥  
  
परिवारालये द्वारं गर्भमानेन वा पुनः ।  
यदुक्तं सकलानां तु तन्मानं वाथ गृह्यताम् ॥ १६ ॥  
  
सर्वलक्षणसंयुक्तं स्थानकासनकं तु वा ।  
द्वात्रिंशत्परिवारं तु जालजहर्म्ये तु कल्पितम् ॥ १७ ॥  
  
छन्दे तु षोडशाख्यातं शेषं वो स्विष्टकं भवेत् ।  
अथवा सर्वहर्म्येषु सर्वं वा परिकल्पयेत् ॥ १८ ॥  
  
कात्यायन्यंशकादीनि प्रतिमा लक्षणोक्तवत् ।  
आदौ तु परिवाराणां वक्ष्येहं वृषलक्षणम् ॥ १९ ॥  
  
  
इत्यंशुमान्काश्यपे परिवारलक्षणविधिपटलः (पञ्चचत्वारिंशः) ॥ ४५ ॥  
  
  
  
  
तुङ्गे पञ्चाशदंशे तु एकांशं चाङ्गुलं भवेत् ।  
चत्वारिंशाङ्गुलायामं गलात्पृष्ठावसानकम् ॥ १ ॥  
  
मूर्ध्निस्वगलपर्यन्तं धर्ममात्रमुदाहृतम् ।  
तस्माद्ग्रीवोच्चमष्टांशं उरोऽन्तं षोडशाङ्गुलम् ॥ २ ॥  
  
ऊरुदीर्घं तु तस्माद्वै षण्मात्रं परिकीर्तितम् ।  
जानुमानं द्विमात्रं स्यात् जङ्घमानं षडङ्गुलम् ॥ ३ ॥  
  
प्। २०४) खुरमानं द्विमात्रं स्यात्तुङ्गमेवं प्रकल्पयेत् ।  
शृङ्गारं तु वस्वंशं शृङ्गोच्चं चतुरङ्गुलम् ॥ ४ ॥  
  
शृङ्गमूलविशालं तु चतुरङ्गुलमुच्यते ।  
अर्धाङ्गुलं तदग्रं स्यात् अग्रं मूलात्क्रमात्कृशम् ॥ ५ ॥  
  
किञ्चिद् द्व्यश्रसमायुक्तं शृङ्गं वाऽभ्यन्तरं बुधैः ।  
ललाट व्यासनन्दांशं मुखव्यासं शराम्मुलम् ॥ ६ ॥  
  
घनं च तत्समं ख्यातं नेत्रायामं द्वयाङ्गुलम् ।  
अध्यर्धाङ्गुलमुत्सेधं शफराकृतिवत्कृतम् ॥ ७ ॥  
  
नेत्रमध्यान्मुखायामं वस्वङ्गुलमुदाहृतम् ।  
तस्माद्वै पृष्ठग्रीवान्तं षण्मात्रं परिकीर्तितम् ॥ ८ ॥  
  
नेत्रात्कण्ठान्तरं तद्वत् पञ्चांशं कर्णदैर्घ्यकम् ।  
कर्णमूलविशालं तु द्विमात्रमिति विद्यते ॥ ९ ॥  
  
मध्यवासं चतुर्मात्रं अग्रमङ्गुलविस्तृतम् ।  
घनमर्धाङ्गुलं ख्यातं घ्राणं सार्धाङ्गुलायतम् ॥ १० ॥  
  
व्यासमेकाङ्गुलं ख्यातं गाढं तत्सममुच्यते ।  
अङ्गुलं नासिकादूर्ध्वं तुङ्गमित्यभिधीयते ॥ ११ ॥  
  
आस्यं पञ्चाङ्गुलायामं अधरोच्चं द्विमात्रकम् ।  
त्रिमात्रं चोत्तरोष्ठं च युक्तितः कल्पयेत्क्रमात् ॥ १२ ॥  
  
जिह्वायामविशालोच्चं त्रिद्व्येकाङ्गुलमुच्यते ।  
ग्रीवव्यासं दशांशंस्यातन्मूलं द्वादशाङ्गुलम् ॥ १३ ॥  
  
प्। २०५) पृष्ठग्रीवस्य मूलस्य व्यासमष्टाङ्गुलं भवेत् ।  
पृष्ठग्रीवाग्रविस्तारं षडङ्गुलमुदाहृतम् ॥ १४ ॥  
  
ककुदुच्चं चतुर्मात्रं तस्य व्यासं षडङ्गुलम् ।  
ग्रीवस्याग्रघनं चापि अध्यर्धाङ्गुलमुच्यते ॥ १५ ॥  
  
ककुदस्तु शरिरोच्चं द्विर्नवाङ्गुलमुच्यते ।  
शरीरमध्यमे व्यासं चतुर्दशाङ्गुलं भवेत् ॥ १६ ॥  
  
अपरव्यासभान्वंशं युक्तियुक्त्या समाचरेत् ।  
पूर्वपादोरुमूलस्य व्यासं पञ्चाङ्गुलं भवेत् ॥ १७ ॥  
  
तदूर्वाग्रं चतुर्मात्रं जानुमूलं च तत्समम् ।  
जङ्घाग्रं गुणमात्रं स्यात् सार्धाग्न्यंशं खुरस्ततम् ॥ १८ ॥  
  
अपरे चोरुमूलस्य व्यासं वै दशमात्रकम् ।  
शेषं पूर्वोरुवत्कार्यं पुच्छं जङ्घाग्रसीमकम् ॥ १९ ॥  
  
पुच्छाग्रं केशसहितं व्यासं वेदाङ्गुलं भवेत् ॥ २० ॥  
  
मूलाग्रे त्वर्धमात्रं स्यात् केशदीर्घं युगाङ्गुलम् ।  
बीजायामविशालं तु चतुरग्न्यङ्गुलं भवेत् ॥ २१ ॥  
  
द्विमात्रं घनमित्युक्तं मुष्कायामं युगाङ्गुलम् ।  
उदरात्प्यङ्गुलं शेषघनमित्यभिधीयते ॥ २२ ॥  
  
स्थितं वा शयनं वापि पद्मे वा भद्रपीठके ।  
सुधया इष्टिकागर्भं शिलालोहजमेव वा ॥ २३ ॥  
  
प्। २०६) घनं वाप्यघनं वापि लोहजं वृषभं कुरु ।  
किञ्चिन्यूनाधिके विप्र मानोन्मान प्रमाणके ॥ २४ ॥  
  
तथा कर्तुं न कर्तव्यं तस्मात्तल्लक्षणान्वितम् ।  
कर्तव्यं विपरीतं चेत् विपरीतफलप्रदम् ॥ २५ ॥  
  
वृषलक्षणमाख्यातं शृणुष्वानललक्षणम् ।  
  
इत्यंशुमान्काश्यपे वृषलक्षणपटलः (षट्चत्वारिंशः) ॥ ४६ ॥  
  
  
  
  
उत्तमं दशतालेन कुर्याद्वैत्वनलेश्वरम् ।  
द्विवक्त्रं चैकहृदयं द्विनासी च षडक्षकम् ॥ १ ॥  
  
त्रिमेखलं त्रिपादं च सप्तजिह्वाभिरावृतम् ।  
सव्यवक्त्रे चतुर्जिह्वा वामवक्त्रे त्रिजिह्वया ॥ २ ॥  
  
मेषारूढं चतुःशृङ्गं जटामकुटसंयुतम् ।  
दक्षिणे तु चतुर्हस्तं वामपार्श्वे त्रिहस्तकम् ॥ ३ ॥  
  
शक्तिरग्निस्तथा स्रुक्च स्रुवं वै दक्षिणे करे ।  
तोमरव्यजनं वामे घृतपात्रं विशेषतः ॥ ४ ॥  
  
वपुः स्वर्णनिभं ख्यातं नेत्रं पिङ्गलसन्निभम् ।  
प्रभामण्डलसंयुक्तं पद्मपीठोपरिस्थितम् ॥ ५ ॥  
  
दुकूलवसनोपेतं कल्पयेत्त्वनलेश्वरम् ।  
ब्राह्मीमाहेश्वरी चैव कौमारी वैष्णवी तथा ॥ ६ ॥  
  
प्। २०७) वाराही चैव माहेन्द्री चामुण्डा सप्तमातरः ।  
दक्षिणे वीरभद्रं तु पश्चिमे तु विनायकम् ॥ ७ ॥  
  
चतुर्भुजं त्रिणेत्रं च जटामकुटसंयुतम् ।  
सर्वाभरणसंयुक्तं श्वेतवर्णं वृषध्वजम् ॥ ८ ॥  
  
शूलं चाभयंहस्तं च दक्षिणे तु करद्वयम् ।  
गदावरदहस्तं च वामपार्श्वे करद्वयम् ॥ ९ ॥  
  
श्वेतपद्मासनासीनं वटवृक्षसमाश्रितम् ।  
चतुर्बाहुसमायुक्तं हेमवर्णसमायुतम् ॥ १० ॥  
  
दक्षिणेऽभयशूलं च वरदं चाक्षमालिकाम् ।  
रक्तपद्मासनासीनं हंसवाहनकेतुकम् ॥ ११ ॥  
  
जटामकुटसंयुक्तं पीताम्बरधराब्जकम् ।  
ब्राह्मणीरूपमाख्यातं ब्रह्मवृक्षसमाश्रितम् ॥ १२ ॥  
  
चतुर्भुजा त्रिणेत्रा च अतिरक्तसमप्रभा ।  
शूलाभयकरास्सव्ये वामे वरदहस्तका ॥ १३ ॥  
  
कमण्डलु जपमाला जटामकुटमण्डिताः ।  
ईश्वरेणोपमाह्येषां ईश्वरीति प्रकीर्तिता ॥ १४ ॥  
  
चतुर्भुजा त्रिणेत्रा च रक्तवर्णनिभान्विता ।  
सर्वाभरणसंयुक्ता वालिकामण्डमाकुटी ॥ १५ ॥  
  
शक्तिकुक्कुटहस्ता च वरदाभयपाणिका ।  
मयूरवाहिनी चैवोदुम्बरं वृक्षमेव वा ॥ १६ ॥  
  
प्। २०८) शङ्खचक्रधरा देवी वरदाभयपाणिनी ।  
सुस्तना चारुवदना श्यामाङ्गा चसुलोचना ॥ १७ ॥  
  
पीताम्बरधरा देवी करीटमकुटान्विता ।  
राजवृक्षं समाश्रित्य गरुडध्वजवाहिनी ॥ १८ ॥  
  
वैष्णवीं कारयेदेवं विष्णुभूषणभूषिताम् ।  
वाराहीं चतुर्भुजां शान्तां सर्वाभरणभूषिताम् ॥ १९ ॥  
  
करजद्रुमसंयुक्तां अभिषेकं तु कल्पयेत् ।  
पीताम्बरधरां वापि सर्वाभरणभूषिताम् ॥ २० ॥  
  
किरीटमकुटोपेतां विद्रुमस्य प्रभान्विताम् ।  
अङ्कुशं चाभयं सव्ये वामे वरदशक्तिकाम् ॥ २१ ॥  
  
कल्पद्रुमं समाश्रित्य गजध्वजसुवाहिनीम् ।  
चतुर्भुजां त्रिणेत्रां च रक्तवर्णोर्ध्वकेशिकाम् ॥ २२ ॥  
  
शिरोमालोपवीतां च पद्मपीठोपरि स्थिताम् ।  
व्याघ्रचर्माम्बरधरां नागेन्द्रस्कन्ध सुस्तनाम् ॥ २३ ॥  
  
दंष्ट्राकरालवदनां वटवृक्षसमाश्रिताम् ।  
चामुण्डीलक्षणं ह्येवं एकबेरं च तद्भवेत् ॥ २४ ॥  
  
वामपादशयाः सर्वाः दक्षिणाङ्घ्रिपलम्बिताः ।  
एवं वै सप्तमातॄनां कारयेद्द्विजसत्तम ! ॥ २५ ॥  
  
  
इत्यंशुमान्काश्यपे मातृकालक्षणपटलः (सप्तचत्वारिंशः) ॥ ४७ ॥  
  
  
  
  
अथ वक्ष्ये विशेषेण विघ्नराजस्य लक्षणम् ।  
पादादुष्णीषपर्यन्तं चतुष्षष्ट्यंशभाजितम् ॥ १ ॥  
  
मूर्ध्ना मस्तकनिम्नान्तं अङ्गुलद्वयमुच्यते ।  
तस्माद्वै नेत्रसूत्रान्तं चतुर्मात्रमुदाहृतम् ॥ २ ॥  
  
नेत्रसूत्राच्च हन्वन्तं भागमष्टाङ्गुलं भवेत् ।  
तस्माच्च कर्णमानं स्यात् द्वयङ्गुलमुदाहृतम् ॥ ३ ॥  
  
मेढ्रादुदरनिष्क्रान्तं वसुमात्रमिति स्मृतम् ।  
ऊरुः षडंशमानः स्यात् जानुदीर्घं गुणाङ्गुलम् ॥ ४ ॥  
  
जङ्घा चोरुसमं दीर्घं गुणं पादतलोन्नतम् ।  
सप्ताङ्गुलसमायामं अङ्गुष्ठादि वसानकम् ॥ ५ ॥  
  
स पादाङ्गुष्ठायतं द्व्यंशं सार्धांशं तु कनिष्ठिका ।  
तर्जन्यादिकनिष्ठान्तं प्रत्येकं तु यवोनकम् ॥ ६ ॥  
  
त्रयोदशाङ्गुलं बाहु प्रकोष्ठायां नवाङ्गुलम् ।  
चतुर्मात्रं तलायामं अग्न्यंशं मध्यमाङ्गुलम् ॥ ७ ॥  
  
तर्जन्या नामिका द्वौ च एकविंशद्यवं पदम् ।  
कनिष्ठाङ्गुष्ठयोश्चैव दीर्घं सप्तदशा यवम् ॥ ८ ॥  
  
द्वादशाष्टौ नवाष्टौ च सप्तसङ्ख्या यवं क्रमात् ।  
अङ्गुष्ठादि कनिष्ठान्तं व्यासमित्यभिधीयते ॥ ९ ॥  
  
तद्व्यासं स त्रिपादं स्याद् नखव्यासमुदाहृतम् ।  
नखव्यासं त्रिपादं स्याद् नखदीर्घाय वृत्तवत् ॥ १० ॥  
  
प्। २१०) वेदं करतलव्यासं मणिबन्धं त्रयर्धकम् ।  
प्रकोष्ठान्तं युगाङ्गुल्यं बाहुव्यासं षडर्धकम् ॥ ११ ॥  
  
बाहुमूलं तु वस्वंशं मस्तकोष्टांशकं ततम् ।  
सप्ताङ्गुलं नतं निम्नो मुखमध्ये दशाङ्गुलम् ॥ १२ ॥  
  
हस्तमूले षडङ्गुल्यं नाभ्यन्तं तस्य दीर्घकम् ।  
तदङ्गुलाग्रविस्तारं सार्धमात्रं द्विजोत्तम ! ॥ १३ ॥  
  
क्रमेण कृशतां हस्तमध्ये तु सुषिरद्वयम् ।  
वामदन्तायतद्भवेत् वेदमात्रमित्यभिधीयते ॥ १४ ॥  
  
दक्षिणे दन्तमूलस्य द्व्ययोच्चं समतलं भवेत् ।  
अधरस्य तु निष्क्रान्ताल्लम्बनं द्व्यङ्गुलं भवेत् ॥ १५ ॥  
  
नेत्रायामविशालं च षड्यवं परिकीर्तितम् ।  
कर्णभूताङ्गुल व्यासं उत्सेधं चैव तत्समम् ॥ १६ ॥  
  
अर्धाङ्गुलं घनं चैव कर्णमूलं द्वियं गुलम् ।  
यद्वद्गजाननं तद्वत् कर्तव्यं तु मुखं द्विज ॥ १७ ॥  
  
बाहुपर्यन्तविस्तारं द्वात्रिंशदङ्गुलं भवेत् ।  
एकोनविंशदङ्गुल्यं कक्षान्तरमुदाहृतम् ॥ ११८ ॥  
  
स्तनान्तरं दशाङ्गुल्यं हिक्कायस्तनद्वदेव हि ।  
स्तनाक्षं स यवव्यासं द्व्यङ्गुलं स्तनमण्डलम् ॥ १९ ॥  
  
स्तनतारविशालं तु त्रिःपञ्चाङ्गुलमुच्यते ।  
द्वाविंशदङ्गुलं ख्यातं मध्योदरविशालकम् ॥ २० ॥  
  
नाभिनिम्नविशालं तु अध्यर्धाङ्गुलमुच्यते ।  
लिङ्गायामं गुणाङ्गुल्यं तस्यार्धं तस्य विस्तृतम् ॥ २१ ॥  
  
मुष्लायामं विशालं तु गुणाङ्गुलमुदाहृतम् ।  
ऊरुमूलं द्वादशाङ्गुल्यं ऊरुमध्यं षडर्धकम् ॥ २२ ॥  
  
जानुभागं तताङ्गुल्यं जङ्घातारं समाङ्गुलम् ।  
नलकातारयुगांशं स्या पञ्चांशं पादविस्तृतम् ॥ २३ ॥  
  
द्वादशाष्टौ षडर्धं च षट्पञ्चकयवं क्रमात् ।  
अङ्गुष्ठादिकनिष्ठान्तं पादाङ्गुलि विशालकम् ॥ २४ ॥  
  
तत्त्रिपादनखव्यासं तदर्धायतमण्डनम् ।  
स्थानकं त्वासनं वापि पद्मपीठे विशेषतः ॥ २५ ॥  
  
स्वदन्तं दक्षिणे हस्ते वामहस्ते कपित्थकम् ।  
मोदकं गजहस्ते तु अङ्कुशं दक्षिणे करे ॥ २६ ॥  
  
वामहस्ते तु पाशं वा नागं वा अक्षमालिकाम् ।  
त्रिणेत्रं हेमसङ्काशं दुकूलवसनच्छदम् ॥ २७ ॥  
  
आभङ्गं समभङ्गं वा स्थानके तु प्रकल्पयेत् ।  
आसने त्वासनं चेतु वामपादं तु शाययेत् ॥ २८ ॥  
  
वामेतरोरुमूर्ध्वस्थ पादेनोकुटिकासनम् ।  
ईषद्वक्रतनुर्वामे कर्तव्यं तु विशेषतः ॥ २९ ॥  
  
व्यालयज्ञोपवीतं तु किरीटमकुटान्वितम् ।  
सर्वाभरणसंयुक्तं महाकायं महोदरम् ॥ ३० ॥  
  
प्। २१२) एवं विनायक ख्यातं शृणु षण्मुखलक्षणम् ।  
  
  
इत्यंशुमान्काश्यपे विनायकलक्षणपटलः (अष्टचत्वारिंशः) ॥ ४८ ॥  
  
  
  
  
  
उत्तमं पञ्चतालेन स्कन्दं कुर्यात्सलक्षणम् ।  
मानोन्मानादयस्सर्वे प्रागुक्तं सर्वलक्षणम् ॥ १ ॥  
  
द्विहस्तं वा चतुर्हस्तं षड्भुजं भानुबाहुकम् ।  
शक्तिं बाणं च खड्गं च चक्रं पाशं प्रसारितम् ॥ २ ॥  
  
सर्वे वामे तु पिञ्छं च खेटकं कुक्कुटं तथा ।  
धनुर्दण्डं हलं चैव भानुहस्तान्विते धृतम् ॥ ३ ॥  
  
षड्भूजेत्वभयं खड्गं शक्तिं दक्षिणपार्श्वके ।  
खेटकं चाक्षमालां च कुक्कुटं वामहस्तके ॥ ४ ॥  
  
चतुर्भुजेऽभयं शक्तिं दक्षिणे तु करद्वयम् ।  
कुक्कुटं चाक्षमालां च वामहस्तधृतो गुहः ॥ ५ ॥  
  
द्विभुजे कुक्कुटं वामे शक्तिं दक्षिणहस्तके ।  
अत्रानुक्तं तु यत्सर्वं उमास्कन्दसहितोक्तवत् ॥ ६ ॥  
  
स्कन्द लक्षणमाख्यातं ज्येष्ठाविधिमतः परम् ।  
  
इत्यंशुमान्काश्यपे स्कन्दलक्षणपटलः (एकोनपञ्चाशः) ॥ ४९ ॥  
  
  
  
  
द्विभुजाञ्जनसङ्काशां लम्बोष्ठाङ्गनासिकाम् ।  
लम्बमानस्तनोकुक्षी नीलं वा रक्त वाससम् ॥ १ ॥  
  
उत्पलं दक्षिणे हस्ते पीठे वामकरं न्यसेत् ।  
भद्रपीठस्थितासीनां द्विपादं चैव लम्बितम् ॥ २ ॥  
  
सर्वाभरणसम्पन्नां वासिकाबद्धमाकुटीम् ।  
काकध्वजसमायुक्तां अलकातिलकान्विताम् ॥ ३ ॥  
  
तस्या दक्षिणपार्श्वे तु वृषो वै वृषभाननः ।  
द्विभुजो दक्षिणे हस्ते दण्डं वामे तु सूचिधृक् ॥ ४ ॥  
  
लम्बयेद्दक्षिणं पादं वाममुत्कुटिकासनम् ।  
श्वेतवर्णं महाकायं सर्वाभरणभूषितम् ॥ ५ ॥  
  
वृषं वै दक्षिणे त्वेवं वामे मण तथोच्यते ।  
सुस्तना यौवनाङ्गा च सर्वाभरणभूषिता ॥ ६ ॥  
  
कृष्णाजिननिभा रक्तवस्त्रेणैव विभूषिता ।  
द्विनेत्रा करण्डमकुटा वामपादं प्रलम्बितम् ॥ ७ ॥  
  
सव्ये तत्कुटिकासीना हस्ते उत्पलधारिणी ।  
एवं ज्येष्ठा समाख्याता दुर्गालक्षणमुच्यते ॥ ८ ॥  
  
चतुर्भुजा द्विनेत्रा च सस्यश्यामनिभा वरा ।  
सौम्या पीताम्बरोपेता पीनोरुजघनस्तनी ॥ ९ ॥  
  
करण्डमकुटोपेता सर्वाभरणभूषिता ।  
अभयं दक्षिणं हस्तं खड्गं वै वामहस्तकम् ॥ १० ॥  
  
प्। २१४) पर हस्ते तु सव्ये तु चक्रं वामे तु शङ्खभृत् ।  
समपात्स्थानकं कुर्यात् पद्मपीठोपरि स्थिता ॥ ११ ॥  
  
नागेन्द्रेण स्तनौ बध्वा रक्तकञ्चुकधारिणी ।  
एवं दुर्गा समाख्याता विष्णुलक्षणमुच्यते ॥ १२ ॥  
  
विष्णुं किरीटमकुटं कटिसूत्रादि भूषितम् ।  
पीताम्बरधरं सौम्यं चतुर्भुजसमन्वितम् ॥ १३ ॥  
  
अभयं दक्षिणे हस्ते कटकं वामहस्तके ।  
परहस्ते तु वामे तु शङ्खं चक्रं तु दक्षिणे ॥ १४ ॥  
  
पद्मपीठोपरिष्टात्तु सस्यश्यामनिभाकृतिम् ।  
आसीनं वा स्थितं वापि सव्यासव्ये श्रियावनी ॥ १५ ॥  
  
संयुक्ता केवलं वाथ कर्तव्यं विष्णुमूर्तिनः ।  
एकवक्त्रं द्विहस्तं च जातिलिङ्गसमप्रभम् ॥ १६ ॥  
  
ईषद्विजृम्भपद्मौ द्वौ स्कन्धेनैव करोद्धृतौ ।  
करण्डमकुटोपेतं स्वमण्डलमकुटो परे ॥ १७ ॥  
  
छन्नवीरसमायुक्तं उपवीतयुतं तु वा ।  
रक्तरञ्जकबद्धाभं सर्वाभरणभूषितम् ॥ १८ ॥  
  
समपात्स्थानकं कुर्यात् पद्मपीठोपरि स्थितम् ।  
सौम्यनेत्रद्वयोपेतं सौरमेवं प्रकल्पयेत् ॥ १९ ॥  
  
श्यामवर्णं द्विहस्तं च रक्ताम्बरधरं शुभम् ।  
किरीटमकुटोपेतं सर्वाभरणभूषितम् ॥ २० ॥  
  
प्। २१५) शक्तिं दक्षिणहस्ते तु वामहस्तेङ्कुशं धृतम् ।  
विशालोदरं तथाग्रीवं * शची समन्वितम् ॥ २१ ॥  
  
द्विनेत्रं सौम्यवदनं सिंहासनोपरि स्थितम् ।  
आसीनं वा प्रकर्तव्यं गजारूढमथापि वा ॥ २२ ॥  
  
इन्द्रमेवं समाख्यातं अश्विनी तु तथोच्यते ।  
एकसिंहासनासीनावश्विन्यौ विश्वरूपिणौ ॥ २३ ॥  
  
दाडिमी पुष्पसङ्काशौ उभयोः सोपवीतिनौ ।  
फुल्लरक्तोत्मलाक्षौ च पीतासृग्वस्त्रधारिणौ ॥ २४ ॥  
  
नासत्यौ नाकमरुतौ चूडामुकुट धारिणौ ।  
करद्वयसमायुक्तौ स्त्रीभूषण विभूषितौ ॥ २५ ॥  
  
अभयं दक्षिणे हस्ते पुस्तकं वामहस्तके ।  
लम्बितौ दक्षिणौ पादौ वामे वैकुटिकासनौ ॥ २६ ॥  
  
देवानां भिषजोपेतौ यत्किञ्चित्सापिधायकौ ।  
तयोः पार्श्वद्वये विप्र दक्षिणादक्षिणे क्रमात् ॥ २७ ॥  
  
मृतसञ्जीविनी चैव संस्थितौ चामरा धरौ ।  
परिविशालकरणी वश्विन्यौ पीतपिङ्गलौ ॥ २८ ॥  
  
वामे सधन्वन्तरिश्चैव मत्रयं च तथैव च ।  
पीतरक्तनिभोपेतौ * * * कृष्णवाससौ ॥ २९ ॥  
  
खड्गखेटकहस्तौ द्वौ सर्वाभरणभूषितौ ।  
अश्विन्येवं समाख्यातौ पितृरुपमथोच्यते ॥ ३० ॥  
  
प्। २१६) पितरस्सुभगा वृद्धकेशबन्धसमन्विताः ।  
पीतवर्णाङ्ग केशास्ते वासीकाबद्धमस्तकाः ॥ ३१ ॥  
  
यज्ञसूत्रसमायुक्ताः द्विभुजाः श्वेतवाससः ।  
नागाभरणसंयुक्ताः भस्मोद्धूलितविग्रहाः ॥ ३२ ॥  
  
सितदन्तसमायुक्ताः सौम्यदृग्वदनान्विताः ।  
फलका भद्रपीठे वा पितरस्तु महासनाः ॥ ३३ ॥  
  
वामजानूपरिन्यस्त वामहस्तसमन्विताः ।  
सूचिर्दक्षिणहस्तास्तु पितरस्त्रय उच्यते ॥ ३४ ॥  
  
पितरस्तु समाख्याता शृणु वैवस्वतं ततः ।  
द्विभुजं कृष्णवर्णं तु खड्गखेटकधारिणम् ॥ ३५ ॥  
  
करालदंष्ट्रवदनं रक्तमाल्यानुलेपनम् ।  
रक्तवस्त्रधरं चोग्रं किरीटमकुटान्वितम् ॥ ३६ ॥  
  
दीप्ताग्नि सदृशाक्षं च महामहिषवाहनम् ।  
यमवत्तस्य पार्श्वस्थौ तमिवश्मश्रुवक्त्रकौ ॥ ३७ ॥  
  
चित्रगुप्त कली चैव द्वारपार्श्वे तु संस्थितौ ।  
कृष्ण श्याम निभो पेतौ रक्तवस्त्रधरावुभौ ॥ ३८ ॥  
  
पीठपार्श्वस्थितौ मृत्युसहितावुग्रतेजसौ ।  
नीललोहितसङ्काशौ द्वौ चामरधृतिस्त्रियौ ॥ ३९ ॥  
  
पुरतः संस्थितौ विप्र ! धर्माधर्मसमाह्वयौ ।  
यमः सिंहासनासीनो महिषोपरि रोहितः ॥ ४० ॥  
  
प्। २१७) यमलक्षणमाख्यातं रोहिणी लक्षणं तथा ।  
करण्डमकुटा रक्ता द्विभुजा च सुशोभना ॥ ४१ ॥  
  
सर्वाभरणसंयुक्ता नागहस्ता सिताम्बरा ।  
आसीनो वा स्थितो वापि सप्तसङ्ख्या च रोहिणी ॥ ४२ ॥  
  
रोहिण्या लक्षणं ख्यातं निर्-ऋतेर्लक्षणं तथा ।  
निर्-ऋतिं रक्तवर्णं तु द्विभुजं च महातनुम् ॥ ४३ ॥  
  
खड्गं दक्षिणहस्ते तु वामहस्ते तु खेटकम् ।  
पीतवस्त्रधरं रौद्रं करालवसुदंष्ट्रकम् ॥ ४४ ॥  
  
सर्वाभरणसंयुक्तं शवारूढं जगत्पतिम् ।  
रक्तकेशसमायुक्तं स्थितं वासीनमेव वा ॥ ४५ ॥  
  
निर्-ऋतेश्चैवमाख्यातं ततश्चाप्सरसो विदुः ।  
अतिकान्ता युवा रक्ता केशभारालकान्विता ॥ ४६ ॥  
  
नानाभरणसंयुक्ता नानापुष्पैरलङ्कृता ।  
दुकूलवसनास्सर्वा पीनोरूजघनस्थलाः ॥ ४७ ॥  
  
मध्यै क्षौमादिसंयुक्ताः किञ्चित्प्रहसिताननाः ।  
गन्धाद्यैरनुलिप्ताङ्गा भद्रपीठोपरि स्थिताः ॥ ४८ ॥  
  
समभङ्गसमायुक्ताः सप्तसङ्ख्याप्सराः स्मृताः ।  
अप्सरास्त्वेवमाख्याता वरुणस्त्वथ वक्ष्यते ॥ ४९ ॥  
  
वरुणं शुक्लवर्णं तु द्विभुजं पाशहस्तकम् ।  
सर्वाभरणसंयुक्तं करण्डमकुटान्वितम् ॥ ५० ॥  
  
प्। २१८) पीतवस्त्रधरं जातं महाबलपराक्रमम् ।  
यज्ञसूत्रेणसंयुक्तं मकरस्थानकान्वितम् ॥ ५१ ॥  
  
ऋषयः पीतवर्णास्तु नानावर्णाम्बरान्विताः ।  
वृद्धाश्च द्विभुजाः शान्ताः जटाचूडसमन्विताः ॥ ५२ ॥  
  
चिबुकाहृदयान्ताश्च उपवीतसमायुताः ।  
भस्मना च त्रिपुण्ट्रास्ते स्थानकास्त्वासनास्तु वा ॥ ५३ ॥  
  
दण्डं दक्षिणहस्ते तु छत्रं वामकरे धृताः ।  
दण्डं विनाथवा (हस्ते) सव्ये वै ज्ञानमुद्रिकाः ॥ ५४ ॥  
  
वामजानूपरिन्यस्त वामहस्त समन्विताः ।  
अत्र्यगस्त्थौ वसिष्ठश्च गौतमाङ्गिरसौ तथा ॥ ५५ ॥  
  
विश्वामित्रो भरद्वाजः ऋषयः सप्तकीर्तिताः ।  
द्विभुजस्तु महावीर्यः ताम्राक्षो धूम्रसन्निभः ॥ ५६ ॥  
  
ध्वजं वै दक्षिणे हस्ते वामहस्तेन दण्डधृक् ।  
कुञ्चिताङ्घ्रियुतो वायुः शाललम्बरभूषितः ॥ ५७ ॥  
  
नानाभरणसंयुक्तः केशास्य सुविकीर्णकः ।  
सिंहासनोपरिष्टात्तु शीघ्रयात्रो सुखस्थितः ॥ ५८ ॥  
  
वायुरेवं समाख्यातो रुद्रलक्षणमुच्यते ।  
चतुर्भुजास्त्रिणेत्राश्च जटामकुटमण्डिताः ॥ ५९ ॥  
  
शुक्लवस्त्रधरास्सर्वे शुक्लवर्णाः प्रकीर्तिताः ।  
समपादाः स्थानकाश्च सर्वे पद्मोपरि स्थिताः ॥ ६० ॥  
  
प्। २१९) सर्वाभरणसंयुक्ताः सर्वपुष्पैरलङ्कृताः ।  
अभयं परशुं सव्ये वरदं कृष्णवामके ॥ ६१ ॥  
  
महादेवः शिवो रुद्रः शङ्करो नीललोहितः ।  
ईशानो विजयो भीमो देवदेवो भवोद्भवः ॥ ६२ ॥  
  
कपालीशस्त्विमे विप्र रुद्रा एकादशस्मृताः ।  
सोमस्सिंहासनासीनः कुन्दशङ्खनिभान्वितः ॥ ६३ ॥   
  
प्रभामण्डलसंयुक्तो द्विभुजस्सौम्यवक्त्रकः ।  
आसीनो वा स्थितो वापि कुमुदाभ्यां ज्वलत्करः ॥ ६४ ॥  
  
हेमयज्ञोपवीताङ्गः सर्वाभरणभूषितः ।  
शुक्लवस्त्रधरश्शान्तः सर्वपुष्पैरलङ्कृतः ॥ ६५ ॥  
  
त्रिविधः क्षेत्रपालस्तु सात्विको राजतामसः ।  
श्वेतं रक्तं तथा कृष्णं साल्विकादि गुणं भवेत् ॥ ६६ ॥  
  
द्विभुजं चतुर्भुजं शान्तं राजसं षड्भुजान्वितम् ।  
तामसञ्चाष्टदोर्दण्डं इत्येवं सात्विकादिकम् ॥ ६७ ॥  
  
स्थानकं पद्मपीठे तु भद्रपीठे तु वा विदुः ।  
शूलं दक्षिणहस्ते तु कपालं त्वितरे धृतम् ॥ ६८ ॥  
  
द्विभुजं ह्येवमाख्यातं चतुर्भुजमथोच्यते ।  
परहस्ते तु सव्ये खट्वाङ्गं जङ्गमन्यके ॥ ६९ ॥  
  
अथवा पूर्वहस्ते तु अभयं वरदान्वितम् ।  
पूर्ववत्परहस्तौ द्वौ घण्टा वामहस्तके ॥ ७० ॥  
  
प्। २२०) सात्विकं त्वेवमाख्यातं राजसं तु ततः शृणु ।  
शूलं खड्गं च घण्टां च दक्षिणे तु करत्रये ॥ ७१ ॥  
  
खेटकं च कपालं च नागपाशं च वामके ।  
तामसं तु धनुर्बाणं दक्षिणेऽदक्षिणे धृतम् ॥ ७२ ॥  
  
शेषं राजसवत्ख्यातं रक्तकेशोर्ध्वमण्डलम् ।  
उग्रदृष्टि समायुक्तं नानानागविभूषितम् ॥ ७३ ॥  
  
त्रिणेत्रं नग्नकं चैव क्षेत्रपालं प्रकल्पयेत् ।  
ईशो वै द्विभुजः शान्तः सर्वाभरणभूषितः ॥ ७४ ॥  
  
जटामकुटसंयुक्तं शुक्लवर्णद्युतिस्सदा ।  
शुक्लयज्ञोपवीतश्च शुक्लपद्मोपरि स्थितः ॥ ७५ ॥  
  
शूलं दक्षिणहस्ते तु कपालं वामहस्तके ।  
ईशमेवं समाख्यातं ततो वै भास्करं क्रमात् ॥ ७६ ॥  
  
द्विभुजाः पद्महस्ताश्च रक्तपद्मासने स्थिताः ।  
रक्तमण्डलसंसक्ताः करण्डमकुटान्विताः ॥ ४७ ॥  
  
रक्तपद्मधरास्सर्वे सर्वाभरणभूषिताः ।  
छन्नवीरसमायुक्ता भास्करा द्वादशैव तु ॥ ७८ ॥  
  
वैकर्तनो विवस्वांश्च मार्ताण्डो भास्करो रविः ।  
लोकप्रकाशकश्चैव लोकसाक्षी त्रिविक्रमः ॥ ७९ ॥  
  
आदित्यश्च महासूर्यस्त्वंशुमाली दिवाकरः ।  
एते वै द्वादशादित्या उत्तरादि क्रमात् स्थिताः ॥ ८० ॥  
  
प्। २२१) एवं षोडशमाख्यातं द्वात्रिंशदथ वक्ष्यते ।  
अनन्तं चतुर्भुजं सौम्यं सर्वाभरणभूषितम् ॥ ८१ ॥  
  
जपापुष्पनिभाकारं करण्डमकुटान्वितम् ।  
सितवस्त्रधरं शान्तं त्रिणेत्रं पद्मसंस्थितम् ॥ ८२ ॥  
  
अभयं वरदोपेतं टङ्कशूलधरं शुचिम् ।  
आचार्यं चतुर्भुजं शान्तं सर्वाभरणभूषितम् ॥ ८३ ॥  
  
हिरण्यसदृशप्रख्यं दुकूलवसनान्वितम् ।  
अभयं वरदोपेतं खड्गखेटकधारिणम् ॥ ८४ ॥  
  
सुस्थितः पद्मपीठे तु कुर्यादेवं प्रकल्पयेत् ।  
अभयश्चतुर्भुजश्शान्तो जटामकुटमण्डितः ॥ ८५ ॥  
  
अतिरक्तसमप्रख्यः सर्वाभरणभूषितः ।  
अभयं वरदोपेतः शूलपाशधरो भवेत् ॥ ८६ ॥  
  
मोटी हस्तद्वयोपेता सौम्याननद्विनेत्रका ।  
अत्यन्त सुन्दरा शान्ता सर्वाभरणभूषिता ॥ ८७ ॥  
  
नानागन्धानुलिप्ताङ्गा नानापुष्पोपशोभिता ।  
करण्डमकुटोपेता पद्मपीठोपरि स्थिता ॥ ८८ ॥  
  
किञ्चिद्विशाअलकुक्षी च पीनोरुजघनस्तनी ।  
दुकूलपट्टदेवाङ्गैः नानावस्त्रधरा वरा ॥ ८९ ॥  
  
सस्य श्यामनिभाकारा रक्तोत्पलधृतः करा ।  
आजानुलम्ब्य वामे तु हस्ता च समभङ्गिका ॥ ९० ॥  
  
प्। २२२) सूक्ष्मा नीलनिभाशान्ता हेमवस्त्रधरा वरा ।  
चतुर्भुजा त्रिणेत्रा च सर्वाभरणभूषिता ॥ ९१ ॥  
  
अभया वरदोपेता टङ्कशूलधरा तथा ।  
गौरीलक्षणमाख्यातं यथा सकललक्षणम् ॥ ९२ ॥  
  
तथैव कारयेद्धीमान् स्थापयेत्केवलात्मिकाम् ।  
शिवश्चतुर्भुजः शान्तः सर्वाभरणभूषितः ॥ ९३ ॥  
  
जटामकुटसंयुक्तः शङ्खकुन्देन्दुसन्निभः ।  
अभयं वरदोपेतः खड्गखेटकधारणः ॥ ९४ ॥  
  
पद्मपीठपरिष्टात्तु स्थानकासन एव हि ।  
चतुर्वक्त्रश्चतुर्बाहुः हरितालसमप्रभः ॥ ९५ ॥  
  
जटामकुटसंयुक्तः पिङ्गाक्षस्सर्वभूषणः ।  
कृष्णाजिनोत्तरीयश्च यज्ञसूत्रसमन्वितः ॥ ९६ ॥  
  
शुक्लवस्त्रधरः शान्तः कटिसूत्रस्समेखलः ।  
शुक्लमाल्यानुलेपश्च कर्णकुण्डलमण्डितः ॥ ९७ ॥  
  
दक्षिणे चाक्षमालां च कूर्चं चैव तु धारयेत् ।  
कमण्डलं कुशं वामे दक्षिणे स्रुक्स्रुवौ धरः ॥ ९८ ॥  
  
आज्यस्थालीं कुशं चैव वामहस्ते तु धारयेत् ।  
अभयं वरदौ पूर्वे हस्तौ वा द्विजसत्तम ! ॥ ९९ ॥  
  
आसने तु भवाङ्घ्रिश्च शाययेत्तु परस्परम् ।  
मेढ्रमूलोपरिष्टात्तु वामहस्तोर्ध्ववक्त्रकम् ॥ १०० ॥  
  
प्। २२३) सव्यहस्तं च तस्योर्ध्वे तद्वनास्वात्र्यद्य अच्युतम् ।  
दक्षिणे चाक्षमालां च वामहस्ते कमण्डलुम् ॥ १०१ ॥  
  
सरस्वती दक्षिणे भागे सावित्री वामपाश्वके ।  
आसीनो वा स्थितो वापि पद्मपीठोपरि स्थितः ॥ १०२ ॥  
  
शिवोत्तमं श्वेतवर्णं तु चतुर्दोर्भिस्समन्वितम् ।  
सर्वाभरणसंयुक्तं शुक्लवस्त्रोपवीतकम् ॥ १०३ ॥  
  
नेत्रद्वयसमायुक्तं करण्डमकुटान्वितम् ।  
अभयवरदोपेतं शूलपाशधृतं शुचिम् ॥ १०४ ॥  
  
पद्मपीठोपरिष्टात्तु स्थानकं समपादकम् ।  
भृगुः शुक्लनिभश्शान्तः शुक्लवस्त्रधरस्ततः ॥ १०५ ॥  
  
करण्डमकुटोपेतो हस्तद्वयसमन्वितः ।  
अभयवरदोपेतः सर्वाभरणभूषितः ॥ १०६ ॥  
  
स्थानकं वासनं वापि पद्मपीठोपरि स्थितः ।  
पूर्वमेवोदितस्त्वीशः तथात्रैव तु कल्पयेत् ॥ १०७ ॥  
  
अगस्त्यं कौशिकं कृत्वा स्थापयेत्स्थापकोत्तमः ।  
एकवक्त्रं चतुर्बाहुं नेत्रत्रयसमन्वितम् ॥ १०८ ॥  
  
क्षौमवस्त्रधरं शान्तं बन्धूककुसुमप्रभम् ।  
जटामकुटसंयुक्तं सर्वाभरणभूषितम् ॥ १०९ ॥  
  
अभयवरदोपेतं टङ्कशूलधरं शुचिम् ।  
विद्येशं पूर्ववत्कृत्वा स्थापयेद्देशिकोत्तमः ॥ ११० ॥  
  
प्। २२४) सरस्वतीं चतुर्बाहुं श्वेतपद्मासनासिकाम् ।  
जटामकुटसंयुक्तां शुक्लवर्णां सिताम्बराम् ॥ १११ ॥  
  
यज्ञोपवीतसंयुक्तां रत्नकुण्डलमण्डिताम् ।  
सर्वाभरणसंयुक्ता मुक्ताहारा सुलोचना ॥ ११२ ॥  
  
व्याख्यानं चाक्षमाला च दक्षिणे तु करद्वये ।  
पुस्तकं कुण्डिकां वामे त्रिणेत्रा चारुरूपिणी ॥ ११३ ॥  
  
भृग्वादि प्रमुखैः सर्वमुनिभिः सेविता परा ।  
एवं लक्षणसंयुक्ता वाग्देवी परिकीर्तिता ॥ ११४ ॥  
  
लक्ष्मीः पद्मासनासीना द्विभुजा काञ्चनप्रभा ।  
हेमरत्नोज्वलन्नक्र कुण्डलाभ्यां सुमण्डिता ॥ ११५ ॥  
  
सुयौवना सुरम्याङ्गा कुञ्चितभ्रूसविभ्रमा ।  
रक्ताक्षी पीतगन्धा च कञ्चुकाच्छादनस्तनी ॥ ११६ ॥  
  
शिरसो मण्डलं शङ्खचक्रसीमान्तपङ्कजम् ।  
अम्बुजं दक्षिणे हस्ते वामे श्रीफलमुच्यते ॥ ११७ ॥  
  
मध्ये विपुलसुश्रोणी शोभनाम्बर वेष्टिता ।  
मेखला कटिसूत्रा च सर्वाभरणभूषिता ॥ ११८ ॥  
  
एकाक्षसदृशास्त्वेक नेत्रं कुर्याद्विशेषतः ।  
पशुपतिवत्कृत्वाथ स्थापयेद्देशिकोत्तमः ॥ ११९ ॥  
  
धरो ध्रुवश्च सोमश्च स्त्वापस्त्वनल एव च ।  
अनिलः प्रत्युषश्चैव प्रभावश्च तथैव च ॥ १२० ॥  
  
प्। २२५) वसवो ह्यष्टकाः सर्वे रक्तवर्णा द्विनेत्रकाः ।  
पीताम्बर धराः सर्वे आसीनास्त्वास्थितास्तु वा ॥ १२१ ॥  
  
खड्गखेटकहस्ताश्च सर्वाभरणभूषिताः ।  
करण्डमकुटोपेता रौद्रास्सर्वे प्रकीर्तिताः ॥ १२२ ॥  
  
पशुपतिमिव कार्यो महादेवो द्विजोत्तम ! ।  
एकरुद्रमिव कार्यो त्रिमूर्तिर्द्विजसत्तम ! ॥ १२३ ॥  
  
धनदः सर्वयक्षेन्द्रः सर्वाभरणभूषितः ।  
तप्तकाञ्चनसङ्काशो हस्तद्वयसमन्वितः ॥ १२४ ॥  
  
वरदाभय हस्तश्च गदा वा वामहस्तके ।  
पद्मपीठो परिष्टात्तु द्विनेत्रो मेषवाहनः ॥ १२५ ॥  
  
रक्ताम्बरधरौ सौम्यो शङ्खपद्मनिधी उभौ ।  
भूताकारौ महाबलौ शङ्खपद्मनिधी ततः ॥ १२६ ॥  
  
आसीनौ पद्मपीठे तु पद्महस्तौ द्विजोत्तम ! ।  
करण्डमकुटोपेतौ सितवासोत्तरीयकौ ॥ १२७ ॥  
  
दक्षिणेऽदक्षिणे शङ्खनिधिपद्मनिधी क्रमात् ।  
धनदस्य तु वामे तु देवीं कुर्यात्सलक्षणाम् ॥ १२८ ॥  
  
धनदं ह्येवमाख्यातं प्राग्वद्रुद्रं च कल्पयेत् ।  
कालाग्निरुद्रमूर्तेस्तु लक्षणं वक्ष्यतेऽधुना ॥ १२९ ॥  
  
चतुर्भुजं त्रिणेत्रं च ज्वालाकेशोपशोभितम् ।  
खड्गखेटकसंयुक्तं शरचापधृतं परम् ॥ १३० ॥  
  
प्। २२६) रक्तवस्त्रधरं रौद्रं सर्वाभरणभूषितम् ।  
रक्तोर्ध्वकेशसंयुक्तं सिंहासनोपरिस्थितम् ॥ १३१ ॥  
  
चतुर्भुजं त्रिणेत्रं च नीलोत्पलसमप्रभम् ।  
करण्डमकुटोपेतं सर्वाभरणभूषितम् ॥ १८२ ॥  
  
अभयवरदोपेतं टङ्कशूलधृतं परम् ।  
रक्तवस्त्रसमायुक्तं पद्मपीठोपरिस्थितम् ॥ १३३ ॥  
  
श्रीकण्ठं ह्येवमाख्यातं नागदेवमथोच्यते ।  
त्रिणेत्रं चतुर्भुजं सौम्यं रक्ताभं सितवाससम् ॥ १३४ ॥  
  
अभयवरदोपेतं परहस्ते तु नागधृत् ।  
करण्डमकुटोपेतं नागं पञ्चफणान्वितम् ॥ १३५ ॥  
  
सर्वाभरणसंयुक्तं पद्मपीठोपरि स्थितम् ।  
भीमं चतुर्भुजं रौद्रं सर्वाभरणभूषितम् ॥ १३६ ॥  
  
जटामकुटसंयुक्तं मतिरक्तसमप्रभम् ।  
अभयं वरदं चैव शूलं पाशं च धारयेत् ॥ १३७ ॥  
  
सितवस्त्रसितं चैव रौद्रदृष्टिं सदंष्ट्रकम् ।  
सस्याङ्कुरनिभाभूमिः नीलालकसमन्विता ॥ १३८ ॥  
  
करण्डमकुटोपेता सर्वाभरणभूषिता ।  
पीतवस्त्रधरा चैव प्रसन्नवदनान्विता ॥ १३९ ॥  
  
पद्मं वाप्युत्पलं वाथ उभयोर्हस्तयोर्धृता ।  
पद्मपीठोपरिष्टात्तु आसीना वा स्थितापि वा ॥ १४० ॥  
  
प्। २२७) शिखण्डिनः स्वभावस्तु चतुर्भुजसमन्वितः ।  
करण्डमकुटोपेतः सर्वाभरणभूषितः ॥ १४१ ॥  
  
रक्तवस्त्रधरश्शान्तः अभयवरदान्वितः ।  
खड्गखेटकसंयुक्तः पद्मपीठोपरिस्थितः ॥ १४२ ॥  
  
मरुद्गणा धूम्रवर्णाः द्विभुजाः स्वतिसुन्दराः ।  
केशभारसमायुक्ताः सर्वाभरणभूषिताः ॥ १४३ ॥  
  
रक्तवस्त्रधरास्सर्वे अभयवरदान्विताः ।  
खड्गखेटकसंयुक्ताः पीनोरुजघनस्थलाः ॥ १४४ ॥  
  
पद्मपीठोपरिष्टात्तु अष्टौ देवा मरुद्गणाः ।  
उग्रश्चतुर्भुजो रौद्रः रक्तवर्णसमन्वितः ॥ १४५ ॥  
  
करण्डमकुटोपेतः सर्वाभरणभूषितः ।  
अभयवरदोपेतं टङ्कशूलसमन्वितम् ॥ १४६ ॥  
  
स्थानकं पद्मपीठे तु शुक्लवस्त्रधरश्शुचिः ।  
शनैश्चरं कृष्णवर्णं द्विभुजं सितवस्त्रकम् ॥ १४७ ॥  
  
करण्डमकुटोपेतं सर्वाभरणभूषितम् ।  
दण्डं दक्षिणहस्ते तु वरदं वाममुच्यते ॥ १४८ ॥  
  
स्थानकं पद्मपीठे तु त्वासनं वा विशेषतः ।  
ईषत्पङ्गुमिव स्थाने ईषद्धृस्वतनुः स्मृतः ॥ १४९ ॥  
  
प्रतिमां ह्येवमाख्यातं पीठं चेल्लक्षणं शृणु ।  
भानुद्वयाङ्गुलं तारं उत्सेधं भानुमात्रकम् ॥ १५० ॥  
  
प्। २२८) मेखलात्रयसंयुक्तं वेदमात्रविशालकम् ।  
गुणाङ्गुलं तदुत्सेधं पद्मोच्चं तु गुणाङ्गुलम् ॥ १५१ ॥  
  
षडंशं पद्मविस्तारं शेषोर्ध्वकम्पनीव्रकम् ।  
शिलाभिर्वेष्टकाभिर्वा सुधया वा प्रकल्पयेत् ॥ १५२ ॥  
  
परिवारासमं ह्येवं महापीठविधिं शृणु ।  
प्रासादस्य तु विस्तारं यत्तद्दण्डमिहोच्यते ॥ १५३ ॥  
  
मूलहर्म्यं समारभ्य षडष्टौ दण्डमानतः ।  
दशद्वादशदण्डो वा मनुदण्डावसानकम् ॥ १५४ ॥  
  
षोडशाष्टादशो वापि महापीठं प्रकल्पयेत् ।  
अथवान्यप्रकारेण पीठस्थानं विधीयते ॥ १५५ ॥  
  
त्रिसाले तु चतुष्पञ्च साले वै यिव मध्यमे ।  
महापीठं प्रकर्तव्यं तस्य लक्षणमुच्यते ॥ १५६ ॥  
  
मूलधामस्य द्वारोच्चं उत्तमं पीठविस्तृतम् ।  
त्रिपादं मध्यमं प्रोक्तं द्वारतुङ्गार्धकन्यसम् ॥ १५७ ॥  
  
शुद्धद्वारस्य विस्तारमधमं पीठमुच्यते ।  
द्विगुणं मध्यमं प्रोक्तं त्रिगुणं श्रेष्ठमुच्यते ॥ १५८ ॥  
  
अथवा व्योमहस्तं तु अधमं पीठविस्तृतम् ।  
द्विहस्तं मध्यमं प्रोक्तं त्रिहस्तं श्रेष्ठमुच्यते ॥ १५९ ॥  
  
तद्विस्तारसमं तुङ्गं कृत्वा चैवाष्टविंशति ।  
उपानोच्चं द्विभागं स्याद् षडंशं जगती भवेत् ॥ १६० ॥  
  
प्। २२९) कुमुदोच्चं तु भूतांशं कम्पमेकांशमुच्यते ।  
वेदांशं कर्णमानं तु ऊर्ध्वकम्पं शिवांशकम् ॥ १६१ ॥  
  
महापट्टीगुणांशं वा द्विभागं वा विशेषतः ।  
वेदांशं पद्मतुङ्गं तु द्विभागं कर्णिकोदयम् ॥ १६२ ॥  
  
अथवा कर्णिकोत्सेधं गुणांशं द्विजसत्तम ! ।  
पद्मोच्चं पञ्चभागं तु महापट्टी द्विभागया ॥ १६३ ॥  
  
उपानोच्चं शिवांशेन शेषं पूर्ववदेव हि ।  
अथ पीठोदयं विप्र धरातलं यथा कुरु ॥ १६४ ॥  
  
तदूर्ध्वे पद्ममानं तु पीठोच्चं न्यंशमुच्यते ।  
अधिष्ठानोक्तमार्गेण वेशनिष्क्रान्तमाचरेत् ॥ १६५ ॥  
  
पद्मतारे युगांशं वा भूतांशं कर्णिका भवेत् ।  
पीठाकारं युगाश्रं वा वृत्तं वाष्टाश्रमेव वा ॥ १६६ ॥  
  
कलाश्रं वाथ कर्तव्यं तद्द्वयं मण्डलाम्बुजम् ।  
लोहजं शैलजं वाथ इष्टकामयमेव वा ॥ १६७ ॥  
  
सुधया वेष्टकागर्भं नानाचित्रैविचित्रितम् ।  
भूतैश्च मकरैर्व्यालैः वृषभैश्च विभूषितम् ॥ १६८ ॥  
  
नानावर्णैर्विचित्रं वा भूषयेद्धेमराजतैः ।  
पीठव्यासे तु षट्सप्त वसुनन्दांशकेऽपि वा ॥ १६९ ॥  
  
अंशमस्योपपीठोच्चं उपपीठोक्तवत्कुरु ।  
तदूर्ध्वे तु महापीठं उक्तव्यासोदयान्वितम् ॥ १७० ॥  
  
प्। २३०) उपपीठं विना पीठं कर्तव्यं वा द्विजोत्तम ! ।  
आमोदं प्राग्दले विप्र प्रमोदं यमदिग्दले ॥ १७१ ॥  
  
प्रमुखं वारुणे चैव दुर्मुखं सौम्यदिग्दले ।  
तामसं चाग्निदिग्भागे राजसं नैर्-ऋते दले ॥ १७२ ॥  
  
सात्विकं वायुदिग्भागे विघ्नकर्तारमीशके ।  
विघ्नकर्तारमित्युक्तं तद्विघ्नं तदुदाहृतम् ॥ १७३ ॥  
  
भूम्यन्तरिक्षस्वर्गे च सर्वभूतगुणात्मकम् ।  
तत्सर्वात्मकमित्युक्तं महापीठं द्विजोत्तम ! ॥ १७४ ॥  
  
तासामार्तिनिवृत्त्यर्थं नित्यं वल्यन्तमर्चयेत् ।  
तासामार्तिहरायाथ नित्योत्सवप्रदक्षिणम् ॥ १७५ ॥  
  
भूमिप्रदक्षिणं कृत्वा द्वितीयं त्वन्तरिक्षकम् ।  
स्वर्गप्रदक्षिणं पश्चात् कृतं तद्वासिनां हि तत् ॥ १७६ ॥  
  
जगदार्तिविनाशार्थं कल्प्येवं साधकोत्तमः ।  
पश्चिमाभिमुखे हर्म्ये किञ्चिद्भेदं वदाम्यहम् ॥ १४७ ॥  
  
वृषस्थाने कुमारं तु कौमारे वृषभं न्यसेत् ।  
वारुणे तु महापीठं शेषं पूर्ववदाचरेत् ॥ १७८ ॥  
  
परिवारविधिः प्रोक्तः पश्चाल्लिङ्गस्य लक्षणम् ॥ १७८ ½ ॥  
  
  
इत्यंशुमान्काश्यपे परिवारविधिः पटलः (पञ्चाशः) ॥ ५० ॥  
  
  
  
  
अथ वक्ष्ये विशेषेण शिवलिङ्गस्य लक्षणम् ।  
संहारे विषया भूतालयं गच्छन्त्यशेषतः ॥ १ ॥  
  
यथा सृष्टिस्तथा तस्मिन् सृष्टिर्वा लिङ्गमुच्यते ।  
संहारे निष्कलं शान्तं पण्यमानमुदीरितम् ॥ २ ॥  
  
मुक्तित्वं सर्वजन्तूनां स्वात्मनः परमं विना ।  
सर्वत्र व्यापिनं गुह्यं सर्वलोकैकनायकम् ॥ ३ ॥  
  
तस्माद्वै सृष्टिकाले तु शान्तितत्वं समुद्भवेत् ।  
तच्छान्तेः शक्तिसम्भूतं तस्मान्नादस्य सम्भवम् ॥ ४ ॥  
  
तस्माद्बिन्दुस्समुत्पन्नं नादं सादाख्यमुच्यते ।  
बिन्दोर्मनोन्मनी ख्याता तस्यामीश्वरसम्भवः ॥ ५ ॥  
  
ईश्वरात्तु महेशस्य सृष्टिस्तस्मात्तु वैष्णवम् ।  
तस्मात्प्रजेशस्सम्भूतः प्रजेशात्तु विशेषतः ॥ ६ ॥  
  
त्रीणि चैव तु त्रिंशच्च त्रिशत त्रिसहस्रकम् ।  
देवता ऋषयश्चैव दानवाप्सरयोनयः ॥ ७ ॥  
  
सम्भवास्तुदिता विप्र तेष्वादौ त्रीणि निष्कलम् ।  
बिन्द्वन्तं सकलं ख्यातं मिश्रं नादान्यबिन्दुकम् ॥ ८ ॥  
  
नादं लिङ्गाकृतिर्ज्ञेया बिन्दुः पीठाङ्गमुच्यते ।  
लिङ्गं शिवमयं ख्यातं पीठं तस्यात्मिकायतम् ॥ ९ ॥  
  
तस्माच्छिवात्मिकाश्चैव शिवात्मी चानलोष्णवत् ।  
जगदार्तिविनाशार्थं सर्वप्राणि हितावहम् ॥ १० ॥  
  
प्। २३२) देवादीनां हितार्थाय ध्यानपूजा निमित्तकम् ।  
लिङ्गयोनि प्रकारेण सादाख्यं तत्वमुद्भवम् ॥ ११ ॥  
  
सर्वेषामुदयार्थं तत् प्रोच्यते लिङ्गलक्षणम् ।  
तल्लिङ्गं त्रिविधं प्रोक्तं चलं चैवाचलं तथा ॥ १२ ॥  
  
चलाचलमिति ख्यातं क्रमेणैव विशेषतः ।  
रत्नजं लोहजं वाथ लिङ्गं कृत्वा सयोनिकम् ॥ १३ ॥  
  
लिङ्गद्रव्येतरं वाथ योनिं कृत्वा लक्षणम् ।  
शिरसोद्वर्तनोपेतं लक्षणोद्धारवर्जितम् ॥ १४ ॥  
  
वृत्ताकारमशेषं तु कृते लिङ्गोदयार्थकम् ।  
उदयेनलैकभागं वा वेदांशैकमथापि वा ॥ १५ ॥  
  
पीठं प्रवेशयेच्छेषं दृश्यमानसमन्वितम् ।  
गमागमाक्षमं चैष्टदंशे न्यस्त्वोद्धृतक्षयम् ॥ १६ ॥  
  
यत्तल्लिङ्गं चलं ख्यातं अचलस्य त्रिभागिकम् ।  
शैलजं बाणजलिङ्गं वा गर्भगेहे तु विष्ठरे ॥ १७ ॥  
  
स्थापयेच्चलवत्पीठे चैवं दृश्यं चलाचलम् ।  
अमजं सूत्रसंयुक्तं बाणलिङ्गं तु तद्विना ॥ १८ ॥  
  
तेष्वादौ चललिङ्गं तु लक्षणं वक्ष्यतेऽधुना ।  
सुमासतिथिनक्षत्रे लग्ने वारे शिलां ग्रहेत् ॥ १९ ॥  
  
आचार्यः शिल्पिसंयुक्तः शिलाग्रहणमारभेत् ।  
दिव्यन्तरिक्षभौमादिनिमित्तान्युपलक्षयेत् ॥ २० ॥  
  
प्। २३३) वायसे दक्षिणे वामाद् आगतश्च तथैव च ।  
एवं वै दक्षिणे वामे हस्तिमांसेन संयुतम् ॥ २१ ॥  
  
कन्यागोदर्शनं चैव गायस्त्वा वाहनं तथा ।  
दध्ना च पूर्णकुम्भं च क्षीरकुम्भ तथैव च ॥ २२ ॥  
  
पुष्पं पुष्पधृतो विप्र सुता भर्तृवती स्त्रियः ।  
अन्नं च मांसहारं च शिवभक्तिपरायणः ॥ २३ ॥  
  
ज्वालानलं च दीपं च जलैः पूर्णघटं वृषम् ।  
वराहं च गजं चैव वेश्या चात्यन्तसुन्दरी ॥ २४ ॥  
  
शुभान्येतानि दिव्यानि अशुभं विपरीतकम् ।  
उल्कापातं दिशादाहं न्वहाकथ (?) प्रवर्तनम् ॥ २५ ॥  
  
अशुभान्यन्तरिस्थं भौमान्द्या शोभनोच्यते ।  
मुक्तकेशशिराश्चैव विकीर्णाकेशसंयुताः ॥ २६ ॥  
  
तैलाभ्यङ्गं च नग्नं च काषाय वसनान्वितम् ।  
दर्शनेन च मृद्भाण्डैः तैलपात्रं तथैव च ॥ २७ ॥  
  
छिन्ननासिकमर्त्याश्च हीनाङ्गास्त्वधिकाङ्गकाः ।  
अभावपुत्रनारी च विधवा च तथैव च ॥ २८ ॥  
  
तथैव बहुभक्षश्च भौमान्येतानि वर्जयेत् ।  
शुभं चेद्गमनं कुर्यात् अशुभेषु निवर्तयेत् ॥ २९ ॥  
  
शुभेषु गच्छेदाचार्यः शिल्पिना गमनं चरेत् ।  
पर्वते सागरे तीर्थे क्षेत्रे चैव वने तथा ॥ ३० ॥  
  
प्। २३४) क्षीरवृक्षसमीपे च देवहर्म्यसमीपके ।  
नदी तटाकतीरे वा शिलां सङ्गृह्य देशिकः ॥ ३१ ॥  
  
अन्य स्थानेन गृह्यात्तां गृहीते कर्तृनाशनम् ।  
श्वेतारक्ता च पीता च कृष्णा चैव चतुर्विधा ॥ ३२ ॥  
  
गोक्षीरशङ्खकुन्देन्दु मुक्ता स्फटिकसन्निभा ।  
मल्लिकाकुसुमाभा च श्वेतायां सप्तधा स्मृताः ॥ ३३ ॥  
  
जपालिंशुकपुष्पाभा इन्द्रगोपसमप्रभा ।  
दाडिमी पुष्पसङ्काशा बन्धूककुसुमप्रभा ॥ ३४ ॥  
  
जातिलिङ्गसमाकारा शशरत्नसमप्रभा ।  
रक्ता सप्तविधा ख्याता एवमेव द्विजोत्तम ! ॥ ३५ ॥  
  
सुवर्णसदृशाकारा सर्षपपुष्पसन्निभा ।  
आसनापुष्पसङ्काशा हरिद्रस्य च चूर्णवत् ॥ ३६ ॥  
  
कूष्माण्डकुसुमप्रख्या हेरण्डकुसुमप्रभा ।  
आरग्वधस्य पुष्पाभा पीतशैलाद्विसप्तधा ॥ ३७ ॥  
  
महिषाक्षाञ्जनाभासा नीलोत्पलसमप्रभा ।  
भृङ्गमायूरकर्णाभा महिषस्य च नासिवत् ॥ ३८ ॥  
  
राजावर्त निभाकारा कृष्णमुद्गसमप्रभा ।  
ह्रस्वमुद्गसमाकारा कृष्णशैला दश स्मृता ॥ ८९ ॥  
  
श्वेता रक्ता च पीता च कृष्णा विप्रादिषु क्रमात् ।  
सर्वकामार्थ मोक्षं च दद्यात्सततमेव च ॥ ४० ॥  
  
प्। २३५) परेषां वा परे श्रेष्ठं परेषां परमं विना ।  
प्रतिलोमानुलोमाभ्यां बीजयोग्यं तु गृह्यताम् ॥ ४१ ॥  
  
आचार्यः शिल्पिभिश्चैव सितवस्त्रधरावुभौ ।  
शुक्लमाल्यानु लिप्ताङ्गौ पञ्चाङ्गभूषणान्वितौ ॥ ४२ ॥  
  
कुठारादीनि सङ्ग्राह्य शिलां गच्छेत्समाहितौ ।  
यस्मिन्देशे शिलांशं तु तां कृत्वा तु प्रदक्षिणम् ॥ ४३ ॥  
  
दोषादोषां शिलां दृष्ट्वा परिच्छेद्य विशेषतः ।  
वातातपाग्नि दग्धां च सङ्कीर्णं क्षीरवारिणा ॥ ४४ ॥  
  
दुर्देशस्थां तटस्थां च कर्मान्ते तु सुयोजिताम् ।  
शर्कराढ्यां तथैवान्यैः झर्झरां रुक्षसन्निभाम् ॥ ४५ ॥  
  
रेखाबिन्दुकलङ्कादि संयुक्तां परिवर्जयेत् ।  
सूत्रपातवदाकारा वीररश्मि समायुता ॥ ४६ ॥  
  
वर्षपातवदाकारा रेखा वै त्रिविधा स्मृता ।  
जम्बूफलसमाकारा स्तनाक्षसदृशोपमा ॥ ४७ ॥  
  
अन्यद्वावृत्तसाकारा त्रिविधो बिन्दुरेव हि ।  
कृष्णलोहनिभाकारा कृष्णभृङ्गस्य सन्निभा ॥ ४८ ॥  
  
शिखिपिञ्छनिभाकारा कलङ्का च चतुर्विधा ।  
खर्जूर पत्र साकारा दूर्वास्तम्भ निभा तथा ॥ ४९ ॥  
  
वेण्वङ्कुरवदाकारा लूतपादवदाय च ।  
इक्षोरग्रसमाकारा हरीका पञ्चधा स्मृता ॥ ५० ॥  
  
प्। २३६) शङ्खाभं हेमसदृशं कांसलोहसमप्रभम् ।  
दरिरूपं त्रिधा ख्यातं सर्वदोषभयावहम् ॥ ५१ ॥  
  
कृष्णाश्वनि सिता रेखा सर्वसम्पत्समृद्धिदा ।  
कृष्णे कृष्णा तु नाशाय श्वेते कृष्णा तथैव च ॥ ५२ ॥  
  
तस्मात्सर्वप्रयत्नेन इतरा परिगृह्यताम् ।  
हरिका कृष्णशैले तु सितवर्णं विशेषतः ॥ ५३ ॥  
  
खर्जूरपत्रसदृशा दूर्वास्तम्बाकृतिः शुभा ।  
अन्या कृत्याशुभा ख्याता गोधान्यधननाशनम् ॥ ५४ ॥  
  
कलङ्कं रोगदं ज्ञेयं त्रासं राष्ट्र विनाशनम् ।  
बिन्दुः पुत्रविनाशं स्यात् दरी सर्वविनाशनम् ॥ ५५ ॥  
  
एवं परीक्ष्य बहुधा कारयेल्लक्षणान्विताम् ।  
बाला युवतिर्वृद्धा च पुंस्त्रीनपुंसकं तथा ॥ ५६ ॥  
  
सुरैराकृतिभेदैश्च परिच्छेदविधिं शृणु ।  
घनकम्बुध्वनी ह्रस्वा शिला बाला इति स्मृता ॥ ५७ ॥  
  
घण्टाध्वनिसमा दीर्घा यौवना सा प्रकीर्तिता ।  
विवृतध्वनिसंयुक्ता या सा वृद्धा प्रकीर्तिता ॥ ५८ ॥  
  
घण्टाध्वनि समादान्ता दीर्घा सा पुंशिला युवा ।  
तालध्वनिसमाकारा दीर्घा या सा शिला स्त्रियः ॥ ५९ ॥  
  
अस्निग्धा वाथ रुक्षा वा स्वरहीना नपुंसका ।  
सुरैरेव समाख्यातां आकृत्या भेदमुच्यते ॥ ६० ॥  
  
प्। २३७) चतुरश्रा च वस्वश्रा स्त्रीशिलेति प्रकीर्तिता ।  
आयताश्रा च वृत्ता च दशद्वादशकोणका ॥ ६१ ॥  
  
पुंलिङ्गा सा शिला ख्याता सुवृत्ता सा नपुंसका ।  
दशाश्रां द्वादशाश्रां च बालां वृद्धां च वर्जयेत् ॥ ६२ ॥  
  
पुंशिला गृहितं लिङ्गं स्त्रीशिलाभिस्तु पिण्डिका ।  
नपुंसकशिलायां तु पादाधारशिलायद् ॥ ६३ ॥  
  
कर्तव्यं विपरीतं यत् तदा कर्तुर्विनाशनम् ।  
प्रागग्रां वोदगग्रां वा शिलां सङ्ग्राह्य शिल्पिकः ॥ ६४ ॥  
  
प्रागग्रे पश्चिमे मूलेप्युदगग्रे च दक्षिणे ।  
अधोभागे मुखं ख्यातं ऊर्ध्वगता भवेत् ॥ ६५ ॥  
  
एवं परीक्ष्यसङ्ग्राह्या गव्यैः क्षाल्यो हृदा बुधः ।  
सद्यमन्त्रेण संस्नाप्य गन्धपुष्पादिभिर्यजेत् ॥ ६६ ॥  
  
तस्यास्तु शाङ्करे देशे शान्तिहोमं च कारयेत् ।  
अग्न्याधानादिकं सर्वं अग्निकार्योक्तमाचरेत् ॥ ६७ ॥  
  
समिधं हृदयेनैव मूलेनाज्यं तु होमयेत् ।  
चरुहोममघोरेण पुरुषेणैव तण्डुलम् ॥ ६८ ॥  
  
तिलमीशानमन्त्रेण सर्षपं कवचेन तु ।  
शतमर्धं तदर्धं वा प्रत्येकं तु शताहुतिः ॥ ६९ ॥  
  
स्विष्टमग्नेतिमन्त्रेण पूर्णाहुतिमथाचरेत् ।  
ततो वह्निं समुद्वास्य पूजोद्वासादिकं न्यसेत् ॥ ७० ॥  
  
शिलां छेद्य हृदा विद्वान् शस्त्रमन्त्रेण पूजयेत् ।  
कवचं तु समुच्चार्य शिलाच्छेदनमाचरेत् ॥ ७१ ॥  
  
तदूर्ध्वं शिल्पिकार्यं तु स्थपत्यादि समाचरेत् ।  
गर्भगेहप्रमाणं च द्वारमानं तथैव च ॥ ७२ ॥  
  
स्तम्भं च तालमानं च हस्तमानाङ्गुलं तथा ।  
लिङ्गमानोद्धृतं सप्त तेषां प्रत्येकनैकधा ॥ ७३ ॥  
  
गर्भगेहं तु पञ्चांशं गुणांशं श्रेष्ठमुच्यते ।  
श्रेष्ठोत्तमादिनवधा प्रोच्यते द्विजसत्तम ! ॥ ७४ ॥  
  
प्रासादे त्वादिभूमौ तु स्तम्भदीर्घसमं हि तत् ।  
तदुत्तममितिख्यातं तस्यार्धं मध्यमं भवेत् ॥ ७५ ॥  
  
तयोर्मध्येष्टभागे तु नन्दभेदं द्विजोत्तम ! ।  
स्तम्भयामततैवे तु नवभागं विभाजिते ॥ ७६ ॥  
  
नवधा लिङ्गमानं तु स्तम्भमानं द्विजोत्तम ! ।  
अधिष्ठानोदये विप्र स्तम्भमानवदाचरेत् ॥ ७७ ॥  
  
एकहस्तं समारभ्य साष्टांशं च विवर्धनात् ।  
नवहस्तविधिर्यावत् सङ्ख्या षष्टि स पञ्चकम् ॥ ७८ ॥  
  
पञ्चहस्तविमानादि हर्म्यं हस्तावसान्वितम् ।  
पञ्चहस्तादधो हर्म्यं लिङ्गं स्तम्भवशं विना ॥ ७९ ॥  
  
हस्तादि गुणहस्तान्तं विकल्पाभास हर्म्ययोः ।  
त्रिहस्तं षट्करान्तं तु लिङ्गं छन्द विमानके ॥ ८० ॥  
  
प्। २३९) षट्करादि नवान्तं तु लिङ्गं जाति ग्रहोचितम् ।  
एवं हस्तं समाख्यातं तालमानमथोच्यते ॥ ८१ ॥  
  
तालादि नवतालान्तं एकतालविवर्धनात् ।  
सा लिङ्गो नवसङ्ख्या स्युः कल्प्यजातिरथो भवेत् ॥ ८२ ॥  
  
त्रयोदशाङ्गुलमारभ्य यावन्नन्दशताङ्गुलम् ।  
तदेकानैकभागं च लिङ्गमानाङ्गुलेन तु ॥ ८३ ॥  
  
त्रिभागसहितं लिङ्गं हस्तक्षीणं न कारयेत् ।  
हस्तमानात्क्षयं लिङ्गं वृत्ताकारं विशेषतः ॥ ८४ ॥  
  
वेदानलोदयोवांशं विष्ठरे योजयेद्बुधः ।  
शेषं तु दृश्यमानं स्यात् विकल्पाभास हर्म्यके ॥ ८५ ॥  
  
विष्ठरे वेशलिङ्गं तु विकल्पो परिगृहे विना ।  
एकाङ्गुलं समारभ्य यावद्रुद्राङ्गुलावधि ॥ ८६ ॥  
  
लोहजं रत्नजं वत्यूर्ध्वे शैलजमुच्यते ।  
त्रयोदशाङ्गुलाधस्तात् शैलजं तु न कारयेत् ॥ ८७ ॥  
  
एवं त्वनेकभेदेन प्रोच्यते लिङ्गमानकम् ।  
नागरं द्राविडं लिङ्गं वेसरं च वदाम्यहम् ॥ ८८ ॥  
  
लिङ्गोदये तु वेदांशं एकांशं कन्यसं ततो ।  
तुङ्गे त्र्यंशं शिवांशं तु विस्तारं श्रेष्ठमुच्यते ॥ ८९ ॥  
  
तयोर्मध्येऽष्ट भागे तु नवधा तारमुच्यते ।  
अधोदये कलांशे तु पञ्चांशं शान्तिकं भवेत् ॥ ९० ॥  
  
प्। २४०) वेदांशं पौष्टिकं ख्यातं गुणांशं जयदं भवेत् ।  
आभिचारं द्विभागं स्याद् व्यासमेवं चतुर्विधम् ॥ ९१ ॥  
  
एवं त्रयोदशव्यासं नागरे तु विधीयते ।  
लिङ्गोच्चे द्विन्नवांशे तु रसभूतयुगांशके ॥ ९२ ॥  
  
गुणांशे शान्तिकादि स्याद्राविडे तु चतुर्विधम् ।  
वेसरं च चतुर्भेदं हर्म्यलिङ्गस्य पिण्डिका ॥ ९३ ॥  
  
वेसरे लिङ्ग तुङ्गे तु विंशत्यंशं विभाजिते ।  
अष्टांशं सप्तषट्पञ्च भागैर्व्यासं प्रकल्पितम् ॥ ९४ ॥  
  
शान्तिकं पौष्टिकं चैव जयदात् भुदकं भवेत् ।  
वेसरं च चतुर्भेदं हर्म्यं लिङ्गस्य पिण्डिका ॥ ९५ ॥  
  
पादाधारशिलाश्चैव एकजाति स्वयं करम् ।  
यत्रैव कल्पितं लिङ्गं वर्धहेतु मुदाहृतम् ॥ ९६ ॥  
  
अन्योन्यसङ्करश्चेत्तु राज्ञो मुख भयावहम् ।  
तस्मात् सर्वप्रयत्नेन सङ्करं न समाचरेत् ॥ ९७ ॥  
  
लिङ्गानां नागराद्येवं ख्यातमायादि तच्छृणु ।  
लिङ्गस्योत्सेधमानं तु मानाङ्गुलेन भाजयेत् ॥ ९८ ॥  
  
मात्राच्छेदं प्रवृद्ध्या वा हान्या वा परिपूरयेत् ।  
श्रेष्ठान्तराधमर्मार्वामात्रपूर्णं परिग्रहेत् ॥ ९९ ॥  
  
उत्सेधमात्रमष्टाभिर्वृद्धितं ऋक्षसङ्ख्यया ।  
हृत्वा ते दिनसङ्ख्या तु अश्विन्यादि द्विजोत्तम ! ॥ १०० ॥  
  
नवभिर्गुणिने सप्ता हृत्वात्वर्कादि वारके ।  
प्। २४१) अनले गुणिते चाष्ट हृते योनिमुदाहृतम् ॥ १०१ ॥  
  
अष्टाभिर्वृद्धिते भानु हृते त्वायमुदाहृतम् ।  
नवभिर्गुणिते नाडि हृते शेषं व्ययं भवेत् ॥ १०२ ॥  
  
युगवृद्ध्या हृते त्वंशं नवमं तस्करादिभिः ।  
आयाधिक्यं व्ययं हीनं सम्पदामास्पदं सदा ॥ १०३ ॥  
  
ध्वजं सिंअहवृषे हस्ती शुभयोनिमुदाहृतम् ।  
सितसौम्यशशी जीवो सप्तवारे शुभाशुभम् ॥ १०४ ॥  
  
नृपकर्तुश्च जन्मर्क्षात् लिङ्ग-ऋक्षावसानकम् ।  
जन्मत्रयं च वेदाष्टा ऋतु नन्दाभ्यवर्जितम् ॥ १०५ ॥  
  
शुभावहदिनान्येते शेषकास्त्वशुभावहाः ।  
भानुवारादि संयुक्तं विशाखादिश्चतुश्चतुः ॥ १०६ ॥  
  
रिपुत्वामरणं नाशं अपमृत्युर्यथा क्रमम् ।  
शेषं योगं परिग्राह्य शुभमानं तु सङ्गृहेत् ॥ १०७ ॥  
  
समलिङ्गं वर्धमानं शैवाधिक्यं च स्वस्तिकम् ।  
सर्वतो भद्रलिङ्गं च सार्वदेशिकमेव च ॥ १०८ ॥  
  
धारालिङ्गं मुखं लिङ्गं लिङ्गमष्टविधं भवेत् ।  
समलिङ्गं तु विप्राणां नृपाणां वर्धमानकम् ॥ १०९ ॥  
  
शैवाधिक्यं तु वैश्यानां शूद्राणां स्वस्तिकं भवेत् ।  
सर्वेषामितरं लिङ्गं सर्वकामफलप्रदम् ॥ ११० ॥  
  
एवमेव महादेवो लिङ्गं भेदं नृणां हितम् ।  
प्। २४२) इष्टायामविशाले तु चतुर श्रीकरं पुरा ॥ १११ ॥  
  
पश्चाद् भागत्रयं कल्प्य अनेन विधिना बुधः ।  
चतुरश्रमधोभागं ब्रह्मभागमथोच्यते ॥ ११२ ॥  
  
मध्ये तु वसुकोणं स्यात् विष्ण्वंशं तत्प्रकीर्तितम् ।  
ऊर्ध्वभागे तु वृत्तस्य तच्छिवांशेति विद्यते ॥ ११३ ॥  
  
अंशं प्रत्यविधानेन त्वशेषं तु शिवात्मकम् ।  
वृक्षस्य मूलमध्याग्रं शाखापुष्पसमन्वितम् ॥ ११४ ॥  
  
शब्दः स्पर्शश्च रूपं च रसगन्धौ तथैव च ।  
चर्म चा रुद्रमेकस्य एकैकांशः प्रकीर्तितः ॥ ११५ ॥  
  
तथाप्यंशभेदयुक्तस्य प्रमाणभेदं न विद्यते ।  
तथैव शिवलिङ्गस्य भागं प्रत्यविभिभेदिना ॥ ११६ ॥  
  
लिङ्गतारं युगाश्रं तु कृत्वा कर्णार्धकं क्रमात् ।  
कोणात्कोणं तु सङ्कल्प्य तेन मानेन देशिकः ॥ ११७ ॥  
  
तद्बाह्ये च्छेदयेद्विद्वान् अष्टाश्रं तद्भवेदिह ।  
अथवा लिङ्गतारं तु सप्तभागं विभाजिते ॥ ११८ ॥  
  
गुणांशं मध्यपट्टं स्याद् छेदयेत्तु बहिर्बुधः ।  
अथवा वसुभागे तु मध्यपट्टं रसांशकम् ॥ ११९ ॥  
  
छेदयेत्तु विशेषं तु वस्वश्रत्रिविधा वहि ।  
अष्टाश्रं पट्टविस्तारे चतुरश्रीकृते सति ॥ १२० ॥  
  
तत्कोणार्धं तु वस्वश्रं कोणात्कोणं तु लाञ्छयेत् ।  
प्। २४३) तद्बाह्यं तु परिच्छेद्य कलाश्रं तद्भवेदिह ॥ १२१ ॥  
  
कलाश्राश्रे तु सञ्छेद्य वृत्ताकारं तु तद्भवेत् ।  
अष्टाश्रादीनि विन्यासं चतुरश्रं तु लभ्यते ॥ १२२ ॥  
  
लिङ्गायामे त्रिभागे तु एकांशं चतुरश्रकम् ।  
मध्ये वोमं तु वस्वश्रं अग्रे वृत्तं शिवांशकम् ॥ १२३ ॥  
  
समलिङ्गमिति ख्यातं विप्रादीनां तु वृद्धिदम् ।  
भानुद्व्यंशे ततायामे सप्तांशं चतुरश्रकम् ॥ १२४ ॥  
  
अष्टांशेनाष्टकोणं तु नवांशं वृत्तमुच्यते ।  
षट्सप्तवसुभागं वा पञ्च षट्सप्त एव वा ॥ १२५ ॥  
  
चतुष्पञ्चषडंशं वा वर्धमानं चतुर्विधम् ।  
लिङ्गायामे दशांशे तु गुणांशं चतुरश्रकम् ॥ १२६ ॥  
  
वस्वश्रं चैव तत्तुल्यं युगांशं स्याच्छिवांशकम् ।  
शिवाधिकमिति ख्यातं अथवान्यप्रकारतः ॥ १२७ ॥  
  
वेदवेदशरं वापि पञ्च पञ्च षडंशकम् ।  
षट्षट्सप्तांशकैर्वापि शैवाधिक्यं चतुर्विधम् ॥ १२८ ॥  
  
लिङ्गायामे नवांशे तु चतुरश्रं द्विभागया ।  
वस्वश्रं तु गुणांशेन वेदाश्रं वृत्तमुच्यते ॥ १२९ ॥  
  
स्वस्तिकं ह्येवमाख्यातं सर्वतो भद्रमुच्यते ।  
मूलादग्रं सुवृत्तं तु लिङ्गोत्तुङ्गं त्रिभागिके ॥ १३० ॥  
  
तलवेशं तदेकांशं व्योमांशं योनिबन्धनम् ।  
प्। २४४) पूजाभागं तदेकांशं सर्वतो भद्रमेव हि ॥ १३१ ॥  
  
सार्वदेशिकलिङ्गे तु वृत्ताकारमशेषकम् ।  
भूतवेदगुणांशं वा लिङ्गोच्चे तु विभाजिते ॥ १३२ ॥  
  
पीठे तु वेशमेकांशं शेषं पूजांशमुच्यते ।  
सार्वदेशिकलिङ्गं तु एवमेव प्रकल्पयेत् ॥ १३३ ॥  
  
समलिङ्गोच्छ्रयं नन्दभागं कृत्वा विशेषतः ।  
षडंशैर्वर्तुलैर्नाहं सप्तांशैर्मध्यनाहकम् ॥ १३४ ॥  
  
वसुभागमधोनाहं यत्तत्त्रैराशिकं भवेत् ।  
सर्वजात्यार्हकं चैव त्रैराशिकमिदं परम् ॥ १३५ ॥  
  
मूलादग्रं युगाश्रं तु धारालिङ्गं तु तच्च वै ।  
समत्वमूलवेदाश्रं शेषं वस्वश्रमेव वा ॥ १३६ ॥  
  
चतुरश्रं अधोभागं अष्टाश्रं मध्यमं भवेत् ।  
पूजाभागं कलाश्रं तु धारालिङ्गं त्रिधाभवेत् ॥ १३७ ॥  
  
तदाश्रमूर्ध्निपर्यन्तं यवार्धं वा यवान्नतम् ।  
समलिङ्गस्य धारस्य सर्वप्राणि हितावहम् ॥ १३८ ॥  
  
धारालिङ्गं समाख्यातं मुखलिङ्गमथोच्यते ।  
पूजाभागं त्रिधाकृत्वा ऊर्ध्वभागे मुखं भवेत् ॥ १३९ ॥  
  
पञ्चमूर्ध्नि चतुर्वक्त्रं ग्रीवा चैकसमायुतम् ।  
कर्णाष्टौ द्वादशाक्षं च सर्वलक्षणसंयुतम् ॥ १४० ॥  
  
लिङ्गाकारमधस्तस्य तस्याधः पिण्डिकान्वितम् ।  
प्। २४५) अत ऊर्ध्वस्य भागं तु चतुर्विंशच्छतांशकैः ॥ १४१ ॥  
  
त्रयवाधिकचन्द्रांशं उष्णीषोच्चमुदाहृतम् ।  
केशान्तं निम्नभागं स्यात् मुक्तादामलकाकृतिः ॥ १४२ ॥  
  
केशान्ताद्दक्ष सूत्रान्तं युगांशं त्रयबाधिकम् ।  
नेत्रसूत्रात्पुटान्तं च पुटान्ताद् हनुमानकम् ॥ १४३ ॥  
  
प्रत्येकं त्र्ययबाधिक्यं युगांशं परिकीर्तितम् ।  
हन्वादिगलमानं तु चतुर्यवमुदाहृतम् ॥ १४४ ॥  
  
यवैकोनयुगांशं तु कर्णोच्चमिति विद्यते ।  
शेषं लिङ्गाकृतिख्यातं कल्पयेल्लक्षणान्वितम् ॥ १४५ ॥  
  
चतुर्वक्त्रं चैकवक्त्रं वा चतुर्बाहु द्विबाहुकः ।  
स्तनसूत्रोपरीबिम्बं लक्षणेन समन्वितम् ॥ १४६ ॥  
  
हिक्कासूत्रोपरिष्टाद्वा शेषं लिङ्गाकृतिर्भवेत् ।  
मुखलिङ्गमिदं ख्यातं नृपाणामभिवृद्धये ॥ १४७ ॥  
  
विष्कम्भमष्टधा कृत्वा मूले मध्ये तदग्रके ।  
भागहीनं तु सङ्कल्प्य स्थूलमूलमुदाहृतम् ॥ १४८ ॥  
  
ह्रासयेच्छिवभागादि शिरःस्थूलं तदुच्यते ।  
एवमार्षकमाख्यातं ऋषिभिः पूजितं वरम् ॥ १४९ ॥  
  
गुणाश्रं पञ्चकोणं च षट्सप्तद्वादशाश्रकम् ।  
दशनवाश्रकं चैव अग्रे तारमनोपमम् ॥ १५० ॥  
  
फलका दर्पणाकारं एकरेखमरेखकम् ।  
प्। २४६) शिरसोद्वर्तनं हीनमानोन्मानेनन्वितम् ॥ १५१ ॥  
  
दिव्यं स्वायम्भुवं चेति ख्यातं देवैः सुपूजितम् ।  
बाणेन पूजितं भोगे बाणलिङ्गमुदाहृतम् ॥ १५२ ॥  
  
स्थूलं सूक्ष्मं शिरोमूलं क्रमेण परिपठ्यते ।  
उन्नतं तु मुखं ख्यातं स्पर्शने त्वतिशीतलम् ॥ १५३ ॥  
  
बाणलिङ्गमिदं ख्यातं मधुवर्णसमानवत् ।  
विष्ठरे तु प्रवेशांशं सार्वदेशिकलिङ्गवत् ॥ १५४ ॥  
  
लोहजं रजतं चैव सार्वदेशिकवत्कुरु ।  
लिङ्गभेदं समाख्यातं शिरसोद्वर्तनं शृणु ॥ १५५ ॥  
  
लिङ्गमूर्तादि केशान्तं शिरसोद्वर्तनं भवेत् ।  
तस्माल्लिङ्गोदये चोर्ध्वे शिरसोद्वर्तनं द्विज ! ॥ १५६ ॥  
  
छत्राकारं भवेत्पूर्वं कुक्कुटाण्डं द्वितीयकम् ।  
तृतीयं त्रिपुषाकारं अर्धचन्द्रं चतुर्थकम् ॥ १५७ ॥  
  
यस्य लिङ्गस्य विष्कम्भं अष्टधा भाजयेद्बुधः ।  
ऊर्ध्वादर्धांशमालम्ब्य प्रथमं छत्रशीर्षकम् ॥ १५८ ॥  
  
द्वात्रिंश द्विभजेत्तारं ऊर्ध्वभूतांशं लम्बितम् ।  
छत्राभं तु द्वितीयं स्यात् सप्तांशं तु तृतीयकम् ॥ १५९ ॥  
  
चतुर्थं तु नवांशं तु छत्राभं तु चतुर्विधम् ।  
द्विजानां च नृपाणां च छत्राभं सर्वकामदम् ॥ १६० ॥  
  
सर्वेषामपि लिङ्गानां प्रशस्तं छत्रशीर्षकम् ।  
प्। २४७) व्यासे द्वात्रिंशदंशे तु मनुपक्षकलांशकैः ॥ १६१ ॥  
  
सप्तादशांशकं चैव कुक्कुटाण्डं चतुर्विधम् ।  
वर्धमाने तु लिङ्गे तु प्रशस्तं क्षत्रियार्हकम् ॥ १६२ ॥  
  
द्वाविंशांशे शिरस्तारे धर्मरुद्रांशकैस्तथा ।  
भानुत्रयोदशांशैस्तु त्रिपुषाभं चतुर्विधम् ॥ १६३ ॥  
  
शिवाधिके प्रशस्तं वा वैश्यार्हं सर्वकामदम् ।  
त्रिंशत्यंशे विशालेऽस्मिन्द्वाविंशत्येक विंशतिः ॥ १६४ ॥  
  
विंशदेकोनविंशांशं अर्धचन्द्रं चतुर्विधम् ।  
स्वस्तिकाख्येषु लिङ्गेषु कर्तव्यं शूद्रवृद्धिदम् ॥ १६५ ॥  
  
सार्वदेशिकलिङ्गानां अन्येषां च विशेषतः ।  
छत्रादिशीर्षकाकारो कर्तृजातिवशान्नयेत् ॥ १६६ ॥  
  
दैविकार्षकलिङ्गानां अष्टांशं शीर्षकं भवेत् ।  
शिरसोद्वर्तनोत्सेधं गुण एकविभाजिते ॥ १६७ ॥  
  
युञ्ज्यादंशं तु लिङ्गोच्चात् शिरसो वर्तनान्वितम् ।  
उष्णीषमनमाख्यातं शिरोमानं तदुच्यते ॥ १६८ ॥  
  
मूर्ध्नि मध्यात्तदंशान्तं परितोद्वर्तयेत्क्रमात् ।  
यावल्लम्बांशसीमान्तं मूर्ध्नि मध्यात् नतम् ॥ १६९ ॥  
  
छत्रशीर्षकलिङ्गानां मूर्ध्नि मध्यात् नतं यवम् ।  
वक्त्रत्रयसमायुक्तं कर्तव्यं छत्रशीर्षकम् ॥ १७० ॥  
  
शीर्षकाच्छीर्षकात्सर्वं एवं क्रमेणोच्यते ।  
प्। २४८) शीर्षके लिङ्गतारोच्चं उक्तादन्यं न कारयेत् ॥ १७१ ॥  
  
उक्तादन्यं कृतं चेत्तु राजराष्ट्रभयावहम् ।  
तस्मात् सर्वप्रयत्नेन उक्तमार्गेण कारयेत् ।  
लिङ्गलक्षणमाख्यातं पिण्डिकालक्षणं शृणु ॥ १७२ ॥  
  
इत्यंशुमान्काश्यपे लिङ्गलक्षणपटलः (एकपञ्चाशः) ॥ ५१ ॥  
  
  
  
  
अथातो नागरादीनां लिङ्गानां पीठलक्षणम् ।  
आदौ तु वक्ष्यते विप्र सकलानां ततो विदुः ॥ १ ॥  
  
शैलजे तु शिलापीठं सुधयेष्टकयापि वा ।  
दारुजे दारुजं वाथ इष्टकामयमेव वा ॥ २ ॥  
  
रत्नलोहादि लिङ्गानां स्वयोनिं लोहजं तु वा ।  
लिङ्गोत्सेधसमं पीठ विस्तारं चोत्तमं भवेत् ॥ ३ ॥  
  
पूजांशोच्च समं पीठं तारं कन्यसमुच्यते ।  
तयोर्मध्येऽष्टभागे तु उत्तमादि त्रयं त्रयम् ॥ ४ ॥  
  
पीठव्यासं त्रिधाभज्य द्विभागं चोत्तमोन्नतम् ।  
व्यासार्धमधमोत्तुङ्गं तयोर्मध्येष्टभाजिते ॥ ५ ॥  
  
नवधापीठतुङ्गं तु उत्तमादि त्रयं त्रयम् ।  
क्रमेण कथिता विप्र नागरा ह्येव मुच्यते ॥ ६ ॥  
  
प्। २४९) लिङ्गस्योच्च समं व्यासं श्रेष्ठं तन्नवभाजिते ।  
सप्तांशं कन्यसं व्यासं तयोर्मध्येऽष्टभाजिते ॥ ७ ॥  
  
नवधा विस्तृतं ख्यातं ब्रह्मविष्ण्वंशयोरपि ।  
उदयं वसुधा भज्य द्विभागं वानलांशके ॥ ८ ॥  
  
एकांशं वा विशेषेण स्थलांशे तु निवेशयेत् ।  
शेषं पीठोदयं ख्यातं एवं द्राविडमाचरेत् ॥ ९ ॥  
  
पूजांशपरिणाहेन समं श्रेष्ठविशालकम् ।  
परिणाहे कलांशे तु भान्वंशमधमन्ततीः ॥ १० ॥  
  
तयोर्मध्येष्टभागे तु नवधा पीठविस्तृतम् ।  
विष्णुभागसमोच्चं तु पीठं कन्यसमुच्यते ॥ ११ ॥  
  
सपादं श्रेष्ठमाख्यातं तयोर्मध्येऽष्टभाजिते ।  
नवधा पिण्डिकोत्तुङ्गं वेसरे ह्येवमाचरेत् ॥ १२ ॥  
  
अथवा लिङ्गविष्कम्भं त्रिगुणं पीठविस्तृतम् ।  
अथवा लिङ्गविष्कम्भं चतुरश्रीकृते सती ॥ १३ ॥  
  
तत्कर्णद्विगुणं वाथ सार्धद्विगुणमेव वा ।  
त्रिगुणं वा विशालं तु पीठानां तु विशेषतः ॥ १४ ॥  
  
गर्भगेह त्रिभागैकं चतुर्भागैकमेव वा ।  
पीठव्यासं समाख्यातं विष्णुभागसमोन्नतम् ॥ १५ ॥  
  
सामान्यं नागरादीनां लिङ्गानां पिण्डिका इमाः ।  
उपानबाह्यविस्तारं सर्वेषां तु विशेषतः ॥ १६ ॥  
  
प्। २५०) तदष्टा नवदशांशेन हीनमग्रविशालकम् ।  
विष्णुभागसमोत्तुङ्गं सपादं सार्धमेव वा ॥ १७ ॥  
  
सामान्यपिण्डिकानां तु नागरादि समुन्नतम् ।  
लिङ्गानां सकलानां च सामान्यं पीठलक्षणम् ॥ १८ ॥  
  
सकलोदये नवांशे तु व्योमांशं कन्यसोदयम् ।  
गुणांशं श्रेष्ठमानं तु तयोर्मध्येऽष्टभाजिते ॥ १९ ॥  
  
नवधा पीठतुङ्गं तु तस्य विस्तारमुच्यते ।  
पीठतुङ्गसमव्यासं अधमं पीठमुच्यते ॥ २० ॥  
  
द्विगुणांशोत्तमव्यासं तयोर्मध्येऽष्टभाजिते ।  
नवधा विस्तृतं ख्यातं सकलानां विशेषतः ॥ २१ ॥  
  
पिण्डिका गोमुखोपेता लिङ्गानां तु विधीयते ।  
गोमुखारहितं पीठं सकलानां विशेषतः ॥ २२ ॥  
  
समाश्रं समवृत्तं वा लिङ्गानां तु विधीयते ।  
सायताश्राय वृत्तं वा प्रतिमानासनं तु वा ॥ २३ ॥  
  
पद्मपीठं भद्रपीठं वेदिका परिमण्डलम् ।  
पीठं चतुर्विधं ख्यातं अलङ्कारं द्विजोत्तम ! ॥ २४ ॥  
  
कलांशं विभजेत्तुङ्गं उपानोच्चं द्विभागया ।  
भूतांशोच्चमधः पद्मं कण्ठं पादुकसादृशम् ॥ २५ ॥  
  
ऊर्ध्वपद्मं तु वेदांशं द्विभागं पट्टिकोदयम् ।  
शिवांशं घृतवार्युच्चं षोडशं दलसंयुतम् ॥ २६ ॥  
  
प्। २५१) क्षुद्रं दलं तयोर्मध्येऽप्यष्टौ वाथ महादलम् ।  
अर्धाङ्गुलं दलाग्रोच्चं मानाङ्गुलेन सुव्रत ! ॥ २७ ॥  
  
लिङ्गभेदाङ्गुलार्धं वा दलाग्रस्य समुच्छ्रयम् ।  
पीठतार त्रिभागैकं गोमुखादीर्घमुच्यते ॥ २८ ॥  
  
तद्दीर्घसदृशं तस्य मूलव्यासमुदाहृतम् ।  
मूलतारत्रिभागैकं तस्याग्रं विस्तृतं भवेत् ॥ २९ ॥  
  
मूलादग्रं क्रमात्क्षीणं तद्घनं व्याससादृशम् ।  
त्रिपादं वार्धवा नीव्र त्रिभागैकांशमेव वा ॥ ३० ॥  
  
व्यासत्रिभागभागं तु जलमार्गविशालकम् ।  
पट्टिकोर्ध्वसमं निम्नं तस्यादीषं ततं तु वा ॥ ३१ ॥  
  
उपानाद्यङ्गवेशं च नीव्रं सौन्दर्यमाचरेत् ।  
अधिष्ठानाङ्गवद्वेश नीव्रं वा परिकल्पयेत् ॥ ३२ ॥  
  
पद्मपीठं समाख्यातं भद्रपीठमथोच्यते ।  
कृत्वा तु षोडशोत्सेधं भागेनोपानमुच्यते ॥ ३३ ॥  
  
जगत्युच्चं तु वेदांशं गुणांशं कुमुदोदयम् ।  
शिवांशं पट्टिकामानं कण्ठमानं गुणांशकम् ॥ ३४ ॥  
  
तदूर्ध्वकम्पमेकांशं द्विभागा पट्टिका भवेत् ।  
शश्यंशं घृतवारि स्यात् एतत्तु भद्रमुच्यते ॥ ३५ ॥  
  
पीठोच्चे तु कलांशे तु द्विभागं पादुकोदयम् ।  
गुणांशं जगती मानं कुमुदोच्चं तु तत्समम् ॥ ३६ ॥  
  
प्। २५२) व्योमांशं कम्पमानं तु कण्ठमानं द्विभागया ।  
तस्योर्ध्वकम्पमेकांशं गुणांशा पट्टिका भवेत् ॥ ३७ ॥  
  
एकांशं घृतवारि स्याद् एतद्भद्रकमुच्यते ।  
भद्रमेव तथा ख्यातं वेदिपीठमथोपरि ॥ ३८ ॥  
  
त्रयोदशांशे पीठोच्चं द्विभागं पादुकोदयम् ।  
तदूर्ध्वपद्मतत्तुल्यं कम्पमंशेन कारयेत् ॥ ३९ ॥  
  
द्विभागं कण्ठमानं तु ऊर्ध्वकम्पं शिवांशकम् ।  
तदूर्ध्वे पद्ममक्षांशं पट्टिका चैव तत्समम् ॥ ४० ॥  
  
घृतवार्युदयं व्योमभागेन परिकल्पयेत् ।  
अथवोदयं तु वस्वंशे उपानोच्चं शिवांशकम् ॥ ४१ ॥  
  
एकांशं घृतवारि स्यात् शेषं वेदीयुगाश्रकम् ।  
वेदिका पीठमाख्यातं तदेवाक्षांशपट्टिका ॥ ४२ ॥  
  
कर्तव्यं च त्रिधैकं हि वेदिका पीठमुच्यते ।  
पद्मं वा भद्रपीठं वा वृत्तं तत्परिमण्डलम् ॥ ४३ ॥  
  
अधिष्ठानाङ्गवद्वाथ पीठाङ्गं परिकल्पयेत् ।  
उपपीठाङ्गवद्वाथ तत्तन्नाम्ना प्रकीर्तिताः ॥ ४४ ॥  
  
जयदं चतुरश्रं स्यात् योन्याकारं प्रकल्पयेत् ।  
शान्तिः स्याद्धनुषाकारं गुणाश्रं रिपुनाशनम् ॥ ४५ ॥  
  
वर्धनाहे तु वृत्तं स्यात् पञ्चाश्रं पुष्टिदं भवेत् ।  
रोगनाशकरं चाष्टकोणमेवं क्रमाद्विदुः ॥ ४६ ॥  
  
प्। २५३) एष्वाकारेषु पीठाङ्गान् प्रागुक्त विधिना कुरु ।  
द्रव्योत्कृष्टैर्नवा वाथ जीर्णोद्धारे द्विजोत्तम ! ॥ ४७ ॥  
  
पूर्वाकृतिर्यथा कार्यं तथा कुर्यात्पुनः पुनः ।  
पश्चादन्या कृतिर्विप्र गुणं वा गदायतम् ॥ ४८ ॥  
  
आर्जवं मुखभद्रं वा भद्रं चेत्समभद्रवत् ।  
लिङ्गानां सायतं पीठं न कुर्यात्तु कदाचन ॥ ४९ ॥  
  
समाश्रं समवृत्तं वा सायताश्रं तथान्यकम् ।  
सर्वं च सकलानां तु कर्तव्यं सम्पदां पदम् ॥ ५० ॥  
  
पिण्डिका लक्षणं प्रोक्तं पादशैलादिकं शृणु ।  
  
  
इत्यंशुमान्काश्यपे पिण्डिका लक्षण पटलः (द्विपञ्चाशः) ॥ ५२ ॥  
  
  
  
  
अथ वक्ष्ये विशेषेण पादशैलादिलक्षणम् ।  
लिङ्गतारत्रयं व्यासं तत्त्रिपादसमुन्नतम् ॥ १ ॥  
  
श्रेष्ठमध्यकनिष्ठोच्चं तयोर्मध्येऽष्टभाजिते ।  
व्यासं तु नवभागं तु तत्त्रिपादोक्तमुन्नतम् ॥ २ ॥  
  
तदर्धमधमोत्तुङ्गं तयोर्मध्येऽष्टभाजिते ।  
तुङ्गं तु नवधा प्रोक्तं पादाश्म नागरे विदुः ॥ ३ ॥  
  
गर्भगेहविशालाक्षं श्रेष्ठं व्यासमुदाहृतम् ।  
तदर्धं कन्यसं प्रोक्तं तयोर्मध्येष्टभाजिते ॥ ४ ॥  
  
प्। २५४) नवधा च शिलाव्यासं तत्त्रिपादोत्तमोदयम् ।  
तदर्धमधमं ख्यातं तयोर्मध्येऽष्टभाजिते ॥ ५ ॥  
  
नवधा तस्य तुङ्गं तु द्राविडं ह्येवमुच्यते ।  
नालीगृहत्रिभागैक भागमुत्तमविस्तृतम् ॥ ६ ॥  
  
तदर्धमधमं ख्यातं तयोर्मध्येऽष्टभाजिते ।  
व्यासं तु नवधा तुङ्गं तत्त्रिभागोत्तमोन्नतम् ॥ ७ ॥  
  
तदर्धमधमं तुङ्गं तयोर्मध्येऽष्टभाजिते ।  
तुङ्गं तु नवधा प्रोक्तं पादाश्म वेशरान्वितम् ॥ ८ ॥  
  
लिङ्गव्यासार्धमाधिक्यं व्यासं तद्वसुभाजिते ।  
एकांशमवटे निम्नं लिङ्गमूलवदाकृतिः ॥ ९ ॥  
  
रत्निमानामप्राण नवकोष्ठं बिले कुरु ।  
अन्यत्र समतां कुर्यात् आधाराख्य शिला स्मृता ॥ १० ॥  
  
तदश्मपीठसीमान्तं नन्द्यावर्तशिलादयः ।  
लिङ्गात्पीठावसानं वा एकद्वित्र्यङ्गुलाधिकम् ॥ ११ ॥  
  
नन्द्यावर्तशिलाव्यासं नागरे तु विधीयते ।  
पीठव्यसाद्यवैकं वा द्राविडाक्षान्तिकादिकम् ॥ १२ ॥  
  
लिङ्गव्यासनवांशे तु पीठादेकैकवर्धनात् ।  
नन्द्यावर्तशिलाव्यासं नवधा वेसरं हि तत् ॥ १३ ॥  
  
लिङ्गस्य परितः कल्प्यं चत्वारं चतुरश्रकम् ।  
चतुरश्रोचितायामे तेषां दीर्घमुदाहृतम् ॥ १४ ॥  
  
प्। २५५) उत्तराग्रं तु प्राग्भागे प्रागग्रं दक्षिणे न्यसेत् ।  
पश्चिमे चोत्तराग्रं तु प्रागग्रं चोत्तरे न्यसेत् ॥ १५ ॥  
  
शाङ्करे प्रथमस्याग्रं अनलाग्रं द्वितीयके ।  
तृतीयमूलं निर्-ऋतौ वायुमूलं चतुर्थकम् ॥ १६ ॥  
  
नन्द्यावर्तशिलास्त्वेवं योज्यकल्कगुलोदकैः ।  
ऊर्ध्वेष्टबन्धनं लिप्य स्थापयेत्पिण्डिकां बुधैः ॥ १७ ॥  
  
सुधा वा वज्रबन्धं वा लिप्य पीठं प्रयोजयेत् ।  
एकाश्मं चोत्तमं पीठं द्वाभ्यां वै मध्यविष्ठरम् ॥ १८ ॥  
  
त्रिचतुष्पञ्चभिर्वाथ कन्यसं पीठमुच्यते ।  
पीठानां तु गलादूर्ध्वं अश्वत्वेकेन कारयेत् ॥ १९ ॥  
  
बहुवस्तु गलाधस्तात् पीठन्धरं गले कुरु ।  
गलाधस्ताद् दृषद्वौ चेद् पूर्व वै चापरे न्यसेत् ॥ २० ॥  
  
त्रयश्चोत्तरतस्त्वेकं वामे वामे परद्वयम् ।  
चत्वारं चेच्चतुष्कोणे चतुरश्रं प्रकल्पयेत् ॥ २१ ॥  
  
द्विपराश्रं तु कर्तव्या पिण्डिका लक्षणान्विता ।  
अथवा चाष्टबन्धैर्वा निश्छिद्रं सुदृढं कुरु ॥ २२ ॥  
  
इष्टका चेत्तु बहुभिः कर्तव्या सुधयान्विता ।  
लोहजं रत्नजं चैव दारुजं चैवमेव तु ॥ २३ ॥  
  
सर्वेषां बन्धनं चाष्ट बन्धमिव्यभिधीयते ।  
विष्णुभागार्धसीम्ना च पिण्डिकोर्ध्वं समुन्नयेत् ॥ २४ ॥  
  
प्। २५६) नतोन्नतं न कर्तव्यं कर्तव्ये कर्तृनाशनम् ।  
नपुंसकशिलाभिस्तु पीठाधस्ताच्छिलां नयेत् ॥ २५ ॥  
  
एवं ब्रह्मशिलादीनि प्रोक्तं तदविशेषतः ।  
  
इत्यंशुमान्काश्यपे पादशिलादिलक्षणपटलः (त्रिपञ्चाशः) ॥ ५३ ॥  
  
  
  
  
अथ वक्ष्ये विशेषेण लक्षणोद्धारलक्षणम् ।  
लिङ्गस्य मुखनिर्माणं लक्षणोद्धारमिष्यते ॥ १ ॥  
  
प्रासादस्याग्रतो वापि शाङ्करे दक्षिणेऽपि वा ।  
नवाष्टसप्तहस्तं वा मण्टपं चतुरश्रकम् ॥ २ ॥  
  
षोडशस्तम्भसंयुक्तं सर्वालङ्कारसंयुतम् ।  
मण्टपस्य त्रिभागैकं तन्मध्ये वेदिकां कुरु ॥ ३ ॥  
  
हस्तमात्रसमुत्सेधां दर्पणोदरसन्निभाम् ।  
गोमयालेपनं कृत्वा पिष्टचूर्णैरलं कृताम् ॥ ४ ॥  
  
नानातोरणसंयुक्तां नानापुष्पैरलङ्कृताम् ।  
शालिभिस्थण्डिलं कृत्वा वेदिकायां विशेषतः ॥ ५ ॥  
  
तण्डुलैश्च तिलैर्दर्भैः लाजपुष्पैरलं कृताम् ।  
अधमत्रयलिङ्गानां एवं मण्टपमाचरेत् ॥ ६ ॥  
  
शेषाणां लिङ्गदीर्घस्य वेदिकाविस्तृतं भवेत् ।  
तेनैव त्रिगुणैर्व्यासं मण्टपस्य विशालकम् ॥ ७ ॥  
  
प्। २५७) अन्यत्सर्वमलङ्कारं प्रागिवैव समाचरेत् ।  
वेद्यूर्ध्वे शाययेल्लिङ्गं प्राक्शिरश्चोर्ध्ववक्त्रकम् ॥ ८ ॥  
  
परितोऽष्ट घटान्न्यस्त्वा सकूर्चान्सापिधानकान् ।  
ससूत्रान्नववस्त्राढ्यान् गन्धतोयेन पूरितान् ॥ ९ ॥  
  
वासोपिधानान्हेमाढ्यान् लोकपालांश्च देशिकः ।  
गन्धैः पुष्पैश्च धूपैश्च अर्चयेत्तु स्वनामतः ॥ १० ॥  
  
लिङ्गमूलस्य वामे तु पिण्डिकां च निधापयेत् ।  
रक्तेन शालिना वेष्ट्य लिङ्गपीठौ समर्चयेत् ॥ ११ ॥  
  
वेदिकायास्ततस्त्वैन्द्रे कुण्डं वा स्थण्डिलं गुरुः ।  
अग्न्याधानादिकं सर्वं अग्निकार्योक्तमाचरेत् ॥ १२ ॥  
  
ब्रह्मवृक्षसमिद्भिस्तु होमं कृत्वा तु सद्यतः ।  
आ वो राजेति मन्त्रेण इदं विष्ण्विति मन्त्रतः ॥ १३ ॥  
  
ब्रह्मजज्ञानमन्त्रेण पूजाहोमं समाचरेत् ।  
चरुं हुत्वात्वघोरेण प्रत्येकाष्टशताहुतिः ॥ १४ ॥  
  
रात्रौ प्रतिसरं बध्वा लिङ्गपीठौ द्विजोत्तम ! ।  
स्वर्णरजतकार्पास सूत्रैर्वा हृदयेन तु ॥ १५ ॥  
  
प्राग्वदग्निं समभ्यर्च्य स्विष्टं पूर्णाहुतिं चरेत् ।  
एवं जागरणं रात्रौ प्रभाते सुमुहूर्तके ॥ १६ ॥  
  
देशिकश्च शुचिर्भूत्वा सकलीकृत विग्रहः ।  
सितवस्त्रोत्तरीयाढ्यः सितमाल्यानुलेपनः ॥ १७ ॥  
  
प्। २५८) सितयज्ञोपवीताढ्यः शिवद्विजकुलोद्भवः ।  
स्थपतिश्च शुचिर्भूत्वा यज्ञसूत्रपवित्रधृत् ॥ १८ ॥  
  
प्रभाते सुमुहूर्ते तु लक्षणोद्धारमाचरेत् ।  
पायसं घृतसंयुक्तं शिरः स्थाने बलिं हरेत् ॥ १९ ॥  
  
रक्तशालिं परित्यज्य गन्धाद्यैरर्चयेद्धृदा ।  
रत्नेन तं लिखेल्लिङ्गं मध्ये सूत्रं तु पातयेत् ॥ २० ॥  
  
मुखभागे तु मध्ये तु नालं कुर्यात्सलक्षणम् ।  
लिङ्गमानेन मतिमान् सूत्रविस्तारमुच्यते ॥ २१ ॥  
  
रुद्रभागोदयं ग्राह्य शिरसो वर्तनान्वितम् ।  
वेदविंशच्छतांशं च कृत्वैकांशाङ्गुलं स्तृतम् ॥ २२ ॥  
  
तदंशं वसुधा भज्यं तदेकयव मुच्यते ।  
उत्तमोत्तमलिङ्गानां सूत्रं पञ्चयवन्तती ॥ २३ ॥  
  
शेषाणामपि लिङ्गानां वर्धयेन्न तु ह्रासयेत् ।  
अधमत्रयलिङ्गानां सूत्रतारं यवं भवेत् ॥ २४ ॥  
  
सूत्रविस्तारमेवं स्याद् खातं चैव तु तत्समम् ।  
लक्षणं शिरसि व्याधिः ललाटे मरणं भवेत् ॥ २५ ॥  
  
नेत्रसूत्रे त्वपस्मारं आस्ये चान्नविनाशनम् ।  
चिबुके बन्धुनाशं स्यात् कर्णे स्कन्धविनाशनम् ॥ २६ ॥  
  
स्तनदेशे सुतं हन्ति तस्मादेशाद्विवर्जयेत् ।  
शिरसा सहरुद्रांशं गुणभागविभाजिते ॥ २७ ॥  
  
प्। २५९) एकांशमूर्ध्वके * * स्थानादूर्ध्वतदंशके ।  
तदधस्थांशके विप्र लक्षणोद्धारमाचरेत् ॥ २८ ॥  
  
पद्मस्य मुकुलाकारं यथायुक्ति यथाकृतिः ।  
द्विजानामभिवृद्ध्यर्थं नृपाणां च जयावहम् ॥ २९ ॥  
  
खड्गौ प्रत्यान्विताकारं कुञ्जराक्षमिवाकृतिः ।  
शङ्खं चाङ्कुशयोर्भेदान्नृपाणामभिवृद्धये ॥ ३० ॥  
  
कराञ्जलि समाकारं गोकर्णाकृति वर्तुलम् ।  
वैश्यानां तत्त्रिकोणं च शूलवृत्तायतं तथा ॥ ३१ ॥  
  
शूद्रस्य वृद्धिकरं त्रीणि वैश्यानां तस्य लक्षणम् ।  
लक्षणोद्धारणोक्तांशं रुद्रभागविभाजिते ॥ ३२ ॥  
  
मुकुलोदयमेकांशं तद्व्यासं चापि तत्समम् ।  
तन्मूलनालदीर्घं तु नवभागमुदाहृतम् ॥ ३३ ॥  
  
तन्नालमेकसूत्रं वा सूत्रद्वित्रियुतं तु वा ।  
सूत्रद्वित्रियुतं चेत्तु सूत्रान्तरं यवत्रयम् ॥ ३४ ॥  
  
यवद्वयान्तरं वाथ नालतारं द्विजोत्तम ! ।  
नालमूले च तस्याग्रे सीमासूत्रं समालिखेत् ॥ ३५ ॥  
  
तन्नालं चैकसूत्रं चेत् लिङ्गमध्ये विशेषतः ।  
सूत्रोक्त व्यासखातं च नालयामे तु कल्पयेत् ॥ ३६ ॥  
  
नालाधस्तात्तु व्योमांशं त्यज्य विष्णुशिरोपरि ।  
मणिरेखां ततः कुर्यान्मुकुलादास्फिगन्तकम् ॥ ३७ ॥  
  
मणिरेखयोन्तरं पद्ममूले पद्मसमं तु वा ।  
पद्मतार त्रिधैकं वा वेदांशेऽग्न्यंशमेव वा ॥ ३८ ॥  
  
पञ्चांशे तु युगांशे वा पद्मतारार्धमेव वा ।  
मुकुलमूलेन्तरं ह्येवं नालमूलेन्तरं शृणु ॥ ३९ ॥  
  
नालायामसमं वार्धं त्रिपादं वा युगांशके ।  
त्रिभागं पञ्चभागे तु वेदभागमथोपरि ॥ ४० ॥  
  
नालमूले समे वेशमणिरेखाद्वयोन्तरम् ।  
मूलादग्रं क्रमात्क्षीणं मणिरेखां ततः कुरु ॥ ४१ ॥  
  
नालमूले समे तिर्यक् द्वा पृष्ठे तु सबन्धयेत् ।  
मणिरेखाव्यासखातं लिङ्गस्योचितसूत्रवत् ॥ ४२ ॥  
  
मणिरेखालम्बनालदीर्घ तुङ्गसमेव वा ।  
तस्मात्तन्मूलपर्यन्तं वसुभागविभाजिते ॥ ४३ ॥  
  
मणिरेखालम्बनं विप्र नवधा परिकीर्तितम् ।  
सर्वेषु लक्षणोद्धारेष्वेवं वै मणिरेखके ॥ ४४ ॥  
  
प्रथमं लक्षणं प्रोक्तं द्वितीयं लक्षणं शृणु ।  
लक्षणोद्धारणांशं तु दशभागविभाजिते ॥ ४५ ॥  
  
मुकुलोदयमेकांशं वस्वंशं नालदीर्घकम् ।  
नालाधस्तात्तु व्योमांशं नीत्वा शेषं तु पूर्ववत् ॥ ४६ ॥  
  
द्वितीयं लक्षणं ख्यातं तृतीयं लक्षणं शृणु ।  
लक्षणोद्धारभागं तु धर्मभागविभाजिते ॥ ४७ ॥  
  
प्। २६१) एकांशं मुकुलोत्तुङ्गं नवांशं नालदीर्घकम् ।  
शेषं पूर्ववदुद्दिष्टं चतुर्थं लक्षणं शृणु ॥ ४८ ॥  
  
लक्षणांशं तु नवधा भज्यैकांशं तु कुड्मलम् ।  
सप्तांशं नालदीर्घं तु शेषं पूर्ववदेव हि ॥ ४९ ॥  
  
चतुर्थं लक्षणं प्रोक्तं पञ्चमं लक्षणं शृणु ।  
लक्षणांशं वसुधा भज्य व्योमांशं मुकुलोदयम् ॥ ५० ॥  
  
षडंशं नालदीर्घं तु नालाधस्ताच्छिवांशकम् ।  
तदेव सप्तभागं तु नालदीर्घमुदाहृतम् ॥ ५१ ॥  
  
शेषं प्रागिव कर्तव्यं * * * * * * * * ।  
  
लक्षणांशे तु सप्तांशे शश्यंशं मुकुलोदयम् ।  
भूतांशं नालदीर्घं तु शेषं पूर्ववदेव हि ॥ ५३ ॥  
  
षडंशं नालदीर्घं तु शेषं प्रागिव सङ्ख्यया ।  
एवमष्टविधं ख्यातं नालायामं द्विजोत्तम ! ॥ ५४ ॥  
  
अग्राकारेब्जमुकुलात् भानुसङ्ख्यात्सुसुव्रतम् ।  
यथेष्टनालकर्तव्यं वसुसङ्ख्यासु मे द्विज ॥ ५५ ॥  
  
अग्राकारे दृढसूत्रं प्रकर्तव्यं लिङ्गेषूक्त प्रमाणतः ।  
स्थापयेत्तु ततो लिङ्गं प्रागुदग्रन्दुरष्टके ॥ ५६ ॥  
  
लक्षयेत्पिण्डिकावक्त्रं लिङ्गसौम्ये निधापयेत् ।  
स्थापितैः कलशैः स्नाप्य लिङ्गपीठौ हृदा गुरुः ॥ ५७ ॥  
  
प्। २६२) गव्यैर्गन्धोदकैः स्नाप्य गन्धपुष्पादिभिर्यजेत् ।  
लम्बकूर्चसमायुक्तं सर्वालङ्कारशोभितम् ॥ ५८ ॥  
  
रथे वा शिबिकायां वा ग्रामं कृत्वा प्रदक्षिणम् ।  
आचार्यं शिल्पिनं पूज्य वस्त्र हेमाङ्गुलीयकैः ॥ ५९ ॥  
  
ततो जलाशयं प्राप्य जलाधीवासनं कुरु ।  
लक्षणोद्धारमाख्यातं प्रतिमालक्षणं शृणु ॥ ६० ॥  
  
  
इत्यंशुमान्काश्यपे लक्षणोद्धारविधिपटलः (चतुः पञ्चाशः) ॥ ५४ ॥  
  
  
  
प्रतिमालक्षणं वक्ष्ये शृणुत्वैकाग्रमानसः ।  
अचलं च चलं चैव चलाचलमिति त्रिधा ॥ १ ॥  
  
मृण्मयं शर्करां चैव सौधजं च चलं स्मृतम् ।  
शैलजं दारुजं चैव धातुजं रत्नजं तथा ॥ २ ॥  
  
चलाचलमिति ख्यातं चलमेवं तु लोहजम् ।  
अर्धचित्रं च चित्रं च चित्राभासमिति त्रिधा ॥ ३ ॥  
  
अर्धाङ्गदर्शनं बिम्बं अर्धचित्रमिति स्मृतम् ।  
सर्वावयव दृष्टं यत् तच्चित्रं हि विधीयते ॥ ४ ॥  
  
निम्नोन्नतविहीनेन पटभित्त्यादिकल्पना ।  
अर्धचित्रं तु सुधया चान्यैश्चित्रवदर्धकम् ॥ ५ ॥  
  
प्। २६३) आभासं धातुभिः कुर्यात् चित्रकर्मविधानतः ।  
चित्रं चित्रार्धमाभासं फलं श्रेष्ठान्तराधमम् ॥ ६ ॥  
  
इष्टकायाः पटं श्रेष्ठं पटादाभासकं वरम् ।  
आभासादर्ध चित्रं तु तस्माद्वै मृण्मयं वरम् ॥ ७ ॥  
  
मृण्मयाद्दारुजं श्रेष्ठं दारुजाच्छैलजं वरम् ।  
शैलजाल्लोहजं श्रेष्ठं कर्तॄणां च फलं तथा ॥ ८ ॥  
  
लोहजेषूत्तमं स्वर्णं मध्यमं रजतं भवेत् ।  
ताम्रजं कन्यसं ख्यातं तेषु तेषु फलं तथा ॥ ९ ॥  
  
बिम्बमानं च द्रव्यं च श्रेष्ठान्तराधमं भवेत् ।  
सर्वद्रव्येषु दैवत्यं सममेवेति विद्यते ॥ १० ॥  
  
समं चेद्दिव्यदेवेशं फलं श्रेष्ठादयं कथम् ।  
ऊषरे सुन्धभूमौ च मार्दवे च महीतले ॥ ११ ॥  
  
पृथगेकजातिवृक्षं तु स्थापने तु विशेषतः ।  
फलस्थलानुसारेण यथालाभं तथा भजेत् ॥ १२ ॥  
  
स्थलभेदेन वृक्षस्यं भेदमात्रं न विद्यते ।  
तथा द्रव्यफलं तुल्यं द्रव्यभेदे फलप्रदम् ॥ १३ ॥  
  
तस्मात्तेषु यथा लाभं द्रव्येण सकलं कुरु ।  
यो नरः कृतवान्भूमौ पुत्रमित्रकलत्र युक् ॥ १४ ॥  
  
यथेष्टविषयोपेतः शक्रादि विषयं सुखम् ।  
न नश्यते ततो विप्र ! सालोद्यादि पदाश्रितम् ॥ १५ ॥  
  
प्। २६४) मनसा कर्मणा वाचा यो नरः सहकारिणा ।  
असौ वित्तानुसारेण कर्तृलब्धफलानुभाक् ॥ १६ ॥  
  
तस्मादन्येन कर्तव्यं स कर्तुं शिवात्मकम् ।  
सुखासनं तु प्रथमं उमा स्कन्दं द्वितीयकम् ॥ १७ ॥  
  
तृतीयं चन्द्रमौलिं च चतुर्थं वृषवाहनम् ।  
पञ्चमं नृत्तमूर्तिं च गङ्गाधरमतः परम् ॥ १८ ॥  
  
सप्तमं त्रिपुरारिं च वैवाह्यं त्वष्ठमं तथा ।  
नवमं चार्धनारिं च दशमं गजहारिणम् ॥ १९ ॥  
  
ततो पाशुपतं विद्यात् कङ्कालं द्वादशं स्मृतम् ।  
त्रयोदशं हरेरर्धं भिक्षाटनं चतुर्दश ॥ २० ॥  
  
चण्डेश्वर प्रसादं तु पञ्चादशमुदाहृतम् ।  
षोडशं दक्षिणामूर्तिं ततः कालारिमुच्यते ॥ २१ ॥  
  
ततो वै लिङ्गमुद्भूतं मूर्तिरष्टादशा भवेत् ।  
सर्वासां प्रतिमानां तु मानमादौ वदाम्यहम् ॥ २२ ॥  
  
सर्वेषामपि लिङ्गानां शिरोमानं विनोदयम् ।  
गृहीतं विद्यमानेषु अन्येषु शिरसा सह ॥ २३ ॥  
  
स्थूलदेशे परीणाहं विस्तारं चैव तत्रैव ।  
पूजांश द्विगुणं ग्राह्य द्वात्रिंशद्विभजेत्समम् ॥ २४ ॥  
  
तेषु वै सप्तविंशांशं पञ्चविंशांशमेव वा ।  
त्रिभागाधिकविंशच्च एकविंशतिरेव वा ॥ २५ ॥  
  
प्। २६५) एकोन विंशदंशं वा षोडशं वा त्रयोदश ।  
रुद्रांशं नन्दभागं वा सप्तांशं पञ्च एव वा ॥ २६ ॥  
  
अथवा रुद्रभागोच्चं नवभागविभाजिते ।  
तेष्वेकांशं समारभ्य एकैकांश विवर्धनात् ॥ २७ ॥  
  
यावद्वै सप्तविंशांशं तावद्वै सप्तविंशतिः ।  
रुद्रांशोच्चे तु बिम्बोच्चं साष्टत्रिंशति भेदकम् ॥ २८ ॥  
  
तथैव लिङ्गतारे च लिङ्गनाहे च कल्पयेत् ।  
लिङ्गे बिम्बोच्च भेदं तु मन्वाधिकशतं भवेत् ॥ २९ ॥  
  
गर्भगेहं तदाद्यं तु भागे नन्दविधोन्नतम् ।  
अथवा गर्भगेहं तु त्रिन्नवांशविभाजिते ॥ ३० ॥  
  
सप्तविंशतिमानं स्युरेकादेकांशवर्धनात् ।  
अथवा गर्भगेहं तु द्विनवांशं विभाजिते ॥ ३१ ॥  
  
एकांशदेकवृद्ध्या तु बिम्बमष्टादशान्वितम् ।  
शुद्धद्वारस्य चोत्सेधं चतुर्भागविभाजिते ॥ ३२ ॥  
  
पञ्चांशमुत्तमोत्सेधं मध्यमं चतुरंशकम् ।  
अधमं तु गुणांशं स्यात् त्रिविधं द्वारमानकम् ॥ ३३ ॥  
  
अधमोत्तमयोर्मध्ये वसुभागविभाजिते ।  
नवधा स गलोत्तुङ्गं द्वारमाने विधीयते ॥ ३४ ॥  
  
अथवा द्वारतुङ्गं तु सप्तविंशति भाजिते ।  
एकैकांशविहीनेन बिम्बोच्चं सप्तविंशतिः ॥ ३५ ॥  
  
प्। २६६) एवं हि द्वारमानेन षट्त्रिंशत्कौतुकोदयम् ।  
तथाधिष्ठानमाने च स्तम्भमानविभाजिते ॥ ३६ ॥  
  
सद्मबाह्यस्य विस्तारे हस्ते चैव प्रकल्पयेत् ।  
एकादिनवहस्तान्तं नवधा हस्तमानकम् ॥ ३७ ॥  
  
तलादि नवतालान्तं तथा नवविधं भवेत् ।  
कर्तुश्च हृदयान्तं वा स्तनान्तं बाहुसीमकम् ॥ ३८ ॥  
  
हन्वन्तं चास्य सीमान्तं नेत्र सूत्रावसानकम् ।  
कर्तुश्चोदयतुल्यं वा यजमानवशादिमे ॥ ३९ ॥  
  
अथवा कर्तृतुङ्गं तु नवभागविभाजिते ।  
एकैकांशविहीनेन नवधा सकलोदयम् ॥ ४० ॥  
  
चतुर्विंशच्छतं भागं पूजांशं तु विभाजिते ।  
एकांशमङ्गुलं ख्यातं मूललिङ्गाङ्गुलान्वितम् ॥ ४१ ॥  
  
मानाङ्गुलं पुराप्रोक्तं नव प्रासादमानके ।  
कर्तुर्दक्षिणहस्ते तु मध्यमाङ्गुलिमध्यमे ॥ ४२ ॥  
  
पर्वदीर्घं तु तारं वा मात्राङ्गुलविधिः स्मृतः ।  
सप्ताङ्गुलं समारभ्य द्विद्व्यङ्गुलविवर्धनात् ॥ ४३ ॥  
  
त्रयोविंशतिकं यावत् शतान्तत्रिभिरङ्गुलैः ।  
बिम्बमानं तु कर्तव्यं मानौ द्वाभ्यां परार्थकम् ॥ ४४ ॥  
  
गृहे त्वात्मार्थ बिम्बानां मानं मात्राङ्गुलेन तु ।  
कर्तव्यमन्यथा चेत्तु कर्तव्ये कर्तृनाशनम् ॥ ४५ ॥  
  
प्। २६७) अङ्गुलैनिर्मितं बिम्बं सर्वजात्यर्हकं शुभम् ।  
अङ्गुलें गुलसङ्ख्याभिशायादीषच्छुभेक्षणम् ॥ ४६ ॥  
  
त्रिष्वङ्गुलि प्रमाणेषु जात्यंशं च न रोपयेत् ।  
अङ्गुलादन्यद्यन्मानं वेदाशीति विभज्य च ॥ ४७ ॥  
  
एकांशं रोपयेत्तस्मात् जात्यंशं तद्द्विजादिभम् ।  
द्विभागाधिकषष्ट्यंशं भज्यैकांशसमन्वितम् ॥ ४८ ॥  
  
नृपजात्यंशकं ह्येवं नृपाणामृद्धिकारणम् ।  
चतुर्विंशति भागं तु कृत्वैकांशसमन्वितम् ॥ ४९ ॥  
  
वैश्यजात्यंशकं ख्यातं वैश्यानामभिवृद्धिदम् ।  
षोडशांशेंशमारोप्य शूद्र-ऋद्धिकरं भवेत् ॥ ५० ॥  
  
एवं जात्यंशसंयुक्तं अंशमष्टगुणीकृतम् ।  
सप्तविंशतिभिर्ह्रासे शेषमश्वादिमं भवेत् ॥ ५१ ॥  
  
तद्दिनं जाति ऋक्षं स्यान्नृपवास्तुदिनान्वितम् ।  
सुशोभनेन युक्तं चेत् कर्तृवास्तु नृपादिनाम् ॥ ५२ ॥  
  
त्रिंशाद्या शतभागान्तं बिम्बोच्चं तु विभाजिते ।  
शश्यंशं रोपयेद्यावत् शुभायादीनि सम्भवम् ॥ ५३ ॥  
  
तन्मानं कौतुकोच्चं स्यात्पादादुष्णीषकावधि ।  
आयांशकमिदं ख्यातं चैकांशायादिकल्पयेत् ॥ ५४ ॥  
  
अष्टाभिर्वर्धयेद्यंशं भानुभिर्ह्रासयेद्द्विज ! ।  
शेषमायमिति ख्यातं अंशमष्टगुणीकृतम् ॥ ५५ ॥  
  
प्। २६८) सप्तविंशतिभिर्ह्रासे शेषमश्वादिभं भवेत् ।  
नवभिर्गुणिते त्वंशं नाडिभिर्ह्रासयेत्ततः ॥ ५६ ॥  
  
सेषं व्ययमिति ख्यातं अंशं वै त्वनलेन तु ।  
वर्धयेद्वसुभिर्ह्रासे शेषं ध्वजादयो भवेत् ॥ ५७ ॥  
  
नवभिर्वर्धयेत्त्वंशं सप्तभिर्ह्रासवारकम् ।  
वर्धयेद्वेदसङ्ख्या तु ह्रासयेन्नवसङ्ख्यया ॥ ५८ ॥  
  
शेषमंशकमित्युक्तं एवमायादिषड्भवेत् ।  
आयाधिक्यं व्ययं क्षीणं पुष्कलायं सुशोभनम् ॥ ५९ ॥  
  
ध्वजधूमश्च सिंहश्च श्वावृषोखरहस्तिकाकयः ।  
योनयश्चाष्ट ते तेषु तेषु केतुहरी वृषम् ॥ ६० ॥  
  
गजश्च शुभदा ज्ञेया गर्हिताः शेषयोनयः ।  
विपत्तिः प्रत्यरं चैव वर्ज्यं वैनाशिकं तथा ॥ ६१ ॥  
  
षष्ठाष्ट द्वादशं लग्नं वर्ज्यं शेषाः शुभावहाः ।  
कर्तुश्च ग्रामनक्षत्रात् नृपवास्तुदिनं तथा ॥ ६२ ॥  
  
गणयेद्बिम्ब-ऋक्षान्तं शोभनं तु परिग्रहेत् ।  
वारं सूर्यादि सङ्ख्या तु भौमवारं विवर्जयेत् ॥ ६३ ॥  
  
सूर्यारवारसौरिश्च मध्यमं च इति स्मृतम् ।  
भानु वारादि संयुक्तं विशाखादि चतुश्चतुः ॥ ६४ ॥  
  
योगं तु मरणं नाशं अमृतं च यथा क्रमम् ।  
तस्करं भुक्तिशक्तिश्च धन्यं राजं च षण्डकम् ॥ ६५ ॥  
  
प्। २६९) अभयं रथनं प्रेष्य नवांशकमुदाहृतम् ।  
तेषु तस्कर षण्डं च ऋणं चैव तु वर्जयेत् ॥ ६६ ॥  
  
गणेषु सुरमानुष्यं योगमात्र विवर्जयेत् ।  
एवं परीक्ष्य शोभाढ्यं आयामं तु सुयोजयेत् ॥ ६७ ॥  
  
चातुर्वर्णाभिवृध्यर्थं जात्यंशकं प्रयोजयेत् ।  
तस्मादुभयभागोऽपि प्रशस्ता वेशकाण्डपा ॥ ६८ ॥  
  
  
इत्यंशुमान्काश्यपे प्रतिमालक्षणपटलः (पञ्चपञ्चाशः) ॥ ५५ ॥  
  
  
  
  
उत्तमं दशतालादि लक्षणं वक्ष्यतेऽधुना ।  
मृण्मयं चेत्तु बिम्बं वै शूलस्थापनमाचरेत् ॥ १ ॥  
  
शैलजा प्रतिमा चेत्तु शिलाग्रहणं लिङ्गवत् ।  
लोहजं सकलं चेत्तु मधूच्छिष्ठेन निर्मितम् ॥ २ ॥  
  
स्थण्डिलं शालिभिः कुर्यादालयाग्रे तु मण्टपे ।  
कुशाशयं तु सङ्कल्प्य दर्भैः पुष्पैः परिस्तरेत् ॥ ३ ॥  
  
तदूर्ध्वे फलकं न्यस्त्वा दारुजं प्राग्दिशाग्रकम् ।  
आचार्यः शिल्पकर्ता च शुद्धमानं परिग्रहेत् ॥ ४ ॥  
  
तन्मान सेविताङ्गानि त्वथ नैव तु कारयेत् ।  
प्राक्शिरश्चोर्ध्व वक्त्रं तु फलकायां निधापयेत् ॥ ५ ॥  
  
प्। २७०) गन्धैः पुष्पैश्च धूपैश्च दीपैश्चाभ्यर्च्य देशिकः ।  
तस्य दक्षिण पार्श्वे तु शिवाग्निं तु प्रकल्पयेत् ॥ ६ ॥  
  
समिदाज्यैश्च चरुभिः हृदाचाष्टशताहुतिः ।  
द्रव्यान्ते व्याहृतिं हुत्वा पूर्णाहुतिं तु मूलतः ॥ ७ ॥  
  
ध्यात्वा बिम्बा कृति त्वग्नि मध्ये मूलमुदाहरेत् ।  
आत्मना निजतद्रूपं हृदयं मन्त्रमुच्चरन् ॥ ८ ॥  
  
अङ्गुष्ठाग्रं तु पार्ष्ण्यन्ततलं सप्तदशाङ्गुलम् ॥ ९ ॥  
  
हिक्कासूत्रादधो बाहुदीर्घं ऋक्षाङ्गुलं भवेत् ।  
कोर्परोच्चं द्विमात्रं स्यात् एकविंशत्प्रकोष्ठकम् ॥ १० ॥  
  
सार्धत्रयोदशं तस्मात् मध्याङ्गुलाग्र सीमयुक् ।  
ततो वै मुखविस्तारं सार्धभान्वङ्गुलं भवेत् ॥ ११ ॥  
  
मुखान्तस्य तु विस्तारं सार्धत्रयोदशाङ्गुलम् ।  
ग्रिवाग्रं सार्धनन्दांशं ग्रीवामूलं दशाङ्गुलम् ॥ १२ ॥  
  
हिक्काधो बाहुसीमान्त चत्वारिंशच्छिवाधिकम् ।  
सार्धद्वाविंशदंशं तु कक्षयोरन्तरस्ततम् ॥ १३ ॥  
  
नवांशं चतुर्यवोपेतं बाहुमूलविशालकम् ।  
एकविंशति भागं स्यात् स्तनदेशे तु विस्तरम् ॥ १४ ॥  
  
हृदयावधिविस्तारं एकोनविंशदंशुलम् ।  
कलांशं चतुर्यवोपेतं मध्यव्यासमुदाहृतम् ॥ १५ ॥  
  
प्। २७१) एकोन विंशदंशं तु श्रोणी तारमुदाहृतम् ।  
कटिरग्रविशालं तु त्रिनवाङ्गुलमुच्यते ॥ १६ ॥  
  
तदधः कटिपार्श्वान्तं विस्तारार्धांश विंशतिः ।  
पादोनमनुभागं तु ऊरुमूलविशालकम् ॥ १७ ॥  
  
सपाद * * भागं तु ऊरुमध्यविशालकम् ।  
पादोन धर्मभागं तु जातु व्यासमुदाहृतम् ॥ १८ ॥  
  
स पादवसुभागं तु जङ्घामूलविशालकम् ।  
पादोन सप्तभागं तु जङ्घामध्यविशालकम् ॥ १९ ॥  
  
तयोर्मध्य ततं विप्रवस्सभागमुदाहृतम् ।  
पादोन पक्षभागं तु नलकाविस्तृतं भवेत् ॥ २० ॥  
  
त्रियवाधिकपञ्चांशं गुल्फव्यासमुदाहृते ।  
अक्षादातवतुङ्गं तु सार्धवेदाङ्गुलं भवेत् ॥ २१ ॥  
  
पार्ष्णितारं चितत्तुल्यं पार्ष्ण्योरुच्चं तदेव हि ।  
तलमध्यं षडंशं स्यात् यवद्वयसमायुतम् ॥ २२ ॥  
  
दलाग्रविस्तृतं सप्तभागमित्यभिधीयते ।  
द्वियवाधिकवेदांशं पादाङ्गुष्ठायतं भवेत् ॥ २३ ॥  
  
यवोपेतद्वयांशं तु तस्य विस्तारमुच्यते ।  
तारार्धघनविस्तारं पादोनायतवर्तुलम् ॥ २४ ॥  
  
त्रयवोपेत वेदांशं तर्जन्यायाममुच्यते ।  
पादोन वेदभागं तु मध्याङ्गुलायतं भवेत् ॥ २५ ॥  
  
प्। २७२) यवोपेताग्निभागं तु अनामिकायाममिष्यते ।  
सार्धपक्षांशमानं तु कनिष्ठाङ्गुलि दीर्घकम् ॥ २६ ॥  
  
प्रादेशिन्यादिक्रमात्तारं नवसप्तार्थ सप्तषट् ।  
यवमानं स्वतारार्धं नखं पूर्वोक्तवद्विदुः ॥ २७ ॥  
  
तत्तदङ्गुलि विस्तारं वेदांशं विभजेद्बुधः ।  
त्रिभागमङ्गुलाग्रोच्चं शेषं स्यात्तु नखोदयम् ॥ २८ ॥  
  
त्रियवाधिकवस्वंशं बाहुमध्यविशालकम् ।  
स पादसप्तभागं तु कोर्परव्यासमुच्यते ॥ २९ ॥  
  
पादोन रसभागं तु प्रोकोष्ठं मध्यविस्तृतम् ।  
पादोन चतुरंशं तु मणिबन्ध विशालकम् ॥ ३० ॥  
  
सप्तांशं तु तलायामं सार्धषण्मध्यमाङ्गुलम् ।  
स पादभूतभागस्यानामिकायामयुच्यते ॥ ३१ ॥  
  
यवाधिकं तु पञ्चांशं तर्जन्यायाममुच्यते ।  
स पादवेदभागं तु दीर्घाङ्गुष्ठ कनिष्ठयोः ॥ ३२ ॥  
  
अङ्गुष्ठमूलविस्तारं रुद्रायवमुदाहृतम् ।  
तर्जन्याष्ट यवा ख्यातं नवयवाख्यमध्यमम् ॥ ३३ ॥  
  
अनामिकाष्टयवा ख्याता कनिष्ठा सप्तसङ्ख्यया ।  
अङ्गुष्ठाद्यङ्गुलान्तं तु मूलविस्तारमेव हि ॥ ३४ ॥  
  
तन्मूलं तु कलेशांशं हीनमग्रविशालकम् ।  
अग्रतारं रसांशे तु पञ्चांशं नखविस्तृतम् ॥ ३५ ॥  
  
प्। २७३) पार्श्वयोर्मांसलं शेषं वृत्तायतनखाकृतिः ।  
स पादनखतारं तु नखयाममुदाहृतम् ॥ ३६ ॥  
  
नखायामद्वयं चाग्रपर्वदीर्घं प्रशस्यते ।  
अङ्गुष्ठं मूलपर्वस्य दीर्घं सप्तदशायवम् ॥ ३७ ॥  
  
तर्जनीमूलपर्वं तु अनामिकोच्चद्वयाङ्गुलम् ।  
मध्यमामूलपर्वस्य दीर्घमष्टादशा यवाः ॥ ३८ ॥  
  
कनिष्ठमूलपर्वस्य त्रयोदशयवाः स्मृताः ।  
मूलाग्रपर्वयोर्मध्य दीर्घमध्यस्थ पर्वसु ॥ ३९ ॥  
  
अङ्गुष्ठं तु द्विपर्वस्या शेषा त्रिपर्वसंयुतः ।  
सार्धभूताङ्गुलं विप्रतलाग्रं विप्रलम्भवेत् ॥ ४० ॥  
  
रसांशमध्यविस्तारं हस्तस्यैव तलस्य तु ।  
तलमूलविशालं तु सार्धषड्भागमुच्यते ॥ ४१ ॥  
  
अङ्गुष्ठमूलमारभ्य तर्जनीमूलमन्तकम् ।  
अङ्गुष्ठमूलमारभ्य मणिबन्धावसानकम् ॥ ४२ ॥  
  
दीर्घं वेदाङ्गुलं प्रोक्तं तदर्धांशं घनं भवेत् ।  
पार्ष्णिहस्तवनाग्न्यंशं अग्रमङ्गुष्ठवत्क्षयम् ॥ ४३ ॥  
  
अङ्गुल्यानामधस्तात्तु सार्धांशं मांसलं ततम् ।  
द्विभागं पार्ष्णिहस्तस्य शुकोदरविशालकम् ॥ ४४ ॥  
  
शेषमध्यतलं निम्नं भूतवेदाग्नि वा * *? ।  
सूक्ष्मरेखां लिखेत्तस्मिन्शङ्खं वा चक्रशूलकम् ॥ ४५ ॥  
  
प्। २७४) पद्माभं वा तलं रेखां * * * * प्रकल्पयेत् ।  
यवाकैकर्तुनिम्नं स्यात् रेखानां तु द्विजोत्तम ! ॥ ४६ ॥  
  
वृत्ता पेक्षिताङ्गेषु व्यासं पञ्चविभाजिते ।  
एकांशं तु परिग्राह्य विस्तारं द्विगुणायतम् ॥ ४७ ॥  
  
यत्ततोहमिदं ख्यातं नाहं तेनैव कल्पितम् ।  
कर्णोर्ध्वे शिरसा नाहं सास्त्रिंशाङ्गुलं भवेत् ॥ ४८ ॥  
  
कर्णोर्ध्वे त्वपरे भागे द्वादशं चाङ्गुलं भवेत् ।  
कर्णोर्ध्वे पूर्वभागं तु द्वाविंशाङ्गुलकं भवेत् ॥ ४९ ॥  
  
कर्णयोः पृष्ठनाहं तु भान्वङ्गुलमुदाहृतम् ।  
तयोर्मध्यस्थ भागं तु कर्णयोरन्तरस्थितिः ॥ ५० ॥  
  
शिरसो मध्यमान्मूर्ध्नि मण्डलं चतुरङ्गुलम् ।  
गुडाग्रकेशान्तं सार्धनवाङ्गुलमुदाहृतम् ॥ ५१ ॥  
  
तदेव मण्डलात्कण्ठकेशान्तं च नवाङ्गुलम् ।  
मण्डलात्पृष्ठकेशान्तं सार्धधर्माङ्गुलं भवेत् ॥ ५२ ॥  
  
ललाटे तिर्यजानां तु नवाङ्गुल मुदाहृतम् ।  
केशान्ता दक्षिसूत्रं स्यात् द्वयोर्मध्ये भ्रुवः स्थितिः ॥ ५३ ॥  
  
भ्रुवाग्रौ तून्नतौ चैव चापाकारं यथा कुरु ।  
द्व्यन्तरं तु भ्रुवोर्विप्र सार्धवेदयवं भवेत् ॥ ५४ ॥  
  
पञ्चाङ्गुलं भ्रुवायामं मध्यतारं यवद्वयम् ।  
बालचन्द्राग्रवत्क्षीणं भ्रुवाग्रौ तस्य मध्यमम् ॥ ५५ ॥  
  
प्। २७५) कनीनिकायामविस्तारं यवमानमुदाहृतम् ।  
कृष्णमण्डलविस्तारं चोत्सेधं षड्यवं भवेत् ॥ ५६ ॥  
  
सितान्तं तत्समं व्यासं कृष्णमण्डलपार्श्वयोः ।  
शबराकृतिकं वापि धनुराकृतिरेव वा ॥ ५७ ॥  
  
अर्धचन्द्राकृतिर्वाथ नेत्राकारं प्रकल्पयेत् ।  
तदाकारानुकूलोच्चं सितमण्डलयोर्द्विज ! ॥ ५८ ॥  
  
नेत्रान्तेऽर्धयवं रक्तं मण्डलं तु सितांशकम् ।  
  
तदष्टांशैकभागं तु तन्मध्ये दृष्टिमण्डलम् ।  
तत्सार्धयवमानं तु ऊर्ध्ववर्मततं भवेत् ॥ ६० ॥  
  
अधोवर्म च तत्तुल्यं दीर्घमष्टादशा यवम् ।  
नेत्रयोरन्तरं विप्र ! स पादद्व्यङ्गुलं भवेत् ॥ ६१ ॥  
  
अधोवर्मस्थितिर्विप्र ! नेत्रस्य तु विधीयते ।  
कर्तुर्नाशमथोदृष्टिः ऊर्ध्वदृष्टिर्विपत्करम् ॥ ६२ ॥  
  
बन्धुनाशो भवेत्पार्श्व दृष्टिश्चेद् ग्रामवासिनाम् ।  
तस्मात्सर्व प्रयत्नेन सममेव निरीक्षणम् ॥ ६३ ॥  
  
नेत्रमेवं समाख्यातं नासिका लक्षणं पुनः ।  
नासिकापुट बाह्ये तु तारमष्टा दशायवम् ॥ ६४ ॥  
  
तदर्धमग्रविस्तारं तस्यार्धं मूलविस्तृतम् ।  
गोजिमूलात्तु नास्यग्रं तुङ्गं तद्द्व्यङ्गुलं भवेत् ॥ ६५ ॥  
  
प्। २७६) पुटयोर्मध्यभित्तिस्तु पुष्करं चेति विद्यते ।  
अध्यर्धयवमालम्ब्य नासाग्रं पुटसूत्रतः ॥ ६६ ॥  
  
सार्धवेदयवं गोजिदीर्घं तस्यार्धविस्तृतम् ।  
उत्तरोष्ठस्योर्ध्वनिम्न गोजिनाम्ना प्रशंसितम् ॥ ६७ ॥  
  
यवमानं ततं गोजि कृत्वैव नासिकां द्विज ! ।  
स पाद चतुरंशं तु आस्यादीर्घं तिर्यग्विदुः ॥ ६८ ॥  
  
उत्तरोष्ठायतं चास्यादीर्घं तुलमुदाहृतम् ।  
उत्तरोष्ठस्य मध्ये तु तारं सार्धत्रयं यवम् ॥ ६९ ॥  
  
आवृष्ठ्या कृतशान्तारं आस्य सीमावसानकम् ।  
यवमानघनं पली उत्तरोष्ठस्य चोपरि ॥ ७० ॥  
  
त्रिवक्रे चोत्तरा पाली ततोष्ठ सदृशायताः ।  
अष्टादशयवा प्रोक्ता अधरोष्ठस्य दीर्घकम् ॥ ७१ ॥  
  
यवाधिकाङ्गुलं तस्य विस्तारं द्विजसत्तम ! ।  
अधरं पालिका सार्ध यवमानमथोच्यते ॥ ७२ ॥  
  
चिबुकादधरोच्चं तु सार्धषड्यवमुच्यते ।  
किञ्चित्प्रहसिताकारं आस्य युक्तानुकारयेत् ॥ ७३ ॥  
  
अधराच्चिबुकालम्बं सार्धपक्षाङ्गुलं भवेत् ।  
चिबुकात्तु हनोर्वंशं सार्धाष्टयवमुच्यते ॥ ७४ ॥  
  
सार्धद्व्यङ्गुलकां तस्य तारमायतवृत्तवत् ।  
हनोः सन्ध्यैकर्णबन्धान्तं त्वन्तरं द्वादशाङ्गुलम् ॥ ७५ ॥  
  
प्। २७७) हरोर्बाह्यं समारभ्य पादोन युगमात्रकम् ।  
कर्णवेशमिति ख्यातं ततः कर्णं वदामिते ॥ ७६ ॥  
  
नेत्रान्तात्कर्णबाह्यान्तं द्व्यन्तरं सप्तमात्रकम् ।  
कर्णस्य तु विशालं तु अष्टादश यवाः स्मृताः ॥ ७७ ॥  
  
अक्षिसूत्रोर्ध्वतः कर्णतुङ्गं चाष्टादशं यवम् ।  
तदर्धं चोर्ध्वबन्धा तु शेषं वृत्तममूर्ध्वतः ॥ ७८ ॥  
  
नेत्रसूत्रादधः कर्णबन्धं सप्तदशा यवा ।  
सार्धवेदाङ्गुलं तस्मात् तस्य नालं प्रलम्बयेत् ॥ ७९ ॥  
  
पूर्वाल ततं व्योमभागं सार्धांशका परम् ।  
नालयोर्व्यासमाख्यातं घनमर्धाङ्गुलं तयोः ॥ ८० ॥  
  
नालान्तरं त्रिपादं च वेदांशं व्रततायतम् ।  
कर्णतुङ्गमशेषं तु यवैकोन नवाङ्गुलम् ॥ ८१ ॥  
  
पिप्पली घनमर्धांशं दिगुणं हिततायतम् ।  
उत्सेधं सार्धमात्रं स्यात् मूलादग्रं क्षयानुगम् ॥ ८२ ॥  
  
द्विभागं पिबुषी दीर्घं द्वियवार्धांश विस्तृतम् ।  
अक्षसूत्रादयः कर्णद्वारमर्धाङ्गुलं भवेत् ॥ ८३ ॥  
  
कर्णद्वारन्तती निम्नं सममेव हि वर्तुलम् ।  
कर्णपालीघनं सार्धयवनीवं चतुर्यवम् ॥ ८४ ॥  
  
पृष्ठकर्णस्य विस्तारं अध्यर्धाङ्गुलमुदाहृतम् ।  
केशान्तात् पृष्ठकर्णं तु द्व्यन्तं द्व्यर्धमात्रकम् ॥ ८५ ॥  
  
प्। २७८) पृष्ठकेशावसाने तु कृकार्धांशकं नतम् ।  
तस्याधः पृष्ठदीर्घोच्चं युगांशं त्रियवाधिकम् ॥ ८६ ॥  
  
कृकाटिकादयः पृष्ठग्रिवाग्रं तु नवाङ्गुलम् ।  
पृष्ठग्रीवस्य मूलस्य तारं सार्धदशाङ्गुलम् ॥ ८७ ॥  
  
मूलादग्रं क्रमात्क्षीणं ग्रीवं वृत्ताङ्गमुच्यते ।  
हिक्कासूत्रोपरि स्कन्धसन्धीतुङ्गं युगाङ्गुलम् ॥ ८८ ॥  
  
कर्णबन्धादयस्सार्ध षण्मात्रं स्कन्धसीमकम् ।  
सप्ताङ्गुलघनं स्कन्धं हिक्कावधि क्रमात्क्षयम् ॥ ८९ ॥  
  
पृष्ठग्रीवादधस्तात्तु ककुन्मानं दशाङ्गुलम् ।  
तस्मादा कटिसन्धान्त वशमृक्षांशमायतम् ॥ ९० ॥  
  
तद्वशं नत विस्तारं सार्धषोडशकं यवम् ।  
वंशमानादधस्तात्तु वंशमूलं गुणाङ्गुलम् ॥ ९१ ॥  
  
अपरे तुङ्गमेवं स्यात् तस्मिन्व्यासं वदामि ते ।  
सार्ध ऋक्षाङ्गुलं प्रोक्तं कक्षयोरन्तरं द्विज ! ॥ ९२ ॥  
  
कक्षाधोहंसफलकातुङ्गं सप्ताङ्गुलं भवेत् ।  
कक्षोर्ध्वे बाहुसीमान्तं सप्ताङ्गुलमुदाहृतम् ॥ ९३ ॥  
  
सार्धषोडशमात्रं तु मध्यव्यासमुदाहृतम् ।  
नाभिसूत्रे तु विस्तारं सार्धविंशाङ्गुलं भवेत् ॥ ९४ ॥  
  
कटिसन्धौ तु विस्तारं त्रिषडंशमुदाहृतम् ।  
पादोन धर्मभागं तु स्फिक् पिण्डं प्रतिविस्तृतम् ॥ ९५ ॥  
  
प्। २७९) सुत्तौ तौ समाख्यातौ तयोर्मध्ये चतुर्यवम् ।  
अपरे तारमेवोक्तं पार्श्वव्यासमथोच्यते ॥ ९६ ॥  
  
कक्षस्याग्रविशालं तु सप्तमात्रमुदाहृतम् ।  
स पादषोडशमात्रं स्यात् स्तन सूत्रे तु विस्तृतम् ॥ ९७ ॥  
  
स वेदद्वादशांशं तु मध्यपार्श्वघनं भवेत् ।  
श्रोणी मध्यघनं पार्श्वे सप्तदशाङ्गुलं भवेत् ॥ ९८ ॥  
  
ततः श्रोण्युदयं विप्र ! सप्तमात्रमुदाहृतम् ।  
नाभिसूत्रादधश्चोर्ध्वे चतुर्थं त्र्यङ्गुलं हि तत् ॥ ९९ ॥  
  
श्रोण्यधस्तात् कटेरुच्चं सार्धभूताङ्गुलं भवेत् ।  
तत्कटेस्तु घनं धीमान् सार्धभान्वङ्गुलं भवेत् ॥ १०० ॥  
  
स्फिक् पिण्डं चोरुमूलात्तु नीव्रं सार्धयुगाङ्गुलम् ।  
तत्पिण्डालम्बनं चार्ध सूत्रान्दाधोगाङ्गुलम् ॥ १०१ ॥  
  
श्रोण्यधस्तात्कटे रुच्चं सार्धसूत्रादधोयुगाङ्गुलम् ।  
कक्षाग्रधरनिम्नं तु सार्धद्व्यङ्गुलकं भवेत् ॥ १०२ ॥  
  
ग्रीवा सुवृत्ति नाहं तु रेखा द्वौ परिवेष्टितम् ।  
कर्णमूलेन तत्तारं तुङ्गं चैव चतुर्यवम् ॥ १०३ ॥  
  
हिक्काया स्वाक्षमात्रं तु जर्तृसूत्रमुदाहृतम् ।  
हिक्कामध्यात्तु कक्षान्तं भान्वंशात्पादहीनकम् ॥ १०४ ॥  
  
हिक्कादास्तनसूत्रान्तं स्तनान्तरसमं भवेत् ।  
हृदायस्तनयोर्मध्ये निम्नमध्यर्धमात्रकम् ॥ १०५ ॥  
  
प्। २८०) तिलं वै कर्णमध्ये तु यवत्रयप्रमाणकम् ।  
तस्यार्धं वा समावृत्तं कल्पयेत्तु त्रिपुण्ड्यवत् ॥ १०६ ॥  
  
कर्णमूले नतं हिक्कासूत्राधस्तात्प्रकल्पयेत् ।  
हिक्कासूत्रोपरिष्ठात्तु नीलकर्णं प्रकल्पयेत् ॥ १०७ ॥  
  
हृदयास्तन पीठोच्चं द्व्यङ्गुलं समुदाहृतम् ।  
सप्तादशयवा ख्यातं स्तनमण्डलविस्तृतम् ॥ १०८ ॥  
  
तन्मध्ये चूचुकोच्चं तु व्यासं चैव यवद्वयम् ।  
नाभेस्तु नतविस्तारं व्योमांशं द्वियवाधिकम् ॥ १०९ ॥  
  
तन्नाभिदक्षिणावर्तं मूलतारं यवद्वयम् ।  
तन्नाभ्यवटमध्यस्थं नाभिसूत्रं द्विजोत्तम ! ॥ ११० ॥  
  
नाभेरथ पादेन श्रोण्युच्चं पञ्चमात्रकम् ।  
तदधस्तात्कटिश्रोणी सार्धत्र्यङ्गुलकं भवेत् ॥ १११ ॥  
  
तस्मादामेढ्रमूलान्तं मेढ्रपीठं युगाङ्गुलम् ।  
स पादपञ्चमात्रं तु लिङ्गदीर्घमुदाहृतम् ॥ ११२ ॥  
  
लिङ्गमूलविशालं तु सप्तादशयवा तता ।  
लिङ्गायामत्रिभागैकमग्र मण्ड्या यवं भवेत् ॥ ११३ ॥  
  
तदग्रग्रन्थि(गण्डि ?)मूलं तु यवमानं बृहत्तरम् ।  
रक्तोत्पलमुकुलाभं अग्रमण्ड्याग्रमुच्यते ॥ ११४ ॥  
  
मुष्कायामविशालं तु सार्धवेदाङ्गुलं भवेत् ।  
घनं सार्धगुणांशं तु तन्मूलोर्ध्वोऽग्रबन्धनम् ॥ ११५ ॥  
  
प्। २८१) मेढ्रपीठसमूलस्य व्यासं सप्तार्धमात्रकम् ।  
मेढ्रपीठस्य मूलान्तं ऊरुमूलस्य मांसलम् ॥ ११६ ॥  
  
जानुमण्डलविस्तारं स पादं चतुरङ्गुलम् ।  
सार्धत्र्यङ्गुलकं प्रोक्तं जानुमण्डलनीव्रकम् ॥ ११७ ॥  
  
सार्धद्व्यङ्गुलकं प्रोक्तं पृष्ठजान्वोन्नतं भवेत् ।  
मध्ये तु पाश्वयोः शेषं यथा सौन्दर्यमाचरेत् ॥ ११८ ॥  
  
  
इत्यंशुमान्काश्यपे उत्तमदशतालविधिपटलः (षट्पञ्चाशः) ॥ ५६ ॥  
  
  
  
  
मध्यमं दशतालेन स्त्रीमानमथ वक्ष्यते ।  
उमासरस्वतीदुर्गा उषा भूषिश्च मातरः ॥ १ ॥  
  
लक्ष्मीं ज्येष्ठां च अनेन विधिना कुरु ।  
ईशो ब्रह्मा तथा विष्णुशक्तिरित्यभिधीयते ॥ २ ॥  
  
तेषामनुगुणं मानं तत्तच्छक्तेस्तु मानकम् ।  
शम्भोर्नासाग्रसीमान्तं शक्त्युच्चं ह्युत्तमोत्तमम् ॥ ३ ॥  
  
शम्भोर्वास्तनसीमान्तं अधमाधममुच्यते ।  
तयोर्मध्येऽष्टभागे तु नवधा शक्तिमानकम् ॥ ४ ॥  
  
शम्भोर्हिक्कान्तमुत्कृष्टं स्तनान्तमधमाधमम् ।  
तयोर्मध्येऽष्टभागे तु नवधा शक्तिमानकम् ॥ ५ ॥  
  
प्। २८२) एवमष्टादशोत्सेधं पादादुष्णीषसीमकम् ।  
तस्माज्जात्यंशमायांशं योजयेत्क्रममिच्छताम् ॥ ६ ॥  
  
त्रिभङ्गासनमूर्तीनां अन्याभिधानमूर्तिनाम् ।  
देव्युच्चं समपादस्य स्थानकं स्यैव युक्तितः ॥ ७ ॥  
  
दुर्गा ज्येष्ठा च लक्ष्मी च मातरश्च विशेषतः ।  
मानकल्पे तु लिङ्गानां मानैः सङ्कल्प्य देशिकः ॥ ८ ॥  
  
मूललिङ्गस्य गौरी तु लिङ्गमानेन कल्पयेत् ।  
स विंशतिशतं भागं स्त्रीमाने तु विभाजिते ॥ ९ ॥  
  
एकांशमङ्गुलं ख्यातं तदष्टांशं यवं भवेत् ।  
तदङ्गुलैर्यवैश्चैव चाङ्गमानं प्रमीयते ॥ १० ॥  
  
उमादीनां तु देवीनां * * मेवाङ्गुलं यवम् ।  
उष्णीषोदयमेकांशं केशान्तं तु गुणाङ्गुलम् ॥ ११ ॥  
  
केशान्तादक्षिसूत्रान्तं स त्रिपाद युगांशकम् ।  
अक्षिसूत्रात्पुटान्तं तु सार्धवेदाङ्गुलं भवेत् ॥ १२ ॥  
  
नासापुटात्तु हन्वन्तं स त्रिपादगुणाङ्गुलम् ।  
तस्याधः कण्ठमानं तु चतुर्भागमुदाहृतम् ॥ १३ ॥  
  
हिक्काच्च हृदयान्तं च हृदयान्नाभि सीमकम् ।  
नाभ्याश्च योनिपर्यन्तं समं त्रयोदशाङ्गुलम् ॥ १४ ॥  
  
ऊरुदीर्घं तु षड्विंशत् जानुमानं युगाङ्गुलम् ।  
ऊरुदीर्घ समं जङ्घा दीर्घं पादतलं युगम् ॥ १५ ॥  
  
प्। २८३) कलांशं पादतलायामं पार्ष्ण्या गुष्ठाग्रसीमकम् ।  
तर्जन्याङ्गुष्ठयोर्दीर्घं चतुर्भागमुदाहृतम् ॥ १६ ॥  
  
सार्धत्रिभागमं मध्यं त्रिभागं तु दनामिकम् ।  
सार्धद्विभागमानं तु कनिष्ठाङ्गुलिदीर्घकम् ॥ १७ ॥  
  
द्विरष्टौ सार्धसप्तांशं पातालरसभिर्यवैः ।  
अङ्गुष्ठादि कनिष्ठान्तं चरणाङ्गुलि विस्तृतम् ॥ १८ ॥  
  
त्रिद्व्यंशं तु नखव्यासं पादोनायत वर्तुलम् ।  
अङ्गुलीनां मुखोच्चं तु नखव्याससमं भवेत् ॥ १९ ॥  
  
पादं तलाग्रविस्तारं षण्मात्रमिति विद्यते ।  
मध्ये पञ्चाङ्गुलं पार्ष्णिः विस्तारं चतुरङ्गुलम् ॥ २० ॥  
  
अक्षिगुल्फान्तविस्तारं पञ्चभागं विधीयते ।  
नलकाततियेदांशं जङ्घामध्यं रसाङ्गुलम् ॥ २१ ॥  
  
जानुव्यासं तु सप्तांशं भान्वंशं ह्यूरुमूलकम् ।  
भानुद्विगुणभागं तु विस्तारं कटिसन्धयोः ॥ २२ ॥  
  
योनिपीठविशालं तु सप्ताङ्गुलमुदाहृतम् ।  
योनितारं चतुर्भागं अधोगाश्वत्थपत्रवत् ॥ २३ ॥  
  
विस्तारसदृशोत्सेधं योनिं कुर्यात्समांसलम् ।  
श्रोणि स्थाने तु विस्तारं स यवं विंशदङ्गुलम् ॥ २४ ॥  
  
नाभेश्च निम्नविस्तारं षड्यवं परिकीर्तितम् ।  
मध्यमस्य विशालं तु रुद्राङ्गुलमुदाहृतम् ॥ २५ ॥  
  
प्। २८४) स्तनाधस्तात्तु विस्तारं सार्धत्रयोदशाङ्गुलम् ।  
स्तनतारं नवांशं स्यात् गुणांशं स्तन चूचुकम् ॥ २६ ॥  
  
स्तनोच्चं सार्धवेदांशं अक्षं मध्याङ्गुलोन्नतम् ।  
स्तनाक्षं च स्तनं चैव वृत्तं कृत्वाति सुन्दरम् ॥ २७ ॥  
  
स्तनान्तरं यवाष्टांशं छन्नवीरं तु तत्र वै ।  
कक्षयोरन्तरं विप्र सप्तादशाङ्गुलं स्मृतम् ॥ २८ ॥  
  
बाहुपर्यन्तविस्तारं एकत्रिंशाङ्गुलं भवेत् ।  
हिक्कासूत्रादधो बाहुदीर्घं षड्विंशदङ्गुलम् ॥ २९ ॥  
  
कोर्परोच्चं द्विभागं स्यात् प्रकोष्ठं द्विनवाङ्गुलम् ।  
मणिबन्धात्तलायामं सप्ताङ्गुलमुदाहृतम् ॥ ३० ॥  
  
तस्मान्मध्याङ्गुलं षड्भिः पञ्चांशे तर्जनी भवेत् ।  
अनामिका तर्जनीतुल्यं भागाङ्गुष्ठकनिष्ठयोः ॥ ३१ ॥  
  
अङ्गुलीनां तु दैर्घ्यं वा हस्तयोरुभयोरपि ।  
नवसप्ताष्टसप्तं तु यवाङ्गुष्ठादि विस्तृतम् ॥ ३२ ॥  
  
तत्षडंशे चतुर्भागं नखतारमिहोच्यते ।  
यवद्वयाधिकं तारात् नखायामं तु तीक्षणवत् ॥ ३३ ॥  
  
हस्तस्य तलविस्तारं पञ्चाङ्गुलं विधीयते ।  
मणिबन्धविशालाग्नि भूतांशं कोर्परस्य तु ॥ ३४ ॥  
  
षडंशं बाहुमध्ये तु सप्तांशं बाहुमूलके ।  
तस्मात्तन्मणिबन्धान्तं तरुणं वेणुवत्कृशम् ॥ ३५ ॥  
  
प्। २८५) हस्तविस्तारमेवं स्यात् सप्तांशं ग्रीवविस्तृतम् ।  
अग्रे मूले तु विस्तारं षडंशं स्याद्यवाधिकम् ॥ ३६ ॥  
  
रुद्रांशं मुखविस्तारं कुक्कुटाण्डसमाकृतिः ।  
भ्रूकेशान्तयोर्मध्यं सार्धद्व्यङ्गुलकं भवेत् ॥ ३७ ॥  
  
भ्रूमध्यान्ते तु तत्रान्तं स पादद्व्यङ्गुलं भवेत् ।  
पुटदास्यावसाअं तु स यवैकाङ्गुलं भवेत् ॥ ३८ ॥  
  
तदर्धं गोजिदीर्घं तु तस्यार्धं तस्य विस्तृतम् ।  
अधरं स यवाङ्गुल्यं शेषं हन्वन्तमानकम् ॥ ३९ ॥  
  
कर्णवेशं तु चिबुकात् सार्धत्र्यङ्गुलकं भवेत् ।  
द्विभागं कर्णविस्तारं स पादं चतुरंशकम् ॥ ४० ॥  
  
कर्णदीर्घमिति ख्यातं तस्मान्नालं प्रलम्बयेत् ।  
द्विभागं कर्णविस्तारं स पादं चतुरंशकम् ॥ ४१ ॥  
  
कर्णदीर्घमिति ख्यातं तस्मान्नालं प्रलम्बयेत् ।  
नालालम्बं तु पञ्चांशं कर्णबन्धनसंयुतम् ॥ ४२ ॥  
  
हस्तिहस्तोपमं पादं हस्तं गोपुच्छवत्कृतम् ।  
शेषमुत्तमतालोक्तमार्गेणैव समाचरेत् ॥ ४३ ॥  
  
स्त्रीणां सामान्यमेतद्धि विशेषमधुना शृणु ।  
गौरी वै द्विभुजा शान्ता प्रसन्नवदनाम्बुजा ॥ ४४ ॥  
  
करण्डमुकुटा वाथ करीटमुकुटान्विता ।  
मकुटं केशबन्धं वा तेषु तत्सुन्दरं कुरु ॥ ४५ ॥  
  
प्। २८६) केशान्तान्मकुटोत्तुङ्गं अष्टादशाङ्गुलाधमम् ।  
एकविंशाङ्गुलं मध्यं श्रेष्ठं भानुद्वयाङ्गुलम् ॥ ४६ ॥  
  
शिरोनाहाद्यवाधिक्यं मकुटं मूलविशालकम् ।  
मूलं सप्ताष्टधा भज्य भागोनाग्रविशालकम् ॥ ४७ ॥  
  
किरीटमकुटे चैव केशबन्धमथाचरेत् ।  
मूलादग्रं क्रमात्क्षीणं करण्डमकुटस्य तु ॥ ४८ ॥  
  
पद्मस्य मुकुलाकारं मकुटाग्रं प्रकल्पयेत् ।  
त्रिपञ्चसप्तनन्दैर्वा करण्डैस्तु विराजितम् ॥ ४९ ॥  
  
चतुष्पूरिमसंयुक्तं नानापुष्पोभशोभितम् ।  
ललाटपट्टसंयुक्तं मुक्तादामलकाकृतिः ॥ ५० ॥  
  
कर्णे कुण्डलसंयुक्तं चतुर्मात्रोन्नतायतौ ।  
मकरं कुण्डलं वाथ वृत्तकुण्डलमेव वा ॥ ५१ ॥  
  
कटकैः कटिसूत्रैश्च हारोपग्रीवसंयुतम् ।  
बाहुपूरिमसंयुक्तं छन्नवीरसमन्वितम् ॥ ५२ ॥  
  
यज्ञोपवीतयुक्तं वा केयूराढ्य सुशोभिता ।  
दुकूलवसना देवी श्यामवर्णाङ्गसुन्दरी ॥ ५३ ॥  
  
दक्षिणं सुस्थितं पादं वामपादं तु कुञ्चितम् ।  
आभङ्गे तु गुणांशं तु वेदांशं समभङ्गके ॥ ५४ ॥  
  
नतमानमिति ख्यातं सूत्रं वक्ष्ये यथाक्रमम् ।  
ललाटमध्याद्वामे तु नेत्रान्ते च पुटान्तके ॥ ५५ ॥  
  
प्। २८७) हनोर्वामे समालम्ब्य * नयोरन्तरे तथा ।  
नाभेर्दक्षिणपार्श्वे तु वामोरुर्दक्षिणं स्पृशेत् ॥ ५६ ॥  
  
अवामचरणे पार्ष्णि वामपार्श्वे तु लम्बयेत् ।  
पादाङ्गुष्ठद्वयोश्चैव द्वन्तरं षोडशाङ्गुलम् ॥ ५७ ॥  
  
तत्त्रिभागैकभागं तु पार्ष्ण्यन्तरमुदाहृतम् ।  
एवमाभङ्गमाख्यातं समभङ्गमथ शृणु ॥ ५८ ॥  
  
ललाटमध्यान्नासाग्रात् पादपार्ष्ण्योश्च मध्यमे ।  
प्रसार्य ब्रह्मसूत्रं तु द्वन्तरं तु वदाम्यहम् ॥ ५९ ॥  
  
सूत्रास्तनयोर्मध्ये वामे स्यात्तु गुणाङ्गुलम् ।  
तत्सूत्राद्दक्षिणे नाभे नीव्रकं द्व्यङ्गुलं भवेत् ॥ ६० ॥  
  
तत्सूत्राद्दक्षिणे योनिमूलमध्यं युगाङ्गुलम् ।  
तत्सूत्राद्वामतो जानु नीव्रं गुणाङ्गुलं भवेत् ॥ ६१ ॥  
  
पादाङ्गुष्ठद्वयोश्चैव द्वन्तरं द्विनवाङ्गुलम् ।  
तत्त्रिभागैकभागं तु पाष्ण्यौ द्वन्तरमिष्यते ॥ ६२ ॥  
  
उत्पलोद्धृतहस्तोर्ध्व स्तनक्षस्य समं भवेत् ।  
नाभेस्तु मणिबन्धान्तं सार्धत्रयोदशाङ्गुलम् ॥ ६३ ॥  
  
पार्श्वमध्यमबाह्योश्च द्वन्तरं सप्तमात्रकम् ।  
कटिसन्धैस्तु वेदां(शं) लम्बहस्तस्य कोर्परम् ॥ ६४ ॥  
  
ऊर्वोस्तु मणिबन्धान्तं द्वन्तरं मनुमात्रकम् ।  
ऊर्वाग्रात्तत्कराग्रान्तं दशाङ्गुलमुदाहृतम् ॥ ६५ ॥  
  
एवं सङ्कल्पयेद्गौरीमिदमन्यच्च वक्ष्यते ।  
सुस्थितं वामपादं तु दक्षिणं कुञ्चितं भवेत् ॥ ६६ ॥  
  
ललाटमध्यनासाग्रात् पादयोः पार्ष्णिमध्यमे ।  
प्रसार्य ब्रह्मसूत्रं तु द्वन्तरं तु प्रमीयते ॥ ६७ ॥  
  
तत्सूत्रात्स्तनयोर्मध्ये दक्षिणे तु गुणाङ्गुलम् ।  
तत्सूत्राद्वामतो नाभि नीव्रं द्व्यङ्गुलकं भवेत् ॥ ६८ ॥  
  
तत्सूत्राद्वामतो योनिमुलमध्यं गुणाङ्गुलम् ।  
तत्सूत्राद्दक्षिणे जानु नीव्रं गुणाङ्गुलं भवेत् ॥ ६९ ॥  
  
शेषं पूर्ववदुद्दिष्टं गौरीलक्षणमेव हि ।  
सरस्वत्यादि शक्तीनां प्रागेव प्रोच्यतेऽथवा ॥ ७० ॥  
  
  
इत्यंशुमान्काश्यपे मध्यमदशतालस्त्रीमानपटलः (सप्तपञ्चाशः) ॥   
५७ ॥  
  
  
  
कन्यसं दशतालं तु शृणु वक्ष्ये द्विजोत्तम ।  
चन्द्रादित्याश्विनी चैव ऋषयश्च ग्रहस्तथा ॥ १ ॥  
  
आचार्यः शतमखश्चैव चण्डेशः क्षेत्रपालकम् ।  
कन्यसं दशतालेन कारयेत्तु विचक्षणः ॥ २ ॥  
  
उष्णीषमङ्गुलं प्रोक्तं केशमानं युगाङ्गुलम् ।  
केशान्ताद्धनु पर्यन्तं सार्धभान्वङ्गुलं भवेत् ॥ ३ ॥  
  
प्। २८९) युगाङ्गुलमिति प्रोक्तं कर्णमानं द्विजोत्तम ! ।  
हिक्कादिस्तनसूत्रान्तं सार्धभान्वङ्गुलं भवेत् ॥ ४ ॥  
  
स्तनाधोनाभिपर्यन्तं तत्समं चेति कीर्तितम् ।  
वामेस्तु मेढ्रमूलान्तं सार्धद्वादशमात्रकम् ॥ ५ ॥  
  
तन्मेढ्रमूलादूर्वाग्रं पञ्चविंशतिमात्रकम् ।  
वेदाङ्गुलं तु जानु स्यात् जङ्घासमोरुसादृशम् ॥ ६ ॥  
  
वेदांशं चरणोत्सेधं तुङ्गमेवं विधीयते ।  
उष्णीषात्पृष्ठकेशान्तं सार्धभान्वङ्गुलं भवेत् ॥ ७ ॥  
  
उष्णीषात्पार्श्वकेशान्तं अष्टाङ्गुलमिति स्मृतम् ।  
उष्णीषात्पूर्वकेशान्तं पञ्चाङ्गुलमुदाहृतम् ॥ ८ ॥  
  
केशान्ताद्धनु पर्यन्तं मानं तु गुणभाजिते ।  
केशान्तादक्षिसूत्रान्तं व्योमांशमिति विद्यते ॥ ९ ॥  
  
अक्षिसूत्रात्पुटान्तं च पुटान्ताद्धन्वन्तकं तथा ।  
यवोपेतद्विमात्रं तु नेत्रयोरन्तरं द्विज ! ॥ १० ॥  
  
तत्समं नयनायामं भूतमात्रं भ्रुवायतम् ।  
भ्रूमध्यादूर्ध्वकेशान्तं सप्तादश यवस्तथा ॥ ११ ॥  
  
यवं भ्रूमध्यमव्यासं अनुपूर्वात्कृशाग्रके ।  
षडंशं नेत्र विस्तारं ऊर्ध्ववर्म यवार्धकम् ॥ १२ ॥  
  
अधोवर्म च तत्तुल्यं करवीरं यवं भवेत् ।  
नेत्रायामं त्रिधा कृत्वा एकांशं कृष्णमण्डलम् ॥ १३ ॥  
  
प्। २९०) कृष्णमण्डल मध्ये तु ज्योतिर्मण्डलकं यवम् ।  
यूकमानेन दृष्टिः स्यात् ज्योतिर्मण्डलमध्यमे ॥ १४ ॥  
  
अधोवर्मस्थितं नेत्रसूत्रे कुर्याद्विशेषतः ।  
तस्य केशान्तयोर्मध्ये भ्रूस्थितिर्वार्धचन्द्रवत् ॥ १५ ॥  
  
कर्णस्थानं च तन्मानं उत्तमं दशतालवत् ।  
घ्राणमूलस्य विस्तारं यवमत्रमुदाहृतम् ॥ १६ ॥  
  
नासिकाग्रविशालं तु व्योमाङ्गुलमुदाहृतम् ।  
अधरोष्ठस्य चायामं पक्षाङ्गुलमुदाहृतम् ॥ १७ ॥  
  
तदर्धं तस्य विस्तारं चिबुकं तु यवद्वयम् ।  
विस्तारं तत्समं विद्यात् निम्नमर्धयवं भवेत् ॥ १८ ॥  
  
तस्मादधरनिष्ठान्तं स यवं व्योममात्रकम् ।  
ग्रीवामूलविशालं तु वस्वङ्गुलमुदाहृतम् ॥ १९ ॥  
  
ग्रीवाग्रस्य तु विस्तारं सार्धसप्ताङ्गुलं भवेत् ।  
वक्षःस्थलस्य विस्तारं सप्तत्रिंशतिमात्रकम् ॥ २० ॥  
  
पञ्चविंशति मात्रं तु बाहुदीर्घमुदाहृतम् ।  
तस्मादधर निष्ठान्तं स यवं व्योममात्रकम् ॥ २१ ॥  
  
ग्रीवामूलविशालं तु वस्वङ्गुलमुदाहृतम् ।  
आयामं तु प्रकोष्ठस्य एकोन विंशदङ्गुलम् ॥ २२ ॥  
  
तस्मात्तन्मध्यमाग्रान्तं सार्धद्वादशमात्रकम् ।  
तदर्धं तु तलायामं शेषं मध्याङ्गुलं पदम् ॥ २३ ॥  
  
प्। २९१) अङ्गुष्ठस्य तु दीर्घं तु अष्टादशयवं स्मृतम् ।  
सार्धवेदाङ्गुलं प्रोक्तं अनामिकायास्तु दैर्घ्यकम् ॥ २४ ॥  
  
तथैव तर्जनीदीर्घं कनिष्ठस्य युगांशकम् ।  
धर्माब्धिवसु षड्भूत यवाङ्गुष्ठादि विस्तृतम् ॥ २५ ॥  
  
तन्मूलेऽष्टांशहीनं तु शेषमग्रविशालकम् ।  
अग्रव्यासे तु भूतांशं वेदांशं न विस्तृतम् ॥ २६ ॥  
  
विस्तारात्पादमाधिक्यं नखायाममुदाहृतम् ।  
अङ्गुष्ठं तु द्विपर्व स्यात् अन्याङ्गुल्यः स्त्रिपर्वकाः ॥ २७ ॥  
  
तलमध्ये त्रिरेखाभिः शूलाभं वाब्जपत्रवत् ।  
तलमूलप्रदेशस्य घनं कोलकमध्यमे ॥ २८ ॥  
  
अष्टांशं हीनमात्रं तु घनमित्यभिधीयते ।  
तलायामसमं चैव तलस्यैव तु विस्तृतम् ॥ २९ ॥  
  
मणिबन्धस्य विस्तारं त्रिमात्रं द्वियवाधिकम् ।  
प्रकोष्ठमूलविस्तारं सार्धभूतांशमुच्यते ॥ ३० ॥  
  
बाह्वग्रस्य तु विस्तारं सार्धषण्मात्रमुच्यते ।  
बाहुमध्यविशालं तु सप्ताङ्गुलमुदाहृतम् ॥ ३१ ॥  
  
बाहुमूलस्य विस्तारं वस्वङ्गुलमुदाहृतम् ।  
हिक्कासूत्रात्तु कक्षान्तं अष्टमात्रमुदाहृतम् ॥ ३२ ॥  
  
द्वाविंशदङ्गुलं प्रोक्तं कक्षान्तरमुदाहृतम् ।  
हृदयावधिविस्तारं अष्टादशाङ्गुलं भवेत् ॥ ३३ ॥  
  
प्। २९२) उदरस्य विशालं तु सप्तदशाङ्गुलं भवेत् ।  
श्रोणी प्रदेशविस्तारं अष्टादशाङ्गुलं भवेत् ॥ ३४ ॥  
  
षड्यवं नाभिविस्तारं नाभिनिम्नं द्वयं भवेत् ।  
स्तनमण्डलविस्तारं अर्धाङ्गुलमुदाहृतम् ॥ ३५ ॥  
  
चूचुकं द्वियवं प्रोक्तं उत्सेधं तत्समं भवेत् ।  
उभयोस्तनयोरन्तः सार्धद्वादशमात्रकम् ॥ ३६ ॥  
  
मुष्कायामं तु वेदांशं विस्तारं चैव तत्समम् ।  
लिङ्गं पञ्चाङ्गुलं दैर्घ्यं उत्पलं मुकुलोपमम् ॥ ३७ ॥  
  
कटिप्रदेश विस्तारं षड्यवाष्टदशाङ्गुलम् ।  
ऊरुमूलविशालं तु सार्धद्वादशमात्रकम् ॥ ३८ ॥  
  
जानुमध्यविशालं तु सार्धवस्वङ्गुलं भवेत् ।  
जङ्घामूलविशालं तु सार्धषण्मात्रमुच्यते ॥ ३९ ॥  
  
नलकायास्तु विस्तारं सार्धवेदाङ्गुलं भवेत् ।  
अङ्घ्रितलाग्रविस्तारं कौशिकाङ्गुलमुच्यते ॥ ४० ॥  
  
तलमध्यविशालं तु भूताङ्गुलमुदाहृतम् ।  
पादाङ्गुष्ठसमायामं चतुर्मात्रमुदाहृतम् ॥ ४१ ॥  
  
तस्याग्राद्गुल्फमध्यान्तं सार्धद्वादशमात्रकम् ।  
अनामिकाया दीर्घं तु त्रयस्त्रिंशद्यवं भवेत् ॥ ४२ ॥  
  
मध्याङ्गुल्यं च तत्तुल्यं वेदांशं तदनामिका ।  
कनिष्ठिकाया दीर्घं तु सार्धवह्न्यङ्गुलं भवेत् ॥ ४३ ॥  
  
प्। २९३) सप्ताष्टनवधर्मं तु त्रयोदशयवं क्रमात् ।  
कनिष्ठाद्यङ्गुलीनां तु विस्तारं प्रविधीयते ॥ ४४ ॥  
  
अग्रमूलसमं प्रोक्तं विस्तारं तत्त्रिभाजिते ।  
द्विभागं नखविस्तारं तत्तुल्यायतवर्तुलम् ॥ ४५ ॥  
  
तलाग्राङ्गुष्ठमूले तु सार्धवह्न्यङ्गुलं भवेत् ।  
कनिष्ठिकाया मूले तु घनं तत्त्रियवं भवेत् ॥ ४६ ॥  
  
अक्षात्पार्ष्ण्यन्तरं भागं पार्ष्ण्युत्सेधं च तत्समम् ।  
पृष्ठमण्डलविस्तारं पादोन नवमात्रकम् ॥ ४७ ॥  
  
वक्षस्थले परे व्यासं पञ्चविंशति मात्रकम् ।  
कक्षयोरन्तरं पृष्ठे चतुर्विंशति मात्रकम् ॥ ४८ ॥  
  
अत्रानुक्तं तु यत्सर्वं उत्तमं दशतालवत् ।  
एवं लक्षणमाख्यातं तेषामाकृतिपूर्ववत् ॥ ४९ ॥  
  
  
इत्यंशुमान्काश्यपे अधमदशतालविधिपटलः (अष्टपञ्चाशः) ॥ ५८ ॥  
  
  
  
  
नवतालोत्तमं वक्ष्ये शृणुत्वेकाग्रमानसः ।  
वसवश्चाष्टमूर्तिश्च विद्येशा लोकपालकाः ॥ १ ॥  
  
अन्याश्च देवताश्चैव नवतालोत्तमेन तु ।  
सद्वादशशतांशं तु बेरमानविभाजिते ॥ २ ॥  
  
प्। २९४) उष्णीषमेकभागेन केशान्तं तु गुणाङ्गुलम् ।  
केशान्तादक्षि सूत्रान्तं वेदमात्रं विधीयते ॥ ३ ॥  
  
तस्मान्नेत्रात्पुटान्तं च वेदमात्रमुदीरितम् ।  
पुटाद्याद्धनुपर्यन्तं वेदांशं प्रविधीयते ॥ ४ ॥  
  
कर्णमानं तु वेदांशं भान्वंशं हृदयावधि ।  
हृदयान्नाभिसीमान्तं तावद्वादश मात्रकम् ॥ ५ ॥  
  
नाभ्यादि मेढ्रमूलान्तं भानुमात्रं विधीयते ।  
ऊरुदीर्घं चतुर्विंशत् दशजानु युगांशकम् ॥ ६ ॥  
  
जङ्घादीर्घोरु तुल्यं स्याद्वेदांशं चरणोदयम् ।  
हिक्काधो बाहुदीर्घं तु चतुर्विंशति भागया ॥ ७ ॥  
  
द्विर्नवांशं तु कोष्ठं स्याद्रुद्रांशं तु तलायतम् ।  
तन्मध्याङ्गुलमायामं षडङ्गुलमुदाहृतम् ॥ ८ ॥  
  
कन्यसं दशतालोक्तमार्गे शेषं समाचरेत् ।  
तस्माद्येव यवार्धं हि अङ्गं प्रत्येनमाचरेत् ॥ ९ ॥  
  
मानमेवं समाख्यातं लक्षणं कथितं पुरा ।  
  
इत्यंशुमान्काश्यपे उत्तमनवतालविधिपटलः (एकोनषष्ठितमः) ॥ ५९ ॥  
  
  
  
  
प्। २९५) मध्यमं नवतालं तु वक्ष्ये सङ्क्षेपतः क्रमात् ।  
यक्षाप्सरोगणाश्चैव अस्त्रमूर्तिमरुद्गणाः ॥ १ ॥  
  
मध्यमं नवतालेन कर्तव्यं द्विजसत्तम ! ।  
अष्टोत्तरशताङ्गुल्यं पतिमोच्चं विभाजिते ॥ २ ॥  
  
उष्णीषं व्योमभागेन केशं पादोनकं त्रिकम् ।  
केशान्तान्नेत्रसूत्रान्तं युगांशं तद्यवोनकम् ॥ ३ ॥  
  
पुटान्तं चैव तत्तुल्यं हन्वन्तं तथा भवेत् ।  
पादोन चतुरंशं तु ग्रीवमानमुदाहृतम् ॥ ४ ॥  
  
भान्वंशानि यवोनं तु हिक्काद् हृदयावधि ।  
वाभ्यन्तं चैव तत्तुल्यं मेढ्रमूलान्तकं तथा ॥ ५ ॥  
  
पादाधिकगुणोपेतं विंशांशं चोरुदीर्घकम् ।  
जानुग्रीवसमं तुङ्गं जङ्घा चोरुसमं भवेत् ॥ ६ ॥  
  
जानु तुल्यं तलोत्सेधं बाहुचोरुसमं भवेत् ।  
सप्तदशाङ्गुलं प्रोक्तं प्रकोष्ठस्य तु दैर्घ्यकम् ॥ ७ ॥  
  
षडंशाग्नियवोनं तु तलायामं करस्य तु ।  
तत्समं मध्यमायामं शेषं युक्त्या समाचरेत् ॥ ८ ॥  
  
इत्यंशुमान्काश्यपे मध्यमनवतालविधिपटलः (षष्ठितमः) ॥ ६० ॥  
  
  
  
  
अधमं नवतालस्य लक्षणं वक्ष्यतेऽधुना ।  
विद्याधरगणाश्चैव त्वसुराश्च तथैव च ॥ १ ॥  
  
पितरस्सिद्धगन्धर्वा नवतालाधमेन तु ।  
स वेदशतभागं तु कौतुकोच्चं विभाजिते ॥ २ ॥  
  
उष्णीषोच्चं त्रिपादं स्यात्केशं सार्धत्रिभागया ।  
।* * * * * * * * * * हृदयान्तकम् ॥ ३ ॥  
  
तस्मान्नाभ्यन्तकं तद्वत् मेढ्रमूलान्तकं तथा ।  
ऊरुदीर्घं त्रयोविंशत् यवोनं तु विधीयते ॥ ४ ॥  
  
ग्रीवं पादतलं जानुतुल्यं जङ्घोरुसादृशम् ।  
बाहुचोरुसमं दीर्घं प्रकोष्ठं षोडशाङ्गुलम् ॥ ५ ॥  
  
तलदीर्घं तु भूतांशं तत्समं मध्यमाङ्गुलम् ।  
शेषं युक्त्या तु कर्तव्यं सर्वाङ्गं तु विधीयते ॥ ६ ॥  
  
  
इत्यंशुमान्काश्यपे अधमनवतालविधिपटलः (एकषष्टितमः) ॥ ६१ ॥  
  
  
  
अथ वक्ष्ये विशेषेण अष्टतालविधिं परम् ।  
शतांशमध्यबिम्बोच्चं कृत्वोष्णीषं शिवांशकम् ॥ १ ॥  
  
सार्धद्वांशं तु केशान्तं केशान्ताद्धनुसीमकम् ।  
पादोनरुद्रभागं स्यात् तत्त्रिभागं विभाजिते ॥ २ ॥  
  
प्। २९७) शिवांशं व्यक्षिसूत्रान्तं पुटान्तं चैव तत्समम् ।  
पुटान्ताद्धन्वन्तकं शेषं सार्धाग्न्यंशं गलोदयम् ॥ ३ ॥  
  
हिक्कादि हृदयान्तं तु रुद्रांशं तु द्व्यवोनकम् ।  
नाभ्यन्तं चैव तत्तुल्यं मेढ्रमूलान्तकं तथा ॥ ४ ॥  
  
सार्धत्रिसत्पभागं च ऊरुदीर्घमुदाहृतम् ।  
जानुकर्णसमं तुङ्गं जङ्घाचोरुसमा भवेत् ॥ ५ ॥  
  
जानुकूलतलोत्सेधं बाहुचोरुसमायतम् ।  
प्रकोष्ठं तु कलांशं स्यात् सार्धभूताङ्गुलं तलम् ॥ ६ ॥  
  
तत्समं मध्यमाङ्गुल्यं शेषं प्रागिव चोदितम् ।  
त्रिपञ्चमात्रमित्युक्तं पादस्य तु तलायतम् ॥ ७ ॥  
  
अत्रानुक्तं तु यत्सर्वं कन्यसं दशतालवत् ।  
  
  
इत्यंशुमान्काश्यपे अष्टतालविधिपटलः (द्वाषष्ठितमः) ॥ ६२ ॥  
  
  
  
  
अथ वक्ष्ये विशेषेण सप्ततालविधिं परम् ।  
पिशाचप्रतिमोत्सेधं अष्टाशीत्यंशकं भवेत् ॥ १ ॥  
  
उष्णीषमर्धभागेन केशान्तं शशिभागया ।  
सार्धद्व्यंशं तु नेत्रान्तं सार्धाग्न्यंशं पुटान्तकम् ॥ २ ॥  
  
चिबुकान्तं च तत्तुल्यं वेदांशं तु गलोदयम् ।  
स्तनान्तं सप्तभागं तु रुद्रांशं नाभिसीमकम् ॥ ३ ॥  
  
प्। २९८) तथा वै योनिमूलान्तं विंशांशं चोरुदीर्घकम् ।  
जानुमानं द्विभागेन जङ्घा चोरुसमा भवेत् ॥ ४ ॥  
  
चरणोच्चं द्विभागेन मन्वंशं तु तलायतम् ।  
ऊरुदीर्घसमं बाहुप्रकोष्ठदीर्घं त्रिपञ्चकम् ॥ ५ ॥  
  
तलायामं तु वेदांशं भूतांशं तस्य विस्तृतम् ।  
तलायामसदृशं मध्यमाङ्गुलि दीर्घकम् ॥ ६ ॥  
  
शेषं प्रागुदितोक्तेन व्यासं कुर्याद्धीकृतम् ।  
सप्ततालं समाख्यातं शेषं प्रागपरोदितम् ॥ ७ ॥  
  
  
इत्यंशुमान्काश्यपे सप्ततालविधिपटलः (त्रिषष्ठितमः) ॥ ६३ ॥  
  
  
  
  
अथ वक्ष्ये विशेषेण सुखासनविधिं परम् ।  
आर्जवं राजसं भावं भद्रपीठे सुखासनम् ॥ १ ॥  
  
वामाङ्घ्रिं शाययेत्पीठे दक्षिणाङ्घ्रिं तु लम्बयेत् ।  
ऊर्ध्वकायोपरिष्टात्तु सार्धवेदाङ्गुलाधिकम् ॥ २ ॥  
  
स्फिक्पिण्डमानमेतद्धि आसनोर्ध्वे विशेषतः ।  
आसनात्पूर्वकेशान्तं जान्वोर्ध्वे बाह्यावसानकम् ॥ ३ ॥  
  
जान्वोस्तु पूर्वकेशान्तं जानुबाह्वाग्र बाह्यकम् ।  
परहस्तद्वयोर्मध्ये बाह्यमभ्यन्तरं भवेत् ॥ ४ ॥  
  
प्। २९९) आसने नवसूत्रोऽस्ति पूर्वसूत्राधुना शृणु ।  
मौलिमध्ये तु नासाग्रे स्तनान्ते नाभिमध्यमे ॥ ५ ॥  
  
वामाङ्घ्रिगुल्फमध्ये तु ब्रह्मसूत्रं प्रलम्बयेत् ।  
सूत्राद्दक्षिणजान्वन्तं एकत्रिंशाङ्गुलं भवेत् ॥ ६ ॥  
  
अथवा त्रिंशदङ्गुल्यं एकोनत्रिंशमेव वा ।  
सूत्रातदङ्घ्रिनलकात् अन्तरं द्वादशाङ्गुलम् ॥ १ ॥  
  
त्रयोदशाङ्गुलं वापि मन्वङ्गुलमथापि वा ।  
पीठात्तदङ्घ्रिपार्ष्ण्योस्तु नीव्रं द्वित्र्यङ्गुलं तु वा ॥ ८ ॥  
  
तत्सूत्रादभये हस्ते मध्यरेखावसानकम् ।  
चतुर्दशाङ्गुलं प्रोक्तं त्वन्तरं तु द्विजोत्तम ! ॥ ९ ॥  
  
अभये मध्यमाङ्गुल्याग्रान्तं चिबुकोर्ध्व समं भवेत् ।  
तत्सूत्रात्कटके हस्ते मणिबन्धस्य मध्यमात् ॥ १० ॥  
  
पञ्चादशाङ्गुलं प्रोक्तं त्वन्तरं तु द्विजोत्तम ! ।  
ऊरोस्तु मणि बन्धान्तं एकद्वित्र्यङ्गुलं तु वा ॥ ११ ॥  
  
कटकं सिंहकर्णं वा तद्धस्तं प्रविधीयते ।  
तर्जन्यादि कनिष्ठान्तं तत्तन्मूलान्तवर्जि(क्रि?)ता ॥ १२ ॥  
  
ईषद्वक्र तदङ्गुष्ठं एवं स्यात्कटकाकृतिः ।  
मध्यान्मध्यतलान्तं तु अर्धमर्धान्तनामिका ॥ १३ ॥  
  
वक्रो शेषाङ्गुला प्राग्वत् सिंहकर्णमिदं परम् ।  
हिक्कासूत्रसमं कुर्यात् कर्तर्याग्रे करौ परौ ॥ १४ ॥  
  
प्। ३००) वक्रे वाऽनामिकाङ्गुष्ठौ तलमर्धावसानकौ ।  
किञ्चिद्वक्रं कनिष्ठं तु शेषो द्वौ तदृजु क्रिया ॥ १५ ॥  
  
कर्तर्या कृतिरेवं स्यात् लक्षणं चाति सुन्दरम् ।  
कोर्परं श्रोणि पार्श्वात्तु पञ्चषट्सप्तमात्रकम् ॥ १६ ॥  
  
कुक्षिमध्ये च नासाग्रे पूर्वसूत्रं तु संस्पृशेत् ।  
मेढ्रमूलात्तु वामाङ्घ्रि गुल्फमध्यं रसाङ्गुलम् ॥ १७ ॥  
  
अथवा सप्तमात्रं तु पञ्चमात्रमथापि वा ।  
नाभिमध्यात्तु वामाङ्घ्रिनलका मध्यं चतुर्दश ॥ १८ ॥  
  
त्रयोदशाङ्गुलं वाथ भान्वङ्गुलमथापि वा ।  
मौल्यग्रं मध्यमात्सूत्रात् द्वन्तरं मनु मात्रकम् ॥ १९ ॥  
  
सार्ध त्रयोदशान्तं वा त्रयोदशाङ्गुलमेव वा ।  
ऋज्वागतं सुखासीनं प्रवालसदृशं प्रभुम् ॥ २० ॥  
  
त्रिणेत्रं प्रसन्न वदनं सम्पन्नं राजसं गुणम् ।  
व्याघ्राजिनाम्बरधरं दुकूलवसनान्वितम् ॥ २१ ॥  
  
कर्तरी परहस्तौ द्वौ बाह्येवाभ्यन्तराननम् ।  
दक्षिणे परशुं वामे कृष्णं न्यस्य करद्वये ॥ २२ ॥  
  
अभयं दक्षिणे वामे कटकं सिंहकर्णवत् ।  
वामकर्णे विशेषेण शङ्खपत्रं निधापयेत् ॥ २३ ॥  
  
त्रिचतुः पञ्चमात्रं वा षट्सप्तमण्डलस्तती ।  
कर्णनालघनं ह्येवं त्रिगुणं पत्रविस्तृतम् ॥ २४ ॥  
  
प्। ३०१) यवं पत्रघनं प्रोक्तं श्वेताभं चातिमार्दवम् ।  
दक्षिणे मकराख्यं तु कुण्डलं सिंहमेव वा ॥ २५ ॥  
  
कुण्डल व्यास तुङ्गं तु त्रिचतुः पञ्चमात्रकम् ।  
युक्तं वै कुण्डलं कृत्वा कर्णे स्कन्धोपरिन्यसेत् ॥ २६ ॥  
  
अथवा कर्णयोर्विप्र ! वृत्तकुण्डलकं न्यसेत् ।  
वृत्तकुण्डलविस्तारं अष्टादशयवं भवेत् ॥ २७ ॥  
  
वेदाङ्गुलं तु तत्तुङ्गं कुम्भाब्जमुकुलोत्पलम् ।  
अन्यं वा सुन्दरोपेतं कल्पयेद्वृत्तकुण्डलम् ॥ २८ ॥  
  
जटामकुटसंयुक्तं युग्मसङ्ख्या जटान्वितम् ।  
मकुटस्योदयं विप्र ! चतुर्विंशाङ्गुलं भवेत् ॥ २९ ॥  
  
त्रिस्सप्ताङ्गुलतुङ्गं वा द्विर्नवाङ्गुलमेव वा ।  
केशान्तान्मकुटोच्चं तु ललाटपट्टसंयुतम् ॥ ३० ॥  
  
मुखान्त सदृशं विप्र मकुटं मूलविशालकम् ।  
तत्सप्ताष्ट नवांशैकं हीनमग्रविशालकम् ॥ ३१ ॥  
  
चतुष्पूरिमसंयुक्तं कृत्तिमाननसंयुतम् ।  
कटिसूत्रं त्रिसङ्ख्याभिः सूत्रं प्रतियवं घनम् ॥ ३२ ॥  
  
कटिसन्धोपरिष्टात्तु कटिसूत्रं प्रबन्धयेत् ।  
पञ्चषट्सप्तमात्रं वा कृत्तिमाननविस्तृतम् ॥ ३३ ॥  
  
तद्विस्तारसमं तुङ्गं मेढ्रस्योपरि कल्पयेत् ।  
कटिसूत्रादूरुमानं मध्यत्रिंशावसानकम् ॥ ३४ ॥  
  
प्। ३०२) मुक्तादामोरुदामस्याभ्यन्तरे रत्नसंयुतम् ।  
कटिसूत्रं समाख्यातं कटकं वलयं शृणु ॥ ३५ ॥  
  
कटके वलयोपेतं प्रकोष्ठं द्विजसत्तम ! ।  
कनिष्ठाङ्गुलिपरीणाहं वलयं त्वार्दवा हि तत् ॥ ३६ ॥  
  
अथवा वलयस्यैव घनं द्वित्रियवं तु वा ।  
रचितं रत्नकाण्डैस्तु प्रकोष्ठे तु निधापयेत् ॥ ३७ ॥  
  
मार्दवं रत्नबन्धं वा कृत्वा तु वलयं द्विज ! ।  
केयूरं कोर्परे न्यस्त्वा वलयस्य घनान्वितम् ॥ ३८ ॥  
  
एकाकारं तु केयूरं अष्टमात्राब्जसंयुतम् ।  
नानारत्नसमायुक्तं शैवालाभमथापि वा ॥ ३९ ॥  
  
पत्रपूरिमसंयुक्तं बाहुमध्ये द्विजोत्तम ! ।  
पत्रपूरिमनालं तु केयूरसदृशं घनम् ॥ ४० ॥  
  
तत्पुरीमदतोत्तालं बाह्यं त्रिद्व्यावृतं तु वा ।  
त्रिचतुष्पञ्चमात्रं वा पत्रपूरिमविस्तृतम् ॥ ४१ ॥  
  
तद्व्यासाध्यर्धतुङ्गं वा पादोन द्विगुणं तु वा ।  
द्विगुणं वापि तत्तुङ्गं तद्बाहुवलयं भवेत् ॥ ४२ ॥  
  
मध्याङ्गुलं विना शेषास्त्वङ्गुला मुद्रिकान्विताः ।  
मुद्रिका मूलपर्वस्थ वृत्तं यवघनान्वितम् ॥ ४३ ॥  
  
उदरबन्धविशालं तु एकद्वित्र्यङ्गुलं तु वा ।  
यवं द्वियवं वाथ उदरबन्धघनं भवेत् ॥ ४४ ॥  
  
प्। ३०३) नानालङ्कारसंयुक्तं नानारत्नैर्विचित्रितम् ।  
नाभेरूर्ध्वगुणांशं तु त्यक्तोदरं तु बन्धयेत् ॥ ४५ ॥  
  
पादयोर्मध्यमादन्या स्वङ्गुलामुद्रिकान्विताः ।  
यवद्वयेन सर्वे * व्यङ्गुलानां तु मध्यका ॥ ४६ ॥  
  
पादौ जालकसंयुक्तौ गुल्फाधस्ताद् द्विजोत्तम ! ।  
जालकाबन्धसूत्रं तु यवद्वयघनान्वितम् ॥ ४७ ॥  
  
तत्सूत्राज्जालकालम्बं त्रिपञ्चयवमात्रकम् ।  
त्रियवं जालकान्नालं शेषं वै जालकोदयम् ॥ ४८ ॥  
  
तदुन्नत समं व्यासं यवमानं तु तद्घनम् ।  
शेषं तद्घ्रासगाढं वा गाढहीनं घनं तु वा ॥ ४९ ॥  
  
गाढयुक्तं तु वृत्तं स्यात् दन्तपाषाणसंयुतम् ।  
घनपाषाणरहितं तुङ्गार्धं नीव्रमुच्यते ॥ ५० ॥  
  
परशोर्हरिणीदीर्घं भान्वङ्गुलमुदाहृतम् ।  
परशुं हरिणीं चैव युक्त्या सौन्दर्यमाचरेत् ॥ ५१ ॥  
  
यज्ञोपवीतसंयुक्तं यवाष्टांशघनान्वितम् ।  
उपवीतं त्रित्रिसूत्रं उदरसूत्रसमन्वितम् ॥ ५२ ॥  
  
एवमेवोरुसूत्रं स्यात् उपवीतघनं समम् ।  
वामस्कन्धोपरिन्यस्त्वा नाभ्यधस्ताङ्गुलान्तरम् ॥ ५३ ॥  
  
यज्ञोपवीतदीर्घं स्यात् नाभेर्दक्षिणपार्श्वकम् ।  
अपरे वंशमाश्रित्य यज्ञसूत्रं निधापयेत् ॥ ५४ ॥  
  
उरःसूत्रं समालम्ब्यं स्तनादष्टाङ्गुलान्तरम् ।  
यज्ञोपवीतमेवं स्यात् छन्नवीरमथ शृणु ॥ ५५ ॥  
  
यज्ञोपवीतवत्प्राग्वत् स्कन्धयोरुभयोरपि ।  
पार्श्वयोश्चैव श्रोण्यूर्ध्वे न्यस्त्वा स्तनान्तरैकवत् ॥ ५६ ॥  
  
ग्रीवे हारविजानीयात् हिक्काधस्तात् षडङ्गुलम् ।  
लम्ब्य वेदाङ्गुलं तारं यवत्रय घनान्वितम् ॥ ५७ ॥  
  
नानारत्नैर्हिरण्यैश्च हारं कृत्वातिसुन्दरम् ।  
हिक्कासूत्रोपरिष्टात्तु उपग्रीवं तु बन्धयेत् ॥ ५८ ॥  
  
रुद्राक्षं वाथ रत्नं वा हेमवृत्तमणिं तु वा ।  
उपग्रीवमिदं ख्यातं हृन्मालात्वधुनोच्यते ॥ ५९ ॥  
  
कर्णादुदरबन्धान्तं अक्षमालां तु बन्धयेत् ।  
एतद्धृदयमाला स्यात् स्कन्धमाला तथोच्यते ॥ ६० ॥  
  
स्कन्धे तु स्कन्धमालास्यान्नानापुष्पैर्विराजितम् ।  
सर्वाङ्गसुन्दरं देवं शेषं युक्त्या समाचरेत् ॥ ६१ ॥  
  
एवं सुखासनं प्रोक्तं उमास्कन्दसहितं तथा ॥  
  
इत्यंशुमान्काश्यपे सुखासनमूर्तिलक्षणपटलः (चतुष्षटितमः) ॥ ६४ ॥  
  
  
  
अथ वक्ष्ये विशेषेण सोमास्कन्देश्वरं द्विज ! ।  
सुखासनं यथा प्रोक्तं तथा देवो विधीयते ॥ १ ॥  
  
प्। ३०५) देवस्य वामपार्श्वे तु पार्वती तत्सुखासने ।  
शाययेद्दक्षिणं पादं वामपादं प्रलम्बयेत् ॥ २ ॥  
  
आसनस्योपरिष्टात्तु स्फिग्मानं चतुरङ्गुलम् ।  
ऊर्ध्वकायसमायुक्तं आसनोपरिकल्पयेत् ॥ ३ ॥  
  
किञ्चिद्देवाश्रितं वक्त्रं लम्बितं भङ्गसंयुतम् ।  
वरदं वामहस्तं तु उत्पलं दक्षिणे करे ॥ ४ ॥  
  
किञ्चिद्वक्राङ्गुलाः सर्वे वामहस्ततलोर्ध्वगम् ।  
वरदं चाति विख्यातं पुष्पधृत्सिंहकर्णवत् ॥ ५ ॥  
  
सस्यश्यामनिभा देवी सर्वाभरणभूषिता ।  
रक्ताम्बरधरा देवी छन्नवीरसमन्विता ॥ ६ ॥  
  
अथवान्यप्रकारेण देवीभङ्गं वदामि ते ।  
वामोरु बाह्यपीठात्तु वामहस्ते तले न्यसेत् ॥ ७ ॥  
  
प्राग्वदुत्पलसंयुक्तं दक्षिणं हस्तमुच्यते ।  
पीठात्तु दक्षिणं जानुं किञ्चिदुद्धृतसंयुतम् ॥ ८ ॥  
  
त्रिचतुःपञ्चमात्रं वा पीठाज्जान्वन्तरं भवेत् ।  
षट्सप्ताष्टाङ्गुलं वाथ पीठाज्जान्वन्तरं भवेत् ॥ ९ ॥  
  
एवं द्विविधरीत्या तु देवीभङ्गं विधीयते ।  
स्त्रीमानस्योक्तमार्गेण देवीमानं तु गृह्यताम् ॥ १० ॥  
  
स्थानकानां तु देवीनां देवीं च स्थानकं भवेत् ।  
आसने चासनं ख्यातं विपरीतं विपत्करम् ॥ ११ ॥  
  
प्। ३०६) देवी लक्षणमेवोक्तं स्कन्दलक्षणमुच्यते ।  
देवी देवेशयोर्मध्ये स्थापयेत्स्कन्दमूर्तिनम् ॥ १२ ॥  
  
देव्या हिक्कावसानान्तं स्कन्दमानं तदुत्तमम् ।  
स्तनाक्षान्तं कनिष्ठ स्यात्तयोर्मध्येऽष्टभाजिते ॥ १३ ॥  
  
नवधा स्कन्दमानं तु उत्तमादित्रयं त्रयम् ।  
जात्यंशकयुतं वापि हीनं वापि प्रकल्पयेत् ॥ १४ ॥  
  
  
वेदषड्धर्मभागं तु तन्मानं तु विभाजिते ।  
एकांशमङ्गुलं ख्यातं तदष्टांशं यवं भवेत् ॥ १५ ॥  
  
एकाङ्गुलं शिरोमानं केशान्तं चैव तत्समम् ।  
द्विभागं नेत्रसूत्रान्तं पुटान्तं चैव तत्समम् ॥ १६ ॥  
  
गुणांशं हनुसीमान्तं ग्रीवोच्चं तु गुणाङ्गुलम् ।  
हिक्कासूत्रात्स्तनान्तं तु नवभागमुदाहृतम् ॥ १७ ॥  
  
स्तनान्तान्नाभिसीमान्तं वस्वङ्गुलमुदाहृतम् ।  
वामेस्तु मेढ्रमूलान्तं सप्तभागमिति स्मृतम् ॥ १८ ॥  
  
भान्वंशमूरुदीर्घं स्यात् जानुदीर्घं द्वियङ्गुलम् ।  
जङ्घादीर्घोरुतत्तुल्यं मध्यं पादतलान्वितम् ॥ १९ ॥  
  
दशाङ्घ्रेस्तु तलायामं बाहुदीर्घं चतुर्दश ।  
कोष्ठायामं दशांशं तु तलं वेदाङ्गुलायतम् ॥ २० ॥  
  
युगांशं मध्यमायां सार्धहीन मनामिका ।  
तत्समं तर्जनी दीर्घं कनिष्ठोच्चं गुणाङ्गुलम् ॥ २१ ॥  
  
प्। ३०७) अङ्गुष्ठायाममग्न्यंशं युगांशं तलविस्तृतम् ।  
प्रकोष्ठाग्रं गुणांशं तु तन्मूलं चतुरङ्गुलम् ॥ २२ ॥  
  
भूतांशं बाहुमूलं तु विस्तारं द्विजसत्तम ! ।  
सार्धाष्टांशं मुख व्यासं सप्तांशं कर्णविस्तृतम् ॥ २८ ॥  
  
कक्षयोरन्तरव्यासं त्रयोदशाङ्गुलं भवेत् ।  
भान्वंशं हृदयविस्तारं रुद्रांशं मध्यविस्तृतम् ॥ २४ ॥  
  
श्रोणिस्थाने तु भान्वंशं कटिस्थाने त्रयोदश ।  
उरुमूलविशालं तु वस्वङ्गुलमुदाहृतम् ॥ २५ ॥  
  
षडंशं जानुविस्तारं जङ्घामूलं युगाङ्गुलम् ।  
गुणांशं नलकातारं षडंशं तलविस्तृतम् ॥ २६ ॥  
  
पार्ष्णिव्यासं युगांशं स्याच्छेषं युक्त्या तु कल्पयेत् ।  
केशान्ते वासिकोपेतं करण्डमकुटान्वितम् ॥ २७ ॥  
  
उभयोर्हस्तयोः पुष्पं वामं वरदमेव वा ।  
कटकं वाथ तद्धस्ते सिंहकर्णमथापि वा ॥ २८ ॥  
  
दक्षिणं पुष्पहस्तं वा कपित्थाम्रफलं तु वा ।  
कटिसूत्रयुतं नग्नं छन्नवीरसमन्वितम् ॥ २९ ॥  
  
मुद्रिका चोपग्रीवादिबालभूषणभूषितम् ।  
आसीनो वा स्थितो वाथ नृत्तं वा स्कन्दमाचरेत् ॥ ३० ॥  
  
आसीने चरणौ द्वौ तु विष्टरोपरि शाययेत् ।  
स्थिते पादतलौ द्वौ तु समभङ्गमिव स्थितौ ॥ ३१ ॥  
  
प्। ३०८) चरणौ कुञ्चितौ द्वौ तु किञ्चिद्गमनमेव वा ।  
नृत्तं चेत्सुस्थितं सव्यपादं वक्रसमन्वितम् ॥ ३२ ॥  
  
उद्धृत्य चान्यपादं तु पीठात्सप्ताङ्गुलावधि ।  
षण्मात्रमथवा पञ्चमात्रान्तं वा समुद्धरेत् ॥ ३३ ॥  
  
फलेन वरदं वामहस्त न्यस्तं तु सूपितम् ।  
अथवा वामहस्तं तु फलं न्यस्त्वा प्रसारयेत् ॥ ३४ ॥  
  
हिक्कासूत्रसमोद्धृत्य मणिबन्धोर्ध्वसीमकम् ।  
द्वन्तरं लम्बसूत्रं च नृत्तमूर्तिवदाचरेत् ॥ ३५ ॥  
  
उमास्कन्दसहितं प्रोक्तं शृणुष्वेन्दुधरं हरम् ।  
  
  
इत्यंशुमान्काश्यपे उमास्कन्दसहितलक्षणपटलः (पञ्चषष्टितमः) ॥ ६५   
॥  
  
  
  
  
अथ वक्ष्ये विशेषेण चन्द्रशेखरलक्षणम् ।  
केवलं गौरीसहितं आलिङ्गं त्रिविधं भवेत् ॥ १ ॥  
  
केवलं गौरीसहितं सहजं गौरिसंयुतम् ।  
आलिङ्गमेकहस्तेन देवो देवी परस्परम् ॥ २ ॥  
  
उमालिङ्गमिदं ख्यातं एवं त्रिविधमुच्यते ।  
केवलं समपादं तु स्थानकं सहितं तु वा ॥ ३ ॥  
  
समभङ्गं वातिभङ्गं वा लिङ्गं चन्द्रशेखरम् ।  
केवलं मुक्तिदं ख्यातं सहजं ह्युभयप्रदम् ॥ ४ ॥  
  
प्। ३०९) सा लिङ्गमिन्दुधृन्मूर्तिं सर्वकामफलप्रदम् ।  
तेष्वादौ समपादं तु स्थानकं शृणु सुव्रत ! ॥ ५ ॥  
  
बिम्बमानोदयाः सर्वे प्रागेव परिकल्पयेत् ।  
लम्बमानोपमानं च त्वधुना वक्ष्यते क्रमात् ॥ ६ ॥  
  
प्रलम्बफलकायामं चत्वारिंशच्छिवार्धकम् ।  
अष्टादशाङ्गुलं तारं सार्धं वा द्व्यङ्गुलं घनम् ॥ ७ ॥  
  
चतुष्पादसमायुक्तं पादोच्चं प्रतिमोन्नतम् ।  
ऋक्षाङ्गुलसमायुक्तं स्थापयेत्समभूतले ॥ ८ ॥  
  
सीमासूत्रं विनिश्चित्य प्रलम्बफलकोपरि ।  
पूर्वे परे च पार्श्वे च मानसूत्रं प्रसारयेत् ॥ ९ ॥  
  
तदन्ते सुषिरं कल्प्य सूत्राण्यालम्बयेत्ततः ।  
सूत्रस्यानुगुणं बिम्बं कारयेद् द्विजसत्तम ! ॥ १० ॥  
  
पूर्वे च पार्श्वयोः पृष्ठे कायमध्ये च लम्बयेत् ।  
एतानि पञ्चसूत्राणि ब्रह्मसूत्रमुदाहृतम् ॥ ११ ॥  
  
कक्षान्तरे मुखान्ते च द्वौ सूत्रे च प्रलम्बयेत् ।  
एवं हि नवसूत्राढ्यं स्थानकं चासमन्तथा ॥ १२ ॥  
  
मकुटस्य तु मध्ये च ललाटस्य तु मध्यमात् ।  
नासाग्र मध्यमे चैव हनोर्मध्ये तथैव च ॥ १३ ॥  
  
हिक्काद्धृन्मध्यमाच्चैव नाभेश्चैव तु मध्यमात् ।  
लिङ्गमध्योरुमध्यात्तु पादयोश्च तलान्तरे ॥ १४ ॥  
  
प्। ३१०) लम्ब्यैवं पूर्वसूत्रं स्यात् अपरस्तमथोच्यते ।  
मकुटस्य मध्यमाच्चकृकटीकायां तु मध्यमात् ॥ १५ ॥  
  
ककुन्मध्याद्वंशमध्या स्फिक्पिण्डयोन्तरे तथा ।  
ऊरुजान्वोश्च जङ्घान्तं पार्ष्णिद्वयोन्तरे तथा ॥ १६ ॥  
  
एवमालम्बयेत्सूत्रं अपराश्रितमेव हि ।  
पार्श्वयोः कर्णपाल्यन्तात् ग्रीवामध्यात्तथैव च ॥ १७ ॥  
  
वाह्वोस्तु मध्यमालम्ब्य गुल्फमध्ये तु लम्बयेत् ।  
देहमध्यगते नैव पञ्चसूत्रं प्रलम्बयेत् ॥ १८ ॥  
  
श्रोत्राभ्यन्तरगं सूत्रं स्तनचूचुकमध्यगम् ।  
पादमध्यप्रदेशिन्यां मध्यमे तु प्रलम्बयेत् ॥ १९ ॥  
  
ऊरुजान्वोश्च जङ्घान्ते पार्ष्णिद्वयान्तरे तथा ।  
अक्षमध्ये कटी पार्श्वे मध्ये चैव तु लम्बयेत् ॥ २० ॥  
  
पूर्वसूत्रात्तु मौल्याग्रमध्यं द्वादशमात्रकम् ।  
अपरसूत्रात्तु मौल्यग्रं मध्यं षण्मात्रमुच्यते ॥ २१ ॥  
  
पूर्वसूत्राल्ललाटान्तं अन्तरं तु द्विमात्रकम् ।  
अपरसूत्राच्छिरः पृष्ठं पादोनं तु युगाङ्गुलम् ॥ २२ ॥  
  
पूर्वसूत्रात्तु हन्वन्तं स यव द्व्यंशमुच्यते ।  
कृकाटिकापरसूत्रं तु यवोनाग्न्यङ्गुलान्तरम् ॥ २३ ॥  
  
पूर्वसूत्रात्तु हिक्कान्तं त्वभ्यन्तररसाङ्गुलम् ।  
ककुथोपरसूत्रा तु षोडशं तु यवान्तरम् ॥ २४ ॥  
  
प्। ३११) उरसः पूर्वसूत्रात्तु द्व्यन्तरं तु द्विमात्रकम् ।  
ककुन्मध्यात्परसूत्राद्यन्तरं मनुयवार्धकम् ॥ २५ ॥  
  
मध्योदरं स्पृशेत् पूर्वसूत्रं वै तत्समे परे ।  
वंशनिम्नापरं सूत्रं पादोन द्व्यंशकान्तरम् ॥ २६ ॥  
  
प्राक्सूत्रान्नाभिमध्यात्तु त्वन्तरं सार्धमात्रकम् ।  
नाभिसूत्रसमे पृष्ठे सार्धपक्षाङ्गुलं भवेत् ॥ २७ ॥  
  
प्राक् सूत्रान्मेढ्रमूलान्तं गुणाङ्गुलमुदाहृतम् ।  
तत्समे त्वपरे सूत्रात् अन्तरं सार्धमात्रकम् ॥ २८ ॥  
  
ऊरु मध्ये तु पुरतो जानुमध्ये तथैव च ।  
जङ्घामध्ये च नलका मध्ये चैव पुरोगतम् ॥ २९ ॥  
  
तिर्यक् सूत्रं तु सङ्कल्प्य त्वन्तरं तु प्रमीयते ।  
तत्तत्स्थाने परे चैव तिर्यक् सूत्रं प्रकल्पयेत् ॥ ३० ॥  
  
ऊरुमध्यगसूत्रात्तु पूर्वसूत्रद्वयाङ्गुलम् ।  
तत्रैवापरसूत्रान्तं यवोन चतुरङ्गुलम् ॥ ३१ ॥  
  
जानुमध्यगसूत्रात्तु पूर्वसूत्राद्रसाङ्गुलम् ।  
तत्रैव परसूत्रान्तात् पादो न पञ्चमात्रकम् ॥ ३२ ॥  
  
जङ्घामध्यं तु प्राक् सूत्राद्वस्वङ्गुलमुदाहृतम् ।  
तत्रैवापरसूत्रान्तं षड्विंशति यवं भवेत् ॥ ३३ ॥  
  
प्राक्सूत्रान्नलकामध्यं सार्धवस्वङ्गुलं भवेत् ।  
नलकापरसूत्रान्तं पादोन पञ्चमात्रकम् ॥ ३४ ॥  
  
प्। ३१२) द्व्यर्धमङ्गुष्ठयोरग्रं पूर्वसूत्राद्विशेषतः ।  
तत्सूत्रात्पार्ष्णिपर्यन्तं सार्धमन्वंशमिष्यते ॥ ३५ ॥  
  
प्राक्सूत्रात्कायमध्यस्थ सूत्रं स्याद्द्विनवाङ्गुलम् ।  
तत्कायमध्यसूत्रात्तु शिरः पृष्ठं युगार्धकम् ॥ ३६ ॥  
  
तत्कायमध्यसूत्रात्तु ककुत्पञ्चाङ्गुलार्धकम् ।  
उरोमध्यप्रदेशे तु पृष्ठे सार्ध षडङ्गुलम् ॥ ३७ ॥  
  
सूत्रान्मध्योदरः पृष्ठे सार्धवेदाङ्गुलं भवेत् ।  
नाभिप्रदेशे पृष्ठे तु सार्धभूताङ्गुलं भवेत् ॥ ३८ ॥  
  
कटि नीव्रं षडर्धं स्यात्सार्धाष्टांश स्फिगग्रकम् ।  
ऊरुमध्यापरं वेदजानु पृष्ठं तथैव च ॥ ३९ ॥  
  
जङ्घामध्ये गुणांशं तु नलका द्व्यङ्गुलं भवेत् ।  
पार्श्वसूत्रौ च मध्यस्थं समसूत्रे तु संस्थिताः ॥ ४० ॥  
  
पार्श्वसूत्रात्पुरो बाहु पर्यन्तं चतुरङ्गुलम् ।  
तत्सूत्रादपरे बाहु पर्यन्तं वसुमात्रकम् ॥ ४१ ॥  
  
पूर्वापरकरौ मध्यौ कोर्परान्तं तु लग्नकौ ।  
तत्करे बाह्यविस्तृतौ चतुरङ्गुलमिष्यते ॥ ४२ ॥  
  
कर्तरी परहस्ताग्रौ हिक्कासूत्रसमाभवेत् ।  
मध्याङ्गुलाग्रमुभयोस्तनसूत्रसमं भवेत् ॥ ४३ ॥  
  
अभयं दक्षिणं हस्तं वरदं वाममुच्यते ।  
प्राक्सूत्रादभये हस्ते मध्यं पञ्चदशाङ्गुलम् ॥ ४४ ॥  
  
प्। ३१३) वरदं वामहस्तं तु अधोमुखं तु प्रकल्पयेत् ।  
तलमूलं कटिं स्पृष्ट्वा मेढ्रान्तं तु च तत्करे ॥ ४५ ॥  
  
मध्याङ्गुल्यग्रमालम्ब्य ऊरोर्नीव्रं युगाङ्गुलम् ।  
ऊर्ध्ववक्त्रं तु वरदात् पृष्ठनाभिसमेढ्रकम् ॥ ४६ ॥  
  
वरदं हस्ततले मध्यात् सर्वसूत्रात्कलाङ्गुलम् ।  
कर्तरी मणिबन्धास्तु बाहु बाह्यमुखं भवेत् ॥ ४७ ॥  
  
अथवा रुद्रभागं तु दशाङ्गुलमथापि वा ।  
कोर्परात् पूर्वसूत्रान्तं रससप्तदशाङ्गुलम् ॥ ४८ ॥  
  
अष्टादशाङ्गुलं वाथ एकोन विंशदेव वा ।  
ऊरुमूलाद् द्वयोरन्तः एकाङ्गुलमुदाहृतम् ॥ ४९ ॥  
  
ऊरोर्मध्यान्तरं विंशत् यवमानमुदाहृतम् ।  
जान्वन्तरं चतुर्मात्रं जङ्घयोः पञ्चमात्रकम् ॥ ५० ॥  
  
नलकान्तरं रसांशं तु भूतांशं गुल्फयोन्तरम् ।  
पार्ष्ण्यन्तरं चतुर्मात्रं रसांशं पादतलान्तरम् ॥ ५१ ॥  
  
पदाङ्गुष्ठाग्रयोरन्तः व्यान्तरं वसुमात्रकम् ।  
आर्जवं राजसम्भावं कल्प्येवं द्विजसत्तम ! ॥ ५२ ॥  
  
कर्तरी परहस्तौ द्वौ जटामकुटसंयुतम् ।  
  
वामेन्दु शेखरं वाथ प्रवालसदृशं प्रभुम् ।  
त्रिनेत्रं सौम्यवदनं सर्वाभरणभूषितम् ॥ ५४ ॥  
  
प्। ३१४) पीताम्बरधरं देवं वस्त्राग्रौ नलकान्तकौ ।  
उभयोः पार्श्वयोरेवं अम्बरं ऊरुमध्यगम् ॥ ५५ ॥  
  
केवलं ह्येवमाख्यातं वामे गौरी समन्वितम् ।  
तद्गौरी सहितं ख्यातं भिन्नपीठैक एव वा ॥ ५६ ॥  
  
तदेव भङ्ग संयुक्ते देवी देवौ परस्परम् ।  
देवो वरदहस्तेन देवीं बाह्य पराश्रिताम् ॥ ५७ ॥  
  
स्तननाभ्यन्तरं वामपार्श्वमालिङ्गतं कुरु ।  
पार्श्वसूत्रात्परे वामबाहुमालिङ्गनं तु वा ॥ ५८ ॥  
  
देवी दक्षिणहस्तेन शम्भोर्दक्षिण पार्श्वतः ।  
कटिसूत्रोपरि स्पृष्ट्वा पुष्पं वामकरोद्धृतम् ॥ ५९ ॥  
  
अथवा प्राग्वद्देवेशो देव्यास्तु दक्षिणे करे ।  
रक्तोत्पलं परिग्राह्य वामहस्तं प्रलम्बितम् ॥ ६० ॥  
  
एवमालिङ्गमूर्तिस्तु त्रिधा मार्गेण कल्पयेत् ।  
सर्वाभरणसंयुक्तं प्रभामण्डलसंयुतम् ॥ ६१ ॥  
  
चन्द्रशेखरमाख्यातं वृषारूढमतः शृणु ।  
  
  
इत्यंशुमान्काश्यपे चन्द्रशेखरमूर्तिलक्षणपटलः (षष्षष्टितमः) ॥ ६६   
॥  
  
  
  
  
वृषवाहनमूर्तेस्तु लक्षणं वक्ष्यतेऽधुना ।  
आभङ्गं समभङ्गं वा कल्पयेत्कल्पवित्तमः ॥ १ ॥  
  
दक्षिणं सुस्थितं पादं वामपादं तु कुञ्चितम् ।  
उष्णीषमध्यमाद्वामे ललाटाद्वामके तथा ॥ २ ॥  
  
वामनेत्रावसाने च वामनासापुटान्तके ।  
दक्षिणे स्तनपीठस्य वामे नाभेश्च मध्यमे ॥ ३ ॥  
  
वामोरुमध्यमे पार्ष्ण्योः मध्ये सूत्रं प्रलम्बयेत् ।  
एवं तु समभङ्गं स्यात् न त मानं युगाङ्गुलम् ॥ ४ ॥  
  
मुखे पूर्ववदुद्दिष्टे दक्षिणे तु स्तनौ तथा ।  
नाभेर्वामे गुणांशे तु वामोरोर्मध्यमे तथा ॥ ५ ॥  
  
सु स्थिताङ्घ्रौ तु गुल्फस्य ब्रह्मसूत्रं प्रलम्बयेत् ।  
अति भङ्गमिदं ख्यातं न तं पञ्चाङ्गुलं भवेत् ॥ ६ ॥  
  
वृषस्य मस्तकोर्ध्वे तु न्यसेद्वै वामकोर्परम् ।  
हिक्कासूत्रादधो विप्र ! कला वा द्विनवाङ्गुलम् ॥ ७ ॥  
  
वामकोर्परलम्बं स्यात् तस्मादासनसीमकम् ।  
वृषभस्योदयं ख्यातं वृषं लक्षणवत्कृतम् ॥ ८ ॥  
  
वृषमूर्ध्नि तु हस्तेस्तु मध्याङ्गुलाग्रसीमकम् ।  
नाभिसूत्रसमं कुर्यादङ्गुलं वा नतोन्नतम् ॥ ९ ॥  
  
तदहस्ततलं मध्यात् पूर्वसूत्रं यमद्वयम् ।  
अधोमुखं प्रकर्तव्यं तद्धस्तं तु प्रसारयेत् ॥ १० ॥  
  
प्। ३१६) दक्षिणे पूर्वहस्ते तु पार्ष्णिनाभेरधो बुधः ।  
पक्षषोडशमात्रं वा नतं तत्सिंहकर्णवत् ॥ ११ ॥  
  
वक्रदण्डायुधं तस्मिन् कल्पयेत्तु चलाचलम् ।  
स्थिताङ्घ्रिजानूर्ध्व सीमान्तं हिक्कासूत्रान्तमुन्नतम् ॥ १२ ॥  
  
कनिष्ठाङ्गुलि परीणाहं अग्रे वक्रान्वितं भवेत् ।  
लोहजं दारुजं वाथ वक्रदण्डं तु कारयेत् ॥ १३ ॥  
  
तद्धस्त मणिबन्धात्तु ऊरुमूलान्तदन्तरम् ।  
पञ्चषट्सप्तमात्रं वा वसुनन्दाङ्गुलं तु वा ॥ १४ ॥  
  
परहस्त द्वयोश्चैव टङ्कं कृष्णमृगं धरेत् ।  
टङ्कं दक्षिणहस्ते तु वामहस्ते मृगं भवेत् ॥ १५ ॥  
  
परहस्तद्वयोरग्रं हिक्कासूत्रसमं भवेत् ।  
एकद्वित्रिचतुष्पञ्चमात्रं वाथ नतं तु वा ॥ १६ ॥  
  
जटामकुटयुक्तं वा जटाभारं तु लालितम् ।  
जटाबन्धधरो वापि कर्तुरिच्छावशान्नयेत् ॥ १७ ॥  
  
सर्वाभरणसंयुक्तं रक्ताभं रक्तवासभृत् ।  
वामपार्श्वे ह्युमादेवी दक्षिणे वा विशेषतः ॥ १८ ॥  
  
सुस्थितं दक्षिणं पादं वामपादं तु कुञ्चितम् ।  
उत्पलं दक्षिणं हस्तं वामहस्ते प्रसारितम् ॥ १९ ॥  
  
स्त्रीमानोक्तविधानेन उमादेवीं तु कारयेत् ।  
वृषवाहनमाख्यातं नृत्तमूर्तिरथोच्यते ॥ २० ॥  
  
  
इत्यंशुमान्काश्यपे वृषभवाहनमूर्तिलक्षणपटलः (सप्तषष्टितमः) ॥   
६७ ॥  
  
  
  
  
अथ वक्ष्ये विशेषेण नृत्तमूर्तेस्तु लक्षणम् ।  
रुरुन्धवधनार्थं तु तद्भूता चर्ममुण्डनी ॥ १ ॥  
  
रुरुन्धवधनं कृत्वा तस्मास्वत्पङ्क्तिता मता ।  
तदाहिंसोत्सुका देवा तदासुखनिवृत्तये ॥ २ ॥  
  
तदा नृत्तं करिष्यामि सर्वलोकहिताय वै ।  
देवानामार्तिनाशाय राजराष्ट्र विवृद्धये ॥ ३ ॥  
  
नृत्तमष्टशतं भेदं तेषादौ नवमुच्यते ।  
प्रागुक्तविधिना ग्राह्य बिम्बमानं द्विजोत्तम ! ॥ ४ ॥  
  
उत्तमं दशतालेन सर्वाङ्गं परिकल्पयेत् ।  
भानुरुद्रदशांशेन तुङ्गं नृत्तानतं भवेत् ॥ ५ ॥  
  
उष्णीषमध्यमात्सव्ये ललाटान्मध्य दक्षिणे ।  
नीत्वा शिवाङ्गुलं सव्ये नेत्रान्ते च पुटान्तके ॥ ६ ॥  
  
हनोः सव्ये तु हिक्कायां मध्ये नाभेश्च मध्यमे ।  
वामोर्वाभ्यन्तरे चैव स्थितां प्रौ (?) गुल्फमध्यमे ॥ ७ ॥  
  
प्रभामण्डलमध्यात्तु पूर्वसूत्रं प्रलम्बयेत् ।  
ललाटात्सूत्रनीव्रं तु युगांशं वार्धहीनकम् ॥ ८ ॥  
  
प्। ३१८) गुल्फात्सूत्रान्तरं चैव तद्वदेव विधीयते ।  
हिक्कामध्यात्तु सूत्रान्तं सार्धसप्ताष्टवाङ्गुलम् ॥ ९ ॥  
  
मकुटो वक पक्षाग्रात् सार्धाष्टांशं तथैव च ।  
ऊर्ध्वकुक्षी स्पृशेत्पूर्वसूत्रमेवं प्रकल्पयेत् ॥ १० ॥  
  
तत्सूत्राद् डोलबाह्वग्रं अर्धाधिक कलाङ्गुलम् ।  
तस्मादपरबाह्वग्रं युगाङ्गुलमुदाहृतम् ॥ ११ ॥  
  
तस्मादग्नि कराग्रान्तं साष्टत्रिंशाङ्गुलं तु वा ।  
चत्वारिंशतिमात्रं वा तस्मादौ गुणमात्रकम् ॥ १२ ॥  
  
हिक्कासूत्रसमोद्धृत्य तद्धस्त मध्यमाग्रकम् ।  
तद्धस्ततलमध्ये वा मध्याङ्गुल्याग्र पर्वके ॥ १३ ॥  
  
मध्ये पर्वेऽथवा धृत्वा त्वनलं पात्रसंयुतम् ।  
पात्रं विनाथवा वह्निं पञ्चांशं विस्तृतान्वितम् ॥ १४ ॥  
  
तुङ्गं सप्ताङ्गुलं वाष्टनवमात्रमथापि वा ।  
त्रिपञ्च सप्तजिह्वायां कल्पयेत्तु यथोचितम् ॥ १५ ॥  
  
अष्टाविंशति मात्रं वा त्रिंशदङ्गुलमेव वा ।  
चत्वारिंशति मात्रं वा वामे सङ्ख्याः क्रमान्नयेत् ॥ १६ ॥  
  
तद्धस्ते मणिबन्धोर्ध्वे हिक्कासूत्रसमं भवेत् ।  
डमरुके मध्यपीठस्य सूचिकर्णान्तमुद्धृतम् ॥ १७ ॥  
  
तर्जन्यग्रं तु सुचिः स्यात् तर्जनी ऋजुता भवेत् ।  
अथवा चर्मसूत्रं तु पीड्यमध्याङ्गुलोपरि ॥ १८ ॥  
  
प्। ३१९) अनामिकोपरिष्टात्तु डमरुकं परिकल्पयेत् ।  
डमरुकदीर्घविस्तारं वसुपञ्चाङ्गुलं तथा ॥ १९ ॥  
  
मध्यं गुणाङ्गुलं व्यासं पद्माकारं प्रकल्पयेत् ।  
वलयद्वयसंयुक्तं वर्मसूत्रेण बन्धितम् ॥ २० ॥  
  
यद्द्रव्येण कृतं बिम्बं तद्द्रव्येण समाचरेत् ।  
सूच्यग्रात्कर्णसीमान्तं चत्वारिंशति मात्रकम् ॥ २१ ॥  
  
स पञ्च चत्वारिंशच्च अष्टाविंशत्त्रयस्तथा ।  
पार्श्वसूत्रसमं सूचिं चाग्निस्ते मध्यमाङ्गुलम् ॥ २२ ॥  
  
दक्षिणे पूर्वहस्तं तु अभयं परिकल्पयेत् ।  
प्राक्सूत्रादभये हस्ते मध्यं भानुद्वयाङ्गुलम् ॥ २३ ॥  
  
तन्मध्यमाङ्गुलाग्रं तु हिक्कासूत्रसमोद्धृतम् ।  
सूत्रान्तात्कोर्परं नीव्रं चत्वारिंशति मात्रकम् ॥ २४ ॥  
  
अभये प्रकोष्ठमध्ये तु भुजङ्गवलयं न्यसेत् ।  
प्रकोष्ठमध्यनाहस्य पादं तस्य तु देशिकः ॥ २५ ॥  
  
तदेतदुपरि ख्यातं फणं पञ्चाङ्गुलं भवेत् ।  
सप्ताङ्गुलविशालं तु घनमेकाङ्गुलं भवेत् ॥ २६ ॥  
  
पुरस्थितान्मोक्ष्यं तु जीह्वा नीव्रसमन्वितम् ।  
भुजङ्गवलयं ह्येवं कल्पयेत्कल्पवित्तमः ॥ २७ ॥  
  
सूत्रात्कक्षान्तरं सव्यपार्श्वे द्वादशमात्रकम् ।  
सूत्रान्मध्योदरं वामे नवाङ्गुलमुदाहृतम् ॥ २८ ॥  
  
प्। ३२०) वामे स्फिक् पिण्डनीव्रं तु सूत्रादष्टादशाङ्गुलम् ।  
सूत्रात्कुञ्चितजान्वोऽस्तु त्वन्तरं तु दशाङ्गुलम् ॥ २९ ॥  
  
नवाङ्गुलं चाष्टमात्रं च जानुनीव्रं यथाक्रमम् ।  
भानुरुद्रदशाङ्गुल्यं नतमानेन कल्पयेत् ॥ ३० ॥  
  
स्थिताङ्घ्रि जान्वोर्वामाङ्घ्री जानुनीव्रं प्रकल्पयेत् ।  
कलाङ्गुलं त्रिपञ्चमनुमात्रं वा जङ्घोस्तुद्वन्तरं त्रिधा ॥ ३१ ॥  
  
स्थिताङ्घ्रि नलका मध्याद्वामपार्ष्ण्यन्तरं बुधः ।  
स वेद चत्वारिंशांशत्यङ्गुलं तु विधीयते ॥ ३२ ॥  
  
स सप्त षट्चत्वारिंशदङ्गुलं वाथ तद्भवेत् ।  
स्थित जान्वोद्धृतं पार्ष्ण्योः चतुर्विंशति मात्रकम् ॥ ३३ ॥  
  
त्रयस्त्रिंशति मात्रं वा जान्वोः पार्ष्ण्यन्तरं द्विधा ।  
उद्धृताङ्घ्रितलान्तं च स्थितजानूर्ध्व तत्समम् ॥ ३४ ॥  
  
उद्धृताङ्घ्रेस्तु जानूर्ध्वं नाभिसूत्रसमं भवेत् ।  
कोर्पराड्डोलहस्तस्य नाभि सूत्राद्दशाङ्गुलम् ॥ ८५ ॥  
  
एकादशाङ्गुलं वाथ कल्पयेत्कोर्परान्तकम् ।  
तद्धस्तो मणिबन्धाच्च वामजान्वोऽस्तु व्यन्तरम् ॥ ३६ ॥  
  
दशाङ्गुलं वाथ कर्तव्यं नवाङ्गुलमथापि वा ।  
डोलहस्ते तु मध्यस्थादङ्गुलाग्रं विशेषतः ॥ ३७ ॥  
  
वामपादे तु जङ्घान्तं अन्तरं धर्ममात्रकम् ।  
नवाङ्गुलान्तरं वापि रुद्राङ्गुलमथापि वा ॥ ३८ ॥  
  
प्। ३२१) डोलहस्तो भयान्तं तु द्व्यन्तरं तु दशाङ्गुलम् ।  
अन्यान्युक्तानि नीव्राणि यथा सौन्दर्यमाचरेत् ॥ ३९ ॥  
  
केशान्ताद्बकपक्षस्य तुङ्गमष्टादशाङ्गुलम् ।  
सप्तादशाङ्गुलं वाथ षोडशाङ्गुलमेव वा ॥ ४० ॥  
  
तदर्धं वा त्रिपादं वा तस्य विस्तारमेव हि ।  
सुविकीर्ण जटाभारं पञ्चसप्त च नन्दकम् ॥ ४१ ॥  
  
रुद्रसङ्ख्याथवा विप्र उभयोः पार्श्वयोस्तथा ।  
द्वात्रिंशाङ्गुलमारभ्य सैकषष्ठ्यङ्गुलान्तकम् ॥ ४२ ॥  
  
अङ्गुलाङ्गुल वृद्ध्या तु जटादीर्घमुदाहृतम् ।  
अधो जटादीर्घमेवं हि तस्मादूर्ध्वोर्ध्वमूर्धनि ॥ ४३ ॥  
  
कनिष्ठाङ्गुलि परीणाहं जटानाहमुदाहृतम् ।  
जटान्तरं पुष्पमालाभिः अलङ्कृत्य विशेषतः ॥ ४४ ॥  
  
नागं चैवार्क पुष्पं च धुर्धूरकुसुमं तथा ।  
हसितं शीर्षकं चैव करोटी रत्नबन्धनम् ॥ ४५ ॥  
  
भूषयित्वा तु मरुदे दक्षिणेऽर्धेन्दुशेखरम् ।  
सिन्दूरालं कृतस्कन्दं अक्षमाल्यैरलङ्कृतम् ॥ ४६ ॥  
  
भस्मोद्धूलित दिव्याङ्गं किञ्चित्प्रहसिताननाम् ।  
यज्ञोपवीतसंयुक्तं उरुसूत्रसमन्वितम् ॥ ४७ ॥  
  
देवाङ्गे वोदरे मध्ये बाह्या वामेऽर्धनिर्गती ।  
प्रभामण्डलमाश्रित्योदरबन्धाग्रकं द्विज ! ॥ ४८ ॥  
  
प्। ३२२) व्याघ्रचर्माम्बरोपेतं ऊरुत्र्यंशावसानकम् ।  
डोलबाहूर्ध्वतो बध्वा व्याघ्रचर्म द्विजोत्तम ! ॥ ४९ ॥  
  
लम्बनं बाहुमूलं तु भानु वा मनुमात्रकम् ।  
तदर्धं वा त्रिपादं वा विस्तारं तद्विजोत्तम ! ॥ ५० ॥  
  
पादौ नूपुरसंयुक्तौ सर्वाभरणभूषितम् ।  
हस्तपादाङ्गुलीः सर्वाः रत्नहेमाङ्गुलीयकाः ॥ ५१ ॥  
  
मध्यमाङ्गुलि वर्ज्या तु शेषा वै मुद्रिकाकान्विता ।  
दक्षिणं कुञ्चितं पादं अपरोपरि स्थितम् ॥ ५२ ॥  
  
तिर्यक् पादतलं न्यस्त्वा नृत्तं कुर्यान्महेश्वरम् ।  
वामपादतलोद्धृत्य तिर्यग्दोर्दक्षिणानुगम् ॥ ५३ ॥  
  
डोलहस्तमथार्त्य अपस्मारमथोच्यते ।  
त्रिचतुष्पञ्च वक्त्रं वा अपस्मारस्य दैर्घ्यकम् ॥ ५४ ॥  
  
अष्टाचत्वारिंशांशं वा अपस्मारोदयं कुरु ।  
उष्णीषमेकभागेन केशान्तं च तथा भवेत् ॥ ५५ ॥  
  
वस्वङ्गुलं मुखायामं गलमर्धाङ्गुलं भवेत् ।  
अध्यर्धाङ्गुलमायामं कर्णव्यासं तु शेषतः ॥ ५६ ॥  
  
हिक्कादि हृदयान्तं तु रसाङ्गुलमुदाहृतम् ।  
हृदादि नाभि पर्यन्तं तत्समं परिकीर्तितम् ॥ ५७ ॥  
  
नाभ्यादि मेढ्रमूलान्तं मानं षण्मात्रमुच्यते ।  
ऊरुदीर्घं तु सप्तांशं जानुदीर्घं द्वयाङ्गुलम् ॥ ५८ ॥  
  
प्। ३२३) जङ्घा दीर्घोरुतुल्यं स्यात् द्वयांशं चरणोदयम् ।  
मन्वंशं तु करं हिक्का मध्याङ्गुलाग्रसीमकम् ॥ ५९ ॥  
  
शेषं युक्त्या तु कर्तव्यं शयेत्तु तदधोमुखम् ।  
शम्भोः सव्ये शिरः स्थाप्य वामे पादौ विकीर्णितौ ॥ ६० ॥  
  
अपस्मारोदरोच्चं तु धर्मनन्दाष्टमात्रकाः ।  
तन्मुखं तु समुद्धृत्य व्याललीलामुदान्वितम् ॥ ६१ ॥  
  
व्यालं वै वामहस्ते तु दक्षिणं तस्य मुद्रिकाम् ।  
सस्य श्याम निभाकारं अपस्मारं द्विजोत्तम ! ॥ ६२ ॥  
  
कलांशं पद्मपीठोच्चं विस्तारं तच्चतुर्गुणम् ।  
स पादं सार्धपादोन द्विगुणं वा तदायतम् ॥ ६३ ॥  
  
ऊर्ध्वपद्ममधः पद्मपिण्डिका लक्षणोक्तवत् ।  
प्रभामण्डलसंयुक्तं अनेन विधिना कृतम् ॥ ६४ ॥  
  
गुणाङ्गुलं समारभ्य यावच्छताङ्गुलावधि ।  
तावदेकाङ्गुलार्द्ध्या तु साष्ठनदिथोदयम् ॥ ६५ ॥  
  
एकाङ्गुलं समारभ्य एकाङ्गुलविवर्धनात् ।  
प्राग्वत् सङ्ख्याघनं ख्यातं दण्डस्य प्रथमस्य तु ॥ ६६ ॥  
  
तत्तदष्टांशहीनं तु ऊर्ध्वोर्ध्वक्रमशः कृशम् ।  
एकद्वित्रिचतुष्पञ्च षट्सप्ताष्टनवं दश ॥ ६७ ॥  
  
पुनः पुनस्तथा सङ्ख्या उपर्युपरि कल्पयेत् ।  
कर्तरीश्चावशात्तेषु दण्डसङ्ख्या तु तत्कुरु ॥ ६८ ॥  
  
प्। ३२४) नानादललताभिश्च नानापुष्पोपशोभितम् ।  
तस्योपरिष्टादनलं हस्ते त्वग्निरिवाकृतिः ॥ ६९ ॥  
  
कर्तव्यं परितो विप्र ! तत्समं व्यन्तरानतम् ।  
भानुमण्डलबद्धीमान् प्रभामण्डलवर्तिनम् ॥ ७० ॥  
  
तस्य वामेऽप्युमादेवीं प्रागुक्त विधिना कुरु ।  
एतत्स्यात्प्रथमं नृत्तं सर्वलोकहितावहम् ॥ ७१ ॥  
  
तदेव दक्षिणे पार्श्वे जटाग्रे जाह्नवी भवेत् ।  
शम्भोर्देहाङ्गुलेनैव षोडशाङ्गुलमुन्नतम् ॥ ७२ ॥  
  
स्त्रीमानोक्ताङ्गसम्पन्ना हृदयाञ्जलि संयुता ।  
एवं जाह्नवीसंयुक्तं नृत्तं चैव द्वितीयकम् ॥ ७३ ॥  
  
तदेव वामपादं तु अपस्मारोपरि स्थितम् ।  
उद्धृतं दक्षिणं पादं वामहस्तं प्रसारितम् ॥ ७४ ॥  
  
ललाटमध्याद्वामे तु वामनासापुटान्तकम् ।  
लम्बयेद् ब्रह्मसूत्रं तु स्थितं पादस्य गुल्फके ॥ ७५ ॥  
  
शेषं प्रागिवकर्तव्यं नृत्तं चैव तृतीयकम् ।  
सुविकीर्ण जटाभारं जटामकुटसंयुतम् ॥ ७६ ॥  
  
जटामण्डलसंयुक्तं शेषं प्रथमनृत्तवत् ।  
चतुर्थं नृत्तमेतद्धि सर्वप्राणि हितावहम् ॥ ७७ ॥  
  
उष्णीषोर्ध्वेऽर्कमात्रान्तं सव्यपादं समुद्धरेत् ।  
स्ववक्रं वामपादं तु अपस्मारोपरि स्थितम् ॥ ७८ ॥  
  
प्। ३२५) भुजाष्टकसमायुक्तं एतत्पञ्चकमुच्यते ।  
अभयं शूलपाशं च डमरुं दक्षिणे करे ॥ ७९ ॥  
  
कपालमग्नि पात्रं च घण्टां हस्तिकरोपमम् ।  
गजहस्तोपमं हस्तं प्रसार्यं दक्षिणानुगम् ॥ ८० ॥  
  
यद्वत्प्रथमनृत्तस्य पूर्वसूत्रं प्रसारयेत् ।  
चिह्नं पञ्चमनृत्तस्य एवमेवेति विद्यते ॥ ८१ ॥  
  
दोर्भिः षोडशभिर्युक्तं वामे गौरी समन्वितम् ।  
स्कन्दधृत् * * * * * वामहस्ते धृताञ्जलिः ॥ ८२ ॥  
  
तदञ्जलि करो मध्यं न्वन्त हिक्कावसानकम् ।  
स्कन्दो भयकराभ्यां तु हनुस्तनं धृगादरात् ॥ ८३ ॥  
  
एवं गौरीं समीक्ष्येशमित्यादिस्ते द्विहस्तया ।  
अभयं डमरुकं चैव वज्रं शूलं तथैव च ॥ ८४ ॥  
  
पाशं दक्षिणां तथा दण्डं नागं वै दक्षिणे तथा ।  
सव्यानुगकरण्डैर्वा वेतालं वामानुभङ्गजापमम् ॥ ८५ ॥  
  
अनलं मीयरं चैव वलयं केतुरेव च ।  
घण्टां चैव कपालं च वामपार्श्वेऽष्टहस्तके ॥ ८६ ॥  
  
पादेन पञ्चमं नृत्तस्य यत्तत्तद्वद् विधीयते ।  
षष्ठमेवं समाख्यातं सप्तमं शृणु सुव्रत ! ॥ ८७ ॥  
  
त्रिणेत्रं चाष्टहस्तं च सुविकीर्ण जटायुतम् ।  
कुञ्चितं वामपादं तु अपस्मारोपरि स्थितम् ॥ ८८ ॥  
  
प्। ३२६) वामभागे शिरस्तस्य सुविकीर्णाङ्घ्रि दक्षिणे ।  
उद्धृतं दक्षिणं पादं अङ्गुष्ठ जङ्घाग्रसीमकम् ॥ ८९ ॥  
  
पूर्वसूत्रात्तदङ्गं तु नीव्रं भान्वङ्गुलं भवेत् ।  
अभयं शूलपाशं च डमरुं दक्षिणे करे ॥ ९० ॥  
  
कपालं चाग्निपात्रं च तथा विस्मयहस्तकम् ।  
गजहस्तोपमं वामे चतुर्थो ह्येवमेव हि ॥ ९१ ॥  
  
गजहस्तोपमं हस्तं सव्यासव्यानुगं तु वा ।  
ललाटस्य तु मध्यात्तु वामे तु स्तनमध्यमे ॥ ९२ ॥  
  
वामाङ्घ्रि नलका मध्ये लम्बयेद् ब्रह्मसूत्रकम् ।  
तत्सूत्राद्वामजान्वोऽस्तु नीव्रं नवाङ्गुलं भवेत् ॥ ९३ ॥  
  
नतमानं दशांशं स्यात् वामे गौरी समायुतम् ।  
सप्तमं नृत्तमाख्यातं जगदार्तिविनाशनम् ॥ ९४ ॥  
  
तदेव षड्भुजोपेतं अभयं डमरुं तथा ।  
शूलं दक्षिणपार्श्वे तु कपालं विस्मयं तथा ॥ ९५ ॥  
  
गजहस्तोपमं वामे सूत्रं प्रागुक्तदष्टकम् ।  
पञ्चमस्य च नृत्तस्य षष्टमं शृणु सुव्रत ! ॥ ९६ ॥  
  
नेत्रद्वयोऽपि विख्यातो शेषास्तु त्रीणि नेत्रकम् ।  
चतुर्भुजं त्रिणेत्रं च जटामकुटसंयुतम् ॥ ९७ ॥  
  
अभयं डमरुं सव्ये वामेऽग्निगजहस्तवत् ।  
अपस्मारं विना पीठे वामाङ्घ्रिः कुञ्चितं स्थितम् ॥ ९८ ॥  
  
प्। ३२७) तत्तत्पुरः स्थितं पीठे सव्यपादकनिष्ठिकाम् ।  
तत्पादं कुञ्चितं युक्त्या सूत्रं युक्त्या तु लम्बयेत् ॥ ९९ ॥  
  
नवमं नृत्तमाख्यातं गङ्गाधरमतः परम् ।  
  
इत्यंशुमान्काश्यपे नृत्तमूर्तिलक्षणपटलः (अष्टषष्टितमः) ॥ ६८ ॥  
  
  
  
  
गङ्गाधरमहं वक्ष्ये सङ्क्षेपाच्छृणु सुव्रत ! ।  
सुस्थितं दक्षिणं पादं वामपादं तु कुञ्चितम् ॥ १ ॥  
  
ललाटमध्यमात्सव्ये नीत्वा नवयवान्तकम् ।  
दक्षिणेऽप्यक्षिसीमान्ते सव्यनासापुटान्तके ॥ २ ॥  
  
हिक्कामध्ये समालम्ब्य नाभेस्सव्ये द्वयाङ्गुलम् ।  
दक्षिणे मेढ्रमूलस्य मध्यमाद् द्व्यङ्गुलान्तके ॥ ३ ॥  
  
पार्ष्ण्योश्च मध्यमे चैव ब्रह्मसूत्रं प्रलम्बयेत् ।  
युगांशं नतमानं तु पादाङ्गुष्ठ द्वयोन्नतम् ॥ ४ ॥  
  
अष्टादशाङ्गुलं प्रोक्तं त्र्यंशं पार्ष्णिद्वयोत्तरम् ।  
विश्लीषं स्याज्जटाबन्धं वामेत्वीषन्नताननम् ॥ ५ ॥  
  
दक्षिणे पूर्वहस्तं तु वरदेव्याननाश्रितम् ।  
वामे तु पूर्वहस्तेन देवीमालिङ्गनं कुरु ॥ ६ ॥  
  
दक्षिणे परहस्तं तु जटाजाह्नविसंयुतम् ।  
उष्णीषान्तं समुद्धृत्य वामे कृष्णमृगं धृतम् ॥ ७ ॥  
  
प्। ३२८) देवस्य वामपार्श्वे तु गौरीर हिताननम् ।  
सुस्थितं वामपादं तु कुञ्चितं दक्षिणे भवेत् ॥ ८ ॥  
  
आभङ्गेन नतं सूत्रं कल्पयेत्कल्पवित्तमः ।  
प्रसार्य दक्षिणं हस्तं वामहस्तं तु पुष्पधृत् ॥ ९ ॥  
  
अथवा दक्षिणं हस्तं प्रकोष्ठं तिर्यग गतम् ।  
श्रोण्यधस्तात्तलम्बं स्याद्वस्त्रद्धृतमिवाकृतिः ॥ १० ॥  
  
सर्वालङ्कारसंयुक्तं सर्वाभरणभूषितम् ।  
गम्भीरं दक्षिणे पार्श्वे ऋषिभिः प्रार्थितेश्वरः ॥ ११ ॥  
  
गङ्गाधरहरं देवं ततो वै त्रिपुरान्तकम् ।  
  
  
इत्यंशुमान्काश्यपे गङ्गाधरमूर्तिलक्षणपटलः (एकोनसप्ततितमः) ॥ ६९   
॥  
  
  
  
  
त्रिपुरान्तकमूर्तेस्तु लक्षणं वक्ष्यतेऽधुना ।  
त्रिचतुष्पञ्चमात्रं स्यात् नतमानं यथाक्रमम् ॥ १ ॥  
  
आभङ्गं समभङ्गं चाप्यति भङ्गमिति त्रिधा ।  
प्रतिमोच्चं नतं तुङ्गं भङ्गमानं हि कल्पयेत् ॥ २ ॥  
  
पादाङ्गुष्ठ द्वयोश्चैव त्वन्तरं षोडशाङ्गुलम् ।  
आभङ्गं तद्विजानीयात् अष्टादशाङ्गुलं समम् ॥ ३ ॥  
  
विंशत्यङ्गुलमाख्यातं अतिभङ्गमिति त्रिधा ।  
तत्त्रिभागैकभागं तु पार्ष्ण्योश्च त्वन्तरं भवेत् ॥ ४ ॥  
  
प्। ३२९) उष्णीषाद्वामपार्श्वे तु नेत्रान्ते तत्पुटान्तके ।  
हनोर्वामे समालम्ब्य दक्षिणस्तन वामके ॥ ५ ॥  
  
नाभेर्दक्षिणपार्श्वे तु वामोरुः सव्यपार्श्वके ।  
दक्षिणाङ्घ्रौ तु पार्ष्ण्योस्तु वामपार्श्वे तु लम्बयेत् ॥ ६ ॥  
  
आभङ्गसूत्रमाख्यातं समभङ्गमथ शृणु ।  
ललाटं मध्यनासाग्रं पादयोः पार्ष्णिमध्यमे ॥ ७ ॥  
  
लम्बयेत्पूर्वसूत्रं तु अन्तरं तु वदाम्यहम् ।  
तत्सूत्राद्वामपार्श्वे तु हिक्कामध्यं शिवाङ्गुलम् ॥ ८ ॥  
  
अर्धाङ्गुलं तु तत्सूत्रात् वामे हृदयमध्यमम् ।  
तत्सूत्राद्दक्षिणे नाभिमध्यमं तु द्वियङ्गुलम् ॥ ९ ॥  
  
तत्सूत्राद्दक्षिणे चैवमग्रं चैव युगाङ्गुलम् ।  
तत्सूत्राद्वामगोजानोरन्तरं द्वादशं यवम् ॥ १० ॥  
  
समभङ्गमिति ख्यातं अतिभङ्गमथ शृणु ।  
उष्णीषाद्वामपार्श्वे तु नेत्रान्ते तत्पुटान्तके ॥ ११ ॥  
  
दक्षिणस्तन मध्ये तु तत्सूत्रं तु गुणाङ्गुलम् ।  
नाभिमध्यात्तु वामे तु सूत्रनीव्रं द्वयङ्गुलम् ॥ १२ ॥  
  
तत्सूत्राद्वामजान्वन्तं मध्यमं त्रिविधीयते ।  
वामाङ्घ्रिपार्ष्णिसव्ये तु पार्श्वसूत्रं प्रलम्बयेत् ॥ १३ ॥  
  
स्पर्शनं वेशनं नीव्रं समपादस्थानकोक्त च ।  
एवं त्रिभङ्गसूत्रेषु सम्मिश्रं तु न कारयेत् ॥ १४ ॥  
  
प्। ३३०) उत्तमं त्वतिभङ्गं स्यात् मध्यमं समभङ्गकम् ।  
आभङ्गमधमं ख्यातं त्रिपुरान्तकमूर्तिनः ॥ १५ ॥  
  
दक्षिणं सुस्थितं पादं वामपादं तु कुञ्चितम् ।  
दक्षिणे पूर्वहस्तोर्ध्वं नाभिसूत्रावसानकम् ॥ १६ ॥  
  
सिंहकर्णं तु तद्धस्तं पाणिमध्यं तु पीडितम् ।  
बाणायामं सप्तविंशत्यङ्गुलं तु विधीयते ॥ १७ ॥  
  
कनिष्ठाङ्गुलि परीणाहं देवेशस्य करे तु तत् ।  
आस्यं पञ्चाङ्गुलं व्यासं मात्रोच्चं व्याससादृशम् ॥ १८ ॥  
  
आस्यतुङ्गसमं पुच्छं अग्न्यङ्गुलं तदायतम् ।  
वामहस्ते धनुर्धृत्वा कक्षान्तं तत्करोर्ध्वकम् ॥ १९ ॥  
  
एकद्वित्र्यङ्गुलं वापि तस्य नेत्रोद्धृतं तु वा ।  
विंशदङ्गुलतुङ्गं त्रिः पञ्चसप्तनवाङ्गुलम् ॥ २० ॥  
  
हीनं वाप्यधिकं वापि नवधा धनुषायुधम् ।  
पूर्णमुष्टिस्तु नाहं स्यान्मध्यादग्रं क्रमात्कृशम् ॥ २१ ॥  
  
अग्रमध्याङ्गुलं व्यासं वृत्तं वर्णैर्विचित्रितम् ।  
बाणनाहं त्रिभागैकं रज्जुनाहं तु तन्तुना ॥ २२ ॥  
  
धनोर्दार्घैकभागे तु सप्तांशं रज्जुदैर्घ्यकम् ।  
तद्दीर्घस्यानुकूल्यं तु धनोर्वक्रमुदाहृतम् ॥ २३ ॥  
  
त्रिवक्रसहितं वाथ बालचन्द्राभमेव च ।  
धनुषाकृतिरेव स्यात् लोहजं दारुजं तथा ॥ २४ ॥  
  
प्। ३३१) कर्तरी परहस्तौ द्वौ टङ्ककृष्णमृगान्वितौ ।  
टङ्कं दक्षिण हस्ते तु वामहस्ते मृगं धृतम् ॥ २५ ॥  
  
जटामकुटसंयुक्तं सर्वाभरणभूषितम् ।  
प्रवालसदृशप्रख्यं वामे गौरीसमन्वितम् ॥ २६ ॥  
  
त्रिपुरान्तकमूर्तेस्तु प्रथमं लक्षणं त्विदम् ।  
तदेव वामपादं तु अपस्मारोपरिस्थितम् ॥ २७ ॥  
  
शेषं प्रागिव कर्तव्यं द्वितीयं लक्षणं भवेत् ।  
सुस्थितं वामपादं तु दक्षिणं कुञ्चितं भवेत् ॥ २८ ॥  
  
शेषं प्रागिव कर्तव्यं सूत्रं चितिरपार्श्वकम् ।  
तृतीयं लक्षणं प्रोक्तं चतुर्थं लक्षणं शृणु ॥ २९ ॥  
  
तदेव वामपादं तु अपस्मारोपरिस्थितम् ।  
प्रागिवैव विशेषं तु चतुर्थं लक्षणं तु वा ॥ ३० ॥  
  
कटके बाणधरे हस्ते मध्यरेखा कलाङ्गुलम् ।  
तिथ्यंशं मनुमात्रं वा त्रयोदशाङ्गुलमेव वा ॥ ३१ ॥  
  
भानुरुद्राङ्गुलं वाथ अन्तरं षड्विधं भवेत् ।  
तत्करे कोर्परं नीव्रं श्रोणिपार्श्वे तथा भवेत् ॥ ८२ ॥  
  
कक्षाद्धनुर्धरे हस्ते मणिबन्धान्तरं तथा ।  
तत्करे कोर्परोद्धृत्यं हृदयान्तमुदाहृतम् ॥ ३३ ॥  
  
एकद्वित्रिचतुष्पञ्चमात्रं तस्मात्तदन्तु वा ।  
सर्वेषामपि सामान्यप्यन्तरं कथितं मया ॥ ३४ ॥  
  
प्। ३३२) तदेव पूर्वहस्तौ द्वौ कटको हृदि सीमके ।  
वामदक्षिणहस्तं च क्रमादूर्ध्वमधोमुखम् ॥ ३५ ॥  
  
बाणमूलधृतं सव्यं वामबाणासनोद्धृतम् ।  
परहस्ते दक्षिणे टङ्कं धनुश्चैव तु वामके ॥ ३६ ॥  
  
तद्धस्ते तु मृगं वाथ वामे गौरीसमन्वितम् ।  
अपस्मारं विना पादं नतं सूत्रं च प्रागिव ॥ ३७ ॥  
  
एवं चतुर्भुजोपेतं मूर्तं पञ्चविधं भवेत् ।  
अतिभङ्गसमोपेतं अष्टहस्तसमन्वितम् ॥ ३८ ॥  
  
बाणं च परशुं खड्गं अभयं दक्षिणे करे ।  
धनुर्विस्मयहस्तं च खेटकं कटकं तथा ॥ ३९ ॥  
  
वामहस्ते समाख्यातं पूर्वसूत्रात् करान्तकम् ।  
यथा शोभनतुङ्गं वा कल्पयेद्गौरिसंयुतम् ॥ ४० ॥  
  
षष्ठमेवं समाख्यातं सप्तमं दशदोर्युतम् ।  
बाणं चक्रं तथा शूलं टङ्कं वज्रं च दक्षिणे ॥ ४ ॥  
  
धनुश्शङ्खं तथा सूचिविस्मयं खेटकं तथा ।  
वामे पञ्चकरे ख्यातं अतिभङ्गमथोपरि ॥ ४२ ॥  
  
तदेव दक्षिणं जानुं रथस्याधो निधापयेत् ।  
तत्पूर्वे वामपादं तु तलं न्यस्त्वा रन्थोपरि ॥ ४३ ॥  
  
रथं तु मुकुलोपेतं मुकुलं रज्जुना वृतम् ।  
मुकुलाभ्यन्तरे ब्रह्मा चतुर्वक्त्रश्चतुर्भुजः ॥ ४४ ॥  
  
प्। ३३३) तस्य दक्षिण हस्तौ द्वौ वेणुदण्डकमण्डलुम् ।  
कुण्डिकं पद्मपाशं च वामहस्तद्वये धृतम् ॥ ४५ ॥  
  
रथस्य मुकुला धस्ताद् वृषभं श्वेतवर्णकम् ।  
रथं त्वापन्नमार्गेण कल्पयेत्कल्पवित्तमः ॥ ४६ ॥  
  
त्रिपुरान्तकमाख्यातं अष्टभेदं द्विजोत्तम ! ।  
प्रवालसदृशं वर्णं सत्वराजसमाश्रितम् ॥ ४७ ॥  
  
सर्वाभरणसंयुक्तं एकवक्त्रं त्रिणेत्रकम् ।  
तस्य वामेऽप्युमा देवीं प्रागुक्तविधिना कुरु ॥ ४८ ॥  
  
  
इत्यंशुमान्काश्यपे त्रिपुरान्तकमूर्तिलक्षणपटलः (सप्ततितमः) ॥ ७० ॥  
  
  
  
  
अथ कल्याण मूर्तेस्तु लक्षणं वक्ष्यतेऽधुना ।  
ललाटमध्यमाद्वामे वामनेत्रावसानके ॥ १ ॥  
  
वामनासापुटान्ते च हिक्कामध्ये तु लम्बयेत् ।  
दक्षिणे नाभि मध्यात्तु देववह्न्यङ्गुलं तु वा ॥ २ ॥  
  
नीत्वा हिक्काङ्घ्रिगुल्फस्य मध्ये सूत्रं प्रलम्बयेत् ।  
अन्तरं मानसूत्रं च समभङ्गं यथा तथा ॥ ३ ॥  
  
सुस्थितं वामपादं तु दक्षिणं कुञ्चितं भवेत् ।  
दक्षिणे पूर्वहस्तं तु गौरीदक्षिणहस्तधृत् ॥ ४ ॥  
  
प्। ३३४) वरदं वामहस्तं तु परहस्तं द्वये ततः ।  
दक्षिणे परशुं वामे परे कृष्णमृगं धृतम् ॥ ५ ॥  
  
जटामकुटसंयुक्तं सर्वाभरणभूषितम् ।  
देवं प्रवालवर्णाभं देवेशस्य विशेषतः ॥ ६ ॥  
  
सस्य श्याम निभा देवीं प्राग्वन्मानादिसंयुता ।  
उत्पलं वामहस्ते तु धृता दक्षिणहस्तकम् ॥ ७ ॥  
  
शम्भोर्हस्तेन सङ्ग्राह्य जलालम्बननाश्रितम् ।  
पार्वत्यानुगता श्रीभूमिः सर्वाभरणभूषिता ॥ ८ ॥  
  
हस्ताभ्यां संस्पृशेदेतौ गौर्यास्तु कटिं द्विज ! ।  
देवाग्रे कारयेत्कुण्डे होमकर्म प्रजापतिः ॥ ९ ॥  
  
शम्भोर्वै स्तनसीमान्तं ब्रह्मणस्योदयं बुधः ।  
चतुर्भुजं चतुर्वक्त्रं सर्वाभरणभूषितम् ॥ १० ॥  
  
कुण्डिकां चाक्षमालां च वामेऽवामेधरो परे ।  
स्रुक्स्रुवौ पूर्वहस्ते तु धृतो वामेतरे क्रमात् ॥ ११ ॥  
  
उत्तराभिमुखासीनं पद्मपीठे प्रजापतिः ।  
प्रागग्रौ देवि देवेशौ देवी देवस्य दक्षिणे ॥ १२ ॥  
  
दक्षिणाभिमुखो विष्णुर्होमस्योत्तरदिक् स्थितः ।  
शम्भोर्नास्यग्रसीमान्तं श्रेष्ठं हीनं स्तनान्तकम् ॥ १३ ॥  
  
तयोर्मध्येऽष्टभागेन नवधा केशवोदयम् ।  
श्यामवर्णं समाभङ्गं शङ्खचक्रं परे करे ॥ १४ ॥  
  
प्। ३३५) हिरण्यकरकेणाषः पूर्वहस्तदयोरपि ।  
सङ्ग्राह्य वरदे हस्ते दद्यादुदकपूर्वकम् ॥ १५ ॥  
  
अनादि गोत्रसम्भूतं तं शिवं परमेश्वरम् ।  
आदिगोत्रामिमां गौरीं तथैवाहं ददाम्यहम् ॥ १६ ॥  
  
इत्युक्त्वा वरदे हस्ते भक्त्या दद्योदकं हरिः ।  
अष्टलोकेश विद्येशाः सिद्धयक्षगणादयः ॥ १७ ॥  
  
ऋषयश्चैव गन्धर्वा मातरश्चान्य देवताः ।  
तत्तच्छक्तिसमोपेता हृदयाञ्जलिसंयुताः ॥ १८ ॥  
  
सम्भ्रान्तमनसोपेताः संवीक्ष्य परितः स्थिताः ।  
एवं कल्याणमूर्तेस्तु अर्धनारीश्वरं तथा ॥ १९ ॥  
  
इत्यंशुमान्काश्यपे कल्याणसुन्दरमूर्तिलक्षणपटलः (एकसप्ततितमः) ॥   
७१ ॥  
  
  
  
  
अथार्धनारीमूर्तेस्तु वक्ष्येऽहं शृणु सुव्रत ! ।  
चतुर्भुजं च द्विभुजं द्विविधं परिकीर्तितम् ॥ १ ॥  
  
समभङ्गस्थानकस्योक्तमार्गेणैव नतायतः ।  
सुस्थितं दक्षिणं पादं वामपादं तु कुञ्चितम् ॥ २ ॥  
  
वामेऽर्धपार्वती युक्तं दक्षिणेऽर्धं महेश्वरम् ।  
अभयं परशुं सव्ये हस्ते तत्तु शिवांशकम् ॥ ३ ॥  
  
प्। ३३६) वृषभमूर्ध्नि विन्यस्त कोर्परं वामहस्तके ।  
तदन्यवामहस्ते तु कटकं पुष्पसंयुतम् ॥ ४ ॥  
  
द्विभुजे वरदं सव्ये वामहस्ते तु पुष्पधृत् ।  
शिवस्या भरणं सव्ये वामे स्त्रीभूषणान्वितम् ॥ ५ ॥  
  
पुंस्तनं दक्षिणे पार्श्वे वामे स्त्रियः पयोधरम् ।  
अथवा कुञ्चितं सव्यं पादं वामं तु सुस्थितम् ॥ ६ ॥  
  
सव्यं शूलधरं हस्तं वामं पुष्पधरं भवेत् ।  
वरदं दक्षिणं हस्तं अन्योक्षशिरकोर्परम् ॥ ७ ॥  
  
कपालं दक्षिणे हस्ते वामहस्तं प्रसारितम् ।  
दक्षिणे रौद्रदृष्टिः स्याद्वामपार्श्वे तु शीतलम् ॥ ८ ॥  
  
दुकूलं चोरुमध्यान्तं सव्यं गुल्फान्तमन्यकम् ।  
एवं समासतः प्रोक्तं अर्धनारीश्वरं हरम् ॥ ९ ॥  
  
  
इत्यंशुमान्काश्यपे अर्धनारीश्वरमूर्तिलक्षणपटलः (द्वासप्ततितमः) ॥   
७२ ॥  
  
  
  
  
अथ वक्ष्ये विशेषेण गजारेर्मूर्तिलक्षणम् ।  
ललाटमध्यनासाग्रात् वा वेतुस्तनमध्यमात् ॥ १ ॥  
  
वामस्फिक् पिण्डमध्यात्तु पूर्वसूत्रं प्रसारयेत् ।  
तत्सूत्राद्दक्षिणे वामपादपार्ष्ण्यन्तरं द्विज ! ॥ २ ॥  
  
साष्टत्रिंशतिमात्रं वा षट्त्रिंशत्यङ्गुलं तु वा ।  
तत्सूत्रादमतः सव्यपादाङ्गुष्ठान्तरं द्विज ॥ ३ ॥  
  
एकविंशति मात्रं वा एकोनविंशदेव वा ।  
सर्वाभरणसंयुक्तं चतुर्दोरष्ट एव वा ॥ ४ ॥  
  
चतुर्भुजं चेत्पाशं च गजचर्म च दक्षिणे ।  
गजशृङ्गं च चर्मं च वामपार्श्वे करद्वये ॥ ५ ॥  
  
चतुर्दोरेवमाख्यातं अष्टहस्तमथोच्यते ।  
शूलं डमरुकं पाशं गजचर्म च दक्षिणे ॥ ६ ॥  
  
गजशृङ्गं कपालं च गजचर्म च विस्मयम् ।  
वामपार्श्वे तु चत्वारो हस्ता एवं प्रकीर्तितम् ॥ ७ ॥  
  
शम्भोर्वामाङ्घ्र्यधस्तात्तु गजस्यैव तु मस्तकम् ।  
मकुटस्योपरिष्टात्तु गजपुच्छं प्रकल्पयेत् ॥ ८ ॥  
  
पार्श्वयोर्गजपादास्तु यथा युक्त्या तु कारयेत् ।  
प्रभामण्डलवच्छेषं गजचर्म प्रकल्पयेत् ॥ ९ ॥  
  
व्याघ्रचर्माम्बरोपेतं दुकूलवसनान्वितम् ।  
सर्वालङ्कारसंयुक्तं अतिरत्नसमप्रभम् ॥ १० ॥  
  
एवं तु गजहामूर्तिः प्रथमं तु विधीयते ।  
शूलं खड्गं तथा चर्म गजशृङ्गं च दक्षिणे ॥ ११ ॥  
  
कपालं खेटकं घण्टां गजचर्म च वामके ।  
ललाटमध्यनासाग्रदक्षिणस्तनमध्यमात् ॥ १२ ॥  
  
सव्यस्फिक् पिण्डमध्यात्तु लम्बयेद् ब्रह्मसूत्रकम् ।  
सुस्थितं वामपादं तु गजमूर्ध्नस्तु देशिक ! ॥ १३ ॥  
  
प्। ३३८) उद्धृतं दक्षिणं पादं तिर्यगुत् टितं भवेत् ।  
तदङ्घ्रिपार्ष्ण्यात् स्फिक् पिण्डात्वन्तरं चतुरङ्गुलम् ॥ १४ ॥  
  
तज्जानुर्वामक्षस्य सीमासूत्रं समं नयेत् ।  
एवं द्विविधमाख्यातं गजहारिं च चोच्यते ॥ १५ ॥  
  
स्कन्दोद्धृतह्युमादेवी शम्भोर्वामे भयान्विता ।  
एवं हि कल्पितं बिम्बं राजराष्ट्रविवृद्धिदम् ॥ १६ ॥  
  
इत्यंशुमान्काश्यपे गजहारिमूर्तिलक्षणपटलः (त्रिसप्ततितमः) ॥ ७३ ॥  
  
  
  
  
अथ वक्ष्ये पाशुपत मूर्तेर्लक्षणमुच्यते ।  
समपादं स्थानकं च चन्द्रशेखरमूर्तिवत् ॥ १ ॥  
  
त्रिणेत्रं चतुर्भुजं सौम्यं ऊर्ध्वकेशं महातनुम् ।  
अभयं शूलहस्तं च दक्षिणे तु करद्वयम् ॥ २ ॥  
  
वरदं चाक्षमालां च वामपार्श्वकरद्वयम् ।  
प्रवालसदृशप्रख्यं सौम्यनेत्राति शीतलम् ॥ ३ ॥  
  
सर्वाभरणसंयुक्तं किञ्चित्प्रहसिताननम् ।  
नित्योत्सवायबिम्बं तत् स्थानकं वासनं तु वा ॥ ४ ॥  
  
तदेवाग्नि समकर्णं रक्ताक्षं कुटिलभ्रुवम् ।  
तीक्ष्णदंष्ट्रास्य संयुक्तं व्यालयज्ञोपवीतकम् ॥ ५ ॥  
  
प्। ३३९) ज्वालामाला शिखाकारं अतिरक्त निवासधृत् ।  
शूलं ह्यधोमुखं धृत्वा कपालं वरदे धृतम् ॥ ६ ॥  
  
अथवाभयं विना शूलमूलं भृत्त्वा तु तत्करे ।  
शूलाग्रं वरदेनैव सङ्ग्राह्य त्र्यजथो धृतम् ॥ ७ ॥  
  
दक्षिणे तु परे हस्ते टङ्कं खड्गं तु वामके ।  
रौद्रं पाशुपतं ह्येतत् बिम्बे लिङ्गे तु पूजितम् ॥ ८ ॥  
  
ध्यानपूजानिमित्ताय तन्मूर्तिं च वदाम्यहम् ।  
एतां मूर्तिं सकृद् ध्यायेत् सर्वशत्रुविनाशनम् ॥ ९ ॥  
  
एतां तु रौद्र मूर्तिं तु प्रतिमां तु न कारयेत् ।  
  
  
इत्यंशुमान्काश्यपे पाशुपतमूर्तिलक्षणपटलः (चतुस्सप्ततितमः) ॥ ७४ ॥  
  
  
  
  
अथ कङ्कालमूर्तेस्तु लक्षणं वक्ष्यतेऽधुना ।  
पादौ तु पादुकोपेतौ वामपादं तु सुस्थितम् ॥ १ ॥  
  
प्रेक्ष्यधा सव्यपादं तु त्वीषच्चैव समुद्धृतम् ।  
शुद्ध श्वेतानिभं वर्णं च सर्वाभरणभूषितम् ॥ २ ॥  
  
रत्नकञ्चुकबद्धाङ्ग जटामकुटमण्डितम् ।  
धूर्धूरपुष्पं नागं च वामे सव्येन्दुशेखरम् ॥ ३ ॥  
  
हसितं वक्त्रं सन्धार्य सुगेयगणसेवितम् ।  
किञ्चित्प्रकाशितान्तस्थ दर्शनं सुविलासितम् ॥ ४ ॥  
  
प्। ३४०) गेयशृङ्गारसंयुक्तं आस्यमेवं प्रकीर्तितम् ।  
कर्णौ कुण्डलसंयुक्तौ वामे शाखादलं तु वा ॥ ५ ॥  
  
पूर्वहस्तद्वयोर्वामे ढक्का सव्ये प्रहारकम् ।  
दक्षिणं हरिणी वक्त्रे व्याहितं सिंहकर्णवत् ॥ ६ ॥  
  
वामहस्ते तु पिञ्छं च कङ्कालास्थीं च धारयेत् ।  
ततस्थ्या कृति निर्माणद्विपादद्विकरान्वितम् ॥ ७ ॥  
  
कृष्णश्यामनिभाकारं अपाने दण्डवेशनम् ।  
दण्डं कङ्कालपादौ द्वौ रज्जुना बन्धयेद्बुधः ॥ ८ ॥  
  
केतुकिङ्किणि नेत्राढ्य निष्कान्तं रुचिरं तु वा ।  
एतत्कङ्काल नाम्ना तु वामस्कन्धोपरि न्यसेत् ॥ ९ ॥  
  
अनेकभूतैर्जायाभिः सेवितं त्वादरान्वितैः ।  
बलिपात्रधरं भूतं वामाग्रे गमनान्वितम् ॥ १० ॥  
  
दर्व्यात्वनन्तु तत्पात्रे निधाय कृतिजायया ।  
किञ्चित्प्रकाशितं योनि संयुक्ता नग्नवाससः ॥ ११ ॥  
  
सम्भ्रान्तमनसोपेताः जायास्सर्वास्त्वनेकशः ।  
ललाटवामपार्श्वे तु नेत्रान्ते तत्पुटान्तके ॥ १२ ॥  
  
हन्वन्तस्य तु वामे तु हिक्कामध्ये हृदिस्तथा ।  
नाभेस्सव्ये युगाङ्गुल्ये वामपादस्य गुल्फके ॥ १३ ॥  
  
मध्ये तु लम्बयेद् ब्रह्मसूत्रं हीनाधिकं विना ।  
आभङ्गस्योक्त मार्गेण नतमानं प्रकल्पयेत् ॥ १४ ॥  
  
प्। ३४१) व्याघ्रचर्माम्बरोपेतं दूकूलवसनान्वितम् ।  
दक्षिणे कटिपार्श्वे तु क्षुरिकाश्चैव बन्धयेत् ॥ १५ ॥  
  
क्षुरिकां हेमसङ्काशां उपबन्धसमन्विताम् ।  
उभयोः पार्श्वयोर्हस्ते नानानागविभूषितम् ॥ १६ ॥  
  
ऋषिभिर्देवगन्धर्व सिद्धविद्याधरादिभिः ।  
हृदयाञ्जलि संयुक्ते सम्भ्रान्तमनसान्वितैः ॥ १७ ॥  
  
सम्मानितं सदानन्दं सेवितं तैः सुपूजितम् ।  
वीथिं सम्मार्जयेद्वायुः पर्जन्यो जलसेचनम् ॥ १८ ॥  
  
पुष्पवृष्टिं कृता देवाः शङ्ख * * * * * * ।  
  
ऋग्यजुस्सामाथर्वैश्च स्तुत्यं कुर्यात्पुरे पुरे ।  
चर्मबन्धं च कंसं च कदम्बं सुषिरमेव वा ॥ २० ॥  
  
शङ्खध्वनिसमायुक्तं पञ्चशब्द महारथैः ।  
तुम्बुरु नारदाः सर्वैश्च गेयकर्म सलक्षणम् ॥ २१ ॥  
  
छत्रं धृत्वा रविच्चित्रं चामरा दिव्ययोषितः ।  
सर्वलोकोपकारार्थं इन्द्रस्य भवनादिषु ॥ २२ ॥  
  
रक्षां करोम्यहं विप्र कङ्कालस्य तु मोक्षदम् ।  
  
काश्यपोवाच ॥  
  
त्वया वै धारितस्यास्य कङ्कालस्योद्भवं कथम् ॥ २३ ॥  
  
इदानीं पुरतो विप्र मृत्युते तु जनार्दनः ।  
तद्देहं भुवनादित्वं भये यस्तु स्वशक्तयः ॥ २४ ॥  
  
प्। ३४२) कम्पितात्तु समस्ताण्डात् तदा स्वण्डाधिवासिनः ।  
प्रार्थये युस्तु मां भक्त्या तेषां भयनिवृत्तये ॥ २५ ॥  
  
अण्डानां सुस्थितार्थं तु सर्वे लोकोपकारकम् ।  
कङ्कालं मोचनार्थं तु तद्धृतैव महद्विज ! ॥ २६ ॥  
  
भिक्षान्ते मोचयेदेतत् कङ्कालं माधवे भवेत् ।  
एवं कङ्कालमाख्यातं हर्यर्धं च ततः शृणु ॥ २७ ॥  
  
  
इत्यंशुमान्काश्यपे कङ्कालमूर्तिलक्षणपटलः (पञ्चसप्ततितमः) ॥ ७५ ॥  
  
  
  
  
अथ वक्ष्ये विशेषेण हर्यर्धं तु हरं परम् ।  
आर्जवं सुस्थितं देवं स्थानकं समपादकम् ॥ १ ॥  
  
दक्षिणे त्वभयं वामे कटकं ह्यूरुमाश्रितम् ।  
परशुं दक्षिणे हस्ते वामे शङ्खायुधं परम् ॥ २ ॥  
  
सव्ये वामे च मुकुटे जटाकीटं प्रकल्पयेत् ।  
प्रवालश्यामवर्णं च तद्योग्याभरणान्वितम् ॥ ३ ॥  
  
दक्षिणं तूग्रदृष्टिं स्यात् वामे दृष्ट्याति शीतलम् ।  
किञ्चित्प्रकाशितं चोर्ध्वदृष्ट्या चैव ललाटके ॥ ४ ॥  
  
सर्वाभरणसंयुक्तं उचिताम्बरभूषितम् ।  
शिरश्चक्रसमायुक्तं तस्यलक्षणमुच्यते ॥ ५ ॥  
  
प्। ३४३) रुद्राङ्गुल विशालं तु तद्भान्वंशेन तद्घनम् ।  
सुवृत्तं चक्रवद्विप्र ! पद्माकृतिरथापि वा ॥ ६ ॥  
  
शिरश्चक्रविशालं तु सप्तभागैकभागिकम् ।  
शिरश्चक्रस्य नालस्य विस्तारं द्विजसत्तम ॥ ७ ॥  
  
चक्रतार त्रिभागैकं चक्रादाशिरसोत्तमम् ।  
अग्रे ललाटपट्टस्य शिरश्चक्रस्य नालकम् ॥ ८ ॥  
  
गुणाङ्गुले कृकाट्योर्ध्वे चक्रनालस्थितिर्भवेत् ।  
चक्राद्गुणाङ्गुलं लम्ब्य पुष्पमाला तु मध्यमात् ॥ ९ ॥  
  
सर्वेषामपि देवानां देवीनां ह्येवमाचरेत् ।  
  
  
इत्यंशुमान्काश्यपे हर्यर्धमूर्तिलक्षणपटलः (षट्सप्ततितमः) ॥ ७६ ॥  
  
  
  
  
अथ वक्ष्ये विशेषेण भिक्षाटनमहेश्वरम् ।  
पादौ पादुकसंयुक्तौ वामपादं तु सुस्थितम् ॥ १ ॥  
  
ईषदुद्धृत्य सव्यं तु भगवान्गमनोत्सुकः ।  
ललाटमध्यमात्सव्ये यवाष्टौ वा नवान्तरे ॥ २ ॥  
  
नासाग्रादधरे वामे हिक्कामध्यात्तु वामके ।  
हृन्मध्ये नाभिसव्ये तु षोडशं तु यवान्तरे ॥ ३ ॥  
  
स्थिताङ्घ्रिगुल्फमध्ये तु पूर्वसूत्रं प्रलम्बयेत् ।  
आभङ्गवत्ततः ख्यातं समभङ्गमथापि वा ॥ ४ ॥  
  
प्। ३४४) पादौ पादुकसंयुक्तौ पादुकारहितं तु वा ।  
सुविकीर्णजटाभारं जटामण्डलमेव वा ॥ ५ ॥  
  
विवृतबन्धजटावाथ नग्नरूपं नताननम् ।  
ललाटपट्टसंयुक्तं ककोटिट्यन्दुशेखरम् ॥ ६ ॥  
  
सर्वाभरणसंयुक्तं कटिसूत्रविवर्जितम् ।  
शुद्धश्वेतनिभं प्रोक्तं नानानागविभूषितम् ॥ ७ ॥  
  
दक्षिणे पूर्वहस्तं तु मृगास्यास्यष्टिकं भवेत् ।  
वामे तु पूर्वहस्तं तु वरदं स्यात्कपालधृत् ॥ ८ ॥  
  
दक्षिणे परहस्ते तु डमरुं च धरेद्द्विज ! ।  
वामे तु शिखिपिञ्छं तु कर्तव्यं शीतलं धृतम् ॥ ९ ॥  
  
सितवस्त्रोत्तरीयं तु नागेन कटिवेष्टितम् ।  
श्वेतयज्ञोपवीतं तु नीलकण्ठं त्रिपुण्ट्रवत् ॥ १० ॥  
  
पद्मपीठोपरिष्टात्तु शेषं कङ्कालमूर्तिवत् ।  
  
काश्यप उवाच ॥  
  
त्वमेव वक्तुं तस्यैव हेतुं मे वक्तु मर्हसि ॥ ११ ॥  
  
ईश्वर उवाच ॥  
  
देवासुर महायुद्धे ब्रह्मणस्तु शिरस्तु भृत् ।  
तद्दावानाम पार्श्वं स्यादनवेषं वदेत्सदा ॥ १२ ॥  
  
तेना सुरास्ते विजिता देवा स्वपवाश्रिताः ।  
देवतास्तु हितास्सर्वे प्रार्थयेयुस्तु मां द्विज ॥ १३ ॥  
  
प्। ३४५) देवानां विजयार्थं तु सर्वलोकोपकारकम् ।  
दानवानां विनाशार्थं ब्रह्ममूर्तिं हनाम्यहम् ॥ १४ ॥  
  
तत्कपालास्समस्ताण्डा दवहेतयस्तु कम्पिताः ।  
तद्ब्रह्माण्डाधिपाः सर्वे महाभयसमन्विताः ॥ १५ ॥  
  
प्रविशेयुस्तु महादेवा वदेयुस्वण्डकात्वनम् ।  
अन्यानां सुप्रतिष्ठार्थं देवानामभयार्थकम् ॥ १६ ॥  
  
सर्वलोकोपकारार्थं सर्वप्राणिहितावहम् ।  
तत्कपालस्यमोक्षार्थं भिक्षाकारोऽस्म्यहं द्विज ॥ १७ ॥  
  
एवं कृते तु भिक्षान्ते कपालं मोक्षमादिशेत् ।  
  
  
इत्यंशुमान्काश्यपे भिक्षाटनमूर्तिलक्षणपटलः (सप्तसप्ततितमः) ॥ ७७ ॥  
  
  
  
  
अथ वक्ष्ये विशेषेण चण्डेशानुग्रहं भवेत् ।  
उमा सहितवत्सर्वं वामे किञ्चिन्नताननम् ॥ १ ॥  
  
दक्षिणे त्वभयं वर्ज्यं तद्धस्तं वरदं भवेत् ।  
वामे तु कटकं वर्ज्यं न्यस्त्वा चण्डेशमूर्धनि ॥ २ ॥  
  
हृदयाञ्जलिसंयुक्तो चण्डेशो भक्तिसंयुतः ।  
आसीनोऽथसुखासीनश्चण्डेशः स्वर्णसन्निभः ॥ ३ ॥  
  
देवी देवेशयोर्मध्ये स्कन्दमूर्तिं विना द्विज ।  
चण्डेशानुग्रहं ख्यातं दक्षिणामूर्ति तत्परम् ॥ ४ ॥  
  
इत्यंशुमानकाश्यपे चण्डेशानुग्रहमूर्तिलक्षणपटलः   
(अष्टसप्ततितमः) ॥ ७८ ॥  
  
  
  
  
अथ वक्ष्ये विशेषेण दक्षिणामूर्तिलक्षणम् ।  
लम्बितं दक्षिणं पादं वामाङ्घ्रेर्नलकाग्रकम् ॥ १ ॥  
  
सव्योर्वग्रे निधातव्यं वामपादं तु शाययेत् ।  
ललाटदक्षिणे सव्ये नेत्रान्ते तत्पुटान्तके ॥ २ ॥  
  
हिक्कामध्यस्य वामे तु हृदयं मध्यवामके ।  
यवत्रयान्तरं नीत्वा लम्ब्य वामे तु मध्यमे ॥ ३ ॥  
  
मेढ्रमूलस्य मध्यात्तु पूर्वसूत्रं प्रलम्बयेत् ।  
नत मध्यर्धमात्रं स्यात् चतुर्भुजसमन्वितम् ॥ ४ ॥  
  
दक्षिणे पूर्वहस्तं तु ज्ञानमुद्रां तु कारयेत् ।  
दक्षिणे परहस्तं तु अक्षमालासमन्वितम् ॥ ५ ॥  
  
वरदं वामहस्तं स्यात् दण्डहस्तमथापि वा ।  
वामजानूपरिष्टात्तु वरदे तलपृष्ठकम् ॥ ६ ॥  
  
वामजानूपरिष्टात्तु दण्डं चेत्कोर्परं न्यसेत् ।  
वामे त्वपरहस्ते तु वह्निं वा व्यालमेव वा ॥ ७ ॥  
  
अत्यर्जुवक्त्रं सर्वाङ्गं मार्दवं स्फटिकावटम् ।  
सुकीर्णमूर्धाङ्गं वापि जटामण्डलमेव वा ॥ ८ ॥  
  
वामे धूर्धूरनागं च दक्षिणेऽर्धेन्दुशेखरम् ।  
हसितं वक्त्रसंयुक्तं सर्वाभरणभूषितम् ॥ ९ ॥  
  
सितवस्त्रोत्तरीयं च सितयज्ञोपवीतकम् ।  
त्रिणेत्रं शङ्खपत्रं तु वामे सर्वं तु कुण्डलम् ॥ १० ॥  
  
प्। ३४७) कर्णौ द्वौ शङ्ख पत्रं वा कुण्डलं वाथ मण्डितम् ।  
रुद्राक्षैः कण्ठमाला च भस्मना च विभूषितम् ॥ ११ ॥  
  
व्याघ्रचर्माम्बरोपेतं सर्वक्लेश विवर्ज्तम् ।  
नारदो जमदग्निश्च वसिष्ठो भृगु दक्षिणे ॥ १२ ॥  
  
भारद्वाजः शोनकश्च अगस्त्यो वामपार्श्वके ।  
नान्दिना किन्नराद्यैश्च वटवृक्षसमुद्गृहम् ॥ १३ ॥  
  
अपस्मारोपरिष्टात्तु लम्बपादतलं न्यसेत् ।  
सूत्रात्पादजङ्घापार्ष्ण्यन्तं त्रिवेदमनुमात्रकम् ॥ १४ ॥  
  
सूत्रात्तत्पादजान्वोस्तु अन्तरं मनुमात्रकम् ।  
श्यामवर्णमपस्मारं नागलीलासमन्वितम् ॥ १५ ॥  
  
धर्मव्याख्यानमूर्त्येवं कल्पयेत्कल्पवित्तमः ।  
तदेव वामपादेन कुटीकासनसंयुतम् ॥ १६ ॥  
  
पूर्वहस्तद्वये वीणाधृतो वै तु द्विजोत्तम ! ।  
शेषं प्रागिव कर्तव्यं एतद्वीणाकरं भवेत् ॥ १७ ॥  
  
तदेव वीणाहीनं तु ज्ञानमुद्राभयान्वितम् ।  
वामं प्रसारितं हस्तं वामजानुर्ध्वकोपरि ॥ १८ ॥  
  
दक्षिणे ह्यपरे चाक्षमाला वामेब्जवोत्पलम् ।  
शुद्धश्वेतनिभं वर्णं शेषं पूर्ववदाचरेत् ॥ १९ ॥  
  
ज्ञानमूर्तिरिति ख्यातं सर्वकारणकारणम् ।  
अन्योन्याङ्घ्रितलं विप्र ! स्फिक् पिण्डाधः प्रकल्पयेत् ॥ २० ॥  
  
प्। ३४८) ज्ञानमुद्राहृदस्थाने भ्यन्तरमुखं करम् ।  
वरदं वामहस्तं तु मेढ्रपीठोपरिन्यसेत् ॥ २१ ॥  
  
अपरे दक्षिणे वाब्जमालाक्षं वामहस्तके ।  
नासाग्रं तु समीश्चक्ष्याक्षवार्जवं सूत्रदेहके ॥ २२ ।  
  
अपरे तु जटालं स्यात् ऋषिभिस्सेवितं वरम् ।  
योगमूर्तिरिति ख्यातं सर्वपापहरं परम् ॥ २३ ॥  
  
एवं चानेकभेदेन दक्षिणामूर्तिरुच्यते ।  
  
  
इत्यंशुमान्काश्यपे दक्षिणामूर्तिलक्षणपटलः (एकोनाशीतितमः) ॥ ७९ ॥  
  
  
  
  
अथ वक्ष्ये विशेषेण कालदाहस्य लक्षणम् ।  
वसुनन्ददशांशं वा नतमानं द्विजोत्तम ॥ १ ॥  
  
रुद्रभान्वङ्गुलं वाथ नतमानमथोच्यते ।  
ललाटदक्षिणे सव्यनेत्रमध्ये तथैव च ॥ २ ॥  
  
हिक्कामध्यर्धवामे तु वामस्तनाक्ष दक्षिणे ।  
नाभिमध्यात्तु वामे तु सूत्रान्तरं यवाष्टकम् ॥ ३ ॥  
  
मेढ्रमूलस्य मध्यात्तु वामे षडङ्गुलं नयेत् ।  
स्थित्ॐघ्रिगुल्फ मध्ये तु पूर्वसूत्रं प्रसारयेत् ॥ ४ ॥  
  
देवस्य दक्षिणं पादं पद्मपीठोपरि स्थितम् ।  
प्रथमं नृत्तमूर्तेस्तु दक्षिणस्थितपादवत् ॥ ५ ॥  
  
प्। ३४९) वामपादं तदुद्धृत्य कुञ्चितं तलमुद्धृतम् ।  
अङ्गुष्ठमुद्धृताङ्घ्रेस्तु कालस्य हृदये न्यसेत् ॥ ६ ॥  
  
स दंष्ट्रास्यं त्रिणेत्रं च जटामकुटमण्डितम् ।  
चतुर्हस्तसमायुक्तं अष्टहस्तमथापि वा ॥ ७ ॥  
  
दक्षिणे पूर्वहस्तं च शूलं कर्णान्तमुद्धृतम् ।  
दक्षिणे परहस्तं तु परशुं वामदं तु वा ॥ ८ ॥  
  
वामे पूर्वकरं नाभिसीमान्तं सूच्यधोमुखम् ।  
सूच्यग्रात्पूर्वसूत्रान्तं कलामन्वङ्गुलं तु वा ॥ ९ ॥  
  
कर्णे शूलधरे हस्ते मणिबन्धान्तरं तु वा ।  
वामे त्वपरहस्तं तु विस्मयं परिकल्पयेत् ॥ १० ॥  
  
हिक्कासूत्रसमं टङ्कं करं तद् द्व्यन्तरं मुखम् ।  
उष्णीषान्तं समुद्धृत्य विस्मयेऽनामिकाग्रकम् ॥ ११ ॥  
  
कर्णान्तं मणिबन्धान्तं शूलहस्तसमान्तरम् ।  
चतुर्हस्तं समाख्यातं अष्टहस्तमतः शृणु ॥ १२ ॥  
  
शूलं च परशुं वज्रं खड्गं दक्षिणहस्तके ।  
विस्मयं खेटकं पाशं सूचिहस्तं च वामके ॥ १३ ॥  
  
विद्रुमस्य निभाकारं सर्वाभरणभूषितम् ।  
कालहामूर्तिराख्याता अधस्थात्कालमुच्यते ॥ १४ ॥  
  
महाभयसमायुक्तं स पाशं हृदयेञ्जलिम् ।  
विकीर्णपादौ मां दृष्ट्वा शाययेदूर्ध्ववक्त्रकम् ॥ १५ ॥  
  
प्। ३५०) कालहामूर्तिराख्याता लिङ्गोद्भवमतः परम् ।  
  
  
इत्यंशुमान्काश्यपे कालहारिमूर्तिलक्षणपटलः (सप्ततितमः) ॥ ८० ॥  
  
  
  
  
व्यत्यस्त पादताण्डेश्वराय नमः ॥  
  
अथ वक्ष्ये विशेषेण लिङ्गोद्भवमतः परम् ।  
लिङ्गाकारस्य मध्ये तु चन्द्रशेखरमूर्तिवत् ॥ १ ॥  
  
नलका पादतलं विप्र ! लिङ्गारूढसमन्वितम् ।  
ब्रह्मा तु हंसरूपेण ऊर्ध्वगं वामपार्श्वके ॥ २ ॥  
  
विष्णुर्वराहरूपेण दक्षिणांशे त्वधोगतम् ।  
विष्णुर्दक्षिणपार्श्वे तु वामपार्श्वे पितामहः ॥ ३ ॥  
  
हृदयाञ्जलि संयुक्तौ स्थितौ लिङ्गं समीक्षितौ ।  
रक्तश्यामहिरण्याभं ईशविष्णुपितामहान् ॥ ४ ॥  
  
एवं लिङ्गोद्भवं ख्यातं वृक्षसङ्ग्रहणं तथा ।  
  
  
इत्यंशुमान्काश्यपे लिङ्गोद्भवमूर्तिलक्षणपटलः (एकाशीतितमः) ॥ ८१ ॥  
  
  
  
  
अथ वक्ष्ये विशेषेण वृक्षसङ्ग्रहणं परम् ।  
देवानां चैव देवीनां शूलार्थं वृक्षमुच्यते ॥ ६ ॥  
  
प्। ३५१) स्त्रीपुन्नपुंसकं चेति वृक्षभेदं त्रिधा भवेत् ।  
स्निग्धे वास्निग्धा भूमौ वा आर्जवं सुदृढं घनम् ॥ २ ॥  
  
अल्प स्कन्धसमायुक्तं फलं पञ्चदलं दृढम् ।  
शीतलोष्णं च सम्मिश्रं अल्पस्नेहरसान्वितम् ॥ ३ ॥  
  
यत्तत्पुंलिङ्गमाख्यातं देवानां तदिहोच्यते ।  
स्निग्धे वा स्निग्धभूमो च आर्जवं चातिमार्दवम् ॥ ४ ॥  
  
मूलादग्रं क्रमात्क्षीणं पुष्पं चैव फलं दलम् ।  
अतिमार्दवसंयुक्तं अतिशीतलसंयुतम् ॥ ५ ॥  
  
अतिस्नेहसमायुक्तं रसं चैव तथा भवेत् ।  
एतत् स्त्री वृक्षमाख्यातं देवीनां शूलयोग्यकम् ॥ ६ ॥  
  
क्षीणमूलसमायुक्तं पत्रं पुष्पं फलं तथा ।  
अतिदुर्बलसंयुक्तं यत्तद् षण्डमुदाहृतम् ॥ ७ ॥  
  
चन्दनं चम्पकं चैव रक्तचन्दनमेव च ।  
सालं च खादिरं चैव सोमशीर्षकतिन्दुकम् ॥ ८ ॥  
  
अर्जुनं शिंशुपं चैव राजादन मधूककम् ।  
आम्रकं कुसुमं चैव सप्तपर्णं च धन्वनम् ॥ ९ ॥  
  
शूलयोग्याद्रुमाः ख्यातास्तेषां तत्सुदृढं गृहेत् ।  
जीर्णा वक्रान्तराश्रुत्यां शिरः शून्याति शालिकाः ॥ १० ॥  
  
स्वयं पतित वृक्षाश्च स्वयमेव तु शोषिताः ।  
वक्रकोटरसंयुक्ता व्यालपक्षिसमाश्रिताः ॥ ११ ॥  
  
प्। ३५२) वाताशनि पदाभिन्ना वल्लीजातिभिरावृताः ।  
गुल्मवल्मीकमाश्रित्य चण्डाला वा समाश्रिताः ॥ १२ ॥  
  
देवालय सभा चैत्यश्वशानपथिजाद्रुमाः ।  
नृपमन्दिरं संश्रित्य कर्मकारालयाश्रिताः ॥ १३ ॥  
  
रुद्रमन्दिरसंश्रित्य चर्मकारालयाश्रिताः ।  
अन्धा (क्र?)चैव तु वृक्षाश्च अन्यकर्मसु योजिताः ॥ १४ ॥  
  
वर्जयेत्तु प्रयत्नेन गृहीते कर्तृनाशनम् ।  
तस्मात्सर्वप्रयत्नेन दोषाढ्यं परिवर्जयेत् ॥ १५ ॥  
  
प्रशस्त ऋक्षवारेषु शस्तवृक्षं तु सङ्गृहेत् ।  
आचार्यः शिल्पकश्चात्र वृक्षस्थाने तु सङ्गृहेत् ॥ १६ ॥  
  
निरीक्ष्य बहुवृक्षाश्च उक्तवृक्षं परिग्रहेत् ।  
वृक्षाधस्ताद्गुणादीनि व्यपोह्यावपनं गुरुः ॥ १७ ॥  
  
एतन्मन्त्रं समुच्चार्य अष्टदिक्षु बलिं क्षिपेत् ।  
एतद्वृक्षाश्रिता देवा दानवाश्च पिशाचकाः ॥ १८ ॥  
  
नागागरुडगन्धर्वाः सिद्धविद्याधराश्च ये ।  
यूयं बिम्बार्थ वृक्षात्तु गच्छेयुस्ते यथा सुखम् ॥ १९ ॥  
  
इत्युक्त्वा तु बलिं दद्यात् दध्याज्यान्नं सपुष्पकम् ।  
रक्तचन्दनसंयुक्तं गन्धतोयसमन्वितम् ॥ २० ॥  
  
वृक्षस्येशानदिग्भागे ततो होमं समाचरेत् ।  
स्थण्डिलं सिकतैः कुर्याद्धस्तमात्रप्रमाणतः ॥ २१ ॥  
  
प्। ३५३) अग्न्याधानादिकं सर्वं अग्निकार्योक्तमाचरेत् ।  
समिदाज्यैश्चरुभिश्च होमं कृत्वा तु देशिकः ॥ २२ ॥  
  
समिधो हृदयेनैव मूलेनाज्यं तु होमयेत् ।  
अघोरेण चरुं हुत्वा प्रत्येकाष्टशताहुतिः ॥ २३ ॥  
  
जयादिरभ्यतानैश्च राष्ट्रभृच्चैव होमयेत् ।  
ततश्चाग्निं समुद्वास्य वृक्षं प्रोक्ष्य शिवाम्भसा ॥ २४ ॥  
  
शिवात्मकेति मन्त्रं तु जप्य वृक्षं स्पृशेद्बुधः ।  
वृक्षस्य पूर्वभागे तु मुखं पृष्ठं तु पश्चिमम् ॥ २५ ॥  
  
दक्षिणं सव्यपार्श्वं स्याद्वामपार्श्वं तथोत्तरम् ।  
ध्यात्वैवं लक्षयित्वा तु पश्चाच्छेदनमारभेत् ॥ २६ ॥  
  
अस्त्रमन्त्रं जपेद्वृक्षमूलं त्रिश्छेद्यलक्षयेत् ।  
क्षीरं तोयं घृतं श्रेष्ठं सृक् स्रु(?)वे वन्यशोभनम् ॥ २७ ॥  
  
असृक्स्रावेऽस्त्रमन्त्रेण शान्ति होमं समाचरेत् ।  
वृक्षमूलमशेषं तु स्थपतिश्छेदयेत्क्रमात् ॥ २८ ॥  
  
पूर्वे वा चोत्तरे देशे वृक्षस्य पतनं शुभम् ।  
अन्यत्र पतितं वृक्षं वर्जयेत्तु प्रयत्नतः ॥ २९ ॥  
  
स्कन्धच्छेदं ततः कुर्यात् आर्जवं तं तरुं कुरु ।  
गव्यैर्गन्धोदकैः स्नाप्य गन्धमाल्यैरलङ्कृतम् ॥ ३० ॥  
  
नववस्त्रेण सञ्छाद्य दर्भैर्वा सूक्ष्मरज्जुना ।  
स्यन्दने शिबिकायां वा रोप्य स्कन्धेन वा बुधः ॥ ३१ ॥  
  
धृत्वा शनैश्शनैर्गत्वा कर्ममण्टपमाचरेत् ।  
मण्टपं मार्जनं कृत्वा गोमयालेपनं कुरु ॥ ३२ ॥  
  
पिष्टचूर्णैरलं कृत्य तन्मध्ये स्थूल वालुकैः ।  
स्थण्डिलं कारयेद्विद्वान् शूलदीर्घसमायुतम् ॥ ३३ ॥  
  
तस्यार्धं विस्तरोपेतं चतुरङ्गुलमुन्नतम् ।  
प्रागग्रं शाययेत्तस्मिन् शूलवृक्षमधोमुखम् ॥ ३४ ॥  
  
आशुष्कं रक्षयेद्विद्वान् मासं पक्षमथापि वा ।  
पश्चाच्छूलं तु कर्तव्यं त्वरितं तु न कारयेत् ॥ ३५ ॥  
  
  
इत्यंशुमान्काश्यपे वृक्षसङ्ग्रहणपटलः (द्व्यशीतितमः) ॥ ८२ ॥  
  
  
  
  
अथ वक्ष्ये विशेषेण शूललक्षणमुत्तमम् ।  
ऊर्ध्वकायसमं वं?श दण्डदीर्घमुदाहृतम् ॥ १ ॥  
  
मध्योदरविशालस्य चतुर्भागैकविस्तृतम् ।  
मूलेष्टांश विहीनं तु तस्याग्रं अ ततं भवेत् ॥ २ ॥  
  
नाभ्यन्तं चतुरश्रं तु हिक्कान्तं वसुकोणकम् ।  
तदूर्धं वृत्तमाख्यातं शेषं वर्तुलमेव वा ॥ ३ ॥  
  
द्वात्रिंशदङ्गुलायामं वक्षोदण्डायतं भवेत् ।  
विस्तारं सार्धषण्मात्रं सार्धसप्ताङ्गुलं तु वा ॥ ४ ॥  
  
प्। ३५५) विस्तारार्धघनं ख्यातं वक्षो दण्डं तदुच्यते ।  
अग्रं युगाङ्गुल व्यासं मध्यादग्रं क्रमात्कृशम् ॥ ५ ॥  
  
वक्षोदण्डस्य मध्ये तु छिद्रं सार्धगुणाङ्गुलम् ।  
हिक्कासूत्रादधस्तात्तु यावत्स्याद्द्व्यङ्गुलावधि ॥ ६ ॥  
  
वक्षोदण्डोर्ध्वसाम्यं स्याद् द्व्यंशं दण्डे तु योजयेत् ।  
षोडशाङ्गुलमायामं कटिदण्डस्य देशिक ॥ ७ ॥  
  
वस्वङ्गुलं तु तत्तारं घनं वेदाङ्गुलं भवेत् ।  
मध्ये युगाङ्गुलं छिद्रं नाभेः पञ्चाङ्गुलादधः ॥ ८ ॥  
  
कटिदण्डोर्ध्व मध्ये स्याद्वंशदण्डे तु योजयेत् ।  
वक्षोदण्डाग्रयोर्विप्र ! कटिदण्डाग्रयोरपि ॥ ९ ॥  
  
अथ वक्त्र शिखां कुर्यात् अनेन विधिना बुधः ।  
एकद्वित्रिचतुष्पञ्च षट्सप्ताष्टकरं तु वा ॥ १० ॥  
  
बिम्बोचितकरं यत्तत् सङ्ख्या वक्रशिखान्विताः ।  
द्व्यङ्गुलं च शिखायामं हस्तसङ्ख्यापि तन्ततः ॥ ११ ॥  
  
वक्षोदण्डविशालं तु हस्तसङ्ख्यात्तु भाजिते ।  
शिखाव्यासं तदेकांशं मूलेग्रे तु कृशं क्रमात् ॥ १२ ॥  
  
कटिदण्डाग्रयोर्वक्रशिखायामं गुणाङ्गुलम् ।  
सार्धाङ्गुलं तु तत्तारं सुवृत्तं तद्घनं समम् ॥ १३ ॥  
  
स्थानकं सकलं चेत्तु ऊरुदीघोपरि द्विजः ! ।  
अष्टाङ्गुलं समारोप्य ऊरुशूलायतं भवेत् ॥ १४ ॥  
  
प्। ३५६) आसने सकलं चोरुदीर्घादूर्ध्वं न रोपयेत् ।  
ऊरुमूले सुषिं कृत्वा कटिदण्डाग्रयोर्बुधः ॥ १० ॥  
  
शिखायामं समायोज्य यावद्बलधयं यथा ।  
जानुमानं द्विधा कृत्वा ऊरुजङ्घाद्वयोरपि ॥ १६ ॥  
  
आरोपयेच्छिखामानं तस्मादारोपयेद्बुधः ।  
गुणाङ्गुलं शिखामानं जङ्घादीर्घोभयैर्युतम् ॥ १७ ॥  
  
मध्यच्छिद्रसमायुक्तं ऊर्वग्रं द्विशिखान्वितम् ।  
जङ्घामूलं त्रिभागैकं शिखा व्यासमुदाहृतम् ॥ १८ ॥  
  
जानुसन्धिं विना वाथ स्थानके सकलं कुरु ।  
सन्धि हीनाङ्घ्रिशूलं तु एवमेवं विधीयते ॥ १९ ॥  
  
जङ्घादीर्घोपरिष्टात्तु तालमानं तु रोपयेत् ।  
ऊरुमध्यत्रिभागैकं ऊरुदण्डस्य विस्तृतम् ॥ २० ॥  
  
तस्याग्रं तु त्रिपादं स्याज्जङ्घामूलं तु तत्समम् ।  
जङ्घामूलत्रिभागैकं हीनं जङ्घाग्रविस्तृतम् ॥ २१ ॥  
  
त्रिधापादतलायामं कृत्वा भागद्वयान्वितम् ।  
स?लाग्रविस्तृतं तद्द्वित्रिद्व्यंश विस्तृतान्वितम् ॥ २२ ॥  
  
एतत्पादतलं शूलं स्यात्समध्यायता परे ।  
कर्तव्यं सुषिरं तस्मिन् जङ्घाग्रादधिकायतम् ॥ २३ ॥  
  
योज्य स्निग्ध दृढं कृत्वा बाहुमूलमथोच्यते ।  
बाहुमूलविशालं तु गुणाङ्गुलमुदाहृतम् ॥ २४ ॥  
  
प्। ३५७) अग्रं तु द्व्यङ्गुलं व्यासं प्रकोष्ठाग्र विशालकम् ।  
बाहुप्रकोष्ठयोश्चैव कोर्परं जानुवद्भवेत् ॥ २५ ॥  
  
द्व्यङ्गुलं तु शिखामानं योजयेत् तु दृढं यथा ।  
पर्श्वयोर्वंशदण्डस्य पार्श्वदण्डे तु योजयेत् ॥ २६ ॥  
  
कक्षान्तरं तु तद्दीर्घं तद्व्यासं तु गुणाङ्गुलम् ।  
वंशदण्डसमं नीव्रं ऊर्ध्वाधस्ताच्छिखान्वितम् ॥ २७ ॥  
  
अग्रौ तु वक्षो दण्डे तु मूलौ तु कटिदण्डके ।  
योजयेत्सुदृढं छिद्रे गुणांशं व्यन्तरान्वितम् ॥ २८ ॥  
  
अग्रौ मूलौ निरुद्धं स्यात् पार्श्ववंशद्वयोरपि ।  
हस्तपादतलं श्रोत्रं ताम्रपत्रेण योजयेत् ॥ २९ ॥  
  
आर्जवे वक्रबिम्बे च शूलं चैव तथा कुरु ।  
देवानां शूलमेवं स्यात् देवीनामथ वक्ष्यते ॥ ३० ॥  
  
मध्योदरं त्रिधा भज्य एकांशं वंशविस्तृतम् ।  
अष्टांश हीनमग्रस्य विशालं तत्सुवृत्तकम् ॥ ३१ ॥  
  
बाहुपर्यन्त विस्ताराद्बाहुतत्यर्धवर्जितम् ।  
वक्षोदण्डायतं शेषं तस्यान्तं विसृतं भवेत् ॥ ३२ ॥  
  
युगांशं पृष्ठमानं तु शेषं गर्ते तु वेशनम् ।  
जङ्घा दण्डात्तु षण्मात्रं रोपयेत्स्थानके बुधः ॥ ३३ ॥  
  
गर्भगर्त प्रवेशार्धं तलाधस्तात्तु तद्भवेत् ।  
शूलमेवं समाख्यातं उपधाशूलमुच्यते ॥ ३४ ॥  
  
प्। ३५८) भित्तिमध्यं समारभ्य वक्षो दण्डपुरान्तकम् ।  
उपशूलायतं प्रोक्तं अष्टाङ्गुलततं भवेत् ॥ ३५ ॥  
  
वेदाङ्गुलं तु तन्नीव्रं शूलयोग्यद्रुमैर्बुधः ।  
शूलव्याससमं मध्यं छिद्रं तद्विशिखान्वितम् ॥ ३६ ॥  
  
भित्तिमध्यात्तु शूलस्य मूलं बध्वा दृढं बुधैः ।  
वक्षोदण्डकटीदण्डं धृत्वा वंशाख्यशूलकम् ॥ ३७ ॥  
  
छिद्रे दृढतरं चाग्निं तत्पूर्वे कीलबन्धनम् ।  
उपथाशूलशिखान्तं च वक्षोदण्डपुरं समम् ॥ ३८ ॥  
  
उपथाशूलशिखायां तु वंशाग्रे सुषिरं कुरु ।  
लोहजं दारुजं वाथ कीलं संयोजयेद्दृढम् ॥ ३९ ॥  
  
बिम्बास्तच्छूलमाख्यातं तस्मादुक्तवदाचरेत् ।  
शूललक्षणमाख्यातं शूलस्थापनमुच्यते ॥ ४० ॥  
  
  
इत्यंशुमान्काश्यपे शूललक्षणपटलः (त्र्यशीतितमः) ॥ ८३ ॥  
  
  
  
  
अथ वक्ष्ये विशेषेण शूलस्थापनमुत्तमम् ।  
कर्षणोदितमासे च ऋक्षवारमुहूर्तके ॥ १ ॥  
  
निश्चित्य स्थापनं तस्य पूर्वे कृत्वाङ्कुरार्पणम् ।  
प्रासादस्याग्रतो वैशे मण्टपं च चतुरश्रकम् ॥ २ ॥  
  
प्। ३५९) पञ्चहस्तकरं वापि नवहस्तमथापि वा ।  
पङ्क्तित्रयसमायुक्तं षोडशाङ्घ्रिसमन्वितम् ॥ ३ ॥  
  
दलमष्टाङ्गुलोत्सेधं पङ्क्तिव्यासाङ्घ्रितुङ्गकम् ।  
यथा लाभं परीणाहं निर्व्रणं दारुणा दृढम् ॥ ४ ॥  
  
बिले वंशानुवंशाढ्यं नालिकेरदलादिभिः ।  
छादयेत्तु वितानेन मुक्तास्रग्दर्भमालिकाम् ॥ ५ ॥  
  
तरङ्ग वेष्टनोपेतं द्वारतोरणसंयुतम् ।  
चतुर्द्वारसमायुक्तं स्तम्भवेष्टनसंयुतम् ॥ ६ ॥  
  
चतुर्द्वारं विनान्यत्र निश्छिद्रं जालकं तु वा ।  
मण्टपस्य त्रिभागैकं मध्ये वेदी विशालकम् ॥ ७ ॥  
  
तत्त्रिभागैकभागं तु वेदिकोदयमिष्यते ।  
गुणाङ्गुलं विशालोच्चात्तस्याधश्चोपवेदिकाम् ॥ ८ ॥  
  
दर्पणोदरसङ्काशां कृत्वा रक्तमृदा कृताम् ।  
कृत्वान्यत्राग्नि कुण्डानि त्वनेन विधिना कुरु ॥ ९ ॥  
  
चतुरश्रं धनुर्वृत्तं पद्मं पूर्वादि दिक्षु च ।  
शक्रशाङ्करयोर्मध्ये वृत्तकुण्डं प्रकल्पयेत् ॥ १० ॥  
  
कुण्डमेवं समाख्यातं केवलानां विशेषतः ।  
गौरी सहितबिम्बं चेत् कोणेष्वश्वत्थ पत्रवत् ॥ ११ ॥  
  
कुण्डानि कल्पयेच्छेषं प्रागिवैव प्रकल्पयेत् ।  
कुण्डं लक्षणवत्कृत्वा सर्वकुण्डानि देशिकः ॥ १२ ॥  
  
प्। ३६०) गोमयालेपनं कृत्वा पिष्टचूर्णैरलङ्कृतम् ।  
ब्राह्मणान्भोजयेत्तस्मिन् पुण्याहं वाचयेत्ततः ॥ १३ ॥  
  
महेन्द्रे तु पदे वास्तु होमं कृत्वा विधानतः ।  
वेदिकाभ्यग्निकुण्डानि पर्यग्निकरणं कुरु ॥ १४ ॥  
  
तद्दिनाद्दिवसात्पूर्वे रात्रौ पूर्वायामधिवासयेत् ।  
स्थण्डिलं वेदिकायां तु चाष्टद्रोणैश्च शालिभिः ॥ १५ ॥  
  
  
कर्तव्यं नलिनं तत्र साष्टपत्रं सकर्णिकम् ।  
तण्डुलैस्तिलदर्भैश्च लाजैः पुष्पैरलङ्कृतम् ॥ १६ ॥  
  
शपञ्च हितेनैव वस्त्रेणैव तु कल्पयेत् ।  
धूपदीपसमायुक्तं पुष्पैरर्घैरथार्चयेत् ॥ १७ ॥  
  
मण्टपस्योत्तरे पार्श्वे स्नानश्वभ्रं प्रकल्पयेत् ।  
तन्मध्ये दारुपीठं तु न्यस्त्वा तस्योपरि न्यसेत् ॥ १८ ॥  
  
प्राङ्मुखं स्थापयेच्छूलं गव्येनैवाभिचेषयेत् ।  
शुचिवोहव्यमन्त्रेण कृत्वा गन्धोदकैर्हृदा ॥ १९ ॥  
  
स्थापयेद्देव देवीं च गन्धपुष्पादिभिर्यजेत् ।  
कौतुकं बन्धयेद्देवं तयोर्दक्षिणहस्तके ॥ २० ॥  
  
पुष्पैः कार्पाससूत्रैर्वा कवचेनैव बन्धयेत् ।  
लम्बकूर्चसमायुक्तं नववस्त्रेण वेष्टयेत् ॥ २२ ॥  
  
नृत्तगीतसमायुक्तं वेदध्वनिसमायुतम् ।  
शयने शाययेच्छूलं प्राक्शिरश्चोर्ध्ववक्त्रकम् ॥ २२ ॥  
  
तस्य वामे ह्युमादेवी शूलं दक्षिणतस्तथा ।  
प्। ३६१) तयोः शिरोन्तिके देशे स्थापयेत्तद्घटद्वयम् ॥ २३ ॥  
  
ससूत्रं सापिधानं च वरकूर्च सुवेष्टितम् ।  
द्रोणगन्धाम्बु सम्पूर्णं शिवकुम्भं तदुच्यते ॥ २४ ॥  
  
तस्यार्धतोयसम्पूर्णं प्राग्वत्सूत्रादिभिर्युतम् ।  
गौरीशूलसमायुक्ते गौरीकुम्भमिदं वरम् ॥ २५ ॥  
  
मुलमन्त्रं शिवे कुम्भे न्यस्त्वा गन्धादिभिर्यजेत् ।  
गौरीकुम्भं तथाऽभ्यर्च्य स्वस्वमन्त्रैर्विशेषतः ॥ २६ ॥  
  
परितोऽष्टघटं न्यस्त्वा सूत्रवस्त्रादिसंयुतान् ।  
विद्येशमूलमन्त्रैश्च स्थाप्य गन्धादिभिर्यजेत् ॥ २७ ॥  
  
वास्तुहोमाग्निना कुण्डे त्वग्निं सङ्कल्प्य देशिकः ।  
अग्न्याधानादिकं सर्वं अग्निकार्योक्तमाचरेत् ॥ २८ ॥  
  
अश्वत्थं पूर्वकुण्डे तु वह्निमाग्नेय गोचरे ।  
याम्ये तु सौन्दरं ख्यातं खादिरं नैर्-ऋतौ द्विजः ॥ २९ ॥  
  
बिल्वं पश्चिमदिग्भागे मायूरं वायुगोचरे ।  
वटं वै सौम्यकुण्डे तु त्वर्कं वै त्वीशगोचरे ॥ ३० ॥  
  
प्रधाने ब्रह्म वृक्षस्य समिद्गौरी समन्वितम् ।  
विना कोणेषु कुण्डानि विना गौरीं द्विजोत्तम ! ॥ ३१ ॥  
  
समिधो हृदयेनैव पुरुषेण घृताहुतिः ।  
अघोरेण चरुं हुत्वा लाजं वामेन होमयेत् ॥ ३२ ॥  
  
सक्तुमीशानमन्त्रेण तिलं वै शिरसा हुनेत् ।  
प्। ३६२) सर्षपं कवचेनैव शिखया मुद्गमेव च ॥ ३३ ॥  
  
गुलमस्त्रेण प्रत्येकं अष्टोत्तरशतं हुनेत् ।  
द्रव्यान्ते व्याहृतिं हुत्वा देवी देवेशयोस्समम् ॥ ३४ ॥  
  
जयादिरभ्यातानैश्च राष्ट्रभृद्भिश्च होमयेत् ।  
दिशास्वध्ययनं वेदान् स्तोत्रं वै विदिशासु च ॥ ३५ ॥  
  
उच्चार्याध्ययनं तत्र ह्युपांशुर्होममाचरेत् ।  
देवीदेवेशयोर्मूल मन्त्रमष्टशताहुतिः ॥ ३६ ॥  
  
घृतेनैव तु हुत्वाऽठ शूलं स्पृष्ट्वा परस्परम् ।  
नृत्तगीतैश्च वाद्यैश्च रात्रिशेषं व्यपोह्य च ॥ ३७ ॥  
  
प्रभाते विमले धीमान् आचार्यो मूर्तिपैस्सह ।  
जलस्नानं च कर्तव्यं भस्मस्नानमनन्तरम् ॥ ३८ ॥  
  
शुक्लवस्त्रोत्तरीयं च शुक्लयज्ञोपवीतधृत् ।  
शुक्लमाल्यानुलेपाद्यैः भूष्यपञ्चाङ्गभूषणैः ॥ ३९ ॥  
  
पवित्रपाणिनोपेतः सकलीकृतविग्रहः ।  
आचार्यः सुप्रसन्नात्मा शिवद्विजकुलोद्भवः ॥ ४० ॥  
  
प्रविश्य मण्टपं पश्चात् शूलकुम्भं हुताशनम् ।  
गन्धादिभिस्समभ्यर्च्य पूजनं च विशेषतः ॥ ४१ ॥  
  
जयादिरभ्यातानैश्च राष्ट्रभृच्चापि होमयेत् ।  
स्विष्टमग्नेति मन्त्रेण पूर्णाहुतिमथाचरेत् ॥ ४२ ॥  
  
प्रविश्यगर्भगेहं तु एकाशीति पदं कुरु ।  
प्। ३६३) मण्डूकाख्यपदे वाथ सप्तसप्तांशमेव वा ॥ ४३ ॥  
  
गर्भगेहं तु कर्तव्यं ज्ञात्वा ब्रह्मादयं पदम् ।  
स्थानकं देविकांशे तु आसनं मानुषे पदे ॥ ४४ ॥  
  
गर्भगेहपरे भागे स्थापयेद्देशिकोत्तमः ।  
आसनं भद्रपीठे तु स्थानकं वेदिकोपरि ॥ ४५ ॥  
  
प्रागुक्त विधिना पीठव्यासायामोदया कृतिः ।  
कर्तव्यं सुन्दरं तस्मिन् आधाराख्य शिलां न्यसेत् ॥ ४६ ॥  
  
पीठव्यास त्रिपादं तु आधाराख्यशिलां न्यसेत् ।  
समाश्रं सायतं वापि तदर्धं तद्घनं भवेत् ॥ ४७ ॥  
  
स्थानकं सकलं चेत्तु पादाधस्ताद्द्विजोत्तम ! ।  
आधाराख्यशिलायां तु रत्नगर्तं प्रकल्पयेत् ॥ ४८ ॥  
  
निम्नं षडङ्गुलं ख्यातं गर्तव्यासं गुणाङ्गुलम् ।  
मूले तु नवरत्नं वा हेमं वा तत्र निक्षिपेत् ॥ ४९ ॥  
  
शूलपादतलाधस्तात् स षण्मात्रायतान्वितम् ।  
प्रागेव कल्पयेद्धीमान् स्थापनार्थं बलान्वितम् ॥ ५० ॥  
  
आसने तु चतुर्मात्रं वंशदण्डे निधाय च ।  
मुहूर्ते समनुप्राप्ते गुरवे सन्निवेदयेत् ॥ ५१ ॥  
  
आचार्यस्तु समुद्धृत्य बाह्यधाम प्रदक्षिणम् ।  
सर्वातोद्यसमायुक्तं सर्ववाद्यसमन्वितम् ॥ ५२ ॥  
  
प्रविशेद्गर्भगेहं तु मूलमन्त्रमुदाहरन् ।  
प्। ३६४) स्थापयेदवटे शूलतलाधस्ताद्दृढं यथा ॥ ५३ ॥  
  
अष्टबन्धदृढं कृत्वा सुधया वा विशेषतः ।  
तस्य वामे तु संस्थाप्य गौरीशूलं विशेषतः ॥ ५४ ॥  
  
आधाराख्य शिलायां तु गर्भभाजनमावटम् ।  
पञ्चषट्सप्तमात्रं वा गर्तव्यासं तथा नवम् ॥ ५५ ॥  
  
गर्भन्यासं तु तत्रैव गर्भभाजनसंयुतम् ।  
प्रागुक्त विधिना स्थाप्य गन्धपुष्पादिभिर्यजेत् ॥ ५६ ॥  
  
स्थापयेत्पूर्ववच्छूलं मूलं वै गर्भभाजनम् ।  
यत्र शेषं तु यत्कर्मशिल्पिभिस्तु विशेषतः ॥ ५७ ॥  
  
कर्तव्यं लक्षणोपेतं स्थपतिः शिल्पिरुच्यते ।  
स्थपतिश्चित्रकर्मज्ञो योज्यश्चान्यैर्न कारयेत् ॥ ५८ ॥  
  
कृतं चेदन्यथा विप्र ! कर्ता चान्यो भविष्यति ।  
आचार्यं पूजयेत्तत्र वस्त्रहेमाङ्गुलीयकैः ॥ ५९ ॥  
  
दक्षिणां दापयेत्तत्र पञ्चनिष्कहिरण्यकम् ।  
शूलस्थापनमाख्यातं रज्जुबन्धमथ शृणु ॥ ६० ॥  
  
इत्यंशुमान्काश्यपे शूलस्थापनविधिपटलः (चतुरशीतितमः) ॥ ८४ ॥  
  
  
  
  
अथ वक्ष्ये विशेषेण रज्जुबन्धं शृणु द्विज ! ।  
सर्वासु शूलसन्ध्यासु ताम्रपत्रैस्तु वेष्टयेत् ॥ १ ॥  
  
शूलेऽष्टबन्धमालिप्य रज्जुबन्धं ततो विदुः ।  
श्रीवेष्टकं कुन्दुरुष्कं गुग्गुलं च गुलं तथा ॥ २ ॥  
  
सर्जरसं गैरिकं च घृततैलेऽष्टबन्धनम् ।  
श्रीवेष्टनं चतुर्भागं कुन्दुरुष्कं गुणांशकम् ॥ ३ ॥  
  
गुग्गुलं पञ्चभागं स्याद् एकांशं गुलमुच्यते ।  
सर्जरसं तु वस्वंशं गैरिकं तु गुणांशकम् ॥ ४ ॥  
  
षडैते सूक्ष्मचूर्णं तु कृत्वाज्यं तैलमिश्रितम् ।  
मृत्पात्रे तं विनिक्षिप्य पाचेत्क्षौद्राकृतिर्यदा ॥ ५ ॥  
  
तदा तु शूलमालिप्य रज्जुबन्धं ततः कुरु ।  
रज्जुबन्धं तु नाभेस्तु मध्यस्योदूर्ध्वगं त्रिधा ॥ ६ ॥  
  
सुषुम्ना मध्यमेऽप्याथ पिङ्गला तस्य दक्षिणा ।  
इडा वै तस्य वामस्था प्रधाना नाडयस्त्विमे ॥ ७ ॥  
  
द्व्यङ्गुलं परिणाहं तु युतास्ते वै त्रि कीर्तिताः ।  
तेषां नाडी त्रयाणां तु योगं भ्रूमध्यमे भवेत् ॥ ८ ॥  
  
तदधो विवृता स्विष्टद्व्यंश दण्डे पुराश्रिताः ।  
भ्रूमध्यान्मूर्ध्निपर्यन्तं त्रिनाडी चैकवद्भवेत् ॥ ९ ॥  
  
तन्मूर्धोपरिनाडिस्तु सप्तशाखानु भेदिनः ।  
गान्धारी हस्ति जिह्वा च पूषा चैव यशस्विनी ॥ १० ॥  
  
प्। ३६६) अलम्बुषा कुहूचैव शङ्खिनी तेऽभिधानकाः ।  
गान्धारी सव्यनेत्रान्तं हस्तिजिह्वेतराक्षिकाः ॥ ११ ॥  
  
पुषाद्दक्षिणकर्णान्तं वामकर्णे यशस्विनी ।  
अलम्बुषा मेढ्रमूलान्ता वक्रदन्ता कुहूर्भवेत् ॥ १२ ॥  
  
नाभिमध्यावसानं तु शङ्खिनीलम्बनं भवेत् ।  
तेष्वादौ च चतुर्नाडी यवत्रयघनान्विता ॥ १३ ॥  
  
शेषानाडी त्रयाणां तु चतुर्यवघनं भवेत् ।  
दक्षिणावर्तिताः सर्वे द्विवत्यैने प्रकीर्तिताः ॥ १४ ॥  
  
सुषुम्नादीनि सङ्ख्यान्तं दशनाडीति विद्यते ।  
प्रधाननाडी त्रयाणां तु मूलमेढ्रावसानकम् ॥ १५ ॥  
  
तेषां नाडिभिन्नास्तु नाडयोऽष्टादश स्मृताः ।  
विमला शोषिणी पृथ्वी महसी तेजसी तथा ॥ १६ ॥  
  
वायवी गगनी चैव मर्दनी रोदनी तथा ।  
रसवादी मृदङ्गी च सङ्गिनी * * * * * ॥ १७ ॥  
  
ऊरुमूलैवमावृत्य परितो नलकान्तकम् ॥ १८ ॥  
  
लम्बितास्ते समाख्यातास्ता वै पिङ्गलगा * * ।  
शब्दाङ्गादीनि षट्सङ्ख्या इडामूले समुद्भवाः ॥ १९ ॥  
  
एषा वै रसनाडी च वामपादौ तु सव्यवत् ।  
नलकाग्रैकमावृत्य षण्मा * ग्रेक वर्तिताः ॥ २० ॥  
  
प्। ३६७) सुषुम्नामूलगाः शेषा वंशपार्श्वे गरोहिताः ।  
वक्षोदण्डोपरिष्टात्तु तिर्यग्बाहुगास्त्विमाः ॥ २१ ॥  
  
गगनी मर्दनी चैव रोदनी दक्षिणे करे ।  
रसवादी मृदङ्गी च सङ्गिनी वामबाहुके ॥ २२ ॥  
  
बाहुमूलैकमावृत्य त्रिष्वग्रं चैकवद्भवेत् ।  
तदस्याग्रादष्टशाखा स्युः दक्षिणेऽदक्षिणे तथा ॥ २३ ॥  
  
बाहुमूलाग्रचान्तं तु नाडयोऽष्टौ प्रसारिताः ।  
तेषामग्रैकवद्विप्र ! मणिबन्धैकमावृतम् ॥ २४ ॥  
  
एकं वाऽनेकहस्तं वा हस्तं प्रत्येकमाचरेत् ।  
एवं हि प्रतिमानां तु मुख्यनाड्यष्टविंशतिः ॥ २५ ॥  
  
प्रधाननाडयस्त्वेवं कल्पयेत्कल्पवित्तमः ।  
तेषां भिन्नास्तथा विप्र चतुष्षष्टिश्च नाडयः ॥ २६ ॥  
  
तस्मादनेकधा नाडी सर्वाङ्गं तु समावृताः ।  
द्विसप्तति सहस्राणि नाडयः परिकीर्तिताः ॥ २७ ॥  
  
स्वावृतं शूलजीर्णकाश्वत्थ पत्रवत् ।  
नालिकेरफलत्वग्म्यन्नत्यल्प सलिलान्वितम् ॥ २८ ॥  
  
चर्मसारं गृहीत्वा तु सारमन्यं व्यपोह्य च ।  
नाडयस्तेऽपि सङ्कल्प्य पश्चादावृतनाडिकाः ॥ २९ ॥  
  
षड्यवं तु परीणाहं रज्जुमापादयेद्दृढम् ।  
पश्चान्निरन्ध्रं रज्जुभ्यां बन्धयेद्दक्षिणा वृतम् ॥ ३० ॥  
  
प्। ३६८) हृत्पद्ममष्टपत्रं तु रज्जुना कारयेद्बुधः ।  
तस्यनालं तु नाभ्यन्तं सुषुम्ना सहबन्धितम् ॥ ३१ ॥  
  
जीवस्थानं तु तत्पद्मं इत्युक्तं हि मया तव ।  
मूलमन्त्रमनुस्मृत्य रज्जुबन्धमिदं कुरु ॥ ३२ ॥  
  
रज्जुबन्धमिदं ख्यातं मृत्संस्कारमतः परम् ।  
  
इत्यंशुमान्काश्यपे रज्जुबन्धविधानपटलः (पञ्चाशीतितमः) ॥ ८५ ॥  
  
  
  
  
मृत्संस्कारमहं वक्ष्ये सङ्क्षेपाच्छृणु सुव्रत ! ।  
जाङ्गलं चानुरूपं च समंशं मृत्त्रिधा भवेत् ॥ १ ॥  
  
अशक्त्या खननेत्यन्तं सुदृढं जाङ्गजं भवेत् ।  
तनुबालुकसंयुक्तं क्लेशात्खननमक्षमम् ॥ २ ॥  
  
गर्ते मनोरमाङ्गस्तु दृष्टं यत्सानुरूपकम् ।  
तयोर्मिश्रमिवाकारं मिश्रभूस्तमुदाहृतम् ॥ ३ ॥  
  
तेष्वशोष्यमलोपेते शुद्धभूमौ मनोरमे ।  
नदीदीर्घतटाके वा श्वेता सृक् पीतकृष्ण वा ॥ ४ ॥  
  
पङ्कं सङ्ग्राह्य पात्रेषु स्रावयेन्नव वाससा ।  
पात्रे संशोषयेत्पङ्कं यावदालद्रवान्वितम् ॥ ५ ॥  
  
तावद्रक्ष्य चतुःक्षीरवृक्षमोद्भववद्गलैः ।  
खादिनार्जुनतोयैश्च पात्रे पाकं तु मर्दयेत् ॥ ६ ॥  
  
प्। ३६९) पिण्डक्षमं तु यावत् तावच्छोष्य ततो विदा ।  
त्रिफलोषिताम्भसा चैव शोषयेच्च पुनः पुनः ॥ ७ ॥  
  
इष्टद्रवसमायुक्तं पिण्डं कृत्वा तु तं मृदा ।  
पिण्डे हस्ते ततो रेखा दृशेत्पिण्डं ततः कुरु ॥ ८ ॥  
  
यवताराष्टके नैव कल्प्यं मानाङ्गुलेन तु ।  
रुद्राङ्गुलपरीणाहं प्रशस्तमृदुदाहृतम् ॥ ९ ॥  
  
सिकतं च शिखा चूर्णि * * * * * * * * ।  
सादृशं चोत्कृतैकांशं योजयेत्तु मृदा सह ॥ १० ॥  
  
त्रिफलाम्भसोभिर्दिशाभ्योष्ट सप्तमेव गोधुमापि च ।  
मृदेषांशं समायोज्य नालिकेरफलोदकैः ॥ ११ ॥  
  
पात्रे तु मर्दयेत्सम्यक् दशाहाति क्रमे ततः ।  
श्रीवेष्टं गुग्गुलं चैव कुन्दुरुष्कं तथैव च ॥ १२ ॥  
  
तथा सर्जरसं चूर्णं मृत्कलांशे शिवांशकम् ।  
पात्रे मृत्तिं समायोज्य दधिचामर्दयेत्सुधीः ॥ १३ ॥  
  
शुण्ठी च पिप्पली चैव मरीचि रजनी तथा ।  
समचूर्णं तु कर्तव्यं मृद्दशांशेन संयुतम् ॥ १४ ॥  
  
मधुक्षीरघृतेनैव मृदं पात्रे तु मर्दयेत् ।  
कपित्थ बिल्वनिर्यास चूर्णौ द्वौ समतां कुरु ॥ १५ ॥  
  
मृदः पञ्चदशांशेन चूर्णतैलसमायुतम् ।  
मर्दयेत्तु क्रमात्सम्यक् कुष्ठं च हरितालकम् ॥ १६ ॥  
  
प्। ३७०) चन्दनागरुकर्पूर रोचनादि च तत्समम् ।  
सङ्ग्राह्य चूर्णं कर्तव्यं मृद्दशांससमन्वितम् ॥ १७ ॥  
  
अतसी स्नेहसंयुक्तं मर्दयेद्देशिकोत्तमः ।  
स्वर्णं रजतचूर्णं च वल्मीक कुलिरावटे ॥ १८ ॥  
  
दीर्घिके नदि सस्यादि सागरे च हलस्थले ।  
गजदन्ते वृषशृङ्गे मृदं चैव विशेषतः ॥ १९ ॥  
  
यथा लाभं तु सङ्ग्राह्य नानागन्धसमन्वितम् ।  
कपित्थनिर्यासतोयैः मधु वा मर्दयेद्बुधः ॥ २० ॥  
  
पञ्चरात्रिमतिक्रम्य नालिकेरफले ततः ।  
त्वक्सारं तु परिग्राह्य एकं सार्धद्वयाङ्गुलम् ॥ २१ ॥  
  
सारद्वयङ्गुलं वाथ मानेन च्छेदयेद्बुधः ।  
मृच्चतुर्थ्या समायुक्तं मध्यलेपनमारभेत् ॥ २२ ॥  
  
तदूर्ध्वे तु मृदं लिप्य ततो वैरज्जुवेष्टनम् ।  
तद्रज्जु व्यन्तरं विप्र एकद्वित्र्यङ्गुलं तु वा ॥ २३ ॥  
  
ततोऽपि मृत्समालिप्य यावदा शोषणं द्विज ! ।  
तावन्निरीक्ष्य कर्तव्यं मृल्लेपं तु शनैः शनैः ॥ २४ ॥  
  
शूलबाह्यगत व्यासचतुर्भागविभाजिते ।  
एकांशावधिकं लिप्य अनुरूपमुदाहृतम् ॥ २५ ॥  
  
द्व्यंशावसानमिश्रं स्याज्जाङ्गलं त्वनलं विधि ।  
तत्तद्देशमृदेनैव तत्र वेद्यांशमालिपेत् ॥ २६ ॥  
  
शेषं कल्के समापूर्य वेदांशेशसवत्कलम् ।  
शेषं कार्पास तैलेन युक्तं कल्कं तु लेपयेत् ॥ २७ ॥  
  
मृत्संस्कारमिदं ख्यातं कल्कसंस्कारमुच्यते ।  
  
  
इत्यंशुमान्काश्यपे मृत्संस्कारविधिपटलः (षष्ट्यशीतितमः) ॥ ८६ ॥  
  
  
  
  
अथ कल्कविधानं तु वक्ष्ये सङ्क्षेपतः क्रमात् ।  
नद्यां वापि तटाके वा दीर्घिकायामथापि वा ॥ १ ॥  
  
सस्य क्षेत्रे तथा विप्र त्रिरुषारजले शुभे ।  
सुदृशाग्राणि तुल्यागा स्थूल वालुकसाश्रिताः ॥ २ ॥  
  
सङ्ग्राह्य शर्करां ह्येषां पेष्य प्रक्षालनं कुरु ।  
शर्करां शोषणं कृत्वा सूक्ष्म चूर्णं तु तत्कुरु ॥ ३ ॥  
  
त्रिफलोदकेन सम्मृज्य पिण्डं कृत्वा तु शोषयेत् ।  
कपित्थनिर्यासस्यैव जलं त्रिविधमुच्यते ॥ ४ ॥  
  
पञ्चांशं चैव निर्यासात् सार्धं वा पञ्च षड्गुणम् ।  
सृतस्वच्छजलं चैव सैकं चेति क्रमोदिताः ॥ ५ ॥  
  
स्वच्छसेकजलैः पिण्डं पेषयेन्नवनीतवत् ।  
पश्चात्कार्पासतूलैश्च मिश्रं कृत्वा सुषेषयेत् ॥ ६ ॥  
  
कल्कभिन्नं तु यत्तत्तु कदली दण्डतन्तुवत् ।  
एतत्कल्कं समालिप्य प्रथमं कल्कमेव हि ॥ ७ ॥  
  
प्। ३७२) निर्यासात् त्रिगुणं सार्धत्रिगुणं वा चतुर्गुणम् ।  
मरीचित्रिफलं ह्येवं त्रिविधं परिपठ्यते ॥ ८ ॥  
  
तेष्वं चौतु जलाभ्यां तु मर्दयेत्तु पुनः पुनः ।  
क्रमेण लेपयेत्कल्कं द्वियवं त्रियवं घनम् ॥ ९ ॥  
  
शनैः शनैः क्रमाल्लिप्य भिन्नच्छिद्रं विवर्जितम् ।  
द्विमासं सार्धमासं वा मासं वा शोषयेत्ततः ॥ ११ ॥  
  
कूर्चं न्यस्त्वा ततो विप्र षेषन्या पेषयेत्क्रमात् ।  
ततः स्वच्छजलैः कल्कं प्रमाणान्तन्तु पूरयेत् ॥ ११ ॥  
  
बहुकृत्वा प्रमाणं तु शोध्यमानं समानयेत् ।  
अङ्गोपाङ्गं च प्रत्यङ्गान् कल्पयेल्लक्षणान्वितम् ॥ १२ ॥  
  
हस्तपादोदरादीनि अङ्गमित्यभिधीयते ।  
उपाङ्गं भूषणं ख्यातं प्रत्यङ्गं चिह्नवाहनम् ॥ १३ ॥  
  
कपित्थस्यैव निर्यासात्तत्सार्धत्रिगुणाम्भसा ।  
पाटाश्चादन्तु कर्तव्यं कल्कमालेपयेत्ततः ॥ १४ ॥  
  
तत्कल्कं तु यवाष्टांशं दशाहं दपरस्ततः ।  
निर्यासतोयं कूर्चेन सेचषेष्या तु षेषयेत् ॥ १५ ॥  
  
मण्डनानि तदूर्ध्वस्तं मण्डयेल्लक्षणान्वितम् ।  
पश्चाद्वै चिक्कणं लिप्य श्वेतवर्णं ततो लिपेत् ॥ १६ ॥  
  
इत्येवं कल्कसंस्कारं लक्षणं सकलस्य तु ।  
  
  
इत्यंशुमान्काश्यपे कल्कसंस्कारलक्षणपटलः (सप्ताशीतितमः) ॥ ८७ ॥  
  
  
  
  
अथ वक्ष्ये विशेषेण वर्णसंस्कारलक्षणम् ।  
शिवात्परं च सद्भावं अव्यक्ताच्छान्तिसम्भवम् ॥ १ ॥  
  
शान्तेः शक्तिसमुत्पन्नं तस्मान्नादं स बिन्दुकम् ।  
तस्माद् व्योम समुत्पन्नं तस्मादनिलसम्भवम् ॥ २ ॥  
  
अनिलादग्नि सम्भूतं तस्माद्वैजलसम्भवम् ।  
तस्माद्वै भुवनं जातं भुवने वर्णसम्भवम् ॥ ३ ॥  
  
श्वेतं रक्तं तथा पीतं कृष्णं चैव चतुर्विधम् ।  
जले तु श्वेतसम्भावं अग्नौ रक्तनिभोद्भवम् ॥ ४ ॥  
  
भुवने पीतसम्भूतं त्वनिले कृष्णसम्भवम् ।  
विष्णुर्महेश्वरो धाता रुद्रो वर्णाधिपाः क्रमात् ॥ ५ ॥  
  
विप्रक्षत्रियविट्च्छूद्रा सितवर्णादयो भवेत् ।  
श्वेतं रक्तं च पीतं च कृष्णं विप्र चतुर्विधम् ॥ ६ ॥  
  
श्वेतं चैव तु शुक्लं च धवलं चावदातकम् ।  
मुक्ताभं चेन्दुवर्णाभं श्वेतवर्णमिति स्मृतम् ॥ ७ ॥  
  
शङ्खवर्णसमं शुक्लवर्णमित्युदितो मया ।  
राजताभं च गोक्षीरसदृशं धवलं भवेत् ॥ ८ ॥  
  
तारका सदृशं विप्र अवदातमुदाहृतम् ।  
अरुणं रक्त शोणं च पाटलं च चतुर्विधम् ॥ ९ ॥  
  
अरुणं शशरक्ताभं जपापुष्पाभरक्तकम् ।  
शोणं किंशुकपुष्पाभं लाक्षासारं तु पाटलम् ॥ १० ॥  
  
प्। ३७४) स्वर्णपिङ्गलपीतं च हरितालं चतुर्विधम् ।  
स्वर्णवर्णसमं स्वर्णं पिङ्गं रजनिसारवत् ॥ ११ ॥  
  
हरितालं तु पीतं स्यात् हरितं मार्जालनेत्रवत् ।  
नीलं श्यामं च कालं च कृष्णं चैव चतुर्विधम् ॥ १२ ॥  
  
मेघवर्णसमं नीलं श्यामं वै वनवायसम् ।  
शिखिकण्ठसमं कालं कृष्णं स्याद्गृहपक्षवत् ॥ १३ ॥  
  
एवं षोडशभेदं तु वर्णमेवं स्वतन्त्रकम् ।  
घरणीजन्द्रच्छेदं रक्तं हंसाङ्घ्री सम्भवम् ॥ १४ ॥  
  
अथवा जातिलिङ्गं तु रक्ताभं द्विविधं स्मृतम् ।  
गोदावर्यास्तु सम्भूतं हरितालमुदाहृतम् ॥ १५ ॥  
  
अतसी पुष्पसङ्काशं राजावर्ताश्ममुच्यते ।  
श्यामपाषाण सारं तु श्याममित्यभिधीयते ॥ १६ ॥  
  
दीपोद्भूतं च चूर्णं तु कृष्णवर्णमुदाहृतम् ।  
एवमादि कलावर्णं तस्मात्तस्मिन्ननेकधा ॥ १७ ॥  
  
मृच्छेदं लाक्षासारं च दीपोद्भवरजस्तथा ।  
पद्मं चाविरि नीलान्यद् धातुरित्यभिधीयते ॥ १८ ॥  
  
एवं स्वतन्त्र प्रधानास्तु वर्णबिम्बार्हकं क्रमात् ।  
  
  
इत्यंशुमान्काश्यपे वर्णसम्भवपटलः (अष्टाशीतितमः) ॥ ८८ ॥  
  
  
  
  
सुवर्णार्हकवर्णं च वक्ष्येऽहं द्विजसत्तम ! ।  
पीताश्म तु च पीता स्यात्तदश्म चूर्णवत्कृतम् ॥ १ ॥  
  
नालिकेरोदकैर्मिश्रं दध्यारक्तनिभं भवेत् ।  
तत्सुधा कर्म रक्तं स्यात् शङ्खदण्डं सितं भवेत् ॥ २ ॥  
  
राजावर्तं च श्यामं च पाषाणौ द्वौ च पूजितौ ।  
इतराभासशक्ताः स्युः सुधाकर्मसु सुव्रतः ॥ ३ ॥  
  
अथ सुकरवर्णं तु वक्ष्येऽहं द्विजसत्तम ! ।  
सितरक्तसमं मिश्रं गौरवं च मुदाहृतम् ॥ ४ ॥  
  
सितपीतं समं मिश्रं यत्तत्कर्बुरकं भवेत् ।  
सित कृष्णसमं मिश्रं धूम्रवर्ण मुदाहृतम् ॥ ५ ॥  
  
श्वेतं कृष्णं च पीतं च समभागं तु मिश्रकम् ।  
सारशविरिदं ख्यातं वर्णकर्मसुचोदितम् ॥ ६ ॥  
  
श्वेतं रक्तं च सम्मिश्रं कर्बूरकमुदाहृतम् ।  
रक्तं पीतं समं मिश्रं बकुलस्य फलाकृतिः ॥ ७ ॥  
  
ज्वलनच्छविराख्यातं अग्निवर्णमिदं परम् ।  
पीतस्य द्विगुणं रक्तं मिश्रितं चातिरक्तकम् ॥ ८ ॥  
  
उदयार्कसमं चैतद् वर्णमित्यभिधीयते ।  
रक्तस्य द्विगुणं पीतमिश्रितं गुलवर्णकम् ॥ ९ ॥  
  
पीतस्य तु तदर्धं तु मिश्रितं कपिलं भवेत् ।  
पीतं वेदांशरक्ताढ्यं शफरस्य निभं भवेत् ॥ १० ॥  
  
प्। ३७६) कृष्णस्य द्विगुणं रक्तं मिश्रितं तु कषा?यकम् ।  
श्वेतस्य द्विगुणं पीतं मिश्रितं पिङ्गलं भवेत् ॥ ११ ॥  
  
श्वेतस्य त्रिगुणं पीतं मिश्रं कल्हारसादृशम् ।  
कृष्णस्य द्विगुणं पीतं मिश्रितं चबुसन्निभम् ॥ १२ ॥  
  
तदेव तु नृणां वर्णं स्यात् कृष्णं पीतसमं तु वा ।  
हरितालं श्यामसमं मिश्रं शुकपक्षसमं भवेत् ॥ १३ ॥  
  
तदेवारितालमाधिक्यं धान्याङ्कुरमुदाहृतम् ।  
श्यामं स्याद्धरितालाढ्यं कुङ्कुष्ठारीतालार्धकम् ॥ १४ ॥  
  
मिश्रितं सस्यश्यामं स्यात् कृष्णं लाक्षासमन्वितम् ।  
जम्बूफलसमन्वे तु वर्णमित्युच्यते मया ॥ १५ ॥  
  
जातिलिङ्गसमं लाक्षासारलोहितमुच्यते ।  
कृष्णनीलसमं मिश्रं केशवर्णमुदाहृतम् ॥ १६ ॥  
  
सस्यश्यामं च रक्तं च सम्मिश्रमष्टवर्णकम् ।  
कृष्णं रक्तसमं मिश्रं मधुवर्णमुदाहृतम् ॥ १७ ॥  
  
तदेवरक्तमाधिक्यं मानुषं वर्णमुच्यते ।  
मानुषारक्तमाधिक्यं वर्णरूक्षहरीतकी ॥ १८ ॥  
  
तस्माच्छयामनिभोपेत नात्रवर्णमुदाहृतम् ।  
तेषु यद्द्रव्यमल्पेन बाहुमानसमन्वितम् ॥ १९ ॥  
  
बहुसारेति तत्ख्यातं बहुद्रव्याल्पमानितम् ।  
अल्पसारमिति ख्यातं सारेल्पकल्पितं विदुः ॥ २० ॥  
  
वर्णानामानुकूल्यं तु सारमेवं समाश्रितम् ।  
  
प्। ३७७) इत्यंशुमान्काश्यपे सङ्करवर्णपटलः (एकोननवतितमः) ॥ ८९ ॥  
  
  
  
  
अथ वक्ष्ये विशेषेण वर्णलेपनमुत्तमम् ।  
शैलदा षष्टिकागर्भं त्रिधा वै वर्णलेपनम् ॥ १ ॥  
  
शैलजे वर्णपक्ष्या वै अङ्गोपाङ्गं शिलामयम् ।  
उपरिष्टात् पटाच्छाद्य तस्योर्ध्वे शर्करं लिपेत् ॥ २ ॥  
  
तदूर्ध्वे चिक्कणं लिप्य श्वेतवर्णादयस्ततः ।  
बिम्बोचितनिभं लिप्य प्रतिष्ठां सम्यगाचरेत् ॥ ३ ॥  
  
अथवा शैलजे बिम्बे पटाच्छाद्यं विनोर्ध्वतः ।  
शर्करां यवमानं तु लिप्य चिक्कणलेपनम् ॥ ४ ॥  
  
श्वेतं च बिम्बवर्णं च क्रमेणैवोचितं लिपेत् ।  
शिलागर्भमिति ख्यातं वर्णभिन्नस्तमेव वा ॥ ५ ॥  
  
शूलस्थापनकर्मादिदारुगर्भं तु पूर्ववत् ।  
चित्रं वाप्यर्धचित्रं वा पक्वेष्टका सुधान्वितम् ॥ ६ ॥  
  
अङ्गं सम्पूर्णकं कृत्वा पटमाच्छादयेत्ततः ।  
शर्करादीनि सर्वाणि शैलजे तु यथा तथा ॥ ७ ॥  
  
कर्तव्यमिष्टका गर्भदारुमिश्रितमेव वा ।  
एवं त्रिविधरीत्या तु वर्णगर्भमुदाहृतम् ॥ ८ ॥  
  
प्। ३७८) आदौ श्वेतनिभं लिप्य बहुस्वच्छसैर्जलैः ।  
जलैः क्रमेण वर्णं तु त्रिभिः कृत्वा तु लेपयेत् ॥ ९ ॥  
  
तदूर्ध्वं पाण्डुवर्णं तु लेपयेद्द्विजसत्तम ! ।  
सितबिम्बनिभं चैवं सुमिश्रं च तु पाण्डुवत् ॥ १० ॥  
  
सितवर्णेन बिम्बानां पाण्डुवर्णान्विता भवेत् ।  
रक्ताभीति निभस्यातां पाण्डुवर्णं प्रकल्पयेत् ॥ ११ ॥  
  
बन्धं स्वच्छं च मध्यं च उदरं च त्रिधा भवेत् ।  
कपित्थस्यैव निर्यासैः त्रिबन्धं तु प्रकल्पयेत् ॥ १२ ॥  
  
स्वच्छं तैलोपमं ख्यातं मध्यमं मधुसादृशम् ।  
तरणादधिसादृश्यं स्निग्धं तं मन्तुरं भवेत् ॥ १३ ॥  
  
मेदुरेण भवेच्छ्लिष्टकल्कसन्धानमाचरेत् ।  
कल्कमर्दनकार्यं तु कारयेन्मध्य वारिणा ॥ १४ ॥  
  
कल्कस्वच्छजलेनैव पेषणं तु समाचरेत् ।  
सुधाकर्म जलोपेतं गोमहीषं च चर्मयोः ॥ १५ ॥  
  
पाच्यसारं तु बन्धं स्याज्जलपातांसुकं भवेत् ।  
जलपातं विना यत्र * * कपित्थकं द्विज ! ॥ १६ ॥  
  
स निर्यासजलं बन्धमुक्तमन्यन्नकारयेत् ।  
कल्कं षोडशधा भज्य षट्पञ्च चतुरं तु वा ॥ १७ ॥  
  
कपित्थ निर्यासै * * स्वच्छेनैव जलेन तु ।  
स कृच्चिक्कणमालेपं कारयेद्द्विजसत्तम ! ॥ १८ ॥  
  
प्। ३७९) चिक्कणं कल्कसारं स्यात् तद्विधं चिक्कणं भवेत् ।  
जलपाते सुधा धारा पाते शर्करार्द्रवत् ॥ १९ ॥  
  
चिक्कणं द्विविधं ह्येवं कल्पयेत्तु यथोचितम् ।  
चिक्कणार्हकबन्धं तु दशभागविभाजिते ॥ २० ॥  
  
एकांशरहितं बन्धं सतलेपनयोग्यकम् ।  
चिक्कणे बन्धकूलं वा सितलेपन कर्मणि ॥ २१ ॥  
  
सितबन्धसमं वाथ * * * तद्विहीनकम् ।  
पाण्डुवर्णस्य बन्धं स्यात् त्रिःकृत्वा पाण्डुलेपनम् ॥ २२ ॥  
  
षड्वर्णं तु ततो लिप्य क्रमेणैव तु देशिकः ।  
बिम्बस्वभाववर्णं तु षट्कृत्वा तु समालिपेत् ॥ २३ ॥  
  
पाण्डुबन्धं तु विंशांशे त्वंशहीनं तु यज्जलम् ।  
षड्वर्गेष्वादि वर्णस्य बन्धमित्युमदायताः ॥ २४ ॥  
  
तदादि वर्णबन्धं तु विंशांशेन विहीनकम् ।  
द्वितीयवर्णबन्धं स्यात् तद्वद्बन्धनकं तथा ॥ २५ ॥  
  
षण्णामपि बन्धानां बन्धमेवं क्रमशोन्नतम् ।  
प्रथमाद्युचितैर्बन्धैः षड्वर्णं च लिपेत्क्रमात् ॥ २६ ॥  
  
पत्रहीनं च बिन्दुं च सूपमुद्वर्तनं तथा ।  
प्रवर्तं च षडैतानि वर्णं लेपनकं विदुः ॥ २७ ॥  
  
दीर्घं पत्रमिति ख्यातं रहितं वै तिर्यग्गतम् ।  
सर्षपास्तरणं यद्वत् तद्वद्बिन्दुमुदाहृतम् ॥ २८ ॥  
  
प्। ३८०) सूक्ष्मबिन्दुस्तु धूपं स्याद् तस्माद्वै सूक्ष्मबिन्दु वा ।  
तदुर्वक्त्र नमाख्यातं ततोच्चं तद्विभाजितम् ॥ २९ ॥  
  
सूक्ष्मचूर्णसमायुक्तं वर्णलेपं प्रवर्तकम् ।  
षड्वर्णक्रममेवं हि लेपयेत्तु परस्परम् ॥ ३० ॥  
  
इत्यंशुमान्काश्यपे वर्णलेपनक्रमपटलः (नवतितमः) ॥ ९० ॥  
  
  
  
  
अथ वक्ष्ये विशेषेण भक्तानां लक्षणं परम् ।  
सर्वेषामथ भक्तानां पदं वै तु चतुर्विधम् ॥ १ ॥  
  
सालोक्यं चैव सामीप्यं सायुज्यं च तथैव च ।  
सारूप्यपद विप्राश्च चतुर्भेदमुदाहृतम् ॥ २ ॥  
  
पुरुषो वा स्त्रियो वाथ तेषु यत्पदमाश्रितम् ।  
तत्तत्पादानुकूल्यं तु प्रतिमां कारयेद्बुधः ॥ ३ ।  
  
स्वजाति चिह्नसंयुक्तं सालोक्यपदमाश्रितम् ।  
तथा सामीप्य देवानां ममचिह्नाकृतिस्तु वा ॥ ४ ॥  
  
मम चिह्नाकृतिर्युक्ताः शेषा वै त्रिपदाश्रिताः ।  
बाला च यौवना वृद्धा त्रिधावस्थाः प्रकीर्तिताः ॥ ५ ॥  
  
वत्सरत्रयमारभ्य यावदं तु कलाब्दकम् ।  
तेष्वान्तवयसो पेता भक्ता बाला इति स्मृताः ॥ ६ ॥  
  
प्। ३८१) तस्मात् सप्तति वर्षान्तं वयसा यौवनान्विताः ।  
तदूर्ध्व वयसोपेता वृद्धा इति बिदुर्बुधाः ॥ ७ ॥  
  
बालस्तु पञ्चतालेन शेषावयसुमेन वै ।  
स्थानकं चासनं चैव याननृत्तं तथैव च ॥ ८ ॥  
  
चतुर्भेदेन कर्तव्या मद्भक्ता मानुषा बुधः ।  
आभङ्गसमभङ्गं वा ह्यतिभङ्गमिति त्रिधा ॥ ९ ॥  
  
सव्यं वा सव्यपादं वा कुञ्चितं चितरास्थितम् ।  
द्वौ द्वौ स्वजातिच्छिह्नं तद् हृदाञ्जलि करोऽथवा ॥ १० ॥  
  
टकं दक्षिणहस्ते भृत् वरदं वामहस्तके ।  
हस्तं रूक्षसमायुक्तं स्थानकं ह्येवमाचरेत् ॥ ११ ॥  
  
पद्मेव भद्रपीठे वा वामपादं तु शाययेत् ।  
लम्बन्तु दक्षिणं पादं हस्तं पूर्ववदेव हि ॥ १२ ॥  
  
आसनं ह्येवमाख्यातं योजयेत्कुटिलासनम् ।  
टङ्कं दक्षिणहस्ते तु पाशं वामकरे धृतम् ॥ १३ ॥  
  
युक्त्यान्यं वा धृतं विप्र यानमूर्तिं प्रकल्पयेत् ।  
नृत्तं त्रिविधमुद्दिष्टं सात्विकं राजसं युताम् ॥ १४ ॥  
  
तामसं चेति विख्यातं क्रमाद्बाह्यन्तरान्तगम् ।  
वयसोपेतभक्तानां योग्यमित्युदितं मया ॥ १५ ॥  
  
तेषादौ सात्विकं नृत्तं वक्ष्येहं शृणु सुव्रत ! ।  
भक्तानामुदयं चापि मानं कल्पोक्तवद्भवेत् ॥ १६ ॥  
  
प्। ३८२) षट्सप्ताङ्गुलं वाथ नतमानं विधीयते ।  
स वक्रं वामपादं तु पद्मपीठोपरिन्यसेत् ॥ १७ ॥  
  
उद्धृतं दक्षिणं पादं पीठाद्वै वेदमात्रकम् ।  
पञ्चषट्सप्तमात्रं वा पीठादुद्धृतमानकम् ॥ १८ ॥  
  
तत्समं ब्रह्मसूत्रं तु तदङ्घ्र्यङ्गुष्ठनीव्रकम् ।  
  
तद्धस्तमणिबन्धात्तु त्रयोदशाङ्गुलमन्तरम् ।  
तद्धस्ते कोर्परं नीव्रं पृष्ठसूत्राद्यमं विदुः ॥ २० ॥  
  
मणिबन्धाध्वसीमा स्याल्लम्ब * * प्रलम्बयेत् ॥ २१ ॥  
  
ललाटमध्यान्नासाग्रात् हिक्कामध्यान्तमेव हि ।  
स्थिताङ्घ्रिनलकामध्ये ब्रह्मसूत्रं प्रलम्बयेत् ॥ २२ ॥  
  
तत्सूत्राद्वामतो नाभिमध्यं सार्धाङ्गुलं भवेत् ।  
तत्सूत्राद्दक्षिणे सव्य हस्त * * * मात्रकम् ॥ २३ ॥  
  
सूत्रात्स्थिताङ्घ्रिजान्वन्तं रससप्ताष्टमात्र वा ।  
ललाटाद्गुल्फान्तसूत्रान्तं अक्षाङ्गुलं भवेत् ॥ २४ ॥  
  
नासा ओष्ठर मध्यं च ब्रह्मसूत्रं तु संस्पृशेत् ।  
अथो कुक्षिस्पृशेत्सूत्रं नासाग्रे चैव संस्पृशेत् ॥ २५ ॥  
  
अथवा दक्षिणं पादं पीठस्थिता * * * * ।  
उद्धृतं वामपादं तु शेषं तदनुकूलितम् ॥ २६ ॥  
  
प्। ३८३) सर्वाभरणसंयुक्तं बालं चेन्नग्नमेव वा ।  
सवस्त्रं वाथ कौपीनं कल्पयेत्कल्पवित्तमः ॥ २७ ॥  
  
यौवनाश्च प्रवृद्धाश्च नानावस्त्रेण वेष्टितम् ।  
सात्विकं नृत्तमाख्यातं राजसं शृणु सुव्रत ! ॥ २८ ॥  
  
सूचिं वाऽप्यथ दण्डस्ते वक्रदण्डं तु वाञ्जलि ।  
दशनन्दाष्टमात्रं वा पीठात्पादोद्धृतं भवेत् ॥ २९ ॥  
  
शेषं प्रागिव कर्तव्यं एवं राजसमेव हि ।  
दण्डहस्तं विना वामहस्तं वा मकुटीं स्पृशेत् ॥ ३० ॥  
  
दण्डं दक्षिणहस्ते तु धृत्वा त्वीषन्नताननम् ।  
एकं वा द्वित्रिमात्रं वा पीठादुद्धृतपादकम् ॥ ३१ ॥  
  
भस्मोद्धूलितसर्वाङ्गं अक्षमाल्यैरलङ्कृतम् ।  
तामसं ह्येवमाख्यातं एवं स्याद्भक्तलक्षणम् ॥ ३२ ॥  
  
प्रणवादिनमोन्तं च स्वनामपदमध्यकम् ।  
भक्तानां मन्त्रमाख्यातं तेनैवार्चनमाचरेत् ॥ ३३ ॥  
  
  
इत्यंशुमान्काश्यपे भक्तलक्षणपटलः (एकनवतितमः) ॥ ९१ ॥  
  
  
  
  
अथ वक्ष्ये विशेषेण चण्डेशस्य तु लक्षणम् ।  
रुद्रस्यैव तु ऋक्षांशं चण्डेशमभिधीयते ॥ १ ॥  
  
प्। ३८४) गणेशावरणे त्वीशे पूजितस्तु तथा भवेत् ।  
शूलं च परशुं खड्गं वज्रमङ्कुशमेव च ॥ २ ॥  
  
क्षुरिका चाभयं दण्डं दक्षिणेऽष्टायुधं भवेत् ।  
खेटकं भिन्दिपालं च पाशं घण्टां तथैव च ॥ ३ ॥  
  
वरदं व्याघ्रहस्तं च सूचिं नागं च वामके ।  
जटामकुटसंयुक्तं रौद्रदृष्टिसमन्वितम् ॥ ४ ॥  
  
त्रेतायामष्टहस्तं तु अतिरक्तसमप्रभम् ।  
विक्रान्तचण्डनाम्ना तु सुविकीर्णजटान्वितम् ॥ ५ ॥  
  
वाहनं तु हयं विद्यात् किञ्चित् प्रहसिताननम् ।  
अभयं शूलपरशुं खड्गं वै दक्षिणे करे ॥ ६ ॥  
  
वरदं खेटकं पाशं घण्टां वामकरोद्धृतम् ।  
द्वापरे तु चतुर्दोर्भिः हेमाभं सिंहवाहनम् ॥ ७ ॥  
  
जटामण्डलसंयुक्तं सितयज्ञोपवीतकम् ।  
  
टङ्कं शूलं च दक्षिणे * * * * * * * * ।  
पाशाङ्कुशं च वामे तु भद्रपीठोपरिस्थितम् ॥ ९ ॥  
  
द्विभुजं चण्डेशनाम्ना तु प्रोच्यते द्वापरे युगे ।  
कलौ तु द्विभुजं शान्तं जटामकुटमण्डितम् ॥ १० ॥  
  
जटामण्डलयुक्तं वा केशबन्धमथापि वा ।  
कृष्णाभं वाथ रक्ताभं सौम्यनेत्राननान्वितम् ॥ ११ ॥  
  
प्। ३८५) आभङ्गं समभङ्गं वा समपात्स्थानकं तु वा ।  
भङ्गं चेद्दक्षिणं पादं कुञ्चितं त्वितरं स्थितम् ॥ १२ ॥  
  
अथवा दक्षिणं पादं स्थितमन्यत्तु कुञ्चितम् ।  
वीरचण्डेशनाम्ना तु स्थानकं त्वासनं तु वा ॥ १३ ॥  
  
आसीनं चेत्तु वामाङ्घ्रिशाययेदन्यलम्बितम् ।  
दक्षिणं शयितं पादं वामलम्बिमथापि वा ॥ १४ ॥  
  
टङ्कं दक्षिणहस्ते तु वरदं वामहस्तके ।  
हृदयाञ्जलिहस्तौ वा टकमभ्यन्तरोचितम् ॥ १५ ॥  
  
टङ्कहीनं तु वा पुष्पं मालयाञ्जलिना धृतम् ।  
ईषद्दक्षिणपार्श्वे तु लम्बिताननमेव वा ॥ १६ ॥  
  
वाहनं वृषभं ख्यातं श्वेतवस्त्रधरं परम् ।  
एवं चतुर्विधं चादिचण्डेशमभिधीयते ॥ १७ ॥  
  
परिवारे तु बिम्बानां उक्तमानं विधीयते ।  
कन्यसं दशतालेन सर्वाङ्गं परिकल्पयेत् ॥ १८ ॥  
  
चण्डेशलक्षणं प्रोक्तं भूमानमधुनोच्यते ।  
  
  
इत्यंशुमान्काश्यपे चण्डेश लक्षणपटलः (द्वनवतितमः) ॥ ९२ ॥  
  
  
  
  
अथ वक्ष्ये विशेषेण भूमानं शृणु सुव्रत ! ।  
समाश्रमायताश्रं च विषमाग्रं तथैव च ॥ १ ॥  
  
प्। ३८६) योन्याकारार्धचन्द्रं च त्रिकोणं वृत्तमेव च ।  
पञ्चाश्रं च षडश्रं च सप्ताश्रं चाष्टकोणकम् ॥ २ ॥  
  
रुद्रधा कथितं रूपं क्रममानं वदाम्यहम् ।  
पूर्वात्पश्चादुदीच्यन्तं मानयेत्सकलस्थलम् ॥ ३ ॥  
  
भुजं हस्तं करं चैव पार्श्वं पर्यायवाचकाः ।  
भुजेनैव तु जङ्घोर्ध्वौ घनं वा पादमुच्यते ॥ ४ ॥  
  
समाश्रमेवमाख्यातं आयताश्रं तथैव च ।  
विषमाश्रे विशेषोऽस्ति तं विशेषं शृणुष्वथ ॥ ५ ॥  
  
पूर्वपश्चिमहस्तौ द्वौ संयोज्यार्धं भुजा भवेत् ।  
तदल्प्य द्विगुणं कृत्य तन्मानं तु महाभुजाः ॥ ६ ॥  
  
अर्धचन्द्रं समाख्यातं त्रिकोणमधुना शृणु ।  
त्रिभुजेष्वेव हस्तं तु मानदण्डेन मानयेत् ॥ ७ ॥  
  
तदर्धं चाल्पहस्तं स्यात् तत्पार्श्वमुत्तमोत्तमम् ।  
यवादग्रावसानं तु मानयेत्तन्महाभुजाः ॥ ८ ॥  
  
त्रिकोणमेवमाख्यातं वृत्ताकारमथ शृणु ।  
कलांशं विभजेन्नाहं पञ्चांशं तस्य विस्तृतम् ॥ ९ ॥  
  
तत्तारं तु त्रिपञ्चांशं कृत्वा त्यागद्वयं त्यजेत् ।  
शेषं द्वयोदशांशं तु वृत्तस्य तु भुजा भवेत् ॥ १० ॥  
  
तदेवाल्पभुजा ख्यातं महाहस्तं च तद्भवेत् ।  
वृत्तमेवं समाख्यातं पञ्चाश्रमधुनोच्यते ॥ ११ ॥  
  
प्। ३८७) पञ्चषट्सप्तकोणानां सममेतदुदाहृतम् ।  
क्षेममध्यममारभ्य यावत्पार्श्वस्य मध्यम् ॥ १२ ॥  
  
तन्मानेन हृते वृत्तं वृत्तं च मानयेद्बुधः ।  
वृत्तबाह्यगतां चैषां मानयेत्तु त्रिकोणवत् ॥ १३ ॥  
  
पञ्चाश्रमेवमाख्यातं अष्टाश्रमधुनोच्यते ।  
भुजान्तेषु महाशासु प्रागग्रं चोदगग्रकम् ॥ १४ ॥  
  
द्वौ द्वौ सूत्रं न्यसेद्धीमान्वेदाश्रं पञ्चसङ्ख्यका ।  
त्रिकोणं च चतुष्कोणं चत्वारस्तं प्रसम्भवा ॥ १५ ॥  
  
तद्वेदाश्रं त्रिकोणं च पूर्ववन्मानयेद्बुधः ।  
वस्वश्रमेवमाख्यातं शेषं युक्त्या समाचरेत् ॥ १६ ॥  
  
युगाश्रं पञ्चदण्डेन काकं नीतिरि विद्यते ।  
पञ्चमाषं तु पादं स्यात् चतुष्पादं तु पाटिका ॥ १७ ॥  
  
क्रोशं पञ्चदशं दण्डं अर्धकर्णं तु तद्द्वयम् ।  
त्रितयं कर्णमित्युक्तं चतुष्कोणं तु योजयेत् ॥ १८ ॥  
  
एवं भूमानमाख्यातं ग्रामादिरथ वक्ष्यते ॥  
  
  
इत्यंशुमान्काश्यपे भूमानविधिपटलः (त्रिनवतितमः) ॥ ९३ ॥  
  
  
  
  
अथ वक्ष्ये विशेषेण ग्रामादीनां च लक्षणम् ।  
त्रिपञ्चदण्डमारभ्य द्विद्विदण्डविवर्धनात् ॥ १ ॥  
  
प्। ३८८) एकोनविंशदण्डानां चत्वारिंशत् त्रयाधिकम् ।  
भेदं ग्रामादि विस्तारमत्याभा समुदाहृतम् ॥ २ ॥  
  
सैकं तु शतदण्डादि दशदण्डविवर्धनात् ।  
यावदष्टसहस्रान्तं जात्येकं त्रिंशतिर्भवेत् ॥ ३ ॥  
  
माषा वि * * समान्य मायामं पञ्चधा भवेत् ।  
आयादि सम्पदार्थं तु दण्डच्छेदं विनायतम् ॥ ४ ॥  
  
हीनं वात्वधिकं वापि ओजसं स्यात्परिग्रहेत् ।  
भानुद्विगुणमाधिक्यं त्रिशतं भूसुरद्विज ! ॥ ५ ॥  
  
षोडशद्विशतं चैव पञ्चाशतमतः परम् ।  
विप्रैरधिष्ठितं वास्तु त्रिधाभा समुदाहृतम् ॥ ६ ॥  
  
चतुर्विंशत्सहस्रं च विकल्पं त्रिविधं भवेत् ।  
सप्तषट्पञ्चसाहस्रं छन्दोभेदं त्रिधा भवेत् ॥ ७ ॥  
  
भानुसङ्ख्या सहस्रं च दशसाहस्रमेव वा ।  
तथैवाष्टसहस्रं च जातिभेदं त्रिधा भवेत् ॥ ८ ॥  
  
अन्याभात्याशक्तान्तामेकादि नवसीमकम् ।  
अत्यन्ताभास भेदं च नवधा द्विजसत्तम ! ॥ ९ ॥  
  
ह्यासायामं भुजाभ्यं च वदौघं च विदुर्बुधाः ।  
अष्टाभिर्वर्धयेद्धीमान् गुणव्रासं वसुभिर्हरेत् ॥ १० ॥  
  
शेषं ध्वजादि योनिं स्यात् परितापवटं तथा ।  
त्रिंशार्धववशेषं तु नन्दादि निधयोद्भवेत् ॥ ११ ॥  
  
विदेव वर्गभिर्ग्रासे शेषं भानु दिवाकरम् ।  
आयाधिक्यं व्ययं क्षीणं सम्पदामास्पदं पदम् ॥ १२ ॥  
  
योनि धूमं च धानं च खरकाकं तथैव च ।  
प्। २८९) व्याधिरोगभयक्लेशं वर्धयेयुः परस्परम् ॥ १३ ॥  
  
ध्वजसिंह वृषं चैव गजं चैव सुखावहम् ।  
वारेषु सितशशी वृद्धिः गुरुवारे च ऋद्धिदम् ॥ १४ ॥  
  
वर्जिताश्चान्य वारादि गृहितेव विदास्पदम् ।  
भद्रा चैव जया पूर्णा तिथयस्तु शुभावहाः ॥ १५ ॥  
  
नन्दायां यत्तु रिक्तायां श्रिश्रिकाममशोभनम् ।  
कर्तृजन्मादिनाध्वास्तु * *  स्तुदिनसीमकम् ॥ १६ ॥  
  
गणयेज्जन्मनक्षत्रं वेदं चैव ऋतुस्तथा ।  
वसुनन्ददिनं श्रेष्ठं जन्मादि च पुनः पुनः ॥ १७ ॥  
  
पूजितास्त्वितरा वर्ज्यावैनाशिकं विवर्जयेत् ।  
विषाय द्वादशं लग्नं मत्यावसुर वर्जयेत् ॥ १८ ॥  
  
तिथिवारादीनि योज्य अयोग्यं परिवर्जितम् ।  
भुक्तजन्मदिनद्वास्तु नाम ऋक्षविरोधिकम् ॥ १९ ॥  
  
एवं परीक्ष्य बहुधा विन्यासं च ततः शृणु ।  
मेषे च मिथुने कर्किसिंहतौलिकवृश्चिके ॥ २० ॥  
  
कुम्भे च मकरे भानुगते पक्षार्क्ष शोभने ।  
ग्रामाद्यारम्भणं श्रेष्ठं गृहारम्भं च शोभनम् ॥ २१ ॥  
  
धनुर्मीनेऽथवा चैव कन्यायां भानुसङ्गते ।  
ग्रामारम्भं न कर्तव्यं विपरीतं न कारयेत् ॥ २२ ॥  
  
कथमे तत्र वासीनां व्याधि शोकमुदाहृतम् ।  
प्। ३९०) विप्रैरधिष्ठितं यत्तन् मलक्ष्म्या विद्यते द्विज ! ॥ २३ ॥  
  
नृपवासं पुरा ख्यातं वैश्यानां नागरं भवेत् ।  
ग्रामाः स्यदन्यवासं तु कुटिका चेति कीर्तितम् ॥ २४ ॥  
  
खेटकं चेति विख्यातं विटपं चेति कीर्तितम् ।  
समस्तजाति संयुक्तं क्रयविक्रयकैर्युतम् ॥ २५ ॥  
  
द्वीपान्तरागत द्रव्य क्षौमरत्नधनादिभिः ।  
सागराणां तु पार्श्वे तु सागरानुगतायतम् ॥ २६ ॥  
  
तत्तद्वर्तनमाख्यातं शेषं युक्त्याभिधानतः ।  
जले पर्ववधङ्कस्तिवने वा गिरिसङ्गरे ॥ २७ ॥  
  
देवैर्भूतपिशाचैर्वा मर्त्यानां दुष्प्रयोजनम् ।  
समस्तजाति संयुक्तं सर्वद्रव्यसमन्वितम् ॥ २८ ॥  
  
राजवेश्मसमायुक्तं वर्तदुर्गमिति स्मृतम् ।  
प्रागुक्त विधिना विप्र दिक्परिच्छेदनं कुरु ॥ २९ ॥  
  
भूमिं समतलं कृत्वा पदविन्यासमाचरेत् ।  
सकलं पादमेवं स्यात् पेचकं तु चतुष्पदम् ॥ ३० ॥  
  
नवांशं पीठमाख्यातं महापिठं कलांशकम् ।  
पञ्चविंशत्युपपीठं स्यात् षड्विंशत्युपपीठकम् ॥ ३१ ॥  
  
स्थण्डिलं सप्तसप्तांशं अष्टांशं मण्डुकं भवेत् ।  
षण्णवत्याधिकं चैव शतभद्र महासनम् ॥ ३२ ॥  
  
पञ्चविंशद्द्विशतं पद्मगर्भमुदाहृतम् ।  
प्। ३९१) रसाधिकं च पञ्चांशं * शत त्रियुतं भवेत् ॥ ३३ ॥  
  
द्विशतासनवासीतिवृतभोगमुदाहृतम् ।  
त्रितं च षट्चतुर्युक्तं कर्णौषकमुदाहृतम् ॥ ३४ ॥  
  
सुसंहितपदं चैव चत्वारिंशच्चतुष्पदम् ॥ ३५ ॥  
  
सवेदाशीतिकं चातुशतीकप्रतिकान्तकम् ।  
सनन्दपञ्चवेदांशं पञ्चादशविशालकम् ॥ ३६ ॥  
  
षट्सप्तति पञ्च शतं विप्रगर्भमिति स्मृतम् ।  
विन्यषड्द्विशतं पञ्च * * कोष्ठसमन्वितम् ॥ ३७ ॥  
  
षट्सप्तति षट्पीतं च यत्तत् स्याद् विप्रभोगकम् ।  
नवविंशतिकं सप्तशतं विप्रतिकान्तकम् ॥ ३८ ॥  
  
विशालाक्षपदं वेदाशीति सप्तशतांशकम् ।  
सैकाष्टपञ्चयुतं चाष्टशतं तु विप्राणाम् ॥ ३९ ॥  
  
विश्वेशसारमित्युक्तं एतन्नवशतांशकम् ।  
सैकाष्टकाधिकं दशशतमीश्वरस्य कारकम् ॥ ४० ॥  
  
चतुर्विंशति संयुक्तं सहस्रचित्तकान्तकम् ।  
विन्यासार्धं तु ग्रामाणां पदं च त्रिंशतं भवेत् ॥ ४१ ॥  
  
तेष्वादौ पञ्चभेदं तु अत्याभासमभं भवेत् ।  
तदन्ते तत्समाभासं सविकल्पात्तदान्तकम् ॥ ४२ ॥  
  
पञ्चसङ्ख्या विकल्पान्ते छन्दानां भागमिष्यते ।  
प्। ३९२) शेषजाति विभागं स्यात् विन्यासार्धक्रमं भवेत् ॥ ४३ ।  
  
कर्तुरिच्छानुसारान्तं सर्ववास्तुषु वास्तु च ।  
युगांशे सूत्रमध्ये तु ओजांशे पदमध्यमे ॥ ४४ ॥  
  
समस्तविविधं कुर्यात् इतरच्च न कारयेत् ।  
एकद्वित्रिचतुष्पञ्चदण्डं वा वीथिविस्तृतम् ॥ ४५ ॥  
  
वास्तुमध्यगता वीथीप्राङ्मुखो वाप्युदङ्मुखः ।  
ब्रह्मवीथिरिति ख्याता नाभिवीथीति चोच्यते ॥ ४६ ॥  
  
बाह्ये परिवृतं यत्तद्वीथि मङ्गलमुच्यते ।  
तदेव जघनं वीथि रथवीथिरिहोच्यते ॥ ४७ ॥  
  
द्वारायतन संयुक्ता राजवीथिरुदाहृता ।  
तिर्यग्द्वारसमायुक्ता या सा नारा च सञ्ज्ञिता ॥ ४८ ॥  
  
उत्तराभिमुखी मार्गा क्षुद्रार्गलेति सञ्ज्ञिता ।  
वीथीनाराचकादीनां पथनाम्ना प्रशंसिता ॥ ४९ ॥  
  
ग्रामादिषु विशेषेण पदनाम्नान्तरेषु च ।  
जने वीथेर्वष्ठा च गृहकर्मसुखावहम् ॥ ५० ॥  
  
सूत्रसन्धि चतुष्काद्यैः भयास्तेष्टं न भाव्यते ।  
तस्माद्यथेष्टशैलेषु दिष्टमाने गृहं कुरु ॥ ५१ ॥  
  
मानसूत्रस्य बाह्ये तु सूत्रादीनां तु बाधक ।  
प्रथमध्यपथाग्रे च कर्मबाह्ये गृहोन्नतम् ॥ ५२ ॥  
  
दण्डकं स्वस्तिकं चैव प्रस्तारं च प्रकीर्तितम् ।  
नन्द्यावर्तपरागं च पद्मकं श्री प्रतिष्ठितम् ॥ ५२ ॥  
  
प्। ३९३) वास्तु भेदोष्टधा ज्ञेयः प्रत्येकं स्थाप्य नैकधा ।  
दण्डाकारैकवीथी स्यात् प्राङ्मुखं वाप्युदङ्मुखम् ॥ ५४ ॥  
  
पक्षद्वयसमायुक्ता पक्षवंशं च दण्डवत् ।  
मुखे मुखे विनिष्ठान्तं यत्तद्दण्डकमुच्यते ॥ ५५ ॥  
  
प्राङ्मुखात्वेक वीथी स्यान् मध्ये त्वेक मुदङ्मुखम् ।  
कर्करी दण्डकं ह्येवं चतुर्दिग्वेश्मनिर्गमम् ॥ ५६ ॥  
  
तदेव परितो वीथी बाह्ये पक्षयमन्वितम् ।  
पर्जन्यांशे च पूषांशे दौवारिके तथैव च ॥ ५७ ॥  
  
नागांशे चैव निस्त्रान्तं वेश्मनार्धपथं भवेत् ।  
जनवीध्यावसानं तु तर्हिवीथी द्विजोत्तम ! ॥ ५८ ॥  
  
वीथ्यन्तरेषु जालं स्याद्वग्रहं वायुगोचरः ।  
श्रीकरं दण्डकं ह्येतत् सर्वेषां दण्डसम्पदम् ॥ ५९ ॥  
  
तदेव नाभिवीथी द्वौ विना स्वस्तिकमुच्यते ।  
प्रागग्रं गुणवीथी स्यादुदगग्रं तथैव च ॥ ६० ॥  
  
चतुष्पञ्चरसं चाथ सप्ताष्ट नवकं तु वा ।  
कल्पितं प्रस्तरं ख्यातं सर्वभेदा द्विजोत्तम ! ॥ ६१ ॥  
  
वीथिनांशेन नीव्रं च श्रीकरं दण्डकं भवेत् ।  
प्रागग्रं वेदवीथी स्यात् उदगग्रं तथैव च ॥ ६२ ॥  
  
पञ्चषट्सप्तचाष्टौ च नवधर्मशिवैरपि ।  
त्रयोदशपदं वाथ प्रकीर्णं नवधा भवेत् ॥ ६३ ॥  
  
प्। ३९४) महेन्द्रो ग्रहक्षतश्चैव पुष्पदन्तेन देव वा ।  
भल्लाटस्याङ्गके चैव प्रवेशं परिकल्पयेत् ॥ ६४ ॥  
  
प्राङ्मुखं वह्निवीथी स्यादुदगग्रं त्रयोदश ।  
मनु वा षट्कला वा यत् सप्तादश पदं तु वा ॥ ६५ ॥  
  
नन्द्यावर्तमिदं पञ्च भेदमत्र विधीयते ।  
महेन्द्रादिष्वंशकेषु प्रवेशं तु प्रकीर्णवत् ॥ ६६ ॥  
  
प्राङ्मुखं रथवीथीस्यादुदग्वक्त्रं तु षोडश ।  
एक वीथ्या त्रयोविंशत् दन्तं परागमष्टधा ॥ ६७ ॥  
  
परा प्रागिव कर्तव्यं उपद्वाराण्यथोच्यते ।  
पर्जन्यांशेन्तरिक्षांशे पुष्य * * * * शके ॥ ६८ ॥  
  
दौवारिके च पापांशे * * * चोदिकांशके ।  
उपद्वाराष्टको पेतं परागं चेदि विद्यते ॥ ६९ ॥  
  
प्राङ्मुखं सप्तवीथी स्यादुदगग्रैक विंशतिः ।  
अष्टाविंशतिकं यावत् तावदेकविवर्धनात् ॥ ७० ॥  
  
एवमष्टविधं ज्ञातं श्रीप्रतिष्ठितलक्षणम् ।  
एतद्वाराष्टकोपेता उपद्वाराष्टकान्विता ॥ ७१ ॥  
  
अथवा वेद वेशं वा उपवेशं तु पूर्ववत् ।  
दण्डकाद्यष्टवस्त्राणां भेदं वै हिनका तथा ॥ ७२ ॥  
  
ग्रामादीनां च विस्तारं भानुधर्माष्टसप्तधा ।  
भूतवेदांशकं कृत्वा नगसप्तदशांशकम् ॥ ७३ ॥  
  
प्। ३९५) भूतवेदाग्निभागं तु क्रमाद्भागविधिं शृणु ।  
मानसूत्राद्बहिर्विप्र ! स्यान्तरं षड्विधं भवेत् ॥ ७४ ॥  
  
एक द्वित्रिचतुष्पञ्चहस्तं वापि प्रविस्तरात् ।  
त्रिपञ्च सप्तहस्तं वा नवरुद्रकरं तु वा ॥ ७५ ॥  
  
त्रयोदशकरं वाथ व प्रतुङ्गमुदाहृतम् ।  
त्रिचतुःपञ्चषट्सप्त वस्वग्रं वा विशेषतः ॥ ७६ ॥  
  
व प्रमूलं ततः कृत्वा एकांशेनाग्रविस्तृतम् ।  
शिलाभिरिष्टकाभिर्वा मुद्रा वा परिकल्पयेत् ॥ ७७ ॥  
  
चित्रभं बुद्बुदाभं वा कृकलासवदाकृतिः ।  
उपचस्यापरद्वार वप्रशीर्षकमाचरेत् ॥ ७८ ॥  
  
करालमुद्गगुल्माषा कल्कचिक्कण कर्मवान् ।  
लक्षं समालिपेदूर्ध्वे इष्टकामस्तयोरपि ॥ ७९ ॥  
  
मृण्मयैर्दारुभिः पात्रैः छादयेत्तु तृणादिभिः ।  
तद्बाह्याभ्यन्तरे चैव खल्लुरीवेष्टमानतः ॥ ८० ॥  
  
वासार्थं सत्पदादीनां रक्षणं तु विशेषतः ।  
तद्बाह्ये इष्टकानेन प्रचारभूम्या वृतं भवेत् ॥ ८१ ॥  
  
बाह्ये भीष्टमानेन परिखां परिकल्पयेत् ।  
वप्रस्याभ्यन्तरे विप्र ! देवतास्थापनं भवेत् ॥ ८२ ॥  
  
शिवहर्म्यं च मातॄणां सदं बाह्ये तु वा भवेत् ।  
परिखायास्तु साह्ये च त्वसङ्कल्प्य द्विजोत्तम ॥ ८३ ॥  
  
प्। ३९६) आदित्यांशे तु भानुः स्यात् आग्नेय्यां कालिकोष्ठकम् ।  
भूताङ्गे विष्णुगेहं स्यात् सुग्रीवे सुगतालयम् ॥ ८४ ॥  
  
जिनालयं पद्ॐकाराजांशे वा पयक्षे विनायकम् ।  
मन्दुरालयं तु वायव्ये सुख्ये कन्यायनिग्रहम् ॥ ८५ ॥  
  
मन्त्राणामालयं सौम्ये वायव्यां शाङ्करेऽपि वा ।  
एवमेषु शिवहर्म्यं स्यात् सौनाशान्तरेऽपि वा ॥ ८६ ॥  
  
पर्जन्यांशे जयन्ते वा महेन्द्रा देवतां हिके ।  
वारुणांशे तु वा विप्र ! कर्तव्यं शिवमन्दिरम् ॥ ८७ ॥  
  
शिवालयान्मातृकोष्ठं च कर्तव्यं तु बहिर्मुखम् ।  
अभ्यन्तरमुखो विष्णुः विवस्वान्पश्चिमाननम् ॥ ८८ ॥  
  
शेषाः पूर्वमुखाः सर्वे कारयेद्विधिपूर्वकम् ।  
सूत्रे सन्धौ चतुष्के च शूलशैवाष्टकेऽपि वा ॥ ८९ ॥  
  
षट्के चैव तु वीथ्यग्रे देवालयं न कारयेत् ।  
वापीकूपतटाकादि सर्वत्र परिकल्पयेत् ॥ ९० ॥  
  
ब्रह्मण्ॐशे सभास्थानं वारुणे हरिमन्दिरम् ।  
बाह्ये शक्रे कुलालानां नापितानां तु शाङ्करे ॥ ९१ ॥  
  
दक्षिणे रोमदण्डीनां करुणं चैव तत्र वै ।  
मत्स्योपजीवनानां तु पश्चिमे वास उच्यते ॥ ९२ ॥  
  
शाङ्करे च क्रयाणां त्वाभरणं तत्समीपके ।  
वप्र बाह्ये त्वबाह्ये वा कर्मकारादयोनिले ॥ ९३ ॥  
  
प्। ३९७) तद्बाह्ये त्वल्प्रदूरे तु रजकानां गृहं भवेत् ।  
महेन्द्रादग्निभागं स्यात् भक्ष्यं भोज्यं च विक्रयम् ॥ ९४ ॥  
  
वस्त्राणां विक्रयं चैव तण्डुलं धान्यकादिकम् ।  
उत्तरे लवणं चैव तैलं चन्दनपुष्पकम् ॥ ९५ ॥  
  
तद्बाह्ये क्रोशमात्रेण चण्डालावासमुच्यते ।  
शाङ्करे परिबाह्ये तु शतदण्डे श्मशानकम् ॥ ९६ ॥  
  
वायव्यां वा श्मशानं च प्रण्यमाने विशेषतः ।  
अपणं मानसूत्रं तु बाह्ये सालान्तरं भवेत् ॥ ९७ ॥  
  
हेमरत्नादयश्चैव सर्वत्रैवाह्यकं भवेत् ।  
ग्रामादि लक्षणं प्रोक्तं गृहविन्यासकं शृणु ॥ ९८ ॥  
  
इत्यंशुमान्काश्यपे ग्रामादिलक्षणपटलः (चतुर्नवतितमः) ॥ ९४ ॥  
  
  
  
  
अथ बेरं ताम्रजं शैलं दारवं वा विधीयते ।  
दारवान्मृण्मयं श्रेष्ठं मृण्मयाच्छैलमुत्तमम् ॥ १ ॥  
  
शैलजात्ताम्रजं मुख्यं भवति ध्रुवार्च्चाचेत् ।  
ताम्रजं शिलैर्वा कुर्यात् बेरायामं तदर्धायाममुत्तमम् ॥ २ ॥  
  
गुणांशान्मध्यमं द्व्यंशं मध्यमात्तच्छरांशकम् ।  
  
तद्धामविसृतार्धं द्विधा कृत्वा तस्या परार्धं   
षड्विंशतिभागं कृत्वा तत् पूर्वार्धमंशेन  
सहैकैकसमयोजयेत् । सप्तविंशति तदुत्सेधं भवति । गर्भागारस्य   
चतुर्चतुर्भागं त्रिभागं द्विभागं शरांशाद् गुणांशगर्भार्धं   
वा । तस्यापरार्धमपूर्ववत् कुर्यात् । पादोत्सेधं द्वारोत्सेधं वा ।   
तत्पादहीनमर्धं वा * * वांशो हीनमष्टमांशोनं वा अधिष्ठानस्य   
पादमर्धं त्रिपादसमं पादाधिकपादो द्विगुणं वा । तन्मानेन   
गुणांश हस्तमानाङ्गुलेन पञ्चविंशत्यङ्गुलाद्यैक   
चत्वारिंशदङ्गुलान्तं द्व्यङ्गुलबृद्ध्याङ्गुलि भेदं न तथा भवति ।   
यन्मान समन्ताष्टांशं कृत्वा एकद्वित्रि चतुरंशाधिन्नेत्रांस्य   
बाहुस्तनान्तमित्येतद् नवधा भवति । एतेष्विष्टमानं विनिश्चित्य   
प्। ३९९) पदादुष्णीषान्तं ध्रुवभेतकारयेत् । तच्चित्रं चित्रार्घं   
चित्राभासमिति त्रिविधं भवति । उत्तमं चित्रं मध्यमचित्रमाभासमयं   
षण्मानैः सहिअं चित्रनाहार्धसन्दर्शनमर्धचित्रं नाहोन्नतिभ्यां   
हीनं अयत्नदाभासा सा सर्वत्रलोहजं मृण्मयं चित्रमेवार्ध   
चित्रमेवार्धचित्रं न कारयेत् । कुर्याच्चेदाभिचारिकं भवति । लोहजं   
दारवं चित्रं अर्धं वा कारयेत् । आभासं पटकुट्यादि लेख्यं बेरे   
चित्रर्चनमैहिकामुष्मिकप्रदं अर्धविचित्रार्चनं वा   
केवलामुष्मिकफलप्रदं आभासेऽर्चनमैहिक फलप्रदं तथाभासं   
द्विविधं भवति । अचलमित्यचलभित्तौ लिखितं च । लम्पटे लिखितं   
तस्मादचलमेव कारयेत् । दाभासं भित्तौ समुल्लिखितस्तन्नक्षिमोचनं   
ध्रुवबेरशुद्धिं च कृत्वा । देवीमानं । देव्या बाहुस्तनान्तं वा   
कण्ठान्तं वा देव्योर्मननम् । मन्योर्विंशशेषिकयोरन्येषां   
परिवाराणां च तत्तत्समम् । पादहीनं मध्यपादं वा   
तत्तदालयवशाद्वा कारयेत् । ब्रह्माणं शङ्करं च ध्रुवबेरसमं   
नवांशोनमष्टांशोनं वा कारयेत् । येन द्रव्येण देवः कृतः तेन   
द्रव्येण देव्यादिपरिवान्तं तत्तदालयक्रमेण कारयेत् ।  
  
इति श्री वैखानसे मरीचि प्रोक्त बेरोन्नतकल्पविधि पटलः ॥   
  
  
  
अथ वक्ष्ये विशेषेण प्रतिमानां तु लक्षणम् ।  
प्रकारं पापनाशं स्यात् तिकारं शान्तिकं विदुः ॥ १ ॥  
  
मकारं पुत्रवृद्धिं स्यात् नकारं पुण्यदं भवेत् ।  
मूलबेरस्य मानं तु आलयांशेन कारयेत् ॥ २ ॥  
  
आलयांशविभागेन ज। * न्मांशकेन च ।  
द्व्यंशेनैव कर्तव्यं प्रतिमानां तु कारयेत् ॥ ३ ॥  
  
मूलबेरस्य सार्धं वात्त्रिभागं वा द्विभागकम् ।  
अर्धांशेनोत्तमं विद्यात् तृतीयांशन्तु मध्यमम् ॥ ४ ॥  
  
तुरीयांशं च भागेन त्वधमं च प्रकीर्तितम् ।  
उत्तमं मध्यमं वाप्य धमं वाथ कन्यसम् ॥ ५ ॥  
  
बेरमानं च कर्तव्यं प्रतिमानां तु लक्षणम् ।  
युक्तायुक्तं विचार्याथ प्रतिमानां च कारयेत् ॥ ६ ॥  
  
बेरमानविधिः  
  
प्। ४०१) शिलाग्रहणविधिः  
  
  
अन्तर्गर्भास्तु विज्ञेया बाह्यलक्षणलक्षिताः ।  
लक्षितेषां लेपयेत् * * * * * * * * * ।  
ब्रह्माणं वज्रपाणिं च शूलपाणिं च वैष्णवम् ॥ १ ॥  
  
अजक्षीरेण संयोज्य उपलं लेपयेत्तदा ।  
लेपिते यत्क्लिन्नं स्यात् एकरात्रोषिते तथा ॥ २ ॥  
  
स गर्भान्तर्विजानीयात् सितागोसासुवृश्चिकम् ।  
श * * * कृष्णजीर्णे तु * * * * * * ।  
कासीसं पीतलोध्रं च गोक्षीरेण तु षेषयेत् ॥ ३ ॥  
  
लेपिते तु शिलां तेन रुधिराभा यदा भवेत् ।  
दिवसैस्सक्थुभिश्चैव एकरात्रोषितं तथा ॥ ४ ॥  
  
तद्दशस्तत्रिविज्ञेया कूर्मेवाथ न संशयः ।  
पृथ्वीत्रशूलिनी ब्राह्मं महीं क्षीरं च षेषितम् ॥ ५ ॥  
  
लेपिते तु शिलान्तेन रुधिराभयदा भवेत् ।  
कृष्णमनो भवेत्तत्र कृकलासमथापि वा ॥ ६ ॥  
  
मत्तकं करवीरं च कुष्ठमञ्जिफलत्रयम् ।  
एतानि श्लिष्णयित्वा तु स्त्रीस्तन्येनैव पोषयेत् ॥ ७ ॥  
  
अश्मानं  शक्तमत्रयदि स्यात् ।  
कालकूटविषं तत्र न तु हस्तेन संस्पृशेत् ॥ ८ ॥  
  
ग्रहाणां लक्षणं ह्येवं शिलाग्रहणमारभेत् ।  
शिला स्थापयित्वा तु भुवं पश्चात् समीपतः ॥ ९ ॥  
  
प्। ४०२) ततो गुरुः ॥  
  
पञ्चगव्येन सम्प्रोक्ष्य पवमानमुदीरयन् ।  
गन्धं पुष्पं तथा धूपं दीपं नैवेद्यमेव च ॥ १० ॥  
  
सद्यादि वामभिर्दत्वा शिलायां सम्प्रपूजयेत् ।  
ततोऽस्य पूर्वभागे तु होमकर्म समारभेत् ॥ ११ ॥  
  
  
  
  
  
पञ्चांशं लिङ्गविष्कम्भं चतुरश्री कृते तु तत् ।  
तत्कर्णद्विगुणांशं वा द्विगुणं वार्धमेव वा ॥ १ ॥  
  
पीठव्यासमिति ख्यातं तेन तत्त्रिचतुर्गुणम् ।  
गर्भगेहस्य विस्तारं कुड्यं गर्भसमं तु वा ॥ २ ॥  
  
त्रिभागं वाग्निभागेशं गर्भगेहार्धमेव वा ।  
अग्निव्यासमिति ख्यातं प्राग्वत् * * तु शक्तिकात् ॥ ३ ॥  
  
रुद्रांशं नाहसदृशं पीठतारमुदाहृतम् ।  
तेन द्वित्रिचतुर्गुण्यं गर्भगेहस्य विस्तरम् ॥ ४ ॥  
  
नालीगृहं तु सङ्कुण्ड्य तारं त्रिपादमेव वा ।  
पूर्ववद्भित्तिकाख्यातं नाहं रुद्रांशकस्य तु ॥ ५ ॥  
  
चतुरश्रीकृते कर्णं पीठव्यासमुदाहृतम् ।  
तेनैव द्विगुणांशं वा त्रिगुणं वा चतुर्गुणम् ॥ ६ ॥  
  
प्। ४०३) गर्भगेहविशालं स्यात् तस्यार्धं कुड्यविस्तृतम् ।  
पञ्चभागैकभागं वा अग्न्यंशेंशमथापि वा ॥ ७ ॥  
  
चतुर्भागैकभागं वा तुङ्गं प्रागिव कल्पयेत् ।  
पूजांशोच्चे युगाश्रं तु द्विगुणे वा युगाश्रके ॥ ८ ॥  
  
कर्णं पीठविशालं स्यात्तेन द्वित्रिचतुर्गुणम् ।  
पञ्चाङ्गुणं तु वा गर्भगेह व्यासमुदाहृतम् ॥ ९ ॥  
  
त्रिचतुष्पञ्च षड्भागेकांशं कुड्यविशालकम् ।  
शान्तिकाभ्युदयं ख्यातं पूर्ववद्द्विजसत्तम ! ॥ १० ॥  
  
रुद्रांशतारद्विगुणं चतुरश्री कृते सति ।  
कर्णपीठततं ख्यातं तद्द्वयं गर्भविस्तृतम् ॥ ११ ॥  
  
त्रयं वा विसृतं तस्य चतुर्गुणमथापि वा ।  
त्रिचतुष्पञ्च भागेंशं कुड्यस्य व्यासमुच्यते ॥ १२ ॥  
  
पूजांशस्य परीणाहे द्विरष्टांशं विभाजिते ।  
मञ्चांशं चतुरश्राभे कर्णपीठ विशालकम् ॥ १३ ॥  
  
तेनैव द्विगुणं वापि त्रिगुणं वा चतुर्गुणम् ।  
नालिगेहं विशालं स्यात् तदर्धं कुड्यविस्तृतम् ॥ १४ ॥  
  
चतुर्भागैकभागं वा वस्वंशेंशमथापि वा ।  
अग्निभागैकभागं वा गर्भकुड्यं तु पूर्ववत् ॥ १५ ॥  
  
लिङ्गविष्कम्भकर्णं तु चतुरश्री कृते बुधः ।  
तत्कर्णं तु दशांशेन पिण्डिका व्यासमुच्यते ॥ १६ ॥  
  
प्। ४०४) तेन द्वित्रिगुणं वापि चतुष्पञ्चगुणं तु वा ।  
नालीगृहविशालं स्यात् तस्यार्धं भित्ति विस्तृतम् ॥ १७ ॥  
  
त्रिचतुष्पञ्च षट्सप्तभागैकांशं तु भावयेत् ।  
कुट्टिमस्य विशालं तु तुङ्गं पूर्ववदेव हि ॥ १८ ॥  
  
लिङ्गविष्कम्भत्रिगुणं पीठ व्यासमुदाहृतम् ।  
तेन द्वित्रिगुणं वापि नालीगेहविशालकम् ॥ १९ ॥  
  
तदर्धं त्रिचतुर्भागं भागं वा कुड्यविस्तृतम् ।  
शान्तिकाभ्युदयं प्राग्वत् कर्तव्यं हि विशेषतः ॥ २० ॥  
  
विष्कम्भे चतुरश्रे तु कर्णमध्यर्धमेव वा ।  
द्विगुणं द्विगुणार्धं वा त्रिगुणं पिण्डिका ततः ॥ २१ ॥  
  
तेन द्वित्रिचतुष्पञ्च गुणं वा गर्भगेहकम् ।  
पीठव्याससमं सार्धद्विगुणं द्विगुणार्धकम् ॥ २० ॥  
  
कुड्यव्यासमिति ख्यातं तुङ्गं पूर्वतदेव हि ।  
पूजांशस्यैव द्विगुणं पीठ व्यासमुदाहृतम् ॥ २३ ॥  
  
तेन द्वित्रिचतुष्पञ्च गुणं वा नालिगेहकम् ।  
तदर्धं त्रिपादमग्न्यंशं भित्तिव्यासमुदाहृतम् ॥ २४ ॥  
  
शान्तिकाभ्युदयं प्राग्वत् कल्पयेद्देशिकोत्तमः ।  
हीने हीनप्रमाणेषु द्वन्तरेष्टविभाजिते ॥ २५ ॥  
  
प्रत्येकं नवधा पीठ व्यासन्नालीगृहं तथा ।  
कुड्यव्यासं च हर्म्यैश्च कर्तव्यं नवधा द्विज ! ॥ २६ ॥  
  
प्। ४०५) एकानेकतलं वापि कूटकोष्ठादिसंयुतम् ।  
साधारं वा निराधारं प्रागुक्त विधिना कुरु ॥ २७ ॥  
  
एवं स्वायम्भुवानां च लिङ्गानां बाणसञ्ज्ञताः ।  
रत्नलोहजलिङ्गानां पीठनालीगृहायतम् ॥ २८ ॥  
  
कारयेत्तु विशेषेण सर्वलोकहिताय वै ।  
स्थूलमूलं शिरः स्थूलं मध्यस्थूलं तु आर्षकम् ॥ २९ ॥  
  
स्थूलदेशे * * नाहं विष्कम्भं चैव सङ्गृहेत् ।  
पाषाणं च शिरोमानं विना तुङ्गं तु सङ्गृहेत् ॥ ३० ॥  
  
पौरुषाद्यन्यलिङ्गानां नाहं त्रिस्सप्तधा भजे ।  
तेष्वेकांशकलांशेंशं लिङ्गमध्यात्तु दक्षिणे ॥ ३१ ॥  
  
व्यपोह्य निर्मितं सूत्रं गर्भगेहस्य मध्यमम् ।  
प्रासादमध्यसूत्रं च द्वारमध्यं तदेव हि ॥ ३२ ॥  
  
नेमयुक्त्यात्र्यक्लत् सूत्रं कल्प्य प्रासादमाचरेत् ।  
येन लिङ्गेन यन्मानं निर्मितं सदनस्य तु ॥ ३३ ॥  
  
युग्मं वा युग्महस्तं तु हस्तच्छेदं प्रपूरयेत् ।  
यवादि रसमात्रान्तं हीनं वाप्यधिकं तु वा ॥ ३४ ।  
  
गर्भगेहविशालं स्यात् समाश्रमायताश्रकम् ।  
स पादं सार्धपादोनद्विगुणं त्रिगुणं तु वा ॥ ३५ ॥  
  
गर्भगेहायतं ख्यातं कुड्यं तदर्धविस्तृतम् ।  
त्रिपादं वा त्रिभागैकं शेषं पूर्ववदेव हि ॥ ३६ ॥  
  
प्। ४०६) नागरे शान्तमूर्तीनां राजसानां तु द्राविडे ।  
वेसरे नृत्तमूर्तीनां रौद्राणां यानमूर्तिनाम् ॥ ३७ ॥  
  
क्रमेण सदनं ख्यातं तत्तद्युक्त्या तु कल्पयेत् ।  
विपरीतं न कर्तव्यं सर्वोदय फलार्थिभिः ॥ ३८ ॥  
  
  
इत्यंशुमान्काश्यपे लिङ्गप्रासादपटलः (पञ्चनवतितमः) ॥ ९५ ॥  
  
  
  
  
अथ वक्ष्ये विशेषेणं जीर्णोद्धारविधिं परम् ।  
जीर्णदेहं त्यजेद्देही तदन्यं परिपठ्यते ॥ १ ॥  
  
तदा तज्जीर्णदेहं तु असुरादि गुणाश्रिताः ।  
तस्माच्छीघ्रं प्रयत्नेन जीर्णोद्धारं समाचरेत् ॥ २ ॥  
  
लिङ्ग वा प्रतिमाहर्म्यं मण्टपं गोपुरं तु वा ।  
प्रकारं परिवारं वा जीर्णास्ते तु स लक्षणम् ॥ ३ ॥  
  
तेन द्रव्येण चोत्कृष्टैः पूर्ववत्परिकल्पयेत् ।  
पञ्जरं कूटकोष्ठं वा महानास्यल्पमेव वा ॥ ४ ॥  
  
धरातलाङ्घ्रिवस्तूपी वेदीजालकतोरणम् ।  
यदङ्गं तेषु विच्छिन्नं तदङ्गं प्राग्वदाचरेत् ॥ ५ ॥  
  
उपानादौ च सदने भिन्ने छिन्ने तु पातके ।  
तांस्त्यक्त्वाद्येष्टकादीनि प्रथमारम्भवत्कुरु ॥ ६ ॥  
  
प्। ४०७) मानादिष्वधिकं हीनं कर्तव्यं तत्सलक्षणैः ।  
मोहाद्धीने तु वाधिक्ये कर्तुर्वित्तायुषक्षयम् ॥ ७ ॥  
  
राष्ट्रक्षोभं सदाप्येते नृपतेर्मृत्युमाचरेत् ।  
तस्मात्सर्वप्रयतेन सदनं प्राग्वदाचरेत् ॥ ८ ॥  
  
जीर्णावस्थौ तु मानं तद् अनुक्तमार्गेण चाश्रितौ ।  
पुनश्शास्त्रोक्तमार्गेणाधिक मानादिभिर्युतम् ॥ ९ ॥  
  
कर्तव्यं विजयायुष्यं नृपतेर्नित्यमावहेत् ।  
पूर्वमानादिषु क्षीणं पुनः कर्म न कारयेत् ॥ १० ॥  
  
अति मोहेन कुर्वीत सर्वदोषास्पदं भवेत् ।  
परिवारालयं पीठं प्राकारं गोपुरं तथा ॥ ११ ॥  
  
प्रतिमामण्टपादीनि मण्टपाश्च सभास्तथा ।  
पुरा सुमाननीयापि पुनः कर्माधिकं शुभम् ॥ १२ ॥  
  
सोक्तस्थाने गते वापि पुनर्बाह्यगतं शुभम् ।  
प्राग्वच्च सुदृढं कृत्वा सम्प्रोक्षणमथाचरेत् ॥ १३ ॥  
  
लोहजानां तु बिम्बानां अङ्गहीनं तु सम्भवे ।  
तदङ्गं पूर्ववत्कृत्वा स्थापनं सम्यगाचरेत् ॥ १४ ॥  
  
हिक्कादूर्ध्वे तु विच्छिन्ने त्यक्त्वान्यं परिपठ्यते ।  
नलकादिषु विच्छिन्ने पादयोर्हस्तयोऽस्तु वा ॥ १५ ॥  
  
तेनैव जीर्णलोहेन पूर्ववद्बिम्बमाचरेत् ।  
अब्दत्रयं तु तल्लोहं खात्वा भूमौ विशेषतः ॥ १६ ॥  
  
प्। ४०८) पश्चादग्नौ द्रुतं कृत्वा पुनर्बिम्बं समाचरेत् ।  
मृण्मये वर्णहीने तु पुनः कृत्वा तु पूर्ववत् ॥ १७ ॥  
  
कल्करज्जु मृदो वापि भिन्नच्छिन्नादि सम्भवेत् ।  
तत्तदङ्गं पुनः कार्यं शूलं चैव तथैव हि ॥ १८ ॥  
  
दारुशूलेष्टका वापि शूलदोषविहीनकम् ।  
तदेव सङ्गृहेद्धीमान् दोषाढ्यं परिवर्जयेत् ॥ १९ ॥  
  
लिङ्गे पीठेश्रहीने तु सूत्रहीने तु वा लिखेत् ।  
व्यपोह्य लिङ्गपीठं च स्थापयेत् पूर्ववद्बुधः ॥ २० ॥  
  
जीर्णलिङ्गं च पीठं च बिम्बं वै सागरे न्यसेत् ।  
आर्षे च पौरुषे वापि पूर्वमेवा कृतालये ॥ २१ ॥  
  
पश्चात्कृतं शिवं हर्म्यं पूर्वद्रव्यैर्नवाधिकम् ।  
कल्पयेत्पञ्चसालानां बाह्ये बाह्यन्तरेऽपि वा ॥ २२ ॥  
  
मूलवस्तु समं चैवाधिकालयं विशेषतः ।  
महामर्यादि सालस्या भ्यन्तरे तु न कारयेत् ॥ २३ ॥  
  
क्षीणालयं प्रकर्तव्यं बाह्ये त्रित्रिगुणानु वा ।  
महामर्यादि बाह्ये तु गत्वालयं प्रकल्पयेत् ॥ २४ ॥  
  
उत्तमान्तरमाख्यातं एवमेवं प्रकल्पितम् ।  
मर्यादेर्महाशायां बाह्ये वा प्राग्वदन्तरम् ॥ २५ ॥  
  
नीत्वा तु नाशनं कर्तृप्रजानाशं महाव्याधिं विशेषतः ।  
कलहंसस्य नाशं च सिध्यते नात्र संशयः ॥ २६ ॥  
  
प्। ४०९) परितः शेष देवानां भागेषु शिवमन्दिरम् ।  
कर्तव्यं विजयायुष्यं पुत्रपौत्रादिवर्धनम् ॥ २७ ॥  
  
यत्रैव कल्पितं हर्म्यं पूर्वे परिपश्चिमाननम् ।  
मूलवस्तु समीक्ष्यैवं कल्पयेत्कल्पवित्तमः ॥ २८ ॥  
  
मध्योत्तमान्तरे विप्र ! परिवारसमन्वितम् ।  
परिवारविहीनं तु कल्पितं कन्यसान्तरम् ॥ २९ ॥  
  
एवमेवान्य देवानां आलये विप्र कल्पयेत् ।  
मूलगेहेर्चितं देवं चान्यं वा तत्र पूजयेत् ॥ ३० ॥  
  
पौषाच्चदार्षकं श्रेष्ठं आर्षाद्वैगाणवं वरम् ।  
गाणवाद्देविकं श्रेष्ठं तस्मात्स्वायम्भुवं वरम् ॥ ३१ ॥  
  
क्षेत्रहर्म्यं समाख्यातं कोटिवृद्ध्युत्तरं फलम् ।  
फलार्थिभिः कल्पितं तदनुकर्म द्विजोत्तम ! ॥ ३२ ॥  
  
इत्यंशुमान्काश्यपे जीर्णोद्धारपटलः (षण्णवतितमः) ॥ ९६ ॥  
  
  
  
  
बाह्य लक्षणमुद्दिष्टं शृणुष्वाभ्यन्तरं तु यत् ।  
चतुरश्रां शिलां सम्यक् छेदयेत् तु विचक्षणः ॥ १ ॥  
  
तक्षकच्छेदके चैव शूलं यत्र प्रदृश्यते ।  
स गर्भान्तं विजानीयाद्यत्नेन तु परीक्ष्यते ॥ २ ॥   
  
प्। ४१०) मञ्जिष्ठवर्णे मण्डूकं कर्कटं हरितालके ।  
पीतकोयासिता सर्पं खद्योतमधुवर्णकैः ॥ ३ ॥  
  
कपिले मूषिकं विद्यात् स्फटिकाभे जपं स्मृतम् ।  
रक्तमण्डलिकं तत्र चित्रवर्णेन वृश्चिका ॥ ४ ॥  
  
शफरं कृष्णचित्रे तु किंशुकाभेन्द्रगोपकम् ।  
  
एते ॥॥  
  
शङ्कोत्सेधे षण्णवत्यष्टभागं   
एकैकांशं द्व्यङ्गुलं तस्य धीमान् ।  
युक्त्या युक्त्या शङ्कुतुङ्गस्य मानं  
छायाश्चायाद् दक्षिणे दक्षिणे च ॥ ५ ॥  
  
अर्थलाभगृहच्छेदं गृहिणी मरणं तथा ।  
क्लेशोऽर्थ लाभो मरणं सुखमैश्वर्यमेव च ॥ ६ ॥  
  
क्रमाच्चक्रादिकं विद्यान्मध्ये कूपं विनाशयेत् ।  
मध्यकोणं तथा रज्जु द्वारपार्श्वे तु वर्जयेत् ॥ ७ ॥  
  
क्षेत्रारामगृणाणां तु कूपन्यासविधिक्रमम् ।  
देवालये च चाग्नेय्यां विशेषेण विधीयते ॥ ८ ॥  
  
कर्तुराश्यानुकूलं वा वास्तु क्षेत्रे विधीयते ।  
अधोमुखं निरीक्ष्याणि पूजितानि विशेषतः ॥ ९ ॥  
  
तिर्यङ्मुखानि मध्यानि वर्जयेदूर्ध्ववक्त्रकम् ।  
पक्षच्छिद्राणि रिक्तां च वर्जयेत् कृष्ण ऋक्षकम् ॥ १० ॥  
  
प्। ४११) व्यतीपातं च परिघं वैधृतिं परिवर्जयेत् ।  
गुरुशुक्रज्ञवारेषु सोमवारेषु खानयेत् ॥ ११ ॥  
  
दशाहे कूपसूतिः स्यात् पश्चात् पुण्याहमाचरेत् ।  
एवमेव विधानेन कूपन्यासविधिक्रमम् ॥ १२ ॥  
  
अष्टविद्येश्वरा ह्येते त्रिणेत्राश्च चतुर्भुजाः ।  
अभया वरदोपेताः टङ्कशूलसमन्विताः ॥ १३ ॥  
  
रक्तं श्वेतं तथा नीलं पीतं कृष्णं च कुङ्कुमम् ।  
अरुणाभाञ्जनप्रख्यं क्रमाद्वर्ण प्रमाणकम् ॥ १४ ॥  
  
अनन्तादि शिखण्ड्यन्तं प्राग्दलादिषु पूजयेत् ।  
आयुधानां मुखं दीर्घं कारयेत् तु विचक्षणः ॥ १५ ॥  
  
एकादि चेष्टपर्यन्तं नाहमानं विधीयते ।  
पूर्णमुष्टिस्तु नाहं स्यात् कारयेत् तु विचक्षणः ॥ १६ ॥  
  
सहजं चलनं चैव आयुधानां विधीयते ॥  
  
  
  
  
महाशिवाराधनं वक्ष्ये शृणुत्वं शरवणोद्भव ! ।  
लिङ्गे बेरे तथा चान्ये पीठे वा पूजयेच्छिवम् ॥ १ ॥  
  
निष्कलं निष्कलं ज्ञेयं सकलं सकलाकृतिम् ।  
तयोस्तु पीठमाख्यातं कल्पयेत् कल्पवित्तमः ॥ २ ॥  
  
प्। ४१२) पूर्वे वा पश्चिमे वापि दक्षिणे चोत्तरेऽपि वा ।  
द्वारं कुर्याद्विशेषेण पश्चिमं मुक्तिदं गुह ॥ ३ ॥  
  
उत्तरं शान्तिदं ज्ञेयं विजयं दक्षिणामुखम् ।  
  
देविकं मानवं तद्वान्नरैर्दक्षिणोत्तरम् ।  
स्वायम्भूर्देविकं बाणं सर्वदेवदिगाश्रयम् ॥ ५ ॥  
  
लिङ्गं प्रधानमेवं हि रन्ध्रं कुर्यात्तु षण्मुख ! ।  
बेरं चैव तथै * हं देविके चार्षकेऽपि वा ॥ ६ ॥  
  
शैलजे लोहजे वाथ सौधजेनैव कारयेत् ।  
सौधजेनैव सिध्यर्थं शैलजं मुक्तिदं परम् ॥ ७ ॥  
  
लोहजं सुखदं ज्ञेयं शैलं चैव चलाचलम् ।  
स्थानकं चासनं यानं नृत्तरूपं तथैव च ॥ ८ ॥  
  
स्थानकं सर्व सिध्यर्थं आसनं सौख्यदं स्मृतम् ।  
स्थानकं चासनाख्यं च तामसं शयनं गुह ! ॥ ९ ॥  
  
धर्मकामार्थमोक्षार्थं नृत्तरूपं सुखावहम् ।  
लिङ्गे चैव विशेषेण स्थानकासनकं शृणु ॥ १० ॥  
  
वर्धमानं स्थितं लिङ्गं आसीनं तु शिवाधिकम् ।  
या कर्म शिवं ज्ञेयं एवं तद्भेदमुच्यते ॥ ११ ॥  
  
हर्म्यमानेन लिङ्गं वा बेरं वापि प्रकल्पयेत् ।  
लिङ्गबेरवशाद्धाम कारयेद्वा विजायते ॥ १२ ॥  
  
प्। ४१३) कल्पनाद्रूपमेवोक्तं ध्यानरूपमथ शृणु ।  
त्रिणेत्रं चतुर्भुजं वापि द्विनेत्रं द्विभुजं तु वा ॥ १३ ॥  
  
एकवक्त्रं द्विवक्त्रं वा त्रिवक्त्रं वेदवक्त्रकम् ।  
पञ्चवक्त्रयुतो वापि शतसाहस्रमेव वा ॥ १४ ॥  
  
द्विशतादि सहस्रान्तं एवमेवं विधीयते ।  
एकपादं द्विपादं वा त्रिपादं सहस्रमेव वा ॥ १५ ॥  
  
श्वेतवर्णं च रक्तं च श्यामवर्णं तथैव च ।  
नीलवर्णं च कृष्णं च वर्णमेवं विधीयते ॥ १६ ॥  
  
जटाजूटोर्ध्वकेशं वा जटापिङ्गसमोऽपि वा ।  
नागखड्गायुधो वापि शूलपाशायुधोऽपि वा ॥ १७ ॥  
  
टङ्कशूलायुधो वापि सर्वायुधकरोऽपि वा ।  
निरायुधकरो वापि एवमेवं तु कारयेत् ॥ १८ ॥  
  
सर्वायुध धृतो वापि निरायुध करोऽपि वा ।  
जटाग्रे जाह्नवीं चैव त्रिधारूपं तु मेव वा ॥ १९ ॥  
  
पूर्णचन्द्रधरो वापि भूषयेन्मकुटोपरि ।  
हर्यर्धं गिरिजार्धं वा कल्पयेत्तु महाशिवम् ॥ २० ॥  
  
हर्यर्धं दक्षिणे भागे वामभागेऽर्धनारिणम् ।  
वामे तु गिरिजार्धं स्याद् दक्षिणे रुद्ररूपकम् ॥ २१ ॥  
  
विपरीतनृपां सर्वधर्मकामार्थमोक्षदम् ।  
विष्णुं प्रजापतिं चैव धनदो विजयोऽपि वा ॥ २२ ॥  
  
प्। ४१४) गौरी स्कन्दो वृषो वापि सव्यवामे सहासने ।  
प्राग्वच्च स्थापयेद्वापि कारयेद्द्विविधा मतः ॥ २३ ॥  
  
लिङ्गं वा सकलं वापि केवलं कारयेत्पुनः ।  
तयोर्योगप्रतिष्ठां चेत् सकलं भित्तिमाश्रितम् ॥ २४ ॥  
  
बाणं वा मानुषं लिङ्गं स्थापयेद्धाममध्यमे ।  
चललिङ्गं तु वा वत्स ! पूजयेच्छिवसन्निधौ ॥ २५ ॥  
  
बाणं रत्नजलिङ्गं वा स्फटिकं चलमेव च ।  
पट्टिकान्तं गलान्तं वा होमान्तं कुमुदान्तकम् ॥ २६ ॥  
  
तत्सीमे जलनिस्रा वा नालं तत्रैव विन्यसेत् ।  
पूर्वे वा चोत्तरे वापि नालस्थानं वदाम्यहम् ॥ २७ ॥  
  
प्रतिबन्धं पद्मबन्धं पादबन्धमथापि वा ।  
अधिष्ठानं तथा शक्तिमार्गेणैव तु कारयेत् ॥ २८ ॥  
  
जातिच्छन्दविकल्पाद्यैः एकमेकेन कारयेत् ।  
नागरं द्राविडं वापि वेसरं चतुरायतम् ॥ २९ ॥  
  
वृत्तं वृत्तायतं चैव सभाकृतिरथापि वा ।  
विस्तारद्विगुणोत्तुङ्गं अल्प्य हर्म्येति चोच्यते ॥ ३० ॥  
  
एकनासियुतो वापि देवनासियुतोऽपि वा ।  
नासिकारहितो वापि वाहनं रहितोऽपि वा ॥ ३१ ॥  
  
सिंहारूढं वृषारूढं भूतारूढमथापि वा ।  
दिङ्मूर्तिरहितं वापि एभिमूर्तिरथापि वा ॥ ३२ ॥  
  
देवाश्च दानवाश्चैव यक्षराप्स ऋषिस्तथा ।  
नानानासिसमायुक्तं नानायोनिसमाकुलम् ॥ ३३ ॥  
  
एवमेवक्रमं धाम कल्पयेत् तु षडानन ! ।  
बेरस्योच्छ्रार्धमानाश्च मानेनैवासनं गुरुः ॥ ३४ ॥  
  
पूजापीठं तु कर्तव्यं सप्तमात्रप्रमाणतः ।  
मेखलत्रयसंयुक्तं दलाष्टकसमन्वितम् ॥ ३५ ॥  
  
अर्चापीठमिति ख्यातं कल्पयेदेवमेव तु ।  
अर्चारूपमिदं प्रोक्तं पूजाभागन्न विद्यते ॥ ३६ ॥  
  
आवाहनोद्वहं नोक्तं पूजाभेदं न विद्यते ।  
आवहनोद्वहं नोक्तं पूजयेत्प्रति सन्धिषु ॥ ३७ ॥  
  
प्रतिदिनं प्रतिपक्षं प्रतिमासं प्रतिवत्सरम् ।  
युगे युगेषु पे वत्स पूजां कुर्याद्विशेषतः ॥ ३८ ॥  
  
वैदिकैस्तान्त्रिकैर्मन्त्रैः एतत् तन्त्रोक्तमार्गतः ।  
पूजयेद्देव देवेशं अन्यतन्त्रैर्नकारयेत् ॥ ३९ ॥  
  
  
  
  
  
  
रथाकारं लिखेच्चक्रं नवावयवसंयुतम् ।  
रथाङ्गानां चतुष्कं च द्वयं तत्रैव कीलकम् ॥ १ ॥  
  
अग्रे द्वयं तथा पीठे स्वामिनक्षत्रमादिनः ।  
रथाङ्गं च त्रयं पूर्वं कीलके भत्रयं तथा ॥ २ ॥  
  
प्। ४१६) रज्जु द्वयं रथाङ्गानां द्वयं कीलकमेव च ।  
पश्चाद्रथाङ्गं पीठं च क्रमादक्षाणि विन्यसेत् ॥ ३ ॥  
  
स्थानेष्वेतेषु ऋक्षाणां विन्यसेच्च त्रयं त्रयम् ।  
त्वक् स्थाने शास्तु मन्दारा स्थिता तत्र विनाशदा ॥ ४ ॥  
  
रथाङ्गेर्कधरासूनुशनिराह्वादयः स्थिताः ।  
तदिग्भागरथाङ्गे तु भिन्नं भवति भूतले ॥ ५ ॥  
  
रव्यादयः कीलके च द्विग्रहो वा त्रयोऽपि वा ।  
रविलुप्तकरा नीचाः तस्य भङ्गं विनिर्दिशेत् ॥ ६ ॥  
  
रज्जौ रज्जु विनाशं च पीठे देवस्य नाशनम् ।  
क्षीणे नीचारिमूढस्थाः चन्द्रयोगे ध्रुवं फलम् ॥ ७ ॥  
  
शुक्रः पणफरे ज्ञो वा आपोक्लीवगतोऽपि वा ।  
रथचक्रं विजानीयाद् दारुभिन्दन्न संशयः ॥ ८ ॥  
  
केन्द्रे पणफरे चक्रे मन्दारफणवीक्षिते ।  
रथचक्रं नरं हन्ति रज्जुभीन्नं न संशयः ॥ ९ ॥  
  
उत्सवे चरलग्ने च स्थापने च स्थिरे तथा ।  
रथारोहे ध्वजारोहे चरे चोभय राशिषु ॥ १० ॥  
  
नेष्टं चतुष्टये वक्रं भयभे तद्वर्गोऽपि विलग्नकः ।  
करोति वसुधा नाशं तद्द्वारेऽपि शुयासतः ॥ ११ ॥  
  
चरामुख्यास्तत्र व्ययकटकतौलि तु धनुर्मीने ।  
चावस्थितः सकल पापाः शुभकराः ॥ १२ ॥  
  
प्। ४१७) शशिन्यापोक्लीबे गुरुभृगुज केन्द्रेऽपि च तथा ।  
रथानां यात्रा स्युः शुचिनि निधने पञ्चम पदे ॥ १२ ॥  
  
यात्रालग्ने नैधने नाम पुन्त्रिकोणे मातेद्युने ।  
चन्द्रसूर्यारसौराद्य पश्चाच्छक्र भिद्यते राहुदण्डताकेतुः कर्ता पुत्र   
भार्यार्थ हानिम् ॥ १३ ॥  
  
त्रिषडायगतैः पापैः कण्टकाद्यैः शुभयुतैः ।  
रथमायाति तच्छीघ्रं शरत्काले च भानुवत् ॥ १४ ॥  
  
लग्नेशे बलवर्जिते निधनगे क्रूरेक्षिते संयुते ।  
रज्जुर्मृतिलग्नगे दिनपतौ भौ पेतन्ति ध्वजाः ।  
मन्दे विप्रतिचक्रकीलसहितः राहौ * * संयुते ।  
चिद्यः स्याच्छदिलग्नगे रथपतिभूमौ निवेशस्तथा ॥ १५ ॥  
  
रथप्रयाणलग्नेशे चक्रेशे क्रूरसंयुते ।  
चक्रं निपतितं भूमौ कीलेन सह भिद्यते ॥ १६ ॥  
  
त्रिकोणे सबले जीवे केन्द्रे च बलसंयुते ।  
रथमायाति तच्छीघ्रं शरत्काले च भानुवत् ॥ १७ ॥  
  
रथप्रयाणकेन्द्रेषु रविराह्वारभानुजाः ।  
निघ्नन्ति रज्जुकीलाद्यैः तच्चक्रं च पतेद्भुवि ॥ १८ ॥  
  
यात्रोदये यदा भानुः अस्तगे तत्सुतो यदि ।  
विनाशयति तच्छीघ्रं चक्रं कीलेन रज्जुभिः ॥ १९ ॥  
  
प्। ४१८) निमज्जति रथं चक्रं न भूमेर्मन्दिरो यथा ।  
आदित्ये सबले केन्द्रे न गच्छति * कं पतिः ॥ २० ॥   
  
सबले केन्द्रगे सौम्ये त्रिकोणो वाथ नायके ।  
त्रिषडायगताः पापाः रथं सम्यक् प्रवर्तते ॥ २१ ॥  
  
त्रिकोणे कण्टके पापे रथयात्रोदये सति ।  
कर्ता मरणमायाति स राष्ट्रं नाशयत्यसौ ॥ २२ ॥  
  
विनाशती च तच्चक्रं सरथं रज्जुना सह ॥ २३ ॥  
  
रथयात्रा चरेष्विष्टा द्विस्वभावेषु मध्यमा ।  
केन्द्र त्रिकोणगे पापे शुभषष्ठान्त्यगो यदि ॥ २४ ॥  
  
पापेक्षिते शुभैर्मुक्ते रथयानं चिराद्भवेत् ।  
केन्द्र त्रिकोणगे मन्दे द्वादशाष्टमगो यदि ॥ २५ ॥  
  
दिनत्रयेणरित्यादि रथभङ्गं च निर्दिशेत् ।  
केन्द्रे चन्द्रे गुरौ कोणे भृणु सौम्य निरीक्षिते ॥ २६ ॥  
  
चरलग्ने यदा यानं घटिकानां त्रयोदश ।  
द्वादशे नवमे पापे पापलग्ने शुभेक्षिते ॥ २७ ॥  
  
द्वितीये केन्द्रगे सौम्ये रथयानं दिनार्धतः ।  
पीठे राहुसमायुक्ते रथाङ्गे शनिसङ्गते ॥ २८ ॥  
  
प्। ४१९) कीलके पापसंयुक्ते रथभङ्गोऽत्र विद्यते ।  
पीठे दिनमणौ भौमे रथाङ्गे पापसंयुते ॥ २९ ॥  
  
रज्जौ च कीलके सौम्ये रथयानं चिरेण तु ।  
अचिराद्रथयानं स्यात् पीठे दे * न्दु पूजिते ॥ ३० ॥  
  
रथाङ्गे शशिविच्छक्रा रज्जौ सूर्ये शुभेक्षिते ॥  
  
  
  
  
बलि पीठं प्रवक्ष्यामि बाह्ये पीठ चतुष्टयम् ।  
प्राच्यां वै स्थापिते पीठे श्रीकरं चेति कीर्तितम् ॥ १ ॥  
  
दक्षिणे स्थापिते पीठे श्रीविशालमिति स्मृतम् ।  
पश्चिमे स्थापिते पीठे श्रीभद्रमिति कीर्तितम् ॥ २ ॥  
  
उत्तरे स्थापितं पीठं श्रीनिवासमिति स्मृतम् ।  
प्राच्यां श्रीकरस्य प्रतिष्ठायां ब्राह्मणानां तु वृद्धये ॥ ३ ॥  
  
श्रीविशालप्रतिष्ठायां क्षत्रियाणां च वृद्धये ।  
श्रीभद्रस्य प्रतिष्ठायां वैश्यानां च विवृद्धये ॥ ४ ॥  
  
श्रीनिवासप्रतिष्ठायां शूद्राणां चाभिवृद्धये ।  
एवमेव प्रकारेण चतुर्द्वारे विशेषतः ॥ ५ ॥  
  
श्रीश्च सरस्वती चैव ब्राह्मी सावित्रि एव च ।  
पीठस्याधिपतीनां तु पूर्वादीनां यथाक्रमम् ॥ ६ ॥  
  
सुप्रभेदे -------- बलि पीठलक्षणम् ॥  
  
४२०) गर्भगेहस्य पञ्चांशे चतुष्कं चोत्तमोन्नतम् ।  
त्रिभागं मध्यमं प्रोक्तं द्विभागमधमं स्मृतम् ॥ ७ ॥  
  
द्वारोत्सेधसमं श्रेष्ठं तत्त्रिभागं तु मध्यमम् ।  
द्वारार्धमधमं विद्यात् उत्सेध समविस्तृतम् ॥ ८ ॥  
  
उत्सेधं सुविभज्याथ भागमेकोनविंशति ।  
भागेनोपानकोच्चं तु चतुर्भिर्जगती भवेत् ॥ ९ ॥  
  
कुमुदं तु त्रिभागे तु तदूर्ध्वैकेन पट्टिका ।  
कर्णं कुर्यात्त्रिभागैः एकेनैवोर्ध्व पट्टिका ॥ १० ॥  
  
महापट्टिका द्व्यंशेन दलोत्सेधं त्रिदलाष्टकम् ।  
कर्णिका चैकभागेन प्रोक्तमुत्सेधमुत्तमम् ॥ ११ ॥  
  
प्रवेशनिर्गमं वक्ष्ये विस्तारोत्सेधकांशकम् ।  
समस्तांशमुपानन्तु मन्वंशं जगती तथा ॥ १२ ॥  
  
भान्वंशं कुमुदं विद्यात् दिगंशं पट्टिका तथा ।  
अष्टांशं कण्ठविस्तारं दशांशं चोर्ध्वपट्टिका ॥ १३ ॥  
  
द्वादशांशं महापट्टी दशांशमष्टदलविस्तरम् ।  
  
चतुरश्रं यथा पीठं कुर्यात्पद्मदलं विना ।  
स्थापनान्ते त्वथैतानि पूजयेत् तु विशेषतः ॥ १५ ॥  
  
प्रतिष्ठाविधिमार्गेण कारयेद्देशिकोत्तमः ।  
  
  
  
  
प्। ४२१) कारणे परिवारबलिः ॥  
  
मूलधाम्नश्च द्वारोच्चं उत्तमं पीठविस्तृतम् ।  
त्रिपादं मध्यमं प्रोक्तं द्वारतुङ्गार्धकन्यसम् ॥ १ ॥  
  
शुद्धद्वारस्य विस्तारं अधमं पीठमुच्यते ।  
द्विगुणं मध्यमं प्रोक्तं त्रिगुणं श्रेष्ठमुच्यते ॥ २ ॥  
  
अथवा व्योमहस्तेन अधमं पीठविस्तृतम् ।  
द्विहस्तं मध्यमं प्रोक्तं त्रिहस्तं श्रेष्ठमुच्यते ॥ ३ ॥  
  
तद्विस्तारसमं तुङ्गं कृत्वा चैवाष्टविंशति ।  
उपानोच्चं द्विभागं स्यात् षडंशं जगती भवेत् ॥ ४ ॥  
  
कुमुदोच्चं तु भूतांशं कम्पमेकांशमुच्यते ।  
वेदांशं कर्णमानं तु ऊर्ध्वकम्पं शिवांशकम् ॥ ५ ॥  
  
महापट्टीद्वयांशं तु द्विभागं वा विशेषतः ।  
वेदांशं पद्मतुङ्गं तु द्विभागं कर्णिकोदयम् ॥ ६ ॥  
  
अथवा कर्णिकोत्सेधं गुणांशं द्विजसत्तम ! ।  
पद्मोच्चं पञ्चभागं तु महापट्टी द्विभागतः ॥ ७ ॥  
  
उपानोच्चं शिवांशेन शेषं पूर्ववदेव हि ।  
  
क्षुद्रपीठलक्षणम् ॥  
  
अन्तर्मण्डलमध्ये तु भित्याश्रयमथापि वा ॥ ८ ॥  
  
बलिपीठं प्रकर्तव्यं कौशिकाङ्गुलसंयुतम् ।  
अधमं द्विगुणं मध्यं त्रिगुणं चोत्तमोन्नतम् ॥ ९ ॥  
  
प्। ४२२) वेदाश्रं वाथ वृत्तं वा सर्वपीठं प्रकल्पयेत् ।  
विस्तारसमतुङ्गं स्यात् त्रिपादं चार्धमेव वा ॥ १० ॥  
  
त्रिमेखलं तु कुर्वीत द्विमेखलमथापि वा ।  
एकमेखलया युक्तं ऊर्ध्वे पद्मसमन्वितम् ॥ ११ ॥  
  
पद्मपीठं तु कुर्वीत पद्माकारं स कर्णिकम् ।  
मातॄणां नवपीठं स्यात् ज्येष्ठायां पीठकत्रयम् ॥ १२ ॥  
  
अन्येषामेकमेवं स्यात् चण्डेशस्य तथैव हि ।  
अन्तर्मण्डलदेशे तु इन्द्रादि बलिपीठकम् ॥ १३ ॥  
  
स्थापयेत् तु क्रमेणैव मण्डपोपान बाह्यतः ।  
अन्तर्मण्डलतारस्य सदृशं द्विगुणं तु वा ॥ १४ ॥  
  
अन्तस्तारस्य बाह्ये तु कल्पयेत्कल्पवित्तमः ।  
तस्यास्तु मध्यमे भागे परिवाराष्ट विन्यसेत् ॥ १५ ॥  
  
वृषादि चण्डपर्यन्तं स्थापयेदष्टदिक्षु च ।  
यस्य विस्तारपचत आयामं च विधीयते ॥ १६ ॥  
  
चतुर्भागाधिकं पञ्चभागं वाधिकमेव वा ।  
त्रिभागेनाधिकं चैव द्विद्धं पञ्चार्धमाधिकम् ॥ १७ ॥  
  
मेव वा द्विगुणं तद्द्विगुणं पादाधिकं तु वा ।  
द्विगुणार्धं तु आयामं गोपुरेषु विधीयते ॥ १८ ॥  
  
प्रासादस्य विस्तारं यत्तद्दण्डमिहोच्यते ।  
मूलहर्म्यं समारभ्य षडष्टदण्डमानतः ॥ १९ ॥  
  
प्। ४२३) दशद्वादशदण्डो वा मनुदण्डावसानकम् ।  
षोडशाष्टादशो वापि महापीठं प्रकल्पयेत् ॥ २० ॥  
  
अथवान्यप्रकारेण पीठस्थानं विधीयते ।  
तृतीय साले चतुष्पञ्चसाले चैव तु मध्यमे ॥ २१ ॥  
  
महापीठं प्रकर्तव्यं तस्य लक्षणमुच्यते ।  
मूलधामस्य द्वारोच्चं उत्तमं पीठविस्तृतम् ॥ २२ ॥  
  
त्रिपादं मध्यमं प्रोक्तं द्वारतुङ्गार्धकन्यसम् ।  
शुद्धद्वारस्य विस्तारं अधमं पीठविस्तृतम् ॥ २३ ॥  
  
द्विहस्तं मध्यमं प्रोक्तं त्रिहस्तं श्रेष्ठमुच्यते ।  
तद्विस्तारसमं तुङ्गं कृत्वा चैवाष्टविंशति ॥ २४ ॥  
  
उपानोच्चं द्विभागं स्यात् षडंशं जगतिर्भवेत् ।  
कुमुदोच्चं तु भूतांशं कम्पमेकांशमुच्यते ॥ २५ ॥  
  
वेदांशं कर्णमानं तु ऊर्ध्वकम्पं शिवांशकम् ।  
महापट्टी गुणांशं तु द्विभागं वा विशेषतः ॥ २६ ॥  
  
वेदांशं पद्मतुङ्गं तु महापट्टी द्विभागया ।  
उपानोच्चं शिवांशेन द्विभागं कर्णिकोदयम् ॥ २७ ॥  
  
अथवा कर्णिकोत्सेधं गुणांशं द्विजसत्तम ! ।  
पद्मोच्चं पञ्चभागं तु महापट्टी द्विभागया ॥ २८ ॥  
  
उपानोच्चं शिवांशेन शेषं पूर्ववदेव हि ।  
अथवा पीठोदयं विप्र धरातलं यथा कुरु ॥ २९ ॥  
  
प्। ४२४) तदूर्ध्व पद्ममानं तु पीठोच्चे न्यंशमुच्यते ।  
अधिष्ठानोक्तमार्गेण वेशनिष्क्रान्तमाचरेत् ॥ ३० ॥  
  
पद्मतारे युगांशं वा भूतांशं कर्णिकायतम् ।  
पीठागारं युगाश्रं वा वृत्तं वाष्टाश्रमेव वा ॥ ३१ ॥  
  
कलाश्रं वाथ कर्तव्यं तद्द्व्यया मण्डलाम्बुजम् ।  
लोहजं शैलजं वाथ इष्टकामयमेव वा ॥ ३२ ॥  
  
सुधया वेष्टकागर्भं नानाचित्रैर्विचित्रितम् ।  
भूतैश्च मकरैर्व्यालैः वृषभैश्च विभूषितम् ॥ ३३ ॥  
  
नानावर्णैर्विचित्रं यत् भूषयेद्धेमराजतैः ।  
पीठव्यासे तु षट्सप्त वसुनन्दांशकेऽपि वा ॥ ३४ ॥  
  
अंशमस्योपपीठोच्चं उपपीठोक्तवत् कुरु ।  
तदूर्ध्वे तु महापीठं उक्तवस्योदयान्वितम् ॥ ३५ ॥  
  
उपपीठं विना पीठं कर्तव्यं वा द्विजोत्तम ! ।  
आमोदं प्राग्दले चैव प्रमोदो याम्यदिग्दले ॥ ३६ ॥  
  
प्रमुखः पश्चिमे चैव उत्तरे विमुखस्तथा ।  
अविघ्नस्त्वीशदिग्भागे विघ्नकर्तारमानले ॥ ३७ ॥  
  
सात्विकं नैर्-ऋते भागे राजसं वायुकोणके ।  
तामसं कर्णिकामध्ये नीलरुद्रस्वरूपकम् ॥ ३८ ॥  
  
भूम्यन्तरिक्ष स्वर्गं च सर्वभूतगुणात्मकम् ।  
तत्सर्वात्मकमित्युक्तं महापीठं द्विजोत्तम ! ॥ ३९ ॥  
  
प्। ४२५) पश्चिमाभिमुखे हर्म्ये किञ्चिद्भेदं वदाम्यहम् ।  
वृषस्थाने कुमारं तु कौमारे वृषभं न्यसेत् ॥ ४० ॥  
  
वारुणे तु महापीठं शेषं पूर्ववदाचरेत् ।  
परिवारविधिः प्रोक्तः पश्चाल्लिङ्गस्य लक्षणम् ॥ ४१ ॥  
  
क्रमुकं वेणुदण्डं वा चन्दनं वापि खादिरम् ।  
चम्पका देवदारुश्च स्तवका जाति बिल्वकम् ॥ ४२ ॥  
  
अवक्रं निर्व्रणं चैव कृमिकोटरवर्जितम् ।  
प्रासादस्य समं वापि प्रासादग्रीवमेव वा ॥ ४३ ॥  
  
वृषस्थल समं वापि गोपुरोत्सेधमेव वा ।  
द्वितल त्रितलान्तं वा दण्डस्योत्सेधमुच्यते ॥ ४४ ॥  
  
पूगनालिकतालं च चम्पकं बिल्वचन्दनम् ।  
अश्वत्थं खादिरं चैव न्यग्रोर्धसार तिन्त्रिणी ॥ ४५ ॥  
  
पलाशं नृपसारं च बिल्वसारं तथैव च ।  
मधूकसारवृक्षं च ध्वजदण्डमिहोच्यते ॥ ४६ ॥  
  
वृषस्थलावसानान्तं ग्रीवान्तं गोपुरान्तकम् ।  
दण्डमानमिति प्रोक्तं ध्वजदण्डमिहोच्यते ॥ ४७ ॥  
  
बलिपीठं तु तन्मानं उच्छ्रयं कर्णिकासमम् ।  
गेहगोपुरयोर्मध्ये बलिपीठं तु विन्यसेत् ॥ ४८ ॥  
  
प्। ४२६) वाहनं बलिपीठं तु ध्वजपीठं तु विन्यसेत् ।  
महत्यल्पं च द्विविधं ध्वजमुत्तुङ्गमिष्यते ॥ ४९ ॥  
  
क्षुद्रं प्रासादमुत्सेधं ध्वजदण्डमिति स्मृतम् ।  
स्तूप्यन्तं शिखरान्तं च नासिकान्तं गलान्तकम् ॥ ५० ॥  
  
प्रस्तरान्तसमुत्सेधं उपदण्डं द्विहस्तकम् ।  
हस्तार्धपादहीनं तु एकहस्तावसानकम् ॥ ५१ ॥  
  
एवं दीर्घविधि प्रोक्तं अयदूर्ध्वं तु पद्मकम् ।  
मूलप्रासादविस्तारं तत्समं वा त्रिपादकम् ॥ ५२ ॥  
  
ध्वजदण्डोच्छ्रयं प्रोक्तं मानमार्गमितीष्यते ।  
गोपुरात्पूर्वा परान्तं तु प्रासादसममेव वा ॥ ५३ ॥  
  
पैशाच पीठं न्यस्ताध धामार्ध त्रिपदांशकम् ।  
हस्त त्रिपञ्चसप्ताभि नवहस्तान्तमेव वा ॥ ५४ ॥  
  
उच्छ्रयेति दशा सप्त पद्मत्रयंशं तु गजासरा ।  
एकांशं पद्मतुङ्गं तु कम्पमंशांशमम्बुजम् ॥ ५५ ॥  
  
कुमुदं त्रिभागमेवं तु ऊर्ध्वपद्मं शिवांशकम् ।  
मधोकम्पपद्मांशं प्रोक्तं वेदांशं कण्ठमुच्यते ॥ ५६ ॥  
  
कम्पभागेन कर्तव्यं पद्मांशं पट्टिका गुणम् ।  
एकपत्रपद्ममधा कम्पमंशं मथकर्णिका ॥ ५७ ॥  
  
पञ्चमधोर्ध्वपद्मं तु गुणभागं विधीयते ।  
चक्रं वापि त्रिशूलं वा प्रासाद स्यार्धमेव वा ॥ ५८ ॥  
  
प्। ४२७) पादोनाष्टांशभागेन आयुधस्य समुच्छ्रयम् ।  
एकादि नवहस्तान्तं माननिर्णयमिष्यते ॥ ५९ ॥  
  
एवं तु परिवाराणि प्रोक्तानि शास्त्रपारग ।  
नन्दाष्टपङ्क्त्याष्ट नव विंशदष्टा-  
कुम्भे च मूर्ध्नि गलप्रस्तरान्तम् ।  
पादोन पादादि अधस्तूपिकान्तं   
नारायण्यमेकभूमं प्रधानम् ॥ ६० ॥  
  
यानकं स्थानकं शयनमासनं च चतुर्विधम् ।  
आर्षकं स्थानकं चैव स्वायम्भुवमथासनम् ॥ ६१ ॥  
  
मानुषं राक्षसं बाणं गाणवं शयनं भवेत् ।  
देविकं यानकं प्रोक्तं एवं लक्षणमुच्यते ॥ ६२ ॥  
  
चतुरश्रं स्थानकं प्रोक्तं आसनं तु सुवृत्तकम् ।  
यानकं त्वश्रमेवोक्तं अष्टाश्रं शयनं भवेत् ॥ ६३ ॥  
  
पीठाकृतितताश्चैव एवं लक्षणमुच्यते ।  
वृत्तपीठस्थिता गौरी भद्रपीठं तु चासनम् ॥ ६४ ॥  
  
शयनं पद्मपीठा च बलिपीठाधिपीशक्तिमिहोच्यते ।  
आमोदश्च प्रमोदश्च प्रमुखो विमुखस्तथा ॥ ६५ ॥  
  
अविघ्नो विघ्नकर्तारो बलिपीठाधिदेवताः ।  
विस्तारस्तम्भतो बाह्ये जन्मात् स्तूप्यन्तमुन्नतम् ॥ ६६ ॥  
  
प्। ४२८) अथवा शिखरान्तं स्यात् विमानानां समुन्नतम् ।  
  
बलिदेवताः ॥  
  
दैविकं तु भवादीनां इन्द्रादीनां तु मानुषम् ॥ ६७ ॥  
  
भूतादीनां स्वयं भूतं आर्षकं परिवारकम् ।  
वसूनां बाणलिङ्गे तु विद्येशानां तु दैविकम् ॥ ६८ ॥  
  
यक्षादि राक्षसा लिङ्गं बलिदेवाः प्रकीर्तिताः ।  
भवश्शर्वस्तथेशानः पशुपतिर्नीललोहितः ॥ ६९ ॥  
  
उग्रो भीमो महा देवो इत्यष्टौ मूर्तयस्तथा ।  
पीतं च कुङ्कुमं कृष्णं अरुणं भिन्नाञ्जनप्रभम् ॥ ७० ॥  
  
नीलं श्वेतं तथा रक्तं अष्टमूर्तेश्च वर्णकम् ।  
अभयवरदाः सर्वे पाशाङ्कुश चतुर्भुजाः ॥ ७१ ॥  
  
त्रिणेत्रास्त्वेकवक्त्राश्च द्विपादाश्चैव नूपुराः ।  
जटामकुटसंयुक्ता मूर्तिरूपाः प्रकीर्तिताः ॥ ७२ ॥  
  
सालास्सालान्तरे मध्ये ध्वजस्थानं विधीयते ।  
अथवा दण्डमानेन मूलं प्रासादमारभेत् ॥ ७३ ॥  
  
द्वित्रिदण्डविवृद्ध्या तु पञ्चसप्तनवान्तकम् ।  
रुद्रत्रयोदशान्तं वा दशपञ्चसुसप्तकम् ॥ ७४ ॥  
  
एकोनविंशतिश्चैव दण्डमानं प्रकीर्तितम् ।  
पञ्चभागद्विभागं तु सप्तभागे त्रिभागिकम् ॥ ७५ ॥  
  
प्। ४२९) नवभागे चतुर्भागं प्राकाराणां विधीयते ।  
पूर्वं शून्यविशालं चेत् यथाशोभं यथा रुचि ॥ ७६ ॥  
  
एवं तु बहुधा प्रोक्तं कल्पयेत् तु यथारुचि ।  
अन्तर्मण्डल सालादिमध्यगोपुरमध्यतः ॥ ७७ ॥  
  
नवपञ्चैकदण्डोऽपि वसुदिक्षु चतसृषु ।  
प्रधान स्वग्रदेशस्था ध्वजं तत्सङ्ख्यया मताः ॥ ७८ ॥  
  
॥ शुभमस्तु ॥  
  
पीठरन्ध्रे भगाकारं योनिमध्ये सलक्षणम् ।  
ऊर्ध्वाग्रं तत्प्रकर्तव्यं अथवा रन्ध्रमुच्यते ॥ ७९ ॥  
  
भगाकारं कृताख्याता योनि मध्ये क्रमोध्वयुक् ।  
बाणरत्नादिकं चैव देवी पीठस्य लक्षणम् ॥ ८० ॥  
  
रन्ध्रमध्ये भगाकारं ऊर्ध्वाग्रं लक्ष्मपीठकम् ।  
रन्ध्रस्यैव द्विभागेन तन्मूले भ्रमरे लिखेत् ॥ ८१ ॥  
  
पीठोदयकलांशं तु एकांशं रत्नमेव च ।  
दशांशं सिकतैर्युक्तं पञ्चांशं बन्धयेत् क्रमात् ॥ ८२ ॥  
  
पूजांश षोडशांशैकं उत्सेधं तु विधीयते ।  
तन्मानं पदविस्तारं अष्टबन्धं तथोच्यते ॥ ८३ ॥  
  
भिन्ने घटे यथाकाशे तथाकाशे प्रलीयते ।  
जीर्णबेरं तु न त्याज्यं पूजितं निष्फलं भवेत् ॥ ८४ ॥  
  
प्। ४३०) न दर्शनं न सेवा च नार्चनं नाभिवन्दितम् ।  
मोहेन पूजनं कुर्यात् तत्कर्ता मरणं व्रजेत् ॥ ८५ ॥  
  
देवे जीर्णे पुनः सृष्टे देव्या प्राच्या पति स्थितः ।  
ताभिरेव पुनर्देव्या योज्यानन्य सृजेत् पुनः ॥ ८६ ॥  
  
नोद्वाहं च न कर्तव्यं सन्तदेवासु पूजयेत् ।  
लिङ्गे जीर्णे पुनः सृष्टे योगे प्राच्या पतिस्थितः ॥ ८७ ॥  
  
भोगवीरं तथा प्राच्या योज्यानन्यत् सृजेत् पुनः ।  
नोद्वाहं च कर्तव्यं सन्तदेवासु पूजने ॥ ८८ ॥  
  
लिङ्गस्य जीर्णिते सत्ति लिङ्गमात्रं परित्यजेत् ।  
पीठस्य जीर्णिते सत्ति पीठमात्रं परित्यजेत् ॥ ८९ ॥  
  
लिङ्गपिण्डिसमं जीर्णं लिङ्गपीठं परित्यजेत् ।  
भोगवीरं तथा प्राच्या योज्यानन्यत् सृजेत् पुनः ॥ ९० ॥  
  
लिङ्गं चतुर्विधं ज्ञात्वा स्थावरं शास्त्रचोदितम् ।  
दैविकं चार्षकं चैव गाणवं मानुषं तथा ॥ ९१ ॥  
  
चतुर्विधेषु भेदेषु दैविकं लक्षणं शृणु ।  
  
  
दैविकलिङ्गम् ॥  
  
दीर्घाकारं भवेल्लिङ्गं निम्नोन्नतसमन्वितम् ॥ ९२ ॥  
  
रेखाकोटर संयुक्तं मुखे तारायतोन्नतम् ।  
पार्वताग्राकृतिं लिङ्गं वह्वग्रं त्वग्रतः शिखा ॥ ९३ ॥  
  
प्। ४३१) कराभ्यां सम्पुटाकारं ब्रह्मसूत्रविवर्जितम् ।  
इत्येतैर्लक्षणैर्युक्तं लिङ्गं दैविकमुच्यते ॥ ९४ ॥  
  
आर्षलिङ्गम् ॥  
  
मूलस्थूलं भवेल्लिङ्गं अग्रमूलं तथैव च ।  
मध्यस्थूलं तु लिङ्गानां नालिकेरफलाकृति ॥ ९५ ॥  
  
कदलीफलाकृति श्रीबिल्वस्यैव फलाकृतिः ।  
लिङ्गमार्षकमाख्यातं ब्रह्मसूत्रविवर्जितम् ॥ ९६ ॥  
  
गाणवलिङ्गम् ॥  
  
कूष्माण्डस्य फलाकारं मातुलुङ्गफलाकृति ।  
उर्वारुकफलाकारं कपित्थस्य फलाकृति ॥ ९७ ॥  
  
तालफलवदाकारं गाणवं लिङ्गमुच्यते ।  
  
मानुष लिङ्गम् ॥  
  
द्वारं वा गर्भमानं वा हस्तमानमथापि वा ॥ ९८ ॥  
  
शिल्पशास्त्रोक्तमानं वा छत्राकारशिरोन्नतम् ।  
एकवर्णं सुसंस्निग्धं ब्रह्मसूत्रसमन्वितम् ॥ ९९ ॥  
  
इत्येतैर्लक्षणैर्युक्तं लिङ्गं मानुषमुच्यते ।  
अथ वक्ष्ये विशेषेण शिवरात्रिं सुपूजयेत् ॥ १०० ॥  
  
कृतत्रेतायुगे चैव द्वापरे च कलौ युगे ।  
युगे युगे तु सम्पूज्य कृतायां तु गुहो यजेत् ॥ १०१ ॥  
  
प्। ४३२) त्रेतायां विघ्नराजेन द्वापरे चाच्युतो यजेत् ।  
ब्रह्मेन्द्र ऋषिभिश्चैव कलौ सम्पूजितो हरः ॥ १०२ ॥  
  
माघकृष्णचतुर्दश्यां फाल्गुने च द्वितीयके ।  
चैत्रमासे त्रयोदश्यां वैशाखे कृष्णपञ्चमी ॥ १०३ ॥  
  
ज्येष्ठे शुक्लतृतीये च आषाढे चाष्टमी यजेत् ।  
द्वादश्यां श्रावणे चैव पूर्वाषाढे तु पञ्चमी ॥ १०४ ॥  
  
तुलायां सप्तमी चैव कृष्णाष्टम्यां तु कृत्तिकाम् ।  
द्वादश्याभार्द्रमासे तु पुष्यमासे तु सप्तमी ॥ १०५ ॥  
  
एवं संवत्सरे पूज्यशिवरात्र्युपवासके ।  
माघमासे चतुर्दश्यां तत्फलं शिवरात्रिकम् ॥ १०६ ॥  
  
एकमासे द्विपक्षे तु रात्राधिक्य तिथिर्वरम् ।  
शिवं सम्पूज्य तद्रात्रौ तत्फलं लभते नरः ॥ १०७ ॥  
  
पक्षाक्षं सममेवं स्यात् पूर्वरात्रौ शिवं यजेत् ।  
तस्मात् सर्वप्रयत्नेन सर्वरात्रौ विशेषतः ॥ १०८ ॥  
  
रात्रावधिकपक्षे तु शिवपूजा विधीयते ।  
तद्रात्रौ शिवरात्रिः स्याद्देवसान्निध्यमेव च ॥ १०९ ॥  
  
शर्वरी पक्षहीनं तु सा दोषाबहुलास्तथा ।  
तस्मात् सर्वप्रयत्नेन सर्वमासं क्रमेण तु ॥ ११० ॥  
  
नित्यसिध्यवसने तु शिवरात्रिं समाचरेत् ।  
यामं प्रतिविशेषेण शिवपूजां विशेषतः ॥ ११ ॥  
  
प्। ४३३) न वाहे चैव सप्ताहे पञ्चाहे वाङ्कुरार्पणम् ।  
अङ्कुराण्यर्पयेत् पश्चात् पूर्वोक्त विधिना सह ॥ ११२ ॥  
  
तद्दिनस्य तु पूर्वे तु मण्डपं शोधयेत्ततः ।  
पञ्चगव्येन सम्पूज्य कौतुकं बन्धयेत् ततः ॥ ११३ ॥  
  
बिल्वपत्रं तु सम्पूज्य सर्वगन्धसमन्वितम् ।  
वस्त्रेण वेष्टयेद्धीमान् बिलपत्राधिवासनम् ॥ ११४ ॥  
  
प्रभाते विमले धीमान् देशिकः स्नानमाचरेत् ।  
पूर्वाह्ने तर्पणं चैव मध्याह्ने तु प्रदक्षिणम् ॥ ११५ ॥  
  
सायाह्ने पूजनं कृत्वाप्येवमेवं व्रतं चरेत् ।  
ब्रह्मक्षत्त्रिय विट्छूद्रा उपवाससमन्विताः ॥ ११६ ॥  
  
द्विजानां शिवभक्तानां सर्वेषां प्राणिनामपि ।  
सर्वासां चैव नारीणां उपवासं तथैव च ॥ ११७ ॥  
  
न निद्रानं प्रयत्नेन सर्वकार्याणि साधयेत् ।  
यत्फलं सर्वसिद्धिं च इष्टकाम्यं तथैव च ॥ ११८ ॥  
  
आयुष्यकं च सिद्धिं च सर्वमोक्षं तथैव च ।  
अमङ्गल्योपवासी च पुनर्जन्म सुमङ्गली ॥ ११९ ॥  
  
अपत्नीकोपवासी च पुनः पत्नी समन्वितः ।  
इष्टकाम्यफलं काम्यं शिवरात्र्युपवासके ॥ १२० ॥  
  
निद्रायां तु फलं हीनं निद्राहीनं तु तत्फलम् ।  
तस्मात् सर्वप्रयत्नेन उपवासमनिद्रकम् ॥ १२१ ॥  
  
प्। ४३४) ऋग्यजुस्सामवेदानां चतुर्भिः प्रतियामके ।  
ब्राह्मणैर्मुनिभिस्सार्धं देशिकस्सम्प्रपूजयेत् ॥ १२ ॥  
  
विघ्नेशं पूजयेत् पूर्वं सौरपूजामतः परम् ।  
शालिभिः स्थण्डिलं कृत्वा पुण्याहं वाचयेत्ततः ॥ १२॥  
  
पूर्वे तु पञ्चगव्यं स्यात् पञ्चामृतं द्वितीयके ।  
तृतीये स्नानमाप्यं तु इक्षुसारं चतुर्थके ॥ १२४ ॥  
  
यामं प्रतिविशेषेण पूजयेद्देशिकोत्तमः ।  
पूर्वे तु स्नपनं प्रोक्तं अष्टोत्तरशतं भवेत् ॥ १२५ ॥  
  
द्वितीये स्नपनं प्रोक्तं पञ्चाशत्कलशं भवेत् ।  
तृतीये स्नपनं चैव पञ्चविंशति सङ्ख्यया ॥ १२६ ॥  
  
चतुर्थे स्नपनं चैव नवकुम्भेन पूजयेत् ।  
यामं प्रति विशेषेण स्नपनं कारयेद्बुधः ॥ १२७ ॥  
  
पूर्वयामे तु संस्थाप्य बिल्वपत्रैस्समर्चयेत् ।  
द्वितीये पद्मपुष्पैश्च तृतीये जातिपुष्पकैः ॥ १२८ ॥  
  
नन्द्यावर्तैश्च सम्पूज्य चतुर्यामं तु पूजयेत् ।  
चतुस्सन्ध्यार्चनं कुर्यात् बिल्वपत्रैस्समन्वितम् ॥ १२९ ॥  
  
मुद्गान्नं प्रथमे चैव द्वितीये पायसान्नकम् ।  
तृतीये कृसरान्नं स्यात् शुद्धान्नं स्याच्चतुर्थके ॥ १३० ॥  
  
यामं प्रतिविशेषेण क्षेत्रपालं समर्चयेत् ।  
यामं प्रतिविशेषेण बलिहोमं समाचरेत् ॥ १३१ ॥  
  
प्। ४३५) देशिकं पूजयेत्तत्र वस्त्र हेमाङ्गुलीयकैः ।  
एवं सम्पूज्य विधिवत् शिवलोके महीयते ।  
  
		---------------------------------  
  
सूर्येन्दु वह्निमय भास्वर दीप्य पीठां   
स्वेच्छा गृहीत सृणिपाशशरेक्षु चापाम् ।  
बालेन्दु मौलिमलकाभरणां त्रिणेत्रां  
नित्यं नमामि मनसा महनीयकीर्तितम् ॥ १३३ ॥  
  
पृथ्वी गृहं सुरदलाम्बुजमष्टपत्रं   
लोकाश्रकं द्विदशकोणमथाष्टकोणम् ।  
अन्तस्त्रिकोणमदि मध्यममादि पीठं  
तत्सर्वमम्ब तव रूपमनुस्मरामि ॥ १३४ ॥  
  
बालार्क मण्डलाभासं चतुर्बाहुं त्रिलोचनाम् ।  
पाशाङ्कुशधनुर्बाणान् धारयन्तीं शिवाम्भजे ॥  
  
			(शुभमस्तु)  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          