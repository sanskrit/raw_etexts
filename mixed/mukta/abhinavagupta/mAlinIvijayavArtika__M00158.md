+++
"Catalog number" = "M00158"
"Uniform title" = "mālinīvijayavārtika"
Author = [ "abhinavagupta",]
Subjects = [ "tantric / āgamic literature", "śaiva", "non-dual  śaivism of Kashmir",]
"Photographic facsimile" = []
Description = "Photographed from volume 32 of the Kashmir Series of Texts and Studies."
Publisher = [ "Research Department Jammu and Kashmir State",]
"Publication year" = [ "1921",]
"Publication city" = [ "Srinagar",]
"Publication country" = "India"
title_iast = "mālinīvijayavārtika"
author_iast = "abhinavagupta"
title = "मालिनीविजयवार्तिक"

+++
  
  
  
  
ॐ  
काश्मीरसंस्कृतग्रन्थावलिः ।  
ग्रन्थाङ्कः ३१  
  
श्रीमालिनीविजयवार्तिकम्   
  
श्रीमन्महामाहेश्वराचार्याभिनवगुप्तपादविरचितम् ।  
  
श्रीभारतधर्ममार्तण्ड कश्मीरमहाराज  
श्रीप्रतापसिंहवर प्रतिष्ठापिते  
प्रत्नविद्याप्रकाश (रिसर्च) कार्यालये  
तदध्यक्ष पण्डित मधुसूदनकौल शास्त्रिणा  
उद्दिष्टकार्यालयस्थेतरपण्डितसहायेन  
सङ्गृह्य संशोधनपर्यायाङ्कनविवरणादिसंस्करणोत्तरं  
पाश्चात्यविद्वत्परिषत्सम्मताधुनिकसुगमशुद्धरीत्युपन्यासादि##-  
श्रीनगरे  
कश्मीर प्रताप स्टीम प्रेस मुद्रणालये मुद्रापयित्वा प्रकाश्यमुपनीतम्  
  
ख्रैस्ताब्दः १९२१  
काश्मीर श्रीनगर  
  
अस्य ग्रन्थस्य सर्वे प्रकाशन-मुद्रापणाद्यधिकाराः   
प्रोक्तमहाराजवर्यैः स्वायत्तीकृताः सन्ति  
  
  
अथ  
  
श्रीमालिनीविजयवार्तिकम्  
  
श्रीमदाचार्याभिनवगुप्तपादविरचितम्  
  
प्रथमः काण्डः  
  
वमलकलाश्रयाभिनवसृष्टिमहा जननी  
भरिततनुश्च पञ्चमुखगुप्तरुचिर्जनकः ।  
तदुभययामलस्फुरितभावविसर्गमयं  
हृदयमनुत्तरामृतकुलं मम संस्फुरतात् ॥१॥  
  
यदीयबोधकिरणैरुल्लसद्भिः समन्ततः ।  
विकासिहृदयाम्भोजा वयं स जयताद्गुरुः ॥२ ॥  
  
साभिमर्शषडर्धार्थपञ्चस्रोतःसमुज्ज्वलान् ।  
यः प्रादान्मह्यमर्थौघान्दौर्गत्यदलनव्रतान् ॥३॥  
  
श्रीमत्सुमतिसंशुद्धसद्भक्तजनदक्षिणः ।  
शम्भुनाथः प्रसन्नो मे भूयाद्वाक्पुष्पतोषितः ॥४॥  
  
गुरुभ्योऽपि गरीयांसं युक्तं श्रीचुखलाभिधम् ।  
वन्दे यत्कृतसंस्कारः स्थितोऽस्मि गलितग्रहः ॥५॥  
  
ततो गुरुतरः श्रीमान्भूतिराजो महामतिः ।  
जयताद्भक्तजनतासमुद्धरणसाहसः ॥६॥  
  
श्रीसोमानन्दसम्बोधश्रीमदुत्पलनिःसृताः ।  
जयन्ति संविदामोदसन्दर्भा दिक्प्रसर्पिणः ॥७॥  
  
२)  
  
तद्दृष्टिसंसृतिच्छेदिप्रत्यभिज्ञोपदेशिनः ।  
श्रिमल्लक्ष्मणगुप्तस्य गुरोर्विजयते वचः ॥८॥  
  
अप्यसङ्ख्यनवास्वादचमत्कारैकदुर्मदा ।  
येनानुत्तरसम्भोगतृप्ता मे मतिषट्पदी ॥९॥  
  
तदेकमयतामाप्य स्वात्मन्येव तथा स्थिता ।  
तदस्याः प्रोन्मिषन्त्येव विविधा नादसम्पदः ॥१०॥  
  
सच्छिष्यकर्णमन्द्राभ्यामर्थितोऽहं पुनः पुनः ।  
वाक्यार्थं कथये श्रीमन्मालिन्यां यत्क्वचित्क्वचित् ॥११॥  
  
औचित्येनेतरत्यागाद्वाच्यवाचकयोर्मिथः ।  
वर्तनावर्त एतस्मिन्साधु शास्त्रं च वार्तिकम् ॥१२ ॥  
  
येऽहर्निशं प्रकाशन्ते सर्वस्य च न गोचरे ।  
नुमोऽभिनवगुप्तांस्ताञ्शिवचन्द्रांशुसञ्चयान् ॥१३॥  
  
जयन्ति जगदानन्दविपक्षक्षपणक्षमाः ।  
परमेशमुखोद्भूतज्ञानचन्द्रमरीचयः ॥१४॥  
  
अनियन्त्रितसद्भावाद्भावाभेदैकभागिनः ।  
यत्प्राग्जातं महाज्ञानं तद्रश्मिभरभैरवम् ॥१५॥  
  
ततस्तादृक्स्वमायीयहेयोपादेयवर्जितम् ।  
विततीभावनाचित्ररश्मितामात्रभेदितम् ॥१६॥  
  
अभिमर्शस्वभावं तद्धृदयं परमेशितुः ।  
तत्रापि शक्त्या सततं स्वात्ममय्या महेश्वरः ॥१७॥  
  
यदा सङ्घट्टमासाद्य समापत्तिं परां व्रजेत् ।  
तदास्य परमं वक्त्रं विसर्गप्रसरास्पदम् ॥१८॥  
  
अनुत्तरविकासोद्यज्जगदानन्दसुन्दरम् ।  
भाविवक्त्राविभागेन बीजं सर्वस्य यत्स्थितम् ॥१९॥  
  
हृत्स्पन्ददृक्परासारनिर्नामोर्म्यादि तन्मतम् ।  
एतत्परं त्रिकं पूर्वं [सूक्ष्ममिति पाठः] सर्वशक्त्यविभागवत्   
॥२०॥  
  
अत्र भावसमुल्लासशङ्कासङ्कोचविच्युतिः ।  
स्वानन्दलीनतामात्रमात्रिच्छाकर्मदृक्तयम् ॥२१॥  
  
तथा च गुरवः शैवदृष्टावित्थं न्यरूपयन् ।  
[शिवैक्याख्यातिरूपभ्रान्तिमयसंसारावस्था यावन्नोन्मिषति तावदपि   
तावत्येवोक्तरूपशिवता तथा च शक्तिपञ्चकमपि तदानीमेकरूपमपि   
व्यवहारापेक्षया कार्यसम्भवादस्त्येव तथा हि परापरावस्थायां   
योऽहमिति सहजप्रत्यवमर्शात्मा प्रकाशः स एव परानपेक्षः   
पूर्णत्वादानन्दरूपो निर्वृतचिन्मयः स्थित एव सैव स्वतन्त्रता मुख्या   
शिवता तदुक्तं चिदाह्लादेति । पूर्णचिदानन्दमात्रेऽनुभवः प्रकाशनं न   
तु बाह्ये तत एव तत्रैव लयो यस्य स तथानेन निर्वृतचित्कथिता ।   
इच्छाज्ञानक्रियास्तु भिन्नविषयाद्यपेक्षया स्फुटीभवन्ति । परावस्थायां   
पुनः पूर्णोऽहमित्येव स्वस्वभावः प्रकाशते तावत्प्रकाशत्वात् तदेव   
ज्ञानं संरम्भरूपत्वात्सैव क्रिया तत्स्वभावत्वेन   
तदभ्युपगमादिच्छापि स्थितैवेत्याह तदिच्छा तावतीति तावच्च स्वरूपं   
क्रियेति योज्यम् । अथ वा तावज्ज्ञानमिति तावच्छब्दः क्रियायां स्त्रीलिङ्गः   
परिणमनीयः द्वितीयस्त्वन्ते तावच्छब्दः क्रमार्थः   
परापराद्यवस्थापेक्षः अत एव   
भिन्नविषयाभावेऽप्यभ्युपगमप्रकाशसंरम्भाणां सर्वदा   
प्रकाशमयत्वेनाविचलनादिच्छादिव्यवहारयोग्यतैवेत्युक्तं सुसूक्ष्मेति   
सुसूक्ष्मत्वमेषितव्याद्यभावेन विभागापरिकल्पनात् अत एव   
शक्तिसामरस्यं पूर्णचिन्मात्रप्रकाशतात्मत्वाच्चिदाह्लादपरत्वं चोक्तम्   
सैव च निर्विभागता परावस्था यदैवमास्ते परस्तदेत्युक्ता ॥ (शि० दृ०   
श्लो० ४)] स यदास्ते चिदाह्लादमात्रानुभवतल्लयः ॥२२॥  
  
३)  
  
तदिच्छा तावती ज्ञानं तावत्तावत्क्रिया हि सा ।  
सुसूक्ष्मशक्तित्रितयसामरस्येन वर्तते ॥२३॥  
  
चिद्रूपाह्लादपरमस्तदाभिन्नो भवेदिति ।  
ननु चेदृशि विश्वात्मभूते सङ्कोचवर्जनात् ॥२४ ॥  
  
विकल्पकल्पनामूलाः कथं शास्त्रादिसम्पदः ।  
उच्यते सर्व एवायं बोधः संवित्प्रभामयः ॥२५॥  
  
प्रकाशरूपतायोगाच्चिदामर्शघनात्मकः ।  
तत्रामर्शस्वभावोऽयं यः प्रकाशः प्रकाशते ॥२६ ॥  
  
स एव किन्न शास्त्रौघः किमन्यैर्युक्तिडम्बरैः ।  
परवाग्देवताविद्धस्तत्रासौ केवलं भवेत् ॥२७॥  
  
न तु लौकिकमायीयवर्णपुञ्जविचित्रितः ।  
[अत्र वृत्तिः - चिदात्मनश्चेश्वरस्यात्मनीवाभेदेनार्थेष्वपि   
प्रकाशोऽस्त्यन्यथा प्रतिभासमानार्थैकविषयो निर्मातृतामयो विमर्श   
इच्छारूपो न स्यात् ॥ (प्र० भि० अ० १ आ० ५ श्लो० १०)] उक्तं   
श्रीप्रत्यभिज्ञायामात्मसंस्थस्य भासनम् ॥१८ ॥  
  
अस्त्येव न विना तस्मादिच्छामर्शः प्रवर्तते ।  
स्वभावमवभासस्य विमर्शं विदुरन्यथा ॥२९॥  
  
प्रकाशोऽर्थोपरक्तोऽपि तुल्यो रत्नादिकैरिति [अत्र वृत्तिः - प्रकाशस्य   
मुख्य आत्मा प्रत्यवमर्शस्तं विनार्थभेदिताकारस्यास्य स्वच्छतामात्रं   
न त्वजाड्यं चमत्कृतेरभावात् ॥ (प्र० मि० अ० १ आ० ५ श्लो० ११)]   
॥  
किं च यत्किञ्च नामात्र चिच्चमत्कारगोचरः ॥३०॥  
  
ह्लादनामादिविषयस्तदासौ भवति स्फुटः ।  
तद्विमर्शान्तरालम्बसमुच्छलनयोगतः ॥३१॥  
  
पश्चात्सुस्फुटतामेति तथा च गुरुरूचिवान् ।  
  
५)  
  
यथा स्वसंविदा सिद्धं सुखादि व्यवतिष्ठते ॥३२॥  
  
न हि व्यवस्थासमये वेद्यते तत्स्वसंविदा ।  
तथावश्योपगन्तव्यः स्वसंवित्साधनादिति? ॥३३॥  
  
एवमत्रापि पश्चाद्यज्ज्ञानाद्युल्लासवर्त्मनि ।  
सर्वाभेदमयी भूमिर्यावदामृश्यतां व्रजेत् ॥३४॥  
  
तावत्तदुचितोदारविमर्शांशस्फुटत्वतः ।  
तादृक्स एव शास्त्रत्वं [शास्त्रत्वप्रागिति पाठः] प्राग्विसर्गः   
प्रपद्यते ॥३५॥  
  
एतदेव तु युक्तं स्यात् तथा ह्यनुपधौ परे ।  
शास्त्रार्थेऽपि समाचारलेशः कोऽपि विभाव्यते ॥३६॥  
  
स नूनं स्फुटताधामभाविज्ञानादिशक्तिमान् ।  
उपरागात्ततस्तत्तद्वैचित्यपरिबृंहितः ॥३७॥  
  
यथा मुखस्य तद्व्यक्तिस्थानेऽप्सु मुकुरे मणौ ।  
खड्गे चञ्चलसद्वृत्तसूक्ष्मदीर्घादिका स्थितिः ॥३८॥  
  
तदित्थं परमे रूपे प्रोद्भूता ज्ञानसम्पदः ।  
अनवच्छिन्नहृदयबीजात्मत्रयसुन्दराः ॥३९॥  
  
यदा तूछलदाकारस्वतरङ्गान्तरात्मकान् ।  
विसिसृक्षति भावौघान्भैरवः शक्तिबृंहितः ॥४०॥  
  
तदा ता एव विज्ञानसम्पदस्तदुपाधिजाम् [उपाधिजान् इति पाठः] ।  
ईषत्क्रियासमाचारयन्त्रणां संश्रिता इव ॥४१॥  
  
परितस्तत्तरङ्गौघसात्मतां [घमास्मतेति पाठः] समुपाश्रिते ।  
तथापि जगदानन्दसुन्दरे बोधभैरवे ॥४२॥  
  
भावनिर्भरतामात्रसन्तृप्ते शक्तिशालिनि ।  
पूर्णया [पूजयेति पाठः] निजशक्त्यैव न्यक्कृते शक्तिमत्पदे ॥  
४३॥  
  
६)  
  
तादृगेव विमर्शात्मा ज्ञानधारा विजृम्भते ।  
यस्यां भोगोपदेशेन कोऽपि ह्लादः प्रवर्तते ॥४४॥  
  
यदीयसंविदाचारचर्याविस्रम्भभावितः ।  
भोगव्रातोऽपि धन्यानां निःश्रेयसपदायते ॥४५॥  
  
यत्रोच्यते स्वशक्त्यादिक्षोभसंरम्भनिर्भरा ।  
देवस्य यागप्रियता विशेषान्मातृमध्यतः ॥४६॥  
  
ऐश्वर्यशक्त्युद्रेकेण लब्धेश्वरपदाभिधः ।  
देवो विज्ञानमहिमा प्रोद्भूतोऽयं प्रपञ्चितः ॥४७॥  
  
अत्राप्यनन्तभावांशसंयोजनवियोजने ।  
प्रग्दशाभेदसन्धानादसङ्ख्यत्वमुपाश्रिते ॥४८॥  
  
तदुपाधिवशादेव संविज्ज्ञानपदोज्झिताम् ।  
तायन्ते विविधाः शास्त्रक्रियाज्ञानविभूतयः ॥४९॥  
  
मुख्यस्त्वेष प्रपञ्चोऽयं पञ्चात्मत्वेन चर्चितः ।  
तथा च वक्ष्यते [शिवस्य सव्यापारत्वेन क्रियाशक्तिप्रधाना जागरा   
अधिपत्वेन स्वस्वातन्त्र्यादसाधारणतत्तत्सृष्टिमयो ज्ञानशक्तिप्रधानः   
स्वप्नः ज्ञानक्रियाभ्यां हीनेनौदासीन्यप्रच्यावात्मना   
प्रेरकत्वेनेच्छाप्रधानं सौषुप्तम् एषणीयपूर्णतया   
तन्निवृत्त्याप्यानन्दशक्तिप्रधानं तुर्यम् निरानन्दतया   
सर्वसर्वात्मकपरिपूर्णस्वस्वरूपविश्रान्तेः चिच्छक्तिप्रधानं   
तुर्यातीतमिति पञ्चावस्थात्मकमित्यर्थः ॥] तत्त्वमभिन्नमपि   
पञ्चधा ॥५०॥  
  
सव्यापाराधिपत्वेन तद्धीनप्रेरकत्वतः ।  
इच्छानिवृत्तेः स्वच्छत्वादित्याद्यैर्वाक्यसञ्चयैः ॥५१॥  
  
नन्वेतावति सन्दर्भे देशकालकलाकृताः ।  
  
७)  
  
भेदा न सम्भवन्त्येव बाढमोमिति वच्महे ॥५२॥  
  
न ह्यत्र कालतत्वस्य नाममात्रं विभाव्यते ।  
वैभव्यपि महाकाली शक्तिर्नात्र विजृम्भते ॥ ५३॥  
  
तर्ह्यभिन्ने स्वसम्पूर्णे तदा पश्चात् पुनर्यदा ।  
परतश्चेति [परतश्चैतिकोन्मेष इति पाठ] को न्वेष   
वाचोयुक्तिपरिग्रहः ॥५४॥  
  
अत्र ब्रूमः सत्यमेव वस्तुतस्तु स्फुटात्मनि ।  
जृम्भिते तत्त्वसर्गेऽपि कालेऽप्युन्मिषितात्मनि [कालोऽपीति पाठः] ॥५५॥  
  
बोधस्य नैव सन्त्येताः पूर्वापरविकल्पनाः ।  
कालो विशेषणत्वेन यस्माद्भवति भेदकः ॥५६॥  
  
विशेषणं च तत्प्रोक्तं समशीर्षिकयैव यत् ।  
भेदेन वेद्यतामेति यथा नीलं सरोरुहम् ॥५७॥  
  
न च बोधस्य वेद्यत्वं कदाचिदुपपद्यते ।  
वेद्यत्वं भासमानत्वं तत्प्रकाशप्रसादतः ॥५८॥  
  
प्रकाशः स सबोधश्च स चेद्बोधान्तरस्थितेः ।  
प्रकाशानियमान्नूनमनवस्था [शनिमयादिति पाठः] प्रवर्तते ॥  
५९॥  
  
अत एव विमूढा ये बोधमप्रथमानकम् ।  
अर्थप्रथात्मकं ब्रूयुः स्ववचोवञ्चितास्तु ते ॥६०॥  
  
तस्मात् कालो न बोधस्य भेदकत्वाय कल्पते ।  
नापि वेद्यस्य कालोऽसौ भेदकीभवितुं क्षमः ॥६१॥  
  
विश्वं हि बोधाभिन्नं तदतथात्वे न भासते ।  
प्रकाशेन समाविषटश्चित्रं भावः प्रकाशते ॥६२॥  
  
८)  
  
विश्वप्रकाश एवं स्यात् सर्वस्यैव सदातनः ।  
सति प्रकाशे बोधाख्ये स प्रकाशत्वमश्नुते ॥६३॥  
  
अप्रकाशोऽपि भावश्चेत्प्रकाशात्मा स वेद्यते ।  
अप्रकाशस्त्वसौ भाव इत्यत्र शरणं तमः ॥६४ ॥  
  
यश्चाप्रकाशो भावात्मा प्रकाशात्मा स चेत्कृतः ।  
नूनं स भावो नष्टः स्यात् स्वाप्रकाशत्वविच्युतेः [स्वप्रकाशेति   
पाठः] ॥६५॥  
  
नातद्रूपं पकाशं च कर्तुं विधिरपि क्षमः ।  
ननु तावदिदम्भावः प्रकाशे सति भासते ॥६६॥  
  
अस्त्वेतदेव किन्त्वित्थमप्रकाशः प्रकाशताम् ।  
भावस्य चाप्रकाशत्वे प्रकाशीभाविते सति ॥६७॥  
  
नैवं प्रकाशितो भाव इति वस्तुस्थितिर्भवेत् ।  
तदलं व्यतिरिक्तेन प्रकाशेन शिवस्तथा ॥६८॥  
  
तस्मात् प्रकाश एवासौ गीतो यः परमः शिवः ।  
स एवाचिन्त्यमहिमा स्वातन्त्र्योद्दामघूर्णितः ॥६९॥  
  
प्रकाशते तथा तैस्तैः स्वभावैरच्युतस्थितिः ।  
नात्र सर्वत्र सर्वज्ञभावः कश्चन शङ्क्यते ॥७०॥  
  
अहं चैत्रो घटं वेद्मि न पठं वेद तं द्वयम् ।  
नायं वेत्ति पटः सोऽहं जाने घटपटाविति ॥७१॥  
  
वेदिष्यामि न वा पूर्वमजानन्नैव वा क्वचित् ।  
क्रमेण वेद्मि युगपद्द्वाभ्यामुभयवर्जितम् ॥७२॥  
  
सर्वं वेद्मि न किञ्चिच्च जाने नैवास्मि कश्चन ।  
भावात्मा ननु नैवाहमहं सर्वं च सर्वदा ॥७३॥  
  
सर्वमस्म्यहमेवैकः किं सर्वमितरद्भवेत् ।  
  
९)  
  
इत्यादिरेक एवायं प्रकाशः प्रविजृम्भते ॥७४॥  
  
नन्वेको यद्यसः कश्चित् प्रकाशो न तदा परः ।  
कथं भवेदहो मूढः कथं व्युत्पाद्यतामयम् ॥७५॥  
  
एकः प्रकाशः स्वातन्त्याच्चित्ररूपः प्रकाशते ।  
वस्तुतश्च न चित्रोऽसौ नाचित्रो भेददूषणात् ॥७६॥  
  
घटप्रकाशे वस्त्रस्य प्रकाशो यदि सम्भवेत् ।  
नासौ घटप्रकाशः स्याद्द्विप्रकाशो ह्यसौ भवेत् ॥७७॥  
  
सोऽपि चास्त्येव नो नास्ति तदिदं त्वत्प्रचोदितम् ।  
घटात्मना प्रकाशोऽस्य माभुदित्यवतिष्ठते ॥७८॥  
  
तच्चायुक्तं प्रकाशस्य बोधत्वात्स्वात्मजृम्भणम् ।  
लक्षणं यदि तत्कोऽयं वृथा वाग्जालडम्बरः ॥७९॥  
  
परिच्छिन्नप्रकाशत्वं जडस्य किल लक्षणम् ।  
जडाद्विलक्षणो बोधो यतो न परिमीयते ॥८०॥  
  
तस्मादर्कस्य सद्भावे सिद्धे कः खलु वालिशः ।  
ब्रूयात्कथमयं स्वांशुशुभ्रिताशेष भूरिति ॥८१॥  
  
तस्मात्सिद्धे प्रकाशेऽस्मिन्याः प्रकाशविकल्पनाः ।  
तस्मात् ताः सर्वसम्भुक्तयोषिच्चारित्रपालनाः ॥८२॥  
  
असिद्धौ च प्रकाशस्य कोऽहं किं त्वं तमोऽपि किम् ।  
न किञ्चिदपि वा किं स्यात्तूष्णीं स्यादपि वा कथम् ॥८३॥  
  
तस्मात् प्रकाशतादात्म्यलब्धभैरवभागिनाम् ।  
भावानामपि कालोऽयं न किञ्चित् कर्तुमर्हति ॥८४॥  
  
हन्त तर्हि कथङ्कारं तदेत्यादिवचः क्रमः ।  
श्रूयतामुक्तमप्येतत्पुनर्निर्भज्य भण्यते ॥८५॥  
  
यः प्रकाशः स एवायं प्रतिभाति तथा तथा ।  
  
१०)  
  
नैव चान्यस्य कस्यापि स तु भात्येव केवलम् ॥८६॥  
  
स एव परमोदारः सर्वस्यैवावभासकः ।  
स्वतन्त्र इति तस्येच्छा शक्तिः [शक्तिस्वातन्त्र्येति पाठः]   
स्वातन्त्र्यसञ्ज्ञिता ॥८७॥  
  
स च स्वात्मनि विश्रान्तस्तदन्याभावयोगतः ।  
स्वात्मविश्रान्तिरेवैषा देवस्यानन्द उच्यते ॥८८…  
  
स्वातन्त्र्यमहिमा वास्य स्वरूपादपृथक्स्थितिः ।  
स्वप्रकाशे निजे धाम्नि भासयेद्भावविभ्रमान् ॥८९॥  
  
भासना च क्रियाशक्तिरिति शास्त्रेषु कथ्यते ।  
यया विचित्रतत्वादिकलना प्रविभज्यते ॥९०॥  
  
भासनानवभाते च कथं नाम प्रकल्पते ।  
तदस्यान्तःस्थितं भानं ज्ञानशक्तिरहं स्मृता ॥८१॥  
  
एतावदस्य देवस्य यद्रूपं स्वात्ममात्रतः ।  
स उन्मेष इति प्रोक्तः पञ्चशक्तिस्ततो विभुः ॥९२॥  
  
त्रिशक्तिरेकशक्तिर्वा देवो वा केवलः स्थितः ।  
शक्तिरेवाथ देवी सा सा च शास्त्रे निरूप्यते ॥९३॥  
  
वक्ष्यते च जगद्धातुः कथितेत्यादितः परम् ।  
सैका सत्यनेकत्वं वै गच्छतीति महेशिना ॥९४॥  
  
स चायं निर्भरानन्दविश्रान्तिस्वात्मसुस्थितः ।  
सोदर्यैः शब्दसन्दर्भैर्भाष्यते भैरवादिभिः ॥९५॥  
  
सविधं दूरगं वापि यद्यप्यस्य न वस्तुतः ।  
शब्दजातं भवेत् किञ्चिदन्यदप्यथ वा प्रभोः ॥९६॥  
  
तथा च भासयत्येव देव एष तथा तथा ।  
  
११)  
  
ततस्तदनुसारेण सर्वोऽयं कल्पनाक्रमः ॥९७॥  
  
न च तत्कल्पनामात्रं तथात्वेऽप्यथ का क्षितिः ।  
तथा सङ्कल्पतां देवो [देवयद्वेति पाठः] यद्वा कल्पयतां तथा   
॥९८॥  
  
एवं चैष प्रकाशात्मा सप्तत्रिंशात्मकात्परः ।  
वैचित्र्यभासनां कुर्वन्कालं भासयति प्रभुः ॥९९॥  
  
वैचित्र्यभासनैवेयं कालशक्तिरुदाहृता ।  
ततोऽवभासमानैतत्कालशक्त्यनुरोधतः ॥१००॥  
  
आस्मकीनात्तदेत्यादिरुपरागः प्रवर्तते ।  
न चासौ तत्र नास्त्येव तत्र यन्नास्ति तत्कुतः ॥१०१॥  
  
अन्यत्र तन्यतां नाम तत्प्रकाशवशं हितम् ।  
नन्वेवमपरे तत्त्वजाले शुद्धेतरस्थितौ ॥१०२॥  
  
शुद्धाशुद्धपदे वापि विद्यादौ तत्त्वमण्डले ।  
शुद्धभैरवसद्भावादविशेषो भविष्यति ॥१०३॥  
  
नरीनृत्यामहे हन्त यत्नाद्व्याख्येयमेव नः ।  
आयुष्मतो यद्धृदये स्वयं विपरिवर्तते ॥१०४॥  
  
शुद्धाशुद्धविभेदो हि परमार्थकथासु नो ।  
स तु तत्कृत एवास्ते मूढानां धियि निश्चलः ॥१०५॥  
  
ननु शुद्धेतरत्वाख्यो यदि भेदो न वास्तवः ।  
व्याचिकीर्षितमेवैतच्छास्त्रं विवदते ततः ॥१०६॥  
  
अशुद्धत्वं हि तत्वानां दीक्षया शोधनं ततः ।  
इत्यादि बहुधा भेदप्रधानात्र यतः स्थितिः ॥१०७॥  
  
उच्यते नाद्वयेऽमुष्मिन्द्वैतं नास्त्येव सर्वथा ।  
उक्तं हि भेदवन्ध्येऽपि विभौ भेदावभासनम् ॥१०८॥  
  
१२)  
  
तदेव खलु संसारो मायाविद्यादिभिः पदैः ।  
बन्ध [गन्ध इति पाठः] इत्युच्यते तत्र रूढाः संसारिणो मताः ॥  
१०९॥  
  
तच्चिन्तानुसृतैरेषां शुद्धाशुद्धादिनिश्चयः ।  
किं च शास्त्रमिदं सम्यग् भगवद्योगदेशकम् ॥११०॥  
  
भगवद्योगमद्वैतं निर्द्वन्द्वं च प्रचक्षते ।  
तस्योपदेश इत्थं स्याद्यदि यावद्विभेदवत् ॥१११॥  
  
सम्भाव्यते तन्निर्भक्त्या निर्भज्यैव निरूप्यते ।  
अद्वैतभैरवविभौ यत्प्रवेशोपवेशयोः ॥११२॥  
  
आभ्यासिकी स्थितिर्नास्ति तौ हि भेदैकजीवितौ ।  
अतः सम्भाव्यनिखिलद्वैतशङ्काव्यपोहने ॥११३॥  
  
गुरूणां च शिशूनां च यत्नः सर्वैर्विजृम्भते ।  
अतो द्वैतमिहाशङ्क्याशङ्क्य सर्वं प्रतन्यते ॥११४॥  
  
तद्यावद्गति सम्भाव्य न तु तत्राप्युदास्यते ।  
तथा हि यदि नामृष्टं द्वैतं तर्ह्येकमेव सत् ॥११५॥  
  
चिद्ब्रह्म तदलं तत्त्वसङ्ख्याकल्पननिर्णयैः ।  
पञ्चविंशतिता कस्मात् तत्त्वानां तन्निरूप्यते ॥११६॥  
  
तस्माद्द्वैतस्य भेदात्मस्थितेर्यावद्गतिग्रहम् ।  
कृत्वा यस्तत्प्रतिक्षेपस्तेन निःशङ्कता भवेत् ॥११७॥  
  
एतदेव च विज्ञाने निर्भिद्यैवोपदेशनम् ।  
यथासम्भवितद्वज्रपक्षाणां यद्विदारणम् ॥११८॥  
  
तथा हि श्रीमता स्तोत्रे भट्टनारायणेन तत् ।  
नमस्ते भवसम्भ्रान्तभ्रान्तिमुद्भाव्य भिन्दते ॥११९॥  
  
१३)  
  
ज्ञानानन्दं च निर्द्वन्द्वं देव वृत्वा विवृण्वते । [हे देव   
स्वतन्त्रचेष्टित भवे संसारे ये सम्भ्रान्ताः त्वन्मायाशक्तिवशात्   
व्यामूढाः तत एव च भेदासक्तत्वात्कर्मनिष्ठास्तेषां पूर्वकक्ष्यायां   
तां तां भेदभ्रान्तिमुद्भाव्य सिद्धान्तकक्ष्यायां भिन्दते ध्वंसकाय   
तथा ज्ञानानन्दं परमाद्वयरूपं विज्ञानमानन्दमयं वृत्वा   
प्रथमं रहस्यत्वात् अयोग्यान्प्रति आच्छाद्य पश्चात् योग्यान्प्रति विवृण्वते   
स्फुटीकुर्वते तुभ्यं नमः । एवं च यत्पूर्वपक्षतया   
कर्मकाण्डस्वरूपं भगवता हेयत्वेन दर्शितं तदेव   
मूढैरुपादेयत्वेन अभ्युपगम्य ज्ञानकाण्डस्यार्थवादत्वमुच्यते ।   
अथवा भगवतैव सृष्ट्यादिकृत्यचतुष्टयरक्षायै ते   
तादृशाश्वासवन्तो व्यामोहिताः स्थापिताः ॥ (स्त० चि० ७१   
श्लो०)]  
निर्द्वन्द्वमिति निर्द्वैतं प्रकटीक्रियते पदम् ॥१२०॥  
  
उद्भाव्यन्ते भ्रमाश्चेति चकारोऽत्राद्भुतावहः ।  
इह चाद्वैतमेवेति पुरतः प्रतनिष्यते ॥१२१॥  
  
अध्वशुद्ध्यादिकं द्वैतेऽनुपपत्तीति वक्ष्यते ।  
अभेदेन विना नैतन्ननु भेदं विनापि किम् ॥१२२॥  
  
सत्यं किन्तु द्वये तत्त्वे भेदोऽपि न न युज्यते ।  
इदं हि तत्पराद्वैतं भेदत्यागग्रहौ न यत् ॥१२३॥  
  
भेदे तु विश्वभावानां स्वस्वभावव्यवस्थितेः ।  
अभेद इति शब्दोऽयं मन्ये भेदयते रसान् ॥१२४॥  
  
तदलं प्रकृतं निरूप्यते  
परमेशः किल भेदकल्पनाम् ।  
प्रकटीकुरुते यथा तथा  
ननु कालोऽपि विजृम्भते तथा ॥१२५॥  
  
न तथापि च याति भिन्नतां  
परमार्थेन कदाचिदेव सः ।  
युगपत्स हि संविदात्मकः   
  
१४)  
  
स्वातन्त्र्याद्बहुधा प्रकाशते ॥१२६॥  
  
क्रमकालविवर्जनाशयं   
युगपच्छब्दमिमं प्रयुञ्जते ।  
नन्वित्थमेकघनभावविमर्शसारे   
संवेदने यदहमेष करोमि चित्रः ।  
जानामि वा तदपरेऽपि न मैत्रचैत्र-  
प्राया विदध्युरथवापि कथं न विद्युः ॥१२७॥  
  
अहो मायाग्रन्थिर्निविडतम एषोऽत्र भवता-  
मिदं हि प्रब्रूमः स्वपरमिह नास्त्येकमभिदम् ।  
अहं वेद्मीत्येषा घटतनुविशेषप्रकटता  
प्रथाश्चित्राकाराः परमहसि भान्तीति कथितम् ॥१२८॥  
  
तस्माद्घटं वेद्म्यहमित्यमुत्र  
भेदो न कश्चिन्ननु मे घटोऽयम् ।  
भातीति भेदप्रतिभानमस्ति  
नैतन्न तस्यैष शिवस्तथायम् ॥१२९॥  
  
अत एव द्वैपायनमुख्यास्तेषु स्वशास्त्रशेषु ।  
ममकारमेव मृत्युं खण्डनदायित्वतः प्राहुः ॥१३०॥  
  
तदेवं कालकलनोपाधिजातोपरागजाः ।  
तदेत्यादि प्रतायन्ते परतत्त्वेऽपि संविदः ॥१३१॥  
  
तत्र पूर्णैकरूपत्वात्सर्वं सर्वत्र चापि तत् ।  
अन्यथा खण्डनायोगान्न पूर्णा पूर्णता भवेत् ॥१३२॥  
  
ततः पूर्णतया सर्वंसहभैरवधामनि [महाभैरवेति पाठः]   
।  
पञ्चात्मकोऽयं शास्त्रार्थः शाम्भवः शक्त्यणुस्थितिम् ॥१३३॥  
  
१५)  
  
न्यक्कृत्यैषा परा देवी स्वात्मन्युद्रेच्य वर्तते ।  
इत्थं स विसिसृक्षुः सन् भावान्विस्रष्टृतापदात् ॥१३४॥  
  
पूर्वमुच्छलितानन्दघनामभजत स्थितिम् ।  
विस्रष्टृतापदे त्वेष विसर्गावेशभागपि ॥१३५॥  
  
रिक्तीभविष्यन्नानन्दघनया पूर्णया चिता ।  
तावदानन्दशक्त्यंशविसर्गावेशनिर्भरः ॥१३६॥  
  
वर्तमानस्वशक्त्योघपूर्णश्चाभूद्भविष्यति ।  
रिक्तशक्तिरिति त्र्यात्मचित्रसंवेदनात्मकः ॥१३७॥  
  
तदासौ देवदेवः स्याद्विस्रष्टरि पदे स्फुटम् ।  
ननु किं वर्तमानांशे संस्तो भूतभविष्यती ॥१३८॥  
  
किं नाम भवता ज्ञातं ते स्वतन्त्रेऽपि केचन ।  
वर्तमानावधेर्भूतं भविष्यच्च विभज्यते ॥१३९॥  
  
यच्च यत्र न विश्रान्तं तद्विभज्येत वै कुतः ।  
कथं चावधिभावः स्याद्वर्तमानस्य ते प्रति ॥१४०॥  
  
तयोरवधिमत्त्वं वा तत्प्रत्यपि कथं भवेत् ।  
विश्वस्य विश्वमवधिस्तद्वद्वा जायते न किम् ॥१४१॥  
  
तस्माद्भूतं भविष्यच्च वर्तमानाख्यसंविदि ।  
रूढमेवेति तत्रैव यदि विश्रान्तिमावहेत् ॥१४२॥  
  
यदि चात्रैव निखिलकल्पनारश्मिमण्डलम् ।  
अविस्फार्य क्षणं तिष्ठेत् सन्निरुद्धनिजस्थितिः ॥१४३॥  
  
तन्निजामृतविस्फारचमत्कारैकचर्वणाम् ।  
लभते परमानन्दसुधासन्दोहवाहिनीम् ॥१४४॥  
  
तथा हि सूर्यरश्म्योघपूर्णः स्याच्चन्द्रमा यदा ।  
तदा सूर्यकरान्भूयो यावन्न विसिसृक्षति ॥१४५॥  
  
१६)  
  
तावत्स्वमण्डलाभोगे क्षणं विश्रान्तिसुस्थितः ।  
अन्तःस्थविश्वदेवांशतर्पणापात्रमुच्यते ॥१४६॥  
  
एवं भावप्रकाशार्कमरीचिनिचयाञ्चिते ।  
स्वबोधचन्द्रमहसि वर्तमाने हृदन्तरे ॥१४७॥  
  
विश्रान्तोऽन्तःस्थितोदारचित्सुद्धासारसुन्दरे ।  
अन्तःस्थस्वामृतापूरो वम्यते न बहिर्यतः ॥१४८॥  
  
तत एवान्तरेवासौ घूर्णमानः समुच्छलन् ।  
स्वान्तःस्थदेवताचक्रतर्पणाहंविदात्मकः ॥१४९॥  
  
जायते यावदुद्दाम्येत्तावत्स्वकरणक्रमः ।  
निरुद्धे रश्मिपटले विभवाभावयोगतः ॥१५०॥  
  
न भूतं न भविष्यच्च वर्तमानाद्विभज्यते ।  
अविभागस्तयोर्यावत्तावत्का वर्तमानता ॥१५१॥  
  
भूतभाविस्वभावाभ्यां सा हि याति विभागिताम् ।  
तदस्मिन्संविदवधौ [सविवधौ इति पाठः] विश्रम्य   
तुटिमात्रकम् ॥१५२॥  
  
कालग्रासपरो योगी जायते खेचरः क्षणात् ।  
उक्तं हि भावाभासो यः कालः स कलनात्मकः ॥१५३॥  
  
स्वसंविद्रश्मिसंस्फारो भावाभावः स नापरः ।  
तस्मात्स्वरश्मिसंसेधद्वाररुद्धाध्वमण्डलः ॥१५४॥  
  
कालग्रासैकरसिको जायते खेचरः स्वयम् ।  
तदुक्तं परमेशेन तन्त्रे श्रीडामराभिधे ॥१५५॥  
  
निरुद्ध्य रश्मिचक्रं स्वं पीत्वामृतमनुत्तमम् ।  
कालोभयापरिच्छिन्ने वर्तमाने सुखी भवेत् ॥ १५६॥  
  
रोधोऽपि नाम नैतस्मिन्सङ्कोचपरिवर्जिते ।  
  
१७)  
  
तदभावान्न विस्फारो ग्रासतृप्ती तथात्र कम् ॥१५७॥  
  
किं तूक्तनीत्या संरोधस्फारग्रासादि भासते ।  
न तथाभासनाच्चान्यवस्तु विश्वत्र किञ्चन ॥१५८॥  
  
इत्यलं खेचरीचक्रगोष्ठ्यालापेन भूयसा ।  
को वाभिनवगुप्तेऽस्मिन्योगः संवेदनक्रमे ॥१५९॥  
  
प्रकृतं ब्रूमहे देवीविसृष्टाश्चित्रसंविदः ।  
यावत्तावत्तदूर्ध्वोर्ध्वं स्रोतो यद्भेदवर्जितम् ॥१६०॥  
  
सौरभर्गशिखादीनि ततः शास्त्राणि तेनिरे ।  
उक्तं भर्गशिखायां च देवेन परमेष्ठिना ॥१६१॥  
  
ऊर्ध्वस्रोतोद्भवं ज्ञानमिदं तत्परमं प्रिये ।  
परमध्वनिनोर्ध्वोर्ध्वं संविद्रूपाभिधायिना ॥१६२॥  
  
ईशानवक्त्रनिर्यातात्सिद्धान्ताद्भेदमादिशत् ।  
अत्रापि पूर्वभेदांशव्यामिश्रीभावचित्रिताः ॥१६३॥  
  
विज्ञानसम्पदस्तांस्तांस्तन्वते शास्त्रविभ्रमान् ।  
इह यावत् तु मुख्येयं षडात्मा शास्त्रसन्ततिः ॥१६४॥  
  
एतत्पूर्वार्धभागीनि त्रिकशास्त्राणि यानि तु ।  
षडर्धसञ्ज्ञया तानि गुरुभिर्भापितान्यलम् ॥१६५॥  
  
न तु गूढरहस्यत्वादेवैष वचनक्रमः ।  
एवं हि द्वादशार्धार्धमित्याद्यपि न किं भवेत् ॥१६६॥  
  
अत्र शक्तित्रयं मुख्यं सम्पूर्णस्थिति कल्पते ।  
अनन्योन्योपरोधेन पूर्णं पूर्णचिदात्मकम् ॥१६७॥  
  
ततः परं तु त्रितयं कस्याञ्चिद्गुणताजुषि ।  
अन्यस्यां गुणताभाजि यामलं परिभाष्यते ॥१६८॥  
  
पश्चाद्विसृष्टेऽर्थौघे तद्वैचित्र्योपाधियोगतः ।  
  
१८)  
  
पृथग्भाववियोगासु स्वात्मशक्तिषु पञ्चसु ॥१६९॥  
  
चित्स्पन्देच्छाविदाकर्मरूपासु स्वौचितीवशात् ।  
पञ्चब्रह्माङ्गसुभगात्स्फुरद्भावांशबोधजम् ॥१७०॥  
  
रूपं शास्त्रात्मतां प्राप्तं पञ्चधैव विजृम्भते ।  
तथा हि प्रागनन्तान्तस्थितभावौघजृम्भणम् ॥१७१॥  
  
यावत्करोति भगवांस्तावदीशमुखस्थितिः ।  
अन्तःस्थाया अभिन्नायाः क्रियाशक्तेर्विजृम्भणे ॥१७२॥  
  
क्रमादुन्मिषिते तावानेष स्फारः प्रतायते ।  
क्रियाशक्तेः स्फुटः स्फारः मायात्वं प्रतिपद्यते [प्रतिपत्स्यते इति   
पाठः] ॥१७३॥  
  
मायातत्वस्वरूपे हि शिवेशानीति वक्ष्यते ।  
शुद्धाशुद्धेतराशुद्धविश्वनिर्माणकारिणः ॥१७४॥  
  
पञ्चमन्त्रतनोः शम्भोर्निर्मेयाशुद्धसङ्गतिः ।  
अस्त्येव पूर्वकोट्यां हि सर्वमेव व्यवस्थितम् ॥१७५॥  
  
तथाहि स्वगृहात्क्वापि यियासोः प्रथमक्षणे ।  
यावत्किञ्चन कर्तव्यं यच्च तन्मध्यवृत्ति तु ॥१७६॥  
  
तुटिपातेऽपि सर्वज्ञसर्वकर्तृत्वलब्धृता ।  
तत एव विशेषांशनिष्कम्पकुशलात्मनाम् ॥१७७॥  
  
तथा हि जात्यखड्गाग्रधारासंस्पर्शसम्मिता ।  
स्फुरत्त्वसमकालं धीर्विशेषांशान्प्रकर्षति ॥१७८॥  
  
रत्नतत्त्वस्फुटप्रज्ञो विद्युत्तत्कालदर्शितान् ।  
तांस्तान्विशेषांश्चिनुते रत्नानां भूयसामपि ॥१७९॥  
  
अनेकस्वरसम्भारस्पर्शलाघवयोजिते ।  
वीणायामेकविस्तारे वैचित्र्यं वेत्ति तन्मयः ॥१८०॥  
  
१९)  
  
निविडाभ्यासधाराग्रविश्रान्तश्रवणेन्द्रियः ।  
वेत्त्येव तत्स्वरांशान्तःश्रुत्यूनाधिकतामपि ॥१८१॥  
  
आस्तामभेदवादेऽस्मिन्नयत्नेनैव सिद्ध्यति ।  
एतद्यत्र विभातेऽपि भेदे वास्तवमद्वयम् ॥१८२॥  
  
भेदैकजीविते शास्त्रे यावदेतत्स्थितं स्फुटम् ।  
तथा हि पतञ्जलिना पादे वैभूतनामनि ॥१८३॥  
  
न्यरूप्यत प्रातिभाद्वा सर्वमत्र मयापि च ।  
प्रातिभे प्रथमोन्मेषे संविद्रूपिण्यखण्डिते ॥१८४॥  
  
स्थितः सर्वस्फुरत्तात्मा [स्फुरतात्मेति पाठः]   
सर्वसिद्धिफलोदयः ।  
एवं जगति निर्मेये निर्मित्सास्वीकृतं बलात् ॥१८५॥  
  
अशुद्धमपि तद्रूपनानावैचित्र्ययोग्यपि ।  
सामान्याकाररूपेण दलं भेदात्मसुन्दरम् ॥१८६॥  
  
आस्ते प्रोन्मिषितं सैषा भेदाभेदात्मिका स्थितिः ।  
अत एव हि सादाख्ये ज्ञानशक्तिस्वरूपिणि ॥१८७॥  
  
अशुद्धलेशकालुष्यात्परापरतया स्थितिः ।  
तेनेशभुक्तादेतस्मादप्यूर्ध्वपदभागिनः ॥१८८॥  
  
मायाप्रकटनौत्सुक्यात्तत्संस्कारजुषस्तथा ।  
बहुक्रियासमारम्भमयं विविधमन्त्रणम् ॥१८९॥  
  
प्रादुर्भूतमहाज्ञानसन्ततेश्च शिवप्रदम् ।  
स हि तत्रापरो [स हि तन्नापर इति पाठः] भावः परभावनिमीलितः   
[तथा निमीजन इति पाठः] ॥१९०॥  
  
न तु रूढिमुपागच्छेदशुद्धाध्वविधाविव ।  
तेन वैष्णवबौद्धादिशासनान्तरनिष्ठिताः ॥१९१॥  
  
२०)  
  
यथा सम्यङ्न मुच्यन्ते न तथा शैवसंस्कृताः ।  
अतिमार्गक्रमकुलत्रिकस्रोतोन्तरादिषु ॥१९२॥  
  
परमेशानशास्त्रे तु ये सम्यग्दीक्षिता नराः ।  
तेषां नैवापवर्गस्य लाभे भेदोऽस्ति कश्चन ॥१९३॥  
  
न चैतदतिरिक्तोऽपि मोक्षोपायोऽस्ति कश्चन ।  
केवलं क्वाप्यनायासा जीवन्मुक्तिक्रमेण च ॥१९४॥  
  
शीघ्रमेव परा सिद्धिर्यथास्मद्दर्शनेष्विति ।  
क्वापि तत्त्वावलीयोगपरिपाटीक्रमाच्चिरात् ॥१९५॥  
  
तैस्तैः क्रियाकलापैश्च लभ्यते परमं फलम् ।  
अत एवास्ति संहारदृशां कौलिक्यपीह दृक् ॥१९६॥  
  
यथोक्तं कालपादादौ दीक्षयेच्छ्वपचानिति ।  
चिदुन्मेषादिकाः पञ्च याः पूर्वं प्रागभेदतः ॥१९७॥  
  
प्रोक्ताः परस्मिञ्च्चिन्नाथे भैरवे समवायतः ।  
ता एव भावोपाध्यंशलब्धभेदविभाविताः ॥१९८॥  
  
भेदांशमेव पुष्णन्ति प्रागभेदजुषोऽप्यलम् ।  
तथा ह्योदनसम्भोगो यो देहस्योपचायकः ॥१९९॥  
  
कफसञ्चयपातेन स देहस्यापचायकः ।  
ननु देवस्य विश्वात्मभेदेऽपि स्वापरिच्युतेः ॥२००॥  
  
विकारिष्वेव योग्यानामुपाधीनां गतिः कुतः ।  
तदुपाधिवशाद्भेदो भैरवे भावसम्भवात् ॥२०१॥  
  
इति नास्मन्मनोभूमामुपारोढुमिहार्हति ।  
तूष्णीं विकारिणो भावाः सन्तीति ह्यतिसाहसम् ॥२०२॥  
  
देवः स एव विश्वात्मा तथारूपेण भासते ।  
अनुपाधेरभिन्नस्य भीन्नं नोपाधिभासनम् ॥२०३॥  
  
२१)  
  
नन्वित्थं तदसत्यं स्यात्कथं सत्यं तदेव हि ।  
तथावभासनादन्यत्क्व किं सत्यं निरूप्यताम् ॥ २०४॥  
  
नन्वेवं स्वप्नसंसारः किं सत्यं किन्त्वसौ किल ।  
अभीष्टार्थक्रियावन्ध्योऽसत्यो व्यवहृतः परम् ॥२०५॥  
  
एतच्चाग्रे प्रपञ्चेन युक्तियुक्तं निरूप्यते ।  
तस्मादुन्मेषशक्तिर्या पूर्वमासीदभेदिनी ॥२०६॥  
  
भावोन्मेषस्वरूपासौ याता तत्पुरुषस्थितिम् ।  
यदभिन्नं तदग्राह्यं यच्चाग्राहकमीश्वरम् ॥२०७॥  
  
अधुना तत्स्थितं ग्राह्यं भेदात्तद्ग्राहकं भिदः ।  
पुरुषाख्यं ततः [यत इति पाठः] प्रोक्तं सृष्टेः   
प्रारम्भयोगतः ॥२०८॥  
  
सुस्फुटप्रत्यभिज्ञानान्मुख्यं वक्त्रं च भण्यते ।  
अत एवात्र विसरभावस्थितिविघातकम् ॥२०९॥  
  
नानारुग्ग्रहसङ्घातविषादि परिचर्च्यते ।  
अनेकयुक्तिदलितव्याधिसंशान्तसुस्थिताः ॥२१०॥  
  
अत्र सुस्फुटतां यान्ति भावा भेदैकवृत्तयः ।  
भावत्वमेव यत्सर्वं तत्त्विदं [तत्तेदमिति पाठः] पूर्वजं   
मुखम् ॥२११॥  
  
सर्वतश्च गुणोत्कर्षादीशानस्योर्ध्ववक्त्रता [वक्त्रगेति पाठः] ।  
दिक्कालकलनाशून्ये न तु दिग्भेदकल्पनाः ॥२१२॥  
  
यो हि यस्माद्गुणोत्कृष्ट इति चोर्ध्वो भविष्यति ।  
ततो भावान्यदा सम्यगिच्छतीच्छाविभूतितः ॥२१३॥  
  
तदेच्छायां समारूढाः सा चेच्छा चैव निर्मला ।  
येन [निर्मलेच्छामयतायोगात्] तन्मयतायोगात्संविदैक्यं   
स्पृशन्त्यमी ॥२१४॥  
  
२२)  
  
किन्तूपाध्युपरक्तेच्छासञ्छादनतिरोहिताः ।  
ते तदानीं स्थिता भावा देवस्तु स्वैषणास्थितः ॥२१५॥  
  
पराचीनितसंवित्तिवक्त्रो [पराचीनिति इति पाठः] न च परां स्थितिम् ।  
पूर्णामध्युषितस्तेन सुषुप्त इव भासते ॥२१६॥  
  
असुप्तश्च प्रबुद्धत्वात्तस्य स्वापो निमीलनम् ।  
नह्यस्ति परमार्थेन भैरवानन्दसंविदः ॥२१७॥  
  
तस्मिन्परप्रकाशे हि निमीलत्त्वमुपागते ।  
प्रलयात्तन्निमीलत्त्वमितिर्वा [प्रलयास्तेति पाठः] कुत्र भासताम् ॥  
२१८॥  
  
अनाभातं च नो वस्तु व्योमसद्मगवाक्षवत् ।  
सोऽपि वा कल्पिताकारश्चित्प्रकाशे प्रकाशते ॥२१९॥  
  
तदमीलित एवायं निमीलन्निव तिष्ठति ।  
प्रभूणामविकल्प्या हि शक्तिर्दुर्घटकारिणाम् ॥२२०॥  
  
इदं सुखेन घटते दुःखेन घटते त्वेदम् ।  
इत्याभासनवैचित्र्ये स्वतन्त्रो हि स एव नः ॥२२१॥  
  
तदेव तस्य स्वातन्त्र्यं शक्तिर्नियतिनामिका [नियतिर्नाम यस्याः सा] ।  
यया रुद्धः पशुर्जातु स्वातन्त्र्यं [स्वान्त्र्येणैवेति पाठः] नैव   
विन्दति ॥२२२॥  
  
तदपेक्षावलात्प्रोक्ता पत्यौ दुर्घटकारिता ।  
नहि विश्वात्मनः किञ्चित्सुघटं वाथ दुर्घटम् ॥२२३॥  
  
किं मुहुर्मुहुरेतेन सकृन्ननु निरूपितम् ।  
हन्ताविस्मृतिशीलं त्वां प्रत्येतत्स्यादपार्थकम् ॥२२४॥  
  
एकमुद्दिश्य किन्त्वेतत्संरम्भो न विराजते ।  
किं ह्येकाङ्कुरसम्पत्त्यै प्रावृषेण्याः पयोमुचः ॥२२५॥  
  
२३)  
  
मर्मस्थानमिदं चात्र व्युत्पाद्यो हि जनः स च ।  
व्याप्तो [व्याप्ता इति पाठः] हृद्भुवि कर्मौघकृष्टायां   
सौकुमार्यतः ॥२२६॥  
  
मायाबीजोत्थितानन्तविकल्पाङ्कुरकन्दलैः ।  
भेदाभिमानजनितवाचनौचित्यसेवितैः ॥ २२७॥  
  
यावद्विद्यामहादावज्वालयैषा [ज्वालयेमाः इति पाठः] पुनः   
पुनः ।  
नालब्धा तावदस्यैतद्द्वैतं [दास्येतद्वैतमिति पाठः] रोहेत्पुनः   
पुनः ॥२२८॥  
  
तीक्ष्णयत्नकुठारौघैः सद्विद्यावह्निदीपितैः [सविद्येति पाठः] ।  
निर्भिन्नो देहविटपी [देवविटपिति पाठः] पुनर्नैव प्ररोहति ॥२२९॥  
  
एवं देवे सुषुप्तांशमध्यासीनाः स्थिता अपि ।  
असद्देशीयतां यान्ति भावाः श्वभ्रकपित्थवत् ॥२३०॥  
  
अत्र तादृशमेवं स्वं ज्ञानं वैराग्यनिर्भरम् ।  
निरुपाख्यं निरालम्बं व्यजृम्भत विरागतः ॥ २३१ ॥  
  
कपालमालाभरणाः श्मशानपदवासिनः ।  
अस्मात्पराङ्मुखीभूता भूतसङ्घातगोचरात् ॥२३२॥  
  
भोग्यं जुगुप्सावधि सर्वमेव   
भोक्ता ह्यहं कः किल देह एषः ।  
चर्मास्थिमात्रं न च सारमत्र  
लेशांशभागेऽपि कदाचिदस्ति ॥२३३॥  
  
इत्थमभ्यस्यमानास्ते परां वैराग्यसम्पदम् ।  
प्रतिक्षणमुपारुह्य निमीलन्ति तदाहतम् (?) ॥२३४॥  
  
किमेतदिति धावन्ति दुःखेऽपीन्द्रियवृत्तयः ।  
एतदेवमिति प्रायो विरज्यन्ते सुखादपि ॥२३५॥  
  
२४)  
  
दृष्टानुश्रविकार्थौघवैतृष्ण्ये वशताधियः ।  
तत्परं पुरुषख्यातेर्गुणवैतृष्ण्यमित्यपि ॥२३६॥  
  
नन्वकाण्डेऽपि पृच्छामः किञ्चिद्यदि न कुप्यते ।  
किमकाण्डभेदकाण्डभेदकाण्डघटावधौ (?) ॥२३७॥  
  
तर्हि संविदियं शुद्धा स्वभावादेव चेत्कथम् ।  
अशुचिभ्योऽपि भोगेभ्यो रसात्स्पृहयतेतमाम् [न सा स्पृहयत इति   
पाठः] ॥२३८॥  
  
नन्वविस्मृतिशीलत्वाभिमानः क्वाधुना गतः ।  
अलं वा बुद्ध्युपालब्धैरुक्तमप्येतदुच्यते ॥२३९॥  
  
स्वभावादेव संवित्तिः प्रकाशपरमार्थिका ।  
विश्वावभासयोगेन भातीति हि विपञ्चितम् ॥२४०॥  
  
अतश्च संविदो देव्या विश्वस्मिन्भावमण्डले ।  
स्वात्मन्येवोच्छलत्त्वं किं खण्डनादायि जायते ॥२४१॥  
  
यदापि परमेशानशक्त्या भेदोऽवभास्यते ।  
तदापि संविद्भावेषु धावतीति विविच्यते ॥२४२॥  
  
यथा लोष्ठह्रदज्वालाश्वासकुम्भवियत्स्थितिः ।  
धराम्बुधिमहातेजः समीरानन्तखात्मताम् ॥२४३॥  
  
यात्येव मितिरूपेयं [शितीति पाठः] संवित्स्वोच्छलितक्रमात् ।  
संविद्रूपसजातीयान्भावानेवानुधावति ॥२४४॥  
  
न्यरूप्यत तथा चैतत्केनापि परमेशिना ।  
निम्नं तडागपानीयं कः प्रवर्तयितुं क्षमः ॥२४५॥  
  
परिपूर्णे पुनस्तस्मिन्प्रवाहाः सर्वतोमुखाः ।  
ननु किं कांश्चिदेवेत्थं सैषा स्वनियतेर्बलात् ॥२४६॥  
  
२५)  
  
इत्थं धावति तच्चास्या रागतत्त्वात्मकं वपुः ।  
तत्रापि च तथा रागाभास एव स धार्यताम् ॥२४७॥  
  
चिदात्मनि तु रागस्तु कोऽप्यन्यारुषणात्मकः ।  
नन्वित्थं चेत्कथं नाम सा कुत्रापि विरज्यते ॥२४८॥  
  
हन्त प्रकृत एवायं वादः सङ्गतिमागतः ।  
यदा हि चितिरेवैषा सर्वथा सङ्कुचत्स्थितिः ॥२४९॥  
  
क्रमेण भोग्योपायेभ्यो भोग्येभ्यो [भोगेभ्य इति पाठः] देहतो   
भुजः ।  
भोगाद्भोक्तुस्तथा शून्यमहाप्रलयभागिव ॥२५०॥  
  
जायते रुद्ररूपैषा दशा सांहारिकी यतः ।  
सद्योजातश्च यद्रुद्रः पुरुषश्चेश्वरात्मकः ॥२५१॥  
  
श्रीमान्सदाशिवो देव ईशानश्चेति गीयते ।  
विष्णुर्वामः कजोऽघोर इति चैतद्भविष्यति ॥२५२॥  
  
अन्तःस्थसर्वशक्तित्वेनैकैकस्यापि बृंहणात् ।  
ब्रह्माण्येतानि कथ्यन्ते बृहत्त्वाद्विश्वबृंहणात् ॥२५३॥  
  
तदन्यशक्त्युद्रेकांशे ह्यत एव विवक्षिते ।  
प्रत्येकमस्ति ब्रह्मादिहेतुपञ्चकयोगिता ॥२५४॥  
  
सैव शास्त्रेषु भेदेन तेषु तेषु प्रतन्यते ।  
अतश्च सद्योजातेऽस्मिन्मुख्या रौद्रदशा स्थिता ॥२५५॥  
  
सा च सङ्कोचरूपापि चिद्विकासे भविष्यति ।  
यल्लीनौ ब्रह्मविष्ण्वंशौ तेनाधः कुरुते बलात् ॥२५६॥  
  
वस्त्वभावमयीत्यादिदशा रुद्राधिदैवता ।  
भिन्नप्रमेयेति [भिन्नप्रमेयेत्याद्यं च नान्तं किं शु कदाचित्के ।   
भ्रम इत्यादि तच्छ्रीमदिति पाठः ।] श्रीमदुत्पलेन न्यरूप्यत ॥२५७॥  
  
२६)  
  
जातोऽपि भेदतन्मात्रे सङ्कोचं यदुपागतः ।  
ततो व्यतिनिमीलेते भोक्तृभोग्याविह स्फुटम् ॥२५८॥  
  
अजातमिव तद्विश्वमत्र सद्योऽवभासते ।  
सद्योजातपदं तेन शून्यसंवेदनात्मकम् ॥२५९॥  
  
ततः शून्यपदस्यान्तर्यावत्स च विविक्षति ।  
देवस्तावत्स्वयं बोधे विश्वं प्रोच्छलति स्थितम् ॥२६०॥  
  
जानाति सेयं नाथस्य ज्ञानशक्तिर्विकासिनी ।  
तयोर्विकासिचिद्धाम्नि [तत इति पाठः] लीनत्वमुपपादितम् ॥२६१॥  
  
संविदः शून्यरूपाया विकासो विश्वमेव तत् ।  
तथा हि घनसौषुप्तविश्रान्तिवशनिर्भरः ॥२६२॥  
  
तांस्तान्गृहापणाद्यंशान्वेत्ति स्वप्नपदाभिधान् ।  
अत एव न सा सृष्तिः स्थितिरेव तु सा तथा ॥२६३॥  
  
पूर्वसृष्टेषु भावेषु तद्धि विज्ञानमात्रकम् ।  
तथा च जाग्रतो रूपात्स्वप्नो भेदेनजायते ॥२६४॥  
  
किन्तु जाग्रत्पदादीनां प्रत्येकं बहुभेदता ।  
निर्णेप्यते ततो युक्तं सृष्टिरूपेण भासनम् ॥२६५॥  
  
अतो निजविबोधेन तान्भावान्व्याप्नुवन्विभुः ।  
एतैस्त्याजयते तां स्वामौदासीन्यदशां विभुः ॥ २६६॥  
  
ज्ञानशक्तेरियं जृम्भा तज्ज्ञानस्थितिभाविनः ।  
भावाः प्रयान्ति पूर्णत्वं विकासिनिजतेजसः ॥२६७॥  
  
परमः खलु सङ्कोचः सद्योजातपदे भवेत् ।  
यदेषां स्वस्वरूपस्य निष्ठा नैव स्म जायते ॥२६८॥  
  
विना संविदुपारोहं सङ्घासङ्घा जडोऽजडः ।  
  
२७)  
  
अनीलं नीलमित्यादिव्यवस्था कल्पतां कथम् ॥२६९॥  
  
यदुवाचोत्पलगुरुर्यथा सदसतां तथा ।  
जडाजडानां न स्वात्मविशेष इति निश्चितम् ॥२७०॥  
  
तस्माद्बोधभरोल्लासविसृष्टस्वपरस्थितिः ।  
चिदनुप्राणनां विश्वग्वमन्नानन्दसुन्दराम् [प्रसन्निति?   
पाठः] ॥२७१॥  
  
चिदेकवपुषा विश्वं स्वीचिकीर्षश्चिदात्मनि ।  
स्वबोधशक्तिवमनात्स देवो वाम उच्यते ॥२७२॥  
  
स्वबोधशत्सुद्रेकेण यद्यप्येष प्रयच्छति ।  
भावानां स्ववपुस्तादृक्तथापि परमार्थतः ॥२७३॥  
  
स्वीकर्तुमिच्छन्संहारमेषां कल्पयते भिदः ।  
अतो भेदाव्यवस्थायां [भेदच्चवेति? पाठः] वामोऽसौ   
परमेश्वरः ॥२७४॥  
  
अत्र सौभाग्यनिःष्यन्दि तादृग्ज्ञानं प्रतायते ।  
सौभाग्यं सोच्यते [प्रोच्यत इति पाठः] तेषां भिन्नानां   
स्वीक्रियैव या ॥२७५॥  
  
भावानां च विचित्राणां भोगाङ्गानां स्वशक्तितः ।  
स्वकौतुककलालोकादुच्छलन्त्येव या चितिः ॥२७६॥  
  
सैव स्वभावरागेण विश्वं रञ्जयते यतः ।  
व्यक्तो हि रञ्जयेद्विश्वं व्यक्तिश्चास्य स्वरूपतः ॥२७७॥  
  
यैव प्रोच्छलितावस्था स्वीकारेच्छाभरोदयः ।  
तद्रश्मिसारसर्वस्वे क्षणं तिष्ठत्यनन्यधीः ॥२७८॥  
  
किं नाकर्षति किं नैष न भावयति योगवित् ।  
तत एवोच्यते शास्त्रे नारक्तो रञ्जयेदिति ॥२७९॥  
  
तथा  
  
कामस्थं काममध्यस्थं कामाङ्कुशपुटीकृतम् ।  
  
२८)  
  
कामेन साधयेत्कामान्कामं कामेषु योजयेत् ॥२८०॥  
  
कामं स्वीकर्तुमिच्छैव तदाच्छादनयोगतः ।  
विश्वं साधयते कामी कामतत्त्वमिदं यतः ॥२८१॥  
  
तथा हि परमे स्वात्मन्यध्यास्य स्थैर्यमञ्जसा ।  
तदुच्छलितसम्बोधकलासञ्छादनक्रमात् ॥२८२॥  
  
विश्वं कामाङ्कुशाधीनं किङ्करत्वेन भासते ।  
अध्यात्मसिद्धया युक्त्या त्वनयैव निजोदये ॥२८३॥  
  
प्राणपुर्यष्टकं देहं व्याप्य विश्वं प्रकर्षति ।  
तत्त्वस्य कामतत्त्वस्य प्रकटीक्रियया यतः ॥२८४॥  
  
सिद्धचक्रेष्विदं गोप्यं किं वा न प्रकटीकृतम् ।  
शून्यानन्दात्प्रसृत्यैव बोधः [दोप इति पाठः]   
प्रोच्छलितात्मकः ॥२८५॥  
  
वर्तमानो निजाः शक्तीर्विकास्यैव प्रवर्तते ।  
यत्रास्य प्रविविक्षास्ति [प्रविवित्सेति पाठः] यतश्च प्रावृतद्विभुः   
॥२८६॥  
  
सर्वाः शक्तीरसौ भास्तास्स्वात्मन्युद्रेच्य वर्तते ।  
ततश्चिदात्मको देवो न्यग्भूत इव भासते ॥२८७॥  
  
उद्भूतास्तु विभान्त्येताः प्रोन्मेषेच्छाविदिक्रियाः [विधीति पाठः] ।  
अतश्चतुष्कयुक्तोऽसौ यद्यपि प्रतिभासते ॥२८८॥  
  
तथापि शक्तिगणना वस्तुतोऽस्य भवेत्कुतः ।  
अत्रैव भावभेदांशनिर्मूलनकला यतः ॥२८९॥  
  
स्थितस्ततः समाचारो लोकातिक्रान्तगोचरः ।  
अनन्तशक्तिवैचित्र्यादत्राप्युच्चाटनादयः ॥२९०॥  
  
संहारलीलाभूयिष्ठा अपि तास्ताः क्रियाः स्थिताः ।  
तदित्थं ज्ञानशक्त्यन्ते भावानां वपुषि स्थिते ॥२९१॥  
  
क्रियाशक्तिरथान्त्यैव तान्संहरति सादरम् ।  
यदा सूक्ष्मतमा शक्तिरुन्मेषाख्या पुरावधौ ॥२९२॥  
  
स्रष्टव्यभावस्थौल्येन स्थूलाकारेव भासते ।  
तथैवैषा क्रियाशक्तिर्यस्यां भावा निमेषिताः [रेषिता इति पाठः] ॥  
२९३॥  
  
स्वस्वरूपास्थितिः कापि पूर्णैव प्रविजृम्भते ।  
नन्वस्त्येव क्रिया यस्यां भेदः प्रत्यवभासते ॥२९४॥  
  
सैवं सर्वा क्रिया भेदं प्रत्युत प्राग्व्यपोहति ।  
तथा हि भेदभूमौ ये काष्ठज्वलनतण्डुलाः ॥२९५॥  
  
त एव पाकाविष्टत्वे भेदं प्रोज्झन्ति सादरम् ।  
यदि भिन्नस्वरूपास्ते पाकैक्यं तत्कथं भवेत् ॥२९६॥  
  
भिन्नं स्वरूपमङ्गानां नहि युक्त्योपपद्यते ।  
ननु पाकेन कश्चित्स यत्तन्नानास्वरूपकम् ॥२९७॥  
  
ज्वलनक्लेददाहादि तत्पाक इति शब्द्यते ।  
भिन्ना एव क्रियाः सर्वाः फलमेकं प्रति स्थिताः ॥२९८॥  
  
पाक इत्युच्यते नान्या क्रिया नामास्ति काचन ।  
एतदेव कथं बह्व्य [बाह्य इति पाठः] एकं फलमभीप्सितम् ॥  
२९९॥  
  
कथं सम्पादयेयुस्ताः पूर्वोक्ता एव हेतुतः ।  
ननु लोचनदीपार्थमनस्कारैरपि [रवस्कारैरिति पाठः] स्फुटम् ॥  
३००॥  
  
जन्यते ज्ञानमेकं तत्तथैवात्र भविष्यति ।  
सोऽयं कर्दमसम्मर्दमलिनीभूतविग्रहः ॥३०१॥  
  
मरौ मरीचिकाम्भोभिः स्नानेच्छुरभिधावति ।  
भिन्नस्वरूपाद्यद्येकमस्ति वस्त्विति सम्भवः ॥३०२॥  
  
तर्हि कारणभेदेन न भेदः पारमार्थिकः ।  
  
३०)  
  
अथ भिन्नस्वरूपं तदेकं चेत्युपगम्यते ॥ ३०३ ॥  
  
स्वभावभेदो भेदायेत्येतत्त्यक्तं व्रतं भवेत् ।  
नन्वित्थं सा क्रिया माभूदेका काष्ठादि कारकम् ॥३०४॥  
  
फलं जनयतामेवमप्यस्तु नहि नः क्षितिः ।  
क्रिया हि नाम नास्माकमन्या शक्तिस्त्वसौ यतः ॥३०५॥  
  
शक्तिश्च फलभित्कॢप्त्या भावात्मैव विभेदतः ।  
सा च शक्तिर्विभोरेव स च विश्वात्मविग्रहः ॥३०६॥  
  
फलकारकभेदेन न भिन्नः परमार्थतः ।  
स्वात्मन्यभिन्नेऽपि विभोरेवं भेदावभासनात् ॥३०७॥  
  
क्रियाशक्तिरिति प्रोक्ता यया कर्ता महेश्वरः ।  
ननु यत्पशवः कुर्युः कथं तदुपपद्यताम् ॥३०८॥  
  
ते हि भेदैकजीवत्वात्कुर्युर्भेदवतीं क्रियाम् ।  
अलमेतेन पशवः कथं कुर्युर्यदि स्फुटम् ॥३०९॥  
  
स एव स्ववचश्छिन्नो वादो वन्ध्यासुतादिवत् ।  
नहि कुम्भकृतः क्वापि कदाचित्कर्तृता भवेत् ॥३१०॥  
  
यदि नासौ महेशाख्यात्कर्तुरव्यतिरेकभाक् ।  
यद्येवं तत्कुलालेन पटोऽपि क्रियते न किम् ॥३११॥  
  
ननु किंस्वित्कुलालेन कुम्भोऽपि क्रियते ततः ।  
ईशस्य विश्वकर्तृत्वे किं पटेऽपि न कर्तृता ॥३१२॥  
  
नन्वेवं सति नो कर्ता कोऽप्यन्य इति कर्मणाम् ।  
शुभाशुभानां स्वफलं कर्तुं [हेतुमिति पाठः] कं प्रति   
हेतुता ॥३१३॥  
  
एवमेवैतदायुष्मंस्तथाह्येवं विजानताम् ।  
न किञ्चन फलं क्वापि शुभाशुभसमुद्भवम् ॥३१४॥  
  
३१)  
  
इत्थं ये तु न जानन्ति भुञ्जते तेऽविपश्चितः ।  
तदेव कर्मसञ्ज्ञं [कार्मेति पाठः] तु मलमज्ञानमूलकम् ॥  
३१५॥  
  
एतदेवानुमन्यैव [अमुमत्यैवेति पाठः] केचित्संवित्तिमात्रकम् ।  
सम्मन्यन्ते ह्यकर्तारं कर्तृत्वानुपपत्तितः ॥३१६॥  
  
चित्स्वरूपाधिकं ह्यस्य यत्तत्कर्तृत्वमुच्यते ।  
तज्जाड्यमर्पयेदस्मै [जात्यमिति पाठः] चिदाधिक्यप्रसङ्गतः ॥  
३१७॥  
  
प्रकृतेः कर्तृता पुंसि ननु नामोपचर्यते ।  
एतन्न्यायपथापेतैर्वृथा जेगीयते गृहे ॥३१८॥  
  
उपचारो हि नो वस्तुतथात्वं प्रतिपद्यते ।  
व्यपदेशः परं तादृग्वस्तुशून्योऽस्तु तावता ॥३१९॥  
  
नोपचारिकवह्नित्वव्यपदेशेऽपि मानवः ।  
हिमानीशीकरासारिवातोत्थशिशिरापहः ॥३२०॥  
  
द्रष्टुः पुंसश्च न द्रष्ट्री प्रकृतिः परिगीयते ।  
न चान्योऽस्ति वराकोऽतः [वदेकेतैरिति पाठः] कर्तृभावोपचारकः   
॥३२१॥  
  
किं च प्रयोजनं तस्य कर्तृत्वव्यवहारजम् ।  
व्यपदेशस्तु नावस्तु परिवर्तयितुं क्षमः ॥३२२॥  
  
येऽप्यात्मानं न्यायविदः कर्तारं समुपागमन् ।  
तेऽपि प्रश्नमिमं तावदस्माकं प्रतिभार्पितम् ॥३२३॥  
  
किं यादृग्लोकसंसिद्धकर्तृत्वं कर्मयोगतः ।  
स्पन्दात्म तद्विभौ स्पन्दहीने समुपपद्यते ॥३२४॥  
  
ननु ज्ञानं चिकीर्षा च यत्नश्चेति गुणत्रयम् ।  
समवैति यदत्रास्य तत्कर्मत्वमुदाहृतम् ॥३२५॥  
  
इत्थं बालमतीनां धीविम्प्रलभ्येत वञ्चकैः ।  
  
३२)  
  
दारका अपि वा विद्युर्न संवेदनवर्जितम् ॥३२६॥  
  
तत्र ज्ञानं न कर्तृत्वं सर्वत्रास्त्येव तद्यतः ।  
इच्छायत्नावपि प्रायः संस्तः [संस्थ इति पाठः] सर्वस्य   
सर्वतः ॥३२७॥  
  
कुम्भकारो गृहाभावपरितापितचेतनः ।  
जानन्निच्छन्सयत्नोऽपि किं कुर्यान्नात्मनो गृहम् ॥३२८॥  
  
ननु कर्तुं न जानाति ततः कर्तुं न चेच्छति ।  
तस्मात्कर्तुं न [हि इति पाठः] यतते तद्गृहं कुरुतां कथम् ॥  
३२९॥  
  
कर्तुमित्येव यद्रूपं ज्ञानादीनां विशेषणम् ।  
करोतेस्तत्र कोऽर्थः स्याद्यदि सस्पन्दता किल ॥३३०॥  
  
तदासौ स्पन्दितुं वेत्ति प्रेप्सतीति भवेद्वचः ।  
तच्च स्वात्मगतं नास्य स्पन्दितं वैभवोद्भवात् ॥३३१॥  
  
अन्यदस्पन्दितं ज्ञानं सर्वस्यापि च सम्भवेत् ।  
ज्ञानेच्छायत्नवत्त्वं च करणं तम्य भाषितम् ॥३३२॥  
  
आत्मनः कर्तुमित्यस्य ततोऽर्थप्रविवेचने ।  
जानातीच्छन्प्रयतते ज्ञातुं यतितुमेषितुम् ॥३३३॥  
  
प्रत्येकमिति योऽर्थः स कर्तुं वेत्तीति शब्दितः ।  
चिकीर्षितृत्वं चैतत्स्यान्न कर्तृत्वं पुनर्भवेत् ॥ ३३४॥  
  
तथात्वे मानसैः साम्यं भवेद्वाक्कायकर्मणाम् ।  
वाक्कायकर्मभिर्वास्य कथं कर्तृत्वमापतेत् ॥३३५॥  
  
मानसान्यपि कर्माणि कथं तस्येति गीयताम् ।  
तद्गुणत्रयसद्भावे मनोवाक्कायसम्भुवाम् ॥३३६॥  
  
कर्मणां सञ्चितेरेष कर्मभागीति चेन्ननु ।  
उपचारोऽयमेवं स्यात्स चावस्त्विति वर्णितम् ॥३३७॥  
  
३३)  
  
किं चात्मगमहत्त्वादिद्रव्यान्तगुणसन्निधौ ।  
तानि सन्तीति किं सोऽपि कर्तृत्वायतनो भवेत् ॥३३८॥  
  
न चास्त्वित्युपगन्तव्यं मुक्तावपि [व्यमुक्ताविति पाठः] हि   
तद्भवेत् ।  
अन्यात्मगुणसान्निध्ये समश्चैष विधिर्यतः ॥३३९॥  
  
आत्मस्वतः प्रवर्तेरन्कृतनाशाकृतागमाः ।  
किं चेश्वरेण सर्वत्र बुद्धिमत्ताव्यपेक्षिणि ॥३४०॥  
  
सन्निवेशाधिके कार्ये निमित्तत्वं कृतं यदि ।  
स्वैः स्वैश्च समवायान्यकारणांशैः प्रपूरिते ॥३४१॥  
  
कमंशं कुम्भकारादेः प्रातुं [प्रैतुमिति पाठः] भवतु   
हेतुता ।  
नहि सोऽस्त्यंशलेशोऽपि सर्वकर्तरि यं प्रति ॥३४२॥  
  
न ज्ञानेच्छायत्नमस्ति कर्तृत्वं नान्यदित्यपि ।  
तस्मान्नान्यस्य [कस्मादिति पाठः] कर्तृत्वं कदाचिदपि   
सम्भवेत् ॥३४३॥  
  
ईश्वरादीश्वरस्यपि स्वातन्त्र्यं कर्तृतां विदुः ।  
तदित्थं परमेशानां भेदेऽभेदेऽपि वात्मनाम् ॥३४४॥  
  
प्रभवन्ति न कर्माणि बन्धनाय स्वभावतः ।  
तस्मादिदममुष्मात्स्यात्कर्मणो वाशुभं शुभम् [शुभाशुभमिति   
पाठः] ॥३४५॥  
  
तदैश्वर्यममुष्यैव विहितं परमेशितुः ।  
निर्णीतमेतदन्यत्र मयैव विततं यतः ॥३४६॥  
  
तदलं प्रकृतं ब्रूमः क्रियाशक्तिरियं परा ।  
अघोरत्वेन देवस्य तत एव प्रकीर्तिता ॥३४७॥  
  
दाक्षिण्यमत एवास्या भावानां शिवसंश्रये ।  
यतोऽञ्जसैव मार्गोऽयं या क्रिया च न सात्मिका ॥३४८॥  
  
३४)  
  
ननु नात्र स्थिताः केचिद्भावा ये शिवताश्रितौ ।  
कर्तारः सत्यमित्थं तु बोध्यमानोऽवधारयेत् ॥ ३४९॥  
  
देशकालक्रियाकारकल्पनापथवर्जितः ।  
देवदेवस्तथैवास्य शक्तिः सा विश्वरूपिणी ॥३५०॥  
  
तद्विश्वमपि कालादिकलङ्काङ्ककलोज्झितम् ।  
  
तत्स्वातन्त्र्यात्स्वतन्त्रं तत्स्वात्मनि प्रोच्छलत्स्थितम् ।  
यतो भाति ततोऽप्यस्तशिवावेशबहिष्कृति [कृती इति पाठः] ॥३५२॥  
  
अत एव परा सेयं दक्षिणाघोररूपिणी ।  
यद्वक्ष्यते जन्तुचक्रे शिवधामफलप्रदाः ॥३५३॥  
  
पराः प्रकथितास्तज्ज्ञैरघोराः शिवशक्तयः ।  
अन्यत्रापि क्रियाशक्तिः शिवस्य पशुवर्तिनी ॥३५४॥  
  
बन्धयित्री स्वमार्गस्था ज्ञाता सिद्ध्युपपादिनी ।  
अकारादिहकारान्तः प्रसरो यः प्रगीयते ॥३५५॥  
  
स एव बिन्दुनिलयादस्वरत्वमुपाश्रितः ।  
क्रियाशक्तिविजृम्भेयं समस्ता वर्णमालिका ॥३५६॥  
  
क्रोडीकारेणाहमितिपरामर्शस्वरूपिणी ।  
तिष्ठत्येव ततः पूर्णपराहङ्कारसस्फुरः ॥३५७॥  
  
अनन्तादिविरिञ्चान्तपशुसङ्घातघस्मरः ।  
निजोदरदरीनीतचराचरजगद्व्रजः ॥३५८॥  
  
स्वचैतन्यविमर्शान्तर्ग्रस्तपुद्गलसञ्चयः ।  
यावदुल्लसितस्तावत्क्रियाशक्तिस्वरूपतः ॥३५९॥  
  
३५)  
  
असंविज्ञाननिःसङ्ख्यवैचित्रीचर्चितस्थितेः ।  
अनन्तकार्यशान्त्यादिसौम्यरौद्रभिदात्मनः ॥३६०॥  
  
अपि स्वग्रासमाहात्म्यप्रकटीकृतसुस्थितेः ।  
औचित्याद्विविधाकारा अपि भैरवतेजसः ॥३६१॥  
  
रिक्तपूर्णोभयभावा [भवभवा इति पाठः] पुनरावृत्तिचित्रिताः ।  
शाक्तस्वरूपविश्वाख्यस्वांशग्रासैकलम्पटाः ॥३६२॥  
  
लोककालचिरारूढभावोन्मूलनभाविताः ।  
शक्तयो निजविस्फाराद्रश्मिपुञ्जं निजं निजम् [पुञ्जनिभं निभमिति   
पाठः] ॥३६३॥  
  
प्रसारयन्त्यः सङ्कल्पसत्यभावसमाश्रयात् ।  
स्वोचितान्येव लोकोत्थवामाचारबहिष्कृतेः ॥३६४॥  
  
घटयन्त्येव शास्त्राणि यातानि परिपूर्णताम् ।  
यादृक्प्रथमसम्भूते लोकातिक्रान्तिगोचरे ॥३६५॥  
  
समाचारः स एवात्र त्रस्तभेददशे भवेत् ।  
पूर्णेयं परमेशस्य महासृष्टिरिह स्थिता ॥३६६॥  
  
यस्यां संहारसृष्ट्यंशा विश्वे ते मध्यवर्तिनः ।  
सा चाद्या सृष्टिरित्येव नैव वक्तुं [वक्त्रमिति पाठः]   
भवेत्क्षमा ॥३६७॥  
  
अदेशकाले तत्त्वे हि कथमाद्यादिसम्भवः ।  
जाग्रद्दशेयं सा मुख्या प्रोन्मेषपदभागिनी ॥३६८॥  
  
ब्रह्मैष निजशक्त्यंशसम्बोधकमलासनः ।  
ता एताः सौशिवाद्रूपात्प्रभृति ब्राह्ममन्ततः ॥३६९॥  
  
रूपं कृत्वा विजृम्भन्ते संविन्नाथस्य शक्तयः ।  
एतावानेव [एतावदेवेति पाठः] देवोऽयमिति यद्यपि शक्यते ॥३७०॥  
  
३६)  
  
न वक्तुमप्रमेयत्वाच्चिद्रूपस्य महेशितुः ।  
प्रबोधपञ्चदशिकामध्ये तादृङ्मया स्फुटम् ॥३७१॥  
  
उक्तं मितप्रकाशत्वं जडस्य किल लक्षणम् ।  
जडाद्विलक्षणो बोधो यतो न परिमीयते ॥३७२॥  
  
तथापि स्वयमेतादृग्देवो मानविवर्जितः ।  
निजस्वातन्त्र्ययोगेन कृत्वात्मानं चराचरम् ॥३७३॥  
  
[तथा हि प्रथममीशानतत्पुरुषसद्योजातैरेकैकस्योद्बुभूषुभिः   
सद्भिर्भेदत्रयमुल्लासितम् उद्भूतैश्चेत्येकैकभेदाः षट् त्रिभिरप्येभिः   
सम्भुयोलासित एको भेदः ईशतत्पुरुषौ ईशसद्योजातौ सद्योजाततत्पुरुषाविति   
द्व्यात्मना सम्भूयापि एभिस्त्रिभिर्भेदत्रयं समुल्लासितम् ॥]   
ईशतत्पुरुषाजातैरुद्भूतैरुद्बुभूषुभिः ।  
एककैः [एकैकैरिति पाठः] षड्भिरेकेन त्रिकेण [नाध्यात्मेति   
पाठः] द्व्यात्मकैस्त्रिभिः ॥३७४॥  
  
जायते शिवभेदानां [शशिभेदानामिति पाठः] दशानां   
विविधा स्थितिः ।  
अत एव विचित्राभ्यः संविद्भ्यो मिश्रतावशात् ॥३७५॥  
  
चित्राण्यत्र शिवाख्येऽपि भेदज्ञानानि तेनिरे ।  
यदा त्रयाणां वक्त्राणां वामदक्षिणसङ्गतिः ॥३७६॥  
  
तदा प्रत्येकशक्तित्वं भविष्यद्भवदुद्भवैः ।  
षणां त्रित्वे रुद्रभेदस्तेनाष्टादशधा स्थितः ॥३७७॥  
  
एकैकं पञ्चवक्त्रं [वक्त्रं यस्मात्प्रगीयते । दशाष्टादशेति   
पाठः ।] च वक्त्रं यस्मात्प्रगीयते ।  
दशाष्टादशभिन्नस्य ततो भैदैरसङ्ख्यता ॥३७८॥  
  
पूर्वोदितयथास्वस्वज्ञानकर्मविचित्रिताः ।  
निर्णीयन्ते यतस्तेषु तेन नापुनरुक्तता ॥३७९॥  
  
३७)  
  
अन्यान्य एव बोधो हि समाचारः क्रियाक्रमः ।  
तत्र तत्र तथा प्रोक्तः सर्वस्तु शिवधामगः ॥३८०॥  
  
यथा जलकणाः सर्वे विश्राम्यन्ति महाम्बुधौ ।  
तथा ज्ञानक्रियाः सर्वाः संवित्सिन्धौ महेश्वरे ॥३८१॥  
  
मितमपि जलं भूमौ सूर्यांशुभिः किल पीयते   
तदपि च पुनर्वृष्टिद्वारैः प्रयाति महार्णवम् ।  
जगति निखिलं ज्ञानं कर्म स्फुटं किमपि स्वयं   
किमपि च परैः पारम्पर्याच्छिवार्णसि मज्जति ॥३८२॥  
  
यच्चान्ते दक्षिणे हार्दं लिङ्गं हृत्परमं मतम् ।  
तदप्यन्तः कृताशेषसृष्टभावसुनिर्भरम् [सृष्टिभावेति   
पाठः] ॥३८३॥  
  
भेदभावकमायीयतेजोंशग्रसनाच्च तत् ।  
सर्वसंहारकत्वेन कृष्णं तिमिररूपधृत् ॥३८४॥  
  
विज्ञानशास्त्रे कथितमत एव महेशिना ।  
लीनं मूर्ध्नि वियत्सर्वमित्यादितिमिरं विभोः ॥३८५॥  
  
एवमेव दुर्निशायां कृष्णपक्षागमे चिरम् ।  
भावयेद्भैरवं रूपं भावयद्भिर्दुराभिदम् ॥३८६॥  
  
उक्तं च यत्र स्वर्दुःखं तमो वा द्वयसंवृते ।  
नाविद्याकर्मसम्बन्धः पारतन्त्र्यादिदर्शनात् ॥३८७॥  
  
तदत्र तिमिराकारे भैरवीये वपुष्यलम् ।  
अन्तर्लीनतया भाति यावद्वक्त्रचतुष्टयम् ॥३८८॥  
  
उद्बुभूषु तथोद्भूतं तिरोधित्सु तिरोहितम् ।  
इत्थं [तत इति पाठः] युगपदेवैतद्भिदा षोडशकात्मकम् ॥३८९॥  
  
दक्षे वैसर्गिके हार्दे स्वतन्त्रे च शिवे विशत् ।  
  
३८)  
  
अष्टाष्टकात्मकं शास्त्रं युगपद्भैरवाभिधम् ॥३९०॥  
  
इत्थं तन्त्रं रुद्रशिवभैरवाख्यं स्थितं त्रिधा ।  
वस्तुतो हि त्रिधैवेयं ज्ञानसत्ता विजृम्भते ॥३९१॥  
  
भेदेन भेदाभेदेन तथा [पूर्णेनेति पाठः] चाभेदसन्धिना ।  
तथा च मुख्याः शाम्भव्यस्तिस्र इच्छादिशक्तयः ॥३९२॥  
  
तत्रैव तु प्रपञ्चेन पञ्चशक्त्यादियोजनम् ।  
इत्थं मध्ये विभिन्नं तत्त्रिकमेव परं [तथा तत्रेति पाठः]   
तथा ॥३९३॥  
  
शास्त्रमस्मद्गुरुगृहे सम्प्रदायक्रमात्स्थितम् ।  
अत एव हि नैकट्याद्वामदक्षिणशास्त्रयोः ॥३९४॥  
  
धारा प्रान्तधराप्रान्ते कौलिकी प्रविजृम्भते ।  
ततोऽपि संहृताशेषभावोपाधिसुनिर्भरः ॥३९५॥  
  
भैरवः परमार्थोद्यद्रवबृंहितवृत्तिकः [शक्तिक इति   
पाठः] ।  
ईशानवामदक्षासु तासु शक्तित्रयं क्रमात् ॥३९६॥  
  
परादिशक्तित्रितयं क्रोडीकृत्यावतिष्ठते ।  
तद्विभावयति भेदविभागं   
तत्स्फुटत्वकृदथोक्तमनन्तम् ।  
सङ्ग्रसिष्णु परमेश्वररूपं  
वस्तुतस्त्रिशिर एव निराहुः ॥३९७॥  
  
ऊर्ध्ववामतदन्यानि तन्त्राणि च कुलानि च ।  
रूढाभ्यमुभ्य धारायां भेदसङ्कोचहानये ॥३९८॥  
  
परप्रकाशविषयस्त्रिकार्थस्त्रैधयास्थितः ।  
स एष परमेशेन ज्ञानचन्द्राख्ययोदितः ॥३९९॥  
  
स एष सर्वः शास्त्रार्थः परवाग्वृत्तिसंश्रितः ।  
अनुल्लसिततद्वाच्यवाचकादिविभक्तिकः ॥४००॥  
  
३९)  
  
पश्चात्तु ज्ञानशक्त्यंशप्राधान्यस्फुरितात्मनि ।  
क्रियाशक्तिसुसूक्ष्मायां सादाख्यैश्वर्यसम्पदि ॥४०१॥  
  
पश्यन्तीमध्यमाधाम्नि सञ्जल्पोल्लेखयोगतः ।  
पदवाक्यस्वरूपेण वर्तते वर्णरूपिणा ॥४०२॥  
  
स्वच्छन्दशास्त्रे तेनोक्तं स्वयं देवः सदाशिवः ।  
पूर्वोत्तरपदैर्वाक्यैस्तन्त्रं योजितवानिति ॥४०३॥  
  
तथा च तत्रैवोक्तं तत्सुशिवावरणेऽध्वनि ।  
सुशिवावरणं पूर्वं तत्र ज्ञेयः सदाशिवः ॥४०४॥  
  
शिवदशकसंयुक्तो रुद्राष्टादशकान्वितः ।  
अधिकारो हीशतत्त्वे तज्जिघृक्षा तु सौशिवे ॥४०५॥  
  
वरणे बिन्दुतो भोगनाम्नि [धाम्नीति पाठः] विभवतो विभोः ।  
भैरवाख्यस्य बोधस्य शक्तितत्त्वे परं त्रयम् ॥४०६॥  
  
स्थितिस्तस्मादीश्वरोर्ध्वे सदाशिवपदादधः ।  
सुशिवावरणेनोक्ता श्रीमत्स्वच्छन्दशासने ॥४०७॥  
  
तदनन्तरमेतासु शिवरुद्रभिदास्वलम् ।  
मायीयाध्वनि कॢप्तासु शिवैरुक्तः शिवाभिधः [भिद इति पाठः]   
॥४०८॥  
  
भेदो [भोगेति पाठः] रुद्रैश्च रुद्राख्य इति प्राप्तो विचित्रताम् ।  
ततः प्रोद्यत्क्रियासारप्रोल्लासात्क्रमशः स्फुटम् ॥४०९॥  
  
सर्वगोचरमायीयश्रुतवैखर्युपाश्रिताः ।  
वर्णवाक्यपदात्मानः शास्त्रार्था लोकगोचराः ॥४१०॥  
  
समाश्रित्य प्रवर्तन्ते तांस्तांस्तन्त्रावतारकान् ।  
तेन प्रथमतो यावन्मायीयां वैखरीं दरीम् ॥४११॥  
  
मायीयवर्णसन्दृब्धः शास्त्रार्थो नायमागतः ।  
अन्तः सारविधोधैकपरवाङ्मयवर्णकः ॥४१२॥  
  
अकृत्रिमपरावेशमूलसंस्कारसंस्कृतः ।  
शास्त्रार्थो लौकिकान्तोऽस्ति सप्तत्रिंशे परे [त्रिंशपरे इति पाठः]   
विभौ ॥४१३॥  
  
तत्रासतां हि भावानां क्वापि नास्त्येव सत्यता ।  
स्वामिन्यविनयाक्रान्तप्रकृतौ विनयः कुतः ॥४१४॥  
  
तस्मात्समस्तशास्त्रार्थः परतत्त्वात्मना स्थितः ।  
अतो वेदादयोऽप्येते मायीयाः शासनांशवः ॥४१५॥  
  
स्फुरन्ति भैरवादित्यप्रभावादेव नान्यतः ।  
नहि संविद्विमर्शात्स्यादन्यत्क्वाप्येव [अत्यक्ताप्येवमिति पाठः]   
कारणम् ॥४१६॥  
  
संविन्नान्यस्य [नास्त्यस्येति पाठः] संवित्स्यात्संविदेव तथा   
यतः ।  
कार्यं च कारणं चेति तथात्व उपचर्यते ॥४१७॥  
  
परिणामे हि भावस्य क्रमाद्विततधर्मणः [धर्मिण इति पाठः] ।  
आद्यन्तयोः संविदेव रूपत्वेनावभासते ॥४१८॥  
  
संविच्च कालकलनां सहेत् यदि तत्स्फुटम् ।  
भुञ्जीमहि निशातासिच्छिन्ना व्योमांशशर्कराः ॥४१९॥  
  
अतः समग्रशास्त्राणि संविद्रूपापरिच्युतेः ।  
संविदः स्वप्रकाशत्वात्स्वप्रकाशानि वस्तुतः ॥४२०॥  
  
न च वाच्यं पृथग्जातु वाचकाद्व्यवतिष्ठते ।  
स्वातन्त्र्यादभिधातैव भाविवाच्यतया यतः ॥४२१॥  
  
कदाचिद्वाचकांशस्तु स्वरूपग्रस्तवाच्यकः ।  
निर्भासते कदाचित्तु सामान्योल्लासवाचकः ॥४२२॥  
  
जातुचिन्निकटानन्तविशेषणविशेषितः ।  
स्फुटस्वरूपवाच्यांशसमुद्रेकेण भासते ॥४२३॥  
  
तेनार्थपरता जातु स्वरूपपरता तथा ।  
  
४१)  
  
बुभुत्सितार्थता क्वापि क्वचिद्रसमयी दशा ॥४२४॥  
  
शब्दानां लक्ष्यते चित्रा संविद्रूपानपायतः ।  
संविद्विचित्रकचनैः कचतीति किमद्भुतम् ॥४२५॥  
  
इत्थं शिवात्मकविमर्शपदादभिन्नः   
शब्दः स्फुटत्वत [स्फुटस्वत इति पाठः] इह स्वपरप्रकाशः ।  
मानं तदेव चितिसारविमर्शमात्र-  
मन्यत्पुनस्तदुपचारवशात्तथा हि ॥४२६॥  
  
स्वप्रकाशात्मिका येयं संवित्तिः पारमार्थिकी ।  
तत्स्वसंवेदनं प्रोक्तं यतो विश्वव्यवस्थितिः ॥४२७॥  
  
सा चैषा न विमर्शात्मस्वरूपमतिवर्तते ।  
विमर्शोऽस्याः परो भोगः पूर्णः पश्यन्त्युदाहृता ॥४२८॥  
  
परापरा सैव देवी मानमित्यवधार्यताम् ।  
यत्रापरांशगं मेयं तादात्म्याद्व्यवतिष्ठते ॥४२९॥  
  
नहि भिन्नेन मानेन मेयस्य स्याद्व्यवस्थितिः ।  
नहि हंसस्य शुक्लत्वे काकः श्वेतत्वमर्हति ॥४३०॥  
  
एतदेव तथा चाह गुरुः शङ्करनन्दनः ।  
न मानत्वात्ततोऽन्यत्वान्न बाधादस्थितेः स्थितिः ॥४३१॥  
  
प्रकाशेनाविनाभूतैः सत्तायां नियतात्मभिः ।  
धर्मैर्भावो बहिर्भावान्न भावः सिद्धिमृच्छति ॥४३२॥  
  
तेन संवित्तिकात्मैव मातृमानप्रमेयता ।  
गृह्यती स्वप्रकाशत्वं स्वभावादेव भासते ॥४३३॥  
  
सा चान्तःस्थितमन्त्रात्मशब्दनामर्शसुन्दरा ।  
अनपेक्षान्यविरहात्प्रमाणं स्वत एव हि ॥४३४॥  
  
४२)  
  
तस्या एव विचित्राणि नामानि बहुभङ्गिभिः ।  
तत्प्रसादोत्थितान्येव वादिनः पर्यचीकॢपन् ॥४३५॥  
  
तथा च चक्षुराद्यक्षमण्डलीटङ्कनिष्ठितम् ।  
प्रत्यक्षमिति यद्गीतं तत्तावत्प्रविविच्यते ॥४३६॥  
  
संवित्तिव्यतिरेकेण यद्यक्षाणां व्यवस्थितिः ।  
न स्यादर्थप्रमाणैक्यं तर्हि बाह्यघटादिवत् ॥४३७॥  
  
नन्वात्मनश्चक्षुरादि करणं न घटादिकम् ।  
तस्मात्तेनैव भावानां मानं न तु घटादिभिः ॥४३८॥  
  
व्यापकाभिमतस्यास्य संयोगे चाविशेषिणः ।  
भौतिकत्वाविशेषेण [विशिष्टेनेति पाठः] घटाद्यैश्चक्षुरादिना   
॥४३९॥  
  
आत्मनः करणाकाङ्क्षापूरणं नियतं कुतः ।  
विशिष्ट एव संयोगः करणत्वे निबन्धनम् ॥४४०॥  
  
विशेषः कर्मभिस्तैस्तैर्धर्माधर्मगिरोदितैः ।  
तदेतद्युक्तिसद्भावप्रतिभाविकलात्मकः ॥४४१॥  
  
व्रुवन्वञ्चयते मुग्धान्पलायनपरायणः ।  
यच्चाशेषाक्षसंयोगिव्यापकात्मवशोत्थिताम् ॥४४२॥  
  
युगपज्ज्ञप्तिमाच्छेत्तुं मनो नाम निगद्यते ।  
तत्रापि ब्रूमहे पूर्वं मनसात्मैव युज्यते ॥४४३॥  
  
तत्राप्यात्ममनोयोगं कः कुर्यादिति चर्च्यताम् ।  
व्यापकत्वादसौ स्याच्चेत्सर्वैरेव मनो व्रजेत् ॥४४४॥  
  
एकस्य जाते संयोगे सर्वः सर्वज्ञतामियात् ।  
यदि स्वान्तमधिष्ठातृ चक्षुराद्यमपेक्षते ॥४४५॥  
  
तेनाधिष्ठानमर्थानां तावतोऽक्षांशवर्त्मनः ।  
  
४३)  
  
अक्षाधिष्ठितसूक्ष्मांशभागसम्पर्कभासितः ॥४४६॥  
  
बाह्यस्यार्थस्य कुण्डादेरणुरेकोऽवभासताम् ।  
अथापि मानसाधिष्ठा जाता चेदक्षगोचरे ॥४४७॥  
  
तदेतस्य स्वविषये शक्ततैवोपजायते ।  
तर्हि सूक्ष्मतमच्छिद्रनिस्सृता नेत्ररश्मयः ॥४४८॥  
  
विश्ववर्तिनि भावौघे न प्रमां कुर्वते कुतः ।  
योग्यदेशस्थितान्भावान्गृह्णतेऽक्षाणि नन्वलम् ॥४४९॥  
  
योग्यतैव हि देशस्य कीदृशीति विचार्यताम् ।  
यत्रस्थस्य भवेद्वित्तिः स देशो योग्य उच्यते ॥४५०॥  
  
कुत्रस्थस्य भवेद्वित्तिरिति किं वा न दर्श्यते ।  
तदमी तार्किकम्मन्या युक्त्यु?पन्यासवर्जिताः ॥४५१॥  
  
पूर्वमेव कथं तूष्णीं नातिष्ठन्किं विकत्थनैः ।  
आत्मनश्चाभिसन्धानवन्ध्यस्यैव बलादयम् ॥४५२॥  
  
मनोक्षजालसंयोगो भवेत्किं नासमञ्जसः ।  
अभिसन्धिरथैतस्य विषयं प्रति जायते ॥४५३॥  
  
अज्ञाते कोऽभिसन्धिः स्याज्ज्ञाते कोऽर्थोऽक्षसंयुजा ।  
प्रज्ञाते स्मर्यमाणे चेदभिसन्धातृभावितः ॥४५४॥  
  
अन्यदेवाभिसन्धातुः प्रयत्नोऽन्यत्र जायते ।  
मनोयुक्तात्मसम्बद्धचक्षुराद्यक्षसंश्रिताः ॥४५५॥  
  
विषयाः सविधीभूतनेत्राद्युल्लङ्घनक्रमात् ।  
आत्मन्येव कथङ्कारं प्रमातृत्वं प्रतन्वताम् ॥४५६॥  
  
ननु ज्ञानकृतो मातृभावो विज्ञानमात्मनि [विज्ञातमिति   
पाठः] ।  
समवैति ततोऽन्यस्य कथं मातृत्वशङ्कनम् ॥४५७॥  
  
४४)  
  
एतदेव वयं ब्रूमो ज्ञानं तत्रैव वै कुतः ।  
भयात्स्वपक्षपातान्धस्तदेवोत्तरमभ्यधात् ॥४५८॥  
  
यथेन्द्रियात्मसंयोगे मनः कारणमुच्यते ।  
तथैवात्ममनोयोगे कारणान्तरमुच्यताम् ॥४५९॥  
  
तथात्वे चानवस्थैव मूलक्षतिकरी च [तथेति पाठः] सा ।  
अथ स्वान्तात्मसंयोगो ध्रुव एवाभ्युपेयते ॥४६०॥  
  
ज्ञातारः स्युः सदा सुप्तमत्तमूर्छितदुर्भगाः ।  
न चैतद्भवतां ज्ञानमभीष्टं शाक्यशिष्यवत् ॥४६१॥  
  
तस्मात्प्रत्यक्षता नाम कथमिन्द्रियगोचरात् ।  
अथ प्रत्येकमेतेषां परीक्षेयं प्रतन्यते ॥४६२॥  
  
तत्राणु नित्यं सर्वार्थं वेगवल्लघ्वभौतिकम् ।  
मनस्तच्चापि नैवेह युक्तिसिद्धत्वमश्नुते ॥४६३॥  
  
अणु चेच्छीघ्रसञ्चारि मनो यद्विषयान्मुहुः ।  
स्पृशेत्तदैव देहस्य भवेच्छवशरीरता ॥४६४॥  
  
देहस्थेऽपि मनोयोगे तत्रैव ज्ञानयोगतः ।  
एकाणुमात्रं जीवः स्याच्छिष्टं स्याद्धटकुड्यवत् ॥४६५॥  
  
अथ स्वान्तेन योगश्चेज्जातः क्वाप्यात्मगोचरे ।  
तद्विभोरात्मनो ज्ञानं समवायीति मातृता ॥४६६॥  
  
जातेति सर्वदेहस्थं जीवनं किं न सिद्ध्यति ।  
एनयैव न किं युक्त्या घटादेर्जीवनं भवेत् ॥४६७॥  
  
विभावात्मनि जातं हि ज्ञानं तत्रैकदेशतः ।  
देहमात्रे पुनः स्वान्ते भवेत्सावयवा स्थितिः ॥४६८॥  
  
विभुत्वे मानसस्य स्याद्युगपत्सर्ववेदनम् ।  
नित्ये च मनसि ज्ञानं सर्वदैव भवेत् ततः ॥४६९॥  
  
४५)  
  
मोक्षावस्थापि विज्ञानयोगिन्येवोपजायते ।  
मुक्तौ चात्मनोयोगो नास्तीत्येतन्महाद्भुतम् ॥४७०॥  
  
किं हि व्यापकता मोक्षे स्वात्मनो विनिरुद्ध्यते [न निरुद्ध्यत इति   
पाठः] ।  
अभौतिकं चेत्सर्वार्थं कथङ्कारं मनो भवेत् ॥४७१॥  
  
विशिष्टविषयव्यक्तिकौशलादेव चक्षुषः ।  
तैजसत्वमभीष्टं हि तन्मनो भौतिकं न किम् ॥४७२॥  
  
सर्वार्थत्वे च मनसः किमन्यैरक्षडम्बरैः ।  
ननु बाह्येऽस्य विषये प्रागस्त्यक्षोपयोगिता ॥४७३॥  
  
तथा हीन्द्रियसन्दृष्टे पाश्चात्या मनसः स्थितिः ।  
अत्रोच्यते यथैव प्रागिन्द्रियेण न गृह्यते ॥४७४॥  
  
तच्चेत्स्वलक्षणं पश्चादनुयन्त्रिति का कथा ।  
अथ सामान्यमात्रं तद्गृहीतं प्राक्तदिन्द्रियैः [इन्द्रियमिति   
पाठः] ॥४७५॥  
  
व्यक्तिनिष्ठं तदानीं च मनसा व्यक्तिनिश्चयः ।  
नास्तीति मनसा कस्मात्सामान्यग्रहणं भवेत् ॥४७६॥  
  
विना व्यक्तिग्रहेणैव सामान्यग्रहणं य(कु)तः ।  
सामान्यग्रहणे चास्य सर्वार्थत्वं निरुद्ध्यते ॥४७७॥  
  
विशेषग्रहवन्ध्यस्य सर्वशब्दविलोपतः ।  
आशुगामित्वमेतस्य यच्चोक्तं तत्र वस्तुनि ॥४७८॥  
  
पुरःस्थिते स्वहस्तादौ किञ्चिद्दूरगते घटे ।  
अतिदूरे च मेर्वादौ कथं तुल्यैव गन्तृता ॥४७९॥  
  
आशुसञ्चारिणां यस्मात् क्वापि पूर्वकतेजसाम् (?) ।  
सविधासविधत्वेन विशेषः प्रविभाव्यते ॥४८०॥  
  
कथं चाभौतिकं सूक्ष्मं गृह्णीयात्पर्वतादिकम् ।  
अभिव्यक्तिः समानस्य समानेन विधीयते ॥४८१॥  
  
४६)  
  
नन्वस्तु प्राकृती बुद्धिस्ततोऽहङ्कृत्ततो मनः ।  
इत्थमप्यणुता नैव मनसः सम्प्रसिद्ध्यति ॥४८२॥  
  
व्यापकत्वेन पूर्वोक्तदूषणानि स्थितान्यलम् ।  
इत्थं मनो न युक्त्यंशैर्मानसावर्जनाय नः ॥४८३॥  
  
यादृग्वाद्यन्तरैरिष्टं द्वैतव्यामूढदृष्टिभिः ।  
चिदात्मनः प्रकाशस्य तथाभासनभागिनी [भासकेति पाठः] ॥  
४८४॥  
  
या शक्तिस्तन्मनस्त्वस्तु स्वस्वातन्त्योपकल्पितम् ।  
यत्र श्रोत्रं नभस्तत्र सर्वशब्दश्रुतिर्भवेत् ॥४८५॥  
  
चक्षुराद्यैश्च सर्वत्र निर्विबन्धं यतो नभः ।  
धर्माधर्मैर्विबन्धश्च युक्त्युपन्यासवैकली [केवलीति पाठः] ॥  
४८६॥  
  
बाधिर्यादि कथं च स्यात् कथं वा तच्चिकित्सनम् ।  
बन्धाश्रयविघातेन तदनुग्रहतस्तथा ॥४८७॥  
  
अक्षं स्वावयवेष्वेव * * * समवायिनः ।  
विशेषेण नभो नैव क्वाप्याश्रितमिति स्थितिः ॥४८८॥  
  
संयोगिता तु * * * साकं भावेन वर्तते ।  
तदनुग्रहघाताभ्यामपि विक्रियतां ततः ॥४८९॥  
  
यदनुग्रहतस्तस्यानुग्रहः स तदाश्रयः ।  
इतीयं स्ववचःकॢप्तिर्निःसारैव विभाति [विभागिन इति पाठः] नः   
॥४९०॥  
  
आश्रयद्वारकोऽक्षाणामनुग्रह इति स्फुटम् ।  
अभिधत्स्व क एतेषामाश्रयोऽस्त्विति चोदिते ॥४९१॥  
  
यदनुग्रहयोगोऽस्य [योगस्येति पाठः] स एवाश्रय इत्ययम् ।  
न्यायोऽन्योन्यसमालम्बी चक्रकं नातिवर्तते ॥४९२॥  
  
वायुप्रकृति यच्चोक्तं स्पर्शनं तद्विविच्यते ।  
  
४७)  
  
वायोर्वेगवती तावदनिरुद्धा स्थितिः स्थिता ॥४९३॥  
  
देहदेशे [देहदेहे इति पाठः] ततः स्पर्शः न कुड्य इति कः   
क्रमः ।  
चक्षुश्च [स्वतैजसमिति पाठः] तैजसं तेजः प्रसृतं   
बाह्यगोचरे ॥४९४॥  
  
अर्थान्रूपप्रधानांश्च वेत्तित्येतन्निरूप्यते ।  
अदृश्यं यदि तत्तेजः प्रेर्यते मनसा कथम् ॥४९५॥  
  
प्रेरणं नह्यविज्ञानं [नहि विज्ञातमिति पाठः]   
कदाचिदुपपद्यते ।  
इन्द्रियेण न च ज्ञातं कदाचिच्चाक्षुषं महः ॥४९६॥  
  
न चापीन्द्रियविज्ञाते स्वतन्त्रं भवतां मनः ।  
अप्रेरितं च तत्पश्येत्सर्वतः सर्वथा सदा ॥४९७॥  
  
आसमञ्जस्यमेव स्यात् प्रवृत्तौ वा निवर्तने ।  
किं च गोलकसंस्थानं तावच्च यदि तन्महः ॥४९८॥  
  
तावतस्तद्गतस्यैव ग्रहः स्यान्नान्यतः क्वचित् ।  
तथैतद्विपरीतं तु गोलकेऽपि निमीलिते ॥४९९॥  
  
उन्मीलिते वा सर्वत्र वस्तुनि ग्रहणं भवेत् ।  
उन्मीलिते चक्षुषि च प्रसृते रश्मिमण्डले ॥५००॥  
  
तस्यास्ति न पटस्येव संवृतिर्नेत्रमीलने ।  
ततो निमीलिताक्षस्य वस्तुदृष्टिर्न किं भवेत् ॥५०१॥  
  
घने चातपमध्येऽस्ति विनिमीलितचक्षुषः ।  
चित्रतेजोवभानं [वतानामिति पाठः] तत्पीडिताक्षयुगस्य च ॥५०२॥  
  
योगिनां बिन्दुदृग्ध्वान्ते कथं तद्वा भविष्यति ।  
भवेदुन्मीलितेऽप्यक्ष्णि न वस्तुग्रहणं क्वचित् ॥५०३॥  
  
मनोधिष्ठानयोगेन परमाण्वधिकप्रथा ।  
दीपापेक्षा च यामुष्य सापि किं न विबाध्यते ॥५०४॥  
  
४८)  
  
दीपप्रकाशः स्वान्तात्मनेत्रार्थेषूपकारकः ।  
न प्रत्येकं मनोवृत्तेः संस्कारस्तेन चेद्भवेत् ॥५०५॥  
  
दीपे सङ्कल्प्यमाने स्याद्रात्रौ रूपपरिग्रहः ।  
आत्मनः संस्क्रिया चेत्स्यात्तस्य सर्वगतत्वतः ॥५०६॥  
  
सर्वदा रूपसंवित्स्यात्संयोगः संस्क्रिया यतः ।  
अमूर्तस्यापि नित्यस्य कोऽन्यः संस्कार उच्यते ॥५०७॥  
  
नेत्रोपकारश्चेत्तर्हि नेत्रदेशस्थितेऽर्चिषि ।  
तेजोमध्यगतं रूपं न भासेत कदाचन ॥५०८॥  
  
ननु तद्वेद्यदेशेऽसौ नायनः किरणव्रजः ।  
हन्त तत्रैव विज्ञानमात्मदेशे न किं भवेत् ॥५०९॥  
  
तत्रैवात्मा विभुत्वेन तत्रैव करणं यतः ।  
तस्माद्भोगाश्रयो देहो जीवन्निति वृथोक्तयः ॥५१०॥  
  
नायनानां मयूखानां गन्तृत्वेऽवसिते सति ।  
अनावृतेऽरण्यमार्गे स्वहस्तात्प्रभृति स्फुटम् ॥५११॥  
  
अर्कचन्द्रादिसन्दृष्टिः कथं नामोपजायताम् ।  
शीघ्रत्वेऽपि यतः प्रोक्तभेदो दूराविदूरगः ॥५१२॥  
  
दीपनेत्रावभासाभ्यां छन्ने तस्मिन्कथं मतिः ।  
शुद्ध एव भवेद्भावे ताभ्यां व्यामलताजुषि ॥५१३॥  
  
अन्धत्वं तच्चिकित्सा च न युक्ताश्रयदूषणा ।  
रसना च जलात्मा चेत्तज्जलं स्रुतिमद्यतः ॥५१४॥  
  
ततः स्थैर्यं कथं तस्य का च नानारसप्रथा ।  
तस्यैकरसतायोगे तस्या नैकरसस्थितेः ॥५१५॥  
  
न स्यादेकरसज्ञप्तिर्यथा पित्तभरे सति ।  
तिक्ता रसनवृत्तिर्नो माधुर्यं विदितुं क्षमा ॥५१६॥  
  
४९)  
  
ननु पित्तगतं तैक्त्यं न त्वेवं रसनागतम् ।  
तर्हि पित्तगुडौ तुल्यं [तुर्यमिति पाठः] रसनापथगामिनौ ॥५१७॥  
  
इति स्याद्युगपज्ज्ञप्तिस्तिक्तमाधुर्यगोचरा ।  
नीरसा रसना चेत्सा रसाभिव्यञ्जिका कुतः ॥५१८॥  
  
स्वभावादिति चेदस्याः कोऽयमाम्भसताग्रहः ।  
घ्राणं च पार्थिवं तस्य काठिन्यं किं न दृश्यते ॥५१९॥  
  
ननु गन्धगुणोद्रेकि किं स गन्धो न भासते ।  
नास्ति तत्रेन्द्रिअयव्यक्तगन्धवत्त्वे तथा प्रमा ॥५२०॥  
  
निर्गन्धमपृथिव्यात्म मनो गन्धग्रहक्षमम् ।  
अस्त्येव भवतां तेन नानुमा तादृशः क्षमा ॥५२१॥  
  
तस्मादिन्द्रियसङ्घातो भौतिको नोपपद्यते ।  
आहङ्कारिकतायां तु व्याप्तृत्वमविभिन्नता ॥५२२॥  
  
देहाश्रयविरोधश्च करणत्वेन चास्थितिः ।  
वागादि यच्च कर्माक्षपञ्चकं तद्विविच्यताम् ॥५२३॥  
  
आनाभेर्मुर्द्धपर्यन्तं यः समीराभिघातजः ।  
विशेषः कोऽपि वागात्मा स तादृगिह कथ्यते ॥५२४॥  
  
तस्य [तस्या इति पाठः] कार्यं भवेच्छब्दः कर्ता कोऽत्र   
विचार्यताम् ।  
आत्मनो नैव कर्तृत्वं तथात्वेऽपि विभुत्वतः ॥५२५॥  
  
मया प्रोच्चारिते शब्दे त्वं वक्ता किं न जायसे ।  
प्रकृतावपि दोषोऽयं कर्त्र्यां कर्तृत्ववर्जिता ॥५२६॥  
  
करणस्य स्थितिर्नास्ति तुल्ये वागिन्द्रिये सति ।  
कथं चास्फुटसुस्पष्टभावः शब्देषु जायते ॥५२७॥  
  
कथं चोपांशुसञ्जल्पस्मृत्यादौ शब्दगा भिदा ।  
प्रयत्नाच्चेत्प्रयत्नोऽपि यद्युत्पत्तिस्ततः कथम् ॥५२८॥  
  
५०)  
  
विशेषो जायते ह्यन्यो नह्यन्यगुणसम्भवः ।  
प्रयत्नमान्द्यामान्द्याभ्यां येन प्रतिविधीयते ॥५२९॥  
  
पाणीन्द्रियं चाददानं मुखाद्यैर्ग्रहणं कुतः ।  
ग्रहणं च किमुच्येत स्वीकारो यदि सम्मतः ॥५३०॥  
  
अस्वस्य स्वस्य करणं स्वीकार इति भण्यते ।  
स्वशब्दश्चात्मवाची चेत्तत्रात्मा प्रकृतिर्यदि ॥५३१॥  
  
तन्नास्त्यप्राकृतं किञ्चिदित्यस्वत्वं कथं किल ।  
अहङ्कारोऽप्यथात्मा स्यान्नाहङ्कारी कृतिर्घटे ॥५३२॥  
  
आत्मीयोऽयमनेनैतद्दुषणेनैव दूषितम् ।  
अहङ्कारस्य सम्बन्धि सर्वमेव हि तत्स्वकम् ॥५३३॥  
  
आत्मनो व्यापकस्यास्ति न स्वं नास्वं च किञ्चन ।  
एवं पादेन्द्रियस्यापि समोऽयं युक्तिविक्रमः ॥५३४॥  
  
देशाद्देशान्तरप्राप्त्या गमनं च यदुच्यते ।  
तत्त्यागरूपं स्वीकाराभावेनैव प्रसिद्ध्यति ॥५३५॥  
  
स्वीकारो दूषितश्चैष स्वीकारांशोऽपि यो गतौ ।  
तस्य पाणीन्द्रियं युक्तं करणं नाङ्घ्रिनामकम् ॥५३६॥  
  
इन्द्रियाणां हि साङ्कार्यमेवं कार्येषु जायते ।  
अत एव महान्यायवेदिभिश्चरमे नये ॥५३७॥  
  
प्रोक्तो गतिनिषेधाय भूयान्सद्वाक्यडम्बरः ।  
गतं न गम्यते तावदगतं नैव गम्यते ॥५३८॥  
  
गतागतविनिर्मुक्तं नास्तीत्यादि स्वके नये ।  
पाय्विन्द्रियं च न च्छिद्रमात्रं कोष्ठ्यमरुत्क्रमात् [कोष्ठेति   
पाठः] ॥५३९॥  
  
उत्सर्गः किल साङ्कार्यं तेन स्यादियती स्थितिः ।  
उपस्थमिन्द्रियं यच्च तस्य कार्यं निगद्यते ॥५४०॥  
  
५१)  
  
आनन्दः स सुखात्मैव तर्हि दुःखेऽपि कथ्यते ।  
इन्द्रियान्तरमेवात्र मोहेऽप्येवं निरुच्यताम् ॥५४१॥  
  
दृष्टे ह्लादिनि वा स्पृष्टे घ्रातेऽप्याकर्णितेऽपि वा ।  
आनन्दो वेद्यते तत्र वाच्यमेवेन्द्रियान्तरम् ॥५४२॥  
  
यच्चाप्यानन्दसञ्ज्ञातमिन्द्रियं तत्र वर्तनी ।  
पायुवत्तन्न कर्माक्षपञ्चकं युक्तिमर्हति ॥५४३॥  
  
कर्मबुद्ध्यक्षजालस्य समं चेज्ज्ञप्तिसम्भवः ।  
तर्हि बुद्ध्यक्षपक्षेऽपि कथं न युगपद्विदा ॥५४४॥  
  
यदि चायौगपद्यं तच्चक्षुषा सत्यदर्शने ।  
सूक्ष्ममुक्ताफलादीनां प्रोम्भनं किं न शक्यते ॥५४५॥  
  
निमीलिताक्षस्यादानगत्यादि न कथं भवेत् ।  
भावेषु चक्षुषापाते यदि न स्पर्शनेन्द्रियम् ॥५४६॥  
  
स्वशरीरं निश्चिनुयात्तत्कुड्यप्रतिमं भवेत् ।  
किं चाक्षव्यतिरिक्तोऽसौ न देहो नाम लभ्यते ॥५४७॥  
  
अक्षाणि करणानि स्युः स्पर्शात्मानि न वै कुतः ।  
देहो नियामकश्चेत्स्यान्नाक्षवर्जं स कश्चन ॥५४८॥  
  
अभौतिके च भावेऽपि कथं ग्रहणमिन्द्रियैः ।  
तद्वदेव सुखादीनां किं वा न ग्रहणं भवेत् ॥५४९॥  
  
सन्निवेशश्च नो रूपं स्पर्शेनापि तथा ग्रहात् ।  
न स्पर्शो नेत्रगम्यत्वादनयोर्ग्रहणं कथम् ॥५५०॥  
  
स्पर्शेन चक्षुषा वा स्यादित्थं कर्मापि चर्च्यताम् ।  
सामान्यसमवायादेस्तथावयविनः प्रथा ॥५५१॥  
  
कथमिन्द्रियसङ्घातैररूपादि तथा हि तत् ।  
यश्चादौ सन्निकर्षोऽपि संयोगसमवायजः ॥५५२॥  
  
अप्रसङ्गातिप्रसङ्गकारी स परमार्थतः ।  
  
५२)  
  
प्रत्यक्षं समवायं च ये भावं प्रतिपेदिरे ॥५५३॥  
  
तेषामेतेन नेत्रेण सन्निकर्षो हि को भवेत् ।  
कपित्थरसरूपांशौ संयुक्तसमवायतः ॥५५४॥  
  
तुल्यावेवेति नेत्रेण रसः किं वा न गृह्यते ।  
अभावश्चक्षुषा ग्राह्य इति वा भवतां कथम् ॥५५५॥  
  
भावोऽवश्यतया सोऽस्तीत्येतदप्यपबाधितम् ।  
समवायोऽपि भावो हि न चास्मिन्सन्निकृष्टता ॥५५६॥  
  
अस्ति चाध्यक्षता तेन सर्वं तदसमञ्जसम् ।  
ननु सामान्ययोगेन भावत्वं तु विभाव्यते ॥५५७॥  
  
पदार्थत्रयसङ्कारि [सरकारि समवाये चेति पाठः] समवाये च   
तत्कुतः ।  
हन्त तर्हि न सामान्ये भावत्वं युक्तिमत्ततः ॥५५८॥  
  
तत्रापि सन्निकृष्टत्वघोषणाव्यसनेन किम् ।  
सामान्यसमवायादेः सन्निकर्षं विना ग्रहे ॥५५९॥  
  
विश्ववर्तिषु भावेषु किं वै स्यान्न तथा ग्रहः ।  
ननु वस्तुस्वभावोऽयं नानुयोगं च सोऽर्हति ॥५६०॥  
  
नूनं तर्ककथा क्षीणा तदलं माननिश्चयैः ।  
एवं नास्त्यनुमानस्य सम्बन्धिनियमग्रहः ॥५६१॥  
  
अन्वयव्यतिरेकौ च कथं तद्ग्रहणं विना ।  
धूमाधूमवह्न्यवह्निव्यक्तयो निखिलाः कथम् ॥५६२॥  
  
जन्मनापि च गृह्यन्तामन्वयादि [गृह्णन्तासत्वयाद्यतयेति   
पाठः] तथा कुतः ।  
ननु सामान्ययोगेन सम्बन्धग्रहणं भवेत् ॥५६३॥  
  
एतद्वयं न जानीमस्तज्ज्ञापयितुमर्हसि ।  
यत्र स्याद्धूमसामान्यं वह्निसामान्यमत्र चेत् ॥५६४॥  
  
अत्रातिदेशमात्रेऽतिप्रसङ्गोऽस्य विभुत्वतः ।  
  
५३)  
  
व्यक्तौ देशे तु नो युक्तमधूमव्यक्तिगेऽनले ॥५६५॥  
  
धूमव्यक्तेः स्वभावोऽग्निरग्रेर्व्यक्त्यविनात्मता ।  
एतदेव कुतो मानात्प्रयक्षाद्यदि तत्कथम् ॥५६६॥  
  
अन्यव्यक्तेस्तथाभावनियमावगतिः कुतः ।  
यच्च धूमत्वसामान्यं नियामकमिहेष्यते ॥५६७॥  
  
तत्र [तन्नेति पाठः] वह्नित्वसामान्यमविनाभावि वर्तते ।  
नहि जात्यन्तराज्जातिर्विना नास्तीति युज्यते ॥५६८॥  
  
गम्यते यदि तेनैतदविनाभावलक्षणम् ।  
अविनाभावगमने अन्योन्याश्रयतामितः ॥५६९॥  
  
धूमाद्वह्नित्वसामान्यप्रतीतिर्यदि चोद्भवेत् ।  
सामान्यग्रहणे तर्हि न भवेद्व्यक्त्यपेक्षणम् ॥५७०॥  
  
व्यक्तिभ्यो व्यतिरिक्ते च सामान्ये परिनिश्चिते ।  
तासु तत्समवैतीति मुग्धश्रद्धाविजृम्भितम् ॥५७१॥  
  
सामान्ये च पृथग्भूते तेन चार्थक्रियाकृते ।  
न स्यात् प्रवृत्तिर्लोकस्य स हि तत्प्रापणोत्सुकः ॥५७२॥  
  
अथ सामान्यमाक्षिप्तव्यक्तिकं सम्प्रतीयते ।  
सामान्यं ज्ञातमाक्षेप्तुं व्यक्तिं किं व्यग्रविग्रहम् ॥५७३॥  
  
तस्मिन्ननु च तद्वृत्तं श्रद्धत्तामेतदेव कः ।  
ननु प्रमाणसंसिद्धिभिदोर्जातिविशेषयोः ॥५७४॥  
  
भेदेन नास्ति ग्रहणं ततो वृत्तिः प्रकल्प्यते ।  
सोऽयं मुग्धमतीन्वालान्प्रतार्य निरपत्रपः ॥५७५॥  
  
विदग्धम्मन्यतामूढो विप्रलम्भयतेऽपि नः ।  
तत्सत्यमुक्तं केनापि लोकवृत्तान्तदर्शिना ॥५७६॥  
  
येनापत्रपते साधुरसाधुस्तेन तुप्यति ।  
  
५४)  
  
भेदेन ग्रहणं नास्तीत्यत्र यद्ग्रहणं [चेद्ग्रहणमिति पाठः]   
मतम् ॥५७७॥  
  
या च प्रमाणसंसिद्धिभिदोरित्यत्र सा मता ।  
तयोरन्योन्यवादेन प्रतिज्ञैव विरुद्ध्यते ॥५७८॥  
  
यदि मानाद्विभिन्नौ तौ तद्भेदग्रहणं न किम् ।  
भेदवेदि हि यन्मानं तदेव ग्रहणं भिदः ॥५७९॥  
  
भेदेन नास्ति ग्रहणमित्युक्ते नापि भेदगम् ।  
प्रमाणमिति चोक्तं स्यात्तस्मान्नेत्थं सतत्त्वधीः ॥५८०॥  
  
व्यक्त्यादिना च विज्ञानमस्ति शब्दानुमानयोः ।  
तच्च सामान्यविषये भेदग्राहि न किं भवेत् ॥५८१॥  
  
ननु यादृङ्मता जातिः प्रत्यक्षे ह्यवभासते ।  
नेदृशी शब्दलिङ्गाभ्यां जनितप्रत्ययोदये ॥५८२॥  
  
हन्त स्फुटास्फुटादीनां धर्माणां सम्भवो यदि ।  
जातावस्ति गुणास्तर्हि सामान्येष्वप्यवस्थिताः ॥५८३॥  
  
ननु ज्ञानं स्फुटान्यत्वभासि स्यादसदीदृशम् ।  
ज्ञानं हि विषयाकारप्रकाशपरिनिष्ठितम् ॥५८४॥  
  
अर्थोपरागजनितैः स्फुटाद्यैरुपचर्यते ।  
नन्वस्य स्फुटताद्यस्तु स्वयं सूर्यमरीचिवत् ॥५८५॥  
  
मैवं तेजोणवस्तैस्तैर्विसम्भागैरतैजसैः ।  
सान्तरव्यन्तरीभूता विभ्रान्तध्यामलायितम् ॥५८६॥  
  
उत्पत्तिमात्ररचितभावाभावः प्रकाशते ।  
गुणैर्निरंशे विज्ञाने नेदृक्साम्यं सुसङ्गति ॥५८७॥  
  
ज्ञानस्योत्पत्तिमात्रेण विषयो ह्यवभासते ।  
अनुत्पत्तौ न वा भाति न तु तान्यथवा स्फुटम् ॥५८८॥  
  
ननु शब्देऽनुमाने वा सामान्यं भात्स्वरूपतः [भास्वरूपेति   
पाठः] ।  
  
५५)  
  
व्यक्तिमाक्षिपतीत्येवं भेदेन ग्रहणं कुतः ॥५८९॥  
  
उच्यते भास्वरूपेण सामान्यं व्यक्तिमाक्षिपेत् ।  
व्यक्तिस्थतत्प्रतीतिर्या स एवाक्षेप उच्यते ॥५९०॥  
  
ततोऽध्यक्षेण सर्वासां धियां साम्यं [साद्यमिति पाठः] न किं   
भवेत् ।  
नन्वस्फुटैव सा व्यक्तिरेतदेव विविच्यताम् ॥५९१॥  
  
स्फुटत्वमस्फुटत्वं च स्तो धर्मौ यदि कावपि ।  
अस्फुटव्यक्तिनिष्ठं तत्सामान्यमिति जायते ॥५९२॥  
  
तथापि तादृशस्यास्य स्फुटमेव ग्रहः स्थितः ।  
स्फुटव्यक्तिषु जातिश्च समवेता न सम्भवेत् ॥५९३॥  
  
ननु यद्व्यक्तिमात्रं तन्निष्ठं सामान्यमुच्यते ।  
मात्रशब्दे वयं नार्थं विद्मोऽपि सुसमाहिताः ॥५९७॥  
  
सापि हि व्यक्तिरेव स्यात्सामान्यं वा न वा द्वयम् ।  
ननु व्यक्तेः स्फुटत्वे क आक्षेपार्थो भवेदिह ॥५९८॥  
  
माभूत्किं खलु वस्त्वंशास्त्वदुक्त्यनुविधायिनः ।  
अवस्थादेशकालादिदूषणं यच्च चर्चितम् ॥५९९॥  
  
अनुमानेऽत्र हरिणा तदप्यनुसरेद्बुधः ।  
किं चाप्रयोजकीकर्तुं हेतुः सर्वोऽपि शक्यते ॥६००॥  
  
धूमश्च स्यादनग्निश्चेत्येवं मूर्तौ [मूर्त इति पाठः] ध्रुवो   
यथा ।  
सर्वो वह्निप्रयुक्तो हि धूम इत्यत्र का प्रमा ॥६०१॥  
  
सामान्यद्वारताक्षिप्ता न चोपायान्तरस्थितिः ।  
धूमः प्रयोजको वह्नेर्मूर्तावपि [मूर्ततापीति पाठः] न किं   
भवेत् ॥६०२॥  
  
अनित्यत्वस्य नियमज्ञप्त्युत्पत्तिकृतौ [कृत इति पाठः] न तु ।  
अन्योन्याश्रयताज्ञानमनवस्था न चैव हि ॥६०३॥  
  
५६)  
  
शाम्यतीति न युक्तेत्थमनुमानप्रमाणता ।  
तद्भेदवादिनां तावद्द्वे माने नैव सङ्गते ॥६०४॥  
  
शब्दादेस्त्वनुमानेन सुधीभिः परिनिश्चितम् ।  
तस्मात्स्वसंविदेवैषा स्वप्रकाशतया स्थिता ॥६०५॥  
  
मातृमानप्रमेयादिप्रपञ्चैः सावभासते ।  
समुल्लासः सिन्धोर्बहललहरीविभ्रममयः  
प्रकाशः शाशाङ्कः कुमुददलनिर्भेदसचिवः [निर्वेदेति   
पाठः] ।  
परस्याः संवित्तेर्मितिविषयमातृव्यतिकरै-  
र्विकासो यः सेयं जगति विविधा कल्पनकला ॥६०६॥  
  
तस्मात्प्रकाश एवायं चित्रशक्तिसुनिर्भरः ।  
स्वयं विचित्ररूपेण भाति विश्वत्र विश्वतः ॥६०७॥  
  
तदयं प्रस्फुटाभासो लोकरूपादिवर्त्मना ।  
स्वशक्त्यंशाद्विकल्पाख्यात्प्रत्यक्षव्यपदेशभाक् ॥६०८॥  
  
तथाहि देवदेवांशस्तत्समुन्मीलनं दृशः [देहदेहांश इति   
पाठः] ।  
प्राणस्पन्दस्तदैकाग्र्यं भावस्तद्धर्मसञ्चयः ॥६०९॥  
  
इत्यादि सर्वं यद्भाति तत्प्रत्यक्षमिति स्फुटम् ।  
न त्वत्र कर्तृकर्मांशकरणत्वादिना [कारणेति पाठः] गतिः ॥  
६१०॥  
  
नन्वसावस्ति पाश्चात्ये वैकल्पिकपथे ततः ।  
यतो देहघटाभासः स्फुटः पश्चात्तु सोऽस्फुटः ॥६११॥  
  
स एव च्छन्नरूपस्तु शुद्धांशस्वात्मसंविदाम् ।  
ततो देहघटाभासस्तत्राप्येषैव वर्तनी ॥६१२॥  
  
यावत्सहस्रदेहौघभावकोट्यवभासनम् ।  
तत्रापि च पुरा पश्चान्न तु तादृक्प्रथा यदि ॥६१३॥  
  
५७)  
  
आमर्शपदवीं याति तत्स्फुटास्फुटचित्रितः ।  
तावानसावेक एव स्वरूपप्रस्फुटात्मकः ॥६१४॥  
  
शिवप्रकाश आयाति विचित्रोऽयं न वस्तुतः ।  
तत्रातद्रूपसंवेशाद्वैचित्र्यं परिचर्यते ॥६१५॥  
  
शिवप्रकाशेऽतद्रूपप्रवेशस्तु न सङ्गतः ।  
यदि वा कथितन्यायबलात्क्वापि न चित्रता ॥६१६॥  
  
किन्तु चित्रतयाभासश्चित्रभावं प्रसूयते ।  
एवं चैत्रोऽयमस्माकं चित्रवद्भवन्नीदृशः   
[चित्तवद्भावमीदृशमिति पाठः] ॥६१७॥  
  
मैत्रेण तन्मतेनालं दृष्टो मां भावदर्शिनम् ।  
पश्यन्पश्यति यः सोयं समाधौ परिनिष्ठितः ॥६१८॥  
  
प्राक्त्वेष जन्मकोटीषु तत्तत्तापाद्यभुङ्क्त वै ।  
मोक्ष्यते ध्यानचर्याद्यैर्योऽप्येतेन पथागतः ॥६१९॥  
  
सोऽप्यन्यो मोक्षभागीत्थमपर्यवसितोदयः ।  
प्रकाश एक एवायं यश्चिरान्न विभिद्यते ॥६२०॥  
  
अत एव हि भेदोऽस्ति न कश्चिद्यो महेश्वरम् ।  
अद्वयं सम्प्रभिन्दीत [सम्प्रभेदेतेति पाठः]   
प्रकाशानन्दसुन्दरम् ॥६२१॥  
  
देशकालाकृतिज्ञानधर्मोपाध्यन्तरादयः ।  
सम्मता भेदकत्वेन भान्ति चेत्सा विभा तथा ॥६२२॥  
  
न चेद्विभैव सा तादृक्तदद्वैतमिदं स्फुटम् ।  
भेद इत्येष शब्दस्तु केवलं प्रतिभोज्झितः ॥६२३॥  
  
अस्तु वा भेदकलना प्रतिभासम्प्ररोहिणी ।  
उक्तनीत्या तु तत्रैव सप्रतिष्ठा भविष्यति ॥६२४॥  
  
अयं घटः पटश्चायं तावन्योन्यविभेदिनौ ।  
प्रमात्रन्तरभिन्नौ च तौ मत्तोऽपि विभेदिनौ ॥६२५॥  
  
इति प्रकाश एकोऽयं तथामर्शस्वरूपकः ।  
नन्वेवं पक्षपातोऽयमद्वैतं भवतां कथम् ॥६२६॥  
  
भेदोऽप्यस्तु स आहत्य किं नाम न विषह्यते ।  
सेयं बधिरगोष्ठीषु गीतवाद्यप्ररोचना ॥६२७॥  
  
नह्यद्वयं द्वयावेशबाधेनास्माभिरुच्यते ।  
त्वत्पक्षोपगमो ह्येष स्याद्द्वयं तद्धि सुस्फुटम् ॥६२८॥  
  
इदं द्वैतमिदं नेति तदिदं च द्वयाद्वयम् ।  
इति यत्र समं भाति तदद्वयमुदाहृतम् ॥६२९॥  
  
नन्वित्थमस्तु भेदोऽपि न वयं शब्दकामुकाः ।  
अस्त्वसौ नहि नो हेयमादेयं वा यथात्र वः ॥६३०॥  
  
सर्वानुग्राहकं पक्षमालिलम्बिषसे यदि ।  
परमाद्वयदृष्टिं तत्संश्रयेः शरणं महत् ॥६३१॥  
  
एतदष्टादशे तत्त्वमधिकारे भविष्यति ।  
यत्तदन्ते परप्राप्यं तदस्तु परमार्थतः ॥६३२॥  
  
अत्र ये नहि विश्रान्तास्ते मितां संविदं श्रिताः ।  
सर्वथैवापबाध्यन्ते जन्ममृत्यूत्थविभ्रमैः ॥६३३॥  
  
तस्मात्स एक एवासौ प्रकाशः परमेश्वरः ।  
प्रत्यक्षमिति तेनैव प्रकाशेनैव भासते ॥६३४॥  
  
तत्र ता दृष्टयः सर्वा महानद्य इवार्णवे ।  
विशन्त्यवश्यं नाविष्टाः प्रयान्ति कृतकृत्यताम् ॥६३५॥  
  
तथा हि मानसामग्री रूपालोकमनोक्षजा ।  
साकं मातृप्रमेयाभ्यां तद्वर्जं वाप्यनेकशः ॥६३६॥  
  
ज्ञातं च गमयेन्मानं च चाप्युज्झति मानताम् ।  
  
५९)  
  
प्रत्यक्षपादोत्प्रेक्षेयमिदानीमुपपद्यते ॥६३७॥  
  
किं चानधिगतग्राहि मानं नवनवं यतः ।  
भैरवेच्छावशादेतद्विश्वं भाति तथा तथा ॥६३८॥  
  
वस्तु प्रदर्शयन्मानं प्रवृत्तिं विदधत्स्फुटम् ।  
प्रापयत्येव तद्वस्तु तथाभासनयोगतः ॥६३९॥  
  
सदप्येकान्ततो नेदं नासच्चेत्यादिसंविदः ।  
भान्त्येव परमार्थेन तदनेकान्तदृक्स्फुटा ॥६४०॥  
  
एको भावः सर्वभावस्वभावः   
सर्वे भावा एकभावस्वभावाः ।  
अर्हद्वादः सोऽयमस्मत्सुदृष्टौ   
युक्तश्च श्रीसारशास्त्रेऽपि [तन्त्रे इति पाठः] चोक्तः ॥६४१॥  
  
इदं मानं मेयं तदिदमिति सङ्ख्यां कलयितुं   
स्वरूपं वा शक्तः क इव जगतीत्येतदपि सत् ।  
मतं वाचां पत्युर्भगवति चिदानन्दसुभगे   
यतस्तूष्णीम्भावादपर इह कः किं प्रकुरुताम् ॥६४२॥  
  
अहेतोर्भाने स्याद्यदि न तनुदिक्कालनियम-  
स्ततो हेतोरीदृङ्नियम इति कस्यैष महिमा ।  
स्वभावोऽयं हेतोरथ विवृतकण्ठं कथमसौ   
न भावस्यैवोक्तो [नोक्तौ इति पाठः] यमयति परे केन हि परः ॥६४३॥  
  
स्वभावाच्चात्मासौ परमशिव इत्यागमकथा   
निरुक्तो विश्वात्मा जगति निखिले जृम्भत इति ।  
धरादेश्चानन्यो भवतु तदियं भूतचितिता   
स वन्ध्यो दिक्कालैर्जननमरणापायरहितः ॥६४४॥  
  
६०)  
  
तदस्यायं लोकस्तदनु परलोकोऽप्ययमिति  
ग्रहः कस्माद्धेतोः स्पृशति नहि तं कालकलना ।  
ततः स्वातन्त्र्योद्यत्सुखरसपरानन्दमहिमा-  
भवद्भस्मीभूताखिलकलुषपाशौघसुभगः ॥६४५॥  
  
साङ्ख्यदृक्पुनरिहैव भूयसा  
चर्च्यते निखिलतत्त्वगोचरा ।  
दृश्यते हि धरणीप्रभृत्यलं  
तच्च सूक्ष्मतमकारणोत्थितम् ॥६४६॥  
  
तद्गृहीतिकरणोद्यतं पुन-  
र्बाह्यतः करणकं दशात्मकम् ।  
आन्तरं त्रिविधमस्य कारणं  
सौख्यदुःखपरिमोहदर्पणः ॥६४७॥  
  
तादृशं त्रिगुणमेव यद्भवे-  
त्तत्पुनर्जडतयाथ भेदतः ।  
मूलकारणमपेक्षते परं  
सा निशेयमिह भोग्यमुच्यते ।  
तच्च भोक्तृपरतन्त्रतामयं  
नो परस्परमुपैति भोक्तृताम् ॥६४८॥  
  
भोग्यभोक्तृवपुरेकमेव नो  
जाघटीति हि विरुद्धधर्मतः ।  
तेन भोक्तृ चितिशक्तिमात्रकं  
तच्चिदात्ममयतावशान्मनः ॥६४९॥  
  
व्याप्तृ सर्वगतमीश्वरं कथं  
भोक्तृतां व्रजतु भेदसङ्गताम् ।  
  
६१)  
  
तेन तन्निजवशित्वनिर्मितां  
सङ्कुचत्स्थितिजुषं दशां श्रयेत् ॥६५०॥  
  
अन्यकारणकलाद्यभावतः  
सोऽयमस्य सहजो मलः स्मृतः ।  
स त्रिधा समवभाति तद्वशा-  
देष एव स पुमानुदाहृतः ॥६५१॥  
  
भोक्तृभावपरतन्त्रावशा-  
न्नान्तरीयकतयास्य कञ्चुकम् ।  
भाति नैवमिति कालवित्कला-  
रागसन्नियतिनामधेयकम् ॥६५२॥  
  
यद्यात्मैष पुनर्निरर्गलनिजस्वातन्त्र्यसञ्छादितं  
स्वं रूपं विवृणोत्यलं निजबलात्तच्छुद्धवित्सम्भवः ।  
कर्तृत्वं किल कार्यवर्गमखिलं बोधे निधाय स्वके   
पश्यन्नीश्वरतां व्रजेदहमिदं [त्यजेदिति पाठः] सर्वं   
सदेत्युङ्कुरः ॥६५३॥  
  
ज्ञातृत्वं हृदयान्तरस्फुरितदृग्दृष्ट्वा स्फुटाभासिनि  
ज्ञेये भेदतिरोधितां निजचितौ यस्मात्स सम्पश्यति ।  
तेनास्येदमहंविदोः सरभसं भेदैक्यमाजग्मुषी  
सामानाधिकरण्यधीः प्रकटयेत्सादाशिवीं संस्थितिम् ॥  
  
ज्ञेयं कार्यं सर्वमन्तर्विबोधे  
यावल्लीनं तावदुद्रिक्तवृत्तेः ।  
बोधज्वालासञ्चयस्यान्तराले   
तत्प्रस्त्यानं स्वं वपुः प्रोज्झतीव ॥६५५॥  
  
इदम्भावः सोऽयं विगलितुमना नो विगलितो  
  
६२)  
  
भवेत्प्राक्कक्ष्यायामपि स समकान्तिस्तदधुना ।  
अहम्भागोद्रेके विधिरनवधिर्भावविसरे  
तदेषा शाक्ती भुरिपिरिति स्वसिद्धात्मनि परा ॥६५६॥  
  
ईहते गलितुमन्वतो [नलितेति पाठः] गलेत्तत्र पूर्वपररूपसङ्गतेः ।  
शाक्तभूमिरखिलेयमुच्यते चित्रचिन्निचयचर्चिता सती ॥६५७॥  
  
तत्त्वे तत्त्वे स्वेच्छया देवदेवः  
सर्वां सर्वां भूमिमालम्बमानः ।  
पूर्णैकात्मा पूर्णसंवित्स्वरूपः   
श्रीमाञ्शास्त्रे भैरवोऽसौ निरुक्तः ॥६५८॥  
  
शक्तिपातदृगियं निरुच्यते   
मन्दमध्यपरतीव्रभेदतः ।  
तत्परस्परभिदाभिरप्यलं  
या स्वरूपपरिदृष्टिरात्मनः ॥६५९॥  
  
ननु किं कदाचिदयमीश्वरो निजरूपं प्रकाशयति पूर्णचितिः किं वा   
कदाचिदथ संवृणुते निर्हेतुको हि नियमः किल कः   
  
उक्तमत्र किल पूर्वमनन्तं  
नान्यदस्ति नियमेषु निमित्तम् ।  
लौकिकेष्वपि स एव महेश-  
श्चित्रचित्रपरिभासनशीलः ॥६६१॥  
  
तत्स्वातन्त्र्यादधिकमधुना नोत्तरं बम्भणीमः  
संवित्सिन्धोः प्रथितलहरीहर्म्यधाराधिरूढिः [रूढ इति पाठः]   
।  
शान्तिस्तस्यास्तदनु तदयं बन्धनाम्नापदिष्ट-  
स्तेनैवेत्थं परिगतरसो मोक्ष इत्युक्तरूपः ॥६६२॥  
  
६३)  
  
सदा कदचिदधुना तदेत्यादि च संविदः ।  
तत्स्वातन्त्र्यावभासीयकालकेलिविकल्पनाः ॥६६३॥  
  
न च कालकलाभिः स स्पृश्यते परमेश्वरः ।  
नहि तासां स्वतन्त्रास्ति स्थितिस्तत्कल्पनां विना ॥६६४॥  
  
तेन स्वसृष्टे भावांशे स्वरूपात्मन्यपि स्फुटम् ।  
पारतन्त्यावभासोऽयं देवेनैवावभास्यते ॥६६५॥  
  
पारतन्त्र्यं कलयति स्वतन्त्रः परमेश्वरः ।  
स्वातन्त्र्ये पारतन्त्र्ये च नान्यल्लक्षणमुच्यते ॥६६६॥  
  
परिच्छिन्नप्रकाशोहि जडस्तेनात्र यः स्थितः ।  
परिच्छेदक एषोऽपि परिच्छेद्यो यदि स्फुटम् ॥६६७॥  
  
तदस्य रूपग्रहणे न प्रकाशः प्रकाशते ।  
तथा हि बाह्यो भावांशः स्वयं नैष प्रकाशते ॥६६८॥  
  
ज्ञानमर्थप्रकाशात्म तच्चानाभातमेव हि ।  
तस्यापि समवाय्यात्मा नैव भाति स्वरूपतः ॥६६९॥  
  
तदीयकरणं [कारणमिति पाठः] नेत्रप्रभृत्यपि न भासते ।  
आलोकादेश्च विज्ञानादृते नैवावभासनम् ॥६७०॥  
  
ननु जातं यदि ज्ञानमर्थस्यासौ [त्र्य?क्षस्येति पाठः]   
प्रकाशता ।  
शक्तिर्धर्मो यदि प्राप्तं सार्वज्ञ्यं विश्वमण्डले ॥६७१॥  
  
अन्यदेवाथ तत्किञ्चित्प्रकाशत्वाभिशब्दितम् ।  
तन्मेयमातृमानेषु नैव कुत्रापि सङ्गतम् ॥६७२॥  
  
ततश्चाप्रकटं विश्वं सर्वदैव भवेदिदम् ।  
अप्रकाशस्य भावस्य यदि च स्यात्प्रकाशनम् ॥६७३॥  
  
तावतैवास्य हीयेत स्वरूपं परिहानितः ।  
ज्ञानोत्पत्तिश्च भावस्य स्वरूपस्थस्य [स्वरूपस्य चेति पाथः]   
चेत्प्रथा ॥६७४॥  
  
६४)  
  
अविशिष्टे स्वरूपस्थभावे विश्वस्य सा न किम् ।  
तस्मात्प्रकाशो विश्वस्य परिच्छेदकनिष्ठितः ॥६७५॥  
  
तत्स्वातन्त्र्यावभासोत्थचित्राकारविभेदितः ।  
परिच्छेदक इत्थं चेत्परिच्छेद्यो भवेत् ततः ॥६७६॥  
  
मूलक्षतिकरी सेयमनवस्था पतिष्यति ।  
अतश्च सोऽपरिच्छिन्नः परिच्छेदक उच्यते ॥६७७॥  
  
अकाल्यस्तेन शास्त्रेषु तन्न कालस्य गोचरः ।  
तेनास्य वेद्यधर्मत्वं कालस्य परिभाषितम् ॥६७८॥  
  
यदि कालश्च मातारं परिच्छिन्द्यात्ततो ध्रुवम् ।  
मातृलग्नैव कालस्य स्थितिर्निर्वाहमिच्छति ॥६७९॥  
  
न च मात्रन्तरं किञ्चित्सम्भवेदनवस्थितेः ।  
तां हन्तुं वोपगम्योऽसौ माता कालकलोज्झितः ॥६८०॥  
  
य एव तु परिच्छेद्यो माता तल्लग्न एव चेत् ।  
स कालो मातृमेयत्वे तर्ह्येकस्य कथं तव ॥६८१॥  
  
भेदवादे हि भवतां निष्ठिता मतिरीदृशी ।  
अभेदवादिनां नस्तु नैव काप्यस्ति खण्डना ॥६८२॥  
  
विश्वं मातृमयं येषां माता विश्वमयस्तथा ।  
तन्न कालकलाजालजम्बालैः परमेश्वरः ॥६८३॥  
  
चितिशक्तिप्रकाशो हि मालिन्यमवलम्बते ।  
अतस्तदा संवृतोऽसौ पश्चात्प्रकटरूपकः ॥६८४॥  
  
इति तस्यैव जृम्भेयं तथात्वव्यपदेशिनी ।  
कलनैवास्य सा काचित्स्वरूपामर्शनात्मिका ॥६८५॥  
  
शिवयोगार्हमात्मानं यस्यामात्माभिमन्यते ।  
यतो वैचित्र्ययोगेन तथात्मानं स मन्यते ॥६८६॥  
  
६५)  
  
शक्तिपातस्य तेनोक्ता नवधात्र व्यवस्थितिः ।  
अन्यथा नेश्वरस्यास्ति रागो द्वेषोऽथ वा क्वचित् ॥६८७॥  
  
येन क्वाप्येष नियतां स्वां शक्तिं पातयेद्विभुः ।  
अनिमित्तस्तथा चायं शक्तिपातो महेशितुः ॥६८८॥  
  
तेन रागक्षयात्कर्मसाम्यात्सुकृतगौरवात् ।  
मलपाकात्सुहृद्योगाद्भक्तेर्भावाच्च सेवनात् ॥६८९॥  
  
अभ्यासाद्वासनोद्भेदात्संस्कारपरिपाकतः ।  
मिथ्याज्ञानक्षयात्कर्मसन्न्यासात्काम्यविच्युतेः ॥६९०॥  
  
साम्याच्चित्तस्य सा शक्तिः पततीति यदुच्यते ।  
तदसन्ननु तत्रापि निमित्तान्तरमार्गणात् ॥६९१॥  
  
अनवस्थातिप्रसङ्गसम्भवाभावयोगतः ।  
अन्योन्याश्रयनिःश्रेणिचक्रकाद्युपपाततः ॥६९२॥  
  
अस्मिंस्तु पक्षे सर्वेषां प्रवादानामपि स्थितिः ।  
युक्ता सर्वंसहे पक्षे न किञ्चित्किल दुष्यति ॥६९३॥  
  
युक्तिः सुधीभिः स्वयमेव तत्र  
शक्येत संयोजयितुं ततो न ।  
पृथक्तया योजनमुक्तमत्र  
यद्ग्रन्थतो विस्तर एष मिथ्या ॥६९४॥  
  
उपजग्मुरतोऽनपेक्षिणीं  
शिवशक्तिं न च तां विना भवेत् ।  
अपवर्गपदं यतो मुधा  
परशास्त्रेषु विमोक्षसङ्कथाः ॥६९५॥  
  
शक्तिपातसमये विचारणं  
प्राप्तमीश न करोषि कर्हिचित् ।  
  
६६)  
  
श्रीमदुत्पलगुरुर्न्यरूपयत्   
तत्र तत्र निजशास्त्र ईदृशम् ॥६९६॥  
  
तस्यैव हि प्रसादेन भक्तिरुत्पद्यते नृणाम् ।  
यया यान्ति परां सिद्धिं तद्भावगतमानसाः ॥६९७॥  
  
इत्थं पुराणशास्त्रादौ शक्तिः सा पारमेश्वरी ।  
निरपेक्षैव कथिता सापेक्षत्वे ह्यनीशता ॥६९८॥  
  
केवलं भेदवादान्ध्यस्थगितालसदृष्टिभिः ।  
दुःसमर्थत्वमेतस्या नियमेन क्वचित्स्थितेः ॥६९९॥  
  
पर्यालोच्यानिशं कर्ममलसाम्यप्रपाकतः ।  
इत्यादिहेतुजालेषु वृथात्मा परिखेद्यते ॥७००॥  
  
तत्तेषां नोपकाराय कुशकाशावलम्बनम् ।  
तस्मात्स एव तादृक्षस्वस्वातन्त्र्योपबृंहितः ॥७०१॥  
  
तदा तथा तथेत्यादिवैचित्र्येणावभासते ।  
तदित्थं सर्वदृष्टीनामत्रैव परमेश्वरे ॥७०२॥  
  
अनुप्रवेश इत्यन्यैरलं वा युक्तिडम्बरैः ।  
तदित्थं देवदेवेन स्वस्वरूपमिहोदितम् ॥७०३॥  
  
प्रत्यक्षं तत्र तन्मानं सर्वमानधुरोद्धुरम् ।  
एकमेवेदृशं मानमिति केचित्प्रपेदिरे ॥७०४॥  
  
धूमादग्निरिति प्रायस्तस्यैवैतद्विजृम्भितम् ।  
यथा घटस्य पूर्वांशदृष्टैकपरिनिष्ठितः ॥७०५॥  
  
माता स्फुटास्फुटाकारतावदर्थावलेहिनीम् ।  
स्फुटामेव मतिं मत्वा प्रत्यक्षत्वं प्रपद्यते ॥७०६॥  
  
न चानुमानमन्त्यांशे संविदेकैव सा यतः ।  
धूमाध्यक्षप्रतीत्यन्तर्निविष्टाग्निप्रथा तथा ॥७०७॥  
  
एकैव तावदर्थांशलेहिनी जायते मतिः ।  
  
६७)  
  
तावत्यंशे स्फुटाकारा प्रत्यक्षमिति भाष्यताम् ॥७०८॥  
  
यथा रत्नादिवैचित्र्यं तथा संस्कारसंस्थितेः ।  
नेत्रात्ममानसालोकविषयादिषु संविदि ॥७०९॥  
  
प्रत्यक्षमेव संवित्तौ स्फुटत्वेनावभासते ।  
तथा तथाविधव्याप्तिधामसंस्कारसंस्थितेः ॥७१०॥  
  
अन्ते तथैव सा वित्तिर्धूमाग्न्याकाररूपिणी ।  
यथा च दृढसंस्काराः सोल्लेखाः सपदि स्वयम् ॥७११॥  
  
रत्नादितत्त्वं पश्यन्ति विघ्नान्तरतिरोधितः ।  
तथा बुभुक्षितात्मानः शीघ्रमेवातिनिश्चितम् ॥७१२॥  
  
अन्नादि गृह्णते भोक्तुं व्याप्त्याद्यव्यवधानतः ।  
तेन प्रत्यक्तमेव स्याद्यदाहुः परिकल्पनम् ॥७१३॥  
  
अभ्यस्तेष्वविनाभावस्वभावव्याप्तिसंविदः ।  
किं हि तत्कल्पनाव्याप्तिवित्तेरिति न मन्महे ॥७१४॥  
  
आशुत्पत्तिवशादस्या न खल्वस्त्युपलक्षणम् ।  
अनुमीयत एवं सा तदेव परिकल्पनम् ॥७१५॥  
  
अहो स्वपक्षपातान्धाः स्वमप्युपगतं मुहुः ।  
अमी विस्मर्तुमारब्धास्तार्किकम्मन्यबुद्धयः ॥७१६॥  
  
क्षणापवर्गिणी बुद्धिः सर्वैव हि भवन्मता ।  
उत्पत्तिमात्रयोगेन विषयस्यावभासिका ॥७१७॥  
  
न क्षणाच्चापरं किञ्चिदाशुभावित्वमुच्यते ।  
तत्सर्वमाशुभाव्येव विज्ञानमिति तत्त्वतः ॥७१८॥  
  
सर्वत्र भावजातेषु भवेदनुपलक्षणम् ।  
अथाविच्छिन्नदृष्टीनां द्राघीयः कालगोचरम् ॥७१९॥  
  
ज्ञानं तेनापि तर्ह्यर्थो जन्ममात्रेण भास्यते ।  
  
६८)  
  
यच्चोत्पत्तिवशादेव विषयस्फुटतात्मकम् ॥७२०॥  
  
तस्य शीघ्रतरस्थास्नुभावो भेदावहः कथम् ।  
यत्तत्किल ग्रहापेक्षं स्वप्रकाशमथापि सत् ॥७२१॥  
  
अन्यत्रोपायतां याति विद्युद्दीपादिवत्तथा ।  
तत्रैव [अत्रैवेति पाठः] चिरशीघ्रस्थभावो भेदाय भासते ॥७२२॥  
  
न च क्वाप्यनुमानेषु व्याप्त्यादेर्ग्रहणं भवेत् ।  
पुनः पुनः स्फुटीभावं याति येनोपलक्ष्यते ॥७२३॥  
  
किं च क्रमिकधूमादिज्ञानमालात्मनि स्फुटम् ।  
उदितापि [यन्नियामिति पाठः] कथं कुर्यादेकभावावभासनम् ॥  
७२४॥  
  
अथान्त्यमनुसन्धानज्ञानमेवं करिष्यति ।  
तदपि प्राक्स्थसंवित्तिसमं भिन्नं कथं तथा ॥७२५॥  
  
तेन प्राक्तनविज्ञानमालामन्वास्यते यदि ।  
तदसन्नहि सन्धानं नष्टायामुपपद्यते ॥७२६॥  
  
अथ स्मरणमेवेह सन्धानं संविदां भवेत् ।  
तदप्यनुभवाभावे कथं नाम भविष्यति ॥७२७॥  
  
न च ज्ञानेष्वनुभवो युज्यते संविदः क्वचित् ।  
युगपज्ज्ञानयुगलं नास्तीति हि भवन्मतम् ॥७२८॥  
  
ज्ञानज्ञेयात्मता दृष्टा युगपत्स्थितताजुषोः ।  
न तु पूर्वापराकारसमुत्पन्नविरोधिनोः ॥७२९॥  
  
तस्माद्व्याप्त्यनुसारावभासपूर्वापि या मतिः ।  
तत्राप्यक्रममेवेदं प्रत्यक्षमानवेदनम् ॥७३०॥  
  
यथा झटिति सौषुप्तप्रबुद्धः प्रोन्मिषद्दृशिः ।  
प्रत्यक्षमिति भावांशध्यामलत्वनिवृत्तये ॥७३१॥  
  
नेत्रसम्मार्जनादीनि विदधन्नभिमन्यते ।  
  
६९)  
  
भावाननुमिनोमीति तथैवात्रापि बुद्ध्यताम् ॥७३२॥  
  
यथा च घनसौषुप्तमोहाव्युत्थितदर्शनः ।  
स्वात्मानमथ तत्स्थानं विस्मरत्येव तत्क्षणम् ॥७३३॥  
  
अथ प्रयत्नसम्भारप्रबुद्धविमलस्वदृक् ।  
सोऽहमस्मीति मन्वानः संवित्तेः परमार्थतः ॥७३४॥  
  
तत्र सर्वत्र नाथोऽयं भैरवश्चित्स्वरूपकः ।  
स्वातन्त्र्यात्स्वं वपुर्यावद्गूहते विवृणोति च ॥७३५॥  
  
तावदज्ञानमेतस्य विज्ञानं चोपजायते ।  
तच्च स्फुटतया सर्वप्रत्यक्षमिति मन्यताम् ॥७३६॥  
  
घटशब्दे श्रुते या च पृथुबुध्नोदरादिधीः ।  
तत्रापि खलु सङ्केतस्मरणादि तथाविधम् ॥७३७॥  
  
यथा रत्नपरीक्षायां स्वां संवित्तिं स्फुटात्मिकाम् ।  
संविदन्तरसङ्घातैस्तिष्ठति प्रतिबोधयन् ॥७३८॥  
  
ततः प्रबुद्धचरमस्फुटसंवित्तियोगतः ।  
रत्नतत्त्वं विभात्यत्र नोपयोगोऽन्यसंविदाम् ॥७३९॥  
  
ताः परं तत्प्रोबोधाय कारणत्वं वितेनिरे ।  
तस्यैवाभासयोगे हि न तासामुपयोगिता ॥७४०॥  
  
बालवैकटिकज्ञानदृष्टान्तादीदृशात्स्वयम् ।  
शाब्देऽपि खलु विज्ञाने स्फुटैवैका प्रकाशधीः ॥७४१॥  
  
अतस्तथाविधे शब्दे श्रुते यत्समनन्तरम् ।  
अर्थावभासने सेयमियती मतिरीदृशी ॥७४२॥  
  
अर्थः स तावांस्तत्रास्ते घटपूर्वापरांशवत् ।  
नन्वसौ घट एकः स्यादवयव्यात्मकस्तथा ॥७४३॥  
  
न तु शब्दार्थयोरैक्यं तत्कथं साम्यमीदृशम् ।  
अहो भेदग्रहाभ्यासतिमिराबिललोचनः ॥७४४॥  
  
७०)  
  
सद्युक्त्यञ्जनयोगेऽपि न दृष्टिं विमलां गतः ।  
अभिन्नो भगवानेव भैरवो भोग्यभोक्तृताम् ॥७४५॥  
  
आत्मन्येवानुसन्धाय सर्वदा पूर्णविग्रहः ।  
इति प्रसाधिते पूर्वं कः प्रश्नस्यास्य सम्भवः ॥७४६॥  
  
तदेवमुपमानादावपि मानान्तरे स्फुटम् ।  
संवित्प्रत्यक्षरूपैव सर्वत्र प्रतिभासते ॥७४७॥  
  
अन्धोऽपि [नग्न इति पाठः] स्पर्शशब्दाद्यैस्तत्तद्रूपं विलोकयन् ।  
स्फुटतामेव तां तावत्संवेत्ति स तथाविधाम् ॥७४८॥  
  
एवं जातिजडा रूपस्पर्शाद्यैरभिमन्वते ।  
स्फुटमेव हि भावांशं तेषां नाज्ञातधिः क्वचित् ॥७४९॥  
  
इयं लावण्यसरसी तारुण्योद्यानकन्दली ।  
इति तुष्यति जात्यन्धस्तदङ्गपरिमर्शनात् ॥७५०॥  
  
अहो नु सदलङ्कारं गायतीति जडो जनः ।  
गातुर्मुखं विलोक्यैव तावता परितुष्यति ॥७५१॥  
  
इति प्रत्यक्षमेवैकं निःसपत्नं विजृम्भते ।  
तदस्य फलचिन्तादि कर्तुं प्रस्तूयते मनाक् ॥७५२॥  
  
तदेव खलु विज्ञानं परिमर्शरसात्मकम् ।  
तस्माद्भेदकथा नैव फलं प्रति सुसङ्गता ॥७५३॥  
  
हानादिधीः फलं वास्तु तस्या [तस्मादपीति पाठः] अप्यथ   
भासनात् ।  
यदि वा स्वप्रकाशैव संवित्तिः पारमार्थिकी ॥७५४॥  
  
तदेव पर्यन्तफलं सर्वत्रैव सुनिश्चितम् ।  
ह्लादादिकं फलं मुख्यं यत्सर्वत्रेह गीयते ॥७४४॥  
  
तत्स्वसंविदि विश्रान्तिमभ्येति भरितात्मनि ।  
  
७१)  
  
तदेवमिदमध्यक्षं सर्वतः प्रविजृम्भते ॥७५६॥  
  
एतदभ्यासनिष्ठस्य केव सिद्धिर्न जायते ।  
ब्रह्मादिभाषितश्रौतप्रौन्मुख्येन कलादिकात् ॥७५७॥  
  
दूराछ्रवणविज्ञानमचिरात्सम्प्रवर्तते ।  
मनोदृष्टेऽपि भावांशे स्फुटवृत्त्युदयो ह्यलम् ॥७५८॥  
  
स्वविमर्शबलाक्रान्ते किं चित्रं यदि जायते ।  
स्पन्दशास्त्रे तथा चोक्तं सावधानेऽपि चेतसि ॥७५९॥  
  
भूयः स्फुटतरो भातीत्यलं बहुलविस्तरैः ।  
इत्थं प्रत्यक्षमेवेदं विश्वं यत्परमेशितुः ॥७६०॥  
  
तत्ततोऽप्यविभिन्नस्य मातृवर्गस्य तत्तथा ।  
न च प्रतीतिसाङ्कर्यं तथा भासनयोगतः ॥७६१॥  
  
प्रत्यक्षेऽपि समे साम्यं नो घटाघटसंविदोः ।  
इत्थं प्रत्यक्षमेवेदं निःसपत्नं विजृम्भते ॥७६२॥  
  
ततो न भिद्यते चार्थः प्रत्यक्षाद्वैतमीदृशम् ।  
इदं सन्धानकलिकापरिनिष्ठितबुद्धिना ॥७६३॥  
  
आचार्यनरसिंहेन प्रत्यक्षाद्वयमुच्यते ।  
अनुमानप्रमाणत्वं विश्वस्मिन्कैश्चिदुच्यते ॥७६४॥  
  
तथा हि देवः सर्वज्ञो निर्विकल्पस्वभावकः ।  
स चाध्यक्षस्वभावोऽपि नायाति व्यवहार्यताम् ॥७६५॥  
  
अविकल्पे विकल्पात्मा व्यवहारः कथं किल ।  
विकल्पेन च सर्वोऽयं व्यवहारोऽवतन्यते ॥७६६॥  
  
स एव चानुमानं स्यात् तस्यैताः परिकल्पनाः ।  
पक्षतद्धर्मतद्व्याप्तितत्प्रतीत्यादयोऽखिलाः ॥७६७॥  
  
वस्तुतस्त्वेक एवासौ प्रत्ययः पारमार्थिकः ।  
  
७२)  
  
नन्वध्यक्षवियोगे स्यादनुमानं कथं यतः ॥७६८॥  
  
तत्प्रत्यक्षपरिच्छिन्नप्रतिबन्धनिबन्धनम् ।  
सत्यं किन्तु य एकोऽसौ देवः सर्वज्ञतास्पदम् ॥७६९॥  
  
तदावेशवशादेषा व्याप्तिर्बोधेऽवकल्पते ।  
अन्यथा वह्निधूमादि तदभावादिवेदनम् [वेशनमिति पाठः] ॥  
७७०॥  
  
अन्वयव्यतिरेकात्म न स्याद्युगशतैरपि ।  
अत एव हि मुख्यस्य मानस्य सदृशत्वतः ॥७७१॥  
  
अनुमानमिति प्रोक्तं व्यवहारप्रवर्तनम् ।  
तदेवमेते मातारः सर्वत्रेश्वरसंविदम् ॥७७२॥  
  
उपजीवितुमायान्ति [उपजीवन्त इति पाठः] मातृभावं न चान्यथा ।  
अज्ञो हि जन्तुवर्गोऽयं कथं तदनिवेशतः ॥७७३॥  
  
ज्ञस्वरूपत्वमाप्नोति तद्विना मातृता कुतः ।  
तस्मात्संविदि योगोऽस्य स च नानेन दुर्लभः ॥७७४॥  
  
वस्तुतो हि न कश्चित्स संविन्नाथो ह्यसौ तथा ।  
तदेवम्पक्षमीशानप्रत्यक्षाक्षिप्तवृत्तिकम् ॥७७५॥  
  
सापेक्षं परतन्त्रे च पाशवं मानमुच्यते ।  
अज्ञो जन्तुरनीशोऽयमात्मनः सुखदुःखयोः ॥७७६॥  
  
ईश्वरप्रेरितो यातीत्यत एव मुनिर्जगौ ।  
एवमीश्वरसापेक्षानुमानैकप्रमाणता ॥७७७॥  
  
निर्णीता लोलटाख्येन गुरुणा लोकसम्मता ।  
अन्यस्तद्गृह्य एवाह सत्यं वाध्यक्षसंविदः ॥७७८॥  
  
व्यवहारेऽस्ति मानत्वमनुमा तु कथं प्रमा ।  
सुलभव्यभिचारायामनुमायां विनिश्चितः ॥७७९॥  
  
विशंश्रमीतु को नाम परीक्षकतया स्थितः ।  
  
७३)  
  
अन्वयो व्यतिरेकश्च यः सपक्षेतरस्थितिः ॥७८०॥  
  
आदिदृष्टस्तदात्वे [पृष्ठ इति पाठः] नो विनिश्चयविधायिनौ ।  
यैस्तु तस्मादपास्येत पक्षधर्मादिदूषणात् (णम्) ॥७८१॥  
  
वर्चस्ककूटे शुद्धिं ते कुर्युः पांसुकणोच्चयैः ।  
तस्मात्संशय एवायं प्रवृत्त्यङ्गतया स्थितः ॥७८२॥  
  
स एव भेदाभासित्वान्मायेति परिभाष्यते ।  
मायैव च पशूनां स्यान्मानं मायाचिदात्मकम् ॥७८३॥  
  
तर्को वाप्येकपक्षांशस्थितिसम्भावनात्मकः ।  
अर्थानर्थबलीयस्त्वात्प्रवृत्तौ (त्त्यै)वा निवृत्तये ॥७८४॥  
  
प्रभविष्णुः स एवेति किमन्यैर्मानडम्बरैः ।  
प्रमाता शिव एवैको यस्येदं स्वाङ्गमीदृशम् ॥७८५॥  
  
मेयत्वेन समाभाति सर्वतो निश्चयात्मकम् ।  
अन्यः पुनः पशुः सर्वः संशयध्वान्तमध्यगः ॥७८६॥  
  
सौदामनीद्युतिप्रायसंवित्समनुरञ्जितः ।  
पक्षद्वितयसत्यान्यभावान्यतमनिश्चयम् ॥७८७॥  
  
विन्दान एव लभते नात्र रूढिं कथञ्चन ।  
तदेवं तर्कतः सर्वो व्यवहार इति स्थितम् ॥७८८॥  
  
अशुद्धा सैव विद्येयमिति मानं विधीयताम् ।  
अशुद्धिरियती तस्या यद्वस्त्वननुसारिता ॥७८९॥  
  
अन्ये त्वनर्थिनो नास्ति प्रवृत्तिरिति [इवेति पाठः] निश्चिताः ।  
अर्थित्वमेव सचिवमित्येवं पर्यचूचुदन् ॥७९०॥  
  
रागस्य मानतामित्थं प्राहुरन्यात्मवेदिनः ।  
अन्ये त्वाहुः संशयोऽपि न नामानिश्चिते गजे ॥७९१॥  
  
७४)  
  
शक्तत्वे सति जायेत रागो वापि प्रवृत्तये ।  
ततः स्वां कर्तृतामीषदालोच्य जनताः सदा ॥७९२॥  
  
प्रवर्तन्त इतीत्थं स्यात् कलाया एव जृम्भितम् ।  
तेनार्थः स तथा वास्तु मा वाभूत्स्वात्मनस्तया ॥७९३॥  
  
मन्वानः कर्तृतामेष सर्वत्रैव प्रवर्तते ।  
अन्ये त्वाहुरनादिर्यो व्यवहारः क्रियात्मकः ॥७९४॥  
  
नियतिः सैव विश्वस्य प्रवर्तकतया स्थिता ।  
स एव चागमो नाम वृद्धव्यवहृतिक्रमः ॥७९५॥  
  
ततः समग्र एवायं धर्मादिपरिनिश्चयः ।  
न प्रत्यक्षान्नानुमानाद्भूयसा विप्रलम्भकम् ॥७९६॥  
  
मतिरभ्येति विश्वासं परीक्षापक्षशालिनाम् ।  
अन्नं क्षुधं शमयते तृषं वारीति बालकाः ॥७९७॥  
  
अन्यतः परिनिश्चित्य तथात्वानतिशङ्किनः ।  
अन्यदाक्षादिकेऽप्यर्थे तत एवाद्यमानतः ॥७९८॥  
  
लभन्ते निश्चयं सम्यगागमाख्यात्परीक्षकाः ।  
तथा च मुनिराहेदं पुण्यं पापमिति द्वये ॥७९९॥  
  
शास्त्रप्रयोजनं स्वल्पं नागमस्य प्रयोजनम् ।  
आगमो हि न नामैष पुस्तकग्रन्थसञ्चयः ॥८००॥  
  
केवलं प्रथिताभिख्योऽनादिर्वेदादिकः किल ।  
किं तु प्रसिद्धिरेवासौ सा च शब्दस्वरूपिणी ॥८०१॥  
  
या सर्वदर्शनेष्वेव न जात्वायात्यपोह्यताम् ।  
छागश्चैत्यो जटा भस्म भिक्षा दण्डः कमण्डलुः ॥८०२॥  
  
जालं तप्तशिला श्मश्रुकेशलोमविलुञ्चनम् ।  
अग्निरेधा इष्टकौघचयनं गृहमेधिता ॥८०३॥  
  
७५)  
  
इद्यादिसर्वशब्दानां प्रसिद्धिप्रक्रमादृते ।  
कोऽभ्युपायोऽर्थतः कॢप्ततदन्यार्थावबोधयोः ॥८०४॥  
  
इत्थमागम एवायं प्रमाणमिति धीधनैः ।  
उक्तं सत्यैव वागैशी प्रसिद्धिरविगानतः ॥८०५॥  
  
प्रसिद्ध आगमो लोके युक्तिमानथवेतरः ।  
विद्यायामप्यविद्यायां प्रमाणमिति तत्स्थितम् ॥८०६॥  
  
प्रामाण्यं नियतेः श्रीमद्भूतजान्तनिवासिनाम् ।  
अन्ये त्वाहुर्विशेषोऽयं कालो नामाभिवर्तते ॥८०७॥  
  
स्फुटभावस्वभावोऽसौ वर्तमानोऽभिवर्तते [निरुध्यते इति पाठः] ।  
वृत्तस्फुटस्वभावांशस्तदा त्वस्फुटतामयः ॥८०८॥  
  
भूतः कारणकॢप्त्या तु भाव्यसौ परिकल्प्यते ।  
स चायं न स्वतन्त्रोऽस्ति कश्चिदन्योन्यसंश्रयात् ॥८०९॥  
  
अनवस्थानतो रूपपरावृत्त्यवलोकनात् ।  
इयत्तारूढ्यभावाच्च मातृमेयोभयाश्रयात् ॥८१०॥  
  
निरुपाधिकतद्रूपप्रतिभानवियोगतः ।  
एकानेकध्रुवानित्यस्वरूपानुपपत्तितः ॥८११॥  
  
एकस्यैकोपधेरैक्यात्तिरोधे(?)रुपधेरपि ।  
क्रियायाः स्वगते भेदे कालस्यानुपयोगतः ॥८१२॥  
  
तत्कृतेऽन्योन्यसंश्रित्यान्यकृतेऽप्यनवस्थितेः ।  
औपाधिकभिदावृत्तेरसत्यत्वादवास्तवात् ॥८१३॥  
  
कार्यस्यानुपपत्तित्वादेकस्यानुपयोगतः ।  
चितश्च स्फुटतादत्तवर्तमानसदात्वतः ॥८१४॥  
  
भूतभाविलयात्तस्माद्वर्तमानलयादपि ।  
चिन्नाथ एव देवोऽसौ कालमाभासयत्यलम् ॥८१५॥  
  
७६)  
  
तदस्य कालाभासाख्या चित्स्वरूपस्य संसृतिः ।  
स्वभाव(स्वाभास)गर्भा [स्वाभावेति पाठः] भावेषु   
भावाभावमयी स्वके ॥८१६॥  
  
रूपे स्थितिः प्रमातृत्वसमुल्लासोऽभिधीयते ।  
इदं न यदहं चाहं यन्नेदमिदमप्यदः ॥८१७॥  
  
यन्नेदमिति चित्रेयमभाव(माभास)स्यैव मानता ।  
परा प्रमातृता यासौ शुद्धा तस्यां पृथक्स्थिति ॥८१८॥  
  
न मानमस्तीत्यत्रांशे किं तया प्रविविक्तया ।  
यस्तु सांसारिको मातृभावः सर्वोऽयमीदृशः ॥८१९॥  
  
तत्राभाव(स)स्य मानत्वं स च कालप्रसादतः ।  
तथा हि परिपूर्णोऽसौ सर्वसर्वात्मरूपधृत् ॥८२०॥  
  
क्व माता क्व च वा मानं क्व च मेयोऽवतिष्ठताम् ।  
मात्रादीनां हि सत्यत्वे न स्यादापेक्षिकी स्थितिः ॥८२१॥  
  
मेयादेव [मेद्यादेर्न चेति पाठः] च मात्रादेर्भावो जातु प्रकल्पते   
।  
अन्योन्यरूपस्यालाभे लाभे वा तदयोगतः ॥८२२॥  
  
सर्वत्रातिप्रसङ्गाच्च सर्वज्ञत्वादियोगतः ।  
युगपच्चाप्यनुल्लासात्तत्त्वस्यानुपकारिणाम् ॥८२३॥  
  
अन्यमेयादिजनिते मातृत्वादौ तदन्यतः ।  
तद्भावस्याप्यनुत्पन्नसमत्वेनैव संस्थितेः ॥८२४॥  
  
तस्मात्पूर्णश्चिदात्मासौ शिवः स्वांशं विखण्डयन् ।  
नाहमित्यादिभेदांश इदमप्यवकल्पयेत् ॥८२५॥  
  
तदन्यसर्वपूर्णत्वमहमात्मनि तावति ।  
ततोऽन्यतोऽपि संहर्ता जायते नाहमित्यपि ॥८२६॥  
  
उभौ ताविदमंशौ चाप्यपोहति परस्परम् ।  
बुद्धिस्थमिदमंशं स्वं स्वाहमंशे तिरोदधत् ॥८२७॥  
  
७७)  
  
आस्ते न द्रावयत्येनं वस्त्रावृतघटादिवत् ।  
तदेवं बुद्धिसंस्थात्तु समयाग्रथितादथो ॥८२८॥  
  
इदमन्तरसङ्घातादहमंशव्यपोहिनः ।  
अहमंशादिदन्तौघव्यपोहादहमन्तरात् ॥८२९॥  
  
व्यपोहात्स्वाहमोऽन्यान्याहंव्यपोहस्य भासनम् ।  
षड्देवताः शून्यरूपा यदाश्रित्य प्रवर्तते ॥८३०॥  
  
तदेवेदमिति ज्ञानं विकल्प इति गीयते ।  
स कालः कल्यते येन विश्वं निजकलोदयात् ॥८३१॥  
  
तदत्रांशे य एषोऽस्ति भासांशः स्वप्रकाशकः ।  
भावरूपतया सोऽयं सर्वानुप्राणनात्मकः ॥८३२॥  
  
न मातासौ न वा मानं न च मेयं निरुच्यते ।  
यस्त्वसौ शून्यतायोगादभावो रुद्रदैवतः ॥८३३॥  
  
स एव मानतामेति यद्योगान्मातृभावि(व)तः ।  
मानाच्च न पृथङ्मेयमित्येवमुपपादितम् ॥८३४॥  
  
इत्थं कालस्य मानत्वं प्रतिपेदेऽत्र कैश्चन ।  
ये श्रिमद्भवतीत्याख्यगुरुपादोपसेविनः ॥८३५॥  
  
तदित्थं पुंसि चिद्धर्मविभवामोदशालिनि ।  
मातृत्वदायि यत्प्रोक्तं षट्कं कञ्चुकसञ्ज्ञितम् ॥८३६॥  
  
तदेकैकस्य मानत्वं केचन प्रतिपेदिरे ।  
अन्ये त्वेकस्य सर्वान्यसचिवस्येति मन्वते ॥८३७॥  
  
अन्ये कदापि कस्यापि कथञ्चित्क्वचनेत्यपि ।  
अन्ये द्वयोर्द्वयोरन्ये त्रिकद्वयनियोगतः ॥३८३॥  
  
अन्योन्यानुग्रहादन्ये बोधेनान्योन्यतोऽपरे ।  
अन्ये तु गुणसाम्यात्मप्रकृतिमेव मानताम् ॥८३९॥  
  
मुख्यत्वेन विदुः सुप्तमत्तमूर्छादिदर्शनात् ।  
  
७८)  
  
स यत्रैव प्रमातायं यतः सुप्त इव स्थितः ॥८४०॥  
  
सैवास्य मातृता मानमेययोरप्रवेदनात् ।  
अन्योन्यमविकार्यत्वात्प्रसुप्तेऽपि तथाविधे ॥८४१॥  
  
केवलं प्रकृतिः सेयं जानामित्यभिमन्यते ।  
तत्र मुख्यं तु तन्मानं यत्पुंसैवानुदर्शनम् ॥८४२॥  
  
तच्च शुद्धं निर्विकारं सदसद्रूपतोज्झितम् ।  
इत्थं केऽप्यभिमन्यन्ते साङ्ख्यकञ्चुकसंश्रयात् ॥८४३॥  
  
वय्याभिधानस्य गुरोर्गृहे ज्ञानोपजीविनः ।  
अन्ये धीभूमिमेवाहुर्दृष्ट्टदृश्योपरागिणीम् ॥८४४॥  
  
प्रमाणं पारमर्षेयाः केचित्तद्वृत्तिसञ्चयम् ।  
धर्मादिकाष्टसङ्ख्यातं धर्मजातं परे विदुः ॥८४५॥  
  
अन्येऽहङ्कारमेवाहुः केचिद्धियमथो मनः ।  
केचित्त्रितयमेवेदं समं सर्वत्र मन्वते ॥८४६॥  
  
अन्ये दशानामेकैकमिन्द्रियाणां प्रपेदिरे ।  
केचित्समस्तान्येतानि सर्वत्राकूतवृत्तितः ॥८४७॥  
  
अन्धस्यापि हि तत्किञ्चिद्रूपायतनमस्ति यत् ।  
विकारमेकश्रोत्रस्पृगक्षान्तरसमस्थिति ॥८४८॥  
  
प्रभातं प्रविलीनाभ्रनभोमण्डलमण्डितम् ।  
इत्याकर्ण्य परां तुष्टिं यात्यन्धो हैमने दिने ॥८४९॥  
  
यद्यप्यनुमिमीतेऽसौ शीतवारणजं सुखम् ।  
तथाप्यस्य स्वसंवित्तिर्न रूपानवभासिनी ॥८५०॥  
  
अन्ये तन्मात्ररूपाणां मानत्वं प्रतिपेदिरे ।  
चक्षूरश्मिस्त्वसंस्पर्श इत्यादिविधियोगतः ॥८५१॥  
  
अदृश्यत्वं चक्षुरादेरत एवोपपद्यते ।  
  
७९)  
  
योगिनः प्रत्यदृश्यत्वं जातुचिन्नोपपद्यते ॥८५२॥  
  
अन्ये तु स्थूलभूतानां ज्योतिषां मानतां जगुः ।  
मेयस्यापि प्रमाणत्वमपरे प्रतिपेदिरे ॥८५३॥  
  
यतो भवति मातृत्वं तत्प्रमाणमिति स्थितिः ।  
तद्धटाद्यैश्च यत्तस्मात्तेऽपि मानमिति स्मृताः ॥८५४॥  
  
लौकिको व्यपदेशश्च नैव वस्त्वनुसारतः ।  
स हीच्छामात्रकॢप्तत्वात्प्रायेणैवौपचारिकः ॥८५५॥  
  
कथं जानासि भोः सोऽहं जानामीति च चोदितः ।  
घटेनानेन दृष्टेन जानामीत्यभिभाषते ॥८५६॥  
  
तस्मान्मेयेऽपि मानत्वं नहि नाम न लौकिकम् ।  
अभेदवादे मूलस्थे विरोधोऽपि न दूषणम् ॥८५७॥  
  
ये तु प्रमाणमाहुस्तत्सामग्रीं तैरपि स्फुटम् ।  
अर्थादेर्मानताभीष्टा सा सङ्घेऽप्यन्यथा कुतः ॥८५८॥  
  
अन्ये तु सर्वस्यैवेयत्तात्तभेदस्य मानताम् ।  
क्रमोदितां हि सर्वत्र क्वचिच्चाप्यक्रमोदिताम् ॥८५९॥  
  
क्वचित्क्रमाक्रमग्रासपरिपूर्णत्वबन्धुराम् [पूर्णिपूर्णेति   
पाठः] ।  
मन्वते तन्मतं तावद्दिङ्मात्रेणोपदर्श्यते ॥८६०॥  
  
प्रथमं मेययोगेन झटिति प्रतिभासिना ।  
अन्यार्थदृश्यभिप्रायप्रच्छन्नेनैव सर्वतः ॥८६१॥  
  
मातृत्वं चरमं तत्र चक्षुषः प्रविजृम्भणम् ।  
ततो मनोऽहन्धीवर्गविजृम्भान्तःसमुज्ज्वलम् ॥८६२॥  
  
ततः पौंस्नाभिसंशुद्धसंविदुल्लासशालिता ।  
ततः कालकलारागयत्यविद्यानिशाः क्रमात् ॥८६३॥  
  
अन्यथा वा समं वापि द्वन्द्वयोगेन वा त्रिशः ।  
  
८०)  
  
सर्वशो वा चतुष्पञ्चयोगेनाप्याणवे पदे ॥८६४॥  
  
अभावकर्तृतासङ्गसिद्धितर्काख्यसंशयाः ।  
तत्रापि ननु जायन्ते तत्तत्क्रमविचित्रिताः ॥८६५॥  
  
तत्पृष्ठे चाविकल्पासौ शुद्धैश्वर्यावभासिका ।  
विद्या प्रमाणतामेति पर्यन्तप्रमितिस्थितौ ॥८६६॥  
  
ततः सदाशिवोदारज्ञानेच्छाशक्तिसंश्रये ।  
स माता पूर्णतामेति शक्त्यन्ताध्वसुनिर्वृतः ॥८६७॥  
  
इत्थं पूर्णं प्रमातृत्वं यतः समवभासते ।  
तदन्यतमभागांशतिरोधानवियोगजाः [तदन्यमतेति पाठः] ॥  
८६८॥  
  
संविदः स्फुटतान्यत्वभेदान्निःसङ्ख्यतां गताः ।  
अत एव ह्यजानानैः शिवशास्त्रोदितां स्थितिम् ॥८६९॥  
  
स्फुटास्फुटादिसंवित्सु स्मृत्यस्मृत्यादिगोचरे ।  
सौषुप्तादिषु शीघ्रत्वे युक्त्यामर्शाद्यसम्भवात् ॥८७०॥  
  
मनोवधानं संस्कारो धर्माद्यदृष्टकल्पनम् ।  
इत्येते हि स्फुटं शब्दा नात्र कोऽर्थस्तत्रि * मा ॥८७१॥(?)  
  
ऊर्ध्वोर्ध्वतत्त्वव्रातस्य मानत्वे च निरूपिते ।  
अधराधरतत्त्वांशो मेयतामवलम्बते ॥८७२॥  
  
न चात्रास्ति क्रमः कश्चिद्व्यवधाने हि सम्भवात् ।  
नहि विद्या न बौद्धि तामालोचयति संविदम् ॥८७३॥  
  
विद्या विवेक्त्री प्रोक्ता हि बुद्धिपृष्ठसमाश्रिता ।  
प्रकाशात्मवपुर्बाह्यमक्षमालोचनात्मकम् ॥८७४॥  
  
सङ्कल्पार्थं मनः प्राहुरभिमन्त्रीमहङ्कृतिम् ।  
निश्चेत्रीं च धियं तत्र विद्यां चापि विवेचिकाम् ॥८७५॥  
  
तत्रैव रञ्जकं रागं कलां शक्तत्वदर्शिनीम् ।  
  
८३)  
  
कालं व्यवच्छित्कर्तारं नियतिं च नियामिकाम् ॥८७६॥  
  
आमृशन्तीमन्यमातृसाधारण्यावभासिकाम् ।  
ग्राह्यमण्डलतद्ग्राहिनानारूपावमर्शिनीम् ॥८७७॥  
  
मायां पूर्णत्वसम्भोगप्रच्युतिक्षोभकारिणीम् ।  
सद्विद्यां पूर्णविश्रान्तिदायिनीं सुशिवात्मिकाम् ॥८७८॥  
  
ज्ञाननिर्भरभावांशस्वरूपपरिमर्शिकाम् ।  
इच्छाशक्तिं प्रमात्रंशपूर्णभावावभासिकाम् ॥८७९॥  
  
आश्रित्य परिपूर्णोऽयं मातृभावो विजृम्भते ।  
प्रकाशालोचने पूर्वं सङ्कल्पाभिमते ततः ॥८८०॥  
  
निश्चयानुदृशौ पश्चाद्विवेकासङ्गिताद्वयम् ।  
कर्तृतास्थाव्यवच्छेदः साधारण्यावभासनम् ॥८८१॥  
  
नानाविमर्शाप्रक्षोभपूर्णमेयप्रवेदनम् ।  
पूर्णमातृत्वसंवित्तिर्भैरवीभाव एव च ॥८८२॥  
  
इत्थं षोडशधा मेयमयं यावत्प्रकाशयेत् ।  
तावद्विज्ञानचन्द्रोऽसौ प्रोक्तो द्व्यष्टकलास्थितिः ॥८८३॥  
  
अनुत्तरा स्थितिः पूर्वमानन्देच्छेशनान्यतः ।  
उदयश्चोनतावेश इति षट्कं व्यवस्थितम् ॥८८४॥  
  
अनुत्तरात्समारभ्य ज्ञानशक्त्यन्तमीदृशम् ।  
इच्छैव तु क्रियाशक्तिमीशनेन समास्थिता ॥८८५॥  
  
प्रकाशस्थितिलेशांशं गृह्णती षण्ठतां गता ।  
इच्छादि यच्च तत्पूर्वानुत्तरानन्दसङ्गतेः ॥८८६॥  
  
तदादिश्लेषयोगेन सन्ध्यक्षरचतुष्टयम् ।  
ततः स्वरूपसंवित्तिलाभाद्बिन्द्वादिका स्थितिः ॥८८७॥  
  
ततः समग्रसन्दर्भभरिताकाररूपिणि ।  
विसर्गः किल शाक्तोऽसौ विक्षेप इति यः स्मृतः ॥८८८॥  
  
८२)  
  
विसर्गस्यैव विश्लेष इति सप्तदशी कला ।  
क्वचिदष्टादशी सैव पुनः प्रक्षोभयोगतः ॥८८९॥  
  
अनुत्तरस्याकारस्य परभैरवरूपिणः ।  
अकुलस्य परा येयं कौलिकी शक्तिरुत्तमा ॥८९०॥  
  
स एवायं विसर्गस्तु तस्माज्जातमिदं जगत् ।  
तस्य प्रक्षोभयोग्यत्वं प्रक्षोभकलनोदयः ॥८९१॥  
  
प्रक्षोभपूर्णताभावात्तदकुलक्रमोनता ।  
इति षट्कस्वरूपात्मविमर्शान्दोलनोदितम् ॥८९२॥  
  
अनुतारस्वभावत्वादाद्यस्यैव विजृम्भितम् ।  
स एव भगवानन्तर्नित्यं प्रस्फुरदात्मकः ॥८९३॥  
  
अन्तःस्थसर्वभावौघपूर्णमध्यमशक्तिकः ।  
स्वेच्छाक्षोभस्वभावोद्यज्जगदानन्दसुन्दरः ॥८९४॥  
  
नित्यं स्फुरति सम्पूर्णविसर्गरससुन्दरः ।  
शिवशक्त्योः स सङ्घट्टः स्नेह इत्यभिधीयते ॥८९५॥  
  
अत्रैव पूर्णवैसर्गपदे लब्धुं प्रवेशनम् ।  
लेहनामन्थनेत्यादिसम्प्रदायमुपासते ॥८९६॥  
  
तथाहि मध्यमां नाडीमधिष्ठायाखिलं वपुः ।  
प्राणयत्परमं तेजः प्रक्षुब्धमृतुमाल्य(मद्य)तः ॥८९७॥  
  
विसृष्टिरूपतां गच्छेद्यात्यानन्दचमत्क्रियाम् ।  
अपूर्णा केवलं सा तु पूर्णा तु भगवन्मयी ॥८९८॥  
  
तेन वैसर्गिकी शक्तिरेकैवेयं प्रजृम्भते ।  
विसर्ग एव प्रक्षुब्धः प्रयत्नद्विगुणत्वतः ॥८९९॥  
  
हकारो नाम विश्वेषां व्यञ्जनानां प्रसूतिकृत् ।  
स एव च पुनर्बिन्दुयोगात्स्वामेव भूमिकाम् ॥९००॥  
  
८३)  
  
अनुत्तरामाश्रयते सोऽहम्भाव इहेष्यते ।  
अत्रैवावर्णजः काख्यस्तदन्यश्च इवर्णजः ॥९०१॥  
  
तत एव हि रेफांशच्छायोपाधेर्-ऋवर्णतः ।  
टवर्गस्तत एवाथ धराच्छायोपधिक्रमात् ॥९०२॥  
  
तवर्गस्तत्परः पश्चादुवर्णाद्यरलाश्च वः ।  
इवर्णवर्गाच्चोवर्णात्क्रमेणेत्यत एव हि ॥९०३॥  
  
अन्तःस्था इत्यशीताश्च इवर्णाद्द्विप्रभेदशः ।  
शषसानां समुद्भूतिः शुद्धोपाधिकलायुजः ॥९०४॥  
  
इच्छाया एव विश्वो हि प्रसवो बहुधा स्थितः ।  
अत एव हि सस्थानभावो युक्तत्वमर्हति ॥९०५॥  
  
जीवस्यैवेयमाश्यानस्थितिर्योन्यात्मिका यतः ।  
सैवानुत्तरदेवस्य शक्तिरत्र निरुच्यते ॥९०६॥  
  
तत्रैवान्तःस्थतत्त्वानि परावाग्भूमिकाक्रमात् ।  
अवर्गे शिवतत्त्वं तु कादौ हान्ते शिवान्तकम् ॥९०७॥  
  
इति सम्पुटयोगोऽयं त्रिंशकार्थो निरूपितः ।  
एवं पूर्णानवच्छिन्न चिद्देवी स्याद्यदि स्फुटम् ॥९०८॥  
  
सर्वमस्यां भवेदेषा सर्वत्र च तथा भवेत् ।  
यो मां पश्यति सर्वत्र सर्वं च मयि पश्यति ॥९०९॥  
  
तस्याहं न प्रणश्यामि स ममेत्यपि तन्मुनिः ।  
अभाषतार्जुनाचार्यवचसा तत्र तत्र च ॥९१०॥  
  
संविदात्मा हि विच्छिन्नो यदि स्यात् सर्वभावतः ।  
भाव एव भवेदेष स्वलक्षणघटादिवत् ॥९११॥  
  
अतश्च संवित्संवित्त्वहानेरेषा प्रणश्यति ।  
पलायते हि चित्सा चेद्व्यवचिच्छेदयिष्यते ॥९१२॥  
  
निजोत्तमाङ्गच्छायेव स्वपदाक्रमणक्रमे ।  
  
८४)  
  
यच्च सर्वं मयि प्रोक्तं न पश्यति महाजनः ॥९१३॥  
  
स सर्वमध्यवर्तित्वान्मयि तावत्प्रतिष्ठितः ।  
एवं प्रकाशानिष्ठत्वादस्यासत्समताजुषः ॥९१४॥  
  
प्रणाश एवेति मुनिः प्रोवाचोभयवर्त्मना ।  
एष वस्तुक्रमस्तावद्योऽयं सम्पुट उच्यते ॥९१५॥  
  
तत एव समस्ताध्वकलितासनसद्मनि ।  
संविदाधेयतां प्राप्ता पुनराधारतां गता ॥९१६॥  
  
उक्तं चानुत्तरे यागे पुनरेवासनं ततः ।  
अत्र तु प्रविविक्षूणां ज्ञप्तिक्रमवशान्मुनिः ॥९१७॥  
  
ऊचिवान्भगवानेव विश्वं तन्नान्यथेति यत् ।  
अभिन्नसंवित्स्वातन्त्र्यं भासते भेदवर्त्मनि ॥९१८॥  
  
उपदेश्योपदेष्ट्टत्वव्यवस्थेयं प्रतायते ।  
स्वात्मैव हि गुरुर्देवः पर इत्यभिमन्यते ॥९२९॥  
  
स्वोदीरितानि वाक्यानि परोक्तानीति मन्यते ।  
प्रतिपाद्यं च यद्वस्तु येन च प्रतिपाद्यते ॥९२०॥  
  
तत्सर्वमात्मरूपं हि भेदेनैवाभिमन्यते ।  
यथा स्वप्नपदावस्थामुपदेशपरम्पराम् ॥९२१॥  
  
आकर्णयञ्जडो जन्तुरन्योक्तमभिमन्यते ।  
तथैव जाग्रद्गर्भोऽयं व्यवहारः समस्तकः ॥९२२॥  
  
को भेदः स्वप्नजाग्रत्सु तर्हि स्यादिति चेत्पुनः ।  
भणिष्यतेऽथ वा नाथे स्वतन्त्रे किन्न भाषितम् ॥९२३॥  
  
एवं ज्ञप्तिक्रमेणैव भेदो विध्यनुवादयोः ।  
सर्वं देवोऽथ वा देवः सर्वमित्येकमेव हि ॥९२४॥  
  
वस्तुतः कुम्भघटवद्विश्वं पर्यायमात्रकम् ।  
  
८५)  
  
वाच्य एषां त्वमेवेति तच्छ्रीनारायणोऽभ्यघात् ॥९२५॥  
  
नन्वभेदे कथङ्कारं कॢप्तिर्विध्यनुवादयोः ।  
यो दन्तुरः स चैत्रोऽयमिति दन्तुरमादितः ॥९२६॥  
  
अनुद्य चैत्र इत्यंशो यदि नाम विधीयते ।  
तद्दन्तुरोऽन्यश्चेच्चैत्राच्चैत्रश्चान्यस्ततः कथम् ॥९२७॥  
  
घटश्चैत्र इतीदृक्षा न स्याद्विध्यनुवादता ।  
तस्माद्य एव चैत्रोऽसौ स दन्तुर इति स्थितिः ॥९२८॥  
  
वास्तवी ज्ञप्तिमात्रोत्थो विधिर्विध्यनुवादयोः ।  
अज्ञातपर्यायपदस्थितीन्प्रति   
प्रयुज्यते पादप एष भूरुहः ।  
कुम्भो घटश्चेति तथैव भण्यते   
महेश्वरः सर्वमिदं जगत्त्विति ॥९२९॥  
  
इत्थं सम्पुटयोगेन परिपूर्णा हि या स्थितिः ।  
यस्यां संहारसृष्ट्यंशशतान्यन्तः स्थितान्यपि ॥९३०॥  
  
तामेव भागशः केचिदुपासितुमनस्तया ।  
एकादिद्विगुणत्वोत्थचतुःषड्द्वादशादिभिः ॥९३१॥  
  
संविच्चक्रमयैर्भेदैर्भिन्दते विविधैः क्रमैः ।  
एका संविद्द्विधा सैव दृक्क्रियात्मा त्रिधाथ सा ॥९३२॥  
  
प्रोन्मेषशक्तिसाचिव्याच्चतुर्धाप्यथ गीयते ।  
चिच्छक्त्यानन्दरूढ्या तु पञ्चधासौ प्रभाष्यते ॥९३३॥  
  
षोढा तु स्वरषट्कोक्तसंविच्चर्चाविचारणात् ।  
यावद्द्वादशधा संवित्सृष्ट्यादौ तुल्यगोचरे ॥९३४॥  
  
एकैकशस्त्र्यात्मकत्वात्त्रये वा चातुरात्म्यतः ।  
सृष्टिं कलयते संवित्तत्राभ्येति च रक्तताम् ॥९३५॥  
  
स्थितिनाशं कलयते क्वापि शङ्कां प्रकल्पयेत् ।  
  
८६)  
  
तां संहृत्य च भावांशं संहारात्स्वात्मनः पुनः ॥९३६॥  
  
संहर्त्रीत्वं चर्चयते तदन्तः पुण्यपापयोः ।  
न द्रुतं न निरोधं वा स्वस्वातन्त्र्येण वाञ्छति ॥९३७॥  
  
एवं बोधांशकरणमरीचीचक्रमात्मनि ।  
ग्रसमाना संहरते प्रमाणांशस्थितान्रवीन् ॥९३८॥  
  
ततः कल्पितमात्रंशं संहृत्याकल्पिते हृदि ।  
तत्सर्वातीतमप्यन्तरनवच्छिन्नधामनि ॥९४९॥  
  
नयेत्तन्नयनद्वाराद्विश्वं यावत्तथा नयेत् ।  
ततः सृष्टिं च कलयेदित्यादिक्रमयोगतः ॥९४०॥  
  
द्वादशारमिदं चक्रं सर्वदा परिवर्तते ।  
यस्यैताः स्थूलमात्रत्वं मासराश्यादिसम्पदः ॥९४१॥  
  
अक्रमक्रमवशाद्द्विशस्त्रिशो  
भूरिशोऽथ विविधैः क्रमाक्रमैः ।  
चक्रमेतदुदितं विजृम्भते   
मेयमानमितिमातृभक्षकम् ॥९४२॥  
  
एतच्चक्रगतानन्तकिरणारासमाश्रयात् ।  
चक्रभेदो न सङ्ख्यातुं कदाचिदपि शक्यते ॥९४३॥  
  
यथा हि वर्हिणः पत्रे सितपीतारुणादिकम् ।  
प्रोन्मिषन्निमिषच्चात्र भासतेऽप्यतथात्मकम् ॥९४४॥  
  
तथानुन्मिषितालीनसूक्ष्मसंवित्सुनिर्भरः ।  
चक्रेशो भाति निमिषत्प्रोन्मिषद्वृत्तिचित्रितः ॥९४५॥  
  
तत्कस्यापि निमेषेण कस्याप्युन्मेषयोगतः ।  
एकारचक्रात्प्रभृति सहस्रारं विवर्तते ॥९४६॥  
  
तदसङ्ख्यानमथ वाप्यन्योन्याश्रितगर्भकम् ।  
  
८७)  
  
न वा तच्चक्रमथ किं व्योमैवैकं विजृम्भते ॥९४७॥  
  
तदप्यनन्तसच्चक्रगर्भं वापि विभासते ।  
अनन्तव्योमगर्भं वा महाव्योमैकमुच्यते ॥९४८॥  
  
यथा व्योमैवैकं कचति सितनीलारुणतया   
यथा चैते मेघाः पुनरथ तथा भान्ति बहुधा ।  
तथा संवित्तत्त्वं कलनपरिसङ्ख्याविरहितैः  
स्वतन्त्रं स्वाकारैः स्फुरति नच ते केचन ततः ॥९४९॥  
  
इति तत्त्वमिदं न्यरूपय-  
न्मम नाथो हृदयस्थितः स्वयम् ।  
प्रतिपद्य विचित्ररूपकं  
गुरुसन्तानपरम्परायितम् ॥९५०॥  
  
तदमुत्र नये न ये प्ररूढिं  
प्रतिपत्तुं क्षमतामुपाश्रयन्ते ।  
ननु तत्प्रतिबोधनाय देवो  
विविधां मण्डलकल्पनामवोचत् ॥९५१॥  
  
बालो यद्वद्रेखया वर्णजाते  
स्वैः सङ्केतैर्योज्यते तत्क्रमेण ।  
तद्वन्मुद्रामण्डलैर्मन्त्रतन्त्रैः   
पूर्णे स्वस्मिन्योज्यते धाम्न्यनर्घे ॥९५२॥  
  
अत्रापि किञ्चन विभाति तदिच्छयैव  
दूरं तथा सविधमाश्रिततारतम्यम् ।  
अंशस्पृगप्यथ निरंशपदप्रतिष्ठ-  
मित्थं क्रियापटलगो बहुधैव भेदः ॥९५३॥  
  
इत्थं प्रमाणताभागि यत्तत्त्वं हि न्यरूप्यत ।  
परापरा भगवती सेयं भाति तथा तथा ॥९५४॥  
  
८८)  
  
तदत्रैव परांशो यः स मात्रंशोऽपरः पुनः ।  
मेयांश इति तत्पूर्वमेवास्माभिः प्रकाशितम् ॥९५५॥  
  
मात्रंशोऽपि परे भागे बहुधा यत्स्थितस्ततः ।  
परापरतयोद्रिक्तः परो मन्त्रेशरूपकः ॥९५६॥  
  
उद्रिक्तापरभावस्तु मन्त्र इत्यभिधीयते ।  
परापरस्तु यो माता समुद्रिक्तपरापरः ॥९५७॥  
  
स विज्ञानाकलः प्रोक्तः प्रबुद्धपरभावकः ।  
अपरोद्रेकयोगेन स एव प्रलयाकलः ॥९५८॥  
  
अपरः किल यो माता सकलः स तु भाष्यते ।  
परापरादिभेदेन तस्यापि बहुधा स्थितिः ॥९५९॥  
  
विचार्यमाणा निःसङ्ख्यान्मातृभेदांस्तनोत्यलम् ।  
मुख्यत्वेन तु सप्तैव मातृभेदाः प्रकीर्तिताः ॥९६०॥  
  
प्रमाणांशे पतन्त्येव तेषामेव स्वशक्तयः ।  
व्यापारयोगितैवैषा शक्तित्वमिति मन्महे ॥९६१॥  
  
यच्च व्याप्रियमाणत्वं करणत्वं तदेव हि ।  
एवं च शक्तिमच्छक्तिभेदान्मातृप्रमाणजाः ॥९६२॥  
  
चतुर्दश स्वरूपं च प्रमेयमिति भाष्यते ।  
माता मानं च मेयं च यत एकं प्रकीर्तितम् ॥९६३॥  
  
ततः पञ्चदशात्मैकमेकं प्रकृतिपञ्चितम् ।  
तत्राप्येकैकशो भेदे निजतत्त्वस्वरूपिणि ॥९६४॥  
  
सङ्क्षेपविस्तरकृतं भेदानन्त्यं प्रतायते ।  
पुनर्जलादिमूलान्तभेदसङ्कलनक्रमात् ॥९६५॥  
  
भूयान्भेदप्रभेदोत्थो वैचित्र्यविसरोदयः ।  
एवं धरातः प्रभृति प्रधान-  
तत्त्वान्तमुक्तं दशपञ्चधैव ।  
  
८९)  
  
पुंसः कलान्तं सकलः स्वरूप-  
भूतो न माता न च मानरूपः ॥९६६॥  
  
त्रयोदशात्मत्वमतोऽत्र निष्ठितं  
निशि स्वरूपं तु भवेल्लयाकलः ।  
मध्ये तु विज्ञानकलस्वरूपता   
विद्यापदे मन्त्रगतस्वरूपता ॥९६७॥  
  
ऐशे मन्त्रेशवर्गस्थितिरथ सुशिवे धाम्नि तन्नाथनिष्ठा  
पूर्वं पूर्वं च तत्र प्रकटयति निजां मातृमानव्यवस्थाम् ।  
तेनानन्यप्रमातृ स्फुरति शिवपदं स्वप्रकाशं सदैकं  
मन्त्रेशेशानतस्तु त्रिशरमुनिनवत्र्यक्षसङ्ख्याविभेदाः ॥९६८॥  
  
शक्तिश्च नो शक्तिमतो विभिन्ना  
तेनैति नो भेदमियं पृथक्त्वम् ।  
अमातृतायां न च शक्तिरस्ति  
तेन स्वरूपं नहि शक्तियुक्तम् ॥९६९॥  
  
धरातत्त्वाविभेदेन यः प्रकाशः प्रकाशते ।  
स एव शिवनाथोऽत्र पृथिवी ब्रह्म तत्परम् ॥९७०॥  
  
धरातत्त्वगताः सिद्धिर्वितरीतुं समुद्यतान् ।  
प्रेरयन्ति शिवेच्छातो ये ते मन्त्रमहेश्वराः ॥९७१॥  
  
प्रेर्यमाणास्तु मन्त्रेशा मन्त्रास्तद्वाचकाः स्फुटम् ।  
धरातत्त्वगतं योगमभ्यस्य शिवविद्यया ॥९७२॥  
  
न तु पाशवसाङ्ख्यीयवैष्णवादिद्वितादृशा ।  
अप्राप्तध्रुवधामानो विज्ञानाकलताजुषः ॥९७३॥  
  
तावत्तत्त्वोपभोगेन ये कल्पान्ते लयं गताः ।  
सौषुप्तावस्थितौ यद्वत्तेऽत्र प्रलयकेवलाः ॥९७४॥  
  
सौषुप्ते तत्त्वलीनत्वं स्फुटमेव हि लक्ष्यते ।  
  
९०)  
  
अन्यथा नियतस्वप्नसंसृष्टिरियती कुतः ॥९७५॥  
  
सौषुप्तमपि चित्रं च स्वच्छास्वच्छादि भासते ।  
अस्वाप्सं सुखमित्यादिस्मृतिवैचित्र्यदर्शनात् ॥९७६॥  
  
मायाकर्मसमुल्लाससम्मिश्रितमलाबिलाः ।  
धराधिरोहिणो ज्ञेयाः सकला इह पुद्गलाः ॥९७७॥  
  
अस्यैव सप्तकस्य स्वस्वव्यापारप्रकल्पने ।  
प्रक्षोभो यस्तदेवोक्तं शक्तीनां सप्तकं ततः ॥९७८॥  
  
शिवोऽविच्युतचिद्रूपस्तिस्रस्तच्छक्तयस्तु याः ।  
ताः स्वातन्त्र्यवशोपात्तग्रहीतृग्राह्यरूपिकाः ॥९७९॥  
  
ग्रहीतृभागोद्रेकेण ग्राह्यभागोच्छलत्त्वतः ।  
सप्त सप्तेति यत्त्वेकं जडमात्रं नरात्मकम् ॥९८०॥  
  
तत्स्वरूपं ततस्त्रैधं प्रतितत्त्वं व्यवस्थितम् ।  
किं चार्थे खलु निर्ग्राह्ये तुटयः षोडश क्षणाः ॥९८१॥  
  
सपादद्व्यङ्गुलावेशात्प्रत्येकं परिकल्पिताः ।  
तत्राद्यः परमाद्वैतनिर्विभागरसात्मकः ॥९८२॥  
  
अन्त्यस्तु ग्राह्यतादात्म्यान्न पृथक् प्रविभाव्यते ।  
उपान्त्यस्तत्स्वरूपस्य ग्राहकः परिभाव्यते ॥९८३॥  
  
आद्यं च सप्तकं तत्र निर्विकल्पकतां गतम् ।  
क्रमोन्मिषद्विकल्पांशच्छायाच्छादनकोविदम् ॥९८४॥  
  
तदेव शिवरूपं हि परशक्त्यात्मकं विदुः ।  
द्वितीयं सप्तकं तत्र परापरपदात्मकम् ॥९८५॥  
  
विकल्प इति सङ्गीतमिति भेदोऽवभास्यते ।  
तदस्यां सूक्ष्मसंवित्तौ कलनाय समुद्यताः ॥९८६॥  
  
संवेदयन्ते यद्रूपं तत्र किं वा विकत्थनैः ।  
क्रमात्तु भेदन्यूनत्वे तुटीनामपि यो मतः ॥९८७॥  
  
९१)  
  
विकल्पस्य च निर्ह्रासो निर्विकल्पोपलक्षणम् ।  
यथा हि चिरदुःखार्तः पश्चादात्तसुखस्थितिः ॥९८८॥  
  
विस्मरत्येव तद्दुःखं सुखविश्रान्तिवर्त्मना ।  
तथा गतविकल्पेऽपि रूढाः संवेदने जनाः ॥९८९॥  
  
विकल्पविश्रान्तिबलात्तां वृत्तिं नाभिमन्वते ।  
विकल्पनिर्ह्रासवशेन याति   
विकल्पवन्ध्या परमार्थसत्या ।  
संवित्स्वरूपप्रकटत्वमित्थं  
तत्रावधाने यततां सुबुद्धिः ॥९९०॥  
  
ग्राह्यग्राह्यकसंवित्तौ सम्बन्धे सावधानता ।  
इयं सा भण्यते तत्र यथेष्टफलयोगतः ॥९९१॥  
  
अत एव हि तद्भेदबाहुल्याद्भुवनान्यपि ।  
विचित्रत्वम्प्रयान्तीति न चातिक्रम इष्यते ॥९९२॥  
  
सक्रमाक्रममेवेदं कालस्य प्राक्प्रदूषणात् ।  
दिशश्च परमार्थत्वं नैव युक्त्योपपद्यते ॥९९३॥  
  
पूर्वापरप्रतीतिं हि नैका सा कुरुते तथा ।  
उपाधिभेदो नो वस्तु तत्कथं सा प्रकल्प्यताम् ॥९९४॥  
  
यो हि यस्माद्गुणोत्कृष्ट इत्यतः परमेश्वरः ।  
अभाषत निजानन्दकॢप्तदिक्कालमण्डलः ॥९९५॥  
  
तदेवं तत्त्वरूपेऽस्मिन्विचित्रे प्रविविक्षताम् ।  
उपायभेदात्त्रैविध्यं समावेशेषु वर्णितम् ॥९९६॥  
  
अनुपायः शाम्भवोऽसौ चिदुपायस्ततः परम् ।  
जडोपायस्त्वाणवः स्यात्स चापि बहुधा मतः ॥९९७॥  
  
अजडेऽपि जडाभासः पारमेश्वर्ययोगतः ।  
  
९२)  
  
नाडीकरणबाह्यादेस्तेन संविदुपायता ॥९९८॥  
  
तत्राक्षवृत्तिमाश्रित्य बाह्याकारग्रहो हि यः ।  
तज्जाग्रत्स्फुटमासीनमनुबन्धि पुनः पुनः ॥९९९॥  
  
आत्मसङ्कल्पनिर्माणं स्वप्नो जाग्रद्विपर्ययः ।  
लयाकलस्य यो भोगः लयकर्मवशान्न तु ॥१०००॥  
  
स्थिरो भवेन्निशाभावात्सुप्तं सौख्याद्यवेदने ।  
ज्ञानाकलस्य मलतः केवलाद्भोगमात्रतः ॥१००१॥  
  
भेदवन्तः स्वतो भिन्नाश्चिकीर्ष्यन्ते जडाजडाः ।  
तुर्ये तत्र स्थिता मन्त्रतन्नाथाधीश्वरास्त्रयः ॥१००२॥  
  
यावद्भैरवबोधांशप्रवेशनसहिष्णवः ।  
भावा विगलदात्मीयसाराः स्वयमभेदिनः ॥१००३॥  
  
तुर्यातीतपदे संस्युरिति पञ्चदशात्मके ।  
यस्य यद्यत्स्फुटं रूपं तज्जाग्रदिति मन्यताम् ॥१००४॥  
  
तदेवास्थिरमाभाति स्वरूपं स्वप्न ईदृशः ।  
अस्फुटं तु यदाभाति सुप्तं तत्तत्पुरोऽपि यत् ॥१००५॥  
  
त्रितयस्यानुसन्धिस्तु यद्वशादुपजायते ।  
स्रक्सूत्रतुल्यं तत्तुर्यं सर्वभेदेषु गृह्यताम् ॥१००६॥  
  
यत्त्वद्वैतभरोल्लासि द्राविताशेषभेदकम् ।  
तुर्यातीतं तु तत्प्राहुरित्थं सर्वत्र योजयेत् ॥१००७॥  
  
लयाकले हि स्वं रूपं जाग्रत्तत्पूर्ववृत्ति तु ।  
स्वप्नादीति क्रमं सर्वं सर्वत्रानुसरेद्बुधः ॥१००८॥  
  
एकत्रापि प्रभौ पूर्णे चित्तुर्यातीतमुच्यते ।  
आनन्दस्तुर्यमिच्छैव बीजभूमिः सुषुप्तता ॥१००९॥  
  
ज्ञानं तु स्वप्नवृत्तित्वं क्रिया जाग्रदिति स्मृता ।  
अत्रैव योगभूम्युत्थाः सञ्ज्ञाः पिण्डस्थतादयः ॥१०१०॥  
  
९३)  
  
सर्वतोभद्रताद्यास्तु प्रसङ्ख्याज्ञानिनिर्मिताः ।  
एकैकत्र चतूरूपसद्भावाद्वितते ततः ॥१०११॥  
  
चतूरूपत्वमेकत्र त्रित्वं पश्चादथैकता ।  
एकस्तु भैरवो नाथः प्रोल्लसद्विश्वरूपकः ॥१०१२॥  
  
एकः शिवादिसकलपर्यन्तस्थितिसङ्गतः ।  
सोऽयं समस्त एवाध्वा भैरवाभेदवृत्तिमान् ॥१०१३॥  
  
तत्स्वातन्त्र्यात्स्वतन्त्रत्वमश्नुवानोऽवभासते ।  
सोऽयं मातृस्वरूपस्थो मन्त्राध्वेति विभाव्यते ॥१०१४॥  
  
प्रमारूपतया सोऽयं वर्णाध्वेति निरुच्यते ।  
प्रमाणरूपतामेत्य प्रयात्येष पदाध्वताम् ॥१०१५॥  
  
प्रमाणरूपतावेशमपरित्यज्य मेयताम् ।  
गच्छन्सङ्कल्पनायोगात्कलाध्वा मातृसङ्गतः ॥१०१६॥  
  
शुद्धे प्रमेयतायोगे स तत्त्वाध्वेति गृह्यताम् ।  
तत्स्थौल्याधारतायोगाद्भुवनाध्वेति वर्णितः ॥१०१७॥  
  
तथाहि चिद्विमर्शेन ग्रस्ता वाच्यदशा यदा ।  
शिवज्ञानक्रियायत्तमननत्राणतत्परा ॥१०१८॥  
  
अशेषशक्तिपटलीलीलालाम्पट्यपाटवात् ।  
मन्त्राध्वा रभसेन द्राक्प्रागुद्भूतः शिवात्मकः ॥१०१९॥  
  
उच्छलत्संविदामात्रविश्रान्त्यास्वादयोगिनः ।  
सर्वाभिधानसामर्थ्यादनियन्त्रितशक्तयः ॥१०२०॥  
  
सृष्टाः स्वात्मसहोत्थार्थधरापर्यन्तवृत्तयः ।  
स्वात्मीये चिद्विलसिते तावतोऽर्थान्निजात्मनि ॥१०२१॥  
  
आमृशन्तः प्रमारूपां सत्यां बिभ्रति संविदम् ।  
बालास्तिर्यक्प्रमातारो येऽप्यसङ्केतभागिनः ॥१०२२॥  
  
तेऽप्यकृत्रिमसंस्कारसारामेनां स्वस्वंविदम् ।  
  
९४)  
  
भिन्नभिन्नामुपाश्रित्य यान्ति चित्रां प्रमातृताम् ॥१०२३॥  
  
अस्यामकृत्रिमानन्तवर्णसंविदि रूढताम् ।  
सङ्केता यान्ति चेत्तेऽपि यान्त्यसङ्केतवृत्तिताम् ॥१०२४॥  
  
अनया तु विना सर्वे सङ्केता बहुशः कृताः ।  
नैव चेतसि विश्रान्तिं सङ्केतान्तरयोगतः ॥१०२५॥  
  
व्रजेयुरन्वस्थानान्मूलक्षतिकरत्वतः ।  
तत्रापि खलु सङ्केते बालो व्युत्पाद्यतां कुतः ॥१०२६॥  
  
तेनानन्तस्त्वमायीयो यो वर्णग्राम ईदृशः ।  
स चिद्विमर्शसचिवः सदैव प्रविजृम्भते ॥१०२७॥  
  
तत एव च मायीया वर्णाः सूतिं वितेनिरे ।  
तेषां ते खल्वमायीया वीर्यमित्यवधार्यते ॥१०२८॥  
  
तथाहि परवाक्येषु श्रुतेष्वावृणुते निजा ।  
प्रमा यस्य जडो नासौ तत्रार्थे याति मातृताम् ॥१०२९॥  
  
यस्य तु स्वप्नमा बोधे प्रविऽसेद्भेदगर्भगा ।  
मायीयवर्णपुञ्जे स्वे स प्रमातृत्वमृच्छति ॥१०३०॥  
  
यथा यथा चाकृतकं तद्रूपमतिरिच्यते ।  
तथा तथा चमत्कारतारतम्यं प्रकल्प्यते ॥१०३१॥  
  
तदुद्रेकमहत्त्वे तु प्रतिभात्मनि निष्ठिताः ।  
ध्रुवं कवित्ववक्तृत्वशालितां यान्ति सर्वतः ॥१०३२॥  
  
अत एव हि वाक्सिद्धौ वर्णानां समुपास्यता ।  
तेषामेव ततस्तेन गुप्ता गुप्तेन भाषिताः ॥१०३३॥  
  
ततो यावद्विभोः शश्वद्विश्रान्तिर्युगपद्बहून् ।  
वर्णानुदृङ्क्य भोगांशपरिपूरणसुस्थितान् ॥१०३४॥  
  
तावदेव पदाध्वासौ मेयभूमिमुपाश्रितः ।  
संसारमृतसङ्केतसङ्घाते प्रथमाङ्कुरः ॥१०३५॥  
  
९५)  
  
एवं प्रमेयता मातृभावो मानत्वमप्यथा ।  
षट्त्रिंशदात्मनस्तत्त्वकलापस्येति निश्चितम् ॥१०३६॥  
  
तत्र सर्वं विभात्येतत्परमेशितरि ध्रुवे ।  
प्रतिबिम्बस्वरूपेण न तु बाह्यतया यतः ॥१०३७॥  
  
चिद्व्योम्न्येव शिवे तत्तद्देहादिमतिरीदृशी ।  
भिन्ना संसारिणां भाति रज्जौ सर्पादिका यथा ॥१०३८॥  
  
यतः प्राग्देहमरणसिद्धन्तः स्वप्नगोचरः ।  
देहान्तरादिर्मरणात्कीदृग्वा देहसम्भवः ॥१०३९॥  
  
स्वप्ने तु प्रतिभामात्रसामान्यप्रथनाद्बलात् ।  
विशेषाः प्रतिभासन्ते न भाव्यन्तेऽपि ते तथा ॥१०४०॥  
  
सालिग्रामोपलाः केचिच्चित्राकृतिहृदो यथा ।  
तथा मायादिभूम्यन्तलेखाश्चित्रहृदश्चितः ॥१०४१॥  
  
नगरार्णवशैलाद्यास्तदिच्छानुविधायिनः ।  
न स्वयं सदसद्रूपकारणाकारणात्मकाः ॥१०४२॥  
  
चिरप्ररूढे नियमे समुच्छेदात्प्रवर्तनात् ।  
अरूढेऽपि स्वतन्त्रोऽयं स्थितश्चिद्व्योमभैरवः ॥१०४३॥  
  
एकचिन्मात्रसम्पूर्णभैरवाभेदभागिनि ।  
एवमस्मीत्यनामर्शो भेदको भावमण्डले ॥१०४४॥  
  
सर्वप्रमाणैर्णो सिद्धं स्वप्ने कर्त्रन्तरं यथा ।  
स्वसंविदः स्वतन्त्रायास्तथा सर्गोऽपि बुध्यताम् ॥१०४५॥  
  
चित्तचित्रपुरोद्याने क्रीडन्नेव हि वेत्ति यः ।  
अहमेव स्थितो भावैर्भूतैश्चिन्मात्रकैरिति ॥१०४६॥  
  
एवं जातो मृतोऽस्मीति जन्ममृत्युविचित्रताः ।  
अजन्मन्यमृतौ भान्ति चित्तभित्तौ स्वकल्पिताः ॥१०४७॥  
  
९६)  
  
परेहसंविदामात्रं परलोकेहलोकता ।  
किन्त्वकालकलासंविद्देशभेदेऽप्यभेदिनी ॥१०४८॥  
  
अभविष्यदयं सर्गो मूर्तश्चेन्न तु चिन्मयः ।  
तदवेक्ष्यत [अवक्ष्यतेति पाठः] तन्मध्यात्केनैकोऽपि धराधरः ॥  
१०४९॥  
  
भूततन्मात्रवर्गादेराधाराधेयचर्चने ।  
अन्ते संविन्मयी शक्तिः शिवरूपैव धारिणी ॥१०५०॥  
  
तस्मात्प्रतीतिरेवेत्थं कर्त्री सा प्रतिभा शिवः ।  
अत्र स्वात्मनि ते तेन शक्तिः साधारसञ्ज्ञिता ॥१०५१॥  
  
साङ्कल्पिकं निराधारमपि नैव पतत्यधः ।  
स्वाधारशक्तौ विश्रान्तेर्विश्वमित्थं विमृश्यताम् ॥१०५२॥  
  
अस्या घनाहमित्यादिरूढेरेव धरादिता [घनेति पाठः] ।  
यावदन्ते चिदस्मीति निर्वृत्ता भैरवात्मता ॥१०५३॥  
  
मणाविन्द्रायुधे भास इव नीलादयः शिवे ।  
परमार्थत एषां तु नोदयव्यययोगिता ॥१०५४॥  
  
देशे कालेऽत्र वा सृष्टिरित्येतदसमञ्जसम् ।  
चिदात्मनो हि देवस्य सृष्टिर्दिक्कालयोरपि ॥१०५५॥  
  
जागराभिमते सार्धहस्तत्रितयगोचरे ।  
प्रहरे च पृथक्स्वप्नाश्चित्रदिक्कालमानिनः ॥१०५६॥  
  
अत एव क्षणं नाम न किञ्चिदपि मन्महे ।  
क्रियाक्षणेऽपि ह्येकस्मिन्वह्व्यः सन्ति द्रुताः क्रियाः ॥१०५७॥  
  
तेन ये भावसङ्कोचं क्षणान्तं प्रतिपेदिरे ।  
ते नूनमनया नाल्या [रात्र्येति पाठः] शून्यदृष्ट्यवलम्बिनः ॥  
१०५८॥  
  
तद्य एव सतो भावाञ्शून्यीकतुं तथासतः ।  
स्फुटीकर्तुं स्वतन्त्रत्वादीशः स परमेश्वरः ॥१०५९॥  
  
९७)  
  
तदित्थं परमेशानो विश्वरूपः प्रगीयते ।  
न तु भिन्नस्य कस्यापि धरादेरुपपन्नता ॥१०६०॥  
  
उक्तं चैतत्पुरैवेति न भूयः प्रविविच्यते ।  
बहुभिश्चापि बाह्यार्थदूषणा प्रव्यरच्यत ॥१०६१॥  
  
नन्वित्थं जन्ममरणे कर्मणः फलयोगिता ।  
कथं स्यात्किन्नु पूर्वोक्तं चित्स्वातन्त्र्यं सुविस्मृतम् ॥१०६२॥  
  
तथा हि चित्स्वतन्त्रेयं यथा भासयते तथा ।  
सत्यं भात्यखिलाकारगर्भा सा चेति निश्चितम् ॥१०६३॥  
  
इक्षौ प्रत्यणु माधुर्यं यथा सर्वात्मना तथा ।  
प्रत्येकपरमाणौ हि सर्वसृष्टिमयी स्थितिः ॥१०६४॥  
  
अज्ञाततत्त्वमूलास्तु विवदन्तेऽत्र ये बुधाः ।  
नूनं निजमनोराज्यरक्षायै ते समुद्यताः ॥१०६५॥  
  
प्राणे खे चिति बाह्ये वा कुत्रापीदमिति भ्रमः ।  
अज्ञत्वात्तन्नियत्युत्थस्वातन्त्र्याभावजृम्भितः ॥१०६६॥  
  
अतः स्वसंविदामर्शो जन्मत्वेनेह भासते ।  
पुरस्तात्तु न संवित्तिः स्वातन्त्र्योचितरूपिणी ॥१०६७॥  
  
प्राक्तनी संविदेवेह पूर्वकर्मेति भाष्यते ।  
तत्संविद्बाधिका संवित्कर्मक्षयकरी ततः ॥१०६८॥  
  
अकृतं च यथा स्वप्ने मया कृतमिति स्फुरेत् ।  
फलदा दृश्यते सैव वार्ता जाग्रति कर्मणः ॥१०६९॥  
  
तथा च प्राच्यकर्मौघफलसम्प्लोषणात्मिका ।  
यस्यैकाप्युत्तरोदेति संवित्स फलभाङ्नहि ॥१०७०॥  
  
किं चान्यद्बहुसंवित्सुस्फुरत्त्वादयशो यशः ।  
भूयः फलवदाकाशनद्यम्भः सिक्तबीजवत् ॥१०७१॥  
  
एवमल्पफलं कर्म स्वल्पसंवेदने स्फुरत् ।  
  
९८)  
  
अस्फुरन्निष्फलं त्वेव न्यायः सोऽयं स्वसंविदाम् ॥१०७२॥  
  
तत्राप्यल्पत्वभूयस्त्वे संविदां ये प्रकल्पिते ।  
ते कर्मकर्तुः संवित्तिरूढ्या तद्रूपभागिनी ॥१०७३॥  
  
या च (यस्य) संवित्स्वयं तादृक्फलगर्भा न जायते ।  
नाप्यन्यफलनिर्ग्राहिमातृसङ्गतितस्तथा ॥१०७४॥  
  
फलवेदितुरन्यस्य प्रमातुरपि संविदि ।  
अन्यप्रमातृसङ्कल्पाद्यावदन्ते स कोऽप्यलम् ॥१०७५॥  
  
प्रबुद्धः सृष्टिरक्षायै स्थितिशक्तिविजृम्भकः ।  
विदाः स्म सङ्कोचयति फलालम्बनकल्पनाः ॥१०७६॥  
  
मत्स्यादमत्स्यदृष्ट्येयं सृष्टिरित्याशयेन ते ।  
परोपकारं कर्तव्यमुपादिक्षन्पुरातनाः ॥१०७७॥  
  
एवं नामोपकारोऽयं मृतस्यापि प्रतन्यते ।  
पिण्डदानादिना भूयो दीयते देहसङ्गमः ॥१०७८॥  
  
वरं स्वात्मनि सङ्क्लेशाः परं मा पीडयन्त्विति ।  
इति कल्पितमेतस्य कृच्छ्रादेस्तपसः फलम् ॥१०७९॥  
  
लशुनादावभक्ष्यत्वमुक्तमाज्ञेयमीदृशी ।  
अकारणकमेवेति गृह्णन्तु किल जन्तवः ॥१०८०॥  
  
तदेवं हंसपक्ष्यादिभक्ष्याभक्ष्यत्वनिर्णये ।  
युज्येत भिन्नबुद्धित्वमन्यथा न कथञ्चन ॥१०८१॥  
  
एवं दृष्टेऽप्यदृष्टेऽथ कल्पितांशांशिकाक्रमात् ।  
फलयोगः स एवाद्य रूढः संविद्भुवि स्थितः ॥१०८२॥  
  
देहः पिण्डात्परे लोके नान्यथेति स्थितिः कृता ।  
अन्योन्याननुषक्तत्वं जन्तूनां देहभृदिति? ॥१०८३॥  
  
तत्सर्वशास्त्रपूगैश्च शङ्काशङ्कुः प्ररोपितः ।  
अज्ञचित्तधरारूढः फलपर्यन्ततां गतः ॥१०८४॥  
  
९९)  
  
अस्ति मे पिण्डदोऽद्याहं पिण्डदानक्रमात्तथा ।  
प्राप्नोभ्यवयवाभोगं पूर्णदेहोऽस्मि सुस्थितः ॥१०८५॥  
  
अदृष्टक्रियया पुत्रशिष्यस्वात्मादिकॢप्तया ।  
स्वर्गभागहमत्यन्तमात्तसम्भोगसुस्थितः ॥१०८६॥  
  
नास्ति मे पिण्डदः कश्चित्स्वयं चास्म्यतिदुष्कृती ।  
न मे त्रातास्ति कुत्रापि पतामि नरकार्णवे ॥१०८७॥  
  
भविष्यति मम त्राता क्वापि काले कथञ्चन ।  
इत्यादिः संविदां स्फारस्तथैव फलति स्वयम् ॥१०८८॥  
  
तस्यास्तु पिण्डकर्त्रादिर्माभूदथ यथा स्फुरेत् ।  
स तावत्तत्फलं भुङ्क्ते स्वसङ्कल्पेन कल्पितम् ॥१०८९॥  
  
शङ्कावज्रप्रलेपान्तर्दृढबद्धां त्विमां मतिम् ।  
भैरवानल एवैकः समूलं प्लुष्यति क्षणात् ॥१०९०॥  
  
अशेषचित्रचिद्गर्भसंसारस्वप्नसद्मनः [सद्गर्भेति पाठः] ।  
प्लोषकः शिव एवाहमित्युल्लासी हुताशनः ॥१०९१॥  
  
तन्मूढः कर्मसंवित्तिचित्रीभूतचितिस्तथा ।  
सङ्कल्पमेव संसारं विचित्रमभिमन्यते ॥१०९२॥  
  
अत एव मृतो बालो वासनान्तरवर्जितः ।  
शिशुरेव भवेत्सुप्तदृढसंसारवासनः ॥१०९३॥  
  
तान्यौ तथा (?) ।  
यावद्यौवनमभ्येति पुनस्तद्वासनाक्रमात् ॥१०९४॥  
  
संस्कारसंविदा तास्ताः संसृतीरभिमन्यते ।  
कश्चिज्जडत्वसंस्काराज्जडीभूतोऽपि खानिलैः ॥१०९५॥  
  
सह भूजलयोगेन याति पुष्पफलात्मताम् ।  
भक्षितो वीर्यरूपेण पुनरायाति गर्भताम् ॥१०९६॥  
  
१००)  
  
यावत्पुनः पुनश्चित्रान्संसारानभिमन्यते ।  
एकत्रैव स्वसंस्कारवासनावासितः शिवः ॥१०९७॥  
  
भुङ्क्ते स्वर्नरकाद्यांस्तु भोगान्स्वातन्त्र्यकल्पितान् ।  
क्वचिद्भूमिमयी क्वापि जलात्मा क्वापि मिश्रिता ॥१०९८॥  
  
एवं भुवनमय्येषा संविद्भाति स्वरूपतः ।  
ध्रियते यत्र तत्रैव स्वसंस्कारात्सुखादिकम् ॥१०९९॥  
  
वेत्त्यन्येन न दृश्यस्तु स त्वन्यान्वेद चान्यथा ।  
न देशः परमार्थेन न च कालोऽस्ति कश्चन ॥११००॥  
  
भेदवादे हि गगनदेशात्सर्वैकदेशता ।  
उपाधेरेव देशाद्भिद्देशस्याप्युपधेर्भिदा ॥११०१॥  
  
इत्यन्योन्यसमाश्रित्या देशभेदो न कश्चन ।  
स्वरूपभेद एवातो भेदकत्वे सुसङ्गतः ॥११०२॥  
  
स च नास्ति प्रकाशैकस्वरूपेष्विति साधितम् ।  
एनयैव परामर्शदृशा ये परिवर्जिताः ॥११०३॥  
  
ते शङ्काकारिशास्त्रौघशङ्कितास्तन्मयीकृताः ।  
स्वस्वप्ननिर्मितानन्तजडजन्तुविकल्पितैः ॥११०४॥  
  
शास्त्राभासैर्वृथा शङ्कां ग्राह्यन्ते बोधवर्जिताः ।  
यथा प्रबुद्ध्यते संविन्निभृतापि चिरं स्थिता ॥११०५॥  
  
तथापि फलतीत्येवं प्रायश्चित्तादिकल्पितैः ।  
एवमाभासनानात्वस्वातन्त्र्यैश्वर्यशालिना ॥११०६॥  
  
कॢप्तं यदेव तत्तस्य याति तन्वादिरूपताम् ।  
विपर्ययाभासयोगे शीताद्याभासदूषिते ॥११०७॥  
  
नाड्यादावथ सङ्कोचस्फोटघातादिपीडिते ।  
देहभस्त्रामहायन्त्रवातचक्रेऽन्यथागते ॥११०८॥  
  
प्राणो विघटते तेन जडाभासं कलेवरम् ।  
  
१०१)  
  
यस्मिन्यात्यधिकारे वा जाते प्राग्वासनाक्रमात् ॥११०९॥  
  
तत्रैव कल्पयेद्भोगं परलोकाभिधानकम् ।  
पाषाणतां वा वेत्त्येष पुनर्वा प्रतिबुध्यते ॥१११०॥  
  
परोऽयं लोक इति च रूढ्यास्य परलोकिता ।  
स्वर्गमोक्षादि यस्येह यथारूढं च चेतसि ॥११११॥  
  
तथैवास्य बहिर्भाति ततस्तत्रापि चित्रता ।  
बन्धो मोक्षः सुखं [स्वयमिति पाठः] स्वर्गो दुःखं जडमयी   
स्थितिः ॥१११२॥  
  
संविदेव स्वतन्त्रेत्थं शिवरूपा विराजते ।  
भूयोऽवयवयुक्तस्य यथा तावत्यहंस्थितिः ॥१११३॥  
  
तथा विश्वात्मके रूपे भैरवस्याप्यहंस्थितिः ।  
शिशुः शून्येऽपि वेतालं वेत्ति सत्यार्थकारिणम् ॥१११४॥  
  
ध्येयपूज्यादिवैचित्र्यमित्थमर्थक्रियाकरम् ।  
मूर्तो भिन्नः समाहूतो हित्वा भोगान्निजान्क्षणात् ॥१११५॥  
  
देव एतीति वार्तैषा वचनेष्वेव शोभते ।  
अमूर्तादिस्वरूपत्वं सर्वमेतत्तु युज्यते ॥१११६॥  
  
आत्मैव हि तथाभूतस्तथा भात्येव भेदतः ।  
एवं स्वभाव एवैष संविदो यः स एव तु ॥१११७॥  
  
भेदग्रस्ततया कार्मो मलः शास्त्रे निरूप्यते ।  
दीक्षादिकर्मयोगे तु न मलत्वं प्रतायते ॥१११८॥  
  
स हि भेदमयाशेषसंसारदहनव्रतः ।  
दीक्षा च वस्तुतस्तादृक्सत्यसंवित्स्वरूपिणी ॥१११९॥  
  
एवं यो वेद तत्त्वेनेत्युक्तं चानुत्तरे नये ।  
एवं विज्ञानयोगे हि शमिते भेदगोचरे ॥११२०॥  
  
आत्मैव शिव एवैकः को बन्धः का च मुक्तता ।  
  
१०२)  
  
एतद्दीक्षामहासंवित्प्रवेशाय तु भण्यते ॥११२१॥  
  
क्रियास्वभावदीक्षासौ कर्मादिमलहानये ।  
स्वभावकॢप्तनियतिबलाक्षिप्तेषु कर्मसु ॥११२२॥  
  
भोगोऽस्य युगपद्यस्मात्क्रियते मन्त्रशक्तितः ।  
तथा हि प्राणगा देशकलाकालाध्वनिश्चयाः ॥११२३॥  
  
जातयोऽस्य प्रतायन्ते धरण्यादिशिवान्ततः ।  
तत्रैव जन्मसम्भोगाधिकारलयभाजनम् ॥११२४॥  
  
विधायोत्कृष्यते तस्मादन्यत्र च विधीयते ।  
इत्थं गुरोर्निश्चितसंविदात्म-  
रूढेश्च शिष्यस्य परस्परेण ।  
निष्कर्मचेतोरचितैव दीक्षा  
प्राक्कर्मशक्तीरखिला रुणद्धि ॥११२५॥  
  
तत्रापि तण्डुलतिलाज्यचरुप्रबन्ध  
इत्यादि शैवनियतिप्रतिभारकॢप्तम् ।  
तावत्यपि स्फुटपदे न निशाप्रपञ्चो  
निर्मूलतामुपगतोऽपि विभेदवृत्तेः ॥११२६॥  
  
भेदेऽपि किन्त्वेष पुनर्भविष्य-  
संसारकारिसुकृतादिविघातहेतुः ।  
शुद्धस्ततस्तदत एव हि तत्त्वजालं  
शुद्धेतरस्थितितया निखिलं द्विधैव ॥११२७॥  
  
शुद्धं त्रिशक्तिखचितं ननु यामलं च  
भात्येव तेन बहुधैष कृतः क्रियायाः ।  
व्यापारकल्पनवशान्नियतिप्रपञ्चः   
स्वल्पेतरत्वकृततादृशभोगयोगः ॥११२८॥  
  
मुद्रामण्डलसङ्घातः समन्त्रतन्त्रचर्चितः ।  
  
१०३)  
  
यत्र योगादिकं सर्वं फलदानाय कल्पते ॥११२९॥  
  
निर्वृतिफलसम्प्राप्तिकाङ्क्षासङ्कोचसुस्थिताः ।  
अनवच्छिन्नतामेव फलत्वेनात्र मन्वते ॥११३०॥  
  
नह्यनन्तानवच्छेदे कापि यागादिकल्पना ।  
अनवच्छिन्नवाञ्छा * * * * * * * * *   
॥११३१॥  
  
तथापि विदिते ह्यर्थे परमाद्वयसुन्दरे ॥११३२॥  
  
संवित्स्वभावस्वातन्त्र्यात्केषाञ्चित्फलकामता ।  
तान्येवोद्दिश्य तत्सर्वं पूरणाय धरादितः ॥११३३॥  
  
शिवान्तं बहुधा भेदैर्धारणाग्रन्थ उच्यते ।  
  
इह हि नान्यनयेष्विव किञ्चन   
स्फुरितमस्ति न यत्किल सत्यतः ।  
तदिह सत्यपदे स्थितिभागिनां  
किमिव हेयपदे निपतिष्यति ॥११३४॥  
  
इत्थं सप्तदशाधिकारचरमं तत्त्वं यदाभासते   
तन्निर्णीतमनुत्तरं शिवपदं सम्प्राप्तिकामान्प्रति ।  
एतत्सर्वमिहोदितं च जगदानन्दे विपक्षात्मकं   
भेदप्राणतया यतोऽत्र निखिलोऽप्येष प्रपञ्चः स्थितः ॥११३५॥  
  
इति श्रीमन्महामाहेश्वराचार्यवर्याभिनवगुप्तपादविरचिते   
श्रीमालिनीविजयोत्तरवार्तिके प्रथमः काण्डः ॥१॥  
  
  
अथ  
  
द्वितीयः काण्डः  
  
एवं महेश्वरो देवो विश्वात्मत्वेन संस्थितः ।  
क्रमिकज्ञानयोगाभ्यां धारणाभिरुपास्यते ॥१॥  
  
तत्त्वक्रमं गतद्वैतमलमायादिजालकम् ।  
अष्टादशे तत्पटले तत्त्वं सम्यग्विभाव्यते ॥२॥  
  
प्राणायामादिकं यत्र हेयमित्येव वर्ण्यते ।  
नहि तस्य परां वित्तिं प्रति काचिदुपायता ॥३॥  
  
अन्तः संविदि यन्निरूढमभितस्तत्प्राणधीविग्रहे   
सञ्चार्येत कथं तथेति घटतामभ्यासयोगक्रमः ।  
ये त्वभ्यासपथेन संविदमिमां संस्कर्तुमभ्युद्यता-  
स्ते किं कुत्र [कुत्र कथं नुवेति पाठः] कुतः कथं   
विदधतामित्यत्र सन्दिद्महे ॥४॥  
  
अभ्यासो हि पुनः पुनरर्थः सोऽपि च दिक्कालप्रतिभेदात् ।  
आभासेतरयोगसमुत्थो देहमनःप्राणाक्षपथे स्यात् ॥५॥  
  
प्रकाशैकघने रूपे भैरवीये विविक्षवः ।  
सकृद्विभातविज्ञानविश्रान्त्यैव सुसंस्थिताः ॥६॥  
  
अत्रैवातः परं प्रोक्तमङ्गं सर्वोपकारि यत् ।  
धारणा अपि तद्द्वारे निश्चिते [तद्द्वारनिश्चित इति पाठः]   
स्युस्तथात्मिकाः ॥७॥  
  
नन्वप्रतिष्ठे कस्तर्के समाश्वासः प्रकल्प्यताम् ।  
  
१०५)  
  
किं वा न भवतां तादृगप्रतिष्ठाहतं वचः ॥८॥  
  
तथा ह्यागम एवैकं प्रमाणमिति निश्चितैः ।  
तद्विरुद्धागमव्राते सति निश्चीयतां कथम् ॥९॥  
  
महाजनप्रसिद्धिस्तु तत्र प्रामण्यकारणम् ।  
अप्रतिष्ठा तद्विरुद्धमहाजनसुसम्भवात् ॥१०॥  
  
प्रत्यक्षमपि रुच्यादौ दृष्टबाधकसंविदम् ।  
उत्तरोत्तरविज्ञानानवस्थाभाजनं ननु ॥११॥  
  
स्वसंविदपि तत्रैव बाधिते कथितं (ति कथं) किल ।  
व्यवहारमयं कुर्याद्भेदसन्धानपण्डितः ॥१२॥  
  
अस्माकं त्वप्रतिष्थानं न कदाचित्क्वचिद्भवेत् ।  
येषां [तेषामिति पाठः] सर्वत्र सम्पूर्णः परो भैरवसागरः ॥  
१३॥  
  
विशेषतस्तु तर्कस्य तान्प्रत्येवाप्रतिष्ठता ।  
ये तर्कार्णवतारात्तपरमामृतसंविदः ॥१४॥  
  
तथा हि सर्वे तर्कांशा अनामृष्टस्वसंविदः ।  
सर्वत्र पर्यन्तफलं न शिवं प्रतिपेदिरे ॥१५॥  
  
अभेदसारः सर्वो हि शास्त्रार्थस्तत्प्रपत्तये ।  
यस्तत्रोद्भावितो भेदस्तत्र मूढधियो रताः ॥१६॥  
  
तर्कश्च भेदवान्दांशयुक्तिच्छेदैकपण्डितः ।  
नन्वभेदेऽपि तर्कस्य काचिदस्त्युपयोगिता ॥१७॥  
  
परमाद्वयदृष्टौ च सोऽपि नैव न सङ्गतः ।  
अत एव पराद्वैतं यद्विश्वानुग्रहात्मकम् ॥१८॥  
  
तस्योपायं परं ब्रूते हृदयं [हृदये इति पाठः]   
स्पन्दनात्मकम् ।  
हृदये बोधमयो [मये इति पाठः] यः  
स्वविमर्शः पूर्णचिच्चमत्कारः ।  
  
१०६)  
  
युगपद्द्रागिति हठतो [हठ एव स इति पाठः]  
लीनीकृतविश्वतःस्फुरणः [मलिनीकृत इति पाठः] ॥१९॥  
  
भावग्रहाद्यचरम- [बालग्रहेति पाठः]   
दशाद्वयोल्लासिनिर्वृतिसुपूर्णः ।  
जगदानन्दमयोऽसौ  
सामान्यस्पन्द इत्युक्तः ॥२०॥  
  
स्फुरणं हृदयस्य यत्किल  
प्रकटं विश्वमिदं विसर्गधाम्नः ।  
सदिति प्रतिभाति यावता  
त्रिकशक्तौ विशतीह तावता ॥२१॥  
  
तदिदं हृदयं निरुच्यते  
परमं भैरवसंविदामृतम् ।  
इषिदृक्कृतिशक्तिशूलगं  
परमे धाम्नि विसृज्यते ततः ॥२२॥  
  
परमे भगवत्परात्मनि  
स्फुरितं विश्वमिदं चिदात्मकम् ।  
शक्तित्रयशूलगं ततः   
शाम्भवभूमिविसर्गिवर्त्मना ॥२३॥  
  
तदथो सदिति प्रगीयते  
तदिदं पूर्णमिहाहमात्मकम् ।  
हृदयं शिवशक्तिसङ्गम-  
स्फुरणात्मैव सदावभासते ॥२४॥  
  
इह सृष्टिलयस्थितिक्रमाः  
  
१०७)  
  
शतशो वापि सहस्रकोटिशः ।  
प्रविभान्ति सदातनात्मना  
हरविष्ण्वम्बुजहेतुसञ्चिताः ॥२५॥  
  
इह तु पुरोक्ताद्युक्तिकलापाद्यः प्रविशेत्सद्यो नाशक्तः ।  
तं प्रति शाक्तोपायपथेन [क्रमेणेति पाठः] प्रकटीक्रियते   
हृदयस्पन्दः ॥२६॥  
  
त्रिशूलप्रान्तगप्राणप्रेरणावाप्तहृत्पथः ।  
तदन्तर्वर्तिचिच्चन्द्रकलाविश्रान्तितत्परः ॥२७॥  
  
झटित्येवाथ तद्भूमित्यागेन प्रोज्भ्य ता दशाः ।  
निरानन्दादिकाः पञ्चभूतमध्यव्यवस्थिताः [त्र्यरमध्येति   
पाठः] ॥२८॥  
  
त्यजेत्पूर्वां परां क्रामेत्सम्यग्विश्रान्तितत्परः ।  
यतो निजानन्दमयी भूमिः शान्तपदानुगा ॥२९॥  
  
निरानन्दपरानन्दौ पुरुषाजातसङ्गतौ ।  
अभेदभिन्नभोग्यौघजनितानन्दजृम्भणात् ॥३०॥  
  
महानन्दस्थितिः कापि वामाचारा चिदुल्लसेत् [सदुल्लसेदिति पाठः] ।  
भैरवीयमहाधाम्नि स्वीकृताशेषसंविदि ॥३१॥  
  
महानन्दश्चिदानन्दीभूय भूयः प्रवर्तते ।  
अस्मिंस्तु स्वीकृताशेषदक्षवामोर्ध्वगत्रिके ॥३२॥  
  
त्रिके सर्वात्मना द्वैताद्वैतसङ्ग्रहणात्मनि ।  
अभिन्ना वाथ भिन्ना वा भिन्नाभिन्ना अथापि वा ॥३३॥  
  
भावा निजादिकानन्ददशापञ्चक योजिताः ।  
जायन्ते जगदानन्दसमुद्दामदशाजुषः ॥३४॥  
  
निजानन्दः प्रमात्रंशमात्रनिष्ठनिबन्धनः ।  
शून्यतामात्रविश्रान्तेर्निरानन्दात्मिका स्थितिः ॥३५॥  
  
प्रमेयपदविश्रान्तेः परानन्दोऽप्युदेत्यलम् ।  
  
१०८)  
  
अनन्तमेयसङ्घट्टपूर्णे मेये तु सर्वतः ॥३६॥  
  
प्रमाणाच्चर्वणायोगान्महानन्द इति स्थितिः ।  
समस्तमानमेयौघकलनाग्रासकोविदः [प्रमाता सर्वमेयेति   
पाठः] ॥३७॥  
  
यदा विश्रान्तिमभ्येति निरुपाधिसुनिर्भराम् ।  
तदा खलु चिदानन्दो यो जडानुपबृंहितः ॥३८॥  
  
न च यत्र स्थितिः कापि विभक्ता जडरूपिणी ।  
यत्र कोऽपि व्यवच्छेदो [समुच्छेद इति पाठः] नास्ति यद्विश्वतः   
स्फुरत् ॥३९॥  
  
यदनाहृतसंवित्ति परमामृतबृंहितम् ।  
तदेव जगदानन्दघामास्माकं गुरुर्जगौ ॥४०॥  
  
यत्रास्ति भावनादीनां न मुख्या कापि सङ्गतिः ।  
तत्र विश्रान्तिराधेया हृदयोच्चारयोगतः ॥४१॥  
  
या तत्र सम्यग्विश्रान्तिस्तत्पराद्वैतमुच्यते ।  
प्राणदण्डप्रयोगेन पूर्वापरसमीकृतेः ॥४२॥  
  
चतुष्किकाम्बुजालम्बिलम्बिकासौधसिक्तभूः ।  
बन्धमोक्षविभागेन नरादन्यत्र [नरादत्र नेति पाठः] योगिना ॥  
४३॥  
  
अनुत्तरस्वभावेन वाग्व्यापाराभिवर्तिना ।  
चिद्विमर्शपराहङ्कृत्प्रलयोल्लासयोगिना ॥४४॥  
  
उद्योगवशरिक्तेन सद्द्वादशकलात्मना ।  
सूर्येणाभासिते भावे पूरिते परिचर्चिते ॥४५॥  
  
तद्ग्रासमन्थरवशाः षोडशाख्यकलाजुषा ।  
प्रविष्टेन विबोधाग्नौ सम्यग्विसृजता कलाः ॥४६॥  
  
चतस्रो जीवनीः प्राप्तविसर्गाविकृतस्थितेः [सर्गविकृतेति पाठः] ।  
अन्तःकृतानन्ततत्त्वकादिक्षान्तेन सर्वतः ॥४७॥  
  
१०९)  
  
भावानां भावतासारविमर्शाभावहृद्युजा [मशर्*##?  
बहिःप्रसवसद्योगिकुलनेत्र्यधिशायिना ॥४८॥  
  
रुद्रयामलभावेन नित्यं या निष्ठितैव ताम् ।  
चित्प्राणगुणदेहान्तशक्तिसोपानमालिकाम् ॥४९॥  
  
विसर्गेण विसृज्याथ स्पन्दनोदरवर्तिना ।  
विसर्गभूमिमाश्लिष्य मत्स्योदरदशाजुषम् ॥५०॥  
  
सर्वसर्वगतां सर्वजीवनीं परमां कलाम् ।  
त्रिशूलभुवमाक्रम्य नाडीत्रितयसङ्गताम् ॥५१॥  
  
विकस्वरां सङ्कुचितां क्रमेणैकात्म्यमाश्रिताम् ।  
भ्रुकुटीबिन्दुनादान्तशक्तिसोपानमालिकाम् ॥५२॥  
  
रासभीवडवास्रावससङ्कोचविकासिकाम् ।  
मुहुर्मुहुर्लीयमानसृष्टभावौघनिर्भराम् ॥५३॥  
  
एकीकृतमहामूलशूलवैसर्गिकास्पदाम् ।  
समग्रभावभरणभैरवीयहृदाश्रिताम् ॥५४॥  
  
सर्वापूरणहेवाकसमर्जितपराभिधाम् ।  
आद्यन्तरहितामेनां विश्वप्रवणशालिनीम् ॥५५॥  
  
हृद्बोधाकाशचिच्चन्द्रचन्द्रिकां त्रितयेशिकाम् ।  
देवीं प्राप्य न किं नाम लभते लम्भयत्यपि ॥५६॥  
  
तदत्र भावनादेहगतोपायैः परे सति ।  
यदैष प्रविविक्षुः स्याद्योगी तावत्प्रकम्पते ॥५७॥  
  
पूर्वजन्मशताभ्यस्तदेहतादात्म्यनिश्चयः ।  
जलपांसुवदेकत्वं मन्वानश्चिच्छरीरयोः ॥५८॥  
  
भेदाख्यमायारहिते परिपूर्णचिदात्मनि ।  
प्रविशेत्प्रथमं यावत्स्वबलाक्रमणक्रमात् ॥५९॥  
  
११०)  
  
भवेदद्या(न्निद्रा)स्य सा देहावेशशैथिल्यदायिनी ।  
कम्प्ररूपैव यावन्नो रूढिर्जाता परात्मनि ॥६०॥  
  
एतदव्यक्तलिङ्गं तन्नरशक्तिशिवात्मकम् ।  
यत्र विश्वमिदं लीनं यदन्तःस्थं गम्यते ॥६१॥  
  
किं चाध्वजातमेतद्देहस्थतयैव पूर्वनिर्णीतम् ।  
तस्योन्मेषवशेन स्फुटतां या(यात्)समावेशः [यः   
समावेश इति पाठः] ॥६२॥  
  
चित्तत्त्वस्य विशेषस्पन्ददशाशालिनश्चिदानन्दः ।  
शाक्तसमुल्लासभरादन्तःकृतमन्त्रवीर्यपरासारः ॥६३॥  
  
नरशक्तिमयमिदं तद्व्यक्ताव्यक्तं भवेल्लिङ्गम् ।  
सिद्धिफलप्रसवरसप्रसूनमिति कथ्यते शास्त्रे ॥६४॥  
  
व्यक्तलिङ्गं तदुक्तं तु यत्केवलनरात्मकम् ।  
एकस्य स्पन्दनस्येयं त्रिधा भेदव्यवस्थितिः ॥६५॥  
  
एतल्लिङ्गज्ञानप्रवियुक्तहृदा वृथैव हि भजन्ते ।  
बाह्यस्थलिङ्गपूजां प्रयासमात्रं फलाय नहि तत्स्यात् ॥६६॥  
  
यद्व्यक्तमात्मलिङ्गाख्यं नररूपसमाश्रयि ।  
देहाभेदमये बाह्ये विश्वस्मिन्भरिते सति ॥६७॥  
  
समुदेति महानन्दभूमौ लीनस्य योगिनः ।  
तेनाद्यं लिङ्गमभ्येति सम्मुखीनत्वमञ्जसा ॥६८॥  
  
अत्र लिङ्गे सदा तिष्ठेत्पूजाविश्रान्तितत्परः ।  
यद्योगिनीनां हृदयं परमानन्दमन्दिरम् ॥६९॥  
  
पूर्वोक्तबीजयोन्यंशविसर्गानन्दमन्दिराः ।  
यत्र कामपि तादात्म्यसम्पत्तिं चिन्वते बुधाः ॥७०॥  
  
यत्र प्रयासविरहात्सर्वोऽसौ देवतागणः ।  
आनन्दपूर्णे धाम्न्यास्ते नित्योदितचिदात्मकः ॥७१॥  
  
१११)  
  
यत्तद्भैरवनाथस्य सङ्कोचेतरभासनम् ।  
अविद्यमानसङ्कोचविकासस्यापि भासते ॥७२॥  
  
यत्तत्समाप्तिसङ्घट्टसमुत्थानन्दधारया ।  
अवसिक्तमिदं विश्वमपोज्झति पुराणताम् ॥७३॥  
  
तत्र प्रवेशने यत्नः कार्यत्वेन प्रयासकृत् ।  
यतः सदोदितो भानुः किं दीपेन विचार्यते ॥७४॥  
  
यदि स्वात्मस्थितो योगी शिवचित्स्पन्दभूमिगः ।  
यदि वा बाह्यभावौघविशेषस्पन्दसंश्रितः ॥७५॥  
  
सर्वथा शिवशक्त्यात्मत्रिकरूढेरविच्युतः ।  
योगी जायेत निःशेषयोगिनीकुलनन्दनः ॥७६॥  
  
घटाभावेऽपि सामान्यस्पन्दाभासमयीं स्थितिम् ।  
परभैरवमुद्रां तामन्तर्लक्षबहिर्दृशम् ॥७७॥  
  
यदाश्रयति शैवी सा परा देवी ततः पुनः ।  
स्वातन्र्यहेलानिर्मेये [लीलेति पाठः] तत्तदर्थक्रियामये ॥७८॥  
  
भावौघे सोत्सुकौन्मुख्यविमर्शरसयोगतः ।  
विशेषस्पन्दसद्भूमिं शक्तिं संस्पृश्य वर्तते ॥७९॥  
  
एतेनाधिष्ठिता धाम्ना स्वमन्त्रास्तत्प्रकाशने ।  
यान्ति स्वातन्त्र्ययोगित्वं विचित्रास्वपि सिद्धिषु ॥८०॥  
  
हानादानतिरस्कारवृत्तौ रूढिमुपागतः ।  
सर्वभासनयोगेन भासमानं चिदात्मना ॥८१॥  
  
अभेदवृत्तितः पश्यन्दृश्यं चितिचमत्कृतेः ।  
अर्थक्रियार्थितादैन्यकारितां [जनितामिति पाठः] कातरां स्थितिम् ॥  
८२॥  
  
विहाय यावदासीत तावच्छाम्भवभूमिकाम् ।  
भैरवीमाविशत्येव परां भूमिमयत्नतः ॥८३॥  
  
११२)  
  
एतदाविष्टसंवित्ति सर्वमेव निरीक्ष्यते ।  
प्रकाशरूपताक्रान्तं चैतन्यं हि प्रकाशते ॥८४॥  
  
न चाप्रकाशं प्राकाश्ययोगादेति प्रकाशताम् ।  
इति विस्तरतः पूर्वं प्रकाशितमिदं यतः ॥८५॥  
  
महासाहससंयोगविलीनाखिलवृत्तिकः ।  
पुञ्जीभूतस्वरश्म्योघनिर्भरीभूतमानसः ॥८६॥  
  
अकिञ्चिच्चिन्तकः स्पष्टदृष्टभेदोज्झितस्थितिः ।  
यावदासीत तावत्तु पूर्वोक्ता एव भूमयः ॥८७॥  
  
साम्मुख्यं यान्ति संसारसद्मदाहैकहेतवः ।  
यश्च दिव्योऽक्षसङ्घातो भेदरूढितिरोहितः ॥८८॥  
  
स्वातन्त्र्यपोषकक्रीडामात्रोपकरणात्मकः ।  
यदा निमीलनावन्ध्यस्तिष्ठत्येकं क्षणं तदा ॥८९॥  
  
तद्द्वारोदितसम्बोधमहाज्वालाविलापितम् ।  
विश्वमभ्येति परमानन्दसागरशायिताम् ॥९०॥  
  
तद्रसापानविश्रान्तः संविद्देवीः प्रतर्पयन् ।  
अचिरादेति मरणजन्मत्रासविहीनताम् ॥९१॥  
  
आश्यानभावं हि गता स्वसंवि-  
द्देहेन्द्रियज्ञेयमयत्वमाप्ता ।  
युक्त्या तु सा [सम्प्राप्तेति पाठः] प्राप्तविलीनभावात्   
संविद्धनं स्वं वपुरेव याति ॥९२॥  
  
युक्त्या ययैव बाह्यार्थविवशीकृतचेतसाम् ।  
व्युत्थितिर्जायते सैव भैरवानन्दसंविदः ॥९३॥  
  
तयैव योगिनीवक्त्रसम्प्रदायक्रमाप्तया ।  
विधूतकल्मषावेशा तिष्ठते चिन्मयी [तन्मयीति पाठः] स्थितिः ॥९४॥  
  
११३)  
  
वक्त्रमीषद्यदा योगी विकासयति संविदः ।  
सर्वा इन्द्रियनाड्यन्तश्चक्राक्रमणसंश्रयाः ॥ ९५॥  
  
तदा विकासं ग्राह्यार्थभेदाभावमयं हठात् ।  
प्रयान्ति चिदुन्मुखत्वान्नीलपीतादिभेदवान् [चेदिति पाठः] ॥९६॥  
  
ग्राह्यग्राहकसम्बन्धभेदः सपदि भिद्यते ।  
योगिनीवक्त्रसंरूढसम्प्रदायक्रमाप्तया ॥९७॥  
  
सद्योऽनुभवदायिन्या मुद्रया मुद्रिताखिलः ।  
सर्वाधिष्ठातृचिद्रूपसाक्षाद्भैरवतन्द्रितः ॥९८॥  
  
स योगी विस्मयाविष्टो लभते स्वात्मसंविदम् ।  
तत्तद्दृश्योदयापाययोगेऽप्यनपयत्स्थिति ॥९९॥  
  
तडागवर्तिनिम्नाम्बु तन्नान्यत्र प्रवर्तते ।  
प्रयत्नेनापि तन्मात्रपूरणाय यदक्षमम् ॥१००॥  
  
यदा त्वन्तःपदद्वारसार(तद्वारिधारा)सम्पूरितं रसात् ।  
भवेद्भवेयुस्तत्पूर्णाः प्रवाहाः सर्वतोमुखाः ॥१०१॥  
  
एवं स्वोल्लासरभसाच्चैतन्यं प्रोन्मिषत्स्वयम् ।  
अविभागेन भावांशान्स्वात्माभेदेन भासयन् ॥१०२॥  
  
शी(मी)लनाविषयीभावं श्रयेद्यदि मुहूर्तकम् ।  
मायाविगलनाद्भूमिर्भैरवीया विराजते ॥१०३॥  
  
वैकल्पिको ह्यवच्छेदः पश्चाद्यां [पाश्चात्यामिति पाठः]   
दर्शयेद्भिदाम् ।  
सैव माया स्वतन्त्रस्य भेददृष्टिप्रकाशिनी ॥१०४॥  
  
उन्मेषमात्ररूढस्य सा निर्मूला न सम्भवेत् ।  
इत्थं किं बहुनोक्तेन नयेऽनुत्तरनामनि ॥१०५॥  
  
वस्तुतोऽस्ति न कस्यापि योगाङ्गस्याभ्युपायता ।  
स्वरूपं ह्यस्य नीरूपमवच्छेदविवर्जनात् ॥१०६॥  
  
११४)  
  
उपायोऽप्यनुपायोऽस्यायागवृत्तिनिरोधतः ।  
रेचनापूरणैरेषा रहिता तनुवातनौः [तनोरिति पाठः] ॥१०७॥  
  
तारयत्येवमात्मानं भेदसागरगोचरात् ।  
निमञ्जमानमप्येतन्मनो वैषयिके रसे ॥१०८॥  
  
नान्तरार्द्रत्वमभ्येति निश्छिद्रं तुम्बकं यथा ।  
स्वं पन्थानं हयस्येव मनसो ये निरुन्धते ॥१०९॥  
  
तेषां तत्खण्डनायोगाद्धावत्युन्मार्गकोटिभिः ।  
किंस्विदेतदिति प्रायो दुःखेऽप्युत्कण्ठते मनः ॥११०॥  
  
सुखादपि विरज्येत ज्ञानादेतदिदं (त्विति) ।  
तथाहि गुरुरादिक्षद्बहुधा स्वकशासने ॥१११॥  
  
अनादरविरक्त्यैव गलन्तीन्द्रियवृत्तयः ।  
यावत्तु विनियम्यन्ते तावत्तावद्विकुर्वते ॥११२॥  
  
प्रत्याहारोऽपि नामायं योऽक्षजाले प्रवर्त्यते ।  
बन्धस्यारूढवृत्तेस्तद्वज्रलेपेन बन्धनम् ॥११३॥  
  
अर्थेषु तद्भोगविधौ तदुत्थे  
दुःखे सुखे वा गलिताभिशङ्कम् ।  
अनाविशन्तोऽपि निमग्नचित्ता  
जानन्ति वृत्तिक्षयसौख्यमन्तः ॥११४॥  
  
सत्येवात्मनि चित्स्वभावमहसि स्वान्ते तथोपक्रियां  
तस्मै कुर्वति तत्प्रचार चतुरे सत्यक्षवर्गेऽपि च ।  
सत्स्वर्थेषु रसादिषु स्फुटतरं यद्भेदवन्ध्योदयं   
योगी तिष्ठति पूर्णरश्मिखचितस्तत्तत्त्वमादीयताम् ॥११५॥  
  
अविवेक एव परमिह संसार इति प्रवादमात्रमिदम् ।  
अविवेक एव हि परं निःश्रेयसलाभसोपानम् ॥११६॥  
  
११५)  
  
त्यजावधानानि ननु क्व नाम  
धत्सेऽवधानं विचिनु स्वयं तत् ।  
पूर्णेऽवधानं नहि नाम युक्तं   
नापूर्णमभ्येति च सत्यभावम् ॥११७॥  
  
यत्रैवानन्दयोगः क्वचन ननु भवेत् तत्र पूर्णः स्वभावो   
�।टे वेति तत्र प्रशमपदमियाद्यद्ययं भेदमोहः ।  
तज्ज्ञाने जाग्रदादावपि निखिलपदे चिन्महाचक्रनाथो  
योगी जायेत नानाव्यवहृतपथगोऽप्युल्लसन्मन्त्रवीर्यः ॥११८॥  
  
यथा हि कूपं प्रचिकीर्षुरेव  
प्राप्ते जले याति कृतित्वमेकः ।  
कश्चित्पुनर्हस्तगतादि(वारि) मात्रा-  
दित्थं परप्राप्तिविधिर्विचित्रः ॥११९॥  
  
अनुपायमिदं तस्मादुपायोपेययोगतः ।  
भेदबन्धाद्विमुच्येत कथं वेतरथा जनः ॥१२०॥  
  
अनुपायेऽपि चैतस्मिन्किञ्चित्साम्बन्ध्यवृत्तितः ।  
उपायस्योपदेशोऽयं शास्त्रेऽत्र बहुधा कृतः ॥१२१॥  
  
यथा लिप्यक्षरैर्बालाः सत्ये वर्णात्मनि [वर्त्मनि चेति पाठः]   
स्फुटम् ।  
प्रवेश्यन्ते तथा मूढास्तैस्तैरौपयिकैः क्रमात् ॥१२२॥  
  
तदर्थमेव चाद्वैते परतत्त्वेऽपि सादरम् ।  
पूजाध्यानादि शास्त्रेऽस्मिन्नुचितं किञ्चिदुच्यते ॥१२३॥  
  
यत्किञ्चिन्मानसाह्लादि यत्र क्वापीन्द्रियस्थितौ ।  
योज्यते बोधसद्ब्रह्मधाम्नि ब्रह्मविलात्मनि ॥१२४॥  
  
आत्मानुसारिसद्भावसमावेशदशाश्रयात् ।  
तत्तत्परकुलेशानशक्तिचक्रार्चनाक्रमे ॥१२५॥  
  
११६)  
  
प्रयात्येवाप्रयत्नेन करणत्वं स्वभावतः ।  
कृत्वाधारधरां चमत्कृतिरसप्रोक्षाक्षणक्षालिताम्   
आत्तैर्मानसतः स्वभावकुसुमैः स्वामोदसन्दोहिभिः [नन्देति   
पाठः] ।  
आनन्दामृतनिर्भरस्वहृदयानर्घार्घपात्रक्रमा-   
[घीर्घ्यपात्रेति पाठः]  
त्त्वां देव्या सह देहदेवसदने देवार्चयेऽहर्निशम् ॥१२६॥  
  
एवं यत्र क्वचित्तिष्ठेत्स्वविमर्शस्वभावतः ।  
तत्र शक्तित्रयावेशस्त्रिधा तावत्प्रकाशते ॥१२७॥  
  
नवधा भासमानस्य [मानश्चेति पाठः] प्रोक्तद्वादशचक्रतः ।  
विश्रान्तिरेकक्षणगा साष्टोत्तरशतस्थितिः ॥१२८॥  
  
एकैव शतसङ्ख्या च सा स्थितिः प्रविभाव्यते ।  
इत्थं यत्किञ्चनैतस्य वचनं योगिनो भवेत् ॥१२९॥  
  
तदेव जपयोगाय जायतेऽनुत्तरे पथि ।  
अन्तरिन्धनसद्भावमनपेक्ष्यैव नित्यशः ॥१३०॥  
  
यो ज्वलत्यखिलाक्षौघप्रसृताग्रशिखाशतः ।  
तत्रैव सर्वभावानां प्रवेशश्चेद्विमृश्यते ॥१३१॥  
  
नूनं झटिति सम्प्लुष्टस्थूलरूपतया हठात् ।  
यान्ति बोधमहाज्वालाप्रकाशैक्यं स्वरूपतः ॥१३२॥  
  
स एष [एवेति पाठः] परमो होमो भैरवीयक्रमे मतः ।  
निजबोधजठरहुतभुजि भावाः सम्यक्समर्पिता युक्त्या ।  
जहति भेदविभागं निजशक्त्या तं समिन्धते यस्मात् ॥१३३॥  
  
यदेव स्वेच्छया सृष्टिस्वाभाव्यवशतः पुरः ।  
निर्मिमीतेऽक्षविषयं तद्ध्यानायावकल्पते ॥१३४॥  
  
निराकारे हि चिद्धाम्नि विश्वाकृतिमये सति ।  
  
११७)  
  
फलार्थिनां काचिदेव ध्येयत्वेनाकृतिः स्थिता ॥१३५॥  
  
यथा ह्यभेदसम्पूर्णे भावेऽप्युदकमाहरन् ।  
अन्याकृत्यपहानेन घटमर्थयते रसात् ॥१३६॥  
  
तथैव परमेशाननियतिप्रविजृम्भणात् ।  
काचिदेवाकृतिः काञ्चित्सूते फलविकल्पनाम् ॥१३७॥  
  
यस्तु सम्पूर्णचिद्वृत्तिर्न फलं नाम वाञ्छति ।  
तस्य विश्वाकृति ध्यानं सर्वदैव विजृम्भते ॥१३८॥  
  
कुलयोगिन उद्रिक्तभैरवीयरसासवात् ।  
घूर्णमानस्य यः कश्चित्कोऽप्युदेति यथा तथा ॥१३९॥  
  
शरीरगः समावेशो मोदनद्रावणात्मकः ।  
सा स्वीकृतजगन्मुद्रा मुद्रा नैरुत्तरे मते ॥१४०॥  
  
एष योगविधिः कोऽपि कस्यापि हृदि वर्तते ।  
यस्य प्रसीदेच्चिच्चक्रं द्रागपश्चिमजन्मनः ॥१४१॥  
  
लोकेनालोक्यमानोऽपि देहबन्धविधौ स्थितः ।  
अभ्येति योगे रूढेन क्षणात्कामपि संविदम् ॥१४२॥?  
  
अत्रैव त्वस्मत्पूर्वार्याचार्याणां धिषणा भृशम् ।  
अभ्यमंस्त भवाभोगविभ्रमाणामसन्निधिम् ॥१४३॥  
  
वेदसाङ्ख्यभवेद्वादन्यायसौगतलौकिकैः ।  
पञ्चरात्रक्रियाशास्त्रसिद्धान्तादिभिरप्यलम् ॥१४४॥  
  
उचितोचितविज्ञानक्रियांशपरिभावकैः ।  
सर्वैः स्वप्रक्रियारूढैस्तैस्तैरौचित्ययोगतः ॥१४५॥  
  
यत्र बीजसमावापखननादिक्रियाक्रमः ।  
अकारि शाम्भवानेकशाखाभिर्योऽतिविस्तृतः ॥१४६॥  
  
तस्य चिद्भैरवतरोः फलमेतदनुत्तरम् ।  
  
११८)  
  
आश्रमस्थितचर्याद्यैर्जटाजालाञ्जनान्तकैः [चर्वाद्यैरिति पाठः]   
॥१४७॥  
  
कृतैरप्यकृतैर्वापि यत्र नो लभ्यते भिदा [भिधेति पाठः] ।  
तत्रैव योगे विश्रान्तिं कुर्वतां भवडम्बरः ॥१४८॥  
  
हिमानीव महाग्रीष्मे स्वयमेव प्रलीयते ।  
अलं हि चर्व्यमाणेऽस्मिन्सरसे संविदासवे ॥१४९॥  
  
निस्सरन्ति महोल्लासाः सङ्ख्या येषु न विद्यते ।  
तेषां च प्रकटीकाराः कृताः प्रागेव विस्तरात् ॥१५०॥  
  
अत्राभिनवगुप्ते तु तत्त्वे केऽप्येव निश्चिताः ।  
केतकीकुसुमसौरभे भृशं  
भृङ्ग एव रसिको न मक्षिका ।  
भैरवीयपरमाद्वयार्चने   
कोऽपि रज्यति नभेदमोहितः ॥१५१॥  
  
नात्र रूढस्य कार्या स्याच्छुद्धिः काचन कुत्रचित् ।  
अशुद्धं हि जगत्येव भैरवात्मनि किं भवेत् ॥१५२॥  
  
अशुद्धेऽपि च भूतौघे केन शुद्धिः प्रतायताम् ।  
अनवस्था भवेदित्थं व्यर्थान्योन्याश्रितिस्तथा ॥१५३॥  
  
अशुद्धस्य तिरोधाने शुद्धं नाम प्रलीयते ।  
प्रतियोगिकृतं तद्धि न स्वभावेन नीलवत् ॥१५४॥  
  
अत एव न कश्चिदाग्रहो  
विषयाणां ग्रहणेऽप्यपोहने ।  
परभैरवसंविदात्मनः   
स्वयमेवोच्छलिता हि भोक्तृता ॥१५५॥  
  
सर्वमत्र विहितं यतोऽमुना  
वर्त्मना सकलमेव युज्यते ।  
  
११९)  
  
मार्गमेवमपहस्त्य किञ्चन  
क्वापि नैव ननु याति युक्तताम् ॥१५६॥  
  
तथाहि दीक्षा नामेयं या मलानां निकर्तनी ।  
सा भेदवादिनां पक्षे कथं नामोपपद्यते ॥१५७॥  
  
तथाहि यो मलो नाम स कथं चित्स्वभावकम् ।  
आत्मानमावृणीते क्व विभोरावरणक्रिया ॥१५८॥  
  
न च प्रकाशस्तमसा जातु संव्रियते यतः ।  
प्रकाशोदय एवायं ध्वान्तध्वंसक्रियात्मकः ॥१५९॥  
  
किं चावरणमुक्तं हि रश्म्यादेर्गतिधर्मिणः ।  
प्रतिघातात्मकं तत्किं विभोरगतिधर्मिणः ॥१६०॥  
  
अपि वा ज्ञेयतामात्रतिरोधैव(धानं) हि संवृतेः ।  
पटादिना घटादेः स्यान्न स्वरूपान्यथास्थितिः ॥१६१॥  
  
न चात्मानश्चिदात्मत्वाज्ज्ञेयत्वमधिशेरते ।  
तदावरणमेषां [एतेषामिति पाठः] तु शब्देष्वपि न शोभते ॥  
१६२॥  
  
नन्वीश्वरस्य ते ज्ञेया अणवः कथमीदृशम् ।  
चिदात्मकं हि न ज्ञेयं चिदात्मत्वतिरोहितेः ॥१६३॥  
  
संविज्ज्ञेयेति [विज्ञेयेति पाठः] शब्दोऽयं वन्ध्या मे   
जननीत्यदः ।  
वाक्यं स्मरयतीव स्वं स्वात्मसब्रह्मचारि यत् ॥१६४॥  
  
किञ्चेश्वरस्य सार्वज्ञ्यं तावता प्रतिहन्यते ।  
आवृतान्वेत्ति नाणून्यन्न त्वेषां काचन क्षतिः ॥१६५॥  
  
नन्वनावरणे नीले ज्ञातुरावरणे सति ।  
न दर्शनं तथा बाधा [तथावाणुरिति पाठः] न सर्वज्ञो   
मलावृतः ॥१६६॥  
  
मैवं तत्र हि दृग्रश्मीन्गच्छतः प्रतिहन्ति तत् ।  
पटादि [पटादिवन्नेति पाठः] न तु विज्ञातुरस्त्यावरणसम्भवः   
॥१६७॥  
  
१२०)  
  
मलश्चाव्यापको व्याप्तुरावारक इति स्फुटम् ।  
घटेऽपि व्योम्नि सन्दध्यादशून्यत्वं स्वरूपतः ॥१६८॥  
  
आत्मनश्चाधिकार्यत्वान्मलः किञ्चित्करो न चेत् ।  
कथमावरणायैष शक्तो ननु च भोः किमु ॥१६९॥  
  
मलसद्भावमात्रं हि तस्यावरणमुच्यते ।  
मलेन सद्वितीयोऽणुरावृतः परिभाष्यते ॥१७०॥  
  
हन्तानेन नयेनैष [एवेति पाठः] शिवमुक्तात्मनामपि ।  
स्थितमावरणं सत्यं मलसद्भावमात्रतः ॥१७१॥  
  
किञ्चावृतो मलेनात्मा मलमेव न वेत्ति किम् ।  
तदसंवेदने तस्य किं मलान्तरमुच्यते ॥१७२॥  
  
नन्वतः किं मलं वेत्तु [वेत्तुमिति पाठः] तर्हि विद्याकले विना ।  
सर्वज्ञत्वं भवेत् तच्च मलं विदितमेव सत् ॥१७३॥  
  
जहात्वात्माभ्युपायैस्तैस्तैर्विचित्रैः प्रकल्पितैः ।  
किञ्चावरणमेतेन यस्यात्मनि भवेत् ततः ॥१७४॥  
  
घटादौ ज्ञातृकर्तृत्वे कथमस्य भविष्यतः ।  
ननु विद्याकले किञ्चिज्ज्ञत्वकर्तृत्वदे स्मृते ॥१७५॥  
  
इत्थं विमूढमतयो वञ्च्यन्ते न तु पण्डिताः ।  
जडस्वभावा मायैषा तत्सूतिश्च कलादिकः ॥१७६॥  
  
अचिदात्मा कथङ्कारं चिदभिव्यञ्जनक्षमः ।  
अभिव्यक्ता च चिद्विभ्वी किञ्चित्त्वादिविशेषणैः ॥१७७॥  
  
विशेष्यतां कथं नाम सांशवस्तूचितं हि तत् ।  
ननु देवः कलाविद्याकरणो व्यञ्जयेच्चितम् ॥१७८॥  
  
व्यनक्तु सर्वतो हन्त नास्याशक्तिरथाग्रहः ।  
  
१२१)  
  
मले सदातने चास्य कथं मुक्तिर्भविष्यति ॥१७९॥  
  
रौद्री (रोद्ध्री) शक्तिर्मलस्यास्ति सा च क्वापि निवर्तते ।  
क्वापि प्रवर्तते चेति धिगिदं मूढभाषितम् ॥१८०॥  
  
जडानां कोऽनुसन्धिः स्यात् तं विनैतत्कथं भवेत् ।  
अथ तत्रापि देवस्य हेतुताभ्युपगम्यते ॥१८१॥  
  
किं निमित्तमसौ देवस्तां शक्तिं सम्प्रवर्तयेत् ।  
प्रवर्तितां वा किं नाम तां निवर्तयते पुनः ॥१८२॥  
  
स्वातन्त्र्यादिति चेत्पूर्णं तदेवाश्रीयते न किम् ।  
मलस्य ध्वान्तरूपस्य न च पाकोऽस्ति कश्चन ॥१८३॥  
  
स ह्यन्यतादानयोगाद्धन्त्यमुष्य ध्रुवात्मताम् ।  
एतेन मलसम्बन्धादीश्वरेच्छाप्रचोदितः ॥१८४॥  
  
भोगलोभकथाविष्टः पशुः सृष्ट्यानुगृह्यते ।  
इति यद्भण्यते मूलहतं तज्जनितं ततः ॥१८५॥  
  
स्वात्मप्रच्छादनक्रीडामात्रमेव मलं विदुः ।  
स्वतन्त्रो हि विभुः किञ्चित्किं न स्वात्मनि भासयेत् ॥१८६॥  
  
यच्च कर्मापि नामेष्टं तत्तावत्प्रविचार्यताम् ।  
तथाहि कर्मसम्बन्धे स्थितेऽपि कथमीदृशः ॥१८७॥  
  
महाप्रलय उच्येत महासृष्टिश्च वा कथम् ।  
नन्वीश्वरेच्छया तत्र कर्मायाति निरुद्धताम् ॥१८८॥  
  
कर्मौदासीन्ययोगेन कर्मान्तरमपेक्षताम् ।  
ईश्वरोऽथ नवा पूर्वपक्षे सम्भव एव च ॥१८९॥  
  
नसम्भवे स कुत्रांशे चैश्वर्यमधिगच्छतु ।  
कर्मतः सर्वमेवेदं स्यात् सृष्टिप्रलयादिकम् ॥१९०॥  
  
अथ कर्मानपेक्षो वा कर्मणां रोधनं ततः ।  
  
१२२)  
  
सदा निरुद्धान्येवेशः कर्माणि कुरुतां विभुः ॥१९१॥  
  
ननु तेषां स्वभावोऽयं यद्भोगप्रसवात्मता ।  
कथं स्वभाव एष स्याद्यः परोपाधितां गतः ॥१९२॥  
  
अनपेक्षो हि भावानां स्वभावः कर्मणां ततः ।  
ईशैषणानपेक्षाणां यद्रूपं तत्स्वकं वपुः ॥१९३॥  
  
किं च प्रलयलीनानि कर्माणि स्थितिभाञ्ज्यपि ।  
किं प्रबोधयते देवः किं नु दृ(सृ)ष्टैर्हि तैः कृतम् ॥१९४॥  
  
मलपाकाय चेत्सोऽपि सुदूरमपसारितः ।  
किं चात्मा विभुरेवैष स किं नाम करोति हि ॥१९५॥  
  
इति पूर्वं विचारश्च विस्तरेण प्रपञ्चितः ।  
मृद्दण्डचक्रसूत्रेषु धीमान्कर्तेश्वरः स्थितः ॥१९६॥  
  
कुम्भकारस्य कर्तृत्वं कुत्रांशे न्ववतिष्ठताम् ।  
अकृष्टपच्यबीजेषु प्ररोहप्रसवादिके ॥१९७॥  
  
पूर्वं करोतु हेतुत्वं न सस्येष्विति को नयः ।  
इदं दुष्कृतमेतच्च सुकृतं फलभेदतः ॥१९८॥  
  
इति यत्प्रविभक्तं किं तत्रास्येच्छैव जृम्भते ।  
स्वतन्त्रो यद्यसौ कस्मात्परपीडाकरीं निजाम् ॥१९९॥  
  
इच्छां गृह्णाति यो नित्यं करुणारसनिर्भरः ।  
ननु स्वभावात्तत्तादृक्कर्मातः फलदायकम् ॥२००॥  
  
प्रायश्चित्तादिकरणाच्छाम्येच्चेति विचारयन् ।  
देवस्तथैव तनुते शास्त्रं चित्रोपदेशकम् ॥२०१॥  
  
शैवं स्वभाव एतादृक्कर्मणामिति को नयः ।  
बीजमङ्कुरसंसूतिस्वभावमिति मादृशः ॥२०२॥  
  
पूर्ववृद्धव्यवहृतेर्विज्ञातुं प्रभविष्णवः ।  
ईश्वरस्तु निजेच्छातो विना न हि कदाचन ॥२०३॥  
  
१२३)  
  
अवलोकितवान्कर्मफलवैचित्र्यचातुरीम् ।  
तस्माद्देवः सर्वकर्ता यदि स्या-  
त्कर्तारः स्युर्नात्मवर्गाः कथञ्चित् ।  
नो कर्तारस्तेऽपि चेत्कर्मवन्ध्या-  
नुद्दिश्यैनान्सर्वकर्ता न देवः ॥२०४॥  
  
इत्थं च भेददृष्ट्येदं कर्म नाम न मु(यु)क्तिमत् ।  
एतावानत्र सङ्क्षोपो व्यासोऽन्यत्र तु दर्शितः ॥२०५॥  
  
संवेदनात्मको देव एकस्तस्मात्स्वतः खलु ।  
सर्वकर्ता स वैचित्र्यात्कर्मयोगीति भण्यते ॥२०६॥  
  
माया च नाम विश्वस्य या कारणमिति स्थिता ।  
सा धरण्यन्ततत्त्वांशगर्भा नित्या यदि स्फुटम् ॥२०७॥  
  
प्रलयो न कदाचित्स्यान्ननु स व्यक्तिभावतः [व्यक्त्यभावेति   
पाठः] ।  
व्यक्तिं नाम न जानीमो विज्ञानं ग्राह्यता यतः ॥२०८॥  
  
तदीश्वरपरज्ञानग्राह्यतास्ति सदातनी ।  
तस्यामविद्यमानायामीश्वरः कारणं कुतः ॥२०९॥  
  
स्फुटं प्रकुरुते कुम्भं तद्वदीशे भविष्यति ।  
मैवमन्तर्बहीरूपकरणप्रविभेदतः ॥२१०॥  
  
स्फुटास्फुटादिविज्ञानं युक्तं कुम्भकृति स्फुटम् ।  
ईश्वरस्य स्फुटोदारपूर्वविज्ञानशालिनः ॥२११॥  
  
को न ज्ञातो भवेद्भागो यत्रापि व्यक्त्यपेक्षिता ।  
सत्कार्यवादिनां देशे कारणेऽपि स्फुटं स्थितम् ॥२१२॥  
  
विश्वमित्यपि मायायां स्फुटं स्यादसमञ्जसम् ।  
व्यापकाश्च शिवात्मानस्तत्त्वैः साकं परस्परम् ॥२१३॥  
  
कथं च नाम विद्यन्तां व्यापकत्वतिरोहितेः ।  
  
१२४)  
  
विकासः परमो व्याप्तिः संविदो भेद उच्यते ॥२१४॥  
  
मायीयं कञ्चुकव्रातं तथा करणसञ्चयः ।  
विचारितः पूर्वमेव कार्यवर्गश्च चर्चितः ॥२१५॥  
  
यावच्छिवपदाध्यासवन्ध्यं विश्वं न विस्फुरेत् ।  
तत्स्वातन्त्र्यकथामात्रमेतदित्यवधार्यताम् ॥२१६॥  
  
एवं मलाद्यभावे हि का दीक्षा को हि दीक्षकः ।  
दीक्षापात्रं च को वा स्यादिति किञ्चिन्न युज्यते ॥२१७॥  
  
शिष्येऽध्वन्यनले कुम्भे मण्डले स्रुक्करादिके ।  
समस्ताध्वकृतो न्यासः कथं वाप्युपपद्यताम् ॥२१८॥  
  
नहि तावन्त एव स्युर्ननु सङ्कल्पनावशात् ।  
शोध्यशोधकभावोऽयं सर्व एवोदितो ननु ॥२१९॥  
  
कल्पितं चेत्फलेत्सत्यं मनोराज्यार्जितश्रियः ।  
जयन्ति नाकसाम्राज्यलाभविश्रान्तियोगतः ॥२२०॥  
  
किं नाम बलवद्रूपसङ्कल्पपथवर्तिनः ।  
फलन्ति न तथा भावा ध्यानादिविषनाशवत् ॥२२१॥  
  
सङ्कल्पदार्ढ्यमित्येव ध्यानं संशयरूषितम् ।  
ध्यानं च न फलेदेव स्वयं पक्षद्वयाग्रहात् ॥२२२॥  
  
हन्त सङ्कल्पनायोगाद्यदि जायेत् तत्फलम् ।  
किमसंविन्मयान्भावान्वाह्यान्कांश्चिदभीप्ससि ॥२२३॥  
  
सङ्कल्पेनैव संस्कारः कुण्डाग्निगुरुशिष्यगः ।  
स एव च फलाभासी तत्संविदवशिष्यते ॥२२४॥  
  
संविदश्च स्वतन्त्रायास्तथारूपावभासनम् ।  
दीक्षेति किल मन्तव्यं मुच्यन्ते जन्तवो यया ॥२२५॥  
  
अत एव तिलाज्यादेः स्वरूपे ग्रहणे मितौ ।  
क्रमो वा नियमो नेह कश्चिच्छास्त्रे निरूपितः ॥२२६॥  
  
१२५)  
  
ननु मन्त्रेषु किं नाम नियमः सर्ववर्णभाक् ।  
रूपं परं हि कथितं दीक्षापि न तथा कथम् ॥२२७॥  
  
एवमेवार्णदाहस्य यद्भावान्सम्मतं हितम्? ।  
किं तु तावति ये रूढिं न प्राप्तास्तान्प्रति ध्रुवम् ॥२२८॥  
  
मान्त्रोऽयं नियमः प्रोक्त उपयोगं च गच्छति ।  
प्रतिबुद्धा हि ते मन्त्रा विमर्शपथवर्तिनः ॥२२९॥  
  
स्वतन्त्रस्यैव चिद्धाम्नः स्वातन्त्र्यात्कर्तृतामयाः ।  
मया(न्त्रा) विशन्त्येवाचार्यं तं तादात्म्यनियोगतः ॥२३०॥  
  
स्वतन्त्रीकुर्वते यान्ति करणान्यपि कर्तृताम् ।  
इत्थं दीक्षादिविधये येऽप्यन्ये विधयो मताः ॥२३१॥  
  
किं नाम कुर्वतां कृत्यं निषेधं त्वपि वा कथम् ।  
तेऽप्यत्रैवोपपद्यन्ते तत्सर्वं विहितं त्विह ॥२३२॥  
  
सर्वं चैतदमुत्रैव प्रतिषिद्धं यतः स्फुटम् ।  
प्रतिषेधे दर्शितेऽस्य किं चाद्वैतपथाश्रितः ॥२३३॥  
  
प्रतिषेधोऽपि विहितः सोऽपि च प्रतिषिध्यते ।  
इत्थं स्वसंविदम्भोधिः स्वात्मनि प्रोच्छलत्ययम् ॥२३४॥  
  
इत्थं च विश्वमेवेदं जगदानन्दसुन्दरम् ।  
तद्विपक्षं च भेदांशमित्थं क्षपयतेतराम् ॥२३५॥  
  
परमेशमुखोद्भूतज्ञानचन्द्रस्य सर्वतः ।  
तावता स्वप्रभाभारभास्वराः सुमरीचयः ॥२३६॥  
  
शिवचन्द्रांशुसङ्घातपातमात्रविलापितः ।  
समस्तभावशीतांशु(नांश)कालकूटो रसायते ॥२३७॥  
  
तत्रानिशं निमञ्जन्तस्तद्रसापानघूर्णिताः ।  
तद्रसीभूय तिष्ठामः शुद्धास्तापत्रयोज्झिताः ॥२३८॥  
  
१२६)  
  
परमेशमुखं तु शक्तिरुक्ता  
भवतीच्छा ननु सोद्भवं गता ।  
प्रतिपद्यत ईश्वरादिभिन्न-  
स्थितिविज्ञानशशाङ्कशक्तिवृत्तम् ॥२३९॥  
  
शशिनः किल तस्य सर्वतो यः   
परिपूर्णः प्रसृतो मरीचिपुञ्जः ।  
इयमेव हि सा क्रियात्मिकोक्ता  
परमेशस्य जगन्मयी स्वशक्तिः ॥२४०॥  
  
तदिदं त्रिकशक्तिनिर्भरं   
परमं भैरवमेव जृम्भते ।  
नतु तद्व्यतिरेकि सम्भवेत्   
स्वविजृम्भा विजयोऽस्य कीर्तितः ॥२४१॥  
  
तत एव जगज्जयन्त्यमी  
स्फुटमर्थः प्रकटोऽपि युज्यते नः ।  
बहुवाचकयोग ईदृशं तत्  
परिपूर्णत्वममुष्य वाक्यभेदम् ॥२४२॥  
  
इत्येक एव श्लोकोऽयं चिदात्मा भैरवः स्वयम् ।  
समस्तभावसन्दर्भनिर्भरो व्याकृतः स्फुटम् ॥२४३॥  
  
संसारगरनाशाय दार्ढ्या(तार्क्ष्या)धिष्ठितदृष्टयः ।  
विश्व(ष)मेवोपयुञ्जानाः प्राप्नुवन्त्यामृतीं स्थितिम् ॥२४४॥  
  
इति दर्शितमेतावत्स्वप्राकाशस्वसंविदा ।  
सिद्धं तद्व्यतिरेकेण न किञ्चिदेव कल्पते ॥२४५॥  
  
यावत्स्वसंविद्विश्रान्तं यत्तावत्तत्सदेव हि ।  
कालान्तरव्यपेक्षे हि सत्यत्वं स्यान्न कुत्रचित् ॥२४६॥  
  
१२७)  
  
संविदः कालयोगश्च विस्तरेण निवारितः ।  
तत्स्वसंविद्यथा देशं वितरेद्वर्तते तथा ॥२४७॥  
  
तथा संविद्यक्षमये(य्यां) निकषाश्मनि रोपितम् ।  
न यत्तत्संशयायैव शास्त्रेऽप्युक्तमवस्तु तत् ॥२४८॥  
  
स्वसंविदनुपारोहि प्रलापान्न विशिष्यते ।  
तच्छास्त्रं प्रक्रिया सा च यत्संविदि विवर्तते ॥२४९॥  
  
हृदयाज्जगतो जाताः सर्वस्यैते क्षयोदयाः ।  
स्वप्नस्येव सुषुप्ताख्यात्स्वसंविच्छास्त्रचर्चिताः ॥२५०॥  
  
रूपालोकमनस्कारसामग्री संहृतिः स्थितिः ।  
सृष्टिर्निमेषोन्मेषौ च सतां सङ्कोचकल्पनम् ॥२५१॥  
  
इत्यादिका मातृमेयमानरूपा स्थितिः सदा ।  
स्वसंविदः सुपूर्णायाः प्रपञ्चरचना स्वयम् ॥२५२॥  
  
सर्वसर्वात्मदिग्देशकालाकारा स्वयं हि सा ।  
सत्यमिथ्यात्वनिर्णीतिस्तत एव हि जायते ॥२५३॥  
  
आचार्योत्पलदेवोऽपि तदेतदुपदिष्टवान् ।  
बहिः सदसदात्मापि स्वसंविदि मदीयदृक् ॥२५४॥  
  
पश्यत्विति स्वतन्त्रस्य नियतिः सेन्द्रियाभिधा ।  
सैव रूढा शिवादा च क्रिमेः स्वां संविदं श्रिता ॥२५५॥  
  
तदेव देवे संसारः स शिवः परमेश्वरः ।  
तत्र विश्रान्तिमापन्नो मुक्त इत्यभिधीयते ॥२५६॥  
  
एतत्प्रसादाज्जिवन्ति ब्रह्माद्याः स्थावरान्तकाः ।  
अविलुप्ता सदा सेयं संवित्तिरिति गृह्यताम् ॥२५७॥  
  
विभान्त्यपि हि सा देवी न तया रहितं क्वचित् ।  
  
१२८)  
  
आत्मानं साधयेत्क्वापि क्वापि दूषयते क्वचित् ॥२५८॥  
  
अन्यथैव स्थापयते न च [चायातीति पाठः] याति विकारिताम् ।  
साधनादूषणान्यत्ववन्ध्यापि परमेश्वरी ॥२५९॥  
  
भासते च तथात्वेन तत्स्वतन्त्रा स्फुटा हि सा ।  
श्रीमान्महेश्वरो देवः पूर्वेषामपि यो गुरुः ॥२६०॥  
  
स एतदेव प्रोवाच लोकानुग्रहहेतुतः ।  
मूढाः किं निःसारे वायसविरटितकल्पे  
तिष्ठत वचसि वृथैवं स्वां संविदमावर्ज्य ।  
संविद्देवतयैव यदादिष्टं [यदनादिष्टमिति पाठः]   
निकटेऽप्यथ  
सर्व आद्रियमाणास्तत्तद्देशे जीवन्मुक्ता भवन्ति ॥२६१॥  
  
तदत्र नीतौ संवित्तिरेवासौ गुरुरुच्यते ।  
गिरत्येव यतो विश्वं सृष्टिसंहृतियोगतः ॥२६२॥  
  
तदत्र मुख्या या रूढिः सम्बन्धः पर उच्यते ।  
एनया यद्यदादिष्टं ज्ञानं सांसिद्धिकं तु तत् ॥२६३॥  
  
यत्रास्मद्गुरुवर्गस्य स्थिता नित्यव्यवस्थितिः ।  
त्रैयम्बकादिसन्तानभेदो यस्मात्प्रवर्तते ॥२६४॥  
  
यत्रोक्तं पूर्वमज्ञानतादात्म्यं नश्यतीत्यपि ।  
स्वसंविदस्तु वैचित्र्यं गृह्णत्या भात्ययं ततः ॥२६५॥  
  
अन्तरालमहद्दिव्यादिव्यादिः शास्त्रसङ्गमः ।  
तत्त्ववन्निजवागंशून्गुरोरात्मविनिर्मितान् ॥२६६॥(?)  
  
प्राधान्यं प्रकटं स्वसंविदः ।  
गुरुतः किल शास्त्रतः स्वतः   
  
१२९)  
  
तदयं मुख्यतया कृतः श्रमः ॥२६७॥  
  
शास्त्रवृत्तिपरतन्त्रितो गुरुः  
स्वात्मसंविदि च तत्प्रतिष्ठितम् ।  
तेन सर्वमिदमात्मसंविदा  
सिद्धिमेति नहि जात्वसह्यताम् ॥२६८॥  
  
एतच्छास्त्रं प्रयत्नेन चर्च्यतां हे मुमुक्षवः ।  
मा वृथैवायुरायस्तमन्यशास्त्रेषु नीयताम् ॥२६९॥  
  
अभेददृष्टिर्या काचिद्भेददृष्टिरथापि वा ।  
सात्रैवायाति निर्वाहं तेनैतत्प्रविचार्यताम् ॥२७०॥  
  
स्वप्नकालपरिज्ञातवी * * * यथा तथा ।  
एतच्छास्त्रसमभ्यासप्रबुद्धहृदयः सदा ॥२७१॥  
  
स्वसंविदेव तच्छास्त्रं सा चापेक्षाविवर्जिता ।  
तथा यद्यभिधीयेत स्वतः प्रामाण्यमुच्यताम् ॥२७२॥  
  
शासनं शासितव्यं च शासकं चेति यत्किल ।  
तत्तत्राकालकलितं स्वातन्त्र्याद्वैतसुन्दरम् ॥२७३॥  
  
तामवस्थितिमात्मीयां गर्भीकृत्यानपायिनीम् ।  
श्रीकण्ठनाथः प्रोवाच श्रीमत्किरणशासने ॥२७४॥  
  
सर्वमेतत्प्रवृत्त्यर्थं श्रोतॄणां तु विभेदतः ।  
अर्थभेदात्तु भेदोऽयमुपचारात्प्रकल्प्यते ॥२७५॥  
  
फलभेदो न कल्प्योऽत्र कल्प्यश्चेदयथायथम् ।  
दशकाष्टादशाष्टाष्टभेदभिन्नमिदं विभोः ॥२७६॥  
  
शिवसद्भावलाभैकफलं तल्लाभप्रोत्सुके ।  
अधिकारिण्यणौ [एवणोरिति पाठः] जातिकुलवर्णाद्यनादरात् ॥२७०॥  
  
१३०)  
  
प्रवृत्तमेकवाक्यत्वं यावदासाद्य वर्तते ।  
अङ्गाङ्गिवृत्तवैचित्र्यात्तावदेकमिदं विदुः ॥२७८॥  
  
त्रिकशास्त्रं तथाभूतो गुरुरत्राद्वयात्मकः ।  
तदनन्तरवाक्यांशपुञ्जः प्रकरणानि च ॥२७९॥  
  
मायीयभेदवृत्तान्तस्फुटभावे भवन्ति च ।  
तथापि शिवसम्प्राप्तिर्मुख्यमन्ते फलं स्थितम् ॥२८०॥  
  
अधिकारि चैक एव शिवतावाप्तिभाजनम् ।  
तथापि तावन्मात्रे च जाते प्रकरणात्मनि ॥२८१॥  
  
यादृक्फलं स्फुटं मुख्यं [मुख्यपर्यन्तेति पाठः]   
पर्यन्तफलमङ्गि वा ।  
तदङ्गं वा तद्विपक्षे परपक्षे परं च वा ॥२८२॥  
  
अपि तत्तद्विपक्षांशसमुद्भावनभाजनम् ।  
तथोचितशरीरादेस्तथा [यथेति पाठः] संस्कारभागिनः ॥२८३॥  
  
गुरोः शिष्यस्य चाप्युक्तस्तादृशोऽधिक्रियाक्रमः ।  
तथा च मृत्युविध्वंसिरसायनविधिं श्रितः ॥२८४॥  
  
पूर्वं संस्कारलाभाय क्वाथवान्तिविरेचनैः ।  
दीक्षया या च विकृता (तिः) नोत्तरत्र क्रियाविधौ ॥२८५॥  
  
तेनाधिकारिनियमस्तद्देहविदशादिजः ।  
तेनोच्यते वैष्णवाद्याः पशुशासनसंश्रिताः ॥२८६॥  
  
न शैवेऽधिकृतास्तन्त्रे न शैवा वामगोचरे ।  
तेऽपि नो दक्षिणे तेऽपि न स्युः कुलमते त्रिके ॥२८७॥  
  
उक्तं श्रीभैरवकुले पञ्चदीक्षाक्रियोचितः ।  
गुरुरुल्लङ्घिताधस्त्यस्रोता वा त्रिकशास्त्रगः ॥२८८॥  
  
इत्थमेकाधिकारित्वमात्मतत्त्वसमाश्रयात् ।  
  
१३१)  
  
संस्काराश्रय * * * भेदाद्भिन्नाधिकारिता ॥२८९॥  
  
स्वच्छन्दतन्त्रे तेनोक्तं सर्वशास्त्रे शिवः फलम् ।  
यतः शिवोद्भवाः सर्वे शिवधामफला इति ॥२९०॥  
  
तत्रैव च पुनः प्रोक्तमूर्ध्वतत्त्वविवेचने ।  
यन्न साङ्ख्यैर्न योगीन्द्रैर्न प्रिये पाञ्चरात्रिकैः ॥२९१॥  
  
इत्यादि यावदाक्षिप्तं वादिनां तु शतत्रयम् ।  
त्रिषष्ठ्या चाधिकं ते हि तावन्मात्रविवेचकाः ॥२९२॥  
  
कथं स्युरपरिच्छिन्नशिवतत्त्वविदात्मकाः ।  
अथ तत्रांशमात्रेऽपि शिवसद्भावमेव ते ॥२९३॥  
  
आरोपयेयुस्तत्तावन्नैव सुस्पष्टसङ्गति ।  
देवदत्तादिवाक्ये हि सर्वतः पूर्व(र्ण)विग्रहे ॥२९४॥  
  
देवदत्तपदश्रोता तावन्मात्रपदे कथम् ।  
समग्रपूर्ववाक्यानां समारोपं करिष्यति ॥२९५॥  
  
कथं चाधिगमस्तस्य तावतोऽर्थस्य वाक्यतः ।  
तस्मादेवेति चेत्तर्हि न पदश्रोतृता न च ॥२९६॥  
  
तावन्मात्रस्य सोऽस्त्यर्थ इत्थं प्रकृतिगोचरे ।  
समग्रशिवशास्त्रार्थज्ञप्त्या सम्पूर्णरूपया ॥२९७॥  
  
योगसाङ्ख्यार्हतन्यायपाञ्चरात्रश्रुतिस्मृतीः ।  
यद्येव शिवतत्त्वेन सम्पूर्णं परिकल्पयेत् ॥२९८॥  
  
तावदस्तु नतु स्फारस्तावांस्तत्रेति चर्चितम् ।  
ज्ञप्तिश्च शिवतत्त्वस्य तत्संस्कारपुरःसरा ॥२९९॥  
  
अन्यथा प्रत्यवायः स्यादुपदेष्ट्रुपदेश्ययोः ।  
तत्संस्कारग्रहश्चेत्स्यात्कामं शास्त्रार्थ ईदृशः ॥३००॥  
  
न तु वैष्णवता तस्य साङ्ख्यता श्रौततापि वा ।  
  
१३२)  
  
अन्यसंस्कारमूर्ध्वोर्ध्वं गृहीत्वाप्यनुतिष्ठति ॥३०१॥  
  
वैष्णवाद्येव तर्ह्यस्य प्रत्यवायो महत्तरः ।  
नन्वद्वयपदेऽमुष्मिन्केयं मुख्या प्रकल्पना ॥३०२॥  
  
किं ब्रूषे स्वयमेव त्वं भेदोपहतवृत्तिकः ।  
एतदेव परं द्वैतं भवानेव हि संश्रितः ॥३०३॥  
  
यदहं वैष्णवो भूष्णुः शैवे किं नाधिकारवान् ।  
तत्स्वयं भेदमूढस्त्वं भेदे च नियतेर्बलात् ॥३०४॥  
  
ततस्तैः प्रत्यवायः स्याद्योग इत्युपपादितम् ।  
किं च तादात्म्ययोगेन देवता पूज्यते ततः ॥३०५॥  
  
विष्णुतादात्म्यमापन्नः कथं रुद्रं प्रपूजयेत् ।  
गीतासु च ततो गीतं यो यच्छुद्धः स एव सः ॥३०६॥  
  
तादात्म्यभावना योगाः फलं मन्त्राः स्व * * * ।  
दद्युस्तद्भावितात्मातः फलकामस्य सिद्धिदः ॥३०७॥  
  
मोक्षकामस्य तच्छास्त्रमोक्षलिप्सोरपि स्फुटम् ।  
तद्दोषभावनाक्रान्तः क्षमस्तावति योजने ॥३०८॥  
  
मुख्यस्तावदयं कल्पो यो यत्रैव प्रतिष्ठितः ।  
नित्यं तादात्म्यमापन्नः स तत्राधिकृतस्त्विति ॥३०९॥  
  
अत एव ततो ग्राह्यं ज्ञानमित्यभिधीयते ।  
स हि तादात्म्यमापन्नस्तद्भावनविधिक्रमात् ॥३१०॥  
  
शिष्यस्तदैव [तत्रैवेति पाठः] शास्त्रं तु   
गृह्णन्पूर्वापरक्रमात् ।  
कथं स्वबुद्ध्या सन्धत्तां तावद्यत्तेन संहितम् ॥३११॥  
  
यस्तु सन्धातुमीहेत स साक्षात्परमेश्वरः ।  
तस्य किं वा गुरुः क्रुयात्सोऽन्येषां गुरुरुच्यते ॥३१२॥  
  
१३३)  
  
नान्यतो वेदविद्भ्यश्चेत्यत एव हि मन्वते ।  
तस्मात्तादात्म्यमापन्नो गुरुरित्यभिधीयते ॥३१३॥  
  
स च यावति यत्रैव [तत्रैवेति पाठः] तत्र तावति नान्यथा ।  
ननु वैष्णवशास्त्रार्थस्तत्कालं शिवभावनात् ॥३१४॥  
  
तादात्म्यं गुरुतां हन्त पूर्णधीः प्रलपत्ययम् [त्यलमिति   
पाठः] ।  
रामरावणनाट्येषु नह्येता नटभूमिकाः ॥३१५॥  
  
नेपथ्यादिपरावृत्त्या येनान्यत्वं प्रपद्यते [प्रवर्तते इति   
पाठः] ।  
वैष्णवो विष्णुरेवाहं तद्दासो वेति चर्चयन् ॥३१६॥  
  
इदानीं न तथास्मीति किमेतत्सुसमञ्जसम् ।  
अत्र ह्येकतमा संविन्मिथ्याज्ञानत्वमश्नुते ॥३१७॥  
  
यया [यथेति पाठः] स एव पतितः शिष्यो वा पतितो भवेत् ।  
तस्मान्मुख्यो ह्ययं कल्पः प्रतिशास्त्रं गुरुर्गुरुः ॥३१८॥  
  
उक्तं स्वतन्त्रशास्त्रेषु नासौ सिद्धिफलप्रदः ।  
अन्यशास्त्ररतो यः स्यात्तच्छास्त्रनिरतोऽपि वा ॥३१९॥  
  
लोकेऽपि यावदीदृक्षः प्रवादो ज्योतिरादिके ।  
विष्णोर्भागवता मगाश्च सवितुः शाम्भोर्जटाभस्मिनो   
मातॄणामथ मातृमण्डलविदो विप्रास्त्वथ ब्रह्मणः ।  
शाक्याः सत्त्वहितस्य बुद्धवपुषो नग्नास्तथैवार्हतो  
यो यैर्देव उपास्यते स्वविधिना तैस्तस्य कार्या क्रिया ॥  
  
अत एवाधिकज्ञानशाली सन्निहितो यदि ।  
देशे तत्र भवेन्नाना नाधिकारस्य भाजनम् ॥३२१॥  
  
यस्त्वस्मिन्पूर्णसम्बोधे रूढो वास्तवशासने ।  
  
१३४)  
  
उत्तरोत्तररूढ्यर्थं शिशोः करणमानसम् ॥(?) ३२२॥  
  
फलसम्पत्तये वापि भावांशवशशालिनः ।  
अनुग्रहं स वै कुर्यात्पूर्णत्वादूर्ध्ववृत्तितः ॥३२३॥  
  
नन्वद्वये किमूर्ध्वं स्यान्न किञ्चिद्भेदमोहिताः ।  
भवन्तस्त्वधरावस्था भेद एवाधरो यतः ॥३२४॥  
  
तस्माद्ये केचनान्ये स्युः पशुशासनवर्तिनः ।  
वैष्णवाः सौगताः श्रौतास्तथा श्रुत्यन्तवादिनः ॥३२५॥  
  
इत्यादयो नाधिकृता जातुचित्पतिशासने ।  
उक्तवान्यत्र शास्त्रेष्वप्यधिकारिविवेचने ॥३२६॥  
  
यो वैष्णवो मनुं दद्याच्छैवं मूढमतिः शिशोः ।  
तं पापं वञ्चकं मत्वा शिशुर्न्याय्यं समाचरेत् ॥३२७॥  
  
इहाप्युक्तं मोक्षदः स्यात् स्वभ्यस्तज्ञानवानिति ।  
अभ्यस्तं च परं ज्ञानं यतो नास्त्येव विच्युतिः ॥३२८॥  
  
परमाद्वयविज्ञानान्न खल्वप्यस्ति विच्युतिः ।  
स्वात्मपक्षस्थिताशेषज्ञाननिर्भरवृत्तिकः ॥३२९॥  
  
कथं को वा कुतो वापि च्यवतां तिष्ठतु क्व वा ।  
इत्थं य एष शास्त्रार्थः स्थितः शक्तिप्रभावतः ॥३३०॥  
  
अन्तः कृताशेषतत्त्ववर्णादिभरनिर्भरः ।  
सर्वाभिधो भैरवात्मा सोऽयमेव स्वरूपभाक् ॥३३१॥  
  
शास्त्रेऽस्मिन्परमेशेन ज्ञानचन्द्राख्यया कृतः ॥  
  
तद्व्याख्यातमिदं प्रसन्नगहनं वाक्यं मया स्वागम-  
प्रामाण्यप्रतिपादनक्रमवशात्तत्तत्प्रसङ्गादपि ।  
अत्रारूढधियां प्रमाणमहिमा विश्वाद्वयोद्दामितो   
भातीति स्वयमेव सत्यहृदया ज्ञास्यन्ति किं श्लाघितैः ॥  
  
१३५)  
  
ये सम्यक्प्रविचारिणो ननु शिवाः कस्तान्प्रति प्रोद्यमः   
किं तैर्ये प्रविमर्शदूरशिखरारोहक्रमे पङ्गवः ।  
पाषाणायितवृत्तयः पुनरमी ये शास्त्रवन्ध्या नराः   
संरम्भः प्रलयाम्बुधेरिव ततः स्वात्मन्ययं घूर्णते ॥  
  
संशाम्य स्वयमात्मनि त्यज जवाज्ज्वालाजटाडम्बरान्   
भोः कल्पानल दाह्यमस्ति भवतो नाद्यापि किञ्चिद्यतः ।  
त्वत्प्रोल्लासविघूर्णनाघनघुरद्धोरस्फुलिङ्गाशतै-  
र्विश्वं व्याप्य विलीनतां गतमिदं द्राक्त्वत्प्रकाशात्मकम् ॥  
  
प्रवरपुरनामधेये पुरे पूर्वे काश्मीरिकोऽभिनवगुप्तः ।  
मालिन्यादिमवाक्ये वार्तिकमेतद्रचयति स्म ॥३३५॥  
  
इति श्रीमन्महामाहेश्वराचार्यवर्याभिनवगुप्तपादविरचिते   
श्रीमालिनीविजयोत्तरश्लोकवार्तिके द्वितीयः काण्डः ॥  
  
शुभाय *? भवीतु ॥  
  
श्रीमत्प्रतापभूभर्तुराज्ञया प्रीतये सताम् ।  
मधुसूदनकौलेन सम्पाद्येदं प्रकाशितम् ॥  
  
  
  
  
  
