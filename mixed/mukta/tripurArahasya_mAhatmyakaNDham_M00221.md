---
Catalog number: M00221
Description: Part 2 of gurumaṇḍalagranthamālāyā vol. 28 part 2 from chapter 51 to
  end.
Main title: tripurārahasyam māhatmyakaṇḍham
Publication country: India
Subjects:
- tantric / āgamic literature
- śākta
Uniform title: tripurārahasya māhatmyakaṇḍham
title: त्रिपुरारहस्य माहत्म्यकण्ढम्
title_iast: tripurārahasya māhatmyakaṇḍham

---
  
  
प्।५१४)  
  
एकपञ्चाशत्तमोऽध्यायः   
  
ललितामाहात्म्ये यागन तुष्टायाः श्रीदेव्याःसमाविर्भावपुरः सरं   
तदद्भुतरूपवर्णनम्   
  
शृणु कुम्भज ! तेनैवं निरस्ताः सर्वतोऽमराः ।  
दुःखिताः काननेष्वद्रिदरीष्वन्तर्गुहासु च ॥ १ ॥  
  
नदीकुञ्जेषु दैत्येशत्रस्ता दैत्यैरलक्षिताः ।  
ऊषुर्दीर्घतमः कालं क्वचिद्दैत्यैर्विलक्षिताः ॥ २ ॥  
  
आकृष्टास्ताडिताः सेवां कुर्युर्भृत्या यथा तथा ।  
एवं वर्षसहस्राणामतीतं द्विसहस्रकम् ॥ ३ ॥  
  
तदा क्वचित्तु देवेन्द्रो ददर्शाऽङ्गिरसं गुरुम् ।  
प्रणम्य तं प्राह शक्रः बद्धाऽञ्जलिपुटस्तदा ॥ ४ ॥  
  
गुरो! मां पश्य शोचन्तं देवेशं त्वत्समाश्रयम् ।  
चिराय परिदृष्टोऽसि शिष्ये मयि दयां कुरु ॥ ५ ॥  
  
नाऽहं सोढुमितः शक्तः कष्टमेवंविधं विभो ।  
पुरा विधिः प्रार्थितोऽपि मया भूयः स्वयं जगौ ॥ ६ ॥  
  
नाऽधुनाऽस्य प्रतीकारे कालो देवपते शृणु ।  
प्रतीक्ष कालं कालेन विना नो सिध्यतीहितम् ॥ ७ ॥  
  
प्।५१५)  
  
तस्याऽद्य वत्सरा वृत्ता असङ्ख्येया युगात्मकाः ।  
न तं कालं प्रपश्यामि लेशतोऽपि सुखावहम् ॥ ८ ॥  
  
पश्य मां मलिनं दीनं क्षामाऽङ्गं सर्वतो भयम् ।  
एष कुञ्जः कण्टकितः स्वर्गो नन्दनमेव च ॥ ९ ॥  
  
सुधर्मा चाऽत्र मशका गन्धर्वाः स्वरमण्डलाः ।  
वन्दिनः करटा एते शालूराः स्तुतिवाचनाः ॥ १० ॥  
  
रम्भाद्याः खद्योतगणा हंसतूलं शिलातलम् ।  
उपधानं गुल्मपादो मन्त्राऽह्वानं शिवाध्वनिः ॥ ११ ॥  
  
परिषद्बककङ्काद्याः पटवासो महीरजः ।  
चामराः कण्टकितरुशाखा वात्याप्रवेपिताः ॥ १२ ॥  
  
एवं समाचारयुतं पश्यंस्तेन द्रुतं मनः ।  
नूनं भाग्यं ममैवैतदित्युक्त्वा मूर्च्छितोऽभवत् ॥ १३ ॥  
  
तं दुःखमूर्च्छितं दृष्ट्वा गुरुः कारुण्यमागतः ।  
समाश्वास्याऽमरपतिः प्रोवाचाऽङ्गिरसो वचः ॥ १४ ॥  
  
शृणु देवर्षभ! बुधा नाऽनुशोचन्ति कुत्रचित् ।  
आपत्सु हर्षकलिताः सम्पत्सु समतां गताः ॥ १५ ॥  
  
प्।५१६)  
  
सञ्जना विकृतिं नैव गच्छन्ति विशदाऽशयाः ।  
शोकं जित्वा विमर्शेन सन्धैर्येण महाजनाः ॥ १६ ॥  
  
प्रभवन्ति शुभायैव कालमात्रप्रतीक्षकाः ।  
शृणु तेऽत्राऽभिधास्यामि व्यवसायं फलावहम् ॥ १७ ॥  
  
तपसा तोष्य भूतेशं प्राप्तवान् सर्वतोऽभयम् ।  
न योनिजैर्मानसैर्वा मृत्युस्तस्य शिवेरितः ॥ १८ ॥  
  
द्वैविध्यमन्तरा लोके नाऽस्ति कश्चन कुत्रचित् ।  
देवाद्यैः पुरुषैश्चाऽपि नाऽस्य मृत्युरुदीरितः ॥ १९ ॥  
  
अतोऽमरगणैर्युक्तस्त्रिपुरां परमेश्वरीम् ।  
प्रयाहि शरणं नाऽस्ति रक्षकोऽन्यः कथञ्चन ॥ २० ॥  
  
इत्युक्त्वा मारुतं देवं दध्यौ देवगुरुस्तदा ।  
ध्यातमात्रो जगत्प्राणः प्रणम्य समुपस्थितः ॥ २१ ॥  
  
वाचस्पतिस्तमाहाऽथ शृणु मारुत! मे वचः ।  
त्वं सर्वदागतिः सर्वप्राणश्चाऽपि महाबलः ॥ २२ ॥  
  
नय शक्रं हिमगिरेः शिखरं व्योममार्गतः ।  
शीघ्रमन्यान् सुरान् सर्वान् पावकप्रमुखानपि ॥ २३ ॥  
  
ततस्ततो दैत्यगणैरानयाऽलक्षितो भृशम् ।  
तत्र पौरुषयोगेन साध्यं सर्वसमीहितम् ॥ २४ ॥  
  
प्।५१७)  
  
ओमित्युक्त्वा निमेषेण देवान् सर्वान् समानयत् ।  
समेता हिमवच्छृङ्गे शक्राद्याः सर्वतोऽमराः ॥ २५ ॥  
  
अथ वायुं प्रेषयित्वा चाऽनिनाय गुणेश्वरान् ।  
निश्चित्य भण्डदैत्यस्य विजयाय समीहितम् ॥ २६ ॥  
  
त्रिपुरां परमेशानीं विना नेह गतिः क्वचित् ।  
एवं विधिमुखा देवास्त्रिपुरां परमेश्वरीम् ॥ २७ ॥  
  
दध्युः सर्वजगद्धात्रीं निगृहीताऽक्षमारुताः ।  
एवं तेषामगाद्ध्याननिष्ठानां वत्सरं शतम् ॥ २८ ॥  
  
अथ देवा मन्त्रयित्वा त्रिपुराप्रीतिहेतवे ।  
महायागेन त्रिपुरामयजन् तन्त्रमार्गतः ॥ २९ ॥  
  
समाप्तेऽथ महायागे मन्त्रद्रव्यसुसम्भृते ।  
यत्र ब्रह्माऽभवद्ब्रह्मा आचार्यो गुरुरेव च ॥ ३० ॥  
  
ऋत्विजः शिवविष्ण्वाद्या यागे तस्मिंस्तदाऽभवन् ।  
प्राप्तेऽन्त्यदिवसे तस्मिंश्चिद्भावप्रविभाविते ॥ ३१ ॥  
  
यागवन्हौ चिदाकारे महाकुण्डसमेधिते ।  
अयजत् पूर्णयाऽहुत्या गुरुर्ध्यायन् पराम्बिकाम् ॥ ३२ ॥  
  
तदा भक्त्या संस्तुवत्सु देवेषु त्रिपुराम्बिका ।  
प्रादुरासित् कुण्डमध्याच्चिदग्नेर्ज्वलतोऽन्तरात् ॥ ३३ ॥  
  
प्।५१८)   
  
पूर्णाऽहुत्यां हुतायां वै कुण्डे जज्वाल पावकः ।  
योजनैकसमुच्छ्राया ज्वालाऽत्यन्तं व्यवर्धत ॥ ३४ ॥  
  
तत्राऽभवन्महाशब्दः पर्वतस्येव भिद्यतः ।  
शताऽशनिनिपातात्मा भिन्दञ्च्छ्रोत्राणि नाकिनाम् ॥ ३५ ॥  
  
ततोऽमराणां चक्षूंषिं मुष्णन् प्रौढेन तेजसा ।  
सकृत् सुदामिनीकोटिसङ्घट्टसदृशच्छविः ॥ ३६ ॥  
  
महाप्रकाश उदभूद्वह्निज्वालाऽन्तरे तदा ।  
महता ध्वनिना तद्वत्तेजसा च बुधास्तदा ॥ ३७ ॥  
  
बधिराऽन्धीकृताः सर्वे मूर्च्छिता आपतन् भुवि ।  
विना गुरुं त्रिमूर्तिभ्यः पतिताः सर्व एव ते ॥ ३८ ॥  
  
तत्तेजोमध्यतः प्रादुरासीच्छ्रीत्रिपुराऽम्बिका ।  
तरुणाऽरुणपुञ्जाऽङ्गसम्प्रदायतनुच्छविः ॥ ३९ ॥  
  
विद्युल्लतेव विद्योतत्तनूद्यत्तनुवल्लरी ।  
विद्युल्लताविकसितापूर्णचन्द्राऽम्बुजाऽनना ॥ ४० ॥  
  
कवरीतिमिरौघोद्यत्सिन्दूराऽरुणसुप्रभा ।  
तारकाजालवद्व्योमकवरीरत्नभूषणा ॥ ४१ ॥  
  
प्।५१९)  
  
दीर्घवेणीभोगिवक्त्रनिर्यत्सीमन्तजिह्विका ।  
सिन्दूराऽरुणलोहित्याऽक्षिप्तकेशनभोऽङ्गणा ॥ ४२ ॥  
  
विपर्यस्ताऽर्धचन्द्राऽङ्कफाले राजद्विशेषिका ।  
कुन्तलाऽलिगणाऽकीर्णविकसद्वदनाऽम्बुजा ॥ ४३ ॥  
  
मुखसौन्दर्यसरसीनीलाऽम्बुजनिभेक्षणा ।  
कन्दर्पकोटिजननमन्त्राऽकूतसमीक्षणा ॥ ४४ ॥  
  
क्षीराऽब्धिकोटिलहरीसम्भवाऽपाङ्गसुन्दरा ।  
चाम्पेयकलिकासम्पत्प्रपोषकसुनासिका ॥ ४५ ॥  
  
कुरुविन्दाऽदर्शशोभाप्रोल्लसद्गण्डमण्डला ।  
अपाङ्गसरिदुन्मज्जत्ताटङ्कमणिनीरजा ॥ ४६ ॥  
  
ताटङ्काऽम्बुजसंस्थानमुक्ताऽवलिमरालिका ।  
कर्णभूषाकान्तिचापकटाक्षशरसन्ततिः ॥ ४७ ॥  
  
पक्वदाडिमबीजात्मदन्तलौहित्यदच्छदा ।  
विकसद्रक्तकुमुदाऽन्तरकिञ्जल्कदच्छविः ॥ ४८ ॥  
  
प्रवालदच्छदोदञ्चद्दन्तकुन्दसुकोरका ।  
मन्दहंसक्षीरनिधिप्रवालरदनच्छदा ॥ ४९ ॥  
  
मुखमाणिक्यकमलवृन्ताऽभचिवुकोज्ज्वला ।  
मणिग्रैवेयकाकल्पलसद्गीवाऽब्जसुन्दरा ॥ ५० ॥  
  
पाणिरत्नमृणालोद्यत्पद्मकोशस्तनद्वयी ।  
माणिक्यदेहलतिकास्तनस्तवकशोभिनी ॥ ५१ ॥  
  
प्।५२०)  
  
मुखचन्द्रप्रभाभीतिनिलीनकुचकोकिका ।  
मन्दस्मितसरित्पूरखेलत्कुचमरालिका ॥ ५२ ॥  
  
तनुवल्लीशाखिकोद्यत्पाणिपल्लवलोहिता ।  
करप्रवालाऽग्रजपाकोरकाऽङ्गुलिमण्डिता ॥ ५३ ॥  
  
सृणिपाशधनुर्बाणैर्लसद्बाहुचतुष्टया ।  
वलयाऽङ्गदरत्नोर्मिकूर्पासविलसद्भुजा ॥ ५४ ॥  
  
मुखपद्ममृणालाऽभमुक्ताहारलतोज्ज्वला ।  
रोमाऽलितनुनालोद्यत्कुचद्वन्द्वाऽब्जकुड्मला ॥ ५५ ॥  
  
रोमाऽलिवल्लरीमूलनाभिनिम्नाऽलवालिनी ।  
नाभिसरोन्नीतरोमलताशैवालवल्लिका ॥ ५६ ॥  
  
कौसुम्भरत्नवसनसमाच्छन्ननितम्बिनी ।  
ऊर्ध्वाऽङ्गधारणामात्रनिमित्तप्राप्तमध्यमा ॥ ५७ ॥  
  
सूक्ष्माऽभ्राऽभांऽशुकाऽन्तस्थदृश्यतारकभूषणा ।  
माणिक्यकदलीकाण्डपारिभाव्यूरुमण्डला ॥ ५८ ॥  
  
पद्मरागनिषङ्गाऽभजङ्घायुगसुमण्डिता ।  
कमठीपृष्ठविभवसूचनप्रपदाऽन्विता ॥ ५९ ॥  
  
मणिनूपुरसंराजत्किङ्किणीचारुसिञ्जिता ।  
विकसत्पद्मसौभाग्यवदान्यपदपङ्कजा ॥ ६० ॥  
  
प्।५२१)  
  
पादाम्बुजप्रविलसन्मणिहंसकमण्डिता ।  
नखचन्द्रसुधास्यन्दहृतसन्नततप्तता ॥ ६१ ॥  
  
मरालीमन्दगमनकुलाऽचार्यपदद्वयी ।  
भक्तवाञ्छावितरणपदमन्दारपल्लवा ॥ ६२ ॥  
  
एवमाविर्भवन्तीं तां दृष्ट्वा ब्रह्मादयस्तदा ।  
दण्डवत् प्रणता भूत्वा जय देवीति तां जगुः ॥ ६३ ॥  
  
तत्र वाचस्पतिर्नत्वा भूयः प्रोत्थाय तां पराम् ।  
पश्यंस्तद्दर्शनोद्भूतहर्षवारिधिसम्प्लुतः ॥ ६४ ॥  
  
उत्तंसितकरद्वन्द्वसम्पुटोद्यत्सरोरुहः ।  
नेत्राऽम्बुजस्रवद्धर्षवारिपूरपरिप्लुतः ॥ ६५ ॥  
  
अस्तौषीदतिसुप्रेमभरगद्गदमन्थरः ।  
रचनाचातुरीमोदैर्मोदयंस्त्रिपुराम्बिकाम् ॥ ६६ ॥  
  
प्।५२२)  
  
तव विभवविलासं वर्णितुं मे न शक्तिर्यदिदमपि मयोक्तं तावकी नैव   
शक्तिः ।  
न हि भवति ततो मे वाक्पतित्वस्य हानिर्यदि भवति तदा स्यात्त्वत्प्रसादस्य   
हानिः ॥ ६७ ॥  
  
सुरगुरुरहमेवं वच्मि यत्तत्त्वमेव त्वमहमिदमितीयत्सर्वमम्ब त्वमेव ।  
तत इह न हि मे स्तो हानिलाभौ तरङ्गे मधुरकटुरसौ वा   
क्षीरसिन्धोरिवाऽन्यौ ॥ ६८ ॥  
  
यदिह विविधभेदं प्रेक्षते   
मूढदृष्टिर्मुकुरतलविराजच्चित्रवद्भासमानम् ।  
यदिदमिह पुरस्ताद्दर्शितं दिव्यरूपं तदपि च कृपया नः   
पूर्ववन्माययैव ॥ ६९ ॥  
  
विबुधसमुदयानां स्वं वरं मन्यमानो जननि तव विलासैर्मोहितो   
मूढबुधिः ।  
तब निरवधिशक्तिं वर्णितुं दृश्यभेदं विहततर्कैस्तैर्थिकस्त्वामजानन् ॥   
७० ॥  
  
विविधवचनजालैरस्ति नास्तीति पक्षैर्विवदनपरमाणां याति कालो वृथैव ।  
  
प्।५२३)   
  
क्षणमपि जगदम्ब त्वत्कलां चिन्मयीं ये निजहृदि विमृशन्तः संस्थितास्ते   
हि धन्याः ॥ ७१ ॥  
  
विगतविषयतृष्णावासने स्वाऽन्तरङ्गे विमलमुकुरतुल्ये निश्चले स्वात्मनैव ।  
तव जननि कलां तां योगिनः प्रेक्षमाणाः परमसुखपदस्थास्ते हि   
धन्या जयन्ति ॥ ७२ ॥  
  
इति चिरतरकालं त्वत्स्वरूपं विमृश्याऽन्तरभुवि दृढभावाः   
स्युर्निसर्गस्वभावाः ।  
तदनु बहिरशेषं त्वत्स्वरूपं मृशन्तः त्वयि परमविलासास्ते हि   
योगीन्द्रपूज्याः ॥ ७३ ॥  
  
अहमपि ललिते त्वत्पादपद्मस्य कञ्चित् परिचयमभिगम्याऽन्तः सदा सर्वतोऽपि   
।  
वचनविरचनानां चिन्तनानामपि त्वामणु किमपि विना नाऽवैमि तत्त्वां   
नतोऽस्मि ॥ ७४ ॥  
  
इति स्तुत्वाऽमरगुरुः प्रणतो दण्डवद्भुवि ।  
गुणभूता विधिमुखा अपि तुष्टुवुरम्बिकाम् ॥ ७५ ॥  
  
जय जय जननि जगल्लयपालनसर्जनविभवे समाचितिरूपे ।  
सर्वाऽभासनतनुरपि वितता संविदनुत्तरमात्रशरीरा ॥ ७६ ॥  
  
प्।५२४)  
  
नैपुण्यमेतद्द्र्पणसदृशं भाहनिरोपेऽप्यतिचित्रं ते ।  
विजयत्येतत्तव दुर्घटनाघटनाशक्तिर्महती सत्ता ॥ ७७ ॥  
  
स्वं रूपं तद्विततमपीश्वरि दुर्घटशक्त्या परिमितरूपम् ।  
कृत्वा दर्शनदृश्यविभेदान् विधिधान् सर्वान् परिभासयसि ॥ ७८ ॥  
  
एवं स्वीयं रूपमनेकं परिमितरूपा पश्यन्ती त्वम् ।  
बन्ध्कं चित्परिमृष्याऽन्तर्यत्नाद्भूयो भासि यथावत् ॥ ७९ ॥  
  
स्वात्माऽदर्शे प्रविततलीलां भावयसीत्थं स्वातन्त्र्यात्त्वम् ।  
दृष्ट्वा कल्पितमेतत्स्वीयं नन्दस्यनिशं देवि ! नमस्ते ॥ ८० ॥  
  
सन्ततलीलामिति यः कश्चन शक्त्या भिन्नस्तव जानीयात् ।  
स च लोकानां त्वमिव महेश्वरि ! लीलाद्रष्टा नन्दति देवः ॥ ८१ ॥  
  
गूढं रूपं तव सविलासं द्रष्टुं शक्ता न हि ये दीनाः ।  
तेषामेतत्परमं रूपं प्रकटितमक्ष्णोः फलसञ्जननम् ॥ ८२ ॥  
  
प्।५२५)  
  
कुङ्कुमशोणं गुरुकुचनम्रं चन्द्रकलाढ्यं सुलिलतरूपम् ।  
सृणिशरचापान् पाशं बिभ्रद्वयमिह भूयः प्रणमामस्तत् ॥ ८३ ॥  
  
स्तुत्वैवमपि ब्रह्माद्याः प्रणेमुः पादसन्निधौ ।  
अथ तान् प्राह परमा वत्सा उत्तिष्ठत द्रुतम् ॥ ८४ ॥  
  
एषाऽहं कृतसन्नाहा प्राप्ता शत्रुवधाय वः ।  
किं वोऽभिलषितं भूयः प्रतीच्छध्वं गुणेश्वराः ॥ ८५ ॥  
  
त्वमप्याङ्गिरस ब्रूहि वाञ्छितं किं ददामि ते ।  
निशम्यैवं वचो देव्याः प्रोचुर्ब्रह्मादयस्तत। ॥ ८६ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितामाहात्म्ये   
भगवतीललिताऽविर्भाववर्णनं नामैकपञ्चाशत्तमोऽध्यायः ॥ ४२३३ ॥  
  
  
  
प्।५२६)  
  
द्विपञ्चाशत्तमोऽध्यायः  
  
देवेभ्यः समाश्वस्तेभ्यो वृहस्पत्यनुरोधेन देव्या स्वरूपदर्शनार्थं   
श्रीसुक्तजपविधानवर्णनपुरःसरं मन्त्रिभिः सह   
मन्त्रणमनुभण्डद्वारा देवगणत्रासाय ससज्जीभवनं   
त्रिपुराविर्भाववर्णनम्   
  
  
शृणु कुम्भोद्भव ! मुने ! ब्रह्मादिनां वचस्ततः ।  
प्राहुर्ब्रह्ममुखा देवीं भक्तिनम्रसुमूर्तयः ॥ १ ॥  
  
भूय एवं महापत्सु जगतां रक्षणोद्यता ।  
विधेयममराऽरीणां शत्रूणां प्रविहिंसनम् ॥ २ ॥  
  
मातः ! शृणु कथं भण्डदैत्यो भूयस्त्वया हतः ।  
नूनं त्रिलोचनेनाऽसौ सर्वतोऽमरतां गतः ॥ ३ ॥  
  
कथं वाऽमरकार्यं स्यात् कथं चाऽसुरघातनम् ।  
श्रुत्वैवं धातृमुख्यानां वचः सा प्राह शङ्करी ॥ ४ ॥  
  
मा कृथाः पद्मयोने त्वं शङ्कामत्राऽसुराऽहतौ ।  
माऽहं योनिसमुद्भूता मनसा वाऽपि कस्यचित् ॥ ५ ॥  
  
अग्निकुण्डसमुद्भूता स्त्रीस्वरूपाऽस्म्यलौकिकी ।  
अप्रसिद्धेन चाऽस्त्रेण निहन्म्येनं महासुरम् ॥ ६ ॥  
  
शुत्वैवं ललितावाक्यं जहुश्चिन्तां गुणेश्वराः ।  
अथोवाचाऽमरगुरुः पराशक्तिं कृताञ्जलिः ॥ ७ ॥  
  
देवि ! त्वां सर्वजननीमेवंरूपां महेश्वरीम् ।  
पश्यन्तु शक्रप्रमुखा भूयासुस्तेन पाविताः ॥ ८ ॥  
  
प्।५२७)  
  
निशाम्याऽङ्गिरसवचः प्राह सा त्रिपुरेश्वरी ।  
शृणु जीवशक्रमुखा नैवं शक्तिमयीं तनुम् ॥ ९ ॥  
  
ममैते द्रष्टुमप्यर्हा नाऽन्यैर्दृष्टमिदं वपुः ।  
न हि साधारणः कश्चिदेवंरूपां प्रपश्यति ॥ १० ॥  
  
यूयं मेऽस्यास्तनोर्भक्ताश्चैतद्ध्यानपराः सदा ।  
अतो वो दर्शितं चैतन्नान्यैर्दृष्टं कदाचन ॥ ११ ॥  
  
रूपान्तरं परिमितं तत् प्रपश्यतु वज्रभृत् ।  
अथ भूयोऽपि बहुधा प्रार्थयामास तां गुरुः ॥ १२ ॥  
  
प्रदर्शयैतच्छक्राय चेति सा गुरुमब्रवीत् ।  
यदि मामीदृशीं शक्रः पश्येत्तच्छृणु वच्मि ते ॥ १३ ॥  
  
मां समाराधयतु स श्रीसूक्तविधिना ततः ।  
दर्शयिष्यामि तस्मै स्वमिदं रूपं न संशयः ॥ १४ ॥  
  
इत्युक्त्वा मूर्च्छितान् देवान् सुधादृष्ट्या प्रबोध्य सा ।  
अन्तर्धानं ययौ तत्र ब्रह्मादीनां प्रपश्यताम् ॥ १५ ॥  
  
अथोत्थिताः शक्रमुखा देवाः सर्वे बृहस्पतेः ।  
श्रुत्वा श्रीत्रिपुरादेव्या आविर्भावं ततो वृषा ॥ १६ ॥  
  
देवैः समेतो गुरुणा विज्ञातोपासनक्रमः ।  
लक्ष्मीसूक्तविधानेन भक्तिश्रधाऽतिनिर्भरः ॥ १७ ॥  
  
आराधयामास परां त्रिपुरां परमेश्वरीम् ।  
एवं तस्याऽराधयतो मासाः षट् पञ्च चाऽत्ययुः ॥ १८ ॥  
  
प्।५२८)  
  
तदन्तरे दैत्यगुरुर्ज्ञात्वाऽमरविचेष्टितम् ।  
भण्डासुराय तद्वृत्तं ज्ञापयामास सर्वशः ॥ १९ ॥  
  
शृणु दैत्यपते शत्रुः सुरेशो हिमवद्गिरौ ।  
साम्प्रतं परमां शक्तिमुपतिष्ठति भक्तितः ॥ २० ॥  
  
सा प्रसन्ना क्षणेनैव त्वां सपुत्रं सबान्धावम् ।  
ध्वंसयिष्यति दावाग्निस्तृणदारुचयं यथा ॥ २१ ॥  
  
यतस्व तावदेव त्वं यावन्नाशं न यास्यसि ।  
नाऽत्रोपास्यो दृश्यतेऽन्यः साम्नो बलवदाश्रिते ॥ २२ ॥  
  
दिवं भुवं समर्प्याऽशु सधनं सपरिच्छदम् ।  
इन्द्राय पातालमात्रराज्यस्तां जगदीश्वरीम् ॥ २३ ॥  
  
प्रयाहि शरणं देवीमन्यथा नाशमेष्यसि ।  
इत्युक्त्वा पूजितस्तेन जगामाऽभिमतां गतिम् ॥ २४ ॥  
  
अथ भण्डासुरो दैत्यो मन्त्रिभिर्मन्त्रशिक्षणैः ।  
मन्त्रयामास दैत्योऽसौ सेवितः शून्यके पुरे ॥ २५ ॥  
  
राज्ञाऽज्ञप्ता मन्त्रिणस्ते प्रोचुः स्वस्वमताऽनुगम् ।  
कश्चित् साम भेदमन्यः परोदानमुवाचह ॥ २६ ॥  
  
दण्डमाहुस्तथा केचिदेवं व्याकुलिता सभा ।  
तदन्तरे विशुक्रस्य पुत्रः शुक्रसमो मतः ॥ २७ ॥  
  
प्।५२९)  
  
श्रुतवर्मेति विख्यातः प्राह नत्वा सुरेश्वरम् ।  
शृणु राजन्नर्थशास्त्रमर्यादासहितं वचः ॥ २८ ॥  
  
बाह्यदृष्टिर्दोषवती निसर्गेणैव चञ्चला ।  
दृष्ट्या बुद्ध्याख्यया सत्त्वरूपया विमृशेत् कृतिम् ॥ २९ ॥  
  
अविमृश्यकरो वह्नौ पतङ्ग इव नश्यति ।  
सुविमृश्यकरो यस्तु तं सम्पत् प्रवृणोत्यलम् ॥ ३० ॥  
  
मन्त्री वृठाऽभिनिवेशः स्फुटदृष्टिर्द्रतग्रहः ।  
राजाऽहिमतवक्ता च सततं स्वार्थतत्परः ॥ ३१ ॥  
  
नाशयेद्राज्यसहितं राजानं नाऽत्र संशयः ।  
यथा नौरासनच्छिद्रा सपान्थं नाविकं जले ॥ ३२ ॥  
  
तस्माद्दुर्मन्त्रिणस्त्याज्या राज्ञा राज्यं बुभूषता ।  
शृण्वहं तेऽभिधास्यामि कर्तव्याऽनन्तरक्रियाम् ॥ ३३ ॥  
  
महाराज ! त्वया देवात्तपसा तोषितात् पुरा ।  
अप्राप्तमभयं स्त्रीभ्यो मत्वाऽल्पमिति ते मुधा ॥ ३४ ॥  
  
तदत्र न हि विस्रम्भः पुरा महिषदानवः ।  
राज्यं त्रिभुवने प्राप्य स्त्रिया विनिहतो बली ॥ ३५ ॥  
  
पुरा शुम्भनिशुम्भौ च बलिनावतिविक्रमौ ।  
हतौ युद्धे चण्डिकया सबलाविति नः श्रुतम् ॥ ३६ ॥  
  
प्।५३०)  
  
जये लिङ्गं न हेतुः स्यान्निमित्तम्बुद्धिविक्रमौ ।  
अन्यच्च तेऽभिधास्यामि चिरमेतद्धि संस्थितम् ॥ ३७ ॥  
  
दैत्यदानवरक्षःसु यो यः शुभतरो ह्यभूत् ।  
तं तमुद्धरते विष्णुर्मार्गस्थमिव कण्टकम् ॥ ३८ ॥  
  
तं नः श्रुतं तेन दैत्यरिपुणा हरिणा खलु ।  
तोषिता परमाशक्तिराविर्भूता वधाय ते ॥ ३९ ॥  
  
होमाऽग्निकुण्डाद्यद्योनिमनोभ्यां न च साऽभवत् ।  
अमानसा योनिजेभ्यो नाऽमरत्वं त्वया वृतम् ॥ ४० ॥  
  
आचार्यो भगवान् शुक्रः सर्वबुधिमतां वरः ।  
स यदाह न चाऽल्पं तद्विधि दैत्यगणेश्वर ! ॥ ४१ ॥  
  
तस्माद्गुरूक्तमेवेह युक्तं मे प्रतिभासते ।  
मनीषिणा सर्वयत्नैर्निरस्यं कालजं भयम् ॥ ४२ ॥  
  
अभये विक्रमो वर्यः शान्तिरेव भयाऽगमे ।  
सर्वथा मूलनाशो हि शक्त्याऽपोह्यः प्रजानता ॥ ४३ ॥  
  
कृत्ते मूले फलाशा का मूलगोपे फलोदयः ।  
अत्र मेऽभिमतं राजन् शृणु बुद्ध्या विचारितम् ॥ ४४ ॥  
  
प्।५३१)  
  
गुरूक्तरीत्या संशान्तिं सम्पाद्य प्रकृते पुनः ।  
तपसा पूर्ववद्देवान् शेषं भयमपोह्य च ॥ ४५ ॥  
  
ततो भूयस्त्रिजगतीं वशे कुरु सुविक्रमः ।  
इति तेऽभिहितो मन्त्रो नाऽतः क्षेमं भवेत् क्वचित् ॥ ४६ ॥  
  
विमृश्य यदभीष्टं ते तदाचर न ते चिरम् ।  
श्रुतवर्मवचः श्रुत्वा भण्डो दैत्यपतिर्वचः ॥ ४७ ॥  
  
प्राह तं दूषयन्नेव पक्षं दैत्यसभागतः ।  
मर्तुकामस्याऽगदवन्न तत्तस्य ह्यरोचत ॥ ४८ ॥  
  
तदन्तरे मदोन्मत्तो दैत्यः प्रोवाच भूपतिम् ।  
दैत्येश्वर मया प्रोक्तं शृण्वत्राऽतिसुखावहम् ॥ ४९ ॥  
  
न प्रवेश्या मन्त्रगोष्ठ्यां बालाः कातरतां गताः ।  
एष बालस्तव भुजबलं नो वेत्ति किञ्चन ॥ ५० ॥  
  
भीरोर्विप्रस्योशनसो वाक्यादतितरामयम् ।  
राज्ञां युद्धप्रसङ्गेषु का विप्रस्य भवेन्मतिः ॥ ५१ ॥  
  
बिप्रा वैतानधिषणा वेदविद्याविचक्षणाः ।  
निमन्त्रणविधानज्ञास्तेषां युद्धेषु का गतिः ॥ ५२ ॥  
  
स्वधीतेस्तीक्ष्णधाराज्ञाः शूराः कुशसमित्स्तृतौ ।  
न खड्गधारां जानन्ति न शूराः शरसंस्तृतौ ॥ ५३ ॥  
  
प्।५३२)  
  
हन्त विप्रैरपि यदि युद्धं मन्त्रेण जीयते ।  
ग्रामसिंहबिभीषितैस्तदेभा मूत्रमुत्सृजुः ॥ ५४ ॥  
  
यदि विप्रा युद्धकृत्यमपि जानीयुरुद्धतम् ।  
तर्हि मत्तेभकुम्भस्य विपाटो जम्बुकैः कृतः ॥ ५५ ॥  
  
उत्तिष्ठैष क्षणो राजन्न विश्रान्तिं समर्हति ।  
योषिद्वा पुरुषो वापि नोपेक्ष्यः शत्रुतां गतः ॥ ५६ ॥  
  
हन्ताऽद्य योषिद्दैत्येन्द्र मेरून्मूलनविक्रमम् ।  
विजेष्यति प्रतापाऽर्कसन्तापितजगत्त्रयम् ॥ ५७ ॥  
  
तदा नीलोत्पलदलैर्निर्भिद्येत महीधरः ।  
कुशाग्रैरपि विद्धः स्याल्लोहशैलो निरन्तरः ॥ ५८ ॥  
  
अथ वा त्वमिहैवाऽस्व कामभोगपरः सुखम् ।  
मामाऽज्ञापय ते भृत्यं गत्वाऽहं तान्निमेषतः ॥ ५९ ॥  
  
ब्रह्मादींस्तां च बद्ध्वा वा हत्वा वोपहरामि ते ।  
श्रुत्वैवं दैत्यवचनं प्रहृष्टो भण्डदानवः ॥ ६० ॥  
  
प्रहस्य श्रुतवर्माणं प्राह कालवशं गतः ।  
वत्स ! किं युद्धवार्ताभिरेव भीतोऽसि वै मुधा ॥ ६१ ॥  
  
प्।५३३)  
  
नैवमस्मत्कुले कश्चिज्जातो वा भविताऽपि वा ।  
यः स्त्रियो युद्धवार्ताभिरेव भीतो नपुंसकः ॥ ६२ ॥  
  
बालोऽसि गच्छ कान्ताभिश्चाटुभाषणमर्हसि ।  
धिङ्मां यस्त्वादृशं चक्रे मन्त्रिणं मन्त्रनाशकम् ॥ ६३ ॥  
  
धीराणामपि धैर्याऽद्रिवज्रवाक्कौशलं खलम् ।  
इत्युक्त्वा प्रोत्थितः खड्गहस्तो देवान् विहिंसितुम् ॥ ६४ ॥  
  
कोटिकोट्यसुरैर्युक्तः शूरैश्चित्राऽयुधैर्ययौ ।  
यत्र शक्रमुखा देवास्त्रिपुरां समुपस्थिताः ॥ ६५ ॥  
  
आगतं भण्डदैत्येशं श्रुत्वा शक्रमुखाः सुराः ।  
अत्यन्तभीता देवेशीमुच्चः पाहीति सञ्जगुः ॥ ६६ ॥  
  
भीतान् विदित्वा त्रिपुरा प्राह नित्यां चतुर्दशीम् ।  
गच्छ ज्वालामालिनि त्वं रक्ष भीतान् सुरान् द्रुतम् ॥ ६७ ॥  
  
आज्ञप्तैवं यतो दैत्या आयान्त्यमरहिंसकाः ।  
ज्वालया तान् रुरोधोच्चैर्ज्वालामालिनिका शिवा ॥ ६८ ॥  
  
प्।५३४)  
  
दृष्ट्वा ज्वालावृतं देशं मत्वा दावाग्निसम्प्लुतान् ।  
हतान् देवान् प्रहर्षेण भण्डदैत्यः पुनर्ययौ ॥ ६९ ॥  
  
देवाश्च दैत्यसेनानां श्रुत्वा कोलाहलं भृशम् ।  
वित्रस्ता मर्तुकामास्ते छित्त्वाऽङ्गानि समन्ततः ॥ ७० ॥  
  
अग्निकुण्डे देवतायाः प्रीतये जुहवुः पृथक् ।  
अशेषाऽङ्गानि हुत्वैवं पूर्णाहुतितया तनुम् ॥ ७१ ॥  
  
विशिष्टां होतुकामास्ते पेठुर्मन्त्रानुपांशुतः ।  
तदन्तरे सा त्रिपुरा भक्तरक्षापरायणा ॥ ७२ ॥  
  
कुण्डमध्यादाविरासीत्तडित्कोटिसमप्रभा ।  
जातश्चटचटाशब्दः कुण्डमध्यान्महोन्नतः ॥ ७३ ॥  
  
ज्वाला व्यवर्धताऽतीव वह्नेस्ते ददृशुः सुराः ।  
ज्वालामध्ये महादेवीं सर्वसौन्दर्यसन्ततिम् ॥ ७४ ॥  
  
हृष्टा जय जयेत्युच्चैरवोचुर्दण्डवन्नताः ।  
अथोत्थाय शक्रमुखास्तुष्टुवुस्तां महेश्वरीम् ॥ ७५ ॥  
  
आजग्मुर्ब्रह्मविष्ण्वाद्या मुनयश्चर्षयस्तथा ।  
पुष्पवृष्टिरभूद्व्योम्नो नेदुर्दुन्दुभयोऽपि च ॥ ७६ ॥  
  
ववुर्वाताः सुखस्पर्शाः सुगन्धा मृदुसञ्चराः ।  
ब्रह्माद्याः सर्वतस्तस्याः पूजां चक्रुर्यथाविधि ॥ ७७ ॥  
  
प्।५३५)  
  
महोपचारमाल्याद्यैरुपहारैर्विशेषतः ।  
विविधैर्भक्ष्यभोज्याद्यैरासवैः पिशितैरपि ॥ ७८ ॥  
  
एवं सम्पूज्य देवेशीं तोषयामासुरुच्चकैः ।  
गायनैर्नृत्यवाद्यार्द्यैरुत्सवैरपि भूरिशः ॥ ७९ ॥  
  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितोपाख्याने   
देवानामार्त्तप्रार्थनया त्रिपुराविर्भाववर्णनं नाम   
द्विपञ्चाशत्तमोऽध्यायः ॥ ४३१२ ॥  
  
  
  
  
प्।५३६)  
  
त्रिपञ्चाशत्तमोऽध्यायः  
  
ललितामाहात्म्ये यागेन तुष्टायाः श्रीदेव्याःसर्वदेवदर्शनार्थं   
श्रीमेरुपर्वते स्वाधिष्ठानस्थापनवर्णनम्    
  
अथ शक्रमुखा देवा दृष्ट्वा तां परमेश्वरीम् ।  
विधातृमुख्यानूचुस्ते देव्याः संस्थानहेतवे ॥ १ ॥  
  
श्रुत्वाऽमरवचो ब्रह्ममुखास्तां जगदीश्वरीम् ।  
प्रणम्य प्रार्थयामासुर्यत्तच्छृणु घटोद्भव ! ॥ २ ॥  
  
परमेश्वरि ! शक्राद्यैस्तव संस्थानमीहितम् ।  
अस्यां जगत्यां यन्नित्यं पश्यामस्त्वां महेश्वरीम् ॥ ३ ॥  
  
वयं गुणेश्वरा नित्यं त्वत्कृपाऽत्तमहित्वतः ।  
प्राप्य त्वदीयं ते लोकं पश्यामस्त्वत्पदाम्बुजम् ॥ ४ ॥  
  
एते शक्रादयो देवा नियत्या नियतास्तव ।  
ब्रह्माण्डभेदं नाऽर्हन्ति तत्त्वां द्रष्टुमभीप्सवः ॥ ५ ॥  
  
तदत्र लोकं निर्माय निवासं कर्तुमर्हसि ।  
प्रार्थितेत्थं ब्रह्ममुखैस्त्रिपुराम्बा महेश्वरी ॥ ६ ॥  
  
मेरुशृङ्गे विश्वकर्मनिर्मिते नगरे शुभे ।  
अवसत् सपरीवारा यथा लोके स्वके तथा ॥ ७ ॥  
  
प्।५३७)   
  
अथाऽर्थिता निजाऽर्धांशशविभागपरिकल्पितम् ।  
कामेश्वरं पतिं चक्रे समूढाऽभवदम्बिका ॥ ८ ॥  
  
इत्थं हयाऽस्यगदितं निशम्य घटसम्भवः ।  
पप्रच्छ विभवश्रुत्यां परायां जातकौतुकः ॥ ९ ॥  
  
हयग्रीव ! दयासिन्धो ! कुत्र संस्थं हि तत्पुरम् ।   
कीदृशं किं प्रमाणञ्च यस्मिन् वसति सा परा ॥ १० ॥  
  
इन्द्रादीनामप्रवेश्यं विश्वशिल्पिः कथं नु तम् ।  
ज्ञातवान्नाम किं तस्य संस्थानञ्चाऽपि कीदृशम् ॥ ११ ॥  
  
अथाऽपि शक्रप्रमुखैः श्रीसूक्तविधिना ननु ।  
आराधिता सा त्रिपुरा प्रसन्नाऽभवदम्बिका ॥ १२ ॥  
  
विधानं कीदृशं तस्य सूक्तञ्चाऽपि कथंविधम् ।  
किं माहात्म्यं भवेत् सूक्तमेतन्मे वक्तुमर्हसि ॥ १३ ॥  
  
भक्तस्य तव शिष्यस्य कृपां कुरु हयानन ! ।  
इत्थं पर्यनुयुक्तः स हयास्यो मुनिसत्तमः ॥ १४ ॥  
  
मत्वा योग्यं हि तछ्रुत्वा निजगाद स हर्षितः ।  
शृणु कुम्भज वक्ष्यामि भक्तिश्रधायुतो ह्यसि ॥ १५ ॥  
  
नैतदश्रद्दधानाय चाऽभक्ताय शठाय च ।  
वक्तुमर्हं सर्वथैव धन्योऽसि त्वं महीतले ॥ १६ ॥  
  
प्।५३८)  
  
यत्कथाश्रवणोत्साह ईदृशस्तव दृश्यते ।  
एतस्य कारणं वेद्मि नैतदल्पफलं मुने ! ॥ १७ ॥  
  
गुणमूर्तिषु सर्वेषां भक्तिः साधारणी भवेत् ।  
त्रिपुरापादभक्तिस्तु दुर्लभा सर्वतो भवेत् ॥ १८ ॥  
  
यत्र स्यात् त्रिपुराभक्तिस्तञ्जन्म चरमं भवेत् ।  
शिवविष्ण्वादिभक्तिस्तु द्वाअरमत्र प्रकीर्तितम् ॥ १९ ॥  
  
क्रमेणाऽराध्य विष्ण्वादीन् प्राप्य श्रीपादसेवनम् ।  
मुच्यते सर्वथा जन्तुर्नान्यथा कल्पकोटिभिः ॥ २० ॥  
  
अत्रोपपत्तिं वक्ष्यामि संशयस्ते भवेन्न हि ।  
लोके साम्राज्ययुक्तस्य येऽनुगास्तारतम्यतः ॥ २१ ॥  
  
मुख्या मध्यास्तथा हीनास्ते तुष्टाः स्वपदं प्रति ।  
अनिरोधं स्वोपरिस्थप्राप्तौ मार्गं दिशन्ति च ॥ २२ ॥  
  
यथाऽदौ द्वारिकस्तुष्टो द्वारेष्वप्रतिबन्धनम् ।  
प्राङ्गणेशप्राप्तिमाप दिशत्येव घटोद्भव ! ॥ २३ ॥  
  
ब्रह्माद्या गुणसम्भूतास्तत्समाराधका इति ।  
न सन्देहस्तव भवेत् सुप्रसिद्धतयैव च ॥ २४ ॥  
  
प्।५३९)  
  
वस्त्वद्वैतेऽपि लौकिक्या दृष्ट्या तन्नियतेः स्फुटम् ।  
मुख्यगौणप्रभेदश्च यथा देहेषु वै शिरः ॥ २५ ॥  
  
नाऽत्राऽश्वासो दुष्कृतिनामन्धानाञ्च प्रपश्यताम् ।  
ये च पादभवा देवाः सदा सेवनतत्पराः ॥ २६ ॥  
  
त्वं महाभाग्यवान् ब्रह्मन् प्राप्तो यच्छ्रीपरारतिम् ।  
एतत् सङ्गस्य माहात्म्यमहो भाग्यमहो तपः ॥ २७ ॥  
  
शृणु ब्रह्मंस्तव परापादभक्तिप्रयोजकम् ।  
यत्ते प्रिया सती लोपामुद्राऽख्या राजकन्यका ॥ २८ ॥  
  
पुरा सा पितृगेहस्था प्राप भक्तिं परापदे ।  
तद्धेतुं ते प्रवक्ष्यामि न तज्जानाति कश्चन ॥ २९ ॥  
  
त्रिपुरामुख्यशक्तिस्तु भगमालिनिकाऽभिधा ।  
तत्सेवनपरो राजा सर्वदा सर्वभावतः ॥ ३० ॥  
  
बाल्यादियं शुद्धचित्ता पितृसेवापरायणा ।  
पितुर्दृष्ट्वोपासनायाः क्रमं देव्या यथाक्रमम् ॥ ३१ ॥  
  
राज्यकर्म करे तस्मिंस्तां समाराधयत्यसौ ।  
एवं चिराऽराधनेन भक्त्या भावनयाऽपि च ॥ ३२ ॥  
  
तुतोष सा भगवती वरेण समच्छन्दयत् ।  
वव्रे चाऽसौ सर्वजगत्पूज्यायाः पादसेवनम् ॥ ३३ ॥  
  
प्।५४०)  
  
प्रसन्ना साऽपि सद्विद्यां त्रैपुरीं समलक्षयत् ।  
लक्षिता चाऽपि तां विद्यां वाक्समुद्रपरिप्लुताम् ॥ ३४ ॥  
  
समुद्धरद्रत्नमिव ततस्तस्य प्रसादनात् ।  
विद्या ऋषित्वं सम्प्राप्ता तन्नाम्ना सा स्फुटङ्गता ॥ ३५ ॥  
  
तस्याः सङ्गप्रभावेण तव भक्तिसमुद्गमः ।  
इति श्रुत्वा कुम्भभवः पत्न्या विभवविस्तरम् ॥ ३६ ॥  
  
प्रसन्नः पूजयामास पत्नीं श्रीपादतत्पराम् ।  
अथाऽवदद्धयास्योऽपि प्रसन्नः कुम्भजन्मने ॥ ३७ ॥  
  
शृणु ते सम्प्रवक्ष्यामि कलशीसुत ! संयतः ।  
श्रीसूक्तस्य विधानं यत्पृष्टं परमपावनम् ॥ ३८ ॥  
  
न वक्तव्यमभक्ताय नाऽन्यदेवपराय च ।  
विद्येवैतद्गोपितव्यं सर्वत्राऽतिसुगोपितम् ॥ ३९ ॥  
  
श्रीसूक्तं षोडशर्चं तदादि वेदसमुद्भवम् ।  
पुरा श्रिया सुदृष्टं तद्वेदाऽब्धेः सम्यगुद्धृतम् ॥ ४० ॥  
  
तेनाऽराध्य परां शक्तिं त्रिपुरां सुविधानतः ।  
सम्प्राप्ता लोकमातृत्वं सर्वपूज्यत्वमागता ॥ ४१ ॥  
  
आराधिता वत्सराणामर्बुदान्येकविंशतिः ।  
प्रसन्ना छन्दयामास वरेण त्रिपुरा परा ॥ ४२ ॥  
  
प्।५४१)  
  
तया वृतञ्च सायुज्यं ततः प्राह पराम्बिका ।  
वत्से ! त्वया विना विष्णुरप्रभुः परिपालने ॥ ४३ ॥  
  
अपालितं तेन चैतद्विशीर्येत निमेषतः ।  
ततो मे नियतेर्भङ्ग एव नाऽर्हसि सम्प्रति ॥ ४४ ॥  
  
तत् साम्प्रतं दिशाम्येवं त्वदाख्यां सर्वदाऽप्यहम् ।  
धारयामि स्वरूपञ्च तत्ते वक्ष्यामि श्रूयताम् ॥ ४५ ॥  
  
श्रीविद्येत्यहमाख्याता श्रीपुरं मे पुरं भवेत् ।  
श्रीचक्रं मे भवेच्चक्रं श्रीक्रमः स्यान्मम क्रमः ॥ ४६ ॥  
  
श्रीसूक्तमेतद्भूयान्मे विद्या श्रीषोडशी भवेत् ।  
महालक्ष्मीत्यहं ख्याता त्वत्तादात्म्येन संस्थिता ॥ ४७ ॥  
  
त्वं चतुर्धा मत्समीपे पूजां प्राप्स्यसि संस्थिता ।  
यद्यत्तव प्रियं लोके तन्ममाऽपि प्रियं भवेत् ॥ ४८ ॥  
  
पूज्यसे भार्गवे वारे भक्तैस्त्वं सुविधानतः ।  
तत्राऽहमपि पूज्या स्यां भक्तैरपि विशेषतः ॥ ४९ ॥  
  
तत्र सूक्तभवैर्मन्त्रैः पूजिता ह्युपचारकैः ।  
हुताऽपि विविधैर्द्रव्यैः प्रसन्ना वाञ्छिताऽर्थदा ॥ ५० ॥  
  
अभिषिक्ता च सलिलैर्दुग्धाद्यैः फलजैरसैः ।  
सर्वकामप्रदा यन्त्रे मूर्त्यादिकेऽपि वा ॥ ५१ ॥  
  
प्।५४२)  
  
नित्ये नैमित्तिके काम्ये पूजनेऽन्यत्र चाऽपि मे ।  
लक्ष्मीसूक्तं षोडशर्चं देव्याः स्नानविधौ पठेत् ॥ ५२ ॥  
  
सकृदावर्तनाल्लक्ष्मीः सदा तस्य गृहे वसेत् ।  
पूजाऽशक्तौ केवलं वा सूक्तन्ते यः पठेत् सदा ॥ ५३ ॥  
  
तस्याऽखिलं कृतं पूर्णं भवेत्तुष्टा भवाम्यहम् ।  
विद्याऽपि त्वत्समायोगाद्भविष्यति मम प्रिया ॥ ५४ ॥  
  
अहं विद्यात्मिका यत्तद्बीजं ते सर्वशोभनम् ।  
पूर्णा तेन समादिष्टा महाश्रीषोडशाक्षरी ॥ ५५ ॥  
  
उपचारेषु पूजाया मन्त्रान् सूक्तभवान् पठेत् ।  
सा पूजा स्यान्महापूजा प्रसन्नाऽहं ततो द्रुतम् ॥ ५६ ॥  
  
सूक्तेऽर्थरूपा गुप्ताऽहं मद्बीजञ्चाऽपि गोपितम् ।  
पूर्णरूपा प्रार्थिताऽहं ऋषिभिः पावकात् पितुः ॥ ५७ ॥  
  
नाऽन्यत् प्रियतरं लोके त्वत्सूक्ताद्भवति क्वचित् ।  
त्वमहं देव्यहं त्वञ्च नावयोरन्तरं भवेत् ॥ ५८ ॥  
  
ईक्षते योऽन्तरं तस्य भवेयुः परमापदः ।  
इति दत्त्वा वरं तस्यै रमायै त्रिपुरा परा ॥ ५९ ॥  
  
जगाम व्योमतां सद्यः प्रोक्तमेतद्घटोद्भव ।  
श्रीसूक्तस्य महित्वं तेनैतद्ब्रूयाः कथञ्चन ॥६० ॥  
  
  
अभक्तेषु शठेष्वन्तःश्रद्धाविरहितेषु च ।  
अथ वक्ष्ये श्रीपुरस्य वृत्तं लोकोत्तरं शृणु ॥ ६१ ॥  
  
यस्य श्रवणमात्रेण सर्वपापैः प्रमुच्यते ।  
यदा सा परमा देवी प्रार्थिता विधिमुख्यकैः ॥ ६२ ॥  
  
शक्रादीनां दर्शनार्थं स्थितिं कुर्विति कुम्भज ! ।  
अङ्गीचकार संस्थानं लीलाविग्रहधारिणी ॥ ६३ ॥  
  
ततस्त्वष्टारमाहूय मेरुशृङ्गे महोन्नते ।  
आज्ञापयद्विधिर्देव्याः श्रीपुरस्य विनिर्मितौ ॥ ६४ ॥  
  
विश्वकर्मा तथाऽज्ञतः प्रणम्य प्रपितामहम् ।  
भगवन्न मया ज्ञातं तत्पुरं कुत्र संस्थितम् ॥ ६५ ॥  
  
किं प्रमाणं किमाकारं किम्मां किंविधं स्थितम् ।  
एतन्मे शंस भगवन् विधास्येऽहं निशम्य तत् ॥ ६६ ॥  
  
अथ प्राह जगत्स्त्रष्टा शृणु विश्वकृते ब्रुवे ।  
श्रीपुरस्य प्रमाणञ्च संस्थानं प्रकृतिं तथा ॥ ६७ ॥  
  
रूपञ्चाऽपि स्फुटतरं सावधानमनाः शृणु ।  
यद्च्छ्रुत्वा त्रिपुरापादभक्तिमासादयेच्छुभाम् ॥ ६८ ॥  
  
कनकाद्रिः सुमेर्वाख्यो जगच्चित्रकलेवरः ।  
तस्य मध्ये महाशृङ्गो यश्चतुऽशतयोजनः ॥ ६९ ॥  
  
प्।५४४)  
  
तत्र श्रीत्रिपुरादेव्याः पुरं कुरु जगत्कृते ।  
श्रुत्वा मया यथाप्रोक्तं कर्त्व्यं सुविधानतः ॥ ७० ॥  
  
मनोहरं चारुतरं वप्रभेदसुशोभितम् ।  
यथा जगत्प्रतिऋतिस्तन्मे निगदतः शृणु ॥ ७१ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे   
हयग्रीवागस्त्यसम्वादे श्रीसूक्तविधानपुरःसरं   
श्रीचक्रसंस्थानविधिवरणनं नाम त्रिपञ्चाशत्तमोऽध्यायः ॥ ४३८३ ॥  
  
प्।५४५)  
  
चतुःपञ्चाशत्तमोऽध्यायः    
श्रीपुरवर्णनम्   
  
अनेककोटिसङ्ख्यानां बहिःस्थितः ।  
ऊर्ध्वतोऽनन्तसङ्ख्याकः सुधासिन्धुर्जगत्कुते ॥ १ ॥  
  
सुमेरुसदृशोन्नभ्रनृत्यद्वीचितरङ्गकः ।  
तस्य मध्ये मनिद्वीपः प्रभाक्षिप्ततमस्ततिः ॥ २ ॥  
  
योजनानां कोटिशतैर्विस्तृतोऽतिमनोहरः ।  
कल्पद्रुमवनैश्चित्रैश्चित्रिता परितः स्थली ॥ ३ ॥  
  
तत्र स्थितं पुरं तस्याः सर्वरत्नसमुज्ज्वलम् ।  
योजनानां चतुर्लक्षैर्दीर्घायमसुविस्तृतम् ॥ ४ ॥  
  
तावन्मितस्तस्य सालो लोहसारमयस्थितः ।  
चतुरस्रः सर्वभद्रः समुज्ज्वलितदिक्तटः ॥ ५ ॥  
  
चतुःसहस्रमुन्नम्रो योजनानां सवप्रकः ।  
चतुर्धार्युतो बाह्ये परिखेण विराजितः ॥ ६ ॥  
  
तदन्तः सप्तसाहस्रयोजनाऽन्तरितः स्थितः ।  
प्राकारः कांस्यरचितः प्रोक्तमानोऽतिभासुरः ॥ ७ ॥  
  
तदन्तरे कल्पवृक्षवाटीगणशताऽकुले ।  
दशयोजनविस्तीर्णवापीशतविराजिते ॥ ८ ॥  
  
शतयोजनविस्तीर्णप्रफुल्लकमलाऽकरैः ।  
दिक्ष्वष्टसु युतेस्वर्वायस्मयार्धबहिर्भुवि (???) ॥ ९ ॥  
  
कांस्यकॢप्ताऽन्तरभुवि नानापक्षिमृगैर्युते ।  
कमलाऽकराऽन्तर्भुवि कॢप्तकांस्यगृहाष्टके ॥ १० ॥  
  
अनेकचित्ररचिते पञ्चाऽवरणराजिते ।  
"शतयोजनविस्तारसमुन्नम्रे सुशोभिते ॥ ११ ॥  
  
महासने महाकालः कालीसंश्लिष्टविग्रहः ।  
त्रिपुराम्बापादसेवाप्राप्तसौभाग्यनिर्भरः ॥ १२ ॥  
  
आत्मानमष्टधा कृत्वा स्थितो गेहाष्टके पृथक् ।  
असङ्ख्यपरिवारैघैः सेवितः सततंस्थितः ॥ १३ ॥  
  
अन्तःकांस्यमयाद्वप्रात् प्रोक्तयोजनदूरतः ।  
प्राकारस्ताम्ररचितस्तरुणाऽरुणसम्प्रभः ॥ १४ ॥  
  
प्रोक्तमानद्वारवापापद्मिनीगृहमध्यभूः ।  
बहिरन्तः कांस्यताम्रमयस्थलयुताऽन्तरः ॥ १५ ॥  
  
तदन्तरं प्रोक्तवत्तु कल्पवृक्षवनैर्युतम् ।  
गृहेषु राजते तेषु वसन्तर्तुः सुपेशलः ॥ १६ ॥  
  
मधुमाधवशक्तिभ्यां सेवमानः पराम्बिकाम् ।  
संयुतः स्वपरीवारैः समेधते निजश्रिया ॥ १७ ॥  
  
प्। ५४७)  
  
सालमानं द्वारमपि वापिकाः पद्मिनीभुवः ।  
प्रोक्तरीत्यैव विज्ञेया विशेषः प्रोच्यते क्रमात् ॥ १८ ॥  
  
अथ सीसमयः सालः सन्तानवनमण्डितः ।  
ग्रीष्मर्तुः संस्थितः शुक्रशुचिशक्तिपरीवृतः ॥ १९ ॥  
  
आरकूटमयो वप्रो हरिचन्दनवाटिकः ।  
नभोनभस्यशक्तिभ्यां वर्षर्तुस्तत्र शोभते ॥ २० ॥  
  
पञ्चलोहमयः सालो मन्दारवनमण्डितः ।  
शरदृतुरिषोर्जा (?) भ्यां शक्तिभ्यां तत्र राजते ॥ २१ ॥  
  
ततो राजतसालो वै पारिजातवनाऽवृतः ।  
सहस्सहस्यशक्तिभ्यां हिमन्तस्तत्र राजते ॥ २२ ॥  
  
तपनीयमयस्सालो बालसूर्यशतप्रभः ।  
कदम्बविपिनं तत्र हालाऽमोदसुमेदुरम् ॥ २३ ॥  
  
भृङ्गसङ्गीतमधुरं लास्यगीतर्द्धिसङ्कुलम् ।  
कीरमण्डलचाटूक्तिमधुरध्वनिसुन्दरम् ॥ २४ ॥  
  
तत्र सा मन्त्रिणी देवी संस्थिता लोकमोहनी ।  
सङ्गीतमाटृका देवी मातङ्गीत्यभिविश्रुता ॥ २५ ॥  
  
शौकाद्याश्यामला चान्य शारिकाद्या हसन्तिका ।  
वीणावेणुमुखा तद्वच्छ्यामला लघुपूर्विका ॥ २६ ॥  
  
श्यामला राजपूर्वा स्यात् स्वयं या मन्त्रिणी मता ।  
श्रीमातृका तत्प्रियाऽन्या (इ?) चेत्येवमष्टदिक्स्थिताः ॥ २७ ॥  
  
मातङ्गकन्याकोटीनां कोटिभिः परिवारिता ।  
अथ वप्रः पुष्परागमयः पूर्वोक्तवत् स्थितः ॥ २८ ॥  
  
सिद्धेशः सिद्धसंवीतस्तत्र धायति ताम् पराम् ।  
पद्मरागमयो वप्रस्तदन्तोऽग्निशिखाऽरुणः ॥ २९ ॥  
  
चरणस्त्रिपुराभक्ता वसन्ति युवतीयुताः ।  
सालो गोमेदमणिजस्तत्र भैरवनायकैः ॥ ३० ॥  
  
कालसङ्कर्षिणी देवी वटुकौघसमावृता ।  
कराला कालमेघाभा करवालकृताऽयुधा ॥ ३१ ॥  
  
अष्टकोटिभैरवाणां नाथैरष्टसुभैरवैः ।  
द्वात्रिशत्कोटिबटुकयुतः संसेविता सदा ॥ ३२ ॥  
  
महाराज्ञीपादपद्मं ध्यायन्ती सुविराजते ।  
ततो वज्रमयः सालस्तत्र वज्रा नदी स्थिता ॥ ३३ ॥  
  
परिखावद्वेष्टयित्वा सुधासिन्धुप्रवेशिनी ।  
तटाभ्यां गओमेदवज्रमयाभ्यां प्रविभासिनी ॥ ३४ ॥  
  
तत्र वज्रश्वरी देवी वज्रभूषा समुज्ज्वला ।  
वज्रप्रदानसन्तुष्टा वज्रिप्रमुखपूजिता ॥ ३५ ॥  
  
प्।५४९)  
  
वैदूर्यसालस्तस्यान्तस्तत्र नागा दितेः सुताः ।  
निरन्तर। ध्यायमानाः पराम्बापादपङ्कजम् ॥ ३६ ॥  
  
अथेन्द्रनीलसालःस्यात् तत्र मर्त्याः समास्थिताः ।  
मुक्तावप्रस्तदन्तस्था दिक्पाला दिक्षु वै क्रमात् ॥ ३७ ॥  
  
अथ सालो मारकतः स्वर्णतालवनैर्युतः ।  
तालद्रुस्यन्ददत्यन्तहालासौरभसम्भूतः ॥ ३८ ॥  
  
तत्र श्रीदण्डिनी देवी स्वप्ने स्यादेभिरावृता   
अपराधिजनान् दण्डेयोजयन्ती सुसंस्थिता ॥ ३९ ॥  
  
मधुसेवोन्मिषत्स्वान्तराऽनन्दाब्धिपरिप्लुता ।  
ततो विद्रुमसालः स्याद्वप्रात्तत्राऽन्तरे स्थितः ॥ ४० ॥  
  
अनेकसिद्धमुनिभिर्योगिभिश्च समावृतः ।  
नवरत्नकृतो वप्रस्ततोऽतिरुचिरः शुभः ॥ ४१ ॥  
  
तत्र विष्णुः पार्षदादिसेविताऽङ्घ्रिर्विराजते ।  
ततोऽप्यनेकरत्नौघमयो वप्रोऽतिभासुरः ॥ ४२ ॥  
  
शिवः प्रमथसंसेव्यस्तत्राऽध्यास्ते त्रिलोचनः ।  
ततो मनोमयः सालोऽरुणोरुणसमच्छविः ॥ ४३ ॥  
  
प्।५५०)  
  
तन्मध्येऽमृतवापी स्यात् परितः परिखाऽकृतिः ।  
प्रफुल्लपद्मसङ्कीर्णा त्र्यंशेमध्यभुवः स्थिता ॥ ४४ ॥  
  
हंसैः कारण्डवैः कोकैः सारसैः सुविराजिता ।  
तन्मध्ये नवरत्नाढ्यनौकायां सुविराजिते ॥ ४५ ॥  
  
पद्माऽसने समासीना तारा भक्तौघतारिणी ।  
असङ्ख्यरत्नपोतस्थशक्तिभिः परिवारिता ॥ ४६ ॥  
  
दण्डिन्याज्ञां विना कञ्चिन्न सन्तारयति क्वचित् ।  
अथ बुधिमयः सालो विशदश्चन्द्रविम्बवत् ॥ ४७ ॥  
  
आनन्दवापिका तत्र प्रोक्तवत्सर्वशोभना ।  
तत्रऽमृतेशी तरणिसंस्थाना शक्तिभिर्व्टा ॥ ४८ ॥  
  
सुरानन्दमयि तस्यामामोदभरिताऽन्तरा ।  
आज्ञांविनाऽमृतेशान्या नैनत् पिबति कश्चन ॥ ४९ ॥  
  
न सन्तरेद्वापिकाञ्चाऽमृतैश्वर्याभिरक्षिताम् ।   
अहङ्कारमयस्तस्माद्वरणः श्यामलाऽकृतिः ॥ ५० ॥  
  
नीलमेघप्रतीकाशस्तदन्तर्वापिकाऽपि च ।  
मिमर्शाऽख्या ज्ञानरसवहनिश्चलशितला ॥ ५१ ॥  
  
तत्र नौकास्थिता देवी कुरुकुल्ला महेश्वरी   
तदाज्ञामन्तरा तत्र नैषत् प्राप्नोती तद्रसम् ॥ ५२ ॥  
  
पीत्वा तल्लेशकमपि सम्स्ताऽज्ञानसम्भवम् ।  
त्यजन्ति तापं प"यन्ति जगत्तत्त्वमनावृतम् ॥ ५३ ॥  
  
अथ सूर्यात्मकः सालः प्रकाशनिकरः स्थितः ।  
तत्राऽन्तरे समासीनः सूर्यो जलजविष्टरे ॥ ५४ ॥  
  
प्।५५१)  
  
मार्तण्डभैरवाद्यैश्च रविभर्द्वादशात्मभिः ।  
समेतः सूर्यसदृशदेहैर्भक्तैरभिष्टुतः । ५५ ॥  
  
ततः शशाङ्काऽवरणः कोटिचन्द्रसमप्रभः ।  
तत्र सोमः स्थितो राजा किरंस्तत्र सुधांऽशुभिः ॥ ५६ ॥  
  
तदन्तरे तु शृङ्गारसालोऽत्यन्तविचित्रितः ।  
कौस्तुभाऽख्यमणिब्रातनिर्मितो रुचिराऽकृतिः ॥ ५७ ॥  
  
तन्मध्ये परिघा स्वच्छशृङ्गाररससम्भ्ड्र्ता।  
तत्र कौस्तुभसङ्कॢप्तपोते शृङ्गारनामके ॥ ५८ ॥  
  
कन्दर्पः संस्थितो रत्या प्रीत्या सम्मिलितः स्वयम् ।  
अनेककोटिकन्दरपिरतिप्रीतिगणैरपि ॥ ५९ ॥  
  
सेव्यमानो मोदते श्रीत्रिपुराभक्तशेखरः ।  
तत्पारे तु महापद्मवनमामोदमेदुरम् ॥ ६० ॥  
  
स्थलपद्मवनं तेषाम् काण्डाः पत्राणि केसराः ।  
कर्णिकाश्चापि चाऽत्यन्तदीर्घास्तत्ते ब्रवीम्यहम् ॥ ६१ ॥  
  
सहस्त्रयोजनाऽयामाः काण्डा गव्यूतिपीवराः ।   
विंशतिर्योजनानान्तु पत्राऽयामः प्रकीर्तितः ॥ ६२ ॥  
  
त्रिंशद्योजनदीर्घाणि पत्राणि कलशीसुत ! ।  
योजनानां पञ्चदश केसराणाञ्च दीर्घता ॥ ६३ ॥  
  
कर्णिका योजनदशविस्ताराः सम्प्रकीर्तिताः ।  
तत्र भृङ्गामणिनिभाः शैलशृङ्गमिताः स्थिताः ॥ ६४ ॥  
  
प्।५५२)  
  
गृहं श्रीत्रिपुरादेव्यास्तदन्तरतिभसुरम् ।  
चिन्तामणिप्रवेकाऽतिरचितं चित्रचित्रितम् ॥ ६५ ॥  
  
चतुर्द्वारयौतं तत्र दिव्याऽधारसुसम्भृतम् ।  
वह्निमूर्तिमयाऽधारो वर्तुलस्तत्कलायुतः ॥ ६६ ॥  
  
योजनानां पञ्चशतं विस्तारेऽर्धं समुन्नतौ ।  
तत्र सूर्यात्मकं पात्रं कलाद्वादशसम्युतम् ॥ ६७ ॥  
  
योजनानां सहस्रन्तु विस्तारे सार्धमुन्नते ।  
तत्राऽमृताऽसवः पूर्णः स्वाद्यो मञ्जुलसौरभः ॥ ६८ ॥  
  
सुधांशुरूपः संयुक्तः कलाभिः परितो विधुः ।  
तत्र पोतस्थितः खेलंस्तरङ्गेष्वासवाऽमृते ॥ ६९ ॥  
  
श्रीचक्रस्थाः शक्त्यो यास्तासां पानाय कल्पितम् ।  
महापद्माऽटवीसंस्थाश्चाऽपि याः शक्त्योऽमलाः ॥ ७० ॥  
  
मुख्यशक्तिप्रसादन्तु प्राप्य मोदन्ति सन्ततम् ।  
तत्राऽग्नेयं यं महाकुण्डं चिदग्निज्वालमालितम् ॥ ७१ ॥  
  
सहस्रयोजनऽयामं तथा निम्नं त्रिमेखलम् ।  
शतयोजनमुन्नम्रा विस्तृता मेखलाः पृथक् ॥ ७२ ॥  
  
तत्र श्रीत्रिपुरादेव्या जनकश्चिन्मयाऽनलः ।  
द्विसहस्रयोजनोन्नतज्वालामालयाऽवृतः ॥ ७३ ॥  
  
प्।५५३)  
  
गृहस्य पश्चिमदिशि स्थितश्चकात्मको रथः ।  
नानामणिगणाऽकीर्णः सहस्रयोजनाऽयतः ॥ ७४ ॥  
  
चतुर्गुणोन्नतो भूमिनवकेनाऽतिसुन्दरः ।  
दशेन्द्रियहयोपेतो मनः सारथिसंयुतः ॥ ७५ ॥  
  
आम्नायचक्रश्चऽङ्गारो योगरश्मिर्मरुध्वजः ।  
नभओ वितानः सुमहान् सर्वलोकमयः स्थितः ॥ ७६ ॥  
  
चिन्तामणिगृहे तस्मिन्मध्ये श्रीचक्रनायकः ।  
नवाऽवरणदेवीभिर्युतः परमशोभनः ॥ ७७ ॥  
  
तन्मध्ये त्रिपुरा देवी पञ्चब्रह्मात्ममञ्च्के ।  
कामेश्वराऽङ्क्संस्थाना ज्योतीरूपा विराजते ॥ ७८ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीत्रिपुरापाख्याने   
श्रीपुरवर्णनं नाम चतुःपञ्चाशत्तमोऽध्यायः ॥ ४४६१ ॥  
  
प्।५५४)  
  
श्रुत्वैवमद्भुतं वृत्तं विश्वकर्माऽतिविस्मितः ।  
पप्रच्छाऽनन्तरं वाक्यं सर्वलोकपितामहम् ॥ १ ॥  
  
पितामहाऽत्र सन्देहो भगवन् बहुधा मम ।  
हृदि तत् परिपृच्छामि वक्तुं तन्मे त्वमर्हसि ॥ २ ॥  
  
केनेदं निर्मितं स्थानं कदा केन च हेतुना ।  
न गतिस्तत्र चाऽन्येषां गुणजेभ्य इति श्रुतम् ॥ ३ ॥  
  
पुनस्तत्राऽमरा मर्त्या नागाद्याश्चाऽपि वर्णिताः ।  
कथमेतत् स्थितं देव कृपां कुरु मयीश्वर ॥ ४ ॥  
  
आपृष्ट एवं लोकेशः प्राह तं विश्वश्ल्पिनम् ।  
त्वष्टः ! शृणु समाख्यास्ये चैतद्वृत्तं सुगोपितम् ॥ ५ ॥  
  
तदा वयं सृष्टिमुखक्रियाकृतिपरायणाः ।  
सदा समाकुलस्वान्तैस्तोषिताऽस्माभिरम्बिका ॥ ७ ॥  
  
प्।५५५)  
  
त्रिपुरा परमाशक्तिः केवला चितिरूपी ।   
निष्कलाऽकाशरुपेण केवलं वङ्मयी शिवा ॥ ८ ॥  
  
आहाऽशरीरिणी वत्साः किं वः समभिवाङ्छितम् ।  
संश्रुत्वैवं वाचं नत्वाऽस्माभिः समीरितम् ॥ ९ ॥  
  
स्तुत्वा तां विविधैस्तओत्रैर्बद्धाऽञ्जलिभिरादरात् ।  
महादेवि वयञ्चाऽस्मिन् जगत्कृत्ये निरन्तरम् ॥ १० ॥  
  
भवत्या विनियुक्ता वै नैषद्विन्दामहेरतिम् ।  
त्वत्स्वरूपस्थितिं त्यक्त्वा न किञ्चिदभिरोचते ॥ ११ ॥  
  
सुधारसाऽस्वदनानां यथा क्षारोदसेवने ।  
तत्कृपां कुरु देवेशि ! न रमामोऽत्र कर्मसु ॥ १२ ॥  
  
एवमुक्ता ब्रह्ममुखैस्त्रिपुरा प्राह नः पुनः ।  
विधिमुख्याः साम्प्रतं नो भवेदेतत् कथञ्चन ॥ १३ ॥  
  
नियतिर्मेऽतिदुर्वारा सङ्कॢप्ता प्राङ्मयैव सा ।  
चिन्तितुं नाऽर्हथैवं वो दास्येऽन्यदभिवाञ्छितम् ॥ १४ ॥  
  
ततोऽस्माभिः प्रार्थिता सा त्रिपुरा लोकभावनी ।  
यद्येवमम्ब तत्त्वञ्च गुणमूर्तिर्महेश्वरी ॥ १५ ॥  
  
प्।५५६)  
  
राजराजेश्वरी भूत्वाऽखिलाऽण्डानां प्रशासने ।  
कुरु तत्र वयं नित्यं त्वन्मूर्त्तेरभिषेवणात् ॥ १६ ॥  
  
प्राप्स्यामोऽत्र रतिं लोके त्वदाज्ञापालनादपि ।  
इत्यस्मदीरितं श्रुत्वा प्राह सा त्रिपुरा परा ॥ १७ ॥  
  
अस्त्वेवं वो हितार्थाय दृश्यमूर्तिर्भवाम्यहम् ।  
नाऽट्राऽण्डेषु स्थितिं प्राप्स्ये किन्त्वशेषाऽण्डवर्तिनाम् ॥ १८ ॥  
  
साधारणं सुधाऽम्भोधौ रत्नद्वीपं सृजाम्यहम् ।  
तत्र मां भक्तिभावेन यजन्तु जगदीश्वराः ॥ १९ ॥  
  
तत्र कुण्डे समिध्याऽग्निं चिन्मयं ज्वलिते शुचौ ।  
यथेप्सितं ध्यायत मां स्त्रीपुम्प्रकृतितः शुभाम् ॥ २० ॥  
  
ध्यानाऽनुरूपा वो भूत्वा प्रशासिष्येऽण्डसन्ततिम् ।  
तत्राऽखिलाऽण्डसंस्थानां ब्रह्मादीनां निरन्तरम् ॥ २१ ॥  
  
दिशामि दर्शनं स्त्रीयं स्थूलभावस्य संस्थिता ।  
इत्युक्त्वाऽस्मान् विह्धिमुखानन्तर्धानं जगाम सा ॥ २२ ॥  
  
अथ तस्या वचनतो ब्रह्माण्डान्निर्गता वयम् ।  
पीयूषाऽब्धिं समासाद्य रत्नद्वीपं समन्ततः ॥ २३ ॥  
  
प्।५५७)  
  
विचिन्वतश्चिरेणाऽथ मणिद्वीपोऽनुसादितः ।  
नवरत्नमयः ।स्वीयच्छविव्य्ताप्तदिगन्तरः ॥ २४ ॥  
  
तत्र गत्वा विनिर्माय कुण्डं परमशोभनम् ।  
प्रोक्तमानं तत्र वह्नियोजनं स्यात्कथन्त्वति ॥ २५ ॥  
  
चिन्तां प्राप्ता वयं तत्र नाऽग्निरस्ति नचेन्धनम् ।  
अथ देवः शिवः कुण्डे स्वाक्ष्णोऽग्निमनुकल्पयत् ॥ २६ ॥  
  
अनिन्धनन्तु तं दृष्ट्वा प्रशमाऽभिमुखं शुचिम् ।   
विष्णु स्वयं स्वचेर्तोऽशैरेधांसि सम्कल्पयत् ॥ २७ ॥  
  
अथ प्रज्वलिते वह्नौ विधिस्वं समकल्पयम् ।  
मनःपशुं बुद्धिमज्यमहङ्कारं हविस्तथा ॥ २८ ॥  
  
करणानि च पात्राणि अद्धोतुं देवतां पराम् ।  
अभिध्यायमहं स्वाऽन्तर्वह्नौ स्त्रीमूर्तिमीदृशीम् ॥ २९ ॥  
  
ध्यात्वा हविर्हृतं यावत्तावत् सा परमेश्वरी ।  
कुण्डवह्नेः समुदभूत् ध्यानरूपाऽनुसारिणी ॥ ३० ॥  
  
पराशक्तिरियं तत्र ततोऽस्माभिरभिष्टुता ।  
निर्ययौ पावकात्तस्माद्बहिस्त्रैलोक्यसुन्दरी ॥ ३१ ॥  
  
अथाऽवदन्मां परमा क्वाऽसनं मे विनिर्दिश ।  
आदिष्ट एवं परममासनं कल्पितं मया ॥ ३२ ॥  
  
प्।५५८)  
  
स्पर्शमात्राद्विशीर्णं तदासनं भूय एव तत् ।  
कल्पितं विविधं सारं स्पर्शाच्छीर्ण बभौ क्षणात् ॥ ३३ ॥  
  
सर्वसामर्थ्यविहितान्यासनान्यपि तानि मे ।  
परःशतं विशीर्णानि तदाऽहं लज्जितोऽभवम् ॥ ३४ ॥  
  
अथाऽविरासीन्निमिषात् सर्वदेवः सदाशिवः ।  
तदिच्छयैव तुर्यश्च तौ तां देवीं प्रणेमतुः ॥ ३५ ॥  
  
तावब्रवीत् परा देवी सा कल्पयतमासनम् ।  
दध्यौ सदाशिवः श्रुत्वा वाक्यं तस्याः क्ष्णादथ ॥ ३६ ॥  
  
अनेककोटिसङ्ख्याता आययुर्गुणमूर्तयः ।  
सदाशिवा ईश्वराश्च तेभ्यः सर्वेभ्यः एव च ॥ ३७ ॥  
  
सारं समाकृष्य पञ्चमूर्तीश्चक्रेऽतिसुन्दरीः ।  
सदाशिवांऽशेन तत्र सिन्दूरनिचयाऽरुणम् ॥ ३८ ॥  
  
फलकं कल्पयत्तस्य मूर्त्या सङ्घटितं शुभम् ।  
ईशरुद्रहरिविधिशक्तिसङ्घचतुष्टयैः ॥ ३९ ॥  
  
पादांस्तन्मूर्तिघटितान्निर्ममे स सदाशिवः ।  
अशेषपृथिवीसारसम्भृताऽस्तरणं ततः ॥ ४० ॥  
  
हंसतूलसंहतिवत् कोमलं तस्य मूर्धनि ।  
आस्तृतं मेरुशिखरिसमुदायसुसाधितम् ॥ ४१ ॥  
  
उपधानं विरचयद्देवदेवः सदाशिवः ।  
प्रणम्य प्राह तां देवीं सिद्धमम्ब! समारुह ॥ ४२ ॥  
  
प्।५५९)  
  
तन्मध्ये तं गुणेशानां नमस्कृत्य सदाशिवम् ।  
प्रोचुर्देव नौपयिकं पीठमेतद्धि मन्दिरम् ॥ ४३ ॥  
  
आकाशसंश्रयं तस्मान्मन्दिरं कुरु सुन्दरम् ।  
सदाशिवोऽपि युक्तं तन्मत्वा चक्रे गृहं शुभम् ॥ ४४ ॥  
  
चिन्तामणिगणैः कीर्ण नानारत्नोपभूषितम् ।  
योजनानां द्वे सहस्रे विस्तृतौ गृहराजकः ॥ ४५ ॥  
  
चतुर्द्वारश्चतुर्वेदमय आम्नायमण्डितः ।  
नभोमयवितानेन महताऽतिविराजितः ॥ ४६ ॥  
  
मत्वा गृहं तदाऽकाशेन मनोहरमुत्तमम् ।  
ससर्ज तस्य परितो महपद्मवनं शुभम् ॥ ४७ ॥  
  
सम्प्रोक्तलक्षणं तेन मन्दिरं तद्व्यराजत ।  
एवं तन्मन्दिरे रत्नसिंहासनमधीश्वरी ॥ ४८ ॥  
  
समारुहत् सा त्रिपुरा भासयन्ती समन्ततः ।  
रत्नसिंहासने तस्मिन् संस्थिता सा महेश्वरी ॥ ४९ ॥  
  
असङ्ख्यैर्विधिविष्ण्वीशतुर्यमूर्तिसदाशिवैः ।  
संस्तुता बहुधा प्राह सदाशिवमधीश्वरी ॥ ५० ॥  
  
सदाशिव ममाऽख्यानमनाख्यायाऽद्भुतं कुरु ।  
आख्याताऽहं येन लोके भवामि विदिताऽकृतिः ॥ ५१ ॥  
  
एवं तया नियुक्तोऽथ देवदेवः सदाशिव ।  
यावत्तस्याः समाख्यानं चिन्तयामास मानसे ॥ ५२ ॥  
  
प्।५६०)  
  
तावद्ब्रह्मविष्णुरुद्रमुखैः सम्प्रार्थितोऽभवत् ।  
देव नौपयिकं ह्येतद्भासते न पराम्बिका ॥ ५३ ॥  
  
चितिर्द्र्ष्टृमयी नित्या सदसद्रूपकारणम् ।  
ध्यानाऽनुरोधवपुषा दयया दृश्यतां गता ॥ ५४ ॥  
  
योषिद्रूपधरा देवी विना पुरुषसंश्रयम् ।  
नाऽत्यर्थ शोभते लोकविगानादिति मन्महे ॥ ५५ ॥  
  
न द्वचिल्लोकविततौ नारी नरसमाश्रयम् ।  
ऋते सम्भवते वल्ली तरुहीना यथा भुवि ॥ ५६ ॥  
  
तदेतस्या जगद्धात्र्या अनुरूपं पतिं शुभम् ।  
परं कल्पय यन्नः स्यात् सर्वेषामभिवाण्छितम् ॥ ५७ ॥  
  
श्रुत्वैयं गुणमुर्तीनामुक्तं देवः सदाशिव ।  
चिन्तयित्वा चिरं वाक्यं प्राह व्यवसिताऽन्तरः ॥ ५८ ॥  
  
शृण्वन्तु गुणजाता मे वाक्यमेतत् समाहिताः ।  
इयं परात्परा देवी सश्चिन्मात्रस्वरूपी ॥ ५९ ॥  
  
एकाऽसीत् सर्वपुरतः स्वातत्र्याऽत्मविधायिनी ।   
न सन्नाऽसदभिन्नं वा विभिन्नं किमपि ह्यभूत् ॥ ६० ॥  
  
सा स्वस्वभावविभवभरेणैवाऽवभासयत् ।  
एतजगश्चक्रचित्रं स्वात्मन्यादर्शलीलया ॥ ६१ ॥  
  
प्।५६१)  
  
नैतस्याः सदृशः कोऽपि कृत एवाऽधिको भवेत् ।  
सदस्याः सर्वलोकैकमातुर्भर्ताऽत्र को भवेत् ॥ ६२ ॥  
  
न हि मेऽत्र भवेच्छक्तिः कर्तुं स्यात् खलु किञ्चत् ।   
वदत्येवं सदा पूर्वे शिवऽस्माकं प्रपश्यताम् ॥ ६३ ॥  
  
विदित्वाऽस्मत्वमीहां सा त्रिपुरा परमेश्वरी ।  
ईषत् स्मितं कृतवती कोटिपूर्णेन्दुभासनम् ॥ ६४ ॥  
  
अथाऽभवन्महाशब्दो ब्रह्माण्डौघविभेदनः ।  
विदलन् श्रोत्रजालानि बधिरीकृतदिक्तटः ॥ ६५ ॥  
  
प्रजज्वाल महातेजः सर्वदिङ्मण्डलाऽदनम् ।  
तडित्कोट्यु दयाऽभासं सर्वचक्षुः प्रमोषणम् ॥ ६६ ॥  
  
तेन शब्देन महता तेजसा च समन्ततः ।   
बधिराऽन्धीकृताः किं तदित्याश्चर्यं समागताः ॥ ६७ ॥  
  
दृष्टाऽस्माभिः क्षणेनैव ततः सा परमेश्वरी ।  
समानसुन्दराऽङ्गस्य पर्यङ्कमणिशोभिनी ॥ ६८ ॥  
  
मिथुनीभूतसंस्थाना प्रतिबिम्बं श्रिता यथा ।  
दृष्ट्वा समानपुरुषवामाऽङ्कसुविराजिताम् ॥ ६९ ॥  
  
प्रहर्षमतूलं प्राप्ताः स्वेष्टसिद्धेर्जगद्विधे ।   
स्वाऽङ्गसौन्दर्यलालित्यभरणेनैव परस्परम् ॥ ७० ॥  
  
प्।५६२)  
  
क्षिपन्निव तन्मिथुनं परीरम्भसुखोल्वणम् ।  
अथाऽ।ब्रवीन्नः परमा देवा वः सिद्धमीप्सितम् ॥ ७१ ॥  
  
अहं द्विधा हि सञ्जाता भवदीप्सितहेतवे ।  
वदन्त्वावयोर्नामनि (?) र्यावः ख्यातिं यतस्त्विह ॥ ७२ ॥  
  
श्रुत्वा सदाशिवो देवः प्रेक्षाऽस्मान्नाम कर्मणि ।  
विमूढानाह नत्वा तां देव्यस्मत्कामपूरणात् ॥ ७३ ॥  
  
कामेश्वरी त्वं देवश्च भवेत् कामेश्वरस्तथा ।  
राजराजात्मनां नस्त्वमीशनाश्चाऽपि साम्प्रतम् ॥ ७४ ॥  
  
राजराजेश्वरी त्वं वै राजराजेश्वरस्त्वयम् ।  
त्वं वै त्रिपुरसुन्दरी चैष त्रिपुरसुन्दरः ॥ ७५ ॥  
  
अथ धातुमुखाः स्तुत्वा वयं तां परमेश्वरीम् ।  
अप्रार्थयन्त भूयस्तां मत्वा तत्रैकलां स्थिताम् ॥ ७६ ॥  
  
मातस्त्वं परिवारेण स्थातुमत्रार्ऽहसीश्वरी ।  
दृष्ट्वैकलां त्वां न वयं हृष्यामोऽतितरां शिवे ॥ ७७ ॥  
  
एवं सा प्रार्थिताऽस्माभिः स्वदेहात् क्षणमात्रतः ।  
प्रां स्वसदृशींशक्तिमसृजत् प्रतिबिम्बवत् ॥ ७८ ॥  
  
इत्याह्वयत तां शक्तिं महात्रिपुरसुन्दरीम् ।  
इति सृज शक्तिचक्रं ममाऽनुगुणमुत्तमम् ॥ ७९ ॥  
  
सर्वलोकेप्सितकरं परिवारं मदंशतः ।  
ओमित्युक्त्वा च सा देवी शक्तिचक्रं महाऽद्भुतम् ॥ ८० ॥  
  
प्।५६३)  
  
ससर्ज श्रीमहादेव्याः शक्त्याऽवरणमद्भुतम् ।  
तावन्मध्ये महादेवी स्वयं षोऽशधाऽभवत् ॥ ८१ ॥  
  
स्वयं ततोऽतिरिक्ताऽभूद्देवीइ सप्तदशी तदा ।  
एतस्मिन्नन्तरे साऽपि महत्रिपुरसुन्दर्री ॥ ८२ ॥  
  
नव् अशक्तीः ससर्जाऽङ्गात् सृष्ट्वा सा प्राह ताः प्रति ।  
पृथक्सृजेथाः स्वस्वाऽनुरूपाः शक्तीर्मनोहराः ॥ ८३ ॥  
  
महासुन्दर्येति चोक्ताः ससृजुस्ताः पृथक् पृथक् ।  
एवं सृष्ट्परीवारा महाश्रीत्रिपुराऽम्बिका ॥ ८४ ॥  
  
स्थानं तासां जगश्चक्रमयन्निर्माय सत्वरम् ।  
तत्तत्स्थानस्थिताभिः सा शक्तिभिः सेविताऽभवत् ॥ ८५ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितामाहात्म्ये   
ब्रह्मविश्वकर्म्मसम्वादे श्रीपुरे कामेश्वरीकामेश्वरयुतं   
शक्तिचक्रसंस्थानवर्णनं नाम पञ्चाशत्तमोऽध्यायः ॥ ४५४६ ॥  
  
प्।५६४)  
  
षट्पञ्चाशत्तमोऽध्यायः  
ब्रह्मविश्वकर्म्मसवादेश्रीचक्रदेवतानिरूपणवर्णनम्  
  
  
शुर्वेत्थमद्भुतं वृत्तं विश्वकर्मा जगद्विधिः ।  
पप्रच्छः भूयः प्रणतस्तच्छ्रु तावतिकौतुकी ॥ १ ॥  
  
भगवन् शक्त्यो देव्या सृष्टा यास्त्रिपुराम्बया ।  
नृपसङ्क्या नाम तासां रूपं स्थानञ्च मे वद ॥ २ ॥  
  
महात्रिपुरसुन्दर्या सृष्टा यास्ताः समीरय ।  
किंरूपाः कति सङ्ख्याकास्तत्सृष्टाश्चाऽपि वर्णय ॥ ३ ॥  
  
स्थानञ्चाऽपि जगच्चक्रप्रतिरूपं किमात्मकम् ।  
सृष्टं श्रीत्रिपुराशक्त्या कुत्र काः शक्त्यः स्थिता ॥ ४ ॥  
  
एतन्मे सर्वमाक्याहि श्रोतुं मे प्रसमीहितम् ।  
इति पृष्टो विश्वकृता प्रीतः प्राह चतुर्मुखः ॥ ५ ॥  
  
शृणु त्वष्टर्गुह्यतमं सावधानेन चेतसा ।  
एवमादौ विसृष्टा सा म्हात्रिपुरसुन्दरी ॥ ६ ॥  
  
नवशक्तीरसृजत शक्त्यौघस्य विसर्जने ।  
समाज्ञप्तास्तया तास्तु प्राहुस्त्रिपुरसुन्दरीम् ॥ ७ ॥  
  
प्।५६५)  
  
कथं वयं सृजामोऽम्ब शक्तीस्ते समुदीरिताः ।  
श्रुत्वेति प्राह सा भूयो महात्रिपुरसुन्दरी ॥ ८ ॥  
  
आत्मयोगं समाश्रित्य द्रुतं सृजथ मा चिरम् ।  
इत्युक्त्वाऽद्या समसृजद्द्शशक्तीः सुलोहिताः ॥ ९ ॥  
  
ताश्चाऽणिमादिसिद्धीनां प्रदा लोकेऽभवन्नथ ।  
पाशाऽब्जाऽङ्कुशपाणयः शशिखण्डशिखण्डकाः ॥ १० ॥  
  
अणिमा लघिमा चैव महिमेशित्विका ततः ।  
वशित्वा प्राकाम्यका च भुक्तीच्छाप्राप्तयः क्रमात् ॥ ११ ॥  
  
सरकामा च सिद्ध्यन्ता दश देव्यः समुद्गताः ।  
अथ ता नवशक्यस्तु प्राहुर्देवीं स्वमातरम् ॥ १२ ॥  
  
नाम नः प्रदिशाऽम्बाऽशु ततः शक्तिः सृजामहे ।  
श्रुत्वाऽह ता महाशक्तीर्महात्रिपुरसुन्दरी ॥ १३ ॥  
  
योगेन सर्जनाद्यूयं योगिन्यस्तु भविष्यथ ।  
अथाऽद्या प्रार्थयामास त्रिपुरेशीं प्रणम्य तु ॥ १४ ॥  
  
मातः स्थानं कल्पयाऽशु शक्तीनां समवस्थितेः ।  
प्रार्थितैवं पराशक्तिः ससर्ज स्थानमद्भुतम् ॥ १५ ॥  
  
चतुरस्रा वेदिकैका योजनद्वितयोन्नता ।  
द्विशतं योजनानान्तु विस्तारेण विनिर्मिता ॥ १६ ॥  
  
तस्योपरि चतुर्दिक्षु योजनानां चतुष्टयम् ।  
बहिर्विहाय तस्यान्तश्चतुर्द्धारं सुशोभनम् ॥ १७ ॥  
  
प्।५६६)  
  
योजनानान्तु विंशत्या विस्तृतं सुमनोहरम् ।  
षट्योजनसुदीर्घञ्च तत्सम्बद्ध तदन्ततः ॥ १८ ॥  
  
योजनद्वयमुन्नम्रा चतुरस्रसुभूमिका ।  
द्वियोजना ततोऽन्तस्तु योजनोच्चा तथा पुनः ॥ १९ ॥  
  
एवं भूमित्रयं तस्य चाऽन्तः षोषशयोजने ।  
भूमिका योजनोन्नम्ना षोडशच्छदसन्निभा ॥ २० ॥  
  
तदन्तर्योजनोन्नम्रा वसुपत्रसमाकृतिः ।  
योजनानान्तु विंशत्या भूमिकाऽतिमनोहरा ॥ २१ ॥  
  
आदित्ययोजनाऽयामा तदन्तर्योजनोन्नता ।  
भूमिका शक्रकोणाभा तदन्तश्चाऽपि तावती ॥ २२ ॥  
  
भूमिका दशकोणाभा तस्याऽन्तः शिवयोजना ।  
योजनोच्चा पूर्ववत्तु दशकोणसमप्रभा ॥ २३ ॥  
  
अन्तरे दशसङ्ख्यातयोजनाऽयामतः स्थिता ।  
वसुकोणात्मिका भूमिर्योजनोच्छ्रायशोभिनी ॥ २४ ॥  
  
तस्याऽन्तस्त्र्यस्रभूमिस्तु रसयोजनसम्मिता ।  
योजनोश्चा वदूर्ध्वस्था तावदुच्छ्रायशोभिनी ॥ २५ ॥  
  
योजनाऽयतविस्तारा बिन्दुभूमिः सुवर्तुला ।  
प्रकल्प्य स्थानमेवं सा वृत्तभूमौ स्वयं स्थिता ॥ २६ ॥  
  
पञ्चब्रह्मासनाऽसीनकामेशोत्सङ्गशोभिनी ।  
  
प्।५६७)  
  
स्वाङ्गोद्भूताः शक्तयो याः स्वसमा नृपसङ्ख्यकाः ॥ २७ ॥  
  
ताः स्वभूमेरधस्त्र्यस्रभूमौ संवेशिताः क्रमात् ।  
इन्दोः कलामयः पक्षदिनाऽधिष्ठातृदेवताः ॥ २८ ॥  
  
नित्याऽख्याः कारणेनाऽसां नामानि च वदामि ते ।  
आद्या कामेश्वरी नित्या द्वितीया भगमालिनी ॥ २९ ॥  
  
नित्यक्लिन्ना च भेरुण्डा ततः स्याद्वह्निवासिनी ।  
महाविद्येश्वरी पश्चाच्छिवदूती ततः परम् ॥ ३० ॥  
  
त्वरिता कुलसुन्दरी नित्या नीलपताकिका ।  
विजया सर्वमङ्गला ज्वालामाला ततः परम् ॥ ३१ ॥  
  
चित्रेति नाम क्रमतो वामे पृष्ठे च दक्षिणे ।  
पञ्चकक्रमयोगेन त्र्यस्रभूमौ निवेशिताः ॥ ३२ ॥  
  
स्वयं सप्तदशी नित्या षोडशी या पुरोदिता ।  
सा तपोवीर्यसंयोगात् सायुज्यं समुपागता ॥ ३३ ॥  
  
स्।ष्टादौ तत्र या देवी महात्रिपुरसुन्दरी ।  
तां बिन्दुभूम्यधिष्ठात्रीं कृत्वा स्वाग्रे निवेशयत् ॥ ३४ ॥  
  
योगिन्योऽपि तया सृष्टा नवसङ्ख्याः पुरोदिताः ।  
ताभिश्चाऽपि पृथक्कृत्यैर्नाम् प्राप्तं यथाक्रमम् ॥ ३५ ॥  
  
प्५६८)  
  
प्रकटा च ततो गुप्ता तथा गुप्ततरा परा ।  
सम्प्रदायाऽकुलोत्तीर्णा निर्भगा च रहस्यका ॥ ३६ ॥  
  
तथैवाऽतिरहस्याख्या पराऽपररहस्यका ।   
निवेशिताः क्रमेणैता देव्या चक्रेषु तच्छ्ण्णु ॥ ३७ ॥  
  
चतुरस्रे नृपदले नागपत्रे ततः परम् ।   
मनुदिग्दिङ्नागवह्निकोणेषूर्ध्वे पृथक् पृथक् ॥ ३८ ॥  
  
ततः सा प्रकटाऽख्याना योगिनी स्वविनिर्मिताः ।   
दशशक्तीरधो भूम्यां क्रमेण विनिवेशयत् ॥ ३९ ॥  
  
पुनः सृष्टाऽष्टशक्तीस्तु ब्राह्म्याकीर्मातृकाऽत्मिकाः ।  
वर्गशक्तीर्द्वितीयस्यां भूमिकायां निवेशयत् ॥ ४० ॥  
  
ततः ससर्ज शक्तिनां दशकं प्रकटाऽभिधा ।  
तृतीयभूनिकायां ताः क्रमेणाऽभिनिवेशयत् ॥ ४१ ॥  
  
अथ गुप्ताऽभिधानाऽपि दृष्त्वा नृपनिवेशनम् ।  
असृजत्तावतीः शक्तीरथ गुप्ततराऽभिधा ॥ ४२ ॥  
  
सम्प्रदायाऽकुलोत्तीर्णा निर्भगाच पृथक् पृथक् ।  
स्वस्संस्थानसम्मित्याऽसृजच्छक्तीर्विचित्रिताः ॥ ४३ ॥  
  
शक्तीर्विभावयामास रहस्याः सप्तसङ्ख्य्काः ।   
रहस्यतरनाम्नी च शक्तिमेकां ससर्ज ह ॥ ४४ ॥  
  
प्।५६९)  
  
अणिमाद्या अपि पृथक् ससृजुः शतर्शोऽशतः ।  
शक्तीः स्वस्वसमाकाराऽयुधवस्त्रविभूषणाः ॥ ४५ ॥  
  
बिन्दुचक्रेश्वरी या सा महात्रिपुरसुन्दरी ।  
विनियुक्ता मूलदेव्या शक्तीनामभिधाऽकृतौ ॥ ४६ ॥  
  
चकार तत्तत्कर्माणनुरूपं नाम पृथक् पृथक् ।  
तृतीयभूमिकादेव्यो याः सृष्टा दशसङ्ख्यकाः ॥ ४७ ॥  
  
मुद्रातत्त्वविधानज्ञाः सर्वमुद्रात्ममूर्तयः ।  
आहरन्ति मुदं देव्यस्तस्मान्मुद्रासमाऽह्व्याः ॥ ४८ ॥  
  
मुद्मुत्पाद्य या लोकान् क्षोभयन्त्यतिमात्रकम् ।  
द्रावयत्याकरषयति वशयेन्मादयत्यपि ॥ ४९ ॥  
  
बीजयत्यङ्कुरयति चारयत्यपि खे तथा ।  
त्रिखण्डयति योन्यात्मभावमानयतीश्वरी ॥ ५० ॥  
  
इति मुद्रा वीर्यवत्यः ख्याताः सङ्क्षोभिणीति च ।  
विद्राविण्याकर्षणी च ततः पश्चाद्वशङ्करी ॥ ५१ ॥  
  
उन्मादिनी महाङ्कुशा त्रिखण्डा खेचरी तथा ।  
बीजा योनिह् क्रमादेता दिक्षु कोणेष्वधोर्ध्वयोः ॥ ५२ ॥  
  
भूमिकात्रितयेऽष्येवं ब्राह्मी माहेश्वरी तथा ।  
कौमारी वैष्णवी वैष्णवी वाराही माहेन्द्री ततः परम् ॥ ५३ ॥  
  
चामुण्डा च महालक्ष्मीः (:) एवमाद्ये स्थिता इमाः ।  
ब्र्ह्मादीनां समानाङ्गाऽयुधाऽभरणवाससः ॥ ५४ ॥  
  
प्।५७०)  
  
मुद्रास्तु लोहिताऽभासाः पाशमुद्राऽङ्कुशैर्युताः ।   
लोहिताऽङ्कुशधारिण्यः पद्मरागसुभूषणाः ॥ ५५ ॥  
  
अथ गुप्ताऽख्यया सृष्टा भक्तेष्टाकर्षणात्तथा ।  
कामाकर्षिणिकाऽद्या स्याद् बुद्ध्याकर्षिणिका परा ॥ ५६ ॥  
  
अहङ्काराऽकर्षिणी च शब्दाऽकर्षिणिका तथा ।  
स्पर्शाऽकर्षिणिका तद्वद्रूपाऽकर्षिणिका ततः ॥ ५७ ॥  
  
रसाऽकर्षिणिका गन्धाऽकर्षिणी चित्तपूर्विका ।  
आकर्षिणी दैर्यपूर्वा कर्षिणी स्मृतिपूर्विका ॥ ५८ ॥  
  
नामपूर्वाऽकर्षिणी च बीजाऽकर्षिणिका परा ।  
आत्माऽकर्षिणिका तद्वदमृताऽकर्षिणी ततः ॥ ५९ ॥  
  
शरीराऽकर्षिणीत्येवं षोडशच्छदशक्त्यः ।  
भाविता गुप्तयोगिन्याऽग्रपत्राद्वामतः स्थिताः ॥ ६० ॥  
  
शूभ्राःशुभ्रांऽशुककल्पाः पूर्णतारुण्यशोभिताः ।  
पाशदानसुधाकुम्भाऽङ्कुशाऽयुधपरिष्कृताः ॥ ६१ ॥  
  
अनङ्गकुसुमाऽनङ्गमेखलाऽनङ्गपूर्विका ।  
मदनाऽनङ्गमदनाऽतुराऽनङ्गाऽद्यरेखिका ॥ ६२ ॥  
  
अन्ङ्गवेशिन्यनङ्गाऽङ्कुशाऽनङ्गाऽद्यमालिनी ।  
एता गुप्ततराऽख्योत्था नागच्छदनिवेशनाः ॥ ६३ ॥  
  
प्।५७१)  
  
रक्तवर्णाऽशुककल्पा दिक्कोणक्रमतः स्थिताः ।  
पाशं नीलोत्पलं पात्रमङ्कुशं पाणिषुस्थितम् ॥ ६४ ॥  
  
सङ्क्षोभिणी विद्राविणी चाऽकर्षिणी चाऽल्हादिनी ।  
सम्मोहिनी स्तम्भिनी च जृम्भिणी च वशङ्करी ॥ ६५ ॥  
  
रञ्जिनी चोन्मादिनी च ततश्चैवार्ऽथसाधिनी ।  
सम्पत्तिपूरणी मन्त्रमयी द्वन्द्वक्षयङ्करी ॥ ६६ ॥  
  
सम्प्रदायोद्भावितता मनुकोणेषु संस्थिताः ।  
अग्राद्वामक्रमेणैव रक्ताभांऽशुकभूषणाः ॥ ६७ ॥  
  
पाशाऽमृतघटाऽदर्शाऽङ्कुशशओभिचतुर्भुजाः ।  
सिद्धीप्रदा सम्पत्प्रदा ततः पश्चात्प्रियङ्करी ॥ ६८ ॥  
  
मङ्गलाऽज्ञाकारिणी च ततः कामप्रदा स्मृता ।  
दुःखाद्विमोचनी त्द्वन्मृत्युप्रशमनी ततः ॥ ६९ ॥  
  
विग्नान्निवारिणी चाऽङ्गसुन्दरी तदनन्तरम् ।  
सौभाग्यदायिनी पङ्क्तिकोणे प्राग्वत् समास्थिताः ॥ ७० ॥  
  
पाशं भूषणपेटीञ्चाऽङ्कुशं पाणिचतुष्टयैः ।  
दधाना विशदाऽकारांऽशुकभूषणभूषिताः ॥ ७१ ॥  
  
कुलोत्तीर्णा समुदिताः शक्त्यो यौवनाऽन्विताः ।  
ज्ञानशक्तिरैश्वर्यप्रदा ततोज्ञानमयी स्मृता ॥ ७२ ॥  
  
ततो व्याधिविनाशिनी चाऽधाराद्यास्वरुपिका ।  
ततः पापहराऽनन्दमयी रक्षास्वरूपी ॥ ७३ ॥  
  
प्।५७२)  
  
ईप्सिताद्याप्रदा चेति दशारे पूर्ववत् स्थिताः ।  
पाशदानज्ञानटङ्ककरा रक्ताङ्गभूषणाः ॥ ७४ ॥  
  
निगर्भाख्या भावितास्तु तरुण्यः शक्त्योऽमलाः ।  
वशिनी मोदिनी तद्वद्विमला चाऽरुणा ततः ॥ ७५ ॥  
  
जयिनी सर्वेश्वरी च कौलिनी चेति शक्त्यः ।  
रहस्ययोगिनीजाताः पद्मरागसमप्रभाः ॥ ७६ ॥  
  
चापदानपुस्तकेषुकरा लोहितभूषणाः ।  
नागकोणेषु पूर्वोक्तक्रमेण सुविराजिताः ॥ ७७ ॥  
  
शक्तिरेका चाऽतिरहस्याऽख्योत्थोदक्षकोणके ।  
एवं ताः शक्तयश्चक्रे सृष्टाः प्रकृतिशक्तिभिः ॥ ७८ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललितामाहत्म्ये   
श्रीचक्रदेवतानिरूपणं नाम षट्पञ्चाशत्तमोऽध्यायः ॥ ४६२४ ॥  
  
प्।५७३)  
  
सप्तञ्चाशत्तमोऽध्यायः   
श्रीचक्रदेवतानिरूपणवर्णनम्   
  
श्रुत्वात्वष्टेरितं धातुः पुनः पप्रच्छ सादरम् ।  
पितामह श्रुतञ्चैतच्छ्रीचक्रं शक्तिमण्डलम् ॥ १ ॥  
  
शक्तीनां नाम सम्पत्तिहेतुं मे पृच्छते वद ।  
तथाऽष्टाऽरे त्रिकोणे च कुतः स्थानं विशक्तिकम् ॥ २ ॥  
  
षोडशी स महानित्या केन सायुज्यमागमत् ।  
एवं त्वष्टाऽनुयुक्तोऽथ प्रीतः प्राह चतुर्मुखः ॥ ३ ॥  
  
विश्वकर्तः शृणु महागुह्यमेतन्निगूहितम् ।  
महाश्रीत्रिपुरेशान्या सृष्टास्त्रि (नि?) त्यास्तु षोडश ॥ ४ ॥  
  
महात्रिपुरसुन्दर्या सृष्टास्त्वन्यास्तु शक्तयः ।  
(?) नाम तासां पृथक्स्वीयक्रिययैव निरुपितम् ॥ ५ ॥  
  
या सा शक्तिर्महादेवी त्रिपुराऽख्या महत्तरा ।  
तस्याः सदा विलसितं जगदेतश्चराऽचरम् ॥ ६ ॥  
  
ब्र्ह्मादिमूर्तिष्व्ंशेन संस्थिता सा महेश्वरी ।  
जगश्चक्रक्रियाकाण्डं निर्वाहयति चिन्मयी ॥ ७ ॥  
  
प्।५७४)  
  
साऽखण्डैकरसाप्यम्बा चितिमात्रशरीरिणी ।   
अनेकधाऽपि भवति स्वस्वातन्त्र्याऽवभासिनी ॥ ८ ॥  
  
यथा सहस्ररश्मीनां पिण्डो हंसो नभोमणिः ।  
एकोऽप्येनकधाप्यास्ते यथा वा वार्निधिः स्थितः ॥ ९ ॥  
  
तरङ्गोर्मिफेनमय एकोऽनेकात्मना तथा ।  
दर्पणः प्रतिबिम्बानां सहस्रेण यथा स्थितः । १० ॥  
  
तथैषा परमा चाऽपि भेदाऽभेदमयी स्थिता ।  
शक्त्र्योऽशात्मिकास्तस्या अणिमाद्याः प्रकीर्तिताः ॥ ११ ॥  
  
तस्याः स्वातन्त्र्यवशतः स्थूलाऽकारपरिग्रहः ।  
या शक्तिर्यत्क्रियाहेतुर्नाम तस्यास्तथास्थितम् ॥ १२ ॥  
  
एवं सृष्टाः शक्त्यस्ता महामायाविमोहिताः ।  
स्पर्धाञ्चक्रुः संस्थितिषु स्थाननाचोच्चभावतः ॥ १३ ॥  
  
दृष्ट्वा तच्छक्तिचक्रेषु कश्मलं स्मुपस्थितम् ।  
महाद्व्याज्ञया प्राह महात्रिपुरसुन्दरी ॥ १४ ॥  
  
शृणुध्वं शक्त्यः सर्वा मम वाक्यं हि साम्प्रतम् ।  
स्पर्धाक्रोधात्मनामत्र स्थानं देवीसमीपतः ॥ १५ ॥  
  
दुर्लभं तत्तपोयोगात् स्थानं विन्दथ नाऽन्यथा ।  
इत्युक्त्वाऽदौ स्वयञ्चक्रे तपः सुमहदद्भुतम् ॥ १६ ॥  
  
प्।५७५)  
  
दृष्ट्वा तपस्यभिरतां महात्रिपुरसुन्दरीम् ।  
अन्याः सर्वा अपि तपश्चक्रुर्नियतमानसाः ॥ १७ ॥  
  
एवं शक्तिगणे तत्र तपस्यभिरते सति ।  
अगात् कालो दीर्घतमस्तदा तुष्टाऽवदत् परा ॥ १८ ॥  
  
वत्सास्तुष्टाऽस्मि तपसा स्थानं योग्यं दिशामिवः ।   
इत्युक्त्वा स्थानमदिशन्महात्रिपुरसुन्दरी ॥ १९ ॥  
  
य तस्यै सर्वचक्राणामीश्वरीत्वं ददौ परा ।  
अथ नित्याऽत्मशक्तीनां त्र्यस्रभूमौ निवेशनम् ॥ २० ॥  
  
प्रतिपार्श्व पञ्चकस्य चाऽथ नित्या तु षडशी ।  
प्रदिष्टसम्मुखस्थानाऽप्यमन्यत न तद्बहु ॥ २१ ॥  
  
पुनरातिष्ठदत्यन्तं तपः परमदुष्करम् ।  
एवं कामेश्वरी तद्वद्भगमालिनिकाऽपि च ॥ २२ ॥  
  
न तत्स्थानमलं मत्वा तपश्चक्रतुरुत्तमम् ।  
एवं तपस्यभिरते शक्तिमण्डलके शिवा ॥ २३ ॥  
  
एकाकिनीं स्वामपश्यन्न तत् सम्यगमन्यत ।  
तावद्विज्ञायाऽभिमतं महात्रिपुरसुन्दरी ॥ २४ ॥  
  
त्रिपुराऽङ्गायुधेभ्यश्च दशशक्तीर्विसर्जयत् ।  
ता विसृष्टाः स्थिते स्थानं महात्रिपुरसुन्दरीम् ॥ २५ ॥  
  
पप्रच्छुः प्राह ता देवी तपसा स्थानमीक्ष्थ ।  
इत्युक्त्वा तप एवओच्चैश्चक्रुः प्राक् शक्तिभिः सह ॥ २६ ॥  
  
प्।५७६)  
  
पुनर्देवी स्वपरितो मत्वैकामवलोकयत् ।  
अवलोकनतो जाताः शक्त्यो वेदसङ्ख्यकाः ॥ २७ ॥  
  
काञ्चनाऽभाः पद्मधराः शुभ्रवस्त्रविभूषणाः ।  
दृष्ट्वा शक्तिगणं सर्वं तपस्यभिरतं सदा ॥ २८ ॥  
  
मनो दधुस्तपस्येव त्वष्टस्ता अपि संययुः ।  
भूयो ददर्श परितो जातं शक्तिचतुष्टयम् ॥ २९ ॥  
  
पाशाऽभयवरसृणिधरा रक्ताङ्गभूषणाः ।  
त्रिणेत्राश्च तपस्येव रता दृष्ट्वा च पूर्वजाः ॥ ३० ॥  
  
पुनः सृष्टास्तथाऽन्याश्च पाशापुस्तकमालिकाः ।  
दधाना अङ्कुशञ्चापि रक्तवर्णविभूषणाः ॥ ३१ ॥  
  
पुनः सृष्टाश्श्क्त्यश्च तावत्यः स्फटिकप्रभाः ।  
पाशाभयवरसृणिधरश्च तप आस्थिताः ॥ ३२ ॥  
  
सृष्टाः पुनश्च तावत्योरक्ताऽकारविभूषणाः ।  
तपस्येव रतास्ताश्च दृष्ट्वा शक्तीः पुरः स्थिताः ॥ ३३ ॥  
  
अथ दृष्ट्वा तपः प्रौढं प्राह तां त्रिपुरेश्वरी ।   
नित्यां षोडशिकां वत्से वरं ब्रूह्यभिवाञ्छितम् ॥ ३४ ॥  
  
सायुज्यमेव सा वब्रे सर्वां मत्वाऽल्पिकां स्थितिम् ।  
प्राप्ता च परया तत्र सायुज्यं षोडशी परा ॥ ३५ ॥  
  
प्।५७७)  
  
या जाताः स्वाङ्गतो देव्याश्चतस्रः पञ्चधा च ताः ।  
स्वयन्तु पञ्चमी भूत्वा तासां तुष्टा समास्थिता ॥ ३६ ॥  
  
पञ्च पञ्चकतां तेन प्रापुस्ता नामपञ्चकम् ।  
रत्नेश्वरीत्वमाद्यानां कामधुक्त्वं ततः परम् ॥ ३७ ॥  
  
तथा कल्प्लतेशित्वं ततः कोशेश्वरीपदम् ।  
लक्ष्मीश्वरीत्वमन्त्यानां शक्तिवृन्दाऽसने स्थितिम् ॥ ३८ ॥  
  
प्रत्येकञ्च ददौ शक्तिसहस्रेश्वरतां शिवा ।  
रत्नाः कामदघाः कल्पलताकोशाऽभिधायुताः ॥ ३९ ॥  
  
लक्ष्मीसमाक्यास्ताः शक्तीस्त्वष्टर्जानीहि ताः पृथक् ।  
पञ्चविंशतिसाहस्रसङ्ख्यास्तास्तु पृथक्पृथक् ॥ ४० ॥  
  
सेवमानाः स्वस्वनाथं प्रत्येकन्तुसहस्रकम् ।  
पञ्चसाहस्र ससङ्ख्याका मूलदेव्यास्तु शक्त्यः ॥ ४१ ॥  
  
सिधालक्ष्मीस्तत्र चाऽद्या राजमातङ्गिनी परा ।  
तृतीया भुवनेशानी तुर्या वाराहिका मता ॥ ४२ ॥  
  
रत्नेश्वर्य एमाः प्रोक्तास्ततः कामदुघाः शृणु ।  
सुधापीठेशरी चाऽद्या सुधासूश्च ततः परा ॥ ४३ ॥  
  
प्।५७८)  
  
तृतीया चाऽमृतेशानी तुर्या चाऽन्नप्रपूरणी ।  
अथ कल्पलतास्तत्र पञ्चकामा ततः परा ॥ ४४ ॥  
  
पारिजातेश्वरी चाऽपि कुमारी च ततः परा ।  
पञ्चबाणेश्वरी चाऽथ परञ्ज्योतिस्ततः परा ॥ ४५ ॥  
  
परानिष्कलशाम्भवी चाऽजपा मार्ट्का परा ।  
इति कोशेश्वरीः प्रओक्ताः शृणु लक्ष्मीश्वरीस्ततः ॥ ४६ ॥  
  
लक्ष्मीश्चाऽथ महालक्ष्मीस्त्रिशक्त्याद्या ततः परा ।  
साम्राज्यलक्ष्मीश्च रमा चेति पञ्चकदेवताः ॥ ४७ ॥  
  
एवं पञ्चकदेवीनां तपसा परितोषिता ।  
ददौ समीपसंस्थानं बिन्दुचक्रोपरि क्रमात् ॥ ४८ ॥  
  
आग्नेयादिषु कोणेषु तपसस्तु प्रकर्षतः ।  
मातङ्गिन्याश्च वाराह्या ददावतुलसम्पदम् ॥ ४९ ॥  
  
मन्त्रिणीत्वं सर्वलोककार्यमन्तणहेतुताम् ।  
वाराह्या दण्डिनीत्वञ्चच दुष्टदण्डनेहतुताम् ॥ ५० ॥  
  
ततः कालान्तरे हेमहरिन्मणिसुवप्रयोः ।  
मध्यं स्थानं ददौ देवी प्रसन्ना परिसेवनात् ॥ ५१ ॥  
  
एवं तपोविशेषेण तुष्टा स्थानं पुनर्ददौ ।  
कामेश्वरी च वज्रेशी भगमालिनिका च या ॥ ५२ ॥  
  
प्।५७९)  
  
ताभ्यः समयदेवीत्वं दत्त्वा स्वाऽग्रे च पृष्ठतः ।  
वामे च दक्षिणे पार्श्वे स्थानं देव्यभिकल्पयत् ॥ ५३ ॥  
  
उद्भाविता तु या देवी रहस्यतरनाम या ।  
सा प्राप तपसोत्कर्षाद्वज्रसालाऽन्तरे भूवि ॥ ५४ ॥  
  
आधिपत्यं वज्रनदीतीरे मन्दिरसंस्थितिम् ।  
वज्रत्नेश्वरीत्वञ्च तेन वज्रेश्वरी मता ॥ ५५ ॥  
  
पुनस्त्रिकोणकोणेषु स्थानं कामेश्वरीमुखाः ।  
प्रापुस्तपस आधिक्यात्तथा कामेश्वरी पुनः ॥ ५६ ॥  
  
अष्टाऽरेषु द्वितीयञ्च स्थानं प्राता तपोबलात् ।  
तथाऽन्या अपि शक्तिस्तु महात्रिपुरसुन्दरी ॥ ५७ ॥  
  
देव्या तया च स्थानेषु क्रमेण विनिवेश्यत् ।  
एवं नवसु चक्रेषु विभत्य विनिवे य च ॥ ५८ ॥  
  
स्वयं तत्तदधिष्ठात्री नवधा समजायत ।  
त्रिपुरा त्रिपुरेशी च तथा त्रिपुरसुन्दरी ॥ ५९ ॥  
  
ततस्त्रिपुरवासिनी त्रिपुरा श्रीस्ततः परा ।  
त्रिपुरमालिनी त्रिपुरा सिद्धा त्रिपुराऽम्बिका ॥ ६० ॥  
  
नवमी च स्वयं तन्त्र महात्रिपुरसुन्दरी ।   
तत्तदावरणाऽद्याऽग्रे स्थिता तत्सदृशाऽकृतिः ॥ ६१ ॥  
  
मूलदेव्याऽभिमुख्येन संस्थिताः सर्वशक्त्यः ।  
तथा ब्रह्मादिभिर्दृष्ट्वा सर्वं शक्तिगणाऽवृतम् ॥ ६२ ॥  
  
मत्वा न तत् सम्यगिति कामेशः प्रार्थितोऽभवत् ।  
कामेश भगवन् देव त्वमपि सृज स्वांऽशतः ॥ ६३ ॥  
  
प्।५८०)  
  
परिवारं शिवाकारं नैतदौपयिकं यतः ।  
मन्यामहे शक्तिमहे शक्तिगणं केवलं विषमन्त्विति ॥ ६४ ॥  
  
अथ कामेश्वरो देवः स्वांऽशाच्छक्त्यंशतोऽपि च ।  
उभयांऽशात्तदन्यस्मादसृजद्वेदसङ्ख्यकान् ॥ ६५ ॥  
  
मित्रीशषष्ठीशौड्डीशचर्यानाथाऽभिधास्ततः ।   
पुस्तकाऽभीतिअरचिद्दधानान् स्फटिकप्रभान् ॥ ६६ ॥  
  
श्वेतवस्त्राऽकल्पयुतांस्त्रिणेत्रान् रक्तशक्तिकान् ।  
पद्माऽसनसमासीनान् प्रसन्नवदनेक्षणान् ॥ ६७ ॥  
  
तान् गुरुन् शक्तिमन्त्राणामकरोच्छान्तविग्रहान् ।  
पृथग्विद्यागुरुन् यूयं सृजध्वमिति चाऽब्रवीत् ॥ ६८ ॥  
  
अथाऽद्यास्तत्र दिव्याख्यान् सिद्धाख्यानपरस्तथा ।  
तृतीयो मानवाऽख्यांस्तु गणानसृजत क्रमात् ॥ ६९ ॥  
  
मुनिवेदनागसङ्ख्यान् सर्वविद्यागुरुनथ ।  
नाथान्नवाऽसृजत्तुर्यः कालमूर्तीन्महाप्रभान् ॥ ७० ॥  
  
प्।५८१)  
  
गुरुमण्डलमेवन्तु सृष्टमुग्रतरं तपः ।  
तप्त्वा प्राप स्थानमपि त्वरिता पृष्ठभागके ॥ ७१ ॥  
  
तत्र त्रिपङ्क्तिरुपेण मन्दिराणि क्रमेण तु ।  
दिव्यसिद्धमानवौघगुरुणां संस्थितानि हि ॥ ७२ ॥  
  
तत्र स्थानं प्राप्नुवन्ति त्रिपुरां परमेश्वरीम् ।  
पूर्णोपासनयोगेनोपास्य शास्त्रोक्तमार्गतः ॥ ७३ ॥  
  
गुरुभिर्बोधिताः पश्चात् प्रयान्ति परमं पदम् ।  
इति ते पृष्टमाख्यातं रहस्यं परमं महत् ॥ ७४ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललिलामाहात्म्ये   
श्रीचक्रे दिव्यौघादिदेवतानिरूपणवर्णनं नाम   
सप्तपञ्चाशत्त्मोऽध्याः ॥ ४६८९ ॥  
  
प्।५८२)  
  
अथ भूयश्चतुर्वक्त्रं त्वष्टा पप्रच्छ सादरम् ।  
जगद्विधे! त्वां पृच्छामि गुरवस्त्वौघरुपिणः ॥ १ ॥  
  
कुतः समानसङ्ख्याका नाऽभवंस्तन्ममेरय ।   
नाम तेषाञ्च सर्वेषामथाऽग्नेः कुण्डमीरितम् ॥ २ ॥  
  
तत्राऽग्निश्चिन्मयः केन जातस्तदपि वर्णय ।  
तत्र कुण्डे भवद्भिश्च स्त्रीरूपा केन हेतुना ॥ ३ ॥  
  
विचिन्तिता पराशक्तिर्वदैतत् कारणं विभो ।  
न तृप्याम्यद्भुतकथां संशृण्वन्नपि भूरिशः ॥ ४ ॥  
  
को नु तृप्येत्पराशक्तेः स्वात्ममूर्तेः कथाऽमृतम् ।  
पिबन्नपि चिरं दैवहतं स्थाणुमृते क्वचित् ॥ ५ ॥  
  
तन्मे प्रब्रुहि भगवन् श्रोतव्यं यदि मे भवेत् ।  
श्रुत्वा विश्वक्र्तोक्तं तत् प्रसन्नः प्रपितामहः ॥ ६ ॥  
  
समाहितः शृणु कथां त्वष्टश्चित्रां पुरातनीम् ।  
पार्वतीं सर्वतो गुप्तां प्रसन्नः प्रब्रुवे तव ॥ ७ ॥  
  
प्।५८३)  
  
मित्रीशाद्यास्तु ये सृष्टा राजराजेश्वरेण ते ।  
वाग्विद्यागुरवः सर्वे स्वच्छसंवित्तिरुपिणः ॥ ८ ॥  
  
पश्यन्ती मध्यमा चेति वैखरी च परा तथा ।  
चतुर्विधा शब्दमयी पराशक्तिर्विजृम्भते ॥ ९ ॥  
  
तत् क्रमं ते प्रवक्ष्यामि सर्वत्रैव सुगोपितम् ।  
त्रिपुराख्या हि या शक्तिः स्वच्छसंवेदनामयी ॥ १० ॥  
  
न तत्र वागिन्द्रियाणि मनो वाऽप्यस्ति सर्वथा ।  
सर्वास्तिसारभूताऽत्मरूपी परमेश्वरी ॥ ११ ॥  
  
न धर्मो धर्मवान् वाऽपि सर्वधर्मविवर्जनात् ।  
सर्वाऽश्रयचितिः स्वच्छा केवला वागगोचरा ॥ १२ ॥  
  
तस्य चैतन्यमात्मेति न ततो विद्यतेऽधिकम् ।  
तदेव सर्वस्वातन्त्र्यमतो मायाख्यमीरितम् ॥ १३ ॥  
  
अतर्क्याऽपर्यनुयोज्यमाहात्म्यमखिलाऽश्रयम् ।  
स्वयं स्वात्मानममलं विकल्पयति भूरिशः ॥ १४ ॥  
  
लीलयैव सर्वजगज्जालमेष समीरतः ।  
विकल्प एव शब्दात्मा स्थूलमध्यविभेदतः ॥ १५ ॥  
  
सूक्ष्मकारणभेदाभ्यां चतुर्विधमिति स्थितम् ।  
तत्र स्थूलन्तु यद्रूपं वैखरीति प्रकीर्तितम् ॥ १६ ॥  
  
प्।५८४)  
  
तत्र ध्वन्यात्मकोऽव्यक्तो वर्णात्मा व्यक्त ईरितः ।  
तल्लौकिकऽलौकिकत्वाद्विधा सर्वत्र संस्थितः ॥ १७ ॥  
  
तत्राऽव्यक्तः सप्तविधो नादब्रह्माङ्कुरात्मकः ।  
षड्जर्षभौ च गान्धारमध्यपञ्चमधैवताः ॥ १८ ॥  
  
निषाद इति स्प्तैते तन्त्रीकण्ठादिजाः स्वराः ।  
रागाऽभ्दिभूताऽग्निदस्रनागसङ्ख्याविभेदिनः ॥ १९ ॥  
  
एवं तु भूयो भेदेन न सङ्ख्येया भवन्ति ते ।  
तदेतद्देवसंस्थानं गुरवः सप्तसङ्ख्यका ॥ २० ॥  
  
दिव्यौघास्तेन सम्प्रोक्ता मित्रीशेन प्रभाविताः ।   
व्यक्तस्त्वलौकिको विद्यामयः कूटचतुष्टम् ॥ २१ ॥  
  
तदाश्रयाः सिद्धगणास्तेनैते वेदसङ्ख्यकाः ।  
सिद्धौघगुरवः प्रोक्ताः षष्ठीशप्रतिभाविताः ॥ २२ ॥  
  
लौकिकोमातृकाऽत्मा स्यादष्टकुटेश्वरीमयः ।   
तत्संश्रया मानवाः स्युरतस्ता वसुसङ्ख्यकाः ॥ २३ ॥  
  
एकोनविंशतिमिता एवमोघत्रपस्थिताः ।  
औड्डीशप्रभवा एते वसुसङ्ख्यास्तु मानवाः ॥ २४ ॥  
  
प्।५८५)  
  
शब्दः कालमयः सर्वो मात्रात्रयपराऽवधिः ।  
ध्वनिराशिः समायुक्तो वरणराश्यष्टकेन च ॥ २५ ॥  
  
तेन स्युर्नवनाथा वै चर्यानाथसमुद्भवाः ।   
कालस्याऽवछेदकास्ते तुरीयपदसंश्रयाः ॥ २६ ॥  
  
प्रकाशोऽथ विमर्शख्योऽथाऽनन्दो ज्ञानसञ्ज्ञकः ।  
सत्यः पूर्णः स्वभावाऽख्यः प्रतिभः सुभगाऽभिधः ॥ २७ ॥  
  
इति मे नवनाथास्तु ओघानामधिनायकाः ।  
ओघश्चतुर्विधो विद्याविभेदाद्युगभेदतः ॥ २८ ॥  
  
मिश्रीतत्वाच्छक्तिमिश्रा गुरवः संव्यवस्थिताः ।  
ओघस्तु पञ्चमोऽपि स्याद्गुरुविद्याप्रवर्तकः ॥ २९ ॥  
  
द्वादशैकादशरसमितास्ते चक्रवाह्यगाः ।  
वयं दिव्यभावाः सिद्धाः कुमाराद्याश्च मानवाः ॥ ३० ॥  
  
नृसिंहाद्या इति प्रोक्ता गुरवस्त्वोघसम्भवाः ।  
अथाऽग्नेश्चिन्मयत्वं ते वर्णयामि क्रमाच्छृणु ॥ ३१ ॥  
  
गुणमूर्तौ तृतीयो यो महादेवो महेश्वरः ।  
तमः क्रियः सत्त्वमूर्तिर्विकसश्चिन्मयाऽन्तरः ॥ ३२ ॥  
  
देहिनां देहमध्यस्थं मार्गत्रयमनामयम् ।  
दक्षवाममध्यसंस्थं पैङ्गलेडासुषुम्णकम् ॥ ३३ ॥  
  
प्।५८६)  
  
इच्छाक्रियाज्ञानमयं तत्र भिन्नं द्वयं स्थितम् ।  
बद्धं मध्यं ज्ञानमार्गं विद्वांसः राहुरार्यकाः ॥ ३४ ॥  
  
चित्स्पन्दरूपी रुद्धापार्श्वाभ्यामूर्ध्वनिर्गता ।  
क्रियामिच्छां चेतयति मर्त्यास्तेन हि चेतनाः ॥ ३५ ॥  
  
क्र्येच्छामात्रसंयुक्ता ज्ञानमार्गस्य रोधतः ।  
आश्रयीभूतचिन्मात्रस्योर्ध्ववाहश्च चेतनाः ॥ ३६ ॥  
  
तिरश्चामूर्ध्वमार्गाणां संरोधात्तिर्यगा स्थितेः ।  
न चेतयन्ति ते भूतं भव्यञ्च क्वचिदात्मनि ॥ ३७ ॥  
  
तेनाऽचेतनतुल्यास्ते तिर्यञ्चः सर्व एव हि ।  
एवं स्थिते महादेवो यस्त्रिनेत्रस्ततोऽधिकः ॥ ३८ ॥  
  
अस्माकमन्तःसम्भिन्ना मध्यनाडी चिदास्पदा ।  
तेनाऽन्तरस्मद्विज्ञानं पूर्णं समुपलक्ष्यते ॥ ३९ ॥  
  
महादेवस्याऽन्तरे तु ज्ञानोद्रेकात्तदूर्ध्वतः ।   
फालदेशे विनिर्भिन्न मध्यनाडी चिदात्मिका ॥ ४० ॥  
  
अन्तस्तमोद्रेकभावाश्चिदेवाऽग्नितया स्थिता ।  
तस्मात्तन्नेत्रसम्भूतश्चिदग्निरिति विश्रुतः ॥ ४१ ॥  
  
अथ तत्तेऽभिधास्यामि स्त्रिरूपा चिन्तिता यतः ।  
शृणु लोके विश्वकर्मन् यत्सुखं तच्चिदात्मकम् ॥ ४२ ॥  
  
प्।५८७)  
  
अतः सुखे पशुनाञ्च प्रीतिः सर्वात्मना स्थिता ।  
सुखावहं सुन्दरञ्चलोके प्रत्यक्षभावनात् ॥ ४३ ॥  
  
योस्।इद्रूपं सुन्दर्ञ्च तस्माल्लोके जनैः सदा ।  
प्रेक्ष्यते योषितां रूपं सुखस्हादनभावतः ॥ ४४ ।  
  
अन्यश्च तेऽभिधास्यामि सा या चिद्रूपिणि परा ।  
स्ववैभवात्मकं विश्वं स्वातन्त्र्येण प्रकाशितम् ॥ ४५ ॥  
  
नियत्या स्वाऽत्मनः शक्त्या नियतं सर्वमेव हि ।   
अभिमानो वृथा मोहादहं कर्तेतिसंस्थितः ॥ ४६ ॥  
  
यदि कर्ता स्वयं कुतोऽन्यत् प्रसमीक्ष्यते ।  
तथाऽप्यसम्मतप्राप्तिर्भवेद्वा कथमीरय ॥ ४७ ॥  
  
तस्मात् सृट्यादिकं किञ्चित् सर्व तस्या विजृम्भितम् ।  
तस्माद्योषिन्मयध्यानं तयैव प्रविभावितम् ॥ ४८ ॥  
  
सर्वं विश्वस्य वैचित्र्यं तत्स्वातन्त्र्यनिबन्धनम् ।  
एवं  स्थिता महाराज्ञी चिन्तामणिगृहे तदा ॥ ४९ ॥  
  
महापद्भवनाऽन्तःस्थं वीक्ष्य तद्गृहराजकम् ।  
मत्वा तदपि नो सम्यङ्महादेवः सदाशिव्ः ॥ ५० ॥  
  
श्रीदेव्याज्ञां समादाय निर्ममे प्रोक्त्वत्पुरम् ।  
ब्रह्माण्डेषु स्थिता देवा दैत्या मर्त्यादयोऽपि ये ॥ ५१ ॥  
  
प्।५८८)  
  
उपास्य त्रिपुरेशानीं सालोक्यां मुक्तिमाययुः ।  
ते तत्र तत्तत्स्थानेषु निवसन्ति पृथक् पृथक् ॥ ५२ ॥  
  
इन्द्रब्रह्मादयोऽप्येवं नोवसन्ति चिरं पुरे ।  
तत्तद्वप्रान्तरभुवि स्वाम्यं प्राप्य सुनिर्मलम् ॥ ५३ ॥  
  
तत्तत्कालप्रमाणस्य नियुतं प्रोप्य वै ततः ।  
विशन्ति परमं भावमवाङ्मनसगोचरम् ॥ ५४ ॥  
  
तदन्तरे तु सम्प्राप्ता विधीन्द्रेन्दुमुखादयः ।  
पूर्वं संस्थितसायुज्यं लब्ध्वा तिष्ठन्ति सर्वतः ॥ ५५ ॥  
  
साम्प्रतं यो विधिस्तत्र विद्यते तेन संयुताः ।  
ब्रह्माण्डान्तरसम्प्राप्ताः षष्टिसाहस्रसङ्ख्यकाः ॥ ५६ ॥  
  
प्।५८९)  
  
षट्शतञ्च त्रिषष्टिश्च सायौयं ब्रह्मणा गताः ।  
इति ते सर्वमाख्यातं मानं श्रीपुरसंस्थितम् ॥ ५७ ॥  
  
अत्र मेरौ प्रोक्तरीत्या पुरं रचय सुन्दरम् ।  
यत्र श्रीपुरसाम्राज्ञी त्रिपुराम्बा भविष्यति ॥ ५८ ॥  
  
वयं यत्र स्थितां नित्यं पश्यामो नेत्रसुन्दरीम् ।  
इति धातृवचः श्रुत्वा विश्वकर्माऽतिविष्मितः ॥ ५९ ॥  
  
निर्मातुं श्रीपुरं देव्या मेरुशृङ्गे मनो दधे ।  
विभावयन् विधिप्रोक्तं हर्षनिर्भरिताऽतरः ॥ ६० ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललितामाहात्म्ये   
श्रीपुरवर्णनपूर्वकं सायुत्यपदवीपर्यन्तंसिद्धिप्राप्तिवर्णनं   
नामाऽष्टपञ्चाशत्तमोऽध्यायः ॥ ४७४९ ॥  
  
प्।५९०)  
  
एकोनषष्टितमोऽध्यायः   
हयग्रीवागस्त्यसम्वादे नारदेन भण्डसमुद्बोधनवर्णनम्   
  
एवं श्रुत्वा हयग्रीववाक्यमत्यन्तसुन्दरम् ।  
कुम्भोद्भवः प्राह भूयस्तत्कथाश्रवणोत्सुकः ॥ १ ॥  
  
भगवन्नश्ववदन भण्डदैत्यः समागतः ।  
तपोविघ्नं निर्जराणां चिकीर्षन् वह्निनाऽवृतान् ॥ २ ॥  
  
देवान्निशाम्य विमुखः प्रयातः शून्यपत्तनम् ।  
ततः किमकरोत्तत्र तन्मे वद सुविस्तरम् ॥ ३ ॥  
  
संशृण्वन् ललितेशान्याः कथां कथयतस्तव ।  
पुनः श्रोतुं समीहा मे वर्धतेऽतितरां ननु ॥ ४ ॥  
  
एवं पृष्टः कृम्भजेन मुनिः प्राह हयाऽननः ।  
शृणु कुम्भोद्भव कथां विचित्रां परमाऽद्भुताम् ॥ ५ ॥  
  
अपयाते भण्डदैत्ये देवेर्षिरथ नारदः ।  
शून्यकं प्रत्याजगाम शरदभ्र्मिवाऽम्बरात् ॥ ६ ॥  
  
तमायन्तं देवमुनिं भण्डदैत्यो विहायसि ।  
ददर्श वृष्टमेघाभं वादयन् वल्लकीं शुभाम् ॥ ७ ॥  
  
प्।५९१)  
  
समुद्गम्य समानीय मुनिं दैत्यः प्रपूजयत् ।  
सम्पूज्य विधिना प्राह कृताञ्जलिरिदं च ॥ ८ ॥  
  
देवर्षे स्वागतं नूनं चिरात्तेऽहं  समीप्सितः ।  
कृपया पश्य शिष्यं ते दुर्लभं ते कृपेक्षणम् ॥ ९ ॥  
  
ब्रूहि द्वश्चिन्निर्जराणां प्रक्षीणाणां स्थितिं स्थिराम् ।  
प्रायो विप्रा भीरवो हि गुरुर्मे भयमोहितः ॥ १० ॥  
  
मद्बाहुवीर्यमविदं देवाऽसुरभयावहम् ।   
देवाः शक्तिमुपासीनाः प्रसन्ना यदि सा भवेत् ॥ ११ ॥  
  
पराजयस्ते ध्रुवं स्यात्तस्माद्विघ्नं समाचर ।  
इत्युक्तोऽहं दैत्यगणैस्तत्राऽयातो जिघांसया ॥ १२ ॥  
  
वह्निज्वालाऽवलीढांस्तान् दृष्ट्वा देवान् सवासवान् ।  
हृष्टः प्रत्यागतः स्थानं तत्र पृच्छामि प्रस्तुतम् ॥ १३ ॥  
  
कथं दावाग्नीना ग्रस्ता देवा भस्मत्वमाययुः ।  
कश्चित्तत्र विमुक्तो वा तन्मे शंसमुनीश्वर ॥ १४ ॥  
  
पृष्ट एवं देवमुनिः प्रहस्य प्राह दैत्यपम् ।  
दैत्येश्वरेभ्योऽसूया मे न कर्तव्या कदाचन ॥ १५ ॥  
  
नाऽनृतं कुत्रचिद्ब्रूमो वयं सत्यैकसंश्रयाः ।  
प्रभाषसे कथं मुग्ध इव त्वं पण्डितोऽपि सन् ॥ १६ ॥  
  
प्।५९२)  
  
विपरीतो ननु विधिर्यस्मात्ते बुद्धिरीदृशी ।  
शोकस्थाने हर्षयुतो यतस्त्वं वीक्षितो मया ॥ १७ ॥  
  
सुसमृद्धाः शत्रवस्ते महादेवी समाश्रयात् ।  
आविर्भूता त्वद्वधाय तोषिता शक्रमुख्यकैः ॥ १८ ॥  
  
चिदग्निकुण्डान्निर्याता ललिता परमेश्वरी ।  
सर्वलोकेश्वरी दिव्यरूपाऽदभुतमहाबला ॥ १९ ॥  
  
सर्वाऽयुधसमुपेताशक्तिशङ्घैः परीवृता ।  
समेष्यति त्वां निहन्तुं किं तुष्यसि हि मूढवत् ॥ २० ॥  
  
श्रुत्वा नारदसम्प्रोक्तं प्रहस्य प्राह दैत्यराट् ।  
नूनं मया पुरैवोक्तं विप्राः प्रकृतिभीरवः ॥ २१ ॥  
  
मुने जानासि नो मं त्वं साक्षान्मृत्योर्भयङ्करम् ।  
विष्णुः सुरेष्वतिबली स युद्धेमे पराजितः ॥ २२ ॥  
  
पञ्चोत्तरशताण्डानामधिपोऽहं पराक्रमी ।  
देवासुरादिस्रष्टाऽहं लोकशस्त्राऽस्त्रसन्ततेः ॥ २३ ॥  
  
मम वशे स्थिता ब्रह्मविष्णुमुख्यपरम्पराः ।  
कथं भीतोऽसि स्त्रीगेतोर्निसर्गादबलाः स्त्रियः ॥ २४ ॥  
  
तदन्तरे भण्डडैत्यपत्न्यः सम्मोहिनीमुखाः ।  
देवर्षिमानयमासुरवरोधे सखीगणैः ॥ २५ ॥  
  
प्।५९३)  
  
आगतं मुनिशार्दूलं सम्पूज्याऽसनमुख्यकैः ।  
पाद्याऽर्घ्यैः सुबलिद्रव्यैः प्रणम्य प्राहुरादरात् ॥ २६ ॥  
  
देवर्षे त्व्त्प्रसादेन धन्यास्त्वद्दर्शनेन च ।  
वयमस्मान्निरीक्षस्व दृष्ट्या करुणया भृशम् ॥ २७ ॥  
  
वयन्तु गुरूपत्नीभ्यः शुश्रूमोऽत्यन्तसाध्वसम् ।  
उत्पन्ना ललिता देवी देवैः समभिपूजिता ॥ २८ ॥  
  
भर्तुर्वधाय नो देवसौख्याय परमेश्वरी ।  
तद्बोध्याऽसुरपतिं यथा नाशं न चैष्यति ॥ २९ ॥  
  
शरणं त्वां प्रपन्नाऽस्मो निमग्ना दुःखसागरे ।  
उद्धराऽस्मान् दुःखसिन्धोः पाहि नः परिचारिकाः ॥ ३० ॥  
  
इत्युक्त्वा चरणौ स्पृष्ट्वा रुरुदुर्दैत्ययोषितः ।  
वीक्ष्य तासां प्ररुदितं करुणाऽक्रान्तमानसः ॥ ३१ ॥  
  
आनाय्य दैत्यराजं तं तत्र प्रोवाच नारदः ।  
दैत्येश्वर ! मदुक्तं त्वं शृणु वाक्यं सुधासमम् ॥३२ ॥  
  
मा शोचयाऽवलाश्चेमा मा नाशाय च बान्धवान् ।  
हितवक्ता हि लोक्देषु जनः परमदुर्लभः ॥ ३३ ॥  
  
अविचार्याऽगमाऽपायं मधुरं यः समक्षतः ।  
वदेत्तमभिजानीयाच्छत्रुं मित्रस्वरुपिणम् ॥ ३४ ॥  
  
प्।५९४)  
  
यो ब्रूयादागमाऽपायं विमृष्य परया धिया ।  
कटुकं ह्यौषधसमं जानीयान्मित्रमेव तम् ॥ ३५ ॥  
  
गुरुः काव्योऽत्यन्तधीरदीर्घाऽमर्शी प्रिये हितः ।  
तदुक्तमत्यन्तपथ्यं रोगिणो भेष्जं यथा ॥ ३६ ॥  
  
गुरुक्तमपरित्यज्य सौभाग्यं परमाप्नुयात् ।  
तदहं प्रब्रवीमि त्वां यत्तद्दैत्यपते शृणु ॥ ३७ ॥  
  
मन्यसे यत्स्वमात्मानं सर्वेभ्यो बलवत्तरम् ।  
तत्राऽपि शृणु वक्ष्यामि कैटभो दैत्यशेखरः ॥ ३८ ॥  
  
यस्याऽभून्मेदसश्चेयं मेदिनी लोकधारिणी ।   
विष्णुना निहतो युद्धेऽप्रतिमो बलप्रौरुषे ॥ ३९ ॥  
  
स्त्रियं तामबलां यत्त्वं मन्यसे तत् पुरा श्रूतम् ।  
शुम्भासुरनिशुम्भौ च महिषश्च बलोद्धतः ।  
तोऽनयैव परया महासुरबलैर्वृतः ॥ ४० ॥  
  
अलं ते बलदर्पेण रिपुणा स्वाऽत्मघातिना ।  
न किं स्मरसि गौर्या ते युद्धे पूर्वपराभवम् ॥ ४१ ॥  
  
गौर्यादिभिर्बिशिष्टेयं ललिता परमेश्वरी ।  
सेव्यते याऽनेककोटिगौरीप्रमुखशक्तिभिः ॥ ४२ ॥  
  
प्।५९५)  
  
साऽस्याः शक्तेः पादनखसमं ब्रह्माण्डमण्डलम् ।  
यस्य प्रसादादेव त्वं मन्यसे बलिनां वरम् ॥ ४३ ॥  
  
सऽपि तस्या महादेवः पीठपादांशसम्भवः ।  
तदलं स्वाऽत्मसर्वार्थनाशनाऽभिनिवेशतः ॥ ४४ ॥  
  
प्रपश्येमाः प्रियाः साध्वीः शोचन्तीर्दैन्यमागताः ।  
अहं त्वां तत्र नेष्यामि पराशक्तेः पदान्तिकम् ॥ ४५ ॥  
  
क्षामयामि च तां देवीं त्वदर्थं सर्वयत्नतः ।  
राज्यं प्रसाधि पाताले दिवं शासतु वासवः ॥ ४६ ॥  
  
रक्ष दैत्यपरीवारान् मा विनङ्क्षीः प्रियैः सह ।  
न करिष्यसि मत्प्रोक्तं यदा यहि विनङ्क्ष्यसि ॥ ४७ ॥  
  
दैत्येश कश्चिन्मत्प्रोक्तं श्रुतं मनसि रोचते ।  
धिया सात्त्विकया चैतद्विमृश स्वात्मरक्षणम् ॥ ४८ ॥  
  
श्रुत्वेत्थं नारदवचो भण्डदैत्यः प्रहस्य च ।  
हस्तेनाऽदाय देवर्षिं प्रारोहत् सौधशेखरम् ॥ ४९ ॥  
  
मेरुशृङ्गप्रतीकाशं काञ्चनं सौधशेखरे ।  
वातायने मणिमये विवेश मृदुविष्टरे ॥ ५० ॥  
  
प्।५९६)  
  
सन्निवेश्याऽसने तत्र देवर्षि मृदुतूलजे ।  
देवर्षमयि रोषं त्वं न शिष्ये कर्तुमर्हसि ॥ ५१ ॥  
  
जानामि त्वा। महाभक्त्ं पराशक्तेः पदाऽश्रयम् ।  
यद्ब्रवीष्यखिलं तत्ते नाऽन्यथा विदितं मया ॥ ५२ ॥  
  
जानासि सर्वं मे वृत्तं लीलयैवं ब्रवीषि माम् ॥ ५३ ॥  
  
अहं ननु रमादेव्या दूतो माणिक्यशेखरः ।  
कदाचित् सा तोषणाय त्रिपुराया महत्तपः ॥ ५४ ॥  
  
चक्रेऽब्दानां त्रिनियुतं जाह्नवीतटसंश्रया ।  
कदाचित् किन्नरी काचित्तारुण्याऽमृतपूरिता ॥ ५५ ॥  
  
उन्मज्जन्ती निमज्जन्ती पतिता जाह्नवीजले   
स्रोतोऽभिरुह्यमाना सा त्रातारं नाऽधिगच्छत ॥ ५६ ॥  
  
दृष्ट्वा करुणयाऽविष्ट आप्लुतः स्वर्धुनीजले ।  
तां पृष्ठतः समारोप्य तटमारुह्य सत्त्वरम् ॥ ५७ ॥  
  
तां समावेशयं तत्र विज्वरा सा क्षणाद्बभौ ।  
तदङ्गस्पर्शनाश्चाहं लावण्यस्य समीक्षणात् ॥ ५८ ॥  
  
कामेन मोहितो जातस्तामवोचमिमां गिरम् ।  
कल्याणि त्वं रक्षिताऽसि मया मृत्योर्मुखादिवा ॥ ५९ ॥  
  
प्।५९७)  
  
त्वदङ्गसङ्गात् कामार्तो जालोऽहं रक्ष मामिह ।  
कृते प्रतिकृतीं कुर्याच्छक्तः सर्वात्मना स्वयम् ॥ ६० ॥  
  
अकुर्वन् प्रत्युपकृतिं निहन्त्यात्मानमात्मना ।  
तन्मां कामाग्निनाऽविष्टमार्तं ते शरणाऽगतम् ॥ ६१ ॥  
  
रक्षाऽधुना स्वात्मदानान्नो चेत् प्राणान् जहाम्यहम् ।  
श्रुत्वा मद्विपरीतोक्तिं साध्वी सा किन्नरी वचः ॥ ६२ ॥  
  
अब्रवीदमृतस्यन्दि मधुरं गुणवतरम् ।  
मा बुद्धिभ्रंशमागच्छ किन्नरी पतिदेवता ॥ ६३ ॥  
  
तपस्यभिरतो भर्ता इतो मे क्रोशपञ्चके ।  
आस्ते तस्य प्रिया चाऽस्मि तरुच्छायेव सङ्गता ॥ ६४ ॥  
  
नाऽतिवर्ते पतिं क्वाऽपि शृण्वन् यदपि कारणम् ।  
य आपद्भ्यः समुद्धर्ता यश्च बाल्यप्रपोषकः ॥ ६५ ॥  
  
स पिता धर्मतः शास्त्रे प्रोक्तस्तस्मात् पिता मम ।  
त्वं ते सुता धर्मतोऽहं नैवं मां वक्तुमर्हसि ॥ ६६ ॥  
  
पुरुषः स्वात्मनः शत्रुं मनो यच्छेदपस्थलात् ।  
नाशयेत्तं मनः शीघ्रं मनो यस्य वशे न हि ॥ ६७ ॥  
  
विमृश स्वच्छया बुद्ध्य धीरया लोकचेष्टितम् ।  
स्त्रीसुखं सर्वतो ह्येकं न विशेषः पशुष्वपि ॥ ६८ ॥  
  
प्।५९८)  
  
तत् स्वकान्तास्वेव रतिं मनसा भा नाऽन्यतः ।  
पतिब्रतानां क्रोधाग्निं प्राप्य मा भस्मतां व्रजाः ॥ ६९ ॥  
  
इत्यादिहितवाक्यानि वदन्ती बहुधाऽप्यहम् ।  
काममोहपरीताऽत्मा पराम्र्ष्टुमुपद्रुत ॥ ७० ॥  
  
सा क्रोशन्ती रमादेव्याश्चरणान्तिकमागता ।  
वदन्ती रक्ष रक्षेति ततस्तस्यास्तु सम्मुखे ॥ ७१ ॥  
  
परामृष्टोत्तरीये सा मया कामान्धचक्षुषा ।  
अथष्ट्वाऽनयं देवी रमा क्रुद्धा शशाप माम् ॥ ७२ ॥  
  
नैषा देवतनुर्मूढ ! दुर्विनीत तवोचिता ।  
कृत्यं तवाऽसुरं ह्ये तत्ततस्त्वमसुरो भव ॥ ७३ ॥  
  
तं शापं घोररूपन्तु श्रुत्वा कामस्य वेगतः ।  
प्रतिबुद्धः शोकसिन्धुनिमग्नोऽभवमञ्जसा ॥ ७४ ॥  
  
समाश्वस्ता किन्नरी सा न्त्वा स्वभवनं ययौ ।  
पुनः प्राह रमादेवी मां मग्नं शोकसागरे ॥ ७५ ॥  
  
धिगनार्य मत्समीपं न वस्तुं त्वमिहार्ऽसि ।  
शरिरं ते घोररूपं परदाराऽभिमर्शनम् ॥ ७६ ॥  
  
गच्छत्वदृश्यतां सद्यो भव वाय्युशरीरकः ।  
एवं तया प्रशप्तोऽहं भीतो देवीश्रियं तदा ॥ ७७ ॥  
  
प्।५९९)  
  
प्रसाद्यं भुबिधैः प्रार्थनैः सन्नतैरपि ।  
एवं चिरेण भूयोऽपि प्रसन्नाऽभवदम्बिका ॥ ७८ ॥  
  
मया शापविमोक्षाय प्रार्थिता साऽह मां तदा ।  
माणिक्यशेखर ! कृतं त्व्याऽत्यन्तविनिन्दितम् ॥ ७९ ॥  
  
नैतस्याऽपचितिं चान्यां प"यामि स्वल्पमप्युत ।  
नाऽन्यथा मे भवेच्छापः कृतं भोक्तव्यमेव ते ॥ ८० ॥  
  
नष्टदेहो वायुभूतश्चिरं स्थित्वाऽसुरो भव ।  
किन्तु तां पतितां तोये दययोद्धृतवानसि ॥ ८१ ॥  
  
तेन पुण्यप्रपाकेन विभवं सर्वतोऽधिकम् ।  
प्राप्याऽनेकाऽण्डनाथत्वं भुक्ता भोगान यथेप्सितान् ॥ ८२ ॥  
  
महादेव्या हतः सङ्ख्ये प्राप्य तल्लोकसंस्थितिम् ।  
प्राप्य तत्र चिरं कालमसुरैः प्रतिपूजितः ॥ ८३ ॥  
  
अन्ते तत्पदमासाद्य न भूयः सम्भविष्यसि ।  
श्रुत्वैतद्वचनं भूयो ह्यपृच्छं लोकमातरम् ॥ ८४ ॥  
  
देवि ! का सा महादेवी निहतः स्यां यया मृधे ।  
सा किं त्वत्तोऽधिका देवी नाऽहं जाने तवाऽधिकाम् ॥ ८५ ॥  
  
प्।६००)  
  
ब्रूहि सा कतमा का च तस्याः किं वा महित्वकम् ।  
इत्यापृष्ता मया देवी प्राह श्रीलोकमातृका ॥ ८६ ॥  
  
माणिक्यशेखर शृणु सा देवी सर्वतः परा ।  
महाचितिस्वरूपा सा यस्याः प्रकृतिधर्मतः ॥ ८७ ॥  
  
ब्रह्मा विष्णुर्हरश्चैव प्रत्यण्डं गुणमूर्तयः ।  
ईशवरोऽपितिरोधानकरस्त्रिगुणजेश्वरः ॥ ८८ ॥  
  
तत्राऽप्यनुग्रहकरः सदाशिव इतीरितः ।  
यस्या ईक्षणलेशेनाऽनुग्रहादखिलं सृजेत् ॥ ८९ ॥  
  
अनादिकालतो मायापाशितानणुसङ्घकान् ।  
अनुग्रहान्मोचयितुं सृजत्येष महेश्वरः ॥ ९० ॥  
  
न मुक्तिः प्रलयस्थानामणूनां शून्यभावतः ।  
देहभावं समापन्ना सृष्टौ ज्ञातुं प्रभावितः ॥ ९१ ॥  
  
सोऽपि तस्या अंशभूत इति सा साररूपी ।   
सर्वाऽत्मरूपा परमा चितिशक्तिरुदीरिता ॥ ९२ ॥  
  
सैवाऽस्त्यत्र जगश्चित्रभित्तिदर्पणसम्मिता ।  
सर्वाऽत्मना वृंहणेन ब्रह्मशब्देन शब्दिता ॥ ९३ ॥  
  
न स्त्रि न षण्ढो न पुमांस्त्रिपुरा चिच्छरीरिणी ।  
अवाङ्मनसगम्या सा चेत्यनिर्मुक्तचिन्मयी ॥ ९४ ॥  
  
प्।६०१)  
  
सा तु सप्तदशी नित्या परमेश्वरसंश्रया ।  
द्वे कले तस्य नाथस्य कार्यता कर्तृतेति च ॥ ९५ ॥  
  
कार्यता स्यात् षोडशधा कर्तृता चैकरूपी ।  
इन्द्रियाणान्तु दशकं भूतानां पञ्चकं तथा ॥ ९६ ॥  
  
अन्तःकरणमित्येवं कार्यता षोडशाऽत्मिका ।  
कर्तृता स्यात् सप्तदशी कला नित्या महेशितुः ॥ ९७ ॥  
  
सा षोडशाऽश्रयीभूता संवित सर्वस्य कारणम् ।  
तां हित्वा न शिवःकश्चित् ब्रह्मा वाऽपि सदाशिवः ॥ ९८ ॥  
  
ईश्वरः शिवविष्णू वा ब्रह्मा वा देवतागणः ।  
नर नार्यः प्राणिजातं जङ्गमं स्थावरं तथा ॥ ९९ ॥  
  
प्राणवश्चाऽप्राणकं वा न किञ्चिदवशिष्यते ।  
भूषणेषु स्वरणमिव जलवत् सागरादिषु ॥ १०० ॥  
  
शून्य्त्वमिव चाऽकाशे स्पशंवत् स्यन्दवत्परे ।  
तेजस्युष्णं यथा रूपं जलेस्पन्दोरसो यथा ॥ १०१ ॥  
  
पृथिव्यां गन्धकाठिन्ये इव सा सर्वतः स्थिता ।  
सा स्वाऽभासितलीलाऽत्मलोकोद्धरणहेतुना ॥ १०२ ॥  
  
परश्रीचक्रनगरसाम्राज्ञीत्वमधिष्ठिता ।  
जाता वयं तदङ्गेभ्यो वाक्श्रीगौरीसमाह्व्याः ॥ १०३ ॥  
  
प्।६०२)  
  
काली क्रोधात् समुत्पन्ना महाकालेन संयुता ।  
वचनात्तु तथा जाता तारा भैरवसंयुता ॥ १०४ ॥  
  
पराक्रमात् समुद्भूता दुर्गा दुर्गतिनाशिनी ।  
क्रौर्यात् प्रत्यङ्गिरोद्भूता महाशरभसंयुता ॥ १०५ ॥  
  
शार्याज्जाता शूलिनी च मालिनी वाक्समुद्भवा ।  
चण्डिका चण्डशब्देन धूम्रा क्रूरेक्षणेन च ॥ १०६ ॥  
  
एवं सर्वास्तदङ्गोत्था न हि काचित्ततः परा ।  
तस्या लीलाऽवतारेण ललिताऽख्येन सङ्गरे ॥ १०७ ॥  
  
हतस्तल्लोकवसतिं चिरं प्राप्य विमोक्ष्यसे ।  
इत्युक्तस्तु तया पश्चात् प्रार्थनं कृतवान् पुनः ॥ १०८ ॥  
  
एवञ्चेदम्ब भवतु कीञ्चित्त्वां प्रार्थये पुनः ।  
आसुरत्वं भवेद्योनिसम्बन्धेन विना मम ॥ १०९ ॥  
  
पराशक्तेर्मुख्यभक्तशरीरान्मे जनिर्भवेत् ।  
न जातु मामियं प्रज्ञा जहातु जगदम्बिके ! ॥११० ॥  
  
प्रार्थितैवं तथैवाऽस्तु तवेत्युक्तवती रमा ।  
तदहं भक्तमूर्धन्यात् कामाऽङ्गाज्जनिमाप्तवान् ॥ १११ ॥  
  
पञ्चोत्तरशताऽण्डानामाधिपत्यं चिरं कृतम् ।  
विषयानुत्तमान् भुक्त्वा नित्यञ्च चिरकालतः ॥ ११२ ॥  
  
निर्विण्णो विषयेभ्योऽहं काङ्क्षे तस्या वधं स्वकम् ।  
वस्तुं तस्याः समीपेऽहं तल्लोके कृतनिश्चयः ॥ ११३ ॥  
  
प्।६०३)  
  
तस्याः पदाम्बूजं ध्यायन्नजस्रं परमेश्वरीम् ।  
प्रतीक्षामि कदाऽगत्य विधिष्यति च मामिति ॥ ११४ ॥  
  
पुत्रपौत्रकलत्राद्यैर्निहतस्तु तया रणे ।  
तल्लोके निवसाम्याशु इति मे त्वर्ते मनः ॥ ११५ ॥  
  
तद्गत्वाऽश्वास्य मे भार्यां बोध्याऽश्वविवेकतः ।  
इति श्रुत्वा भण्डवचो नारदो हृष्टमानसः ॥ ११६ ॥  
  
संश्लाध्य भण्डदैत्येशं समाश्वास्य च तत्प्रियाम् ।  
जगामाऽभिमतं स्थानं नारदो मुनिसत्तमः ॥ ११७ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितामाहात्म्ये   
श्रीनारद-भण्डसम्वादे भण्डद्वारा   
स्वपूर्वजन्मकृतकर्म्मविपाअकात्परायाः   
कृपावशाद्देवीधामप्राप्तिवर्णनं नामैकोनषष्टितमोऽध्यायः ॥ ४८७५ ॥  
  
प्।६०४)  
  
षष्टितमोऽध्यायः   
नारदहारितायनसम्वादे भण्डासुरविचारवर्णनम्   
  
इत्युदीरितमाकर्ण्य नारदो हारितायनम् ।  
प्रसन्नः प्राह संहृष्तः स्वाऽनुभूतनिरूपणात् ॥ १ ॥  
  
हारितायन ! साधुक्तं त्वयाइतच्चिरकालजम् ।  
मानसं बाह्यमपि च ममाऽसीद्यत् पुरातनम् ॥ २ ॥  
  
तद्यथातथनिर्देशात् स्मृतं मे प्रोक्तवत्क्रमात् ।  
चिरकालेनाऽन्तरितमप्यद्येव तवोक्तितः ॥ ३ ॥  
  
भात्यन्तःकरणे सर्वं धन्यस्त्वमसि भूतले ।  
यत्पराकृपया सर्वं विदितं भाह्यमान्तरम् ॥ ४ ॥  
  
तत्त्वां पृच्छामि मे ब्रूहि संशयोऽन्तश्चिरात् स्थितः ।  
अतीतमान्तरं भाह्यं कथते विदितं ह्यभूत् ॥ ५ ॥  
  
अदृष्टमशुतं वाऽपि कथं जानासि सुव्रत ।  
श्रुत्वेत्थं नारदवचः प्रहस्य हारितायनः ॥ ६ ॥  
  
देवर्षे शृणु वक्ष्यामि बह्वल्पमिदमीरितम् ।  
अत्रोपपत्तिरपरे खण्दे सम्यग्भविष्यति ॥ ७ ॥  
  
प्।६०५)  
  
यथाऽनुभूतं स्मरति जन एवमहं ननु ।  
वरेण ब्रह्मणः सर्वबाह्यं वाऽप्यान्तरं तथा ॥ ८ ॥  
  
त्वत्प्रसादेन जिता सा मात्रेणैवाऽनुभूतवत् ।  
संस्मराम्यविदग्धन्नु श्रीदेव्याः सुप्रसादतः ॥ ९ ॥  
  
ततो दत्तगुरुः प्राह रामायैकाग्रचेतसे ।  
शृणु भार्गव ! तत्पश्चाद्धायाऽस्यः कुम्भजन्मने ॥ १० ॥  
  
प्राह युद्धकथां भण्डाऽसुरदेव्योर्महाद्भुताम् ।  
शृणुकुम्भोद्भव मुने होमाऽग्निजनितां शिवाम् ॥ ११ ॥  
  
ललितां सर्वलोकैकसुन्दरीं परमेश्वरीम् ।  
दृष्ट्वा शक्रमुखा देवाश्चिन्तयामासुरान्तरे ॥ १२ ॥  
  
नन्वियं तरुणी सर्वलोकसौन्दर्यमन्दिरा ।  
लतेवाऽलम्बरहिता भर्तृहीना न शओभते ॥ १३ ॥  
  
देवचिन्तां विदित्वैवं ब्रह्माद्या गुणमूर्तयः ।  
दध्युः कामेश्वरं यावत्तावत्सोऽपि विनिर्गतः ॥ १४ ॥  
  
तनोस्तस्या महादेव्याः समानाऽकारभूषणः ।  
दृष्ट्वाऽनुरूप देव्यास्ते पतिरस्या वरो मतः ॥ १५ ॥  
  
भूयाद्विवाहः (स्त्व?) अनयोरित्याशंसनतत्पराः ।  
तद्विज्ञाय विधिमुखाः प्रार्थ्य देवीं परात्पराम् ॥ १६ ॥  
  
प्।६०६)  
  
महोत्सवविधानेन विवाहं समकल्पय्न् ।  
अथ देवैः प्रार्थिता सा ललिता परमेश्वरी ॥ १७ ॥  
  
बधाय भण्दैत्यस्य परिवारानकल्पयत् ।  
समस्ताऽवरणौघांश्च स्मरणात् समवाऽसृजत् ॥ १८ ॥  
  
तदन्तरे तु देवर्षिः प्राप्तो देव्याः पदाऽन्तिकम् ।  
प्रणम्य दण्डवद्देवीं स्तुत्वा विविधसंस्तवैः ॥ १९ ॥  
  
कृताञ्जलिर्बभाषे तां विनीतो नतकन्ध्रः ।  
देव्यहं समनुप्राप्तो भण्डदैत्यस्य सन्निधे ॥ २० ॥  
  
आगच्छति महासेनां विकर्षन् बलवत्तरः ।  
तदहं प्रेषितस्तेन त्वामाहाऽसुरभूपतिः ॥ २१ ॥  
  
अबला त्वं कस्य बलान्मया योद्धुं हि वाञ्छसि ।  
अज्ञात्वा मद्बलं मुग्धा विनाशं मा व्रजाऽधुना ॥ २२ ॥  
  
भव मत्पार्श्वगा शीघ्रं त्यज ब्रह्ममुखान् सुरान् ।  
भूयः पराजितान्मत्तो मायामात्रसमाश्रितान् ॥ २३ ॥  
  
मया विरुध्य कोऽप्यत्र योषिद्वा पुरुषोऽपि वा ।  
द्वेयात् सुखं मृत्युमुखप्रविष्टमिव सर्वथा ॥ २४ ॥  
  
इत्युक्त्वा युद्धसन्नहं परमं सम्यगादिशत् ।  
मन्येऽहं त्वं जितप्राया तेन धीरेण साम्प्रतम् ॥ २५ ॥  
  
प्।६०७)  
  
पृच्छामि देवि ! त्वां किञ्चिद्रहस्याज्ञापयाऽशु माम् ।  
निशम्य नारदोक्तिं तां मन्त्रिणीं समवेक्षत ॥ २६ ॥  
  
विदित्वा देव्यभिप्रायमिङ्गितज्ञाऽथ मन्त्रिणी ।  
करेणाऽदाय देवर्षि रहसि प्राविशत् परा ॥ २७ ॥  
  
अथ तत्र समसीना प्राह तं मन्त्रनायिका ।  
पृच्छ नारद ! प्रष्टव्यं यत्ते मनसि विद्यते ॥ २८ ॥  
  
जानामि त्वां परादेव्याः पादभक्तिपरायणम् ।  
नूनं नाऽविदितं तेऽस्ति लोके श्रीपादसंश्रयात् ॥ २९ ॥  
  
तथाऽपि पृच्छ तेऽभीष्टं छेद्मि संशयमाहितम् ।  
आज्ञप्त एवं मन्त्रिण्या प्रणम्य सुरतापसः ॥ ३० ॥  
  
प्राह बद्धाञ्जलिपुटः प्रश्नशब्दान् सुपेशलान् ।  
देवी! भण्डासुरो दृष्टो मया सम्यक् परीक्षितः ॥ ३१ ॥  
  
नूनं स सर्वभक्तानामस्माकं शेखरायितः ।  
कथं युद्धे पराभूयात् परापादैकसंश्रयः ॥ ३२ ॥  
  
अथाऽपि तेन सम्प्रोक्तमहं देव्या हतो युधि ।  
चिरं निवस्य श्रीलोके ततो गच्छामि तत्पदम् ॥ ३३ ॥  
  
प्।६०८)  
  
लल्लोकबाधकः कस्माद्धीनाऽचारोऽपि मुच्यते ।  
वयङ्कस्माल्लोकगतिं विन्दामस्तदुब्रवीहि मे ॥ ३४ ॥  
  
पृष्तैनं श्यामला राज्ञी नारदं प्रत्युवाच ह ।  
शृणु मे नार्द ! वचो रहस्यमपि साम्प्रतम् ॥ ३५ ॥  
  
श्रीपादसंश्रयः क्वाऽपि हीयते न कदाचन ।  
तस्योत्तमपदप्राप्तिः सर्वथा स्यान्न चाऽन्यथा ॥ ३६ ॥  
  
यथा बालस्याऽमयिनो माता पथ्यमपीच्छितम् ।  
न यच्छति तथा पथ्यमौषधं ह्यनपेक्षितम् ॥ ३७ ॥  
  
ददाति बलतस्त्वेवं तत्प्रपोषणतत्परा ।  
तं भक्तशेखरं हत्वा दुष्कृतं विततं कृतम् ॥ ३८ ॥  
  
दर्शनाऽलापशस्त्रार्द्यैर्विनाऽश्य बलवत्तरम् ।  
स्वपदं प्रापयत्याशु तथा शृणु ब्रवीम्यहम् ॥ ३९ ॥  
  
यस्तु यं प्रार्थयत्यर्थमेकान्तेन स्वचेतसा ।  
तस्मै तत्त्रिपुरा शिघ्रं प्रयछति न संशयः ॥ ४० ॥  
  
प्रतिकूलमभीष्टस्य यावन्नो नाशमृच्छति ।  
तावदेव तस्य चिरं ततः स्वेष्टमवाप्नुयात् ॥ ४१ ॥  
  
शृणु त्वं नित्यमुक्तोऽसि न ते मुक्तिः समीहिता ।  
अज्ञस्य तत्समीहा स्यात् ज्ञस्य वै तत्कुतो भवेत् ॥ ४२ ॥  
  
प्।६०९)  
  
बद्धो हि मुक्तिं वाञ्छेत यथा भूक्तिं बुभुक्षितः ।  
तृप्तः कथं भुक्तिमिच्छेत्तवऽन्यो भोजयेत् कथम् ॥ ४३ ॥  
  
अप्राप्तस्य प्राप्तिरिष्टा का या प्राप्तस्य सम्भवेत् ।  
आकाशस्येव पूर्णस्य किं प्राप्तिः स्यात् कथंवद ? ॥ ४४ ॥  
  
तस्मादज्ञस्य प्राप्तव्यो मुक्तिस्ते ज्ञस्य सा कथम् ।  
श्रूत्वेत्थं नाअरदो मन्त्रिणीप्रोक्तं हृष्टमनसः ॥ ४५ ॥  
  
प्र्णम्य ताञ्च त्रिपुरां जीवन्मुक्तो जगाम ह ।  
अथ सा त्रिपुरा देवी भण्डाऽसुरवधं प्रति ॥ ४६ ॥  
  
प्रार्थिता विधिविष्ण्वाद्यैर्निर्ययौ शक्तिसेनया ।  
चक्रराजसमकाररथे पर्वनवाऽत्मके ॥ ४७ ॥  
  
ऊर्ध्वोर्ध्वभूमिकाऽकरसदृशे समलङ्कृते ।  
ऊर्ध्वभूमौ स्थिता युद्धसम्भारौघसुसम्भृता ॥ ४८ ॥  
  
अभेद्यकवच (अद्यैश्च?) देशिताऽप्तिबिभीषणी ।  
शस्त्राऽस्त्रनिचयोपेता रोषाऽरुणितलोचना ॥ ४९ ॥  
  
धनुर्वेदो मूर्तिधरः स्थितः पार्श्वे कृताञ्जलिः ।  
शस्त्राण्यस्त्राणि च तथा मूर्तिमन्ति स्थितानि वै ॥ ५० ॥  
  
प्।६१०)  
  
अधोऽध्ः क्रमतः सर्वास्तथाऽवरणशक्तयः ।  
देशिताश्चित्रकवचैः शस्त्राऽस्त्रैःसुपरिष्कृताः ॥ ५१ ॥  
  
गुर्बौघा अपि सन्नाद्धाः संस्थिता युद्धकाङ्क्षिणः ।  
तद्द्क्षिणे तु मन्त्रेशी सप्तपर्वविराजिते ॥ ५२ ॥  
  
संस्थिता सपरीवारा सन्नद्धा युद्धकर्मणि ।  
शुकादिश्यामलावर्गैः सेव्यमाना विनिर्ययौ ॥ ५३ ॥  
  
दिव्यपानाऽमोदमदघूर्णनेत्राऽम्बुजद्वयी ।  
तथाविधाऽसङ्ख्यकोटिमातङ्गतनयाऽवृता ॥ ५४ ॥  
  
दानैर्वाद्यैर्नर्तनैश्च सोपहासपटूक्तिभिः ।  
मन्त्रिणी तोषयन्त्यस्ता विलासैर्हास्यमिश्रितैः ॥ ५५ ॥  
  
साऽपि श्रीललिताराज्ञीमन्त्रिणो मन्त्रकोविदा ।  
तस्या मनोऽनुकूलेषु मन्त्रेषु नियतंस्थिता ॥ ५६ ॥  
  
विशेषतो गीतवाद्यनर्मक्रीडासमुत्सुका ।  
अथ तद्वामतो दण्ण्दसाम्राज्ञी शूकराऽनना ॥ ५७ ॥  
  
किरिचक्रे पञ्चपर्वयुते सर्वोर्ध्वतः स्थिता ।  
परिवृता ह्यनेकाभिर्जम्भिन्यादिस्वशक्तिभिः ॥ ५८ ॥  
  
क्रोधमूर्तिः क्रूरतरा क्षमापनपरप्रिया ।  
अपराधपरान् सर्वान् दण्डयन्ती सदा स्थिता ॥ ५९ ॥  
  
प्।६११)  
  
महामहिषसिंहाभ्यां वाहनाभ्यां स्वपार्श्वयोः ।  
स्थिताभ्यां सीरमुसलमुखशस्त्रैश्च शोभिनीम् ॥ ६० ॥  
  
बटुकैर्योगिनीभिश्च कोटिभिः सा परीव्ट्ता ।  
तथा श्रीललितादेश्या बाला त्रिपुरसुन्दरी ॥ ६१ ॥  
  
कुमारी लघुचक्राख्यस्यन्दने समवस्थिता ।  
निजावृत्तिमहाशक्तिगणैः परिसमावृता ॥ ६२ ॥  
  
तस्या दक्षिणापार्श्वे तु प्राप्ता सम्पदधीश्वरी ।  
रणकोलाहलाऽख्याने त्रिधा भिन्नेऽतिभीषणे ॥ ६३ ॥  
  
वारणेन्द्रे विन्ध्यगिरिमहाशिखरसन्निभे ।  
निसर्गमत्ते संरुढा महाङ्कुशविधारिणी ॥ ६४ ॥  
  
तामन्वसङ्ख्या मत्तेभाः कोटिकोट्यतिसङ्ख्यकाः ॥  
विन्ध्योद्भवा मलयजाः प्राग्ज्योतिषसमुद्भवाः ॥ ६५ ॥  
  
सुशिक्षिता युद्धगतिपरिज्ञाः षष्टिहायनाः ।  
प्रचेलुः सम्पदीशित्रीपरीवारसुशक्तिभिः ॥ ६६ ॥  
  
शस्त्राऽस्त्रसमरज्ञाभिरधिरुढाः सुवेगिनः ।  
तस्या श्रिता वामभागमश्वारुढा महेश्वरी ॥ ६७ ॥  
  
अपराजितसञ्ज्ञानमश्वरत्नं महोन्नतम् ।  
गन्धर्वजातिजं वायुजवनं समधिष्ठिता ॥ ६८ ॥  
  
प्।६१२)  
  
उच्चैऽह्श्रवपरीभाविसर्वलक्षणमण्डितः ।  
"शुक्त्यर्धशुक्तिमणिभिर्देवस्वस्तिकपद्मकैः ॥ ६९ ॥  
  
गण्डिकादिशुभैश्चिह्नैश्चिह्नितो हेमभासुरः ।  
सूक्ष्माऽवधानतोऽप्यस्य न विदुः खुरसङ्गतिम् ॥ ७० ॥  
  
अभिज्ञ्ः स्वामिचित्तस्य परागमविधानवित् ।  
तामन्वश्वा असङ्ख्येयाः सिन्धुटङ्कणम्भवाः ॥ ७१ ॥  
  
आरदाः पार्वतीयाश्च वार्वराश्च  सुतेजनाः ।  
शोणाः श्यामाः सिताः पीताः कपिलाः पाटलास्तथा ॥ ७२ ॥  
  
हरिता धूम्रवर्णाश्च कल्माषा नीललोहिताः ।  
विचित्राश्चारुसर्वाङ्गा घनकेसरमण्डनाः ॥ ७३ ॥  
  
विचित्रशिक्षागतयो नृत्यज्ञा लयसङ्गताः ।  
विचित्रशस्त्राऽस्त्रधरशक्तिभिः समाधिष्ठिताः ॥ ७४ ॥  
  
पुरः पतन्तः परितस्तरङ्गा इव वारिधेः ।  
दारयन्तोऽवनिमिव खुरक्षेपैर्विनिर्ययुः ॥ ७५ ॥  
  
खुरविक्षिपसम्भूतैश्चटश्चटरवैर्युतैः ।  
द्वेषितस्वनसङ्घातैर्गजचीत्कारमिश्रितैः ॥ ७६ ॥  
  
प्।६१३)  
  
शक्तीनां सिंहनादैश्च वीराऽस्फोटमहास्वनैः ।  
जयभेरईरवैर्मृण्ड्ड्मृदङ्गझल्लरीरवैः ॥ ७७ ॥  
  
गोमुखाऽनकनिः साणतालकाहलनिःस्वनैः ।  
मिश्रितः श्रीचक्रराजरथनेमिगणोद्भवः ॥ ७८ ॥  
  
महाध्वनिः सर्वदिशं पूरयन्निव सम्बभौ ।  
श्रूत्वा श्रीललितादेव्या यैत्रयात्रामहास्वनम् ॥ ७९ ॥  
  
दैत्याः साध्वसमत्यन्तं मृत्योरिव समाययुः ।  
भण्डदैत्यः स्वात्मवधं चिराभिलषितं तया ॥ ८० ॥  
  
श्रुत्वा तं निनदं ह्यारादध्यवस्यत सर्वथा ।  
अथ दैत्यान् समालोक्य त्रस्तान् शुष्यन्मुखामबुजान् ॥ ८१ ॥  
  
कृपया परयाऽविष्ट इदं स्वान्तरचिन्तयत् ।  
नूनं हीमे मम कृते विनश्यन्ति सबान्धवाः ॥ ८२ ॥  
  
लोके मृत्योर्नातिरिक्तं भयमस्ति कदाचन ।  
मत्कृते निहतानेतान् शोचिष्यन्ति प्रियात्मजाः ॥ ८३ ॥  
  
भगिन्यो मातृमुख्याश्च हन्त वैशसमीदृशम् ।  
तदहं पुरतो गत्वा युद्ध्वा श्रीललिताम्बया ॥ ८४ ॥  
  
तच्छस्त्राऽनलपूतात्मा प्रपद्येऽभिमतां गतिम् ।  
शोचयामि कुतस्त्वेता वियोज्य स्वस्वबान्धवैः ॥ ८५ ॥  
  
प्।६१४)  
  
तदलं घोरनिधनरोदनेन कृतेन मे ।  
शक्तोऽरक्षन् स्वीयजनं शोकस्थानात् कथञ्चन ॥ ८६ ॥  
  
बन्धुघ्नः स तु विज्ञेयः पुरुषादसमो जनैः ।  
अथैवं मयि निर्त्य प्राप्ते देव्या निजाऽत्ययम् ॥ ८७ ॥  
  
बन्धूनां शोक एवाऽस्मान्मया विरहिताऽत्मनाम् ।  
कथं मयि हते देवत्रासना मम बान्धवा ॥ ८८ ॥  
  
महर्द्धिशोभना देवैः परीभूता हृतर्द्धयः ।  
भविष्यन्ति शुचा हीना न चैतदपि सम्मतम् ॥ ८९ ॥  
  
प्राप्य सर्वोच्छ्रयं कश्चिदभिभूतः कथं भवेत् ।  
नूनां मयि हते देव्या भ्रातृपुत्रादिबान्धवः ॥ ९० ॥  
  
शूरास्तु तत्क्ष्णे एव वीर्यक्रोधसमुच्छ्रिताः ।  
युधाऽग्नौ स्वात्मशलभान् भस्मीकुर्युर्न संशयः ॥ ९१ ॥  
  
अथ ये कातराः स्वल्पवीर्यास्तेऽवनिरन्घ्रगाः ।  
देवा इव दैन्यभाजो वियुताः स्त्रीसुतादिभिः ॥ ९२ ॥  
  
शोचयन्तस्तथाऽन्योन्यं भवेयुर्वै मृताऽधिकाः ।  
आरोदनन्तु बन्धूना नाअस्तीति न कथञ्चन ॥ ९३ ॥  
  
प्।६१५)  
  
तद्वृथा किं चिन्तनेन मन्ये नाऽन्यदितो वरम् ।  
आदौ देव्या हतेष्वेषु ततोऽहमभवंहतः ॥ ९४ ॥  
  
अयं श्रेयान् हि मे भाति सन्त्यत्र बहुशो गुणाः ।  
पावनन्देवताशस्त्रैः प्राप्तिर्लोकोत्तमस्य च ॥ ९५ ॥  
  
परीभवाऽद्यसम्भावः कीर्तिर्लोके महत्तरा ।  
अत्राऽपि मन्ये स्त्रीबालमुखानां न् हि सम्भवम् ॥ ९६ ॥  
  
अप्रतीर्कायमेतत्तु दैवमत्र परायणम् ।  
अथ वैतन्मया पूर्वं श्रुतमब्जासनान्मुखात् ॥ ९७ ॥  
  
सा परा त्रिपुरा देवी भक्तवाञ्छाप्रपूरणी ।  
इति तन्मे परीवारं न शोषयतु सा परा ॥ ९८ ॥  
  
न मे चैतेनाऽहमेषां परमार्थंस्वभावतः ।  
जानानस्याऽपि मे देवी मोहमुत्पादयत्यलम् ॥ ९९ ॥  
  
तन्मे विचिन्तनं व्यर्थं स्वप्नसारे जगत्स्थितौ ।  
तत्तं सर्वेण भावेन शरणं प्राप्तवानहम् ॥ १०० ॥  
  
तन्मां नियोजयेद्यद्वन्नियुक्तोऽस्मि न चाऽन्यथा ।  
पाहि मां परमेशानि शरण्ये ! शरणागतम् ॥ १०१ ॥  
  
मोहजालप्रबन्धान्मामभ्युद्धर्तुमिहार्ऽहसि ।  
इति प्रार्थ्य महादेवीं त्रिपुरां भण्डदानवः ॥ १०२ ॥  
  
निशाम्य दैन्यमापन्नान् बन्धून् स्वपरितः स्थितान् ।  
हर्षयन्निति होवाच पराक्रमयुतं वचः ॥ १०३ ॥  
  
प्।६१६)  
  
हे दानवा ! मम वचः शृणुध्वं श्रद्धया परम् ।  
न मे मृयुः कुतोऽप्यस्ति मृत्योर्मृत्युरहं यथ ॥ १०४ ॥  
  
शस्त्राणाञ्च तथाऽस्त्राणां महामायाविनामपि ।  
सचराऽचरलोकानां स्रष्टाऽहं वः समक्षतः ॥ १०५ ॥  
  
पञ्चोत्तरशताण्डानामीश्वरोऽहं महाबलः ।  
तत्रेमामबलां ज्ञात्वा न शीघ्रं हन्तुमुत्स्हे ॥ १०६ ॥  
  
युद्धनिर्भरतामस्या दृष्ट्वा निर्जित्य लीलया ।  
स्वाऽन्तः पुरं समानीय महाऽनन्दमुषैम्यलम् ॥ १०७ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललितामाहात्म्ये   
श्रीदेव्या सह युद्धकरणाय सज्जीभूतस्य   
भण्ण्दासुरस्योहामपोहवर्णनं नाम षष्टितमोऽध्यायः ॥ ४९८३ ॥  
  
प्।६१७)  
  
एकषष्टितमोऽध्यायः   
श्रीललितायाः सैन्यव्यवसायज्ञानाय दैत्यराजेन स्वदूतप्रेषणवर्णनम्   
  
इत्युक्त्वा पार्श्वगं सूतं दीर्घग्रीवं महाऽसुरः ।  
बभाषे क्रोधताम्राक्षो रथः संयुज्यतामिति ॥ १ ॥  
  
अथ सूतो निमेषण सन्नद्धं स्यन्दनोत्तमम् ।  
निवेदयद्दैत्यनाथे प्रणम्याऽतिविनीतवत् ॥ २ ॥  
  
आरुरोह रथश्रेष्ठं भण्डदैत्य्ः प्रतापनः ।  
गृहीत्वा सशरं चापं प्रचचालाऽतिरोषितः ॥ ३ ॥  
  
दृ।ष्त्वा श्रुत्वा च दैत्येशं व्रजन्तं यद्धकारणात् ।  
दैत्या विनिर्ययुः शीघ्रं सन्नद्धाः क्रोधमूर्छिताः ॥ ४ ॥  
  
पुरतः पार्"श्वयोः पृष्ठे सर्वतः परिवार्य तम् ।  
निर्ययुर्दैत्यसुभटाः सङ्घशो धृतहेतयः ॥ ५ ॥  
  
भण्डदैत्यसुताः सर्वे भण्डतुल्यपराक्रमाः ।  
कुटिलाक्षोऽग्रजस्तेषाममेयबलविक्रमः ॥ ६ ॥  
  
स्यन्दनस्थाः सुसन्नद्धाः समरेष्वनिवर्तिनः ।  
अक्षौहिणीशतयुता भण्डदैत्याऽग्रतो ययुः ॥ ७ ॥  
  
अहम्पूर्विकया युद्धे ये संस्पर्धन्ति नित्यशः ।  
पार्श्वयोर्दैत्य्पराजस्य विषङ्गश्च विशुक्रकः ॥ ८ ॥  
  
चेलतुर्भ्रातरौ तस्य विष्णुतुल्यपरक्रमौ ।  
रथस्थौ तौ महाचापौ क्रुधाऽरुणितलोचनौ ॥ ९ ॥  
  
ग्रसन्ताविव सैन्यानि परेषाम् ययतुर्द्रुतम् ।  
प्रत्येकमक्षौहिणीनां शतेन परिवारितौ ॥ १० ॥  
  
उग्रकर्ममुखास्तस्य मन्त्रिणो भीमविक्रमाः ।  
अनुजग्मुर्दैत्यपरिं शताऽक्षौहिणिसंयुताः ॥ ११ ॥  
  
एवं प्रचलिते दैत्यनाथे समरकारणात् ।  
रराज राजपथ्या तु प्रावृट्कालनदी यथा ॥ १२ ॥  
  
कूलङ्कषा दैत्यजला रथाऽवर्तसमाकुला ।  
तुरङ्गभङ्गा द्विरदग्राहा खेटककच्छपी ॥ १३ ॥  
  
उन्मीषत्फेनपिण्डाऽढ्या पताकालहरीयता ।  
खड्गदीर्घमहासर्पा तूणिमत्स्यविचित्रिता ॥ १४ ॥  
  
दानवाऽस्याऽम्भोजततिस्तन्नेत्रशफरीगणा ।  
विचित्रच्छत्रहंसादिपतत्रिततिमालिनी ॥ १५ ॥  
  
उच्छलत्तुरगोत्तुङ्गशिंशुमारकुलाऽविला ।  
रथघोषमहाघोषा वाहिणी जलवाहिनी ॥ १६ ॥  
  
प्।६१९)  
  
निर्गमत्तत्पुरद्वारान्महतो रत्नगोपुरात् ।  
कुल्यामुखाज्जलं ह्याशु केदारे प्रसृतं यथा ॥ १७ ॥  
  
पुरद्वाराद्वाहिनी सा प्रसृताऽभुद्बहिः क्षणात् ।  
तदन्त्रे तु विजयः प्राप्य दैत्येश्वरं द्रुतम् ॥ १८ ॥  
  
मन्त्री प्रणम्य विन्यस्य मूर्ध्न्यञ्चलिपुटं स्थितः ।  
प्राप्याऽज्ञामवदत्तं सुवचस्तत्कालसम्मतम् ॥ १९ ॥  
  
दैत्येश्वर महाराज कीर्तिस्ते सर्वतस्तता ।  
प्रतापतपनश्चोर्ध्वे ब्रह्माण्डानि तपत्यसौ ॥ २० ॥  
  
बलवत्तर एषोऽत्र हरिरेको विभावितः ।  
सोऽपि त्वत्सम्मुखं प्राप्य युद्दे भूयः पराजितः ॥ २१ ॥  
  
तत्त्वां युद्धे जयेत्कश्चिदिति मोघो हि निश्चयः ।  
तथाऽपि मन्त्रिणा काले चार्ऽथशास्त्रप्रमाणतः ॥ २२ ॥  
  
विमृश्य राज्ञे वक्त्व्यं हितभागमसम्मितम् ।  
काले युक्तमनुक्त्वा तु न सुमन्त्रित्वमर्हति ॥ २३ ॥  
  
चत्वार एव सम्प्रोता उपाया दण्डसाने ।  
तत्रैकिअओऽपि स्वे काले सम्मतो बलवत्तरः ॥ २४ ॥  
  
अन्यकालेऽन्यमातिष्ठन्मूढदुर्मन्त्रिमन्त्रितः ।  
नश्येदसदृशं भुक्त्वा ह्यामयीवाऽगदं नृपः ॥ २५ ॥  
  
प्।६२०)  
  
तत्राऽध्यसितं प्राज्ञैर्दूतचारदृशाऽखिलम् ।  
दृष्ट्वा युद्धं तेन श्रेयःसमाप्नुयात् ॥ २६ ॥  
  
तत्सम्मतौ दूतचारौ परेषु द्रुतम् ।  
तावत् सेनाऽपि सन्न्द्धा भविष्यत्यविशङ्किता ॥ २७ ॥  
  
रक्षणं नगरस्याऽपि विहितं स्याद्यथाविधि ।  
विज्ञप्तव्यमिदं काले मया ते स्वामिनः पुरः ॥ २८ ॥  
  
विज्ञापितं तद्भवता कर्तव्यं कालसम्मितम् ।  
निशम्य मन्त्रिवाक्यं तद्युक्तं कुशलसम्मतम् ॥ २९ ॥  
  
  
समाधानाय बन्धूनामभिमन्यत मन्त्रणम् ।  
निवेश्य सेनापतिभिः सेनां तत्र विभागशः ॥ ३० ॥  
  
पुररक्षाविधानाय कुटिलाक्षमवाऽसृजत् ।  
अमित्रघ्नं मन्त्रिवर्यं प्राह भण्डमहाऽसुरः ॥ ३१ ॥  
  
गच्छाऽमित्रघन मच्छास्त्या तां ब्रूहि ललिताऽभिधाम् ।  
नाऽहं त्वां सुन्दरीं देवीं सर्वथा संश्रयोचिताम् ॥ ३२ ॥  
  
वाञ्छामि योद्धुं तत्कस्मान्मां योद्धुन्त्वामिहागता ।  
युद्धश्रद्धा तवेयं वै सम्म्तं मम सर्वथा ॥ ३३ ॥  
  
न बिभेमि महायुद्धे तत्त्वद्युद्धे भयं कुतः ।  
किन्त्वहं त्वां प्रियाकारां दृष्ट्वा द्रुतं मनोभवाम् ॥ ३४ ॥  
  
प्।६२१)  
  
तत्सुराणां परित्यज्य पक्षं मत्संश्रया भव ।  
साम्ना युद्धेन वाऽपि त्वां करोम्यात्मसमाश्रयाम् ॥ ३५ ॥  
  
मद्विरोधेन ते लोके हानिरेव न संशयः ।  
विमृश्यैतद्द्रुततरं पक्षमेकतरं भज ॥ ३६ ॥  
  
इति तां ब्रूहि साम्ना च ज्ञात्वा तस्याः समीहितम् ।  
बलञ्चसर्वं तत्कृत्यं ज्ञत्वाअ याहि द्रुत पुनः ॥ ३७ ॥  
  
अथ मायाविनां श्रेश्ठं विद्युन्मालिनमाह सः ।  
विद्युन्मालिन्महाप्राज्ञ मायाविकुलनायक ॥ ३८ ॥  
  
परैरविदितो गत्वा देव्याः सेनामशेषतः ।  
बलञ्च व्यवसायञ्च भेदच्छिद्राणि युक्तितः ॥ ३९ ॥  
  
विचार्य शीघ्रमायाहि त्वमत्र कुशलोह्यसि ।  
आज्ञप्तावितरौ दैत्यौ ययतुः शक्तिवाहिनीम् ॥ ४० ॥  
  
अनन्तामब्नुधिप्रख्यामविगाह्य कथञ्चन ।  
अमित्रघ्नो महासेनां विवेशाऽब्धिं यथा प्लवः ॥ ४१ ॥  
  
उत्खातकरवालाभिः शक्तिभिः परिरक्षिताम् ।  
प्रविष्टमात्रं शक्त्या स गृहीतो बलवत्तरः ॥ ४२ ॥  
  
परिचारिकया दण्डनाथायाः काञ्चनाऽभया ।  
चपेटया निहत्याऽशु गृहीत्वा तं गलेऽसुरम् ॥ ४३ ॥  
  
प्।६२२)  
  
तर्जयामास वचनैः क्रोधयुक्तैर्भयङ्करैः ।  
कस्त्वं सेनामिमां देव्या दण्डराज्ञीसुरक्षिताम् ॥ ४४ ॥  
  
अविज्ञाप्य प्रविष्टोऽसि चाऽस्मत्प्रमुखवीक्षिताम् ।  
आज्ञां विना दण्डराज्ञ्याः प्रविष्टो वाहिनीमिमाम् ॥ ४५ ॥  
  
जीवन्नो यास्यसि पुनः साक्षान्मृत्युरपि स्वयम् ।  
तदन्तरे तु सम्प्राप्ताः सैन्यरक्षानियोजिताः ॥ ४६ ॥  
  
दण्डिन्याज्ञाप्रतीक्षिण्यः शक्तय शतशः क्षणात् ।  
प्रबलाभिः समाकृष्टो निहतो मूर्च्छितोऽभवत् ॥ ४७ ॥  
  
श्रुत्वा तदन्तरे दण्डनाथा दैत्यस्य सङ्गतिम् ।  
समक्षं ह्यानयामास स्वपरीचारशक्तिभिः ॥ ४८ ॥  
  
पृष्ट्वा तं ह्यागतं दूतं ज्ञात्वा भण्डाऽसुरस्य हि ।  
विज्ञाप्य मन्त्रिणी देव्याः समीपमानयत्ततः ॥ ४९ ॥  
  
साऽपि विज्ञाप्य तं प्राप्तं ललितायाः समीपतः ।  
नीत्वा पप्रच्छ दूतं तं कृत्यं तत्राऽगमस्य हि ॥ ५० ॥  
  
प्राह प्रणम्याऽमित्रघ्नः प्राप्तो भण्डनिदेशतः ।  
दूतोऽहं तस्य दैत्यस्य तदुक्तं सम्ब्रवीम्यहम् ॥ ५१ ॥  
  
प्।६२३)  
  
आवयोर्न विरोधोऽस्ति कुतो योद्धुं समागता ।  
युद्ध्वावाऽप्ययुद्ध्वावा वा देवि भूयास्त्वं मत्समाश्रया ॥ ५२ ॥  
  
तत्त्वामात्मप्रियां हृद्यां योधयामि कथं वद ?  
तद्देवान् सम्परित्यज्य भव त्वं मत्समाश्रया ॥ ५३ ॥  
  
वक्तव्येति त्वया गत्वा ज्ञेयं सेनाबलाऽबलम् ।  
इत्यहं प्रेषितस्तेन दूतबध्या [धः] विनिन्दिता [नः] ॥ ५४ ॥  
  
शास्त्रेषु दूतस्य वधं न वदन्ति विचक्षणाः ।  
इति मत्वा प्रविष्टोऽहं लक्षैतः सर्वशक्तिभिः ॥ ५५ ॥  
  
प्रविष्टमात्रोऽभिमतो गृहीतस्तव शक्तिभिः ।  
आनीतस्ते समक्षञ्चेत्येतत् सर्वं निरुपितम् ॥ ५६ ॥  
  
अग्रे देव्येव शरणमयोग्योमे वधो भवेत् ।  
निशम्य दूतवचनं ललिताया मतं ततः ॥ ५७ ॥  
  
विदित्वा मन्त्रिणी प्राह स्मेरमञ्जुलभाषिणी ।   
माभैर्दैत्य व्रज सुखं हन्यसे न कदाचन ॥ ५८ ॥  
  
ब्रूयास्तं भण्डदैत्येशं मयोक्तमवधार्य च ।  
यदि ते जीवने श्रद्धा द्रुतमागत्य निर्भयः ॥ ५९ ॥  
  
शरणीकुरु देवेशीं त्रिलोकीं सम्परित्यज ।  
त्रिलोकेशो भवेदिन्द्र त्वं पाताले निवत्स्यसि ॥ ६० ॥  
  
प्।६२४)  
  
कुरु सख्यं गोत्रभिदा सपुत्रबलवाहनः ।  
अन्यथा न विमोक्षस्ते जीवन् क्वाऽपि भविष्यति ॥ ६१ ॥  
  
नयैनं दण्डसाम्राज्ञि सेना दर्शय सर्वतः ।  
दर्शयित्वा ततः सेनबहिरेनं विसर्जय ॥ ६२ ॥  
  
इत्याज्ञप्ता कोलमुखीं प्रदर्श्य स्वामनीकिनीम् ।  
व्यसर्जयत्तं दैतेयं बहिः सेनानिवेशनात् ॥ ६३ ॥  
  
अथ मुक्तः पुनर्जातमात्मानं सममंसत ।  
जगाम राजसविधं भयविह्वलिताऽन्तरः ॥ ६४ ॥  
  
विद्युन्माली निशाम्यैनममित्रघ्नविहिंसितम् ।  
भीतो रात्रौ महामायः कौशिकिं तनुमाश्रितः ॥ ६५ ॥  
  
विचरन्नाकाशमार्गे सेनां सर्वां निशामयत् ।  
गणयित्वा सर्वसेनां ब्रजन्तं गगनाऽध्वनः ॥ ६६ ॥  
  
जग्राह काचिच्छक्तिस्तं खेचरी निशिरक्षिणी ।  
गृहीतमात्रो मायावी प्रोड्डीय गगनोर्ध्वतः ॥ ६७ ॥  
  
पञाशद्योजनादूर्ध्व युयोध स तया भृशम् ।  
चिरं युद्ध्वा शूलहतस्तया मुक्तः कथञ्चन ॥ ६८ ॥  
  
जगाम दैत्यनृपतिमीषत्प्राणाऽवशेषितः ।  
पपात पुरतस्तस्य सूर्यस्योदयनं प्रति ॥ ६९ ॥  
  
प्।६२५)  
  
दृष्ट्वाऽग्रपतितं दैत्यं म्रियमाणं भृशं हतम् ।  
भण्डासुरो जपन्मन्त्रं पस्पर्शाऽङ्गेषु पाणिना ॥ ७० ॥  
  
मन्त्रस्पर्शनमात्रेण जीवितश्च गतव्यथः ।  
उत्थाय प्रणनामाऽशु दैत्यराजं पुरःस्थितम् ॥ ७१ ॥  
  
अथपृष्टः प्राह विद्युन्माली वृत्तं स्वकं क्रमात् ।  
महाराज त्वत्समक्षं गतोऽमित्रघ्नसंयुतम् ॥ ७२ ॥  
  
दृष्टवानस्मि तां सेनां प्रलयाम्बुधिसन्निभाम् ।  
अथाऽमित्रघ्न एवाऽदौ प्रविवेश महाचमूम् ॥ ७३ ॥  
  
प"यतो मे क्षणेनैव हृहीतः शक्तिभिर्बलात् ।  
मधुवन्मक्षिकाभिः स समाक्रान्तोऽथ शक्तिभिः ॥ ७४ ॥  
  
क्षणेन विगतप्रज्ञः समभूद्बलवानपि ।  
अशक्तः स्पन्दितुमपि क्व युद्धं क्व पलायनम् ॥ ७५ ॥  
  
कथञ्चिदपि नो जीवेत् स इत्थं मम निश्चयः ।  
तावद्भीतोऽप्यहं दुरात् पलायनपरोऽभवम् ॥ ७६ ॥  
  
भवदाज्ञागौरवेण न निवृत्तोऽस्मि ते भयात् ।  
ततो दिनाऽवसानेऽहं मायाघूकत्वमास्थितः ॥ ७७ ॥  
  
उपर्युपरि सेनायाः सञ्चरंस्तां निशामयम् ।  
सा सेना महती दृष्टा भीमा भीषणनादिनी ॥ ७८ ॥  
  
संवर्तकालसङ्क्षुभमहोर्मिजलधिर्यथा ॥  
दर्शनदेव सेनाया यस्यन्ति मृतिमासुराः ॥ ७९ ॥  
  
प्।६२६)  
  
तत्र सर्वा महाभीमाः शक्त्यो भीमविक्रमाः ।  
अहम्पूर्विकया यद्धं कर्तुमादौ समुत्सुकाः ॥ ८० ॥  
  
तत्र बाला कुमारी या ललितायाः प्रियाऽत्मजा ।  
कुमारिभिः कोटिशतसङ्ख्याभिः परिवारिता ॥ ८१ ॥  
  
शस्त्राऽस्त्रकौशलाऽभिज्ञा युद्धसन्नाहसम्भ्रमा ।  
भण्डपुत्रान् निहन्मीति सा ब्रवीति पुनः पुनः ॥ ८२ ॥  
  
कुमार्योऽपि चता ब्रूयुर्भण्डपुत्रसुवाहिनीम् ।  
नाशयामः क्षणेनाऽतिगर्जन्त्यः समरोत्सुकाः ॥ ८३ ॥  
  
अथ सम्प्त्करी चाऽश्वाऽरुढाख्या शक्तिनायिका ।  
गजानश्वानसङ्ख्यातान् महाशक्तिभिरास्थितान् ॥ ८४ ॥  
  
कर्षन्त्यौ ते बलोदग्रे बालापार्श्वद्व्याऽश्रिते ।  
अथ बाला पृष्ठतस्तु महारथनिवासिनी ॥ ८५ ॥  
  
ललिता श्रीमहादेवी नवाऽवरणशक्तिभिः ।  
अप्रमेयबलक्रौर्यशौर्थयुक्ताभिरावृता ॥ ८६ ॥  
  
तस्याः पार्श्वद्वये मन्त्रनाथा दण्डधराऽस्थिता ।  
प्रत्येकं रथमारुढा महाऽद्भुतपराक्रमा ॥ ८७ ॥  
  
अनेककोटिमातङ्गकन्याभिः स्वसमाऽत्मभिः ।  
चित्रवीर्याभिरभितः संवृतामन्त्रिणी स्थिता ॥ ८८ ॥  
  
वाअराह्यपि महाभीमविकराऽकृतिनामभिः ।  
शक्तिभिर्बटुकाद्यश्च संयुताऽतिरुषान्विता ॥ ८९ ॥  
  
प्।६२७)  
  
सर्वत्र शक्तिसेनासु न मया क्वाऽपि लक्षितम् ।  
यत्र ते वधवृत्तान्तसङ्गतिर्न हि संस्तुता ॥ ९० ॥  
  
तत्रैकाऽप्यवर शक्तिः सर्वमस्मद्बलं क्षणात् ।  
नाशयेदिति मे बुद्धिर्व्यवसायं समास्थिता ॥ ९१ ॥  
  
शतकोटिपरार्धानां कोद्यर्बुदशतत्मिका ।  
सेनैवं शक्तिनिचिता दैत्यराज ! वदामि ते ॥ ९२ ॥  
  
शक्तिरन्यमता तेषु बले वीर्ये च विक्रमे ।  
सर्वान् दैत्यगणानस्मानतितिष्ठति सर्वथा ॥ ९३ ॥  
  
इत्युक्त्वा दैत्यराजं तं प्रणिपत्य कृताञ्जलिः ।  
विद्युन्माली समभवत्तूष्णी दैत्यसभागतः ॥ ९४ ॥  
  
इति श्रीमदितिहासोत्तमे श्रीत्रिपुराहस्ये ललितामाहात्म्ये   
भण्डदूतस्यविद्युन्मालिनश्चारवाक्यं नामैकषष्टितमोऽध्यायः ॥ ५०७७   
॥  
  
प्।६२८)  
  
द्विषष्टितमोऽध्यायः  
राक्षसराजाय राक्षसगुप्तचरेणामित्रध्नेन यथायथं   
देवीसन्नाहवर्णनम्    
  
अथ क्षणादमित्रघ्नः प्राप्तो दैत्यसभान्तरम् ।  
भण्डासुराऽङ्घ्य्रोरपतद् भयविह्वलितान्तरम् ॥ १ ॥  
  
आशवस्तः प्राह सचिवैः पृष्टो वृत्तं प्रवेपितः ।  
महाराज त्वदाज्ञप्तो गतः शक्तिमहाचमूम् ॥ २ ॥  
  
प्रविष्टः शक्तिभिस्ताभिर्गृहीतो बलवत्क्षणात् ।  
न मे वीर्यं बलं वापि बभौ शक्त्यग्रतः क्वचित् ॥ ३ ॥  
  
रविप्रभानिमग्नस्य खद्योतस्येव सुप्रभा ।  
क्षनेन तासां ग्रहणाद्विसञ्ज्ञोऽभवमञ्जसा ॥ ४ ॥  
  
अथ नीतो दण्डनाथासविधं मृतवत् स्थितः ।  
सा कुलाद्रिरिवोन्नम्रा क्रोडास्या काञ्चनप्रभा ॥ ५ ॥  
  
क्रोधाग्निमुद्गिरन्तीव सुनेत्रैर्घर्घरारवा ।  
तादृग्विधं शक्तिगणं तस्याः क्रोधप्रदीपितम् ॥ ६ ॥  
  
दृ।ष्त्वाऽहमभवं भूयः श्वसितुञ्चाऽपि नो विभुः ।  
तस्या नियोगान्नितोऽहं शक्तिभिर्मन्त्रिणीपुरः ॥ ७ ॥  
  
प्।६२९)  
  
सा दृष्टा मन्त्रिणी देवि तापिच्छदलसन्निभा ।  
सौन्दर्यकुलसारङ्गी पूर्णतारुण्यगर्विता ॥ ८ ॥  
  
मन्दस्मितमुखी पानमदमाद्यद्विलासिनी ।  
गीतहास्यपरा नित्यं विणावादननिष्ठिता ॥ ९ ॥  
  
तस्याः प्रसन्ननेत्राब्जाऽमृतवर्षाऽभिजीवितः ।  
अन्ववेक्षमहं सर्वसौभाग्यैकसमाश्रयाम् ॥ १० ॥  
  
तयाऽनुयुक्तो निखिलमवदं तव भाषितम् ।  
तया नीतो महाराज्ञ्याः समक्षमहमाश्वथ ॥ ११ ॥  
  
सा दृष्टा ललिताराज्ञी महाविभवसंश्रया ।  
सन्देशं वाचयन्मह्यं यत्तत्ते मन्त्रिणीमुखात् ॥ १२ ॥  
  
वक्ष्यामि शृणु दैत्येश सावधानेन चेतसा ।  
ब्रूयास्तं भण्डदैत्येशं जीवने यदि ते मतिः ॥ १३ ॥  
  
त्रिलोकीं विसृजेन्द्राय शरणीकुरु मातरम् ।  
निवस त्वं परीवारयुतः पातालसद्मनि ॥ १४ ॥  
  
इन्द्रेण सङ्गतो भूयाः पुत्राऽमात्यदिसंयुतः ।  
अकृत्वैवं न ते मोक्षो लोकाऽन्तरगतस्य च ॥ १५ ॥  
  
इन्द्रशत्रिमहं त्वां तु (?) स नेष्याम्यात्मसंश्रयम् ।  
इति त्वया तत्र गत्वा वक्त्व्यो भण्ददानवः ॥ १६ ॥  
  
तदन्तरे शक्तिरेका श्यामा तुरगसंश्रया ।  
करालकरवालोद्यत्करा तत्र समाययौ ॥ १७ ॥  
  
प्।६३०)  
  
अवर्ह्या स्ववाहनात् सा प्रणम्य ललिताऽम्बिकाम् ।  
मन्त्रनाताञ्च वृतान्तं बभाषे साऽनुयोजिता ॥ १८ ॥  
  
प्रेषिता भण्डदैत्यस्य वाहिन्यां नगरेऽपि च ।  
मद्भृत्याः शक्त्यो गत्वा दृष्ट्वा सर्वं समागताः ॥ १९ ॥  
  
ताभिर्विभावितं सर्वं सैन्यं नगरमेव च ।  
इति वृत्तं तया प्रोक्तं सर्वमस्मत्समाश्रयम् ॥ २० ॥  
  
दैत्यानां सैनिकानाञ्च सर्वशः ।   
न तयाऽविदितं किञ्चिनाऽस्ति बाह्याऽन्तरेषु च ॥ २२ ॥  
  
स्त्रियः सर्वाः सुविदितास्तासाञ्चापि प्रभाषितम् ।  
मन्त्रस्ते मन्त्रितोऽप्यत्र नाऽस्माभिर्विदितोऽपि यः ॥ २३ ॥  
  
तया प्रोक्तोऽथं वचनं वृत्तञ्चापि पृथक् पृथक् ।  
चित्रं मन्ये चिरादत्र वसन्नविदितञ्च यत् ॥ २४ ॥  
  
तत सर्वञ्च तया प्रोक्तं यद्यथा समवस्थितम् ।  
यत्त्वयाऽप्यत्र नो ज्ञातं तत्त्वया कथितं ननु ॥ २५ ॥  
  
प्।६३१)  
  
मन्येऽहं तद्बलं देव्या अजेयं दैत्यपुङ्गवैः ।  
एकाऽपि शक्तिरवरा सर्वन्नो नाशयेत् क्षणात् ॥ २६ ॥  
  
दैत्येश्वराहं ते सैन्ये बलिष्वनवरो ननु ।  
एन्द्रादयोऽपि विजिता मया भूयः समागमे ॥ २७ ॥  
  
सओऽहं प्रविष्टमात्रोऽपि शक्त्या सामन्यया ननु ।  
गृहीतो लीलयैवाऽशु हरिणा मृगशाववत् ॥ २८ ॥  
  
यथा बालाः क्रीडनकमाच्छिद्याऽन्यकरस्थितम् ।  
गृहणन्त्यहं तथा ताभिर्गृहीतो बलवानपि ॥ २९ ॥  
  
न मेऽभूत् सपन्दितुमपि सक्तिः क्व नु विमोक्षणे ।  
अशक्यं सर्वथा दैत्यैर्जेतुं नास्त्यत्र संशयः ॥ ३० ॥  
  
इत्युक्त्वा विररामाऽथ दैत्यो दैत्येश्वराऽग्रतः ।  
श्रुत्वेत्थं दैत्यवचनं भण्डः स्वाऽन्तरचिन्तयत् ॥ ३१ ॥  
  
नूनं सा त्रिपुरेशानी कृपया मयि संश्रिते ।  
प्रसादमकरोदद्य चिरकालाऽभिकाङ्क्षितम् ॥ ३२ ॥  
  
यत्तया लोकमात्रोक्तं तदद्याऽवितथायितम् ।  
धन्योऽहं त्रिपुरेशानीं दृष्ट्वा युद्धेऽनुभाष्य च ॥ ३३ ॥  
  
तच्छस्त्राग्निमहाज्वालानिर्दग्धकलुषाऽङ्गकः ।  
व्रजामि लल्लोकममुं महासुखसमाश्रयम् ॥ ३४ ॥  
  
महापापसमुद्भूतो देहोऽयं पापसंश्रयः ।  
दैत्यस्वभावविहितश्चिरभारायितो ननु ॥ ३५ ॥  
  
प्।६३२)  
  
यथाऽविष्टिगृहीतो हि भारं क्षिप्त्वा पलायति ।  
तथाऽहं दुःखदं देहममुम्भारं विसृज्य तु ॥ ३६ ॥  
  
पलायिष्ये सुखस्थानं न मे खेदोऽत्र विद्यते ।  
नुनं वर्षसहस्राणां नियुतैर्दह एष मे ॥ ३७ ॥  
  
सम्प्राप्तोऽत्यन्तसुखितामपि मे न हि रोचते ।  
त एव भोगास्तद्राज्यं ताः स्त्रियस्तश्च सङ्गतम् ॥ ३८ ॥  
  
अन्वहं सेवमानस्य सर्वं वैरस्यमागतम् ।   
निर्विण्णोऽहं दृढतरमस्मात् पर्युषितात्मनः ॥ ३९ ॥  
  
वाञ्छामि नाशं देहस्याऽमयं दीर्घाऽमयी यथा ।  
परन्तु मे विरहिताः शोचिष्यन्ति प्रिया एमे ॥ ४० ॥  
  
तथा तैरप्यहं हीनो न विन्दामि क्षणं सुखम् ।  
आदौ वाऽनन्तरं वाऽपि दुःखदैअ मृतिर्भवेत् ॥ ४१ ॥  
  
तदेतद्विषमं भाति कथं नार्ऽतिर्भवेन्मम ।  
एवं मे त्रिपुरा देवी कृपां कुर्यादभीप्सिताम् ॥ ४२ ॥  
  
युगपद्यदि नो हन्यात् क्षेमं मे प्रतिभाति तत् ।  
भक्तवाञ्छासमधिकफलदा सा निसर्गतः ॥ ४३ ॥  
  
कुतो न पूरयेदिष्टं सा निजाङ्घ्य्राज्रयस्य मे ।  
इत्थं विचिन्त्य मनसा नमस्कृत्य पराम्बिकाम् ॥ ४४ ॥  
  
  
  
प्।६३३)  
  
नाट्ये नट इव स्वैरं क्रोधमहारयत् परम् ।  
धिगस्त्वधम् दैतेय ! कथ मम समक्षतः ॥ ४५ ॥  
  
अप्रियां परसंश्लघां कुर्वन्नपि न लज्जसे ।  
परसंश्लाघनं यत्तल्लोके कापुरुषब्रतम् ॥ ४६ ॥  
  
परन्तु बलिनं ज्ञात्वा न शूरः श्लाघते क्वचित् ।  
बलीवाप्यबलो वाऽपि शूरास्तत्र न बिभ्यति ॥ ४७ ॥  
  
इत्युक्त्वा खडगमुद्यम्य क्रुद्धः कालमहाऽहिवत् ।  
वमन्निव नेत्रमुखात् क्रोधकाकोलपावकम् ॥ ४८ ॥  
  
निर्ययौ नगरद्वारान्महाविलमुखादिव ।  
पश्यन्तु दैत्या ये भीताः तस्यामेति पराक्रमम् ॥ ४९ ॥  
  
अद्य मां समरे प्राप्य पुनः सा न भविष्यति ।  
वदन्तमेव दैत्येशं सूतः सरथमग्रतः ॥ ५० ॥  
  
अभ्याजगामाऽथ सोऽपि रथमारुह्य संययौ ।  
तं मेनिरे जनाः कालं जगत्संहरणोद्यतम् ॥ ५१ ॥  
  
नाऽस्य क्रोधाग्निमासाद्य जगद्भूयो भविष्यति ।  
इत्यूचुः सहसा सर्वे भीताशचाऽसुरपुङ्गवाः ॥ ५२ ॥  
  
निर्ययुः स्वस्वसेनाभिः सेनाऽध्यक्षाश्च मन्त्रिणः ।  
पुत्राः पौत्राश्च भ्रातरः सर्वः एव ते ॥ ५३ ॥  
  
भीता निःशेषतः सेनां समादाय विनिर्ययुः ।  
अथाऽज्ञ्प्तो विशुक्रेण कुटिलाक्षश्च भूपतिः ॥ ५४ ॥  
  
प्।६३४)  
  
अक्षौहिणीपञ्चकेन चक्रे नगररक्षणम् ।  
तन्निवेद्य विशुक्राय विकर्षन्महईं चमूम् ॥ ५५ ॥  
  
ययौ भण्डासुरस्याऽग्रे ग्रसन्निव ककुप्तटम् ।  
एवं प्रचलिते दैत्यराजे निखिलसेनया ॥ ५६ ॥  
  
अवादयंस्तु दैतेया रणभेरीः समन्ततः ।  
पटहाऽनकभेरीणां वाद्यैर्द्दैत्यविगर्जनैः ॥ ५७ ॥  
  
आस्फोटैर्नेमिघोषैश्च गजचीत्कारमिश्रितैः ।  
वन्दिमागधसन्नादैर्हयद्नेषितवृंहितैः ॥ ५८ ॥  
  
तुरङ्गखुरविक्स्।एपोन्मिषश्चटचटारवैः ।  
हुङ्कृताऽह्वानसंरावैः संहतो हि महास्वनः ॥ ५९ ॥  
  
बभौ जगत्पटीभेदप्रगल्भ इव पूरितः ।  
सेनास्वनं समाकर्ण्य भण्डदैत्यसमागमम् ॥ ६० ॥  
  
विदित्वा चारमुखतो निश्चित्य महदुद्यमम् ।  
दण्डिनी त्वरिता मन्त्रनाथां प्राप्य व्यजिज्ञपत् ॥ ६१ ॥  
  
सचिवेश्येष सम्प्राप्तो भण्डः सेनासमन्वितः ।  
महासन्नाहसम्भारो युद्धं महदुपस्थितम् ॥ ६२ ॥  
  
विज्ञाप्य ललितादेवीं समेता शक्तिभिर्वृता ।  
संरक्षन्ती शक्तिगणैर्महाराज्ञ्या अनुव्रज ॥ ६३ ॥  
  
अहं यास्ये तन्निरोद्धुं पुरतः सेनयाऽवृता ।  
एष शब्दः श्रूयते वै गजवाजिसमाकुलः ॥ ६४ ॥  
  
प्।६३५)  
  
मन्ये बाला सम्प्रवृत्ता युद्धे युद्धसमुत्सुका ।  
सम्पन्नाथाऽश्वनाथाभ्यां युता चित्रपराक्रमा ॥ ६५ ॥  
  
एवं वदन्त्यां तस्यान्तु प्राप्ता सन्देशहारिणी ।  
वर्धयित्वा दण्डनाथाम्मन्त्रिणीञ्चाऽप्यभाषत ॥ ६६ ॥  
  
देवि प्रवृत्तं सुमहद्युद्धं बालाम्बया सह ।  
दैत्यराजस्य सन्नाहो महान् युद्धसमुद्यमः ॥ ६७ ॥  
  
ब्रातृपुत्रादिसहितसर्वसेनासमावृतः ।  
समागतः क्रुरतरो युद्यतिक्रूरविक्रमः ॥ ६८ ॥  
  
इति विज्ञापनायाऽहं सम्पत्कर्या निरुपिता ।  
किं वदामि पुनर्गत्वा तां देवीं गजवाहिनीम् ॥ ६९ ॥  
  
श्रुत्वा सन्देशहारिण्या वाक्यां श्रीदण्डनायिका ।  
प्राह तत्कालसदृशं वाक्यं विक्रमबृंहितम् ॥ ७० ॥  
  
गच्छेभसेनानेत्रीं तां ब्रूहि श्रुत्वा मदीरितम् ।  
अप्रमत्ततया नूनंयोद्धव्यं दैत्यपुङ्गवैः ॥ ७१ ॥  
  
बाला कुमारिका नित्यं युद्धगोष्ठीसमुत्सुका ।  
सर्वतः सा रक्षितव्या प्राप्ताऽस्म्यहमपि द्रुतम् ॥ ७२ ॥  
  
यथा पलाय्य नो गच्छेन्मायया दैत्यपुङ्गवः ।  
तथा संरुध्य योद्धव्यं यावन्मम समागमः ॥ ७३ ॥  
  
ततोऽहं तस्य न चिरं यद्धश्रद्धाञ्चिरन्तनीम् ।  
नाशयामि क्षणेनैव तमः सूर्योदये यथा ॥ ७४ ॥  
  
प्।६३६)  
  
गच्छ शीघ्रं समादाय सन्देशं गजवाहिनीम् ।  
आज्ञप्तैव निर्गता सा शक्तिः सन्देशहारिणी ॥ ७५ ॥  
  
ततः किरिरथारुढा दण्डिणी निर्ययौ द्रुतम् ।  
असङ्ख्यशक्तिसेनाभिर्युता क्रोधसमाकुला ॥ ७६ ॥  
  
निसर्गक्रोधना भूयो युद्धोपक्रमरोषिता ।  
दिधक्षन्तीव लोकांश्च सर्वान् रोषाग्निना क्षणात् ॥ ७७ ॥  
  
रथनेमिमहास्वनयुतः सेनामहारवः ।  
परेषां हृदयं भिन्दन् श्रोत्रमार्गेण संविशन् ॥ ७८ ॥  
  
प्रतिस्वानमहाघोषः प्रोच्चलद्भीषणाऽकृतिः ।  
एवं श्रीदण्डसाम्राज्ञी जैत्रयात्रामुपाऽक्रमत् ॥ ७९ ॥  
  
इति श्रीमदितिहासोत्तमे त्रिपुरारहस्ये श्रीललितामाहात्म्ये भगवत्यास्तनूजया   
बालया युद्धोद्योगवर्णनं नाम द्विषष्टितमोऽध्यायः ॥ ५१५६ ॥  
  
प्।६३७)  
  
त्रिषष्टितमोऽध्यायः   
बालायाः समरपराक्रमवर्णनम्    
  
भण्डासुरमहासेनाकोलाहलमहाध्वनिम् ।  
निश्म्य प्रैक्षदत्यन्तयुद्धोत्सुकतया दिशम् ॥ १ ॥  
  
प्रागुदीचीं कुमारी सा ललिताया मनः प्रिया ।  
ददर्श दैत्यसेनायाः सम्मर्दजनितं रजः ॥ २ ॥  
  
प्रतिसञ्चरसम्भूतसांवर्तकसमूहवत् ।  
ज्ञात्वा प्राप्तं दैत्यराजं सर्वसेनासमावृतम् ॥ ३ ॥  
  
समरोत्सुकचित्ता सा बाला त्रिपुरसुन्दरी ।  
लघुचक्ररथाऽरुढा रथनेत्रीमचोदयत् ॥ ४ ॥  
  
श्रीमातुः प्रतिरोधं सा तर्कयन्त्यथ संयुगे ।  
अदृष्ट्वैव महादेवीं मन्त्रिणीमभिसंययौ ॥ ५ ॥  
  
सेनानेत्रीञ्च सेनाञ्चाऽप्याकाङ्क्षन्त्यतिसत्वरम् ।  
दैत्यसेनाऽभिमुखतो वायुवेगेन संययौ ॥ ६ ॥  
  
शरदीव महामेघ आकाशे वायुनेरितः ।  
यथा पुरो निपतति तथा वेगाद्रथो ययौ । ७ ॥  
  
प्।६३८)  
  
बालाया युद्धयात्रां तां विषमां वीक्ष्य सत्वरम् ।  
अश्वारुढा द्रुततरं तामनु प्रतिसंययौ ॥ ८ ॥  
  
तुरङ्गैस्तुङ्गभङ्गाभैः पयोधिरिव तश्चमूः ।  
उपाद्रवज्जगज्ज्वालाप्लावनायेव सर्वतः ॥ ९ ॥  
  
सम्पत्करी च तत्पश्चाद्रणकोलाहलस्थिता ।  
अनेककोटिमातङ्गसेनासंवलिता द्रुतम् ॥ १० ॥  
  
वेगादनुससारोश्चैर्बालारक्षणहेतवे ।  
नोदिता शीघ्रसंयाने रथविद्याविशारदा ॥ ११ ॥  
  
बालायाः सदृशाऽकारा वाहयत् स्यन्दनं जवात् ।  
प्रावृण्नदीव जलधिन्दैत्यसेनां व्यवगाहत ॥ १२ ॥  
  
सज्यं धनुर्विकर्षन्ती वर्षन्ती शरवर्षणम् ।  
नदीवेगविभिन्नेऽब्धौ नौरिव स्यन्दनन्तु तत् ॥ १३ ॥  
  
विवेश दैत्यराजस्य शरौघदलितां चमूम् ।  
कुटिलाक्षो दैत्यसेनामुखे कुञ्जरसंस्थितः ॥ १४ ॥  
  
महत्या सेनया बालां संरुरोध महाबली ।  
दैत्यसेनापतिः सोऽपि दृष्ट्वा बालां कुमारिकाम् ॥ १५ ॥  
  
सृजन्तीं शरवर्षाणि मेनेऽद्भुतपराक्रमम् ।  
एकाकिनीं रथारुढां मृद्वङ्गीमष्टहायनाम् ॥ १६ ॥  
  
प्।६३९)  
  
अहो चित्रतमं ह्येतत् केयमेका कुमारिका ।  
निर्भया योधयत्यस्मानिन्द्रादीनाञ्चत्रासनान् ॥ १७ ॥  
  
मन्येऽह्ं ललितामेनां निमित्तैश्चारसंस्तुतैः ।  
लक्षये सर्वचिह्नानि किन्त्वेषा तरुणी न च ॥ १८ ॥  
  
अप्येषा यस्य तनया भवेत् पूर्वं हि या श्रुता ।  
कथं तत्तनया बाला सेनाविरहिता पुनः ॥ १९ ॥  
  
एकला युद्धसन्नद्धा समागच्छेन्मृधे द्वचित् ।  
नूनमेषैव सर्वान्नो जेष्यतीव विभाति मे ॥ २० ॥  
  
लक्षयेनयुधि स्थातुं सम्मुखेऽस्या भवेत् प्रभुः ।  
विशुक्रो वा विषङ्गो वा राजा वाऽष्यहमेव वा ॥ २१ ॥  
  
कुतो राजकुमाराद्याः प्रत्येकं मिलिताश्च वा ।  
अस्मत्सेना यत्र निरीक्षति ततस्ततः ॥ २२ ॥  
  
शरजालेन शिथिलां करोति निमिषाऽर्धतः ।  
कोटिशो निहता दैत्यास्त्रासिताऽस्मन्महाचमुः ॥ २३ ॥  
  
एते विभिन्नवाह्व्ङ्घिहृदयक्रोडमस्तकाः ।  
पतिताश्च मृताश्चाऽन्ये धावन्त्यन्ये महाभयात् ॥ २४ ॥  
  
शोणितप्रवहान्तर्तुमशक्ता भयकम्पिताः ।  
पतितास्तत्र शतशो निमग्ना रक्तसिन्धुषु ॥ २५ ॥  
  
प्।५४०)   
  
 प्राप्तैषाऽस्मश्चमूम्भित्त्वा प्रविशेत् क्षणमात्रतः ।  
रोद्धव्येयं मया यत्नाद्धिङ्मामेवंविधंस्थितम् ॥ २६ ॥  
  
योसिद्बाला मत्समक्षं भित्त्वा सेनां प्रवेक्ष्यति ।  
नैतदिन्द्रेण मरुता वायुनाऽपि कृतं पुरा ॥ २७ ॥  
  
विषमं मे ह्येतदेषा जेयेति सर्वथा ।  
इति निश्चत्य तां रोद्धुं महागजसमास्थितः ॥ २८ ॥  
  
ससार पुरतस्तस्याः शरजालान्यवाकिरत् ।  
युयोधाऽतिबलो दैत्यः कुष्तिलाक्षस्तया सह ॥ २९ ॥  
  
बालया युद्धकुशलो मायाशस्त्राऽस्त्रकोविदः ।  
ववर्ष शरवर्षेण बालां युद्धेऽग्रतःस्थिताम् ॥ ३० ॥  
  
उद्यन्तं भास्करमिव हिमसंहतिवर्षवत् ।  
साऽपि बालाऽरुणाऽभाङ्गी शरतीक्ष्णतरांऽशुभिः ॥ ३१ ॥  
  
अनयन्नाशमत्यन्तं तं वर्षं निमिषार्ऽधतः ।  
अर्दयामास दैत्यस्य सेनां निशितसायकैः ॥ ३२ ॥  
  
अतिलाघवतस्तस्याः शरसन्धानमोक्षणम् ।  
न वेद कश्चित्कुशलोऽप्यतिसूक्षमदृशाऽपि च ॥ ३३ ॥  
  
अप"यन् शरसङ्घातधारां चापविनिर्गताम् ।  
प्रावृङ्गिरिमुखात्तोयाधारमिव निरन्तराम् ॥ ३४ ॥  
  
विधूय तां महासेनां मुहूर्ताऽष्टमभागतः ।  
कुटिलाक्षं समासाद्य जघान् निशितैः शरैः ॥ ३५ ॥  
  
प्।६४१)   
  
युयोध सोऽपि बलवान् सर्वप्राणेन संयुगे ।  
तस्य शस्त्राऽस्रजालानि प्रतिशस्त्राऽस्त्रवर्षतः ॥ ३६ ॥  
  
मोघं कृत्वा शरैस्तईक्षणैः प्राहरद्दैत्यनायकम् ।  
एकेन तीक्ष्णभल्लेन चापं तस्याऽच्छिनज्जवात् ॥ ३७ ॥  
  
ततश्चैकेन वाहस्य गजस्य प्राहरन्मुखे ।  
इषुणा ताडितो वक्त्रे गिरिराजसमो गजः ॥ ३८ ॥  
  
चीत्कुर्वन् विभ्रन् भूमौ गतासुरपतत् क्षणात् ।  
मरिष्यन्तमिभं ज्ञात्वा कुटिलाक्षो गदाधरः ॥ ३९ ॥  
  
क्रोधेनाऽभ्यद्रवद्धन्तुं बालां रथसमाश्रयाम् ।  
ग्रसन्तमरुणं बालं राहुं द्रुतगतिं यथा । ४० ॥  
  
अपश्यन् विबुधाः सिधा नभोमण्डलसंश्रयाः ।  
आयान्तमतिवेगेन गदाहस्तं निशाम्य सा ॥ ४१ ॥  
  
शरेणाऽकर्णपूर्णेन विव्याध हृदयाऽन्तरे ।  
स विद्धस्तीक्ष्णबाणेन बहुशोणितमुद्गिरन् ॥ ४२ ॥  
  
पपात मूर्च्छितो भूमौ वज्राऽहतमहीघ्रवत् ।  
अथ बाला प्राह सखीं रथनेत्रीं स्मिताऽनना ॥ ४३ ॥  
  
सखि शीघ्रं नय रथं भण्डदैत्यसमीपतः ।  
आयात्येषा पृष्ठतो मे दण्डिनी शूकरध्वजा ॥ ४४ ॥  
  
उत्कण्ठिताऽस्मि दैत्येन योद्धुं भण्देन सङ्गरे ।  
मामासाद्य दण्डनाथा प्रतिरोत्स्यति वै ध्रुवम् ॥ ४५ ॥  
  
यथा नाऽसादयेन्मां सा तथा वाहय सत्वरम् ।  
इत्युक्ता रथनेत्री सा बालां प्रोचे सखी तदा ॥ ४६ ॥  
  
प्।६४२)  
  
दैत्यसेनां मध्यतस्तु ध्वजो योऽयं महओन्नतः ।  
दृश्यते काञ्चनमयो रथस्तस्यैष एव हि ॥ ४७ ॥  
  
इतो दूरतरे स स्यान्महद्भिर्दैत्यपुङ्गवैः ।  
महारथिभिरत्युग्रः संवृतो ननु दृश्यते ॥ ४८ ॥  
  
विवरन्तु न पश्यामि रथं येन नयामि तत् ।  
शस्त्रेण सृज मार्गं त्वं वाहयामि ततो रथम् ॥ ४९ ॥  
  
इत्युक्ता लघुहस्ता सा बाला मार्गमकल्पयत् ।  
शरवृष्ट्या निमेषेण दैत्यसेनासु मध्यतः ॥ ५० ॥  
  
सायदौघप्रवाहेण भग्नसेतुरिवऽबभौ ।  
सेनामुखं महाशूरैर्दैत्यैरुद्धमपि क्षणात् ॥ ५१ ॥  
  
केचिद्भग्नरथाश्चाऽन्ये नष्टाऽ"श्वगजवाहनाः ॥  
अस्ह्यां शरधारां तां प्राप्य दैत्याः प्रदुद्रुवुः ॥ ५२ ॥  
  
अपरे छिन्नबाह्वक्षिचरणोदरमस्तकाः ।  
तथाऽन्ये शस्त्रसङ्घातपातेन तिलशः कृताः ॥ ५३ ॥  
  
बवुः शोणितवाहिन्यो भीरुणां सागरोपमाः ।  
सुफेनिलास्तरङ्गढ्या उष्णोककवहा एव ॥ ५४ ॥  
  
शरजालमहामेघच्छन्नसूर्यकरा दिशः ।  
अन्धीभूता न विदिता दैत्यैर्विद्रावतत्परैः ॥ ५५ ॥  
  
मेनिरे ते महामृत्युं प्राप्तं बालास्वरूपतः ।  
पतन्ति सङ्घशस्तत्र दैत्यानां मस्तकान्यलम् ॥ ५६ ॥  
  
प्।६४३)  
  
तृणराजफलानीव पक्वानि प्रौढवायुना ।  
हा तात पुत्र सुसखे भ्रातर्मित्र हतोऽस्म्यहम् ॥ ५७ ॥  
  
इति घोषो महानासीद्दैत्यानां रणसङ्कटे ।  
तदन्तरे मुखे भग्ने सेनायास्तस्य वेगतः ॥ ५८ ॥  
  
प्रवेशयद्रथवरं रथनेत्री निमेषतः ।  
विशुक्रदैत्योऽवरजो भण्डदैत्यस्य संयुगे ॥ ५९ ॥  
  
दृष्ट्वा भ्त्त्वा स्वसेनाया मुखं बालां समागताम् ।  
गच्छन्तीं दैतराजेन योद्धुमुत्सुकितां तदा ॥ ६० ॥  
  
ज्ञात्वा विचारयन्नूनमेषा बालाऽष्टहायना ।  
निःसीमबलवीर्याऽढ्या युध्यत्यतिविचित्रितम् ॥ ६१ ॥  
  
नैषा जेयाऽसुरःकैश्चिद्बलवद्भिरपि क्वचित् ।  
तथाऽपि समरे शूरैर्योद्धव्यं सर्वथा ननु ॥ ६२ ॥  
  
एषैव नाशयेत् सर्वान् दैत्यानस्मान्न संशयः ।   
किं करिष्यति सा देवी ललिता समरे पुनः ॥ ६३ ॥  
  
सर्वप्राणेन योद्धव्यं दैवमत्र परायणम् ।  
इति निश्चित्य नागेन्द्रमैरावतकुलोद्भवम् ॥ ६४ ॥  
  
श्वेतं चतुर्दन्तयुतं रजताऽद्रिसमप्रभम् ।  
विशुक्र आरुह्य जवात् शरान् धाराधरो यथा ॥। ६५ ।  
  
वर्षन् विरेजे कैलासाऽरुढनीलाम्बुदोपमः ।  
रुरोध बालां रथगां प्रविश्य दैत्यवाहिनीम् ॥ ६६ ॥  
  
प्।६४४)  
  
समायान्तीं जवेनाऽजौ चिन्वतीं दैत्यजीवितम् ।  
संरुध्य शरवर्षेण स्हिंहनादमथऽकरोत् ॥ ६७ ॥  
  
आह्वानेन दैत्यसेनां विद्रुतां स न्यवर्तत ।  
दैत्या नैतत्समं युद्धे कुलजानां पलायनम् ॥ ६८ ॥  
  
भीत्या युद्दे विद्रुतन्तु धर्मश्चर्ऽथः प्रहास्यति ।  
आहार्य वीर्यं क्रोधञ्च निवर्तध्वं समन्ततः ॥ ६९ ॥  
  
विनिर्जिताः स्त्रिया युद्धे पलाय्य सदनं गताः ।  
किं वक्ष्यथ गृहे स्त्रिभिः पृष्टा युधान्निवर्तने ॥ ७० ॥  
  
मृतिरेव ततः श्रेयः स्त्रीक्र्टादपमानतः ।  
विशुक्रवचनं श्रुत्वा परावृत्तस्ततस्तु ते ॥ ७१ ॥  
  
आगत्य बालां त्रिपुरां परिबव्रुः समन्ततः ।  
दैत्यसेनाभिराक्रान्ताः सा बाला रथसंस्थिता ॥ ७२ ॥  
  
परिवेषितबालार्क इव तत्र व्यराजत ।  
अथ तां रथनेत्रीं सा सखी प्राह प्रियंवदा ॥ ७३ ॥  
  
कुमारि ! मन्ये दैत्यानां सेनाभारोऽतिदुःसहः ।  
न ते पार्ष्णिग्रहा काचिश्चक्रगोप्त्र्यधिविद्यते ॥ ७४ ॥  
  
अग्रे सेनाभरो भूयान् मन्यसे चेदहं द्रुतम् ।  
रथं निवर्तयाम्येषा सेनायुक्ता पुनर्द्रुतम् ॥ ७५ ॥  
  
आगत्य चैतान् दैत्येन्द्रान् यथेछं योधयिष्यसि ।  
स्रुत्वा सखीवचः प्राह प्रहस्य मृदुभाषिणी ॥ ७६ ॥  
  
भीताऽसि किं प्रिये युद्धे नैवं शतगुणा अपि ।  
पर्याप्ता मे दैत्यसेना युध्यन्त्या युधि मे द्वचित् ॥ ७७ ॥  
  
प्।६४५)  
  
लीलयाऽहं विलम्बेन युध्यामि रणकौतुकी ।  
मन्यसे चेदिमं पश्य क्षणं निर्दैत्यलोककम् ॥ ७८ ॥  
  
इत्युक्ता सा पुनः प्राह सखी रथवहा तदा ।  
देवि नास्त्येव मे भीतिः सैन्येऽपीतः "शतोत्तरे ॥ ७९ ॥  
  
तथा।प्क् रथनाथाया ज्ञेयं चित्तं रणोद्यमे ।  
शङ्के श्रीलितादेव्या यदाज्ञामन्तरा त्वया ॥ ८० ॥  
  
युद्धे विनिर्गता चाऽस्मि एतावत् साध्वसं मम ।  
ब्रूहि शीघ्रं रथमहं क्वनयामि रणाऽवनौ ॥ ८१ ॥  
  
इति श्रीमदितिहासोत्तमे श्रीत्रिपुराहस्ये माहात्म्यखण्डे ललिताचरित्रे   
देवीशक्तिगणदैत्यसैन्ययुद्धोद्यमे बालापराक्रमवर्णनं नाम   
त्रिषष्टितमोऽध्यायः ॥ ५२३७ ॥  
  
प्।६४६)  
  
सखीवचो निशम्याऽथ बाला संहृष्टमानसा ।  
प्राह शिघ्रं नय रथं यत्राऽसौ गजसंश्रयः ॥ १ ॥  
स्तूयमानो बन्दिगणैर्विशुक्राख्यो महासुरः ।  
इत्याज्ञ्प्ता क्षणादेव निनाय स्यन्दनोत्तमम् ॥ २ ॥  
  
बालाऽपि दैत्यसेनां तामपरां सागरप्रभाम् ।  
शरसन्ततिधाराभिश्चक्रेऽतिशिथिलां तदा ॥ ३ ॥  
  
नाशयत् कुलिशास्त्रेण भस्मशेषत्वमानयत् ।  
हतास्तत्र महादैत्याः कुलिशाऽस्त्रेण सर्वतः ॥ ५ ॥  
  
भस्मशेषीकृताः केचित् केचिद्धतवराऽगकाः ।  
एकबाह्वक्षिचरणपार्श्स्वीभूतास्तथा परे ॥ ६ ॥  
  
महाक्रन्दभीमत्वां नष्तप्रयां चमूं निजाअम् ।  
निशाम्य प्राहिणोन्नागमैरावतकुलोद्भवम् ॥ ७ ॥  
  
प्।६४७)  
  
योद्धुं विशुक्रस्तां बालां दृष्ट्वाऽद्भुतपराक्रमाम् ।  
ववर्ष शरधाराभिर्मणिशृङ्गमिवाऽम्बुदः ॥ ८ ॥  
  
प्रतिवर्षं ववर्षाऽथ प्रतिदैत्यं शिलीमुखैः ।  
शरवर्सं द्वयं तत्तु तमोभूतं रणाऽवनौ ॥ ९ ॥  
  
तदन्तरे तु निशितशरेणाऽनतपर्वणा ।  
जघानाऽकर्णपूर्णेन हस्ते तां रथवाहिनीम् ॥ १० ॥  
  
सा गाढविद्धा बाणेन किञ्चित्कशमलमागमत् ।  
त्ददृष्ट्वा रोषताम्राक्षी गर्जन्तं दैत्यपुङ्गवम् ॥ ११ ॥  
  
जघान तरसा भाले तीक्ष्णभल्लचतुष्टयैः ।  
भल्लार्दितो गाढमूर्च्छां विशुक्रः प्रापतद्गतः ॥ १२ ॥  
  
पुनः क्ष्णेन चोत्थाय ववर्ष निशितान्शरान् ।  
अथ बाला क्षणेनैव लघुहस्तक्रियाऽन्विता ॥ १३ ॥  
  
द्वाभ्यां चापञ्च छत्रञ्च चिछेद युगपन्मृधे ।  
अथैकेनाऽकर्णशरेण नतपर्वणा ॥ १४ ॥  
  
विव्याध वाहनगजमैरावतकुलोद्भवम् ।  
इन्द्रायुधं गिरिमिव ददार स शरो गजम् ॥ १५ ॥  
  
कुम्भप्रदेशे जघनाभ्यां विनिर्गतः ।  
सञ्छिन्नः क्रकचेनेव महास्थाणुर्बभौ गजः ॥ १६ ॥  
  
प्।६४८)  
  
तादृग्विधं गजपतिं व्यसुं वीक्ष्य स दैत्यराट् ।  
खड्गहस्तः खमुत्पत्य तां प्रहर्तुमुपद्रुतः ॥ १७ ॥  
  
आयन्तमन्तकनिभं करवालकरोद्यतम् ।  
लाघवेनैव सा बाला दूरादेकेन पत्रिणा ॥ १८ ॥  
  
करवालं द्विधा चक्रे तं मूर्घ्नि त्रिभिराहनत् ।  
विशुक्रमूर्घ्नि तन्मग्नं किञ्चिद्बाणत्रयं यदा ॥ १९ ॥  
  
व्यराजत तदा दैत्यस्त्रिशृङ्गो नगराडिव ।  
गाढविद्धोऽपि धैर्येण पक्षिराडिव वेगवान् ॥ २० ॥  
  
आदाय बालां पाणिभ्यामुच्चचालनभोऽङ्गणम् ।  
निशाम्य ह्वियमाणां तां रथनेत्र्यब्रवीदिदद्म् ॥ २१ ॥  
अलं बाले लीलया ते महाऽनर्थाऽवसानया ।  
जहि वीर्येण दैतेयं यावद्दूरं न गच्छति ॥ २२ ॥  
  
श्रुत्वा सखिवचो बाला मत्वा कालसमं वचः ।  
निर्वर्त्य मुष्टिं सुदृढां पातयत्तस्य मूर्ध्नि ॥ २३ ॥  
  
वज्रकल्पमुष्टिहतो भिन्नमूर्धा वमन्नसृक् ।  
गाढमूर्छासमाविष्टो निपपात महीतले ॥ २४ ॥  
  
अथ बाला रथारुढा सखिं तामभिचोदयत् ।  
प्रिये शिघ्रं नय रथमेषोऽग्रे दैत्यनायकः ॥ २५ ॥  
  
श्वेताऽतपत्रराजीभिश्चामरैरभिसेवितः ।  
यथा नीलगिरिर्हसैर्जलनिर्झरसंवृतः ॥ २६ ॥  
  
प्।६४९)  
  
आस्ते यथा राजतेऽयं नय तत्र रथं द्रुतम् ।  
एषा पृष्ठतो मे दण्डनाथा चमूवृता ॥ २७ ॥  
  
श्रूयते सिंहवाहस्य गर्जतो भैरवो रवः ।  
अवश्यं मम युद्धस्य विहतिं सा करिष्यति ॥ २८ ॥  
  
तावद्द्रुतं योधयामि भण्डदैत्यं महाबलम् ।  
उत्कण्ठिताऽस्मि तद्युद्धे सर्वथा नय मां द्रुतम् ॥ २९ ॥  
  
श्रुत्वा तद्गदितं सऽपि सखी रथमचोदयत ।  
यावद्भण्डस्य पुरतस्तावद्रथवराऽश्रयः ॥ ३० ॥  
  
ज्ञात्वा सर्वं विषङ्गोऽपि मत्वाऽजेयां सुराऽसुरैः ।  
अनया युद्ध्यमानस्य दैत्यराजस्य सर्वथा ॥ ३१ ॥  
  
जीवतो न विमोक्षोऽस्ति विजितस्त्वनया यदि ।  
तदा चिरार्जिता कीर्तिर्व्यर्थं हीयेत सर्वथा ॥ ३२ ॥  
  
यदि सा ललिता राज्ञी विजेष्यति समं हि तत् ।  
तस्मादत्र यथाशक्त्या यतितव्यं भवेन्मया ॥ ३३ ॥  
  
इति निश्चित्य बालाया निपपाताऽग्र्तो बली ।  
आयान्तं सम्मुखं दैत्यं दृष्ट्वा रथवरस्थितम् ॥ ३४ ॥  
  
प्।६५०)  
  
भण्डयुद्धमहाविघ्नं मत्वा प्राह सखीं प्रति ।  
प्रिये! भण्डेन योद्धव्ये महान् विघ्नो ह्युपस्थितः ॥ ३५ ॥  
  
पश्य मे लाघवञ्चैनम्म् वारयामि सुदूरतः ।  
इत्युक्त्वा निशितान् बाणांश्चतुरो विससर्ज ह ॥ ३६ ॥  
  
तैस्तस्य बाहा निहताः प्रोन्नम्रा वातरंहसः ।  
अथैकेन ध्वजं छित्त्वा सूतमेकेन पत्रिणा ॥ ३७ ॥  
  
निजघानाऽथ दैतेयो विषङ्गोऽत्यन्तकोषितः ।  
मोघं सोद्योगमालक्ष्य तुरङ्गाऽन्तरसंश्रयः ॥ ३७ ॥  
  
आदाय परिधं घोरमभिदुद्राव वेगतः ।  
तुरगेण समायान्तं वातनुन्नाऽभ्रखण्डवत् ॥ ३९ ॥  
  
ववर्ष सायकौधेन प्रावृडब्द इवाऽचलम् ।  
शरवर्षमगणयन्नायान्तमाभिमुख्यतः ॥ ४० ॥  
  
दृष्ट्वा बाला द्रुततरं शरेणैकेन कर्णिना ।  
अकरोद्ब्यसुमश्व तं हताश्वोऽथ् विषङ्गकः ॥ ४१ ॥  
  
उद्यम्य परिघं घोरमुपाऽयान्तं सुभीषणम् ।  
समुद्रमिव गर्जन्तं कालान्तकयमोपमम् ॥ ४२ ॥  
  
सुपुय्ङ्खेन शरेणाऽशु जघान बलबद्धृदि ।  
सपुङ्खेन शरेणाऽशु जघान बलाद्धृदि ।  
स गाढविद्धो बाणेन भ्रमन्नुष्णमसृग्वमन् ॥ ४३ ॥  
  
प्।६५१)  
  
मूर्च्छितः प्रापतद्भूमौ कृत्तपक्षमहीघ्रवत् ।  
तदद्भुतं कर्म दृष्ट्वा दैत्या देवाश्च विस्मिताः ॥ ४४ ॥  
  
अहो दैत्याऽधिपो ह्येषः पुरा शक्रमुखान् सुरान् ।  
बहुधा ह्यजयद्युद्धे विष्णुतुल्यपराक्रमः ॥ ४५ ॥  
  
स एष बालया नूनं लीलयैव निपातितः ।  
सर्वान् विजेष्यत्येषैव ललिता किं करिष्यति ॥ ४६ ॥  
  
प्राहुरेवमथ पुनारथनेत्री रथं नयत् ।  
भण्डासुरसमक्षं स्त्वं दृष्त्वा बाला महासुरम् ॥ ४७ ॥  
  
साधु प्रियं कृतं ह्य्द्य चिराऽभिलषितं मम ।  
अनेन युद्ध्वा सन्तुष्ये चिराभिलषितन्त्वतः ॥ ४८ ॥  
  
इत्युक्त्वा शरवर्षेण ववर्षाऽसुरभूपतिम् ।  
अथ भण्डासुरो दृष्ट्वा बालां सम्मुखसङ्गताम् ॥ ४९ ॥  
  
जहृषे वाञ्च्छितं प्राप्य चिरायाऽभिमतं तदा ।  
स काल एष सम्प्राप्तः श्रियोक्तश्चिरवाञ्छितः ॥ ५० ॥  
  
एषा दृष्टा महादेवी भक्तवाञ्छितपूरणी ।  
नूनमेषः क्षणो मेऽद्य घोरदेहवियोजकः ॥ ५१ ॥  
  
अनया निहतस्त्वत्र ब्रजामि समलोकताम् ।  
एषा श्रीललिताराज्ञ्याः कुमार्द्भुतविक्रमा ॥ ५२ ॥  
  
प्।६५२)  
  
तस्या बिम्बसमुद्भूतप्रतिबिम्बवदास्थिता ।  
मां निहन्तुं साऽपि देवि रमावचनगौरवात् ॥ ५३ ॥  
  
आयास्यति न सन्देहो रमोक्तं नाऽन्यथा भवेत् ।  
भवत्वेनां पूजयामि तदबिम्बादुत्थिताऽत्मिकाम् ॥ ५४ ॥  
  
कालोपपन्नविधिना शरभूतप्रसाधनैः ।  
इत्थं विचिन्त्य सशरं जग्राह सुदृढं धनुः ॥ ५५ ॥  
  
जलाऽस्त्रमन्त्रितशरुअ प्राक्षिपत्तस्याः पादयोः ।  
अथाऽपरं पौष्पमन्त्रमन्त्रितं मूर्धनि क्षिपत् ॥ ५६ ॥  
  
शरु सिषिचतुः पादौ निर्मलैः शीतलैर्जलैः ।  
शरोऽपरो मूर्घ्नि तस्या मालावर्षमवाऽकिरत् ॥ ५७ ॥  
  
तदद्भुतं निशाम्याऽथ पप्रच्छ रथनायिका ।  
कुमार्येतन्महश्चित्रं प्रपश्याम्यसुरेश्वरे ॥ ५८ ॥  
  
तेनैव विहितं किं वा जातं स्यात्तव तेजसा ।  
त्वयि वर्षं किरन्त्यां वै शराणामाहवाऽवनौ ॥ ५९ ॥  
  
एतस्य पूजनविधिः शरैः किमिव ते भवेत् ।  
अहं संशययुक्ताऽस्मि तन्मे दूरिकुरु द्रुतम् ॥ ६० ॥  
  
पृष्टैवं प्राह सा बाला शृणु प्रेयसि मद्वचः ।  
पुरा श्रुतं यल्ललिता प्रोक्तमत्यन्तगूहितम् ॥ ६१ ॥  
  
प्।६५३)  
  
एष लक्ष्म्या महादूतो नाम्ना माणिक्यशेखरः ।  
शापेन दैत्यतां प्राप्तस्त्रिपुराभक्तशेखरः ॥ ६२ ॥  
  
एष युद्धे विनिहतः श्रीपुरं प्रतिपत्स्यति ।  
मां मत्वा ललितापुत्रीं पूजयामास सायकैः ॥ ६३ ॥  
  
तमीक्ष मत्प्रतिकृतिमित्युक्त्वा शरमुत्सृजत् ।  
स शरः पञ्चशाखात्मा पस्पर्श तस्य मूर्धनि ॥ ६४ ॥  
  
कराम्बुजं मस्तके स्वे न्यस्तं मेने महासुरः ।  
प्रसादमकरोद्देवी चेति संहृषितोऽभवत् ॥ ६५ ॥  
  
तद्दृष्ट्वा विस्मिताऽत्यन्तं बालाया रथनायिका ।  
अथाऽभवन्महायुद्धं कुमारीभण्डदैत्ययोः ॥ ६६ ॥  
  
कृतप्रतिकृतोपेतं घोरं भीरुभयावहम् ।  
द्वन्द्वभूतमनुपमं द्वैरथ्यं शरवर्षणम् ॥ ६७ ॥  
  
भण्डासुरोऽपि भक्त्यैवाऽद्भुतः स्वीयपराक्रमैः ।  
देवीं सन्तोषयामीति युयोध बलवत्तरम् ॥ ६८ ॥  
  
विकिरन्तौ शस्त्रगणान्मर्मप्रहरणोद्यमौ ।  
ज्ञात्वाऽन्योन्यं शस्त्रयोगलाघवं श्लाघनापरौ ॥ ६९ ॥  
  
प्।६५४)  
  
साधु शूर रणश्लाघ्य साधु देवि महाबले ।  
इत्येवं युध्यतोस्तत्र कुमारीभण्डदैत्ययोः ॥ ७० ॥  
  
प्रावर्तन्त महास्त्राणि लोकमोहकराणि वै ।  
कुलिशाऽस्त्रं पार्वतस्य नागाऽस्त्रस्य च गारुडम् ॥ ७१ ॥  
  
आग्नेयस्य च पार्जन्यं तस्य मारुतनामकम् ।  
तस्य सार्पं तस्य पुनर्नाकुलं तस्य चैव हि ॥ ७२ ॥  
  
वैडालं कुक्कुरं तद्वद्बकं वैयाघ्रमेव च ।  
महाव्याघ्रं मृगेनद्रञ्च तस्य शारभमस्त्रकम् ॥ ७३ ॥  
  
गण्डमेरुण्डमित्येवं तथा याम्यञ्च वारुणम् ।  
कौबेरं नैऋतञ्चैन्द्रं रौद्रं मोहनमेव च ॥ ७४ ॥  
  
पैनाकं वैष्णवं ब्राह्ममेवमस्त्रैस्तु सङ्कुलम् ।  
युद्धमासीन्महाघोरं कुमारीभण्डदैत्ययौ ॥ ७५ ॥  
  
तत्र दैत्याः शक्त्यश्च सहायार्थसमागताः ।  
प्रेक्षाञ्चक्रुर्विचित्रेण युद्धेनाऽत्यन्तविस्मिताः ॥ ७६ ॥  
  
एवं प्रवृत्ते समरे बालाया लाघवात्तु सः ।  
हीयमानः समभवद्भण्डदैत्यो यदा तदा ॥ ७७ ॥  
  
विषङ्गश्च विशुक्रश्च कुटिलाक्षश्च भूपतिः ।  
संवृत्ता दैत्यसेनाभिः परिवार्य कुमारिकाम् ॥ ७८ ॥  
  
युयुधुः शस्त्रसङ्घातैर्वमद्भिर्वह्निमुल्वणम् ।  
बालापि तान् लीलयैव योधयामास सर्वतः ॥ ७९ ॥  
  
एवंविधेद्धे महायु प्रवृत्ते बालया सह ।  
सम्प्राप्ता दण्डसम्राज्ञी जित्वा दैत्यमहाचमूम् ॥ ८० ॥  
  
प्।६५५)  
  
भित्त्वा सेनामहाद्रिं तं दैत्यानामतीस्तृतम् ।  
मुसलात्ममहावज्राऽयुधेन क्रूरविक्रमा ॥ ८१ ॥  
  
आससाद महायुद्धे बालां युद्धरसोत्सुकाम् ।  
युध्यन्तीमेकलां दैत्यैः प"यन्ती विस्मिता तदा ॥ ८२ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
बालापराक्रमवर्णनं नाम चतुःषष्टितमोऽध्यायः ॥ ५३१९ ॥  
  
प्।५५६)  
  
पञ्चषष्तितमोऽध्यायः   
बालायाः समरपराक्रमवर्णनम्    
  
अथ भण्डस्य सा सेना कोलवक्त्रापराक्रमात् ।  
विशीर्णा पर्वत इव देवेन्द्राऽयुधगौरवात् ॥ १ ॥  
  
सेनायां दैत्यराजस्य वाराहीमुसलाऽहतेः ।  
विशीर्णायामपश्यत् सा बालां दैत्यैः सुसङ्गताम् ॥ २ ॥  
  
एकलां योधयन्तीं तान्महादैत्यान् समन्ततः ।  
समरोत्सुकितां भूयो दृष्ट्वा विष्मयमागमत् ॥ ३ ॥  
  
अथ तां प्राह कोलास्य समासाद्य विशृण्वतीम् ।  
अलं बाले साहसेन युद्धेन विषमेण ते ॥ ४ ॥  
  
नैतदन्यत्र पश्यामि साहसं यत्त्वमेकला।  
दैत्यान्महाबलान् भीमान् संयुगे जितवत्यसि ॥ ५ ॥  
  
त्वां निशम्यैकलां दैत्यैर्युध्यमानां महेश्वरीम् ।  
श्रीदेवी वत्सला नूनं भवेद्व्याकुलितान्तरा ॥ ६ ॥  
  
इमं क्षणं द्रष्टुमर्हसि याहि तत् ।  
इत्युक्ताऽज्ञापयच्छक्तिमश्वसेनाऽधिनायिकाम् ॥ ७ ॥  
  
प्।६५७)  
  
अश्वारुढे प्रयाह्येनां समादायाऽतिसत्वरा ।  
महाराज्ञ्येऐ निवेद्यैनामागच्छ त्वरितं पुनः ॥ ८ ॥  
  
अश्वारुढैवमाज्ञप्ता समरादनिवर्तिनीम् ।  
बालाया रथाअविश्य न्यवर्तयत तं रथम् ॥ ९ ॥  
  
अथाऽऽगत्य महाराज्ञ्यै बालां तां विनिवेदयत् ।  
मातरेषा युद्धभुवो बलात्कारान्निवर्तिता ॥ १० ॥  
  
अतिसाहसचारित्राऽद्भुतवीर्यपराक्रमा ।  
त्वदाज्ञाया वयं यावदेनां युद्धान्निवर्तितुम् ॥ ११ ॥  
  
प्रयातास्तावदेषा तु दैत्यसेनामहार्णवम् ।  
प्रविष्टा तत्र दैत्यानां कोटयो बलात्तराः ॥ १२ ॥  
  
निपातिता महायुद्धे भण्डदैत्या वरोद्भवौ ।  
निर्जितौ भीमचारित्रौ तौ विशुक्रविषङ्गकौ ॥ १३ ॥  
  
ततो भण्डं समादाय जितलोकेश्वराऽसुरम् ।  
युद्ध्वा तेनाऽपि सुचिरं जितमायं चकार वै ॥ १४ ॥  
  
कथञ्चिदेषा वाराह्या विक्रम्याऽसादिता भवेत् ।  
इत्युक्त्वा निर्ययौ साऽपि युधाय तुरशाऽश्रया ॥ १५ ॥  
  
प्।६५८)  
  
अथ बालां महाराज्ञी स्वाङ्कमानीय सत्वरम् ।  
परिष्वज्याऽतिवात्सल्यान्मूर्ध्न्यु पाजिघ्रदम्बिका ॥ १६ ॥  
  
वत्से ! नैवं पुनः कार्यं क्वचित् साहसमात्रया ।  
अनुक्त्वैव गता युद्धे नैतदौपयिकं तव ॥ १७ ॥  
  
अथ प्राह कुमारी सा ललितां मातरं प्रति ।  
एषाऽरुणितनेत्रान्ता निःश्वसन्ती पुनः पुनः ॥ १८ ॥  
  
मातश्चिरादहं युद्धक्रीडाकौतुकिताऽन्तरा ।  
शङ्कमाना त्वया तत्र विघ्नं नैतमवेदयम् ॥ १९ ॥  
  
युद्धक्रीडारसभरादवितृप्तैव वारिता ।  
तावक्या दण्डराज्ञाऽहं वृथैव समराङ्गणात् ॥ २० ॥  
  
त्वत्तोऽतिभीतयाऽसाद्य मानिता रणसम्भ्रमे ।  
अन्यथा साऽपि मद्युद्धं विमदा प्राप्य वै भवेत् ॥ २१ ॥  
  
वदन्तीमिति तां बालां परिष्वज्य महेश्वरी ।  
मैवं वत्से ! पुनब्रूर्या इत्युक्त्वा सान्त्वयत् परा ॥ २२ ॥  
  
अथ दण्डमहाराज्ञी किरिचक्रसमाश्रया ।  
युयोध भण्डदैत्येन युतेन दैत्यसेनया ॥ २३ ॥  
  
प्।६५९)  
  
शक्तिसेना दैत्यसेना युध्यमाना परस्परम् ।  
क्रोधाऽवेशसमायुक्ता प्रविष्टाऽभूत्परस्परम् ॥ २४ ॥  
  
दैत्याः शक्तिगणान् ध्नन्ति मुसलप्रासतोमरैः ।  
नाराचैर्भिन्दिपालैश खड्गशूलपरश्वधैः ॥ २५ ॥  
  
शक्त्योऽपि प्रहरणैर्विविधेर्दैत्यपुङ्गवान् ।  
जघ्नुर्युद्धे महाभीमे मर्षिता बलवत्तराः ॥ २६ ॥  
  
तत्र शक्तिगणाहतच्छिन्नबाहूरुनासिकाः ।  
केचिद्द्विधा क्र्टाःशस्त्रैः केचित्तु तिलशः क्र्टाः ॥ २७ ॥  
  
केचिन्महाभारशस्त्रिअर्निष्पष्टाऽशेषदेहकाः ।  
क्रन्दन्तः पुत्र मित्रेति हा भ्रातस्तात इत्यपि ॥ २८ ॥  
  
एवं श्क्तिगणाऽस्त्राग्निभस्मशेषत्वमागताः ।  
दैत्याः शिष्टाः सुवित्रस्ताः पलायनपरास्तदा ॥ २९ ॥  
  
अभवन् सा युद्धभूमिरगम्याऽभवदञ्जसा ।  
शोणितोदा ववुर्नद्यः फेनिला भीषणस्वनाः ॥ ३० ॥  
  
प्रेतगोमायुकङ्काऽदिशवाऽहारमहोत्सवाः ।  
एवं विनिहतप्रायां दैत्यसेनामुपद्रुताम् ॥ ३१ ॥  
  
विशुक्रः स विषङ्गोऽथ निवार्याऽभ्याययौ मृधे ।  
पुनस्तत्राऽभवद्युद्धं क्रूरं शक्तिगणैःसह ॥ ३२ ॥  
  
प्।६६०)  
  
मायया शक्तिसेनां तां विशुक्रो मोहयत् क्षणात् ।  
ससर्ज मायया ध्वान्तं तत्र वर्ष शिलामयम् ॥ ३३ ॥  
  
वह्निवायुसमोपेतं तेन शक्तिमहाचमूः ।  
वित्रासिता मूर्च्छिता चाऽप्यभवद्भीमसऋअवा ॥ ३४ ॥  
  
तं दृष्ट्वाऽभ्याययौ सम्पत्करी गजसमाश्रया ।  
विशुक्रेण महायुद्धे सङ्गताऽतिद्रुतं बभौ ॥ ३५ ॥  
  
अश्वारुढाऽपि युयुधे विषङ्गेण महाबला ।  
वाराही भण्डदैत्येन युयोधाऽतिरुषाऽन्विता ॥ ३६ ॥  
  
रणकोलाहलाऽख्यानं गजमारुह्य वेगिनम् ।  
असङ्ख्यगजसैन्येन युता सम्पत्करी परा ॥ ३७ ॥  
  
विशुक्रं योधयामास महागजसमश्रयम् ।  
ववर्ष शरवर्षेण विशुक्रं मायया युतम् ॥ ३८ ॥  
  
विमायाऽस्त्रेण हत्वा तन्मायामत्यन्तभीतिदाम् ।  
प्रतिवर्षेण दैत्योऽपि ववर्ष विशिखात्मना ॥ ३९ ॥  
  
एवं युद्ध्वा चिरं तस्य धनुश्चिच्छेद मद्यतः ।  
सोऽप्यन्यदाददे चापन्तञ्चाऽप्येषा समाच्छिनत् ॥ ४० ॥  
  
एवं धनुःशतं छीन्नं गृहीतन्तु पुनः पुनः ।  
अथाऽतिक्रोधसंयुक्तो विशुक्रोऽद्भुतविक्रमः ॥ ४१ ॥  
  
प्।६६१)  
  
भल्लेन प्राहरत्तस्याः सम्पत्कर्या महाभुजे ।  
भल्लाऽहतभुजात्तस्या न्यपतत्तन्महद्धनुः ॥ ४२ ॥  
  
सम्पत्करी ततः क्रुद्धा प्राहिणोद्वाहनं गजम् ।  
जगर्ज पतितं दृष्ट्वा हस्ताश्चापं महत्तरम् ॥ ४३ ॥  
  
प्रहितस्सोऽपि करिराङ् दैत्येभमनुसंययौ ।  
तयोरभून्महद्युद्धं करिणोरगयोरिव ॥ ४४ ॥  
  
करसंवेष्टनैः कुम्भसङ्घट्टैः पार्श्वधर्षणैः ।  
दन्ताऽक्रमैर्महाशब्दैर्मुहूर्तमतिभीषणम् ॥ ४५ ॥  
  
रणं कोलाहलश्चाऽथ बलवान् दैत्यवारणम् ।  
आक्रम्य भूमौ वेगेन निपात्य रदनद्वयम् ॥ ४६ ॥  
  
उदरे विनिवेश्योर्ध्वमुत्थाप्य प्राक्षिपद्रुषा ।  
एवं निक्षिप्तमात्रस्तु चीत्कुर्वन् कुञ्जरधिपः ॥ ४७ ॥  
  
अपतत्त्रिःपरिक्रम्य व्यसुः पर्वतशृण्गवत् ।  
पतन्तं बाहनेभन्तमालक्ष्य स महासुरः ॥ ४८ ॥  
  
उत्पत्याऽङ्कुशमादाय रणकोलाहलं गजम् ।  
प्राहरत् कुम्भयोर्मध्ये सर्वप्राणेन रोषितः ॥ ४९ ॥  
  
गतोऽङ्कुशेन बलवत् स गजो भिन्नमस्तकः ।  
अपाऽसरत् पञ्चधनुर्मात्रं चीत्कारभैरवः ॥ ५० ॥  
  
विशुक्रः पुनरुत्पत्य सृणिहस्तो महागजम् ।  
तमेव वाहनं तस्या सम्पत्कर्या युयोध ह ॥ ५१ ॥  
  
प्।६६२)  
  
तस्याः करगतं चापमाच्छिद्य त्वरितं रुषा ।  
बभञ्ज तद् द्विधा मध्ये समादायैकखण्डकम् ॥ ५२ ॥  
  
प्राहरन्मूर्घ्नि बलवान् सम्पत्कर्याः सुवेग्तः ।  
एवं हता सा बलवदीषत्कश्मलमागता ॥ ५३ ॥  
  
पुनर्मुष्टि विनिर्वर्त्य वज्रसारां न्यपातयत् ।  
मूर्ध्नि तस्य विशुक्रस्य रुषा सम्पतकरी बलात् ॥ ५४ ॥  
  
मुष्टिपाताद्भन्निमूर्धा वहद्रक्तोऽतिमूर्च्छितः ।  
कृत्तपक्षः शैल इव पतात वसुधातले ॥ ५५ ॥  
  
ताव्द्गजोऽपि सङ्क्रुद्धः पदाऽक्रान्तुं समुद्यतः ।  
आलक्ष्य तद्भण्डसुतः युध्यमानः समीपतः ॥ ५६ ॥  
  
मत्वा हतं पितृव्यं वै मायया तमपाऽबहत् ।  
एवं पराजितः सम्पन्नाथया स महासुरः ॥ ५७ ॥  
  
तथाऽश्वारुढया युद्ध्यद्विषङ्गो वाजिवाहनः ।  
विविधैरस्त्रशस्त्रैश्च युध्यन्तं तं महासुरम् ॥ ५८ ॥  
  
अश्वाऽरुढाऽश्वसंस्थाना प्राहरद्गदयोरसि ।  
ताडितो गदया चेषन्मूर्च्छां प्राप्य पुनर्जवात् ॥ ५९ ॥  
  
पदासिकां खेटकञ्च शतचन्द्रमनुत्तमम् ।  
समादायाऽश्वसेनासु विचचाराऽन्तकोपमः ॥ ६० ॥  
  
प्।६६३)  
  
पट्टासिप्रान्तसञ्छिन्नास्तुरगाः शक्त्योऽपि च ।  
छिन्नमूर्धाङ्गचरणाः प्रपेतुः सङ्घसङ्घशः ॥ ६१ ॥  
  
एवं शक्तिर्विनिघ्नन्तमश्वाऽरुढाऽतिकोपिता ।  
बद्ध्वा पाशेन गदया साऽश्वं हन्तुं समुद्यता ॥ ६२ ॥  
  
अथ सोऽपि महादैत्यो मत्वा स्वात्मपराभवम् ।  
अन्तर्धानं ययौ साश्वोमायया मायिनां गुरुः ॥ ६३ ॥  
  
एवं पलायितो युद्धे विषङ्गो वाजिनाथया ।  
दण्डनाथा च भण्डेन युयोध बलसम्भृता ॥ ६४ ॥  
  
विहत्याऽस्त्राणि चाऽस्त्रौघैः शस्त्रैः शस्त्राणि सर्वशः ।  
पराक्रमेणाऽक्रमत भण्डां कोलमुखी युधि ॥ ६५ ॥  
  
खडगयुद्धे गदायुद्धे धनुःपरशुयुद्धयोः ।  
मुष्टियुद्धे च दैत्येशमत्यरिच्यत दण्डिनी ॥ ६६ ॥  
  
एवं पराजितः शस्त्रयुद्धेषु विमृशंस्ततः ।  
मायां प्रादुश्चकारोश्चैर्मायिनां शेखरोऽसुरः ॥ ६७ ॥  
  
अन्धकारं महावायुं विद्युद्वर्षं महारवम् ।  
शिलावर्षंसर्पवर्षञ्च पावकम् ॥ ६८ ॥  
  
सारमेयान् वृकान् व्याघ्रांस्तरक्षून् राक्षसानपि ।  
सिंहांश्च शरभानाण्डभेरुण्डानसृजद्युधि ॥ ६९ ॥  
  
एवं तेन महामायां सृज्यमानां पुनः पुनः ।  
प्रतिक्रियाऽस्त्रसन्धानैर्नाशयामास सर्वतः ॥ ७० ॥  
  
प्।६६४)  
  
अथ दण्डमहारज्ञीशस्त्रतेजोभिरर्दितः ।  
नभस्यन्तर्हितो भूत्वा युयोध सरथोऽसुरः ॥ ७१ ॥  
  
प्रादुश्चकाराऽश्मवर्षमतिभीमं महारवम् ।  
शस्त्राऽशनिगणोपेतं शक्तिसेनाभयङ्करम् ॥ ७२ ॥  
  
तेन वर्षेण महता पीडिता शक्तिवाहिनि ।  
भिन्नसेतुदकमिव विलुप्ताऽभूत् समन्ततः ॥ ७३ ॥  
  
दृट्।वा तदक्रमं दण्डराज्ञी चण्डप्रकोपना ।  
उत्पपाताऽतिवेगेन सायुधा नभसोऽङ्गणम् ॥ ७४ ॥  
  
वर्षं पतन्तं तदाविश्य शिलामयमतिद्रुतम् ।  
मृगयामास दैत्येशं नभस्यन्धतमोवृते ॥ ७५ ॥  
  
निजाऽङ्गकान्त्या कुर्वन्ती नभोदेशं सुभास्वरम् ।  
अपहत्य महामायामाससाद महासुरम् ॥ ७६ ॥  
  
रथसंस्थं शैलनिभं सृजन्तं शैलवर्षणम् ।  
गदयाऽभ्याहनन्मूर्घ्नि वज्राऽहत इवाऽद्रिराट ॥ ७७ ॥  
  
पपात मूर्च्छितो भूमौ स्त्रोतः कृततटो यथा ।  
पुनः सा गदयैवाऽशु रथमश्वांश्च सारथिम् ॥ ७८ ॥  
  
विनाशयद्दण्डनाथा क्रोधेन महताऽवृता ।  
तावन्मूर्च्छाविनिर्मुक्तो गदाहस्तो हासुरः ॥ ७९ ॥  
  
उत्पपात नभो वेगाद्योद्धुं किरिनिभाऽननाम् ।  
अथाऽभवन्महायुद्धं वाराहीदैत्यराजयोः ॥ ८० ॥  
  
प्।६६५)  
  
गदाप्रहारतुमुलं व्ज्रपातमहारवम् ।  
मुहूर्तमात्रं युद्ध्वैवं बलोतसिक्तं महासुरम् ॥ ८१ ॥  
  
मत्वा चकर्ष सीरेण मुसलोद्यन्महाभुजा ।  
तावन्मत्वा निजात्मानं हतं मुसलघाततः ॥ ८२ ॥  
  
चिन्तयद्भण्डदैत्येशः पुरा लक्ष्मीप्रभाषितम् ।  
नूनं प्रोक्तं रमादेव्या यत् पुरा न तदन्यथा ॥ ८३ ॥  
  
बह्वेत मुसलघातेनाऽमोघेन स्यां कथं हतः ।  
त्रिपुरा सा महादेवी भक्तवाञ्छितपूरणी ॥ ८४ ॥  
  
मां हन्यात् समरे साक्षादेतन्मेऽभिमतं चिरात् ।  
दैत्ये विचिन्तयत्येवमभवन्नाभसं वचः ॥ ८५ ॥  
  
दण्डनाथे ! नैष वध्यस्तव युद्धे कथञ्चन ।  
अमोघो मुसलस्तेऽयं सन्निवर्य वै द्रुतम् ॥ ८६ ॥  
  
श्रुत्वेत्थं नाभसवचश्चण्डिका दण्डनायिका ।  
मोचयत्तं सीरगर्भान्मत्वाऽवध्यं सुरेश्वरम् ॥ ८७ ॥  
  
अथ सोऽन्तर्हितो दैत्योनिर्जितो दण्डनाथया ।  
दैत्यसेनाशक्तिगणैर्गाढविद्धा पलायिता ॥ ८८ ॥  
  
दृष्ट्वा भग्नां दैत्यसेनां जयभेरीमवादयत् ।  
शक्त्यो विविधांश्चापि वाद्यान् जयविधौ मतान् ।  
८९ ॥  
  
अथ द्रुतं प्रेषयित्वा जयाऽख्या नाथदण्डिनी ।  
ललितायै शक्तिसेनां समवाप्याऽभितः स्थिताम् ॥ ९० ॥  
  
प्।६६६)  
  
क्षता हताः शक्त्यो या अमृतेशी च ता द्रुतम् ।  
अजीवयद्विरुजयत् ततो हृष्टाञ्च तां चमूम् ॥ ९१ ॥  
  
सन्नह्य स्वरथाऽरुढा सम्पद्देव्याऽनुसङ्गता ।  
पुरोऽव्रजदश्वनाथा सेनया दण्डनायिका ॥ ९२ ॥  
  
द्रष्टुं तां ललितादेवीं ययौ द्रुततरं मुदा ।  
गजवादित्रशब्दौघैः ख्यापयन्ती स्वकं जयम् ॥ ९३ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललिताचरित्रे   
भण्डासुरपराभवो नाम पञ्चषष्टितमोऽध्यायः ॥ ५४१२ ॥  
  
प्।६६७)  
  
षट्षष्टितमोऽध्यायः  
सम्पत्कर्यश्वारुढाभ्यां दुर्मदवधवर्णनम्   
  
अथ गत्वा दण्डनाथा शक्तिभिर्विविधैर्युता ।  
आसाद्य मन्त्रिणीं देवीं प्रणम्य जयमादिशत् ॥ १ ॥  
  
साऽपि प्रीता परिष्वङ्गं तस्यै मानेन सन्ददौ ।  
अथ गत्वा तया सार्धं महाराज्ञीं प्रणम्य च ॥ २ ॥  
  
जयवृत्तं समाचख्यौ शक्तिचक्रप्रहर्षदम् ।  
भण्डासुरोऽपि दैत्यानांसेनया नष्टशेषया ॥ ३ ॥  
  
ययौ बहिःखिन्नतय हृष्टश्चाऽन्तरभीप्सितात् ।  
शून्यकं नगरं प्राप्य जगामाऽन्तःपुरं स्वकम् ॥ ४ ॥  
  
ततः प्रियाः सममेत्य भण्डं सम्मोहिनीमुखाः ।  
ब्रूयुर्नाथ किमद्य त्वां पश्यामः कृपणं यथा ॥ ५ ॥  
  
नारदेन पुरोक्तं यत्तदन्यथयितं कथम् ।  
प्राह पत्निवचः श्रुत्वा ज्ञात्वा स्वाऽभिमतं शुभम् ॥ ६ ॥  
  
नारदोक्त्याऽभिविदितमाभिः सर्वात्मनेत्यथ ।  
अभवत् प्रकट्स्तासु प्रियाः शृणुत मे वचः ॥ ७ ॥  
  
प्।६६८)  
  
कथमिष्टार्थलाभेषु खिन्नः स्यामतिमुग्धवत् ।  
विदितं ते नारदोक्तेः सर्वं मे समभीप्सितम् ॥ ८ ॥  
  
अचिरादेव तल्लोकं प्राप्स्यामि परया हतः ।  
किन्तु दैत्येषु स्वरूपं निगूहितुमिति स्थितिः ॥ ९ ॥  
  
अथ प्राहुः पुनर्दारा नाथन्रूमोऽभिवाञ्छितम् ।  
यदि ते निश्च्यो युद्धे हता यास्यामः तत्स्थितम् ॥ १० ॥  
  
इति चेद्वैत्वदेकान्ता नयाऽस्मान् सहभावतः ।  
तत्ते मार्गः प्रविदितो वदाऽस्माकं कथं गतिः ॥ ११ ॥  
  
भक्ता हातुमयोग्यास्ते वयं छायेव सङ्गताः ।  
श्रुत्वा प्रोक्तं प्रियाभिस्तत् प्राह हर्षसुनिर्भरः ॥ १२ ॥  
  
शृणुध्वं मद्वचस्तथयं मयेतश्चिन्तितं पुरः ।  
न भवेदन्यथा ह्येतत् सर्वथा कारनम् ब्रुवे ॥ १३ ॥  
  
रमादेव्याः प्रसादेन स्मरामि प्राक समुद्भवम् ।  
नूनं सा मेऽब्रबीदेवं त्रिपुराऽस्मत्समाश्रया ॥ १४ ॥  
  
संश्रितानां सुभक्तानां वाञ्छितं सा हि सर्वथा ।  
दिशत्यसाध्यमपि च ततो नः स्यात् समीहितम् ॥ १५ ॥  
  
मयाऽभिवाञ्छितं यामि भवतीभिः सहेति वै ।  
तल्लोकं तद्भवेदेवं सर्वथा ऽपि न संशयः ॥ १६ ॥  
  
प्।६६९)  
  
अथऽपि मे समीहाऽन्या चाऽस्ति (?) पुत्रादिभिः सह ।  
गन्तव्यमिति तत्रापि भवेदेव तथा ऽप्यहम् ॥ १७ ॥  
  
चिन्तयाम्यक्रमेणैव भवेत्तस्याः कृपावशात् ।  
नूनं लोके सुहृद्बन्धुवैधुर्यं जातु वै क्षणम् ॥ १८ ॥  
  
सोढुं न योग्यं वै यत्र त्रुटिः कल्पगणायते ।  
एतावत् प्रार्थ्यते नूनं न भवेत् सक्षणः क्वचित् ॥ १९ ॥  
  
तस्माद्युष्ंआभिरप्येतत् प्रार्थनीयमहर्निशम् ।  
सा साधयति भक्तानामसाभ्यमपि वाञ्छितम् ॥ २० ॥  
  
एतदन्यौर्न विज्ञेयमित्यहं शुछ्यवस्थितः ।  
शोकं जहथ राज्~योऽत्र प्राप्तोऽभुदय उच्छ्रितः ॥ २१ ॥  
  
इत्युक्त्वाऽस्तङ्गते सूर्ये विवेशमहतीं सभाम् ।  
अथाऽगता विशुक्राद्या भ्रातरो मन्त्रिणस्तथा ॥ २२ ॥  
  
पुत्रा भृत्याः सभास्ताराः सभामध्येऽतिभास्वरे ।  
प्रणम्याऽसुरभूपालं विविशुः स्वस्वविष्तरे ॥ २३ ॥  
  
विशुक्रः प्रेक्ष्य राजानं शोचन्तमिव संस्थितम् ।  
कृताऽञ्च्जलिः प्रणम्या।ऽह वर्धयित्वाऽद्भुतं वचः ॥ २४ ॥  
  
श्रीदेव्या भण्डैत्येशवाञ्छितार्थसमीहया ।  
नाशिताऽखिलदैत्यानां बुद्धिर्नीतिसमानुगा ॥ २५ ॥  
  
प्।६७०)  
  
योऽतिबुद्धिमतां श्रेश्ठो विचारे शुक्रसम्मितः ।   
विशुक्रः सोऽपि विमतं प्राह स्वार्थविषर्ययम् ॥ २६ ॥  
  
अगस्त्यैतावदेवेह कृत्यं कालस्य भावितम् ।  
भाव्यर्थस्याऽनुरोधेन भुद्धिमुन्मेषयत्यलम् ॥ २७ ॥  
  
महाराज लक्ष्यसे म शोचन्निव सभास्थितः ।  
जीवत्स्वस्मासु दैत्येषु प"याम्येतदसाम्प्रतम् ॥ २८ ॥  
  
इत्युक्तःपुनरुचे स दैत्येशो दैत्यमण्डले ।  
विशुक्र किं वदाम्यद्य कालस्यैवं विपर्यये ॥ २९ ॥  
  
योऽहं पञ्चोत्तरशतब्रह्माण्डानां प्रसासकः ।  
यस्य युद्धे विष्णुमुखा यूयो जाताः पराङ्मुखाः ॥ ३० ॥  
  
यस्य नाम्नाऽपि वृत्रघ्नो निद्रामप्येतिनोक्वचित् ।  
सोऽद्याऽहमबलासङ्घैर्व्यर्थयुद्धे कदर्थितः ॥ ३१ ॥  
  
किं तादृशं पृच्छसि मां शोचसीति मृतप्रभम् ।  
काले मृतिः श्लाघ्यतमा नेदृशस्य कदर्थना ॥ ३२ ॥  
  
विशुक्र इति तद्वाक्यं श्रुत्वा प्राह ततो वचः ।  
दैत्येशैवं नर्ऽहसि त्वं भाषितुं करुणंवचः ॥ ३३ ॥  
  
अबला योषिदित्येवं कारुण्यं नाऽप्नुयात्तु कः ।  
नैसर्गिकस्ते धर्मोऽयं स्त्रीषु शस्त्रपरावृतिः ॥ ३४ ॥  
  
प्।६७१)  
  
अलं त्वया मया वाऽपि राजपुत्रादिभिस्तथा ।  
दैत्येष्ववन्यतमोऽप्येकस्वयाऽज्ञप्तो मुहूर्ततः ॥ ३५ ॥  
  
हन्याच्छक्तिगणं सर्वमत्र पादौ स्पृशामि ते ।  
त्वं तिष्ठाऽन्तःपुरे क्रीढन् सुरवारगणैः सह ॥ ३६ ॥  
  
गतोऽहं तां विजित्यैव पादौ पश्यामि ते पुनः ।  
इत्युक्वा पर्श्वतः प्रैक्षत् कुटिलाक्षं चमूपतिम् ॥ ३७ ॥  
  
तावत् सोऽपि प्रणम्यैनं कृताञ्जलिरभाषत ।  
युवराज किमेवं त्वं ब्रवीषि मयि जीवति ॥ ३८ ॥  
  
राज्ञा सह विषङ्गेण राजपुत्रैरूपाविश ।  
सेनासेनाधिपैः साकं गत्वाऽहं साधयामि ताम् ॥ ३९ ॥  
  
अन्यथा नाऽगमिष्यामि सत्यं प्रतिशृणोमि ते ।  
इत्युक्त्वा प्रणिपत्यैतान्निर्ययौ नगराद्बहिः ॥ ४० ॥  
  
अनेकाऽक्षौहिणीसेनायुक्तः सेनाऽधिणैः सह ।  
अथाऽगत्य दुर्मदाऽख्योवाहिनीषो महाबलः ॥ ४१ ॥  
  
दशाऽक्षौहिणिकायुक्त उष्ट्राऽरोहो गदाधरः ।  
प्राहाऽहङ्कारशैलस्थः प्रणम्याऽत्मचमूपतिम् ॥ ४२ ॥  
  
सेनाधिश! त्वमत्रैव तिष्ठ सेनासमावृतः ।  
अवलाविजयेनैव प्रयाणं वः सुसम्मतम् ॥ ४३ ॥  
  
प्।६७२)  
  
आनेष्यामि मुहूर्तेन बद्ध्वा तामबलाधिपाम् ।  
मुहूर्तमात्राद्यदि तां नाऽनेष्यामि ततस्त्वया ॥ ४४ ॥  
  
यतितव्यञ्च गन्तव्यमित्युक्त्वा निर्ययौ जवात् ।  
वादयन् जैत्रयात्राऽङ्गवादित्राणि मुहुर्मुहः ॥ ४५ ॥  
  
ययौ शक्तिचमूवक्त्रं सूर्यस्योदयनं प्रति ।  
दैत्यसेनासमारभ्मकोलाहलमहरवम् ॥ ४६ ॥  
  
श्रुत्वा सम्पत्करी देवी चाऽश्वारुढा महाबला ।  
गत्वा श्रीमातरं नत्वा मन्त्रिणी दण्डिनीमपि ॥ ४७ ॥  
  
विज्ञाप्य दैत्यसन्नाहमनुज्ञातेऽतिमोदिते ।  
ययतुः शक्तिसेनाभिरसङ्ख्याभिः समायुते ॥ ४८ ॥  
  
तत्र सम्पत्करी देवी समारुह्य महागजम् ।  
रणकोलाहलाऽख्यानं प्रालेयाऽद्रिरिवोन्नतम् ॥ ४९ ॥  
  
सुवण भा जपाऽरक्तवासोरत्नविभूषणा ।  
तारुण्याम्भोधिलहरी लावण्यौघसमुद्रिका ॥ ५० ॥  
  
विकर्षन्ती मणिमयं चापमिन्द्रधनुष्प्रभम् ।  
दैत्याम्बुधेः शोषणाय शरान् भानुकरोपमान् ॥ ५१ ॥  
  
किरन्ती निर्ययौ सूर्य उदयाऽद्रिगतो यथा ।  
असङ्ख्या वारणाऽरुढा शक्त्यश्चाऽपि तादृशाः ॥ ५२ ॥  
  
प्।६७३)  
  
परिवार्य ययुर्बाणान् विकिरन्त्यः समन्ततः ।  
प्रत्येकं तादृशी शक्तिर्गर्जने त्र्यङ्कुशग्रहा ॥ ५३ ॥  
  
गजग्रीवासमारुढा नयती शत्रिवाहिनीम् ।  
कस्मिंश्चिदेका संरुढाऽनेकाश्चाऽन्येषु संस्थिताः ॥ ५४ ॥  
  
इत्यसङ्ख्येभसेनाभिः समेता सम्पदीश्वरी ।  
ग्रसन्तीव दैत्यसेनां व्याप्य भूमिमुषाऽययौ ॥ ५५ ॥  
  
निसर्गभिन्नगण्डास्ते गजाः पर्वतसन्निभाः ।  
दैत्यसेनां समासेदुस्ते युद्धेष्वनिवर्तिनः ॥ ५६ ॥  
  
अथ विआदित्रनिस्वानः सेनयोरुभयोरभूत् ।  
प्रवृत्तः "शस्त्रपातोऽपि प्राणचोरमहारवः ॥ ५७ ॥  
  
दैत्या रथेभतुरगखरोष्ट्रमृगरोहिणः ।  
गृघ्रकाककङ्कघूकभासकेक्यधिसंश्रयाः ॥ ५८ ॥  
  
अन्ये मार्जारनकुलसरटप्रेतवाहनाः ।  
चण्डशूलखड्गचक्रभिन्दिपालधराः परे ॥ ५९ ॥  
  
तोमरप्रासपरिघभुशुण्डीलगुडाऽयुधाः ।  
एवंविधैर्दैत्यगणैः समेता शक्तिवाहिनी ॥ ६० ॥  
  
युयुधे प्रौढसंरम्भा क्रोधसंरक्तलोचना ।  
परस्परं क्षिपन्तस्ते वाक्यैः कटुरसोदयैः ॥ ६१ ॥  
  
प्।६७४)  
  
हतोऽसि तिष्ठ शौर्येण पृष्ठ स्वं न प्रदर्शय ।  
इत्यादिबहुवाक्यानि वदन्त्यः शक्त्यो रणे ॥ ६२ ॥  
  
जघ्नुर्दत्यांस्तेऽपि तद्वन्निजघ्नुः शक्तिवाहिनीम् ।  
एवं प्रवृत्ते समरे प्राणद्युते भयङ्करे ॥ ६३ ॥  
  
छिन्नबाह्नङ्घ्रिमूर्धानः पाटितार्ऽधार्ढदेहिनः ।  
एवंविधाः शक्त्योऽपि दैत्यहेतिभिराहताः ॥ ६४ ॥  
  
पाटिताऽङ्गा अपि दृढं क्रोधात् सन्दष्टदच्छदाः ।  
जघ्नुः प्रत्यर्थिनां वृन्दं शस्त्रैर्दन्तैश्च मुष्टिभिः ॥ ६५ ॥  
  
नष्टशस्त्राः परकराच्छस्त्रामाच्छिद्य वै बलात् ।  
अन्ये भग्नैरथाङैश्च हेतिभिर्युयुधुर्भृशम् ॥ ६६ ॥  
  
एवं प्रवृत्ते समरे घोरे संहृतिसन्निभे ।   
बवुर्नद्यो लोहितौघाः सफेनिलतरङ्गिकाः ॥ ६७ ॥  
  
शक्तिभिर्गजरोहाभिर्दैत्यसैन्यं विनाशितम् ।  
पलायितं गाधविद्धं दशाऽक्षौहिणिशेषितम् ॥ ६८ ॥  
  
दृष्ट्वा दुर्मद एवं स्वां भग्नां सेनां समन्ततः ।  
उष्ट्राऽरुढो गदाहस्तः कालाऽन्तकयमोपमः ॥ ६९ ॥  
  
दशतालसमुन्नम्रं करभं पिङ्गलाऽकृतिम् ।  
प्राहिणिच्छक्तिसेनासु महावेगं महाबलम् ॥ ७० ॥  
  
प्।६७५)  
  
अथ प्रविष्टः शक्तीनां सेनासूष्त्रोऽतिवेगवान् ।  
सृक्किणीप्रान्तविगलन्मांसपिण्डाऽभजिह्वकः ॥ ७१ ॥  
  
समुद्रमथनोदञ्चन्महाशब्दप्रतिस्वनः ।  
फेनपिण्डानुद्गिरंश्च मूत्रयन् पृष्ठतो बहु ॥ ७२ ॥  
  
उरसा पादविक्षेपैस्तुण्डाऽघातैः करिव्रजम् ।  
नाशयन् दशनैश्चैव व्यचरच्छक्तिसैन्यके ॥ ७३ ॥  
  
दुर्मदोऽपि गदाऽघातैरिभञ्च्छक्तीश्च नाशयन् ।  
शक्तिसेनाऽन्तक इव कदनं प्रकरोद्रुषा ॥ ७४ ॥  
  
तद्दृष्ट्वा शक्तिसेनाया नाशनं सम्पदीश्वरी ।  
रणकोलाहलं तस्य नाशाय समचोदयत् ॥ ७५ ॥  
  
अथेभराज आसाद्य करभं दैत्यवाहनम् ।  
अयुध्यत विषाणाऽग्रकुम्भाऽघातैर्मुहुर्मुहः ॥ ७६ ॥  
  
सोऽपि दन्तैर्मूर्धघातैः पदक्षेपैरयुध्यत ।  
एवं युद्धं समभवत्तुमुलं करभेभयोः ॥ ७७ ॥  
  
अथेभराजः करभं प्रसह्यापतयद्भूबि ।  
निपात्य पादेनाऽक्रम्याऽकरोत्तं करभं व्यसुम् ॥ ७८ ॥  
  
मरिष्यन्तं विदित्वोष्ट्रं गदाहस्तः खमाप्लुतः ।  
सम्भ्राम्य पातयन्मूर्घ्नैङ्गदां वारणकुम्भ्योः ॥ ७९ ॥  
  
प्।६७६)  
  
गदयाऽभिहतो हस्ती भीन्नमूर्धा भ्रमन्नुरः ।  
जानुभ्यां विकलो भूमिं प्राप्तः शोणितमुद्ग्निरन् ॥ ८० ॥  
  
तावत् सम्पदधीश्याऽपि शरेणोरसि ताडितः ।  
जहौ प्राणान् दुर्मदोऽपि द्विधोरसि विपाटितः ॥ ८१ ॥  
  
हतं सेनाधिपं दृष्त्वा विद्रुता दैत्यसैनिकाः ।   
अदृष्ट्वा पृष्टतो यान्तिः शक्तीर्जीवितहेतवे ॥ ८२ ॥  
  
इति श्रीमदितिहालोत्तमे त्रिपुरारहस्ये माहात्म्यखण्डे श्रीललितामाहात्म्ये   
दुर्मदवधो नाम षट्ष्टितमोऽध्यायः ॥ ५४९४ ॥  
  
प्।६७७)  
  
सप्तषष्टितमोऽध्यायः    
नकुलीपराक्रमे करङ्कादिबधवर्णन्म्   
  
  
दुर्मदं निहतं श्रुत्वा कुरण्डो दुर्मदाऽग्रजः ।   
क्रुद्ध आज्ञां समादाय कुटिलाक्षान् महाबलः ॥ १ ॥  
  
विंशत्यक्षौहिणीयुक्तो योद्धुमभ्याययौ जवात् ।  
विलोक्य पुनरायान्तीं दैत्यसेनां नभोनिभाम् ॥ २ ॥  
  
अश्वारुढाऽश्सेनाभिरपाराभिरभिब्रजत् ।  
तुरङ्गा विविधास्तुङ्गास्तरङ्गा इव रेजिरे ॥ ३ ॥  
  
पृथग्वर्णा सङ्घशः सा सेनाऽत्यन्तं व्यराजत ।  
फेनपिण्डनिभानश्वानारुढाः कनकप्रभाः ॥ ४ ॥  
  
नीलांऽशुकाः खड्गखेटधरास्तारुण्यगर्विताः ।  
अपराः कालजीमूतनिभवाजिसमाश्रयाः ॥ ५ ॥  
  
चन्द्रकान्तिसमाऽभासः शोणाऽभरणवाससः ।  
धनुर्बाणधरा नीलरत्नकोटीरशोभिताः ॥ ६ ॥  
  
अन्या गारुतत्मतनिभानश्वानारुह्य वेगिनः ।  
कुरुविन्दसमानाङ्ग्यः पाटलांशुकभूषणाः ॥ ७ ॥  
  
प्।६७८)  
  
द्वचित् समानाऽङ्गभूषांऽशुकाऽश्वाः शक्त्यो ययुः ।   
एवं विचित्राऽभ्रयुतसन्ध्याऽकाशनिभा चमुः ॥ ८ ॥  
  
अतिवेलाऽम्बुधिनिभा ग्रसद्दैत्यचमूं द्रुतम् ।  
भेरीकाहलगोशृङ्गपटहाऽनकनिस्वनः ॥ ९ ॥  
  
तुरङ्गखुरकुद्दालतालनिस्वनमिश्रितः ।  
हुङ्काराऽह्वानविक्षेपाऽस्फोटसंरावमांसलः ॥ १० ॥  
  
द्यावापृथिव्यन्तरालमापूर्याऽधिव्यरोचत ।  
अथ प्रवृत्तः समरः करालोऽसुविकर्षणः ॥ ११ ॥  
  
हेतिपातमहाशब्दबधीरीकृतदिङ्मुखः ।  
तुरङ्गखुरविक्षेपविधूतरजसां गणः ॥ १२ ॥  
  
सांवर्तकमहामेघसङ्घवत् खं समाक्रमत् ।  
क्षणं कुहुनिशीथाऽभं जातं हीनाऽवलोकनम् ॥ १३ ॥  
  
ततो हेतिप्रपतनोच्छलच्छोणितवृष्टिभिः ।  
रजोऽन्धकारः संशान्तः पुनरासीन्महारणः ॥ १४ ॥  
  
परस्परं प्राणहरः शक्तिसन्यस्य चाऽसुरैः ।  
बलीयसीभिर्दैत्यानां शक्तिभिस्तेज आहृतम् ॥ १५ ॥  
  
प्।६७९)  
  
भग्नाऽभवद्दैत्यसेना शक्तिभिर्गाढमर्द्दिता ।  
छिन्नपादकरश्रोत्रकुक्षिपृष्ठा महासुराः ॥ १६ ॥  
  
प्रास्य शस्त्राणि परितो विधुन्वन्तः करान्मुहुः ।  
वदन्तो हा हतास्मेति त्वक्त्वा युद्धं विदुद्रुवुः ॥ १७ ॥  
  
निशाम्य सेनां स्वां भग्नां कुरण्डः क्रोधमूर्च्छितः ।  
अश्वारुढो महश्चापं विकर्षन् सायकान् क्षिपन् ॥ १८ ॥  
  
शक्तिसेनां समाविश्य नाशयत्ताः सहस्त्रशः ।  
शरवर्षैः कुरण्डाऽब्दनिर्मुक्तैः शक्तिवाहिनी ॥ १९ ॥  
  
भग्ना सेतुरिवोन्नब्रा महाजलसमागमात् ।  
भग्नायां शक्तिसेनायामश्वारुढा समासदत् ॥ २० ॥  
  
अपराजितनामानं वाजिनं समधिष्ठिताम् ।  
तप्तहेमनिभामच्छदुकूलाऽभरणोज्ज्वलाम् ॥ २१ ॥  
  
पाशाऽङ्कुशधनुर्बाणधरां दृष्ट्वाऽब्रवीद्वचः ।  
दुष्टेऽबलिप्ताऽसि चिरं मोचयाम्यवलेपकम् ॥ २२ ॥  
  
यन्मे त्वया हतो भ्राता तत्फलं प्राप्स्यसि द्रुतम् ।  
त्वां निहत्य रणे पश्चान्मुक्त स्यां भ्रातृदोषतः ॥ २३ ॥  
  
मयि प्रदर्शयाऽदौ ते वीर्यं यश्चिरसम्भृतम् ।  
एवं प्रोक्ता रोषिताऽश्वारुढा तीक्ष्णैः शरैस्त्रिभिः ॥ २४ ॥  
  
विव्याध तत्र चैकेन वाहस्य शिर आच्छिनत् ।  
द्वितीयेन च कोटीरं पातयामास भूतले ॥ २५ ॥  
  
तृतीयेन तस्य वक्षो दारयामास वेगतः ।  
हताऽश्वो भ्रष्टमुकुटो विहतो बलवद्धृदि ॥ २६ ॥  
  
मूर्च्छितः कृत्तमूलस्य पपातेव महासुरः ।  
क्षणेन मूर्च्छानिर्मुक्तः प्राह तां रणमूर्ध्नि ॥ २७ ॥  
  
रण।श्लाध्या हि साधुत्वं सम्मताऽसि रणे मम ।  
श्रुत्वेत्याह पुनर्देवि धिक्त्वं जीवसि दैत्यक ! ॥ २८ ॥  
  
यत्नान्मया भासितुं त्वं जीवशेषीकृतो ह्यसि ।  
पश्येमं तं जीवहरं शरं शत्रुमदाऽपहम् ॥ २९ ॥  
  
श्रुत्वा देवीवचो दैत्यः क्रोधाग्निज्वलिलाऽकृतिः ।  
देव्याश्चापं प्रचिच्छेद शरेणाऽनतपर्वणा ॥ ३० ॥  
  
चिच्छेद साऽपि खड्गेन धनुर्दैत्यकरस्थितम् ।  
अथ दैत्योऽपि खड्गेन तस्याः खड्गं द्विधाऽकरोत् ॥ ३१ ॥  
  
पुनर्जघान तुरगं खड्गेनैवाऽतिवेगतः ।  
खड्गप्रहारनिर्भिन्नमस्तकोऽश्वो ह्यपऽक्रमत् ॥ ३२ ॥  
  
तावद्देव्यपि सङ्क्रुद्धा बद्ध्वा पाशेन वै दृढम् ।  
आकृष्य प्राहरन्मूर्घ्नि सृणिना दीप्ततेजसा ॥ ३३ ॥  
  
प्।६८१)  
  
तेनाऽङ्कुशेन निर्भिन्नमूर्धा दैत्यो ममार् ह   
एवं कुरण्डं निहतं श्रुत्वा सेनाऽधिपो रुषा ॥ ३४ ॥  
  
पार्श्वस्थान् प्रेक्ष्य सेनेशान् करङ्कप्रमुखांस्तदा ।  
कुटिलाक्षः प्राह सेनाधीशोऽरुणितलोचनः ॥ ३५ ॥  
  
हे हे करङ्कप्रमुखाः पञ्च युयं स्वसेनया ।  
युता गत्वा द्रुतं हत्वा बद्ध्वा तां वारणे द्रुतम् ॥ ३६ ॥  
  
समानयध्वं वः शक्तिरस्ति मायामयी ननु ।  
सर्पिण्याख्या तया सर्वे नन्वजेयाः सुराऽसुरैः ॥ ३७ ॥  
  
इत्याज्ञ्प्ताः करङ्काद्या नत्वा सेनाधिपेश्वरम् ।  
विंशत्यक्षौहिणीयुताः प्रत्येकं योद्धुमाययुः ॥ ३८ ॥  
  
करङ्को गर्द्दभरथे करभे वज्रदन्तकः ।  
वज्रलोमा गृघ्ररथे गजे काकमुखस्तथा ॥ ३९ ॥  
  
वज्रवक्त्रः खरबरे संरुढा भीमदर्शनाः ।  
युद्धसंरम्भदैत्यानां निशम्याऽतिमहाध्वनिम् ॥ ४० ॥  
  
अश्वारुढा च सम्पतीदेवी सेनामयुयुजत् ।  
अथ सम्मुखमासाद्य सेने ते शक्तिदैत्ययोः ॥ ४१ ॥  
  
विचित्रवादित्ररवे हेतिसञ्चलनोज्ज्वले ।  
चक्राते शरवर्षाणि दुरान्मेघतती इव ॥ ४२ ॥  
  
प्।६८२)  
  
अथ सेनाद्वयं श्लिष्टं विनिघ्नदितरेतरम् ।  
क्रोधदष्टदच्छदाढ्यं भ्रुकुटीकुटिलाननम् ॥ ४३ ॥  
  
पाटितं सितखड्गेन प्रोतं भल्लेषु प्रांशुषु ।  
छिद्रितं शरजालेन परिघोत्पातपेषितम् ॥ ४४ ॥  
  
शस्त्रैरुश्चावचैरेव परस्परमनाशयत् ।  
गजवाजिमहासेना शक्तीनामतिरोषिता ॥ ४५ ॥  
  
मुहूर्तेनैव निःशेषाञ्चक्रे दैत्येन्द्रवाहनीम् ।  
दृट्वा सेनां हतप्रायां करङ्काद्या महासुराः ॥ ४६ ॥  
  
प्रविश्य शक्तिसेनां ताम् नाशयामासुरोजसा ।  
काल्यमानां दैत्यवरैः सेनां दृष्ट्वा पराहताम् ॥ ४७ ॥  
  
अश्वारुढा तथा सम्पत्करी दैत्यानयुध्यत ।  
ताभ्यां भग्ना युधि तदा करङ्काद्या महासुराः ॥ ४८ ॥  
  
निर्ममुस्तां महामायां सर्पिणीं सर्पभूषणाम् ।  
भीमरूपां चण्डरवां विविधं सर्पमण्डलम् ॥ ४९ ॥  
  
सृजमानां शक्तिसेनानाशाय समराऽवनौ ।  
अथ सा मुखेनेत्रादिसम्भूतैः  सर्पमण्डलैः ॥ ५० ॥  
  
नाशयामास शक्तीनां सेनामधर्मुहूर्ततः ।  
तद्वैशसमतीवोग्रं दृष्ट्वा काश्चन शक्त्यः ॥ ५१ ॥  
  
प्।६८३)  
  
पलायिताः समाख्यातुं दण्डराज्ञ्यै द्रुतं ययुः ।  
प्राप्य तां कोलवदनां श्रीमातृसविधे स्थिताम् ॥ ५२ ॥  
  
प्रणम्य मन्त्रिणीञ्चाऽपिप्रोचुर्दत्याश्च हा भयम् ।  
दण्डनाथे वयं याताः सम्पद्देव्या सहाऽसुरैः ॥ ५३ ॥  
  
तत्र युद्धं समभवद्घोरं प्राणहरं परम् ।  
दुर्मदो निहतो युद्धे सम्पदीश्या कुरण्डकः ॥ ५४ ॥  
  
नीतोऽश्वारुढ्या कीर्तिशेषं सेनाऽपि भूयसी ।   
नाशिताऽस्माभिरत्युग्रा एवं दैत्या विनिर्जिता ॥ ५५ ॥  
  
करङ्काद्यैः पञ्चसेनानायकैर्हतपत्तिभिः ।   
प्रवर्तिता महामाया सर्पिण्याख्या हि साम्प्रतम् ॥ ५६ ॥  
  
नेत्राद्यक्षैः सृजन्ती साऽसङ्ख्यान् सर्पगणान्मुहुः ।  
तैः सर्पैर्निहता दष्टा बद्धा भस्मीकृता परा ॥ ५७ ॥  
  
शक्तिसेना मृतप्राया सञ्जाता ननु सर्वशः ।  
देव्यौ ते शरवर्षेण सर्पान् घन्न्त्यौ मुहुर्मुहः ॥ ५८ ॥  
  
हन्तुं दैत्यान् सुहीमेन मुसलेन विनिर्ययौ ।  
निवार्य तां मन्त्रनाथा ज्ञात्वाऽमोघाञ्च सर्पिणीम् ॥ ६० ॥  
  
प्।६८४)  
  
तद्वृत्तं तरसा गत्वा स्वयं देव्यै व्यजिज्ञपत् ।  
अथ ध्यात्वा क्षणेनाऽम्बा जृम्भमाणा मुखाऽम्बुजम् ॥ ६१ ॥  
  
विकाशयत्तद्वक्त्रात्तु निर्जगामाऽतिवेगतः ।  
कनकाभा महाशक्तिर्देवीतालुसमुद्भवा ॥ ६२ ॥  
  
सुपर्णसंस्था नकुली वाग्देवी रत्नभूषणा ।  
तां प्रणम्य स्थितामग्रे प्राह श्रीललितेश्वरी ॥ ६३ ॥  
  
गच्छ वत्से सर्पिणीं तां नाशयाऽशु स्वतेजसा ।  
इत्युक्ता सा क्षणेनैव सम्प्राप्ताऽहवमण्डलम् ॥ ६४ ॥  
  
सुपर्णपक्षवातेन सर्वे सर्पाः पलायिताः ।  
सर्पबन्धविनिर्मुक्ताः शक्त्यः प्रोत्थितास्ततः ॥ ६५ ॥  
  
भूयः ससर्ज सर्पान् सा नाशितुं शक्तिमण्डलम् ।  
तद्दृष्ट्वा सर्पनिवहव्याप्तं शक्तिगणं मुहः ॥ ६६ ॥  
  
ससर्ज नकुलान् स्वीयरोमभ्योऽतिबलान् क्षणात् ।  
नकुलास्ते महावेगाश्चित्रवर्णाः सुरोषिताः ॥ ६७ ॥  
  
स्तब्धरोमबालधयो वज्रदन्ता दृढाऽङ्गकाः ।  
ते सृष्टा नकुलाः शीघ्रं तान् सर्पान् सर्वतः स्थितान् ॥ ६८ ॥  
  
ददंशुर्वज्ररदनैः खण्डञ्चक्रुर्द्वधा त्रिधा ।  
नकुलस्तादृशैः सर्पाः खण्डिता भक्षिता अपि ॥ ६९ ॥  
  
प्।६८५)  
  
निःशेषिताः शक्तिसेना नाशकामा यथोत्थिताः ।  
अथ ते नकुलाः सर्पान् विनाश्याऽपरिशेषतः ॥ ७० ॥  
  
ददंशुः सर्पभूषाढ्यां सर्णीमपि सर्वतः ।  
सर्पिण्यान्तु प्रणष्टायां करङ्काद्या महासुराः ॥ ७१ ॥  
  
युयुधुर्नकुला देव्या शस्त्राऽप्यस्त्रैरनेकशः ।  
ततस्तेषाञ्च शस्त्राणि वाहनान्यपि सर्वतः ॥ ७२ ॥  
  
प्रणाश्ययुगपत्तेषां खड्गेन शिर आच्छिनत् ।  
खड्गच्छिन्नोत्तमाङ्गास्ते निपेतुर्विगताऽसवः ॥ ७३ ॥  
  
तावत् सेनापि संशिष्टा भीता दिक्षुप्रविद्रुता ।  
जयशब्दैर्वर्ध्यमनान्नकुलीनकुलान् हिताम् ॥ ७४ ॥  
  
साऽङ्गे संहृत्य वाराहीं मन्त्रिणीं ललितेश्वरीम् ।  
प्रणम्य जयवृत्तान्तमाचख्यौ विधृताऽञ्जलिः ॥ ७५ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
नकुलीपराक्रमे करङ्कादिवधो नाम सप्तषष्टितमोऽध्यायः ॥ ५५७० ॥  
  
प्।६८६)  
  
अष्टषष्टितमोऽध्यायः   
कुटिलाक्षविषङ्गसम्वादे देवीपराजयार्थयुक्तिविमर्शवर्णनम्   
  
अथ दैत्यैर्विदित्वा तान् करङ्कप्रमुखान् हतान् ।  
कुटिलाक्षो विनिःश्वस्य चिन्तामाप महत्तराम् ॥ १ ॥  
  
नूनमेषा महाशक्तिरविजेयेव भाति मे ।  
दुर्मदश्च कुरण्डश्च बलिनौ निहतौ रणे ॥ २ ॥  
  
अस्तु तन्न विचिन्त्यं स्याज्जयस्याऽनियतस्थितेः ।  
एते करङ्कप्रमुखाः सर्पिण्यामोघया युताः ॥ ३ ॥  
  
अजेया देवदैत्यानां कथं युद्धे निपातिताः ।  
या श्रूयते शक्तिगणनायिका ललिताऽभिधा ॥ ४ ॥  
  
सा स्थितैव परीवारशक्तिभिर्निहतं बलम् ।  
अहो ! किं न भवेल्लोके विपरीते विधौ ननु ॥ ५ ॥  
  
आश्चर्यमेतन्निहता करङ्काद्याश्च योषिता ।  
बलं क्षीणं चतुर्थांऽशंसैन्येशा बलिनो हताः ॥ ६ ॥  
  
न हता शक्तिसेनायां मुख्यैकाऽपि कथं भवेत् ।  
प्रतिज्ञाय शक्तिजयं राज्ञेऽहं कथमद्य वै ॥ ७ ॥  
  
प्।६८७)  
  
अशक्यमिति वक्ष्यामि पुनः कापुरुषो यथा ।  
एवं चिन्तासमाक्रान्ते कुटिकाक्षे चमूपतौ ॥ ८ ॥  
  
आजगाम् विषङ्गोऽपि विशुक्रेण प्रयोजितः ।  
दृष्ट्वा विषङ्गं सेनेशः कुटिकाक्षः समुत्थितः ॥ ९ ॥  
  
आसानाद्यैः पूजयित्वा निषसादाऽसने स्वके ।  
अथ दृष्त्वा विषण्णाऽस्यं विषङ्गः सैन्यनायकम् ॥ १० ॥  
  
अब्रवीत्तं भण्डदैत्यप्रार्थितं या समीहति ।  
तया भक्तेष्टदायिन्या मोहितो दैत्यपुङ्गवः ॥ ११ ॥  
  
कुटिलाक्ष ! विषीदन्तमिव प"यामिते मुखम् ।  
तद्वदाऽशु किं निमित्तं समं सर्व करोम्यहम् ॥ १२ ॥  
  
श्रुत्वा प्रोचे सोऽपि सर्वं दैत्यनाशं हत्तरम् ।  
अविशाशञ्च शक्तीनां महाभयमुपस्थितम् ॥ १३ ॥  
  
श्रुत्वा जहास दैतेयं आ मोह इति संवदन् ।  
मोहितो मायया देव्या बभ्दाषे बुद्धिमानिव ॥ १४ ॥  
  
शृणु सेनापते ! सर्वं इदित्वैवाऽहमागतः ।  
विना युक्त्या न जीयेत महाबलवता परः ॥ १५ ॥  
  
जयो युक्तौ सर्वथैव स्थितः सा बूधिसंश्रया ।  
मया शक्तिजयो प्रायो निश्चितः सूक्ष्मबुधिना ॥ १६ ॥  
  
प्।६८८)  
  
जहि शोकाऽन्धकारं त्वं मद्युक्तेरविसंश्रयः ।  
अहं मन्ये हताः शक्तिगणा इत्येव युक्तितः ॥ १७ ॥  
  
शृणु ते तत् प्रवक्ष्यामि यन्मया निश्चितं जये ।  
कूटेनैव विजेया सा तत्क्र्मं निश्चितं ब्रुवे ॥ १८ ॥  
  
अद्यैव चरमे भागे दिनस्य दैत्यसेनया ।  
महत्या दंशिताः सर्वे विशुक्रेणाऽपि संवृताः ॥ १९ ॥  
  
युद्धाय परतो यान्तु राजपुत्रैश्च संयुताः ।  
गन्तव्यमेव यद्धाय यथा शक्तिगणाः अपि ॥ २० ॥  
  
निःशेषेणैव युध्यन्ति ललितैकाकिका भवेत् ।  
तावद्रात्राबन्धकारैर्देत्यैर्बहुभिरावृतः ॥ २१ ॥  
  
निर्गम्य पार्श्वभागेन पृष्ठदेशं समाश्रयन् ।  
तस्या रथं समारुह्य तत्रत्या अपि काश्चन ॥ २२ ॥  
  
शक्तीर्हत्वा ग्र्हीष्यामि जीवग्राहं बलादहम् ।  
ललितामबलां दुष्टां शक्तिसङ्घशिफात्मिकाम् ॥ २३ ॥  
  
न जीवग्रहणं याति चेद्ध्न्मि गदया भृशम् ।  
तस्यां हतायां बद्धायामपि वा शक्तिवाहिनीम् ॥ २४ ॥  
  
नष्टप्रायामवेहि त्वं भवद्भिर्नाश्यतेऽपि च ।  
या तु सा ललिता राज्ञीसुकुमारकराङ्घ्रिका ॥ २५ ॥  
  
प्।६८९)  
  
न समर्था मया योद्धुं विदितं मे चिरादिदम् ।  
एवं मया व्यवसितं बुद्ध्याऽत्यन्तप्रगल्मया ॥ २६ ॥  
  
सखे कश्चित्तव मतं दोषभेदविवर्जितम् ।  
"श्रुत्वा विषङ्गवचनं कुटिलाक्स्ऽश्च भूपतिः ॥ २७ ॥  
  
त्रिपुरामायया मुढो जितां तामभिमन्यत ।  
प्रहृष्ट उत्थाय च तं तं द्रुतं स परिषस्वजे ॥ २८ ॥  
  
साधु दैत्यकुलश्लाध्य वेद्मि त्वां बुद्धिमत्तमम् ।  
काले जयवहा बुद्धिर्दुर्लभा सर्वथा ननु ॥ २९ ॥  
  
नैवंविधा ह्यौशनसी बुद्धिराङ्गिरसी तथ ।  
चिरं जीव राजकार्यसाधकस्त्वं मतो मम ॥ ३० ॥  
  
तत् प्रयाह्यचिरं राज्ञे निवेद्याऽदय मन्त्रिणः ।  
राजपुत्रान् विशुक्रञ्चाऽयाहि युधाय सर्वथा ॥ ३१ ॥  
  
लम्बत्येष दिवानाथो प्रयातुं सलिलाऽर्णवम् ।  
वयं यदा शक्तिसेनां नियुध्यामस्तदा द्रुतम् ॥ ३२ ॥  
  
साधयिष्यसि तत्कार्यं बुद्ध्या वीर्येण संवृतः ।  
इत्युक्ते कुटिलाक्षेऽथ विषङ्गो नगरं ययौ ॥ ३३ ॥  
  
तत्र राज्ञे विशुक्राय चाऽपि संवेद्य सर्वशः ।  
मायाविमूडैर्दैत्येशः सम्मतः संययौ द्रुतम् ॥ ३४ ॥  
  
राजपुत्रैर्विशुक्रेण मन्त्रिभिश्चाऽभिसंवृतः ।  
कुटिलाक्षेण सङ्गम्य सर्वसेनासमावृतः ॥ ३५ ॥  
  
प्।६९०)  
  
योद्धुमभ्याययौ तत्र यत्र शक्तिमहाचमुः ।  
विदित्वा दैत्यराजस्य सन्नाहमतिसंवृतम् ॥ ३६ ॥  
  
सर्वसैन्यदैयवरसङ्गमं चारवक्त्रतः ।  
मन्त्रिणी ललितादेवीं नत्वा वृत्तं व्यजिज्ञपत् ॥ ३७ ॥  
  
आज्ञ्प्ता ललितादेव्या मन्त्रिणी प्राह दण्डिनीम् ।  
वत्से भण्डासुरस्याऽयं संरम्भो दृश्यते महान् ॥ ३८ ॥  
  
एकं दैत्येश्वरं मुक्त्वा सर्वे युद्धाय सङ्गताः ।  
अस्माभिरपि गन्तव्यं निःशेषेण द्रुतन्तु तत् ॥ ३९ ॥  
  
कुरु सैन्यस्य सन्नाहं शक्तीनां प्रविशेषतः ।  
इत्याज्ञप्ता कोलमुखी सर्वशक्तिचमूवृता ॥ ४० ॥  
  
मन्त्रिण्या च समायुता देवीं नत्वा ययौ मृधे ।  
निर्गता शक्तिसेना सा गजवाजिरथाऽकुला ॥ ४१ ॥  
  
समुद्र इव लोकानां ष्लावकः प्रतिसञ्चरे ।  
युद्धवादित्रनिनदैर्गजवाजिरथस्वनैः ॥ ४२ ॥  
  
मिश्रितः सिंहनादो वै शक्तीनामभिवर्धत ।  
तं भीमं लोकदलनं श्रुत्वा दैत्या महास्वनम् ॥ ४३ ॥  
  
व्यमुञ्चन् प्रतिरावं ते ततोऽतिविपुलं तदा ।  
स घोषः सेनयोर्मिश्रो व्यरुचद्रोदसीगतः ॥ ४४ ॥  
  
भीरुणां प्राणहरणः पल्वलानां प्रशषणः ।  
अथाऽभवन्महायुद्धं सेनयोः शक्तिदैत्योः ॥ ४५ ॥  
  
प्।६९१)  
  
जघ्नुदैत्याः शक्तिगणं विचित्ररायुधैः पृथक् ।  
तथा दैत्यान् शक्त्योऽपि ममद्र्दुर्हेतिपातनैः ॥ ४६ ॥  
  
शरप्रहारैस्तिलशः केचित्तत्र कृता रणे ।  
देचित् कृपाणिना मध्ये पाटिताः शकलीकृताः ॥ ४७ ॥  
  
केचिच्छक्तिषु भल्लेषु प्रोताः शूलेषु मध्यतः ।  
केचिश्चक्रेण सञ्च्छिन्नकन्धरोदरबाहवः ॥ ४८ ॥  
  
पेषिताः परिघैः केचिच्छतघ्नीमुद्गरादिभिः ।  
अमोघपाशैः परितः पाशिताः केचिदञ्जसा ॥ ४९ ॥  
  
केचित् कुठारपरशुप्रमुखैर्मूर्ग्नि भेदिताः ।  
विक्षताः केचिदुरसि तोमराऽङ्कुशसारणैः ॥ ५० ॥  
  
एवं युद्धे बभौ तत्र मुहूर्तं समभावतः ।  
अथशक्तिगणैर्भग्ना दैत्यसेना प्रविद्रुता ॥ ५१ ॥  
  
क्र्न्दमाना हताः स्मो वै हा हेति च दृढं हताः ।  
अनुद्रुताः शक्तिगणैः शरणं प्रेप्सवोऽभितः ॥ ५२ ॥  
  
असृग्वहा बवुस्तत्र क्रव्यादशुभदर्शनाः ।  
तरङ्गैः कङ्कालगणान् वाहयन्त्यः समेधिताः ॥ ५३ ॥  
  
केचित्तासु प्रपतिता नीता दूरं निमेषतः ।  
एवं दैत्यप्रविद्रावं दृष्ट्वा भण्डाऽनुजस्तदा ॥ ५४ ॥  
  
विशुक्रः प्राह पार्श्वस्थान् बलाहकमुखाऽसुरान् ।  
प्रोवाचाऽहूय विज्ञाय तानमेयपराक्रमान् ॥ ५५ ॥  
  
  
प्।६९२)  
  
हे बलाहक ! पश्येमान् दैत्यान् शक्तिगणैर्हतान् ।  
अनाथानिव युद्धेषु काल्यमानान् समन्ततः ॥ ५६ ॥  
  
गच्छ त्वं भ्रातृभिर्युक्तो नाशय प्रत्यरीनिमान् ।  
तपसा भवतां नेत्रे सूर्यः स्वांऽशं ददौ किल ॥ ५७ ॥  
  
गत्वाऽवलोकनेनेमा भवन्तो निर्दहन्तु वै ।  
इत्याज्ञप्तो भ्रातृयुतो ययौ शक्तीर्विहिंसितुम् ॥ ५८ ॥  
  
बलाहकः कालमुखो विकर्णो विकटाऽननः ।  
सूचीमुखः करालाक्षः करटश्चेति सप्त ते ॥ ५९ ॥  
  
भ्रातरोऽतिक्रूरवला यमीक्षन्त्यतिरोषतः ।  
स सन्तप्तोऽतितर्षेण प्रयाति निधनं द्रुतम् ॥ ६० ॥  
  
तैरूपास्य दिवानाथं प्राप्तमेवंविधं बलम् ।  
एवं विधास्ते सेनायां प्रविश्य युगपत्तदा ॥ ६१ ॥  
  
विनिघ्नन्तः शक्तिगणं ददृशुः क्रूरचक्षुषा ।  
अथ ताः शक्त्यः सर्वा दैत्यानामवलोकनात् ॥ ६२ ॥  
  
महत्या तृषया व्याप्ताः सन्तापेनाऽखिलाऽङ्गकैः ।  
एवमत्यन्तसन्तापतृषाभ्यां समभिप्लुतम् ॥ ६३ ॥  
  
अवसन्नं शक्तिगणं शङ्घशः समराऽवनौ ।  
मन्त्रिणीं दण्डिनीं त्यक्त्वा सर्वं शक्तिगणं यदा ॥ ६४ ॥  
  
गजाऽश्ववाहनोपेतं पतितं तापहेतुतः ।  
तन्नेत्रवीर्यं न तयोः प्रवृत्तं तन्महित्वतः ॥ ६५ ॥  
  
प्।६९३)  
  
निशाम्य तद्द्ण्ण्दनाथा मन्त्रिण्यै सन्न्यवेदयत् ।  
विचार्य मन्त्रिणी चाऽपि विदित्वा रव्यनुग्रहम् ॥ ६६ ॥  
  
श्रीदेवीचक्ररक्षार्थ या नाऽयाता महायुधि ।  
सस्मार मनसा शक्तिं तिरस्करणिकाऽभिधाम् ॥ ६७ ॥  
  
सा प्राप्ता स्मृतिमात्रेण कालाञ्जननिभे हये ।  
समारुढा नीलवपुर्नीलांशुकविभूषणा ॥ ६८ ॥  
  
नीइलमाल्यधरा गाढघ्वान्तसन्तमसा वृता ।  
स्वसमाकारशक्तीनां कोटिभिः परिवारिता ॥ ६९ ॥  
  
न तदिच्छां विना कोऽपि प"येत्तं जगतीतले ।  
आगत्य मन्त्रिणीं नत्वा प्राह किं संस्मृतेति वै ॥ ७० ॥  
  
पृष्टैमुक्त्वा दैत्यानां बलं तन्नाशनाय ताम् ।  
विसर्जयामास पुनः शक्तीनां शान्तिहेतवे ॥ ७१ ॥  
  
अमृतेशीं सुधासिन्धुमाज्ञापयदनुद्रुतम् ।  
आज्ञप्तैवं समारुह्याऽदृश्यवाहनमुत्तमम् ॥ ७२ ॥  
  
तिरस्कृतिरदृश्याङ्गी तादृक्शक्तिगणावृता ।  
नाशयामास दैत्यानां सेनां शस्त्रनिपातनैः ॥ ७३ ॥  
  
तिर्स्कृतिः ससर्जाऽस्त्रमन्धाख्यं तेन तेऽसुराः ।  
अन्धीभूताः किञ्चिदपि ददृशुर्नो कथञ्चन ॥ ७४ ॥  
  
तथापि युध्यमानांस्तान् बलवीर्येण सम्भृतान् ।  
चिरं युद्धैर्विनिर्जित्य तिरस्करणिका ततः ॥ ७५ ॥  
  
प्।६९४)  
  
खड्गेन युगपत्तेषामाहरन्मस्तकं रुषा ।  
हते बलाहकमुखे तिरस्करणिकां सुराः ॥ ७६ ॥  
  
अवर्षन् दिव्यकुसुमैर्वादयन्तश्च दुन्दुभीन् ।  
जहृषुर्देवतामुख्या लोककण्टकनाशनात् ॥ ७७ ॥  
  
अमृतेश्यमृताऽसारैर्मृताः शक्तीरजीवयत् ।  
एवं तिरस्कृतिर्जित्वा दैत्यांस्तपनलोचनान् ॥ ७८ ॥  
  
मन्त्रिणीं दण्डिनीं नत्वा प्रोवाच विजयं स्वकम् ।  
आलिङ्ग्य ते कृतं कृत्यमसाध्यं सर्वथा त्वया ॥ ७९ ॥  
  
इत्यूचस्तुष्टुवतुर्मन्त्रिणीदण्डनायिके ।  
एवं बलाहकमुखे हते सूर्योऽस्तमाययौ ॥ ८० ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललितामाहात्म्ये   
तिरस्करणिकायुद्धे बलाहकादिवधो नामाऽष्टषष्तितमोऽध्यायः ॥ ५६५० ॥  
  
प्।६९५)  
  
एकोनसप्तततिमोऽध्यायः   
विषङ्गच्छलयुद्धवर्णनम्   
  
एवं तपननेत्रेषु तिरस्कृत्याऽहतेष्वपि ।  
त्रिपुरामायया मुढाः सङ्कल्पजयहर्षिताः ॥ १ ॥  
  
विशुक्रकुटिलाक्षाद्या विषङ्गमसुरैर्वृतम् ।  
पार्ष्णिग्रहविधानाय प्रेषयित्वा विधान्तः ॥ २ ॥  
  
युयुधुः शक्तिसेनाभिराहृताऽत्यन्तविक्रमाः ।  
विशुक्रो मन्त्रिणीं दण्डराज्ञीं सेनापतिः स्वयम् ॥ ३ ॥  
  
बालां भण्डसुताश्चाऽपि मन्त्रिणश्च तिर्स्कृतिम् ।  
उलूकजित्प्रभृतयो गजवाजिवहे तथा ॥ ४ ॥  
  
दैत्यसेनाःशक्तीसेनां योधयामास सङ्गताः ।  
अस्तं याते सवितरी सर्वतस्तमसाऽवृते ॥ ५ ॥  
  
प्रवृत्तः समरोऽत्यन्तदारुणः शक्तिदैत्ययोः ।  
मुहूर्तमात्रं (तत्?) सन्ध्याप्रकाशैरभवद्रणः ॥ ६ ॥  
  
ततो गाढेऽन्धतमसि प्रवृत्ते सर्वतो दिशम् ।  
अभवद्दारुणं युद्दं शक्तिदानवसेनयोः ॥ ७ ॥  
  
प्।६९६)  
  
तारा ज्योतिः समूहेन शब्देन च परस्परम् ।  
युयुधुः शस्त्रजालैस्ते शक्तिभिर्दैत्यपुङ्गवाः ॥ ८ ॥  
  
अथाऽतिसम्मर्द्दवशात् सेनयो रज उथितम् ।  
आच्छादयन्नभोभागं तारकागणसंवृतम् ॥ ९ ॥  
  
अन्धकारसमाविष्टा भूयो रोषाऽन्धतां गताः ।  
युयुधुः शक्तिदैत्याणां गणाश्चाऽक्र्मयोगतः ॥ १० ॥  
  
केचित्तत्राअऽह्वयाञ्चक्रुरन्ये ताननुसंययुः ।  
शस्त्रण्यन्येषु युञ्जन्ति तान्यन्यान् घातयन्ति हि ॥ ११ ॥  
  
शब्दवेधमहायुद्धमभवद्भृशदारुणम् ।  
तत्र दैत्यैर्हता दैत्याः शक्तिभिः शक्त्यस्तथा ॥ १२ ॥  
  
एवमत्यन्तबीभत्सं युधमाक्रन्दभीषणम् ।  
केच्छिस्त्रैर्विनिहताः परे रथविघर्षिता ॥ १३ ॥  
  
अश्वैरास्फालिताश्चाऽन्ये गजाऽक्रामैः सुपेषिताः ।  
एवं महत्तरे तत्र सम्म्र्द्द सति वैशसे ॥ १४ ॥  
  
न केऽपि संविदुः स्वीयां तथा सेनां परामपि ।  
अन्तं मध्यमथाऽदिं वा सेनायाः केऽपि नो विदुः ॥ १५ ॥  
  
निशाम्यैतन्मन्त्रनाथा मत्वा तं विषमं रणम् ।  
ज्वालामुखीं महादेवीं सस्मार त्रिपुरांशजाम् ॥ १६ ॥  
  
प्।६९७)  
  
स्मृतमात्रैव सा देवी प्रादुरासीद्रणाऽजिरे ।  
ज्वलत्पर्वतसङ्काशा ज्वालाव्याप्तदिगन्तरा ॥ १७ ॥  
  
तस्या अङ्गप्रभापुरैर्नाशितं निखिलं तमः ।  
तदा दैत्याः शक्त्योऽपि युयुधुः क्रमसङ्गताः ॥ १८ ॥  
  
एवं पुनः क्रमाद्युद्धे प्रवृत्ते निशि कुम्भज ! ।  
बाला भण्डसुतैर्युद्धं विचित्रमतनोद्भृशम् ॥ १९ ॥  
  
चतुर्बाहुमुखा भण्डसूनवो विष्णुविक्रमाः ।  
त्रिंशत्सङ्ख्या एककालं युयुधुर्बालया दृढम् ॥ २० ॥  
  
रथाऽरुढा विचित्रेषून् किरन्तः सर्वतो दिशम् ।  
बालां समाच्छदुः शस्त्रैर्दिनेशं स्तुहिनैरिव ॥ २१ ॥  
  
अथ बालाऽपि शस्त्रौघान्निजशस्त्रस्य तेजसा ।  
नाशयामास वेगेन तमः सूर्योदयो यथा ॥ २२ ॥  
  
ततोऽतिद्रुतसन्धानाश्चतुर्भिर्निशितैः शरैः ।  
प्रत्येकं भण्डतनुजरथाश्वानकरोन्मृतान् ॥ २३ ॥  
  
रथनेतॄंस्तथैकेन धनूंष्येकेन चाऽच्छिनत् ।  
तथैकेन पुनस्तेषां हृदि विव्याध् लीलया ॥ २४ ॥  
  
प्।६९८)  
  
हताऽश्वानष्टशस्त्रास्ते विद्धा बाणेन वक्षसि ।  
मृतप्रायाः समभावन् व्यथया गाढमूर्च्छिताः ॥ २५ ॥  
  
उलूकजित्प्रभृतयो भण्डस्य भगिनीसुताः ।  
ते षष्तिसङ्ख्या युद्धेषु भीमवीर्याः सुयोधिनः ॥ २६ ॥  
  
तैर्युयोध हयारुढा सम्द्देवी च सायकैः ।  
विचित्रयुद्धं तन्वाते द्रष्टृविस्मापनं परम् ॥ २७ ॥  
  
पृथग्युद्धं समभवत्त्रिंशत्सङ्ख्यै र्द्वधा स्थितैः ।  
युद्ध्ध्वा चिरं हयारुढा बद्ध्वा पाशेन तान् क्रमात् ॥ २८ ॥  
  
चिच्छेद सितधारेण शिरः खड्गेनरोषिता ।  
सम्पन्नाथाऽपि तैर्युद्ध्वा भूयो भल्लेन तान् क्रमात् ॥ २९ ॥  
  
हृदि विद्ध्वाऽन्तकपुरं प्रेषयामास सत्त्वरम् ।  
उग्रकर्मप्रभृतयो युयुधुस्तत्र संयुगे ॥ ३० ॥  
  
तिरस्करणिकादेव्या शस्त्रैरस्त्रैरनेकशः ।  
युद्ध्वैवं मन्त्रिभिः साऽपि क्रुद्धा खड्गेन पातयत् ॥ ३१ ॥  
  
परस्परं ववृषतुः शरैः स्वर्णविचित्रितैः ।  
परस्परप्रयुक्तानि नानाशस्त्राणि चिछिदुः ॥ ३३ ॥  
  
रथस्थो भण्डसेनेशः कुटिलाक्षः प्रकोपनः ।  
प्रसह्य कोलवदनां युयोधाऽतिसुशिक्षितः ॥ ३४ ॥  
  
प्।६९९)  
  
युद्ध्वैवं कोलवदना वाजिनस्तस्य पत्रिभिः ।  
निष्प्राणानकरोदष्टौ कर्णाऽकृष्टैर्घनुश्च्युतैः ॥ ३५ ॥  
  
एकेन सरथिं हत्वा निछखानाऽपरं हृदि ।  
शरेणोरसि संविद्ध ईषत् निष्प्रज्ञतां गतः ॥ ३६ ॥  
  
पुनर्मूर्च्छाविनिर्मुक्तो गदां प्रादाय चोत्प्लुतः ।  
किरिचक्ररथाऽबद्धसिंहमूर्घ्नि प्रपातयत् ॥ ३७ ॥  
  
गदां सर्वाऽयसीं वज्रकल्पां सर्वबलेन सः ।  
तथा जगर्ज करिणं हत्वेव हरिलोचनः ॥ ३८ ॥  
  
सिंहोऽपि गदया विद्धो मूर्च्छां प्राप्य निमेषतः ।  
पुनः प्रज्ञां प्राप्य रुषा दृष्ट्वा दैत्यं पुरः स्थितम् ॥ ३९ ॥  
  
तलेन वक्षस्यहनद्धतो हरितलेन सः ।  
पातितोरःस्थलो रक्तधारां मुञ्चदनेकधा ॥ ४० ॥  
  
पुनराप्लुत्य वाराहीरथं दितिकुलोद्भवः ।  
परिवारशक्तिगणः कदनं कल्ययद्रुषा ॥ ४१ ॥  
  
एवं तं रथमारुह्य युध्यमानं महासुरम् ।  
वाराह्या वृत्तिमुख्या या जम्भिनी शक्तिरुत्तमा ॥ ४२ ॥  
  
साऽयुध्यत् कुटिलाक्षेण चिरं पश्चादतीव तम् ।  
युध्यमानं शरेणाऽस्ये निजघान महाबला ॥ ४३ ॥  
  
प्।७००)  
  
हतो गाढं शरेणाऽस्ये क्षणं स्तब्धोऽतिषीडया ।  
पुनरुत्प्लुत्य गदया तां मूघ्नि प्राहरद्रुषा ॥ ४४ ॥  
  
अथ सा गाढसंविद्धा रथोपस्थे उपाऽविशत् ।  
एवंविधां शक्तिगणा दृष्ट्वा हा हेति चुक्रुशुः ॥ ४५ ॥  
  
तावत्तस्या धनुर्दैत्यो बभञ्जाऽच्छिद्य सत्वरम् ।  
उत्थिता जम्भिनी भूयो दृष्ट्वा भग्नं निजं धनुः ॥ ४६ ॥  
  
रुषा ज्वलन्ती महतीं गदां स्वीयां पराऽमृशत् ।  
अथाऽभवद्गदायुद्धं भीमं त्वाष्ट्रेन्द्रसन्निभम् ॥ ४७ ॥  
  
जम्भिनीदैत्ययोर्दृष्त्वा विष्मिता देवदानवाः ।  
मत्वा रथं सङ्कुचितं भूमौ ताभ्याम् भूत् कृतम् ॥ ४८ ॥  
  
गदासङ्घट्टनोदञ्चत्पावकौघप्रवर्षणम् ।  
विचित्राऽक्रमणोत्प्लावचित्रसंस्थानसुन्दरम् ॥ ५० ॥  
  
तत उल्प्लुत्य वेगेन हन्तुं तामभिचक्रमत् ।  
यावत्तावत्तया मुर्घ्नि बलवद्गदया हतः ॥ ५१ ॥  
  
प्रस्फुटद्दृगजुहावक्त्रादुच्छलद्रक्तधारया ।  
वर्षस्तां पतितो भूमौ शीर्णसर्वाऽङ्गबन्धनः ॥ ५२ ॥  
  
गदामालिङ्ग्य तरसा मुमोचाऽसून् लुठन् भूवि ।  
हतं वीक्ष्य चमूनाथं दैत्या भीताः पलायिताः ॥ ५३ ॥  
  
प्।७०१)  
  
देवताः शक्त्यश्चाऽपि जहृषुः शत्रुनाशनात् ।  
एवं दैत्यं निहत्याऽशु जम्भिनि दण्डनायिकाम् ॥ ५४ ॥  
  
प्रणम्य संस्रिता पार्श्वं दण्डिनी च प्रहर्षिता ।  
ददौ परीरम्भं प्रेम्णा तां प्रसमीक्षत ॥ ५५ ॥  
  
विशुक्रेण युयोधोश्चैर्मन्त्रिणी वीर्यवत्तरा ।  
विशुक्रोऽपि महाशूरो युवराजोऽतिवीर्यवान् ॥ ५६ ॥  
  
विचित्रमकरोद्देव्या रणमाश्चर्यकारणम् ।  
परस्परस्य शस्त्राणि प्रतिशस्त्रैर्विनाशयन् ॥ ५७ ॥  
  
अस्त्रैरस्त्राणयपि तथा नाशयन्तौ परस्परम् ।  
एवं चिरं नियुध्यन्तमत्यद्भूतपराक्रमम् ॥ ५८ ॥  
  
दृष्त्वा मन्त्रमहाराज्ञी दर्शयन्ती स्वचातुरीम् ।  
युगपच्छरसङ्घेन रथमश्वांश्च सारथिम् ॥ ५९ ॥  
  
धनुर्मुकुटकं केतुं चिच्छेद निमिषाऽर्धतः ।  
एवं युद्धे परीभूतो विशुक्रो मन्युना ज्वलन् ॥ ६० ॥  
  
जगृहे खेटनिस्त्रिंशौ हन्तुं देवीं मनो दधे ।  
अथाऽयान्तं खङ्गकरं दूरादेकेन पत्रिणा ॥ ६१ ॥  
  
करवालं द्विधा कृत्वा खेट्मन्येन भेदयत् ।  
छिन्नखेटकनिस्त्रिंशमायान्तं बद्धमुष्टिकम् ॥ ६२ ॥  
  
प्।७०२)  
  
जघानोरसि भल्लेन निशितेन गरीयसा ।  
भल्लाहतो विशुक्रोऽपि सफेनं रुधिरं वमन् ॥ ६३ ॥  
  
घूर्णितो विभ्रमन् क्रोशद्वये वेगेन पातितः ।  
अवशः संवर्तकेन वायुनेव महागिरिः ॥ ६४ ॥  
  
गाढमूर्च्छामुपगतो यथा लोकान्तरात् कृती ।  
एवं विशुक्रेऽभिहते दैत्यसेना ह्यभिद्रुता ॥ ६५ ॥  
  
निक्षिप्य हेतीन् सन्त्यज्य वाहनानि दिशो दश ।  
विशुक्रं मूर्च्छितं दैत्याः समादाय पुरं ययुः ॥ ६६ ॥  
  
विशुक्रादिषु युध्यत्सु निःशेषशक्तिसेनया ।  
विदित्वा ललितां चक्ररथस्थामेकलां तदा ॥ ६७ ॥  
  
कतिचित्परिवाराऽत्मशक्तिसङ्घैकसंश्रयाम् ।  
जेतुं शक्येति संहृष्टो ययौ तत्राऽसुरो द्रुतम् ॥ ६८ ॥  
  
दमनाद्यैः पञ्चदशाऽक्षौहिणीपैः सुसंवृतः ।  
अल्पसेनापरीवारः शस्त्रास्त्रबहुसङ्कुलः ॥ ६९ ॥  
  
प्रयाणे पादसङ्घातशबदमालक्ष्य सोऽसुरः ।  
गजारुढैर्युतो मत्तगजमारुह्य संययौ ॥ ७० ॥  
  
सर्वे नीलांऽशकधरा नीलाभरणभूषिताः ।  
समेत्य संविदं कृत्वा पृथङ्नागैश्च सण्घशः ॥ ७१ ॥  
  
प्।७०३)  
  
ययुर्दैत्यचमूपृष्ठे योजनद्वयतः परम् ।  
ततः केचिछक्तिसेनां वामतोऽन्ये च दक्षतः ॥ ७२ ॥  
  
परिक्रम्य ययुर्मध्ये हित्वा योजनयुग्मकम् ।  
एवं पृथक् सङ्घशस्ते ययुर्दस्युर्यथा ततः ॥ ७३ ॥  
  
चक्रराजशताऽङ्गस्य क्रोशदूरे हि पृष्ठतः ।  
मिलितास्ते सर्व एव ततो निमिषमात्रतः ॥ ७४ ॥  
  
  
समासेदुः पृष्ठभागं विषङ्गप्रमुखाऽसुराः ।  
विद्यामयी श्रीललिता ज्ञात्वाऽप्यसुरसम्मतम् ॥ ७५ ॥  
  
तत्रा।आ।चख्यौ लीलयैव स्थिता ज्ञातेव तत्र सा ।  
शक्त्यो युद्धसन्देशं श्रुत्वा दूरे सुनिर्भयाः ॥ ७६ ॥  
  
सुष्वषुः सर्व ऐवताः स्वस्थानेषु रथोत्तमे ।  
सुप्तशक्तिगणोपेतं प्रज्वलद्दिपसङ्घकम् ॥ ७७ ॥  
  
दीपप्रभामूर्च्छनेन समेधितमणिप्रभम् ।  
सङ्घैर्मणिगणैर्द्योतमानं समन्ततम् ॥ ७८ ॥  
  
दृष्ट्वा समेत्य दैतेया दूरादेकप्रपाततः ।  
आरोढुं रथराजन्तं समीपमभिसंययुः ॥ ७९ ॥  
  
उत्खातकरवालसु सहस्त्रमितशक्तिषु ।  
रथस्य परितो गुप्त्यै प्राक्रमत् सुविशेषतः ॥ ८० ॥  
  
प्।७०४)  
  
काश्चिद्दृष्ट्वादैत्यसङ्घं जजारुढः समन्ततः ।  
कृत्वाऽह्वानमहाशब्दं प्रविशुर्दैत्यवाहिनीम् ॥ ८१ ॥  
  
खड्गेन जघ्नुर्दैत्यांस्तानाक्षिपन्त्यो वचोगणैः ।  
तदा दैत्यैः शक्तिभिश्च युद्धमासित् सुभैरवम् ॥ ८२ ॥  
  
इति श्रिमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
शक्तिचक्रोपरिदैत्यप्रहारवर्णनं नामैकोनसप्ततितमोऽध्यायः ॥ ५७३२ ॥  
  
प्।७०५)  
  
सप्ततितमोऽध्यायः  
विषङ्गपराजयवरणनं  
  
अथ शक्तिसमाह्वानं श्रुत्वऽवरणशक्त्यः ।  
विज्ञाय दैत्याऽगमनमणिमाप्रमुखास्तदा ॥ १ ॥  
  
स्वस्ववाहसमारुढाः शस्त्रास्त्रैरभिसंवृताः ।  
युयुधुर्दैत्यसेनाभिः समेत्य बलवत्तरम् ॥ २ ॥  
  
शु"श्रुवुः क्रमशः सर्वाः शक्त्योरथसंस्थिताः ।  
व्यजिज्ञपुस्तच्छ्रीदेव्यै नित्याः कामेश्वरीमुखाः ॥ ३ ॥  
  
कामेश्वर्याज्ञया ज्वालामालिनी या चतुर्दशी ।  
नित्या सा पर्वताऽकारवपुषा ज्वालयाऽवृता ॥ ५ ॥  
  
जज्वाल तज्ज्वालया हि परितो योजनाऽयतम् ।  
प्रकाशितमभूत्तत्र युयुधुः शक्त्योऽसुरः ॥ ६ ॥  
  
जघ्नुर्विविधशस्त्रैस्तान् दैत्यान् युद्धसमागतान् ।  
एवं तानसुरान् युद्ध्वा निन्युर्यमपुरं द्रुतम् ॥ ७ ॥  
  
प्।७०६)  
  
अथ शिष्टा दैत्यगणाः पलायनपराऽभवन् ।  
ते शक्तिभिः परिवृता नाऽलभन्निर्गमं क्वचित् ॥ ८ ॥  
  
हन्यमानाः शक्तिगणैर्हा हेत्युश्चैर्विचुक्रुशुः ।  
तद्दृष्ट्वा दैत्यनिधनं दमनाद्या महासुराः ॥ ९ ॥  
  
विकिरन्तः शरैः शक्तीर्न्यरुन्धन् सर्वतोभृशम् ।  
उश्चावचैः शस्त्रगणैर्जघ्नुः शक्तीः समन्ततः ॥ १० ॥  
  
एवं दैत्यर्हता गाढं शक्त्योऽपि निजाऽयुधैः ।  
वबृषर्गिरिशृङ्गाणि घणा घनागणा इव ॥ ११ ॥  
  
मुहूर्तमभवद्युद्धं शक्तीनां दमनादिभिः ।  
तावत्ते दैत्यसेनेशा दमनाद्या महाबलाः ॥ १२ ॥  
  
चक्रुर्व्याकुलितं शक्तिगणं शस्त्राऽस्त्रवर्षणैः ।  
नष्टवाहा नष्टशस्त्रा नष्टाऽङ्गा नष्टजीविताः ॥ १३ ॥  
  
न सेहुर्दैत्यशस्त्राणां प्रपातं प्राणकर्षणम् ।  
मूर्च्छिताः शक्तयः काश्चित काश्चित् प्राणान् जहुः पराः ॥ १४ ॥  
  
सञ्छिन्नाः खण्डशश्चाऽन्या पाटितऽङ्ग्यो गताऽयुषः ।  
दृष्टैवं निहतं शक्तिगणं कामेश्वरीमुखाः ॥ १५ ॥  
  
तिथिदेव्यो रथारुढाश्चुक्रुधुर्बलवत्तराः ।  
दमनाद्यैस्तिथिमितैः सङ्गताः समसङ्ख्यकाः ॥। १६ ॥  
  
प्।७०७)  
  
युयुधुः शस्त्रनिचयैर्बलवीर्यसुसम्भृताः ।  
शस्त्राणि प्रतिशस्त्रैस्ता अस्त्राण्यस्त्रैर्विनाश्य तान् ॥ १७ ॥  
  
जघ्नुर्लाघवयोगेन दैत्यान् मर्मसु सायकैः ।  
एवं ताभिर्हन्यमाना दैत्याः क्रोधं परं ययुः ॥ १८ ॥  
  
चक्रुरत्यद्भूतं युद्धंवीर्यसाहससंयुतम् ।  
वडवेव धनुर्वक्त्रादुद्गिरन्तः शरार्ऽचिषः ॥ १९ ॥  
  
लोकान् दिधक्षन्त इव व्यराजन्त रणाऽजिए ।  
अथ तांस्तिथिदेव्यस्ता युद्ध्वाऽद्भुतपराक्रमान् ॥ २० ॥  
  
अश्वान् रथं सारथिञ्च ध्वजं छित्त्वा क्रमेण तान् ।  
भङ्क्त्वा चापं तीक्षणभल्लैः शिरश्चिच्छिदुरोजसा ॥ २१ ॥  
  
अथ तेषु प्रणष्टेषु दैत्येषु दमनाऽदिषु ।  
विद्रुता दैत्यसुभटाः शिष्टा भीत्या दिशो दश ॥ २२ ॥  
  
विषङ्गो गजसंरुढो युयोध तिथिशक्तिभिः ।  
बहुभिर्बलवानेको युयोधाऽतिरुषाऽन्वितः ॥ २३ ॥  
  
युध्यन्तमतिदैर्येण् परिवार्य समन्ततः ।  
जघ्नुः कामेश्वरिमुखा नित्याः सायकवर्षनैः ॥ २४ ॥  
  
प्।७०८)  
  
अथ कामेश्वरी प्राह विषङ्गं युद्धसङ्गतम् ।  
दैत्याऽधमाऽलं युद्धे न प्राणान्तकरणेन ते ॥ २५ ॥  
  
शस्त्रं त्यक्त्वा पादचारो गच्छ शीघ्रं यथासुखम् ।  
विषमं बहुभिर्युद्धमेकस्य प्रतिभाति ते ॥ २६ ॥  
  
श्रुत्वा कामेश्वरी वाक्यं जहासोच्चैर्महासुरः ।  
किं कत्थसि वृथा दुष्टे हित्वा लज्जां सुदूरतः ॥ २७ ॥  
  
अहमेकः क्षणेनैव सर्वां शक्तिं चमूमिमाम् ।  
हत्वा वो ललितां देवी बद्ध्वा जीवग्रहेण वै ॥ २८ ॥  
  
नेष्याम्यत्र न सन्देहः शस्त्रं ते प्रुअ आलभे ।  
स्त्रिषु कारुणिकत्वं मे सर्वथा तेन वै चिरम् ॥ २९ ॥  
  
इत्युक्त्वा निशितैर्भल्लैः प्रत्येकं ता जघान ह ।  
तच्छ्रौत्वा प्राह नित्याऽद्या एवं चेदस्तु वै रणः ॥ ३० ॥  
  
एकैकया मया साकं समभावेन सत्वरम् ।  
इत्युक्त्वा देऐत्यराजं तं प्राह भूयो महेश्वरी ॥ ३१ ॥  
  
भगमालिनिमुख्या हे मद्वाक्यं शृणुताऽदरात् ।  
अहमेनं योधयामि यूयमेनं न् हि यूयमेनं हि रक्षथ ॥ ३२ ॥  
  
यथा पलाय्य नो गच्छेत् सावधानेन सर्वतः ।  
इत्युक्त्वा दृढबाणेन विद्ध्वा दैत्यमुवाच ह ॥ ३३ ॥  
  
रे मूढ मयि त्वं दयां त्यक्त्वा हि सर्वथा ।  
युध्यस्व सर्ववीर्येण पश्यामि तव पौरुषम् ॥ ३४ ॥  
  
प्।७०९)  
  
यदि त्वं पुरुषस्तर्हि अपलाय्य ब्रजिष्यसि ।  
अहं त्वां नव हिंस्यामि कुर्यां त्वां हि पलायतम् ॥ ३५ ॥  
  
श्रुत्वा पुरुषभावेन युध्यस्व विगतत्रपः ।  
इत्युक्त्वा निशितान् भल्लान् देहे तस्य समाक्षिपत् ॥ ३६ ॥  
  
युयुधे सोऽपि कामेश्या बलमाहार्य रोषतः ।  
अथ कर्णान्तपूर्णेन शरेण तस्य वाहनम् ॥ ३७ ॥  
  
जघान कुम्भयोर्मध्ये तेन बाणेन स द्विपः ।  
द्विधा विदलोइतो भूमौ पपात व्यसुरद्रिवत् ॥ ३८ ॥  
  
हतवाहो विषङ्गओऽपि गृहीत्वा सशरं भनुः ।  
योद्धुमभ्यायौ क्रोधाद्भ्रुकुटीकुटिलाऽननः ॥ ३९ ॥  
  
अथ त्रिभिः शरर्देवी धनुस्तूणीरमेव च ।  
मुकुटञ्चाऽपि चिच्छेद कामेशी क्षणमात्रतः ॥ ४० ॥  
  
ततः करालं विपुलमादाय करवालकम् ।  
उपधावद्यावदसौ तावत्तीक्ष्योषुणा पुनः ॥ ४१ ॥  
  
त्रिधा छीत्त्वा महाखड्गं स्मितपूर्वमुवाच तम् ।  
दैत्य ! शूरतमस्त्वं विअ कथमेवं नियुध्यसि ॥ ४२ ॥  
  
शस्त्रं न खलु कस्मान्मे पातितं किञ्चिदङ्गके ।  
किं दया ते सुमहती जातः कस्मान्निरायुधः ॥ ४३ ॥  
  
कथं तां ललितां बद्ध्वाऽस्मान् जित्वा नेष्।यसीरय ।  
उपलब्धं शस्त्रं व्यर्थं विजयहेतवे ॥ ४४ ॥  
  
प्।६१०)  
  
पलाय्य वा गच्छ मम पुरतो यदि पौरुषम् ।  
श्रुत्वा कामेश्वरीवाक्यं कटुकं सोपहासकम् ॥ ४५ ॥  
  
मुष्टिमुद्यम्य तां हन्तुं प्रययौ सम्मुखे तदा ।  
तदा त्रिभिः शरिअर्भूयो विव्याधाऽतिबलेन तम् ॥ ४६ ॥  
  
पादहृन्मुष्टिषु तथाऽहतस्थानत्रयाऽतुरः ।  
पदान्न चलितुं द्रष्टुं मुष्टिञ्च विनिवर्तितुम् ॥ ४७ ॥  
  
असमर्थो लज्जितोऽथ गतोनतर्धानमा"शु वै ।  
तावत् कामेश्वरी देवी शरजालैश्च सर्वतः ॥ ४८ ॥  
  
रुरोध मार्गं दैत्यस्य तद्दभुतामिवाऽभवत् ।  
रुद्धोऽथ सर्वतो मार्गे मायां दैत्यो वितानयत् ॥ ४९ ॥  
  
शस्त्राऽश्मरुधिराऽहीनां पांश्वङ्गारमयीभृताम् ।  
वृष्टिञ्चक्रे महभूतान् राक्षसप्रेतसङ्घकान् ॥ ५० ॥  
  
प्रादुश्चकार विविधां मायामतिभयावहाम् ।  
सृष्टां सृष्टाञ्च तां मायां दैत्यस्यास्त्रैरपाऽकरोत् ॥ ५१ ॥  
  
अथोन्मत्तो महामूर्तिः करालः कृष्णपिङ्गलः ।  
सहस्रवक्त्रो नियुतहस्तपादोऽतिवेगवान् ॥ ५२ ॥  
  
भूत्वा जगाम तां हन्तुंव्यात्ताऽस्यः पावकं वमन् ।  
दृष्ट्वा भीतं शक्तिगणं तं योजनमितोन्नतम् ॥ ५३ ॥  
  
दृष्ट्वाऽसुरस्य सा मायां निर्मायाऽस्त्रमवाऽसृजत् ।  
तेनाऽस्त्रेण क्षणादेव मायाः सर्वा व्यनीनशत् ॥ ५४ ॥  
  
प्।७११)  
  
अथाऽप्यन्तर्हितं दैत्यं कामेशी मन्त्रपाशतः ।  
बद्धवा निपातयामस स्वपुरः क्षणमात्रतः ॥ ५५ ॥  
  
स दैत्यः पाशसम्बद्धः पतितः पादसन्निधौ ।  
लज्जितो नम्रवदनो मृतवन्मीलितेक्षणः ॥ ५६ ॥  
  
बधमेवं विषङ्गं तं चक्रराज रथाऽन्तिकम् ।  
आनयध्वं शक्तिगणा नित्यासा (प्यवदत्तदा) हि सा (?) ॥ ५७ ॥  
  
ययौ नित्या परिवृता श्रीदेवीपादसन्निधिम् ।  
गत्वा रथंसमारुह्य प्रणेमुर्ललिताऽम्बिकाम् ॥ ५८ ॥  
  
आचख्युर्विजायञ्चाऽपि तावता मन्त्रिणीमुखाः ।  
समाजग्मुर्विजित्याऽरीन्नत्वा प्रोचुर्जयं रणे ॥ ५९ ॥  
  
श्रुत्वा सा मन्त्रिणी मुख्या दैत्यानां कैतवोद्यमम् ।  
विस्मितास्तत्र सुराश्चाऽपि दैत्यानां शठतां प्रति ॥ ६० ॥  
  
अथाऽनीतं शक्तिगणैर्बद्धं दैत्याऽनुजं तदा ।  
निशाम्य शक्त्यः प्रोचुरतिक्रोधतयाऽकुलाः ॥ ६१ ॥  
  
बध्यतां हन्यताञ्चैव छिद्यतां भिद्यतामिति ।  
श्रुत्वा दण्डाऽधिसम्म्राज्ञी वधं तस्य व्यचिन्तयत् ॥ ६२ ॥  
  
प्।७१२)  
  
अथ श्रीमातृसम्मत्या मन्त्रिणी प्रब्रवीद्वचः ।  
वधो न युक्तो बद्धस्य मृततुल्यो हि स स्मृतः ॥ ६३ ॥  
  
गछत्वेष समाख्यातुं दैत्यराजाय स्वां दशाम् ।  
इत्युक्त्वा मोचयामास प्राह तं मन्त्रिणी तदा ॥ ६४ ॥  
  
रे दैत्य भूयो मैवं त्वमकार्षिः शूरगर्हितम् ।  
श्रुत्वैवं मन्त्रिणीवाक्यं लज्जितो दैत्यपुङ्गवः ॥ ६५ ॥  
  
नताऽननो ययौ शीघ्रमपश्यन् पृष्ठदः पुनः ।  
अथ तत्र शक्तिगणं समेतं ललिताऽम्बया ॥ ६६ ॥  
  
परस्परं युद्धवृत्तं महायुद्धमद्य दैत्यैः सुभीषणम् ।  
रात्रिरल्पावशेषाऽस्ति पुनः सूर्योदयं प्रति ॥ ६८ ॥  
  
भवेद्युद्धमतीवोग्रं दैत्या कपट्योधिनः ।  
तदस्माभिः पुनर्युद्धे गन्तव्यं सर्वसेनया ॥ ६९ ॥  
  
पुनरत्र चक्रराजरथस्तिष्ठेत चैकलः ।  
यद्य्पि श्रीमहादेव्या महिम्नो नाऽस्ति दुर्घटम् ॥ ७० ॥  
  
तथाप्यसाम्प्रतञ्चैतद्भाति तत्र कथं भवेत् ।  
विमृश्य मन्त्रं बुद्ध्यैतद्युक्तं ज्ञात्वा समीकुरु ॥ ७१ ॥  
  
इतिं वाक्यं समाकर्ण्य दण्डिन्या मन्त्रिणी स्वयम् ।  
अमंसताऽथ तद्युक्तंविचार्यशुद्धया धिया ॥ ७२ ॥  
  
प्।७१३)  
  
ललितां प्राणिपत्याऽह मातराचक्ष्व मे वचः ।  
वदत्येषा वराहाऽस्या सूरस्योदयनं प्रति ॥ ७३ ॥  
  
पुनर्युद्धाय गन्तव्यस्मभिः शक्तिसेनया ।  
अकोशे सेनया हीने रथ एष तवाऽश्रयः ॥ ७४ ॥  
  
न शोभते ह्यनौचित्यादथ शक्तिगणोऽखिलः ।  
नियुद्धश्रान्तिमभ्येत्य रात्रौ विश्रान्तिमेष्यति ॥ ७५ ॥  
  
अद्य संवृत्तयुद्धेन कैतवेन विशङ्किताः ।  
न स्वस्थहृदया भूयो विश्रामं नोपयन्ति वै ॥ ७६ ॥  
  
मन्यसे यदि तत्राऽलमनुजानीहि मां पुनः ।  
प्रविट्तिं भावयिष्यामि शत्रूणामप्रधर्षिणीम् ॥ ७७ ॥  
  
इति विज्ञापिता देवी प्रवृत्तौ तां समादिशत् ।  
अथ सा तिथिर्नित्यासु या तत्राऽस्ति चतुर्दशी ॥ ७८ ॥  
  
आज्ञापयत्तं हि सालनिर्माणे शत्रुरोधने ।  
आज्ञामात्रेण सा देवी ज्वालामालिनिकाऽभिधा ॥ ७९ ॥  
  
वह्निज्वालामहासालं निर्ममेऽसुररोधनम् ।  
वलयीकृत्य शक्तीनां सेनां सालः समास्थितः ॥ ८० ॥  
  
अनुल्लङ्घयोन्नम्रमूर्तिर्बहिर्ज्वालोऽतिभीषणः ।  
अन्तः शीतलयन् शक्तीर्बहिर्योजनदूरगम् ॥ ८१ ॥  
  
दहन् योजनविस्तारमध्यद्वारो व्यराजत ।  
अथैवं सालमालोक्य शक्त्यो गतसाभ्वसाः ॥ ८२ ॥  
  
सुष्वपुः सौख्यतस्तत्र युद्धश्रान्ता हि शक्त्यः ।  
सहस्रसङ्ख्या रक्षर्थ मन्त्रनाथा समादिशत् ॥ ८३ ॥  
  
एवं ज्वालासालमध्ये स्थिता श्रीललिताम्बिका ॥ ८४ ॥  
  
  
इति श्रीमदितिहासोत्तमे त्रिपुरारहस्ये माहात्मयखण्डे श्रीललिताचरित्रे   
विषङ्गपराजयवर्णनं नाम सप्ततितमोऽध्यायः ॥ ५८१६ ॥  
  
  
प्।७१५)  
  
एकसप्तततिमोऽध्यायः   
श्रीचक्रनाशाय विशुक्रेण विघ्नयन्त्रप्रयोगवर्णनम्  
  
बन्धमुक्तो विषङ्गोऽथ ययौ दैत्यचमूं प्रति ।  
दुक्षितोऽतितरां दीनो हतोत्सहोऽतिनिःस्वसन् ॥ १ ॥  
  
एकलो विजने क्वाऽपि निविष्टो हीनवर्चसः ।  
तत्र शुश्राव सेनेशं कुटिलाक्षञ्च मन्त्रिण्ः ॥ २ ॥  
  
हतांस्ततोऽपि दुःखाब्दौ निर्मग्नः समजायत ।  
तावद्विशुक्रोऽभिययौ राजपुत्रसमावृतः ॥ ३ ॥  
  
ददर्षाऽतिविषण्णाऽस्यं विषङ्गमनुजं स्थितम् ।  
पप्रच्छ वत्स किं तेऽद्य पश्यामि मलिनं मुखम् ॥ ४ ॥  
  
पार्ष्णियुद्धे किमासीत्ते वद मे तदशेषतः ।  
श्रुत्वैवं भ्रातृवचनं निःश्वसन् प्राह सऽनुजः ॥ ५ ॥  
  
भ्रातः किं तेऽभिवक्ष्यामि नाऽसीदेवं कदापि मे ।  
जानामि दैत्यनाशाय काल एषोऽप्रदक्षिणः ॥ ६ ॥  
  
अहोऽतिचित्रं दैत्यानां विष्णुवीइर्याऽतियोधिनाम् ।  
पराभवोऽबलासङ्घैर्मृगेशस्यैवजम्बुकैः ॥ ७ ॥  
  
प्।७१६)  
  
एवं दशाऽभिपन्नस्य न युक्तं जीवितं मम ।  
तत् किं करोमि नासीन्मे मृत्युर्युद्धेषु सर्वथा ॥ ८ ॥  
  
अहो धन्या ये मृतास्ते कुटिलाक्षादयोऽसुराः ।  
न तैऽस्वात्मा परीभूतो दृष्तो दुःखाय कुत्रचित् ॥ ९ ॥  
  
भर्तृपिण्डविनिर्योगं कृत्वोत्तमतमां गतिम् ।  
ख्यातिञ्च सङ्गतास्तेऽस्मिन् लोकेऽमुष्मिन्नपि ध्रुवाम् ॥ १० ॥  
  
धिङ् मामेवंविधं दैत्यं न जीवन्तञ्च नो मृतम् ।  
भ्रातः किं बहुनोक्तेन सारंशृणु वदामि ते ॥ ११ ॥  
  
दैत्यानामेष सम्प्राप्तः कालोऽत्यन्तमदक्षिणः ।  
तस्मादहं न जीविष्ये स्त्रीभिर्युद्धे पराजितः ॥ १२ ॥  
  
इतो दैत्यैः समेतोऽहं प्रयातः क्षणदामुखे ।  
पार्ष्णियुद्धे तां विजेतुं समयस्याऽनुरोधतः ॥ १३ ॥  
  
तद्रथस्य पार्ष्णिभागे वयं सर्वे हि सङ्गताः ।  
यावद्रथं समारुह्य तां ग्रहितुमभीप्सवः ॥ १४ ॥  
  
तावत् प्राप्ताः शक्तिगणा रथरक्षाविधौ स्थिताः ।  
तं रथं परैवर्तन्त्यो धृतोद्वातकृपाणिकाः ॥ १५ ॥  
  
अस्माभिस्तर्जयन्त्यस्ता युयुधुर्बलवत्तराः ।  
अनालोके रस्खलन्त्यस्तमिस्त्रायान्तु सर्वतः ॥ १६ ॥  
  
प्।७१७)  
  
तावत्तस्या रथ"श्रेष्ठान्निर्गतास्तिथिसङ्ख्यकाः ।  
निर्ममुर्ज्वलितं शैलमन्धकारनिवारणम् ॥ १७ ॥  
  
परिवब्रुः समेत्याऽस्मान् व्र्षन्त्यः शरसन्ततीः ।  
क्षणेन दमानाद्यांस्ता हत्वा मामभिसंययुः ॥ १८ ॥  
  
तासु मुख्या शक्तिरेका कामेश्यद्भुतविक्रमा ।  
द्वन्द्वे मामभिसङ्गम्य बबन्धाऽर्धनिमेषतः ॥ १९ ॥  
  
न तस्यां मे विक्रमोऽभूद्वीर्यं मायाबलं तथा ।  
बद्धो नीतः पातितोऽथ ललिताचरणान्तिके ॥ २० ॥  
  
तस्या या सचिवेशाणी तमालदलसच्छविः ।  
सौन्दर्यसारसुतनुर्मधुराऽलापरेशला ॥ २१ ॥  
  
तयाऽहं बन्धनान्मुक्तो दयमानस्वभावया ।  
ततो मे जीवतो नार्थो हतकीर्तेर्हतौजसः ॥ २२ ॥  
  
श्रुत्वैवं लषितं तस्य विशुक्रः प्राह सस्मितम् ।  
भण्डाऽभिमतसिद्धयर्थंहतधीर्ललिताऽम्बया ॥ २३ ॥  
  
वत्स त्वं न विजानासि नीतिं युधजयाऽवहाम् ।  
युद्धे महान्तः शूराश्च क्वचिदलपैर्जिता ननु ॥ २४ ॥  
  
भवन्त्येव न तश्चित्रं फलं वा शूरसम्मतम् ।  
गच्छन्हि पादवान् भूमौ दिवाऽपि स्खलति क्वचित् ॥ २५ ॥  
  
प्।७१८)  
  
न स्खलनित् क्वचिदपि स्थावराः किं ततो बवेत् ।  
जयाऽजयौ युद्ध विधावनिर्देश्यौ कथञ्चन ॥ २६ ॥  
  
परन्तु जय एवैष यः पर्यवसितो भवेत् ।  
नाऽन्यो जयो जयः प्रोक्तस्त्वन्तरा संविभावितः ॥ २७ ॥  
  
अहो मोहस्य माहात्म्यं किं वदाम्यहमद्य ते ।   
विचारो धैर्यसहितो मन्त्रयुक्तो जयावहः ॥ २८ ॥  
  
विरमैवं विपर्यासाभावत् सर्वार्थनाशनात् ।  
शृणु मे मन्त्रितं सद्यस्तव दुःखविनाशनम् ॥ २९ ॥  
  
येनोपायेन विबुधाः शक्रमुख्या विनिर्जिताः ।  
पुरा भूयो विस्मृतं ते तदहं शृणु यद्ब्रू वे ॥ ३० ॥  
  
प्रत्यरिप्रत्यूहकरमाभिचारात्मकन्तु तत् ।  
यन्त्रं शत्रुप्रतीघातं विदितं भार्गवान्मया ॥ ३१ ॥  
  
तदद्य रचयाम्याशु विधिदृश्टेन वर्त्मना ।  
तत्प्रयोगाद्भवेदेवं निहतं शक्तिसैनकिम् ॥ ३२ ॥  
  
लिखित्वाऽहं शिलापदे तुभ्यं दास्यामि सम्प्रति ।  
त्वं युक्त्या शक्तिसेनासु प्रक्षिप्याऽगच्छ सत्वरम् ॥ ३३ ॥  
  
ततस्ताः शक्त्यो नष्टवीर्योद्योगास्ततो वयम् ।  
तग्वा दैत्यचमूयुक्ता अनायासेन सत्वरम् ॥ ३४ ॥  
  
  
प्।७१९)  
  
नाशयावः शक्तिगणं नाऽत्र संशयमाप्नुहि ।   
उत्तिष्ठ जहि सन्तापं शोकजं वीर्यनाशनम् ॥ ३५ ॥  
  
श्रुत्वेत्थं भ्रातृकथितं महामायाविमोहितः ।  
जितमित्येव निश्चित्य हर्षमाहारयत् परम् ॥ ३६ ॥  
  
तुष्टाव भ्रातरं भ्राता संश्लाघन् बुद्धिकौशलम् ।  
अथैतद्दैत्यराजाय मन्त्रमावेद्य सम्मतः ॥ ३७ ॥  
  
निर्ममे तद्विग्नकरं यन्त्रं दार्षदपट्टके ।  
स्नात्वा शुचिविधानेन यन्त्रमालिख्य तद्द्रुतम् ॥ ३८ ॥  
  
सम्पूज्य तत्र देवीं तामासुरीं विघ्नकारिणीम् ।  
सुरामांसोपहाराद्यैर्निवेद्य विविधैस्तदा ॥ ३९ ॥  
  
स्वयं दिग्वसनो भुत्वा श्मशानभसिताऽश्रयः ।  
पपौ सुरां करोटीस्थां वाममार्गसमाश्रयः ॥ ४० ॥  
  
जजाप जप्यं कैकस्या मालया दक्षदिङ्कुम्खः ।  
समन्तान्नग्नयुवतीगणेन परिवारितः ॥ ४१ ॥  
  
एवं संसाध्य तद्यन्त्रं विषङ्गाय ददौ तदा ।  
वत्सैतच्छक्तिसेनाया मध्येऽभिमुखभावतः ॥ ४२ ॥  
  
ललितारथराजस्य निक्षिप्याऽयाहि सत्ववरम् ।  
अमोघं विघ्नयन्त्रं तदादाय तत्र संययौ ॥ ४३ ॥  
  
प्।७२०)  
  
रात्रिशेषे विषङ्गोऽथ ज्वालासालं ददर्श ह ।  
अघृष्यं तं समालक्ष्य द्वारे शक्तिगणं तथा ॥ ४४ ॥  
  
न तत्समीपं गतवान् भीत्या दूरे समास्थितः ।  
विचार्य खमवप्लुत्य सालं तमतिवर्तितुम् ॥ ४५ ॥  
  
असमर्थो बलेनाऽन्तः प्रक्षिप्य प्रययौ पुनः ।  
मत्वा कृतार्थमात्मानमाचख्यावग्रजाय तत् ॥ ४६ ॥  
  
विघ्नयन्त्रेण विहताः शक्त्यः स्युरतो द्रुतम् ।  
यस्मादमोघं तद्यन्त्रमापूर्य समधिष्ठितम् ॥ ४७ ॥  
  
इति मत्वा युधविधाविद्योगं विदधेऽसुरः ।  
विशुक्रः सर्वदैत्यानां भ्रातृसंयुतः ॥ ४८ ॥  
  
राजपुत्रैश्च राज्ञा च निर्ययौ नगराद्बहिः ।  
योषितस्थविरबालांश्च वर्जयित्वाऽखिलाऽसुराः ॥ ४९ ॥  
  
रक्षणार्थ शून्यकस्य निक्षिप्याऽक्षौहिणीमिताम् ।  
निर्ययुः सर्वः एवैते दैत्या युद्धाय दंशिताः ॥ ५० ॥  
  
आजग्मुरग्निसालस्य समीपमतिवेगतः ।  
दृष्ट्वाऽप्रघृष्यन्तं सालं भेत्तुं ते मन आदधुः ॥ ५१ ॥  
  
विशुक्रप्रमुखा दैत्या अस्त्राणि ससृजुस्ततः ।  
वायव्यं पार्वतं चान्द्रं शैशिरं पार्थिवं तथा ॥ ५२ ॥  
  
सामुद्रं वारुणं वारं पार्जन्यप्रमुखानि च ।  
विसृष्टं सालमभितो मन्त्रसन्धानसन्धितम् ॥ ५३ ॥  
  
प्।७२१)   
  
संवर्ताऽग्निस्तृणमिव सालो निःशेषतां नयत् ।  
मत्वाऽभेद्यन्तु तं सालं विशुक्रप्रमुखाऽसुराः ॥ ५४ ॥  
  
उत्प्लुत्य यातुमन्तस्ते मन उच्चैः समादधुः ।  
उत्प्लुत्य यावद्यो दैत्यो गन्तुमन्तः समीप्सति ॥ ५५ ॥  
  
ततोऽधिकतरं तत्र प्राकारः समवर्धत ।  
तद्दप्यशक्यं मत्वा ते प्रवेष्तुं द्वारमाययुः ॥ ५६ ॥  
  
प्रविशन्तं ततोऽष्यग्निः क्षणाद्भस्मीकरोत्यलम् ।  
मत्वाऽन्तर्गमनं तस्य दुर्घटं द्वारदे"शगाः ॥ ५७ ॥  
  
शस्त्राणि द्वारमार्गेण चाऽस्त्राण्यलमवाऽसृजुः ।  
विदित्वा दैत्यसेनायाः सन्नाहं द्वाररोधनम् ॥ ५८ ॥  
  
दण्डराज्ञी शक्तिसेनासज्जनार्थं समादिशत् ।  
विघ्नयन्त्रेण विहताः शक्त्यः सर्वतः स्थिताः ॥ ५९ ॥  
  
आलस्यओपहताश्चाऽन्या निद्रामोहसमाकुलाः ।  
दण्डराज्ञीसमादेशन्न किञ्चिन्मानयन्ति ताः ॥ ६० ॥  
  
किन्नः कृत्यं युद्धविद्धौ दैत्यानां घातनं कुतः ।  
न नोपराद्धं दैतेयैः कथं तैर्विग्रहो मतः ॥ ६१ ॥  
  
कुतो बध्या दैत्यगणा देवानामिष्टसिद्धये ।  
दैत्येष्टसिद्धये कस्मान्न बध्या देवतागणाः ॥ ६२ ॥  
  
  
  
प्।७२२)  
  
प्रकृत्या कोपना दण्डराज्ञी सा मन्त्रिणी तथा ।  
पानप्रकर्षतो मत्ता विचारः स्यात्तयोः कुतः ॥ ६३ ॥  
  
महाराज्ञपि कामेशविलासपरमा तदा ।  
युक्ताऽयुक्तविचारेण स्वतो हीना तु सर्वदा ॥ ६४ ॥  
  
मन्त्रिण्या मत्तया प्रोक्तं मनुते सर्वथा हितम् ।  
बालायाः को विचारः स्यात् क्रीडासक्ता हि सा सदा ॥ ६५ ॥  
  
अहो मोहस्य माहात्म्यं किमर्थमसुरा हताः ।  
व्यर्थहिंसाऽपराधेन प्राप्स्यामो नाशमञ्ज्सा ॥ ६६ ॥  
  
इतो निर्गत्य तीर्थेषु गत्वा विहितमार्गतः ।  
दैत्यहिंसनदोषस्य कुर्मो निष्कृतिमादरात् ॥ ६७ ॥  
  
काश्चिदाहुर्वृथा युद्धादलं नो दुःखवर्धनात् ।  
गत्वा स्नानेषु तपसा साधयामः समीहितम् ॥ ६८ ॥  
  
अन्या ऊचुरलं युद्धैर्दुःखदैर्देहनाशनैः ॥  
अनुरूपं पतिं प्राप्य क्रीडामोऽविरतं सुखम् ॥ ६९ ॥  
  
वदन्त्य इत्यादि बहुपृथङ् मतसमाश्रयाः ।  
न युध्यामो वयं व्यर्थं तवाऽज्ञायां न च स्थिताः ॥ ७० ॥  
  
क्रोधं करिष्यसि यदि युध्यामस्तर्हि वै त्वया ।  
वृथाऽभिमानं माकार्षीर्मन्त्रिण्या मत्तया सह ॥ ७१ ॥  
  
प्।७२३)  
  
अस्मान् युद्धे समासाद्य विमदा शीघ्रमेष्यसि ।  
तत्रोचुरन्याः सङ्क्रुद्धाः शूकरास्ये सदा हि नः ॥ ७२ ॥  
  
कुतः क्रुध्यसि नेत्राणि करालान्यवमुञ्चसि ।  
व्रज शीघ्रमितो नो चेदक्षीणि विनिपातये ॥ ७३ ॥  
  
न निर्लज्जा शूकरास्या त्वत्समा भवति द्वचित् ।  
अन्याऽब्रवीत् खड्गकरा निषत्याऽभिमुखे ततः ॥ ७४ ॥  
  
किं बलास्यति मे वाक्यं शृणु कोलाऽनने यदि ।  
दर्पोऽस्ति चेन्मया युद्धे वीर्याद्बुद्धिं समीकुरु ॥ ७५ ॥  
  
जीवितं हास्यसि मुधा युद्ध्वा शस्त्रहता मया ।  
इति दृष्ट्वा शक्तिगणं दण्डिन्यत्यन्तविस्मिता ॥ ७६ ॥  
  
कुत एतदकाण्डे वै शक्तीनां बुद्धिनाशनम् ।  
इति मत्वा द्रुतं गत्वा मन्त्रिण्यै तन्निवेदयत् ॥ ७७ ॥  
  
मन्त्रिण्यपि च शक्तीनां बुद्धिनाशं निशाम्य तु ।  
विस्मिता श्रीमहाराज्ञीमासाद्य प्रणतब्रवीत् ॥ ७८ ॥  
  
मातरत्यद्भुतो विघ्नो नन्वस्माकमुपस्थितः ।  
नूनं भवेत्तु दुष्टानां दैत्यानामेव चेष्टितम् ॥ ७९ ॥  
  
शक्तीनां बुद्धिनाशोऽत्र दृश्यतेऽतिभयङ्करः ।  
दैत्याः सालमुखप्रान्ते सन्नद्धाः समुपस्थिताः ॥ ८० ॥  
  
प्।७२४)  
  
दण्डनीं माञ्च चक्रस्थशक्तीर्हित्वा ह्यशेषतः ।  
भिन्नस्वभावाः सम्भूताः शक्त्यो रोषभाषणाः ॥ ८१ ॥  
  
द्रुतं विधेहि यत्कृत्यं नार्ऽहः कालो विलम्बने ।  
यद्यप्यखिलदैत्याश्च तव भ्रुभङ्गमात्रतः ॥ ८२ ॥  
  
न भवेयुस्तथाप्येतन्नाऽस्माकं सम्मतं सम्मतं भवेत् ।  
अस्मासु दयया मातर्द्रुतं प्रतिविधत्स्व तत् ॥ ८३ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
शक्तिसेनासु विघ्नयन्त्रप्रयोगजनितविघ्नकरणवर्णनं   
नामैकसप्ततितमोऽध्यायः ॥ ५८९८ ॥  
  
प्।७२५)  
  
द्विसप्ततितमोऽध्यायः   
सर्वसेनासमागमवर्णनम्    
  
प्रार्थितैवं श्यामलया श्रीमाता परमेश्वरी ।  
लीलां वितन्वती शीघ्रं संस्मितप्रेमभावतः ॥ १ ॥  
  
कोटीन्दुकिरणाऽभासान् शृङ्गाराऽमृतवर्षणान् ।  
कटाक्षान् कामेशमुखसौन्दर्याब्धावमूर्च्छयत् ॥ २ ॥  
  
अथो देवी स्मिताऽलोककामेशमुखसङ्गतेः ।  
गणनाथः समुदभूदिभास्योऽरुणसम्प्रभः ॥ ३ ॥  
  
गदां शूलं शङ्खमब्जं विषाणं दक्षबाहुभिः ।  
मातुलुङ्गं धनुश्चक्रं पाशं धान्यस्य मञ्जरीम् ॥ ४ ॥  
  
वहन् वामकरैः शुण्डासमात्तमणिभाजनः ।  
रक्तकौशेयवसनो दिव्यामाल्यविभूषणः ॥ ५ ॥  
  
त्रिनेत्रश्चन्द्रचूडालो मणिकोटीरमण्डितः ।  
शक्त्या समाश्लिष्टदेहो गलन्मदजलाऽइलः ॥ ६ ॥  
  
प्रणम्य ललितां देवीं बद्धाञ्जलिपुटोऽब्रवीत् ।  
देवी ब्रूहि मया यत्तत्कृत्यमत्र रणोद्यमे ॥ ७ ॥  
  
प्।७२६)  
  
तते कृपावशादेव साध्याम्यतिदुःशकम् ।  
श्रुत्वैवं प्राह गणपं ललिताम्बा महेश्वरी ॥ ८ ॥  
  
गच्छ वत्स दैत्यकृतमभिचारं विनाशाय ।  
एवं तया समाज्ञप्तो गणेशो धूनयन् करम् ॥ ९ ॥  
  
विचिन्वन्नब्न्हितस्तत्र क्षणाद्यन्त्रं समासदत् ।  
आसाद्य विघ्नयन्त्रं तच्छक्तिसङ्घस्य पश्यतः ॥ १० ॥  
  
वज्रसारमपि क्रोधाद्बिभेद रदघाततः ।  
निमिषात्तच्चूर्णयित्वा तिलशस्तदनन्तरम् ॥ ११ ॥  
  
ज्वलत्सलद्वारभागान्निर्ययौ योद्धुमुत्सुकः ।  
निविश्य दैत्यसेनां तां युयुधे दैत्यपुङ्गवैः ॥ १२ ॥  
  
पिपेष गदया काश्चित् काश्चिश्चिच्छेद चक्रतः ।  
शूलेन दारयश्चान्यान् शरैरन्यान् विभेद च ॥ १३ ॥  
  
अमारयद्विषाणेन दैत्यानन्यान् सहस्रशः ।  
एवं दैत्यपतीन् भूयो गणेशः क्षयमानयत् ॥ १४ ॥  
  
कर्णतालमहावायुविधूता दैत्यवाहिनी ।  
नासावायुमहावेगविकृष्टाः सङ्घ"शोऽसुराः ॥ १५ ॥  
  
अवशा विवशुः शीघ्रं शुण्डासुषिरमार्गतः ।  
शुण्डाऽन्तर्भागसङ्घट्टान्मृताश्छिन्नाऽङ्गबन्धनाः ॥ १६ ॥  
  
प्।७२७)  
  
केचिन्मूर्च्छामनुप्राप्ता निश्वासाद्भुवि पोथिताः ।  
प्राणान् जहुस्तथाऽन्ये चाऽक्षताः श्रोत्रविलायनात् ॥ १७ ॥  
  
विनिर्गताः कर्णतालाऽस्फालिता जीवितं जहुः ।  
एवं विनाशयन् दैत्यांस्तत्सेनायां गणेश्वरः ॥ १८ ॥  
  
भण्डपुत्रान् समादाय गदापापैरपातयत् ।  
विषङ्गं हृदि दन्तेन चकराऽत्यन्तविक्षतम् ॥ १९ ॥  
  
विषङ्गो राजपुत्राश्च यदा मूर्च्छामुपाऽययुः ।  
तदा दृष्ट्वा दैत्यगणा मत्वा प्रत्यक्षमन्तकम् ॥ २० ॥  
  
हा हेति भीताः समरं त्यक्त्वा दूरं पलायिताः ।  
दृष्ट्वैवं विद्रुतं सैन्यं विशुक्रोऽतिरुषान्वितः ॥ २१ ॥  
  
आययौ रथसंस्थानो युध्यन्तं विघ्ननायकम् ।  
अथाऽभवन्महायुद्धं विशुक्रगजवक्त्रयोः ॥ २२ ॥  
  
शस्त्राऽस्त्रवर्षणं घोरं परस्परजयैषणम् ।  
अथेभवक्त्रः सङ्क्रुद्धो गदापातेन तद्रथम् ॥ २३ ॥  
  
साऽश्वं ससारथिं शीघ्रं चूर्णयामास संयुगे ।  
अथ क्रुद्धो विशुक्रोऽपि गदामुद्यम्य वेगतः ॥ २४ ॥  
  
प्राहरत् कुम्भयोस्तस्य सर्वप्राणेन मन्युना ।  
गदाप्रहारसम्भिन्नकुम्भदेशाद्गणेशितुः ॥ २५ ॥  
  
बहु सुस्त्राव रुधिरमथ क्रुद्धो गणाधिपः ।  
जघान शूलेन हृदि विशुक्रस्याऽतिवेगतः ॥ २६ ॥  
  
प्।७२८)  
  
शूलनिर्भीन्नहृदयो विशुक्रो मूर्च्छितोऽपतत् ।  
एवं विशुक्रं निर्जित्य ययौ भण्डरथं प्रति ॥ २७ ॥  
  
दृष्ट्वाऽयान्तं नियुद्धाय गणेशं स्वात्मना सह ।  
विचारयत् स्वान्तरङ्गे तमजेयं विभावयन् ॥ २८ ॥  
  
एष योद्धुं समायाति सिन्धुरास्यो मया सह ।  
अजेयोऽयं महावीर्यः सर्वैर्देवासुरैरपि ॥ २९ ॥  
  
मम सङ्क्ल्प एषोऽस्ति तदा श्रीललिताऽम्बया ।  
शर्स्त्रहत इमं देहं त्यक्त्वा तल्लोकमाप्नुयाम् ॥ ३० ॥  
  
तत्र विघ्नमिमं मन्ये कथं मे स्यात् समीहितम् ।  
नूनमेष पुरा युद्धं चक्रे येन महौजसा ॥ ३१ ॥  
  
द्विपाऽसुरेण तं स्रक्ष्ये तेनैष समियाद्रणे ।  
ततोऽहं तां समायास्ये योद्धं श्रीललिताम्बिकाम् ॥ ३२ ॥  
  
इति निश्चित्य ससृजे गजदैत्यं महाद्भुतम् ।  
पर्वताऽभं महाभीमं परिघोद्यत्सुपुष्करम् ॥ ३३ ॥  
  
अभिद्रवद्गणपतिं स दैत्यो भण्डदेशितः ।  
आसाद्य गजदैत्यं तं युयोध गणनायकः ॥ ३४ ॥  
  
एवं युध्यति नागास्ये विघ्नयन्त्रस्य नाशनात् ।  
शक्त्यः प्रकृतिं प्राप्य निर्युर्युद्धगेतवे ॥ ३५ ॥  
  
प्।७२९)  
  
आलक्ष्य युद्धसन्नहं भण्डदैत्यस्य सर्वथा ।  
अशेषदैत्यसेनानां मन्त्रिणी दण्डिनीयुता ॥ ३६ ॥  
  
मन्त्रयित्वा महाराज्ञी स्वयं युद्धाय निर्ययौ ।  
अशेषशक्तिसेनाभिर्दशिताभिः परिवृता ॥ ३७ ॥  
  
आदौ सम्पत्करी देवी र्णकोलाहलाऽभिधे ।  
समारुह्येभसेनाभिर्निर्जगामाऽतिसम्भ्रमात् ॥ ३८ ॥  
  
अथाऽपराजिताऽशवस्था निर्ययौ परमेश्वरी ।  
अश्वारुढाऽश्वसेनाभिरावृता युद्धसम्भ्रमात् ॥ ३९ ॥  
  
तन्मध्ये श्रीमहाराज्ञ्या प्रतिरुद्धा रणोत्सुका ।  
बाला प्रणम्य ललितां प्राह मञ्जुलया गिरा ॥ ४० ॥  
  
मातर्मामनुजानीहि युधाय कृतनिश्चयाम् ।  
सदा युद्धविधानाय समुत्सुकितमानसाम् ॥ ४१ ॥  
  
त्वयाऽहं प्रतिरुद्धाऽस्मि प्रसक्तेऽपि महारणे ।  
पादौ मूर्ध्ना स्पृशाम्येषा देह्यज्ञां समराय मे ॥ ४२ ॥  
  
चिरादुत्कण्ठिता युद्धे निर्गमं नो लभाम्यहम् ।  
आद्ये दिनेऽपि मे युद्धं नाऽसीन्मानसपूरणम् ॥ ४३ ॥  
  
प्।७३०)  
  
मध्ये तया कोलमुख्या विहता युधि वै मुधा ।  
अद्य मे पूरयस्वाऽशां चिराद्युद्धाय सम्भृताम् ॥ ४४ ॥  
  
इति बालावचः श्रुत्वा ललिता श्रीपराम्बिका ।  
प्रहसन्ती मन्त्रनाथामुखं समवलोकयत् ॥ ४५ ॥  
  
देव्याशयं विदित्वा सा कुमारीं प्राह मन्त्रिणी ।  
कुमारि ! शृणु मे वाक्यं यदि त्वं योद्धुमिच्छसि ॥ ४६ ॥  
  
तत्त्वया समन्येनैव योद्ध्व्यं यदि मन्यसे ।  
एकेन सह युध्यस्व दण्डिन्या च मया सह ॥ ४७ ॥  
  
युद्धे नौ न परित्यज्य दैत्यसेनासु चैकला ।  
प्रवेष्टव्यं क्वचिद्वाऽपि तवाऽवां पक्षसंश्रये ॥ ४८ ॥  
  
भवावस्तद्वदत्रैव केन युद्धंहि वाञ्छसि ।  
श्रुत्वैवं मन्त्रिणीवाक्यं प्राह बालाऽम्बिका पुनः ॥ ४९ ॥  
  
युध्याम्यहं भण्डपुत्रैर्न तेष्वन्या कथञ्चन ।  
सर्वथा बाणमेकं वा विसृजेदहमेकल ॥ ५० ॥  
  
युद्ध्वा तस्तान्निहन्म्येव न तद्वाहा रथा अपि ।  
आयुधादिनि नाश्यानि अन्याभिर्जातु कुत्रचित् ॥ ५१ ॥  
  
प्।७३१)  
  
श्रुत्वा बालावचो भूयो मन्त्रिणी तामुवाच ह ।  
एकेन युध्यस्व रणे देव्यादिष्टे कथं त्वया ॥ ५२ ॥  
  
त्रिंशद्भिर्विरियते युधं नेदमौपयिकं तव ।  
भण्डपुत्र महाशुरा भण्डतुल्यपराक्रमाः ॥ ५३ ॥  
  
भीमसंहननाः सर्वे कूटयुद्धविशारदाः ।  
एकेन तेषु युध्यस्व येन योद्धुं समीप्सितम् ॥ ५४ ॥  
  
इति वाक्यं श्यामलायाः शुत्वा बालाऽम्बिका ततः ।  
प्रणम्य भूयस्तैर्युद्धमयाचत कृताऽञ्जलिः ॥ ५५ ॥  
  
याचतीं तां समालोक्य प्रीता सा ललिताम्बिका ।  
ददावनुज्ञां समरे आश्लिष्य प्रीतिपूर्वकम् ॥ ५६ ॥  
  
अथ प्राह पुनर्देवीं बाला श्रीत्रिपुरां तदा ।  
मातरन्यच्छृणु वचो दण्डिन्येसा मया सह ॥ ५७ ॥  
  
न तिष्ठतु युद्धभुवि भूय एषा पुरा मम ।  
व्यनाशयद्युद्धरसं यद्यागच्छेन्मया सह ॥ ५८ ॥  
  
पृष्ठतस्तिष्ठतु न तु विघ्नं भूयः करिष्यति ।  
यदि युद्धे पुनर्विघ्नं करिष्यति तदा शृणु ॥ ५९ ॥  
  
मया पराहतां युद्धे द्रुतमेनां प्रपश्यसि ।  
एवं वदन्तीं बालां तां मत्वा रुष्टाञ्च ओत्रिणी ॥ ६० ॥  
  
प्।७३२)  
  
नत्वा तां सान्त्वयामास मृदुवाक्यैः सुपेशलैः ।  
देवि शङ्कान्त्यज मयि आगच्छामि त्वया सह ॥ ६१ ॥  
  
निशामयामि ते युद्धं करोमि तव यत्प्रियम् ।  
तवाऽज्ञामनुरुध्यैव पुरतः पृष्टोऽपि वा ॥ ६२ ॥  
  
स्थास्यामि न हि विघ्नं मे भविष्यति च ते युधि ।  
इति श्रुत्वा दण्डिनीं सा मोदादाश्लिष्य सत्वरम् ॥ ६३ ॥  
  
रथमारुह्य तरसा निर्ययौ समरोत्सुका ।  
मन्त्रिणी दण्डनाथा च स्वस्वस्यन्दनसंस्थिते ॥ ६४ ॥  
  
ययतुः पार्श्वयोस्तस्याः शक्तिसेनासमावृते ।  
अथ श्रीचक्रराजाख्यरथमारुह्य सत्तवरम् ॥ ६५ ॥  
  
युधाय निर्यया देवी वीरसन्नाहसन्नता ।  
तत्पृष्ठतः समारुह्य तिमिरस्तोमसम्प्रभम् ॥ ६६ ॥  
  
त्रुरगं मारुतजवं निर्ययौ सा तिरस्कृतिः ।  
विकर्षन्ती शक्तिसेनाममेयां सागरोपमाम् ॥ ६७ ॥  
  
अथ सेनाद्वयमुखम्भूद्भीमं सुसङ्गतम् ।  
युधवाद्यचित्ररवो नेमिघोषाऽतिमांसलः ॥ ६८ ॥  
  
वीरास्फोटैर्हुङ्कृतैश्च गजमण्डलचीत्कृतैः ।  
हयह्वेषितसंरावैवृर्वधेऽतितरां तदा ॥ ६९ ॥  
  
प्।७३३)  
  
अथ शस्त्र प्रपातोऽभूश्चटश्चटरवोद्धतैः ।  
लोहितानां महाऽसारवर्षणोऽतिभयङ्करः ॥ ७० ॥  
  
हतोऽसि हंस्यसे शीं तिष्ठ मा विद्रुतिं त्यज ।  
द्रुतं वीर्यं दर्श्य ते प"य मेऽद्य पराक्रमम् ॥ ७१ ॥  
  
एवं वचांसि बहुधा श्रुयन्ते तत्र सङ्गरे ।  
शिथिलाङ्गाः शरैः केचित् केचित् परशुदारिताः ॥ ७२ ॥  
  
शूलष्वन्येऽभिसम्प्रोताः परे खड्गैर्विपाटिताः ।  
निष्पिष्टाः परिघैरन्ये चक्रैश्छिन्नगलाः परे ॥ ७३ ॥  
  
तोमरैर्भेदिताः केचिद्विक्षताः प्रसपट्टिशैः ।  
भिन्दिपालैः शकलिता गदाभिर्भिन्नमस्तकाः ॥ ७४ ॥  
  
दैत्या अभूवन् समरे शक्तिभिर्गाढसंहताः ।  
सरितः शोणितवहा ववुस्तत्र सहस्रशः ॥ ७५ ॥  
  
एवं शक्तिभिरत्यन्तमर्दिता दैत्यवाहिनी ।  
पलायिता क्रन्दमाना शक्तिशस्त्राऽतिवेधिता ॥ ७६ ॥  
  
असहन्ती शक्तिसेना सम्मर्दबलवत्तरम् ।  
जलाशयाच्छिन्नबन्धात्तोयानीव क्षयं गता ॥ ७७ ॥  
  
तद्दृष्ट्वा विहतां सेनां दैत्यानां भण्डसूनवः ।  
चतुर्बाहुमुखास्त्रिंशत्सङ्ख्याश्चित्रपराक्रमाः ॥ ७८ ॥  
  
प्।७३४)  
  
भण्डतुल्यबलाः शस्त्रास्त्राऽभिज्ञा युद्धदुःसहाः ।  
रथाऽरुढा शक्तिसेनां जघ्नुः सायकवृष्टिभिः ॥ ७९ ॥  
  
तैः कलितमभूच्छक्तिसैन्यं सरतापनैः ।  
शस्त्राऽस्त्रतेजो दैत्यानामसह्यं प्राप्य सर्वतः ॥ ८० ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
सर्वसेनासमागमवर्णनं नाम द्विसप्ततितमोऽध्यायः ॥ ५९७८ ॥  
  
प्।७३५)  
  
त्रिसप्ततिमोऽध्यायः    
महावीरभण्डपुत्रवधवर्णनम्   
  
एवं युद्धकथां श्रुत्वा प्राह कुम्भभवो मुनिः ।  
हयाऽनन ! महाश्चर्यमाख्यानं सम्यगीरितम् ॥ १ ॥  
  
गणनाथस्य कथितो गजाऽसुरसमागमः ।  
युद्धं तयोः कथमभूत्तन्ममाऽचक्ष्व पृच्छतः ॥ २ ॥  
  
इति पृष्ठः कुम्भभवमुनिना तुरगाऽननः ।  
गणनाथमहायुद्धां प्रवक्तुमुपचक्रमे ॥ ३३ ॥  
  
अगस्त्य शृणु वक्ष्यामि कथामत्यद्भुतां तव ।  
गणनाथमहावीर्यसम्भृतां संयुतां रसैः ॥ ४ ॥  
  
भण्डसृष्टेन दैत्येन युयोध स गणेश्वरः ।  
मुहूर्तमात्रमभवत्तयोर्युद्धं सुदुःसहम् ॥ ५ ॥  
  
अथ दैत्यः ससर्जाऽन्यान् दैत्यानात्मपराक्रमान् ।  
तुल्यरूपांस्तुल्यजवांस्तुल्यसाहसविक्रमान् ॥ ६ ॥  
  
ताननेकान् युध्यमानान् दृष्ट्वा क्रुद्धो गणेश्वरः ।  
ससर्ज स्वात्मनस्तुल्यान् गणेशानपि कोटिशः ॥ ७ ॥  
  
प्।७३६)  
  
तत्रैकैकेन दैत्येन प्रत्येकं गणनायकाः ।  
युयुधुश्चित्रशस्त्रस्त्रैस्तदद्भुतमिवाऽभवत् ॥ ८ ॥  
  
दैत्याः शक्तिगणाश्चापि तयोर्युद्धं महाद्भुतम् ।  
ददृशुः प्रेक्षका भूत्वा युद्धसंरम्भविस्मृतेः ॥ ९ ॥  
  
अथ ते गणनाथास्तु जघ्नुर्विक्रम्य हेतिभिः ।  
कश्चिच्छूलाहतः  कश्चिश्चक्रेण शकलीकृतः ॥ १० ॥  
  
कश्चिद्गदाभग्नतुण्डः कश्चिद्द्न्तविदारितः ।  
कश्चिन्निघृष्ट उरसा कश्चित्पादप्रपेषितः ॥ ११ ॥  
  
कश्चित् कुम्भाऽहतिर्भिन्नकुम्भः प्राणान् जहौ युधि ।  
एवं ते नाशिता दैत्या दैत्यसृष्टा गजाननैः ॥ १२ ॥  
  
अथैकलः समभवत् पुनर्गजमहासुरः ।  
युयोध बलवांस्तत्र गणेशेनाऽतिसाहसी ॥ १३ ॥  
  
महागणेशोऽपि दृष्ट्व दैत्यं पूर्ववदेकलम् ।  
सञ्झार गणपतीन् स्वाङ्गे निमिषमात्रतः ॥ १४ ॥  
  
अथाऽभवन्महायुद्धं तयोर्विक्रमतोर्युधि ।  
अनेकशस्त्राऽस्त्रगणैः सङ्कुलं सुभयङ्करम् ॥ १५ ॥  
  
अथ सोऽपि महादैत्यो माययाऽभून्महोन्नतः ।  
सहस्त्राऽस्यस्तद्द्विगुणभुजश्चित्राऽयुधैर्वृतः ॥ १६ ॥  
  
प्।७३७)  
  
क्षणे क्षणे च श्स्त्राणां सहस्रं स ससर्ज ह ।  
सृष्टं सृष्टं शस्त्रगणं नाशयद् गणनायकः ॥ १७ ॥  
  
दृष्ट्वा दैत्यस्य मायां तां तां गणेशोऽतिरुषाऽन्वितः ।  
चिच्छेद युगपत्तस्य धृतं शस्त्रसहस्रकम् ॥ १८ ॥  
  
अथाऽभवद्गदायुद्धं गणेशगजदैत्ययोः ।  
महत्या गदया नूनं निघ्नतोरितरेतरम् ॥ १९ ॥  
  
तदा गणेशगदया ताडिता तस्य सा गदा ।  
शकलीभूय पतिता ततो दैत्यो निरायुधः ॥ २० ॥  
  
मुष्टिमुद्यम्यगणपं हन्तुमायान्महासुरः ।  
दृष्ट्वाऽयान्तं दैत्यवरं गणेशः प्राक्षिपद्गदाम् । २१ ॥  
  
सा गदा प्राप्य तद्देहं नैषद्रुजमुदावहत् ।  
गदाप्रतिहताऽङ्गेन पपात भुवि सा वृथा ॥ २२ ॥  
  
अथ च्क्रं त्रिशूलञ्च परिघं शक्तिमेव च ।  
क्षिप्तं क्षिप्तं वृथा भूमावपतद्देहसङ्गतः ॥ २३ ॥  
  
उपलानां वृष्टिरिव गण्डशैल इवाऽभवत् ।  
दृष्ट्वा दैत्यं सर्वशस्त्रैरजेयं स गणाधिपः ॥ २४ ॥  
  
चिन्ताकुलः समभवत्तावन्मुष्ट्या जघान् सः ।  
अथाऽभवत्तयोर्मुष्टियुद्धमत्यन्तदारुणम् ॥ २५ ॥  
  
प्।७३८)  
  
मुष्टिसंहननोदञ्चदग्निवर्षणसंयुतम् ।  
तं ततो बाहुबन्धेन बद्धा दैत्यं निपातयत् ॥ २६ ॥  
  
निपात्य पादेनाऽक्रम्य हृदि दन्तेन दारयत् ।  
एवं विदारितो दैत्यो जहौ प्राणांस्तदा रणे ॥ २७ ॥  
  
हत्वैवमिभदैत्यं तं पुनर्भण्डासुरं प्रति ।  
युधायाऽभ्याजगामाऽशु गणेशोऽद्भुतविक्रमः ॥ २८ ॥  
  
तदाऽयान्तं गणपतिं दृष्ट्वा भण्डमहासुरः ।  
चिन्तयल्ल्लितां देवीं भीतस्तस्य पराक्रमात् ॥ २९ ॥  
  
मातस्त्वयाऽयं समरे हतो देहो विनश्यतु ।  
इति पूरय मद्वाञ्छां प्रपन्नस्त्वत्पदाऽम्बुजम् ॥ ३० ॥  
  
तद्विदित्वा भक्तवाञ्छापूरणाय महेश्वरी ।  
सस्मार सिन्धुरमुखं चक्रराजरथस्थिता ॥ ३१ ॥  
  
विदित्वा संस्मृतीं देव्या आजगाम गजाननः ।  
प्रणम्य प्राह मातः किं स्मृतो युद्धविधौ स्थितः ॥ ३२ ॥  
  
प्राह श्रुत्वा वचस्तस्य ललिता परमेश्वरी ।  
वत्साऽलं युद्धविधिना तिष्ठ मत्पार्श्वतोऽधुना ॥ ३३ ॥  
  
एता युद्धोत्सुका देव्यो युध्यन्त्वसुरसेनया ।  
इत्याज्ञप्तो गणेशानो विरराम नियुद्धतः ॥ ३४ ॥  
  
प्।७३९)  
  
अथ भण्डसुतैः शक्तिसेनां दृष्ट्वाऽतिविक्षताम् ।  
तान् सयकैः किरन्ती सा बाला युद्धे समासदत् ॥ ३५ ॥  
  
असङ्ख्यादैत्यसेनाभिर्यता दैत्येशसूनवः ।  
अत्यद्भुतक्रियां युद्धे बालां वव्रूरणाऽजिरे ॥ ३६ ॥  
  
कोटिशो दैत्यसुभ्टा विचित्राऽयुधवर्षणैः ।  
बालां रथस्थां ववृषुर्गर्जन्तो युध्धदुर्मदाः ॥ ३७ ॥  
  
अथ शक्तिगणं प्राह दण्डिनी परम्ं वचः ।  
शृणुध्वं शक्त्यः सर्वा बालाम्बाज्ञां ब्रवीमि वः ॥ ३८ ॥  
  
एषा यैर्युध्यति युधि न तेषु सहसा क्वचित् ।  
प्रयोक्तव्यं शस्त्रगणं दण्ड्या सा मेऽन्यथा भवेत् ॥ ३९ ॥  
  
प्रेक्षध्वमस्याः समरं न योद्धव्यं कथञ्चन ।  
इति सङ्घोष्य सेनासु मन्त्रिण्या सहिता स्वयम् ॥ ४० ॥  
  
पार्श्वं समाश्रितवती तस्याः समरवैभवे ।  
अथ श्रुत्वा दण्डराज्ञ्याः शासनं मुदिता हि सा ॥ ४१ ॥  
  
असङ्ख्यैर्दैत्यसुभटैरेकला युयुधेऽद्भुतम् ।  
सिद्धर्षिदेवतामुख्याः पश्यन्त्याऽकाशमाश्रिताः ॥ ४२ ॥  
  
युध्यन्तीं बहुभिश्चैकां कुमारीं विस्मिताऽभवन् ।  
अथ दैत्योत्सृष्टशस्त्रवृन्दैराच्छादिताऽभवत् ॥ ४३ ॥  
  
प्।७४०)  
  
बालसूर्योऽभ्रपऽलैरिव सा सर्वतो दिशम् ।  
दृष्ट्वा छन्नां शस्त्रगणैर्विमताः शक्त्योऽभवत् ॥ ४४ ॥  
  
ततः क्षणेनैव बाला प्रतिशस्त्राऽभिवर्षणैः ।  
विनाश्य तां शस्त्रवृषिं भूयः सर्वान् जघान ह ॥ ४५ ॥  
  
अथ तेषामसङ्ख्यानां युगपल्लघुविक्रमा ।  
आयुधानि वाहनानि नाशयिश्चित्रविक्रमा ॥ ४६ ॥  
  
भूयो गृहीतमात्राणि शस्त्राण्यपि समाच्छिनत् ।  
अथ तीक्षणैः शरैर्दैत्यान्नाशयत् साऽतिवेगतः ॥ ४७ ॥  
  
शराऽदानञ्च सन्धानं पूरणञ्च विसर्जनम् ।  
न लक्ष्यतेऽतिनिपुणदृशा केनाऽपि सर्वथा ॥ ४८ ॥  
  
किन्तु तस्या धनुर्मध्याद्भूविलाच्छलभा इव ।  
प्रसरन्ति शरास्तीक्ष्णा दिक्ष्वन्तरविहीनतः ॥ ४९ ॥  
  
सङ्घशो दैत्यमूर्धानः पतन्ति तृणराजतः ।  
फलानीव सुपक्वान्।"चटमाअरवाः ॥ ५० ॥  
  
केचिच्छिन्नकराऽङ्घ्य्रूरुवक्षःकुक्षिगलाः परे ।  
निरन्तरतया विद्धाः सहस्राक्ष इवाऽभवन् ॥ ५१ ॥  
  
अन्ये च खण्डिता दैत्यास्थिलशः कीर्णदेहकाः ।  
केचिद्वक्षसि संविद्धा हृतप्राणाः स्थिरं स्थिताः ॥ ५२ ॥  
  
प्।७४१)  
  
धृतशस्त्राः प्रदृश्यन्ते लिखिताः सुभटा इव ।  
केचिच्छराऽहतेर्वेगान्नीयन्ते गतजीवनाः ॥ ५३ ॥  
  
युध्धकातरभावेन पलायनपरा इव ।  
एवं तया मुहूर्तेन कोटिशो दैत्यपुङ्गवाः ॥ ५४ ॥  
  
गताऽसवोऽभवन् पेतुर्विक्षतास्ते शतोत्तराः ।  
न तत्र दैत्यः शूरोऽपि कश्चित् स्वात्माऽवने विभुः ॥ ५५ ॥  
  
क्व युद्धं क्व च वा शस्त्रपातनं कर्तुमर्हति ।  
न दैत्या युद्धमत्यन्तमेकाकिन्य विदुः क्वचित् ॥ ५६ ॥  
  
कोटिशः शक्तिसेनानां युद्धं जानीयुरञ्जसा ।  
शक्तिसेना नभःसंस्था देवाद्याश्च समन्ततः ॥ ५७ ॥  
  
दृष्ट्वा बालाविक्रमं तमाश्चर्यं परमङ्गताः ।  
अथैवं निघ्नतीं बालां दृष्ट्वा दैत्याश्चमूङ्गताः ॥ ५८ ॥  
  
भीताः शस्त्राणी निक्षिप्य पलायनपराऽभवन् ।  
हा हताःस्मो न चेयं वै योषिद्बाला कुमारिका ॥ ५९ ॥  
  
प्रत्यक्षमन्तकः प्राप्त एवमस्मान् विहिंसितुम् ।  
अद्य निःशेषितं सैन्यं दैत्यानां भवति क्षणात् ॥ ६० ॥  
  
वदन्त एवं क्रोशन्तो दुद्रुवुः सर्वतो दिशम् ।  
शस्त्रधारासुनिचिते मार्गमप्राप्य निर्गमे ॥ ६१ ॥  
  
शरधाराशकलिताः पेतुदैत्यास्तु सङ्घशः ।  
केच्छिरैः सुसंविद्धाः पतिताः "शवराशिषु ॥ ६२ ॥  
  
प्।७४२)  
  
भीता निविश्य स्वात्मानमरक्षन्मृत्युभीतितः ।  
एवं तदा दैत्यसैन्यं प्रायो नष्टं पलायितम् ॥ ६३ ॥  
  
शिष्टञ्चाऽपि निशाम्याऽथ भण्डपुत्राः समाययुः ।  
रथाः सिंवाहा महाचापधरा भृशम् ॥ ६४ ॥  
  
क्रुधा एकप्रपातेन बालां वव्रुः समन्ततः ।  
महामेघा इव श्यामा गर्जन्ती मृगराजवत् ॥ ६५ ॥  
  
वर्षन्तः शरधाराभिर्बालां सूर्यमिवाऽम्बरे ।  
तैरनेकैः कुमारी सा विष्णुतुल्यपराक्रमैः ॥ ६६ ॥  
  
सङ्गता युधि दृष्टाऽभूल्लीलया तान् युयोध च ।  
मन्त्रिणीदण्डिनीमुख्या दृष्ट्वा बालापराक्रमम् ॥ ६७ ॥  
  
विष्मिताः श्रीपरादेव्यै समाचख्युर्महारणम् ।   
देवि नूनं सा कुमारी न शेषयितुमर्हति ॥ ६८ ॥  
  
भण्डं तद्भ्रातरौ वाऽ।पि पुत्रान् सेनागतानपि ।  
लीलयैवाऽद्य निःशेषं करिष्यति न संशयः ॥ ६९ ॥  
  
एवं युद्ध्वा क्षणं मन्दं भण्डपुत्रैः प्रतापनैः ।  
तेषां वाहान् ध्वजं छत्रं युगपन्नाशयच्छरैः ॥ ७० ॥  
  
तेषां सायकवृष्टिं तां विधूय प्रतिवृष्तिभिः ।   
शरासनं क्रमात्तेषां चिच्छेद सुपतत्रिभिः ॥ ७१ ॥  
  
प्।७४३)  
  
अथ ते रोषिताः खड्गगदाप्रमुखमायुधम् ।  
परामृशुर्निहन्तुं तां यावत्तवदियं द्रुतम् ॥ ७२ ॥  
  
आत्तमात्तं प्रचिच्छेद तदद्भुतमिवाऽभवत् ।  
एवं निरायुधा दैत्या जातास्तस्याः पराक्रमम् ॥ ७३ ॥  
  
अत्यद्भुतं मेनिरे ते चिन्ताञ्चाऽपुर्महत्तराम् ।  
एवं बालमहाकालग्रस्तान् युधि निशाम्य वै ॥ ७४ ॥  
  
विषङ्गश्च विशुक्रश्च महासिन्यपरीवृतौ ।  
रक्षितुं तान् राजपुत्रानभ्याययतुराशु वै ॥ ७५ ॥  
  
मा विभ्याऽगतावावां वदन्ताविति सा शिवा ।  
ददृशे शखवर्षाणि कुर्वन्तौ कालमेघवत् ॥ ७६ ॥  
  
दृष्त्वा बालाऽतिहर्षेण तां वृष्टिं शस्त्रसङ्कुलाम् ।  
निवारयल्लीलयैव ततस्तां दैत्यवाहिनीम् ॥ ७७ ॥  
  
क्ऽणेन वायव्याऽस्त्रेण महावायुर्घटनिव ।  
नामशेषां कृतवती ततस्तावतिरोषितौ ॥ ७८ ॥  
  
आयान्तावतिवेगेन गदाखड्गकरावुभौ   
दृष्ट्वा शरैर्वाहनेभान् युद्धेऽनाशयदञ्जसा ॥ ७९ ॥  
  
अथैकेन पृथग्वक्षोदेशे बलवदाहतौ ।  
मूर्च्छितौ पेततुर्भूमौ वज्राऽहतनगाविव ॥ ८० ॥  
  
तदन्तरे भण्डपुत्राः शस्त्रहेतोः परावृताः ।  
तानिवृत्तान् समालोक्य विरथानकरोत् क्षणात् ॥ ८१ ॥  
  
प्।७४४)  
  
पादचारान्निहत्याऽसु जङ्घयोर्निशितैः शरैः ।  
प्राहरे भण्डदायादाः शूराणां वः कथं त्विदम् ॥ ८२ ॥  
  
दर्शनं युधि पृष्ठस्य योग्यं ब्रूत पलायताम् ।  
शुत्वा कटुरसोदर्कं भाषितं तेऽतिमानिनः ॥ ८३ ॥  
  
ब्रूयुर्मन्युज्वलन्नेत्रा निवृत्ताः सम्मुखे रणे ।  
धिङ्मुग्धे बालिकां दृष्ट्वा दयमानस्वभावतः ॥ ८४ ॥  
  
जीवस्यस्मान् समासाद्य मृत्युकल्पान् कथञ्चन ।  
तत् पश्य सद्यस्त्वां कुर्मो विमदां तत् स्थरीभव ॥ ८५ ॥  
  
इत्युक्त्वामुष्टिमुद्यम्य धावमानान् स्वसम्मुखे ।  
प्रत्येकं निशितैर्भल्लैस्तच्छिरांसि चकर्तह ॥ ८६ ॥  
  
पक्वतालफलानीव पेतुस्तन्मस्तकान्यथ ।  
हाहाकारः समुदभूद् दैत्यानां वाहिनीमुखे ॥ ८७ ॥  
  
ववर्ष बालां कुसुमैः सुगन्धिभिः सुरेश्वरः ।  
जयशब्दो महानासीच्छक्तिसेनासु सर्वतः ॥ ८८ ॥  
  
इति श्रीमदितिहासोत्तमे त्रिपुरारहस्ये माहात्मयखण्डे श्रीललिताचरित्रे   
भण्डपुत्रवधकरणवर्णनं त्रिसप्ततितमोऽध्यायः ॥ ६०६६ ॥  
  
प्।७४५)  
  
चतुःसप्ततितमोऽध्यायः   
उभयसेनासमागमवर्णनम्  
  
एवम् हतेषु भण्डस्य पुत्रेषु समरोत्सुकाम् ।  
बालां भूयः समालक्ष्य मन्त्रिणीदण्डनायिके ॥ १ ॥  
  
ऊचतुर्देवि श्रीराज्ञीं दृष्ट्वा नत्वा निवेद्य च ।  
अनुज्ञाता पुनर्युद्धं यास्यामः कर्तुमञ्जसा ॥ २ ॥  
  
तावद्दैत्याः समायान्तु समराय सुदंशिताः ।  
त्वमसाध्यं कृतवती नैतदस्मच्छकं क्वचित् ॥ ३ ॥  
  
इत्युक्त्वा तां समादाय गत्वा श्रीमातृसन्निधिम् ।  
आरुह्य चक्रराजाख्यरथं नत्वा पराम्बिकाम् ॥ ४ ॥  
  
ऊचतुर्विक्रमं युद्धे बालाया अद्भुतं महत् ।  
विजयञ्च ततः श्रुत्वा तुष्टा श्रीललिताम्बिका ॥ ५ ॥  
  
आश्लिष्य बालां सुप्रीत्या पार्श्वे च सुनिवेशयत् ।  
भण्डपुत्रान् हतान् दृष्ट्वा हा हेत्युच्चैर्विचुक्रुशुः ॥ ६ ॥  
  
पलायिताश्च परितः शुष्यद्वक्त्रा हतप्रभाः ।  
पुत्रनाशं निशम्याऽथ भण्डदैत्योऽतिदुःखितः ॥ ७ ॥  
  
प्।७४६)  
  
पुनर्विमृश्य सद्बुद्ध्या धैर्यमालम्ब्य सत्वरम् ।  
अहो मे विपुलो मोहः स्मृतिभ्रंशः समुद्गतः ॥ ८ ॥  
  
किं शोचामि वृथैवाऽहं देव्या मेऽभिमतं कृतम्   
यथा प्रार्थितं मे तत्तथैव कृतं तथा ॥ ९ ॥  
  
नूनं मदर्थं शोचेयुरेते तस्मान्ममाऽग्रतः ।  
यान्तु पञ्चत्वमथ वै तया देव्या रणे हताः ॥ १० ॥  
  
प्राप्नोमि तल्लोकगतिं परीवारेण संयुतः ।  
इति मे प्राग्व्यवसितं प्रार्थिता च पराम्बिका ॥ ११ ॥  
  
अथ सा भक्त्कामानां दोग्ध्रो कामप्रपूरणम् ।  
चक्रे तत्र महामोहो वृथा किं मामुपागतः ॥ १२ ॥  
  
तदलं मे विमोहेन देवि ! त्वां शरणागतः ।  
तन्मेऽवशेषितं कामं पूर्याऽशु महेश्वरि ! ॥ १३ ॥  
  
संहृत्य शिष्टां सेनां मे भ्रातृभ्यां सहितां ततः ।  
मां सयोषिद्गणं शीघ्रं युद्धे शस्त्राग्निपावितम् ॥ १४ ॥  
  
विधाय स्वपदाम्भोजसविधं नेतुमर्हसि ।  
कदाऽहं चन्द्रचूडालं नेत्रत्रयसुशोभनम् ॥ १५ ॥  
  
क्रोधारुणितनेत्रान्तसभ्रूकुटिलदर्शनम् ।  
पश्यन् श्रीमातृवदनं दग्धस्तत्सायकाऽग्निना ॥ १६ ॥  
  
प्।७४७)  
  
व्रजाम्यशोकममृतं स्थानं योगिसुदुर्लभम् ।  
प्रार्थयन्निति तद्रूपं कोटिकन्दर्पसुन्दरम् ॥ १७ ॥  
  
ध्यायन् श्रीललितादेव्या निर्विकल्पोऽभवत् क्षणम् ।  
तावत्तत्राऽजग्मतुस्तौ दैत्यराजस्य ब्रातरौ ॥ १८ ॥  
  
तं ददर्शतुरत्यन्तनिश्चेष्टं स्थाणुवत्स्थितम् ।  
अमंसतुः पुत्रशोकभराक्रान्तं सुमूर्च्छितम् ॥ १९ ॥  
  
समाधनवचस्तत्र प्रोचतुः कालसम्मितम् ।  
तयोः शमपरैः शब्दैर्ध्येयान्निर्गतमानसः ॥ २० ॥  
  
उन्मील्य नेत्रे पुरतो ददर्श भ्रातरौ स्थितौ ।  
स्वरूपगोपनार्थं स ब्रात्रोः सम्मुखतः  स्थितः ॥ २१ ॥  
  
पुत्रान् शुशोच नितरां मनसा तौ हसंस्तदा ।  
हा पुत्रा मां परित्यज्य पितरं दुःखसागरे ॥ २२ ॥  
  
मज्ज्न्तं दीनमत्यन्तं क्व यातास्त्यक्त्सौहृदाः ।  
मातरो वोऽतिवात्सल्यकातरा ईदृशीं दशाम् ॥ २३ ॥  
  
श्रुत्वा कथं भवेयुस्ता विदीर्णहृदया इव ।  
इत्यादि विलपन्तं तं दृष्ट्वा तौ भ्रातरौ तदा ॥ २४ ॥  
  
श्रीदेवीमायया मुग्धौ दैत्येशं प्रोचतुर्वचः ।  
अलं दैत्येश ! शोकेन धैर्यवीर्याऽपहारिणा ॥ २५ ॥  
  
प्।७४८)  
  
शोचन्तं त्वां समालोक्याऽसङ्ख्यातभुवनेश्वरम् ।  
ज्वरो नौ देहं करीषमिव पावकः ॥ २६ ॥   
  
मुहूर्तं दैर्यमालम्ब्य राजंस्त्वं सुस्थिरो भवः ।  
गत्वाऽवामेकपातेन तां हत्वा निशितैः शरिः ॥ २७ ॥  
  
पुत्रघ्नीं ललिताऽख्यातां मारीं दैत्येष्विवाऽगताम् ।  
जीवन्तीं वा मृतां वा।पि वद्ध्वा नेष्याव आशु वै ॥ २८ ॥  
  
इत्युक्त्वा सशरं चापमादाय स्यन्दनाऽश्रयौ ।  
युद्धार्थमभ्याययतुरतिवीर्यपराक्रमौ ॥ २९ ॥  
  
द्विशताऽक्षौहिणीसेनापरीवारौ सुदंशितौ ।  
पृथक् शक्तिमहासेनापार्श्वभागे प्रपेततुः ॥ ३० ॥  
  
चक्रराजरथवरदक्षपार्श्वेऽतिवेगतः ।  
शताऽक्षौहिणीसेनाभिर्विषङ्गः प्रापतद्बली ॥ ३१ ॥  
  
विशुक्रश्चापि वामेन तथा न्यपतदञ्जसा ।  
तृतीये युद्धदिवसे प्रातः सूर्योदयं प्रति ॥ ३२ ॥  
  
अकस्माच्छक्तिसेनायाः पक्षयोः पतितौ यदा ।  
तदाभवन्महाशब्दः शक्तिसेनासु पार्श्वयोः ॥ ३३ ॥  
  
तदा श्रुत्वा युद्धशब्दं मन्त्रिणीदण्डनायिके ।  
अभूतां शङ्कितेऽत्यन्तमूचतुः श्रीपराम्बिकाम् ॥ ३४ ॥  
  
देवि दैत्यशक्तिसेनासमागममहाध्वनिः ।  
श्रुयते भैरवतरो दैत्याः कपऽयोधिनः ॥ ३५ ॥  
  
प्।७४९)  
  
युध्यन्त्यकाण्डे सन्नद्धा अकृत्वा संविदं पुरा ।  
तद्याव आवामनुजानीहि शीघ्रं महेश्वरि ॥ ३६ ॥  
  
अनुज्ञाते ततो नत्वा मन्त्रिणीदण्डनायिके ।  
चेलतुः समरायाऽशु पृथक् शक्तिगणावृते ॥ ३७ ॥  
  
देव्या दक्षिणपार्"श्वस्था दण्डिनी चण्डविक्रमा ।  
निर्ययौ श्रीचक्रराजरथदक्षिणद्रारतः ॥ ३८ ॥  
  
किरिचक्ररतह्ं पञ्चपर्वशोऽभिसमून्नतम् ।  
महासिंहयुगं पार्श्वे सैरिभाग्ग्रं तथा पुरः ॥ ३९ ॥  
  
योजितं भैरवो यत्र रथनेता स्वयं स्ह्तितह् ।  
तत्पर्श्वे सिंहसंवाहरथारुढे विचेलतुः ॥ ४० ॥  
  
स्वप्नेश्वरी तथा कालसङ्कर्षा युधसम्भ्रमा ।  
बटुकैः कालिकावृन्दैर्वराहमुखशक्तिभिः ॥ ४१ ॥  
  
असङ्ख्याभिः परिक्रान्ता निर्ययौ कदनाय सा ।  
एवं चक्ररथद्वारादुत्तरस्माश्च मन्त्रिणी ॥ ४२ ॥  
  
विनिर्गत्य गेयचक्ररथराजे महोन्नते ।  
सप्तपर्वयुते वेदहरिदश्वप्रचालिते ॥ ४३ ॥  
  
हसन्ती श्यामला तत्र रथनेत्र्यभवत् परा ।  
शुकाद्या सारिकाद्या च श्यामला दक्षपार्श्वगा ॥ ४४ ॥  
  
सङ्गीतसाहित्यपूर्वे श्यामले वामपार्श्वगे ।  
लघु"यामलिका पृठे चैवमेता रथाऽश्रयाः ॥ ४५ ॥  
  
प्।७५०)  
  
परितो गेयचक्रात्मरथस्याऽशु विनिर्ययुः ।  
मन्त्रिण्यङ्गससुद्भूताः श्यामलाः कोटिकोटिशः ॥ ४६ ॥  
  
रथाश्रयाः प्रचेलुर्वै युद्धसम्भारसम्भृताः ।  
सर्वाः षोडशवार्षिक्यस्तारुण्यश्रीनिषेविताः ॥ ४७ ॥  
  
रक्तकौशेयवसना नवरत्नविभूषणा ।  
कटाक्षमन्दहासाभ्यां मोहयन्त्योऽखिलं जगत् ॥ ४८ ॥  
  
कापिशायनपानोद्यन्म्ददघुर्णितलोचनाः ।  
काव्याऽलापरसाऽभिज्ञा गीतवाद्यविनोदिताः ॥ ४९ ॥  
  
नर्मक्रीडापराश्चाऽतिहास्यलीलापरायणाः ।  
मन्त्रनाथा वाहिनी सा सुशुभेऽतितरां तदा ॥ ५० ॥  
  
तापिच्छवनमालेव विकसश्चारुमञ्जरी ।  
अथाऽभवच्छक्तिसेनादैत्यसेनासमागमः ॥ ५१ ॥  
  
उद्वेलयोः सागरयोरिव सङ्गमनं भुवि ।  
अथ ध्वनद्युद्धवद्यहुङ्काराऽस्फोटनिऽस्वनः ॥ ५२ ॥  
  
रथघओषतुरङ्गोश्चहेषागम्भीरमांसलः ।  
सेनयोरुभयोस्तत्र बधिरीकृतदिङ्मुखः ॥ ५३ ॥  
  
शक्तिसङ्घमहामेघनिर्मुक्तेषुप्रवर्षणैः ।  
दैत्यसेनामुखतटं विदीर्णं शतधाऽभवत् ॥ ५४ ॥  
  
प्।७५१)  
  
दैत्यसेनाभिन्नमुखद्वारेण विविशुर्द्रुतम् ।  
दैत्यसेनाहृदं शक्तिसेनास्त्रोतः समन्ततः ॥ ५५ ॥  
  
निविश्य दैत्यसेनां ताः शक्त्यो बलवत्तराः ।  
"शस्त्राऽग्निभिर्दैत्यसेनावनं चक्रुर्हि भस्मसात् ॥ ५६ ॥  
  
केचिच्छरैः सुनिचिताः केचित्परिघप्रोथिताः ।  
अन्ये कृपाणिना च्छिन्ननिखिलाङ्गा गताऽसवः ॥ ५७ ॥  
  
परे चक्रविकृत्ताऽङ्गाः परशुच्छिन्नकन्धराः ।  
इतरे शूलसूत्रेषु प्रोता मणिगणा इव ॥ ५८ ॥  
  
अपरे शक्तिप्रमुखैर्भिन्नमूर्धोदराऽभवन् ।  
एवं विनाश्यमानायां सेनायां शक्तिसेनया ॥ ५९ ॥  
  
दृष्ट्वा विशुक्रोह्यत्यन्तं रोषाग्निज्वलितेक्षणः ।   
रथेनाऽभ्यदेरवच्छक्तिवाहिनीं शस्त्रवर्षणैः ॥ ६० ॥  
  
जीमूत इव वर्षाउ धाराः शरमयास्ततः ।  
शक्तिसेनाऽपि युयुधे विशुक्रे च बलीयसी ॥ ६१ ॥  
  
अथ पुत्रा वि"उक्रस्य पितृतुल्यपराक्रमाः ।  
जीमूतकायो देवारिः करम्भः शिखिभाषण ॥ ६२ ॥  
  
निविश्य शक्तिसेनाऽन्तर्जघ्नुस्ता बलवत्तराः ।  
विशुक्रात्मजसङ्खिन्नां निशाम्य शक्तिवाहिनीम् ॥ ६३ ॥  
  
चतुर्दिक्षु काल्यमानां शुकादिश्यामलामुखाः ।  
विशुक्रपुत्रानासेदुर्वर्पन्त्य इषुसन्ततिम् ॥ ६४ ॥  
  
प्।७५२)  
  
तत्र जीमूतकायेन युयोध शुकश्यामला ।  
चिरं युद्ध्वा शरैस्तत्र रथं सूतं शरासनम् ॥ ६५ ॥  
  
चिच्छेद निमिषार्धेन ततः प्रकुपितोऽसुरः ।  
जघान तीक्ष्णधारेण खड्गेन रथवाहनम् ॥ ६६ ॥  
  
तस्या रथाश्वो निहतः प्रस्खलद्भिन्नमस्तकः ।  
तावच्छुकश्यामलिका अर्धचन्द्रेणुणा जवात् ॥ ६७ ॥  
  
अपातयच्छिरो देहात् पक्वतालफलं यथा ।  
देवारिणा शारिकाख्या सङ्गता युद्धकर्मणि ॥ ६८ ॥  
  
च्छिन्नध्वजरथाश्वं तं युध्यन्तं गदया दृढम् ।  
स्वकीयगदयाऽप्लुत्य जघानाऽसुरमस्तके ॥ ६९ ॥  
  
भिन्नमूध्ः निपतितो देवारिर्गतजीवनः ।  
सङ्गीतश्यामला युद्धं करम्भेण चकार ह ॥ ७० ॥  
  
युद्ध्वा चिरं तेन सह खड्गेन शिर आच्छिनत् ।   
साहित्य"यामला युध्ध्वा बलिनं शिखिभाषणम् ॥ ७१ ॥  
  
शस्त्राऽस्त्रैस्त्रं विनिर्जित्य प्राक्षिपद्वक्षसि द्रुतम् ।  
त्रिशूलं तेन दलितहृदयः प्राप तद्व्यसुः ॥ ७२ ॥  
  
यावत्पुत्रा नियुध्यन्ति विशुक्रस्तावदाशु वै ।   
छन्नरूपः "यामलाय रथपार्ष्णिं समासदत् ॥ ७३ ॥  
  
तत्र चोरवदायान्तं गदाहस्तं महाबलम् ।  
दृष्ट्वा लघुश्यामलाख्या सन्निधानं समागतम् ॥ ७४ ॥  
  
प्।७५३)  
  
मन्त्रेश्या रथवर्यन्तमारुरुक्षन्तमञ्जसा ।  
जघान मूर्घ्नि तरसा खड्गेनाऽतिबलीयसा ॥ ७५ ॥  
  
खड्गप्रपाततस्तस्य मुकुटं शकलीकृतम् ।  
विशुक्रो भ्रष्टमुकुटः क्रोधारुणितलोचनः ॥ ७६ ॥  
  
गदामादाय वेगेन हन्तुं तामभिसंययौ ।  
तावच्छरेण दैत्यस्य गदां चिच्छेद सप्तधा ॥ ७७ ॥  
  
निरायुधो विशुक्रोऽपि मुष्टिना रथवाजिनाम् ।  
तस्या जघान तावत् सा प्राहरन्मूर्घ्नि सायकैः ॥ ७८ ॥  
  
सायकैर्विदलन्मूर्धा पपात भुवि मूर्छितः ।  
ईशत्प्रज्ञस्तावदेनं ग्रहीतौं लघुश्यामला ॥ ७९ ॥  
  
रथादवप्लुत्य शीघ्रं भाहुभ्यां तं परामृशत् ।  
प्रतिबुद्धस्तावदसौ मत्वा स्वस्य हि बन्धनम् ॥ ८० ॥  
  
मुष्टिनाऽभ्यहनद्देवीं साऽपीषत्कश्मलं ययौ ।  
तावज् ज्ञात्वा रथस्थानाः शक्त्यो रिपुमन्तिके ॥ ८१ ॥  
  
कोटिशस्तं समुत्पेतुर्वाहिनी शक्त्योऽपि च ।  
तावन्मत्वा शक्तिगणं दुसहं दैत्यशेखरः ॥ ८२ ॥  
  
उत्प्लुत्य स्वरथं प्राप्तो दैत्यसेनामुखस्थितम् ।  
तत्र दृष्ट्वा म्र्टान् पुत्रान् शोकसंविग्नमानसः ॥ ८३ ॥  
  
बिल्स्प्य्स् किञ्चिदत्यन्तरोषारुणितलोचनः ।   
प्रज्वलन् शक्तिसेनां तां विधमच्छरवर्षणैः ॥ ८४ ॥  
  
दृश्त्वा विशुक्रं शक्तीनां सेनाप्राणाऽपहारिणम् ।  
मन्त्रिणी सायकाऽसारैर्धनुर्जीमूतनिऽसृतैः ॥ ८५ ॥  
  
ववर्ष नीलशैलोश्चशृङ्गं पर्जन्यवद्भृशम् ।   
तीक्ष्णसायकधाराभिर्विशुक्रोऽत्यन्तविक्षतः ॥ ८६ ॥  
  
देहक्षतेभ्योऽतितरामसृग्धारां मुमोच वै ।  
नीलाद्रिर्वृष्टिधाराभिर्गैरिकारसवत्क्ष्णम् ॥ ८७ ॥  
  
मन्त्रिण्या गाढसंविद्धो रोषात् प्रज्वलीताऽकृतिः ।  
विचित्रशस्त्रशलभैराच्छादयत मन्त्रिणीम् ॥ ८८ ॥  
  
विरेजे मन्त्रिणीच्छन्ना दैत्यशस्त्रमधुव्रतैः ।   
तमालमञ्जरीवाऽतिमकरन्दसुबृंहिता ॥ ८९ ॥  
  
क्षणेन दैत्यशस्त्राणि निवार्य शरवर्षणैः ।  
आकार्णपूर्णभल्लेन धनुर्ज्यामाच्छिनद्द्रुतम्॥ ९० ॥  
  
यावज्ज्यामपरां चापे निवेशयितुमीहते ।  
तावत्तिक्ष्णपृषत्केन मुष्टिदेशे जघान तम् ॥ ९१ ॥  
  
गाढबिद्धदैत्यमुष्टेर्दैत्यस्य धनुरापतत् ।  
पतितं धनुरादातुं यावन्नम्रो महासुरः ॥ ९२ ॥  
  
तावदन्येनाऽभिहनत् पत्रिणा मूर्घ्नी ।   
स तावदिषुणा भिन्नमूर्धा गाढसुमूर्च्छया ॥ ९३ ॥  
  
प्।७५५)  
  
अपतत् स्वरथोपस्थे वज्राहत इवाऽद्रिराट् ।  
अथ क्षणेन मन्त्रिण्या नाशितं दैत्यवाहनम् ॥ ९४ ॥  
  
सारथिश्छ्त्रमुकुटे शस्त्रसङ्घ्ं शरैः पृथक् ।  
तावन्मूर्च्छाविनिर्मुक्तो ददर्शाऽहवसाधनम् ॥ ९५ ॥  
  
साकल्येन विनश्टं तत् क्रुद्ध उत्प्लुत्य तां रुषा ।  
शीर्ण रथाङ्गमादाय निहन्तुमुपसंययौ ॥ ९६ ॥  
  
तावद्दक्षभुजेऽत्यन्तवेगाच्छरमपातयत् ।  
शरेणाऽभिहताद्धस्ताद्रथङ्गं प्रापतत् क्षितौ ॥ ९७ ॥  
  
ततो मुष्टिं समुद्यम्य रथ आप्लुत्य सत्वरम् ।  
मन्त्रिणीहस्तगं चाप्रं भङ्क्तुं यावत् समाच्छिनत् ॥ ९८ ॥  
  
तावत्तिक्ष्णाऽसिन कायाच्छिरस्तस्य निपतयत् ।  
दृष्ट्वा विशुक्रं निहतं विद्रुता दैत्यवाहिनी ॥ ९९ ॥  
  
परिशिष्टाऽतिवित्रस्ता शस्त्राण्युत्सृज्य सर्वतः ।  
जयशब्दं शक्तिगणाश्चक्रुर्देवमुखा अपि ॥ १०० ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितामाहात्म्ये   
विशुक्रवधवर्णनं नाम चतुःसप्ततितमोऽध्यायः ॥ ६१६६ ॥  
  
प्।७५६)  
  
पञ्चसप्ततिमोऽध्यायः   
विषङ्गवधवर्णन्म्    
  
विषङ्गेनाऽपि वाराही सङ्गता समरे यदा ।  
तदा दैत्यशक्तिचम्बोरभवद्भैरवो रणः ॥ १ ॥  
  
शक्तीनां खड्गचक्राऽसिपरिघप्रासतोमरैः ।  
बटुकानां त्रिशुलाद्यर्देत्या भूयोऽभिविक्षताः ॥ २ ॥  
  
तिलशः छिन्नवर्ष्माणि जहुः प्राणान् रणाऽजिरे ।  
दृष्त्वा दैत्यचमूं शक्तिगणैः प्रायो विनाशिताम् ॥ ३ ॥  
  
क्रुद्धाऽभिदुद्रुवुः शक्तिचमुः पर्वतसन्निभाः ।  
विषङ्गपुत्राः प्रोद्दण्डविक्रमा वीर्यवत्तरा ॥ ४ ॥  
  
करालवक्त्रो विशिखो विभाण्डो विकटेक्षणः ।  
इन्द्रशत्रुः सुराऽरातिर्महाकुक्षिर्मदोद्धतः ॥ ५ ॥  
  
एतेऽष्तौ भीमबलिनो शक्तीर्जघ्नुः समन्ततः ।  
तैर्हन्यमानां तां शक्तिवाहिनीमभिवीक्ष्य तु ॥ ६ ॥  
  
अभ्याययुस्तान्नियोद्धुं जम्भिनी स्तम्भिनी तथा ।  
अन्धिनी मोहिनी चैव भैरवः कालकर्षिणी ॥ ७ ॥  
  
प्।७५७)  
  
स्वप्नेश्वरी च बटुक इत्यटौ सुविभीषणाः ।  
करालवक्त्रिण युधि जम्भिनी सङ्गताऽभवत् ॥ ८ ॥  
  
युद्ध्वा चिरं तथा साकं शस्त्रास्त्रैर्दैत्यपुङ्गवः ।  
गदयाऽभिजधानाऽशु वराहं शक्तिवाहनम् ॥ ९ ॥  
  
ताडितो जम्भिनीवाहो शूकरो भिन्नमस्तकः ।  
ईषत् पपात पुरतो जानुभ्यामवनिङ्गतः ॥ १० ॥  
  
तावत्क्रुद्धा जम्भनी च खड्गेन शिर आहरत् ।  
विशिखः स्तम्भनीं प्राप्य युयोधाऽतिबली दृढम् ॥ ११ ॥  
  
स्तम्भिनी हरिणाऽरुढा विशिखैर्विशिखं त्रिभिः ।  
जघान तैर्मूघ्नि लग्नैर्विशिखोऽतिव्यराजत ॥ १२ ॥  
  
त्रिशृङ्ग इव दैत्येन्द्रः सुस्राव बहुशोणितम् ।  
सोऽपि क्रुद्धोऽतिवेगेन तीक्ष्णधारेण कर्णिना ॥ १३ ॥  
  
धनुर्ज्यामाच्छिनद्भूयो विकीर्य निशितैः शरैः ।  
तावत्क्रुद्धा स्तम्भिनी च गार्ध्र्पत्रेण् तेजिना ॥ १४ ॥  
  
तद्वाहनोऽट्रमनयच्छित्त्वाऽन्तकपुरं प्रति ।  
अथ तस्य क्षणेनैव निशितैर्विसिखैस्त्रिभिः ॥ १५ ॥  
  
निषङ्गं मुकुटं चापं चिच्छेद युगपद्युधि ।  
स छिन्नधन्वाऽतिरुषा त्रिशूलमतिभास्वरम् ॥ १६ ॥  
  
  
  
प्।७५८)  
  
स्तम्भिनीं प्रतिचिक्षेप तावत् सा लघुविक्रमा ।  
छित्त्वा त्रिशूलं भल्लेन शिरो दैत्यस्य पातयत ॥ १७ ॥  
  
अन्धिन्या युयुधे तत्र बिभाण्डो बलगर्वितः ।  
शस्त्रैरस्त्ररनेकैश्च कृतप्रतिकृतैररम् ॥ १८ ॥  
  
अन्धिनी महिषाऽरुढा विभाण्डः खरवाहनः ।  
चिरां युद्ध्वा तेन तत्र कर्णान्ताऽकृष्टपत्रिणा ॥ १९ ॥  
  
जघान दैत्यमुरसि तथा विद्धो विभाण्डकः ।  
पपात मूर्च्छितो गाढं छिन्नपक्ष इवाऽद्रिराट् ॥ २० ॥  
  
अथ तद्वाहनः खरो पर्वताभोऽतिधूसरः ।  
द्वाशब्दं भीषणं कृत्वा समुन्नम्य च बालधिम् ॥ २१ ॥  
  
निविष्टः शक्तिसेनासु संस्तब्धाङ्गरुहो बली ।  
काश्चित्प्रत्यक्पादघातैर्दशनैश्चाऽवधूननैः ॥ २२ ॥   
  
अन्याः स्वगतिवेगेन खरः शक्तीर्निपातयत् ।  
एवं शक्तीर्विनिघ्नन्तं खरं दृष्ट्वाऽन्धिनी तदा ॥ २३ ॥  
  
शरेणाऽकर्णपूर्णेन जघानाऽतिरुषाऽन्विता ।   
स विद्वस्तीक्ष्णबाणेन मूर्च्छितः प्रपतद्भुवि ॥ २४ ॥  
  
तावन्मूर्च्छाविनिर्मुक्तो विभाण्डोऽत्यन्तरोषितः ।  
वेगेन गदया तस्या वाहनं ताडयद्बली ॥ २५ ॥  
  
अन्धिनीवाहमहिषस्ताडितो गदया भृशम् ।  
विद्रुत्य मन्युज्वलितस्तं शृङ्गाभ्यां समाक्षिपत ॥  
  
प्।७५९)  
  
विभाण्डो महिषाऽक्षिप्त आकाशं प्राप्य वेगतः ।  
परतो योजनाद्भूमौ पपात सुविमूर्च्छितः ॥ २७ ॥  
  
तावदभ्याययौ तस्य वाहो रासभशेखरः ।  
मुञ्चन् सुशीघ्रं क्वाशब्दं सघर्घरमहारवम् ॥ २८ ॥  
  
आगत्य महिषं भूयः परावृत्य सुवेगतः ।  
पाश्चात्यपादघातेन सन्ताड्य बलवत्तरम् ॥ २९ ॥  
  
ददंश तं पुनः कण्ठे तावत् क्रुद्धः स सैरिभः ।  
शृङ्गाभ्यां दारयत् कुक्षिं भूमावास्फाल्य वेगतः ॥ ३० ॥  
  
निर्गताऽन्त्रः खरो मृत्युं प्राप निर्यातितेक्षणः ।  
विमूर्च्छस्तावदभ्येत्य विभाण्डोऽभिहनत् पदा ॥ ३१ ॥  
  
महिषं तावदिषुणाऽन्धिनी दैत्यस्य मस्तकम् ।  
अपाहरदतिक्रोधात् कृत्तमूर्द्धाममार सः ॥ ३२ ॥  
  
युयोध मोहिनी दैत्यं शस्त्रस्त्रैर्विकटेक्षणम् ।  
मोहिनी गरुडारुढा गृघ्रस्थो विकटेक्षणः ॥ ३३ ॥  
  
सुपर्णगृघ्रयोर्भीममासीइद्युद्धं नभोऽङ्गणे ।  
सपक्षयोः पर्वतयोरिवाऽत्यन्तविचित्रितम् ॥ ३४ ॥  
  
तदा सुपर्णपक्षाभ्यां प्रोथितो गृघ्रशेखरः ।  
नखैस्तुण्डैर्दारिताण्गो ममार पतितोऽवनौ ॥ ३५ ॥  
  
प्।७६०)  
  
विकटाक्षो हते वाहे क्रुद्धो युद्ध्वा चिरं तया ।  
मोहिनीचक्रसम्च्छिन्नगलो मृत्युमुपागतः ॥ ३६ ॥  
  
इन्द्रशत्रुः सर्पसंस्थो भैरवेणाऽभिसङ्गतः ।  
स्ववाहेनाऽतिभीमेन युयोधाऽत्यन्तसाहसी ॥ ३७ ॥  
  
भैरवः कालमेघाभः स्वसमाकारभैरवैः ।  
कोटिसङ्ख्यागणयुतैरष्टभिः  सेवितोऽनिशम् ॥ ३८ ॥  
  
सर्वे त्रिशूलदण्डाढ्यास्त्रिणेत्राश्चन्द्रशेखराः ।  
कालमेघनिभाः सर्पभूषणाः कृत्तिवाससः ॥ ३९ ॥  
  
इन्द्रशत्रोश्चमूं भीमां दशाक्षौहिणीसम्मिताम् ।  
निविश्य ते निमेषेण निःशेषाञ्चक्रुरोजसा ॥ ४० ॥  
  
केचिच्छूलेषु सम्प्रोताः केचिद्दण्डैर्विदारिताः ।  
केचिन्नखैः पाटिताण्गाः केचिन्मुष्टिभिराहताः ॥ ४१ ॥  
  
दधुर्दैत्याऽन्त्रमालां ते बैरवाणां गणास्तदा ।  
एवं दृष्ट्वा प्रनष्टां स्वामिन्द्रशत्रुश्चमूं रुषा ॥ ४२ ॥  
  
गदया भैरवगणं मर्दयामास सर्वतः ।  
एवं गणानर्द्यमानान् वीक्ष्य दैत्येन संयुगे ॥ ४३ ॥  
  
मन्थानाद्यपराह्वाना असिताङ्गादिभैरवाः ।  
इन्द्रशत्रुं पर्वताभं युयुधुः सर्पवाहनम् ॥ ४४ ॥  
  
प्।७६१)  
  
तान् योधयामास दैत्यः सर्वानेको रणाऽजिरे ।  
वज्रसंहनं तस्य शूलदण्डप्रपातनैः ॥ ४५ ॥  
  
अक्षतं सर्वथा यद्वद्गण्डशैलः फलैर्हतः ।  
तं दृष्ट्वा विरुजं दैत्यं भैरवाणां भयङ्करम् ॥ ४६ ॥  
  
युयुधे तेन समरे भैरवाणामधी"श्वरः ।  
युद्ध्वा चिरमुत्पतन्तं गदया हन्तुमम्बरम् ॥ ४७ ॥  
  
आविध्या हृदि शूलेन भुवि तं व्यसुमाक्षिपत् ।  
युद्ध्वा सुराऽरातिरपि कालकर्ष्णिकाऽह्व्याम् ॥ ४८ ॥  
  
काकसष्थो लुलायाऽधिरुढया सुचिरंअ बली ।  
तच्छक्तिगणनिःशेषीकृतदैत्यमहागणः ॥ ४९ ॥  
  
तदङ्कुशप्रहारेण भिन्नमूर्धा ममार ह ।  
स्वप्नेश्या युयुधे दैत्यो महाकुक्षिर्वृकाश्रयः ॥ ५० ॥  
  
रथाधिरुढया सेना नाशिता शक्तिसङ्घकैः ।  
चिरं योधयतस्तस्य महाकुक्षेर्बलीयसः ॥ ५१ ॥  
  
विदार्य कुक्षिं खड्गेन नाशयद्दत्यपुङ्गवम् ।  
मदोद्धतोऽपि बटुकभैरवेऽ सुसङ्गतः ॥ ५२ ॥  
  
बटुकैः स्वसमाकारैर्दशकोटिमितैस्तथा ।  
महाकपालदण्दाढ्यैः सर्पभूषणसंयुतैः ॥ ५३ ॥  
  
पञ्चहायनकैर्मत्तैर्दिग्वस्त्रैररुणेक्षणैः ।  
तमस्तोमनिभैश्चन्द्रचूडैर्युक्तेन सर्वतः ॥ ५४ ॥  
  
दशाक्षौहिणिकायुक्तो युयोधाऽतितरां बली ।   
बटुकानां गणाः क्रुद्धा निविश्याऽसुरवाहिनीम् ॥ ५५ ॥  
  
दण्डैर्निहित्य तरसा नाशं निन्युर्यथाऽशु नः ।  
अथ क्रुद्धं दैत्यपतिं निपतन्तं गदाधरम् ॥ ५६ ॥  
  
बटुकेशो जघानोश्चैर्मूर्घ्नि दण्डेन लीलया ।  
दण्डाऽहत्या दलन्मूर्धा वमन् रक्तं सफेनिलम् ॥ ५७ ॥  
  
पतित्वाऽशु विनिश्चेष्टो ममाराऽसुरशेखरः ।  
एवं विषङ्गः पुत्रेषु नष्टेष्वत्यन्तदुःखितः ॥ ५८ ॥  
  
क्रोधमाहारयत्तिव्रं विंशत्यक्षौहिणीयुतः ।  
निपपातैकपातेन प्रलयाऽनिलवज्जवात् ॥ ५९ ॥  
  
किरिचक्रोपरि तदा ध्वनद्वादित्रनिःस्वनः ।  
शस्त्रधारां विमुञ्चन् वै कुर्वन् सतिमिरा दिशः ॥ ६० ॥  
  
ज्वलद्वह्निमहाकूटे शलभानां गणा इव ।  
अथ जम्भिनिमुख्याभिर्नाशिता क्षणमात्रतः ॥ ६१ ॥  
  
विषङ्गसैन्यं शस्त्राग्निज्वालाभिः शलभानिव ।  
केचित्त्रिशूलस्फुटितहृदया जीवितं जहुः ॥ ६२ ॥  
  
परे दण्डविकीर्णाङ्गा अन्ये परिघप्रोथिताः ।  
अपरे सायकैश्छन्ना ततोऽन्ये मुष्टिदारिताः ॥ ६३ ॥  
  
प्।७६३)  
  
ख्ड्गच्छिन्नाङ्घ्रिबाहूरुकन्धराद्या अपीतरे ।  
केचिच्छस्त्रौघसम्पातशकलीकृतदेहकाः ॥ ६४ ॥  
  
एवं विनष्टे सैन्ये स्वे विषङ्गः क्रोधमूर्च्छितः ।  
निहत्य गद्या शक्तिसेनां भित्त्वा ह्यशेषतः ॥ ६५ ॥  
  
दण्डराज्ञीरथवहं महिषञ्च मृगाधिपौ ।  
गदयैव हि सन्ताडय् रथराजं समारुहत् ॥ ६६ ॥  
  
आरोहन्तं रथं वेगाद्विषङ्गं वीक्ष्य सर्वतः ।  
शक्तिसेनासु समभूद्धाहाऽकारमहाध्वनीः ॥ ६७ ॥  
  
रथर्वस्थिताः शक्तीरपि सम्मर्द्य वेगतः ।  
चतुर्थपर्वाऽन्तरालं प्राविशत् सत्वरं बली ॥ ६८ ॥  
  
दण्डराज्ञपि तं दृष्ट्वा दैत्यमायन्तमन्तिकम् ।  
अवरुह्य युयोधोश्चैर्मुसलेन स्वपर्वतः ॥ ६९ ॥  
  
तत्राऽभवन्महायुद्धं दण्डिनीदैत्यराजयोः ।  
शस्त्रैर्विचित्रैरस्त्रैश्च सर्वलोकभयङ्करम् ॥ ७० ॥  
  
ज्ञात्वाऽजेयामस्त्रशस्त्रैर्दण्डिनीं दैत्यपुङ्गवः ।  
मायां प्रादुश्चाकारोच्चैः सर्वलोकभयावहम् ॥ ७१ ॥  
  
अन्धकारं पांशुवर्षमश्मवर्षं महारवम् ।  
अग्निवर्षं रक्ताऽमेध्यादिवर्षणम् ॥ ७२ ॥  
  
प्।७६४)  
  
मुण्डवृष्टिं महाभीमामथ दैत्यमहाचमूम् ।  
सहस्रपादबाह्वास्यमात्मानं शतधाऽपि च ॥ ७३ ॥  
  
तादृष्या मायया तस्य भीतास्ताः सर्वशक्त्यः ।  
भीताः शक्तिः समालोक्य दण्डिनी शरवृष्टिभिः ॥ ७४ ॥  
  
व्यनाशयन्मायिकांस्तानथ भूयोऽपि दैत्यराट् ।  
मायां ससर्ज महतीं ददृशुः सर्वशक्त्यः ॥ ७५ ॥  
  
चक्रजाररथं तत्र समायान्तं द्रुतं तथा ।  
स्वयं वाहान्निहत्याऽशु रथं छित्त्वाऽप्यनेकधा ॥ ७६ ॥  
  
जवेन देवीं ललितां केशपाशे परामृशत् ।  
चुक्रुशुर्मायया तस्य हाहेत्युश्चैस्तु शक्त्यः ॥ ७७ ॥  
  
तावच्छ्रीभैरवो देवीं बभाषे रथनायकः ।  
अलं दैत्येषु ते देवि लीलया भीतिदानया ॥ ७८ ॥  
  
पश्य शक्तीर्भयाऽक्रान्ताः शोचन्तीः सर्वतः शिवे ।  
निर्मायाऽस्त्रेण दैतेयं विमायं नाशय द्रुतम् ॥ ७९ ॥  
  
सन्ध्या समभ्येति पुरस्तस्यां माया दुरत्यया ।  
रथनेतुर्वचः श्रुत्वा मत्वा युक्तञ्च दण्डिनी ॥ ८० ॥  
  
निर्मायाऽस्त्रं समुत्सृज्य मायां तस्य व्यनाशयत् ।  
वायुनेव च नीहारो नष्टा माया च सर्वतः ॥ ८१ ॥  
  
तदा गदाधरो भूयो ददृशे सम्मुखागतम् ।  
दृष्ट्वैव तं दण्डिनी साक्रुद्धा खड्गेन तच्छिरः ॥ ८२ ॥  
  
प्।७६५)  
  
चकर्त निमिषार्धेन वज्रेण त्वाष्ट्रकं यथा ।  
एवं तस्मिन् विनिहते विषङ्गे भीमविक्रमे ॥ ८३ ॥  
  
देवदुन्दुभयो नेदुरपतत्पुष्पवर्षणम् ।  
दिशो वितिमिरा जाताः सुप्रभश्च दिवाकरः ॥ ८४ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे ललितामाहात्म्ये   
विषङ्गवधवर्णनं नाम पञ्चसप्ततितमोऽध्यायः ॥ ६२५० ॥  
  
प्।७६६)  
  
षट्सप्ततितमोऽध्यायः   
भण्डद्रारा स्वेष्टप्राप्त्या सण्तोषभाववर्णनम्   
  
एवं विषङ्गे निहते जयशब्दो महानभूत् ।  
मुदिताः शक्त्यः सर्वास्तुष्टुवुर्दण्डनायिकाम् ॥१॥  
  
भ्रातरौ सपरीवारौ श्रुत्वा युधि निपातितौ ।  
शोककातरतां प्राप मोहेनेषन्महासुरः ॥ २ ॥  
  
विमृश्याऽथ शुचं हित्वा स्वमात्मानं हसन्निव ।  
अहो मां किं वदामीह शोचन्तं मुक्तभावतः ॥ ३ ॥  
  
यदर्थितं जगन्मात्रा चिरं तन्मे प्रपूरितम् ।  
एवं सा पूरयेच्छेषमाशु नास्त्यत्र संशयः ॥ ४ ॥  
  
तद्व्रजामि शेषगणैः श्रिमातुर्दृष्टिगोचरम् ।  
विलम्बेन ममाऽत्राऽलं श्रेयो विघ्नैर्हि सङ्कुलम् ॥ ५ ॥  
  
अहो लोके सर्वथैव एकान्तेनाऽभियाचितम् ।  
दिशत्येव पराम्बा सा भावरूपा हि कामधुक् ॥ ६ ॥  
  
एवं स्वान्तः समासीनां वाञ्छाऽधिकफलप्रदाम् ।  
परमानन्दजननीं हित्वा दैवहतो जनः ॥ ७ ॥  
  
प्।७६७)  
  
दुःखसाराऽल्पविषयप्रेप्सया भीमरूपया ।  
नीयते व्यर्थमनिशं मृत्योर्भक्ष्योपसेकताम् ॥ ८ ॥  
  
धन्योऽहं कृतकृत्योऽहं यच्छ्रीदेवीपदाम्बुजम् ।  
समीक्षन् कश्मलममुं विमुच्य हतदेहकम् ॥ ९ ॥  
  
विशोकं परमं स्थानं समुपैम्यविशङ्कितम् ।  
इति सञ्चिन्त्य दैत्येन्द्रः स्वान्तरस्याऽभिगुप्तये ॥ १० ॥  
  
भृत्वाऽत्यन्तं क्रुद्ध इव संयोज्याऽसुरवाहिनीम् ।  
निऽह्शेषाम् तरसा युक्तस्तया युद्धाय दंशितः ॥ ११ ॥  
  
रथमारुह्य साहस्रसिंहवाहं महोन्नतम् ।  
श्वेतमुक्ताऽतपत्रेण वीज्यमानश्च चामरैः ॥ १२ ॥  
  
युक्तः सेनेश्वरैः पञ्चाशत्सङ्ख्याकैर्बलोद्धतैः ।  
नदद्वादित्रविपुलैरास्फोटाऽरवबृंहितैः ॥ १३ ॥  
  
रथनेमिनदीघोषैर्ह्नेषितप्रायमांसलैः ।  
रथवाहनसिहानां गर्त्जितैः पूरयन् जगत् ॥ १४ ॥  
  
निर्ययौ जैत्रयात्रार्थं चालयन्निव मिएदिनीम् ।  
अथाऽप"यच्छक्तिसेना भण्डसेनामहार्णवम् ॥ १५ ॥  
  
अपारमप्रधृष्यञ्च भीमं गम्भीरनिःस्वनम् ।  
तत्र मन्त्रमहाराज्ञीं भण्डं युद्धाय सङ्गतम् ॥ १६ ॥  
  
प्।७६८)  
  
आलक्षय श्रीमहाराज्ञीं नत्वा वृतं व्यजिज्ञपत् ।  
देवि भण्डः स्वयं प्राप्तो योद्धुमत्यन्तसंयुतः ॥ १७ ॥  
  
सर्वसेनासमायुक्तः सर्वसेनाधिपैरपि ।  
जैत्रयात्रा भवत्याश्च युक्ताऽत्र यदि मन्यसे ॥ १८ ॥  
  
विज्ञापितैवं मन्त्रिण्या युक्तं तश्चाप्यमंसत ।  
अथाऽभवच्छक्तिसेना सन्नद्धा निमिषाऽर्द्धतः ॥ १९ ॥  
  
अश्वारुढाऽश्वसेनाभिः सेनामुखमधिष्ठिताः ।  
गजाऽनीकस्वामिनी सा तत्पश्चात् सम्पदीश्वरी ॥ २० ॥  
  
ततो बाला रथाऽरुढा कुमारीगणसंवृताः ।  
तदनु प्रचचालाऽजा चक्रराजमहारथः ॥ २१ ॥  
  
नमपर्वसमायुक्तो ह्यणिमाद्याभिरावृतः ।  
मुक्ताच्छत्रमहोन्नम्रः पद्मकेतुध्वजोच्छ्रयः ॥ २२ ॥  
  
नवरत्नसमाकीर्ण इन्द्रियात्माऽश्वयोजितः ।  
वाहयन्ती तं रथेन्द्रं महात्रिपुरसुन्दरी ॥ २३ ॥  
  
चक्रेश्वरी विवेकात्मतोदहस्ता व्यराजतः ।  
चक्रराजशताऽङ्गस्य वामदक्षिणभागयोः ॥ २४ ॥  
  
किरिगेयचक्ररथौ व्यराजेतां महोन्नतौ ।  
दण्डिनीमन्त्रिणीभ्यां तौ दंशिताभ्यामधिष्ठितौ ॥ २५ ॥  
  
प्।७६९)  
  
स्वस्वसेनासमायुक्तौ युद्धसम्भारसम्भृतौ ।   
तिरस्कृतिश्चक्रराजरथपृष्ठं समाश्रिता ॥ २६ ॥  
  
तिमिरौघनिभाऽत्युश्चतुरङ्गममधिष्ठिता ।  
उत्खातवेल्लदत्यन्तकरालकरवालिनी ॥ २७ ॥  
  
स्वसमाकारशक्त्यौघमण्डलीकृतमण्डला ।  
एवं श्रीललितादेवी सेनया सह निर्ययौ ॥ २८ ॥  
  
युद्धाय कृतसन्नाहा संस्तुता विबुधेश्वरैः ।  
सेनयोरुभयोरश्वरथेभपदचारिणाम् ॥ ३० ॥  
  
पादवेगाभिसङ्घातप्रांशुपांशुसुसंहतिः ।  
जनयद्गाढतिमिरं दार्शनैशमिव मही वा सैन्यमर्दिता ॥ ३२ ॥  
  
क्लेशात् प्राप्ताऽतिकृशतां भीत्या नाथमुपेयुषी ।  
तथा रजोमहासङ्घवेगोद्र्ध्वगतिहेतुतः ॥ ३३ ॥  
  
भुम्यभावादधो वेगात् सेना यान्तीव लक्ष्यते ।  
इत्यादि तर्कमापन्ना वैमानिकगणास्तदा ॥ ३४ ॥  
  
प्।७७०)  
  
अथाऽभवन्महद्युद्धं सेनायोः शक्तिदैत्ययौः ।  
नदत्सु युद्धवाद्येषु युक्तेष्वास्फोटगर्जनैः ॥ ३५ ॥  
  
शरशक्त्यृष्टिशूलाऽसिपट्टासिप्रासतोमरैः ।  
गदाचक्रभिन्दिपालपरिघाङ्कुशयष्टिभिः ॥ ६६ ॥  
  
निरन्तरमभूद्व्याप्त्या प्रयुक्तैः सन्ययुग्मकम् ।  
हताः स्मः सर्वथाऽस्माकं शोकः पुत्रादिनाशतः ॥ ३७ ॥  
  
प्राप्तः किं जीवितेन स्याच्छत्रुभिर्निर्जिताऽत्मनाम् ।  
विक्रम्य युधि जित्वेमाः शक्तिः प्राप्स्याम् आशिषम् ॥ ३८ ॥  
  
अन्वथा निहता युद्धे वसामो नन्दने वने ।  
इति निश्चित्य ते दैत्त्या युयुधुर्बलवत्तरम् ॥ ३९ ॥  
  
शक्त्योऽप्येष दैत्यानामवधिः सर्वथा त्विमान् ।  
हत्वा जयं परमकं प्राप्स्यामोऽद्यैव सर्वथा ॥ ४० ॥  
  
इति मत्वाऽतिवेगेन युयुधुर्वीर्यवत्तराः ।  
एवं नियुध्यमानेषु शक्तिभिर्दितिजेष्वथ ॥ ४१ ॥  
  
परस्परं शस्त्रहताः पेतुर्विगतजीवनाः ।  
देचिज्जालीकृताऽङ्गास्तु शरजालैर्गताऽसवः ॥ ४२ ॥  
  
युद्धव्रतस्येव सिद्ध्या सहस्राक्षात्मतां ययुः ।  
केषाञ्चित् खड्गघातेन शिरश्चटिति चोत्पतत् ॥ ४३ ॥  
  
प्। ७७१)  
  
राहोः शिर इवाऽकाशे व्यात्ताऽस्यं ग्रसितुं रवेः ।  
पेषिता मुद्गराघातैश्चक्रर्मध्ये विदारिता ः ॥ ४४ ॥  
  
प्रोता दीर्घेषु भल्लेषु सङ्घाशस्तत्र केचन ।  
शरैः शिरांसि कृत्तानि गगने यान्ति वेगतः ॥ ४५ ॥  
  
प्रवृद्धकाकपक्षाणि चलत्पक्षिगणा इव ।  
विकीर्णाङ्गैश्चिता युद्धे भूमिर्विरुरुचे तदा ॥ ४६ ॥  
  
पटे विलिखितानीव प्रतिमाङ्गान्युपक्रमे ।  
असृग्वहा ववौ तत्र चित्रकारप्रमादतः ॥ ४७ ॥  
  
स्खलितो ह्यालक्तक इव क्वचिच्छोषं समागता ।  
चित्रकारेण झटिति प्रमृष्ट इव भाषते ॥ ४८ ॥  
  
शरविद्धा गतप्राणास्तस्थुः केचित् क्वचित् क्वचित् ।  
समग्रलिखितानीव चित्रा।इ ददृशुर्ननु ॥ ४९ ॥  
  
एवं मुहूर्तमात्रेण भण्डदैत्यमहाचमूः ।  
ननाशाऽसद्य शक्तीनां सेनाग्निं शलभो यथा ॥ ५० ॥  
  
अथ सेनाऽधिपास्तस्य क्रोधारुणितलोचनाः ।  
शक्तिसेनां शस्त्रवर्षैरर्द्दयामासुरुश्चकैः ॥ ५१ ॥  
  
दृष्ट्वा सेनाधिपैः सेनामर्दितामतिविह्वलाम् ।  
मन्त्रिणी दण्डिनी चाऽश्वारुढा सम्पदधीश्वरी ॥ ५२ ॥  
  
प्।७७२)  
  
परिवारशक्तियुक्ता युयुधुर्मन्युदीपिताः ।  
ता युध्ध्वा सुचिरं दैत्यैः सिनाधीशैर्महाबलैः ॥ ५३ ॥  
  
प्रसह्य नाशयामासुः सर्वान् सेनापतीन् हि ताः ।  
वक्राक्षं वामनं तालं दीर्घनसं (घोणं?) सुबाहुकम् ॥ ५४ ॥  
  
विद्युज्जिह्वञ्च समरे नाशयत्तुरगाश्रया ।  
सम्पत्करी तालजङ्घं कुटिलाक्षं रणोद्धतम् ॥ ५५ ॥  
  
निशठं शम्बरं क्रूरं चकार व्यसुमाहवे ।  
जम्भनी क्रूरवदनं स्तम्भिनी सुचिकामुखम् ॥ ५६ ॥  
  
अन्धिनी कण्ठककरं मृगवक्त्रञ्च मोहिनी ।  
कालकेयं भैरवोऽपि व्याघ्रास्यं कालकर्षिणी ॥ ५७ ॥  
  
स्वप्नेशी मुण्डमूर्धानं वटुको भण्डाभाषणम् ।  
उम्लुकं करभाऽस्यञ्च महाकुक्षिं शिवारवम् ॥ ५८ ॥  
  
शोणिताऽक्षम् तालकेतुं तालग्रवं महाहनुम् ।  
गृघ्रवाहं काकमुखं दण्डिनी नाशयद्युधि ॥ ५९ ॥  
  
शुकश्यामा शारिकाऽख्या सङ्गीता लघुपूर्विका ।  
साहित्यशयामला चेति निकुम्भं कुम्भमस्तकम् ॥ ६० ॥  
  
चक्राक्षं दीर्घदंष्ट्रञ्च नाशयामासुरुल्बणकम् ।  
कटङ्कटं करञ्जाऽक्षं मुण्डं चण्डं कृकाऽननम् ॥ ६१ ॥  
  
सालसीरं द्विशृङ्गञ्च शुनकं सूर्प्कर्णकम् ।  
वक्रकुक्षिं वाममुखं कालकं कोटरं विटम् ॥ ६२ ॥  
  
प्।७७३)  
  
मन्त्रिणी नाशयामास बलादाक्रम्य दानवान् ।  
एवं निःशेषतः सेनासेनपेषु हतेष्वथ ॥ ६३ ॥  
  
भण्डो हृष्टमनाः प्राह सारथिं रथ आस्थितः ।  
रथं प्रापय मे शीघ्रं सारथे शक्तिवाहिनीम् ॥ ६४ ॥  
  
पश्याऽद्य मम वीर्यं त्वं विचित्रं रोमहर्षणम् ।  
श्रुत्वा वाक्यं दैत्यपतेर्वाहयन् रथमाशु सः ॥ ६५ ॥  
  
सन्दिहानो दैत्यपतिं पप्रच्छ प्रणतस्तदा ।  
दैत्येश्वर ! त्वयाऽज्ञ्प्तः किञ्चित्प्रष्टुं समीहितम् ॥ ६६ ॥  
  
तद्देहि प्रणताय त्वं सन्दिहानोऽस्मि सर्वथा ।  
इति पृष्टेन चाज्ञप्तो प्राह दैत्येन सारथिः ॥ ६७ ॥  
  
दैत्येश्वरैतां शक्तीनां सेनां मन्येऽपराजयाम् ।  
विशुक्राद्या यया युद्धे हता लीलाविलासतः ॥ ६८ ॥  
  
अथ त्वामभिपश्यामि हतभ्रातृसुतादिकम् ।  
हृष्टाऽन्तरम् शोकलेशाऽस्पृष्टं प्रव्रजितं यथा ॥ ६९ ॥  
  
बालया सह ते युद्धे पूर्वं समभिलक्षिता ।  
भक्तिर्देव्यामतितरां तन्मे ब्रूहि यथातथम् ॥ ७० ॥  
  
प्।७७४)  
  
एवं पराभवं दुःखगेतावतिभयङ्करे ।  
न शोकं नाऽपि भीतिं वा लक्षये तव लेशतः ॥ ७१ ॥  
  
इति भूयः सुपृच्छन्तं दैत्यं तं चिरसेविनम् ।  
प्राह भण्डः स्मयन् किञ्चित्च्छृणु दैत्येत्युपाक्रमन् ॥ ७२ ॥  
  
एषा या ललिता देवी सा परात्परमा शिवा ।  
एतया निहतो युद्धे प्राप्स्याम्यत्युत्तमम् फलम् ॥ ७३ ॥  
  
तल्लोकं शोकरहितमभयं सर्वतः सुखम् ।  
एमं लोकं सशोकं वै सभयं दुःखमात्रकम् ॥ ७४ ॥  
  
मायया मोहितो जन्तुर्मन्यतेऽत्युत्तमं मुधा ।  
तत्राऽप्यासुरलोको वै राजसोऽतिभयङ्करः ॥ ७५ ॥  
  
इमं वरं यो मनुते समुग्धपशुकः स्मृतः ।  
अहं श्रीपद्मसंस्थानो दूतो माणिक्यशेखरः ॥ ७६ ॥  
  
स्वकर्मपाकवशत एतां प्राप्तोऽवरां दशाम् ।  
तथाऽपि कृपया देव्या मां स्मृतिर्नो जहाति वै ॥ ७७ ॥  
  
एषा सर्वेश्वरी देवी ब्रह्मादिजननी परा ।  
एतया निहता युद्धे भ्रातरो मे सुता अपि ॥ ७८ ॥  
  
शस्त्राग्निपावितास्तस्या लोकं प्राप्ताः परात्परम् ।  
मया सह त्वमप्याशु तल्लोकं प्राप्य भ्रातृभिः ॥ ७९ ॥  
  
प्।७७५ )  
  
पुत्रैः समेष्यसि पुनस्ततो यास्यमृताङ्गतिम् ।  
इति श्रुत्वा भण्डवचो विष्मितोऽभूत् ससारथिः ॥ ८० ॥  
  
संश्लाध्य दैत्यराजं तं जहौ शोकं स्वहृद्गतम् ।  
दृष्ट्वा श्रीललितामग्रे नमश्चक्रे सुभक्तितः ॥ ८१ ॥  
  
इति श्रीत्रिपुरारहस्ये माहात्म्यखण्डे ललितामाहात्म्ये   
ललिताभण्डसमागमे दैत्यराजभण्डद्वारा   
श्रीदेवीभक्तिरहस्यप्रकटनं नामषट्सप्ततितमोऽध्यायः ॥ ६३३१ ॥  
  
प्।७७६)  
  
सप्तसप्ततितमोऽध्यायः   
भण्डासुरवधवर्णनम्   
  
अथ युद्धे सम्पदीशीमश्वारुढाङ्~च दण्डिनीम् ।  
मन्त्रिणीञ्च समासाद्य युद्धकौशलमुल्वणम् ॥ १ ॥  
  
प्रदर्श्य ताः सुसन्तोष्य क्रमात् प्रोवाच सङ्गरे ।  
देव्यो वो युद्धचातुर्यविक्रमैस्तोषितोऽस्म्यहम् ॥ २ ॥  
  
योद्धुमुत्कण्ठितं चित्तं स्वामिन्या च इमं क्षणम् यूयं समीक्षकाः   
सर्वास्तया मे युद्धकर्मणि ॥ ३ ॥  
  
ममैष लज्जितो बाहुर्युद्धे चेटीगणैः सह ।  
तस्या पदं विनिर्जित्य युद्धे वोऽभिजयम्यनु ॥ ४ ॥  
  
तन्मे प्रयाचतोऽस्त्वेवं इति तस्य वचस्तदा ।  
निशम्य देव्यो मत्वा चाऽजेयं स्वीयपराक्रमैः ॥ ५ ॥  
  
उचितञ्च महादेव्या दैत्येशस्य पराजयम् ।  
ददुर्मार्गं नियुद्धाय महाराज्ञ्याऽसुरस्य विअ ॥ ६ ॥  
  
अथ श्रीचक्रराजाख्यं रथमासाद्य सङ्गरे ।  
समारभद्भण्डदैत्यो युद्धमत्यद्भूतं तदा ॥ ७ ॥  
  
प्।७७७)  
  
तत्र शक्तिमहासैन्यम भूद्युद्धसमीक्षकम्   
वैमानिकैर्देवगणैः सिद्धैरॄषिगणैस्तथा ॥ ८ ॥  
  
प्रेक्षणायाऽगतैः सर्वं व्याप्तमासीन्नभस्तदा ।  
भण्ड आसाद्य ललितां पुरो दृष्ट्वाऽतिहर्षितः ॥ ९ ॥  
  
मनसाऽभिनमश्चक्रे भवत्य तदनुसत्वरम् ।  
विव्याध पञ्चभिर्बाणैस्तदद्भुतमिवाऽभवत् ॥ १० ॥  
  
तत्र द्वयं सुकुसुमनिचयं पादयोः पतत् ।  
तृतीयं कण्ठदेशेऽभून्मालिका फुल्लपाङ्कजी ॥ ११ ॥  
  
ततः परं मूर्ध्न्यपतत्पुष्।पवर्षणरूपतः ।  
अन्त्यं रत्नमयं मूर्घ्नि भूषणं मुकुटे स्थितम् ॥ १२ ॥  
  
एवं तद्विहितां पूजां दृष्ट्वा देव्यतिहर्षिता ।  
देवादयोऽपि तद्दृष्ट्वा शङ्कितास्तत्र सर्वथा ॥ १३ ॥  
  
नारदाद्भण्डदैत्यस्य श्रुत्वा भक्ताऽग्रगण्यताम् ।  
देवेशोऽतितरां तत्र विष्मयं समपद्यत ॥ १४ ॥  
  
अथाऽभवन्महद्युद्धं ललिताभण्डदैत्ययोः ।  
चित्रशस्त्रास्त्रनिचयव्याप्ताऽकाशमहोदरम् ॥ १५ ॥  
  
भण्डदैत्योऽपि वीर्येण निजेन परमेश्वरीम् ।  
सन्तोषयितुमुद्युक्तो युयोध परमाऽस्त्रवित् ॥ १६ ॥  
  
प्।७७८)  
  
प्रणम्य मनसा देवीं सम्मुखं समुपागतम् ।  
गूढाऽपदानवचनैरधिक्षेप्तुं प्रचक्रमे ॥ १७ ॥  
  
ललिते शृणु मे वाक्यं त्वं नटीव विभासि मे ।  
मृषाऽचाररता नित्यं स्त्रैणं पुरुषमास्रिता ॥ १८ ॥  
  
स्त्रीरूपधारिणीव त्वं स्त्रीस्वभावविवर्जिता ।  
न स्त्रियं मन्ये न पुमांसमपि क्वचित् ॥ १९ ॥  
  
लोकविद्विष्टचारित्रा लज्जाशङ्कादिवर्जिता ।  
न त्वं सत्कुलसम्भूता कुलहीनेव भासि मे ॥ २० ॥  
  
लोकनिन्दितमार्गस्थैः पुरुषैरविवेकिभिः ।  
अपि त्वमभिमृष्टाऽसि सर्वथेति विभासि मे ॥ २१ ॥  
  
अहो मे प्राक्कृतं ह्ये वं यत्त्वामेवंविधामपि ।  
अनर्हां दर्शने नूनं पश्यामि पुरतः स्थिताम् ॥ २२ ॥  
  
शृणु स्त्येन वक्ष्यामि यद्यथाऽस्ति तथाऽस्तु तत् ।  
मद्दृष्टिगोचरीभूता सम्प्रति त्वं कथञ्चन ॥ २३ ॥  
  
मृषाऽचारञ्च मायाञ्च त्यक्त्वा मयि स्थिरीभव ।  
आसादिता मया सद्यः पृष्ठं न प्रदर्शय ॥ २४ ॥  
  
नाऽपि मां हि समक्षस्थं वञ्चयित्वा कथञ्चन ।  
शक्यं ह्यदृश्यतां यातुं तस्मात्त्वं सुस्थिरीभव ॥ २५ ॥  
  
प्।७७९)  
  
विदित्वा मदभिप्रायसेकान्तं सुव्यवस्थितम् ।  
दृष्ट्वा मदीयवीर्यञ्च संसाधय निजं व्रतम् ॥ २६ ॥  
  
शुत्वा निगूढवाक्यं तत् प्रसन्ना ललिताऽम्बिका ।  
शृणु दैत्येश्वर वचो यदुक्तं ते तथैव तत् ॥ २७ ॥  
  
साधयामि तवाऽभीष्टं त्याजयामि मदादिकम् ।  
न हि मे दृष्टिविषयीभूय भूयो भवेत् क्वचित् ॥ २८ ॥  
  
युद्धश्रद्धादिसंशेषः तत् स्थिरीभव सर्वथा ।  
इत्युक्त्वा शरवर्षेण ववर्ष दैत्यभूपतिम् ॥ २९ ॥  
  
प्रतिवर्षं ववर्षाऽथ सोऽपि दैत्योऽतिवेगतः ।  
शस्त्रप्रयोगविज्ञानसंश्लाहनपुरःसरम् ॥ ३० ॥  
  
अभूत्तयोर्महद्युद्धं तुमुलम् लोमहर्षणम् ।  
एवं नियुध्य सुचिरं दैत्योऽस्त्राणि ससर्ज ह ॥ ३१ ॥  
  
आग्नेयं वारुणं सौम्यं कौवेरं पार्वतं तथा ।  
पार्जन्यमैन्द्रं वायव्यम्ब्राह्मं कौमारमेव च ॥ ३२ ॥  
  
अस्त्राण्येवंविधान्याशु ललिता परमेश्वरी ।  
प्रत्यस्त्रैर्नाशयामास तुहिनं दिनकृद्यथा ॥ ३३ ॥  
  
तथा नूतनसृष्टानि प्रत्यस्त्रैर्नाशयत् क्षणात् ।  
ससर्जाऽथ भण्डदैत्यो मधुं कैटभमेव च ॥ ३४ ॥  
  
प्।७८०)  
  
सोमकञ्च हिरण्याक्षं हिरण्यकशिपुं तथा ।  
बलिमर्जुननामानं हैहयं रावणं तथा ॥ ३५ ॥  
  
कुम्भकर्णं मुरं ग्राहं कंसं द्विविदमेव च ।  
एवमादीन् विष्णुशत्रून् सर्वान् लोकप्रणाशनान् ॥ ३६ ॥  
  
ते सृष्टा भण्डदैत्येन तत्स्वभावपराक्रमाः ।  
उद्युक्ता लोकनाशार्थं तमोवृत्तिपरायणाः ॥ ३७ ॥  
  
ललितेश्याऽपि नाशाय तेषां करनखात् पृथक् ।  
नारायणाऽवताराणां ससर्ज दशक्ऽम् तदा ॥ ३८ ॥  
  
नाशितास्ते क्षणेनैव सृष्टैस्तैर्विष्णुमूर्तिभिः ।   
अथ भूयोऽन्धकं मृत्यूं कामं त्रिपुरमेव च ॥ ३९ ॥  
  
महादेवरिपूनेवं निर्ममेऽसुरशेखरः ।  
तान् दृष्ट्वा श्रीपरा देवी फालनेत्राद्विसर्जयत् ॥ ४० ॥  
  
महादेवं देवदेवं तेन ते नाशमाययुः ।  
अथ दैत्यमहासेनामसङ्ख्यातां भयावहाम् ॥ ४१ ॥  
  
उद्भावयन्निमेषेण शक्तिभिर्या पुरा हता ।  
विषङ्गश्च विशुक्रश्च चतुर्बाहुमुखाः सुताः ॥ ४२ ॥  
  
करङ्ककुटिलाक्षाद्या नष्टां सृष्टिमजो यथा ।  
अथ ते युयुधुः शक्तिसेनाभिरतिमषिताः ॥ ४३ ॥  
  
तद्दृष्ट्वा विष्मिताः सर्वे भण्डसामर्थ्यमद्भुतम् ।  
भीताश्चाऽथ किं भवेदै इति देवाश्च शक्त्यः ॥ ४४ ॥  
  
प्।७८१)  
  
तदाऽभवन्महद्युद्धं भूयश्चोपक्रमं यथा ।  
हतं हतं तत्र दैत्यो भूयो भूयः ससर्ज ह ॥ ४५ ॥  
  
तद्दृष्त्वाऽत्यन्तवित्रस्ताः शक्त्यो देवता अपि ।  
तदा श्रीललितादेवीं तुष्टुवुर्विधिमुख्यकाः ॥ ४६ ॥  
  
मन्त्रिणी च महादेवीमुपब्रज्य प्रणम्य च ।  
कृताञ्जलिर्मधुरया प्रार्थयामास वै गिरा ॥ ४७ ॥  
  
देवि दैत्यस्य विभवं मन्येऽहं सुभयावहम् ।  
पश्य शक्तिगणं सर्वं शुष्यद्वक्त्रं समाकुलम् ॥ ४८ ॥  
  
युध्यन्तीनामविश्रान्त्या चाऽत्यगात् प्रहरद्वयम् ।  
हतं हतं शक्तिगणैर्भूयः सृजति वैक्षणात् ॥ ४९ ॥  
  
चतुर्बाहुमुखास्तस्य सुता युधि निपातिताः ।  
कुमार्या सप्तकृत्वस्ते भूयो युध्यन्ति सम्प्रति ॥ ५० ॥  
  
विषङ्गो दशधा तद्वद्विशुक्रो नवधाऽपि च ।  
हतः पुनः सृष्ट एव भण्डदैत्येन युध्यति ॥ ५१ ॥  
  
करङ्ककुटिलाक्षाद्या अप्येवं बहुधा हताः ।  
युध्यन्त्येव पुनः सृष्टा नेतः साध्यमिदं हि नः ॥ ५२ ॥  
  
भीताः श्रान्ताः सर्वतश्च पश्य शक्तीर्हतप्रभाः ।  
रक्ष सर्वं लोकमिमं नोपेक्षां कर्तुमर्हसि ॥ ५३ ॥  
  
प्।७८२)  
  
इति सम्प्रार्थिता देवी स्मयित्वेष्दुवाच ताम् ।  
मा भैः पश्य क्षणेणैव नाशयाम्यसुरेश्वरम् ॥ ५४ ॥  
  
इत्युक्त्वा कार्मुके शीघ्रं शरमेकं सुयोजयत् ।  
तत्राऽवाह्य पाशुपतमस्त्रं लोकभयङ्करम् ॥ ५५ ॥  
  
मुमोचाऽसुरसेनायामस्त्रं तन्निमिषार्धतः ।  
भस्मीचकार दैत्यानां सेनां सागरसम्मिताम् ॥ ५६ ॥  
  
भूयः शरं कार्मुके स्वे निवेशयदतिप्रभम् ।  
तदा दिशोऽभितो ज्वालामालालीढाभवन् क्षणात् ॥ ५७ ॥  
  
चकम्पे भूः भिताः सागरा भीः समाविशत् ।  
चराचरं जगज्जालं पेतुरुल्काः सहस्रशः ॥ ५८ ॥  
  
भण्डासुरं मृगाद्याश्चाऽपसव्यमभिसंययुः ।  
तावद्दृष्ट्वा विनष्टां स्वां सेनां सागरसन्निभाम् ॥ ५९ ॥  
  
दध्यौ श्रीललितापादपङ्कजं निश्चलाऽन्तरः ।  
ध्येयमात्रात्मतां यावत् प्राप्तो भण्डमहासुरः ॥ ६० ॥  
  
तावच्छ्रीललितादेवी कामेशाऽस्त्रेण योजितम् ।  
शरं मुमोच भण्डाय स शरोऽतिभयङ्करः ॥ ६१ ॥  
  
प्रलयानलवत् ज्वालां मुञ्चन् विष्वङ्महाप्रभः ।  
चराचरं जगज्जालं दहन्निव निमेषतः ॥ ६२ ॥  
  
प्।७८३)  
  
मुष्णंश्चक्षूंषि सर्वेषां तृणं दावानलो यथा ।  
भण्डासुरञ्च सरथं नगरं तस्य शून्यकम् ॥ ६३ ॥  
  
सस्त्रीस्थविरबालञ्च सस्थानप्राणिमण्डलम् ।  
भस्मशेषीकरोत्तत्र तदद्भुतमिवाऽभवत् ॥ ६४ ॥  
  
ब्रह्माविष्णुमुखास्तत्र भण्डं वा तस्य वाहिनीम् ।  
नगरम् वा प्रहतस्य दैत्यार्भकमपि क्वचित् ॥ ६५ ॥  
  
अदृष्ट्वाअ विष्मयं प्राप्ता जयशब्दमवाऽसृजुः ।  
अभिजघ्नुः शक्तिगणा विआदित्राणि सहस्रशः ॥ ६६ ॥  
  
विनेदुर्देववाद्यानि जगुर्गन्धर्वनायकाः ।  
लास्यं चक्रुर्देववारा उर्वश्याद्याः सुहर्षिताः ॥ ६७ ॥  
  
स्तोत्राणि पेठुऋर्षयो सिद्धा जेपुः परां शिवाम् ।   
दध्युर्मुनिगणा रूपं प्रणेमुरितरे जनाः ॥ ६८ ॥  
  
ववृषुः पुष्।पनिकरान् प्रफुल्लानतिसौरभान् ।  
बलाहकाः सौम्यरूपा गर्जन्तोऽत्यन्तमन्थरम् ॥ ६९ ॥  
  
सुगन्धतोयबिन्दूंश्च यक्षकर्द्दममिश्रितान् ।  
मारुताः सौगन्ध्ययुतो ववुरानन्दनस्पृशः ॥ ७० ॥  
  
दिवानाथः सुप्रभोऽभून्नीयतः सागरोऽपि च ।  
सन्मनांसीव तोयानि समासन् सरिदादिषु ॥ ७१ ॥  
  
प्।७८४)  
  
अभूज्जगत् पुनः सृष्टं प्रलयान्त इवोल्लसत् ।  
निराकुलमसङ्कीर्णं तदा भण्डाऽसुरे हते ॥ ७२ ॥  
  
एवं दैत्यं हतं दृष्ट्वा भण्डाख्यं लोककण्टकम् ।  
देवा महर्षयः सिद्धाः सर्वे देवीमुपाययुः ॥ ७३ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे श्रीललिताचरित्रे   
भण्डासुरवधवर्णनं नाम सप्तसप्ततितमोऽध्यायः ॥ ६४०४ ॥  
  
प्।७८५)  
  
अस्टसप्ततितमोऽध्यायः   
श्रीललितास्तुतिपूर्वकं मेरुशृङ्गे प्रतिश्रीचक्रोपरि तदभिषेचनवर्णनम्   
  
उपेत्य देवप्रमुखाः सर्वे तां ललितां पराम् ।  
हर्षनिर्भरितस्वान्तास्तुष्टुवुर्विविधैः स्तवः ॥ १ ॥  
  
श्री ललिता स्तुतिः   
  
जय जय ललिताऽम्ब ! त्वत्पदाऽम्भोजसेवा फलमिह भजतां किं किन्न   
दद्यादभीष्टम् ।  
विबुधविटपिमुख्यान् कामदान् स्वस्वभावानपि वितरति भूयः   
संश्रितेभ्योऽतिशीघ्रम् ॥ २ ॥  
वयमिह विपदार्त्ता भण्डदैत्यप्रतापाऽनलजटिलकरालज्वालया   
दग्धपक्षाः ।  
अपरिमितभयाब्धौ यन्निमग्नाः समेता झटिति ननु तयैव प्रोद्धता   
व्योममार्गाः ॥ ३ ॥  
  
प्।७८६)  
  
प्रणतजननितान्तस्वान्तसन्तापहन्त्री श्रितजनदुरिताऽलिप्रौडमायानियन्त्री ।  
स्थिरचरनिखिलोद्यत्प्राणिनां जीवतन्त्री तव पदनलिनीयं प्रैधते लोकयन्त्री ॥   
४ ॥  
  
तव जननि विलासः सर्वलोकाऽवभासः कुत इह तव भूयाद्दैत्ययुद्धे   
प्रयासः ।   
भवतु सततमस्मन्मानसे नीरजस्के विशदविकचवृत्तौ वासिते वासनाभिः ॥ ५ ॥  
  
(ननु विदितमिदं यद् देहभाजां त्वमेव शरणमभिमतानां श्रेयसां   
शुद्धहेतुः )   
चिरजडमिलितानां यो विवेकैकहेतुर्भवति चरणहंसस्तावको ब्रह्मवाहः ॥   
६ ॥  
  
इति स्तुत्वा दण्डवत्ते प्रणता विधिमुख्यकाः ।  
भूयो भूयोऽपि विविधैः स्तवैस्तुष्टुवुरम्बिकाम् ॥ ७ ॥  
  
तावद्ब्रह्माण्डकोटिभ्यो ब्रह्माद्याः कारणेश्वराः ।  
आजग्मुर्भारतीमुख्यशक्तियुक्ता घटोद्भव ! ॥ ८ ॥  
  
ते पाणिसम्पुटोत्तंसाः प्रणता भक्तिनिर्भराः ।  
समीडललितामीड्यां प्राहुबर्द्धकराऽम्बुजाः ॥ ९ ॥  
  
प्।७८७)  
  
देवेशि ! भण्डदैत्यस्थ वधादद्य सुरक्षितम् ।  
ब्रह्माण्डानां शतं पञ्च चैषां स ह्यधिपोऽभवत् ॥ १० ॥  
  
प्रोक्तेष्वण्डेषु शक्राद्या बद्धाः केचित् पलायिताः ।  
लोकाऽधिपत्यं सर्वत्र दैत्यैरेव चकार सः ॥ ११ ॥  
  
प्रवर्तिता दैत्यवेदा दैत्ययज्ञाश्च सर्वतः ।  
न क्वचिद्दैवयज्ञो वा ब्रह्मयज्ञोऽपि शङ्करि ! ॥ १२ ॥  
  
प्रवृत्तोऽभूद्ब्राह्मणादुअ भण्डे राज्यं प्रशासति ।  
तदद्य निहते दैत्ये त्वया युधि महेश्वरि ॥ १३ ॥  
  
पलायिता दैत्यगणा लोकपालाश्च संस्थिताः ।  
स्वस्वाऽधिकारकृत्येषु जातं सर्वं निराकुलम् ॥ १४ ॥  
  
एवं वदत्सु देवेषु तत्राऽगत्य च विश्वकृत् ।  
देवीं विधिमुखांश्चाऽपि प्रणम्य रचिताऽञ्जलिः ॥ १५ ॥  
  
पितामहाऽहमाज्ञप्तस्त्वया यन्मेरुमूर्धनि ।  
देव्याः श्रीपुरनिर्माणे तत्तथा रचितं मया ॥ १६ ॥  
  
द्रष्टुमर्हसि तच्छाघ्रम् देव्य देवैश्च संयुतः ।  
एवं त्वष्ट्रा प्रार्थितोऽजो देव्यै वृत्तं व्यजिज्ञपत् ॥ १७ ॥  
  
प्रार्थिता देवदेवेशैर्ललिता परमेश्वरी ।  
शक्तिसेना देवगणैर्युता तत्र ययौ द्रुतम् ॥ १८ ॥  
  
ददृशुस्तत्पुरं चारुतरं त्वष्टृविनिर्मितम् ।  
महाश्रीपुरराजस्य प्रतिबिम्बविवार्पितम् ॥ १९ ॥  
  
प्।७८८)  
  
विस्मिताः सर्व एवैते देवाः शक्तिगणास्तथा ।   
अथ तत्र निवसने देवाः श्रीललिताम्बिकाम् ॥ २० ॥  
  
प्रार्थयामासुरत्यन्तं प्रणताः सर्वभावतः ।  
तत्सम्मतिं समादाय बुद्धीशप्रमुखास्तदा ॥ २१ ॥  
  
राज्याऽभिषेकसामग्रीं कल्पयामासुरुत्तमाम् ।  
प्रकल्प्य सर्बसम्भारान् शुभलग्नमुहूर्तके ॥ २२ ॥  
  
ब्रह्मा मुनिगणोपेत आभिषेचनिकं विधिम् ।  
चकाराऽगमदृष्टेन मार्गेणोत्तमकल्पतः ॥ २३ ॥  
  
वृन्दारका देवगणा मारुतो वसवोऽगनय ।  
गन्ध्र्वा देवदूताश्च दिक्पाला यक्षगुह्यकाः ॥ २४ ॥  
  
यातुधानाः किम्पुरुषाः किन्नरा उरगा अपि ।  
विद्याघ्राः सिद्धमुनय ऋषयः पितरोऽसुराः ॥ २५ ॥  
  
ब्रह्मरुद्रहरीणाञ्च कोटयोऽण्डान्तरस्थिताः ।  
सदाशिवेश्वरौ चाऽपि श्रीकण्ठोऽनन्त एव च ॥ २६ ॥  
  
सङ्गतास्तत्र ललितामहाराज्याऽभिषेचने ।  
परिचेरुस्तत्र देवीं ललिताऽम्बां समन्ततः ॥ २७ ॥  
  
ब्रह्माणीकमलागौरीकोटयो भक्तिभावनाः ।  
उपचारैः ।  
पृथगभूतैः पूजयामासुरादरात् ॥ २८ ॥  
  
एवं कृत स्वस्त्ययनां मङ्गलाचारसंश्रयाम् ।  
नदत्सु शुभवाद्येषु मूर्च्छयत्सु सुमूर्च्छानाम् ॥ २९ ॥  
  
अवरोहाऽरोहगतिलयश्रुतिसमीरणैः ।  
गन्धर्वेषु प्रनृत्यत्सु देववेश्यासु सर्वतः ॥ ३० ॥  
  
प्।७८९)  
  
जपत्सु मुनिवृन्देषु ऋषिषु प्रपठत्सु च ।  
स्तुवत्सु विविधेषूच्चैः प्रेक्षत्सु प्राणिषूद्यमैः ॥ ३१ ॥  
  
विधिरारोहयद्देवीं महासिंहासने शुभे ।  
अथ मन्त्रप्रपूताऽद्भिर्नवरत्नविचित्रितैः ॥ ३२ ॥  
  
कलशैः सम्भृतैश्चाऽपि नदीसागरसम्भवैः ।  
अभ्यषिञ्चल्लोकधाता वशिष्ठप्रमुधैर्वृतः ॥ ३३ ॥  
  
अभिषिच्य महादेवीमनर्ध्याऽभरणोज्ज्वलाम् ।  
विचित्रदिव्यवसनां श्रीचक्राऽधिविराजिताम् ॥ ३४ ॥  
  
पञ्चब्रह्माकारमञ्चशोभिनीं ललिताम्बिकाम् ।  
पूजयामासुरमरा विविधैः सुसमर्हणैः ॥ ३५ ॥  
  
विधिविष्णुमहेशाद्याः पृथग्भक्तिसमाहिताः ।  
स्तुत्वा विचित्रस्तवनैः प्रणेमुर्भुवि दण्डवत् ॥ ३६ ॥  
  
एवं श्रीललिता देवी तत्र श्रीपुरशेखरे ।  
सिंहासनेऽभिषिक्ता सा महाश्रीपुरवत्तदा ॥ ३७ ॥  
  
मन्त्रिणीप्रमुखानां स्वस्थानानि प्रदिशत् पृथक् ।  
एवं घटोद्भव मुने ! मेरुशृङ्गे महोन्नते ॥ ३८ ॥  
  
समास्ते श्रीपुरे ब्रह्ममुखशासनतत्परा ।  
देवशिल्पिस्वचातुर्यसर्वसारविनिर्मितम् ॥ ३९ ॥  
  
प्।७९०)  
  
नगरं श्रीमहादेव्या भूषणं छत्रपादुके ।  
प्रार्थिता विधिमुख्यैः सा स्वीकृत्य करुणावशात् ॥ ४० ॥  
  
चिदानन्दघनाऽपीत्थमास्ते लीलावपुर्धरा ।  
इति श्रुत्वा हयग्रीवात् कथां परमपावनीम् ॥ ४१ ॥  
  
अगस्त्यः सन्तुष्टमनाः पप्रच्छाऽतिविशङ्कितः ।  
हयग्रीव दयासिन्धो ! मेरावस्मिन् त्वयोदितम् ॥ ४२ ॥  
  
नगरं श्रीमहादेव्यास्तन्मे चित्रं विभाति वै ।  
न मे ह्यविदितं स्थानं ब्रह्माण्डान्तर्भवेत् क्वचित् ॥ ४३ ॥  
  
तत्राऽपि मेरावज्ञातं मया न स्यात् क्वचित् स्थलम् ।  
मेरुर्भुवनचित्रस्य भित्तिवत्परिकल्पितः ॥ ४४ ॥  
  
सन्त्यूद्र्ध्वं सप्तभुवनान्यधः सप्ततलानि वै ।  
मेरुमूर्घ्नि ब्रह्मविष्णुशिवधामानि सन्ति वै ॥ ४५ ॥  
  
तत्र मे नाऽस्त्यविदितो देशोऽपि द्वयङ्गुलात्मकः ।  
तत् कथं वर्णितं तत्र श्रीपुरं मे समीरय ॥ ४६ ॥  
  
इति पृष्टः कुम्भजेन ह्यास्यः प्राह हर्षितः ।  
शृणु कुम्भजः ! वक्ष्यामि रहस्यं ह्येतदुत्तमम् ॥ ४७ ॥  
  
न हि तद्भवनं सर्वैर्द्रष्टुं शक्यं कथञ्चन् ।  
ये तु श्रीत्रिपुरां शक्तिं विधिना समुपासते ॥ ४८ ॥  
  
तेषा प्रप्यं दृश्यमपि नाऽन्येषां तु कदाचन ।  
तत्ते माहात्म्यसंश्रुत्या भक्तिर्हृदि समुद्गता ॥ ४९ ॥  
  
प्।७९१)  
  
प्राप्तायां तु पराभक्तौ नाऽप्राप्यं विद्यते ।  
प्राप्ते रत्नाकरे यद्वद्भवेन्नो रत्नवाञ्चिता ॥ ५० ॥  
  
तदियं ते सती भार्या लोपामुद्रा परा प्रिया ।  
तस्या दीक्षां समादाय चोपास्य विधिवत्पराम् ॥ ५१ ॥  
  
सिद्धस्तद् द्रक्षसि पुरं नान्यथा तु कदाचन ।  
एतत्ते कुम्भज ! प्रोक्तं ललिताया महाद्भुतम् ॥ ५२ ॥  
  
विभवं शृण्वतां पुंसां सर्वपापप्रणाशनम् ।  
कलौ मलीमसहृदां जनानां दुर्धियामिदम् ॥ ५३ ॥  
  
माहात्म्यं त्रिपुरेशान्यास्त्यक्त्वा नाऽन्यत्परायणम् ।  
वैदिकैः कर्मभिर्भूयो निराशीर्भिः कृतैर्ववेत् ॥ ५४ ॥  
  
उपासनेषु श्रद्धाऽन्यदेवताविषया ततः ।  
विष्णौ शिवे शक्तिषु च सर्वान्ते परिपाकतः ॥ ५५ ॥  
  
त्रिपुरामूर्तिसेवायां श्रद्धा भवति शाश्वती ।  
एतदाराधनेनैव विदित्वा स्वाऽत्मरूपीम् ॥ ५६ ॥  
  
चिदानन्दाऽद्वयमयीं सर्वलोकमहेश्वरीम् ।  
अभिव्यक्तपरैश्वर्यो न पुनर्भवमृच्छति ॥ ५७ ॥  
  
एवं स्वात्मपदप्राप्तौ सोपानं प्रथमन्त्विदम् ।  
श्रवणं श्रीपराशक्तिमाहात्म्यविभवोन्नतेः ॥ ५८ ॥  
  
तस्मादादौ सर्वथैव श्रोतव्यं श्रेय इच्छता ।  
एतत् पापप्रशमनं सर्वाभीष्टफलावहम् ॥ ५९ ॥  
  
प्।७९२)  
  
भक्तिमुत्पाद्य तरसा मोचयेत् परमाद्भयात् ।  
इत्युक्त्वा कुम्भजमुनिपूजितोऽश्वाननो भृशम् ॥ ६० ॥   
  
आपृच्छय् निरगात् स्वीयामभीष्टां दिशमीश्वरः ।  
इति ते कथिता राम ललितायाः कथा शुभा ॥ ६१ ॥  
  
इति श्रिमदितिहासोत्तमे त्रिपुरारहस्ये माहात्म्यखण्डे   
दत्तात्रेयपरशुरामसंवादे श्रीललितामाहात्म्ये श्रीपुरे   
श्रीललिताभिषेकवर्णनं नामाष्टसप्ततितमोऽध्यायः ॥ ६४६५ ॥  
  
प्।७९३)  
  
एकोनाशीतितमोऽध्यायः   
श्रीदत्तभार्गवसम्बादे आगमस्वरूपवर्णनम्   
  
  
एवं श्रीललितादेव्या माहात्म्यं सर्वतोऽधिकम् ।  
जमदग्निसुतः श्रुत्वा हर्षाऽमृतानिषेचितः ॥ १ ॥  
  
भक्तिवारिधिनिर्मग्नो रोमाञ्चोदयपीवरः ।  
निरन्तरस्रवद्धर्षनेत्रवारिपरिप्लुतः ॥ २ ॥  
  
विसञ्ज्ञ इव सम्भूतः क्षणमासवमत्तवत् ।  
बभाषे गद्गदश्रुत्या भूयो विरचिताऽञ्जलिः ॥ ३ ॥  
  
भगवन्नहमत्यन्तं पावितो भवताऽधुना ।  
पराकथातीर्थवारिधारानिवहसेचनैः ॥ ४ ॥  
  
उद्धृतो दययाऽपारसंसारजलधेर्ननु ।  
नमस्ते श्रीगुरो नाथ दुःखध्वान्तदिनाधिप ! ॥ ५ ॥  
  
नमस्ये तं मुनिं शान्तं संवर्तमकुतोभयम् ।  
यो मे मार्ग निरदिशदन्धस्य भ्रमतो यथा ॥ ६ ॥  
  
अद्य यावदहं लोके व्यर्थं कालमुपावहम् ।  
शून्यकूपे भेक इव न स्वार्थमविदं क्वचित् ॥ ७ ॥  
  
प्।७९४)  
  
धन्योऽहं कृतकृत्योऽहं भवश्चरणसंश्रयात् ।  
मोक्षलक्ष्मीमभिप्रेप्सुरभवं सर्वथा ननु ॥ ८ ॥  
  
भगवन्मे संशयोऽत्र महान् हृदि समाहितः ।  
तत् पृच्छामि भवन्तं यद्वक्तुञ्ज् तन्मे समर्हसि ॥ ९ ॥  
  
जानाम्यनुग्रहोऽत्यन्तं मयि ते करुणानिधेः ।  
नाऽवक्त्व्यं मयि भवेच्छिष्ये कारुणिकस्य ते ॥ १० ॥  
  
कथं कुम्भोद्भवमुनिः सर्वशास्त्रविशारदः ।  
नोपासीत्तं पराशक्तिं सर्वलोकमहेश्वरीम् ॥ ११ ॥  
  
येनाऽदृश्यमभून्मेरौ श्रीदेव्या नगरोत्तमम् ।  
कुतो व वेदनिरते न हि स्यात्तस्य दर्शनम् ॥ १२ ॥  
  
भूयः कथं तेन दृष्टं तत्पुरं तद्ब्रवीहि मे ।  
इत्यापृष्टो जामदग्न्यं प्राह दत्तगुरुर्मुनिः ॥ १३ ॥  
  
शृणु राम प्रवक्ष्यामि रहस्यं ह्ये तदुत्तमम्   
न ह्यत्र केवलं शास्त्रं प्रयोजकमुपेयते ॥ १४ ॥  
  
जनानां प्राकसमभ्यस्तवासनावासितात्मनाम् ।  
वासनानां शतं चित्ते सञ्चितं प्राणिनां पृथक् ॥ १५ ॥  
  
प्राप्योद्बोधं प्रसरति सत्सङ्गस्तस्य बोधकः ।  
यावद्यत्सङ्गमाप्नोति तावत् तत् स्यान्न चाऽन्यथा ॥ १६ ॥  
  
प्।७९५)  
  
हयग्रीवं समागम्य त्रिपुरावैभवश्रुतेः ।  
सञ्जातत्रिपुराभक्तिः पत्न्या दीक्षां समाददे ॥ १७ ॥  
  
यावद्दीक्षां न विन्देत त्रिपुरोपासकोऽपि सन् ।  
न तावन्मोक्षसौधस्य सोपानाऽरोहणक्षमः ॥ १८ ॥  
  
विनोपनयनं यद्वद्द्विजानां सर्वकर्मसु ।  
न योग्यता तथाऽत्रापि विना दीक्षां भृगूद्बह ॥ १९ ॥  
  
अप्राप्य सद्गुरोर्दीक्षामज्ञात्वा गुरूपद्धतिम् ।  
स्वबुद्ध्या तु कृतं कर्म विधिना च समन्वितम् ॥ २० ॥  
  
तथाऽपि साधकं शीघ्रं नाशयत्येव सर्वथा ।  
सेवितारं यथा हन्ति चाऽपक्वन्तु रसायनम् ॥ २१ ॥  
  
मन्त्रं मन्त्रविधानञ्च स्वबुद्ध्यैव गुरुं विना ।  
यः समासादयेत् स हि देवताद्रोहमाप्नुयात् ॥ २२ ॥  
  
नेह लोकः परो वा।पि विद्यते देवताद्रुहाम् ।  
अज्ञो द्रोहकृतं दोषं नाशयेन्मानवः कथम् ॥ २३ ॥  
  
लोकदृष्टन्याय एष आज्ञाभङ्गकरं नरम् ।  
योजयन्त्येव भूपाला महादण्डैः पृथग्विधैः ॥ २४ ॥  
  
नोपेक्षन्ते सर्वथैव नरमाज्ञाऽपकारिणम् ।  
वेदवादैरेव न हि भवेदत्राऽधिकारिता ॥ २५ ॥  
  
प्।७९६)  
  
उपासनाऽधिकारार्थं द्विजानां वैदिकक्रमः ।  
पुरुषार्थो वेदविधौ सर्वथा न हि विद्यते ॥ २६ ॥  
  
यदि वेदविदां पुंसां मृषाफलाऽनुसन्धिनाम् ।  
अणुमात्राऽत्मभूतानां पुरुषार्थाऽभिमानिनाम् ॥ २७ ॥  
  
पुरुषार्थः परः स्याच्येत् स्थाणूनां कुतो भवेत् ।  
वैदिका ह्यचलम्मन्याः फलं धूमसमुद्भवम् ॥ २८ ॥  
  
क्व दृष्टं चलभूतेन ह्यचलं फलसम्मतम् ।  
मितेषु दुःखभूतेषु फलेषु सुखबुद्धयः ॥ २९ ॥  
  
फलस्वरूपाऽनभिज्ञा ह्यफले फलशंसिनः ।  
प्रवर्तितो गुणमयो वेदो धात्रा जगत्कृतिः ॥ ३० ॥  
  
जगद्यात्राप्रवृद्ध्यर्थं सुराणामभितृप्तये ।  
मर्तुकामस्य विषवत् कामिनां कामनामयः ॥ ३१ ॥  
  
परश्च भागः सङ्गूढो वेदे यस्तं विदुर्न ते ।  
धात्रैव गोपनात्तस्य गुप्तभावेषु मोहिताः ॥ ३२ ॥  
  
नयन्ति तमन्यथैव व्यासो नारायणः स्वयम् ।  
जीवेषु दयया सम्यक् चित्ताऽरोहोपयोग्यया ॥ ३३ ॥  
  
तमुपबृंहयद् भूयो परमार्थैकसाधनम् ।  
अतोऽत्र त्यक्तकामानामधिकारो विधीयते ॥ ३४ ॥  
  
प्।७९७)  
  
सन्न्यासिनोऽपि चिच्छक्तेरूपासनमभीप्सितम् ।  
अज्ञानाम्नोहतो वाऽपि विद्योपास्तिं त्यजेत्तु यः ॥ ३५ ॥  
  
स विशेदन्धतामिस्रं न तस्याऽस्ति पुनर्गतिः ।  
सन्न्यासिना तु त्यक्तव्यं सर्वं बन्धात्मना स्थितम् ॥ ३६ ॥  
  
इदं मोक्षात्मकं राम श्रीविद्योपासनन्तु यत् ।  
न (हि) त्यक्तुं समुचितं ब्राह्मण्यमिव वै यतेः ॥ ३७ ॥  
  
महापराधस्त्यागो वै स्यादुपास्तेर्भयावहः ।  
तामिस्रमन्धतामिस्रं कुम्भीपाकमवीचिकम् ॥ ३८ ॥  
  
प्रपद्यन्ते हि ते भूयो ह्यपराधपरा जनाः ।  
दण्डराज्ञ्या समाज्ञप्ताः शक्त्योऽतिविभीषणाः ॥ ३९ ॥  
  
सङ्कर्षिणी कर्षिणी च कालसङ्कर्षिणी तथा ।  
उपास्तिमार्गसरुजानपराधपरान् जनान् ॥ ४० ॥  
  
योजयन्त्युक्तकुःखेषु स्थानेषु परमातृकाः ।  
उपासनपरो मर्त्यः कैवल्यं पदमश्नुते ॥ ४१ ॥  
  
कर्मिणस्तान्त्रिकस्याऽपि या भवेद्गतिरुत्तमा ।  
वैदिकोपासकस्यैषा सर्वथा न हि विद्यते ॥ ४२ ॥  
  
यतो हि वैदिकं कर्म सर्वथा हि बहिर्मुखम् ।  
अनीश्वरं पौरुषं स्यादतः पशुफलोचितम् ॥ ४३ ॥  
  
प्।७९८)  
  
तान्त्रिकन्त्वैश्वरं कर्म ज्ञानोपासनमिश्रितम् ।  
मोचयत्याशु संसिद्ध्या श्रद्धाभक्तिसुबृंहितम् ॥ ४४ ॥  
  
यथोक्तकर्मणा चित्तशुद्धिमासाद्य विद्यया ।  
प्राप्यतेऽत्रैव शिवता प्रबुद्धैः पौरुषेण हि ॥ ४५ ॥  
  
अबुधा अपि मुच्यन्ते कर्म कृत्वा यथाक्रमात् ।  
नाऽधिकारो विना दीक्षां कर्मणि ज्ञानसाधने ॥ ४६ ॥  
  
दीक्षावन्तस्तु देहान्ते प्राप्य लोकं परात्परम् ।  
सदाशिवेन ते सम्यक् प्रबुद्धाः शिवरुपिणः ॥ ४७ ॥  
  
कर्मिणोऽप्यप्रबुद्धा ये ते भवन्ति भृगूद्वह ! ।  
तस्मान्न वेदशास्त्राद्यैः शुष्कैः सद्गतिराप्यते ॥ ४८ ॥  
  
विना श्रीत्रिपुरासेवां प्रवृत्तिर्वा कथं सती ।  
न साधनं फलं वाऽपि प्रवृत्तिर्वा।पि भार्गव ! ॥ ४९ ॥  
  
विना श्रीत्रिपुरेशान्याः कृपया सम्भविष्यति ।  
आराध्य शिवविष्णवादीनपि यत् प्राप्यते फलम् ॥ ५९ ॥  
  
तश्चाऽपि तस्याः कृपया भवतीति विनिश्चयः ।  
पूजनं सर्वदेवानां पराशक्तेः प्रपूजनम् ॥ ५१ ॥  
  
शक्तिं विना न पूजाया ग्रहणं सम्भवेत् क्वचित् ।  
तस्मात् पूजा तु शक्तेः स्यात् सर्वत्र विहिता जनैः ॥ ५२ ॥  
  
प्।७९९)  
  
फलप्रदानशक्तिन्तु विचार्याऽदौ विचक्षणाः ।  
पूजयन्ति पृथक् देवं फलं विन्दन्ति तत्तथा ॥ ५३ ॥  
  
लोकेऽप्यशक्तः कुत्राऽपि न पूज्यः स्यात्तु भार्गव ।  
आश्रयत्वाच्छिवमृते शक्तिर्नैव तु विद्यते ॥ ५४ ॥  
  
इति चेन्निजसत्तात्मशक्तिहीनः शिवस्तथा ।  
प्रकाशशक्तिहीनो वै रविः कुत्र कदा भावेत् ॥ ५५ ॥  
  
यथा तथा चितिं शक्तिमृते स्याद्वि शिवः कथम् ।  
चितिशक्त्या परित्यक्तं तृणं वाऽपि कथं भवेत् ॥ ५६ ॥  
  
सत्यां चिति ह्यस्मि सर्वमन्यथा न हि किञ्चन ।  
यदस्ति तश्चितिरिति जानीहि भृगुनन्दन ॥ ५७ ॥  
  
एतच्छाक्तं हि विज्ञानं मत्तोऽन्यन्न हि विद्यते ।  
एवं बुद्ध्या तु यत् किञ्चित् तृणञ्च त्रिपुरात्मकम् ॥ ५८ ॥  
  
सञ्ज्ञायामेव लोकेऽस्मिन् विवदन्ति मर्नीषिणः ।  
तस्मात्त्यजाऽत्र सन्देहमेतत्सर्वत्र वै समम् ॥ ५९ ॥  
  
वाङ्निरुक्त्यै प्रवृत्ता वै विशेषाऽलम्बनं गता ।  
निर्विशेषन्तु तद्रूपमखण्डैकचिदात्मकम् ॥ ६० ॥  
  
विशेषज्ञओ भवेद्यावत्तवन्न स्याद्धि तत्परः ।  
वेदा विशेषबहुला गूहयन्त्यविशेषकम् ॥ ६१ ॥  
  
प्।८००)  
  
अतोऽगस्त्यस्तत्पुरं तु नाऽपश्यद्वैदिकोऽपि सन् ।  
वेदार्थःपरमो यस्तु त्रिपुरैव हि सा भवेत् ॥ ६२ ॥  
  
अतस्त्रैपुरसंसिद्धौ साधनं वेद उच्यते ।  
वेदार्थस्यैव व्यसनं पुराणं व्यास ऊचिवान् ॥ ६३ ॥  
  
वेदो ह्यागमभागः स्यात् शब्दराशिस्तथाऽगमः ।  
तस्या मूर्त्तिरतः सर्वं प्रवृत्तं संश्रयात् ॥ ६४ ॥  
  
त्रैवर्णिकाऽधिकारेण वेदरूपः प्रवर्तते ।  
दयया परमेशानः सर्वानुद्धर्तुमिच्छया ॥ ६५ ॥  
  
वेद आगमसञ्ज्ञानं विभावयदनुत्तमम् ।  
आगमः परमेशस्य विमर्श इति निश्चयः ॥ ६६ ॥  
  
क्रमेण ब्रह्ममुख्यानां मुखादुद्भवयत्तु तम् ।  
अपारो ह्यागमाऽम्भोधिः सर्वलोकेषु सङ्गतः ॥ ६७ ॥  
  
कालेन मन्दधिषणान् कृपणानभिलक्ष्य तु ।  
ऋषिभिस्तमागमाब्धिं मथित्वा प्राज्यया धिया ॥ ६८ ॥   
  
सारसङ्ग्रहरूपात्मतन्त्राऽमृतमनुत्तमम् ।  
देशभेदविभेदेन पृथगेव विभावितम् ॥ ६९ ॥  
  
तत्र द्विजानां वेदोक्तकर्मभिः संस्कृतात्मनाम् ।  
श्रौतकर्ममुखेनैव तान्त्रिके ह्यधिकारिता ॥ ७० ॥  
  
प्।८०१)  
  
शूद्रादीनान्तु कैवल्याद्भवेत्तन्त्राधिकारिता ।  
वेद एव हि तन्त्रं स्यात्तन्त्रं वेदः प्रकीर्तितम् ॥ ७१ ॥  
  
नाऽनयोर्विद्यते भेदो लेशांशेनाऽपि कुट्रचित् ।  
तथा हि वेदभागेषु तन्त्रभागः प्रदृश्यते ॥ ७२ ॥  
  
यत्र मन्त्रयन्त्रपूजाविधानं सुस्फुटं स्थितम् ।  
एवंविधो वेदभागो यतस्तन्मूर्घ्नि संस्थितः ॥ ७३ ॥  
  
तन्त्रसङ्केतसंयुक्तस्ततस्तन्त्रं समुत्तमम् ।  
तन्त्रेष्वपि वेदभागा मन्त्रब्राह्मणभेदिताः ॥ ७४ ॥  
  
दृश्यन्ते कर्मविधिषु तस्मात्तन्त्रं समुत्तमम् ।  
एवं पुराणादिषु च तन्त्रभागः प्रदृश्यते ॥ ७५ ॥  
  
तथा तन्त्रेषु सर्गादिलक्षर्णोऽशः प्रदृश्यते ।  
स पुराणप्रभागः स्यादेवं जानीहि भार्गव ! ॥ ७६ ॥  
  
तस्माच्छ्रीत्रिपुराख्यायाः सहजाऽमर्शसम्भवः ।  
आगमाब्धिस्ततो वेदांस्तन्त्राणि च विभावय ॥ ७७ ॥  
  
नियतिर्या हि तच्छक्तिस्तया सर्व व्यवस्थितम् ।  
अतोऽगस्त्यस्तन्त्रदीक्षारहितो वैदिकोऽपि सन् ॥ ७८ ॥  
  
नाऽपश्यत्तत्पुरं तत्र मेरौ नियतियन्त्रितः ।  
अथ श्रुत्वा महादेव्या माहात्म्यं सर्बतोऽधिकम् ॥ ७९ ॥  
  
प्।८०२)  
  
भक्तियुक्तः प्राप्य दीक्षां तान्त्रिकीं क्रमसंयुताम् ।  
पत्न्या उपास्य त्रिपुरां तत्र श्रीनाथमण्डलो ॥ ८० ॥  
  
स्थानं प्राप्य प्रियायुक्तः परमानन्दनिर्भरः ।  
एवं तेन समाक्रान्तं दृष्टञ्च स्थानमुत्तमम् ॥ ८१ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे आगमस्वरूपनिर्णयो   
नामैकोनाऽशीतितमोऽध्यायः ॥ ६५४६ ॥  
  
प्।८०३)  
  
अशीतितमोऽध्यायः   
  
उपासकमुख्यधर्मवर्णनम्   
  
एवं श्रुत्वा कथां रामो दत्तात्रेयनिरुपिताम् ।  
भूयः प्राह प्रसन्नात्मा प्रणम्य रचिताऽञ्जलिः ॥ १ ॥  
  
भगवन्नाथ यत्प्रोक्तं श्रुतं तदमृतोपमम् ।  
अभवं मुक्तसन्देहः किञ्चित् पृच्छामि वै पुनः ॥ २ ॥  
  
एवं दीक्षां समासाद्य त्रिपुराऽराधनोद्यतः ।  
कुर्वन्नित्यक्रियां केन विशेषेण हि कर्मणा ॥ ३ ॥  
  
शीघ्रं महाफलं प्रेयाद्राजा चाऽकिञ्चनोऽपि च ।  
तन्मे समाचक्ष्व गुरो कृपया मयि सेवके ॥ ४ ॥  
  
इति दत्तगुरुः पृष्टः प्राह तद्भक्तिहर्षितः ।  
शृणु राम महागुह्यं त्रिपुराप्रीतिकारकम् ॥ ५ ॥  
  
शिवो यथाऽभिषेकेन प्रणामैर्दिनकृद्यथा ।  
नैवेदैस्तु गणेशानोऽलङ्काराद्धरिरेव च ॥ ६ ॥  
  
प्।८०४)  
  
पूजनेन विशेषैस्तु विधिना प्रीयते तथा ।  
पराशक्तिर्महेशानी तत्र सर्वोत्तमं शृणु ॥ ७ ॥  
  
प्रासादमुन्नतं चित्रं निर्माय निजशक्तितः ।  
तत्र श्रीचक्रराजं वा मूर्तिं वाऽपि सुलक्षणाम् ॥ ८ ॥  
  
सस्थाप्य विधिना तत्र स्वयं वाऽन्येन वाऽन्वहम् ।  
पूजयेत् पञ्चकालं वा चतुस्त्रिर्द्व्येककालकम् ॥ ९ ॥  
  
उषः प्रातर्मध्यदिने प्रदोषे चाऽर्धयामके ।  
नित्यं वा द्वित्र्येककालं पञ्चकालञ्च पर्वसु ॥ १० ॥  
  
उत्सवोऽपि प्रकर्त्व्यो महापर्वसु सर्वथा ।  
रथेन वाहनैर्यानैरुत्सवप्रतिमां बहिः ॥ ११ ॥  
  
परिक्राम्याऽगमोक्तेन नृत्यमङ्गलगायनैः ।  
एवं यः कुरुते लोके स वसेच्छ्रीपुराऽन्तरे ॥ १२ ॥  
  
नीलवप्राऽन्तरालेषु सर्वभोगोपसम्भृतः ।  
असमर्थोऽन्यविहिते स्थापयेश्चक्रनायकम् ॥ १३ ॥  
  
चक्रस्थापनतुल्यं नो विद्यते त्रिपुराप्रियम् ।  
न तस्य पुनरावृत्तिः सायुज्यं विन्दते क्रमात् ॥ १४ ॥  
  
श्रीच्क्रस्थापनादेव फलानन्त्यं समीरितम् ।  
यत्र स्यात् स्थावरं यन्त्रं निवसंस्तत्समीपतः ॥ १५ ॥  
  
उपासको हेममये वप्रे निवसति धुवम् ।  
उपासकस्तु जानीयात्तत्क्षेत्रं सर्वतोऽधिकम् ॥ १६ ॥  
  
प्।८०५)  
  
तत्राप्यशक्तो विभवानुरोधाच्छुभपर्वसु ।  
पूजयेत् स्थावरं च्क्रं मूर्तिं वा भक्तिपूर्वकम् ॥ १७ ॥  
  
चरयन्त्रादिपूजायाः स्थिरयन्त्रादिपूजनम् ।  
फलं समावहेल्लक्षगुणं राम ! न संशयः ॥ १८ ॥  
  
यन्त्रे सावृतिमम्बान्तु विधानेन प्रपूजयेत् ।  
तत्त्त्स्थाने भावयन् वै महाफलसमाप्तये ॥ १९ ॥  
  
यथा सूर्यस्य किरणाः सर्वतः समवस्थिताः ।  
सूर्याऽत्मभूतास्तस्यांऽसाः सर्वलोकप्रसादकाः ॥ २० ॥  
  
शीताऽन्धकाररोगादिनाशकाः प्राणिनस्तथा ।  
त्रिपुरायाः पराशक्तेः परिवाराख्यदेवताः ॥ २१ ॥  
  
लोकवाञ्छार्थदानाय नियुक्तास्तु तयैवः ताः ।  
तस्यांऽशभूताः सर्वा वै तस्मात् पूज्या यथाविधी ॥ २२ ॥  
  
किरणानां पिण्डमयो यथा सूर्यो नभःस्थितः ।  
तथैवऽवृतिशक्तीनामैक्यात्मा त्रिपुरा मता ॥ २३ ॥  
  
बिन्दुचक्रे समासीना देवदेवमहेश्वरी ।  
अशक्तः पूजयेद्भतया यथाम्ति यथाक्रमम् । २४ ॥  
  
परिवारपिण्डमयीं सामान्यैर्द्रव्यवैभवैः ।  
यथाकथञ्चिद्वा पूज्या स्थावरे परमेश्वरी ॥ २५ ॥  
  
प्।८०६)  
  
यस्तु प्राप्य स्थावरन्तु चक्राद्यं न प्रपूजयेत् ।  
तमात्मघ्नं विजानीयात् सर्वलोकविनिन्दितम् ॥ २६ ॥  
  
अशक्तो गन्धकुसुमफलाऽक्षतजलैस्तथा ।  
दक्षिणाताम्बूलदीपप्रणामपरिवर्तनैः ? ॥ २७ ॥  
  
सर्वैरेकद्व्यादिभिर्वा शक्त्या तां तत्र पूजयेत् ।  
सहस्राद्यैर्नामभिस्तु यश्चक्रादौ प्रपूजयेत् ॥ २८ ॥  
  
सकृत् सम्पूज्य च नरो नारी वा सर्वपातकैः ।  
मुच्यते नाऽस्ति सन्देह इत्याह भगवान् शिवः ॥ २९ ॥  
  
अथ लक्षप्रपूजादिविधानं शृणु वच्मि ते ।  
विशेषपर्वसु तथा शुक्रवारेऽपि वाऽरभेत् ॥ ३० ॥  
  
सङ्कल्प्य पूज्य गणपं स्वस्ति विप्रैर्हि वचयेत् ।  
ततः सम्पूज्य विधिना चाऽवृत्यन्तं महेश्वरीम् ॥ ३१ ॥  
  
पूजयेत् सावृत्तिं देवीमुपचारैस्तु पञ्चभिः ।  
तत्र पुष्पोपचारस्य स्थाने पूजां समाचरेत् ॥ ३२ ॥  
  
सहस्राद्यैर्नामभिस्तु ततो धूपादिपूजनम् ।  
समापयेद्यथावत्त प्रत्यहञ्चैवमर्चयेत् ॥ ३३ ॥  
  
समस।ख्याविधानेन प्रत्यहं पूजयेत् क्रमात् ।  
एकजातीयकैः पुष्पैः यत्रैव पूजयेत् पराम् ॥ ३४ ॥  
  
स्वयं वा पुत्रपत्न्याद्यैर्ब्राह्मणद्वारतोऽपि वा ।  
अन्ते तु सर्वतोभद्रे नवयोनिसमायुते ॥ ३५ ॥  
  
कलशं सुप्रतिष्ठाप्य सौवर्णादिसमुद्भवम् ।  
अलङ्कृतं सूत्रवस्त्रैर्मध्ये तण्दुलपुञ्जके ॥ ३६ ॥  
  
अलङ्कृतं धूपितञ्च निधाय मनुमुश्चरन् ।  
तमष्टगन्धतोयेन पूरयेत् पञ्चरत्नकम् ॥ ३७ ॥  
  
निक्षिप्य तस्मिन् तद्वत् क्रमादाच्छाद्य पञ्चपल्लवैः (?)  
सतण्डुलं फलं पूर्ण पात्रञ्चाऽपि मुखे न्यसेत् ॥ ३८ ॥  
  
तत्र प्रैत्कृतीं देव्याः सर्वाऽवयवशोभिताम् ।  
विन्यस्य तस्यामावाह्य पूजनन्तु समाचरेत् ॥ ३९ ॥  
  
तत्राऽदौ सर्वतोभद्रदेवताः क्रमतो यजेत् ।  
दशदिक्षु च दिक्पालान् शृङ्खलासु चतुर्षु च ॥ ४० ॥  
  
धर्मादीन्मध्यभवने श्वेतेऽधर्मादिकान् यजेत् ।  
रक्तार्ऽधभवने पूर्वात् प्रादक्षिण्येन पूजयेत् ॥ ४१ ॥  
  
असिताङ्गादिमिथुनं मेखलासु गुणत्रयम् ।  
एवं सम्पूज्य कलशे पीठपूजनपूर्वकम् ॥ ४२ ॥  
  
विधीनाऽवाह्य त्रिपुरां पूजयेदुपचारकैः ।  
तत्तत्पुष्।पादिकं स्वर्णभवं वा रजतोद्भवम् ॥ ४३ ॥  
  
माषाद्वा कर्षतो वाऽपि कुर्यादन्यूनमुत्तमम् ।  
तदर्ध पादमपि वा कृत्वा तन्नवसङ्ख्यकम् ॥ ४४ ॥  
  
पूजयेदुपचारेषु नामभिर्वशिनीमुखैः ।  
मध्ये च त्रिपुरां रात्रौ पूजयेश्चक्रनायकम् ॥ ४५ ॥  
  
कलशस्य पश्चिमतः सर्वतोभद्रमण्डले ।  
स्वयं वा पूजयेदाचार्येण वा क्रमवेदिना ॥ ४६ ॥  
  
पूजयित्वा यथाशास्त्रं कुमारीं बटुकं तथा ।  
गुरुं सुवासिनीञ्चापि ब्राह्मणादीनपि क्रमात् ॥ ४७ ॥  
  
उद्वासरहितां पूजां समाप्याऽखिलसंवृतः ।  
कथाभिर्गायनैर्नृत्यैः कुर्याज्जागरणं निशि ॥ ४८ ॥  
  
परेद्युः कृतकृत्योऽथ पूजयेश्चक्रनायकम् ।  
पूजाङ्गहोमतः पश्चादग्निं संसाध्य शास्त्रतः ॥ ४९ ॥  
  
यथावत्तत्र जुहुयात्तत्तत्पुष्पैः सहस्रकम् ।   
पूजां समाप्य चोद्धास्य कलशं वस्त्रसंयुतम् ॥ ५० ॥  
  
दक्षिणाप्रतिमायुक्तं सुवासिन्यै निवेदयेत् ।  
ब्राह्मणानां षोडषकं सुवासिन्यष्टकं तथा ॥ ५१ ॥  
  
बटुकाश्च कुमारींश्च वित्तशाठ्याद्विवर्जितः ।  
भोजयेद्भक्ष्यभोज्याद्यैर्दक्षिणाद्यैश्च तोषयेत् ॥ ५२ ॥  
  
एवं पूजनमात्रेण सर्वपापैर्विमुच्यते ।  
प्रसन्ना त्रिपुरेशानी वाञ्छितार्थप्रदा भवेत् ॥ ५३ ॥  
  
प्।८०९)  
  
सर्वसौभाग्यसंयुक्तो वंशपुत्रैर्युतस्तथा ।  
पितॄप्रोद्धरते सर्वनन्ते मोक्षं समश्नुते ॥ ५४ ॥  
  
राज्यप्राप्तिस्तु कमलैः करवीरैर्महच्छ्रियम् ।  
जपापुष्।पैः सन्ततिं वै जातीपुष्।पैर्गृहादिकम् ॥ ५५ ॥  
  
योनिपुष्पैर्वंशवृद्धिं वकुलैः सौमनस्यताम् ।  
किंशुकैरोगनिहतिं कुटजैः शत्रुनाशनम् ॥ ५६ ॥  
  
एवमन्यैः सुगन्धाढ्यैः पुष्पैः पत्रैश्च भार्गव ।  
पूजयित्वा विधानेन महाफलमवाप्नुयात् ॥ ५७ ॥  
  
फलैर्धान्यैरर्चयेश्च प्रोक्तमार्गानुसारतः ।  
लक्षवर्तिप्रदीपैर्वा पूजयेत्त्रिपुराऽम्बिकाम् ॥ ५८ ॥  
  
समर्थस्तत्र वर्त्तिभ्यां दीपानेव प्रकल्पयेत् ।  
दशकेन शतेनाऽपि सहस्त्रेणाऽपि वा तथा ॥ ५९ ॥  
  
पञ्चाशद्दशसाहस्रैः सहस्रशतमेव वा ।  
एकैकञ्च घृताऽपूर्णमर्पयेदेकनामभिः ॥ ६० ॥  
  
सहस्रनामभिर्देव्याः शतनामभिरेवबा ।  
दशाऽवर्तनकैर्वापि चैकावर्तनकेन वा ॥ ६१ ॥  
  
तथा पञ्चशताऽवृत्त्या दीपं देव्यै समर्पयेत् ।  
अन्ते स्वर्णेन रौप्येण नवकं वर्त्तियुग्मकम् ॥ ६२ ॥  
  
प्।८१०)  
  
कृत्वा ताम्रमये दीपे घृतवर्तिसमूज्ज्वले ।  
निवेदयेत्तु कलशे पायसेन हुनेत्तथा ॥ ६३ ॥  
  
श्रीसूक्तेनाऽभिषेकं वै कुर्याच्छ्रीचक्रनायके ।  
आवृत्तीनां लक्षकेन सहस्रेण शतेन वा ॥ ६४ ॥  
  
स्वयं वा ब्राह्मणैर्वापि क्षिरैरिक्षुरसैर्घृतैः ।  
मधुभिर्वा फलरसैर्दधिभिर्वा सुगन्धिभिः ॥ ६५ ॥  
  
तोयैस्तीर्थोद्भवैर्वापि राम पूर्वोक्तवर्त्मना ।  
अन्ते दशांऽशतो बन्हौ पायसेन हूनेत् क्रमात् ॥ ६६ ॥  
  
प्रत्युऋचं श्रीसूक्तकस्य पूर्वत्तु समापयेत् ।  
रुद्राभिषेकतो वाऽपि महाफलमुदीरितम् ॥ ६७ ॥  
  
एवं भार्गव ! सम्प्रोक्तं धनिनां शुभसाधनम् ।  
अधनैस्तु शरीरेण कर्तव्यं शुभसाधनम् ॥ ६८ ॥  
  
समर्थस्तीर्थयात्रान्तु कृत्वा श्रेयः समावहेत् ।  
अथ वा देवतास्थाने परिचर्यां समाचरे तु ॥ ६९ ॥  
  
उपास्तितत्परान् वाऽपि सेवेत् विगतस्पृहः ।  
अतिमूढस्य चैतावदेव कृत्यमुदीरितम् ॥ ७० ॥  
  
मेधावी प्रजपात्पाठात् कथादीनां प्रवाचनात् ।  
देवताशास्त्रपठनात् पाठनाच्छ्रेय आप्नुयात् ॥ ७१ ॥  
  
योग्येषु देवतोपास्तिशास्त्रं यः सम्यगीरयेत् ।  
स देहान्ते वैद्रुमे तु प्राकारे निवसेश्चिरम् ॥ ७२ ॥  
  
प्।८११)  
  
चित्राणि यो लिखेद्देव्याः प्रासादेषु सुभक्तितः ।  
निवसेद्वासन्तवप्रे चिरमानन्दिताऽन्तरः ॥ ७३ ॥  
  
सम्मार्ज्य शीततोयैश्च सेचयेत् यश्च मन्दिरम् ।  
अभिर्षञ्चेत्तथा शीततोयैरपि सुवासितैः ॥ ७४ ॥  
  
निवसेश्चान्द्रवप्रान्तः स सन्तापविवर्जितः ।  
यस्तु रात्रौ दीपिकाभिः प्रकाशयति मन्दिरम् ॥ ७५ ॥  
  
निवसेत् सूर्यवप्रान्तः प्राप्य भोगान् यथेप्सितान् ।  
एवमत्र यथा यो यः सेवां कुर्यात्तु मन्दिरे ॥ ७६ ॥  
  
स देहान्ते श्रीपुरे तु स्थानं प्राप्नोति तादृशम् ।  
उपासकेभ्यो दानानि कृत्वाऽपि स्थानमाप्नुयात् ॥ ७७ ॥  
  
यः पुस्तकं देवताया दद्याद्योग्याय भक्तितः ।  
स सिद्धवप्रवस्तिं प्राप्नुयात् सुसुखावहाम् ॥ ७८  
  
यस्तु पूजोपकरणं प्रदद्यात् साधकोत्तमे ।  
स वसेद्दिक्पतीनां हि वप्रे सौख्यमवाप्नुयात् ॥ ७९ ॥  
  
एवं यद्यत् प्रदद्याद्वै भक्त्योपासनसत्तमे ।  
तत्तत्तुल्यनिवसतिं प्राप्नुयान्नाऽत्र संशयः ॥ ८० ॥  
  
अथ ते सम्प्रवक्ष्यामि दानानामुत्तमं परम् ।  
श्रीच्क्राजदानन्तु महाफलविधायकम् ॥ ८१ ॥  
  
प्।८१२)  
  
सुअर्वणि समभ्यर्च्य चक्रराजं यथाविधि ।  
पूजान्ते त्रिपुरापूजापरं विप्रं सुलक्षणम् ॥ ८२ ॥  
  
सपत्नीकं समभ्यर्च्य विशेषद्रव्यसाधनैः ।  
वस्त्रैराभरणैः गन्धपुष्पादिभिः क्रमात् ॥ ८३ ॥  
  
सपीठं सोपकरणं साधनद्रव्यसंयुतम् ।  
सामान्याऽर्घोदकं हस्ते विप्रस्य समवासृजेत् ॥ ८४ ॥  
  
ततो विप्रस्तु तां पूजामुद्वासप्रमुखाञ्चरेत् ।  
भोजयेदावृतिमितान् ब्राह्मणान् सुविधानतःह् ॥ ८५ ॥  
  
सुवासिनीर्भोजयेत्तु नित्याषोडशनामभिः ।  
यथाशक्त्या वाऽपि विप्रान् भोजयेत्तु प्रयत्नतः ॥ ८६ ॥  
  
अथ वा भोजयेन्नित्यानामभिस्तु सुवासिनीः ।  
षोडश ब्रह्मणांश्चापि द्वादशाऽराध्य भोजयेत् ॥ ८७ ॥   
  
एवं दद्याद्यस्तु दानं चक्रराजस्य भक्तितः ।   
तस्य प्रीता महादेवी स्वसायुज्यं प्रयच्छति ॥ ८८ ॥  
  
सर्वतीर्थेषु स स्नातः तेन सर्वं व्रतं कृतम् ।  
सर्वं दानं तेन दत्तं तेन यज्ञास्तथा कृताः ॥ ८९ ॥  
  
तपस्तेन सुतप्तं वै पठिता निखिलागमाः ।  
त्रिपुराऽपि च तत्कर्मसकृशं नाऽस्ति वै फलम् ॥ ९० ॥  
  
इति मत्वा स्वसायुज्यं तस्मै शीघ्र। प्रयच्छति ।  
यतः सर्वजगद्रूपप्रतिमं राम चक्रकम् ॥ ९१ ॥  
  
प्।८१३)  
  
प्ऽतस्तेन जगद्दत्तं न दत्तं किं कथं भवेत् ।  
यदि कामनया कुर्याद्यं यं काममभीप्सति ॥ ९२ ॥  
  
तं तं प्राप्नोति सहसा मोक्षञ्चाऽन्ते समाप्नुयात् ।  
एवन्तु स्थावरं यन्त्रमग्रे हारसमन्वितम् ॥ ९३ ॥  
  
महादानयुतञ्चाऽपि दद्याद्विप्राय यः पुमान् ।  
तस्य पुण्यमनन्तोऽपि न शक्तः कथने क्वचित् ॥ ९४ ॥  
  
मूर्ति वापि नार्मदं वा शिवनाममथाऽपि वा ।  
शालिग्रामं कुण्डलिनीमेव दद्यात्तु भक्तितः ॥ ९५ ॥  
  
श्रीपुरे तु चिरं स्थित्वा मुच्येद्देहाऽवसानके ।  
मन्दिरं चक्रराजादेर्जीर्णं कुर्यान्नवन्तु यः ॥ ९६ ॥  
  
तत्पुण्यं स्याच्छतगुण नवमन्दिरनिर्मितेः ।  
पूजां वाऽपि चिरोच्छिन्नां प्रवर्तयति यः पुनः ॥ ९७ ॥  
  
धनभूमिप्रदानेन तस्याऽपि शतधा फलम् ।  
सर्वगुह्यतमं भूयः शृणु वक्ष्यामि भार्गव ! ॥ ९८ ॥  
  
यस्तु भक्तेषु योग्येषु सम्प्रदायं समादिशेत् ।  
धनमानाद्यपेक्षः सन् क्रमदीक्षादिरीतितः ॥ ९९ ॥  
  
तस्याऽनन्तफलं राम ! कस्तद्वर्णयुतुं क्षमः ।  
यथेच्छं निवसेन्नाथमण्डलेऽन्ते विमुच्यते ॥ १०० ॥  
  
प्।८१४)  
  
यस्तु योग्यं सम्प्रदायं प्रार्थयन्तमुपासने ।  
कामान्मोहात् प्रमादाद्वा वैराग्याद्वा निषेधति ॥ १०१ ॥  
  
यश्च द्रव्यादिलोभेनाऽनर्हे शास्त्रं प्रयोजयेत् ।  
तयोर्न विद्यते लोकः प्राप्स्यतो ह्यधमाङ्गतिम् ॥ १०२ ॥  
  
तस्माद्यः सम्प्रदायं भक्तानां वैन निरूपयेत् ।  
विद्यालोभयुतो मौर्ख्यात् सोऽपि यात्यधमां गतिम् ॥ १०३ ॥  
  
तस्मात् स्वशिष्यमन्यं वा युक्तं भक्तिसमन्वितम् ।  
सम्प्रदायं विजिज्ञासुं न निशिध्येत् कथञ्चन ॥ १०४ ॥  
  
एतन्महाफलं राम नैतत्तुल्यन्तु किञ्चन ।  
अन्यद्दानमनात्माख्यमपि बन्धकरम् भवेत् ॥ १०५ ॥  
  
एतदात्मप्रदानं वै यद्विद्याद्विद्यादाने विशेषतः ।  
विद्यालिखितदानेन चाऽपि तत्फलम् स्यादनन्तकम् ॥ १०६ ॥  
  
यस्त्वशक्तो बुद्धिमान्द्याद्विद्यादाने विशेषतः ।  
विद्यालिखितदानेन चाऽपि तत्फलमाप्नुयात् ॥ १०७ ॥  
  
एदमत्यन्तसङ्गुप्तं प्रीत्या तव निरुपितम् ।  
एवं महाफलप्राप्तिस्त्रिपुरोपासनाविधौ ॥ १०८ ॥   
  
एष भार्गव ते प्रोक्तस्त्रिपुराया रहस्यके ।  
माहात्म्यवैभवो यस्य श्रवणाद्भक्तिमान् भवेत् ॥ १०९ ॥  
  
प्।८१५)  
  
देवर्षे ! संश्रुतं कश्चित् सावधानेन चेतसा ।  
एष माहात्म्यखण्डो वै त्रिपुराया रहस्यके ॥ ११० ॥  
  
यः शृणोति स सर्वेभ्यः पापेभ्यः प्रविमुच्यते ।  
परमं साधनं ह्येतदात्मबन्धविमुक्तये ॥ १११ ॥  
  
यतो भक्तिर्हि मोक्षस्य जनयित्रि निगद्यते ।  
सा माहात्मयश्रुतिमृते यतो न भवति क्वचित् ॥ ११२ ॥  
  
तस्मात् पराख्यसौधस्य सोपानं प्रथमं ननु ।  
माहत्म्यश्रवणं लोके मोक्षद्वारमिदं स्मृतम् ॥ ११३ ॥  
  
महिमानमसंश्रुत्य कथं भक्तिर्भवेदिह ।  
भक्या विना परं श्रेयः कथं स्याद्देवता परा ॥ ११४ ॥   
  
मोक्षस्य साधनं सर्वं विना भक्या न किञ्चन ।  
यथा तरुण्याः सौन्दर्य विनसंसर्वथा तथा ॥ ११५ ॥  
  
भुवं विना यथा बीजं नाङ्कुरं प्रतिरोहयेत् ।  
तथा भक्तिं विना ज्ञानं फलं न जनयेत् क्वचित् ॥ ११६ ॥  
  
अभक्त्स्य न कर्मास्ति नोषास्तिर्नो विवेकिता ।  
तस्माद्भक्तिविहीनस्य न क्वचित् स्याद् धृतिः क्वचित् ॥ ११७ ॥  
  
माहात्म्यसंश्रुतिस्तस्या मूलं यस्माश्च नारद ! ।  
तस्मादेतं संशृणुयात् खण्डं माहात्म्यसञ्ज्ञितम् ॥ ११८ ॥  
  
प्।८१६)  
  
शृण्वतां पठताञ्चाऽपि महापापप्रणाशनम् ।  
पठितव्यं नित्यमेतदध्यायं श्लोकमेव वा ॥ ११९ ॥  
  
प्रसादं त्रिपुराशक्तेर्वाञ्छता सर्वथा शुभम् ।  
एतदायुष्यजननं सौमङ्गल्यविवर्धनम् ॥ १२० ॥  
  
अध्नो धन्वान् भूयादपुत्रा पुत्रिणी भवेत् ।  
यद्यत्समीहितं तत्तत्प्राप्यतेऽस्य हि संश्रुतेः ॥ १२१ ॥   
  
विद्याप्रदं विलिखितं पूजितं प्रेप्सितप्रदम् ।  
विचारितं ज्ञानभक्तिवैराग्यादिप्रदं नृनाम् ॥ १२२ ॥  
  
सर्वाऽगमाब्धिमथनाद्यद्भक्तयमृतमाप्यतु ।  
अमृताः शिवमुख्याः स्युः सा माता त्रिपुरैव हृईम् ॥ १२३ ॥  
  
इति श्रीमदितिहासोत्तमे त्रिपुरारहस्ये माहात्म्यखण्डे   
उपासकमुख्यधर्मवर्णनं नामाऽशीतितमोऽध्यायः ॥ ६६६९ ॥  
  
त्रिपुराम्बार्पितमस्तु ।  
ॐम् तत् सत् ॥  
  
समाप्तमिदं त्रिपुरारहस्ये माहात्म्यखण्डम् ।  
  
  
श्रीविद्यायै सादरानुरोधः   
जाग्रद्बोधसुधामयूखनिचयैराप्लाब्य सर्वादिशो यस्याः काऽपि   
कलाकलङ्करहिता षट्चक्रमाक्रामति ।  
दैन्यध्वान्तविदारणैकचतुरा वाचम्परां तन्वती सा नित्या भुवनेश्वरी   
विहरतां हंसीव मन्मानसे ॥  
  
  
त्रिपुरा-रहस्यकम्  
देवानां त्रितयं हुतभुजां शक्तित्रयन्त्रिस्वरा स्त्रैलिक्यं त्रिपदी   
त्रिपुष्करमथो त्रिब्रह्म वर्णास्रयः ।  
यत्किञ्चिञ्जगतित्रिधानियमितं वस्तुत्रिवर्गादिकं तत्सर्वं त्रिपुरेति नाम   
भगवत्यन्वेति ते तत्त्वतः ॥  
(लघ्वाचार्यकृतलघुस्तवः )  
  
  
सिन्दूरारुणविग्रहान्त्रिनयनां   
माणिक्यमौलिस्फुरत्तारानायकशेखरांस्मितमुखीमापीनवक्षोरुहाम् ।  
पाणिभ्यामलिपूर्णरत्नचषकं रक्तोत्पलंविभ्रतीं   
सौम्यांरत्नघटस्थरक्तचरणां ध्यायेत्परामम्बिकाम् ॥  
  
  
श्रीविद्याभावनम्   
ध्यायेत्पद्मासनस्थांविकसितवदनां पद्मपत्रायताक्षीं   
हेमामाम्पीतवस्त्रां करकलितलसद्धेमपद्मांवराङ्गीम् ।  
सर्वालङ्कारयुक्तां सततममयदाङ्क्तिगम्याम्भवानीं   
श्रीविद्यांशान्तमूर्त्तिसकलसुरनुतां सर्वसम्पत्प्रदात्रीम् ॥  
  
  
सलोमास्थिस्वैरं पललमपि मार्ञ्जारमसिते परं चोष्ट्रं मेषं   
नरमहिषयोश्छागमपि वा ।  
बलिं ते पूजायामपि वितरतां मर्त्यवसतां सतां सिद्धिः सर्वा   
प्रतिपदमपूर्वा प्रभवति ।  
(कर्पुरस्तवश्लोकः)  
  
  
  
त्रिपुरासमर्चनम्   
आनन्दजन्म भवनं भवनं श्रुतीनां चैतन्यमात्रतनुमम्ब !   
तवाऽश्रयामि ।  
ब्रह्मेशविष्णुभिरूपासितपादपद्मां सौभाग्यजन्मवसतिं त्रिपुरे !   
यथावत् ।  
  
  
हृईङ्कारमाहात्म्यम्   
  
हृॐ हृओमिति ।प्रतिदिनं जपतां तवाख्यां किं नाम दुर्लभमिह    
त्रिपुराभिधाने ।  
मालाकिरीटमदवारणमाननीयांस्तान्सेवते मधुमता स्वयमेव लक्ष्मीः   
॥  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          