---
Catalog number: M00304
Internet publisher:
- Internet Publisher Muktabodha Indological Research Institute
Main title: mohacūḍottara
Manuscript:
- NGMCP 5-1977 Reel A 182/2
Publication country: United States
Publication year:
- '2014'
Subjects:
- compendium
- śaiva
Uniform title: mohacūḍottara
title: मोहचूडोत्तर
title_iast: mohacūḍottara

---
  
  
  
  
  
प्। १अ)  
  
ॐ नमः शिवाय ॥  
  
स्कन्दं ब्रह्मविदं शान्तं सर्वज्ञपदसंस्थितम् ।  
प्रणिपत्य हरिः प्राह जानुभ्यामवनौ स्थितः ॥  
  
शक्र उवाच ॥  
  
त्वत्प्रसादात् परिज्ञातम् मोहचूडं मया प्रभो ।  
तत्रासूचि त्वया लिङ्गं प्रासादाश्च समासतः ॥  
  
समासेन यतः प्रोक्तन्तस्मान्नैवावधारितम् ।  
मोहचूरोत्तरं शास्त्रन्तदर्थं वक्तुमर्हसि ॥  
  
इति तस्य गिरं श्रुत्वा जगाद हिमजासुतः ।  
लिङ्गादिकं प्रवक्ष्यामि शृणु तस्माच्छतक्रतो ॥  
  
देवासुरनरा यक्षा मुनयो वीतमत्सराः ।  
लिङ्गाराधनतः सिद्धागता मुक्तिञ्च साश्वतीम् ॥  
  
भुक्तिमुक्तिपरिप्राप्तिकारणं वचनन्ततः ।  
श्रुत्वां तद्विविजिज्ञासुः साधको वक्तुमुद्यतः ॥  
  
किं स्वरूपं भवेल्लिङ्गं विधिभेदाश्च लिङ्गकाः ।  
आचार्यवनयागञ्च दारुपाषाणलक्षणं ॥  
  
लिङ्गलक्षणमप्यन्तं प्रतिमालक्षणन्तथा ।  
पिण्डिकालक्षणं ब्रूहि धरित्रीलक्षणं प्रभो ॥  
  
परिग्रहो यथा तस्या वास्तुलक्षणपूजने ।  
शिलान्यासं पीठबन्धं प्रासादानाञ्च लक्षणम् ॥  
  
मण्डपानपि मे ब्रूहि स्नान द्रव्यं समासतः ।  
वेदीप्रमाणमुन्मानं कुण्डलक्षण संयुतम् ॥  
  
एतत् सर्वं समाचक्ष्व प्रसादादम्विकात्मज ।  
यन्न पृष्टम् मया नाथ बुद्धिहीनान्तरात्मना ॥  
  
तत्सर्वं मम गाङ्गेय प्रसादाद् वक्तुमर्हसि ।  
  
श्रीस्कन्द उवाच ॥  
  
अक्ष्ममृल्लोहमुद्दारुरत्नद्रव्यादि सम्भवम् ।  
विधिना हृत्प्रतिष्ठं स्याल्लिङ्गं भुक्तिविमुक्तिदम् ॥  
  
तत् सिद्ध्यर्थं व्रजेद् विद्वान् देशिकः शिल्पिभिः सह ।  
  
प्। १ब्)   
  
भूधरं विपिनञ्चैव पुण्यक्षेत्रमथापि वा ॥  
  
चीर्णविद्याव्रतो मन्त्री ज्ञानवान् सुसमाहितः ।  
भस्मनिष्ठो यतिः ख्यातस्तद् विना भौतिको वरः ॥  
  
सुतिथौ वारनक्षत्रेसु लग्ने करणान्विते ।  
अस्त्रं संस्मृत्य मेधावी वनयात्रां समारभेत् ॥  
  
शिलां शुभां समासाद्य तस्याः सौम्ये यजेच्छिवम् ।  
हुताशनं ततो विद्वान् हरेद् भूतबलिं बहिः ॥  
  
असिना प्रोक्ष्य पाषाणं वर्मणा वेष्ठ्य पूजयेत् ।  
तेनैव प्रोक्षयेत् तत्र शिल्पिनं सुकुलोद्भवम् ॥  
  
सहायानपि सम्प्रोक्ष्य कुठारं टङ्कमुद्गरान् ।  
पूजयेदस्त्र राजेन स्वपेन्मेध्यासनस्ततः ॥  
  
भुक्तिमुक्तिप्रसिद्ध्यर्थं पूर्व व * सिरा गुरुः ।  
ध्यात्वा महेश्वरं देवं स्वप्नमन्त्रञ्जपन् बुधः ॥  
  
स्वप्नमन्त्रं प्रवक्ष्यामि साम्प्रतन्ते शचीपते ।  
वाग्विशुद्धं महावीजं नेत्रमण्डलभेदितम् ॥  
  
सीतयं भेदयेत् पश्चा * * * * पुरन्दर ।  
छेदनेनाहतं कुर्याद् भूतवीजं सुरेश्वर ॥  
  
ब्रह्मपूर्वाहतं वीजन्निश्चलन्तदनन्तरम् ।  
वृकोदरयुतं भद्रं वीजं ताराधिपन्ततः ॥  
  
शुद्धं पयोधरं पश्चाज्ज्योस्नान्तसृष्टियोजितम् ।  
अभिन्नं भीषणं साधो यकारञ्छेदनीहतम् ॥  
  
स्वाहान्तः प्रणवादिश्च प्रोक्तः स्वप्नाधिपो मनुः ।  
सुस्वप्नं कथयेदिष्टे दुःस्वप्नेः शान्तिमाचरेत् ॥  
  
प्रातः सम्पूज्य देवेशं शिलामाकोटयेत् त्रिधाः ।  
रुद्राशाद् ब्रह्मणो वापि भोगमोक्षाभिकाङ्क्षया ॥  
  
शिलां रथे समारोप्य सिद्धयात्रामुपक्रमेत् ।  
  
प्। २अ)  
  
अनेनैव विधानेन गृह्णीयात् तत् सम्भवम् ॥  
  
अधुना कारयेल्लिङ्गं व्यक्ताव्यक्तोभयात्मकम् ।  
ज्येष्ठादि क्रमभेदेन कर्तुर्वित्तानुसारतः ॥  
  
निस्कलं सकलञ्चैव तृतीयं सकलाकलम् ।  
लिङ्गव्यूहं समाख्यातञ्चित्तव्यूहात् पुरन्दर ॥  
  
उच्छृसन्तं परन्तत्वन्न च केनापि खण्डितम् ।  
तल्लिङ्गं सकलं प्रोक्तं नादरूपं हृदं व्रजे ॥  
  
चैतन्यं चित्तया युक्तं चित्तेनैव सहैकतः ।  
बोधरूपं यदा याति तदा लिङ्गं परापरम् ॥  
  
बोधरूपं यदा शान्ते निस्तरङ्गे विलीयते ।  
तदा लिङ्गं परं प्रोक्तं मोक्षदन्तदुदाहृतम् ॥  
  
एतदाभ्यन्तरं लिङ्गं वाह्यमन्यत् प्रचक्षते ।  
व्यक्तिस्थान तया भाक्ते तच्छन्दः सम्प्रवर्तते ॥  
  
शिलामृद्दारुलोहोत्थं तुष्ठिग्रहरसानलैः ।  
ज्येष्ठज्येष्ठं करैर्लिङ्गं चतुर्द्रव्यविभेदतः ॥  
  
तत् तृतीयांश सन्त्यागान् मध्यमस्योत्तमं भवेत् ।  
कन्यसाग्र्यं दलादस्य त्रिधा लिङ्गमुदाहृतम् ॥  
  
भिद्यन्ते स्वस्वरामांसैर्नवलिङ्गं यथा भवेत् ।  
ज्येष्ठादिकन्यसान्तानि लिङ्गानि कथितानि ते ॥  
  
नागभक्ते च लिङ्गार्द्धे रसवाणकृतैर्भवेत् ।  
आ * * * ? सुर ज्येष्ठविष्कम्भः सर्वतः समे ॥  
  
सन्त्रिभागैर्भवेद् दक्षैर्ब्रह्मांशश्चतुरस्रकः ।  
तत् कर्णार्द्धे तरस्यागान्मङ्गलास्त्रं शतक्रतो ॥  
  
मुनित्रयेण मध्यं स्यान्ध्रासस्तु करसङ्ख्यया ।  
षोडशास्त्रमथैवं स्यात् समं पश्चात् प्रवर्त्तयेत् ॥  
  
लिङ्गमुक्तं शिरस्तस्य वक्षे सामान्यतो हरे ।  
पुण्डरीकं विशालञ्च श्रीवत्सं शत्रुमर्दकम् ॥  
  
प्। २ब्)  
  
त्रपुषं कुक्कुयण्डञ्च खण्डचन्द्रं शचीपते ।  
इति सप्तशिरः प्रोक्तं वर्तनामधुना शृणु ॥  
  
अर्चाष्टांशे युगैर्भक्ते पुण्डरीकं तनुक्षयात् ।  
कर्णक्षयाद् विशालञ्च श्रीवत्सङ्गुणसङ्क्षयात् ॥  
  
कोणक्षयाद् विजानीयाच्चतुर्थं शत्रुमर्दकं ।  
रसभक्ते क्षपादांशसान्तनान् त्रपुषाकृति ॥  
  
श्रुत्यंशस्य परित्यागात् कुक्कुटाण्डम् भवेच्छिरः ।  
गुणभक्तेंशसन्त्यागाद् वालेन्दुः स्यात् परिस्फुटम् ॥  
  
व्यक्ताव्यक्तन्तथा कुर्यादेकत्रिश्चतुरास्यकम् ।  
शक्तिभक्ते च रुद्राङ्गे वह्निभागादधः शिरः ॥  
  
ललाटन्नासिका वक्त्रं चिवुकादि पुरन्दर ।  
कल्पनीयं हरे सम्यक् लिङ्गविष्कम्भवाह्यतः ॥  
  
लिङ्गदैर्घ्यविकारांशं लिङ्गविस्तरवाह्यतः ।  
चतुरास्ये चतुर्दिक्षु निर्गमाय प्रदापयेत् ॥  
  
भागान् प्रकल्प्य कुर्वीत रूपकं व्यक्तलिङ्गवत् ।  
उपरिभागञ्च लिङ्गाभं मूलविष्कम्भविस्तृतम् ॥  
  
भागाभ्यां मुकुटं कुर्याज्जटाबन्धान्वितं शुभम् ।  
गुणास्य कारयेद् विद्वान् भवांशे रसभाजिते ॥  
  
भागखण्डभुजस्कन्धौ ऋत्वङ्गुलविनिःसृतौ ।  
ग्रीवास्याद् रामभागो ना * *? मात् तदूर्ध्वतः ॥  
  
पादात् पादात् प्रकर्तव्यं मुकुटं पूर्वलक्षणम् ।  
लिङ्गदैर्घ्यार्द्धमुत्यंशे लिङ्गव्यासवहिष्कृतेः ॥  
  
कर्णनासाकपोलाघं तत्र सर्वम् प्रकल्पयेत् ।  
अथैकवक्त्रैके लिङ्गे भवांशे तु भवाजिते ॥  
  
अधोभागं द्विधा कुर्यात् पुनरर्द्धमधः स्थितम् ।  
  
प्। ३अ)  
  
स्कन्धौ ग्रीवां च भागाभ्यां मध्ये सार्द्ध पुनर्युगैः ॥  
  
भागैकैकेन वक्त्रादि मस्तकान्तं विवर्तयेत् ।  
तदूर्ध्वे तु गुणैर्भक्ते द्वाभ्यां मौलिं प्रकल्पयेत् ॥  
  
भागेनैव तु लिङ्गाभं वक्त्रनिर्गतिरुच्यते ।  
लिङ्गदैर्घ्यार्कभागेन निर्गमः शुभकारकः ॥  
  
व्यक्ताव्यक्तं समुद्दिष्टमुभयार्थप्रसाधकम् ।  
गङ्गादिसरितो याता पुरा पक्षेन्न समुद्भवा ॥  
  
तया तु घटयेल्लिङ्गं यथा वक्ष्यामि लक्षणम् ।  
मृत्स्नां * * * * कृत्वा त्रिफलाचूर्णसंयुताम् ॥  
  
कुनदीतालसिन्दूररसगन्धकयोजिताम् ।  
सुवर्णगैरिकयुतां किञ्चिद् गुग्गुलुमिश्रिताम् ॥  
  
मर्दयेत् सुपरिश्राव्यपदेनानुविचक्षणः ।  
शणमाषातसीविल्वसौराष्ट्रीरसमिश्रिताम् ॥  
  
कषायोदकसङ्क्लिन्नां सप्तरात्रमथोषिताम् ।  
सुगन्धि गन्धमिश्रेण तथा सर्जरसेन च ॥  
  
मर्दयेत् सर्वतो येन स कषायेन यत्नतः ।  
ततो लिङ्गं प्रकुर्वीत यथोक्तलक्षणं शुभम् ॥  
  
पक्वापक्वं सुराध्यक्ष यथा मनसि वाञ्छितम् ।  
मरकतं पद्मरागं च वज्रवैदूर्यमौक्तिकम् ॥  
  
चन्द्रप्रियं पुष्परागं महानीलादिटिट्टिभम् ।  
भिन्नाभिन्न गुणास्त्वेषां स्फाटिकं सर्वकामदम् ॥  
  
सरित्सलिलसङ्काशं स्वच्छं स्निग्धं प्रभान्वितम् ।  
तुषारकणिकाहीनं सर्वदोषविवर्जितम् ॥  
  
स्फाटिकं लिङ्गमासाद्य केन सिद्धाः शतक्रतो ।  
वाणे लौहे स्वयं व्यक्ते दैवे च ऋषिकल्पिते ॥  
  
प्। ३ब्)  
  
असुरैः स्थापिते लिङ्गे लक्षणं न पुरोदितम् ।  
मानोन्मानयुतं लिङ्गं मण्डलादिविदूषितम् ॥  
  
प्रतिकूलं विजानीयात् सर्वेषामपि प्राणिनाम् ।  
शिलायास्थे दान यत्नात् तक्षणे घर्षणे पि च ॥  
  
निष्पन्नावपि ज्ञातव्यं गर्भमण्डलकादिकम् ।  
माञ्जिष्ठे कपिले रक्ते सालूराखुकृकालकाः ॥  
  
कृष्णासिगुडकर्णेषु सर्प आपस्तथोपलः ।  
कपोतभस्मचित्रेषु गोधिकासिकतालिनः ॥  
  
पीतभृङ्गाभके गोधाविषञ्चैव विनिर्दिशेत् ।  
नीले च मण्डले श्यामे गोनासे मानुषन्तथा ॥  
  
चाषाभ पक्षिणं विधाच्छ्याम चाषनृपक्षिणम् ।  
द्विके द्विके द्विरूपञ्च यद्रूपन्तत् तदादिशेत् ॥  
  
वाह्यतो लक्षणाभावे लेपं युञ्जित भ्रान्तितः ।  
सौराष्ट्री वालकास्वघ्न ऋद्धिवृद्धी द्विजन्तथा ॥  
  
आरनालेन पिष्ट्वैनमुपलं लेपयेन्निशि ।  
आर्द्रता सिमिकाक्लेदो वाष्पोत्थानमनुक्रमात् ॥  
  
द्विजं महीतं तथा मीनं कृष्णं ज्ञात्वानु तान् त्यजेत् ।  
अतो दोषविनिर्मुक्ते पृष्टेशाणादिभिर्वुधाः ॥  
  
धौतदेहे ततो लिङ्गे चिह्नं लक्षं शुभाशुभम् ।  
हयेभवृष शङ्खाब्जस्वस्तिकच्छत्रभूधरैः ॥  
  
मृगारिध्वजभृङ्गारमुद्गरा * शाचामरैः ।  
कूर्मोर्मीमत्सश्रीवत्सचक्रनेत्रपवित्रकैः ॥  
  
सिद्धिमेभिर्विजानीयान्निर्वाणन्तदनन्तरम् ।  
व्याघ्रमार्जारभल्लूककबन्धकाककङ्ककैः ॥  
  
सन्दंसर्पासगृध्रोष्ट्र उलूकवकपेचकैः ।  
एभिः सर्वैर्युतं लिङ्गं वर्णैश्चाग्नेयमारुतैः ॥  
  
प्। ४अ)  
  
यजमानप्रजाराज्ञां दुःखमृत्युप्रदं भवेत् ।  
अव्यक्तमुखलिङ्गानि समासात् कथितानि ते ॥  
  
साम्प्रतं कथ्यते व्यक्तन्निःसन्दिग्धं शचीपते ।  
  
इति मोहचूरोत्तरे अव्यक्तमुखलिङ्गप्रख्याने प्रथमः पटलः ॥  
  
  
प्रतिमालक्षणं वक्षे माने द्वारकरात्मके ।  
तिर्यग्भक्तगुणैर्द्वारे द्वाभ्यामर्चोत्तमोत्तमम् ॥  
  
पीठं भागेन कर्तव्यं मध्योत्कृष्टन्निगद्यते ।  
नन्दवद् भाजिते दैर्घ्ये त्यक्ता भागं पुनस्त्रिधा ॥  
  
भागाभ्यां प्रतिमा कार्या भागं पीठाय कल्पयेत् ।  
सिद्धिभक्ते पुनर्द्वारि तनुभागं परित्यजेत् ॥  
  
विभज्य गुणवच्छेषं द्वाभ्यां जीवप्रकल्पना ।  
अंशैकेन भवेत् पीठं प्रत्येकाद् वा द्वयन्द्वयम् ॥  
  
ज्येष्ठादिभेदतः शक्रद्वार्मानात् प्रतिमानव ।  
करमेकं सभारभ्य यावत् स्यादङ्कगोचरम् ॥  
  
लिङ्गवन्मानमेतासां सङ्ख्या तद्वत् पुरन्दर ।  
आयामार्द्धरसैर्भक्ते षष्ठांशस्य नवांशके ॥  
  
अङ्गुलं स्वकमुद्दिष्टन्तेनाङ्गोपाङ्गवर्तना ।  
नव तालाः सुरा ज्ञेया ब्रह्मविष्णुमहेश्वराः ॥  
  
तालैकादशभिः कार्या भूतवेतालराक्षसाः ।  
किङ्कराः सप्ततालाश्च पञ्च तालाश्च वामनाः ॥  
  
पङ्गुकुब्जौ च भूतांशैः कुष्माण्डा युगतालिकः ।  
रुचितं रूपकायामं विभज्य नवभागिकम् ॥  
  
रूपकं वर्तयेत् तत्र यस्य देवस्य यद् भवेत् ।  
विकाराङ्गुलमुत्सेधो मुकुटे पाकशासन ॥  
  
आस्यं तालसमं प्रोक्तं ग्रीवा वेदाङ्गुला ततः ।  
ग्रीवाधस्ताद् विजानीयाद् हृदयं नाभिमण्डलम् ॥  
  
प्। ४ब्)  
  
जठरं तालतालेन ज्येष्ठायाः कारणं विना ।  
दैर्घ्यात् कामकला १३ ऊरूजानू पालीकृताङ्गुले ॥  
  
जङ्घे रुद्रकले कार्ये गुल्फे वेदाङ्गुले ततः ।  
मङ्गलदिगङ्गुलाज्ञेया प्रतिमा तु पराहरः ॥  
  
ऊर्द्ध्वमानं समाख्यातं तिर्यङ्मानादिकं शृणु ।  
भाग त्रयञ्च वदने वक्त्रञ्चिवुक संयुतम् ॥  
  
नासा वंश ललाटं * * * * स्यात्स ताङ्गुलम् ।  
सिद्ध्यङ्गुलं ललाटञ्च तिर्यक् स्यात् पाकशासन ॥  
  
ललाटाधोङ्गुला शक्ते सुभुवौ सार्द्धलोचने ।  
मूलेद्वियवविस्तीर्णे पादहीने ततः क्रमात् ॥  
  
प्रान्तेयवार्द्ध विस्तारे वक्त्रे वै कार्मुका कृती ।  
मात्रा श्यामे शुभे कार्ये लोचने त्र्यंशतारके ॥  
  
मीनोदरनिभे तारे भूतांशे ज्योतिषी शुभे ।  
अङ्गुले पृथुनी मध्ये शेषं ज्ञात्वा प्रयोजयेत् ॥  
  
यथा हिमवतं रूपन्तथा दृष्टिन्नियोजयेत् ।  
अग्रे समुच्छ्रिता नासा अङ्गुल्याभ्यां शचीपते ॥  
  
पार्श्वे यवाधिकासाधो मूले तारक विच्युते ।  
निष्पावदलवद् वाह्ये पुटौ तारकविस्तृतौ ॥  
  
द्व्यर्द्धयवदलौ कार्यौ नासा रन्ध्रे चतुर्यवे ।  
अपाङ्गे द्विकले ख्याते श्रुती वक्त्र समासके ॥  
  
यवाधिकेर्द्ध विस्तीर्णे वर्तीयुग्म यवे मते ।  
शष्कुल्यौद्वियवे कार्ये ककुनी तु चतुर्यवे ॥  
  
खल पत्रं कलामान मायामर्द्धि न विस्तृतम् ।  
तुदूकावङ्गुलं दीर्घौ  पार्श्वौ भूषानुरोधतः ॥  
  
कर्णान्तरं समुद्दिष्टङ्ग्रहगोलकमानकम् ।  
ललाटान्तात्तुदुयावत्तद्विन्द्यात् पङ्क्ति गोलकम् ॥  
  
प्। ५अ)  
  
दलं सार्द्धयवं कर्णे त्रिनाला वेष्टितं शिरः ।  
हनू दशाङ्गुलौ कर्णात् सन्धानं गोलकन्तयोः ॥  
  
मुखन्तु द्विदलं दैर्घ्याद्विस्तृतं सार्द्धमङ्गुलम् ।  
अविस्तृतं समुद्दिष्टं विस्तृतन्त्वन लाङ्गुलम् ॥  
  
कलार्द्धमधरे मा * * * * * परं विदुः ।  
तस्याधोङ्गुल वद्गर्तागोजीतत्रार्द्धमङ्गुलम् ॥  
  
ऊर्द्ध्वगोजीतुना साधो द्वियवादलविस्तृतः ।  
सृक्किणौ दृष्टि सूत्रेण कविरौ पुटसूत्रगौ ॥  
  
मध्यवक्त्रो * * साधू चिवुकाश्चैव सूत्रगाः ।  
ग्रीवावस्वङ्गुला कार्या वेष्टनेनार्क गोलिका ॥  
  
स्कन्धौ त्रिगोलकौ कार्यौ विकाराङ्गुल वेष्टनौ ।  
वाहू भूया वद * * वुप वाहू पुरन्दर ॥  
  
वसु रूपाङ्गुलायामौ ग्रन्थिं विन्द्यात् कलार्द्धतः ।  
तद्वत्कर प्रवाहोश्च दैर्घ्यान्युन्यङ्गुलन्तलम् ॥  
  
तिर्यक्काणाङ्गुलं मध्यत् तद्वत् सूना यवं विना ।  
तर्जन्यनामिकेताभ्यां कलार्द्धो नाच कन्यसा ॥  
  
दैर्घ्य तस्तत् समाङ्गुष्ठो देसिन्यास्त्र्यङ्गुलो ह्यधः ।  
मूले वह्नि कलो ज्ञेयः सस्यन्द्रेण परिच्युतः ॥  
  
वाहन्ते च तथा शक्र किन्तु राम यवोसितः ।  
अक्षाङ्गुलादि कोणान्तो विष्कम्भस्त्रिगुणा वृतिः ॥  
  
मांसलौचकरौ श्रेष्ठा वङ्गुल्येद्वर्तुलाहरे ।  
सार नेत्र सरैर्हीनं मध्या या गोलकं यवैः ॥  
  
दैर्घ्यं स्वपर्वणो न्यासां पङ्क्ति मांस परिच्युते ।  
चतुर्थांशं विना कन्या प्रान्ते यर्वार्द्ध जानखाः ॥  
  
मूले च त्र्यङ्गुलो मध्या मध्ये चैव यवोह्रिताः ।  
गुण यवोह्रितः प्रान्ते स्वायामादन्यतः पुनः ॥  
  
कन्दे ग्रन्थौ तथा मध्ये रसभूतकृताङ्गुलः ।  
  
प्। ५ब्)  
  
पर्वणः सयवाङ्गुष्ठे च्युतश्च्युततराग्रतः ॥  
  
कण्ठकूप स * * * * * ? कौरस गोलकौ ।  
अन्तरञ्च तदेव स्यात् तयोः पक्षौ षडङ्गुलौ ॥  
  
मण्डलं द्वियवं प्रोक्तं मध्यस्थं यवमानकम् ।  
व्यासश्चैव समस्तस्य विपर्यय यविर्भवेत् ॥  
  
नाभिः स्याद् दक्षिणावर्ता गम्भीरा तु चतुर्यवैः ॥  
  
विस्तृतैकाङ्गुले नैव वेष्टनन्त्रिगुणं हरे ।  
अधुनासम्प्रवक्ष्यामि नाभि देशादि विस्तरम् ॥  
  
विस्तृतिन्नाभि देशे तु कुर्याद्वृत्यङ्गुलैर्बुधः ।  
दुःखा२१ङ्गुलैस्ततो धस्तात् कटिदेशे जिनाङ्गुलैः ॥  
  
मेहनं द्विकलञ्चाधो वृषणौ नेत्रमानकौ ।  
विष्कम्भः कलया मूले स त्र्यंशा विकलापुरः ॥  
  
वेष्टनन्त्रिगुणं सर्वं हस्तपादादिकं विना ।  
षण्मात्रविस्तृता ब्रूहू ज्ञात्वा हासन्ततोन्ततः ॥  
  
त्रिकला जानुकन्देस्याज्जङ्घाकन्दे तथैव च ।  
तद्रन्थौ गोलकाधिक्य मत्स्या पादाङ्गुलेन तु ॥  
  
त्रिगुणा प्रावृतिः ख्याता पूर्ववतशतक्रतो ।  
पादौ मन्त्रङ्गुलौ कार्यौ पार्ष्णीं कृत्यङ्गुलौ ततः ॥  
  
पादो नस्त्र्यङ्गुलोङ्गुष्टो वहीना प्रदेशिनी ।  
पादपादविहीनाः स्युरङ्गुल्योन्यां शतक्रतो ॥  
  
कन्दे भूताङ्गुलो नाभो मध्ये तु विकलाच्युतः ।  
सार्द्धविपर्ययाङ्गुष्ठे च्युतश्च्युततरः क्रमात् ॥  
  
रामाङ्गुलस्तु देशिन्याः कण्ठाभ्यासे करा * * ।  
  
मूल निम्नं न स्वङ्कुर्यात् किञ्चिदग्रे समुन्नतम् ।  
पुन्नारी लक्षणं प्रोक्तं लेसान्नमुचि सूदन ॥  
  
प्। ६अ)  
  
अधुनासम्प्रवक्ष्यामि यथामानं भवेस्त्रियः ।  
नार्यष्ट तालिका तन्वी नेत्र श्रोणीस्तनाधिका ॥  
  
भ्रुवौ यवाधिका नासा यवहीना समुच्छ्रयात् ।  
दस्राङ्गुल * * * र्घ्यतच्च्युतं विस्तरेण तु ॥  
  
तेन हीनौ सुभावङ्गौ स्यातां नभ्रौ मनो रमौ ।  
ग्रीवामष्ट यवैर्हीनां तिर्यक्कृत्वौर्द्धतो न्यसेत् ॥  
  
एवमक्षाङ्गुलैर्दैर्घ्य विस्तृता करणाङ्गुलैः ।  
द्वन्द्व गोलकमादाय प्रवाहुभ्यां शतक्रतो ॥  
  
ऊरू जानुक पिण्डीषु दद्यादर्द्धार्द्धमङ्गुलम् ।  
उच्चैस्त्वे पादयोर्दद्यात् पादौ समतलौ पुनः ॥  
  
चतुरङ्गुलमादाय वाह्वायामाद्विवर्द्धितौ ।  
पीनौ वृत्तौ स्फिचौ कार्या वङ्गुली मानमुच्यते ॥  
  
नागांशं स्वस्वमादाय विस्तारेणोर्द्धतो न्यसेत् ।  
  
तन्मध्यतस्त्वधो भागे रन्ध्रं स्यात् कुञ्जरोष्ठवत् ।  
प्रतिमै तन्मानतः कार्या करण स्थानकान्विता ॥  
  
हीनाधिकं भवेल्लक्ष्य यत्र यद्युक्तमाचरेत् ॥  
  
युक्तादवाप्यते यस्मात् पारलौहिकिकं फलम् ।  
सम्पत् करीदारुमयी मृण्मयी सुखदा सदा ॥  
  
पुष्टिप्रदा हेममयी धन्यारत्नमयी मता ।  
वर्ण क्रमाच्छुभाशैली क्षेम्यातां भ्रमयी तथा ॥  
  
जयदाराजती साधोरैतीरतिकरी नृणाम् ।  
सौभाग्यान्नाद्य पशुदा कांस्यपित्तलसम्भवा ॥  
  
वलदासी स जातास्यान्न कार्या लोह सम्भवा ।  
क्षुद्भयं दीर्घजठरा धनहानिः कृशोदरी ॥  
  
रोगङ्करोति हीनाङ्गी दिर्घाङ्गी च नृपाद्भयम् ।  
  
प्। ६ब्)  
  
भर्तारं दक्षिणनता हन्ति वामनतास्त्रियम् ॥  
  
करोति स क्षता मृत्युं स गर्भा रुग्भयं नृप ।  
ऊर्ध्व दृष्टिस्तथा व्याधिर्मधो दृष्टिर्जनक्षयम् ॥  
  
निम्नोन्नतोष्ठी कलहं मुखरोगं महामुखी ।  
नेत्रहीना तु वैकल्यमवक्त्रावक्त्रशोणितम् ॥  
  
वधिरत्वमकर्णा तु हीनाङ्गा च यशः क्षयम् ।  
हीनास्या शिल्पिनं हन्ति रौद्राङ्गी स्वामिनन्तथा ॥  
  
हीन पादकरा नित्यं वालानाञ्च विनाशनी ।  
हीनजङ्घा च जापाघ्नी जानु हीनारि वर्द्धनी ॥  
  
सत्रासाक्षि भयङ्कुर्यात् स रेखा सर्पसम्भवम् ।  
कटिहीना पशुं हन्ति नृपं हन्ति महाभुजा ॥  
  
स विन्दुका सदोन्मादं कुरुते नात्र संशयः ।  
पुरुहूत समाख्याता दोषास्त्वेते समासतः ॥  
  
मूर्तिभेद मतो वक्षे यानास्त्रादि विभेदतः ।  
स देशानः सरोजस्थो दिग्वाहु स्थिति लोचनः ॥  
  
पञ्चवक्त्रो हिमाभश्च हारकुण्डलमण्डितः ।  
खट्वाङ्गमुत्पलन्नागमभयं वीजपूरकम् ॥  
  
आयुधङ्गम हस्तस्य दक्षिणेत् वधुना शृणु ।  
वरदं शक्तिशूलञ्च सूत्रं डमरूकन्तथा ॥  
  
स देशानः समाख्यातो ह्यर्द्ध नारीश्वरं शृणु ।  
अर्द्धनारीश्वरः कार्यो ह्यर्द्धार्द्ध कृति लक्षितः ॥  
  
अर्द्धमिन्दु जटाभारमर्द्धसतिलकालकम् ।  
कुण्डलं दक्षिणे कर्णे वामेस्या वालि कादिकम् ॥  
  
ग्रीवाव्यालार्द्ध हाराङ्गीस्तनमेकञ्च वामतः ।  
कपालन्दक्षिणे हस्ते वामे चैवोत्पलन्न्यसेत् ॥  
  
अर्द्धनारीश्वरः ख्यात उमेशः कथ्यते धुना ।  
उमेशावुपविष्ठाङ्गौ पुंस्त्री रूपौ शतक्ततो ॥  
  
प्। ७अ)  
  
सोरगेन्द्र जटाभार धरस्त्र्यक्षो हरः परम् ।  
ग्रीवा साभररगा कार्या करार्गै कुण्डल मण्डितौ ॥  
  
द्विभुजः सोपवीताङ्ग अर्द्धवीरासन स्थितः ।  
वामोरुसंस्थिता गौरीमुखालोक न तत्परा ॥  
  
वाम वाहूप गूढाङ्गी ललाटतिलकोज्वला ।  
कर्तव्यः केश विन्यासः सुबन्धः कुसुमाविलः ॥  
  
कर्णौ साभरणौ कार्यौ पादौ नूपुर मण्डितौ ।  
दर्शयेद् दक्षिणन्देव्या देव स्कन्धे भुजं हरे ॥  
  
वामे च दर्पणन्दद्यात् कट्यां सूत्रं समेखलम् ।  
देवहस्तं पुनर्दक्षन्देवी चिवुके निवेशयेत् ॥  
  
सुनासिका सुवदनासु नेत्रीसु पयोधरा ।  
सुवाहु लतिका भद्रा केयूर कटकाङ्किता ॥  
  
उमेश्वर समाख्यातो हर नारायणं शृणु ।  
हरनारायणं रूपञ्जटा केशार्द्ध मस्तकम् ॥  
  
ललाटे चार्द्ध नयनं मुद्रा कुण्डल मण्डितम् ।  
चतुर्भुजः समाख्यातो हरनारायणस्तव ॥  
  
कपालखड्गखट्वाङ्ग चक्रं स्याद्वामदक्षयोः ।  
वृषं तार्क्ष्यो तथा भव्या श्रीर्दक्षिणोत्तरस्थिता ॥  
  
हरनारायणः ख्यातो नृत्येशं कथ्यते धुना ।  
नृत्य रुद्रं प्रकुर्वीत चन्द्रार्द्ध कृत मस्तकम् ॥  
  
वैशाख स्थानकन्धरन्नाग यज्ञोपवीतिनम् ।  
सौम्याननं जटाजूट धारिणं व्याल मेखलम् ॥  
  
पीनवक्षोरुजघनं सर्वलक्षणसंयुतम् ।  
द्विपि चर्मधरं साधो वृषारूढं स्मिताननम् ॥  
  
सुभव्यं षोडश भुजं कुर्याद् वा द्विभुजं शुभम् ।  
वेणूवीणा मृदङ्गादि वाद्यसङ्घोपशोभितम् ॥  
  
वामं प्रसारित भुजं द्वितीयमभयप्रदम् ।  
  
प्। ७ब्)  
  
अक्षसूत्रेषु दण्डासि शूलशक्ति वरङ्करैः ॥  
  
कपालपाशखट्वाङ्ग खेटचर्माङ्कुशान्वितम् ।  
एकञ्चापधरं तद्वत्सुसारितमथोत्तरम् ॥  
  
भव्या ब्रह्माहरिस्कन्दो नन्दी कालादयश्चये ।  
वीक्ष्यमाणाः शिवं नृत्यं भृङ्गी कार्योग्रतः स्थितः ॥  
  
मालाखड्गभृतो ये तु सिद्धा यक्षादयस्तथा ।  
बाह्यस्थाच्च प्रकर्तव्या नृत्येशः कथितस्तव ॥  
  
त्रिधा विष्णुं प्रवक्ष्यामि वासुदेवं द्विवाहुकं ।  
प्रोच्यते लक्षणन्तस्य समासे नैव सुव्रत ॥  
  
सुनाससु कपोलञ्च स रत्न मुकुटोज्वलम् ।  
ललाट तिलकोपेतं श्यामं पीताम्बरं हरे ॥  
  
गदा खड्गाम्वुजं दक्षे स्यात् तुर्यः शान्तिदः करः ।  
शङ्ख चक्र धनुः खेट वामे चाष्ट भुजे हरौ ॥  
  
शङ्ख चक्रं प्रदातव्यं वामहस्ते चतुर्भुजे ।  
दक्षिणे तु करे पद्मं गदा त्रैलोक्य तर्जनी ॥  
  
द्विभुजे शङ्ख भृद्वामे दक्षिणः शान्तिदः करः ।  
विष्णुरेय समाख्यातो ब्रह्माणमधुना शृणु ॥  
  
पितामहश्चतुर्वक्त्रो लम्बकूर्चश्चतुर्भुजः ।  
आपिङ्गल जटाबन्ध हंसस्थो पङ्कजासनः ॥  
  
दक्षिणे च भुजे तस्य दण्डः स्यादक्षसूत्रकम् ।  
कमण्डलुं करे वामे वर्हिराज्यादिकन्तथा ॥  
  
सावित्री दक्षिणे कार्या वामे चैव सरस्वती ।  
इति ब्रह्मासमाख्यातः कथ्यते ते दिवाकरः ॥  
  
एकचक्रो रतः सप्ततुरगोरुण सारथिः ।  
तत्रस्थो भास्करो देवो मणि कुण्डलमण्डितः ॥  
  
त्रपूषाङ्घ्रि सुरक्ताङ्गः सर्वाङ्ग कवचा वृतः ।  
सुकेशो वा किरीटी वा त्रिनेत्रो वा द्विनेत्रकः ॥  
  
स पत्र नालपद्मौ च कराभ्यां स्कन्धयोर्वहन् ।  
  
प्। ८अ)  
  
पार्श्वे प्रतीहार युतः स्त्रीभिरग्ने विभूषितः ॥  
  
साक्षसूत्रं सितं सोमं सुरूपं स कमण्डलुम् ।  
रक्ताक्षं रक्तवर्णञ्च कुजं शक्त्यक्षमालिनम् ॥  
  
बुधञ्चापधरं पीतं रूपाढ्यं शान्त लोचनम् ।  
वृद्धाकारङ्गुरुङ्गौरं साक्षसूत्र कमण्डलुम् ॥  
  
दक्षैकाक्षं सितं शुक्रं कुण्डिका जपमालिनम् ।  
भानुपुत्रमधो दृष्टिं वक्र पादं सुभीषणम् ॥  
  
क्रूरं महाभुजञ्चैव खिङ्खिरी जपमालिनम् ।  
राहुं व्यात्ताननं घोरं कृष्णमर्द्धाङ्ग भूषणम् ॥  
  
अर्द्धचन्द्रधरं साधो कथितं राहुरूपकम् ।  
त्रिभोग भूषितं धूम्रन्नर नागार्द्ध रूपिणम् ॥  
  
खड्गखेटधरं केतुं कुर्याद्वाथ कृताञ्जलिम् ।  
हेरम्वो वामनाकारो हस्ति वक्त्रत्वदन्तभृत् ॥  
  
महोदरो महाकायः सालङ्कारश्चतुर्भुजः ।  
सर्पयज्ञोपवीती च त्र्यक्षः खण्डेन्दु शेखरः ॥  
  
पुरन्दराङ्गुल विस्तारं दैर्घ्याद्भूयाङ्गुलं भवेत् ।  
तस्यास्यं वसुविस्तीर्णङ्ग्रिवा स्यात्त्र्यङ्गुलोच्छ्रया ॥  
  
रसरामाङ्गुलं शुण्डं मूलन्तस्यदिगङ्गुलम् ।  
अन्ते कृताङ्गुलं यावन्मध्ये सूत्रानुया ततः ॥  
  
स रन्ध्राद्व्यङ्गुला नाभिर्व्यासान्मासाङ्गुलौ ततः ।  
आदौ समुन्नतौ वान्ते कुम्भो निविडमस्तकः ॥  
  
नन्दनन्दाङ्गुलौ कुम्भौ तन्मध्ये सूत्रमानतः ।  
दन्तकोशो भवेत् तस्य घ्राणं सार्द्धाङ्गुलंविलम् ॥  
  
कर्णौ दृगन्त विस्तीर्णौ वाहुल्ये नाङ्गुलौ मतौ ।  
सर्वावयवसम्पूर्ण सर्वशोभासमन्वितः ॥  
  
गणाधिपः समाख्यातः शरजन्मानिगद्यते ।  
रसवक्त्रः शिशुर्वेशः स्यात् केशवा १२ क्षस्तथा भुजः ॥  
  
प्। ८ब्)  
  
शक्तिघण्टा पताकाब्ज पाश कुक्कुटदण्डकान् ।  
वराभयं धनुर्वाणं परशुं तत्करे न्यसेत् ॥  
  
चतुर्भुजं द्विवाहुम्वा कारयेच्छिखिवाहनम् ।  
त्र्यक्षो जटान्वितो नन्दी श्रुति वाहुर्युवा स्मृतः ॥  
  
शूलसूत्रधरः कार्यो वराभयसमन्वितः ।  
मुण्डमाली विशालाक्ष्यः श्रुति वाहुर्महोदरः ॥  
  
त्रिनेत्रः पीतकृष्णाङ्गो वक्रश्मश्रुशिरोरुहः ।  
मुण्डखड्गौ न्यसेद् दक्षे वामे खेट त्रिशूलकम् ॥  
  
महाकालः समाख्यातः शृण्वपर्णां पुरन्दर ।  
कन्यारूपात्व पर्णा च भूता तप परिग्रहा ॥  
  
चतुर्वाहुस्तपोनिष्ठा ध्यायमाना महेश्वरम् ।  
दण्डङ्कुण्डी न्यसेद् वामे दक्षे सूत्र वरन्तथा ॥  
  
तपो गौरी समाख्याता वच्मि दुर्गान्त वा धुना ।  
कुर्याद् दुर्गां प्रसन्नास्यां दिग्भुजां सारलोचनाम् ॥  
  
सुकेश पाश विन्यासां पीनोन्नतपयोधराम् ।  
सर्वलक्षणसम्पन्नां सर्वाभरणभूषिताम् ॥  
  
स नूपुर पदाक्रान्त तलस्थ महिषासुराम् ।  
तच्छीर्षच्चेदनोत्पन्नां स खड्गनर भेदिनीम् ॥  
  
शूलच्छेदोच्छलद्रक्त धारोक्षित धरातलाम् ।  
त्रिशूलमाशुगं खड्गं शक्तिञ्चक्रं शतक्रतो ॥  
  
टङ्कपाशाङ्कुशं खेटमानतज्यन्धनुस्तथा ।  
सव्यासव्ये करे देव्या न्यसेद् एतत् सदा युधम् ॥  
  
इति दुर्गा सहस्राक्ष कथ्यते ते सरस्वती ।  
शुभपद्म स्थिता शुभ्रा शुभ्रभूषणभूषिता ॥  
  
सुप्रस्ताक्ष करमास्ता वीणाभृत्स्यात् सरस्वती ।  
अन्ये ये वहवो भेदा मूर्तीनान्तु शतक्रतो ॥  
  
सम्यक्ता न योजयेज्ज्ञात्वा स्थानमानादि भेदतः ।  
  
प्। ९अ)  
  
समासेन समुद्दिष्टं प्रतिमा लक्षणं मया ॥  
  
पुनः सङ्क्षेपतो वक्ष्ये पिण्डिकायाश्च वर्तनाम् ।  
  
इति मोहचूरोत्तरे व्यक्तलिङ्ग प्रख्याने द्वितीयः पटलः ॥  
  
  
ययाव्या मोहितं सर्वं जगत्स्थावरजङ्गमन् ।  
शक्तिक्रिया ह्वयाशक्र पिण्डिका सैव कीर्तिता ॥  
  
ज्ञात्वा तस्मात् परं पीठं देहस्थं सुसमाहितः ।  
अपरं वर्तये सश्चान्नाममानादि भेदतः ॥  
  
विधिना स्थापितं लिङ्गं पिण्डिका रहितं यदा ।  
तदा पूजान्न गृह्णाति सान्निध्यन्नैव गच्छति ॥  
  
तस्मात् पीठं प्रकर्तव्यं यत्नमास्थाय सुव्रत ।  
येन सर्वफलावाप्तिर्जायते साधकस्य तु ॥  
  
स्थूलतां पिण्डिकायाश्च त्यागमष्टाम्र कस्य तु ।  
आत्मभूतागवेशञ्च ज्ञात्वा पीठं प्रकल्पयेत् ॥  
  
व्यक्ताव्यक्ते च सुव्यक्ते अव्यक्ते पाङ्कशासन ।  
यथा तेषां भवेत् पीठं तथा ते कथ्यते धुना ॥  
  
लिङ्गदैर्घ्येण विस्तीर्णं हरिभागान्त मुच्छ्रितम् ।  
अव्यक्ते मुखलिङ्गे च पीठमानमुदाहृतम् ॥  
  
स्वायामेन भवेत् पीठन्तदर्द्धाद्विस्मृतं मतम् ।  
उच्छ्रितिः पूर्वमाख्याता सुव्यक्ते पीठ कल्पना ॥  
  
पीठ व्यास चतुर्थांश प्रणालं वाह्यनिर्गतम् ।  
मूले तन्मान विस्तीर्णं कुर्यादग्रे तदर्द्धतः ॥  
  
विस्तरस्य त्रिभागेन तोय मार्ग प्रकल्पयेत् ।  
कुशस्वभ्रान्विता कार्या पिण्डिका लक्षणान्विता ॥  
  
पिण्डिकापार्द्ध वाहुल्यं कुशदैर्घ्यं पुरन्दर ।  
कुश वाहुल्यरूपेण पीठे स्वभ्रं प्रकल्पयेत् ॥  
  
मोहचूरोत्तरे शास्त्रे पिण्डिका वसुसङ्ख्यया ।  
तासान्नामानि कथ्यन्ते साम्प्रतन्ते शचीपते ॥  
  
प्। ९ब्)  
  
प्रथमा कमला तत्र द्वितीया च पयोधरा ।  
तृतीया च भवेद् वापी चतुर्थी वज्रसञ्ज्ञिता ॥  
  
चन्द्राख्या पञ्चमीख्याता षष्ठी चैवामृता भवेत् ।  
सम्वर्ता सप्तमी शक्र नन्दिकाख्या तु चाष्टमी ॥  
  
लिङ्गदैर्घ्यस्य सूर्यांशं मेखलार्थं प्रकल्पयेत् ।  
लिङ्गाश्रयश्च सूर्यांशं शेषं पश्चाद् विवर्तयेत् ॥  
  
भूतेन्दु भाजिते क्षेत्रे पादपद्मन्तथाम्वुजम् ।  
कर्णिका कण्ठदेशञ्च वर्तयेत् सुसमाहितः ॥  
  
रूपवेदकरे चन्द्रे राम भागैर्यथा क्रमम् ।  
चन्द्रद्वन्द्वाब्दैर्जलजे तुल्ये पूर्वा परे हिते ॥  
  
जया सिद्धा सुरा दैत्या मुनयो वीतमत्सराः ।  
एषां पद्मेति विख्याता महासिद्धि निधानभूः ॥  
  
भूपांशे * य कोणाग्नि क्ष्माग्नि भागैर्यथा क्रमम् ।  
योजगत्कुम्भवेद्यः स्यात् कण्ठो रूपांशवेशतः ॥  
  
श्रुति पट्टीपयोधात्र्या वाप्याश्चैव पुरन्दर ।  
पुरन्दर * * दासा वापी ज्ञेया तदा यता ॥  
  
भानुभक्ते च पीठार्द्धे क्ष्माग्नि द्विक्षान्ति युग्मकैः ।  
पादोर्जगती घटो वेदी ग्रीवास्यादेकवेशतः ॥  
  
एकेनोत्तर वेदी च भागाभ्यां पट्टिके नृप ।  
वज्रामेवं विजानीयात् पुत्रराज्य प्रदायिनी ॥  
  
नागांशभाजितोत्सेधे रूपमात्राब्द नेत्रकैः ।  
अङ्घ्रिजङ्घा तथा धारः कण्ठश्चैवोर्द्ध पट्टिके ॥  
  
शान्तिपुष्टि प्रदाधन्या सर्वसिद्धि प्रदायिनी ।  
एषा चन्द्रकला साम्रिश्च्युतापश्चामृता मता ॥  
  
षड्भागभाजिते क्षेत्रे जङ्घा कुम्भोर्द्ध पट्टिका ।  
कण्ठोपकण्ठ पट्टः स्यात् संवर्ता पिण्डिका हरे ॥  
  
अष्टां १६ शभाजितोच्छ्राये यक्षौ तुरग भाजितौ ।  
  
प्। १०अ)  
  
पादमारभ्यग्रीवान्तमेकैकं ह्रासयेत् पदम् ॥  
  
ग्रीवा द्वाभ्यान्तथा जङ्घा प्रवेशो मुनि सङ्ख्यया ।  
निर्गमो ऋतुभागेन यथा पीठानुमानतः ॥  
  
सर्वसिद्धिप्रदा भद्रा सर्वेषां सर्वदाहिता ।  
नन्दावर्ताङ्किता भद्रा नन्दावर्तेति विश्रुता ॥  
  
इति पिण्डीसमाख्याता वक्ष्ये ब्रह्मशिलान्तव ।  
ब्रह्मभागसमाभद्रा कार्या ब्रह्मशिला शुभा ॥  
  
दिगङ्गुलैर्यथा व्यासादधिका ज्येष्ठज्येष्ठके ।  
एकैकाङ्गुलमन्येषां ह्रासयेत् क्रमतो हरे ॥  
  
तन्मानामेखला कार्या खातं मेखल या समम् ।  
गम्भीरन्तत्समुद्दिष्टं व्यासं वच्मि तवाधुना ॥  
  
ब्रह्मव्यासेन विस्तीर्णमधिकं षड्यवं वहिः ।  
यवार्द्धार्द्धन्तु चान्येषां ह्रासयेत् क्रमतः पुनः ॥  
  
अधिकं विस्तरेणैव कन्यसेद्वियवं भवेत् ।  
सूत्रेण सम्मितं कृत्वा वर्तयेत् सुतलं समम् ॥  
  
खात मध्ये तु पत्नेन रत्नाधाराणि चोत्किरेत् ।  
दिग्विदिक्षु ततो मध्ये वृत्तवत् परिकल्पयेत् ॥  
  
यथा ब्रह्मशिला कार्या ब्रह्मभागाधिका हरे ।  
तथा कूर्म शिलाङ्कुर्यात् किन्तु ब्रह्मशिलाधिकाम् ॥  
  
इति ब्रह्मशिला चैव प्रणालमधुनोच्यते ।  
स प्रणालं भवेत् पीठं लौहं शैलञ्च रत्नजम् ॥  
  
पार्थिवं दारुजं प्रोक्तं प्रणाल रहितं हितम् ।  
रुद्रभागसमायामः प्रान्ते तदर्द्धविस्तरः ॥  
  
कण्ठादूर्द्ध सदाश्रेष्ठः स्वत्रिभागाम्बुनिर्गमः ।  
कण्ठोर्द्ध कर्म सम्पन्नः प्रणालं सुखदो यतः ॥  
  
ततो न्यूनाधिकः पुंसां दुःखदः स्याच्छत क्रतो ।  
श्रुत्यसाष्टाम्रकं पीठे ब्रह्माच्युत विभागतः ॥  
  
प्। १०ब्)  
  
लिङ्गस्थौल्य प्रमाणेन रन्ध्रं स्यात् कशिलाखवत् ।  
वस्वसञ्चोत्तमे लिङ्गे दृश्यं भूत यवं भवेत् ॥  
  
यवार्द्धार्द्धन्तु चान्येषां ह्रासयेत् क्रमतस्ततः ।  
समासेन समुद्दिष्टं पीठं ब्रह्मशिलादिकम् ॥  
  
सुरधामानि कथ्यन्ते भूपरीक्षादि पूर्वकम् ।  
  
इति मोहचूरोत्तरे पीठ ब्रह्मशिलादि प्रख्याने तृतीयः पटलः ॥  
  
  
अतः परं प्रवक्ष्यामि भूमेश्चैव परिग्रहम् ।  
शल्योद्धारादिकं सर्वं वलिकर्म गृहादिकम् ॥  
  
सरः सुनलिनीच्छन्नं निरस्तरविरश्मिषु ।  
हंसकाक्षिक कल्हार वीथी विमलवीचिषु ॥  
  
हंसकारण्ड वा क्रौञ्च चक्र वा कविराजिषु ।  
पर्यन्त पूरितच्छाया विश्रान्त जलवीचिषु ॥  
  
पुण्यक्षेत्रादि शैलेषु निर्हरोपान्त (?) भूमिषु ।  
नदीतीरे तडागे वा वापी पुष्करिणी तटे ॥  
  
चत्वरे दीर्घिकाद्यासु शृङ्गाटे च चतुष्पथे ।  
रमन्ते देवता नित्यं वनेषू पवनेषु च ॥  
  
ग्रामखेटपुरादौ तु स्वामित्वं यत्र विद्यते ।  
आदौ परीक्ष्य भूभागं वर्णिनां शुभमिच्छताम् ॥  
  
सिताविप्रे नृपे रक्ता पीता वैश्यो सितेतरा ।  
दीपखात जले नादौ वर्णानां लक्षयेच्छुभम् ॥  
  
पूर्वप्लवा नृपस्योक्ता वैश्ये स्याद् दक्षिणप्लवा ।  
उदक् प्लवाद्विजातीनां शूद्राणां पश्चिम प्लवा ॥  
  
पूर्वोत्तरे शतो निम्ना सर्वसाधारणा मही ।  
उप्तवीजा तु सञ्जाता तृतीये ह्युत्तमा मही ॥  
  
पञ्चमे मध्यमा प्रोक्ता सप्तमे वाधमास्मृता ।  
याम्ये न गोधनं चाप्ये सौम्ये सस्यं हरेर्जलम् ॥  
  
प्। ११अ)  
  
नाति मृद्दीन कठिना सुखस्पर्शा समाघना ।  
स्निग्धा गुर्वी दृका शुद्धा सुगन्धा दोषवर्जिता ॥  
  
स्वान्दूदकान स्फुटिता सुरूपाति मनोहरा ।  
स गर्भा सोषराछिद्रा स सत्वा च स शोणिता ॥  
  
पूति गन्धादिभिर्दुष्टा ज्ञात्वा सम्यक् त्यजेन् महीम् ।  
एवं परीक्ष्य भूभागङ्गा ह्योदोषविवर्जितः ॥  
  
सद्वारतिथिलग्नेन्दु युतेह्नि जपमङ्गलैः ।  
एवं परिग्रहेच्छक्र शिवकुम्भ भ्रमेण तु ॥  
  
सुमांसुतक्षितां कृत्वा सीमाशुद्धि पुरःसराम् ।  
ततः प्रसारयेत् सूत्रमाचार्यः शिल्पिभिर्वृतः ॥  
  
उदीचीं ध्रुववेधेन प्राचीम्वा ध्रुवतारया ।  
पुष्पपौष्णमघावेधादथ सङ्क्वादि साधनैः ॥  
  
एवं पूर्वा परं ज्ञात्वा मध्यें कं पार्श्वयोर्वियत् ।  
मतिमान् तुल्य सूत्रेण यथा स्याद् दक्षिणोत्तरम् ॥  
  
ततोप्यर्द्धं समादाय विदिक्कोणेषु लाञ्छयेत् ।  
चतुरस्रन्ततः कृत्वा नवधा विभजेत् पुनः ॥  
  
वायव्या नलरक्षेश गतो वंशौ शचीपते ।  
रज्वष्टकन्तु कर्तव्यं षट्पदन्त्रिपदं हरे ॥  
  
ततः स्रग्वलि धूपाद्यैः पूजयेद् वास्तु गान्सुरान् ।  
तन्मध्ये पूजयेत् पृथ्वीं धारिकां शक्ति रूपिणीम् ॥  
  
वास्तुं सम्पूजयेत् पश्चाद् ब्रह्माणञ्च शचीपते ।  
रन्ध्राधिपं विजानीयान् मरीच्याघारसाधिपाः ॥  
  
द्विपदा आपवत् साद्या ज्ञेयाश्चाष्टौ सुराधिप ।  
द्वात्रिंशद् देवता बाह्ये हराद्याः पदिका स्थिताः ॥  
  
ब्रह्मादिदितिपर्यन्ताश्चत्वारिंशच्च पञ्च च ।  
वास्त्वङ्गे देवतानाञ्च सङ्ख्या ह्येषा पुरन्दर ॥  
  
वहिरीशादि च रकाद्याः स्कन्दायाः पूर्वतः स्थिताः ।  
इत्यष्टौ देवता वाह्ये एवं वास्तु नरः स्थितः ॥  
  
प्। ११ब्)  
  
रन्द्राद्या लोकपाः पूज्या ये चान्ये तत् समाश्रिता ।  
भूत वर्गाश्च ये तत्र स्रग्धूपवलिभिर्वरैः ॥  
  
सर्व मर्ममयो वास्तुस्तस्यात् पीडान्न कारयेत् ।  
चालयित्वा यवं वार्द्धं किञ्चित् पूर्वोत्तरन्नयेत् ॥  
  
वस्तौ प्रचालिते शक्रमर्मौघश्चलितो भवेत् ।  
एवं यत् क्रियते धामसुराणां वास्तु पूर्वकम् ॥  
  
तदिष्ट सिद्धये ज्ञेयमन्यथा तु विपर्ययः ।  
शाकुनोक्त्या जनोक्त्या वा प्राणीनां सूत्र लङ्घने ॥  
  
कण्डूप नादि विज्ञानैर्ज्ञात्वा शल्यं समुद्धरेत् ।  
कैवल्य ज्ञान सम्पन्नो ज्योतिः शास्त्र विधानवित् ॥  
  
अध्यात्म ज्ञान कुशलः शल्योद्धारे लभेद् यशः ।  
जलान्तं कर्करान्तं वा खनेद्वारोपरोधतः ॥  
  
करापूरैस्तु पाषाणैर्मृत्तिकाष्टाङ्गुलान्तरैः ।  
तावदा पूरयेत् खातं यावत् पादोनमागतम् ॥  
  
भूतलं सुसमङ्कृत्वा सूत्रयित्वा यथा पुरा ।  
शिलान्यासं प्रकुर्वीत तासां सङ्क्षेप लक्षणम् ॥  
  
चतुरस्रा हस्तमात्राः पञ्चवस्व"गुलोच्छ्रिताः ।  
पङ्कजाङ्काघटाः पञ्चरत्न मध्यादि पूरिताः ॥  
  
पञ्चगव्य कषायादि धौताः सुद्धाः सुवेष्टिताः ।  
नन्दा भद्रा जया रिक्ता पूर्णाख्याभिः सुपूजिताः ॥  
  
धरादि तत्व विन्यस्ता बुद्ध्यन्त पदगर्भिताः ।  
तत्रात्म तत्वं मात्रान्तं विद्या तत्वं मनोत्तरम् ॥  
  
गर्वबुद्धी तृतीये तु ततस्तत्वाधिपाभ्यसेत् ।  
स लोकपे शिवे यष्टे दूताग्नौ संविभाजिते ॥  
  
तर्पितेषु च मन्त्रेषु समस्ता ध्वनि शोधिते ।  
न्यस्ते तत्र शिलाव्राते कुम्भन्यास पुरःसरे ॥  
  
प्। १२अ)  
  
पद्मं वाथ महापद्मं शङ्खं मरकतन्तथा ।  
समुद्रं पञ्चमन्तेषु नाममन्त्रैर्विशोधनम् ॥  
  
पूजयित्वा पुरा वास्तुं मध्ये शक्तिं निवेशयेत् ।  
तस्योपरि समुद्राख्यं पूर्णान्तस्योर्द्धतो न्यसेत् ॥  
  
वह्न्यादौ विन्यसेच्छक्तिं पद्मादीनान्निवेशनम् ।  
स्थापितव्याः सुनन्दाद्याभित्तिगर्भे सुनिश्चिताः ॥  
  
उच्छ्रेयेणोत्तमं पीठं प्रासादार्द्धेन कीर्तितम् ।  
मध्यमं पादहीनन्तु उत्तमार्द्धेन कन्यसम् ॥  
  
एवमाचिनुयात्पीठं सुलेपसन्धिवर्जितम् ।  
गर्भभित्यादि विन्यासं तदूर्ध्वन्तु शचीपते ॥  
  
कोणहस्तं समारभ्य कोणवृद्ध्या पुरन्दर ।  
ऋतुरामान्तपर्यन्ताः प्रासादाग्रहसङ्ख्यया ॥  
  
खरूपाद्भुत वृद्ध्या वा खभूतान्तान दैव तु ।  
नागभक्ते युगैः पीठं गर्भः कार्यो दिवाकरैः ॥  
  
भित्तयो वसुवेदैश्च जङ्घाभित्ति समोच्छ्रिता ।  
शिखरन्द्विगुणङ्कार्यं शुकाघ्राशिखरार्द्धगा ॥  
  
पृथुत्वं गर्भवत् कार्यं तृतीयांशेन निर्गमम् ।  
पीठं वा लिङ्गमानेन पीठार्द्धेन परिभ्रमः ॥  
  
पीठवच्च स्मृतं द्वारं द्विधोच्चं भित्तयोपराः ।  
शुकाघ्रा पूर्ववज्ज्ञेया जङ्घा शिखरं शतक्रतो ॥  
  
चतुरस्रे चतुर्भक्ते वेदगर्भार्द्ध पीठके ।  
लिङ्गं पीठसमं द्वारं भित्तयश्च तथा विधाः ॥  
  
गर्भवन्नासिका तत्र पीठकोणान्तरोङ्गता ।  
समण्डपे सरांशेन वेदगर्भार्द्ध निर्गता ॥  
  
रन्ध्रभक्ते पदं पीठं गर्भोभित्यन्तरं पुनः ।  
पदिका च वहिर्भित्तिः शुकाघ्रे च पदोद्गते ॥  
  
प्। १२ब्)  
  
हेमादि रत्नलिङ्गानामुक्तो पङ्गुप्तिहेतुतः ।  
आसादि वाणवृद्धेषु हस्तराशौ द्विधा कृते ॥  
  
लिङ्गवत् पीठमर्द्धेन सैकेनावरणत्रयम् ।  
द्व्यधिकेन वहिर्भित्तिः शुकाघ्रादि पुरोदितम् ॥  
  
वेदयुग्मादितः कृत्वा कोणहस्तविवृद्धितः ।  
रसरामान्त पर्यन्तः प्रासादानामनुक्रमात् ॥  
  
लिङ्गदैर्घ्य समम्पीठं तत्रिभागा वृति त्रयम् ।  
वहिर्भित्तिश्च पीठार्द्धङ्करराशौ कराहते ॥  
  
धामतुल्यन्तु रन्ध्रान्तं भित्यन्तङ्गर्भमानकम् ।  
ब्रह्मसूत्र शुकाघ्राद्वाधामकोणाच्च सूत्रयेत् ॥  
  
द्वादशैते स्रान्धाराणान्तुर्यास्ताः स्युः पुरन्दर ।  
प्रासाद शतसंस्थाना भुक्तये मुक्तये हिताः ॥  
  
इति सङ्क्षेप संसिद्धं लक्षणं सर्वधामसु ।  
विशेष व्यक्तयेशक्र पृथग् भूतन्निगद्यते ॥  
  
षोडशार्काष्टमं भागं वहिः कृत्वा पुरन्दर ।  
ज्येष्ठादीनाङ्क्रमेणैव मेर्वादौ रूपसिद्धये ॥  
  
मेरूस्तत्पूर्वविष्कम्भो हिमयुग्भद्रको गजः ।  
विमानो हरिहंसौ च श्रीवत्सोथ खगाधिपः ॥  
  
वडमीतुर्य वस्वस्त्रो विकारास्त्रो गृहाधिपः ।  
वृत्तश्चेन्द्र कलासङ्ख्या स्वाधाराश्च पुरन्द्र ॥   
  
भद्रस्तु पञ्चधा ज्ञेयो ज्ञेयो वृत्तश्चतुर्विधः ।  
श्रीवत्सोपि तथा ज्ञेयस्त्रिविधो मन्दिराधिपः ॥  
  
विभज्य लक्षणं स्पष्टं मेर्वादौते निगद्यते ।  
सूर्येन्दु भाजिते क्षेत्रे तिर्यग् वेद विभाजिते ॥  
  
चतुष्कोणे रसन् त्यक्ता तत् पिण्डी स्याद् विपर्यये ।  
संवेश निर्गमं शक्र शेषं ज्ञात्वा विवर्तयेत् ॥  
  
प्। १३अ)  
  
तुष्टि& वाणानलैर्वेशश्चण्डीवारगुणैर्गतिः ।  
चतुर्थे यत्र भङ्गाघं कुर्यान्मध्य रथोङ्गतिम् ॥  
  
सूर्यदिग्रसभागैस्तु शेषमेवं विवर्तयेत् ।  
चतुर्द्वारश्चतुर्घ्राणशृङ्गषोडशनासिकः ॥  
  
वालवेदानलद्विद्विभूमिकाघाट पञ्चकः ।  
कामार्केशदिगष्ठाधि यूति शृङ्गं ततोष्टकम् ॥  
  
वेदिकोर्द्धे सहैकेन सपादन्तु शतं भवेत् ।  
वेदी नितम्बयोर्मध्यं खाकाश द्वय भाजितम् ॥  
  
तत्राद्या भूमिका कार्या विंशद्भागैस्तदर्द्धतः ।  
भागैक ह्रासतो न्यासामुच्छ्रयः क्रमशो हरे ॥  
  
भूषणैर्भूषिता कार्याः षोडशैव तु भूमयः ।  
शुकाघ्रार्द्धं चतुर्दिक्षु सुरूपा स्युर्मृगारयः ॥  
  
वेदिकोपरि कर्णेषु वेदीव्यास त्रिभागतः ।  
मृगारयो विधातव्याः केशरालङ्कृता हरे ॥  
  
दंष्ट्रा विकटघोरास्या मस्तकन्यस्त पुच्छकाः ।  
सर्वावयवसम्पूर्णाः सर्वशोभासमन्विताः ॥  
  
वेदिकोर्द्धं चतुर्दिक्षु चत्वारो नररूपिणः ।  
दिक्पालैरप्सरोगात् विद्यातद्ग्रहकिन्नरैः ॥  
  
मातृभिर्गणविद्येशैर्भूषयेन्नवभूमयः ।  
गर्भोष्मणा मञ्जरीणां प्रायः पातभयं भवेत् ॥  
  
द्वे द्वे रन्ध्रे ततः कुर्याद् भूमौ भूमौ जलान्तरे ।  
सुरूपः कथितो मेरूर्मन्दरं शृणु साम्प्रतम् ॥  
  
वेदवसुभाजिते क्षेत्रे तिर्यग् ब्रह्माननैः कृतैः ।  
कर्णं गत्यानलत्यागात् कोण पिण्डीगुणांशकैः ॥  
  
संवेशानैर्गमौ कार्यौ ऋतु कोण करैर्हरे ।  
  
प्। १३ब्)  
  
मध्योङ्गमः प्रकर्तव्यो भूभुपवन विभाकरैः ॥  
  
अनेन विधिना सर्व वर्तनं सर्ववाहुषु ।  
भुवश्चतुर्दशैवात्र युक्ताः कोणेष्वया श्रयैः ॥  
  
चतुरा घाटकैः सोपि भूतवेदाग्नि लोचनैः ।  
वेदी नितम्बयोर्मध्यमेकषष्ट्युत्तरं शतम् ॥  
  
प्रथमाष्टा दशैर्भूमि रत्नास्त्वेकैक मर्दनात् ।  
द्वाराण्यस्यापि चत्वारि चतस्रः शुकनासिकाः ॥  
  
प्रथमायां त्रयोविंशदेवविंश द्वितीयके ।  
ऊनविंशत्तृर्तीये तु चतुर्थे दशसप्त च ॥  
  
एकं प्राधानिकं शृङ्गं शुकाघ्रासु च षोडश ।  
मन्दिरं वर्तयेदेवं सप्तानवति शृङ्गकम् ॥  
  
पूर्वोक्त भूषणैर्युक्तः सुरूपोयं सुराधिप ।  
षट्त्रिंश भजिते क्षेत्रे तिर्यग् वेद विभाजिते ॥  
  
मध्यदेशे भवेदस्य भागैरष्टभिरुद्गतिः ।  
आदौ तिर्यक्त्रयं मध्यादेकं चान्तस्त्रयन्तथा ॥  
  
लुप्त्वा विनिर्गतिर्वेदैर्यावत्कोणमवाप्नुयात् ।  
ब्रह्मास्यैस्तु ततः कोणः कैलासमिति वर्तयेत् ॥  
  
चतुर्द्वारञ्चतुर्नासं चतुर्मण्डप शोभितम् ।  
वेदीनितंवयोर्मध्ये ऋतु द्वन्द्वेन्दु भाजिते ॥  
  
भूपांशैः प्रथमा भूमिः शेषास्त्वेकैक विच्युते ।  
चतुरा घाटकःपि चतुस्त्रिभृद्विभूमयः ॥  
  
वस्विन्दुः प्रथमा घाटे द्वितीये चैव षोडश ।  
चतुर्दश तृतीये तु चतुर्थे द्वादशैव तु ॥  
  
शुकनासासु शृङ्गाणि षोडशैकन्तु मौलिकम् ।  
प्रासादोयं प्रियः शम्भोः सप्तसप्तति शृङ्गकः ॥  
  
चतुरस्री कृते क्षेत्रे वसु लोचन भाजिते ।  
कर्णगत्यागुणत्यागात् कोणपिण्डी गुणांशकैः ॥  
  
नेत्रांशे न रथो ज्ञेयो गुणांशैरपरस्ततः ।  
  
प्। १४अ)  
  
दर्शनांशरथः शक्र स्यादेवं शेष वाहुषु ॥  
  
भद्र एष सम्प्रख्यातः कर्तुरिष्ठ विभूतिदः ।  
शिखराकुलः स एवोक्तः सर्वः सर्वार्थसिद्धिदः ॥  
  
क्षुद्रभद्रस्वरैर्भक्ते पार्श्वयोर्लोचनच्युतेः ।  
त्रिमध्यो नलः युक्तस्तु हितोयं नलिनस्तदा ।  
  
श्रीवत्स शिखरोवायं नन्दनः कर्तृभूतिकृत् ।  
युगास्ते भूतभागेन कर्णाद्धे भ्रमवर्तनात् ॥  
  
वृत्तो नतपृष्टोग्रे द्व्यस्रस्तुङ्गाप्रकोगजः ।  
वेदास्ते रूप युग्मांशेरधो मध्ये विपर्यये ॥  
  
वेशश्चतुभिरशेनस्तम्भो युग्मैस्तु कोणगः ।  
एवमन्यं च चत्वार आघाटा एक माननम् ॥  
  
वेदरामद्विरूपैस्तु आघाटाश्चतुरो मताः ।  
शुकाघ्रैकेन्दुशालायां नाद्येशस्य विवेशनम् ॥  
  
भूताह्न भाजिते शिखरे प्रथमाभूः पुरन्दरैः ।  
ऊर्ध्वमेकैकसंह्रासाद् भवन्ति दशभूमयः ॥  
  
त्रिभान्या सप्तदशतः पञ्चशच्छिखरान्वितः ।  
विमानोयं विमानीभिर्युक्तो वै मानवर्द्धनः ॥  
  
चतुरस्री कृते क्षेत्रे पदन्दत्वा तु पृष्ठतः ।  
वृत्तवद् भ्रामयेद् अग्रे द्वि कोणो वृत्तगर्भकः ॥  
  
ततो जङ्घा प्रदेशे स्यान् निर्गतः किञ्चिद् ऊर्ध्वतः ।  
केशरालङ्कृतः सिंहो मुनिमूर्द्धादि भूमिकः ॥  
  
प्रियो भवेन् नृसिंहस्य सिंहाकारोग्र नासिकः ।  
इभकुम्भ कर्णयोर्मध्ये प्रसक्त हरिभूषणः ॥  
  
वेदास्ते तुर्यधा भक्ते पार्श्वयोर्जगती युते ।  
गर्भाश्चैव चतुर्भागैस्त्रयो वृत्तस्तु मध्यगः ॥  
  
स्याच्छुकाघ्रायुतो हंसो विमानस्यैव जङ्घया ।  
  
प्। १४ब्)  
  
भद्रस्यैव नितम्वोस्य श्रीवत्स स्यैव मञ्जरी ॥  
  
हंसशोभित शृङ्गाग्रो हंसः केशव भूमिकः ।  
हितश्चतुल्य धर्माभ्यां सङ्गतं पार्श्वयोर्द्वयोः ॥  
  
ब्रह्माब्ज पीठगो मध्ये हरीशौ वाम दक्षिणे ।  
अथ मध्ये हरः कार्यस्तदा दक्षे पितामहः ॥  
  
विपद्रूपांसिते द्वाभ्यां कोणो मध्यरथस्त्रिभिः ।  
सार्द्धतोय रथः शक्र खुराद्यैर्भूषणैर्युतः ॥  
  
शृङ्गाण्यस्य तु चत्वारि भुवः पञ्चरथास्तथाः ।  
विभूतये सतां ख्यातः श्रीवत्सो वर्द्धमानकः ॥  
  
चतुरस्रे सूर्य सञ्छिन्ने त्रिभिः स्यान् मध्यगो रथः ।  
भागार्द्धे नान्तरन्त्यक्त्वा द्वाभ्यामुपरथं विदुः ॥  
  
तदर्द्ध निर्गतो द्वाभ्यां कोणः सम्पूर्णशालके ।  
क्षरकुम्भादि संयुक्तमप्सरोगणशोभितम् ॥  
  
जङ्घा मध्ये तु वलयाख्या पट्टिकाभिः सुभूषिता ।  
अन्धारिका द्वयो पेता लङ्घोर्द्धं स्याद्वरण्डिका ॥  
  
पट्टिकाभिर्वसन्तैस्तु कण्ठेहारावली युताम् ।  
भूषणैश्चन्द्रशालाघैः शृङ्गैरेष सुभूषितः ॥  
  
येन सिद्धासुराशक्र यत्र सिद्धः स्वयं शशी ।  
लाभभागात्सिते क्षेत्रे खण्डशालेप्ययं विधिः ॥  
  
सार्द्धे नोपरथः शक्र विपक्षे यो विनाशकः ।  
भुक्तये मुक्तये शस्तः श्रीवत्सोयन्तृतीयकः ॥  
  
विकारभीजिते क्षेत्रे चतुर्भिर्मध्यगो रथः ।  
सार्द्धे भागान्तरन्त्यक्ता तथोपरय स्थितिः ॥  
  
भागार्द्ध निर्गतिस्तस्य त्रिभिः कोणं पुरन्दर ।  
शालवद्भूषणैर्युक्तो विशेषाल्लोक नायकैः ॥  
  
रूद्रैः क्रीडा विनोदाघैर्गणैर्यक्षैः सुरैस्तथा ।  
  
प्। १५अ)  
  
दिव्य भूत्यै हितः कर्तुः श्रीवत्सो नन्दिवर्द्धनः ॥  
  
तुर्यभागी कृते क्षेत्रे कोऽतुल्याश्चतुर्दिशम् ।  
धामविस्तर पादेन निष्कासाः सर्व एव ते ॥  
  
षडस्रो मध्यगर्भोस्य स्तम्भादि रचना वहिः ।  
स सर्प कटिकण्ठोस्य स कुटादश भूमयः ॥  
  
विष्णुर्मध्ये शिवो दक्षे वामतस्तु पितामहः ।  
पुच्छे लक्ष्मीः प्रतिष्ठाप्या गरुडोयं हरि प्रियः ॥  
  
पेष्टकस्तुङ्ग नासश्च पक्षाग्रस्था हि सूदनः ।  
नागांश षोडश त्यागान् माससं वर्द्धिता पतिः ॥  
  
युगदानात्पुरः सिद्धः शुकाघ्रो वडभी हरे ।  
व्यक्तलिङ्गे स्वयं योज्यश्चण्डिकादौ विशेषतः ॥  
  
विस्ताराद् द्विगुणोत् सेधः फांसादि कृत संवृतिः ।  
पार्श्वे सिंहद्वयोपेतो मध्ये कलश युतो वरः ॥  
  
वेदास्रः स तथैवोक्तः सुरादि भूषणान्वितः ।  
शिखायाः संवृत्तिः पट्टैर्निर्विकारः शिवः प्रियः ॥  
  
चतुरस्री कृते क्षेत्रे कर्णार्द्धाष्टांश विच्युते ।  
तत्प्रमाणे च वेदास्रे दिक्षु कर्णमिति क्षिपेत् ॥  
  
पातितेषु च सूत्रेषु दिक्ष्वष्टास्रोष्टभूतिदः ।  
मध्यभागे करं कृत्वा अस्टभ्यां मध्यतो ह्वयेत् ॥  
  
तन्मानं वाह्यतः कृत्वा द्विगुणाद्व्यप्तृलङ्घनात् ।  
सोपि भूति प्रदो ज्ञेयो भूषणाद्यः पुरन्दर ॥  
  
चतुरस्रश्चतुर्भद्रः सान्धारश्च त्रिभूमिकः ।  
दारूजो गृहराजोयं गृहाकारः प्रशस्यते ॥  
  
गृहराजसमः किन्तु विना भद्रैः पुनः पुनः ।  
पट्टशालान्वितोप्यर्द्ध गृहराजः प्रकीर्तितः ॥  
  
एकभूमिर्द्विभूमिर्वा पट्टशाला विवर्जितः ।  
सर्वदेवालयं शक्र मार्तण्डस्य विशेषतः ॥  
  
कर्णार्द्धाष्टांशसन्त्यागात् परिभ्रमणवर्तितः ।  
  
प्। १५ब्)  
  
वृत्तः कुम्भः सुभूषाढ्यः ख्यातः कुम्भः सुराधिप ॥  
  
अग्रे शुकाघुपा युक्तो वृषोन्ते चतुरस्रकः ।  
स एव वाह्यतो वृत्तः पट्टकैः सुविभूषितः ॥  
  
ग्वावृक्षो वृत्त एवस्यान्न भवेद् भवं विनावृषः ।  
एतद् देवालयं प्रोक्तं मुख्यतस्ते सुराधिप ॥  
  
अन्योन्य मिश्र भेदैस्तु फलं मिश्रन्तु यज्वनाम् ।  
मेर्वादि लघुसंस्थानाः प्रसादाच्छन्दनामकाः ॥  
  
चतुर्हस्तादधः शक्र प्रासादाश्चाति क्षुद्रका ।  
नवधा भाजितं कृत्वा पीठं भाग समं भवेत् ॥  
  
द्विभागं गर्भविस्तारं भित्तयश्च पुरन्दर ।  
चतुर्हस्तादिवस्वन्ता भूतभागविभाजिताः ॥  
  
पीठं भागसमङ्गर्भन्तथा भित्तिः शचीपते ।  
उच्छ्रितिर्भित्ति हीनानां स जङ्घा द्विगुणा मता ॥  
  
वर्तनां शिखराणाञ्च कथयामि तवाधुना ।  
जङ्घोर्द्ध द्विगुणोच्छाये पृथुत्वे दशधा कृते ॥  
  
उच्छ्रयस्य चतुर्थांशे चतुर्द्धा भाजिते सति ।  
इन्दु कण्ठोपमैः सारः पदे कुम्भ समुन्नतिः ॥  
  
षड्भिर्वेदी त्रिभिः कण्ठः शेषैः शिखरसंवृतिः ।  
तिर्यगूर्द्धञ्च भूतांशैस्त्याज्य भागे कृते सति ॥  
  
भागभागानुपातेन बहुत्वे च तथा भवेत् ।  
तिर्यक् चतुर्गुणं सूत्रं कृत्वा वा वर्तयेद्धरे ॥  
  
सान्धारिकाश्रयाणान्तु मेर्वादीनां यथाक्रमम् ।  
अन्धारिका विहीनानां मण्डपान्वितलक्षणम् ॥  
  
धामगर्भञ्च तत्कर्णभुकनासा गर्भ कर्णतः ।  
सूत्रङ्गृहीत्वाऽब्ज योनिः शुकाघ्रा धामकोणतः ॥  
  
प्रासादस्यार्द्ध विस्तारस्तदग्रे मण्डपः शुभः ।  
शिखरन्त्रिगुणं येषां पादोनं सार्द्धं दृग्गुणम् ॥  
  
स पादं द्विगुणं वाथ जङ्घा तेषां त्रिभागिका ।  
  
प्। १६अ)  
  
तदूर्ध्वं तुर्यधा भाज्य शमांशं तुरगांसितम् ॥  
  
त्रिभिर्वेदी तदूर्ध्वन्तु कण्ठो द्वाभ्यां शिर्ॐशतः ।  
पादो न वृत्तवत् कुम्भः शेषं पूर्ववदा चरेत् ॥  
  
कण्ठादूर्ध्वं चतुर्दिक्षु ध्वजाधाराणि कारयेत् ।  
चतुर्णामेव दण्डानां स्थितिः स्याद् वेदिकोपरिः ॥  
  
सर्वेषां मण्डपानान्तु नासिकान्त शिखोच्छ्रितिः ।  
फांसैः संवरणङ्कार्यमन्तः क्रोडे करोटकैः ॥  
  
षड्भिः स्तम्भैः स रूचकाद्यैः कुम्भाद्यैस्तुर्यधासनैः ।  
चतुर्भिर्नन्दिकाद्यैश्च शिरोभिस्ते विराजिताः ॥  
  
स्तम्भसङ्ख्या समायुक्ताः पृथुक्त्यञ्ज्ञां भजन्तिते ।  
चतुःषष्टिसमारभ्य स्तम्भ द्वितयवर्जिताः ॥  
  
श्रीवत्सादि स सूत्रान्ताः सप्तविंशति मण्डपाः ।  
इदानीं द्वार निर्देशः समासात्ते निगद्यते ॥  
  
विकारांश्मं विना तुल्यं वस्वं शोधिक विस्तरम् ।  
द्विगुणञ्च समुच्छेधं ज्येष्ठादौ लिङ्गमानतः ॥  
  
कर्णसूत्रे रसैर्भक्ते चतुभिर्वासमुच्छ्रितिः ।  
क्षुद्रधाम्ना मयं न्यायो द्रष्टव्यः पाकशासन ॥  
  
खवेदैकं समारभ्य खमुन्यन्त मनु क्रमात् ।  
वियदिन्दूच्युते द्वारं भूत षट्कैर्ग्रहान्तिकम् ॥  
  
अङ्गुलैर्व्यक्त लिङ्गानां तदर्द्धं विस्तरेण तु ।  
तत्पादेन स्मृते शाखे तयोः स्थौल्यन्तदर्द्धताः ॥  
  
द्विपादन्देहलिश्चार्द्धादुन्नता वसु हानितः ।  
ऊर्ध्वस्थाश्च सुरां ध्यक्ष सुविभक्ताः सुसञ्चिताः ॥  
  
प्रतिशाखास्त्रिभागेन न्यूना कार्याः परस्परम् ।  
शशिरामशरैरश्चैर्नागान्ताः स्युर्यथा क्रमम् ॥  
  
प्। १६ब्)  
  
तुर्यांशेन प्रतीहारौ नन्दी कालश्च शाखयोः ।  
सरिद्वयं भार वाहौ मालाविधौ च किन्नरौ ॥  
  
गौर्गिरि हस्ति युग्मश्च ततश्च शेष वासुकी ।  
शाखाधिक्येप्ययं न्यासो न्यूने नागादिभिश्च्युतिः ॥  
  
इतोन्यत् यत्र वल्यादि यथा शोभं विभूषयेत् ।  
गणं लक्ष्मी यक्ष कन्या विष्ण्वीशौ ग्रहगायकाः ॥  
  
नृत्येशो मातरश्चैव क्रमादूर्ध्वं व्यवस्थिताः ।  
द्वाराग्रे अर्द्धचन्द्रञ्च शङ्खयुग्मादि भूषितम् ॥  
  
प्रासादाय युतङ्कार्यन्न न्यूनन्नाधिकं हितम् ।  
यजमानानु कूले तु देशिकः सु समाहितः ॥  
  
तोषितो यजमानेन द्वारारोपण मारभेत् ।  
द्वाराङ्गानि कषायादि शुद्धान्याच्छाद्य वाससा ॥  
  
न्यस्ता तु धारिकां शक्तिं शाक्तां मूर्तिन्ततः पुनः ।  
त्रितत्वन्देवता युक्तं शिवं साङ्गञ्च विन्यसेत् ॥  
  
अग्नौ सन्तर्प्य संशोध्य प्रोक्ष्यसंस्पृश्य रोधयेत् ।  
सुसङ्गोध्ये प्रतीहाराञ्छिवाज्ञा पदवोधितान् ॥  
  
द्वार प्रमाणकं वास्तुं पूजयित्वा प्रतर्पयेत् ।  
यन्मुकन्तु भवेद्द्वारं तर्पयेत् तद् दिशापतिम् ॥  
  
रत्नन्यासं ततः शक्तिं ज्ञात्वा लग्नन्निवेशयेत् ।  
पुरामध्यं सुविज्ञाय किञ्चिदुत्तरतो यथा ॥  
  
कृत्वा च मन्त्रविन्यासमछिद्रमव धारयेत् ।  
द्वारवत्तोरणानाञ्च प्रतिष्ठा स्यात् पुरन्दर ॥  
  
वित्तशाठ्यादसौ कर्ता स्थापकादींश्च तर्पयेत् ।  
प्रासादं घटयेच्छक्र यावद्वेद्यन्तमागतम् ॥  
  
शुकनासा समाप्तौ तु वेद्यधो भूमिकान्तरे ।  
कृत्वो वरकन्तत्र सुगुप्तञ्च सुशोभनम् ॥  
  
प्। १७अ)  
  
रूक्मरौप्यार्कजं वापि रत्नादि पञ्चकान्वितम् ।  
पारदं विन्यसेत् तत्र गन्धस्रग्वस्त्रभूषितम् ॥  
  
प्रकृति रूपं घटं ध्यात्वा मध्ये पद्मं विचिन्तयेत् ।  
दर्पणादौ कृत स्नानं प्रोक्षयेत् स पिधानकम् ॥  
  
न्यस्त्वा तु धारिकां शक्तिं षडुच्छञ्चासनन्ततः ।  
शक्ति मूर्ति समायुक्तन्तत्र कुम्भन्निवेशयेत् ॥  
  
तन्मध्ये विन्यसेद् भूय ऐश्वरीं शक्ति मध्ययाम् ।  
चैतन्यन्तु समाहूय विन्यसेत् समरसेन तु ॥  
  
शक्ति सम्पुट मध्यस्थं हंसं विन्दु स्वरूपिणम् ।  
दीप्यमानं स्वतेजोभिः सन्धार्याणुचिदंशकात् ॥  
  
स्थिरधीः समरसो भूत्वा शिवाज्ञा पद बोधितम् ।  
स्वसंवित्या समादाय पूरकेण न्यसेद् घटे ॥  
  
तत्कर्मानु ग्रहात्मत्वमधिकारमलान्वितम् ।  
पुरुषार्थ परिज्ञानमुपादे यक्षमं पदम् ॥  
  
शिवेनाधिष्ठितं कृत्वा सर्वविघ्न भयङ्करम् ।  
त्रितत्वं देवता युक्तन्न्यस्त्वा शोध्य निरूध्य च ॥  
  
प्रासादस्थिति पर्यन्तं कर्तुः कर्मानुपूरकम् ।  
ज्वलन्वै दृश्यते विघ्नैः प्रासादश्चाति दुःसह ॥  
  
ततो भूत वलिं दत्वा तृप्ता भवथ सर्वदा ।  
वाचयित्वा मतन्तैस्तु तृप्तास्ते सर्वदा वयम् ॥  
  
एवं कृते स राष्ट्रस्य राज्ञः कर्तुः समीहितम् ।  
फलमुत्पद्यते शीघ्रमारम्भः श्रेयसे सदा ॥  
  
विधाय वेदिका बन्धं कण्ठसारादिकञ्च यत् ।  
मेर्वादि च्छन्दकाः प्रोक्ताः सुविभक्ताः पृथक् पृथक् ॥  
  
खुरकुम्भादि विन्यासं तेषु लेशान्निगद्यते ।  
  
प्। १७ब्)  
  
उच्छ्रयन्नवधा भाज्यं भागे कुम्भादि कल्पना ॥  
  
जङ्घभागद्वये नोक्तावरण्डाद्यन्तदूर्ध्वतः ।  
सार्द्धलिङ्गञ्च निर्वृत्तन्ततोर्ध्व शिखरं यथा ॥  
  
रथानुरथ कोणादि खुरकुम्भादि भूषितम् ।  
प्रासादे कारयेद् एतान् प्रधानाङ्गमपीडयन् ॥  
  
पीडिते तु प्रधानाङ्गे महान्दोषः प्रजायते ।  
राज्ञः कर्तुः प्रजानान्तु दुःखं प्राणान्तिकं भवेत् ॥  
  
रचना क्षेत्राद्वहिस्तस्याद् पादायं विचक्षणः ।  
हस्तसङ्ख्याङ्गुलं शक्र न न्यूनन्नाधिकं क्वचित् ॥  
  
न्यूनाधिकेपि दोषः स्याद् इत्याह भगवाञ्छिवः ।  
रूपरामैर्भजेदाघमूर्ध्वं तिर्यग्रसैर्भवेत् ॥  
  
भागवेशात्सरैः पादो वेदैः कुम्भस्तथा नलैः ।  
वेशाद् भागोच्छ्रितः कार्यो वसन्तः सोर्द्ध पट्टिकः ॥  
  
वलयाख्या युतः कलशस्तदूर्द्ध्वे वसुनोङ्गतः ।  
प्रवेशवद् विनिष्क्रान्तो वृत्ताकारोनुया ततः ।  
  
कुम्भ कलश योर्मध्ये छेदो भाग विपर्ययैः ।  
तदूर्ध्वे तु वसन्ताख्यो यथापूर्वमुदाहृतः ॥  
  
ऊर्ध्वङ्कण्ठिक या युक्तो वसन्तो निर्गमात् पुनः ।  
तदूर्ध्वे वेदभागैस्तु पट्टिका चतुरस्रिका ॥  
  
कलश पट्टिकयोच्छेदो वेद तुल्यो यथा भवेत् ।  
भागैक वेशतोच्छ्रायो वसन्तस्त्रिप्रवेशतः ॥  
  
ऊर्ध्वपट्टिक या युक्तः पट्टिकोर्द्ध्वन्तु कण्ठिका ।  
भाग न्यूनाधिकोर्द्धन्तु वसन्तः स्याद् यथा पुरा ॥  
  
वेद भागैस्तथा पट्टिस्तस्योर्द्धमाय संवृतिः ।  
जङ्घा मध्ये तु निष्कासं तुल्या यद्द्विगुणोन्नत ॥  
  
प्। १८अ)  
  
दशधा  भाजितञ्चोर्द्धं तिर्यक् पञ्च विभाजितम् ।  
भागभाग प्रवेशेन निर्गमान्मेखला त्रयम् ॥  
  
चतुर्भिः पट्टिका मध्ये तदूर्ध्वं मेखला त्रयम् ।  
वलयाख्याथ मध्ये तु तदूर्ध्वं स्यादधो यथा ॥  
  
जङ्घोर्द्धमाय निष्काशं दत्वा कार्यं वरण्डकम् ।  
विकार भाजितोच्छ्रायं तिर्यग् वेदविभाजितम् ॥  
  
भागैक वेशतः कार्य पट्टिका द्वितयन्ततः ।  
पट्टिकैका युतं वाथ वसन्तन्तत्र कारयेत् ॥  
  
त्रिभिस्तु कुम्भकोच्छ्रायं प्रविष्टन्तद् द्वयेन तु ।  
वसन्तैक युतश्चोर्द्ध्वे वेदैः कण्ठसमुद्गमः ॥  
  
पट्टिका द्वितयं भागं निर्गमात् कुम्भकं पुनः ।  
त्रिभिः वा समुच्छ्रितङ्कृत्वा शेषशोभा यथा भवेत् ॥  
  
कण्ठे तु कलशाकारो वसन्तः स्यादधोर्ध्वयो ।  
पट्टिका भूषितौतौ तु शेषं स्याच्छिखरानुगम् ॥  
  
चन्द्रमालादिभिः कूटैर्भूषणैस्तु विभूषयेत् ।  
एवन्तु छन्दकाः सर्वे भूषणैः सुविभूषिता ॥  
  
कन्दवेध्या विरोधेन शान्तिः श्रेयस्करा नृणाम् ।  
वसु वेदांसिते धाम्नि सारीसारक भूषणम् ॥  
  
सिद्ध्यै मुक्त्यै समस्तास्तु मध्यं लक्षानुरोधतः ।  
अधस्तात् पट्टिके वृत्ते सारोर्ध्वं वृत्त पट्टिका ॥  
  
तस्योर्ध्वं कुर्परी कार्यास्तदूर्ध्वं कलशं विदुः ।  
त्रिशूलन्तु तदूर्ध्वं स्यात् तयोर्लक्षणमुच्यते ॥  
  
षड्भानु भाजिते क्षेत्रे कलशं वर्तयेद्धरे ।  
लिङ्गायाम समायामे तदर्द्धेन तु विस्तरे ॥  
  
अङ्गहीनांशतोच्छ्रे धारसांशैस्तु प्रविस्तृता ।  
पादपट्टी समुद्दिष्टा भागे नोल्लास निर्मितिः ॥  
  
उच्छ्रयो विस्तरस्तस्य वेदभागेन सुव्रत ।  
  
प्। १८ब्)  
  
तत्पट्टीपाद भागोच्चा यथा शोभा प्रविस्तृता ॥  
  
कुम्भिका तस्य रामांशैर्भागार्द्धेन समुच्छ्रिता ।  
कूर्परं वाम दक्षञ्च सार्द्धवह्यं शतोच्छ्रितम् ॥  
  
सूत्र भ्रमेण कर्तव्यन्ततः स्कन्धं विवर्तनम् ।  
कूर्परान्त द्विभागान्ते सव्यस्कन्धो भ्रमाद् भवेत् ॥  
  
अपसव्यो भ्रमेणैव द्विभागान्ते शतक्रतो ।  
उन्नता विस्तृता ग्रीवासारकर्णांशिका ततः ॥  
  
ब्रह्माननैः कपोलः स्यादर्द्धभागसमुच्छ्रितः ।  
अर्द्धे नैव समुल्लासः पद्मं नेत्रांशकोच्छ्रितम् ॥  
  
अन्धालैर्भूषयेत् कुम्भं गुणभागावलंवितैः ।  
अशोक पल्लवैश्चित्रैर्यद्वा चूत समुद्भवैः ॥  
  
कुम्भास्यं शोभयेदेतैर्यथा शोभा वलंविभिः ।  
लक्षानुरोधतः कार्यं रूपं न्यूनाधिकं हरे ॥  
  
कलश लक्षणं ख्यातं त्रिशूलं वच्मि साम्प्रतम् ।  
द्वन्द्वानलाङ्गुलं ज्येष्ठे वेद युग्मैस्तु मध्यमे ॥  
  
रस चन्द्रैः कनिष्ठेः स्यात् त्रिशूलं सुरसत्तम ।  
स तारगोलकत्यागादधोदः स्याद् द्वयन्द्वयम् ॥  
  
कोणास्रे तुष्टि तुष्ट्यंशे मध्यशूलं ग्रहांशकैः ।  
यक्षांश विस्तृतिर्मध्ये तीक्ष्णाग्र मनुपाततः ॥  
  
मूले भागप्रविस्तीर्णं यद्वा शोभानुरूपतः ।  
मात्रांश विस्तृतन्दीर्घं रसांशैः सूत्रभ्रमणात् ॥  
  
मध्ये हस्तं व्यवस्थाप्य वृत्ताकारं सुशोभनम् ।  
वहिर्मध्ये करन्धृत्वा मध्ये सप्तांशसंस्थितम् ॥  
  
भ्रामयेद् दक्ष हस्तेन पार्श्वयोः शूलसिद्धये ।  
अधो रेखा द्वयं कार्यमर्द्धचन्द्रो पुमं हरे ॥  
  
सार्द्धपक्षांश सूत्रेण विस्तृतिर्भागसम्मिता ।  
शृङ्गयोर्वाह्य रेखिन्यौ वाह्यवृत्तेन विन्यसेत् ॥  
  
प्। १९अ)  
  
म्ध्यस्थे चैव रेखे द्वे मध्य वृत्तेन योजयेत् ।  
अधोभाग द्वयं किञ्चिद् विभागान्तरसंस्थितम् ॥  
  
अर्द्धचन्द्रविधानेन भ्रामयेत् स्याद् यथा गतिः ।  
गण्डिका भूषितं मूले कुशन्तुर्यास्रकन्त्वधः ॥  
  
शेषरेखा विनाशेन त्रिशूलं परिकीर्तितम् ।  
पार्श्वयोर्द्धामसूत्रेण विन्यसेत् कलशोपरि ॥  
  
अग्रे पृष्ठे च यत् सूत्रं मध्यशूलेन सङ्गतम् ।  
जगती वन्धकं वक्षे दिक्षु देवालयैः सह ॥  
  
प्रासादार्द्धेन सा कार्या पादोना वाथ तत्समा ।  
मण्डपाग्रे च तत् तुल्या चतुरस्रा सुशोभना ॥  
  
प्रासादार्द्धेन तद्वाह्ये दिक्ष्वष्टौ देवता लये ।  
तदर्द्धं वाह्यतस्त्यक्ता भित्तिर्वन्धन्तु कारयेत् ॥  
  
प्रासादभित्तिवत्कार्यञ्जगत्या भित्ति वन्धनं ।  
प्रासाद समसंस्थानाखुरादि भूषणान्विता ॥  
  
ऊर्द्ध्वं वरण्डिका युक्ता यथा वा तुष्टि मा वहेत् ।  
अजं नन्दीं महाकालं प्राचि वा वज्रपाणिनम् ॥  
  
अर्द्धनारीश्वरं सूर्यमाग्नेय्यां वा हुताशनम् ।  
मातृचक्रङ्गणेशम्वा कृतान्तन्दक्षिणे स्थितम् ॥  
  
अश्विनौ स्नायु (भृङ्गी)सन्नद्धं निर्-ऋत्यन्नैर्-ऋते   
न्यसेत् ।  
मृत्युघ्नं योगिनं देवं वारुणे वरुणन्न्यसेत् ॥  
  
षण्मुखं विश्वकर्माणं वायव्यामेणगं न्यसेत् ।  
कुबेरं लोकपैर्युक्तं सौम्ये देवीमुमां न्यसेत् ॥  
  
चक्रिणं चण्डनामानमीशानं वा स्वगोचरे ।  
प्रासादाभिमुखाः सर्वे मध्यसूत्र विवर्जिताः ॥  
  
मठश्चान्तक दिग्भागे लिङ्गिनां स्थितये हितः ।  
  
प्। १९ब्)  
  
यतस्ते दक्षिणासायां वसेयुः शिवभाविताः ॥  
  
प्रासादविस्तरं सूत्रन्तन्मानञ्जगती वहिः ।  
प्राकारङ्कारयेत् त्यक्ता ततश्चाश्रमिणाङ्गृहम् ॥  
  
मठाग्रे तत्समन्त्यक्ता सिंहोयं दक्षिणे स्थितम् ।  
वृषोय पश्चिमे ज्ञेयं ध्वजेयं पूर्वतः स्थितम् ॥  
  
विपुलं वा प्रकर्तव्यं कर्तुरिच्छावसेन तु ।  
चतुरस्रे शरैर्भक्ते मध्यन्त्यक्ता विलोपयेत् ॥  
  
गृहाणां स्वेच्छया न्यासः सौम्ये स्याद् वशनिर्गमः ।  
एकभौमं द्विभौमं वा त्रिभौमं वा यथासुखम् ॥  
  
दीर्घशाला वृतं वाह्ये प्राचियागालयान्वितम् ।  
पाकादि गृह विन्यासं यथायोगं निवेशयेत् ॥  
  
पूर्वोक्तमन्तरञ्चार्द्धन्तस्याप्यर्द्धं यथायथम् ।  
मठिकैका त्रयङ्कार्यं पट्टशाला चतुष्किका ॥  
  
भूमयः पूर्वमुद्दिष्ठा वित्ताभावे कुटी मता ।  
समसूत्रं सु संस्थानं वास्तु पूजापुरःसरम् ॥  
  
लिङ्गिनाञ्च गृहङ्कार्यम्महापुण्य जिगीषया ।  
एतदेव महापुण्यङ्कथयामि तवाखिलम् ॥  
  
संस्थाप्य स्थावरं लिङ्गम्प्रासादे यद् भवेत् फलम् ।  
तत्फलं लभते विद्वान् मठे संस्थाप्य जङ्गमम् ॥  
  
पुरादौ नूतनारम्भे उच्छन्नेवा पुरातने ।  
आदौ सम्पूजयेद् वास्तुं खवियदिन्दु भाजिते ॥  
  
चरक्याद्याः शरावस्थाः स्कन्दाद्या वेदसङ्गताः ।  
दितीशावन्तरिक्षार्चि एण पितृरूजानिलः ॥  
  
पदार्द्धार्द्ध भुजः शेषाः पदावस्थाः पुरन्दर ।  
तद्वदा पादपस्त्वष्टौ मरीचाद्या रसाधिपाः ॥  
  
प्। २०अ)  
  
स्वयम्भूर्वेदसंस्थस्तु पूजा होमादि पूर्ववत् ।  
आदिलिङ्गैर्गुणाञ्ज्ञात्वा भ्रुवो यत्र गुणोत्कटम् ॥  
  
स्थानं भूभृन्निवासाय त्रिविधन्तद्भुत्यपेक्षया ।  
वियद्रसग्रहैरेकं वियन्नागयमेन्दुभिः ॥  
  
खवियद्रसरूपैस्तु तृतीयं क्षेत्र लक्षणम् ।  
चतुरस्रं स्मृतं क्षेत्रं राज्ञामायतनस्य तु ॥  
  
दुर्गादौ सन्निवेशे तु पादभागाय तं स्मृतम् ।  
कन्यसं मध्यमञ्ज्येष्ठन्नृपा वासं विभूतितः ॥  
  
साधयित्वा पुरा तत्र सूत्रन्तारादि साधनैः ।  
दिग्विदिक्षु समङ्कृत्वा ज्ञात्वा वै मन्दिरापतिम् ॥  
  
प्रासादवद् यजेद् वास्तुं शिलान्यासन्तु कारयेत् ।  
पीठोच्छ्रितिं त्रिधा ज्ञात्वा ज्येष्ठमध्य कनीयसीम् ॥  
  
ब्रह्मस्थाने गृहङ्कुर्यान्नागदिक्करमानकम् ।  
भूतयुग्मैस्ततो वाह्ये प्राकारं परिकल्पयेत् ॥  
  
दिशाभिश्चान्तरन्त्यक्ता खवियत्तनुब्बिर्गृहम् ।  
दक्षिणे यमरान्नस्तनेदनागैर्जलेशगम् ॥  
  
उत्तरं रस गोत्रैस्तु पाद संवर्द्धितानि तु ।  
पृथक् प्राकार गुप्तानि शेषाण्यर्द्धार्द्धतो भजेत् ॥  
  
ध्वजं धूमं तथा सिंहं श्वावृषोखर कुञ्जरौ ।  
ध्वाङ्क्षञ्चैव यथा न्यायं पूर्वादावायसंस्थितिः ॥  
  
पूर्ववदन्तरन्त्यक्ता वेदास्रं कारयेद् वहिः ।  
मूल गृहस्य पादेन नवधा भाजयेत् पुनः ॥  
  
ईशादौ कथ्यते न्यासः सङ्क्षिप्तन्ते प्ररन्दर ।  
शान्ति चिह्नालयन्धर्मस्त्वकान्धान वस्त्रकम् ॥  
  
प्। २०ब्)  
  
युग्मे पाकञ्च पात्राणां भोजनार्थोपयोगिनाम् ।  
वितथे मन्त्रिणां स्थान मन्त्र मार्गोपदेशिनाम् ॥  
  
शस्त्रमन्तः पुरङ्गात् कस्तूरी सौच वेश्म च ।  
तां मूलं सङ्ग्रहः स्त्रीणां पाचकान्स्त्री नियामकान् ॥  
  
भोज्यं सेनापतिर्मन्त्री वैद्य गन्धोपजीविनाम् ।  
मणिपुष्पादि संस्थानं मुख्ये दूत गृहन्ततः ॥  
  
राजहस्त्यादि संस्थानं क्षीरार्थं काष्ठिकङ्गृहम् ।  
उत्सार कालयं चान्ते इत्येवं भूभुजाङ्गृहम् ॥  
  
महाराजाधिराजस्य ज्ञेयमेतच्छचीपते ।  
विहाय वाह्यगे हानि स्थितिर्मध्य यथा ग्रहैः ॥  
  
सामान्यस्य नृपस्यैवं कन्यसस्य विपर्ययैः ।  
न्यूनं वाप्यधिकङ्कार्यं ज्ञात्वा भूति वलावलम् ॥  
  
हस्त्यश्वादि कृते शेषं सुभृत्यानां यथा सुखम् ।  
प्राकारं कारयेद् वाह्ये शिखाहालादि भूषितम् ॥  
  
प्रतोली तुर्य संयुक्तं वेदाम्राद्यैः सुमण्डपैः ।  
अष्ठहस्तोच्छ्रितं कार्यम् पृथुत्वं सुदृढं यथा ॥  
  
वहिर्वहिस्थितानान्तु मध्यस्थानां रुचिर्यथा ।  
याक्षं जलाधिपंशाक्रं त्रिद्वारं वाहयेत् सदा ॥  
  
दक्षद्वारं सदापिहितं सङ्ग्रामेण विना हरे ।  
वहिः खाति कपायुक्तन्तद्वहिः शस्त्रिभिर्भटैः ॥  
  
सप्तप्राकार युक्तं वा महाराजाधि मन्दिरम् ।  
द्वारे द्वारे नियोक्तव्याः काष्ठिकाः शस्किणो भटाः ॥  
  
दृढं परीक्षितं द्वारं वाह्यतो विशतः क्रमात् ।  
अन्तर्वासो न कस्यास्ति यावन्ना वेदयेन्नृपः ॥  
  
प्। २१अ)  
  
राज्ञत्व विदितास्तत्र न विशन्ति कदाचन ।  
एवं नित्यनुरक्तस्य कल्याणं नृपतेः सदा ॥  
  
द्वारे द्वारे चतुर्दिक्षु हट्टः कार्यः सुशोभनः ।  
पूर्व हट्टस्य मध्ये तु आयतः सौम्ययाम्ययोः ॥  
  
नगरी निष्काश पर्यन्तं हट्टमार्गः सुशोभनः ।  
एवं दक्षे तथा वरुणे सौम्ये मार्ग चतुष्टयम् ॥  
  
उदक् पूर्वादि विप्रादी न्यथा स्थानं निवेशयेत् ।  
खरासमादितः कृत्वा कोणकोणकरच्युतम् ॥  
  
अष्टादशावसानञ्च दैर्घ्याद् गृह चतुष्टयम् ।  
चतुर्णामपि वर्णानां ज्ञात्वा हानिं प्रकल्पयेत् ।  
  
पूर्वामुखञ्जपं शक्रं पूषा * *? र्व दक्षिणम् ।  
सुग्रीवं पुष्पदन्तञ्च प्रचेतः पश्चिमामुखम् ॥  
  
मुख्यं सोमञ्च भल्लाटं द्वारदैर्घ्येण कारयेत् ।  
तद्वाह्ये रक्षसार्थन्तु भृत्यवर्गान्निवेशयेत् ॥  
  
प्रजापालः स्मृतो राजा तस्मान्न्याय्यन्तु रक्षणम् ।  
वर्णानामनुपूर्वेण धर्मं देशापयेन्नृपः ॥  
  
श्रुति स्मृति पुराणानि आगमा धर्म देशकाः ।  
एतैर्यो वर्तते राजा स राज्यं भुञ्जते चिरम् ॥  
  
पुराणं वाध्यते वेदै रागमैश्च तदुक्तयः ।  
सामान्यञ्च विशेषञ्च शैवं वैशेषिकं व च ॥  
  
वाध्यवाधक भावेन नोविकल्पं विचक्षणैः ।  
यद्यथावस्थितं वस्तु सर्वज्ञस्तत्तदा व्रदेत् ॥  
  
आगमानां वहुत्वे तु यत्र वाक्य द्वयं भवेत् ।  
किं प्रमाणन्तदा ग्राह्यं प्रमाणं शाङ्करं वचः ॥  
  
ग्रन्थाद् ग्रन्थान्तरं टीका सापेक्ष निरपेक्षयोः ।  
  
प्। २१ब्)  
  
समाधनन्तपोः कार्यमर्थापत्यादि साधनैः ॥  
  
एवं ज्ञात्वा सुराध्यक्ष निर्वृति परमाम्वुज ।  
एवं धर्मान्विते राज्ञि स्वराष्ट्रे सर्वदा शिवम् ॥  
  
नृपालयाद्वहिर्दिक्षुर्हट्टानां पार्श्वयोर्द्वयोः ।  
पृथक्लीमा परिचितात् प्रसादात् कारयेन् नृपः ॥  
  
देवताधिष्ठिते स्थाने धर्मवृद्धिर्नृपे यतः ।  
सन्मुखा विमुखाः कार्याः कर्तुरिच्छावसेन तु ॥  
  
विशेषविमुखानान्तु रूपकसन्मुखं रथे ।  
तद्रूपं भूषणोपेतं तद्वेषायुधधारिणम् ॥  
  
वरदाभयपाणिञ्च न्यसेदेवं समाहितः ।  
तुल्यमेवं द्वयोर्दृष्टं रूपकं सन्मुखं यतः ॥  
  
एवं कृते महाशान्तिर्नृपेराष्ट्रे तु सर्वदा ।  
तैरेवान्तरितोश्चान्ये प्रसादात् तद्वहिः स्थिताः ॥  
  
सन्मुखा विमुखाः कार्याः कर्तुरिच्छा वसेन तु ।  
सस्तैरन्तरितास्ते तु नते दोषावहाहरे ॥  
  
देवता रूपकैर्युक्ता गुणोत्कर्षं वहन्तिते ।  
तेभ्यो येन्ये वहिर्भूतास्तत्राप्येवं व्यवस्थितिः ॥  
  
नगराद्वहिश्चतुर्दिक्षु लक्ष्मी यक्षाधिपौ न्यसेत् ।  
विभूतिञ्चिन्त्यमानौ तु नृपस्य तन्निवासिनाम् ॥  
  
नगराभिमुखौ कार्यौ वरदा भयपाणिनौ ।  
नियमस्तत्कृते दृष्टो न सर्वत्र पुरन्दर ॥  
  
पूर्वादौ सर्वतो दिक्षुस्वस्थाने ये सुरालयाः ।  
सन्मुखा विमुखाः कार्याः कर्तुरिच्छावसेन तु ॥  
  
पूर्ववल्लक्षणैर्युक्ताः शान्ति श्रेयस्करा नृणाम् ।  
  
प्। २२अ)   
  
एवं देवालयैर्युक्ते यत्फलन्तन्निगद्यते ॥  
  
धर्म वृद्धिर्भवेन्नित्यं कल्याणं सर्वप्राणिषु ।  
राज च वर्तते नित्यं सामात्योवलवाहनैः ॥  
  
नोपसर्गभयन्तस्य प्रातिराज्यो न दुर्गतिः ।  
धर्मवृद्धिर्भवेत् कर्तुः पुत्रपौत्रान्वयैः सह ॥  
  
एवं सर्वत्र विज्ञेयं पुरादौ देवता लयात् ।  
अस्मादि कल्पितानान्तु लिङ्गानां नृस्वरूपिणाम् ॥  
  
मानुषैः स्थापितानान्तु नान्येषां पाकशासन ।  
नायं विधिः स्वयं वय्क्ते न वाणे सुरनायक ॥  
  
सन्मुखौ विमुखौ कार्यौ सर्वानुग्रहको यतः ।  
स्वोच्छवाणे सदा देवः सन्निधः स्वेच्छया शिवः ॥  
  
प्राणिनामनुकम्पार्थन्न तयोर्नियमः क्वचित् ।  
प्रासादे द्वार विन्यासे पीठे चैव तु मण्डपे ॥  
  
जगती पाद विन्यासे प्रतिष्ठासु न विद्यते ।  
महद्भिः स्थापितानान्तु लिङ्गानां घटितात्मनाम् ॥  
  
विधिः पूर्वोदितस्तत्र प्रासादादौ न कुत्रचित् ।  
भूपरीक्षां समारभ्य प्रासादान्तम्पृथक्पृथक् ॥  
  
निःसन्दिग्धं सु संवेद्यं स्फुटार्थं यत् क्रमागतम् ।  
कथितन्ते सुराध्यक्ष लिङ्गादौ स्थापनं शृणु ॥  
  
इति मोहचूरोत्तरे प्रासादप्रख्याने चतुर्थः पटलः ॥  
  
  
स्कन्द उवाच ॥  
  
कर्तुश्चैवानुकूलेन नक्षत्रादौ शुभे दिने ।  
प्रतिष्ठा शुक्लपक्षे तु श्रेष्ठा चोदग्गते रवौ ॥  
  
ब्राह्म्यं शैवं जलाध्यक्षमाप्यं विश्वाधि दैवतम् ।  
  
प्। २२ब्)  
  
नागं सौरं हरिं मित्रं सोमं शक्रं सदागतिम् ॥  
  
त्वष्टाधि दैवतं पौष्णं वसवञ्च शुभानि तु ।  
प्रतिष्ठा सर्वदेवानामेतैः कार्या शतक्रतो ॥  
  
गुरुः शुक्रो बुधश्चन्द्रो ग्रहाः सौम्याः प्रकीर्तिताः ।  
द्रव्यमायुः प्रजापुष्टिं वाञ्छा प्राप्ति करास्त्विमे ॥  
  
न न्यूनानाधिका कन्या जलाधारं शिवोद्वहम् ।  
कोणलग्नं सदाश्रेष्ठं प्रतिष्ठायां शिवागमे ॥  
  
छागं युग्मङ्कुलीरञ्च हरिं कीटन्तथैव च ।  
ऋतु रूपानलागैश्च स्वरूपैः शोभनः शशी ॥  
  
मैत्रं परममैत्रञ्च सम्पत्क्षेमञ्च शाश्वतम् ।  
ववञ्च वालवञ्चैव लौलवन्तै तिलन्तथा ॥  
  
ताराकरणं शुभं शक्र सर्वदेव निवेशने ।  
युग्माभूतारसानागा दिशा रुद्रा दिवाकराः ॥  
  
कामापूर्णा सुराध्यक्ष तिथयस्तु सुसम्मताः ।  
भौममन्दौ त्रिषष्ठस्थौ चन्द्रादित्यौ तथा पुनः ॥  
  
दशमौ तु मुनिश्चन्द्रौ द्विसप्ताहूः शरैर्गुरुः ।  
युग्मतुर्य रसाष्टैस्तु दशस्थः शोभनो बुधः ॥  
  
रससप्त दशार्कस्थ शुक्रस्त्याज्यः प्रयत्नतः ।  
उत्पातञ्चैव काणञ्च मृत्युयोगं विवर्जयेत् ॥  
  
क्षेत्र ऋक्षे ग्रहाः सर्वे यमघण्टेति निश्चिताः ।  
यस्मात् ते सर्वकार्यघ्ना प्रतिष्ठायां न योजयेत् ॥  
  
क्षीणचन्द्रस्तथादित्य कुजार्किस्तैर्युतो बुधः ।  
  
प्। २३अ)  
  
पापाः पापांशया यस्मात् सर्वकार्ये विवर्जयेत् ॥  
  
रजनीं प्राप्य सर्वेषां प्रभावो न यथा दिवा ।  
आनन्दामृत सिद्धैस्तु योगैर्नैमित्तिकैः शुभाः ॥  
  
प्रशस्ता सर्वकार्यंषु प्रतिष्ठायां विशेषतः ।  
माघ फाल्गुन वैशाखे आषाढे वा शुभे दिने ॥  
  
केन्द्रस्थे च गुरौ शुक्रे न लग्ने दोषदा ग्रहाः ।  
नष्ट चन्द्रे तथा शुक्रे गुरावस्तवनङ्गते ॥  
  
प्रतिष्ठादौ शुभारम्भं दूरयात्रां न कारयेत् ।  
सौभाग्यः शोभना युष्मान् सिद्धः साद्ध्यः शिवः शुभः ॥  
  
वृद्धिः प्रीतिर्धृतिः सिद्धिर्ध्रुवः शुक्लश्च शोभनाः ।  
यजमानस्यानुकूलेन प्रासादाग्रे तु कारयेत् ॥  
  
उत्तमं वेद युग्मैस्तु वस्वेकेन तु मध्यमम् ।  
युग्मेन्दु कन्यसन्धाम ज्ञात्वान्यत्र प्रयोजयेत् ॥  
  
चतुरस्रं समङ्कृत्वा वास्तु मिष्ट्वा यथा पुरा ।  
खात्वाशल्योद्धृतिं कृत्वा पूरयित्वा दृढं यथा ॥  
  
त्रिभाग वेदिका युक्तं कोणस्तम्भ विराजितम् ।  
वाह्येप्येव विधं स्तम्भैर्यज्ञ वृक्ष समुद्भवैः ॥  
  
दशाष्ट षट्करोच्छेधैर्ज्येष्ठादीनां क्रमेण तु ।  
प्रदेशो वा यदा नास्ति अधो वा सुदृढं यथा ॥  
  
यत्रा भावस्तु वृक्षाणान्तत्र यद्रुचितङ्कुरु ।  
उच्चा सूर्याङ्गुला वेदी ततोर्द्धाङ्गुल विच्युतिः ॥  
  
ज्येष्ठज्येष्ठ्यासुरश्रेष्ठ ज्ञात्वान्यत्र प्रयोजयेत् ।  
विन्दु वेदाङ्गुलं कुण्डं दृक्त्यागात् तु यथाक्रमम् ॥  
  
ज्येष्ठादिकन्यसान्तान्तां वेदी पादाद्वहिः कृतम् ।  
वेद युग्मासितङ्कृत्वा अङ्गुलं भागसम्मितम् ॥  
  
२३ब्)  
  
तावद् भिरङ्गुलैर्हस्तं कुण्डानां परिकल्पयेत् ।  
हस्तमात्रं खनेत् तिर्यग् ऊर्ध्वं मेखलया सह ॥  
  
वहिः खाताङ्गुलं कण्ठः सर्वकुण्डेष्वयं विधिः ।  
मेखला त्रितयं कार्यं कोणरामयमाङ्गुलैः ॥  
  
दैर्घ्यात् सूर्याङ्गुलानाभिस्त्र्यंशो ना विस्तरेण तु ।  
एकाङ्गुलोच्छ्रिता सा तु प्रतिष्ठाभ्यन्तरे तथा ॥  
  
कुम्भ द्वय समायुक्ता अश्वत्थदलवद्यथा ।  
अङुष्ठ मेखला युक्ता मध्ये त्वाज्य धृतिर्यथा ॥  
  
दक्षस्था पूर्वयाम्ये तु जलस्था पश्चिमोत्तरे ।  
दिक्षु वेदास्र वृत्तानि पञ्चमन्त्वीशगोचरे ॥  
  
तस्य नाभिर्जले दक्षे यदिष्टन्तत्करिष्यति ।  
कुण्डानि पञ्च एकं वा कर्तव्यं पूर्वतः स्थितम् ॥  
  
चतुर्मुखः प्रकर्तव्यः स्नानाख्यस्तस्य चोत्तरे ।  
ईशे प्राच्यथवा कार्यो वेदिकाद्वितयान्वितः ॥  
  
न्यग्रोधोदुम्वरोश्वत्थ प्लक्षास्तोरण मूर्तयः ।  
सूर्याङ्गुलाधिकैर्नागैरष्टभिर्मुनिभिः करैः ॥  
  
सप्तहस्तादधो यत्तु हस्तहस्त परिच्युतेः ।  
तोरणद्वितयं ख्यातन्तदूर्ध्वं तोरण द्वयम् ॥  
  
अन्तरालं त्रिधाभाज्य एकत्वेन नवैव तु ।  
सर्वेषान्तोरणानान्तु पञ्चमांशं प्रवेशयेत् ॥  
  
विस्तरेणोच्छ्रयन्तुल्यं वाहुल्येन षडङ्गुलम् ।  
पञ्चहस्तादितः कृत्वा वर्द्धयेदङ्गुलाङ्गुलम् ॥  
  
उच्छ्रयं पञ्चधाभाज्य शूलं पक्षांश निर्गतिः ।  
शाखयोरङ्गुलैश्चूला वसुभिश्चाङ्गुलन्ततः ॥  
  
पूर्ववृक्षोद्भवास्तम्भा याज्ञिका वा अभावतः ।  
  
प्। २४अ)  
  
द्विगुणं ब्रह्मणो भागात् क्षीरवृक्षसमुद्भवम् ॥  
  
पद्माङ्कञ्चतुश्चरणं रसैकाङ्गुलमुच्छ्रितम् ।  
उपस्करकुटीकार्या वारुण्यां मण्डयार्द्धक ॥  
  
स्रुक् स्रुवौ लक्षणो पेतौ यज्ञवृक्षसमुद्भवौ ।  
उदुम्वरपलाशाम्ररुद्राश्वत्थमधूकतः ॥  
  
रसरामाङ्गुला कार्या दोर्दण्डे नाथ वा समा ।  
अष्टाङ्गुला स्मृता वेदी कण्ठोङ्गुष्ठः फलं स्वरैः ॥  
  
उत्तमामध्यमा कन्या एकैकाङ्गुल हानितः ।  
मध्ये वृत्तन्तु सम्भ्राम्य त्यक्तैकं पट्टिकाङ्गुलम् ॥  
  
तत्समञ्चाध वाहुल्यं समस्तञ्चतुरङ्गुलम् ।  
पार्श्वयोरङ्गुलं स्थाप्य कुम्भाकारमधो यथा ॥  
  
अग्रे त्रिभाग विस्तारमाज्यरन्ध्र कनिष्ठया ।  
गण्डिकाद्व्यङ्गुला दीर्घादण्डादेकाङ्गुलाधिका ॥  
  
षडङ्गुल परीणाहं शेषं दण्डस्य दीर्घता ।  
वृत्तवत्कलशोपेता तदङ्गोहास्तिकः स्रुवः ॥  
  
पृष्ठे कुम्भ द्वयोपेतः पङ्के गोपदवद्यथा ।  
द्व्यङ्गुलं पुस्करन्तस्य दण्डमेकाङ्गुलं विदुः ॥  
  
गण्डिकाद्वियवा तस्य दण्डाग्रे कलशोद्गतिः ।  
वाहुमात्राङ्कुशैः स्निग्धैः खरामदलवर्तिताः ॥  
  
विष्टरास्तु प्रकर्तव्या मूलाग्रे दर्भग्रन्थयः ।  
तत्समा यज्ञ वृक्षोत्था परिधयः सुलक्षणाः ॥  
  
प्राक्षेद मात्राः समिधः स्फुटिता दोषवर्जिताः ।  
अर्कोद्भवापलाशोत्था खदिराङ्गापामार्गजा ॥  
  
अश्वत्थो दुम्वरोद्भूताः शमीदूर्वा समुद्भवाः ।  
कुशोत्था ग्रहशान्त्यर्थन्तदभावात्तिलैर्यवैः ॥  
  
प्। २४ब्)  
  
इन्धनानि चतुष्कानि प्रशस्तान्यग्नि कर्मणि ।  
सौवर्णं राजतन्ताम्रं कुक्षिमत्कम्वुकन्धरम् ॥  
  
तद्वच्चकर्करी ज्ञेया सुरूपा चारूदर्शना ।  
अभावान्मृद्भवं सर्वं कृष्णावर्तादि वर्जितम् ॥  
  
कलशागड्डुकाप्येवं कुम्भाश्चैवोपयोगिनः ।  
लोहिताः ससरावाश्च दीपवृक्षादि मल्लिकाः ॥  
  
नैवेद्यरन्धनार्थन्तु नानापाक समुच्चयम् ।  
अखिलं यागसम्भारं यागभूमौ समाहरेत् ॥  
  
पञ्चहस्ता ध्वजां कार्या वैपुल्येन द्विहस्तिकाः ।  
सप्तहस्ता पताकास्तु विंशत्यङ्गुल विस्तृताः ॥  
  
पञ्चहस्ता ध्वजानान्तु पञ्चमांश प्रवेशिताः ।  
दशहस्ता पताकानां दण्डाः पञ्चांश वेशिताः ॥  
  
सिन्दूरा कर्वुरा धूम्रा धूसरा मेघसन्निभाः ।  
हरिता पाण्डुवर्णा च शुभ्राः पूर्वादितः क्रमात् ॥  
  
एवं वर्णाध्वजाः कार्याः पताकापाकशासन ।  
मध्ये श्वेताथ वा पीता दर्पणाद्युपशोभिता ॥  
  
मण्डपान्तं वितानं स्यादथ वा वेदिकोपरि ।  
वस्त्रैरुल्लोचयेत् स्तम्भान्तथा तोरण मूर्तयः ॥  
  
शान्तः शिशिर पर्यन्य विशोकाप्यायका मृतान् ।  
धनश्री शौच स्तम्भाधो द्वौ द्वौ रत्न युतौ न्यसेत् ॥  
  
चूतपल्लवशोभाढ्यान्प्रत्येकं कण्ठ वाससान् ।  
कदली स्तम्भ विन्यासैः स्रग्दाम चूत पल्लवैः ॥  
  
शोभयित्वा वहिः पश्चात्ततश्चाभ्यन्तरं विशेत् ।  
वेदिकोपरि चैशान्यां सर्वधान्यासने स्थितम् ॥  
  
प्। २५अ)  
  
वस्त्रयुग्मावृतं कण्ठे चूतपल्लवशोभितम् ।  
स रत्नं शिव कुम्भञ्च भूषयन्तं मखालयम् ॥  
  
कर्करी तत्सखी वामे भूषितानाल पश्चिमा ।  
धर्माद्याः कोणसंस्थास्तु रत्नवस्त्रविभूषिताः ॥  
  
इन्द्रादि कलशोप्येवं तथा शान्ति घटानपि ।  
एवं निद्रा घटो दृष्टो ब्रह्मलक्ष्मी हरेर्घटाः ॥  
  
स्रग्वस्त्रवेष्टितं कुण्डं स्रुक्स्रुवौ तत्समीपगौ ।  
उपस्कर कुटी मध्ये स्थापयेद् यज्ञसाधनम् ॥  
  
ताम्रमयी चरुस्थाली स पिधाना स चट्टुका ।  
लोहयन्त्रिकया युक्ता चरुस्थालं तथाविधम् ॥  
  
स नालन्ताम्रपात्रञ्च घण्टाधूपक उच्छ्रकम् ।  
खभूतपलसङ्ख्यन्तु तस्यार्द्धः स्यात् ततोर्द्ध्वतः ॥  
  
ज्येष्ठादि कन्यसान्तानान्त्रिधा स्यादर्घपात्रकम् ।  
हेमद्रव्यादि निर्वृत्तम् भवादनुरूपतः ॥  
  
यन्त्रिका च तथा ज्ञेया प्रति कुण्डेर्घ पात्रकम् ।  
तथा तिलाज्य पात्राणि गन्धाख्यं स्यात् तथाविधम् ॥  
  
पञ्चगव्यस्य पात्राणि पञ्चैव परिकल्पयेत् ।  
तथाभ्यङ्गस्य पात्रञ्च लक्षणार्थं मधूद्वहम् ॥  
  
रामयुग्मैकमासैस्तु शलाका ज्येष्ठतः क्रमात् ।  
तूलिका द्वितयं कार्यं सोपधानं पटावृतम् ॥  
  
शय्यार्थं स्मृतः पट्टः पट्टाश्चैवोपवेशने ।  
गृहार्थन्तु चरूस्थाली पूर्वलक्षणलक्षिता ॥  
  
प्। २५ब्)  
  
घटीताम्री तथा पात्रं भोजनार्थं प्रकल्पयेत् ।  
मार्जनीकण्डनीपेषी गृहोपस्कररणानि च ॥  
  
करण्डाड उल्लिका व्यजनं कण्डालाद्यन्तथैव च ।  
अपर्युषित पुष्पाणि बिल्वपत्रादि पत्रिकाम् ॥  
  
धूपार्थं गुग्गुलं साज्यं चन्दनं भोज्य सन्ततिः ।  
होमार्थन्तिलयवौसर्पिर्यथा योगं समाहरेत् ॥  
  
द्रव्याणामप्य लाभे तु यथा लाभमुपाहरेत् ।  
लिङ्गादि शोधनार्थन्तु स्नानद्रव्यं निगद्यते ॥  
  
गङ्गातीरमृदो ग्राह्याः कुलाद्रौ तीर्थसङ्गता ।  
पद्मखण्डे च वल्मीकेन दीनां सङ्गमेपि च ॥  
  
उद्धृता दन्तिनान्दन्तैर्वृषैः सानन्ददर्पितैः ।  
न्यग्रोधोदुम्वरोश्वत्थ जम्वाम्र त्वक् सुशोभना ॥  
  
मुरामांसीवचा कुष्टं शैलजं रजनीयकम् ।  
सटीचम्पकमुस्तञ्च सर्वौषधिगणः स्मृतः ॥  
  
उशीरञ्चन्दनं लोध्रं तगरं फलिनी जला ।  
लक्षणागिरिकर्णी च क्षीरिणी वृहति शिखा ॥  
  
ब्रह्मदण्डी नागकर्णी सहदेवा पुनर्नवा ।  
कुमारी द्रोणपुष्पी च शङ्खिनी खरमञ्जरी ॥  
  
शिवाग्नौ संस्कृतं भस्म वस्त्रेणान्तरितंसितम् ।  
गोमूत्रङ्गोमयं क्षीरन्दधिशर्पिः पृथक् पृथक् ॥  
  
पञ्चामृतन्तथा भूतं फलानि विविधानि च ।  
रत्नादि पञ्चकञ्चैव सुसम्पूर्णं पृथक् पृथक् ॥  
  
हैमङ्कूर्मन्तथा पद्मम्पारदन्त्वोमतन्दुलाः ।  
इत्येवमादि सम्भारङ्कुम्भाद्यंयन्न चोदितम् ॥  
  
सर्वं सुसम्भृतं कृत्वा ज्ञापयेद् देशिकोत्तमः ।  
  
प्। २६अ)  
  
वृणुयाद् देशिकं पूर्वं वस्त्रहेमादि भूषणैः ॥  
  
तथानुमूर्तिपान्सर्वानस्तु जापि समन्वितान् ।  
ऋत्विजान्वेदनिष्ठांश्च बोधयित्वा च शिल्पिनः ॥  
  
श्रद्धाविष्टः शुचिः कर्ता नत्वा विज्ञापयेदिदम् ।  
त्वत् प्रसादाच्च हे नाथ लिङ्गसंस्थापनं मम ॥  
  
हुङ्कारोमीत्यनुज्ञाय नित्यनिर्वर्तितो गुरुः ।  
आवश्यकन्ततः शौचमिन्द्रियाणाञ्च शोधनम् ॥  
  
मलस्नानं विधिस्नानं स सन्ध्यम्भस्मगुण्ठनम् ।  
यतिनो गृहिणः पूर्वसन्ध्यादौ समता द्वयोः ॥  
  
सन्ध्याया लक्षणं शक्र प्रसङ्गेन निगद्यते ।  
आद्या शक्तिः पुरानित्या यासा कारणधर्मिणी ॥  
  
सा सन्ध्या परमार्थेन बोधेनाव गतात्मनः ।  
ध्याननिष्ठा प्रतिष्ठानां पुंसां लक्षानुरोधतः ॥  
  
मृणालसूत्रसङ्काशा पश्चात् स्थूलतराऽभवत् ।  
पूर्वकालादि भेदेन भिन्नवर्णाः पृथक् पृथक् ॥  
  
रक्ताशुक्ला तथा श्यामा चतुर्थी रूपविच्युता ।  
श्यामवर्णाथ वा सन्ध्या पश्चिमासुरसत्तम ॥  
  
लक्षमात्रधराः सर्वालक्षणैस्ता विवर्जिताः ।  
सत्वं रजस्तमश्चैव त्रयाणान्तु गुणत्रयम् ॥  
  
निर्गुणा च निराकारा त्वन्तिमा परमार्थतः ।  
हृदये च तथा विन्दौ ब्रह्मरन्ध्रे निरास्पदे ॥  
  
चतसृणां समुद्दिष्टन्ध्यानस्थानं शतक्रतो ।  
ज्ञानिनाङ्कथितङ्किञ्चिद् योगिनां कथ्यते हरे ॥  
  
अन्ते सूर्यस्य चन्द्रस्य द्वे सन्ध्ये प्राणयोगिनाम् ।  
  
प्। २६ब्)  
  
परयोगेन कथितात्वन्यथा मम शूलिना ॥  
  
शुद्ध बोध पदावस्था आत्मनो या शचीपते ।  
सन्ध्यान्तामपरां विद्धि शून्यरूपां परां पुनः ॥  
  
यथाकाल क्रमेणैव सन्ध्यां ध्यात्वा स्वभावतः ।  
मन्त्रैः शिवात्मकैः पश्चात् कुर्यात् तीर्थं सुभावितः ॥  
  
मार्जनं संहिता मन्त्रैः कृत्वा दक्षकरे स्थितम् ।  
बोधरूपन्तु तत्तोयमिडाया कर्षयेत् ततः ॥  
  
कुम्भकस्थस्तदातिष्टेद् यावन्नोद्गच्छते रविः ।  
पिङ्गयारविवाहिण्या कारयेदघमर्षणम् ॥  
  
शिवमन्त्रं मृणन्मन्त्रि स्वाहान्तमुदकाञ्जलिम् ।  
दत्वा शिवाय गायत्रीञ्जपेत् पश्चात् सुभावितः ॥  
  
जप्त्वा निवेद्य देवाय तर्पणङ्कारयेत् ततः ।  
मन्त्रा देवाश्च ऋषये मनुष्याः कुणपास्तथा ॥  
  
पितरो मातरश्चैव मन्त्रैर्वै जाति योजितैः ।  
एतान् सन्तर्प्य मेधावी मेधावी आचमेत् पाकशासन ॥  
  
आदित्यं पूजयित्वा तु पश्चाद् गच्छेन् मखालयम् ।  
अभ्यर्च्य तोरणा नादौ द्वाराध्यक्षान् यथाक्रमम् ॥  
  
आरोग्यं शान्ति भूतिञ्च वलं सौम्यादितः क्रमात् ।  
धनश्री शौच शान्तादि युग्मयुग्मन्निवेशयेत् ॥  
  
देवीश्चैव तु चण्डीशं नन्दिनं कालमेव च ।  
भृङ्गीशञ्च गणाध्यक्षं दुर्मुखं स्कन्दमेव च ॥  
  
प्। २७अ)  
  
गन्धैः पुष्पैश्च सम्पूज्य शिवाज्ञां संविधाय च ।  
यज्ञस्य रक्षकत्वेन स्थातव्यमां हितादरैः ॥  
  
वज्रादीनि पताकासु कुमुदाद्यं ध्वजेषु च ।  
स्फुरतो विन्यसेद् विद्वान् सर्वविघ्न भयङ्करान् ॥  
  
पिधाय सर्वद्वाराणि पश्चाद् द्वारेणसंविशेत् ।  
द्वारदेशे ततः स्थित्वा स्मरन्नस्त्रं सुभास्वरम् ॥  
  
विलोक्ययाग सम्भारं भूमौ पादाहतिं त्रिधा ।  
विद्युत्पुञ्जनिभं पुष्पन्तन्मध्ये हेतिनाक्षिपेत् ॥  
  
तत् तेजः पूरितन्धाम निरस्ता विघ्नसंहतिः ।  
दुःसहं परमं ह्येतदहो विस्मयमा गताः ॥  
  
तर्जयत् संविशेन्मध्यं गणान्वै विघ्नरूपिणः ।  
हेतिना विन्यसेत् पुष्पञ्ज्वलन्तन्द्वाररक्षकम् ॥  
  
प्रदक्षिण क्रमेणैवमुप विशेद्वेदिकोपरि ।  
दक्ष हस्तन्ततो वा मन्तयोः पृष्ठञ्च हेतिना ॥  
  
संशोध्य विन्यसेच्छक्तिम्सुधारूपं शिवेन तु ।  
मूर्तिं शिवन्तदङ्गानि कनिष्ठाद्या सुयोजयेत् ॥  
  
परमी कृतिन्तयोः कृत्वा धर्मगुप्तिन्ततः पुनः ।  
शोधयेद् भूतसङ्घातन्धारणाभिश्च पञ्चभिः ॥  
  
उद्यानैः पञ्चभिः पूर्वन्ततोन्यत्रैक विच्युतिः ।  
शून्यं शून्ये तु विन्यस्य न किञ्चिदपि चिन्तयेत् ॥  
  
अमृतञ्चिन्तयेत् पश्चाल्लब्ध्वानन्दगुणोदयः ।  
ततश्च शाक्तां मूर्ति शक्तां वीक्षं स्वके न्यसेत् ॥  
  
वक्त्रे वक्त्रं हृदिघोरं गुह्यं वाममधस्त्वजम् ।  
  
प्। २७ब्)  
  
ततः शिवं षडङ्गञ्च यथा स्थानन्निवेशयेत् ॥  
  
परत्वञ्च महामुद्रां पादादारभ्य विन्यसेत् ।  
एवं कृत्वा पुराशक्र अन्तर्यागमथारभेत् ॥  
  
तडित्पुञ्जनिभन्ध्यात्वा ज्वलद् द्वीपशिखा कृतिम् ।  
तुषारदानरूपं वा शुद्ध स्फटिक रूपि वा ॥  
  
एषामेकतमन्ध्यत्वा यस्मि&ल्लक्ष्ये व्रजेन्मनः ।  
पुष्पभावः क्षमाचार्घं दीपममलात्मकं विदुः ।  
  
अध्यवसायात्मिका बुद्धिः पुंसिलक्षस्य वेदने ।  
एवं विलेपनं शक्र येनाणुः स्यादलेपकः ॥  
  
अग्निः प्राणामतः पात्रं गर्वो धूपशिखा कुलः ।  
भावितस्तत्वाभावेन यदा लक्षं व्रजेत् पुमान् ॥  
  
स्वसम्वित्तौ शिवत्वेन तदा गवीयते किल ।  
धूप एष समाख्यातो नैवेद्यं विषयाः स्मृताः ॥  
  
आसनं प्रकृतिर्ज्ञेया पूजकः पुरुषः स्मृतः ।  
नाद समना समायोगात् स्वभावं व्रजते यदा ॥  
  
तदा जपः समुद्दिष्टो येनाणुः स्याच्छिवः स्वयम् ।  
नाभावेवन्तु सम्पूज्य प्राणाग्नौ तेज सान्निधौ ॥  
  
परमामृतरूपेण विषयाञ्जुहुयात् समाहितः ।  
होम एष समाख्यातो हुत्वा केवलतां व्रजेत् ॥  
  
निस्तरङ्गे परे तत्त्वे व्यापके भाववर्जिते ।  
तल्लयत्वङ्गत आत्मा ध्यानमेतत् प्रकीर्तितम् ॥  
  
प्राकारश्चैव दिग्बन्धस्तर्जनं खातिका तथा ।  
शक्तिजालञ्च विज्ञेयं पञ्चमन्तत्सुदुःसहम् ॥  
  
अस्त्राभि मन्त्रितां करकीं तेजो रूपां सुदुःसहाम् ।  
  
प्। २८अ)  
  
तदम्वु प्रोक्षितं सर्वं द्रव्यजातमदोषकृत् ॥  
  
प्रक्ष्याल्य चार्घपात्रन्तु पूरयेद्ध्यानमाश्रितः ।  
न्यस्त्वा शक्तिं शिवं साङ्गं परत्वं मुद्रया कृतम् ॥  
  
विशोद्ध्य द्रव्यसम्भारमात्मपूजां प्रकल्पयेत् ।  
सव्यहस्ते शिवञ्चेष्ट्वा तत्त्वन्यासपुरःसरम् ॥  
  
तेजोरूपं न्यसेद्ध्यात्वा समस्ते निष्कलं शिवम् ।  
लिङ्गादि वेशने पत्युः सामर्थ्यं मद्वशं यतः ॥  
  
भावयित्वा धिया सर्वं यज्ञारम्भं समारभेत् ।  
ऋतुरामदलनिर्वृत्तं ज्ञानासिन्ताल सम्मितम् ॥  
  
सप्ताभि मन्त्रितं कृत्वा वाम कक्षे निवेशितम् ।  
पञ्चगव्यन्ततः कुर्याद् विकरादभि मन्त्र्य च ॥  
  
इष्ट्वा वास्तुं विकीर्याथ नानाशस्त्र स्वरूपिणः ।  
लाजा चन्दन सिद्धार्थ भस्म पुष्प कुशाक्षतान् ॥  
  
सुगन्धैर्गन्धपुष्पाद्यैः पूजयेत् कलशंवरम् ।  
सासनेन सदेहेन शिवेन समधिष्ठितम् ॥  
  
एवमस्त्रालुकं चेष्ट्वा लोकपान्पूजयेत् क्रमात् ।  
शिवयागः समारब्धस्त्वद्भक्तानां शिवाज्ञया ॥  
  
रक्षणीयोन्तरायेभ्यो लोकपाः सुसमाहितैः ।  
इत्याज्ञां श्रावयेत् कुम्भान् भ्रामयेदग्रतोस्त्रकम् ॥  
  
प्रदक्षिण क्रमेणाथ स्थापयेत् कलशालुके ।  
दत्वा स्थिरासनं पूर्वं विन्यसेत् कलशालुके ॥  
  
दत्वा स्थिरासनं पूर्वं विन्यसेत् तदनन्तरम् ।  
धारिकादि क्रमेणैव यावत् स्याद् विमलासनम् ॥  
  
प्राप्तिं व्यप्तिञ्च सामर्थ्यं मन्त्राणां परिणति क्रमम् ।  
  
प्। २८ब्)  
  
यत् स्वरूपञ्च विन्यासं येन तत्कार्यसाधनम् ॥  
  
एवं ज्ञात्वा पृथक् सर्वन्ततो मन्त्रन्नियोजयेत् ।  
आसनङ्कारणान्तन्तु मूर्तिः शक्ति स्वरूपिणी ॥  
  
शोध्याध्यानन्न्यसेत् पश्चात् सृष्टिमार्ग क्रमेण तु ।  
इच्छाशक्ति मयीं मूर्तिं कल्पयेच्छां भवस्य तु ॥  
  
आवाहयेत् ततो देवं सूर्याग्नि चन्द्रयोगतः ।  
सन्निधानन्निरोधञ्च कृत्वा वेदावगुण्ठनम् ॥  
  
अमृतीकरणं योज्यमर्चान्तार्घञ्च चन्दनम् ।  
स्नानं प्रकल्प्य * * * सम्पूज्य धूपयेत् ततः ॥  
  
अङ्गान्याहूय संस्कृत्य पूजयित्वा विधानतः ।  
धूपदीपादिनैवेद्यमुपचारान्निवेदयेत् ॥  
  
तोयं पवित्र दानञ्च परमीकरणन्ततः ।  
यथोक्तन्तु जपङ्कृत्वा वर्द्धन्यामखिलन्त्विदम् ॥  
  
प्रणिपत्य पुनश्चेष्टा ततो विज्ञापयेदिदम् ।  
त्वन्मुखोक्त विधानेन रक्षितोयं मयामख ॥  
  
इदानीमन्तरायेभ्यः सङ्कानो त्वत् प्रसादतः ।  
तस्मात् प्रबोधनि स्त्रिं शङ्गृहाणाज्ञां प्रदेहि मे ॥  
  
लिङ्गादि साधनं देव शोध्य बोध्यत्वमागतम् ।  
ममाज्ञया कुरुष्वेवं लिङ्गादौ शोध्यसन्निधिः ॥  
  
उक्तं शिवेन सम्भाव्य ततः कुण्डान्तिकं व्रजेत् ।  
निरीक्ष्य प्रोक्ष्य सम्भाव्य अभ्युक्ष्य च यथाक्रमम् ॥  
  
खात्वाविकीर्य तत्पूर्य समीकृत्याभिषेचयेत् ।  
निरूढ्य मार्जनं कृत्वा लेपनं कुण्ड कल्पना ॥  
  
परिधानं त्रिसूत्रेण रेखा तुर्यश्चतुष्पथम् ।  
  
प्। २९अ)  
  
सर्व मन्त्रेणवस्वेक संस्कारं कुण्डकर्मणि ॥  
  
वर्मणा त्वक्षपाटन्तु विस्तरं चत्वरे हृदा ।  
वागीशौ पूजयेत् तत्र वृषस्यन्तौ सुयौवनौ ॥  
  
ताम्रे नालयुते वह्निं वीक्षणाद्यैर्विशोधयेत् ।  
भागं पलाशिनां त्यक्ता तदैकत्वं यथा त्रिधा ॥  
  
तद्वीजं विन्यसेत् तत्र षडङ्गे नाभि मन्त्रयेत् ।  
गृहीत्वा भ्रामयित्वा तु ईश वीज स्वरूपिणम् ॥  
  
गर्भनाड्यां क्षिपेच्छक्तेर्दत्वा तोयन्तयोस्ततः ।  
गर्भाधानमजे नैव पुंस्त्वेवामं नियोजयेत् ॥  
  
सीमन्ते बहुरूपन्तु वक्त्रम्वै जातकर्मणि ।  
अर्घोदकेन सम्प्रोक्ष्य सदिध्याः पञ्चहोमयेत् ॥  
  
पूर्वादौ विष्टरन्यासं ब्रह्मादी&ल्लोकपान्यजेत् ।  
स्रुक्स्रुवौ वीक्ष्य सम्प्रोक्ष्य शक्तिं शम्भुञ्च विन्यसेत् ॥  
  
शुद्धाज्येन मुखाघारं सन्धानमेकतान्ततः ।  
नाम्नी त्वीशञ्च सन्धाय पितरा विष्ट्वा विसर्जयेत् ॥  
  
विभज्य पञ्चधा पश्चाद् यथा कुण्डे नियोजयेत् ।  
धूपाद्यर्थं पृथक् त्यक्ता वह्निं सम्पूज्य तर्पयेत् ॥  
  
तद्धृदयाम्बुजे पश्चाल्लब्ध्वानुज्ञो यजेच्छिवम् ।  
समूर्तिञ्चासनन्न्यस्त्वा शोध्या ध्यानञ्च विन्यसेत् ॥  
  
शिवं साङ्गं ततः त्वेष्ट्वा नाडी सन्धान पूर्वकम् ।  
मन्त्रसन्तर्पणं कृत्वा पूर्णां दत्वा निवेद्य च ॥  
  
देशकाल निमित्ताक्ष्यै दुर्निमित्त प्रशान्तये ।  
शतंशतन्तु होतव्यं पूर्णाच्छिन्नं शत क्रतो ॥  
  
प्। २९ब्)  
  
अधिवास लग्नयोर्मध्यं ज्ञात्वा कृत्यं समारभेत् ।  
अत्यारम्भमनारम्भं तथारम्भं न कारयेत् ॥  
  
वक्त्रं वर्मयुतं प्राचि दक्षे घोरं शिखायुतम् ।  
सद्यो हृदा युतं पश्चात् सौम्ये वामं शिरो युतम् ॥  
  
शिवं सर्वैस्तु सामान्यं सन्धानं मन्त्र तर्पणम् ।  
मूर्तिपानामिदङ्कर्म सर्वकृद्देशिकोत्तमः ॥  
  
दत्वा पूर्णाहुतिं पश्चाच्छिवं विज्ञाप्य देशिकः ।  
निरस्य विघ्नसङ्घातं गत्वा लिङ्गान्तिकन्ततः ॥  
  
भद्रपीठे तु संस्थाप्य कृत्वा चिह्नं सुचिह्नितम् ।  
मृद्भिर्गोमय गोमूत्रैः स्नापयेदस्त्र वारिणा ॥  
  
वस्त्रयुग्मा वृतं कृत्वा स्वस्ति वाच्य प्रचालयेत् ।  
ततः स यजमानस्तु श्रद्धा विष्टः समाहितः ॥  
  
अग्रतः पृष्ठतो गच्छन्मुच्यते सर्वपातकैः ।  
प्रदक्षिण क्रमेणैव पुरप्रासाद मण्डपे ॥  
  
जप शब्दैः समानीय वेशयेत् स्नान मण्डपम् ।  
निरीक्ष्य प्रोक्ष्य सन्ताड्य कुशैरुल्लिख्य मण्डपम् ॥  
  
अक्षतै स्वस्तिकं वेद्यां भद्रपीठं न्यसेत् ततः ।  
प्रणवे नासनन्दत्वा ततो लिङ्गन्निवेशयेत् ॥  
  
निरीक्ष्य प्रोक्ष्य सन्ताड्य शोध्य मृद्गोमयादिभिः ।  
द्वितीय वेदिकायान्तु आसनन्तूलिकोपरि ॥  
  
तस्योपरि न्यसेल्लिङ्गं सघृतं पायसं पुनः ।  
शिरोदेशे व्यवस्थाप्य ततो लक्षणामालिखेत् ॥  
  
लक्षणेन विनिर्मुक्तं यतो लिङ्गमलक्षणम् ।  
देशदेशाधिपानान्तु सर्वदास्याद्भयङ्करम् ॥  
  
प्। ३०अ)  
  
तस्मात् प्रयत्नमास्थाय कुर्याल्लिङ्गं स लक्षणम् ।  
येन सर्वफलावाप्तिर्जायते साधकस्य तु ॥  
  
नोर्द्धं भाग द्वयात् कार्यं लक्षणं भूतिमिच्छताम् ।  
ऋत्वेकभाजितायामे रूपे रामतनूच्युते ॥  
  
लक्षरेखाङ्गुला ज्येष्ठे तारैकांशच्युतेन्यतः ।  
भागद्वयादधः पक्ष रेखास्याद्वसुभाजिते ॥  
  
भ्रमाद्भागद्वयोर्द्धन्तु पृष्ठतः सङ्गमं तयोः ।  
ऊर्ध्वन्तु कुण्डलाकारं द्वेष्ठष्ठे ग्रन्थ्यधः स्थिते ॥  
  
यथा लिङ्गशिरः प्रोक्तन्तथा लक्ष शिरोहितम् ।  
सर्वसिद्धिप्रदं धन्यं सर्वविघ्नभयङ्करम् ॥  
  
सर्वसाधारणं शक्रलक्षणं शुभलक्षणम् ।  
अनुच्छ्रितेन हस्तेन गुरुर्हेमशलाकया ॥  
  
आलिखेल्लक्षणं विद्वाञ्छिल्पीशस्त्रेण चोत्किरेत् ।  
जपन्मृत्युजितं मन्त्रं पूरयेन्मधुसर्पिषा ॥  
  
रोचनां दधिदूर्वाञ्च दत्वा कृत्वा वधारणम् ।  
आरोप्य भद्रपीठे तु शोध्य मृद्गोमयादिभिः ॥  
  
अस्त्रतोयेन संस्नाप्य मन्त्रन्यासन्तु कारयेत् ।  
इष्ट्वासाध्याणुना सिद्ध्यैर्मन्त्रैर्वा ब्रह्मवाचकैः ॥  
  
संशोध्य द्रव्य सङ्घातं स्नानमन्त्रैः पुरोदितैः ।  
मृद्भिर्गोमय गोमूत्रैर्भस्मना सलिलान्तरैः ॥  
  
पञ्चगव्य कषायैश्च ततः पञ्चामृतेन तु ।  
हेमसस्यफलैः स्नानं रत्नौ षध्यन्ततः पुनः ॥  
  
सर्वौषधि युतञ्चान्ते सर्वमङ्गलसाधनम् ।  
क्षाराद्यैरष्टभिः स्नाप्यमार्जयेन्मृदुवाससा ॥  
  
प्। ३०ब्)  
  
विलिप्य चन्दनाद्यैस्तु वर्म जप्ते तु वा ससी ।  
परिधाप्य ततो विद्वान् भूषयेत् कुसुमादिभिः ॥  
  
देशिकं दक्षयित्वा तु तोषयित्वा च शिल्पिनम् ।  
सुयन्त्रितन्ततो लिङ्गं रथे कृत्वा सुभावितः ॥  
  
जपशब्दादि निर्घोषैर्वेदध्वनि विमिश्रितैः ।  
जपन्पाशुपतं मन्त्रं देशिकः सुसमाहितः ॥  
  
रथयात्रान्ततः कृत्वा आनयेन्मण्डपाग्रतः ।  
भद्रपीठन्तु संस्थाप्य तत्र लिङ्गन्निवेशयेत् ॥  
  
स्थिरो भवभवेत्युक्ता स्वपञ्चाभ्यन्तरं विशेत् ।  
वीक्षणादिभिः संशोध्य कुशैरुल्लिख्य वेदिकाम् ॥  
  
अक्षतैः स्वस्तिकं कृत्वा तत्र पट्टं स तूलिकम् ।  
सोपधान पटच्छन्नं न्यस्त्वानन्तासनं न्यसेत् ॥  
  
अर्घ्यं दत्वा तु देवस्य मण्डपं सम्प्रवेशयेत् ।  
विन्यस्य तूलिकोर्द्धन्तु न्यसेन् मन्त्रान्यथा क्रमम् ॥  
  
पिण्डिकायास्त्विदं कर्म मन्त्रैः शाक्तैस्तु तद्भवेत् ।  
लक्षणन्तु भगाकारं स्नानाघं लिङ्ग च यथा ॥  
  
एवं ब्रह्मशिलायान्तु कूर्माख्याया मयं विधिः ।  
आनीय मण्डपान्तस्तु यथा स्थानन्निवेशयेत् ॥  
  
पाददेशे गुरुः स्थिता मूर्त्यादि न्यासमारभेत् ।  
ज्ञात्वा सम्यक्परं भावमपरं लक्षणान्वितम् ॥  
  
योजानाति परं भावं तस्य लक्षं चतुर्विधम् ।  
चतुर्गोचरसंस्थानं यत्स्वरूपं क्रियाक्रमम् ॥  
  
स एवाराधकस्तस्य स्थापकस्तु न चापरः ।  
शिवाच्छैवं शिखं शक्तेर्विन्दोर्ज्योतिरधस्ततः ॥  
  
प्। ३१अ)  
  
नादात्सावित्र सञ्ज्ञञ्च एभ्यः शास्त्र समुच्चयम् ।  
स्वभावावस्थितं शैवं शिखं संवित्तिलक्षणम् ॥  
  
प्रकाशस्थं स्मृतञ्ज्योतिः स्पष्टविज्ञान लक्षणम् ।  
सावित्रन्नादसंस्थानं ध्वनिः संवित्तिलक्षणम् ॥  
  
शिखाकुलास्थितिः साकेकुशे सावित्रि सञ्ज्ञकात् ।  
चतुर्णां संस्थितिः क्रौञ्चे चतुर्वर्ण व्यवस्थया ॥  
  
शिवाख्याच्छाल्मली द्वीपे पुस्करे ज्योति सञ्ज्ञकान् ।  
प्रजानुग्रह हेत्वर्थमेवं कुल चतुष्टयम् ॥  
  
दीक्षाद्यवस्थितौ शक्र सप्तद्वीपे त्वियं स्थितिः ।  
लक्षलक्षणयोर्भेद विज्ञानन्तुर्यगोचरे ॥  
  
सम्यज्ज्ञात्वा त्रिधावस्थं ततो यजनमारभेत् ।  
आधारं लक्षणं विद्धि आधेयं लक्षरूपिणम् ॥  
  
लक्षणं वेदना रहितं द्विविधं लक्षं स वेदनम् ।  
समनञ्चोन्मनं विद्धि चतुर्लक्षेष्वियं स्थितिः ॥  
  
स्वरूपं यस्य यो वेत्ति तल्लयं याति स ध्रुवम् ।  
चतुर्णामपि सामान्यं स देशे यजनं विदुः ॥  
  
लक्षं सदा शिवाकारं लिङ्गमूर्तौ नियोजयेत् ।  
क्रमो यमादि सर्गस्य ज्ञात्वान्यत्र प्रयोजयेत् ॥  
  
इच्छाशक्तिमयीं मूर्ति कल्पयेत् कारणस्य तु ।  
कलान्यासं पुरा कृत्वा तत्व न्यासं सदैवतम् ॥  
  
तत्वानां पञ्चकं तद्वत्त्रितत्वं साधि दैवतम् ।  
मूर्ति वक्त्राणि विन्यस्य अङ्गभङ्गा न्यसेत् पुनः ॥  
  
आवाहयेत् ततो देवं शिवं परम कारणम् ।  
  
प्। ३१ब्)  
  
अङ्गन्यासं यथा स्थानं कृत्वा देवं न्यसेत् पुनः ॥  
  
उपचारन्ततः कृत्वा भूषयेद् भूषणैस्ततः ।  
सुगन्धैः कुसुमैरिष्ट्वा स घृतङ्गुग्गुलन्दहेत् ॥  
  
लेह्य चोष्यादि भक्ष्याणि नैवेद्यानि निवेदयेत् ।  
भुक्तान्प्रतिसरान्दत्वा प्रतिभाग प्रदर्शकान् ॥  
  
मुद्रां वध्वा नमस्कृत्य वस्त्रेणाच्छादयेत् ततः ।  
छत्राद्युपस्करं सर्वन्तस्मिन् काले निवेदयेत् ॥  
  
निद्रा कलशं शिरो देशे शिवे नैव निवेशयेत् ।  
अभ्यङ्गं पाददेशे तु ततः शोधनमारभेत् ॥  
  
पिण्डिकानि कटङ्गत्वा शक्तिमन्त्रन्निवेशयेत् ।  
शिवविद्यात्मतत्वन्तु इच्छा ज्ञानक्रियान्वितम् ॥  
  
शक्ति भावं परङ्कृत्वा नैवेद्यानि निवेदयेत् ।  
एवम्ब्रह्मशिलायान्तु कूर्माख्यायां मयं विधिः ॥  
  
आधाराधेय भावेन तयोर्भेदम्पृथक् पृथक् ।  
शिवं सम्पूज्य विज्ञाप्य तत्वशुद्धिं सभारभेत् ॥  
  
भूतानां वलिदानार्थमादिशेद् देशिकोत्तमम् ।  
तत्त्वोपस्थापनङ्कृत्वा यायात् कुण्डान्तिकङ्गुरुः ॥  
  
इष्ट्वा शिवं विशेषेण प्रतिष्ठा होममाचरेत् ।  
शतं सहस्रमर्द्धम्वा हुत्वा मूर्तिधरैः सह ॥  
  
दत्वा पूर्णाहुतिं पश्चाल्लिङ्गं शान्ति घटाम्भसा ।  
सम्प्रोक्ष्य संस्पृशेद्धर्भैर्होम सङ्ख्यं जपेदणुम् ॥  
  
तत्व सन्धिन्ततः कृत्वा तत्वोपस्थापनम् भवेत् ।  
तथा होमस्तथा स्पर्शः पुनर्होमस्तथा जपः ॥  
  
एवन्त्रिष्वपि सम्पाद्य विधिं भागेष्वनु क्रमात् ।  
  
प्। ३२अ)  
  
शिवाद्यवनिपर्यन्तमध्वानं सन्धयेत् ततः ॥  
  
व्यापकन्तन्मयन्ध्यात्वा होमयेन्मूर्तिपैः सह ।  
पूर्णाहुतिन्ततो दत्वा शिवाय विनिवेदयेत् ॥  
  
एवं पीठ संशुद्धिमुमामन्त्रेण कारयेत् ।  
ब्रह्मकूर्मशिलायान्तु ततश्छिद्रन्निरस्य च ॥  
  
शान्ति होमन्ततो हुत्वा घृतेन मधुना सह ।  
प्रायश्चित्ते समुत्पन्ने प्रत्येकं रूपिणा शतम् ॥  
  
हुत्वा पूर्णवच्छिन्नं शिवाय विनिवेदयेत् ।  
शिवं सम्पूज्य विज्ञाप्य निच्छिद्रमव धारयेत् ॥  
  
प्रासादन्तुरुतोगच्छेज्जपन्नस्त्रं समूर्तिपः ।  
महास्रतेज सा दग्धं सर्वविघ्नसमुच्चयम् ॥  
  
प्रासादं प्रोक्षयेद्ध्यात्वा शस्त्ररूपेण वारिणा ।  
ब्रह्मस्थाने तथाश्वभ्रं कूर्म ब्रह्मशिलोच्छ्रयम् ॥  
  
प्रवेशं ब्रह्मभागस्य ज्ञात्वाश्वभ्रं प्रकल्पयेत् ।  
वस्वंशं पादभागञ्च त्रिभागं वा द्वयन्तथा ॥  
  
अर्द्धं समस्तकं वापि ब्रह्मभागम्प्रवेशयेत् ।  
पृथक् फल विभेदेन ज्ञात्वा श्वभ्रं प्रकल्पयेत् ॥  
  
इष्ट्वा वास्तु गतान् देवान् पूर्ववत् पदयोगतः ।  
मध्यं सुचिह्नितं कृत्वा न्यसेत् कूर्मशिलान्ततः ॥  
  
तस्योपरि न्यसेत् कूर्म्मं हैमं द्वारस्य सन्मुखम् ।  
ऋतुमात्रेन्दु सम्भक्ते द्वारव्यासे शतक्रतो ॥  
  
मध्यादेकं वहिस्त्यक्ता तेन मध्यं विवर्जयेत् ।  
पूर्वोत्तरेण तन्मध्ये शिलामध्यं निवेशयेत् ॥  
  
प्। ३२ब्)  
  
मध्यं सुनिश्चितङ्कृत्वा शक्तिमन्त्रं स्मरेद् गुरुः ।  
कशिलान् निवेशयेन् मध्ये धारिकाशक्ति रूपिणीम् ॥  
  
आद्याशक्तिस्त्वमीशस्य सर्वदा धाररूपिणी ।  
तदाज्ञया त्वया तस्मात् स्थातव्यमिह सर्वदा ॥  
  
परावस्थान्ततः कृत्वा रत्नादि न्यासमाचरेत् ।  
वज्रं सूर्योपलं नीलमतिनीलञ्च मौक्तिकम् ॥  
  
पद्मरागञ्च वैदूर्यं शक्तिं प्राकाशिकां स्मरेत् ।  
रुक्मार्क लोहवङ्गञ्च चन्द्रारं काङ्क्षपन्नगम् ॥  
  
मध्ये समस्तकान्येव शक्तिं शारीरिकां स्मरेत् ।  
हरितालं शिलान्तोरीं हरि सूताग्नि गैरिकाम् ॥  
  
वलिंवसा गगनं चैव स्मृति शक्त्यात्मकां न्यसेत् ।  
चन्दनन्तच्च रक्ताह्वमगुरुञ्चाञ्जन मूलकम् ॥  
  
उशीरञ्चक्रिणीं देवीं लक्ष्यशक्तिमनुस्मरन् ।  
गोधूमयव स तिलान्मुद्गवीवारश्यामकान् ॥  
  
सर्षपान्याज्ञिकान्धान्यान् तृप्तिशक्तिं स्मरन्न्यसेत् ।  
एतैः सर्वैः समायुक्तं मध्ये पद्मन्निवेशयेत् ॥  
  
गुग्गुलं पायसं वाथ रन्ध्राणां लेपने हितम् ।  
एतेषामप्य लाभे तु यथा स्थानन्निवेशयेत् ॥  
  
वज्रन्तालं सुवर्णञ्च सहदेवां यवैः सह ।  
अभावात् पद्मरागन्तु काञ्चनं वाथपारदम् ॥  
  
रन्ध्रं सुलेपितङ्कृत्वा सम्यग्ब्रह्मशिलातलम् ।  
शिवा सनन्न्यसेत् तत्र श्वभ्रे ब्रह्मशिलात्मके ॥  
  
प्राप्ति व्याप्ती च सामर्थ्यं सर्वं ज्ञात्वा पृथक् पृथक् ।  
कन्दान्तं पार्थिवन्तत्वन्नालं मायान्त गोचरम् ॥  
  
प्। ३३अ)  
  
तदूर्ध्वञ्च रणाच्छदने पद्ममीशावधिष्ठितम् ।  
अतोर्ध्वङ्कर्णिकाज्ञेया वामाद्यैः शक्तिभिर्वृता ॥  
  
शक्तिं शिवा सनन्ध्यात्वा सूर्यकोटि समप्रभम् ।  
प्रीणयन्तञ्जगत्सर्वं व्यापयन्तं शिवासनम् ॥  
  
गन्धधूपादिभिः पूज्य दत्वा कुण्डान्तिकं व्रजेत् ।  
शिवं सम्पूज्य विज्ञाप्य मन्त्रान्सन्तर्प्य देशिकः ॥  
  
सन्धानं पूर्णया सहितङ्कृत्वा विज्ञापयेच्छिवम् ।  
लब्ध्वानुज्ञस्ततो गच्छेत् प्रासादं मन्त्र विग्रहः ॥  
  
दक्षिणस्यां दिशि स्थित्वा न्यसेन् मन्त्रान् यथाक्रमम् ।  
सर्वशक्ति मयन्ध्यात्वा आसनन्त्वा सनाधिपम् ॥  
  
निरोध्य पूजयित्वा च शनैः पूजां समुद्धरेत् ।  
शोधयित्वा तु तच्छूभ्रं चन्दनादि विलेपितम् ॥  
  
रक्षितन्तत्पटच्छन्नङ्कृत्वा यागालयं व्रजेत् ।  
शिवं सम्पूज्य विज्ञाप्य मूर्तिपैः शिल्पिभिः सह ॥  
  
पूर्वसङ्केतितैर्धीरैः सहायैर्वलवत्तरैः ।  
शुभे लग्ने हृदोत्थाप्य लिङ्गमर्घ्यं प्रचालयेत् ॥  
  
तदग्रतो गुरुर्यायाद्ध्याना विष्टः शिवं स्मरन् ।  
स्वदिक्स्थामूर्तिपाः सर्वे स्वमन्त्राहित चेतसा ॥  
  
कर्ता च स्वजनैः सार्द्धञ्छुद्धाविष्टः स्पृशञ्छिवम् ।  
वेदगीत स्वरैर्दिव्यैर्माङ्गल्यैश्च महोत्सवैः ॥  
  
क्षिपन्रत्नादिकङ्कर्ता प्रासाद द्वारमानयेत् ।  
द्वारदेशे तु विश्राम्य किञ्चिद् द्वारस्य सन्मुखम् ॥  
  
विनाद्वारेण देवेशं तन्मार्गेण प्रवेशयेत् ।  
  
प्। ३३ब्)  
  
द्वारार्द्धेन शिखाशून्ये शिखे शान्ति पुरः स्मरन् ॥  
  
प्रविष्टभद्र * * * * * * * * * *   
  
तदूर्ध्वं यन्त्रितन्धार्यं सुलग्नं यावदा गतम् ॥  
  
चिह्नमध्यं सुविज्ञाय लिङ्ग मध्यं सुनिश्चितम् ।  
शक्तिशक्तिमतोर्ध्यात्वा अभेदं धर्मधर्मिणोः ॥  
  
स्वभावस्थं स्मरन्मन्त्रन्त्यक्तैश्वर्यलय स्थितम् ।  
सृष्ट्या सदेश संस्थानं सम्यग् लिङ्गन्निवेशयेत् ॥  
  
रुक्मरौप्यर्किनागादिकं विभिः सुदृढं यथा ।  
मन्त्रन्यासन्ततः कृत्वा शिवमावाहयेत् सुधीः ॥  
  
कृत्वा चाङ्गादि विन्यासं पूजयेच्छिवमादरात् ।  
मन्त्रन्यासे कृते शक्र शिलामध्यान्न चालयेत् ॥  
  
प्रमादाच्चालिते देवे राष्ट्रभङ्गः प्रजायते ।  
ततः सञ्चिनुयात्पीठञ्छिला श्वभ्रसमं यथा ॥  
  
वालुकापुरितं लिप्तन्तस्यार्द्धे पिण्डिकान्न्यसेत् ।  
दिक् चिह्नैश्चिह्नितङ्कृत्वा देवीमुद्वोधयेत् क्रियाम् ॥  
  
आनीयपूर्ववत् सर्वं मन्त्रं शक्त्यन्तिकं स्मरन् ।  
सुलग्ने लम्वनैः प्रगुणां सृष्टिमार्गेण विन्यसेत् ॥  
  
शक्तिमूर्तेर्महेशस्य पृथक् शक्ति समर्पणम् ।  
साम्प्रतन्तु तयोर्योगस्तत्त्वमानन्द लक्षणम् ॥  
  
दिक्चिह्नैः संस्थिताङ्कृत्वा सन्धिलेपं समाचरेत् ।  
शङ्खचूर्णं मलं लौहं तथा सर्वरसं पयः ॥  
  
प्। ३४अ)  
  
पपित्वा लेपयेत् तेन मन्त्रन्यासं यथा पुरा ।  
मुष्टिं वद्ध्वा ततो विद्वाञ्छिवशक्ति स्वरूपिणीम् ॥  
  
पिण्डिकायां न्यसेल्लिङ्गमङ्गुष्ठेन स्पृशेत् ततः ।  
उमामहेशमन्त्राभ्यां सन्धानं मुक्तिकाङ्क्षिणाम् ॥  
  
शिवोमामन्त्रयोगेन सन्धानं भूतिमिच्छिताम् ।  
शान्तिकुम्भाम्भ सा स्नाप्य तथा पञ्चामृतैरपि ॥  
  
विलिप्य कुङ्कुमाद्यैस्तु मन्त्रन्यासन्तु कारयेत् ।  
आसनस्थान्यथा स्थानं मूर्त्यादी&ल्लिङ्गविग्रहे ॥  
  
प्रत्येकं विन्यसेन् मन्त्री ध्यानयुक्तसमाहितः ।  
लिङ्गे निवेशयेद् वोधं क्रियाह्वां पीठरूपिणीम् ॥  
  
परत्वन्तु तयोर्ध्यात्वा भिन्नाभिन्न स्वरूपयोः ।  
व्यक्ति रूपन्तयोर्ध्यात्वा स्नानं विविधमाचरेत् ॥  
  
विलिप्य पूर्ववत् ताभ्यां कृत्वा पूजां पृथक् पृथक् ।  
जपङ्कृत्वा तयोर्दत्वा प्रणिपत्य क्षमापयेत् ॥  
  
न्यूनातिरिक्तशान्त्यर्थं रूपिणा होममाचरेत् ।  
विज्ञापयेत् ततो देवं लोकानुग्रह हेतुतः ॥  
  
सूर्याचन्द्रमसौ यावत् स्थिति लोके प्रवर्तते ।  
तावत्तात्कालं महादेव लिङ्गेस्मिन् वरदो भव ॥  
  
लब्ध्वानुज्ञां विभोर्लिङ्गे ध्यायन्तीशन्निरोधयेत् ।  
निरोध्यैवं नमस्कृत्वा पुनर्विज्ञापयेदिदम् ॥  
  
ज्ञानतो ज्ञानतो वापि यच्चोक्तन्न कृतं मया ।  
तत्सर्वं पूर्णमेवास्तु त्वत्प्रसादान्महेश्वर ॥  
  
यजमानस्य यन्नाम योजयेद् ईश्वरेण तु ।  
  
प्। ३४ब्)  
  
ततः स यजमानस्तु पूजयेद् देशिकोत्तमम् ॥  
  
वित्तशाठ्यादसौ कर्ता ग्रामाद्यं सन्निवेदयेत् ।  
मूर्तिपेभ्योस्त्र जापिभ्यो विप्रेभ्यो गणकाय च ॥  
  
सूत्रधाराय शिल्पेभ्यो दक्षिणा स्यात् स सम्भ्रमा ।  
महोत्सवं महानन्दङ्कुर्याद् दिनचतुष्टयम् ॥  
  
प्रायश्चित्तं द्वितीयेह्नि शान्तिश्चैव तृतीयके ।  
देशिकाद्याश्चतुर्थेह्नि कुर्युश्चातुर्थिकाह्निकम् ॥  
  
सुस्थाल्यान्तु विशुद्धायां ब्रह्माङ्गैः साधयेच्चरुम् ।  
सम्पाताभिहुतङ्कृत्वा प्रतिकुण्डं यथाक्रमम् ॥  
  
अग्रन्निवेद्य देवाय तर्पयेच्चरुणा शिवम् ।  
स्थिराद्या हुतयः सप्त प्रदद्याद्वन सङ्ख्यया ॥  
  
पूर्णान्दत्वा शिवं ज्ञाप्य कृत्वा शान्तिं प्रवाचनम् ।  
लोकपाल वलिं दत्वा क्षेत्ररक्षां प्रवाचयेत् ॥  
  
अन्येषामपि देवानाञ्चतुर्थेह्नि चतुर्थिका ।  
ततः सम्पूजयेद् देवं स्नानादि विधि विस्तरैः ॥  
  
विहायलिङ्गविन्यासं न्यस्ताणुं संविसर्जयेत् ।  
शक्तिभावो विसर्गः स्याद् व्यक्तिरावाहनं हरे ॥  
  
शिवकुम्भविधानेन कृत्वा कुभ द्वयं गुरुः ।  
एकेन स्नापयेद् देवं पूजयित्वा यथा पुरा ॥  
  
कर्तारमपरेणैव ततः कुर्यात् फलार्पणम् ।  
ततस्तु स्थापको दृष्ठो यजमानेन पूजितः ॥  
  
प्रतिष्ठायाः फलं कर्त्तुर्यथा दद्यात् तदुच्यते ।  
मूलमन्त्रं समुच्चार्य यावच्छक्त्यन्त गोचरम् ॥  
  
प्। ३५अ)  
  
कारणत्यागयोगेन लब्ध्वानन्दस्तु देशिकः ।  
तेजो रूपनिधिं ध्यात्वा पुण्यराशिं स्वरेकरे ॥  
  
विद्यातत्त्व प्रचारेण करे कर्तुः समर्पयेत् ।  
तत्फलं भुक्तिमुक्त्याख्यं लिङ्गाराधन तस्त्रिधा ॥  
  
लिङ्गे संस्थापिते मोक्षो भूतयश्च निरन्तराः ।  
ततो विज्ञाप्य देवेशं यजेच्चण्डेश्वरं गुरुः ॥  
  
चण्डमन्त्रैः समावाह्य ताराद्यैः फट्कृतान्तकैः ।  
स्नानं पूजा जपो होमो नैवेद्यादि यथा पुरा ॥  
  
कृष्णवर्णञ्चतुर्वक्त्रं त्र्यक्षं चण्डा हि भूषणम् ।  
शूलटङ्ककरं भीमं कमण्डल्वक्षमालिनम् ॥  
  
एतद् रूपं सदाध्यातुः सर्वविघ्नविनाशनम् ।  
आधारशक्ति कमले मूर्तिवक्त्राङ्गसंयुतम् ॥  
  
स्वस्थाने प्राणमार्गेण कृत्वात्मस्थं निवेशयेत् ।  
ब्रूयादेनं शिवं द्रव्यं रक्ष&स्तिष्ठञ्छिवान्तिके ॥  
  
सम्पूज्यगन्धपुष्पाद्यैर्लिङ्गस्थन्तन्निरुध्य च ।  
पृथक् पीठञ्चलं लिङ्गं पूर्ववत्सन्निवेशयेत् ॥  
  
किन्तु रत्नादि विन्यासं पीठगर्भे स शक्तिकम् ।  
एकपीठन्त्वभेदेन रत्नाद्यं चेतसा न्यसेत् ॥  
  
पूर्ववच्च स्मृतङ्कर्म किन्तु चण्डेश्वरं विना ।  
वाणक्षेत्रोद्भवं वाणं सर्वप्रासादपीठगम् ॥  
  
पीठस्य संस्कृतन्तत्र स्वयं व्यक्तेप्ययं विधिः ।  
स मन्त्रं स्थापयेद्रौहं सर्वप्रासादपीठगम् ॥  
  
वाणवच्च विधिः ख्यात ऋषिर्देवादि कल्पिते ।  
  
प्। ३५ब्)  
  
प्रतिष्ठा व्यक्तलिङ्गानां क्रियाशक्ति पुरःसरा ॥  
  
रत्नाढ्यं पिण्डिका गर्ते विधिश्चण्डेश्वरं विना ।  
सर्वेषामेव देवानां स्नानाद्यं पूर्ववद्यथा ॥  
  
स्वमन्त्रैः स्थापनं कार्यं ज्ञात्वा व्याप्तिं पृथक् पृथक् ।  
दर्पणे विहितं स्नानं लेयचित्रागमेषु च ॥  
  
प्रतिष्ठा पूर्ववत् कार्या पीठाद्यं शक्तिकल्पितम् ।  
पूजा तेषामधः कार्या धूपमात्रन्न दुष्यति ॥  
  
प्रतिष्ठा चूलकादीनां पूर्वोक्त लिङ्गवद्यथा ।  
न तत्र लक्षणोद्धारञ्चतुर्थी चण्डकल्पना ॥  
  
प्रवेशो ब्रह्मणोर्द्धेन शक्तिरत्नादि पूर्वकम् ।  
मूर्तिवक्त्राङ्ग विन्यासः सदेशाकार रूपधृक् ॥  
  
कुम्भे प्येवं त्रिशूले तु त्रिशक्तिं व्यापिनं शिवम् ।  
निष्पन्नं शिखरं दृष्ट्वा ध्वजशून्यन्न धारयेत् ॥  
  
ध्वजशून्यन्तु प्रासादं समाश्रित्य विनायकाः ।  
जनयन्ति भयं घोरं तस्मात् कार्यो महाध्वजः ॥  
  
प्रासाद दैर्घ्यदीर्घस्तु द्विहस्तो विस्तरेण तु ।  
जघान्तो वाथ कर्तव्यो यथा लाभमथापि वा ॥  
  
अथवा प्रदक्षिणी कृत्य यथा लिङ्गन्तु वेष्ठ्यते ।  
शिखरत्र्यंशतो ज्येष्ठे मध्यमे पादवर्जिते ॥  
  
कन्यसे चोत्तमोर्द्धेन समग्रन्थिस्तु वैणवः ।  
मुक्तये विषमः शस्तो दृढः सद्दारूजोथवा ॥  
  
समाहृत्य द्वयं कार्यं स्नानाद्यञ्च यथा पुरा ।  
मूर्त्यादि तत्व विन्यासस्तथा किन्त्वस्त्र सन्निधिः ॥  
  
प्। ३६अ)  
  
पूजा होम जपस्पर्शन्तथा कार्यं मखाधिप ।  
प्रासादो वाह्यलिङ्गन्तु जगती पिण्डिकाहरे ॥  
  
तत्प्रतिष्ठा प्रकर्तव्या यथा पूर्वमुदाहृता ।  
दण्डाधारे न्यसेच्छक्ति रत्नाद्यं पञ्चकन्तथा ॥  
  
ध्वज युक्तन्न्यसेद् दण्डमस्त्रालङ्कृतविग्रहम् ।  
सूर्यकोटिसहस्राभं ज्वलन्तमति भीषणम् ॥  
  
सुरासुर प्रदुष्टानां दुःप्रेक्ष्यं दर्पनाशकम् ।  
महापातकिनो ये तु तेपि दृष्ट्वा ध्वजोच्छ्रयम् ॥  
  
तत्क्षणादेव निष्पायाः किन्नकर्तुः कुलद्वयम् ।  
लिङ्गादि परमाणूनां सङ्ख्यायावच्छिवालये ॥  
  
तावत् कल्प सहस्राणि वसेत् कर्ता च तत्पुरे ।  
ध्वजोच्छ्रये कृते शक्र भवेत् कोटिगुणं फलम् ॥  
  
मन्दिरेपि प्रकर्तव्यं प्रतिष्ठाद्यं ध्वजोच्छ्रयम् ।  
अनुषङ्गात् प्रवक्ष्यामि मन्दिरेपि ध्वजोच्छ्रयम् ॥  
  
ज्ञात्वा मन्दिरमादौ तु दण्डमानञ्च कारयेत् ।  
एकभौमं द्विभौमम्वा त्रिभौमं मन्दिरं हरे ॥  
  
कन्यसं मध्यमं ज्येष्ठं तेषां दण्डमिति शृणु ।  
गायत्री तुष्टि भुवनैः करैर्दण्डन्तु कारयेत् ॥  
  
अन्यथा वा प्रकर्तव्या गृहदण्डमिति शुभा ।  
वेश्म व्यास त्रिभागस्थन्तत्पादोनं द्वितीयकम् ॥  
  
तृतीयमर्द्धभागेन दण्डमानमुदाहृतम् ।  
ध्वजान्वितं समादाय प्रोक्ष्यास्त्रेण पटावृतम् ॥  
  
शिवतत्व विभागेन त्रितत्वन्तत्व या न्यसेत् ।  
अस्त्रं न्यस्त्वा ततो विद्धान्सन्निदेहो ममाचरेत् ॥  
  
प्। ३६ब्)  
  
मन्दिरे च यथा न्यासस्तं वक्ष्येहं शतक्रतो ।  
मन्दिरे  विन्यसेत् तत्त्वं शक्तिं विन्यस्य धारिकाम् ॥  
  
आत्मतत्वमधोभागे ब्रह्माण्डो वधि विन्यसेत् ।  
विधातत्त्वन्न्यसेन्मध्ये बुद्धितत्व पदानुगम् ॥  
  
ऊर्ध्वं वै शिवतत्त्वं स्याच्छुद्ध विद्यावसानिकम् ।  
कारण त्रितयं न्यस्त्वा शिवं साङ्गञ्च विन्यसेत् ॥  
  
तत्त्वोपस्थापनं शुद्धिः प्रोक्षण स्पर्शनं जपः ।  
सान्निध्यं रोधनं पूजा सन्धानं प्रतितत्त्वतः ॥  
  
एवं सर्वत्र विधिवद्विधानं पूर्णतां व्रजेत् ।  
शुभलग्नं समासाद्य विन्यसेद् ध्वजमादरात् ॥  
  
मन्दिरं स्नपयेत् पश्चात् फलाद्यैः शुभवस्तुभिः ।  
काष्ठिका तृणनिर्वृत्ते गृहे न्यासस्तु कथ्यते ॥  
  
कंवीषु पृथिवीतत्त्वं तृणेष्वाप्यं नियोजयेत् ।  
तेज सम्बन्धतोद्देशे दण्डकेषु च वायवम् ॥  
  
स्थूणासु व्योमतत्त्वन्तु शिवं साङ्गञ्च विन्यसेत् ।  
जीर्णेपि संस्कृते पुण्यं कर्तुः स्यान्मौलिकं यतः ॥  
  
ततो जीर्णं समुद्धृत्य गुणवद् विन्यसेत् सुधीः ।  
महाभयकरन्नित्यमत्यन्तं क्रूररूपधृक् ॥  
  
दोषं करोति वहुधा राष्ट्रे राजनि सर्वदा ।  
दुष्टलिङ्गे स्थिते राष्ट्रे प्रजामारीनिरन्तरम् ॥  
  
राजा च दुःखशोकार्तः क्षीयते वलवाहनैः ।  
आत्मशून्यं यथा देहं सम्प्रविश्येहराक्षसाः ॥  
  
भयमुत्पादयन्त्याशु दुस्तरं मरणान्तिकम् ।  
तथैव देवताः शून्यं दृष्ट्वालिङ्गं गुणोज्झितम् ॥  
  
प्। ३७अ)  
  
यजताञ्च समाश्रित्य जनयन्ति महद्भयम् ।  
हीनञ्जीर्णङ्कृशं दग्धं स्थूलं मानाधिकं हरे ॥  
  
लक्ष्मशून्यञ्च गर्भाढ्यं सम्पुटं स्फुटितन्तथा ।  
भग्नञ्च स क्षतञ्चैव तथा वज्रहतं पुनः ॥  
  
एवमादीनि चान्यानि लिङ्गानि परिवर्जयेत् ।  
जीर्णाद्यैः प्रोचितैरेतैस्त्याज्यार्चा पिण्डिकादिकम् ॥  
  
चलितञ्चालितं लिङ्गं पतितं पातितं हरे ।  
मध्यस्थं विषमं निम्नं दिङ्मूढमति चोच्छ्रितम् ॥  
  
स्थापनीयानि तत्रैव यद्येतान्ये व्रणानि च ।  
परित्यक्त शिलायोगं निर्व्रणञ्चललक्षणम् ॥  
  
संसक्तामुद्धरेद्वेवीं तत्रैव स्थापनाय च ।  
जीर्णाद्यं पूजितं हन्ति निहन्ति तदपूजितम् ॥  
  
तस्मात् तदुद्धरेल्लिङ्गं शास्त्रविद्विधि पूर्वकम् ।  
विधिं विनोद्धृतं लिङ्गमशास्त्रज्ञैस्तु देशिकैः ॥  
  
राष्ट्रं राष्ट्राधि पञ्चैव द्रुतमुच्छादयेद्धरे ।  
उद्धृतं विधिना लिङ्गं देशिकैः समयच्युतैः ॥  
  
तेन दोष विपाकेन गजवाजिक्षयो भवेत् ।  
दक्षे मण्डपस्त्वीशे वा आप्यद्वारैक तोरणः ॥  
  
अत्रापि द्वारपूजादि स्थण्डिले तु शिवार्चनम् ।  
मन्त्र सन्तर्पणं कृत्वा दीपनादि यथा पुरा ॥  
  
शिवं तु लिङ्गिनो भोज्या विष्ण्वादौ द्विजसत्तमाः ।  
भूतादिभ्यो वलिं दत्वा शिवमध्येष्य शान्तिकम् ॥  
  
क्षीराज्य मधुदूर्वाभिः समिद्भिर्वा विधाय च ।  
  
  
प्। ३७ब्)  
  
गत्वा लिङ्गान्तिकं मन्त्री तदा स्नाप्य प्रपूजयेत् ॥  
  
ॐ व्यापकेश्वरा येति नमोन्तो मूलवाचकः ।  
ॐ व्यापक हृदयाय नाभ्यन्तं हृदयं स्मृतम् ॥  
  
एवं शिरो ज्वालिनी वर्मनेत्रास्त्राणि क्रमेण तु ।  
एभिस्तारासने लिङ्गं स्थण्डिलन्तु प्रपूजयेत् ॥  
  
ततस्तत्राश्रितं सत्त्वं श्रावयेदस्त्र मुच्चरेत् ।  
सत्वः कोपी हयः कश्चिल्लिङ्गमाश्रित्य तिष्ठति ॥  
  
लिङ्गन्त्यक्ता स यत्रेष्टं तत्र या तु शिवाज्ञया ।  
एवमुक्ता महास्त्रेण दत्वा चार्घ्यं विसर्जयेत् ॥  
  
ततः पाशुपतास्त्रेण प्रतिभागे स्वशक्तितः ।  
हुत्वाहरे ततोभ्युक्ष्य शान्ति कुम्भस्य वारिणा ॥  
  
ततो दर्भेण संस्पृश्य जप्त्वास्त्रं होमसङ्ख्यया ।  
अर्घम्पराङ्मुखं दत्वा विसृजेत् तत्त्व तत्त्वपान् ॥  
  
दृक् क्रिये पीठमन्त्राश्च भागत्रयमनूनपि ।  
शिवं साङ्गं त्रिखण्डाध्व पतीनथ समायुतान् ॥  
  
चण्डनाथं खनित्रेण हैमेनास्त्राणुनाखनेत् ।  
वद्ध्वाकाञ्चन पाशेन वालरज्वा च यत्नतः ॥  
  
स्कन्ध स्थितया वृषयोर्लिङ्ग पीठ शिलामपि ।  
द्वयमेकं समस्तं वा यत्नादेषां समुद्धरेत् ॥  
  
शिवमन्त्रं गृण&ल्लोकैः प्रक्षिपेत् तज्जले गुरुः ।  
भूयः पुष्ट्यर्थकं हुत्वा दिक्पतीनां प्रतर्पणे ॥  
  
प्रासाद वास्तु शुद्ध्यर्थं होतव्यञ्च शतं शतम् ।  
महापाशुपतं शक्र प्रासादरक्ष्णे न्यसेत् ॥  
  
यावन्नैवा परं लिङ्गं स्थापयेद् विधिना पुनः ।  
पूर्वमानान्वितं लिङ्गन्तद्रूपं संस्कृतन्तथा ॥  
  
प्। ३८अ)  
  
स्वस्थाने सन्निवेश्यापि विधिना पूजयेत् ततः ।  
असुरैर्मुनिभिर्देवैस्तत्त्वविद्भिः प्रतिष्ठितम् ॥  
  
भग्नम्वाप्यथ जीर्णम्वा विधिनापि न चालयेत् ।  
विधिमेतम् प्रकुर्वीत जीर्णधाम समुद्धृतौ ॥  
  
निस्त्रिंशे विन्यसेन् मन्त्रान् दर्पणे वा सुनिर्मले ।  
अपरन्त्वारभेत् पश्चात् पूर्वरूपं यथा भवेत् ॥  
  
समाप्ते मन्त्रसंयोगः प्रतिष्ठा पूर्ववत् स्मृता ।  
वाह्यं चैवेष्टकं कार्यमैष्टकत्वौ पलं हरे ॥  
  
हीनधामोत्तमैर्द्रव्यैः कुर्याद्वातन्मयं शुभम् ।  
यो यथा संस्थितो वास्तुर्दीर्घो वा समविस्तरः ॥  
  
तस्मिंस्तु कल्पयेद् भित्तिं हानिर्वृद्धिं विवर्जयेत् ।  
हानौ सत्यां भवेन्मृत्युर्वृद्धौ द्रव्य क्षयो भवेत् ॥  
  
तस्मात् सर्वप्रयत्नेन हानिं वृद्धिं न कारयेत् ।  
दक्षिणां वस्त्र हेमाद्यैर्दत्वा सन्तोष यद्गुरुम् ॥  
  
क्षमस्त्वेति वदेद्वाक्यं शिवं सोपि वदेत् ततः ।  
इति क्रिया समोपेतं लिङ्गमन्त्रि स साधकः ॥  
  
लभतेभि मतां सिद्धिं मोक्षं मोक्षपरायणः ।  
पत्रपत्रे यथातोयं वातोद्धृतं सुचञ्चलम् ॥  
  
तद्वत्सु चञ्चलं शक्र प्राणिनां हतजीवितम् ।  
अस्थिरं यौवनं शक्र द्रव्यमस्थिरमेव च ॥  
  
अस्थिरं पुत्रपौत्राघं रम्भासारसमोपमम् ।  
तस्मात् पुत्रकलत्राणि सुदृन्मित्रधनानि च ॥  
  
विहाय मोहजालानि कुर्याल्लिङ्ग परिग्रहम् ।  
कालिञ्जरे महीन्द्रे वा सह्ये वाम लयेपि वा ॥  
  
प्। ३८ब्)  
  
गङ्गा तटे समुद्रे वा श्रीशैले सरितां तटे ।  
पत्र पुष्प फलोपेते मृत्कुशोपचिते शुभे ॥  
  
माहेश्वर जनाक्रान्ते सर्वदोष विवर्जिते ।  
सुतिथौ च सुनक्षत्रे सुयोगे करणान्विते ॥  
  
सम्पूज्य देवदेवेशं कुर्याल्लिङ्ग परिग्रहम् ।  
स्थापितं ऋषिभिः पूर्वं सर्वलक्षणसंयुतम् ॥  
  
आश्रये सिद्धिदं लिङ्गं स्वयम्वा परिकल्पितम् ।  
कीलितं वर्जयेद्विद्वान् स्कन्द विष्ण्विन्द्र मातृभिः ॥  
  
उपर्यु परिलिङ्गञ्च वर्जयेत् साधकः सदा ।  
पूर्वास्यं पश्चिमास्यन्तु श्रेष्ठं लिङ्ग द्वयं हरे ॥  
  
याम्यं कौवेर चक्रन्तु न सिद्धा विष्यते बुधैः ।  
परिगृह्येक्षितं लिङ्गं यथाशास्त्रं शतक्रतो ॥  
  
पूजयेत् सततं मन्त्री ज्ञात्वा देहमशाश्वतम् ।  
पूजाहोम परो नित्यं ध्वजध्यान परायणः ॥  
  
सर्व कार्येषु कुशलः साधकः स्याज्जितेन्द्रियः ।  
क्षेत्रान्ते रक्षणं पूजा वलिं दानञ्च कारयेत् ॥  
  
रक्षा गृहेपि कर्तव्या यथा क्षेत्रे पुरन्दर ।  
पर्वकालेषु सर्वेषु निमित्तेष्वखिलेषु च ॥  
  
पूजां विशेषतः कुर्याज्जपाद्यं द्विगुणञ्चरेत् ।  
शिवपूजापवित्रञ्च कर्तव्यं सर्वदा हरे ॥  
  
पवित्रेण विना पूजा तामसी परिकीर्तिता ।  
राजसी च भवेदिन्द्र परमीकरणाद्विना ॥  
  
तस्मात् पूजा पवित्रञ्च परमीकरणन्तथा ।  
कर्तव्यं सततं सद्भिः संसार भयभीरूभिः ॥  
  
पत्रिकाभिः प्रसूनैर्वा कुशैर्वा परिकल्पयेत् ।  
पवित्रं प्रत्यहंशभोर्महापुण्यजिगीषया ॥  
  
प्। ३९अ)  
  
इति नित्यक्रियाख्याता शृणु नैमित्तिकी पुनः ।  
आषाढस्यसिताविश्वा श्रावणस्य सितासिता ॥  
  
सप्तम्योथ त्रयोदश्यस्तत्र गन्ध पवित्रकम् ।  
त्रयोदश्यां प्रकर्तव्यं पवित्रं गन्धसञ्ज्ञितम् ॥  
  
पवित्रमथ भूतायामाषाढं नियमः स्मृतः ।  
दीक्षादि स्थापनञ्चैव पवित्रादि शतक्रतो ॥  
  
अधिमासेन कुर्वीत यदीच्छेच्छुभमात्मनः ।  
दर्शद्वयं भवेद् यत्र रविसङ्क्रान्ति वर्जितम् ॥  
  
अधिमासः स विज्ञेयो विष्णुः स्वपितिकर्कटे ।  
तुल्यमासेधि मासे वा कर्तव्यन्तु पवित्रकम् ॥  
  
सुप्ते चैव हृषीइकेशे दोषभागं यथा भवेत्? ।  
कन्यया कर्तितं सूत्रं कर्तितन्त्वात्मनापि वा ॥  
  
ग्रन्थिकेश विनिर्मुक्तं सर्वदोष विवर्जितम् ।  
कृत्वा नवगुणं शक्र क्षालयेद् विधिना ततः ॥  
  
कुर्यात् तत्कन्दुकाकारमन्तः सूत्रं प्रयत्नतः ।  
अङ्गविन्द्विन्दुमारभ्य यावन्नागयमावधि ॥  
  
ज्येष्ठादि कन्य स प्रान्तेन वलिङ्गे मया तव ।  
दशह्रासान्मयाख्याता सूत्रसङ्ख्या पुरन्दर ॥  
  
घटितानां विधिः ख्यातो नान्येषान्तु कदाचन ।  
स्थण्डिले चल लिङ्गे च वाणलिङ्गे स्वयम्भुवि ॥  
  
रौहादौ नियमो नास्ति यथा पूर्वमुदाहृतः ।  
अष्टोत्तरशतादूर्द्धन्न कर्तव्यं कदाचन ॥  
  
सर्वेषां नियमः शक्र इत्याज्ञा पारमेश्वरी ।  
अष्टोत्तर शतैः कुर्यात् स्थण्डिलादौ पवित्रकम् ॥  
  
तस्यार्द्धेन तदर्द्धेन यथा लाभेन वा हरे ।  
दर्भमुञ्जादिभिश्चैव सूत्रा भावात् पवित्रकम् ॥  
  
प्। ३९ब्)  
  
कर्तव्यं स्वेश्वरैर्लोकैः प्रायश्चित्तमतोन्यथा ।  
कर्तव्यं वलयाकारं पवित्रत्रितयं हरे ॥  
  
समान्तराः प्रकर्तव्याः प्रत्येकं समग्रन्थयः ।  
पिण्डिकास्पृक्प्रकर्तव्यं गङ्गाख्यन्तदुदाहृतम् ॥  
  
तत्रापि कथ्यते सङ्ख्या ग्रन्थीनान्ते निराकुलम् ।  
विन्दुवाणं समारभ्य यावत् स्यान्नाग चन्द्रकम् ॥  
  
युगह्रासान् समाख्याता ग्रन्थयः सुरसत्तम ।  
ज्येष्ठादि कन्यसे प्रान्ते पवित्रे सार्वदैविके ॥  
  
ग्रन्थिसङ्ख्यासमुद्दिष्टा क्रमात् तेषु निराकुला ।  
सार्वदैविक संयुक्तन्त्रयं शम्भोः पवित्रकम् ॥  
  
आदित्यानलचण्डानां सम्पत्तौ स्याच्चतुष्टयम् ।  
एकैकं द्वारपालानामेकञ्चिअवात्म मूर्तये ॥  
  
वाह्यान्तर्वलि देवानामेकैकं परिकल्पयेत् ।  
एकैकं लोकपालानामेकं पीठे निवेशयेत् ॥  
  
वद्ध्वा सर्वपवित्राणि रञ्जयेत् तदनन्तरम् ।  
ग्रन्थिस्थाने ततः शक्र पवित्रं मण्डयेत् सुधीः ॥  
  
कुङ्कुमेनेन्दु युक्तेन चन्दनेनारुणेन च ।  
मण्डयेद् गोमृदासूत्रं रजन्यां शिलयाथवा ॥  
  
धातुना मण्डयेद् वाथ सर्वा भावात् सुराधिप ।  
पार्थिवं दारुवञ्चैव पात्रव्रातञ्च वंशजम् ॥  
  
विहायस्रुक्स्रुवौ शक्र त्यजेत् सर्वं पुरातनम् ।  
सर्वोत् पादित सम्भारः कृतस्नान विधिक्रियः ॥  
  
सन्ध्यां नैमित्तिकीं स्मृत्वा कुर्यात् कर्म तदुच्यते ।  
यागधामादिकं सर्वं कुम्भान्तं यद्व्यवस्थितम् ॥  
  
प्। ४०अ)  
  
त्रिवृत्सूत्रेण तत्सर्वं वेष्टयेत् कवचाणुना ।  
सूर्यं सम्पूज्य विज्ञाप्य द्वारपालान्यजेत् ततः ॥  
  
कृत्वा परिग्रहं भूमेः पूर्ववत् पूजयेच्छिवम् ।  
अग्निं सञ्जनयेत् कुण्डे कुण्डसंस्कारपूर्वकम् ॥  
  
आवाहयेत् ततो देवं पूजयेत् तर्पयेत् ततः ।  
पूर्णां दत्वा क्रियाच्छिद्रन्निरस्य तदनन्तरम् ॥  
  
ऐन्द्रान्तु विन्यसेत् काष्ठं सुशुद्धं भस्मदक्षिणे ।  
मृत्तिकां विन्यसेच्छक्र पात्रस्थामाप्य गोचरे ॥  
  
सजलाञ्च न्यसेद्धात्रीं कौवेर्या सुरनायक ।  
वर्मणा शिखया चैव हृदा च शिरसा हरे ॥  
  
गङ्गोदकन्न्यसेदैशे मूलमन्त्रमनुस्मरन् ।  
मन्त्रैरेतैर्नमोन्तैश्च ढौकयेच्छिव सन्निधौ ॥  
  
पुष्पैरञ्जलिमापूर्य प्रत्येकं क्षीरमुद्रया ।  
स्वाहा युतेन मूलेन सुतृप्तिम्भावयेच्छिवे ॥  
  
पुटं निवेद्य पूतात्मा कुर्यात् सूत्रस्य संस्थितिः ।  
ताम्रपात्रादि संस्थानि निकटीकृत्यकुण्डतः ॥  
  
तत्त्व दृष्ट्या समालोक्य प्रोक्ष्ययेच्छिव वारिणा ।  
मन्त्रितः संहिता मन्त्रैश्छन्नं पात्रान्तरेण तु ॥  
  
सम्पाताभिहुतं कुर्याच्छिवं वर्षात्मकं स्मरन् ।  
घृतपूर्णं श्रुवं कृत्वा स्वेत्यग्नौ भागमाक्षिपेत् ॥  
  
हेतिं युञ्ज्यात् पवित्रेषु सम्पातः कथितो हरे ।  
मूलेन हृदये नैव शिरसा शिखया तथा ॥  
  
कवचेनास्त्र मन्त्रेण एकैकामाहुतिं क्षिपेत् ।  
  
प्। ४०ब्)  
  
एवं संशोध्य दातव्यं पवित्रं गन्धसञ्ज्ञकम् ॥  
  
सर्वौषधि समालब्धं मानोन्मान विवर्जितम् ।  
सामान्यं सर्वदेवानामेकग्रन्थि शतक्रतो ॥  
  
आदित्य द्वारपालादीन्ततो गणपतिं गुरुम् ।  
अर्चयित्वा पवित्रेण शिवमामन्त्रयेत् सुधीः ॥  
  
गन्ध पवित्रमादाय पुष्पगन्धोपशोभितम् ।  
आमन्त्रितोसि देवेश सर्वच्छिद्रमच्छिद्रताम् ॥  
  
त्वत्प्रसादात् समभ्ये तु पठित्वा मन्त्रमुच्चरन् ।  
ब्रह्मादि कारणत्यागाल्लयान्तं सुसमाहितः ॥  
  
समारोप्य ववित्रन्तु पतिपत्यक्षमापयेत् ।  
वह्नावपि समारोप्य पवित्रं सम्पुटेत् ततः ॥  
  
अस्त्रं वर्महृदं पात्रे न्यस्त्वा दत्वा पवित्रकम् ।  
मन्त्रयेत् संहितामन्त्रैर्हृदं वर्मास्त्रकं पुनः ॥  
  
न्यस्त्वा संवेष्ट्यसूत्रेण हृदाभ्यर्च्य समर्पयेत् ।  
क्रिया समर्पणं कृत्वा क्षपेद्रात्रिं शिवाग्रतः ॥  
  
जपध्यान परो भूत्वा स्तुतिगीतपरोपि वा ।  
प्रातःकाले समुत्पन्ने कृत्वा चावश्यकादिकम् ॥  
  
स्नात्वा सन्ध्यामुपास्यैव पवित्रमाहरेद् विभोः ।  
ततो विसर्जयेद् देवमष्टपुष्पा पुरार्चितम् ॥  
  
अथाह्निक द्वयं कृत्वा कुर्यान्नैमित्तिकं हरे ।  
सूर्यादीनां ततो दत्वा मन्त्रैः स्वैः स्वैर्यथोदितैः ॥  
  
आत्मानम्पूजयेच्छक्र पवित्रेण गणं गुरुम् ।  
विशेषस्नपनोपेतं विस्तरं पूजयेच्छिवम् ॥  
  
विशेषा तर्पयेद्वह्निं दत्वा पूर्णाहुतिन्ततः ।  
गन्धपुष्पसमोपेतं दूर्वाक्षतसमन्वितम् ॥  
  
प्। ४१अ)  
  
पवित्रमादाय देवं ततो विज्ञापयेदिदम् ।  
सर्वदेह स्थितो देवः सर्वज्ञः सर्वगो विभुः ॥  
  
हीनाधिकं विभो कर्म त्वया दृष्टम्मया कृतम् ।  
तदनेन पवित्रेण सम्पूर्णन् त्वत् प्रसादतः ॥  
  
एवं विज्ञाप्य देवेशं पवित्रमधिरोपयेत् ।  
पवित्रारोपणे शक्र प्रयोगमधुना शृणु ॥  
  
शिवमन्त्रं समुच्चार्यमायान्तत् सुसमाहितः ।  
आत्मतत्त्वाधिपाय शिवाय तदधिरोपयेत् ॥  
  
भूयो मन्त्रं समुच्चार्य स देशान्तं शतक्रतो ।  
विद्यातत्वाधिपाय शिवाय तदधि रोपयेत् ॥  
  
पुनर्मन्त्रं समुच्चार्य शक्त्यन्तं पाकशासन ।  
शिवतत्वाधिपाय शिवाय तदधि रोपयेत् ॥  
  
पश्चान्मन्त्रं समुच्चार्य लयान्तं सुप्रसन्नधीः ।  
सर्वतत्त्वाधिपाय शिवाय तदधि रोपयेत् ॥  
  
आरोपयेत् पवित्राणि जाति युक्तानि सर्वदा ।  
अधुना जातिं प्रवक्ष्यामि पवित्रारोपणायते ॥  
  
प्राणान्तामृत संविष्टमालिखेद् वीजमादरात् ।  
ब्रह्मवर्गद्वितीयेन मूर्द्ध्निभिन्नं यथा भवेत् ॥  
  
अंवरं योजयेत् पश्चाद् द्वितीय स्वरभेदितम् ।  
जातिरेखा समाख्याता पवित्रारोपणायते ॥  
  
इत्यारोप्य पवित्राणि अर्घपञ्चसुभूर्द्धसु ।  
योजयेत् सर्वदा विद्वान् सर्वकामार्थ सिद्धये ॥  
  
स्थिरबुद्धिं प्रकुर्वीत परमीकरणन्ततः ।  
पश्चात् कुर्याज्जपं विद्वान् यथा पूर्वमुदाहृतम् ॥  
  
प्। ४१ब्)  
  
जपं कृत्वा महावाहो सम्पुटी कृत्यपूर्ववत् ।  
निवेदयेत् प्रयोगेण यथा वक्ष्यामि लक्षणम् ॥  
  
आत्मतत्त्वमधः कृत्वा शिवतत्त्वञ्च कारयेत् ।  
विद्यातत्त्व प्रभावेण यदा निष्कल गोचरम् ॥  
  
शिवाय च पदञ्चान्यत् स्वाहान्तं समुदीरयेत् ।  
जपं निवेदये देवं सर्वकर्मकरं वरम् ॥  
  
आत्मतत्त्वं विजानीयात् पूरकं सुरनायक ।  
कुम्भकं शिवतत्त्वञ्च विद्याख्यं रेचकं हरे ॥  
  
वह्नावपि समारोप्य पवित्रं पूर्ववद् यथा ।  
वलिना स पवित्रेण रुद्रादीन् पूजयेत् ततः ॥  
  
स्तुत्वा प्रणम्य नियमं प्रतिज्ञां श्रावयेत् ततः ।  
चतुर्मासं द्विमासम्वा मासैकं पक्षमेव वा ॥  
  
दशाहं सप्तरात्रम्वा पञ्चाहम्वा दिन त्रयम् ।  
दिनद्वयमथैकम्वा प्रतिज्ञां कारयेत् सुधीः ॥  
  
वित्तशाठ्यं विना विद्वान् गुरुं सम्पूजयेदथ ।  
भोजयेल्लिङ्गिनः पश्चाद् दद्याद् वस्त्रं सदक्षिणम् ॥  
  
दीनानाथादिकान् सर्वान् तद् दिने भोजयेद्धरे ।  
रात्रौ महोत्सवः कार्यः शिवाग्रे गीतनर्तनैः ॥  
  
प्रभाते तु समुत्पन्ने पवित्रं पूर्ववद्धरे ।  
अवतार्य धारयेद् यत्नात् ततो देवं विसर्जयेत् ॥  
  
नित्यकर्मोत्तरं शक्र चण्डनाथं प्रपूजयेत् ।  
पूर्ववन् मन्त्रविन्यासं गन्धधूपस्रगादिभिः ॥  
  
समारोप्य पवित्रन्तु तन्मन्त्रेणैव देशिकः ।  
शिवस्य पुष्पधूपादि निर्माल्यं स पवित्रकम् ॥  
  
प्। ४२अ)  
  
अर्पयेच्चण्डनाथस्य क्षमस्वेति वदेत् ततः ।  
प्रत्यहम्पूजयेद्यस्तु न स पापैः प्रलिप्यते ॥  
  
हीनम्वाप्यधिकम्वापि यन्मया मोहतः कृतम् ।  
सर्वन्तदस्तु सम्पूर्णं चण्डनाथतवाज्ञया ॥  
  
निर्माल्यमपनीयाथ भूमिं संशोध्य यत्नतः ।  
नद्यां नद ह्रदादौ च निर्माल्यं प्रक्षिपेत् ततः ॥  
  
नदी सरः समुद्रेषु अन्धकूपनदी ह्रदे ।  
पञ्चस्थाने ष्वदुष्टं स्यात् सर्वत्रान्यत्र दुष्यति ॥  
  
न गन्तव्यं सहस्राक्ष पवित्रे त्वविसर्जिते ।  
विसर्जिते तु गन्तव्यं स्वेच्छम्वै यत्र रोचयेत् ॥  
  
प्रायश्चित्तम्प्रवक्ष्यामि साम्प्रतन्तु शचीपते ।  
दोषव्यपोहनार्थाय धर्मस्य स्थितये पुनः ॥  
  
मोहादज्ञानतो वापि अप्रसुप्ते जनार्दने ।  
पवित्रं कारयेद् यस्तु स पापी पापमोहितः ॥  
  
पञ्चदिनमनाहारो जप्त्वा पञ्चायुतं हरे ।  
शुद्धिमेवं समभ्येति नान्यथा तु कदाचन ॥  
  
भाद्रादूर्द्धं न कुर्वीत सिद्धान्ते दोषभाग् भवेत् ।  
लक्षद्वयमघोरेण जप्त्वा चैव विशुद्ध्यति ॥  
  
दैवादज्ञानतो वापि नाषाढादि त्रये कृतम् ।  
तत्राप्येवं विनिर्देश्यं प्रायश्चित्तं पुरन्दर ॥  
  
सुशास्त्रे वर्तनन्नित्यं समयाचार पालनम् ।  
सुपरीक्ष्य प्रकर्तव्यं निषिद्धाचार वर्जनम् ॥  
  
यथाश्रुतं यथा दृष्टन्निवद्धं गुरुभिर्यथा ।  
स्वसिद्धान्ता विरोधेन तद्विलङ्घ्य विलङ्घनम् ॥  
  
सकृत्सन्ध्या विलोपे तु अजातस्य शतन्जपेत् ।  
त्रिकाललोपात्त्रिगुणं सोपवासं स कामतः ॥  
  
प्। ४२ब्)  
  
एककालार्चने लुप्ते सहस्रं दक्षिणञ्जपेत् ।  
एककालं द्विकालम्वा त्रिकालं सार्द्धरात्रिकम् ॥  
  
उपवास समोपेतं कर्मलोपे कृते सति ।  
देवार्थे चैव गुर्वर्थे काललोपेन दोषभाक् ॥  
  
शास्त्रनिन्दा गुरोर्निन्दा लिङ्गादीनां यत्र वर्तते ।  
तस्मात् स्थानाद् व्रजेद् दूरं सद्योजातं शतञ्जपेत् ॥  
  
महापातकसंयुक्ता ये चान्ये पापकर्मिणः ।  
पतिताश्चाभि शप्ताश्च ते तु वर्ज्याः प्रयत्नतः ॥  
  
अज्ञानात् सङ्गतिं कृत्वा दक्षिणस्या युतञ्जपेत् ।  
न लङ्घयेद् गुरोश्छायां न शिवस्य न लिङ्गिनाम् ॥  
  
त्रिशतं रूपिणा जप्त्वा गोकन्या स द्विजे शतम् ।  
सहस्राल्लुठिते लिङ्गे वर्तिते द्विगुणाच्छुचिः ॥   
  
अयुतं त्रिचतुर्लुठिते च्युते श्वभ्रे दशायुतान् ।  
गड्डूकाद्यभिघाते च द्व्ययुताल्लद्यूतद्दलात् ॥  
  
स्तुत्यादौ श्लेष्म संस्पर्शे दक्षिणस्या युत त्रयात् ।  
इष्टलिङ्गे हृतेनष्टे वह्निलीढे प्रमादतः ॥  
  
जप्त्वा लक्षमघोरेण तद्रूपस्थापनाच्छुचिः ।  
साधारे पतिते लिङ्गे ताले ताले युतञ्जपेत् ॥  
  
निराधारे तु द्विगुणं कल्प्यं न्यूनाधिकन्ततः ।  
अक्षसूत्रापराधे तु उक्तपादञ्चरेद् बुधः ॥  
  
अविसर्जित पात्रे तु भङ्गे वाथ विवर्तिते ।  
शतद्वयात् सहस्रान्ते तदर्द्धात् क्रमतः शुचिः ॥  
  
द्विगुणं स्थण्डिले प्राहुः प्रायश्चित्तम्मखाधिप ।  
निर्वाणे स शिवे वह्नौ त्रिरात्र समुपोषितः ॥  
  
प्। ४३अ)  
  
अयुतं रूपिणां जप्त्वा शुद्धिमिच्छन्त्य संशयः ।  
रक्षितेपि हि निर्वाणे अहोरात्रमुपोषितः ॥  
  
सहस्रं वहुरूपेण जप्त्वा शुद्ध्यति साधकः ।  
पूर्वाह्णं चैव मध्याह्नं समाप्य स्थितये तनौ ॥  
  
चरेन्माधुकरीं भिक्षां भुक्ति मुक्ति समीहकः ।  
भिक्षां याचयित्वा तु किञ्चित् स्थित्वान्यतो व्रजेत् ॥  
  
अनिवर्तितं भ्रमेद् भिक्षां ज्ञात्वा वृत्तञ्च वर्णिनाम् ।  
स्थितिं बुद्धाश्रमङ्गच्छेच्छुचि स्थाने निधाय च ॥  
  
मृद्भिः संशोध्य चरणौ करौ क्षाल्या चमेत्ततः ।  
भस्मस्नानन्ततः कृत्वा मन्त्रकायोद्य कृत् स्मरन् ॥  
  
अस्त्रं दीप्तोक्तया प्लाव्य प्रोक्ष्यतां त्रिर्विभज्य च ।  
शिवाय गुरुवे दत्वा भुञ्जीत विधिपूर्वकम् ॥  
  
आचान्तः पूर्ववत् स्नातः स्मृत्वानत्वा शिवं गुरूम् ।  
अयाचितैः स्थितिं कुर्यात् स्वधनैर्वा क्रमागतैः ॥  
  
स्वजाति दीक्षितैः स्पृष्टः स्नात्वा चम्य शतञ्जपेत् ।  
तस्मिन् न दीक्षिते स्पृष्टे स्नात्वा चम्य शतद्वयम् ॥  
  
समीप दीक्षिते स्पृष्टे स्नात्वा चम्य शतद्वयम् ।  
तस्मिन् न दीक्षिते स्पृष्टे सोप वासो जपो मतः ॥  
  
एवं बुद्ध्वा प्रकर्तव्यमितरैः पादवर्जितम् ।  
पुरुषाघोर वामाजा जातीशा ब्राह्मणादितः ॥  
  
त्रिरात्रमन्त्यज स्पर्शादं घोरस्या युताच्छुचिः ।  
स कृच्छ्रं त्र्ययुतं शक्रचण्डाल स्पर्शने दिशेत् ॥  
  
ज्ञात्वा न्यत्र प्रकर्तव्यं प्रायश्चित्तं सुराधिप ।  
अन्नाघ्रं मदिरा स्पृष्टं यदि भुङ्क्तेत्व कामतः ॥  
  
विण्मूत्र रेतसा दुष्टं लीढं वा काककुक्कुरैः ।  
  
प्। ४३ब्)  
  
कपि ग्राह शिवादक्षैर्विड्वराहैश्च दूषितम् ॥  
  
शूद्रादुच्छिष्टसम्पृक्तं पृष्टं वा त्वन्त जातिभिः ।  
कृत्वा स्नानन्निराहारः पञ्चगव्यं समाचरेत् ॥  
  
प्रतिसन्ध्यं सहस्रन्तु जपेदघोरं समाहितः ।  
त्रिदिनन्नक्तभोजी स्यात् त्रिःस्नायी ध्यान तत्परः ॥  
  
देवमिष्ट्वा चतुर्थेह्नि सहस्रं होमयेत् ततः ।  
उपवासस्तथा नक्तं पञ्चगव्यं विशुद्धये ॥  
  
क्षत्रिये ध्यान निष्ठे तु शुद्धिमेवं विनिर्दिशेत् ।  
त्रिकालात् प्लवनं वैश्य सकृच्छूद्रे विनिर्दिशेत् ॥  
  
अकामाद् द्विगुणं कामात् सर्वेषां परिकीर्तितम् ।  
गृञ्जनालावुलशुनं पलाण्डुकवकानि च ॥  
  
अमेद्ध्योद्भवमांसं भुक्ता स्यान् निरसनस्त्र्यहम् ।  
मत्स्यकण्टक साम्वूक नखञ्चैव कपर्दिका ॥  
  
पीत्वा नवोदकं मन्त्री पञ्चगव्योप वासकम् ।  
कृमिकीटाभिसम्पृक्तं भुक्ता कान्तेन शुद्ध्यति ॥  
  
मक्षिका कीटकेशैस्तु दुष्टं त्यक्ताल्प मोदनम् ।  
भस्म संस्पृश्य सम्प्रोक्ष्य शेषं भोज्यन्न दुष्यति ॥  
  
पीतशेषन्तु यत्तोयं प्रमादाद्यदि तत् पिवेत् ।  
उपोष्य रजनीमेकां पञ्चगव्येन शुद्ध्यति ॥  
  
पिवन्तोयं पतत्पन्ने तदन्नं योन्ति मोहितः ।  
सहस्रं रूपिणी जप्त्वा पञ्चगव्येन शुद्ध्यति ॥  
  
भुञ्जानस्य गुदस्रावे उच्छिष्टस्येन्द्रिय शुर्ते ।  
आदौ शौचन्ततः स्नानमाचान्तः पुनराचमेत् ॥  
  
सहस्रं रूपिणा जप्त्वा सोप वासो विशुद्ध्यति ।  
  
प्। ४४अ)  
  
अनाचान्तः पिवेत् तोयं भक्षयेद् वाथ मूत्रयेत् ॥  
  
अजप्त्वाघोरं विनाहारः पञ्चगव्येन शुद्ध्यति ।  
अधोच्छिष्टो यदा मन्त्री विष्टामद्यादि नाहतः ॥  
  
स्नात्वो पोष्य जपेद् घोरं पञ्चगव्येन शुद्ध्यति ।  
विना यज्ञोपवीतेन पिवति भुङ्क्ते यदा नरः ॥  
  
पञ्चगव्य निराहारो जप्त्वा घोरं विशुद्ध्यति ।  
उच्छिष्टस्तु यदा स्पृष्ट उच्छिष्टैर्वेणुकादिभिः ॥  
  
स्नानं शौच निराहारः पञ्चगव्य जपाच्छुचिः ।  
घोषार्करुक्मरौप्याणां वङ्गसीसकयोरपि ॥  
  
भस्माम्लवारिणा शुद्धिर्निर्लयं स्याद् यदा हरे ।  
शङ्खशाम्वूक शुक्तीनां तेजसवच्छुद्धिरिष्यते ॥  
  
क्वथितं शुद्ध्यते क्षीरं दधि शुद्धिर्निगद्यते ।  
दधिपात्रान्तरे धृत्वा वीक्षयेत् तदनन्तरम् ॥  
  
अन्नादि लेपनिर्मुक्तं प्रोक्षणाच्छुद्ध्यते दधि ।  
सुतप्तस्य श्रुतस्याथ शुद्धिराज्यस्य कीर्तिता ॥  
  
एवम्मधुगुडादीनाम् प्रोक्षणादग्नि योगतः ।  
स तृणा चैव स क्षोदा सोच्छिष्टा तु स लेपिका ॥  
  
सतृणा प्रोक्षणाच्छुद्धा सक्षोदामार्जनाधिका ।  
सोच्छिष्टा गोमयोद्वृष्टा पूर्वसंस्कार शोधिता ॥  
  
स लेपान्तक्षितां कृत्वा घृष्ट्वा गोमय वारिणा ।  
मार्जयेत् प्रोक्षयेत् पश्चाद् भूमि शुद्धिरुदाहृता ॥  
  
अन्यच्छुद्ध्यन्तरं वक्ष्ये समासात् पाकशासन ।  
सुस्नातश्च समाचन्तः शुद्धवासाः शुचिः पुमान् ॥  
  
प्। ४४ब्)  
  
पितृदेवोपयुक्तानाम् प्रत्यहं शौचमिष्यते ।  
त्यागे परिधान वस्त्राणां प्रावरणस्य मलागमे ॥  
  
रजक क्षालितं वस्त्रं पुनर्द्धौतं विशुद्ध्यति ।  
वर्मणां रज्जु वस्त्राणां शुद्धिः स्यात् क्षार वारिणा ॥  
  
कौशेयाविकयोरुषैः क्षौमाणां गौरसर्षपैः ।  
श्रीफलैरंशु पट्टानां कुतपानामरिष्टकैः ॥  
  
तृणकाष्ठादिकं सर्वं प्रोक्षणाच्छुद्धिमेति हि ।  
शुद्धानां संहतानान्तु प्रोक्षणाच्छुद्धिरिष्यते ॥  
  
संहतानां वहूनान्तु यद्यल्लेपेन दूषितम् ।  
तत्तत्त्यक्ता तृणादीनां शोधयेत् स्याद् यथा शुचिः ॥  
  
कारूहस्ताकरं द्रव्यं शुद्धं पुण्यं प्रसारितम् ।  
फलानां क्षालनाच्छुद्धिर्विनादोषं पुरन्दर ॥  
  
दशाहाच्छुद्ध्यते विप्रो द्वादशाहेन भूमिपः ।  
वैश्यः पञ्चदशाहेन शुद्धिः शूद्रस्य मासिका ॥  
  
अनुष्ठान विहीनानां याति मात्रात् पुरन्दर ।  
वेदवेदाङ्ग सम्पन्नस्त्वाहिताग्निस्तु स द्विजः ॥  
  
शुद्ध्यते तत्क्षणात् स्नानाज्ज्ञात्वान्यत्र प्रकल्पयेत् ।  
अमद्यपाः कुलीनाश्च नित्यं धर्मपरायणाः ॥  
  
शूद्राः शुद्ध्यन्ति पक्षेण नात्र कार्या विचारणा ।  
उद्वाहिताश्च तस्रो वै ब्राह्मणेन यदास्त्रियः ॥  
  
सूतकन्तु क्रमात् तासां दशषट् द्व्येक वासरम् ।  
शवेन शुद्ध्यते वृद्धिर्न वृद्ध्या शुद्ध्यते शवः ॥  
  
सर्वेषां वृद्धि वद्धानौ प्रवेश्यां नास्ति सूतकम् ।  
नृपाणां कारुकाणाञ्च दासीनाञ्च सूतकम् ॥  
  
प्। ४५अ)  
  
मृतके तु पृथक् पाकं कुर्याद् योगं नतैः सह ।  
त्यक्तुं न चेदसौ याति तदा शुद्धिर्भवे त्र्यहात् ॥  
  
संसनात् पूर्ण गर्भस्य स्नाना देव विशुद्ध्यति ।  
जीवन्यातो यदि श्रेयान् मृतो वा जायते यदि ॥  
  
शावाशौचं न कर्तव्यं सूतीशौचं समारभेत् ।  
आनामकरणात् सद्य एकाहो दन्त जन्मनः ॥  
  
चूडायास्त्रिदिनम्प्रोक्तं तत्राग्न्यधिकमव्रतात् ।  
अतोर्द्ध्वं पूर्वच्छुद्धिः सर्ववर्णेष्वियं स्थितिः ॥  
  
अहस्त्वदन्त कन्याया दन्ताया द्विदिनम् भवेत् ।  
खभ्रादिषु च विज्ञेयं मातुलान् पाञ्च मातुले ॥  
  
देशान्तरे पृथक् पिण्डे स्नानं स्यात् तद्गुरुम्विना ।  
पशुत्वं संस्कृतं येषां सम्यग् निर्वाण दीक्षया ॥  
  
तस्य सम्पर्क शून्यस्य न स्यातां मृतसूतके ।  
अतश्च परतो देवः सम्पूज्यः सूतके सति ॥  
  
परान्नभोजना नित्यं परान्नद्रविण क्रियः ।  
गृहस्थः सर्वकर्माणि नित्यादन्यानि वर्जयेत् ॥  
  
द्रव्यैः सङ्कल्पितैः पूर्वं सूतकान् मृतकादपि ।  
धर्मार्थ दीक्षितैः पूजा कार्या चोत्पादितैस्तथा ॥  
  
पृथक्पाकं विनापुम्भिर्लोकदीक्षानुसारिभिः ।  
अन्तर्यागः प्रकर्तव्यो जपः स्नानादिकाः क्रियाः ॥  
  
प्रायश्चित्तं समादेश्यमन्यथा निश्चिता स्थितिम् ।  
एवं हि वर्त्तमानस्य त्रिधा सिद्धिर्न दूरतः ॥  
  
प्। ४५ब्)  
  
दुःस्वप्न दर्शने स्नानं रेतोत्सर्गे शतक्रतो ।  
अघोराष्ट शतञ्जाप्यन्तथा सम्भाष्य चाधमम् ॥  
  
अद्भिः संशुद्ध्यते गात्रं सलेपन्तन्मृदाम्बुभिः ।  
देवचण्डगुरोर्द्रव्यं भक्षितं यद्य कामतः ॥  
  
लक्षपादन्तदादेयाद् द्विगुणन्नैष्ठिके मतम् ।  
अथाक्रम्य तु निर्माल्यञ्जपेत् पञ्चशतानि तु ॥  
  
त्रिगुणङ्कामतो ज्ञेयं पञ्चगव्यसमन्वितम् ।  
यन्निर्माल्ये न संस्पृष्टन्तदाहारोपजीविना ॥  
  
अष्टांशोनन्तु निर्माल्यं दानलङ्घन भक्षणात् ।  
लङ्घयेद् यस्तु निर्माल्यं दद्याद ज्ञानतोपि वा ॥  
  
गुणायुतञ्जपेद् घोरं तथा पोष्य विशुद्ध्यति ।  
निर्माल्य स्पर्शने त्याज्यं पुण्यद्रव्यन्तथौषधम् ॥  
  
स विकारं पयस्तोयन्तथेक्षु हिङ्गुजीरकम् ।  
सैन्धवाद्यं स कर्पूरं कटुकाद्यं स तण्डुलम् ॥  
  
घृष्टं स चन्दनं भस्म वेणुमृण्मय दारवम् ।  
सर्वं त्याज्य समुद्दिष्टं धान्याद्यं प्रोक्षितं शुचि ॥  
  
एवमन्यत्र वोद्धव्यं ज्ञात्वा द्रव्य वलावलम् ।  
शोधयेत् सर्वदा धीमान शुद्धे वन्धनं ध्रुवम् ॥  
  
हुतं यस्यापवर्गेच्छा स शुद्धौ कृत निश्चयः ।  
शुद्धि निष्ठ प्रतिष्ठस्य सिद्धिमुक्ती न दूरतः ॥  
  
अशीतिर्यस्य वर्षाणि वालो वाप्यू न षोडशः ।  
प्रायश्चित्तार्द्धमर्हन्ति स्त्रियो व्याध्यादि पीडिताः ॥  
  
प्। ४६)  
  
तत्रापि च परिक्लेशं ज्ञात्वार्द्धार्द्धम् प्रकल्पयेत् ।  
सुदुष्करं स्वयङ्कर्तुमक्षमाद् द्विगुणोन्यतः ॥  
  
दशोर्द्धं त्रिशतं यावज्जपात् स्नानेन शुद्ध्यति ।  
स नक्तम्पञ्चमं यावत् सोपवासन्तदूर्द्ध्वतः ॥  
  
तत्त्रिधायुत सञ्जापे तद्वृद्ध्याद्विगुणन्ततः ।  
तदर्द्धेन तु संयोगी तस्याप्यर्द्धन्तु शङ्करे ॥  
  
देशं कालं वयः शक्तिञ्जाति भक्तिङ्क्रियाक्रमम् ।  
सुविचार्य प्रदातव्यं नोपवासोरुगन्विते ॥  
  
शिवार्पितैक चित्तानां सुवृत्तानाम् पुरन्दर ।  
प्रायश्चित्तं समाख्यातं नोकुवृत्ति स्थितात्मनाम् ॥  
  
सप्तकोटि प्रविस्तीर्णान् मोहचूरान्मया तव ।  
व्याख्यातं सारमादाय लक्षग्रन्थेन सुव्रत ॥  
  
पुनः पृष्टः समासेन त्वयाहं सुरनायक ।  
तदाख्यातन्तदर्द्धेन मोहचूरम्मयाहरे ॥  
  
सिद्धिसारसहस्रैस्तु युग्मचन्द्रैस्तदन्ततः ।  
योगज्ञानादि संयुक्तं व्याख्यातं शास्त्रमुत्तमम् ॥  
  
सुसङ्क्षेपं सुगम्भीरम् प्रतिष्ठा तन्त्रमुत्तमम् ।  
चतुर्गोचर सम्बद्धं भूयः ख्यातन्तदन्तरम् ॥  
  
न देयं दुष्टसत्वानां निन्दातर्कानु वर्तिनाम् ।  
गुरुदेव द्विषां शक्र देशिकादि द्विषान्तथा ॥  
  
एते चान्ये च ये केचिद् दुष्टसत्वाः पुरन्दर ।  
तेषां शास्त्रं सदारक्ष्यम् प्रायश्चित्तमतो न्यथा ॥  
  
प्। ४७)  
  
गुरुदेवाग्नि भक्ताय श्रद्दधानाय सुव्रत ।  
तस्मै देयमिदं शास्त्रमित्याह भगवाञ्छिवः ॥  
  
इत्याग्ने ये महातन्त्रे प्रतिष्ठा तन्त्रं मोहचूडोत्तरम् ।  
  
सम्पूर्णम् ॥ शुभम् ॥ शिवम्भूयात् ॥  
  
सम्वत् ६०६ फाल्गुनवदि १० भौमे श्रीमद्भोगलेसरमठावस्थित   
पण्डिताचार्यभट्टारक श्रीसर्वगणेन पुस्तकं लिखितमिति   
पुष्पिकान्तलेखयुतस्य प्राचीनदेवाक्षरलिपिमयस्य प्राचीनताडपत्र   
पुस्तकस्याधारेण १९८२ वैक्रमवर्षे ज्येष्ठमासे श्रीमहाराजाधिराज   
त्रिभुवनवीरविक्रमशाह देवविजयराज्ये प्रधान सचिव श्री ३   
महाराजचन्द्रसंशेरजङ्गराणा प्रतिपालिते नेपालदेशे   
काष्ठमण्डपराजधान्यां श्रीमद्राजगुरुमान्यवर हेमराज   
विद्वद्वरैर्गणेशदत्तशर्म द्वारा लिखितमिदं पुस्तकम् ॥ अस्याधार   
भूतस्य ताडपत्र पुस्तकस्य प्राचीनतया तत्प्रतिलिपी कृतस्य   
पुस्तकान्तरस्यापि त्रिशताब्दपूर्वप्राचीनता दर्शनेन तदुल्लिखित ८०६   
सम्वत्सरो नेपालसम्वत्सराद्भिन्नो वैक्रमादिः सम्भाव्यते ॥  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          