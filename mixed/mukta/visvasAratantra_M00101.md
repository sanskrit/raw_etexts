---
Catalog number: M00101
Description: Typed from edition by Chatterjee published in Calcutta, Bengal end of
  19th century. Printed in Bengali characters.
Editor:
- Chatterji
Publication city:
- Calcutta
Publication country: India
Publication year:
- Pre-1900
Subjects:
- tantric / āgamic literature
- tantra / āgama
Uniform title: visvasāratantra
title: विस्वसारतन्त्र
title_iast: visvasāratantra

---
  
  
  
  
  
  
विश्वसारतन्त्रम्  
  
  
प्रथमः पटलः ।  
  
प्रणम्य शङ्करं गौरीं सदानन्दविवर्द्धिनीम् ।  
सुखमोक्षप्रदां रम्यां महाकालेन धीमता ॥ १ ॥  
  
क्रियतेऽदोमहातन्त्रं तन्त्राणां सारमुत्तमम् ।  
तत्र प्राक् पार्वती शम्भुं प्रतिपप्रच्छ तद् यथा ॥ २ ॥  
  
कैलासे पर्वते रम्ये नानाधातुसमन्विते ।  
सिद्धगन्धर्वसङ्घैश्च सेविते पर्वतोत्तमे ॥ ३ ॥  
  
नानामुनिसमाकीर्णे नानासुरसमन्विते ।  
लताजालसमाकीर्णे नानातरुसमन्विते ॥ ४ ॥  
  
सुवर्णे मातृकावर्णे मूर्तिमद् भिरुपासिते ।  
ब्रह्मादौर्देवसङ्घैश्च सेविते पर्वतोत्तमे ॥ ५ ॥  
  
गङ्गानिर्झरसंसक्त-वहूपाषाण शोभिते ।  
पार्वती प्राह देवेशं सर्वभूतहिते रतम् ॥ ६ ॥  
  
  
श्रीपार्वत्युवाच ।  
  
  
  
देवदेव जगन्नाथ योगशास्त्रविशारद ।  
रहस्यं प्रष्टुमिच्छामि किञ्चित् त्वां भक्तवत्सल ॥ ७ ॥  
  
गुह्याद् गुह्यतरं साक्षाद् यत् किञ्चित् सुरसत्तम ।  
रहस्यं वद देवेश यत् सुरैरपि दुर्लभम् ॥ ८ ॥  
  
यन्त्राणां मन्त्रवर्णानां सृष्टिरुत्पत्तिलक्षणम् ।  
स्मृतिशास्त्रवर्षकृतां यत् किञ्चित् स्थिरजङ्गमम् ॥ ९ ॥  
  
भूतं भव्यं भविष्यञ्च पाठस्य लक्षणं परम् ।  
शालग्रामस्य माहात्म्यं तीर्थानां पर्वतस्य च ॥ १० ॥  
  
षट्कर्मणश्च माहात्म्यं शक्तिमाहात्म्यमुत्तमम् ।  
मन्त्राणां साधकानाञ्च साधनस्य महेश्वर ॥ १२ ॥  
  
वर्षकृत्यस्य माहात्म्यं उपरागस्य वै तथा ।  
पत्रपुष्पस्य माहात्म्यं साध्यस्य च तथैव च ॥   
  
बलिदानस्य माहात्म्यं पशुपक्ष्यादिकस्य च ।  
कर्मणश्च तथा कृत्यं देहस्य च तथैव च ॥  
  
मुद्रासनस्य योगस्य धारणाध्ययनस्य च ।  
वर्णानां वर्णमाहात्म्यं तथा कर्तव्यकर्मणः ॥   
  
देवस्य विहितस्यापि धर्म्माधर्म्मस्य तत्परं ।  
युगानां युगमानस्य ज्योतिः शास्त्रस्य वै तथा ॥  
  
काव्यशास्त्रस्य माहात्म्यं शब्दब्रह्म ततः परं ।  
देहस्य देहयोगस्य कुण्डस्य यज्ञकर्मणः ॥   
  
ब्रह्माण्डस्य च माहात्म्यं भूतभव्यभविष्यतः ।  
देहस्य च तथा तस्य परलोकस्य वै तथा ॥   
  
आयुर्वेदस्य माहात्म्यं च भक्तान्नक्तं ततः परं ।  
  
कथयमास मन्त्राणां आचाराणां तथैव च ।   
  
तस्यास्तद्वचनं श्रुत्वा विहश्य जगदीश्वरः ॥   
  
कथयामास तत् सर्वं  प्रश्नानां प्रश्नमुत्तमम् ॥  
  
  
श्री ईश्वर उवाच ।  
  
  
साधु देवि त्वया पृष्टं साधु लोकहितं परम् ।  
कथयिष्ये सुगोप्यं वै शृणुष्वावहिता भव ॥   
  
योगशास्त्रस्य माहात्म्यं कथयामि सुरप्रिये ।  
आगमन्त विना योगं न बोधयति मानवः ॥   
  
आगतः शिववक्त्रेभ्यो  गतश्च गिरिजामुखे ।  
मलत्रयव्यपारत्वात् तस्मादागम उच्यते ॥   
  
आदौ देहं प्रवक्ष्यामि तत् शृणुष्व युथायुथं ।  
विना देहे आगमस्य प्रकाशः क्रियते कुतः ॥  
  
कारणं परमब्रह्म कार्य्यो हि वाचकात्मकः ।  
वाच्यवाचकमात्रेण तत् सर्वं वाचकं भवेत् ॥   
  
वाचावाचेन या येन परं ब्रह्मानुमीयते ।  
वाचको हि हरिः साक्षात् वाच्यश्च परमेश्वरः ॥  
  
आसीच्छक्तियुतो देवः सदाशिव इति श्रुतः ।  
शुद्धः सनातनो नित्यः सच्चिदानन्दरूपकः ॥  
  
अक्षरं परमं ब्रह्म अच्युतः शुद्धनिर्मलः ।  
गुणत्रयात्मकः श्वेतः सृष्टिमूलमुदाहृतः ॥  
  
सदाशिवेति विख्यातश्चित्स्वरूप इति स्मृतः ।  
शब्दब्रह्मात्मको विष्णुर्योगीन्द्रः सुरनायकः ॥  
  
तस्य क्रीडाविभागेन इयं सृष्टिर्व्वितन्यते ।  
काले मायारतः सोथ संसृजेत् सचराचरम् ॥  
  
मायया सह तस्यापि अहं तत्वं मनन्ततः ।  
अहं तत्वाद् विकुर्वाणः सर्वञ्च सचराचरम् ॥  
  
अहङ्कारात्मकं सर्वं जगत् स्थावरजङ्गमम् ।  
क्रीडया सकलं विश्वं संसृजेज्जगदीश्वरः ॥  
  
इच्छावतेभा उत्पात्य वहवो जज्ञिरे पुरा ।  
विघ्नाश्च जज्ञिरे पूर्वं धर्मकर्म ततः परम् ॥  
  
धर्मो हि शास्त्ररूपेण योगेन जायते प्रिये ।  
विघ्नानां पूजनं तत्र ततः कुर्य्याद् विधानतः ॥  
  
अथ [अर्थ] योगं  प्रवक्ष्यामि शृणुष्व कमलानने ।  
सदाशिवाद् भवेदिच्छा कालयोगसमन्विता ॥  
  
गुणक्षोभकरी सा तु सर्वसम्मोहकारिणी ।  
आद्या परा महामाया नित्यानिष्टविनाशिनी ॥  
  
सुखदा शुभदा नित्या सर्वभूतेषु संस्थिता ।  
न मायायोगयुक्तेन सृष्टिरेषा भवेदिति ॥  
  
(प्। २) यदा तुष्टा भवेन्माया तदा सिद्धिमुपालभेत् ।  
दैवी ह्येषां गुणमयी सर्वभूतसमन्विता ॥  
  
तस्याः क्रीडाविभागेन सृष्टिरेषा भविष्यति ।  
यस्यां सर्वं समुद्भूतं यस्यामद्यापि तिष्ठति ॥  
  
लयमेष्यति कालान्ते तस्मै [तस्यै] देव्यै नमो नमः ।  
या ब्राह्मी वैष्णवी रौद्री देवी प्रज्ञा शिवा तथा ॥   
  
सर्वभूतस्थिता माया तस्मै [तस्यै] देव्यै नमो नमः ।  
दर्पणप्रतिबिम्बेन यथा माया प्रदृश्यते ॥  
  
बहूउमिथ्या यथानित्यं तथा सृष्टिषु पार्वति ।  
माया सेच्या सदा नित्या माया पूज्या सदा प्रिया ॥  
  
माया स्तुत्या सदा देवि वन्दनीया पुनः पुनः ।  
मायया तु विना सृष्टेर्नास्ति उत्पत्तिकारणम् ॥  
  
सर्वत्र सर्वभूतेषु स्थावरेषु चरेषु च ।  
ज्योतिर्ब्रह्ममयीं देवीं लक्षते सचराचरम् ॥  
  
लोभमोहकामक्रोधाः सगुणा निर्गुणा तथा ।  
कालयुक्ता यदा सैव तदा सर्वं विधीयते ॥  
  
कालमायामयी भूत्वा गुणक्षोभं नयेत् सदा ।  
कालेन प्रेरयेन्मायां सृष्टेरुत्पत्तिहेतवे ॥  
  
या मूलप्रकृतिः प्रोक्ता सा माया परिकीर्तिता ।  
यो ह्ययं सदाशिवः प्रोक्तः स एव पुरुषः परः ॥   
  
एकं ब्रह्म द्विधा भूत्वा सृष्टिरेषा विधीयते ।  
अर्द्धेन पुरुषो भूत्वा अर्द्धेन वनिता तथा ॥  
  
तावुभौ तु समौ भूत्वा सृष्टिव्यक्तिं नयेत् सुधीः ।  
यथा सदाशिवः प्रोक्तस्तथा माया प्रकीर्तिता ॥  
  
यथा माया तथा चार्द्धा तथा चैव सदाशिवः ।  
यथा गृहे प्रदृश्येत गृहिणी गृहपालयोः ॥  
  
तथा शिवस्य सा नित्या शिवानी मूलरूपिणी ।  
गृहिणी परिहीनस्य यथा गृहपतेर्गतिः ॥  
  
तथा भवति देवेशि तथैव च सदाशिवः ।  
तस्मान्माया सदा वन्द्या पुजनीया परात् परा ॥  
  
ब्रह्मा विष्णुश्च रुद्रश्च ईश्वरोऽन्ये च ये पराः ।  
सर्वे ते मायया देहं लभन्ते नात्र संशयः ॥   
  
अर्च्चियो ये यथा भूमौ भास्करस्य गभस्तयः ।  
ब्रह्मवस्तु तथा भूत्वा मायया व्यापकं महत् ॥  
  
न तु ब्रह्मातिरिक्तः स्यात् जगत् स्थावरजङ्गमम् ।  
मायया वशगाः सर्वे ब्रह्म-विष्णु-शिवादयः ॥  
  
न मायावशगाः केचिन् महाकालवचो यथा ।  
सर्वदा सर्वभावेन माया सेव्या दिवानिशम् ॥  
  
स्थूलं प्रकाशयेत् सूक्ष्मं स्थूलं सूक्ष्मार्थमाश्रयेत् ।  
न हि स्थूलाद् विना देवि सूक्ष्मं याति प्रकाशनम् ॥  
  
यदिहास्थि तदान्यत्र यन्नेहास्थि न तत् क्वचित् ।  
आगमस्य समो ग्रन्थः सदा नास्थीह भूतले ॥  
  
किमन्यैरसदालापैर्यत्रायुर्व्ययतामिषात् ।  
निद्रया ह्रियते देवि व्यवायेन च वायवः ॥  
  
दिवाचार्थेह या देवि कुटुम्बभरणेन च ।  
सर्वत्र सर्वकालेषु जाग्रत् स्वप्नसुषुप्तिषु ॥  
  
वन्दनीया सदा स्तुत्या पूजनीया च सर्वदा ।  
श्रोतव्या कीर्तितव्या च माया नित्या नगात्मजे ॥  
  
यदा माया भवेत् तुष्टा आद्या संवित्प्रदायिनी ।  
हरिर्ब्रह्मा शिवः सर्वे लभेयुस्तोषमुत्तमम् ॥  
  
ब्राह्मणाः क्षत्रिया वैश्याः स्त्रियः सर्वं महेश्वरि ।  
श्रोतव्या कीर्तितव्या च हरेर्माया दिवानिशम् ॥  
  
अथ सृष्टिं प्रवक्ष्यामि स्थूलबोधस्य हेतवे ।  
स्थूले निर्जित्य चात्मानं तदा सूक्ष्मं विशेद् धिया ॥  
  
(प्। २ब्) यत् तु सूक्ष्मं महेशानि तत्सृष्टेर्गोचरं न हि ।  
अनुमानेन तद्भाव्यं तत् सर्वं शास्त्रवर्त्मना ॥  
  
सूक्ष्मं यत् परमं ब्रह्म तत् दुर्गे गोचरम् न हि ।  
तत् तु सर्वं समाधौ च तत् सर्वं शास्त्रवर्त्मना ॥  
$$$$$$$$$$$$$$$  
सूक्ष्मं यत् परमं ब्रह्म आत्मनोगोचरं न हि ।  
तत् सुभाव्यं महेशानि तत् सर्वं शास्त्रवर्त्मना ॥  
  
सर्वेषां लोचनं देवि बुद्धिशास्त्रं प्रचक्षते ।  
स्थिरचित्तेन भक्त्या च असं सर्गसमन्वितैः ॥  
  
श्रोतव्यं सर्वदा शास्त्रमागमः सर्वकालतः ।  
श्रवणाज्जायते भक्तिर्भक्त्या चैव प्रपूजयेत् ॥  
  
पूजनाज्जायते ज्ञानं ज्ञानाद् भूतानि शोधयेत् ।  
आत्मनः शुद्धितां प्राप्य दृढचित्तः प्रजायते ॥  
  
दृढचित्ते समाधिः स्यात् समाधेर्मोक्ष उच्यते ।  
मायासेवां विना न स्यात् मुक्ति ज्ञानञ्च शोभनम् ॥  
  
चतुर्विधविधानं स्यात् पुर्वादिषु यथाक्रमम् ।  
पृथिव्या यधादेशे च सुमेरुः पर्वतः स्थितः ॥  
  
तत् पूर्वादिषु विज्ञेयः सर्वशास्तेष्वयं विधिः ।  
आचारो मन्त्र यन्त्राणां देशभेदे च सर्वतः ॥  
  
कर्तव्यं सर्वभावेषु महाकाल वचो यथा ।  
विद्या वा पाथवाविद्या द्वावेते मायया वृते ॥  
  
विद्या तु सर्वदा सेव्या नापविद्या कथञ्चन ।  
या विद्या सा महामाया सा तु सेव्या सदा बुधैः ॥  
  
अविद्या कर्मबन्धः स्यात् बन्धाज्ज्ञानं विनश्यति ।  
ज्ञाननाशात् भवेद्धानिर्हानौ संसरणं पुनः ॥  
  
संसारात् तु भवेद्धानिघोरं नरकमेव च ।  
तस्मादविद्यां कुत्रापि न सेवेत् मोक्षमिच्छुकः ॥  
  
शिवस्तु द्विविधः प्रोक्तः सगुणो निर्गुणस्तथा ।  
निर्गुणः प्रकृतेरम्यः सगुणः सकलात्मकः ॥  
  
सकलात्मकादियं सृष्टिः कथ्यते ब्रह्मणा पुरा ।  
सगुणं निर्गुणं वापि कथ्यते शृणु पार्वति ॥  
  
यदुक्तं ब्रह्मणा पूर्वं यदुक्तं विष्णुना पुरा ।  
सदाशिवेन यत् प्रोक्तं तत् सर्वं प्रवदाम्यहम् ॥  
  
ऋषिभिस्तु पुराप्रोक्तं भारतीं शुभलक्षणाम् ।  
तान्ते सर्वं प्रवक्ष्यामि शृणुष्व कमलानने ॥  
  
वाच्यं हि परमं ब्रह्म वाचका अक्षराः स्मृताः ।  
आश्रयाश्रयिभावेन तत् सर्वं प्रवदाम्यहम् ॥  
  
क्षरतीति क्षरः प्रोक्तः सर्वतन्त्रसमन्वितः ।  
तन्नास्ति यत्र तत्रापि अक्षरः परिकीर्तितः ॥  
  
यथा धातुषु देहस्य उत्पत्तिः परिकीर्तिता ।  
तत्र यत् परमं ब्रह्म तत् सर्वं प्रवदाम्यहं ॥  
  
सदाशिवो भवेदग्निस्तदा घोषस्ततः परः ।  
अघोषश्चैव सङ्घोषो महाप्राणस्ततः परः ॥  
  
महाप्राणात् सुघोषश्च तस्माच्चैव अनाहतः ।  
अनाहताद्धनिश्चैव तस्मान्नादः सुरेश्वरि ॥  
  
नादाद् तवेत्तदा बिन्दुर्बिन्दुन्तु शशिसुर्य्ययोः ।  
(प्। ३) शैवात्मिका भवेत् सृष्टिः सृष्टिरेषा विधा स्मृता ॥  
  
सा सृष्टिः सर्वतन्त्रेषु कीर्तिता सात्विकी शुभा ।  
अथ शैवात्मिका सृष्टिः कथ्यते क्रमयोगतः ॥  
  
शिवः शक्तियुतः साक्षात् सा हङ्कारसमन्वितः ।  
न हि शक्तिं विना देवि सृष्टिरेषा विधीयते ॥  
  
क्षेत्रं विना यथा चैव वीजोत्पत्तिर्न दृश्यते ।  
शक्तेरिच्छा भवेद् देवि यदा सृष्टिस्तदा भवेत् ॥  
  
दर्पणप्रतिबिम्बेषु प्रतिबिम्बं महेश्वरि ।  
यपेयं सृष्टिरुत्पत्तिः कथ्यते शृणु पार्वति ॥  
  
सृष्टिस्तु द्विविधा चासीत् मानसी मैथुनी तथा ।  
पुराकृतयुगे सृष्टिर्मानसेभूत् प्रजापतेः ॥  
  
तेनैच्छत् कामाकर्माणि वासुदेवपरायणा ।  
तत्र क्रोधमभुद्विष्णो रूपसर्गस्ततः परम् ॥  
  
ते तु क्रोधरशात् सर्वे जगत् क्षयपरायणाः ।  
रजोगुणात्मिका सृष्टिस्तदा भवति तत् परा ॥  
  
चन्द्रसूर्यात्मकोबिन्दुर्नादश्च त्रिगुणात्मकः ।  
चन्द्रसूर्यात्मकामन्त्राः कथिताः पद्मयोनिना ॥  
  
बिन्दुः शिवात्मको ज्ञेया नादश्च जगदीश्वरी ।  
शक्तेः सम्भोगमात्रेण भवेन्नादः क्रियापरः ॥  
  
नादाद् भवेन्महाबिन्दुः स च कर्मपरायणः ।  
बिन्दुः सर्वात्मकः सर्वशास्त्रेषु परिकीर्तितः ॥  
  
ब्रह्मा विष्णुश्च रुद्रश्च त्रिविधा परिकीर्तिताः ।  
रजः सत्वः तमश्चैव त्रिगुणाः सर्वसम्मताः ॥  
  
सर्वेषु भूतवर्गेषु त्रिगुणाः परिकीर्तिताः ।  
देवता त्रिविधा देवि तमोरजः समत्वयुक् ॥  
  
तेषां तु लक्षणं तत् तत् पश्चात् सर्वं वदाम्यहम् ।  
बिन्दौ भवेन्महादेवि शब्दब्रह्मशिवात्मके ॥  
  
गुणत्रयं भवेद् बिन्दौ सिद्धयः शुभदायकाः ।  
योगशास्त्राणि तत्रैव जायन्ते कमलानने ॥  
  
तत्त्वशास्त्राणि तत् पश्चात् मोक्षशास्त्राणि तत् परम् ।  
ज्ञानशास्त्राणि तत् पश्चात् पुराणानि ततः परम् ॥  
  
महापुराणशास्त्राणि पारहंस्यानि तत् परम् ।  
दीनांशतत्वशास्त्राणि जायन्ते तदनन्तरम् ॥  
  
ब्राह्मणाः क्षत्रिया वैश्याः सर्वे बिन्द्वात्मकाः स्मृताः ।  
वेदशास्त्रादयः सर्वे सर्वे बिन्द्वात्मकाः स्मृताः ॥  
  
अथ बिन्दोर्विभागेन शब्दस्त्वेको भवेन्महान् ।  
अवाचां परमं ब्रह्म अदृश्यञ्च विशेषतः ॥  
  
शब्दब्रह्म हि तत् प्राहूः सर्वागमविशारदाः ।  
अथ कामाञ्च यद् वस्तु ज्ञानेन परिगीयते ॥  
  
शब्दब्रह्मं तदेवाहूः सर्वतन्त्रविशारदाः ।  
सुप्तोश्यानावरोहत्वात् प्रोक्तोनेतादृशोरवः ॥  
  
शब्दक्षेत्रेति त्वां प्राह साक्षाद् देवः सदाशिवः ।  
अनाहतेषु चक्रेषु स शब्दः परिकीर्त्त्यते ॥  
  
अनाहतं महाचक्रं हृदये सर्वजन्तुषु ।  
तत्र ओङ्कार इत्युक्तो गुणत्रयसमन्वितः ॥  
  
शिवोब्रह्मा तथा विष्णुरोङ्कारेषु प्रतिष्ठिताः ।  
अकारश्च भवेद् ब्रह्मा उकारः सच्चिदात्मकः ॥  
  
मकारो रुद्र इत्युक्त इति वर्णस्य कल्पना ।  
अकारे च भवेद् विष्णु रुकारे च प्रजापतिः ॥  
  
मकारे च भवेद् रुद्र इति वा वर्णनिर्णयः ।  
(प्। ३ब्) इत्येरं सर्वतन्त्रेषु कथिता पद्मयोनिना ॥  
  
तस्मिन्नेव क्षणे बिन्दुः स भवेद् द्विविधः प्रिये ।  
भक्ति युक्तात्मको बिन्दुरिति वेदेषु निश्चयः ॥  
  
रौद्री वामा तथा ज्येष्ठा त्रिविधा शक्तिरुत्तमा ।  
रौद्री रुद्रप्रिया शक्तिः सदा रुद्रगुणान्विता ॥  
  
वामा तु विष्णुसंशक्ता वैष्णवो तदगुणान्विता ।  
ज्येष्ठा तु ब्रह्मणः शक्तिः सृष्टिरुत्पत्ति लक्षणा ॥  
  
रजो गुणान्विता सृष्टिर्ज्येष्ठा सर्वसमन्विता ।  
तमोगुणान्विता शक्तिर्वैष्णवी सर्वसम्मता ॥  
  
या तु रौद्री महाशक्तिः सा शुभा परिकीर्तिता ।  
सात्त्विका सा महाशक्तिः शिवस्य वचनं यथा ॥  
  
सदाशिवात् परं किञ्चित् शिवमेरुं प्रचक्ष्यते ।  
तस्य शक्तिर्भवेद् देवि या शक्तिस्तामसी मता ॥  
  
सदाशिवस्य देवेशि शक्तयो वहूधाः स्मृताः ।  
इच्छाशक्तिर्ज्ञानशक्तिः क्रियाशक्तिस्ततः परा ॥  
  
शिवस्य विविधा शक्तिर्विमलाद्याः शुभप्रदाः ।  
विमलोत् कर्पिणी ज्वाला क्रिया सत्या ततः परा ॥  
  
योगा प्रह्वी तथैशानी उग्राणी च पुनः पुनः ।  
ब्रह्माण्याद्याः शक्तयश्च जगदेतच्चराचरम् ॥  
  
ब्राह्मी माहेश्वरी चैव कौमारी वैष्णवी तथा ।  
वाराह्यनन्तरेन्द्राणी चामुण्डा कमला पुनः ॥  
  
ततो नानाविधा चैव शक्तयो वहूधा मताः ।  
सर्ववर्णात्मिका शक्तिः सदा पूर्व शिवस्य च ॥  
  
भूतं भव्यं भविष्यञ्च यत् ब्रह्माण्डसमुद्भवम् ।  
सर्वं शिवस्य देवेशि शक्तिः सर्वसमन्विता ॥  
  
नहि शक्तिं विना विश्वं क्षणमात्रं प्रदृश्यते ।  
शक्तिभिः पुरितं विश्वं सर्वं स्थावरजङ्गमम् ॥  
  
आश्रयाशयि भावेन सम्प्राप्याद्यापि तिष्ठति ।  
अथ बिन्द्वात्मिका शक्तिः सा रौद्री परिकीर्तिता ॥  
  
अथ नादात्मिका शक्तिः सा ज्येष्ठा परिकीर्तिता ।  
अथ वीजोद्भवा शक्तिः सा वामा परिकीर्तिता ॥  
  
वामा तु वामदेवस्य शक्तिः सा प्रकृतिः शुभा ।  
शब्दब्रह्म इति प्राहूः सर्ववेदविदो जनाः ॥  
  
शब्दस्तु शब्दमात्रं स्यात् ब्रह्मेति परमं पदम् ।  
कथं शब्देन ब्राह्मेण एकत्वं प्रतिबुध्यते ॥  
  
वाच्यवाचकशब्देन ब्रह्मशब्देन वा प्रिये ।  
एकत्वमुह्यते सर्वं शब्दब्रह्म तदुच्यते ॥  
  
यथा धातुं विना देवि देहस्य धारणं न हि ।  
तथा जीवं विना देवि न धातुः प्रतिबुध्यते ॥  
  
धातुजीवात्मनो चैक्यं यथा देवेषु गीयते ।  
शब्दब्रह्म पदादेकं तथैव परिकीर्त्यते ॥  
  
एकत्र देहयोगेषु जीवात्मा परमात्मना ।  
तथैव सर्वतन्त्रेषु शब्दब्रह्मेति कीर्त्यते ॥  
  
न हि ब्रह्म विना शब्दः प्रकाशात्मा भवेत् स्वयम् ।  
शब्दब्रह्मेति तत् सर्वं भूतं भव्यं भविष्यकम् ॥  
  
प्रकाशमभिधीयेत यथा सुर्य्यो दिवानिशम् ।  
अनुमानेन तत्सर्वं शब्दार्थञ्च धिया स्मरेत् ॥  
  
अचिन्त्यो हि यदाब्रह्म प्रकाश उपजायते ।  
तदा तस्यापि शब्दार्थं प्रत्यक्षमुपजायते ॥  
  
(प्। ४) तत् प्रत्यक्षेण तत् सर्वं तत् तद्वस्तुषु जायते ।  
अथ बिन्दो महेशानि लक्षणं परिकीर्त्त्यते ॥  
  
रिन्दोः प्रकाशात् सर्वे वै कालपादादयः क्रमात् ।  
कालाद् भवेन्महाबिन्दुर्बिन्दुः शक्तिसदात्मकः ॥  
  
अजायन्ते जगत् साक्षि ब्रह्म-विष्णु-शिवादयः ।  
काल योगाद् भवेन्नादः स च सर्वगुणान्वितः ॥  
  
नादाद् भवेत् तदा देवि क्रियायोगदायस्त्विमे ।  
नादाद् भवेत् तदा देवि पञ्चाशन्मातृकाः क्रमात् ॥  
  
अकारादि क्षकारान्ताः स्वरास्तन्त्रसमन्विताः ।  
पूर्वे ह्रस्वाः परे दीर्घाः षण्तास्तु तदनन्तराः ॥  
  
ऋ ॠ ऌ ॡ तथा सप्ताः सर्व तन्त्रसमन्विताः ।  
कादिमान्ताभवेत् प्पर्शाः सर्वतन्त्रसमन्विताः ॥  
  
या दिक्षान्तास्तु ये वर्णास्ते वर्णास्तन्त्रसम्मताः ।  
धातवः सर्वतन्त्रेषु यादिवान्ताः शुभप्रदाः ॥  
  
उष्माणः शषसहाज्ञेया अस्थिमज्जादयः शुभाः ।  
लक्षौ वर्णौ परात्मानौ जीवात्मपरमात्मकौ ॥  
  
मकारान्तानि तत्वानि वर्णानि कीर्तितानि वै ।  
जीवे प्राणे मनोबुद्धौ महदहङ्कारसंयुते ॥  
  
मादितान्तो महाभुते कर्णे त्वचि च चक्षुषि ।  
जिह्वा ग्राणे वाचि पाणौ पायुपादे च लिङ्गके ॥  
  
भुतेषु ङादिकान्तस्य हृदये मण्डलत्रय ।  
रादिवान्तानि सञ्चिन्ता षडङ्गानि च धातुषु ॥  
  
एवं सञ्चिन्ता वर्णानि सृष्टेरुत्पत्तिलक्षणम् ।  
शब्दब्रह्मति देवेशि सर्वतन्त्रेषु सर्वदा ॥  
  
वर्णात्मनाविर्भवति पद्यपद्मानि भेदतः ।  
पञ्चाशद्वर्णबीजाच्यं चराचरमिदं जगत् ॥  
  
देवता ब्राह्मणा देवि सर्ववर्णात्मिकाः स्मृताः ।  
अथ बिन्दुद्भवाः सर्वे भूतात्मानः सुरासुराः ॥  
  
अथ बिन्दुद्भवः शब्दस्तस्मादाकाशसम्भवः ।  
आकाशात्तु भवेत् स्पर्शः स्पर्शाद्वायोः समुद्भवः ॥  
  
अथ वायोर्भवेत्तेजस्तेजसोग्निसमुद्भवः ।  
रसोग्नेस्तु भवेत्तस्माद्रसाज्जलसमुद्भवः ॥  
  
जलाद्भवेत्तदा गन्धस्तस्मात्तु पृथिवी स्मृता ।  
गन्धादिपञ्चसंयुक्ता गुणाभुमेः सुरेश्वरि ॥  
  
चतुर्गुणं जलं ज्ञेयं वह्नेर्वायोर्गुणास्त्रयः ।  
आकाशश्य द्विधाप्रोक्तो गुणोलक्षितलक्षणः ॥  
  
आकाशात् द्विगुणं प्रोक्तमनिलञ्च ततः परम् ।  
तस्मात् तु द्विगुणं वह्निर्वह्नेस्तु द्विगुणं जलम् ॥  
  
जलात् तु द्विगुणा पृथ्वी समाना वा प्रकीर्तिता ।  
अथावा सगुणं प्रोक्तं भूतं तन्त्रसमन्वितम् ॥  
  
पृथिव्यामोषधिर्जाता ओषधेरन्नमेव च ।  
अन्नाद्भवेत् तदा देवि ब्रह्माण्डं शशिसुर्ययोः ॥  
  
शशिसुर्यात्मकं सर्वं चराचरमिदं जगत् ।  
अचरा बहुधा देवि गिरिवृक्षादि भेदतः ॥  
  
ते सर्वे तु चराज्ञेयाः शङ्करेण च भाषिताः ।  
जङ्गमा विविधाः सन्ति पशुपक्ष्यादि भेदतः ॥  
  
चरास्तु त्रिविधा ज्ञेयाः स्वेदाण्डजजरायुजाः ।  
स्वेदजाः क्रमिदं शाद्या अण्डजाः पन्नगादयः ॥  
  
जरायुजाश्च वहवः सर्वे वै मानुषादयः ।  
मनुष्यः सर्वतन्त्रेषु भवेदिति जरायुजः ॥  
  
पञ्चभूतात्मकं सर्वं कथितं पद्मयोनिना ।  
(प्। ४ब्) पञ्चभूता महाभूतैर्व्याप्तं सर्वं चराचरम् ॥  
  
शब्दस्पर्श रूपरसगन्धाश्च परिकीर्तिताः ।  
महाभूतानि देवेशि कथितानि मनीषिभिः ॥  
  
आकाशञ्च तथा वायुरग्निरापस्तथा धरा ।  
भूतानि कथितान्येव स्थूलरूपेण पार्वति ॥  
  
देहश्च तुर्विधोज्ञेयो जन्तोरुत्पती भेदतः ।  
उद्भिज्जः स्वेदजोण्डोऽखश्चतुर्थश्च जरायुजः ॥  
  
उद्भिद्य भुमिमुद्गच्छुत्युद्भिदः स्थावरस्तु सः ।  
निर्दिष्टः स्कन्दविटपपत्रपुष्पफलादिभिः ॥  
  
पञ्चभूतात्मकं सर्वं क्षामधिष्ठाय जायते ।  
अतायोन्यग्निपवननभसां समवायतः ॥  
  
स्वेदजः सिद्यमानेद्योभुवह्न्यद्भ्यः प्रजायते ।  
षुक्मत्कुनकीट्याद्याः प्रियाद्याः क्षणभङ्कुराः ॥  
  
अण्डजोवर्तुलीभूतात् शुक्रशोणितसम्भवात् ।  
कालेन भिन्नात् पुर्णात्मा निर्गच्छन् प्रक्रमिष्यते ॥  
  
अहिगोधादयो भेकशिण्डमारादयश्च ये ।  
जरायुजो ग्रामगतः क्रियते सृष्टिसम्भवः ॥  
  
प्रजायते चतुर्विंशतत्तसंयुक्तदेहवान् ।  
स्वस्तानाच्च च्युतात् शुक्राद् बिन्दुमादाय मारुतः ॥  
  
एवं सर्वत्र देहेषु जायते च जरायुजाः ।  
उत्पत्तिस्थितिरूपेण संहारेण शिवप्रिये ॥  
  
ब्रह्माणी वैष्णवी भुत्वा तथा रौद्री भवेत् परा ।  
पञ्चभूतकला देदि शृणुष्व सर्वसिद्धिदाः ॥  
  
शान्तातीता तथा शान्तिर्विद्या च सम्प्रतिष्ठिता ।  
निवृत्तिरेषा कथिता पञ्चभूतकला प्रिये ॥  
  
उत्पत्तिरेषा कथिता तन्त्रेषु परमेश्वरि ।  
संहारा व्युत् क्रमेणैव आकाशान्ता प्रकीर्तिताः ॥  
  
मण्डलान्येव भूतेषु परिमीतानि यत् शृणु ।  
आकाशमण्डलं प्रोक्तं वर्तुलं सर्वसम्मतम् ॥  
  
षट्कोणमण्डलं वायोस्त्रिकोणन्तु विभावसोः ।  
अष्टास्रं वरुणस्यापि चतुरस्रं धरागतम् ॥  
  
त्रिकोणन्तु भवेद् वायोस्त्रिकोणं वरुणस्य च ।  
इति वा सर्वतन्त्रेषु कथितं पद्मयोनिना ॥  
  
अर्द्धेन्दुसन्निभं व्ट्तं जलस्य इति वा प्रिये ।  
त्रिकोणं स्वस्तिकोपेतं वह्नेः सर्वसुखावहम् ॥  
  
षड् बिन्दुलाञ्छितं वृत्तं मण्डलं गगनस्य च ।  
शुक्लवर्णं जलस्यापि गौरवर्णन्तथा परे ॥  
  
भूतानि सर्वभुतेषु कथितानि मनीषिभिः ।  
पृथिव्यां सर्वभूतानि जायन्ते स चराचरम् ॥  
  
श्रोत्रं त्वक् लोचनं जिह्वा घ्राणं बुद्धिन्द्रियाणि च ।  
वाक् पाणिपादपायुपस्थानि कर्मेन्द्रियाणि च ॥  
  
वचनादाने च गतिः विसर्गानन्दकौ च सम्प्रोक्तावागाद्यार्थाः ।  
  
मनोबुद्धिरहङ्कारं चित्तमपि च कारणम् ।  
भुतेन्द्रियेन्द्रियार्थे वा दृष्टञ्च पञ्चविंशतिः ॥  
  
सत्वं रजस्तम इति प्रधानाः परिकीर्तिताः ।  
एतैरुक्तानि भूतानि कथितानि मनीषिभिः ॥  
  
अथ बिन्दुद्भवाः सर्वे विकाराः स्थवरादयः ।  
मनोबुद्धिरहङ्कारश्चित्तञ्च सर्वस्म्मतम् ॥  
  
कामक्रोधौ लोभमेहौजरा च मरणादयः ।  
अथ हिंसयदयः सर्वे तमोगुणयुतानताः ॥  
  
(प्। ५) ये निवृत्ता महात्मानन्ते तु सत्वगुणाम्बिताः ।  
इच्छायुक्ताश्च ये सर्वे ते सर्वे राजसाः स्मृताः ॥  
  
अतः कलौ महेशानि राजसास्तामसा वहूः ।  
नास्ति देवि कलौ कुत्र सत्ववान् पुरुषः क्वचित् ॥  
  
रजोगुणाः कर्मपयाः दुःखेषु सुखबुद्धयः ।  
अत्र कर्मादिसिद्धिः स्यात् कथिता पद्मयोनिना ॥  
  
राजसास्तामसा ये तु तामसा अधमाः स्मृताः ।  
इन्द्रियस्था महादेव्याः शक्तयन्तद् गुणाःन्विताः ॥  
  
अथ बिन्द्वात्मिकाः सर्वाः सर्वतन्त्रेषु कीर्तिताः ।  
धातवस्तत्र जायन्ते सर्वभूतसमन्विताः ॥  
  
त्वगसृङ्मांसमेदोऽस्थिमज्जशुक्राणि धातवः ।  
वातपित्तकफा दोषा दुख्याश्च स्युः सप्तधातवः ॥  
  
हकारादि लकारान्ताः पञ्च बीजानि तानि ते ।  
कीर्तयिष्यामि विधिना भुतोत्पत्तौ क्रमेण तु ॥  
  
ह ष व र ल कारश्च क्रमेण परिचिन्तयेत् ।  
अथ बिन्द्वात्मनः शन्तोर्जायन्ते कमलानने ॥  
  
एकत्र योगयुक्तेन देहिदेहस्य सम्भवः ।  
अथ देहात्मकाः सर्वे ब्रह्माविष्णुशिवादयः ॥  
  
भिद्यमाने महात्मानन्ते सर्वे ब्राह्मनादयः ।  
तेषु वेदविदः सर्वे ये ते देवि सुरासमाः ॥  
  
विद्याविद्ये शिवः साक्षात् द्वौ तनु परिकीर्तितौ ।  
या तु विद्या युता देवि सा पुज्या सुरनायकैः ॥  
  
अविद्या या तनुः प्रोक्ता सापि भुज्या पशोः समा ।  
विन्द्वार्भरं त्रिकालञ्च परमात्मादिलक्षणम् ॥  
  
असङ्क्षयञ्च तत् सर्वं सुक्ष्मातिसुक्ष्मसंयुतम् ।  
निमिषाद्यास्तथा माया दिवसाश्च तथा निशा ॥  
  
पक्षमासाश्च ऋतवश्चायनो वत्सरं पुनः ।  
युगञ्च युगमानञ्च तथा मन्वन्तराणि च ॥  
  
महाप्रलयपर्यान्तं सर्वं बिन्द्वात्मकं स्मृतम् ।  
अथवा स्यान्महेशानि बिन्दुनादात्मकं जगत् ॥  
  
मूलभूतात् तदाव्यक्ताद् विकृतात् परवस्तनः ।  
आसीत् किल महत्तत्वं विकारमयसम्भवम् ॥  
  
महत्तत्वाधङ्कारस्त्रिविधः परिकीर्तितः ।  
विविधास्त्रिविधाश्चैव  गुणानां मानयोगतः ॥  
  
वैकारिकस्तैजसश्च तामसश्च अहन्त्रिधा ।  
वैकारिकादहङ्काराद् भवेयुः सुरपालकाः ॥  
  
इन्द्रादयः सुराधीशाः सर्वेहङ्कारसम्भवाः ।  
अवतारस्तथा सर्वे स्मृता वैकारिकाः प्रिये ॥  
  
मायया मोहितधियः सर्वावस्तवलिप्सरः ।  
न मायासेवया पुर्वं मुर्तिर्न भवति प्रिये ॥  
  
आधाय वारिणा बीजं गगणं युगपदाविशेत् ।  
मुखे वाणी चन्द्रसुर्यौ चक्षुषी वरुणं वसेत् ॥  
  
नासादग्नौ तु नासाभ्यां सगुणेन समन्वितौ ।  
लौभमोहौ तथाचौष्ठौ यमस्तु दशने ततः ॥  
  
दिशः कर्णौ तथा मघाः कालपाशे भुजे तथा ।  
इन्द्रस्तु तनुय्ग्मे च धर्मपुष्ठेऽधर्मकरः ॥  
  
नाभौ ब्रह्मा तथोपस्थे भगे लक्ष्मीस्ततः परम् ।  
गुह्ये मित्रं तथा पादौ विष्णुः साक्षात् ततः परम् ॥  
  
(प्। ५ब्) सर्वत्र सगुणेनैव गणमाविश्य पार्वति ।  
विकारमनुभुयात् तु शरीरमनुकम्पयेत् ॥  
  
वैकारिकादलङ्काराद्देवतैकादशन्तथा ।  
दिग्वातार्कप्रचेतोऽग्रिहारीन्द्रोपेन्द्रमित्रकाः ॥  
   
अहङ्कारात्तैजसात् तु इन्द्रियाणि दशाभवन् ।  
तन्मात्रक्रमयोगेन सर्वं तत्र गुणागुणम् ॥  
  
भूतादिकादहङ्कारात् पङ्चभूतानि जज्ञिरे ।  
अहङ्कारात्मकं सर्वं देवि स्थावरजङ्गमम् ॥  
  
रिकारान्तेऽभवन्नष्टौ युक्तान्ते त्वविकारिणः ।  
विशुद्धं निर्मलं यत् तु तद्युक्तं परिकीर्तितम् ॥  
  
कर्मणा जायते जन्तुण् कर्मणैव प्रलीयते ।  
देहे प्रनष्टे तत् कर्मपुनर्देहे प्रलभाते ॥  
  
देहः कर्मात्मकः प्रोक्तः तत् तु वेदे प्रतिष्ठितम् ।  
वालकस्य यथा मात्मां ततः पूर्वक्षणे नहि ।  
  
सर्वं मिथ्यैव देवेशि कथिता पद्मयोनिना ।  
चराचरमिदं देवि सर्वं कर्मात्मकं शृणु ॥  
  
माता कर्म पिता कर्म कर्मो हि परमो गुरुः ।  
स्वर्गः वा नरकं वापि कर्मनैव लभेत् तनुम् ॥  
  
यदिदं विहितं कर्म तत्त्व कुर्याद् दिवानिशम् ।  
मनुष्यानां महेशानि लक्षणं शृण्वतः परम् ॥  
  
आदौ जन्म प्रवक्ष्यामि शृणुष्व कमलानने ।  
ऋतुकाले तु सम्प्राप्ते स्त्रिया पुरुषयोगतः ॥  
  
कालेन पुरयेद्देवं स्त्रियञ्च पुरुषं पुनः ।  
मैथुनेषु तदा भुत्वा मैथुनन्तु विधियते ॥  
  
तदा धन्ञ्जयो वायुस्तं वीजं गर्भमञ्चये ।  
विधाय योनिमार्गे च पुनरेव निवशयेत् ॥  
  
कलनन्ते कवात्रेणा पञ्चरात्रेण बुद्बुदम् ।  
एवं क्रमेण तं देहं वायुना वर्द्धयेत् क्रमात् ॥  
  
ततः प्रभृति तस्यापि आयुर्व्युनशताष्टकम् ।  
आदौ भावेन्महेशानि पञ्चभूतात्मकं वपुः ॥  
  
सगुणं सकलं तत्र शरीरे चिन्तयेत् सदा ।  
असत् सच्चैव यत् किञ्चित् यत् किञ्चिद् करणी तले ॥  
  
तत् सर्वं चिन्तयेद्देवि शिवस्य वचनं यथा ।  
भावान्ते सर्वकालेयु काले चेष्टौ विधीयते ॥  
  
आदौ भवेन्महेशानि समन्तं देह योगतः ।  
आदौ वा पादतो जन्म प्रतिलोमक्रमेण च ॥  
  
पुराकृतपुगे माये ब्रह्मणा भावितं क्रमात् ।  
महाकालमतं सर्वं शङ्करस्य मदेन च ॥  
  
विष्णुना भावितं सर्वं विधानं व्युत्क्रमेण च ।  
मन्तकाज्जयते मुर्द्ध्नि तदा चक्षुर्द्वयं प्रिये ॥  
  
तदा कर्णे तदा जिह्वा द्वयं तस्या भवेत् तदा ।  
नासारन्ध्र द्वयं तत्र जायते देहयोगतः ॥   
  
ग्रीवाच्च ङ्कन्धयुग्मौ तौ स्तनन्धं ततः परम् ।  
नितयं कर्चिदेहञ्च नाभिदेहं ततः परम् ॥  
  
लिङ्गगुह्यं तदा आदौ सर्वतन्त्रेष्वयं विधिः ।  
पूर्वकर्मानुरोधेन लिङ्गभेदः प्रजायते ॥  
  
लोमानि यत्र जायन्ते वह्निदेहे सुरेश्वरि ।  
नाभेः सकासाज्रजायन्ते नाभ्यः क्षेत्रप्रपोषकाः ।  
  
अग्न्यात्मिका भवेन्नाडी पिङ्गला दक्षदेशके ।  
इडा भुवामभागस्य दक्षिणे पिङ्गला शुभा ॥  
  
(प्। ६) मध्ये सुषुम्ना विज्ञेया नाडी देवि स्वरात्मिका ।  
नात्योऽनन्ताः समुतपनाः सुषुम्ना पञ्चपर्वषु ॥  
  
या सुषुम्ना महानाडी अग्निसोमात्मिका सती ।  
अग्न्यात्मिका भवेन्नडी पिङ्गला दक्षदेशके ॥  
  
चन्द्रात्मिका भवेन्नाडी वामे सर्वषुखा वहा ।  
गान्धारी हस्तिजिह्वा च सपुषा लम्बुषा महा ॥  
  
यशस्विनी शङ्खिनी च कुहूः स्युः सप्त नाडयः ।  
मूलाधारस्थिताः प्राणाः सर्वे ते वायुधारिणः ॥  
  
वायरस्त्र दश प्रोक्ताः क्ष्त्रेषु परमेश्वरि ।  
सेव्यसेवकरूपेण बोद्धव्यान्ते क्रमादिमे ॥  
  
प्राणोऽपानः समानश्च उदानो व्यान एव च ।  
प्रधाना वायवः प्रोक्ताः सेवकाः कथ्यते पुनः ॥  
  
साधनं प्राणवायुनां पश्चाद् वक्ष्यामि तत्वतः ।  
हंसाख्या साधनमन्त्रे तत्वार्थं कथयामि ते ॥  
  
नागः कुर्मोऽथ कृकरो देवदत्तो धनञ्जयः ।  
अग्नयो दोषदुष्टैषु संलीना दशवायवः ॥  
  
प्राणादौ च हृदिस्थाने पद्मरागसमद्युतिः ।  
अपानो गुह्यदेशे च इन्द्रगोपसमः स्मृतः ॥  
  
गोक्षीरधरणाकारः समानो नाभिदेशके ।  
उदानः कण्ठदेशे च धूम्रवर्णः प्रकीर्तितः ॥  
  
व्यानः सर्वेषु देहेषु ज्योतीरूपेण दृश्यते ।  
हृदये प्राणवायुश्च अपानस्तु गुदेदिशेत् ॥  
  
इन्द्रियाणां क्रमेनैव शृणुष्व कमलानने ।  
चक्षुषो विषयं दृष्टिः कर्णयोः शब्दमेव च ॥  
  
गन्धस्तु नसि?विज्ञेयः सर्वतन्त्रसमन्वितः ।  
आदानं भूजयुग्मेषु जिह्वायां रस उच्यते ॥  
  
गुह्ये विसर्गं विज्ञेयमानन्दस्तु उपस्थके ।  
गमनं पादयुग्मे च कथ्यते परमेश्वरि ॥  
  
वुभूक्षा च पिपासा च प्राणदेशे प्रतिष्ठिता ।  
मनसः शौकमोहौ च ज्वरा मृत्युः शरीरके ॥  
  
विनाशकाले शारीरे सर्वजन्तुषु उद्धृताः ।  
उद्धृतान्ते महात्मानो महावलपराक्रमाः ॥  
  
षट्कोषिकन्तु सर्वेषां शरीरं परिकीर्तितम् ।  
मज्जास्थिपायरः शुक्रास्तथा त्व*? सशोणितम् ॥  
  
इति षट्कोषिकं नाम भेदो भवति देहिनाम् ।  
अथोपस्ते भगे चैव आनन्दः परिकीर्तितः ॥  
  
विपन्तौ सर्ववर्णानां विनाशः परिकीर्तितः ।  
भूतानामेव चोत्पत्ति दैहजन्म उदाहृतम् ॥  
  
एकब्रह्मणि नानात्वं जीवभावः प्रकीर्तितः ।  
तनिरोधोऽस्य मरणं सर्वतन्त्रसमन्वितम् ॥  
  
ब्रह्मणो मरणं नास्ति नैव तस्य तु जीवनम् ।  
याः स्त्रियः सर्वतन्त्रेषु शिवपत्न्यः शुभावहाः ॥  
  
ये च ते पुरुषाः प्रोक्तास्ते सर्वे रुद्ररूपिणः ।  
हरगौर्यात्मकं सर्वं चराचरमिदं जगत् ॥  
  
विनाशः सर्वधातुनां तत्तु पार्थविकारजम् ।  
शुक्रशोणितसंयोगात् शरीरं परिकल्पितम् ॥  
  
शुक्रमन्नसमुद्भूतं अन्नन्तु पृथिवी तले ।  
शुक्रादिस्थं ततो मज्जा मदेश्च परमेश्वरि ॥  
  
त्वगसृङ् मां सलोमानि शोणितात् परिकीर्तितम् ।  
(प्। ६ब्) शुक्रात् तथा देवि रुक्षं सर्वतत्वरसात्मकम् ॥  
  
पुरुषेषु तथा स्त्रीषु शरीरं परिकल्पितम् ।  
यथा दीपस्य दीपत्वं स्नेहयोगेन दृश्यते ॥  
  
तथा कर्ममनुप्राप्य शरीरं सम्प्रजायते ।  
कर्मक्षये भवेत् तस्य पमनं देहवोगतः ॥  
  
यथा तृणजनौकैवं तृणं त्यक्त्वा तृणं ब्रजेत् ।  
क्षेत्रं त्यक्त्वा पुनः क्षेत्रं तथा जीवः समाश्रयेत् ॥  
  
नाडी आप्यायनी नाम स्त्रीणां नाभौ प्रतिष्ठिता ।  
उदरे गर्भकाले तु पोषयेदगर्भसञ्चयम् ॥  
  
इडास्तु स्दृशास्तत्र स्त्रीषु तत् पुरुषेषु च ।  
अथायोग्या?त्मिकाः सर्वाः स्त्रियः सर्वसमन्विताः ॥  
  
अथ लिङ्गात्मक्यः सर्वे पुरुषाः परिकीर्तिताः ।  
पुर्वकर्मानुरोधेन लिङ्गभेदं निगद्यते ॥  
  
अथ शृङ्गारयोगेन शरीरं कथ्यते प्रिये ।  
रजोऽधिकाद्तवेत् तत्र नारी रेतोऽधिकः पुमान् ॥  
  
अतः परं तयोस्तुल्यं षण्डं शरीरावयवं ततः ।  
इन्द्रियाणि तदा देवि जायन्ते क्रमयोगतः ॥  
  
आध्यात्मिकमाधिभौतिकमाधिदैवं ततः परम् ।  
भावाभावौ ज्वरामृत्युर्यत् किञ्चित् कुण्डसम्भवम् ॥  
  
तत् सर्वं शृणु देवेशि शरीरेऽस्ति सदानृणाम् ।  
योनिदेशे भवेद्रन्ध्रं नाभिमुलं यतो ध्रुवम् ॥  
  
गर्भशेषन्तुतं प्राहूं सर्वतन्त्रविदो जनाः ।  
उन्दनं तत्र तिष्ठेति तत्र देहे प्रजायते ॥  
  
कर्मयोगानुरूपेण निर्माणं विधिनादिशेत् ।  
विनिर्माय कर्मफलं पुर्वपुर्वभवं कृतम् ॥  
  
प्राप्ते तु पञ्चमे मासि सप्तमे वा तथा पुनः ।  
जीवप्रसेचनं कुर्यात् पुर्वकर्मफलं स्मरन् ॥  
  
द्यानेन ध्यानयोगेन योगध्यानं सदा स्मरेत् ।  
एवं मासत्रयं कृत्वा तदा भुमौ पतेत् पुनः ॥  
  
ईश्यस्तुतस्तदा गर्भः पुर्वजन्म शुभाशुभम् ।  
स्मरं स्तिष्थन् क्षणं तत्र निश्चेष्टौ भवति ध्रुवम् ॥  
  
कालपुर्णे तदा तस्य दशमासं तदोदरे ।  
पुर्वकर्म स्मरन् देही यावदगर्भे भवेत् स्थितिः ॥  
  
सदाशिवात् तदा जीवः स्वशक्त्या गता तत् तनुम् ।  
व्यक्तं निधाय तत् क्षेत्रं रहिर्देशं नयेत् तदा ॥  
  
वहिर्देशन्तु तत् प्राप्य पुर्वज्ञानं विनश्यति ।  
तदा तु लौकिकं कर्म शास्त्रोक्तं विधिनामुना ॥  
  
पुर्वकर्मानुरोधेन क्रियते देहवान् ततः ।  
ततश्चैव तन्यरूपा सा शिवशक्तिः सुरेश्वरी ॥  
  
आश्रित्य पालयेत् क्षेत्रं यथा माता स्वयं शिशुम् ।  
दिक्पालाह्य नवच्छिन्ना अवस्था देहभेदतः ॥  
  
वाल्यकश्च शिशुश्चैव पौगण्डः कैशोरस्तथा ।  
अतः परन्तु युवकः प्रौढश्चैव ततः परम् ॥  
  
अतिप्रौढास्तथा वृद्धोऽतिवृद्धन्ततः परम् ।  
पलितं मरणञ्चैव अवस्था शरिकीर्तिता ॥  
  
बाल्यपौगण्डकैशोरयुवकप्रौढमेव च ।  
अतिःप्रौढश्च वृद्धश्च पलितं तदनन्तरम् ॥  
  
मरणान्ता दशाः प्रोक्ताः सर्वतन्त्रसमन्विताः ।  
दशातु नवधा प्रोक्ता महाकालवच्चे यथा ॥  
  
इति वा सा दशाप्रोक्ता शङ्करश्च मतेन च ।  
(प्। ७) निषेकगर्भजन्मादिबाल्यकौमारषौवनम् ॥  
  
वरोमध्यं जन्ममृत्युरित्यरस्थातनोर्नव ।  
अन्तर्दशास्ततस्त्वेताः कथिताः पद्मयोनिना ॥  
  
जाग्रत् स्वप्न सुषुप्तिश्च तुरीयं सर्वसम्मतः ।  
परापरविभागेन शिवशक्तिरियं मता ॥  
  
योगिनां हृदयास्तोजे नृत्यन्ती प्रेतरूपिणी ।  
सर्वेषां भूतवर्गाणां मृगाधारे प्रतिष्ठिता ॥  
  
विद्युदग्निसमुद्भूता प्रसुप्तभुजगातनुः ।  
सर्ववेदमयी देवी सर्वतन्त्रमयी शिवा ॥  
  
सर्वतन्त्रमयी नित्या सर्वतन्त्रस्वरूपिणी ।  
नित्यानन्दश्वरूपा वा अध्यात्मदीपरूपिणी ॥  
  
सर्वतत्वमयं साक्षात् सुक्ष्मात् सुक्ष्मतरा विभुः ।  
त्रिधामजननी चैव शब्दब्रह्मश्वरूपिणी ॥  
  
पञ्चाशद्वर्णरुपासा सर्वतन्त्रसमन्विता ।  
सर्वेषु भूतवर्गेषु नानाशब्दविनासिनी ॥  
  
चैतन्यं सर्वभुतेषु महाकालवचो यथा ।  
ब्राह्मी माहेश्वरी चैव कौमारी वैष्णवी तथा ॥  
  
वाराह्यनस्तरैन्द्राणी चामुण्डा सप्तमी तथा ।  
महालक्ष्मीर्महादेवी विकृता प्राकृता तथा ॥  
  
अणिमा सधिमा?प्राप्तिः आकाश्या महिमा तथा ।  
ईशित्वञ्च वशित्वञ्च ततः कामावशायिता ॥  
  
विमलोत् कर्षिणी ज्ञाना प्रह्वी सत्या ततः परा ।  
इशानानुग्रहा नित्या अन्या सा विविधा स्मृत्य ॥  
  
नवग्रहान्तथा चामी लोकपालाः सुरेश्वराः ।  
करणानि च रोगानि झङ्कानि राशयन्तथा ॥  
  
चन्द्रवंशाः सुर्यवंशा मनुवं शान्तथा पराः ।  
नागयक्षाश्च गन्धर्वाः किन्नराश्चारणादयः ॥  
  
अस्त्राणि सर्वशास्त्राणि गुप्तरत्नानि यानि च ।  
प्राकृतानि विकृतानि भावाभावानि वान्यपि ॥  
  
पञ्चभूतानि भूतानि महाभूतानि यानि च ।  
उक्तानुक्तानि यत्किञ्चित् स्थावराणि चराणि च ॥  
  
पुष्पगन्धादिकान्यैव रसास्तैजसवृत्तयः ।  
कालमासादयः सर्वे ब्रह्माण्डभाण्डसम्भवाः ॥  
  
महामायाप्रभावेण विश्वमेतत् प्रकीर्तितम् ।  
बालिका तरुणी वृक्षा पौगण्डी कैशोरी तथा ॥  
  
युवती सुकुमारी च प्रौढा च अतिपुर्विका ।  
महाप्रौढा च प्रौढा च अतिवृक्षा ततः परा ॥  
  
पलितास्ता दशान्तस्याः सर्वक्षेत्रेषु पार्वति ।  
द्यात्वात्मकं तदा देहं विन्यस्य सुरदायिका ॥  
  
अत उर्द्धं महामाया भवेत् सैव रजस्वला ।  
आवस्थ्य द्वादशाब्दांश्च यावद्विंशतिसङ्ख्यकम् ॥  
  
सुकुमारी तु सा प्रोक्ता सर्वतन्त्रसमन्विता ।  
मणिपाषाणधातुनां तेजोरूपेण संस्थिता ॥  
  
जीवजन्तुषु देवेशि किं वक्तव्यमतः परम् ।  
यत्र नास्ति महामाया तत्र किञ्चिन्नविद्यते ॥  
  
वर्णात्मिका महामाया सर्वतन्त्र स्वरूपिणी ।  
  
  
श्रीपार्वत्युवाच ॥  
  
  
वर्णाः के देवदेवेश का शक्तिः सर्वसम्मता ।  
कला का देवदेवेश कथयामास तत्वतः ॥  
  
तस्यास्तद्वचनं श्रुत्वा विहस्य जगदीश्वरः ।  
कथयामास तत् सर्वं रहस्यं सुरदुर्लभम् ॥  
  
  
श्री ईश्वर उवाच ।  
  
  
साधु पृष्टं महामाये साधुलोकहितं परम् ।  
धन्यासि कृत पुण्यासि धन्यासि लोकवत्सले ॥  
  
कथयिष्यामि तद्गुह्यं सुण्डप्यं भुवनत्रये ।  
अकारादि क्षकारान्ताः पञ्चाशद्वर्णसञ्ज्ञकाः ॥  
  
महाविद्या महेशादि तव मूर्तिः प्रकीर्तिता ।  
पुरा कृतयुगे देवि कैलाशे पर्वतोत्तमे ॥  
  
त्वदीयपादयुगलं द्यायेऽहं ध्यानयोगतः ।  
मम सिद्धिर्भवेद्देवि युगान्ते कमलानने ॥  
  
महानन्दं समुत्पन्नं यत् क्षेत्रे तदनन्तरम् ।  
नृत्यगीतं पुरा भुत्वा हस्तवाद्यमथा भवेत् ॥  
  
ततस्तस्मिन् क्षणे देवि शब्दब्रह्मविभूषितम् ।  
सर्वश्रुतिगणाकीर्णं सर्वकालसमन्वितम् ॥  
  
ब्रह्माण्डस्य यथा जीवं विष्णुं सर्वगुणाशयम् ।  
तदाहि पटहं प्राप्यं तस्य राद्यमथा भवेत् ॥  
  
तत्र शब्दे तदा याता आदिक्षन्ता सुरालये ।  
पञ्चाशब्वर्णयोगेन वाच्यवाचक योगतः ॥  
  
सर्वमन्त्रा महामन्त्रा महाविद्या महामहा ।  
गुढाक्षरेण जायन्ते तत् सर्वं प्रवदाम्ह्यहम् ॥  
  
दीर्घस्वरान्त्वदीयाज्ञा मदीराज्ञान्ततः परा ।  
त्वदीया च मदीया च कादिमान्ता प्रकीर्तिताः ॥  
  
एषां मध्ये मकारस्तु पुरुवः परिकीर्तितः ।  
हक्षौ वर्णौ महेशानि जीवात्मपरमात्मकौ ॥  
  
हकारस्त शिवः साक्षात् सर्वतन्त्रसमन्वितः ।  
अ आ इ ई उ ऊ ऋ ॠ ऌ ॡ ए ऐ ततः परम् ॥  
  
ओ औ अं अः स्वराः प्रोक्ताः सर्वतन्त्रसमन्विताः ।  
वाच्यवाचकयोगेन जिह्वागुणेन सर्वतः ॥  
  
एको हि परमं ब्रनानात्वेन निरूप्यते ।  
यथावह्नेः स्फुलिङ्गानि नानारूपाणि दृश्यते ॥  
  
यथा निराच्छरीरञ्च च्छिन्नाकारं प्रदृश्यते ।  
एको नालायते वह्निर्दारुयोगे यथा पुरा ॥  
  
दीर्घ स्वरस्य देवेशि देवता भुवनेश्वरी ।  
ह्रस्वस्वरस्य देवेशि देवता शङ्करः स्वयम् ॥  
  
कादिक्षान्ताः हमाः? प्रोक्ताः सर्वतन्त्रसमन्विताः ।  
शब्दार्था अज्मले देवि द्रव्यायोगेन कथ्यते ॥  
  
हलानि सर्वबीजानि कीलकानि स्वराणि च ।  
विनाकीलैरियं सृष्टिर्न देवि स्थिरतामियात् ॥  
  
न कर्म लभते देवि विनाप्राणैर्यथा तनुः ।  
तत्तद्बुद्ध्या निरूप्येत प्रत्याक्षं दृष्टिगोचरम् ॥  
  
देशे देशे च शब्दार्थाः नानार्थाः परिकीर्तिताः ।  
अज्झलैः सर्वद्रव्याणां क्रिया सञ्ज्ञा विधीयते ॥  
  
सुषुम्ना मध्यदेशे च वैखरी नाडिका स्मृता ।  
वायुरूपा तु सा नाडी वहू (वायु) योगेन शब्द्यते ॥  
  
सुषुम्ना मूलदेहे तु शब्दोत् पत्तिश्च हेतवः ।  
कण्ठादिकरणैर्भिन्ना वर्णरूपा महेश्वरी ॥  
  
आविर्भवन्ति वर्णानि स्पर्शाश्च व्यापकान्तथा ।  
कादिमान्तास्तथास्पर्शा यादयो व्यापकाः स्मृताः ॥  
  
उष्माण शवसाः? ज्ञेया सर्वतन्त्रसमन्विताः ।  
सप्तवर्गस्य देवेशि देवताः कथयामि ते ॥  
  
रक्तवर्णा सुर्यरूपा कवर्गस्य च देवताः ।  
काव्यश्च वर्गप्रभवष्टवर्गस्य रुधः स्मृतः ॥  
  
(प्। ८) तवर्गस्य गुरुः सुरः पवर्गस्य शनैश्चरः ।  
षवर्गस्य यथा चन्द्रो देवि सर्वार्थसाधकः ॥  
  
शवर्गस्य च भुविस्वो वर्गाधिष्ठाभुदेवताः ।  
वर्गन्यासे यजेद् देहे सर्वसिद्धिफलाप्तये ॥  
  
पञ्च पञ्च भवेद्देवि कादिलान्तामयः क्रमात् ।  
हक्ष्मवर्गस्य देवेशि नृसिंहः सर्वसम्मतः ॥  
  
क ख ग घ ङ च छ ज झ ञ ट ठ ड ढ ण ।  
त थ द ध न प फ ब भ म ततः परम् ॥  
  
य र ल व श ष स ह क्ष वर्णाः प्रकीर्तिताः ।  
अ आ ए क च छ त प षसा वायव्याः परिकीर्तिताः ॥  
  
ऌ ॡ अं ङ् ञ ण न म वक्ष्मा आकाशाः परिकीर्तिताः ।  
ई ऊ ऐ ख छ ठ थ प वक्षा आग्नेयाः परिकीर्तिताः ॥  
  
ऋ ॠ औ घ झ च ध भ ब मा वरुणाः परिकीर्तिताः ।  
उ उ ओ गजडदर नानाः पार्थिवाः परिकीर्तिताः ॥  
  
पञ्चभूतात्मका वर्णा अज्झलाः परिकीर्तिताः ।  
पञ्चभूतात्मका वर्णा सर्वतन्त्रेषु गोपिताः ॥  
  
पञ्चाशद्वर्णसंयुक्ता मातृका चक्रसंस्थिताः ।  
षटचक्रात्मिका मन्त्रा मातृकान्ता शरीरिणी ॥  
  
सप्तचक्रेऽपि वैकुण्ठः स्वदेहे चिन्तयेत् सदा ।  
आधारे लिङ्गनाभौ हृदयसरसिजे तालुमुले ललाटे द्वे पत्रे षोडशारे   
द्विदशदलगते द्वादशाजे चतुष्के ।  
  
वासान्ते वालमध्ये ड फ क ठ सहिते कण्ठदेशे स्वरांश्च हक्षं   
तत्वार्थयुक्तं सकलदलगतं वर्णरूपं नमामि ॥  
  
अथ वक्ष्ये महेशानि वर्णानां शक्ति व्यञ्जना ।  
अकारादि क्षकारान्ताः सर्वतन्त्रसमन्विताः ॥  
  
शक्तिस्तु द्विविधा प्रोक्ता कलास्तु द्विविधाः स्मृताः ।  
निवृत्तिश्च प्रतिष्ठाश्च विद्याशान्तिस्ततः पराः ॥  
  
इक्षिका दीपिकाचैव वाचिका मोचिका तथा ।  
सुक्ष्मासुक्ष्मामृताज्ञाना अमृताप्यायनी तथा ॥  
  
व्यापिणी व्योमरूपा च स्वरवर्णात्मिका स्मृताः ।  
सृष्टि ऋद्धिः स्मृतिर्मेधा कान्तिर्लक्ष्मीर्द्युतिः स्थिरा ॥  
  
स्थितिर्बुद्धिर्जरा चै गालिनी शान्तिरीश्वरी ।  
रतिश्च कामिअकाचैव वसुदानादिनी तथा ॥  
  
प्रीतिर्दीर्घा तथातीक्ष्ना रौद्री च अभया तथा ।  
निद्रा तन्त्री क्षुधा क्रोधी क्रियोत्कारी ततः परा ॥  
  
मृत्युश्चैव तथा श्वेता पीता च वारुणा सिता ।  
अनन्ताश्च कलाः सर्वा ब्रह्मविष्णुशिवात्मिकाः ॥  
  
सदाशिवात्मिकाः सर्वाः कलाश्चैता महेश्वरि ।  
अक्षक्रक् स्वस्तक गुण कपालाढ्य कराम्बुजाः ॥  
  
न्यासे तु योजयेत् सर्वा यथास्थानविधानतः ।  
कपालवदने वाक्ष्नोः कर्णयोर्नसि गण्डयोः ॥  
  
ओष्ठाधरे दन्तपक्तौ जिह्वायां चन्द्रमण्डले ।  
अकारादि क्षकारान्ताः स्वरास्तत्र समन्विता ॥  
  
दक्षस्कन्धेः कूर्परे च मणिरन्ध्रेऽङ्गुलि मूलके ।  
अङ्गुल्यग्र तु विन्यास्याः कादि ङान्ता विधान्तः ॥  
  
अथ वामभुजस्थाने चादि ञान्ता विधानतः ।  
नितम्बे जानुचक्रे च जङ्घा मूले कटौ तथा ॥  
  
अङ्गुल्यग्रे तु विन्यास्याष्टादि णान्ताः स्वदक्षिणे ।  
(प्। ८ब्) वामभागे तथान्यास्यास्यास्तादिनान्ता विधानतः ॥  
  
दक्षपार्श्वे वामपार्श्वे पृष्ठे द्व्यंशे नाभौ तथा ।  
जठरे विन्यसेद्देहे पादिमान्ता विधानतः ॥  
  
हृदये दक्षस्कन्धे च ग्रीवामुलावामांशके ।  
हृदादिदक्षपादे च हृदयादि तथोदरे ॥  
  
हस्तयोः पादयोर्न्यास्या विधानेन च पार्वति ।  
हृदयादितथोपस्थे हृदयादि स्वमुर्द्धनि ॥  
  
त्वगसृगादिविज्ञेयः सर्वतन्त्रसमन्वितः ।  
सहौ रसात्मके क्रमात् क्षकारः परमात्मनि ॥  
  
त्वगसृङमांसमेदेषु अस्थिमज्जात्मक्शुक्रसु ।  
जीवात्मा परमत्मा च विन्यसेद्देहमात्मनि ॥  
  
एषु स्थानेषु देहेषु कलान्यासे नियोजयेत् ।  
नीलकण्ठाद्याश्च ताः सर्वाः मुर्तयः सर्वसम्मताः ॥  
  
यथाक्रमे यथास्थाने विन्यसेद्विधिनाऽयुना ।  
श्रीकण्ठाद्यसुक्ष्मा च त्रिमुर्तिरमरेश्वरौ ॥  
  
अर्घीशोभावभुती च तिथीशस्थानको हरः ।  
झिन्टाशो भौतिकः सद्योजातश्यानुग्रहेश्वरः ॥  
  
अर्जुनश्च महासेनः षोडशः स्वरमुर्तयः ।  
क्रोधीशश्चैव चण्डेशः पञ्चात्मकशिवोत्तमौ ॥  
  
एकरुद्रश्च कुर्मैकनेत्रैकश्च तु वानानः ।  
अजेशः सर्वसोमशा तथा लाङ्गुलदारुकौ ॥  
  
अर्द्धनारीश्वरश्चोमाकान्तश्चाषाढिदण्डिनौ ।  
अभ्री मीनश्च मधोख्यो लोहितश्च शिखी पुनः ॥  
  
छगलण्ड द्विरण्डेशो महकालसुकालिनौ ।  
भुजङ्गेशः? पिनाकीशः खड्गीशाख्या व कुन्तथा ॥  
  
श्वेतो भूग्वीश नकुली शिवाः संवर्तुकास्तथा ।  
एता रुद्रात्मिकाः सर्वाः शक्तयः शुनखर्परा ॥  
  
शुक्लवर्णास्त्विमाः सर्वा वर्णन्यासे नियोजयेत् ।  
पृणोदरी च विरजा शाल्मली तदनन्तरा ॥  
  
लोलाक्षी वर्तुलाक्षी च दीर्घघोन ततः परा ।  
सुदीर्घमुखी गोमुख्या दीर्घजिह्वा ततः परा ॥  
  
दण्डोदरी ऊर्द्धकेशी विकृतास्या ततः परा ।  
ज्जालामुखी शुचिमुखी उल्कामुखी ततः परा ॥  
  
विद्यामुखी तु विज्ञेया सुराणां शक्तयन्तिमाः ।  
सरस्वती महाकाली गौरी त्रैलोक्यमोहिनी ॥  
  
मन्त्रशक्तिरात्मशक्तिर्भूतमाता ततः परा ।  
लम्बोदरी द्राविणी च नगरी खेचरी तथा ॥  
  
म**?दरा रूपिणी च विधिनी तदनन्तरा ।  
काकोदरी पुतना च भद्रकाली ततः परा ॥  
  
योगिनी शङ्खिनी चैव गन्धिनी कालरात्रिका ।  
कूजिनी कवर्दिनी चैव **? चैव क्रिया तथा ॥  
  
सुमुखी ईश्वरी चैव रेवती च ततः परा ।  
मायवी वारुणी चैव वायसी वक्ष (वि)दारिणी ॥  
  
सहजा च तथा लक्ष्मीर्व्यापिनी च ततः परा ।  
ब्रह्मपीठस्थितास्त्वेता रक्तवर्णाः शुभप्रदाः ॥  
  
रक्तोत् पलकपालाढ्या अलङ्कृतकराम्बुजा ।  
रुद्राण्यः सर्वैस्द्धाख्या इति वा कल्मयेत् सदा ॥  
  
केश्व नारायण गोविन्दविष्णवः ।  
मधुसूदन त्रिविक्रम वामनः श्रीधरस्तथा ॥  
  
माधव हृषिकेशः पद्मनाभो दामोदरन्ततः परः ।  
वासुदेवः सङ्कर्षणः विष्णुशक्तिं स्तिमाः स्मृताः ॥  
  
(प्। ९) प्रद्युम्नश्चानिरुद्रश्च सर्वतन्त्रसमन्विताः ।  
चक्रीगदी तथा शाङ्गी खड्गी शङ्खी हली पुनः ॥  
  
मुषली शूली च पाशी अङ्कुशी तदनन्तरा ।  
मुकुन्दो नन्दजो नन्दी नरो नरकजिद्धरिः ॥  
  
कृष्णसखः साततश्च सौरी शुरो जनार्दनः ।  
भूधरो विश्वमूर्तिश्च वैकुण्ठः पुरुषः परः ॥  
  
वली वलानुजो वालो वृषघ्नश्च वृघी पुनः ।  
हंसो वराहो विमलो नृसिंहः सर्वसम्मतः ॥  
  
केशवाद्यास्त्विमाः सर्वा विन्यसेद्विष्णुपूजने ।  
सर्वे श्यामा च शुभदाः शङ्खचक्रलसत् कराः ॥  
  
कीर्तिः कान्तिस्तुष्टिपुष्टी स्मृतिः शान्तिः क्रिया दया ।  
मेधा सहस्रो श्रद्धा च लज्जा लक्ष्मीः सरस्वती ॥  
  
प्रीती रतिश्च ताः सर्वाः शक्तयः सुरनायिकाः ।  
जया दुर्गा प्रभासत्या चण्डा वाणी विलासिनी ॥  
  
विजया विनदा विश्वा विनोदा शूलदा स्मृतिः ।  
ऋद्धिः समृद्धिः शुद्धिश्च बुद्धिर्भक्तिर्मतिः क्षमा ॥  
  
वरामा क्लेदिनी क्लिन्ना वसुदा वसुधा परा ।  
परायणा तथा सूक्ष्मा सन्ध्या प्रज्ञाअ तथा निऽसा ॥  
  
अमोघा विच्युता चैव देव्याङ्गे शक्तयन्त्विमाः ।  
विद्युद्गमे समानार्द्यः पङ्कजद्वयवाहूना ॥  
  
एकदेव्याः समानार्द्यः सुस्मिताः सर्वसिद्धिदाः ।  
मातृकावर्णभेदेभ्यो मन्त्रविद्या प्रजज्ञिरे ॥  
  
मातृका हि महादेवि सर्वबीजस्वरूपिणी ।  
यथा देहे इन्द्रियाणां मनसाश्च प्रधानता ॥  
  
यथा ज्योतिर्गगनाहि सुर्याश्चैव वरस्तथा ।  
तथा सर्वेषु मन्त्रेषु मातृका बीजरूपिणी ॥  
  
मन्त्रे मन्त्राङ्गता न्यस्य विद्याङ्गे शक्तयः शुभाः ।  
आत्मनः क्षेत्रयोगेन विन्यसेत् सर्वसम्मतः ॥  
  
मन्त्राङ्गे मन्त्रशक्तीस्ता देव्याङ्गे देवशक्तयः ।  
अस्य मन्त्रस्य मन्त्राङ्गं विद्याङ्गे शक्तयः शुभाः ॥  
  
राशयो विन्यसेद्देहे मेषादिषु विधानतः ।  
शीर्षे मुखे बाहूद्वयोदरे च विन्यसेत् क्रमात् ॥  
  
कटिरस्थिगुह्ये च उरु जानु जङ्घे चरणाचितिक्रमशः ।  
महाकालमतं न्यासं राशीनां सिद्धिदाय्कम् ॥  
  
अरुणासितहरित पाटलपाण्डु विचित्रासितेतरपिङ्गलौ ।  
पिङ्गल कर्वुरभूकमलिना रुचयो यथासङ्ख्यम् ॥  
  
मेषादीनां यथास्थानेषु वर्गेन विचिन्तयेत् ।  
मूर्द्ध्नि वदने कण्ठे हृदये च भूजद्वये ॥  
  
पृष्ठे नाभौ उदरे उपस्थे गुह्ये पादयुगे तथा ।  
मेवं वृषं मिथुनञ्च कर्कटं सिंहं ततः परम् ॥  
  
कन्यां तुलां विच्छां धनुर्मकरं कुम्भमेव च ।  
मीनान्तं विन्यसेद्देहे ओङ्कारान्तं नमोऽन्वितम् ॥  
  
नक्षत्राणि न्यसेत् तत्र मुर्द्ध्यादिपादमन्तकं ।  
अश्वन्यादिरेवत्यन्ता अष्टाविंशतिसञ्ज्ञका ॥  
  
अश्विनी भरणी चैव कृर्त्तिका रोहिणी मृगा ।  
आर्द्रापुनर्वसु पुष्या अश्लेषा च मघा तथा ॥  
  
पूर्वोत्तरफल्गुनी च हस्ता चित्रा ततः परा ।  
स्वाती विशाखानुराधा ज्येष्ठा मुला ततः परा ॥  
  
(प्। ९ब्) पूर्वाषाढा उत्तरा च श्रवणाभिज्तस्ततः ।  
धनिष्ठा शतभिषा च पूर्वभाद्रपदा ततः ॥  
  
उत्तरभाद्रपदा चैव रेत्यान्ताः समीरिताः ।  
प्रणवाद्या नमोऽन्ताश्च विन्यसेद्देहमात्मनः ॥  
  
मूर्द्ध्नि भूयुगे चक्ष्नोः कर्णयोर्नसि गण्डयोः ।  
जिह्वायां ग्रीवामूले च स्तनद्वन्द्वे तथा हृदि ॥  
  
पृष्थे नाभौ तथा लिङ्गे गुह्ये शिश्ने न्यसेत् क्रमात् ।  
ॐकाराद्या नमोऽन्ताश्च तिथयः सर्व सिद्धिदाः ॥  
  
पीठानि विन्यसेद्देहे सर्वकार्यार्थ सिद्धये ।  
मूर्द्ध्नि वदने गले पादौ नाभौ कुक्षे नितम्बके ॥  
  
पादयोर्विन्यसेद्देहे सर्वकार्यार्थसिद्धये ।  
कामरूपं कामकटं उड्डीशं तदनन्तरम् ॥  
  
जालन्धरञ्चास्रतकं तथाज्वालामुखी प्रिये ।  
श्रीशैलं मलयञ्चै विन्यसेत् सर्वसिद्धये ॥  
  
आधारशक्तिं कुर्मञ्च वराहं तदनन्तरम् ।  
महामण्डुक कालाग्नि रुद्रसञ्ज्ञं ततः परम् ॥  
  
ततः परन्त तत् सर्वमनन्तं पृथिवीं तथा ।  
मणिमण्डपं कल्पतरुं स्वर्णसिंहं ततः परम् ॥  
  
सन्विन्नालमनन्तञ्च सर्वतत्वात्मकं ततः ।  
कमलाऽन्चाङ्गपत्रञ्च केशवं कर्णिकां तथा ॥  
  
सर्वतत्वमयं तत्र कमलं विन्यसेद्धिया ।  
सत्वं रजस्तमश्चैव आत्मानं परमात्मकम् ॥  
  
अन्तरात्मानं ज्ञानात्मानं क्रमेण विन्यसेत् ततः ।  
ओङ्कारादिनमोऽन्तञ्च मूलाधाराद् शुदात्मकम् ॥  
  
धर्मपीठं न्यसेत् तत्रात्मानं देव प्रपूजयेत् ।  
धर्मं ज्ञानञ्च वैराग्यं ऐश्वर्यं तदनन्तरम् ॥  
  
दक्षस्कन्धे तथा वामे तथा पादस्य मुलके ।  
मुखे पार्श्वे तथा नाभौ सव्ये च विन्यसेत् सदा ॥  
  
अधर्मञ्चैव वैराग्यमपूर्वं विधिना ततः ।  
अज्ञानञ्चैव ऐश्वर्यमपूर्वञ्च क्रमेण वै ॥  
  
ॐकाराद्यं नमोऽन्तन्तु विन्यसेत् सर्वकालतः ।  
तत्त्वन्यासं ततः कुर्यात् जीवादिपूर्वसम्भवम् ॥  
  
सर्वेषु मन्त्रवर्गेषु तत्वन्यासं विलिष्यते ।  
विना तत्वेन तत्त्वस्य उत्पत्तिः प्रतिबुध्यते ॥  
  
धर्मं इरितश्यामवह्नौ मरुति पित्तञ्च वैराग्यम् ।  
ज्ञानं भूतागारं च द्विरद तत्त्वमैश्वर्यं मीने कृष्णम् ॥  
  
न ए ञ पूर्वन्तु जयतु दिशि चित्राणि गात्रपीठानि ।  
सर्वेषु मन्त्रविद्याषु न्यासोऽयं कामदायकः ॥  
  
मातृकां विन्यसेद्देहाभान्तरे विधिनामुना ।  
अन्तर्यागं तथा योगं वायुं कुर्याद्विचक्षणः ॥  
  
भूतशुद्धिं पुराकुर्यात् विधिनानेन दोहकः ।  
यादिवान्तैर्विधानेन पूरककुम्भकरेचकैः ॥  
  
इडया पुरयेद्वायुं श्वासनाड्याः शनैः शनैः ।  
मात्रया षोडशेनैव ततः कुर्याच्च कुम्भकम् ॥  
  
यम्मन्त्रेण चतुःषष्ट्या यथा कुम्भं ततः परम् ।  
सुषुम्नायां कुम्भयित्वा पिङ्गलायान्तु रेचयेत्? ॥  
  
चतुर्धाचन्द्र सह जप्त्वा रंवीजेनैव प्लावनी ।  
श्वाससंहरणा नाड्या त्यजेद्वायुं शनैः शनैः ॥  
  
पुरा कुक्षिगतः पापं चिन्तनीयो मनीषिभिः ।  
(प्। १०) ब्रह्महत्या शिरङ्कञ्च स्वर्णस्तेय भुजद्वयम् ॥  
  
सुरापानहृदा युक्तं गुरुतल्पकटिद्वयम् ।  
तत् संसर्गात् पदद्वन्य्द्व मङ्गप्रत्यङ्गपातकम् ॥  
  
उपपातकरोमाणं रक्तश्मश्रुविलोचनम् ।  
खड्गचर्मधरं वामाङ्गुष्ठपरिमाणकम् ॥  
  
अधोमुखः कृष्णवर्णं वामकुक्षौ विचिन्तयेत् ।  
एषु ये ऋषयः प्रोक्तास्तान् प्रवक्ष्याम्यनुक्रमात् ॥  
  
पुरकादिषु देवेशि ऋषयः सर्वसम्मताः ।  
किस्कन्दः कश्यपश्चैव हिरण्यगर्भस्ततः परम् ॥  
  
अस्य पापस्य देहस्य अन्तर्यामी ऋषिः स्मृतः ।  
एवं द्यात्वा वह्निनाडी दाहयेत् सकलां तनुम् ॥  
  
प्राणायामं ततः कुर्यात् भूतशुद्धिरनन्तरम् ।  
भूतानां शोधनं कृत्वा भावना तु तथा दिशेत् ॥  
  
आपादमुर्द्ध्नि पर्यान्तं भावयेद्देहमात्मनः ।  
पञ्चाशद्वर्णबीजाढ्यं महाभूतादिसंयुतम् ॥  
  
गन्धं रसं तथा स्पर्शं रूपं शब्दं ततः परम् ।  
भावयेदात्मनो देहं सहस्रं कमलं यतः ॥  
  
सहस्रारे महापद्मे द्यायेद्देवीं सनातनीम् ।  
सदाशिवेन संयुक्तां विपरीतरतस्थिताम् ॥  
  
भूतानि च महापूर्वसंलीनानि विधानतः ।  
स्थापयेत् तत् पदाम्भोजे तदा वर्णादि चिन्तयेत् ॥  
  
क्षकारादि अकारान्तं प्रतिलोमेन देशिकः ।  
संहारचक्रं समुद्दिष्टं सर्वतन्त्र समन्वितम् ॥  
  
षट्चक्रं चिन्तयेद्देहे विधिनानेन देशिकः ।  
मूलाधारं स्वाधिष्ठानं मणिपूरमनाहतम् ॥  
  
आज्ञा विशुद्धं शुद्धाख्यं क्रमेणैव स्वदेहके ।  
सहस्रारं महापद्मं विशुद्धाख्यं प्रकीर्तितम् ॥  
  
मूलाधारं तथोपस्तं नाभिदेशं ततः परम् ।  
हृदयं कण्ठदेशञ्च भ्रूयुग्मं तदनन्तरम् ॥  
  
सहस्रारान्तकं प्रोक्तं सप्तचक्रं सदेहके ।  
डाकिनी हाकिनी चैव राकिनी लाकीनि तथा ॥  
  
काकिनी शाकिनी चैव षट्चक्रस्य च देवताः ।  
हाकिनी देवता प्रोक्ता सहस्रारे सुरेश्वरी ॥  
  
पत्रवर्णात्मकं तत्र क्रमेण चिन्तयेद्धिया ।  
चतुःपत्रं मूलाधारं वादिसान्तं महेश्वरी ॥  
  
वादिलान्तञ्च षट्चक्रं स्वाधिष्ठानं विचिन्तयेत् ।  
मूलाधारं गुदे चैव स्वाधिष्ठानञ्च लिङ्गके ॥  
  
दशपत्रं डादिफान्तं नाभिदेशं विचिन्तयेत् ।  
मणिपूरं महाचक्रं शब्दब्रह्मविभूषितम् ॥  
  
विशुद्धं द्विदलं प्रोक्तं हक्षवर्णविभूषितम् ।  
सर्ववर्णात्मकं पत्रं पद्मना परिकीर्तितम् ॥  
  
दक्षिणावर्तयोगेन लिखनं चिन्तयेद्धिया ।  
अनुलोमः सृष्टिकाले संहारे प्रतिलोमकः ॥  
  
एवं विचिन्त्य स्वदेहं जीवात्मानं विचिन्तयेत् ।  
मूलाधारे स्थितं जीवं कुण्डलीरूपसंस्थितम् ॥  
  
बिद्युदग्निसमुद्भूतं तडित्कोटिसमप्रभम् ।  
हूङ्कारेण समुच्चार्यं मूलाधारात् तदा पुनः ॥  
  
निर्वात् इव दीसोऽपि यथा देहसमन्वितः ।  
सोऽहं मन्त्रमयं देहं जीवात्मानं विचिन्तयेत् ॥  
  
(प्। १०ब्) ध्यानेन ध्यानयोगेन चिन्तयेच्च शनैः शनैः ।  
एवं विचिन्त्य स्वदेहं प्राणायामं ततः परम् ॥  
  
देवता च तथा जीवं समभारं विचिन्त्य च ।  
अकारादिक्षकारान्तं पुरकं कुम्भ(क) रेचकम् ॥  
  
वारत्रयं ततः कुर्यात् विधिनानेन देहिकः ।  
अकारादि क्षकारान्तं पुरयेदिडया शनैः ॥  
  
एवं विचिन्त्य स्वदेहं प्राणायामः ततः परम् ।  
कादिमास्तैः कुम्भयेच्च सुषुम्नायां विधानतः ॥  
  
पिङ्गलायां रेचयेच्च यादिफान्तैः शनैः ।  
प्राणायाममिदं प्रोक्तं सर्वतन्त्रसमन्वितम् ॥  
  
त्रिः पठेदायतः प्राणः प्राणायामः प्रकीर्तितः ।  
कुम्भयित्वा समातृका मातृका चानुलोमतः ॥  
  
पञ्चभूतं महाभूतं स्वजीवञ्च विचिन्तयेत् ।  
स्वजीवं गुणसंयुक्तं विन्यस्य प्राणमुच्चरेत् ॥  
  
सम्पुट्य स्वरवर्णेन सर्वगेण हृदादिषु ।  
प्राणप्रतिष्ठां कूर्ध्वीत हृदये तनुसंयुतम् ॥  
  
दक्षस्य तनुसंयुक्तं कथितं मन्त्रवेदिना ।  
आननं बिन्दुसंयुक्तं अर्द्धचन्द्रविभूषितम् ॥  
  
लज्जाबीजमिदं प्रोक्तमक्षोभ्येन सुरेश्वरि ।  
ब्रह्मा बिन्दुसमायुक्तं वह्निबीजसमन्वितम् ॥  
  
एषोदशस्वरेणाद्यं अङ्कुशं परिकीर्तितम् ।  
प्राणप्रतिष्ठामन्त्रस्य देवता ब्राह्मणादयः ॥  
  
ब्रह्मा विष्णुश्च रुद्रश्च ऋषयः परिकीर्तिताः ।  
ऋग्यजुश्चैव सामानि च्छन्दांसि च तदा भवेत् ॥  
  
याद्याः सप्तसकारान्ता अत्रिमेत्रसमन्विताः ।  
शिरोऽर्द्धदन्तसंयुक्तं हंसमन्त्रसमन्वितम् ॥  
  
कुण्डलीं तां समानीय तेन मार्गेण साधकः ।  
मूलाधारे स्थापयित्वा हंसमन्त्रं जपेद्बुधः ॥  
  
पञ्चाशद्वर्णबीजानि बिन्दुयुक्तानि चिन्तयेत् ।  
मम प्राणा इह प्राणा मम जीव इह स्थितः ॥  
  
सर्वेन्द्रियाणि धातुनि सत्वानि परिचिन्तयेत् ।  
भूतानि चैव तत्वानि विचिन्त्य विधिनामुना ॥  
  
इहागत्य सुखं चिरं तिष्ठस्तु वह्निसुन्दरी ।  
एष प्राणमनुः प्रोक्तः सर्वतन्त्रसमन्वितः ॥  
  
नृसिंहस्य च बीजेन प्राणप्रवेशनं स्मृतम् ।  
तदा प्राणस्य ध्यानञ्च सम्म्मरेत् प्रयतः शुचिः ॥  
  
वाह्यदेवतायाः प्राणमन्त्रं दिशेच्च सुन्दरी ॥ ॥  
  
इति श्रीविश्वसारतन्त्रे देहोत्पत्तिर्नाम प्रथमः पटलः ॥ १ ॥  
  
  
  
  
द्वितीयः पटलः ।  
  
  
अथ योगं प्रवक्ष्यामि शृणुष्व कमलानने ।  
ब्रह्मणा भाषितं पूर्वे नारदाय कृते युगे ॥  
  
तत् शृणुष्व महेशानि मन्त्रमूर्तिविशुद्धये ।  
पञ्चभूतस्य विज्ञानं प्रधानं योगमुत्तमम् ॥  
  
तेषां गतिं विचिन्त्याथ इष्टदेवीं विचिन्तयेत् ।  
भूतानाञ्च गतिं वक्ष्ये स्वदेहे शृणु पार्वति ॥  
  
(प्। ११) तदा तत् कालकालदासा गतिः शुभदायिनी ।  
योगशास्त्रं महेशानि साङ्गं मोक्षप्रदायकम् ॥  
  
जीवात्मपरमात्मनोरैक्यं सञ्चिन्तयेद्धिया ।  
समाधिः परमं योगं सर्वतन्त्रसमन्वितम् ॥  
  
विशुद्धं निर्मलं नित्यं सदसद्भाववर्जितम् ।  
मनसा वचसा चैव कायिकेन विचिन्तयेत् ॥  
  
तदेव परमं योगं शिवेन भावितं पुरा ।  
शुद्धं शुद्धगुणं देवं चिन्तयेत् तमहनिर्शिम् ॥  
  
सदाशिवं शक्तियुक्तं सहस्रदलसस्थितम् ।  
मनसा भावशुद्धेन समाधौ चिन्तयेत् सदा ॥  
  
मन्त्रवर्णात्मकं देवं मन्त्रवर्णात्मिकां शिवाम् ।  
मनसाभ्यासयोगेन चिन्तयेत् साधकः सदा ॥  
  
निश्चेष्टो निरहङ्कारो निर्द्वन्द्वा निस्परिग्रहः ।  
गो-काक-मृग-चर्चायां यदाचरति देशिकः ॥  
  
भावयेद्विधिनानेन सर्वकालेषु सर्वदा ।  
सर्वतत्वेषु तं देवं तां देवीं सुरपूजिताम् ॥  
  
नित्यां विशुद्धां शुद्धाद्यां सदसद्भाववर्जिताम् ।  
सर्वकालक्षयकरीं सर्वमन्त्रेषु संस्थिताम् ॥  
  
अस्त्रविद्यात्मिकां नित्यां नानास्वर निवासिनीम् ।  
न जरा मरणं तत्र चिन्तयेद्दक्षजात्मिकाम् ॥  
  
ज्योतिर्ब्रह्मात्मिकां देवीं चिन्तयेद्ध्यानयोगतः ।  
जित्वा दारात्मनः शत्रुन् कामक्रोधादिकं प्रिये ॥  
  
कामं क्रोधं तथा मोहं लोभहिंसादयस्तथा ।  
इन्द्रादयश्च तान् सर्वान् ध्यानेन विधिना मुना ॥  
  
ध्यायेन्मानसपद्मस्थां शक्तिं शिवसमन्विताम् ।  
नानालङ्कारसंयुक्तां नानागुणसमन्विताम् ॥  
  
षडुर्मयन्तदा जिह्वा चिन्तयेज्जगदम्बिकाम् ।  
कामादयन्तु देवेशि दुःखानि कथितानि ते ॥  
  
योगाष्टाङ्गैरिमां जित्वा योगिनो युगमाप्नुयात् ।  
अपश्यदात्मनो देहे सहस्रारे शिवं स्मरेत् ॥  
  
तदेवं पुरुषं पूर्णं मायाञ्च तदपाश्रयाम् ।  
एवं चिन्तयित्वाथ समाधिं योगमभ्यसेत् ॥  
  
दाहशक्तिं यथाङ्गारे आश्रयं वाप्य तिष्ठति ।  
यमाद्यागमसस्पग्ने स एव श्रीसदाशिवं ॥  
  
तस्य चाङ्गविभागेन शास्त्रमेतत् प्रकीर्त्यते ।  
यमं नियममासनं प्राणायामस्तत परम् ॥  
  
प्रत्याहारं धारणञ्च ध्यानञ्चैव समाधिकम् ।  
अष्टङ्गेयोगमित्युक्तं सर्वतन्त्रसमन्वितम् ॥  
  
अहिंसा सत्यमन्तयं ब्रह्मचर्यकृपार्जवम् ।  
क्षमा धृतिर्मिताहारः शौचञ्च दमनं तथा ॥  
  
एते यमा महेशानि सर्वतन्त्रसमन्विताः ।  
तपः सन्तोषमास्तिक्यं दानं देवस्य पूजनम् ॥  
  
सिद्धान्तश्रवणं नित्यं ह्रीर्मतिश्च जपो हृदम् ।  
दशैते नियमाः प्रोक्ताः सरतन्त्रसमन्विताः ॥  
  
पद्मासनं स्वस्तिकाख्यं तथा ।  
बीरासनमिदं प्रोक्तं पञ्चकं क्रमतः सुधीः ॥  
  
उर्वो भद्रवज्रासनं रुपरि विन्यस्य सम्यक् पादयुगं प्रिये ।  
अङ्गुष्ठौ च निबद्धयात् व्युत्प्रमेणैव पृष्ठके ॥  
  
पद्मासनमिदं प्रोक्तं सर्वतन्त्रसमन्वितम् ।  
(प्। ११ब्) जानुनोरन्तरे सम्यक् कृत्वा पादतले पुनः ॥  
  
ऋजुकायो विशेद्योगी स्वस्तिकासनमीरितम् ।  
सीमान्याः पार्श्वयोर्न्यसेद् गुल्पयुग्मं सुनिश्चितम् ॥  
  
वृषाधः पार्श्वपादौ तु पाणिभ्यां परिलाञ्छयेत् ।  
भद्रासनमिदं प्रोक्तं योगिनां हृदयङ्गमम् ॥  
  
उर्वाः पादौ क्रमाम्नस्य जान्वोः प्रत्यङ्मूखेऽङ्गुली ।  
करौ निदध्याद्देवेशि वज्रासनमुदाहृतम् ॥  
  
एक्पादमधः कृत्वा विन्यस्योरौतथेतरम् ।  
ऋजुकायो विशेद्योगी वीरासनमुदाहृतम् ॥  
  
आसनानि वहुन्येव सन्ति वेदेषु पार्व्ति ।  
सर्वेषां श्रेष्ठमित्व्युक्तं स्वस्तिकाख्यं सुखावहम् ॥  
  
इडया पुरयेड्वायुं यं जप्त्वा षोडशमात्रया ।  
धारयेच्च सुषुम्नायां चतुःषष्ट्या तु तं स्मृतम् ॥  
  
पिङ्गलायां त्यजेद्वायुं द्वात्रिंशत्तेन मात्रया ।  
भूतशुद्ध्यात्मकं प्राहूः सर्वतन्त्रविदो जनाः ॥  
  
रम्मन्त्रंअ प्र्तिलोमेन पूरककुम्भकरेचकम् ।  
तेनैव विधिना कृत्वा ठम्मन्त्रं प्रज्पेत् ततः ॥  
  
तेनैव विधिना जप्त्वा पापे भष्मनि सन्त्यजेत् ।  
लम्मन्त्रे चिन्तयेद्देहं पञ्चाशद्वर्णसंयुतम् ॥  
  
धराबीजेन तं देहं दृढीकृत्य स्वयं ततः ।  
मात्रावृद्धिक्रमेणैव जपेद् द्वादश षोडश ॥  
  
जपेन्न्यासादिकं कृत्वा सर्वसिद्धिं लभेन्नरः ।  
क्रमादभ्यसतस्तस्य न्वोदगमा * * * धमः ॥  
  
मध्यमं कल्पसंयुक्तो भूमित्यागं ततः परम् ।  
उत्तमस्य गुणावाप्तिर्यावत् शीलनमीष्यते ॥  
  
इन्द्रियाणां विचरतं विषषेषु द्विधा कृताम् ।  
वलादाहरणं तेभ्यः प्रत्याहारः समहृतः ॥  
  
अङ्गुष्ठगुलफजानुरुर्मनसि लिङ्गनाभिषु ।  
हृच्छिरः कण्ठदेशेषु लम्बिकायास्तथ नसि ॥  
  
भ्रूमध्ये मस्तके मूर्द्ध्नि द्वादशान्ते तथा विधिः ।  
धारणं प्राणमरुतो धारणा परिकीर्तिता ॥  
  
समाहितेन मनसा चैतस्यान्तरवर्तिना ।  
आत्मन्यभीष्ठदेवानां ध्यानं ध्यानविदो विदुः ॥  
  
समत्वभावनानित्यं जीवात्मपरमत्मानोः ।  
समाधिः कथितो देवि सर्वतन्त्रसमन्वितः ॥  
  
ध * * * वत्यङ्गुलायां शरीरमुभयात्मकम् ।  
गुदधवान्ते तु * स्कन्धमुत्सेधं द्वाङ्गुलं विदुः ॥  
  
तस्य द्विगुणविस्तारं वृत्ताकारेण संस्थिताम् ।  
नाड्यन्तत्र समुद्भूता मुख्यान्तिस्रः समीरिताः ॥  
  
इडा वामे स्थिता नाडी चित्र सा योगिनां शुभा ।  
ब्रह्मरन्ध्रं विदुस्तस्यां पद्मसुत्रनिभं प्रिये ॥  
  
आधारञ्च विदुस्तत्र सर्वतन्त्रसमन्वितम् ।  
दिव्यमर्ग्मिदं प्राहरमृतानन्दलक्षणम् ॥  
  
इडायां चिन्तयेच्चन्द्रं पिङ्गलायां दिवाकरम् ।  
सुषुम्नायान्तु देवेशि तावुभौ चिन्तयेत् तनौ ॥  
  
अग्निसोमात्मिका नाडी सुषुम्ना तन्त्रसम्मता ।  
आधारपद्ममध्यह्नं? त्रिकोणमतिसुन्दरम् ॥  
  
ज्योतिषां निलयं तच्च कथितं पद्मयोनिना ।  
तत्र विद्युल्लताकारा कुण्डली परदेवता ॥  
  
परिष्कृरति देहेऽस्मिन् सुप्ताहिसदृशाकृतिः ।  
(प्। १२) विभर्ति कुण्डली देहमात्मानं हंसमन्त्रतः ॥  
  
हङ्कारवर्णसम्भूता कुण्डली कुलनायिका ।  
गमनागमने मन्त्रं हङ्कारं लङ्करेण च ॥  
  
कथितं बीजमन्त्रस्य कुण्डस्यास्तत्र सम्मतम् ।  
हंसप्राणाश्रयो नित्यं प्राणनाडी पथाश्रयं ॥  
  
आधाराद्वहते वायुर्यथावत् सर्वदेहिनाम् ।  
देहं प्राप्य सुनाडीभिः प्रयाणं कुरुते वहिः ॥  
  
द्वादशङ्गुलमात्रेण प्राणस्य पुरुषस्ततः ।  
वायुरूपेण जीवोऽसौ सर्वज्ञो व्यापकः स्मृतः ॥  
  
मुलाधारात् सहस्रारं व्याप्य तिष्ठति कुण्डली ।  
सुषुम्ना मध्यदेहे च सुक्ष्मात् सुक्ष्मस्वरूपिणी ॥  
  
वायुस्वरूपा सहिता वायुमास्थाय तिष्ठति ।  
आयाति याति सततं कुण्डली परदेवता ॥  
  
रम्ये मृद्वासने पुण्ये पटाजिनकुशोत्तरे ।  
स्वस्तिकासनमास्थाय योगमार्गपरो भवेत् ॥  
  
ज्ञात्वा भूतोदयं देहे यथावत् प्राणवायुना ।  
शक्तिरूपां ध्यायेद्वामे पार्श्वे नाभौ सदा प्रिये ॥  
  
पिङ्गलाया महेशानि शम्भुरूपं दिवाकरम् ।  
चन्द्ररूपां वामनाड्यां शिवानीं चिन्तयेद्धिया ॥  
  
भूतात्मके तु देहेऽस्मिन् सर्वभूतोदयं शृणु ।  
चिन्तयेद्वायुनानेन सर्वसिद्धाप्तये सुधीः ॥  
  
किं राज्यैरसदालापैर्षत्रायुर्वायतामियात् ।  
श्वाससंहरणान्नाड्या गतिं तेषां विचिन्तयेत् ॥  
  
ध्यात्वात्मकमिदं देहं पोषयेच्छम्बुगेहिनी ।  
दण्डाकारगतिर्भूमेस्तोस्वस्य पु* कामता ॥  
  
ऊर्द्धागतिः पावकस्य वायोतिर्यक् गतिः स्मृता ।  
गतिर्व्योम्नोर्भवेन्मध्या सर्वतन्त्रसमन्विता ॥  
  
ध्यात्वात्मकमिदं देहं पोषयेद्वायुरूपिणी ।  
त्वचि स्थिता महामावा असृक् स्थिता शिवा शुभा ॥  
  
तथा मांस स्थितां देवी तथा मेदं स्थिता सती ।  
अस्थि स्थिता शिवपत्नी सा मज्जारां शम्भुसुन्दरी ॥  
  
शुक्रस्था वायुरूपा च तथा प्राणात्मिका स्मृता ।  
जीवप्रापात्मिका नित्या सर्वक्षेत्रेषु संस्थिता ॥  
  
मारणादिं प्रकूर्वीत भूतानामुदये सुधीः ।  
विचिन्त्य चात्मानो देहे गतिस्तस्य प्रिये सदा ॥  
  
वरणेरुदये कुर्यात् स्तम्भनं सर्वसम्मतम् ।  
शान्तिकं पौष्टिकं तोयस्य समये प्रिये ॥  
  
मारणं कुरुते शत्रोरग्नेरुदययोगतः ।  
वायोस्तु उदये कुर्यात् स्तम्भनं सर्वसम्मतम् ॥  
  
अथ उच्चाटनं कुर्यात् सर्वतन्त्रसमन्वितम् ।  
क्षेत्रादिनाशनं कुर्यात् आकाशस्योदये सुधीः ॥  
  
आसुर्योदयमारभ्य यावद्वै घटिकाद्वयम् ।  
एवं क्रमेण विज्ञाय षट्कर्मषु विचिन्तयेत् ॥  
  
आधाय वायुनक्षत्रं योगमेवं विचिन्तयेत् ।  
मारुतं चिन्तयेद्देहे ध्यानयोगेन देहिकः ॥  
  
ध्यात्वा वायुं स्वदेहे तु चिन्तयेत् परदेवताम् ।  
नादः सञ्जायते क्षेत्रे वायुना परमेश्वरि ॥  
  
मत्तभृङ्गसमश्चादौ तथा वंशीधवनिं श्रुतः ।  
तदा घण्टास्वनो जातस्तदा मेघस्वनन्ततः ।  
  
(प्। १२ब्) एवमभ्यसतस्तस्य नास्ति शोकादिदोषजम् ।  
भयं तस्य भवेत् सिद्धिः सर्वसिद्धिरनुत्तमा ॥  
  
नादो भवेत् ततो बिन्दुश्चन्द्रसुर्यात्मकः स्मृतः ।  
बिन्दुं नादात्मकं केचिद्वदन्ति मुनिमत्तमाः ॥  
  
बिन्दुनादात्मकं सर्वं चराचरमिदं जगत् ।  
बिन्दुः पुमान् भवेन्नादः स्त्रीरूपः सर्वसम्मतः ॥  
  
जगतां कारणं नादः कथितः पद्मयोनिना ।  
बिना मैथुनधर्मेण न सिद्धिः स्यात् कथञ्चन ॥  
  
हंसौ तत्र समुद्भूतौ पुंस्त्रियौ तन्त्रसम्मतौ ।  
हम्मन्त्रे पुरुषः प्रोक्तः सकारः प्रकृतिः स्मृता ॥  
  
तविमौ सकलं विश्वं व्याप्तौ तत् कुण्डकेन च ।  
तदा तद्भावमाप्नोति तदा सोऽहमिति स्मृतः ॥  
  
स एव परमं ब्रह्म कुटस्थो जगदङ्कुरः ।  
सर्वे देवास्तथावेदा दिग्वाताद्यादरन्तथा ॥  
  
त्रुट्यादिकालकल्पाश्च तत्तद्देवस्तदात्मकः ।  
यस्मिंश्च प्रणयं यान्ति विनाशं जगदीश्वरि ॥  
  
यस्मिन् सृष्टिः सदोद्भूतिर्यस्मिन्नद्यापि जायते ।  
स एवं परमं ब्रह्मसोऽहस्तावेन जायते ॥  
  
सहवर्णो बिन्दुपाथसक्तिवर्णं दिशेस्मुदा ।  
प्रणवं सर्वतन्त्रेषु कथितं पद्मयोनिना ॥  
  
परानन्दमयं ब्रह्म शब्दब्रह्मविभूषितम् ।  
आत्मनो देहमध्ये तु सर्वतन्त्रात्मकं प्रिये ॥  
  
चिन्तयेद्विधिनानेन ब्रह्मविष्णुशिवात्मकम् ।  
जगतां कारणं प्रोक्तं वेदमन्त्रस्य कारणम् ॥  
  
गायत्री प्रणवञ्चैव सर्वतन्त्रेष्वयं विधिः ।  
गायत्री प्रणवस्याथ मन्त्रार्थं ब्रह्मणा पुरा ॥  
  
चतुर्वेदेषु शास्त्रेषु न निष्ठातः पुरोगतः ।  
समाधियोगमेतद्धि कथितं पद्मयोनिना ॥  
  
समाधौ चिन्तयेद्देवीं भूतशुद्ध्यादिकं दिशेत् ।  
न्यासजालं विधायाथ समाधौ पूजयेत् सदा ॥  
  
समाधौ यादृशं कुर्यात् पूजनं जलतर्पणम् ।  
वाह्ये तु तादृशं कुर्यात् शङ्करेण च भाषितम् ॥ ॥  
  
अतः परं कर्मयोगं वक्ष्यामि शृणु शङ्करि ।  
आश्रमं विविधं तत्र कथितं पद्मयोनिना ॥  
  
ब्राह्मणाः क्षत्रिया वैश्याः सर्वतन्त्राधिकारिणः ।  
कर्माधिकारिणस्ते तु सर्व तन्त्राधिकारिणः ॥  
  
ये चान्ये सङ्कराः प्रोक्ता अथ शुद्रा महेश्वरि ।  
ते सर्वे कर्मकर्तुणां सेवकः परिकीर्तिताः ॥  
  
तेषामर्द्धफलं लब्द्धा मोदते दिवि देववत् ।  
न शुद्राय मतं दद्यात् प्रेणवं वेदवाधितम् ॥  
  
न मन्त्रं मन्त्रयोगञ्च तथा मन्त्राङ्गिताः पुनः ।  
न शूद्रेभास्तथा स्त्रीभ्यः प्रदद्यात् साधकः सदा ॥  
  
वलाम्बा यदि वा कुर्यात् सर्वकर्मान्तरं सदा ।  
तदा स्वर्गात् पतन्त्येव रक्षणात् सैकतहर्म्यवत् ॥  
  
देवपुजादिकः कर्म वक्ष्यमि शृणु सुन्दरि ।  
प्रथमं तत्र वक्ष्यामि लक्षणं गुरुशिष्यषोः ॥  
  
सर्वशास्त्रपरो दक्षः सर्वशास्त्रार्थवित् सदा ।  
युवकः सुन्दरः साङ्गः कुलीनः शुभदर्शनः ॥  
  
जितेन्द्रियः सत्यवादी ब्राह्मणः शान्तमानसः ।  
पितृमातृहिते युक्तः सर्वकर्मपरायणः ॥  
  
(प्। १३) आश्रमी देशस्थायी च गुरुरेचं विधीयते ।  
शिवान्ते तादृशो ज्ञेयः साधनः सर्वसम्मतः ॥  
  
कथितं यागले पूर्वं तव प्रीत्या निवेदितम् ।  
अथ भक्ष्यं प्रवक्ष्यामि शृणुष्व कमलानने ॥  
  
अन्नं दुग्धं तथा तरुं पायसं पुपसुपकम् ।  
नवनीतं फलान्ये च गुडपायससं युतम् ॥  
  
सर्वाणि फलपुष्पाणि भक्षयेच्च विधानवित् ।  
लसुनं गुञ्जनं निम्बमसुरं शुरणं तथा ।  
  
जम्बीरं नकुचं कांस्यं अलाबुमयथुं तथा ।  
बीजमांसं तथा मांसं लाकञ्चैव पलाण्डुकम् ॥  
  
आमिषं रक्तश्राकादीन् ताम्बुलञ्च अलातकम् ।  
तालगर्जुनमुषितं दुग्धं ब्रष्टादिकञ्च यत् ॥  
  
कार्षिकञ्चैव षद्भ्रष्टं हविषो परिवर्जयेत् ।  
कुचेलञ्च तथा तैलमाम्लञ्च नखलोमकाः ॥  
  
अभाङ्गमसदालापं हविष्याली विवर्जयेत् ।  
अथ देव्या मतं वक्ष्ये पुष्पाणि शृणु पार्वति ॥  
  
तुलस्यौ पङ्कजौ जात्यौ केतक्यौ करबीरकौ ।  
शस्तानि वश? पुष्पाणि तथा रक्तोत् पलानि च ॥  
  
उत्पलानि नलिन्यानि कह्लारकुसुदानि च ।  
मालती कुमुदाङ्गार-नन्द्यावर्णादिकानि च ॥  
  
पलाशपटलावेड्रेथवलावटकानि च ।  
अलोकोद्तवबिल्वेषु कर्णिकारोद्तवानि च ॥  
  
एतान्यन्यानि तन्त्रेऽस्मिन पुष्पाणि सन्ति वै प्रिये ।  
नानादेशोद्भवानि स्युः सर्वकालोद्भवानि च ॥  
  
दलानि चैव पुष्पाणि दद्यादेवैर्विशेषतः ।  
अथ पुष्पं प्रवक्ष्यामि कर्मयोगे महेश्वरि ॥  
  
शृणुष्व परया भक्त्या मथोक्तं ब्रह्मणा पुरा ।  
कमले करवीरे देवे कुमुदे तूलसीद्वयम् ॥  
  
जातीद्वयं केतकी द्वे कह्लारं? चम्पकोत्पलम् ।  
कुन्दमन्दारपनागपटलानागचम्पकम् ॥  
  
अरुष्करं कर्णिकारं पार्वन्ती नवमल्पिका ।  
सौगन्धिकं सोकवण्डः पलाशाशोकमज्जका ॥  
  
धुस्तुरं वर्जकं निम्बमर्जनं मणिपुरकम् ।  
सिन्धुवारमपामार्गं कालपुष्पं निकामजम् ॥  
  
व्याघ्राटकं दमनकं मरुवकं ततः परम् ।  
लवङ्ग-जल-कर्पुरं तगरञ्च जवां तथा ॥  
  
बिल्वपुष्पं द्रोणपुष्पं कामराजं सुहोडकम् ।  
दलानि करबीराणि जलस्थानि स्थलानि च ॥  
  
गिरिज्यानि देशज्यानि नानापुष्पाण्यतः परम् ।  
कथितं सर्वतन्त्रेषु विश्वसारे विशेषतः ॥  
  
कव्यकारुष्कराख्यामलक डुम्बुरो जम्बुसञ्ज्ञक ।?  
खदिर कृष्णलापा च पुष्पाणः नागरौहिणौ ॥  
  
पलाशप्लक्षमाम्राक विक्षार्जुन विकक्षता ।  
वञ्जुलो विकलः सज्जो बन्धुकपनशार्ककौ ॥  
  
शमई कदम्ब निम्बाम्र मधुगन्धादिनाङ्घ्रिपा ।  
आयुष्कारः श्रीकामश्च कदाचिच्छेदषेन्नहि ॥  
  
ए?षु वृक्षेबु देवेशि शिवः साक्षात् सदा स्थितः ।  
(प्। १३ब्) अथ स्थानं प्रवक्ष्यामि कर्मयोगेन पार्वति ॥  
  
अयोध्या मथुरा माया काशी काञ्ची अवस्तिका ।  
द्वारका च हरिद्वारं तथा गोदावरी प्रिये ॥  
  
सेतुबन्धश्च सरयुः कुरुक्षेत्रं गया तथा ।  
ह्रदं द्वैपायनं नाम सुर्वारुकमतः परम् ॥  
  
रोहिताश्चं शोणभद्रं विष्णोः पाद्यन्वितां गयां ।  
फल्गुञ्चैवोदीची स्थानं कञ्चनञ्च ततः परम् ॥  
  
मानसरोवरञ्चैव तथा विन्धेश्वरं प्रिये ।  
कैलाशञ्च भृण्डपुरं मन्दरञ्च हिमालयम् ॥  
  
चर्मन्नती वेत्रवती बाहू दासुरसा तथा ।  
दशाश्वमेधसम्भूतं प्रयागं पूलहाश्रयम् ॥  
  
यमुनां चन्द्रभागाञ्च गङ्गाञ्च पनसं तथा ।  
जालन्धरं वदरिकां तथाचैव सरस्वतीम् ॥  
  
सङ्केताश्रममित्युक्तं कपिलस्याश्रयं तथा ।  
पुरोबोधं व्यासनीञ्च तथा चैव प्रियम्बदाम् ॥  
  
कामरूपञ्च गोकर्णं वकार्या सहितं प्रिये ।  
गुह्यकन्याश्रनं देवि नटिकालयमेव च ॥  
  
हाटकाचलकञ्चैव एकलिङ्गनदस्य च ।  
गन्धमादनं किम्पुरुषं दुर्गापीठं ततः परम् ॥  
  
पुराणभारतादिनामालयं तुलसीतलम् ।  
गोस्थानं बिल्वमूलञ्च निजखातजलाशयम् ॥  
  
देवताखातकं स्थानं नदीदीरं ततः परम् ।  
देवस्थानं श्मशानञ्च कुलवृक्षस्य मूलकम् ॥  
  
देवतायतनञ्चैव शिवस्याश्रममेव च ।  
अन्यानपि महेशानि भारते यं प्रकीर्तितम् ॥  
  
पुराणे यामले तन्त्रे अन्येषु यत् प्रकीर्तितम् ।  
सिद्धाश्रमं सकलञ्च सप्तसागरकं तथा ॥  
  
गङ्गाद्वारञ्च गङ्गाञ्च गङ्गासागरमेव च ।  
सप्तगोदावरीञ्चैव नारदश्याश्रमं तथा ॥  
  
वेदे रामायणे प्रोक्तं यानि तीर्थानि भाविनि ।  
दीक्षां मङ्गलकार्व्यञ्च शालग्रामान्तिकं दिशेत् ॥  
  
स्थानान्ये तानि देवेशि कथितानि मनीषिभिः ।  
मीक्षामङ्गलकार्येषु सर्वत्र विधिरिष्यते ॥  
  
भैरवं भैरवगणं वान्त्वीशं? पूर्वतोऽर्चयेत् ।  
मन्त्रेणानेन देवेशि प्रणवादिनमोऽन्वितम् ॥  
  
नानोपहारवलिभिर्यावकाद्यैरलङ्कृतम् ।  
ॐ तीक्ष्मदंष्ट्रैमहाकाय कल्पान्तदहनोपमः ॥  
  
भैरवाय नमस्तुभ्यं अनुज्ञां दातुमर्हसि ।  
गृह्न गृह्न वलिं देव स्वकीयगणसंवृतः ॥  
  
सर्वोपद्रवविघ्नानि नाशय त्वं सुरेश्वरः ।  
यज्ञकुण्डं प्रवक्ष्यामि शृणुष्व कमलानने ॥  
  
कुण्डमष्टविधं प्रोक्तं सर्वतन्त्रसमन्वितम् ।  
चतुरस्रं योनिमर्द्धचन्द्रं त्रास्रञ्च वर्तुलं ॥  
  
षडस्रं पङ्कजाकारमष्टस्रः तन्त्रसम्मतम् ।  
चतुरस्रं चतुकोणं सर्वतन्त्रसमन्वितम् ॥  
  
अर्द्धचन्द्रानभं कुण्डमर्द्धचन्द्रं विदुर्वुधाः ।  
त्रिकोणं त्र्यस्रमुद्दिष्टं सर्वतन्त्रसमन्वितम् ॥  
  
वर्तुलं वर्तुलाकारं षडस्रं षट्कसंयुतम् ।  
अष्टकोणेषुतं कुण्डं अष्टास्रं परिकीर्तितम् ॥  
  
एकहस्तमिते भुमौ कुण्डं कुर्याद्विधानतः ।  
चतुरस्रं भवेत् कुण्डं सर्वतन्त्रसमन्वितम् ॥  
  
(प्। १४) कोणायुतं कुर्यात् सुत्रं षत्तु दीर्घं प्रदृश्यते ।  
तदेव तद्वितस्तं स्यात् सर्वतन्त्रसमन्वितम् ॥  
  
एवं द्वदशकं यावत् तावत् कुण्डं विनिर्मयेत् ।  
कौ पृथिव्यां यदातीनं दृश्यते सुमनोहरम् ॥  
  
तस्मात् कुण्डं समाख्यातं साधकानां हिताय वै ।  
परिमाणमिते भूमौ कुण्डं कुर्याद्विधानतः ॥  
  
कुण्डाणां यादृशं सानं तादृशं खननं स्मृतम् ।  
त्रिसुत्री करणं कुर्यात् मूलमध्याग्रदेशके ॥  
  
सुन्दरं विधिना कुर्यात् साधकस्य मनोहरम् ।  
कुण्डाणां मेखलास्तिस्रः सर्वतन्त्रसमन्विताः ॥  
  
एकाङ्गुलान्तरं कुर्यात् मेखला सुमनोहरा ।  
दशहस्तस्तु यावत् स्यात् तावत् कुर्याद्विधानतः ॥  
  
एकैकाङ्गुलमानेन क्रमेण परिवर्द्धयेत् ।  
मेखला सुरकार्या सा साधकस्य मनोहरा ॥  
  
एकाङ्गुलं द्वाङ्गुलञ्च त्र्यङ्गुलञ्च क्रमेण तु ।  
वर्द्धयेद्विधिनानेन शङ्करेण च भाषितम् ॥  
  
कुण्डस्य सम्मुखे दद्यात् योनिन्तां सुमनोहरम् ।  
योन्यग्रन्तु क्रमेणैव परमात्रेण वर्द्धयेत् ॥  
  
हस्ताद्धस्तान्महादेवि षवद्वितयमानतः ।  
सरन्ध्रं कुरुते योनिं सर्वतन्त्रसमन्विताम् ॥  
  
षावान् कुण्डस्य खननं तदन्तं योनिरन्ध्रकम् ।  
तदन्ते निर्मयेत् पद्मं सुन्दरं सुमनोहरम् ॥  
  
कुण्डमधो तु कुर्वीत खननोऽपि च सर्वतः ।  
किञ्चित् तिर्यक् क्रमेणैव पूर्णमुत्तर्कं पुनः ॥  
  
अश्वश्यपल्लवाकारां योनिं कुर्याद्विधानतः ।  
सुन्दरं सदृशं कुर्यात् यथा दृष्टिमनोहरम् ॥  
  
चतुरस्रं कृते क्षेत्रे सर्वं कुण्डं विनिर्मयेत् ।  
कुण्डन्तु यादृशं कुर्यात् तादृशी मेखला स्मृता ॥  
  
हस्तस्य कथितं मानं चतुर्विंशति चाङ्गुलम् ।  
यवाष्टकैरङ्गुलं स्यात् सर्वतन्त्रसमन्वितम् ॥  
  
कुण्डानां यादृशं मानं खननं तादृशं स्मृतम् ।  
तदर्द्धं वा खनेत् कुण्डं सर्वतन्त्रसमन्वितम् ॥  
  
शतहोमे हस्तमात्रं हस्तमात्रं सहस्रके ।  
अयुते तु द्विहस्तं स्याद् क?स्तं वा परिकल्पयेत् ॥  
  
चतुर्हस्तन्तु लक्षे स्याद् द्विलक्षे द्विगुणं स्मृतम् ।  
षड् हस्तं दशलक्षे स्यात् कोट्यामष्टकरं स्मृतम् ॥  
  
एकहस्तमितं कुण्डमेकलक्षे विधीयते ।  
लक्षन्तु दशकं यावत् तावद्धस्तेन वर्द्धयेत् ॥  
  
दशहस्तमितं कुण्डं कोटीहोमे विधीयते ।  
कलौ नैव महेशानि महायज्ञस्य सम्भवम् ॥  
  
महाहोमे कृते लोका अश्वमेधमवाप्नुयुः ।  
सर्वसिद्धिकरं कुण्डं चतुरस्रं महेश्वरि ॥  
  
पूल्र?प्रदं योनिमुण्दमर्द्धचन्द्रं धनावहम् ।  
शत्रुक्षयकरं त्रास्रं वर्तुलं शान्तिकर्मणि ॥  
  
षडस्रं मारणे प्रोक्तं पुष्टिदं पद्ममुत्तमम् ।  
रोगोपनाशनं कुण्डं चतुरस्रं महेश्वरि ॥  
  
विप्राणां चतुरस्रञ्च राज्ञाञ्च वर्तुलाकृतिः ॥  
  
वैश्यानामर्द्धचन्द्रं हि सर्वतन्त्रसमन्वितम् ।  
चतुरस्रन्तु सर्वेषामिति * * * सरसम्मतम् ॥  
  
कुण्डस्य रूपं जानीयात् परमं प्रात *र्वपुः ।  
(प्। १४ब्) प्राच्यां शिरः समाख्यातं हृदि दक्षिणसौम्ययोः ॥  
  
कुण्डन्तु उदरं ज्ञेयं योनिपादौ तु पश्चिमे ।  
एवं कुण्डं विजानीयात् सर्वतन्त्रेषु गोपितम् ॥  
  
नित्यं नैमित्तिकं कर्म स्थण्डिले परिकल्पयेत् ।  
बालुकाभिर्विनिर्माय षावदङ्गुलमानकम् ॥  
  
एवं बहूविधं देवि तन्त्रे तन्त्रे निरूपितम् ।  
नानावर्णैश्चित्रवर्णैश्चित्रितं सुमनोहरम् ॥  
  
गुण्डीककण्ठसमायुक्तं मृगपादादिसंयुतम् ।  
वारहोष्ट्रमृगोष्ट्रञ्च गजोष्ट्रकुर्ममेव च ॥  
  
हस्तिकुम्भसमायुक्तं एवं कुर्याद्विधानतः ।  
एवं श्रुवं विजानीयात् मण्डलानि ततः परम् ॥  
  
मण्डलं चतुर्विधं प्रोक्तं सर्वतन्त्रसमन्वितम् ।  
पञ्चाजं नवनाभञ्च सर्वतोभद्रमेव च ॥  
  
लघुसर्वतमाख्यातं सर्वतन्त्रसमन्वितम् ।  
चतुरस्रं कृतं क्षेत्रं समभागसमन्वितम् ॥  
  
पञ्चधा वा चतुर्द्धा वा चतुष्कं मध्यदेहके ।  
सम्भागेन कुर्वीत चतुर्दिक्षु विधानतः ॥  
  
तन्मध्ये विलिखेत् पद्मं सुन्दरं सुमनोहरम् ।  
किञ्जल्कसहितं वेश्यं साष्टपत्रं सकर्णिकम् ॥  
  
पद्माद्वहिर्भवेत् पिठं चतुर्दिक्षु विधानतः ।  
वीथिका पङ्क्तियुक्तेन भावशोभोपशोभितम् ॥  
  
विधिना विलिखेन्मण्डलं सर्वतन्त्रसमन्वितम् ।  
नानाचुर्णैः पुरषेत् तं विधिना साधकः सदा ॥  
  
रञ्जयेत् पञ्चचुर्णेन मण्डलं सुमनोहरम् ।  
पीतं हरिद्रचुर्णञ्च शुक्लं शालिअसमुद्भवम् ॥  
  
कौशम्भं लवणं प्रोक्तं कृष्णं दग्धपुलाकजम् ।  
अथवा नीलचूर्णं स्यात् कृष्णवर्णमुदाहृतम् ॥  
  
बिल्वादिपत्रजं श्याममित्युक्तं पञ्चवर्णकम् ।  
नानाचुर्णेन तत् पद्मं रचयेद्विधिनामुना ॥  
  
कर्णिकां पीतवर्णेन केशराण्यरुणेन च ।  
शुक्लाअनि पत्रवर्णानि अग्ररक्ता समीरिता ॥  
  
उपशोभा पातवर्णेन सत्वानि श्यामलेन च ।  
अथवा रक्तवर्णेन रचयेत् कर्णिकां सुधीः ॥  
  
यत्र तत्र यथास्थाने पद्मं तत् रचयेत् क्रमात् ।  
सुन्दरार्थमिदं प्रोक्तं सर्वतन्त्रसमन्वितम् ॥  
  
पीन्तु? तत्र सम्प्रोक्तं पद्मानि शुक्लसम्भवम् ।  
द्वाराणि शुक्लवर्णानि शोनरक्ता समीरिता ॥  
  
उपशोभा पीतवर्णा कोणानि अरुणानि च ।  
पीठादनन्तरं दद्याल्लतिका कल्पसञ्ज्ञका ॥  
  
नानवर्णेन सा कार्या फलपुष्पसमन्विता ।  
सर्वत्र समभगेन मण्डलं रचयेत् सुधीः ॥  
  
सर्वाणि दृश्यते यस्मात् तन्त्राणि सुमनोहरम् ।  
राक्षसं पूजयेत् पूर्वे वास्त्वधीशं विशालधीः ॥  
  
कृतेन येन मन्त्रज्ञो दीक्षायाः फलमश्नुते ।  
राक्षसं वास्तनामानं हत्वाधिष्ठाय तत्तनुम् ॥  
  
घोरदंष्ट्रं महाकायं पिङ्गाक्षञ्च त्रिलोचनम् ।  
कपालखट्टाङ्गधरं स्वकीयगुणसंयुतम् ॥  
  
गुजयेद्गन्धपुष्पाद्यै रक्तमांसादिसंयुतः ।  
तस्याज्ञाञ्च पुरा कृत्वा वास्तुयागं विधीयते ॥  
  
सर्वतो भद्रकं नाम कथितं पद्मयोनिना ।  
उपशोभां परित्यज्य लघु सर्वत्र नामकम् ॥  
  
(प्। १५) चतुरस्रं भुवं कृत्वा समभागेन देशिकः ।  
नवपद्मं लिखेत् तत्र विधिनानेन पार्वति ॥  
  
सुन्दरं सदृशं कुर्यात् नानावर्णेन देशिकः ।  
नवलाभमिदं प्रोक्तं मण्डलं सर्वसिद्धिदम् ॥  
  
चतुष्कोणे दिशि मध्ये लिखेत् पद्मं सुलक्षणम् ।  
पञ्चनाभमिदं प्रोक्तं मण्डलं सुमनोहरम् ॥  
  
येन तेन प्रकारेण देवपुजाविधानके ।  
अवश्यमेव कर्तव्यं मण्डलं विधिनामुना ॥  
  
तदा भवति सा देवी सुप्रीता भवसुन्दरी ।  
सर्वतो दृश्यते भद्रं सर्वतोभद्रसञ्ज्ञकम् ॥  
  
नानाचूर्णेन संयुक्तं मण्डलं सर्वतन्त्रके ।  
अथ वक्षो महेशानि वास्तुयागं सुशोभनम् ॥  
  
सर्वमङ्गलकार्येषु वास्तुयागं देशेत् पुरा ।  
पृथिवीं प्रणमेदादौ मन्त्रेण नेन देशिकः ॥  
  
ॐ सर्वरत्नसमकीर्णे वसुधे सिन्धुमेखले ।  
सिद्धिं देहि जगन्मातः सर्वभीष्टफलाप्तये ॥  
  
चास्तयागं विनाअ देवि न कर्म किञ्चिदाचरेत् ।  
चतुरस्रं भुवं कुर्यात् समरेखा शिता शुभा ॥  
  
कर्णसुत्रमिदं दद्यात् समभागेन देशिकः ।  
नानावर्णैः समारेखा सुन्दरी सुमनोहरा ॥  
  
रञ्जरेत् पञ्चवर्णेन विधिनानेन देशिकः ।  
पूजयेत् तत्र तान् देवान् यथा भागेन देशिकः ॥  
  
यथोक्तविधिना देवान् यथास्थाने च देशिकः ।  
पूजयेद्विधिनानेन गन्धपुष्पादिचन्दनैः ॥  
  
नालोपहारवलिभिर्न्नानान्नैः पुपशृपकैः? ।  
पूजायद्विधिना धीमान् धूपदीपान्नवारिभिः ॥  
  
ब्रहाणं पूजयेत् तत्र मध्यकोष्ठचतुष्टये ।  
दिक्चतुष्।के तु पूर्वादि पूजयेद्विधिना ततः ॥  
  
पूजयेत् परया भक्त्या सर्वकार्यार्थसिद्धये ।  
द्वौ द्वौ कृत्वा यजेद्देवि सर्वसिद्धिफलाप्तये ॥  
  
अर्चयेद्दिक्षु पूर्वादि क्रमतो विधिना त *? ।  
देवसाधकयोर्मध्ये तत् सर्वं कथितं प्रिये ॥  
  
अर्यामनं विवस्तन्ता? तथा मित्रमहाधवम् ।  
पूजयेद्विधिना पूर्वं यथोक्तेनैव साधकः ॥  
  
वह्न्यादि कोणार्द्धद्वन्द्वेषु पूजयेत् परितः सुधीः ।  
सावित्रां सवितारञ्च् शुक्रमिन्द्रयमं पुनः ॥   
  
रुद्रं रुद्रवनञ्चैव आपं आप्यापवत्सकम् ।  
तत् कर्णसुत्रस्यो भयतः कोष्ठेषु परितः पुनः ॥  
  
पूर्वादिषु क्रमेणैव पूजयेद्विधिनामुना ।  
सर्वं शुद्धं चार्यामनं जम्भकं निपिपित्सकम् ॥  
  
अर्चयेद्दिक्षु पूर्वादि ततः कोष्टावसारके ।  
ईशानाद्यैरपर्जन्यो जयस्तः शत्रुभाष्करः ॥  
  
सद्योवृवान्तरीक्षश्च ततः पूर्वे यजेत् सुधीः ।  
अग्निपुषा च वितथो यमश्च ग्रहरक्षकः ॥  
  
गन्धर्वभुण्डराणौ? च मृगश्च दक्षिणे यजेत् ।  
निमति द्वौवारिकश्च सुग्रीववरुणस्तथा ॥  
  
पुष्पदन्ता सुरेशेय रौगौप्रताग्दिशिस्तिता? ।  
वायुर्नागश्च मुख्यश्च सोमो भलाट एव च ॥  
  
मङ्गलाध्यो दित्यदिती सोमस्य दिशि संस्थिताः ।  
(प्। १५ब्) एवं बहूविधानेन गन्धपुष्पान्नावारिभिः ॥  
  
पूजयेत् परया भक्त्या ब्रह्मणा भाषितं पुरा ।  
नानावर्णैश्चित्रवर्णैश्चित्रितं मणिमण्डलम् ॥  
  
वितानपत्रमालादौ र *?ङ्कुर्याद्विधानतः ।  
पताकाभिर्ध्वजं कुर्याच्चतुर्दिक्ष मनोहरम् ॥  
  
अष्टौ कुम्भानष्टदिक्षु मण्डपे रचयेत् सुधीः ।  
आचार्याकुण्डं कुर्वीत मधो विदिविधानतः ॥  
  
जाताङ्कुराणि कुर्वीत तत्र तत्र चतुर्दिशि ।  
पालिका पञ्चमुख्यश्च सवविश्च ततः क्रमात् ॥  
  
षोडशद्वादशाष्टाभिरङ्गुलीषु क्रमादिमाः ।  
सुगन्धितोयपुर्णेन जाताङ्कुरमुदाहृतम् ॥  
  
सुधावीजेन बीजानि निःक्षिपेत् तत्र सर्वतः ।  
आचार्यं विधिना कुर्यात् सर्वशास्त्रार्थपारगम् ॥  
  
श्यामाकमायकन्धुश्च ब्रीहयः सर्वसम्मताः ।  
दीक्षायाः सप्तमे पूर्वदिवसे संयतः सदा ॥  
  
सप्तरात्रिषु कूर्वीत पूजनं सर्वदेवताः ।  
नानोपहारवलिभिः पूजयेत् परमेश्वरीम् ॥  
  
प्रणवाद्यैर्नमोऽन्तैश्च पूजयेत् परमेश्वरीम् ।  
भूतानि पितरो यक्षा नागा ब्रह्मा शिवो हविः ॥  
  
क्रमेण पूजयेत् सर्वान् सप्तरात्रिषु देशिकः ।  
सप्तानामपि रात्रीणां देवता सर्वसम्मता ॥  
  
उपहारैः पूजयेत् तान तानि वक्ष्यामि पार्वति ।  
लाजाभिः पूजयेद्भूतान् गन्धपुष्पादि चन्दनैः ॥  
  
भूताधिपं भूतगणं भूतेशञ्चा क्र्मेण तान् ।  
ति?लहरिद्रादधिशक्तुभिः पूजयेदुपहारकैः ॥  
  
तण्डुलान् तिलसम्मिश्रान् सान्नपुष्पैः प्रपूजयेत् ।  
पितॄणां पूजयेन्नित्यं कथितं पद्मयोनिना ॥  
  
करम्भजालायक्षेभ्यो नारिकेलोदकान्वितम् ।  
गुडेदेकं गुडान्नञ्च नानारससमन्वितम् ॥  
  
दधिदुग्धं पायसान्नं यद्यच्च प्रियता महत् ।  
विष्णवे विनिवेद्योथ सर्वसिद्धिं लभेन्नरः ॥  
  
तदालोकेश्वरेभाश्च पूजयेत् कर्मसिद्धये ।  
मातृकाः पूजयेत् तत्र गौर्याद्याः सर्वदेवताः ॥  
  
गौरी पद्मा शची मेधा सावित्री विजया जया ।  
देवसेना स्वधा स्वाहा शान्तिः पुष्टिर्धृतिः क्षमा ॥  
  
आत्मदेवता कुलदेवता पूजयेत् क्रमतः सदा ।  
गणेशाद्याः पूजयेत् ता क्षमस्वेति क्रमाद्वदेत् ॥  
  
वसोर्धारा तदा देया सर्वविघ्नविनाशिका ।  
पूजयेत् परया भक्त्या द्वारोपरिचरं रुधः ॥  
  
तदा नान्दीयुधश्राद्धं कुर्याच्च विधिनामुना ।  
पितरं पितामहञ्चैव तथैव प्रपितामहम् ॥  
  
जीविते पितरि कुर्यात् श्राद्धं तत् पितृपूर्वकम् ।  
मातामहं प्रमातामहं वृद्ध प्रमातामहन्ततः ॥  
  
षट्पिण्डं प्रक्षिपेद्देवि अनुद्दिश्य स्वशक्तितः ।  
नामगोत्रानुरोधेन श्राद्धं कुर्याद्विधानतः ॥  
  
देवता पूर्वकं श्राद्धं कुर्यान्नान्दीमुखं पुनः ।  
पुरोरवोमाद्रवसौ सर्वकार्येषु देवताः ॥  
  
सर्वदेवक्रमेणैव श्राद्धे दद्याज्जलाञ्जलिम् ।  
पुण्याहं वावयित्वा च सर्वकर्मसमुद्दिशेत् ॥  
  
(प्। १६) सर्वत्र सर्वकार्येषु गणेशघटपूर्वकम् ।  
गणेशं सवितारञ्च शिवमतः परम् ॥  
  
विष्णुञ्च पूजयेद् यत्नात् सर्वकार्यार्थसिद्धये ।  
लक्ष्मीं सरस्वतीं गङ्गां यमुनां विघ्ननाशिनीम् ॥  
  
दिक्पालान् दिग्गजान् देवान् ऋषीन् मणिगणांस्ततः ।  
वासराणि तिथिर्योगान् करणानि च पार्वति ॥  
  
पूजयेत् परया भक्त्या सर्वतन्त्रसमन्विता ।  
तदग्निं प्रज्वलेत् कुण्डे विधिनानेन देशिकः ॥  
  
पूर्वोक्तकुण्डवर्गेषु क्रमेणैव सुसाधकः ।  
प्रज्वलेद्विधिना वह्निं मन्त्रवाचनपूर्वकम् ॥  
  
मूलमन्त्रेण तं कुण्डं सङ्कुर्याद्विधिनामुना ।  
यस्य लोकस्य यं मन्त्रं दद्याच्च विधिना गुरुः ॥  
  
तं मूलमन्त्रं विज्ञेयं सर्वतन्त्रसमन्वितम् ।  
अथवा कथय्ष्येऽहं शृणुष्व कमलानने ॥  
  
कवचेनास्त्रेमन्त्रेण तं कुण्डं खननं स्मृतम् ।  
प्रोक्षयेत् तच्चरणेनैव सर्वतन्त्रसमन्वितम् ॥  
  
पान्तं हलटसमायुक्तमन्त्रमन्त्रं विदुर्बुधाः ।  
शिवबीजं समुद्धृतय षष्ठस्वरसमन्वितम् ॥  
  
बिन्दुनादसमायुक्तं कवचं परिकीर्तितम् ।  
मायाबीजञ्च तं बिद्यां महाकालवचो यथा ॥  
  
मायाबीजेन अस्त्रेण समं कुर्याद्विधानतः ।  
लज्जाबीजेन तं कुण्डं लेपनं परिकीर्तितम् ॥  
  
शान्तं वह्निसमायुक्तं नादबिन्दुविभूषितम् ।  
लज्जाबीजमिदं प्रोक्तं सर्वतन्त्रसमन्वितम् ॥  
  
मायाबीजेन अस्त्रेण तं कुण्डं सेचयेत् ततः ।  
तत्र रेखा प्रकर्तव्यास्तिस्रः तिस्रः क्रमेण ताः ॥  
  
प्रागग्रा उदगग्रास्तः सर्वतन्त्रसमन्विताः ।  
यावान् कुण्डस्य विस्तारस्तावान् ताः समभागताः ॥  
  
कुशेन कुशमूलेन समभागेन देशिकः ।  
ताः कुर्व्यान्मूलमन्त्रेण कवचेन तथा प्रिये ॥  
  
अथवा कवचेनैव शिखां कुर्याद्विधानतः ।  
प्रागग्राणां स्मृता देवा मुकुन्देशपूरन्दराः ॥  
  
रेखाणामुदग्राणां ब्रह्मवैवस्वतेन्दवः ।  
पूजयेद्गन्धपुष्पाद्यैः कुण्डाभान्तरदेशके ॥  
  
रेखासु पूजयेद्देवान् ततः षट्कोणमारभेत् ।  
कुण्डस्य मध्ये कुर्वीत षट्कोणमतिसुन्दरम् ॥  
  
तत्रापि पूजयेदग्निमावाहनपूरःसरम् ।  
सर्वत्र प्रणवेणैव कवचेनैव पार्वति ॥  
  
संस्कुर्यात् तथा रेखाः सर्वतन्त्रसमन्विताः ।  
वागीश्वरीमृतुस्नातां ततः सुक्ष्मस्वरूपिणीम् ॥  
  
वागीश्वरसमायुक्तां शृङ्गाररसिकां युताम् ।  
सर्वालङ्कारसंयुक्तामकालजलदोपमाम् ॥  
  
नानोपहारवलिभिः पूजयेद्गन्धचन्दनैः ।  
एवं ध्यात्वा पूजयित्वा तत्राग्निज्वलनं दिशेत् ॥  
  
चतुर्भूजं रक्तवर्णं सर्वलङ्कारसंयुतम् ।  
सुर्याकान्तसमुद्भूतमथवा लोहसम्भवम् ॥  
  
सवानस्योद्भवं वापि पाषाणसम्भवन्तथा ।  
मुखतः संसृजेद्वापि वेदमन्त्रविधानतः ॥  
  
विद्युदग्निसमुद्भूतं यत्नाद्वा आनयेत् ततः ।  
द्विजगेहात् तथानीर अग्निं ब्राह्मणसंयुतम् ॥  
  
संस्कुर्याद्विधिना चैव मन्तेणानेन देशिकः ।  
(प्। १६ब्) कवचं प्रणवाद्यञ्च अस्त्रान्तं मन्त्रमुद्धरेत् ॥  
  
निरस्तं परवारेड प्रक्षिपेद्दक्षिणे सुधीः ।  
क्रव्यादांशस्य त्यागेषु मन्त्रमेनं समुद्धरेत् ॥  
  
शरेण वह्निबीजेन कवचेन महेश्वरि ।  
ज्वालयेत् कुण्डमध्ये च तं वह्निं शुभहेभवे ॥  
  
देनुमुद्रां तदा तत्र दर्शयेद्वह्निमुर्द्धनि ।  
अस्त्रेण रक्षयेदग्निं कुण्डेषु विधिनामुना ॥  
  
कवचेनावगुण्ठ्यापि ततः कुण्डोपरिभ्रमेत् ।  
प्रणवेण परिभ्राम्य वह्निबीजेन पूजयेत् ॥  
  
गन्धपुष्पादिना देवीं तदा वागीश्वरीं प्रिये ।  
क्षालयेन्मनुनानेन वह्निस्तत्र समन्वितः ॥  
  
बिन्दुनादसमायुक्तं सान्तं बीजं समुद्धरेत् ।  
शिवबीजेमिदं प्रोक्तं सर्वतन्त्रसमन्वितम् ॥  
  
तदाग्निं ज्वालयेत् तत्र मन्त्रेणानेन देशिकः ।  
चित् पिङ्गल दह दह पच युग्ममुदीर्या च ॥  
  
सर्वं ज्ञापय जायान्ता वह्नेस्तत्र समन्वितः ।  
चन्द्रबीजं नान्तर्युक्तं मुखवृत्तसमन्वितम् ॥  
  
शिवबीजं तथोद्धृता मुखवृत्तं नियोजयेत् ।  
वह्निजाया समुदिष्टा सर्वतन्त्रसमन्विता ॥  
  
सुवर्णवर्णं द्यायेद्वह्निसाधकसत्तमः ।  
ततोऽग्निः सर्वताङ्गेषु बीजादि विन्यसेत् क्रमात् ॥  
  
मूर्द्ध्नि वज्रं तथा प्राणपायुलिङ्गेषु देशिकः ।  
चक्षुर्युग्मं न्यसेज्जिह्वां वह्नेः सर्वाङ्गसिद्धये ॥  
  
बिन्दुनादसमारूप?सादिवान्तान् क्रमेन तान् ।  
षष्ठस्वरसमायुक्तान् यकारसहितान् क्रमात् ॥  
  
जिह्वा वह्नेस्तु विविधा ब्रह्मणा भाषिता पुरा ।  
सात्वका राजसा चैव तामसा सर्वसिद्धिदा ॥  
  
वह्निमन्त्रेण सर्वत्र विन्यसेत् सर्वसिद्धये ।  
हिरण्या गगणारक्ता कृष्णा च सुप्रभा तथा ॥  
  
बहूरूपा च रूपा च सत्वकर्मसुयोजयेत् ।  
पद्मरागः सुपर्णा च तथा च भद्रलोहिता ॥  
  
लोहिता च तथा श्वेता धूम्र चैव करालिका ।  
रजोगुणयुताः सर्वाः सर्वकार्येषु योजयेत् ॥  
  
विश्वमूर्तिस्फुलिङिन्यो धूम्रवर्णो जरा तथा ।  
लोहिता च करालाख्या काली च तदनन्तरा ॥  
  
क्रूरकर्मणि सप्तैता योजयन्ति विधानतः ।  
जिह्वा स देवता वर्णः शृणुष्व हरवल्लभे ॥  
  
गुणवर्णात्मिका जिह्वा कथिता तन्त्रवेदिभिः ।  
अमराः सर्वगन्धर्व यक्षगन्धर्व पिशाचकाः ॥  
  
साक्षमः सप्तजिह्वानां देवताः समुदीरिताः ।  
पूजयेद्गन्धपुष्पाद्यैः र्धूपदीपावरादिभिः ॥  
  
प्राणप्रतिष्ठां कुर्वीत प्राणमन्त्रेण देशिकः ।  
अष्टोङ्गे चाष्टमन्त्राणां विन्यसेद्देशिकोत्तमः ॥  
  
मूर्द्ध्नि अंशे च कट्याञ्च पार्श्वयोः कटिदेशके ।  
हृदये विन्यसेन्मन्त्रान् सर्वतन्त्रसमन्वितान् ॥  
  
जातवेदाः सप्तजिह्वा हवावाहनसञ्ज्ञकः ।  
अश्वोदरजसञ्ज्ञोऽन्यः पूर्वविश्वनराह्वया ॥  
  
कौमारतेजा स्यात् विमुखस्ततश्चाग्निमुखः स्मृतः ।  
ताराश्रये पदानि स्युर्न तास्ता वह्निमूर्तयः ॥  
  
अङ्गुषादिक्रमेण हि विन्यसेद्विधिनामुना ।  
अङ्गुष्ठा तर्जनी मध्यानामिका च कनिष्ठिकाः ॥  
  
सर्वाङ्गुलिकरद्वन्द्व प्रतिलोमतः परः ।  
(प्। १६) आवाहनादिकं कृत्वा आसनं परिकल्पयेत् ॥  
  
वह्नये नम इत्व्युक्तं आसनं प्रणवादिकम् ।  
तदा ध्यायेच्च तं वह्निं मन्त्रेणानेन देशिकः ॥  
  
रक्षयेत् परतो वह्निं तत्तोयैस्तस्त?वेदिभिः ।  
वह्निबीजेन देवेशि कवचेन शुभेन च ॥  
  
प्रणवेन नमोऽन्तेन फडन्तेन यथाविधि ।  
दक्षिणावर्तयोगेन जलरेखा निवेदयेत् ॥  
  
तथा कुशेषु सर्वत्र चतुर्दिक्षु सुसाधकः ।  
मुलाग्रेण च संस्पृश्य पूर्वाग्रेण विधानतः ॥  
  
स्वदक्षिणप्रमाणेन ततः कुर्यात् परिस्तरम् ।  
कवचेन चतुर्दिक्षु कुशप्रस्तरणं स्मृतम् ॥  
  
सम्मुखं वर्जयित्वा च कथितं पद्मयोनिना ।  
तदा देवीं तदा देवं ततः कुर्याद्विसर्जनम् ॥  
  
क्षमस्वेति च मन्त्रेण सर्ववेदानुसारतः ।  
स्वस्थानं गच्छ देवेशि शक्तियुक्तः सदाशिवः ॥  
  
वैश्वानरं जातवेदं तदा क्रयादिहावहः ।  
लोहिताक्षपदं क्रमात् सर्वकर्माणि साधकः ॥  
  
वह्नेर्जायावधिर्विद्या रेफाद्या सर्वसिद्धिदा ।  
मन्त्रोद्धारमिदं वह्नेर्विंशत्येकोणवर्णकैः ॥  
  
आवाहनस्य मन्त्रोऽयं कथितं पद्मयोनिना ।  
षट्कोणे कुण्डमध्ये च जिह्वास्ताः पूजयेत् क्रमात् ॥  
  
गन्धपुष्पान्ननैवेद्यैर्धुपदीपैर्श्च चन्दनैः ।  
लोकपालानष्टकुन्ते पूजयेत् पूर्वयोगतः ॥  
  
इन्द्रं वह्निं यमं रक्षः वरणञ्च नभःस्वतम् ।  
स्वधान्तं पूजयेदीशं शस्त्रवाहनभूषणम् ॥  
  
ईशाने तत्र ब्रह्माणं नैर्-ऋते सर्पराजकम् ।  
पूजयेदासनेष्वेतान् सर्वकामार्थसिद्धये ॥  
  
कृष्णवर्णं तथा कृष्णं नीलवर्णं ततः परम् ।  
अनन्तं चिन्तयेद्धीमान् वह्नेश्चैव चतुर्दिशि ॥  
  
वज्रं शक्तिं तथा दण्डं खड्गपाशं ततः परम् ।  
धूम्रवर्णं शुक्लवर्णं कृष्णवर्णं ततः परम् ॥  
  
शुद्धवर्णं तथा शुद्धं पूजयेन्मूर्द्ध्नि योगतः ।  
ब्रह्माणं रक्तवर्णञ्च शुक्लवर्णं ततः परम् ॥  
  
अनन्तं चिन्तयेद्धीमन् वह्नेश्चैव चतुर्दिशि ।  
वज्रं शक्तिं तथा दण्डं खड्गपाशं ततः परम् ॥  
  
अङ्कुशञ्च गदां शूलं पद्मं चक्रं ततः परम् ।  
दिक्पालानामिदं प्रोक्तं मन्त्रतन्त्रसमन्वितम् ॥  
  
अस्त्राणां वरवर्णानां वक्ष्यामि शृणु पार्वति ।  
पीतं हिमाभं शुक्लाभं भास्वरं कन्दवर्णकम् ॥  
  
नीलञ्च करबीजञ्च गौरं शुक्लं ततः परम् ।  
ईषद्रक्तं श्वेतारुणं क्रमतः परिकल्पयेत् ॥  
  
पूजयेद्वाहनं तत्र स्वस्थानेन यथाविधि ।  
ऐरावतमजं वाहं नरं मकरमेव च ॥  
  
मृगमश्वं वृषं हंसं कुर्मञ्च देशिकः क्रमात् ।  
मूलमन्त्रेण सर्वत्र कवचेन तथैव च ॥  
  
श्रुवस्य शोधनं कृत्वा इत्तरस्यां दिशिक्षिपेत् ।  
अस्त्रमन्त्रेण तां स्हा?लीं तेनैव संस्कृतं दिशेत् ॥  
  
कुशपत्रद्वयं तत्र मूलमन्त्रेण निःक्षिपेत् ।  
होमार्थं निःक्षिपेत् तत्र घृतं मन्त्रं समुच्चरन् ॥  
  
कुशपत्रद्वयं पश्चाद्धुनेद्वह्नौ विधानतः ।  
(प्। १७ब्) हृदयेनैव मन्त्रेण कथितं पद्मयोनिना ॥  
  
सर्वाङ्गेसम्मरेत् तत्र वह्नेः सर्वसमृद्धये ।  
नाडीं प्राणांस्तथा दन्तान् मुखं वा कुक्षिकर्णयोः ॥  
  
गण्डयोरोष्ठयोरग्नेः पायुपस्थं कटिं तथा ।  
नितम्बमुदरं स्मृत्वा जानुयुग्मं कटिद्वयम् ॥  
  
भूजद्वन्द्वं नसिद्वन्द्वं जिह्वा पृष्ठं ततः परम् ।  
स्तनद्वन्द्वं ग्रीवामूलं लोमकूपं ततः परम् ॥  
  
ततो ध्यात्वा घृतं दद्यात् समृद्धये ।  
एभिमन्त्रैर्महेशानि इन्द्राणि विनिमर्द्धयेत् ॥  
  
कवचं प्रणवेनैव अग्निशब्दं ततः परम् ।  
स्वाहान्ता कथिता विद्या अग्नेर्दक्षिणयोगतः ॥  
  
तत्वबीजं समुद्धृत्य सोमाय वह्निवल्लभा ।  
वामलोचनतो दद्यादाहूतिः सर्वसिद्धये ॥  
  
तदाग्नीसोमाभ्यां क्रषात् स्वाहान्ताः सर्वसम्मताः ।  
वह्निबीजं अग्निं ङेन्तं समुद्धरेत् ॥  
  
तदास्विष्टिकृतं क्रयात् स्वाहान्ताः सर्वसम्मताः ।  
तन्मुखे जुहूयाद्धीमान् स्वाहा सर्वसमृद्धये ॥  
  
पूर्वबीजद्वयं स्मृत्वा ङेऽन्तमग्निं समुद्धरेत् ।  
प्रत्येकेन च प्रत्यङ्गं स्वाहान्तं मन्त्रपूञ्जकम् ॥  
  
समुद्धृत्य तदा तद्यात् अग्नेरङ्गसमृद्धये ।  
वह्निबीजेन प्रत्यङ्गे दद्यादाहूतिकं क्रमात् ॥  
  
पुनः पुनश्च जुहूयाद्वह्निबीजेन सर्वतः ।  
प्रत्येकैकाहूतिं दद्यात् सर्वाङ्गोऽपाटने बुधः ॥  
  
मूलमन्त्रेण तत्राग्नौ पञ्चविंशाहूतिः क्षिपेत् ।  
वह्निदेवतयोरैक्यं चिन्तयेद्विधिनामुना ॥  
  
ब्रह्मणे सृष्टिकर्त्रे च तदा दद्यात् प्रजायतेः ।  
ॐकाराद्या नमोऽन्ताश्च स्वाहाशक्तिसमन्विता ॥  
  
इड्यग्निज्वलनं प्रोक्तं महाकालं मतं प्रिये ।  
अथ द्रव्यविधिं वक्ष्ये होमार्थं मानसंयुतम् ॥  
  
कर्षमात्रं घृतं प्रोक्तं तन्मानन्तु पयः स्मृतम् ।  
पञ्चामृतऽन्च तन्मानं तत्समं मधुदुग्धयोः ॥  
  
गव्यं यत् तत् समानं स्यात् लाजाद्यामुष्टिसम्मता ।  
ब्रीहयो मुष्टिमात्राः स्युन्तद्विकारस्तथैव च ॥  
  
गुडादिकं पलार्द्धं स्यात् सर्वतन्त्रसमन्वितम् ।  
फलमेकैकं संस्निग्धं पत्रं पुष्पं तथैव च ॥  
  
वृहत्फलं खण्डखण्डं यथोक्तं प्राह संयुयुतम् ।  
अनुग्राससमं कुर्यात् सर्वतन्त्रसमन्वितम् ॥  
  
सुक्तिप्रमाणं लवणं मरिचान्यपि विंशतिः ।  
गुग्गुलं तिन्तिडीबीजं हिङ्गुञ्च तादृशं स्मृतम् ॥  
  
चन्दनागुरुकर्पुरकस्तुर्कस्तुरीकुङ्कुमानि च ।  
सर्वत्र सर्वतन्त्रेषु होममानमुदाहृतम् ॥  
  
अघोरञ्च तदा दद्यात् प्रत्यघोरं ततः परम् ।  
इन्द्राय पदमुद्धत्य इत्तराग्रं पुराक्षिपेत् ॥  
  
षमाष? पदमुद्धत्य पूर्वाग्रं वरुणं तथा ।  
सोमार च ततो दद्यात् सर्वद्वारचतुर्दिशि ॥  
  
दक्षिणावर्तुःयोगेन आसनं परिकल्पयेत् ।  
(प्। १८) तत्रोपरि सदा ध्यायेदिष्टदेवं विधानतः ॥  
  
अथाङ्गहोमसानस्य फलं वक्ष्यामि पार्वति ।  
विअश्यानरं सदा ध्यायेत् समिद्धोमेषु पार्वति ॥  
  
समानमाज्यहोमेषु ध्यायेद्वह्निं विचक्षणः ।  
तन्मुखे जुहूयात् सर्वं होमे सर्वसमृद्धये ॥  
  
कर्णहोमे भवेद्याधिर्नेत्रे कुजोकृतिर्भवेत् ।  
नासिकायां मनः पीण्दा मस्तके धनसङ्क्षयः ॥  
  
सर्वकार्य्येषु सर्वत्र मुखे होमं दिशेत् सुधीः ।  
अग्नेर्नामानि वक्ष्यामि शृणुष्व कमलानने ॥  
  
काम्यकर्मसु नित्येषु कुर्याद् यत्नेन देशिकः ।  
अग्नेस्तु मरुतो नाम गर्भाधाने विधीयते ॥  
  
चन्द्रमाः पुंसवने ज्ञेयः पौष्टिके शृङ्गनामकः ।  
शीमन्ते मङ्गलो नाम प्रगल्भो जातकर्मणि ॥  
  
नाम्ना वै पार्थिवो वह्निः प्राऽसने शुचिनस्तथा ।  
सत्यनामा च चुडायां ब्रतोद्देशे समुद्भवः ॥  
  
गोमेधे धृर्यनामा च विवाहे योजकः स्मृतः ।  
सर्वत्र सर्वकार्येषु योजको ब्रह्मसम्मतः ॥  
  
देवानां हव्यवाहः स्यात् पितॄणां कव्यवाहनः ।  
अग्नेस्तु तेजसो नाम रौद्रहोमे विधीयते ॥  
  
शान्तिहोमे शिखी नाम उतसर्गे जातवेदसः ।  
भूमौ शुद्धौ हसुर्नाम स्वजाते च धनञ्जयः ॥  
  
लक्षहोमे भवेद्वह्निः कोटिहोमे हू?ताशनः ।  
शान्तयर्थे अग्निनामा च वारुणे च हू?ताशनः ॥  
  
विष्णुहोमे हू?तश्चैव कल्याणे भद्र एव च ।  
वह्नेर्नाम इदं प्रोक्तं सर्वतन्त्रसमन्वितम् ॥  
  
अन्येषु काम्यकर्मेषु योजकः सर्वसम्मतः ।  
अथाग्निवर्णं वक्ष्यामि शृणुष्व कमलानने ॥  
  
स्वर्णसिन्दुरवालार्क कुङ्कुमक्षौद्रसन्निभः ।  
सुवर्णरेतसो वर्णः शोभनः परिकीर्तितः ॥  
  
अथ स्वरं प्रवक्ष्यामि वह्नेः सर्वसमृद्धिदम् ।  
भैरवादीन् दहन्तीव्रधवनिरग्नेः शुभावहः ॥  
  
नागचम्पक पुन्नाग पाटला युथिकान्वितः ।  
पूष्पेन्दीवर कह्लार सोऽपि गुग्गुलसद्तवः ॥  
  
पावकस्य शुभो गन्धः सर्वतन्त्रसमव्नितः ।  
प्रदक्षिणस्त्यक्तकम्पश्च्छत्राभाशिखिनः शिखा ॥  
  
शुभदा यजमानस्य राज्यस्यापि विशेषतः ।  
कुन्देन्दुधवलो धूमः सर्वकर्मशुभावहः ॥  
  
कृष्णवह्निगतो वह्निः सर्वनाशं करिष्यति ।  
वायसस्वरसंयुक्तं तत्रायुश्च विनश्यति ॥  
  
श्वरस्वरसमो वह्निः सर्वं नश्यति तत्क्षणात् ।  
पुतिगन्धो भवेद्वह्निः सर्वनाशं करिष्यति ॥  
  
एवं बहूविधं दोषं तन्त्रे तन्त्रे निरूपितम् ।  
सर्वदोषप्रशान्त्यार्थं शताष्टाहूतिकं हूनेत् ॥  
  
वह्निदेवतरोरैक्यं विभाव्य परिचिन्तयेत् ।  
तदा हूनेद्वह्निमुखे देवरूपे विधानतः ॥  
  
अथ चक्रं प्रवक्ष्यामि सर्वतन्त्रसमन्वितम् ।  
सिद्ध्यादिचक्रं वक्ष्यामि शृणुष्व कमलानने ॥  
  
चतुरस्रं लिखेत् कोष्ठं चतुष्कोष्ठसमन्वितम् ।  
(प्। १८ब्) पुनश्चतुष्कं तत्रापि लिखेद्धीमान् क्रमेण तु ॥  
  
अकारादि क्षकारान्तं मूलकोष्ठादितः सुधीः ।  
विलिखेत् क्रमयोगेन पूर्वं पूर्वतरेण च ॥  
  
दक्षिणाचतुर्योगेन कोष्ठवर्णान् लिखेत् क्रमात् ।  
येनैव लिखनं कुर्यात् तेनैव गणनं स्मृतम् ॥  
  
सिद्धिः साध्यः सुसुद्धोऽरिः क्रमेण चिन्तयेद्बुधः ।  
पुनः पुनश्च तत्रैव तद्काम यत्र योगतः ॥  
  
तथैव क्रमयोगेन चिन्तयेद्विधिना ततः ।  
दक्षिणावर्तयोगेन क्रमेण गणयेत् सुधीः ॥  
  
सिद्धिः सिध्यति कालेन जपात् साध्यो हूतादिभिः ।  
सुसिद्धाः पोषका ज्ञेया अविलम्बं निकृन्तति ॥  
  
धुस्तुरपुष्पसदृशं राशिद्वादशसंयुतम् ।  
वानं गौरं खुरं गौणं शमी शोभेति राशिषु ॥  
  
क्रमेण भेदिता वर्णः कन्यायं शादयः स्मृताः ।  
अकारादिक्षकारानतान् मेषादिराशियोगतः ॥  
  
मीनान्तं विलिखेत् कोष्ठे वर्णान् देशिकसत्तमः ।  
वामदक्षिणयोगेन तान् वर्णान् विलिखेत् सुधीः ॥  
  
तेनैव गणनं कुर्यात् स्वराशिमिलनं स्मृतम् ।  
स्वनामकाक्षरं यत्र तत्र तं मिलनं स्मृतम् ॥  
  
एकपञ्च नव बान्धवाः स्मृता द्वौ च षट् दशमन्तमेवकाः ।  
वह्निरुद्र मूल षस्तु पोषका द्वादशाष्त चतुरस्रघातकाः ॥  
  
प्राणोभापच्छप्राय रुद्रस्याद्रिरुरुकरम् ।  
लोकलोपच्छ प्राय खलोदयातेषु ते दिता थ ॥  
  
वर्णाः क्रमात् स्वरान्यौ ओर रेवत्यां स्वगतस्तथा ।  
नक्षत्रचक्रमित्युक्तं वर्णमानेन तं लिखेत् ॥  
  
नवकोष्ठ त्रिः क्रमेण विलिखेत् साधकोत्तमः ।  
स्वराशि भावकोष्ठानामनुकुलान् यजेन्मनुन् ॥  
  
जन्ममप्पद् विपत्क्षेमः प्रत्यरिः साधको वधः ।  
मित्रं परममित्रञ्च जन्मादीनि पुनः पुनः ॥  
  
अश्वियमानलो धाता शशिरुद्रादिति   
गुर्वहिपितृभगार्यमादनकृ?त्वष्टृपवन तथैन्द्राग्नीमित्रेन्दौ निर्-ऋति   
जलविश्वदेवा हरिस्तथा वासवः वरुणोऽजैकपादोऽहिव्रध्नपुषेति भानाम् ॥  
  
स्व-ऋक्षेण च देवेन मित्रेण राशियोगतः ।  
ऋअक्षस्य मलिनं प्रोक्तं सर्वतन्त्रसमन्वितम् ॥  
  
स्वकुलानाकुल्ञ्च क्रमं वक्ष्यामि शृणु पार्वति ।  
भूतवर्णात्मकं चक्रं स्वकुलान्यकुलं स्मृतम् ॥  
  
भूतात्मकं मन्त्रवर्णं साधकाय निवेदयेत् ।  
स्वकुलं कथितं चक्रं स्वनामाक्षरसंयुतम् ॥  
  
स्वकुलं विभजेन्मन्त्रं नान्यत् कुलं कपञ्चन ।  
अग्नेस्तु वायवो मित्रमन्योन्यसरसम्मतः ॥  
  
यद्येकभूतदैवत्यं जानीयात् स्वकुलं हि तत् ।  
पार्थिवो वरुणं मैत्रमोग्नेषापि मारुतम् ॥  
  
पार्थिवस्याक्षराणाञ्च शत्रुत्वे मारुतं स्मृतम् ।  
आग्नेयस्यान्तसं शत्रुर्नचभसन्तेज एव च ॥  
  
एतेषामेव सर्वेषामविरोधि च नाभसम् ।  
परस्परविरुद्धानां न कुर्यान्मलिनं बुधः ॥  
  
जलञ्च वह्निवर्णस्य प्रतिकुलं बिदुर्बुधाः ।  
(प्। १९) इन्द्रर्क्षनेत्र रविपञ्च दशर्तुवेद वह्न्यायुधाष्ठनवभिर्गुणितां   
साध्यान् ॥  
  
दिग्दृगिवश्रुतिगजाग्निमुनिषु वेद षड्वह्निभिश्च गुणितानथ साधकार्णान् ।  
नामाज्झ नादक च वाद्याहूजभुक्तशेषजिज्ञात्वोभयोवधिकशेषमृणं   
धनं स्यात् ॥  
  
देवताक्षरं कुर्यात् विचारविधिना ऋणी ।   
अन्यथा विपरीतेन तत् सर्वं निष्फलं भवेत् ॥  
  
क्रमेण क्रमयोगेन गृहैरङ्गानि वर्द्धयेत् ।  
इन्द्रार्क्षादि विचार्याथ तन्त्रोऽयं क्रमसम्मतः ॥  
  
षट् षट् षट् शून्यमित्युक्तं त्रिचतुष्कद्वयं ततः ।  
शून्यं ताञ्च ततः शुन्यं त्रिस्तत्रान्ते निवेदयेत् ॥  
  
देवताङ्गमिदं प्रोक्तं सर्वतन्त्रसमन्वितम् ।  
द्वौ द्वौ पञ्च हि शून्यं स्यात् द्वावेकः शून्यमेव च ॥  
  
चतुश्चतुस्तपैकञ्च साधकस्याङ्कमीरितम् ।  
अकठमत्रुमेणैव गणनं परिकीर्तितम् ॥  
  
कूर्मचक्रमहं वक्ष्ये जपसिद्धिफलप्रदम् ।  
विना विदारात् तत् सिद्धिं न लभेत् कथञ्चन ॥  
  
वर्तुलं नवकोष्ठञ्च कूर्माकारां लिखेत् सुधीः ।  
हस्तौ पादौ पृष्थमुखकुक्षिपार्श्वयुगे पुनः ॥  
  
पूर्वादिक्रमयोगेन विलिखेत् साधकः स्वयं ।  
नवकोष्ठे लिखेद्वर्णान् पूर्वादिक्रमयोगतः ॥  
  
पूर्वादिक्रमयोगेन विलिखेदष्टवर्गकान् ।  
पञ्च पञ्च पञ्चवर्गः कादिङान्तमिदं क्रमात् ॥  
  
चादि ञान्तं तादिनान्तं टादिणान्तं ततः परम् ।  
पादिमान्तं षादिवान्तं चतुष्कं तदनन्तरम् ॥  
  
शादिसान्तं त्रिभिः कुर्यात् हक्षवर्णौ ततः परम् ।  
वर्गाष्टकमिदं प्रोक्तं सर्वतन्त्रसमन्वितम् ॥  
  
कुक्षिकोष्ठं विनिर्भेद्य नवकोष्ठं विनिर्मयेत् ।  
तत्र पूर्वादिक्रमतः द्वौ द्वौ कृत्वा लिखेत् स्वरान् ॥  
  
दिक्षु पूर्वादिविधिना गणनं परिकीर्तितम् ॥  
  
क्षेत्राद्यक्षरकं यत्र तत्र कर्म सुखं स्मृतम् ।  
मुखे सिद्धिप्रदः प्रोक्तं करस्थं स्वल्प?जीविनः ॥  
  
उदासीनः कुक्षिसंस्थः पादस्थो दुःखमेव च ।  
वन्दनोच्चाटनं कुर्यात् पुच्छस्थं सर्वकर्मसु ॥  
  
कूर्मचक्रमिदं प्रोक्तं सर्वसिद्धिफलप्रदम् ।  
रेखाद्वयं पूर्वपरेण कुर्यात् तन्मध्यतो याम्यकुवेरभेदात् ॥  
महेशरक्षोऽधिपतिक्रमेण भित्वा तथा वायुहूभाशनेन ॥  
  
अक्लीववर्णान् विलिखेदथादीन् यथाद्यकोष्ठे कडमा भवन्ति ।  
मेषाद्यमालिख्य विधानमेतत् यथाण्डजान्ते तु समर्पणं स्यात् ॥  
  
अत्रापि राशेर्विहितो विचारः पराशरव्यासवशिष्ठमुख्यैः ।  
यथा तु राशेर्गणनं विधानम् पूर्वे महेशानि तथैव चेत् ॥  
  
विना विचारेण यथा भवेच्च न सिध्यते सिद्धिचतुर्युगेषु ।  
षट्चक्रशोधितो मन्त्रो नास्ति संसारमध्यतः ॥  
  
काञ्चनं रजतं वापि दिव्यास्त्रं * विशेषतः ।  
गुरुसन्तोषणं कृत्वा दद्याद्दीक्षां विशालधीः ॥  
  
ऋणादौ परिदीहात्तु जपं कुर्याच्चतुर्गुणम् ।  
(प्। १९ब्) हृदये तु नमःशब्दः शिरसे वह्निसुन्दरि ॥  
  
शिखायै वषडित्युक्त्यं कवचाय हूमीरितम् ।  
वौषट् नेत्रेषु विन्देत सर्वाङ्गेऽस्त्राय फट् स्मृतः ॥  
  
अथ मन्त्रस्य जननं वक्ष्यामि तन्त्रसम्मतम् ।  
यं ज्ञात्वा सिद्धिमन्त्राणामधिपो जायते नरः ॥  
  
मातृकावर्णभेदेभ्यः सर्वमन्त्राः प्रजज्ञिरे ।  
अज्झलैकत्रसंयुक्तं कुटाक्षरमुदाहृतम् ॥  
  
कुटो बीजः प्रकटितः परिभाषासमा स्मृताः ।  
यस्तु कुटः स बीजः स्यात् बीजकुटाक्षरः स्मृतः ॥  
  
मन्त्राः पुन्देवताः ज्ञेयाः विद्यास्त्री देवता स्मृता ।  
स्त्रीनपुंसकान्मानो मन्त्राः सर्वे समीरिताः ॥  
  
पुम्मन्त्राङ्गफडन्ताः स्युर्द्विठान्ताः स्युस्त्रियो मताः ।  
न पुंसका नमान्ताः स्युरित्युक्ता मनुना त्रिधा ॥  
  
स्त्रियो वा पुरुषो वापि वर्णास्ते समुदीरिताः ।  
शन्तान्ते त्रिविधा मन्त्रा वश्यशान्त्यभिचारके ॥  
  
अग्निसोमात्मिका मन्त्रा विज्ञेया क्रुरकाम्यया ।  
मन्त्रविद्या विभागेन द्विविधा मन्त्रजातयः ॥  
  
कर्मणो विहिता रान्त्य विषत् प्रायसमीरिता ।  
आग्नेया वयवः सौम्या भूमिष्ठेन्द्वमृताक्षरा ॥  
  
आग्नेया दक्षिणे संस्था सौम्या वामे नियोजिता ।  
सुषुम्नायान्तु ते सर्वे बोधयन्ति मणीषिणः ॥  
  
मन्त्रात्मकन्तु क्षेत्रोऽयं नाड्यो मन्त्रान्तत्मकाः स्मृताः ।  
धातवो मन्त्रसंयुक्ता अन्तःकरणमुत्तमम् ॥  
  
अन्तः करण मन्त्रञ्च वचनानि च मन्त्रयुक् ।  
रात्रिदिवं मन्त्रमयं सर्वतन्त्रमयं जगत् ॥  
  
विना मन्त्रैर्न किञ्चित् स्यात् ब्रह्माण्डे शृणु भाविनि ।  
आगमोक्त विधानेन सर्वं कुर्यादतन्त्रितः ॥  
  
प्रयच्छन्ति फलं सर्वे प्रबुद्धा मन्त्रिणां सदा ।  
च्छिन्नादिदुष्टा ये मन्त्रा पालयन्ति न साधकम् ॥  
  
छिन्नोरङ्गशक्तिहीनः पराङ्मुख उदीरितम् ।  
रधिरो नेत्रहीनश्च कीलितस्तन्तितस्तथा ॥  
  
दग्धस्तम्भश्च भीतश्च मलिनश्च तिरस्कृतः ।  
भेदितश्च केकारवो * * * जीवहीनकः ॥  
  
धूमितो लिङ्गितश्चैव मोहितश्च क्षुधार्तकः ।  
अतितृष्णाङ्गहीनश्च अतिक्रूरस्ततः परम् ॥  
  
अतिकुटस्तथाब्रीडः शान्तमानस एव च ।  
स्थानभ्रष्टो विकलश्च अतिवृद्धस्ततः परः ॥  
  
निस्नेहः पीडितश्चैव वक्ष्याम्येषाञ्च लक्षणम् ।  
यस्यादिमध्यमान्तेषु नीलबीजं स्वराक्रान्तं स एव च्छिन्नः ।  
  
आदि मध्यावशानभूबीजद्वन्द्वं स एव रुद्धः कथितः ।  
मायात्रषञ्च प्रणवं रेफहीनं यस्य हीनः स कथितः पद्मयोनिना ॥  
  
कामबीजं मुखे माया शिरस्थङ्गुलमेव च ।  
पराङ्मुखं सम्मन्त्रन्तु कथितः पद्मयोनिना ॥  
  
हूङ्कारो बिन्दुसंयुक्तश्चाद्यन्तमध्य इन्दुबीजविवर्जितः ।  
स एव वधिरो मन्त्रः सर्वसिद्धिविवर्जितः ॥  
  
पञ्चवर्णो मनुर्यस्य रेफार्केन्दुविवर्जितः ।  
नेत्रहीनः सर्वसिद्धिविवर्जिते मन्त्रश्च सः ।  
  
आदौ मध्ये तथाचान्ते हंसप्रसादवाग्भवः ।  
बिन्दुयुक्तं हकदरं फट्कारं वा तथैव च ॥  
  
अङ्कुशं वा तथा माया नमामि च ततः परम् ।  
स एव कीलितो मन्त्रः सर्वसिद्धिविवर्जितः ॥  
  
एकं मध्ये द्वयं मूर्द्ध्नि षम्मिन्निद्रपुरन्दरौ ।  
न विद्याते समन्त्रं स्यात् स्तम्भितः सर्वसिद्धिविवर्जितः ॥  
  
वह्निराद्यसमायुक्तो यस्य मन्त्रस्य मूर्द्धनि ।  
सप्तधा दृश्यते तन्तु दग्ल? मन्त्रं प्रचक्षते ॥  
  
अस्त्रं द्वाभ्यां त्रिभिः षड्भिरष्टा भिर्दृश्यतेऽक्षरैः ।  
स्तम्भः स कथितो मन्त्रः सर्वसिद्धिविवर्जितः ॥  
  
यस्य मुखे नास्ति माया प्रणवं वा विधानतः ।  
भीतः स कथितो मन्त्रः सर्वसिद्धिविवर्जितः ॥  
  
आदौ मध्ये तथाचान्ते यस्य सान्नचतुष्टयम् ।  
स एव मलिनो मन्त्रः सर्वविघ्नसमन्वितः ॥  
  
यस्य मध्ये दकारो वा कवचं मूर्र्ध्नि दृश्यते ।  
त्रिविधं दृश्यते चास्त्रं तिरष्कृत उदाहृतः ॥  
  
हद्वयं हृदये शीर्षे वषट् वौषट् च मध्यतः ।  
स एव भेदितो मन्त्रः सर्वशास्त्रविवर्जितः ॥  
  
त्रिवर्णो हंसहीनो यः स सुषुप्त उदाहृतः ।  
मन्त्रो वाप्यथवा विद्या सप्ताधिकदशाक्षराः ॥  
  
फट्कारः पञ्चकादिर्यो मदोन्मत्त उदाहृतः ।  
सप्तदशाक्षरा मन्त्राश्चास्त्रमन्त्रं सदा प्रिये ॥  
  
मूर्च्छितः कथितो मन्त्रः सर्वसिद्धिविवर्जितः ।  
पञ्चफट् यस्य मन्त्रस्य विरामस्थानसंयुतः ॥  
  
कृतवीर्यः स कथितो नास्ति तस्य प्रयोजनम् ।  
सप्तवर्णो भवेद्वाणः कुमारोऽष्टाक्षरः स्मृतः ॥  
  
षोडशार्णो युवा मन्त्रः सर्वसिद्धिविवर्जितः ।  
चत्वारिंशल्लिपिर्यस्य प्रौढः स परिकीर्तितः ॥  
  
आदौ मध्ये तथा चान्ते चतुरष्कयुतो मनुः ।  
स एव छीनमन्त्रः स्यात् तथा चाष्टादशाक्षरः ॥  
  
त्रिकोणविंशो यो मन्त्रस्तावद्वर्णसमन्वितम् ।  
हृल्लेखाङ्कुशबीजाढ्यं प्रध्वस्तस्त्वं प्रचक्ष्यते ॥  
  
द्वाविंशत्यक्षरी विद्या माया कामविवर्जिता ।  
ध्वस्तरूपा च सा विद्या सर्वसिद्धिविवर्जिता ॥  
  
मूर्च्छिता कथिता विद्या मन्त्राणां हानिकारिणाम् ।  
त्रिंशद्वर्णश्चतुः षष्टिवर्णो मन्त्रः शताक्षरम् ॥  
  
चतुःशताक्षरश्चापि वृद्धः स परिकीर्तितः ।  
नवाक्षरो ध्रुवयुतो मनुर्नित्रिंशदैवतः ॥  
  
यस्यावसाने च हृदयं शिवौ मन्त्रो च मध्यतः ।  
शिखावर्म संयुक्तं वषट् वौषट्कार एव च ॥  
  
शिवशक्त्यर्णहीनो वा स निर्बीज उदाहृतः ।  
एषु स्थानेषु फट्कारः षोढा यस्मिन्न विद्यते ॥  
  
स मन्त्रः सिद्धिहीनः स्यात् सर्वतन्त्रविवर्जितः ।  
द्विवर्णं सत्वहीनः स्यात् चतुर्वर्णस्तु केकरः ॥  
  
षडक्षरो बीजहीनस्तच्च सप्ताक्षरो मनुः ।  
सार्द्धद्वादशवर्णोऽपि धुमितः सत्वनन्दितः ॥  
  
सार्द्धबीजस्त्रयस्तद्वदेकविंशतिसञ्ज्ञकः ।  
विंशत्यर्णस्त्रिंशवर्णो यः स्यादाल्लिङ्गितः स्मृतः ॥  
  
द्वात्रिंशदक्षरो मन्त्रो मोहितः परिकीर्तितः ।  
चतुर्विंशति मन्त्रोऽयं सप्तविंशतिवर्णकः ॥  
  
क्षुधार्तः स तु विज्ञेयः सर्वतन्त्रविवर्जितः ।  
चतुर्विंशतिवर्णो यः सप्तविंशति सञ्ज्ञकः ॥  
  
एकादशाक्षरो वापि पञ्चव्ंशति वा प्रिये ।  
एषोविंशति वा वर्णः स मन्त्रस्त्वङ्गहीनकः ॥  
  
षड्विंशत्यक्षरो मन्त्रः षड्विंशदर्णकस्तथा ।  
त्रिंशदेकोणवर्णो वा अङ्गहीनः स एव च ॥  
  
अष्टाविंशत्यक्षरो य एकविंशदथापि वा ।  
अतिक्रूरं सविज्ञेयो निन्दितः सर्वकर्मसु ॥  
  
पञ्चषष्ठाक्षरा ये स्युर्मन्त्रास्ते शान्तमानसाः ।  
एकोणशतपर्यान्तं पञ्चषष्ठाक्षरादितः ॥  
  
ते सर्वे विफला ज्ञेया शतं सार्द्धं शतन्तु वा ।  
शतद्वयं त्रिनवतिरेकहीनाथ सापि वा ॥  
  
यावत् शतत्रयं सङ्ख्या निःस्नेहास्ते प्रकीर्तिताः ।  
चतुःशतान्यथावच्च यावद्वर्णसहस्रकम् ॥  
  
अतिवृद्धः स मन्त्रस्तु सर्वशास्त्रेषु वर्जितः ।  
सहस्रार्णाधिका मन्त्रा दण्डकापीडिताह्वया ॥  
  
द्विसहस्राङ्ग वा मन्त्राः खण्डशः शतधा कृताः ।  
ज्ञातव्याः स्तोत्ररूपास्ते मन्त्रा एते यथा स्थिताः ॥  
  
तथा विद्याश्च बोद्धव्या मन्त्रभिः काम्यकर्मसु ।  
दोषान्वितमविज्ञाय यो मन्त्रं भजते बुधः ॥  
  
सिद्धिर्न जायते तस्य कल्पकोटिशतैरपि ।  
यदा दोषमविज्ञाय मन्त्री विद्यां भजेन्नरः ॥  
  
सिद्धिर्न जायते तस्य कल्पकोटिशतैरपि ।  
छिन्ना दुष्टाश्च ये मन्त्रा तन्त्रे तन्त्रे निरूपिताः ॥  
  
ते सर्वे शोधमायान्ति मातृकार्णप्रभावतः ।  
मातृकार्णं पुटीकृत्य मन्त्रविद्यां विशेषतः ॥  
  
शतमष्टोत्तरं पूर्वे प्रजपेत् फलसिद्धये ।  
तदा मन्त्रो महाविद्या यथोक्तफलदो भवेत् ॥  
  
मातृकापुटिते कृत्वा मध्ये वर्णान्निधाय च ।  
मन्त्रान् वर्णान् ततः कुर्याद् बोधनं सर्वसम्मतम् ॥  
  
योनिमुद्रां विधायाथ प्राणायामपुरःसरम् ।  
ब्राह्मणान् भोजयेदादौ शतमष्टोत्तरं प्रिये ॥  
  
तदाहूनेन्महेशानि द्रव्याणि विधिनामुना ।  
गुडत्वकं हूनेदादौ शतमष्टाहूतिं प्रिये ॥  
  
लाजान् हूनेत् तदा देवि शतमष्टोत्तरः हूतीः ।  
नानासुगन्धिद्रव्याणि शतमष्टोत्तराहूतीः ॥  
  
सहस्राष्टोत्तरं तत्र हूनेदाह्यं विधानतः ।  
वस्त्रालङ्कारकं तत्र विभवस्यानुरूपतः ॥  
  
ताम्बूलकर्पुरादिनि यथा विभवयोगतः ।  
सुवर्णं रजतं गाञ्च आचार्याय निवेदयेत् ॥  
  
तदा भवेन्मन्त्रसिद्धिः सर्वतन्त्रमन्वितः ।  
एकाक्षरी भूवनेशान्या गणेशस्य शिवस्य च ॥  
  
विष्णुरेकाक्षरञ्चैव सुर्यास्य प्रणवस्तथा ।  
श्रीरामस्य तथा वह्नेः सिद्धिविद्यादयश्च ये ॥  
  
तेषां ग्रहणमात्रेण सिद्धादिदुषणं नहि ।  
मोहाद्वा यदि वा दैवाच्छोधयेदात्मशुद्धये ॥  
  
देवता जायते सैव लङ्करस्य मतेन च ।  
अथ दीक्षां प्रवक्ष्यामि श्र्णुष्व कमलानने ।  
  
यस्य विज्ञानमात्रेण देवत्वं लभते नरः ।  
दिव्यज्ञानं यतो दद्यात् कुर्यात् पापक्षयं यतः ।  
  
तस्याद् दीक्षेति सा प्रोक्ता सर्वतन्त्रसमन्विता ।  
(प्। २१) चतुर्विधा तु सा दीक्षा ब्रह्मण भाषिता पुरा ॥  
  
क्रियावती वर्णमयी कलावती वेधमय्यपि ।  
ताः क्रमेणैव कथान्ते सर्वस्म्पत् प्रदाः शुभाः ॥  
  
गुरोर्निमन्त्रणं कुर्यात् पूर्वेद्युः साधकः सदा ।  
वस्त्रालङ्कारस्वर्णैश्च गोभिश्चैव विधानतः ॥  
  
छिन्नादिमन्त्रविद्यासु महाविद्यामहासु च ।  
शोधनञ्च न कुत्रापि शङ्करस्य मतेन च ॥  
  
छिन्नायां कालिकायाञ्च सुन्दर्यास्त्रिपुरा तथा ।  
उग्रतारापि विद्यासु तथा एकाक्षरीषु च ॥  
  
यक्षिणी गणमन्त्रेषु विष्णुमन्त्रगणेषु च ।  
नारसिंहेषु मन्त्रेषु माहेशे गाणपतेषु च ॥  
  
विशेषतो देवीमन्त्रे क्वचिद्दोषो न जायते ।  
कलौ चण्डी नृणां हेतौ शिवस्थानं विसुज्य च ॥  
  
पृथिव्यां निजवृन्देषु विचारात्तु न संशयः ।  
विधिना स्नान मुन्दिश्य कुर्यात् पौर्वाह्निकीं क्रियाम् ॥  
  
नदीं वा देवखातं वा दीर्धिकां सागरन्तथा ।  
गङ्गाद्याः सरितः सर्वा स्थानेषु शस्यते बुधैः ॥  
  
काश्यादिसर्वतीर्थाणि भारते यानि सन्ति वै ।  
तानि स्नाने प्रशस्येत सर्वपापहराणि वै ॥  
  
परधाते तु कर्तव्यः पञ्चपिण्डोद्भाद्धरो बुधैः ।  
उत्तिष्ठोत्तिष्ठ पङ्क त्वं त्यज पुण्यं परस्य च ॥  
  
पापाणि मे विनश्योथ शान्तिं देहि सदा मम ।  
गङ्गे च यमुने चैव गोदावरि सरस्वति ॥  
  
नर्मदे सिन्धु कावेरि जलेऽस्मिन् सन्निधिं कुरु ।  
ब्रह्माण्डोदरतीर्थानि करैः स्पृष्टानि ते वरेः ॥  
  
तेन सतोन मां देवि तीर्था *? देहि दिवाकर ।  
श्रेयो व्रतानि तीर्थानि सुर्यारश्मि स्थितानि च ॥  
  
अत्रागत्य अवः हित्वा सर्वसिद्धिं प्रपच्छ मे ।  
चतुरस्रं विनिर्माय तत्र स्नानं दिशेत् सुधीः ॥  
  
मृद्गोसरञ्च गङ्गाञ्च मक्षयित्वा विधानतः ।  
स्नानं कुर्वीत विधिना महाकालवचो यथा ॥  
  
ॐ अश्व क्रान्ते रथक्रान्ते विष्णुक्रान्ते वसुन्धते? ।  
मृत्तिके हर मे पापं यन्मया दुष्कृतं कृतं ॥  
  
ऊद्धृतासि ववाहेण कृष्णेन शतवाहूना ।  
नमस्ते सर्वभूतानां प्रभवारिणि सुव्रते ॥  
  
आरुह्य मम गात्राणि सर्वपापं प्रमोचय ।  
तवा? स्नानं दिशेत्तत्र चतुरस्रे विधानतः ॥  
  
उत्तराभिमुखीभूव? पूर्वाभिमुखमाविशेत् ।  
स्वस्थितं पुण्डरीकाक्षं मन्त्रमूर्तिं प्रभुं स्मरेत् ॥  
  
तत् पादोदकजां धारां निपतन्तीं स्वमूर्द्धणि ।  
चिन्तयेद्ब्रह्मरन्ध्रेण प्रविशन्तीं स्वकां तनुम् ॥  
  
तदा सङ्क्षालयेत्तोयमन्त्रर्देहगतं मसम् ।  
तत् क्षणात् विरजो मन्त्र भवेदेवं न संशयः ॥  
  
मान्त्रं भौमं तथाग्नेयं वायव्यं दिव्यमेव च ।  
वारुणं मानसञ्चैव सप्तस्नानं प्रकीर्तितम् ॥  
  
एवं स्नात्वा विधानेन शुचिर्भवति नान्यथा ।  
वृद्धिश्राक्तं ततः कुर्याद् गनेश्व घटपुर्वकम् ॥  
  
ॐकारादि नमोऽन्तेन आवाहनपुरसरैः ।  
गनेशं पूजयेत्तत्र सर्वविघ्नप्रशान्तये ॥  
  
तत्रापि च गृहे पूजा दीक्षास्थाने विधानतः ।  
(प्। २१ब्) हस्तपादौ विशुद्धार्थं शुद्धवस्त्रं पिधाय च ॥  
  
आचम्य विधिना धीमन् द्वारदेवान् ततोऽर्चयेत् ।  
क्षेत्राधीपं क्षेत्रपालं गृहदेवीं ततः परम् ॥  
  
गन्धपुष्पं धूपदीपं नैवेद्यानि निवेदयेत् ।  
एषां पूजां विलङ्घ्याथ न सिद्धिः स्याद् युगे युगे ॥  
  
अग्राणामुपवाराणां कियद्भागं ददेत् पुरा ।  
गणेशं विघ्नराजञ्च लक्ष्मीं दुर्गां सरस्वतीम् ॥  
  
विनायकञ्च वटुकं गङ्गाञ्च यमुनान्ततः ।  
भोगवतीं प्रपूज्याथ वामशाखां स्पृशन् कियत् ॥  
  
गृहं प्रविश्य विधिना तत्तद्विघ्नान् विनाशयेत् ।  
कृताञ्जलि पुटौ भूत्वा मन्त्रमेनं समुच्छरेत् ॥  
  
ॐ सूर्यः सोमो यमः कालो महाभूतानि पञ्च च ।  
एते शुभाशुभमोह कर्मणो नरसाक्षिणः ॥  
  
घटस्यारोपणं कुर्यान्मन्त्रेणानेन देशिकः ।  
घटारोपणमन्त्रश्च सर्वतन्त्रसमन्वितः ॥  
  
आवाहयेद्यटे तत्र गणेशं शिवनन्दनम् ।  
पुण्याहं वाचयित्वादौ स्वस्तिवाचनपूर्वकम् ॥  
  
अस्त्राय फण्मन्त्रेण भौमान् विघ्नान् विदुरयेत् ।  
दिव्यदिष्ट्यादिवाविघ्नान् दुरयेच्च चतुर्दिशि ॥  
  
अनिमेषचक्षुषा दृषिर्दिव्यदृष्टिः प्रकीर्तिता ।  
मासभक्तेन चान्नेन यावकेन च संयुतम् ॥  
  
अजाकर्णस्य रक्तेन दुग्धेन मधुरेग? च ।  
पूजयित्वा विधानेन द्वारदेशेन साधयेत् ॥  
  
कवचेनैव बीजेन सप्तकृत्वोजपेन च ।  
निःसार्य विघ्नान् तान् सर्वान् तदा रक्षां दिशेत् पुनः ॥  
  
आत्मानं रक्षयेत् तत्र वह्निप्राचीरयोगतः ।  
वह्निबीजेन चतुर्दिक्षु प्राचीरं भावयेद्धिया ॥  
  
तदा तालत्रयं दद्यात् वह्निबीजेन देशिकः ।  
उर्द्धेर्द्धे क्रमयोगेन गुरुप्रणतिमादिशेत् ॥  
  
ॐ गुरुभ्यो नमो नित्यं तदा च गुरुपादुकाम् ।  
परं परं परां परात् परापरमतः परम् ॥  
  
क्रमेण प्रणमेद्धीमन् ॐ कारादिनमोऽन्वितान् ।  
गणेशं दक्षिणे नत्वा वम्मुखे? इष्टदेवताम् ॥  
  
गणेशं स्थापयेत् तत्र पूर्वोक्तेन वटे सुधीः ।  
आवाहयामाहं देवं गणेशं शिवनन्दनम् ॥  
  
व्याघ्रचर्मास्वरधरम् कालयज्ञोपवीतिनम् ।  
गणकोट्या परिवृतं देवं मोदकभोजनम् ॥  
  
अविघ्नेशं महाकायं सर्वलोकैकपूजितम् ।  
तमीशं सर्वशास्तार्थं रौद्रमावाहयाम्यहम् ॥  
  
एह्येहि भगवन् देव सर्वविघ्नविनाशक ।  
इमां पूजां गृहाण त्वं सर्वं मे सफलं? कुरु ॥  
  
सिन्दुररक्तपुष्पाद्यैः पूजयेच्छिवनन्दनम् ।  
अञ्जल्यावाहयेदादौ सर्वत्रायं विधिः स्मृतः ॥  
  
स्वागतादि ततः प्रश्नं प्रत्युत्तरसमन्वितम् ।  
आसनन्तु तदा दत्वा पाद्यमर्घ्यं निवेदयेत् ॥  
  
पाद्यं सुवासितं स्वादु सर्वभूतसुधावहम् ।  
दुरयात्राश्रमहरं पाद्यञ्च प्रतिगृह्यताम् ॥  
  
पाद्यं नमः पादमूले स्वाहार्घ्यं शिरसि स्थितम् ।  
मधुपर्कं स्वधान्ते तु पुनराचमनीयकम् ॥  
  
स्नानीयञ्च नमो ब्रूयात् पुनर्गन्धादिकं ततः ।  
(प्। २२) वस्त्रं यज्ञोपवीतञ्च नमोऽन्ते परिकल्पयेत् ॥  
  
अन्नं भक्ष्यं स्वधान्ते तु धूपदीपं स्वधा नमः ।  
क्रमेण निक्षिपेत् तत्र देवाय विधिनामुना ॥  
  
अर्घ्यपात्रे प्रदद्याच्च ततः शृणु वरानने ।  
अर्घ्योदकं भवेच्छङ्खे श्यामार्कयवदुर्वकैः ॥  
  
नानागन्धसमायुक्तं कुशाग्रतिलसर्षपम् ।  
विष्णुक्रान्ता च यवकं शङ्खे अर्घ्यं निवेदयेत् ॥  
  
मूलमन्त्रेण सर्वत्र ॐकारादि नमोऽन्वितान् ।  
काण्डाच्चैवेति मन्त्रेण चार्घ्यं दद्याच्च साधकः ॥  
  
पाद्यमन्त्रेण कुर्वीत तथाचाचमनं पुनः ।  
दद्यात् पुरुषसुक्तेन स्नाननीयं साधकोत्तमः ॥  
  
पुनरचमनं गन्धं गन्धद्वारेति मन्त्रवित् ।  
श्रीश्च तेति च मन्त्रेण पुष्पन्दद्यात् शुभाय च ॥  
  
नानास्वादुसमायुक्तं ब्रह्मत्वफलहेतवे ।  
मया निवेदितं भक्त्या मधुपर्कं गृहाण मे ॥  
  
दध्ना च मधुसर्पिर्भ्यां मधुपर्कं प्रकीर्तितम् ।  
वनस्पतिरसोत्पन्नो गन्धाच्यो गन्ध उत्तमः ॥  
  
आघ्रेयः सर्वदेवानां धूपोऽयं प्रतिगृह्यताम् ।  
सुप्रकाशो महादीपः सर्वतस्तिमिरापनुः ॥  
  
सवाह्याभ्यन्तरं ज्योतिर्दीपोऽयं प्रतिगृह्यताम् ।  
प्रक्षालनाय हस्तस्य पश्चात् पात्रं क्षिपेत् सुधीः ॥  
  
प्रदीपावलिभिः कुर्यान्निकटे धूपदीपदौ ।  
शातकुम्भप्रपूर्णेन मण्डपः रचयेत् सुधीः ॥  
  
गणेशं पूजयित्वा च सुर्यं विष्णुं शिवां शिवं ।  
पूजयेद्विधिना तत्र घटे सर्वसमृद्धये ॥  
  
वृद्धिश्राद्धं ततः कुर्यान्मातृकापूजनं पुरा ।  
नमः स्थाने वदें पुष्टिं श्राद्धे नान्दिमुखे बुधः ॥  
  
वसुधारां ततो दत्त्वा दीक्षाकर्म समुद्दिशेत् ।  
गुरुणा स्वेन देवेशि शिष्यः कुर्याद्विधानतः ॥  
  
गुरुणा कारयेत् कर्म शिष्यः सर्वं चरेत् सुधीः ।  
चन्दनागुरुकर्पुरैः र्धूपयेद् यागमण्डपम् ॥  
  
तदा वटं स्थिरीकुर्याद् यावद्दीक्षाविधिर्भवेत् ।  
ॐ स्थिरो भवेति मन्त्रेण स्थिरीकरणमुद्दिशेत् ॥  
  
ततः कृताञ्जलिर्भूत्वा मन्त्रमेनं वदेत्ततः ।  
  
ॐ नमो गणेभ्यः इति ।  
  
मासभक्तवलिन्दद्यात् भूतप्रेतपिशाचके ।  
ॐ भूत्यः प्रेताः पिशाचाश्च पाताले भूतले स्थिताः ॥  
  
पर्वताग्रे तथा वृक्षे गृहक्षेत्रादिषु स्थिताः ।  
तुष्टा भवन्तु ते सर्वे मम गृह्नस्त्विमं वलिम् ॥  
  
यावकैरक्तकुसुमैरजामहिषशोणितैः ।  
मत्स्यमांसादिभिभ्रष्टैदुर्गकैश्च विधिनामुना ॥  
  
वलिं दद्याच्च तत्रापि तदा मङ्गसमारभेत् ।  
यज्ञोपवीतमन्त्रेण दद्यात् यज्ञोपवीतकम् ॥  
  
नानारत्नैश्च घटितं विश्वकर्मादिनिर्मितम् ।  
सर्वाङ्गशोभाभरणं गृहाण फलहेतवे ॥  
  
अत्र विष्णोर्मतेनैव विघ्नानान्तु पुनर्वलिम् ।  
अन्यत्र मूलमन्त्रेण सर्वं दद्याद्विधानतः ॥  
  
ॐकारादिनमोऽन्तेन दद्याद् वा शिवसम्मतम् ।  
कुर्चमुष्टिं क्षिपेदादौ फट्मन्त्रेण सुसाधकः ॥  
  
तिलान् कुशान् श्वेतसर्षपान् कुर्चमुष्टिः प्रकीर्तिता ।  
विकीरान् प्रक्षिपेच्चैव सप्तजप्तान् परात्मना ॥  
  
लाजचन्दनसिद्धार्थयवदुर्वाकुशाक्षताः ।  
विकिरा इति निर्दिष्टाः सर्वविघ्नविनाशकाः ॥  
  
अष्टदिक्षुचाष्टकुम्भान् रक्षार्थतोषपुरितान् ।  
ब्राह्म्यादि मातॄः सम्पूज्य सर्वतन्त्रसमन्विताः ॥  
  
ध्यात्वैता विधिनानेन गन्धपुष्पान्नवारिभिः ।  
दण्डकमण्डलुधरमक्षसुत्राभयन्ततः ॥  
  
विभ्रती कनकच्छायां ब्राह्मी कृष्णाजिनोज्ज्वला ॥ १ ॥  
  
शूलं कपालं परुशं मृगपोतं मनोहरम् ।  
वहन्ती हिमशङ्काशा ध्येया माहेश्वरी शुभा ॥ २ ॥  
  
अङ्कुशं दण्डखट्टाङ्गौ पाशञ्च दधती करैः ।  
ध्येया बन्धुकसङ्काशा कौमारी शर्मदायिनी ॥ ३ ॥  
  
चक्रं घण्टां गदां खड्गं विभती सा मनोहरा ।  
तमालश्यामला ध्येया वैष्णवी शर्मदायिनी ॥ ४ ॥  
  
मुषलं कारवालञ्च खेटकं दधती फलम् ।  
करैश्चतुर्भिर्वाराही ध्येया कालघनच्छविः ॥ ५ ॥  
  
अङ्कुशस्तोमरं विद्युत् कुलीशौ विभ्रती करैः ।  
इन्द्रनील निभेन्द्रानी ध्येया सर्वसमृद्धिदा ॥ ६ ॥  
  
शूलं कृपाणं नृशिरः कपालं दधती करैः ।  
मुण्डसृङ्मण्डिता ध्येया चामुण्डा रक्तविग्रहा ॥ ७ ॥  
  
अक्षस्रजं बीजरूपं कपालं पङ्कजं करैः ।  
वहन्ती हेमशङ्काशा महालक्ष्मीर्हरिप्रिया ॥ ८ ॥  
  
एवं सम्पूजा विधिना तदा कुर्वीत मङ्गलम् ।  
द्विज स्त्रीणां ब्राह्मणानां आशीर्वादं प्रगृह्या च ॥  
  
जयशब्दैर्ब्रह्मशब्दैर्ब्राह्माणान् परितोष्य च ।  
बन्धुवर्गान् प्रतोष्याथ अधिवासं ततो दिशेत् ॥  
  
मन्त्रेणानेन द्रव्येण क्रमेण साधकोत्तमः ।  
अधिवासं प्रकुर्वीत शिवस्य सावधानतः ॥  
  
ॐकारं पूर्वमुच्चार्या नमोऽन्तेन समर्पयेत् ।  
भूरसीति च मन्त्रेण मृत्तिकां प्रक्षिपेद् गुरुः ॥  
  
गन्धद्वारेति मन्त्रेण गन्धं ददात् तु देशिकः ।  
प्रपर्वतस्य वृषभस्य पृष्ठान्नावंश्चरन्ति च यानि च ईशानान्ता   
आववृत्तन्नधराण्डदक्ता अहिब्रध्नमनुरीषमाणाः ॥  
  
मन्त्रेणानेन देवेशि शिलान्दव्याद्विधानतः ।  
विष्णोर्विक्रमण विज्ञोर्विक्रान्तमसि वैष्णवमसि वैष्णवे धानां   
स्यान्मन्त्रेण धान्यं सर्वतन्त्रसमन्वितम् ॥  
  
ॐ काण्डादिति च मन्त्रेण दुर्वान्दद्यात् विधानतः ॥  
  
ॐ श्रीश्च त्ति च मन्त्रेण पुष्पं दद्यात् शिरोपरि ॥  
ॐ या कलिनीति च मन्त्रेण फलं दद्याच्छशोः? शिरे ॥  
  
ॐ घ्वतवती भूवनानामभिश्रियोर्वी पृथ्वीमधुदुघे सुपेससा ।  
द्यावा पृथिवी वरुणस्य धर्मणा विष्कभिते अजार? भूरिरेतसा ॥  
  
मन्त्रेणानेन घृतं दद्याच्छिशोः शिरे ॥  
  
स्वस्ति न इति मन्त्रेण स्वस्तिकञ्च निवेदयेत् ॥  
  
ॐ सिद्धोरिवेति सिन्दुवं ॥  
  
ॐ लङ्घं वेतीति मन्त्रेण लङ्घं दद्याच्छिशोः शिरे ॥  
  
ॐ समिद्धेति च मन्त्रेण कर्जमन्त? निवेदयेत् ॥  
  
(प्। २३) ॐ युञ्जन्ति ब्रध्नमरुतं चरन्तं परितस्थु?यः ।  
रोचन्ते रोचनादिवि रोचनां परितो दद्यान्मन्त्रेणानेन देशिकः ॥  
  
अन्नपते अन्नस्य नो देहान् मीवस्य शुष्मिणः ।  
प्रप्रदातारं तारिष उर्जं नो हि द्विपदे चतुस्पदे ॥  
  
मन्त्रेणानेन अन्नस्य स्पर्शनं परिकीर्तितम् ।  
हिरण्यगर्भेति मन्त्रेण काञ्चनं परितो ददेत् ॥  
  
रूपेण वो रूपमाद्यानान्तु वो विश्ववेदा विभजतु ।  
एतस्य पथा श्वेतचन्द्रदक्षिणायतस्त्वन्तरिक्षम् यतस्व सदस्थैः ॥  
  
मन्त्रेणानेन देवेशि रौप्यं दद्याद्विधानतः ।  
असौ य इति मन्त्रेण ताम्रं दद्याद्विचक्षणः ॥  
  
रक्षोहनो इति मन्त्रेण् सिद्धर्थं दत्त्वा दपर्णन्दद्याच्छिष्यस्य मूर्द्धनि ।  
  
आकृष्णेनेति ।  
  
मनोज्योतिरिति मन्त्रेण दीपं दद्याद्विधानतः ।  
प्रतिपदसि प्रतिपदेत्वा अनुपदसि अनुपदेत्वा सम्पदसि सम्पदेत्वातेजोसि तेजसेत्वा   
प्रणस्तवसि सम्पात्रोसि प्रसन्नं मम कुरु सर्वं देवीचरणयुगलं   
वन्दनीयम् ।  
  
अधिवासमिदं प्रोक्तं सर्वतन्त्रसमन्वितम् ।  
ततः परदेने शिष्यं स्नात्वाचम्य विधानतः ॥  
  
आशीर्वादं द्विजानाञ्च मङ्गलं स्त्रीसमन्वितम् ।  
गृहं प्रविस्य विधिना कुर्यात् यज्ञेश्व ॥ र्च । घटे च पूजयेद्विष्णुं   
गन्धपुष्पगुडोदकैः ।  
  
शालान्नैः पुपसुपाद्यैरावाहनपुरःसरैः ।  
पूजयित्वा हरिं तत्र भूतशुद्ध्यादिकं दिशेत् ॥  
  
गुरुं प्रणस्य विधिना भूतशुद्धिमथाचरेत् ।  
ॐ अज्ञानतिमिरान्धस्य ज्ञानाज्ञानपलाकया ॥  
  
चक्षुरुन्मीलितं येन तस्मै श्रीगुरवे नमः ।  
नमोऽस्तु गुरवे तस्मै इष्टदेवस्वरूपिणे ॥  
  
यस्य वागमृतं हन्ति विषं संसारमज्ञकम् ।  
प्रातःशिरसि शुक्लेऽजे द्विनेत्रं द्विभूत्वं गुरुम् ॥  
  
वराभयकरं शान्तं स्मरेत्तन्नाम पूर्वकम् ।  
एवं प्रणम्याथ पुरा भूतशुद्धिमथाचरेत् ॥  
  
ब्रह्माणं क्षेत्रपालञ्च वास्त्वीशं नैर्-ऋतन्ततः ।  
ईशानादिषु कोणेषु भ्हुतशुद्धिं तदादिशेत् ॥  
  
यमिति वायुबीजेन षोडशेन प्रपूरयेत् ।  
श्वाससंहरणनाड्या सुषुम्नायाञ्च कुम्भयेत् ॥  
  
चतुःषष्ट्या तु तेनैव पापदेहं प्रशोधयेत् ।  
तेन बीजेन विधिना पिङ्गलायाञ्च रेचयेत् ॥  
  
द्वात्रिंशन्मात्रय भस्म श्वासमार्गे शनैः शनैः ।  
एवं वारत्ररं? कृत्वा भूतानां शोधनं स्मृतम् ॥  
  
पूरयेत् प्रतिसोमेन वह्निबीजेन देशिकः ।  
षोडशेन चतुःषष्ट्या कुम्भयेद्रेचयेत्ततः ॥  
  
द्वात्रिंशन्मात्रया चैव दाहनं परिकीर्तितम् ।  
चतुर्विंशप्रपू?ह्याथ तत्वर्णं प्रज?पेत् क्रमत् ॥  
  
शोषणं दहनञ्चैव प्लावनं परिकीर्तितम् ।  
किस्कन्नः? कश्यपश्चैव हिरण्यगर्भस्तथैव च ॥  
  
बीजानां ऋषयः प्रोक्ता ब्रह्मणा कमलेक्षणा ।  
प्राणायामन्ततः कुर्यत् क्रमेण देशिकोत्तमः ॥  
  
सहस्रारे महापद्मे चिन्तयेदिष्टदेवतम् ।  
यथध्यानं यथोक्तेन गुरुमार्गेण देशिकः ॥  
  
(प्। २३ब्) तदा भूतानि तत्रस्थानि सगुणानि विधानतः ।  
स्कामशक्तियुक्तानि वर्णमात्राक्रमेण च ॥  
  
प्रतिलोमेन संहृत्य सतद्वत् धातुसंयुतैः ।  
मुलाधारात् सहस्रारं षट्चक्रक्रमयोगतः ॥  
  
व्युत्क्रमेण विचिन्त्याथ स्हस्रारं यथाविधि ।  
हूम्मन्त्रे चाननयेज्जिवं षट्चक्रक्रमयोगतः ॥  
  
ऐक्यं विभाव्य तत्स्थाने मन्त्रमेनं समभ्यसेत् ।  
सोहं मन्त्रं समुच्चार्य सुक्ष्मं ब्रह्म विचिन्तयेत् ॥  
  
तत्क्षणात् निर्मलं देहं निर्दन्द्वं निस्परिग्रहम् ।  
अद्वैतञ्चिन्तयेत् तत्र मनसा भक्तियोगतः ॥  
  
अकारादि क्षकारन्ता वर्णमाला क्रमेण च ।  
चिन्तयेत् श्वासरोधेन पुरकुम्भकरेचकैः ॥  
  
एवं विचिन्त्य तान् सर्वान् ततश्चन्द्रमनुं स्मरेत् ।  
ठान्तं बिन्दुसमायुक्तमर्द्धचन्द्रविभूषितम् ॥  
  
चतुर्द्धा प्रजपेन्मन्त्रं मनसा वायुना सुधीः ।  
इन्द्रबीजं जपेत्तत्वद्धराबीजं ततः परम् ॥  
  
दृढीकृत्य विधानेन धारया सुधया पुनः ।  
तदा सञ्चिन्तयेद्देहं पूर्वोक्तं मातृकामयम् ॥  
  
सकलानादसंयुक्तं सशक्तिसहितन्ततः ।  
पञ्चाशद्वर्णसंयुक्तं महाभूतसमन्वितम् ॥  
  
पञ्चभूतात्मकं देहमनुलोमेन चिन्तयेत् ।  
अतर्यामि ऋधिस्तस्य प्राणाश्च देवताः स्मृताः ॥  
  
वक्षस्थले दक्षः हस्तं दद्याद्यत्नेन देशिकः ।  
पूर्वोक्तप्राणमनुना ऋषिच्छन्दःसमन्वितम् ॥  
  
हंसमन्त्रेण तं प्राणमावाहनमुदाहृतम् ।  
सधाभूनि च सत्वानि इहागत्य सुखं चिरम् ॥  
  
तिष्ठ्यन्तु वह्निजायान्तं मन्त्रमेनं समुद्धरेत् ।  
अकारादि क्षकारान्तं पञ्चाशद्वर्णसंयुतम् ॥  
  
विचिन्त्य मनसा देहं तदा देहौ भवेन्नरः ।  
प्राणायामेन त्रिवृता वलं प्राणेषु निःक्षिपेत् ॥  
  
अकारादि क्षकारान्तैः पूरकुम्भकरेचकैः ।  
प्रतिलोमानुलोमेन विचिन्त्य प्राणमावहेत् ॥  
  
तत् क्षणाद्वीरजो मन्त्री भवेत् साक्षात् सदाशिवः ।  
नृसिंहेनैव बीजेन देहे जीवं विनिःक्षिपेत् ॥  
  
मूलाधारं तदा प्राप्तं जीवात्मानं विचिन्तयेत् ।  
कुण्डलीरूपसम्भूता विद्युदग्निसमप्रभा ॥  
  
निर्मला निर्विकारस्था सर्वसिद्धिसमन्विता ।  
तदा तु विन्यसेद्देहे मातृकां वर्णरूपिणीम् ॥  
  
मन्त्रेणानेन तां ध्यात्वा विन्यसेत् सकलां तनुम् ।  
  
ॐ पञ्चाशल्लिपिभिरिति ।  
  
एवं ध्यात्वा वर्णमालां विन्यसेत् साधकोत्तमः ।  
आदौ न्यसेत् स्वदेहे तु वर्णमालाक्रमेण च ॥  
  
रक्ताद्धिप्तारुणपद्मसंस्थां पाशाङ्कुशाविक्षुशरासवाणान् ।  
शूलं कपलं दधतीं कराजै रक्तां त्रिनेत्रां प्रणमामि देवीम् ॥  
  
षट्चक्रे विन्यसेद्वर्णान् भूतवर्णविभूषितान् ।  
यथाक्रमेण पत्राणि देवतासहितानि च ॥  
  
यथा स्थाने न्यसेद्वर्णान्मस्तकादिविधानतः ।  
अन्तरे विन्य्सेदादौ तदा न्यासेर्वहिर्दिशेत् ॥  
  
मूर्द्ध्न्यादि विन्यसेद्वर्णान् वाह्यस्थानेषु देशिकः ।  
रक्ताम्भोधिस्तपोतोज्वलदरुणसरोजाधिरूढा ॥  
  
कराग्रैः पाशं कोदण्डमिक्षुशरमथगुणमप्यङ्कुशं पञ्चवाणान् ।  
(प्। २४) यिभ्राणासृक् कपालं त्रिनयनविलसत् पीनवक्षोरुहाच्या देवी   
वालार्कवर्णा भवतु शुभकरी प्राणशक्तिः परा मे ॥  
  
सधातुप्राणशक्त्याथ शक्तियुक्तेन देशिकः ।  
विन्यसेत् परया भक्त्या यथा देवो भवेत् सदा ॥  
  
पाशाङ्कुशं न्यसेत् देहे विधिनानेन देशिकः ।  
पाशबीजं पादयुगे अङ्कुशं मूर्द्ध्नि विन्यसेत् ॥  
  
हृदये शक्तिबीजञ्च विन्यसेद्विधिनामुना ।  
ध्यात्वा देवीं विधानेन साधको यतमानसः ॥  
  
वराङ्कुशौ पाशमभीतिमुद्रां करैर्वहन्तीं कमलासनस्थाम् ।  
वालार्ककोटिप्रतिमां त्रिनेत्रां भजेऽहमाद्यां हरगेहशालिनीम् ॥  
  
एवं विन्यस्य स्वदेहं तदादिग्बन्धनञ्चरेत् ।  
अस्त्राय फट् मन्त्रेण चतुर्दिक्षु निवेदयेत् ॥  
  
च्छोटिकाभिः क्रमेणैव दशैर्वा द्वादशैः क्रमात् ।  
तदा तु लक्ष मनन्तं पुनः कुर्याद्विधानतः ॥  
  
अघोरास्त्रं चतुर्थ्यन्तं कर्तृकाबीजसंयुतं ।  
चतुर्दिक्षु नियुज्याथ प्राणायामं पुनः पुनः ॥  
  
मूलमन्त्रेण कुर्वीत प्राणायामं विधानतः ।  
त्रिधा चतुर्द्धा तत्रैव पुनः कुर्याश्रिधा प्रिये ॥  
  
पुरकं रेचकं कुर्यत् कुम्भकं विधिनामुना ।  
हृदयादि षडङ्गेषु हृल्लेखां विन्यसेत् क्रमात् ॥  
  
दीर्घस्वरेण सर्वत्र षडङ्गमभियोगतः ।  
पञ्चाङ्गमन्त्रवर्गेषु नेत्रहीनं दिशेद्धिया ॥  
  
कल्पयेदात्मनो देहे धर्मपीठन्ततः परम् ।  
कुर्याच्च कीलकं मन्त्री मन्त्रवर्णेन संयुतम् ॥  
  
आधारादिस्वदेहेऽस्मिन् विन्यसेत् पूर्ववत् सुधीः ।  
तत्वानि विन्यसेद्देहे शिवोक्तानि विधानतः ॥  
  
अध्वयुक्तानि तत्वानि मन्त्रसिद्धिफलाप्तये ।  
कलाध्वाचैव तत्वाध्वा भुवनाधरा च पार्वति ॥  
  
वर्णाध्वा च पदाध्व च मन्त्राध्वा तदन्तरम् ।  
ॐकाराद्यं ङेयुतञ्च नमोऽन्तञ्च यथास्थिति ॥  
  
विधिना विन्यसेत् सर्वं शङ्करस्य मतेन च ।  
निवृत्त्याद्याः कलापञ्च कलाध्वा परिकीर्तिताः ॥  
  
पञ्चभूतस्य स्थानेषु विन्यसेद्विधिनामुना ।  
आकाशात् कण्ठर्यन्तं गगनं विन्यसेत्ततः ॥  
  
आकण्ठान्नाभिपर्यन्तं न्यसेद्वायुं विधानतः ।  
आनाभिमूलपर्यान्तं विन्यसेत्तु विभावसुः ॥  
  
आमुलाज्जानुपर्यन्तं वरुणं विन्यसेत्ततः ।  
आजानोः पादपर्यन्तं धरणीं विन्यसेत् क्रमात् ॥  
  
कलान्यासमिदं प्रोक्तं सर्वतन्त्रसमन्वितम् ।  
तत्वाध्वा तु महेशानि बहूधा कीर्तिता बुधैः ॥  
  
षट् त्रिंशत् शिवतत्वानि द्वात्रिंशद्वैष्णवानि च ।  
चतुर्विंशति तत्वानि ब्रह्मतत्वानि पार्वति ॥  
  
दशाधिकं तथा सप्तशिवतत्वानि तानि च ।  
शिवतत्वानि वक्ष्यामि शृणुष्व कमलानने ॥  
  
सदाशिवः शिवशक्तिर्विद्या ईश्वर एव च ।  
पञ्च शुद्धानि शैवेऽस्मिन् कथितानि मनीषिणा ॥  
  
माया कालश्च नियतिः कलाविद्या ततः परा ।  
रागः पुरुष एतानि शुद्धाशुद्धानि सप्त च ॥  
  
(प्। २४ब्) प्रकृतिर्बुद्धिरहङ्कारो मनोज्ञानेन्द्रियाणि च ।  
कर्मेन्द्रियाणि तन्मात्रपञ्चभूतनि यानि च ॥  
  
अशुद्धानि महेशानि कथितानि मनीषिभिः ।  
शिवतत्वानि देवेशि शुद्धाशुद्धानि सर्वतः ॥  
  
शैवनामिह तत्वानां विभागः परिकीर्तितः ।  
विष्णुतत्वानि वक्ष्यामि शृणुष्व कमलानने ॥  
  
जीवप्राणधिरश्चित्तं ज्ञानं कर्मेन्द्रियं तथा ।  
तन्मात्रपञ्चभूतानि हृत्पद्मं तेजसा त्रयम् ॥  
  
वासुदेवः सङ्कर्षणः? प्रद्युम्नश्चानिरुन्धकः ।  
विष्णुतत्वानि सर्वाणि कथितानि मनीषिभिः ॥  
  
पञ्चभूतानि हृत्पद्म इन्द्रियाणि च षट् तथा ।  
गर्वो बुद्धिः प्रधानश्च शिवतत्वानि पार्वति ॥  
  
निवृत्ताद्याः कला पञ्च तदाबिन्दुकला पुनः ।  
नादः शक्तिः शिवश्चैव सदा पूर्वप्रकीर्तितः ॥  
  
आत्मविद्या शिवः शक्तिः शिव एव स्वयं पुनः ।  
सर्वतत्वञ्च तत्वानि शिवायाः परिकीर्तिताः ॥  
  
एवं तत्वानि देवेशि विन्यसेदात्मनस्तनौ ।  
अतलं वितालञ्चैव सूतलञ्च तलातलम् ॥  
  
महातलञ्च पातालमानाभेर्विन्यसेत्ततः ।  
भुर्भुवः स्वर्महर्ज्ञानस्तपः सत्यं ततः परम् ॥  
  
विन्यसेदात्मनो देहे हृदयादिशिखावधि ।  
ईरितो भूवनाध्वेति भूवनानि चतुर्दश ॥  
  
वर्णाध्वेति वदन्त्यर्णान् आदिक्षान्तान्मनीषिणः ।  
वर्णैः सह पदानि स्युर्विन्यसेत् स्वतनौ सदा ॥  
  
मन्त्राणि विन्यसेद्देहे यथास्थानविधानतः ।  
एवं विन्यस्य स्वं देहं कुण्डे वह्निञ्च ज्वालयेत् ॥  
  
पूर्वोक्तविधिना चैव घटे देवीं प्रपूजयेत् ।  
गङ्गातोयाम्बुपूर्णेन ईशाने स्थापितं घटं ॥  
  
तत्रापि पूजयेद्देवीं गन्धपुष्पान्नवारिभिः ।  
नानोपहारवलिभिः खड्गखेतकधारिणीम् ॥  
  
नयनत्रयसंयुक्तामुद्यतकोटिसमप्रभाम् ।  
शिवशक्तिमषीं देवीं सर्वालङ्कारभूषिताम् ॥  
  
शवरूपमहादेव हृदयस्थां सूशोभनाम् ।  
व्याघ्रचर्म परिधानां कुङ्कुमारुणपल्लवाम् ॥  
  
शुष्कमांसां घोरदंष्ट्रां योगिनीगणसंयुताम् ।  
पूजयित्वा महेशानीं हूत्वा च विधिना ततः ॥  
  
ततः परदिने कुर्याद्दीक्षान्तन्त्रविदः सदा ।  
 दन्तकाष्ठं तदा दद्याच्छिध्याय नियतात्मने ॥  
  
क्षीणशाखिसमुद्भूतं तिक्ताकुञ्च ततः परम् ।  
द्वादशाङ्गुलमानेन ततः पूर्वमुखः क्षिपेत् ॥  
  
उत्तराभिमुखीभूयदन्तधावनमाचरेत् ।  
दिवसे दक्षिणा मुखो निर्मलेन जलेन वै ॥  
  
ॐ अन्नादाय व्युहध्वं सोमराजायमागमत् ।  
समेमुखं प्रमार्ज तु यशसा च भगेन च ॥  
  
तदा न्यास तनुः कुर्यात् पूर्ववत् विधिनामुना ।  
पञ्चगव्यं पाययित्वा शिष्यं दक्षिणदेशतः ॥  
  
वामदेशं समानीय मन्त्रसंस्कारमारभेत् ।  
जननं जीवनं पश्चात् ताडनं बोधनन्ततः ॥  
  
अथाभिषेको विमलीकरणाप्यायने पुनः ।  
तर्पणं दीपनं शुप्तिर्दशैता मन्त्रसंस्क्रिया ॥  
  
मन्त्राणां मातृकामध्यादुद्धारो ज्ञ?ननं स्मृतं ।  
ह्रस्वदीर्घस्वरेणैव विधिना विलिखेद् यतः ।  
  
(प्। २५) क्रमेण मन्त्रवर्णानामूद्धारं समुदीरितम् ।  
प्रणवान्तरितं कृत्वा प्रत्येकेन जपेद्दश ॥  
  
जीवनं कथितं सर्वतन्त्रेषु परमेश्वरि ।  
मन्त्रवर्णान् समालिख्य ताडयेच्चन्दनाम्भसा ॥  
  
दशधा शृणु देवेशि ताडनं परिकीर्तितम् ।  
अश्वश्यपत्रैर्विधिना सर्वतन्त्रसमन्वितम् ॥  
  
प्रत्येकं वायुबीजेन बोधनं तदनन्तरम् ।  
विलिख्य मन्त्रवर्णानि तद्वर्णे करवीरजैः ॥  
  
यान्तेन बोधनं कुर्यात् बोधनं तदुदाहृतम् ।  
पञ्चविंशतिवारेण तं मन्त्रमभिषेचयेत् ॥  
  
शुभोदकेन दुग्धेन अभिषेकमुदाहृतम् ।  
प्रणवं शिवबीजञ्च चतुर्दशस्वरान्वितम् ॥  
  
त्रिधा निःक्षिप्य मन्त्रस्य मूलान्तेन तथोदरे ।  
प्रजपेद्विधिना मन्त्रं पञ्चविंशतिसङ्ख्यया ॥  
  
विमलीकरणं प्रोक्तं सर्वतन्त्रसमन्वितम् ।  
तारमायारमायोगपुटितेन जपेनमनुं ॥  
  
शतमष्टोत्तरेणैव दीपयेत् साधकोत्तमः ।  
दीपनं कथितं मन्त्रं गोपनं त्वप्रकाशकम् ॥  
  
भद्रस्याप्यथवा भद्रं गुरुवक्त्राद्विलाप्य च ।  
प्राणान्तेऽपि न कुत्रापि प्रकाशमभिधीयते ॥  
  
दशसंस्कारकं कृत्वा ऋषिन्यासादिकृत्य च ।  
पूजयेत् परया भक्त्या घटे तां जलरूपिणीम् ॥  
अ  
आआअर्घ्यादिना प्रपूज्याथ सर्वसिद्धिं लभेन्नरः ।  
सपर्या त्रिविधा प्रोक्ता देवपूजा विधानके ॥  
  
गन्धपुष्पाक्षतयवकुशाग्रतिलशर्षपा ।  
दुर्वाङ्कुरैः क्रमाद्दिव्यैरर्घ्याष्टकमुदाहृतम् ॥  
  
पाद्यं श्यामाकदुर्वाजविष्णुक्रान्ताभिरुच्यते ।  
जातिलवङ्गकक्कोलैरक्तमाचमनीयकम् ॥  
  
वि"उस्द्धेन जलेनैव वरमाचमनीयकम् ।  
अर्घ्यपात्रं दिशेत् वामे त्रिकोणमण्डले क्रमात् ॥  
  
तत्र वह्निं प्रपूज्याथ तदा तस्य कला स्मरेत् ।  
धुम्रार्चिरुष्मा ज्वलिनी ज्वालिनी विस्फुलिङ्गिनी ॥  
  
सुश्रीः सुरुपा कपिला हव्यकव्यवहा तथा ।  
  
ॐ शङ्खाधाराय नमः ।  
  
इति त्रिपदीं परिपूजयेत् ।  
  
अस्त्राय फट् च मन्त्रेण शङ्खं प्रक्ष्याल्य यत्नतः ।  
पूजयेच्छ्ङ्खयोगेऽपि सुर्यस्यैव कलास्ततः ॥  
  
तपिनी तापिनी धूम्रा मरिचिर्ज्वालिनी रुचिः ।  
सुषुम्ना भोगदा विश्वा बोधिनी धारिणी क्षमा ॥  
  
एताः कलास्तु सुर्यास्य सुर्यमण्डलसंस्थिताः ।  
ॐकारादि नमोऽन्ताश्च कलाः सर्वाः सुरेशरि ॥  
  
तीर्थमन्त्रेण सम्पूज्य सोममण्डलतः परम् ।  
अमृता मानदा पुषा तुष्टिः पुष्टीरतिर्धृतिः ॥  
  
शशिनी चन्द्रिका कान्तिर्ज्योत्स्ना श्रीः प्रीतिरङ्गदा ।  
पूर्णा पूर्णामृता कामदायिन्यः सुरसम्भवाः ॥  
  
मत्स्यमुद्रां प्रदर्श्याथ धेनुमुद्रां प्रदर्शयेत् ।  
अङ्कुशन्तु प्रदर्श्याथ सुगन्धिकुसुमं क्षिपेत् ॥  
  
मुद्रान्ता विधिना देवि पश्चाद्वक्ष्यामि यत्नतः ।  
तेनैव विधिना कुर्यात् मुद्रा तन्त्रामुसारतः ॥  
  
सर्पिषा तिलजेनैव दद्याद्दिपं विधानतः ।  
स्वदक्षिणे दीपमुच्चैर्दद्यात् देशिकसत्तमः ॥  
  
मूलमन्त्रं जपेत्तत्र अष्टधा विधिना सुधीः ।  
(प्। २५ब्) मातृकाः प्रतिलोमेन जपेत्तेन क्रमेण वै ॥  
  
मन्त्राङ्गं विन्यसेत्तत्र षडङ्गपरिमाणतः ।  
नैवेद्यं गन्धपुष्पेषु तज्जलं प्रक्षिपेद् यतः ॥  
  
नानाशाल्यादिसम्भूतं गव्यं सन्देशसंयुतम् ।  
नानारससमायुक्तं नैवेद्यं देवपूजने ॥  
  
धूपदीपौ ततः कुर्यात् विधिनानेन देशिकः ।  
धूपन्तु विविधं प्रोक्तं ब्रह्मविष्णुशिवात्मकम् ॥  
  
ब्रह्मात्मकन्तु यद्धूपं सर्वेषां परिकीर्तितम् ।  
अगुरुजिरगुग्गुलुशर्करामधुचन्दनैः ॥  
  
धूपयेदाज्यसम्मिश्रैस्ततः सर्जरसैः प्रिये ।  
चन्दनागुरुकर्पुरचोरकुङ्कुमरोचना ॥  
  
जटामांसई कपियुता शक्तिगन्धाष्टकं विदुः ।  
चन्दनागुरुकर्पुरङ्गी?वेवकुष्ठकुङ्कुमम् ॥  
  
जटामांसी सुरमिति विष्णोर्गन्धाष्टकं विदुः ।  
चन्दनागुरुकर्पुरतमालदलकुङ्कुमम् ॥  
  
कुसितं कुष्ठसंयुक्तं शैवं गन्धाष्टकं विदुः ।  
आज्यं दधिमधुमिश्रं मधुपर्कं प्रकीर्तितम् ॥  
  
गोमुत्रं गोमयं क्षीरं दधिसर्पिक्रमेण च ।  
पञ्चगव्यादिकं प्रोक्तं सर्वतन्त्रसमन्वितम् ॥  
  
दधिदुग्धं घृतं दद्यात् नारिकेलोदकं ततः ।  
शर्करादीनि संयोज्य पञ्चामृतमुदाहृतम् ॥  
  
एतानि सोपचाराणि कथितानि मनीषिभिः ।  
प्रधानं षोडशं तत्र दशा च दशकं स्मृतम् ॥  
  
पञ्चोपचारं कर्तव्यं अवश्यं शृणु तत् परम् ।  
विनोपचारैर्या पूजा सा पूजा न प्रसीदति ॥  
  
आसनं स्वागतं पाद्यमर्घ्यमाचमनीयकम् ।  
मधुपर्काचमनं स्नानं वसनाभरणानि च ॥  
  
सुगन्धिकुसुमं धूपदीपं नैवेद्यकन्ततः ।  
क्षौमवासं चन्दनञ्च उपहारस्तु षोडश ॥  
  
पाद्यमर्घ्यमाचमनं मधुपर्कः पुनर्जलम् ।  
सुगन्धिकुसुमं धूपदीपं नैवेद्यचन्दनम् ॥  
  
दशोपचारमित्युक्तं मनुना प्राब्रवीत् पुरा ।  
सुगन्धकुसुमादीनां पूजा पञ्चोपचारिका ॥  
  
षोडशी तु प्रधाना तु दशधा तदनुस्मृता ।  
पञ्चधा तदनुप्राप्ता कर्तव्या भूतिमिच्छता ॥  
  
एवं वहूविधं देवि तन्त्रे तन्त्रे निरूपितम् ।  
आत्मनो यद्धितं वस्तु तद्दद्याद्देवपूजने ॥  
  
देवता आत्मनो देहे स्पृहयन्ति वहुन्यपि ।  
यद्यद्वाञ्छितवस्तुनि तत् कुर्याद्देवपूजने ॥  
  
सुतिथौ शुभनक्षत्रे मन्त्रं दद्याद्विचक्षणः ।  
पौर्णमासी सप्तमी च अष्टमी नवमी तथा ॥  
  
चतुर्दशी दशमी च पञ्चमी च विशेषतः ।  
एतास्तु तिथयः प्रोक्ता दीक्षामङ्गलकर्मसु ॥  
  
अश्विनी मघमूला च तथा पूर्वत्रयेषु च ।  
स्वाती विशाखा ज्येष्ठा च रोहिणी च शुभावहा ॥  
  
ववकोलवतैलश्च वणिजस्तदन्तरम् ।  
करणानि शुभान्येव सर्वतन्त्रे।उस् भामिनि ॥  
  
ऋक्षप्रधानकाले च दीक्षां कुर्याद्विधानतः ।  
ध्रुवमृदुसुनक्षत्रशुभवारे सत्तिथौ दीक्षा ॥  
  
शुभलग्ने शुभचन्द्रे केन्द्रकोणे तु शुक्रे गुरौ धर्मे ।  
अथ सामान्यकाले मनः प्रसादितदीक्षा ॥  
  
सुतिथौ शुभनक्षत्रे मन्त्रं गृह्नीराद्वचक्षणः ।  
(प्। २६) वैशाखादिषु मासेषु मन्त्रारम्भः शुभप्रदः ॥  
  
वैशाखे सर्वसिद्धिः स्यात् ज्यैष्ठे सर्वविनाशकः ।  
आषाढे पुत्रलाभः स्यात् श्रावणे धनसञ्चयः ॥  
  
भाद्रे प्रजाविनाशः स्यात् आश्विने शुभदा भवेत् ।  
कार्तिके वस्कुलाभः स्यात् मार्गे स्युः सर्वसम्पदः ॥  
  
ज्ञानहानिकरः पौषे माघे मेधासमन्वितः ।  
फाल्गुणे सर्वसिद्धिः स्यात् न चैत्रः शुभसुचकः ॥  
  
चैत्रे दीक्षापि कर्तव्या मदनस्य त्रयोदशी ।  
सम्वत्सरस्य यत् पुण्यां तत् पुण्यं लभते प्रिये ॥  
  
उत्तरायणसङ्क्रान्त्यां महाविषुवके पुनः ।  
महोत्सवे प्रकूर्वीत दीक्षाकर्ममनुत्तमम् ॥  
  
अविहितकालेषु चन्द्रसूर्यग्रहः स्मृतः ।  
सूर्यग्रहसमः कालः सर्वकालेषु दुर्लभः ॥  
  
चन्द्रग्रहसहस्रं हि सूर्यस्य परिकीर्तितः ।  
न वारो न च नक्षत्रं न तिथ्यादिषु दुषणम् ॥  
  
न योगकरणञ्चैव शङ्करस्य मतेन च ।  
सूर्यः सोमः शशीपुत्रः शुक्राचार्यः सुराधिपः ॥  
  
नन्दाभद्रासु कर्तव्यं सर्वतन्त्रसमन्वितम् ।  
सुचित्तस्य प्रसादेन गुरौ राज्ञां सदा लभेत् ॥  
  
पूराप्रसादमात्रेण चतुर्वर्गं लभेन्नरः ।  
तत्पादुको धर्मदाता पितृपुत्रसमन्वितः ॥  
  
पित्तरप्यधिकं मन्ये गुरुं तन्त्रेषु पार्वति ।  
किन्नरैः किं कुलैस्तेषां किन्भृत्यैः पुत्रवान्धवैः ॥  
  
सर्वदा सर्वभावेषु गुरो राज्ञां लभेत्तु यः ।  
त्रिविधा च भवेद्दीक्षा सर्वतन्त्रसमन्विता ॥  
  
महादीक्षा तथा दीक्षा उपदेशस्ततः परम् ।  
युगे युगे च बोद्धव्या उपदेशः कलौ प्रिये ॥  
  
कृते प्रत्युक्तमार्गेण त्रेतायां स्मृतिर्भारते ।  
द्वापरे तु पुराणोक्ता कलावागमतो द्विजाः ॥  
  
एवं वहूविधा देवि तन्त्रे तन्त्रे निरूपिता ।  
कलौ दीक्षा प्रकर्तव्या देशकालासुरूपतः ॥  
  
न कुर्यान्निर्द्धनो दीक्षा शुभयोर्मङ्गलाय च ।  
दक्षकर्णे तदा मन्त्रं ऋष्यादिकसमन्वितम् ॥  
  
तदा तस्मिन् क्षणे देवि जपेन्मन्त्रं शताष्टकम् ।  
तदा हूनेदग्निकुण्डे सहस्राष्टात्तरं शतम् ॥  
  
सुगतिरक्षणार्थाय सगुरुस्तु जपेन्मनुम् ।  
तं देवं पूजयेत्तत्र तदा सिद्धिं न नाशयेत् ॥  
  
तदा देवीं यजेद्विद्वान् गन्धपुष्पान्नवारिभिः ।  
दशपुष्पाणि तत्रैव दद्याद्देव्यै विधानतः ॥  
  
तुलस्यौ पङ्कजे जात्यौ केतक्यौ करवीरजे ।  
शस्तानि दशपुष्पाणि तथा रक्तोत्पलानि च ॥  
  
एतानि संयोज्य यथाविधानि समन्त्रयुक्तेन च साधकेन्द्रः ।  
तथा लभेन्मन्त्रवरप्रसादं यथोक्तं * * गुरुणा कृते पुरा ॥  
  
नानालङ्कारसंयुक्तां देवीं कुर्याद्विधानतः ।  
तदा तस्मिन् क्षण् दद्यादाशीर्वादं सदा गुरुः ॥  
  
ॐ भद्रमन्तु शिवष्णान्तु महालक्ष्मीः प्रसीद तु ।  
सिद्धयः सन्तु सततं तव वा~छाफलप्रदाः ॥  
  
आत्मानञ्च गुरुञ्चैव नानालङ्कारभूषणम् ।  
दण्डने कटकैर्होमे मुकुटैरङ्गदैरपि ॥  
  
(प्। २६ब्) हारकेयुरवलयनुपुराणि यथाविधि ।  
पट्टवस्त्रैः स्वर्णसुत्रैर्दद्याद् यज्ञोपवीतकम् ॥  
  
नानालङ्कारसंयुक्तं गुरुं कुर्याद्विशालधीः ।  
धरां वृत्तिकरीं दद्याद्धेनुनामर्बुदार्बुदम् ॥  
  
शरीरमर्थं प्राणांश्च सर्वं तस्मै निवेदयेत् ।  
प्राणान्तेऽपि च कस्मैचित् न मन्त्रञ्च प्रकाशयेत् ॥  
  
गुरोर्लक्षा मनुं दद्यात् सुवर्णदक्षिणां प्रिये ।  
अवश्यं स्वर्णं गुरवे दद्याच्च विधिना सुधीः ॥  
  
पञ्चाङ्गदीक्षा कर्तव्या साधकः सर्वसिद्धये ।  
तुर्याक्षरऽन्च देवानां तुर्याणाञ्च क्रमेण च ॥  
  
शङ्करञ्च गणेशञ्च तथा तुर्यं हरिं तथा ।  
सान्तः सत्यान्तसंयुक्तो बिन्दुभूषितमस्तकः ॥  
  
पञ्चान्तकं शशधरं बीजं गणपतिर्विदुः ।  
शान्तं वह्निसमायुक्तं परा मनुवर्णयुक् ॥  
  
वह्निवसुस्वरयुतः स्वर्गकृष्णमनुर्मतः ।  
शम्भौ मध्यगते हवीनहरभूदेष्टौ हरौ शङ्करे   
भाष्यनागयुताववौ गणपश्रीशेषदुर्गास्थिता ।  
देव्यां विष्णुहरैकदन्तरवयः गौरीसुते शङ्करेनार्या वैष्णव एव   
शङ्करादि शान्यस्तत्तेते हानिदा ।  
  
एतत् पूजाक्रमं प्रोक्तं नराणां शुभदायकम् ।  
ब्राह्मणान् भोजयेत्तत्र वेदबोधेन वर्त्मना ॥  
  
एको विद्वान् सहस्रेषु मुर्खेषु च विशेष्यते ।  
पण्डितान् भोजयित्वा च महादेव्यां लज्ञ्?न्नेरः ॥  
  
सदा कुर्यात् विधानेन कुमार्या भोजनं प्रिये ।  
कुमारीं पूजयित्वा च सर्वसिद्धिं लभेन्नरः ॥  
  
गृहीत्वा च महाविद्यां जपेज्जीवावधिप्रिये ।  
मन्त्रभागे भवेन्मृत्युः शङ्करेण च भाषितम् ॥  
  
यत्र तत्र यथास्थाने जीवेत् जपेत् सर्वार्थसिद्धये ।  
न दोषो मानसे जापे सर्वकालेऽथ सर्वदा ॥  
  
प्रजपेत् परया भक्त्या महाविद्यामहर्निशम् ।  
नास्ति तत्र विचारं स्यान्न ब्रात्याञ्च कथञ्च न ॥  
  
न दुरं प्रवदेद्विद्वान् नाश्विनं प्रवदेत् सदा ।  
असदालापनं तत्र न कुर्वीत कथञ्चन ॥  
  
महागुरूनिपातादौ न पूजायां विकल्पना ।  
मोहाद्वा य दिवा दैवात् पूजयेन्न च साधकः ॥  
  
तस्य सर्वं विनश्याथ मारयेत्तं सदाशिवः ।  
अशुचौ वा शुचौ वापि सर्वकालेऽपि सर्वदा ॥  
  
पूजयेत् परया भक्त्या सर्वकर्मसु सिद्धये ।  
कौलं वेशं सदा कुर्यात् देव्याः पूजाविधानतः ॥  
  
एकलिङ्गे श्मशाने वा शून्यागारे चतुष्पथे ।  
शवोपरिचितास्थो वा जपेद्विद्यामनन्यधीः ॥  
  
बिल्वमूले तडागे वा गोष्थाने च सुरालये ।  
चतुस्पथे तथागारे पीठे च परमात्मनि ॥  
  
यावत् सिद्धिर्भवेन्मन्त्रस्तावच्च प्रजपेत् सुधीः ।  
यजैर्दानैस्तथा होमैब्राह्मणस्य च भोजनैः ॥  
  
पूरश्चरणमानेन नियमेन जपेत् सदा ।  
जपसङ्ख्या प्रकर्तव्या नासङ्ख्या च कथञ्चन ॥  
  
असङ्ख्याकारकस्यापि सर्वं भवति निष्फलम् ।  
यत्फलं यस्य मन्त्रस्य तदैव सिद्धिरिष्यते ॥  
  
सिद्धे मनौ सदा कुर्यात् यद्यमन्यत् प्रकीर्तितम् ।  
(प्। २७) पूरश्चरणकार्यस्य प्रारम्भश्च विधीयते ॥  
  
तत्क्षणादस्य देवेशि शङ्करस्य मतेन च ।  
मन्त्रसिद्धिं प्रथमतः ततः कामाफलाविधिः ॥  
  
इति विश्वसारतन्त्रे द्वितीयः पटलः ।  
  
  
  
तृतीयः पटलः ।  
  
  
अथ मन्त्रान् प्रवक्ष्यामि शृणुष्व कमलानने ।  
यस्याः प्रसादमात्रेण चतुर्वर्गं लभेन्नरः ॥  
  
वैशाखस्य चतुर्दिक्षु मन्त्राणां साधनस्य च ।  
सन्ति सर्वत्र तन्त्राणि चतुर्द्धा परमेश्वरि ॥  
  
कोटिकोटी च मन्त्राणां यन्त्राणां साधनस्य च ।  
पृथिव्यां देवलोकेषु गन्धर्वेषु रसातले ॥  
  
नागलोके ऋषिलोके कुष्माण्डे राक्षसेषु च ।  
नानारूपाणि तन्त्राणि सन्ति वैशेषिकानि च ॥  
  
सर्वेषां तन्त्रमन्त्राणां मानुषेषु षिशिष्यते ।  
यानि तन्त्राणि सन्तीह देवता प्रार्थितानि च ॥  
  
मनुष्य सदृशो जन्म कुत्रापि नैव विद्यते ।  
देवताः पितरः सर्वे वाञ्छन्ति जन्म मानुषं ॥  
  
दुर्लभो मानुषो देहं सर्वदेहेषु सर्वदा ।  
तत्रापि भारताखे च जन्म वै तत् सुदुर्लभम् ॥  
  
तत्र विद्यारतां गेहे जन्म चेदतिदुर्लभम् ।  
तत्रापि संशयच्छेत्ता विशेषेण च भाविनि ॥  
  
तत्र मन्त्रवतः पुंसः सोऽपि चेदतिदुर्लभः ।  
तत्रागमविदः श्रेष्ठः सर्ववेदेषु पूजितः ॥  
  
तत्रापि साधकश्रेष्ठः सर्वतन्त्रेषु गोपितः ।  
श्मशानवासिनी श्रेष्ठा देवतन्त्रेषु पार्वति ॥  
  
यक्षगन्धर्वनागेषु विचक्रमनिवासिनी ।  
कुष्न्माण्दविघ्नलोकेषु भैरवः सर्वसम्मतः ॥  
  
मनुष्येषु भवेद्देवि देवः साक्षात् सदाशिवः ।  
रक्त पीतपयोदमौक्तिकजवावर्णैर्मुखैः पञ्चभिस्त्र्यक्षैर्वा   
स्थिताअङ्गीशमिन्दुमुकुटं पूर्णेन्दुकोटि प्रभम् ।  
  
शूलं टङ्ककृपाणवज्रदहनाम्नागेन्द्रघण्टाङ्कुशान् पाशं भीति   
हरं दधानममिताकल्पोज्वलाङ्गं भजे ॥  
  
प्रणम्य कथय्ष्येऽहं सर्वलोकहितं परम् ।  
यस्मिन् मन्त्रे यथाचारस्तत्र धर्मस्तु तादृशः ॥  
  
कृतार्थस्तेन जायेत स्वर्गमोक्षसमाहितः ।  
भ्रान्तिस्तु एव कर्तव्या वदि सिद्धिः प्रजायते ॥  
  
शुद्धचित्तो भवेदत्र सिद्धिः स्यादपवर्गतः ।  
महाचीनक्रमान्नत्वा देवीं त्रैलोक्यसुन्दरीम् ॥  
  
पूजयेत् प्रत्यहं मन्त्रं सर्वसिद्धिपरायणः ।  
न श्रुतिर्न स्मृतिस्तत्र न क्रिया कान्तस्म्भवम् ॥  
  
एकभावेन सततं पूजयेत् परदेवतां ।  
मुक्तामुखे देवतायाः सर्वमन्त्रं जगाद सः ॥  
  
यक्षगन्धर्वन्यासेषु ततः पीतमुखे विदुः ।  
कुष्माण्डविघ्नलोकेषु पयोदेन मुखेन वै ॥  
  
मौक्तिकेन जवावक्त्रेण मनुष्येषु निगद्यते ।  
शिष्येभ्योऽध्यापयानाम महाविद्यां सुरेश्वरि ॥  
  
सर्वेषां श्रेष्ठमित्युक्तं मनुष्यार्थं विधानतः ।  
मनुष्यस्य च मन्त्रस्य देवता स्पृहषन्ति हि ॥  
  
कोटिमन्त्रेषु ये गोप्या मनुष्याणां विधानकम् ।  
अद्यापि भूतले देवि मनुष्याः पञ्चदेवताः ॥  
  
(प्। २७ब्) प्रार्थयन्ति तपस्याभिः कथितं पद्मयोनिना ।  
प्राथयन्ति तपस्याभिः कथितं पद्मयोनिना ॥  
  
इत्युक्ताः श्रुतियुक्ताश सर्वविद्याः प्रजज्ञिरे ।  
महाविद्यां महापूर्वां ध्यानन्यासं तथा जपम् ॥  
  
पूजाविधिं तथास्तोत्रं कवचञ्च स्तवं तथा ।  
आचारं साधनञ्चैव क्रमेण कथयामि ते ॥  
  
मन्त्रविद्याविशेषश्च तन्त्रे तन्त्रे निरूपितः ।  
जीवकोटिप्रविष्टास्ता महाविद्या महेश्वरि ॥  
  
देवकोटिप्रविष्टास्ताः सर्वतन्त्रसमन्विताः ।  
महाविद्या महेशानि जीवदेवौ प्रकीर्तिता ॥  
  
जीवे जीवस्य सिद्धिः स्यात् देवे देवत्वमिष्यते ।  
द्वावेतौ सर्वतन्त्रेषु मनुष्येषु नियुज्यते ॥  
  
मननाग्राहिमन्त्रोऽयं साधकं भववन्धनात् ।  
अतोऽत्रगीयते सद्भिर्मन्त्रः संसारच्छेदकः ॥  
  
अथ विद्यां प्रवक्ष्यामि शृणुष्व कमलानने ।  
प्रचण्डचण्डिकां वक्ष्ये चतुर्वर्गफल प्रदाम् ॥  
  
यस्य विज्ञानमात्रेण तवेद्भुमिपूरन्दरः ।  
धनं धान्यं सुतां जायां हयं हस्तिनमेव च ॥  
  
वसुन्धरां महाविद्यां अष्टौ सिद्धिं लभेन्नरः ।  
मातृकावर्णभेदेभ्यः सर्वमन्त्राः प्रजज्ञिरे ॥  
  
महाविद्या महापूर्वा महामन्त्रश्च भाविनि ।  
सर्वेषां बीजमित्युक्तं शङ्करस्य मतेन च ॥  
  
विविधा च महाविद्या सर्वतन्त्रसमन्विताः ।  
प्रकृतिर्विकृतिश्चैव सर्वतन्त्रेषु सम्मतः ॥  
  
श्रीबीजं प्रकृतिर्लज्जा विकृतिर्माया ।  
प्रकृतिविकृती वाग्भरं प्रकृति विकृती च ॥  
  
सम्बोधनपदं कीलं मायाद्वन्द्वं प्रकृतिः फट् ।  
प्रकृतिर्विकृतिर्वह्नि*?न्दरी । लक्ष्मीबीजं मायाबीजं ततः परं ।  
  
वाग्भरं तदनन्तमेव वज्रवैरोचनीये ततः ।  
मायाद्वन्द्वं फडन्तञ्च तदन्ते वह्निसुन्दरी ॥  
  
पूर्वमायापदे देवि कामबीजं प्रतन्यते ।  
महाकालमतं प्रोक्तं मन्त्रोद्धरशुभावहम् ॥  
  
कामाद्यां वागभवाद्याम्बा मायाद्याम्बा यजेत् सुधीः ।  
लज्जाद्यां वा यजेद्विद्यां चतुर्वर्गफलप्रदाम् ॥  
  
लक्ष्याद्याम्बा श्रीप्रसिद्धार्थं कामाद्याः कामसिद्धये ।  
मायाद्या वश्यकार्येषु लज्जाद्याः शत्रुनाशने ॥  
  
पश्चिमे प्रजपेद्विद्यां मेरोर्दक्षिणकुलतः ।  
उत्तरे प्रजपेद्विद्यां तथा प्राच्यां विशेषतः ॥  
  
पश्चिमे च मायायुक्ता श्रीविद्यायाश्च दक्षिणे ।  
उत्तरे वाग्भराद्याश्च कामाद्यास्तदनन्तरे ॥  
  
भैरवेण तत् कथितं विधानञ्च कृते युगे ।  
एवं तद्देवतासङ्घर्ज्जपेद्विद्यां विधानतः ॥  
  
सहस्रशतकं विद्या तन्त्रे तन्त्रे निरूपिता ।  
श्यामावक्ता महाविद्या विविधा तन्त्रशास्त्रतः ॥  
  
गायत्रीं प्रजपेद्विद्वान् विधानेन शृणुष्व तत् ।  
कामाद्यां प्रजपेद्विद्यां सर्वकामफलाप्तये ॥  
  
चित्स्वरूपां तथा ङेन्तां विद्महे तदनन्तरम् ।  
वज्रवैरोचनीं ङेन्तां धीमहि तदनन्तरम् ॥  
  
तन्नो मातः प्रचोदयात् गायत्री सर्वसिधिदा ।  
वैरोचनीं वदेद्धीमान् ङेन्तञ्च विद्महे ततः ॥  
  
(प्। २८) छिन्नमन्तां तथा ङेन्तां धीमहि तदनन्तरम् ।  
तन्नो देवी समुद्धृत्य तदा क्रयात् प्रचोदयात् ॥  
  
महाकालमता देवी गायत्री सर्वसम्मता ।  
लजाद्यां वा कामाद्यां वा मायाद्यां वा जपेत् सदा ॥  
  
वाग्भवाद्यां जपेद्विद्यां चतुर्वर्गफलप्रदाम् ।  
गायत्र्या त्राति तान् सर्वान् साधकान् भववन्धनात् ॥  
  
तेनैव गीयते सद्भिर्गायत्री सर्वसम्मता ।  
चतुर्लक्षं जपं कुर्यात् पूरश्चरणकर्मणि ॥  
  
लक्ष्मीं लज्जां तथा मायां मात्रां द्वादशिकामपि ।  
वज्रवैरोचनीयेति मात्रे फट् स्वाहया युतम् ॥  
  
वान्तं वहनसंयुक्तं रतिबिन्दुविभूषितम् ।  
चतुर्थस्वरवर्णस्य रतिसञ्ज्ञां कृते बुधैः ॥  
  
लक्ष्मी बीजमिदं प्रोक्तं सर्वतन्त्रसमन्वितम् ।  
वामाक्षिवह्निसंयुक्तं बिन्दुनादविभूषितम् ॥  
  
शिवबीजं महेशानि लज्जाबीजमुदाहृतम् ।  
ईशानमुद्धृत्य पूरारिबीजं सबिन्दुकं नादविभूषितञ्च ॥  
  
सवामकर्ण परितः प्रकल्पा मायासुवन्तीह मनीषिनन्ताम् ।  
द्वादशस्वरवर्णस्य नादबिन्दुसमन्वितम् ॥  
  
वाग्भवं बीजमित्युक्तं सर्ववाक्यविशुद्धये ।  
सम्बोधनपदे देवि देवतामूर्तिरीरिता ॥  
  
अतः परे मायाबीजं तदन्तेऽस्त्रं ततः परम् ।  
योजयेत् परया भक्त्या शक्तिस्तु वह्निसुन्दरी ॥  
  
अन्या या विविधा विद्या सा तु देवी सुरेश्वरी ।  
विकृतिः श्वरूपिणी सैव सर्वतन्त्रसमन्विता ॥  
  
भैरवस्तु ऋषिश्चान्याः सम्राट्च्छन्दः समीरितः ।  
देवता सर्वसिद्धाख्या नाम्ना त्रिभुवनेश्वरी ॥  
  
मायाबीजं स्वाहाशक्तिः कथितं पद्मयोनिना ।  
अथ ध्यानं प्रवक्ष्यामि शृणुष्व कमलानने ॥  
  
ध्यानं तत्रिविधं प्रोक्तं सकलं निष्कलं तथा ।  
कलातीतञ्च तत् पश्चात् शृणु देवि यथातथम् ॥  
  
निष्कलं यतिभिः कार्यं सकलं गृहमेधिनः ।  
कलातीतं ब्रह्मचर्यं कथितं पद्मयोनिना ॥  
  
स्वनाभौ नीरयं ध्यायेत् छन्दो विकसितस्मितम् ।  
तत् पद्मकोषमध्ये तु मण्डलं चण्डरोचिषु ॥  
  
जवाकुसुमसङ्काशं रक्तबन्धुकसन्निभम् ।  
रजः सत्वतमोरेखा योनिमण्डलमण्डितम् ॥  
  
मध्ये तु तां महादेवीं सुर्यकोटिसमप्रभाम् ।  
छिन्नमस्ता करे वामे धारयन्तीं समस्तकम् ॥  
  
प्रसारितमुखीं देवीं लेलिहानोग्रजिह्विकाम् ।  
पिवन्तीं रौधिरीधारां निजकण्ठविनिर्गताम् ॥  
  
विकीर्णकेशपाशञ्च नानापुष्पसमन्वितान् ।  
दक्षिणे च करे कर्त्रीं मुण्डमालाविभूषिताम् ॥  
  
दिगम्बरीं महाघोरां प्रत्यालीढपदे स्थिताम् ।  
अस्थिमालाधरां देधीं नागयज्ञोपवीतिनीम् ॥  
  
रतिकामोपविष्टञ्च सदा ध्यायन्ति मन्त्रिणः ।  
सदा षोडशवर्षीयां पीनोन्नतपयोधराम् ॥  
  
विपरीतरतस्थौ च ध्यारेद्रतिमनोभवौ ।  
डाकिनी रुक्षिणी युक्तां वामदक्षिणयोगतः ॥  
  
देवी गलच्छोणितानां धारापानं प्रकुर्वतीम् ।  
डाकिनीं वामपार्श्वे च कल्पान्तज्ज्वलनोपमाम् ॥  
  
(प्। २८ब्) विद्युच्छटाभनयनां दन्तपङ्क्तिवलाकिनीम् ।  
दंष्टाकरालवदनां पीनोन्नतपयोधराम् ॥  
  
महादेवीं मुक्तकेशीं महाघोरां दिगम्बरीम् ।  
कपालकर्तृकाहस्तां वामदक्षिणयोगतः ॥  
  
देवी गलच्छलद्रक्तधारापाणं प्रकुर्वतीम् ।  
करस्थितकपालेन भीषणेनातिभूषणाम् ।  
  
आद्यां निषेव्यमानां तां ध्यायेद्देवीं विचक्षणः ।  
एवं ध्यात्वा यजेद्देवीं सर्वसिद्धिफलाप्तये ॥  
  
भैरवोक्तमहं वक्ष्ये ध्यानं सर्वष?नाशनम् ।  
उद्यात्कोटिरविप्रभं * * * * वामे करे विभ्रतीं भीमां घोरकपालिकां   
स्वरुधिरापाने प्रसक्ताननाम् ।  
भोगेन्द्रोचितदेहतीरुरुचिरां खड्गं तथा दक्षिणे प्रत्यालीढपदां   
दिगन्तवसनां ध्यायेत् सदा सुन्दरीम् ॥  
  
पूर्ववद्विन्यसेद्देहं पूर्ववद्भूतशोधनं ।  
प्राणायामं पूर्ववच्च अर्घ्यपात्रं ततः परम् ॥  
  
पूजोपकरणं कुर्याद् वाह्ययोगप्रसिद्धये ।  
पूर्ववत् स्थानमुद्दिश्य प्रान्तरे सततं जपेत् ॥  
  
नार्चनं पूजनं तस्या मन्त्रमात्रं जपेत् सदा ।  
महाविद्याविशेषे तु विचारो नैव विद्यते ॥  
  
महागुरुनिपातादौ नास्ति दोषः कथञ्चन ।  
अशुचौ वा शुचौ वापि सर्वकालं जपेत् सुधीः ॥  
  
लेहवक्षं प्रकुर्वीत विचारं तन्त्रसम्मतम् ।  
नापि देहविचारं स्यात् न मित्राद्यापि हर्षणम् ॥  
  
सर्वत्र सर्वकालेषु मन्त्रविद्यां जपेत् सदा ।  
चक्रं विलिख्य विधिना यजेच्छक्तिर्विचक्षणः ॥  
  
त्रिकोणं विन्यसेत् पूर्वं योनिमण्डलमण्डितम् ।  
विश्वत्रयं तत्र कुर्यात् साष्टपत्रं प्रमाणतः ॥  
  
बूपुरत्रितयं दद्यात् वज्रशूलसमन्वितम् ।  
कपालकर्तृकां दद्यात् वामदक्षिणयोगतः ॥  
  
मध्ये कुर्चयुगं लिख्यं स्वाहान्तं वा फडन्तकम् ।  
महाचक्राय इति च नमोऽन्तं पूजयेद्धिया ॥  
  
अथ यन्त्रान्तरं वक्ष्ये शृणु सावहितो भव ।  
लिखेदष्टदलं पद्मं मध्ये तस्य त्रिकोणकम् ॥  
  
मण्डलं विलिखेद् तानोन्तदन्ते? योनिमण्डलम् ।  
मायाबीजं लिखेत्तत्र त्रिकोणे फट्समन्वितम् ॥  
  
तत्र आवाहयेद्देवीं तासां वाहनमन्त्रतः ।  
आधारशक्त्यादिकं कुर्यात् पूजां सर्वसमृद्धये ॥  
  
आधारशक्तिं पूजयेत् पङ्कजद्वयधारिणीम् ।  
अधःकुर्मासनारूढां शरच्चन्द्रनिभानाम् ॥  
  
तदुर्द्धे पूजयेद्देवं कुर्मं नीलाभसन्निभम् ।  
यजेद्त?नधरं देवमेककुण्डलधारिणम् ॥  
  
सहस्रफणसंयुक्तं देवगन्धर्वसेवितम् ।  
तन्मूर्द्ध्नि पूजयेद्देवि सागरान्तां समेखलाम् ॥  
  
पृथिवीं रत्नद्वीपञ्च कल्पवृक्षं ततः परम् ।  
तदधः पूजयेद् दिव्यं स्वर्गसिंहासनं शुभम् ॥  
  
नानाचित्रसमायुक्तं पूजयेद् विधिनामुना ।  
आनन्दकन्दं तत्रैव सम्बिन्नालमतः? परम् ॥  
  
सर्वतत्वात्मकं तत्र कमलं सुमनोहरम् ।  
रजःसत्वं तमोयुक्तं गुणं तत्र प्रपूजयेत् ॥  
  
(प्। २९) आत्मानमन्तरात्मानं तत्रापि परिपूजयेत् ।  
रतिकामस्तदा तत्र विपरीतरतौ स्थितौ ॥  
  
तत्रोपरियजेद् देवीं त्रिशक्तिरूपिणीं सदा ।  
रजोगुणात्मिकां शक्तिं वर्णिनीं दक्षदेशकम् ॥  
  
तस्याः सदशरूपस्थां सर्वतन्त्रसमन्विताम् ।  
तमोगुणात्मिकां शक्तिं वामपार्श्वे यजेत् सदा ॥  
  
डाकिनीं सर्वसिद्धाख्यां मध्ये देवीं सनातनीम् ।  
शुद्धसत्त्वसमुद्भूतां नानावर्णविभूषिताम् ॥  
  
ॐकारादिनमोऽन्तञ्च मन्त्रसिद्धिफलप्रदाम् ।  
सर्वसुसिद्धिवर्णीं ब्रूयात् सिद्धिश्च डाकिनीम् ॥  
  
वज्रवैरोचनीं ब्रूयात् सम्बुद्धान्तां विधानतः ।  
इहावह इह तिष्ठ तिष्ठ इति मन्त्रेण पूजयेत् ॥  
  
प्राणप्रतिष्ठां कुर्याच्च पूर्ववत् कमलानने ।  
दद्यादासनमन्त्रेण आसनावाहनन्ततः ॥  
  
षडङ्गञ्च तदा न्यस्य यजेद्देवीं सुसाधकः ।  
तदा देवीं यजेद्देवि वलिदानादिमन्त्रतः ॥  
  
सम्बुद्ध्यन्तं पदं ब्रूयात् देहि एहि पदद्वयम् ।  
गृह्न गृह्न इमं ब्रूयात् वलिशब्दं ततः परम् ॥  
  
ममशब्दं समाभाष्य सिद्धिं देहि पदद्वयम् ।  
कवचं द्वितीयं चोक्त्वा करालिके पदं ततः ॥  
  
फट् स्वाहान्तो महामन्त्रो वलिदानविधानके ।  
वलिं नानाविधं दद्यात् आमं पक्वं ततः परम् ॥  
  
आमान्नं परमान्नञ्च गौडं गुडविकारजम् ।  
रक्तमांसं तथा भ्रष्टं सुरां नानाविधामपि ॥  
  
गौडीं पौष्टीञ्च तालञ्च खर्जुरीं पुष्पसम्भवाम् ।  
सुपक्वकाज्ञिका चैव दानाचामरयोषितः ॥  
  
ब्राह्मणाः क्षत्रिया वैश्याः सर्वे पात्राधिकारिणः ।  
पशुं नानाविधं दद्यात् नरञ्चैव विशेषतः ॥  
  
समभ्यर्च्य बलिं पूर्वे गन्धपुष्पादिचन्दनैः ।  
तदानुज्ञां गृहीत्वा च अङ्गदेवान् प्रपूजयेत् ॥  
  
तुषारस्फटिकश्यामः नीलकृष्णारुणार्चिषः ।  
वरदाभयधारिण्यः प्रधानतनवः स्त्रियः ॥  
  
हृदयादि यजेद् देवीं क्रमेण साधकोत्तमः ।  
खड्गाय हृदयं ब्रूयात् खड्गाय च शिरोपरि ॥  
  
श्रीवक्त्राय शिखादेशे पाशं तं कवचेन च ।  
अङ्कुशं नेत्रयुग्मे च सर्वाङ्गे विन्यसेत् ततः ॥  
  
असुरक्षयकाराय सर्वाङ्गे विन्यसेत् सुधीः ।  
अष्टपत्रे यजेच्छक्तीः ॐकारादिविधानतः ॥  
  
ॐकारीं वर्तिनीञ्चैव डाकिनीं तदनन्तरम् ।  
महाभैरवीं भैरवीञ्च इन्द्राक्षीं पूजयेत् ततः ॥  
  
पिङ्गलाक्षीं संहारिणीं पूर्वादिक्रमयोगतः ।  
मध्ये तु कवचद्वन्द्वं फडन्तं पूजयेत् क्रमात् ॥  
  
स्वाहान्ते सर्वदा देव्याः पूजनं परिकीर्तितम् ।  
भैरवं पूजयेद् देवं सम्मुखे विधिनामुना ॥  
  
सम्राट् छन्दो दक्षिणे च मन्त्रवर्णान् तथोत्तरे ।  
बीजशक्तिर्दक्षदिशि पूजयेत् क्रमतः सुधीः ॥  
  
मातरः पत्रमध्ये च ब्रह्मद्याः सर्वसिद्धिदाः ।  
पूर्वोक्तध्यानन्यासेन पूजयित्वा यथाक्रमात् ॥  
  
इन्द्रादिलोकपालान्ताः पूजास्तत्र समन्विताः ।  
(प्। २९ब्) भूपुरे पूजयित्वा च पूर्वादिक्रमयोगतः ॥  
  
इन्द्रादिकं पूर्वमुक्तं तेषां मूर्तिं प्रत?न्यते ।  
पीतरक्ता शिता श्यामा धूम्रा शुक्ला च पार्वती ॥  
  
कृष्णा गौरी च रक्ता च शुक्लवर्णा ततः परा ।  
ब्रह्माणी च तथा देवी हरेर्लक्ष्मी समीरिता ॥  
  
तत्रापि पूजयेत् तेषां मन्त्राणां मूर्तयस्त्विमाः ।  
वज्राद्या अस्त्रसन्दिष्टाः सर्वतन्त्रसमन्विताः ॥  
  
पीता शुक्ला शिताकाशा विद्युद्रक्तासितासिता ।  
कारवेल्लपाटलाभा वज्रद्याः कीर्तिता बुधैः ॥  
  
अथासनस्य मन्त्रोऽयं कथितं पद्मयोनिना ।  
सम्बुद्धान्तं पदं ब्रूयात् देहि एहि पदद्वयम् ॥  
  
इदमासनसमुद्धृत्य गृह्न गृह्न पदद्वयम् ।  
सा सिद्धिञ्च समुद्धृत्य देहि देहि पदद्वयम् ॥  
  
मम शत्रून् समाभाष्य मारयद्वितयं पुनः ।  
कर्तृकाद्वितयञ्चोक्ता अस्त्रान्तायान्तसुन्दरी ॥  
  
आसनस्य तु विद्येयं कथिता पद्मयोनिना ।  
एवं सम्पूज्य विधिना नैवेद्यान्तं विधानतः ॥  
  
चक्रस्य दिक्षु कुर्वीत विधानेन प्रपूजनम् ।  
गन्धपुष्पधूपदीपनैवेद्यैर्विधिनामुना ॥  
  
करालं विकरालञ्च अतिकरालं ततः परम् ।  
महाकरालं देवेशि चतुर्थ्यन्तं प्रपूजयेत् ॥  
  
मायाबीजादिकं कृत्वा नमोऽन्ते पूजयेत् सदा ।  
पञ्चाङ्गदेवतां वक्ष्ये शृणुष्व कमलानने ॥  
  
एवं विना न सिद्धिः स्यात् शङ्करेण च भाषितम् ।  
एवं सञ्चिन्ता विधिना गन्धपुष्पादिभिस्ततः ॥  
  
पूजयेत् परया भक्त्या महाविद्यां विशालधीः ।  
अन्तर्यागं ततः कृत्वा वहिर्यागं ततः परम् ॥  
  
मन्त्रन्यासं ततः कुर्यात् जपकाले विधानतः ।  
आपादमस्तकं कुर्यात् प्रतिलोमानुलोमतः ॥  
  
प्राणायामं ततः कृत्वा जपेद्विद्यां विधानतः ।  
आत्मानं देवतात्मानं भावयित्वा विधानतः ॥  
  
वस्तालङ्कारगन्धाद्यैर्भूषयित्वात्मनस्तनुम् ।  
जपेन्मन्त्रं विधानेन जापकः सर्वसिद्धये ॥  
  
एकै कर्मात्रं कुर्वीत जपनन्तु दिवानिशम् ।  
द्वितीये चञ्चला मूर्तिः कथिता पद्मयोनिना ॥  
  
प्रणवाद्यां लज्जायुगं सम्बुद्धान्तपदं ततः ।  
मायाफट् स्वाहया युक्तां चतुर्वर्गफलप्रदाम् ॥  
  
न प्रकाश्या इयं विद्या प्राणान्तेऽपि कदाचन ।  
नीलवर्णा भवेन्मूर्तिः सर्वतन्त्रसमन्विता ॥  
  
श्रीपार्वत्युवाच ।  
  
  
येन वर्णेन ये देवाश्छन्दांसि ऋयश्च ये ।  
तान् सर्वान् श्रोतुमिच्छामि कथयस्व प्रसादतः ॥  
  
ईश्वर उवाच ।  
  
एवं प्रणम्य देवेशि ब्रह्मविष्णुमहेश्वरम् ।  
कथयिष्ये विधानेन शृणु सावहिता भव ॥  
  
वकारे वरुणः साक्षात् जाकारे च सुरारिणः ।  
ऐकारे त्रिपुरा देवी रेफस्त्रिपुरसुन्दरी ॥  
  
त्रैलोक्यविजया देवी सदैवोद्धारसंस्थिता ।  
इकारे च महादेवं नकारे गिरिनायकः ॥  
  
ईकारे कमला साक्षात् मकारे च सरस्वती ।  
(प्। ३०) मयोमुखे महादेवी प्रकृतिः सर्वसिद्धिदा ॥  
  
विकृतिश्चैव फट्कारे स्वाक्रे कुसुमायुधः ।  
हाकारे च रतिस्तिष्थेत् लक्ष्मी श्रीबीजयोगतः ॥  
  
मनोभवा लज्जाबीजे मायायान्तु महामता ।  
चतुर्थे तु गुणातीता मुक्तिविद्या प्रदायिनी ॥  
  
छन्दः सम्राट् भैरवस्तु ऋषिर्मन्त्रसमुच्चयः ॥  
  
अथ स्तवं प्रवक्ष्यामि ब्रह्मणा यं क्रतं पुरा ।  
तत् शृणुष्व महेशानि विधानं सुरदुर्लभम् ॥  
  
नाभौ शुभ्रारबिन्दं तदुपरिकमलं मण्डलं चण्डरश्मेः   
संसारास्यैकसारा त्रिभुवनजननी धर्मकर्मोदया या ।  
  
तस्मिन् मार्गे त्रिमार्गे त्रितयतनुधरीं छिन्नमस्तां प्रशतां तां वन्दे   
ज्ञानरूपां मरणभयहरां योगिनीं योगनिद्रां ॥  
  
नाभौ शुभ्रसरोजवक्त्रविलसद्वन्धुकपुष्पारूणं   
वामेच्छिन्नशिरोधरां तदितरे पाणौ वृहत् कर्तृकाम् ।  
प्रत्यालीढपदां दिगन्तवसनामुन्मुक्तकेशव्रजां छिन्नास्वीयशिवः   
समुच्छलदसृग्कारां पिवन्तीं पराम् ॥  
  
वालादित्यसमप्रकाशविलसन्नेत्रत्रयोद्भाषिणीं वामादन्यत्र नाडी   
वहूवहूलगलद्रक्तधाराभिरुच्चैः ।  
  
धारन्तीमस्तिभूषां करकमललसत् कर्तृकामुग्ररूपां   
रक्तामारक्तकेशीमपगतवमनां वर्णिनीमात्मशक्तिम् ॥  
  
प्रत्यालीढारुपादां दिगन्तरलसत्केयुरकोटिप्रभां दिग्वस्त्रां   
मस्तकेशां प्रलयघनघटां घोररूपां प्रचण्डाम् ।  
  
दंष्टा दुष्प्रक्षवक्त्रो रविवरविलसत् लोलज्जिह्वाप्रभाषां   
विद्युलोलाक्षियुग्मां हृदयतटलसद्भागी भीमात्ममूर्तिम् ॥  
  
सदाश्छिन्नात्मकण्ठप्रगलितरुधिरैर्डाकिनीं वर्द्धयन्तीं   
ब्रह्मेशानाच्युताद्यैः शिरसि न हि तां   
वन्द्यपादारविन्दामात्मज्ञैर्योगिमुख्यैः प्रतिपदमनिशं चिन्तितां   
चिन्तरूपाम् ।  
  
संसारे सारभूतां त्रिभुवनजननीं छिन्नमस्तां प्रशस्तां तां वन्दे   
ज्ञानरूपां मरणभयहरां योगिनीं योगनिद्रां ॥  
  
इष्टान्तामिष्टदात्रीं कलिकलुषहरां चेतसा चिन्तयामि   
उत्पत्तिस्थितिसंहृतीर्घटयितुं * * त्रिरूपां तनुम् ।  
  
त्रिअगुण्याज्जगतो मदीयविकृतिर्ब्रह्मा हरिः शूलधृक् तामाद्यां प्रकृतिं   
स्मरामि मनसा सर्वार्थसंसिद्धये ॥  
  
(यस्याः स्मेरपदारबिन्दुयुगशं नित्यं भजन्तेऽमराः)   
अलिपिसिपुरन्क्रीयोगपूजापरोऽहं बहूविधजलधारारम्भसम्भारितोऽहम् ।  
  
पशुजनविरतोऽहं भैरवीसंसृतोऽहं गुरुचरणपरोऽहं भैरवोऽहं   
शिरोऽहम् ॥  
  
इदं स्तोत्रं महापुण्यं ब्रह्मणा भाषितं पुरा ।  
सर्वसिद्धिप्रदं साक्षात् महापातकनाशनम् ॥  
  
यः पठेत् प्रातरुश्याय देव्याः सन्निहितोऽपि वा ।  
तस्य सर्वार्थसिद्धिः स्यात् यदयन्मनसि वर्तते ॥  
  
धनं धान्यं सुतां जायां हयहन्तिनमेव च ।  
वसुन्धरां महाविद्यामष्टौ सिद्धिर्भवेद्द्रुवम् ॥  
  
(प्। ३०ब्) अन्यच्च वाञ्चितं सर्वं तत् सर्वं तदनुग्रहात् ॥  
  
  
इति विश्वसारतन्त्रे प्रचण्डचण्डिकास्तोत्रं समाप्तम् ॥  
  
  
  
  
  
प्राणाग्निहोत्रं वक्ष्यामि देव्याः प्रीतिकरं परम् ।  
कांस्यपात्रे तु सिद्धर्थं कुर्यात् सपयसं घृतम् ॥  
  
अस्त्रेणोत् क्षिपेधेन्नास्वतिकृत्याष्टधा मन्त्रं जप्ताशोषणदहनपचनं   
कुर्यात् संस्पृश्य वामाङ्गुष्ठेन पुनर्धेनुमुद्रया अमृतीकृत्याभार्च्च्य   
मूलं यथापदं ङेन्तं वह्निसुन्दरी ।  
  
पुनरञ्जलिं दत्त्वा कुसुमं समुखमानीय वामहस्ते ग्रासमुद्रां   
प्रदर्श्य निवेदयामि तुभ्यं गृहाणेदं सुरेश्वरि ।  
  
दक्षिणे प्राणादिमुद्रां प्रदर्शयेत् ।  
कनिष्ठानामिकाङ्गुष्ठा प्राणाय स्वाहेति पदम् ॥  
  
तर्जनीमध्यमाङ्गुष्ठा अपाअनाय पदं वदेत् ।  
कनिष्ठानामिकामध्या अङ्गुष्ठाव्यानार पदं वदेत् ॥  
  
मध्यमा तर्जन्यनामा वृद्ध्याचोदनाय पदम् ।  
सर्वाङ्गुलिभ्यः समानियेति च पदं वदेत् ॥  
  
परमात्मिकायै भुवनेश्वर्यौ नमः । इति ॥  
  
पुनराचमनीयादिकं दत्त्वा अग्निहोत्रं तेनैव कृत्वा ताम्बुलादिकं दत्त्वा   
धूपदीपौ च दत्त्वा छत्रचामरादिकं प्रदर्श्य कर्मार्पणं कृत्वा   
प्रणम्य निर्माल्यादिकं वैष्णवीगणेभ्यो दत्त्वा परमानन्दं कृत्वा   
महाप्रसादं भुञ्जीत ।  
  
महाकालमतं सर्वं कथितं पद्मयोनिना ।  
भीमोद्भीमभयापहं हरवधुं वन्दे भवानीं पराम् ।  
  
नीलान्तोदलितां समस्तजननीमाद्यां परां चिन्मधीम् ।  
धारारक्तप्रपूरितान् नरगलन्मुण्डं स्वरामे भूजे ॥  
  
दक्षे खर्पररत्नाविलसत् हारावलीशोभिताम् ।  
ॐकाररूपां परमां परमाशक्तिं समस्तां जननीं नमस्ते ।  
  
आनन्दरूपां रुधिरार्द्धवक्त्रां स्वमस्तकं वामकरे भवानीम् ।  
नमोऽस्तु तां नित्यमलक्षलक्षणां सुरासुराभ्यर्चितपादपद्माम् ।  
  
दक्षे वर्णमयीं सुतीक्ष्णकिरणां रक्तां विचित्रां पराम् ।  
दिग्वासां सुरपूजितां स्मितसुखीं तां वर्णिनीं वै नमः ।  
  
वामे देवीं समस्तैस्त्रिदशगणशतैः पूजितां सु * भीमाम् ।  
रक्तालङ्कारवस्तां निखिलपशुगणोन्माखिनीं तां नमस्ते ।  
  
यां देवैर्ब्रह्ममुख्यैरसितकिलकलाशक्तिरूपस्य चाद्या ।  
या विद्या देववन्द्या हरिहरनममिता या परा श्रीभवानी ।  
  
या नित्यानन्दरूपा निखिलभयहरा ब्रह्मरूपस्वरूपा ।  
तां देवीं । छिन्नमस्तां भवभयशमनीं कालरूपां रुपुणाम् ॥  
  
नमो नमस्ते जननीं समस्तां ॐकाररूपां किल वज्रवक्त्रां   
हूङ्कारकारीं रवद्यैत्यमुख्यान् ।  
  
हूङ्कारशब्दैः कृतचुर्णितां तान् ।  
  
हुङ्कारशब्दावृतदिग्विभागां हुङ्कारशब्दाच्चरतीं समस्ताम् ।  
  
हुङ्कारशबाद् गलितां भवानीं ।  
  
नमो नमस्तेऽखिललोककर्त्रीम् ।  
  
(प्। ३१) आद्यां नमस्ते जय भीमरूपे नमोऽस्तुते देवि परा परोक्षे ।  
नमो नमः शम्भुपराक्रमाणां शक्तिं समास्ताञ्च नमो नमस्ते ।  
  
त्वं देवी सुरपूजिता भयहरा शम्भुप्रियानन्दिनी ।  
भक्तानं सूलभा महालयमयीं सिंही समस्तां द्विधाम् ।  
  
ये त्वां गादमयीं भजन्ति जननीमादाश्च सिद्धाश्च ये ।  
आद्यां श्म्भुपराक्रमां हरिहरब्रह्मादिभिः सेवितां ब्रह्माणीं   
सुरसङ्घवन्दितपदां भीमां महाभैरवीम् ।  
सर्वानन्दकलाकलापकलितां नित्योत्सरां साधके वन्दे त्वां जगतां   
समस्तजननीं श्रीमद् भवानीं पराम् ॥  
  
नमो देवी चण्डे प्रचण्डैकचण्डि नमो देवि दुर्गे भवानीति सत्यम् ।  
स्तुवन्ति प्रसनात्मना ये च नित्यं न तेषां ज्वरायातनाचोग्रभीतिः ।  
  
जया चण्डरूपा प्रचण्डातिचण्डा भवानीहृदा सागरा सिद्धिरूपा ।  
स्तुवन्तो जपन्तः स्मरन्तश्च नित्यं न तेषां ज्वरा यातना चोग्रभीतिः ।  
  
उमे देवि दुर्गे परा सिद्धिरूपा परा डाकिनी वर्णिनी विश्वमाता ।  
हरार्द्धाङ्गभागा परित्राहि दीपं नमस्ते नमस्ते नमस्ते तु दुर्गे ॥  
  
निधीनां निधीशो नरस्त्वां प्रपन्ना नराणां नरेन्द्रास्त्वदीयप्रसादात् ।  
किमन्यं शरणां विलङ्घ्याङ्घ्रियुग्मं प्रपन्नं प्रसादं मनुष्यान   
पुनीहि ॥  
  
ईश्यं त्वां स्तुतिरष्टकैर्द्विगुणितैः संस्तौति विश्वेश्वरीं ।  
धन्यः सर्वसुखावहो भूवितले नित्योत् सवं तद्गृहे ।  
  
सिद्धिः सर्वजनेश्वरः सुकविता वाग्मी च विद्यान्वितो मुक्तिं भुक्तिकरं   
सवस्तजगतां पूजाः सुरेन्द्रा यथा ॥  
  
इति विश्वसारतन्त्रे परदेवता कौशिकी स्तवराजः समाप्तः ।  
  
  
  
  
श्रीपार्वत्युवाच ।  
  
  
नमस्ते नाथ भगवन् शिवायाः शिवरूपिणे ।  
विद्यावतां रसं सिद्धौ श्रीकृतानेकविग्रहः ॥  
  
नराय नररूपाय परमात्मैकरूपिणे ।  
सर्वज्ञान ततो भेदभानवे चिद्घनाय ते ॥  
  
स्वतन्त्राय सदाक्लप्तविग्रहाय शिवाय च ।  
परतन्त्राय भक्तानां भव्यानां भावदायिने ॥  
  
विवेकानां विवेकाय विमर्षाय विमर्षिणाम् ।  
प्रकाशिनां प्रकाशाय ज्ञानिनां ज्ञानरूपिणे ॥  
  
पुरस्तात् पार्श्वयोः पृष्ठे नमस्कुर्याद्विपर्ययः ।  
सदासत् चित् स्वरूपेता देहि मे तव दासताम् ॥  
  
ईश्वर उवाच ।  
  
अथ वक्ष्ये महेशानि नित्या श्रीः सर्वसिद्धिदा ।  
यस्याः प्रस्तावाल्लभते चतुर्वर्गान् सुदुर्लभान् ॥  
  
ईश्वरी प्राह देवेशं या नित्या हिन्नमस्तका ।  
तस्याः प्रभावसकलं तत्वतो ब्रूहि मे प्रभो ॥  
  
पुरा प्रोक्ताचले रम्ये कैलाशे त्रिपुरान्तक ।  
अद्यैव तत् समस्तं मे प्रकाशय दयानिधे ॥  
  
ईश्वर उवाच ।  
  
कोटितन्त्रेषु गोप्या हि मन्त्राणां मन्त्रनायकौ ।  
कवचं हि तयोर्देवि शृणुष्व सर्वकामदम् ॥  
  
रहस्यं त्वां महादेवि सुशुप्तं परमं महत् ।  
कथयिष्यामि मन्त्राणां सर्वसिद्धिकरं परम् ॥  
  
ॐकारं पूर्वमुच्चार्य मन्त्री मन्त्रस्य सिद्धये ।  
कर्तव्यं सर्वभावेन जपश्चात्र दिवानिऽसम् ॥  
  
नार्चनं पूजनं चास्या मन्त्रमात्रं जपेन्नरः ।  
करस्थाः सिद्धयः सर्वा अणिमादि गुणाकराः ॥  
  
ॐ अनयोश्छिन्नमस्तामन्त्रयोर्भगवान् शिव ऋषिरसुष्टुप्छन्द   
आद्याशक्तिर्भगवतीश्छिन्नमस्ता देवता मम सुकवित्वपाण्डित्यसमृद्धये   
विनियोगः ।  
  
ॐकारे मस्तके पातु वदने ह्री। सदावतु ।  
वज्रवैरोचनी मे कण्ठे हृदये पातु सर्वदा ॥  
  
हु। पातु गुह्यलिङ्गे हुं पातु पृष्थे हरिप्रिया ।  
फट् स्वाहा पार्श्वयोः पातु हस्तयोः पादयोस्तथा ॥  
  
विजया नाभिदेशे स्यात् जया रक्षतु कर्णयोः ।  
गण्डे कवित्वदा पातु शिखायाञ्च पराजिता ॥  
  
भवानी पातु भवने सर्वैश्वर्यप्रदायिनी ।  
विद्यादानरता देवी पातु वक्त्रे सरस्वती ॥  
  
सिद्धाख्या भैरवी पातु राजस्थाने सुरार्चने ।  
भीमरूपा सदा पातु श्मशाने भयहारिणी ॥  
  
पुत्रान् रक्षतु देवेशि भावरूपा भयापहा ।  
शास्त्रे वादे च सङ्ग्रामे जले च विमले गिरौ ॥  
  
अरण्ये सर्वदा पातु जया श्रीछिन्नमस्तका ।  
आपादमस्तकं रक्षां करोतु मम चण्डिका ॥  
  
दारान् रक्षतु देवेशी चण्डरूपा भयापहा ।  
नित्यानन्दस्वरूपा या सर्ववेदे प्रतिष्ठिता ॥  
  
पातु नित्यं महेशानि सर्वदा शिवभूतिका ।  
डाकिनी वर्णिनी रक्षां करोतु मम सर्वदा ॥  
  
भूतप्रेतालये घोरे दुर्गमे भीषणावतु ।  
इति ते कवचं देवि त्रिषु लोकेषु दुर्लभम् ॥  
  
यत्र तत्र न वक्तव्यं न वक्तव्यं कदाचन ।  
गोपितं सर्वतन्त्रेषु विश्वसारे प्रकाशितम् ॥  
  
तत् शृणुष्व महेशानि निषिद्धं यमनौ प्रिये ।  
दत्वा तेभ्यो महेशानि नश्यन्ति सिद्धयः क्रमात् ॥  
  
शठाय भक्तिहीनाय क्रूराय शुचकाय च ।  
लोलुपाय च दुष्टार न दद्यात् कवचं प्रिये ॥  
  
भक्तियुक्ताय शिष्याय महेच्छाय शुभाय च ।  
वैष्णवाय विशुद्धय दातव्यं कवचं प्रिये ॥  
  
कवचं स्मरणाद्देवि चतुर्वर्गफलं लभेत् ।  
कवचस्य तु महात्मां नाहं वर्षशतैरपि ॥  
  
न शक्नोमि महेशानि वक्तुं तस्य फलञ्च यत् ।  
न दाराणां न पुत्राणां न वन्धुनाञ्च पार्वति ॥  
  
पश्यन्ति न हि ते शोकं नृपपूज्या भवन्ति च ।  
शुचिर्भुत्वा शुचिर्वापि कवचं सर्वकामिकम् ॥  
  
पठनं स्मरणं वापि मर्त्यः शापासुग्रहक्षमः ।  
आनन्दनन्दसिन्धुनामधिपः कविराड् भवेत् ॥  
  
सर्ववागीश्वरो मर्त्यो लोकवन्द्यो धनेश्वरः ।  
रणे भूते विवादे च जयं तस्य भवेद्ध्रुवम् ॥  
  
पुत्रपौत्रान्वितो मर्त्यो विलासी सर्वयोषिताम् ।  
(प्। ३२) शत्रवो दासतां यान्ति सर्वेषां वल्लभः सदा ॥  
  
गर्वी खर्वो भरतोव वादी स्खलति दर्शनात् ।  
मृत्युश्च दैवतां याति दासस्तस्यावनीभुजः ॥  
  
प्रसङ्गात् कथितं देवि रहस्यं सुरदुर्लभम् ।  
गुरोः प्रसादमासाद्य विद्यां प्राप्य सुगोपिताम् ॥  
  
तत्रापि कवचं देवि दुर्लभं भुवनत्रये ।  
गुरुर्द्देवो हरः साक्षात् पत्नी तस्य हरप्रिया ॥  
  
अभेदेन यजेद्यस्तु तस्य सिद्धिरदुरतः ।  
मन्त्राचाराः पुरा प्रोक्ताः क्रमतस्तान् भजन् जपेत् ॥  
  
नाभौ ज्योतिस्तथा वक्त्रं हृदये परिचिन्तयेत् ।  
ऐश्वर्यं सुकवित्वञ्च महावागीश्वरो नरः ॥  
  
नित्यं तत्र महेशानि महिलासङ्गमञ्चरेत् ।  
पञ्चाचाररतो मर्त्यः सिद्धो भवति नान्यथा ॥  
  
शक्तियुक्तो जपेन्मन्त्रं न मन्त्रं केवलं जपेत् ।  
ब्रह्मा विष्णुश्च रुद्रश्च ये देवाः सुरसत्तमाः ॥  
  
तं दृष्ट्वा साधकं देवि प्रसंशन्ति मुदान्विताः ।  
इति ते कवचं देवि चण्डादेव्याः प्रकीर्तितम् ॥  
  
भक्तिमुक्तिप्रदं साक्षात् कल्पवृक्षस्वरूपकम् ।  
(आसाद्यापि गुरुः प्रासाद्य इयं कल्पद्रुमोपमम् ॥)  
  
मोहेनापि मदेन वा न हि जनो जाडोन वा मुह्यति ।  
सिद्धोऽसौ खलु सर्वदुःखविपदां पारं प्रयान्ति * दे ॥  
  
नित्यं तस्य नृपश्च देवि परतो नश्यन्ति तस्यास्तये ।  
लिखितं धारयेद्घस्तु कण्ठे वा मस्तके भुजे ॥  
  
तस्य सर्वार्थसिद्धिः स्यात् यद्यन्मनसि वर्तते ।  
गोरोचनाकुङ्कुमेन भूर्जपत्रे महेश्वरि ॥  
  
साधयो व्याधयस्तस्य दुःखलोकभयं क्वचित् ।  
वादी मुकतिपोषकस्तवयति क्ष्मा वल्लभोदासते ॥  
  
गर्वी खर्वति वङ्कतिः क्षितिपतिर्वैश्वानरः शीतति ।  
आचाराष्टकसिद्धिरूपसपरम् सिद्धाष्टकं तद्भुजे ॥  
  
तां वन्दे भवभीतिभञ्जनकरीं गौरीं गिरीशप्रियाम् ॥  
  
इति विश्वसारतन्त्र प्रचण्डचण्डिका कवचं समाप्तम् ।  
  
  
ईश्वर उवाच ।  
  
प्रातरेव समुश्याय हस्तपादं विशुद्ध्य च ।  
उत्तराभिमुखीभुय कुर्याद्भक्त्या गुरोर्नतिम् ॥  
  
मनसा वचसा वापि कायिकैश्च विशेषतः ।  
क्षेत्रेशं वास्तुराजञ्च विघ्नराजं ततः परम् ॥  
  
दुर्गां विनायकं शम्भुं भैरवं वटुकान्वितम् ।  
ब्रह्माणं नैर्-ऋतञ्चापि चक्रपाणिं नमेत् सदा ॥  
  
विघ्नेभ्यो विघ्ननाथेभ्यः ऋषिभ्योऽपि नमेत् सदा ।  
एवं प्रणम्य देवेशि ध्यायद्देवीं विचक्षणः ॥  
  
प्रान्तरे वा श्मशाने वा शून्यवासे तथा गृहे ।  
अद्वैतभावनां कुर्यात् ब्रह्माण्डसदृशीं तनुम् ॥  
  
आधारशक्तिं सञ्चिन्त्य पङ्कजद्वयधारिणीम् ।  
तन्मूर्द्ध्नि चिन्तयेद्देवि कुर्मरूपं जनार्दनम् ॥  
  
नीलमेघनिभं देवं सर्वतत्त्वसमन्वितम् ।  
तस्य पृष्ठस्थितं देवमनन्तं चिन्तयेद्धिया ॥  
  
सहस्रफणसंयुक्तं शुद्धस्फटिकसन्निभम् ।  
ककुद्यंशे हलं ध्यायेत् मुद्गरं वामपार्श्वके ॥  
  
एककुण्डलरत्नेन भूषणेनाभिभूषणम् ।  
एकचक्रस्य उपरि पृथिवीं चिन्तयेद्धिया ॥  
  
तथा पृथिव्यां सिद्धार्थं तथैनां चिन्तयेत् सुधीः ।  
कृष्णवर्णं शुक्लब्रीहिं भूजयुग्मेन भूषिताम् ॥  
  
नानागुणगणादाञ्च सर्वसत्त्वप्रपूरिताम् ।  
सपर्वतरणाकीर्णां सर्वरत्नविभूषिणाम् ॥  
  
सर्वमन्त्रमयी देवीं विष्णुपत्नीं मनोहराम् ।  
समुद्रनदसङ्कीर्णां सर्वकालविभूविताम् ॥  
  
अत्रापि मण्डपं ध्यायेत् मनसा मणिभूषिताम् ।  
ततः कल्पतरुं तत्र सर्ववाञ्छाफलप्रदम् ॥  
  
तदवस्थाञ्च ते?येच्च सत्वसिंहासनं महत् ।  
धर्मादिसंयुक्तं पीठं सर्वज्ञानसमन्वितम् ॥  
  
करालादि चतुर्दिक्षु द्वारदेशे विभूषितम् ।  
नानाचित्रसमायुक्तं नानारत्नैश्च भूषितम् ॥  
  
नानाङ्गस्त्रसमायुक्तं ॐकार्यादिविभूषितम् ।  
सृखड्गादिसमायुक्तं चिन्तयेद्विधिनामुना ॥  
  
आनन्दकन्दं तन्मूर्द्ध्नि चिन्तयेत् सर्वदा सुधीः ।  
सम्विन्नालं तदा तत्र सर्वं ज्ञानसमन्वितम् ॥  
  
सकलानादसंयुक्तं मण्डलत्रयभूषितम् ।  
तत्रापि चिन्तयित्वा च साष्टपत्रं सकर्णिकम् ॥  
  
नानावर्णं चिन्तयित्वा भूषितं सुमनोहरम् ।  
एवं सचिन्त्य मनसा हृत्पद्मास्थां सुरेश्वरीम् ॥  
  
चिन्तयेद्विधिनानेन शङ्करेण च भाषितम् ।  
विपरीतरतस्थौ च रतिकामौ विचिन्तयेत् ॥  
  
तत्पृष्थे चिन्तयेद्देवीं मूलप्रकृतिरूपिणीम् ।  
डाकिनीं वर्णिनीयुक्तां वामदक्षिणयोगतः ॥  
  
कपालकर्तृकाहस्तां मुण्डमालाविभूषितम् ।  
अस्थिमालाधरां देवीं नागयज्ञोपवीतिनीम् ॥  
  
स्वमस्तकं वामभूजे भवानीं स्वदक्षिणे तीक्ष्न करालकर्तृकां ।  
सुरासुराद्यर्चितपादपद्मां सदा भवानीं प्रणयामि चित्ते ॥  
  
प्रत्यालीढपदस्थितां त्रिभूवन प्रक्षोभविद्राविणीं नित्यां   
त्रैपुरवन्दिनीं त्रिजगतां सङ्क्लेशदारात्मिकाम् ।  
  
तामाद्यां सुरयङ्घवन्दितपदद्वन्द्वां त्रिशदात्मिकाम् ।  
विस्वोष्ठां निखिलाघ्यपादशमनीं नित्यं सदा वै नमः ॥  
  
मम मनसि विधत्वं सर्वभूतात्मसंस्थं शमयतु तव   
पादद्वन्द्वमेतन्महेशि ।  
  
प्रतिदिनमनुमेनेमत्कृते प्राणसंस्था भवसि भयदात्रीं शक्तिरुपां   
नमामि ।  
  
मातस्त्वतीयपदमज्ञमेतत् नमामि नित्यं दुरिस्तं निहन्तम् ।  
  
सुरासुरार्चितकारणार्थं तं नौमि नित्यं सकलाप्तहेतोः ।  
  
भवानि त्वं दासे मयि वितर दृष्टिं सर्वसुहृदां हृदाषाढां सारां   
निखिलभवभावौघशमनीम् ।  
  
वितन्वन् चिन्तां वासमयमखिलं नित्यमहसीम् ।  
महिमास्था मेध्यां युगयुगान्तां कालशमनीम् ।  
  
नमस्ते नमस्ते जगतां धुगन्तां संहारकारीं भवभावरुपाम् ।  
पुरा पुरारेव स्वकुलमूलं क्रूलसूलङ्घविपन्नकालम् ॥  
  
त्वं ब्राह्मी त्वञ्च रौद्री हरिहरनमितां त्वं पराख्या भवानी ।  
त्वं नित्या कालरूपा निखिलभयहरा सर्वविद्यापरा या ।  
  
(प्। ३३) त्वं गौरी छिन्नमस्ता कलिमलमथनी त्वं नदी सागराख्या ।  
त्वं माता त्वञ्च ताण्डस्त्रिभुवनजननी कालरूपारिपुणाम् ।  
  
त्वं काली शम्भूपत्नी हरिहरनमिता भद्रकाली कराली ।  
प्रेताख्या प्रेतरूपा परिकरकमला पाशरूपा पराख्या ।  
  
त्वामाद्यां प्रकृतिं स्मरामि मनसा तारार्णसम्प्राप्तये ।  
मातस्तातः सुतानां भवभयशमनीं तत्क्षणाद्दुरतोऽपि ।  
  
अपि मातः प्रणीधामकौतुकं भवसं सारपारापारात्मकानाम् ।  
सततं परिहृत्य तत्समाप्तं निजकुलन्तीं विनिधान मां न हि सुरा त्वं   
सुरारिः ।  
  
परात्वं पुरात्वं रतीत्वं सुरारिः ।  
निशा त्वं दिवा त्वं दरिद्रा धनाढ्या त्वं सुखी त्वं दुःखानां कृती   
त्वं कृपाणाम् ।  
  
मातस्तारयं परमासावीराणादोनापरिमितहारा ।  
खेलासाधनशक्तिः श्रेष्ठा युवती प्रौढा वृन्दावाला ।  
  
निद्रा तन्द्रा हेला हला काला काली घोरनादा ।  
नमस्ते नमस्ते नमस्तेऽस्तु दुर्गे नमस्ते भवानी सत्यम् ।  
  
नमस्ते नमस्ते कृपासिद्धिरुपा नमस्ते नमस्ते परा डाकिनी या ।  
  
तवास्थिमाला परिकल्पिता बुधैः सुगन्धिपुष्पेण यथा सुरारेः ।  
  
त्वदीयमुण्डेन संहन्तु निवेदितन्तु यद्बू देवपद्माख्यमुदीरिता मया ।  
  
त्वदीयमुण्डं स्वभूजे तु यतः स्थितं तदेव मुण्डं तदेव मुनीन्द्रैः ।  
  
स्वदक्षिणं यत्तु त्वदीयकर्तृका तदा भव वेदविदो वदन्ति ।   
  
या ते वर्णिनी डाकिनीहरवधू सव्ये तदादक्षिणे ।  
  
ब्राह्मि त्वं सुरसङ्घवन्दितपदा कृष्णा तथा वैष्णवी ।  
  
त्वं देवी सुरसङ्घवन्दितगतिं प्राप्तौ च सन्तोषतः ।  
  
प्रस्थात्वां भवसुन्दरीं गिरिसुते देवाय पदा शान्तिः शुभा शाङ्करी ।  
क्षेस्याक्षेमदार्थाशेषभयहरा माता जगन्मोहिनी ।  
  
यौ तौ प्रत्यासन्तस्थौ हरेः पुरा ।  
  
शम्भुना शम्बोका च कलापकलितौ विस्वापयन्तो जगत् ।  
  
तेनेमां सुरसङ्घवन्दितगतिं प्राप्तौ च सन्तोषतः ।  
  
प्रस्थात्वां भवसुन्दरीं गिरिसुते देवाय भूत्यं नमः ।  
  
मातः पद्मदलार्चिते परिमिते तन्मण्डलाभ्यन्तरे ।  
  
चक्रं योनिनिभं सुरासुरवधुरभ्यर्चिता तन्मुहूः ।  
  
नित्यं स्तौमि नमामि हरवधुं शान्तिफलप्राप्तये ।  
  
तृप्तिं देहि यज्ञप्रदां सुरविपोर्लक्ष्मीसमाभीष्टये ।  
  
त्वं श्रीस्त्वमीश्वरी बुद्धिर्लज्जा लक्ष्मीः सरस्वती ।  
  
शान्तिर्जयदा नित्या अम्बा क्षेमङ्करी तथा ।  
  
ब्राह्मी माहेश्वरी गौरी कराली विअकरालिनी ।  
  
सती पतिव्रता साध्वी सुन्दरी पुरसुन्दरी ।  
  
चित्स्वरूपा शुभा गीता गङ्गा सीता सरस्वती ।  
  
सर्वमन्त्रमयी देवी सर्वशान्तिफलप्रदा ।  
  
आपस्त्वं चित्स्वरूपा च सर्वमन्त्रमयी विभूः ।  
  
इयं स्थिता नित्या वसुन्धरा प्रिये त्वदीरशान्त्यादिमपीह भूतले ।  
  
विना स्थितिः शान्तिकारिणी भवेत् पुरा येन सती प्रकोपिता ।  
  
(प्। ३३ब्) जले रसात्मिका शक्तिर्दाहिका वह्निमण्डले ।  
स्पर्शात्मिका च तद्वायौ कीर्तिता मुनिभिः सदा ॥  
  
आकाशे शब्दरूपा त्वं सूक्ष्मा सूक्ष्मस्वरूपिणी ।  
पृथिव्यां पूर्णशक्तिस्त्वं कथिता पद्मयोनिना ॥  
  
सुकुमारी तथा प्रौढा युवती रसदायिनी ।  
सर्वशक्तिमयी देवि कथिता पद्मयोनिना ॥  
  
लक्ष्मीस्त्वं लक्ष्मीबीजस्था लज्जा या भुवनेश्वरी ।  
माया बीजाङ्कुरी नित्या भवभीतिविनाशिनी ॥  
  
सरस्वती वाग्भवस्था वकारे वारुणीस्थिता ।  
जकारे जगतां माता वैकारे विमलास्थिता ॥  
  
सर्वपापप्रशमनी रकारे वह्निसुन्दरी ।  
चकारे चण्डिका देवी चण्डमुण्डविनाशिनी ॥  
  
नारायणी नीकारे च कारे चित्स्वरूपिणी ।  
ब्रह्माणी वैष्णवी ज्ञेया चकारे परमेश्वरी ॥  
  
फलप्रदा फट्कारे च स्वाकारे शम्भुसुन्दरी ।  
अर्द्धनारिश्वरश्चात्मा हाकारे हरवल्लभा ॥  
  
एतास्तु सततं पूज्या स्तुत्याहहरवल्लभे ।  
वर्णस्था मातृकाः प्रोक्ता ब्रह्मणान्ताः पूराकृताः ॥  
  
मातस्तदीयमहिमा किमपीह शक्तिर्विष्णुं जगत्यखिलकृत्यशेषम् ।  
पुनीहि नित्यं शकलाशयार्थं पुनीहि भक्तान् फलसिधिहेतौ ॥  
  
आराध्य मातस्तव पादयुग्मं ब्रह्मादयोऽपि श्रुतिभागवतादिषु ।  
अन्ये ये परे च मुनयः सुराश्च तेषां भवेत् कीर्तिरलङ्घ्यरूपा ॥  
  
वेदान्तराक्यैः परितोषिता त्वं वेदान्तवाक्यैर्विभूषिता त्वम् ।  
वेदान्तवाक्यैः परमाः परा या तां नौमि नित्यं हरगेहशालिनीम् ।  
  
काली त्वं कालरूपा भवभयशमनी कालकाली कराली ।  
तुङ्गा त्वं तुङ्गरूपा घुरघुरवता घोररूपा कृपाद्या ॥  
  
नित्या त्वं नित्यरूपा भवभयशमनी योगरूपा युगाद्या ।  
चिद्रूणा वह्निरूपा परिहर सकलं दोषरूपं भवान्धौ ॥  
  
हरार्द्धाङ्गभागी शिवानी च नित्यं शिवापरा त्वं डाकिनी विश्वयोनिः ।  
मुनीनां मुनीन्द्रा भक्तियोगेन नित्यं सदासिद्धिरुपा त्वदीया प्रकृतिः ।  
  
क्षमा त्वं कला त्वं कालरूपा शिवात्वं शरण्यं भरण्यं विभुनां   
विभुतिः ।  
वसीत्वं वसीनां सुरात्वं सुराणां रसानां रसत्वं रिपुवान् पुनीहि ।  
  
सर्वार्थसाधनी चिन्ता चञ्चला चपला चला ।  
सर्वशक्तिमयी देवी सर्वनित्या नगात्मजा ॥  
  
चण्डा त्वं चण्डरूपा चपलतनु तनुभाविधात्री स्वरूपा ।  
  
स्वाहा त्वं शक्तिरूपा सुरवरनमिता द्रीटी? द्रीः स्वरूपा ।  
आद्या त्वं विश्वरूपा वरिरथपरिखामानिता भुमिरेषा ।  
  
त्वां वन्दे भावरूपां हरिहर नमितां सिद्धिदां सिद्धिकानाम् ।  
शाधा? त्वं वेदरूपा प्रणवतनुधरा ब्रह्मरूपा भवानी ।  
  
वन्द्या त्वं वन्दनीया निखिलभयहरा साधकानां सदैव ।  
ॐकारे वर्णरूपा त्रितयतसुधरा वर्णरूपा भवानी ।  
  
नित्या त्वं वन्द्यारूपा अतनुतमुधरा वेदवाता वलाध्या ।?  
निधीनां निधी त्वं सदाश्वेतवर्णा कलानां कला त्वं सदागौरवर्णा ।  
  
(प्। ३४) क्षुधार्ता क्षुधा हि कला हि प्रतप्ता रसानां रसैस्तान् प्रतप्तान्   
पुनीहि ।  
  
विन्यस्य स्वतनौ त्वदीयचरणं सद्धौ सदावाञ्छितम् ।  
  
नम्यस्ते जगतां मदीयविकृतिं सशान्तिमाप्ताप्तये ।  
यद् देहं विनिधार विश्वमात्मानं तक्त्या भवेत् शास्त्रतः ।  
  
त्वं त्वां नित्य त?सुं नमामि मनसा भक्त्या तथा कायिकैः ।  
अतो नित्यं धन्या धन्यापवादं तत् पादयुतैः पुनस्तां शुमन्तीं   
खिलकिलगतिं पादपरमाम् ।  
  
पराख्यां नित्याध्यां किलिकिलिकालवलयां विपन्नां विनयगहनां   
सत्वरपदां यस्य विद्यां प्रगायन्तीं त्वदीयगुणसम्भवां यस्य कर्णौ   
विशृणुस्तौ त्वदीयगुणमुत्तमम् ।  
  
यस्य हन्तौ प्रकुर्वन्तौ त्वदीयपूजनं प्रिये ।  
यस्य पादौ च गन्तव्यौ तदर्थे कमलानने ॥  
  
तेत्य ऋषिभ्यो देवेशि नमो नित्यं नमो नमः ।  
  
नमस्तेभ्यो नमस्तेभ्यो नमस्तेभ्यो नमो नमः ।  
  
नमो नमस्तेऽखिललोककर्त्री नमो नमस्ते जगतां जनित्री ।  
  
नमो नमः श्म्भुपराक्रमाणां नमो नमो देवि परापराख्या ॥  
  
जगतिजन विवादः स्थानरूपे नराणां स्मररिपुवनिताभिः कीर्तिता   
सुक्ष्मरूपा ।  
  
मदनकिलवलानां कल्पते कामिनीभिः परिकययुवतीभिः प्रेषिता प्रेषणीया ।  
  
इश्यमेव शतार्द्धेन यस्तां स्तौति दिने दिने ।  
तस्य श्रीर्वसगा भद्रे अणिमाद्यागुणाकरा ॥  
  
क्रमेण स्तौति यो देवीं क्रमस्तोत्रैर्दिने दिने ।  
तेषां स्त्रीर्वशगाः सर्वाः सम्पदामालयो भवेत् ॥  
  
अनेन सदृशं स्तोत्रं जगत् स्वपि न विद्यते ॥  
  
इति श्री विश्वसारतन्त्रे परदेवतायाः प्रचण्डचण्डिकायाः क्र?म स्तोत्रं   
समाप्तम् ॥  
  
  
संस्तुत्य विधिना येन प्राणायामं दिशेत् तदा ।  
प्राणायामं विविधं तत्र कथितं पद्मयोनिना ॥  
  
आत्मसमर्पणं कुर्यात् मन्त्रेणानेन देहिकः ।  
कृत्वाञ्जलिपुटौ भूत्वा मन्त्रमेनं समुद्धरेत् ॥  
  
इतः पूर्वं प्राणबुद्धिदेहधर्माधिकारितः ।  
जाग्रत् स्वप्नसुसुप्त्यवस्थावेतीररेत् ॥  
  
ततश्च मनसा वाचा कर्मणा इति कीर्तयेत् ।  
तथा पद्भामुदारेणेति पुनः पुनः ॥  
  
शिङा च यत् कृतञ्चैव स्मृतञ्च यत् पदं पुनः ।  
सर्वं ब्रह्मार्पणञ्चान्तु प्रणवादिनमोऽन्वितम् ॥  
  
श्रीपार्वत्युवाच ।  
  
प्रचण्डचण्डिकाविद्या पूर्वोक्ता सर्वसम्मता ।  
सहस्रनामस्तोत्रस्य कथयामास तत्वतः ॥  
  
कैलाशशिखरे रम्ये नाना धातुसमन्विते ।  
सिद्धगन्धर्वसङ्ङ्घैश्च सेविते पर्वतोत्तमे ॥  
  
(प्। ३४ब्) नानावृक्षगताकीर्णे शीकराम्बुकलावृते ।  
ध्यानापतपसासीनं प्रमन्नमुखपङ्कजम् ॥  
  
रिपुच्छलेभनरनं त्रिनेत्रं शुरधारिणम् ।  
जटाजूटसमायुक्तां त्रिनेत्रं भास्करात्मकम् ॥  
  
नानावेदैश्च शास्त्रैश्च सेवितं शशिशीतलम् ।  
चन्द्रच्छविनिभं गौरं नानातालसमन्वितम् ॥  
  
देवी पप्रच्छ गिरिशं सर्वभूतात्मकं शिवम् ।  
प्रचण्ड चण्डिकादेव्या माहात्मां सुरदुर्लभम् ॥  
  
कथयामास देवेश यथोक्तं ब्रह्मणा पुरा ।  
तस्य तद्वचनं श्रुत्वा विहसा जगदीश्वरः ॥  
  
कथयामास तत्सर्वं ब्रह्मवज्रविनिर्गतम् ।  
प्रचण्डचण्डिकादेव्या माहात्म्यं शृणु पार्वति ॥  
  
यस्यां सर्वं समुत्पन्नं यस्यामद्यापि तिष्ठति ।  
लयमेष्यति तत्सर्वं जगदेतच्चराचरम् ॥  
  
तद्योनौ सर्वमेतद्धि प्रतिपादयति प्रिये ।  
कालमायाकलात्मानः सर्वे तस्यां प्रतिष्ठिताः ॥  
  
तस्यामहं पुरा जातः सर्वैस्तत्वसमन्वितैः ।  
तस्या ध्यानाज्जगत्स्तोत्रं नमस्कारः क्रमात् पुनः ॥  
  
जन्मादिमरणं मर्त्यं नास्ति तस्य युगे युगे ।  
तस्या प्रभावं देवेशि शृणुष्व विधिनामुना ॥  
  
प्रातःकाले निशीखे च सन्ध्ययोरुभयोरपि ।  
यः पठेत् साधकश्रेष्ठः स एव श्रीसदाशिवः ॥  
  
प्रचण्ड चण्डिकासहस्रनामस्तोत्रस्य भगवान् श्रीसदाशिव ऋषिः सम्राट्   
छन्दः आद्या शक्तिर्भगवती प्रचण्डचण्डिकात्मशक्तिरूपिणी देवीदेवता   
मम चतुर्वर्गफलाप्तये विनियोगः ।  
  
पूर्वोक्तरूपां तां देवीं ध्यात्वा स्तोत्रं सदा पठेत् ॥  
  
ॐ प्रचण्डचण्डिका चण्डी चण्डरूपा सतीसखी ।  
अति चण्डा महाचण्डा कालरात्रिर्वसुन्धरा ॥  
  
महामाया घोररूपा विशोका शोकनाशिनी ।  
कात्यायनी जगन्माता विश्वमाता पतिव्रता ॥  
  
जगन्मान्या जगज्जीवा चण्डीचण्डविनाशका ।  
सुखी सत्यवती लोभा नदीनादा सुवेनिका ॥  
  
मुक्तदेशी सुकेशी च घोरा घर्घररूपिणी ।  
विसन्ना च विपन्ना च स्वच्छत्पन्ना पतिव्रता ॥  
  
घोरनेत्रा विशालाक्षी कामाख्या कुलसुन्दरी ।  
कुसुमा च महाकामा विनोदा सर्वसिद्धिदा ॥  
  
त्रिनेत्रा रक्तनेत्रा च त्रिनेत्रा केकराकृति ।  
पलिता पललप्रीता वृद्धमाता पतिव्रता ॥  
  
सुपतिः सत्पतिः सत्या सभासङ्क्षोभकारिणी ।  
अनुप्रेमा महाप्रेमा सुप्रेमा च प्रेमात्मिका ॥  
  
कालाक्षी कालरात्रिश्च घोरनेत्रा घृणाकृपा ।  
सुतृप्ता च स्वतृप्ता च अहल्या पापनाशिनी ॥  
  
केकराक्षी कुलाक्षी च सुकुला कुलपूजिता ।  
विपृथुः परिपाल्याच भक्तिरम्या सनातनी ॥  
  
शुची मुखी कलामुखी लोलजिह्वा विपन्नगा ।  
ललना चलना लोला नानासुरविनाशिनी ॥  
  
शब्दरूपा च ॐकारी ह्री?ङ्काराक्षररूपिणी ।  
श्रीबीजा लज्जारूपा च कोपना च नितम्बिनी ॥  
  
शवासना चिताचैत्या चैत्यवृक्षप्रिया शिवा ।  
छिन्नमस्ता विमन्ता च सुमन्ता मन्तरूपिणी ॥  
  
कोटराक्षी पद्मनेत्रा मृगनेत्रा मृगाक्षिका ।  
चट्टला चञ्चला चाना चपला चपलप्रिया ॥  
  
चपलाङ्गी चपला च कर्मपाशाकहाकृमि ।  
कृपावती तथा कृपा इन्द्राक्षी हरवल्लभा ॥  
  
नारायणी विश्वमाता भवानी पापनाशिनी ।  
चामुण्डा उग्रचण्डा च महाचण्डा उमा उषा ॥  
  
प्रज्ञाज्ञाना महाज्ञानाज्ञानज्ञाज्ञाननाशिनी ।  
ज्ञानदा ज्ञानवृद्धा च षड्वर्गबीजरूपिणी ॥  
  
अनुरूपा वृहद्रूपा स्वरूपा रूपवर्जिता ।  
विरूपा च स्वरूपा च सत्यधर्मपरायणा ॥  
  
सन्ध्या सन्ध्या सुशीला च सत्यधर्मस्वरूपिणी ।  
शालग्रामशिला सौम्या शालग्रामनिवासिनी ॥  
  
शालासभा सकला च सुस्तनी स्तनरूपिणी ।  
विगता विगतप्राणा कामधेनुः कलासमा ॥  
  
विसमा च विसङ्गा च सुसङ्गा सङ्गरूपिणी ।  
सृष्टिस्थितिक्षयकरी वाराही विरलातनुः ॥  
  
नारसिंही रमा रामा वामदेवप्रिया तनुः ।  
कामकण्ठी कम्बुकण्ठी सुग्रीवा ग्रीवरूपिणी ॥  
  
कबन्धा कबन्धा कृत्व्या सर्वकृत्या विनाशिनी ।  
राधिका सत्यभामा च बालिका बालरूपिणी ॥  
  
सुवहा च सुरङ्गा च विवाहूर्वाहूरुपिणी ।  
दीर्घवाहूस्तथा खर्वा खर्वदेहा विनावती ॥  
  
दन्तुरा सुदतीभीक्षा युगदन्ता युगावती ।  
सुदन्ता च विदन्ता च अतिदन्ता महामती ॥  
  
एकदन्ता एकदंष्ट्रा घोरदंष्टा रविशशी ।  
सूर्यात्मिका सूर्यपत्नी सूर्यमण्डलसंस्थिता ॥  
  
गगणाविरणावेला विपन्ना विसमागतिः ।  
सूर्यः सूर्यकला सौरिर्द्वादशात्मा दिवाकरः ॥  
  
भानुः सुभानुः स्वर्भानुर्भानुरूपा भरीदुति ।  
तपनी तापिनी धूम्रा मरीचिर्ज्वालिनी रुचिः ॥  
  
सुनन्दा भोगदा विश्वबोधिनी धारिणी क्षमा ।  
पूर्णा पूर्णामृता चन्द्रा अर्द्धचन्द्रातिचन्द्रिका ॥  
  
चन्द्रमण्डलसंस्था च सदाचन्द्रावती प्रिया ।  
चन्द्रात्मिका चन्द्रकान्तिर्ज्योत्स्ना श्री प्रीतिरङ्गदा ॥  
  
पूर्णा पुर्णामृता तोया तुष्टिः पुष्टिः रतिधृतिः ।  
शशिनी चन्द्रिका कान्तिः सर्वर्कान्ता निवासिनी ॥  
  
चन्द्रमण्डलमध्यस्था कामदा सुरसम्भवा ।  
आत्मा बुद्धिर्महाबुद्धिः सर्वबुद्धिः सुबुद्धिधृक् ॥  
  
सर्वात्मा सर्वमाता च सर्वाचारवती सती ।  
सत्यधर्मस्वरूपा च सभासङ्क्षोभकारिणी ॥  
  
अविद्याविधिरूपा च ज्ञानमायाचलाकृती ।  
आत्मबुद्धिरहङ्कारामनस्तत्वा चिताचिति ॥  
  
चिन्ताचिन्त्यप्रमेया च सरतत्त्वप्रतिष्ठिता ।  
बीजरूपा जीवरूपा सर्वबीजशरीरिणी ॥  
  
विरिणी रेणुका कुम्भा सुकुम्भा च शुभामति ।  
कृशाङ्गी कुलीशाङ्गी च वज्राङ्गी वज्रसम्भवा ॥  
  
वृक्षशोभा सुशोभा च विशोभा विशभप्रभा ।  
पाण्डवा धूम्रवर्णा च रक्तवर्णा रतिः स्मृतिः ॥  
  
शुक्लवर्णा च शुक्ल्यङ्गी शुक्ला च शुक्लवर्णिका ।  
सिताङ्गी च सुतीक्ष्ना च नानावर्णा विवर्णिका ॥  
  
विगता विगतप्राणा विरूपा रूपवर्जिता ।  
सिन्दुराञ्चितसिमन्ता सूशीला दीर्घनेत्रिका ॥  
  
मुक्तारञ्जितनासा च सुनासा गिरिका तथा ।  
(प्। ३५ब्) क?णती च गतीरा च नाभिमूलनिवासिनी ।  
  
षट्चक्रभेदनकरी परमामृतशोभना ।  
सुसुम्नेडायोगवती पिङ्गलाक्षी च वैखरी ॥  
  
गान्धारी हस्तिजिह्वा च हस्तिनी च विलोलिका ।  
अनन्तनाडीसम्भूता सुनाडी नलिनी नटी ॥  
  
गर्भाशाया गर्भरूपा सुगर्भा गर्भमोचनी ।  
प्राणापानसमाना च उदानव्यानरूपिणी ॥  
  
कुण्डली च कुलीना च चञ्चला च विशोधिका ।  
शोधिका सुन्दरी सैत्या शोधिका बिन्दुरूपिणी ॥  
  
परात्मात्स विश्वासासाम्समाशशिनी शशि ।  
कुलकुण्डा कुहरिणी कुमतिः सुमतिः शिशुः ॥  
  
डाकिनी हाकिनी चैव राकिनी लाकिनी तथा ।  
शाकिनी काकिनी चैव षट्चक्रक्रमदेवता ॥  
  
वशिनी योगिनीरूपा योनिदेशनिवासिनी ।  
योनिप्रिया योनिरुचिः सुयोनिः क्षुद्रयोनिका ॥  
  
शोणरूपा महारूपा वलिनी योनिसम्भवा ।  
योनिप्रिया योनिरता योन्यन्तरनिवासिनी ॥  
  
योन्यामतिर्योनिसुता सद्ययोनिप्रियङ्करी ।  
लिङ्गा लिङ्गप्रिया लिङ्गा लिङ्गस्था लिङ्गसुन्दरी ॥  
  
लिङ्गागतिर्महामुद्रा लिङ्गरूपा सदागतिः ।  
लिङ्गदेशनिवासी च लिङ्गिनी लिङ्गरुपिणी ॥  
  
लिङ्गमाला कण्ठदेशा भगमालाविभूषिता ।  
लिङ्गस्वरूपिणीप्रेताः शिवलिङ्गाभिधायिनी ॥  
  
महायोनिर्महद्योनिर्योनिजा योनिरूपिणी ।  
कुमारी बालिका बाला कुमारी पूजकप्रिया ॥  
  
कुमारीरूपिणी कुन्ती कुलजा कुलरूपिणी ।  
कुलस्था कुलरूपा च कुलवंशा कुलावती ॥  
  
कुमाराङ्गी कुमारी च रोहिणी रेवती रमा ।  
गौरी च रोहिणी रम्या रजता च रजस्वला ॥  
  
युवती प्रौढिका प्रौढा महाप्रौढा विलाशिनी ।  
कामिनीः कामदाः कान्ताः कामाज्ञाः कामभाविनी ॥  
  
कामाः काली कुलाक्लेशा सर्वक्लेशविनाशिनी ।  
रतिदा च रतिप्रीतिः सुरतासुरदा शुभा ॥  
  
कन्या धन्या तथा मान्या विमानी मानदावती ।  
स्थूला दीर्घा महादीर्घा दीर्घनेत्रा सुलक्षणा ॥  
  
बहूला च विपन्ना च सुगन्धा प्रमदा गतिः ।  
नानारूपवती सत्या युवती यमुना सदा ॥  
  
यशोदा गती यज्ञा यादवी वनवासिनी ।  
वनमालिनी विपख्या च विशेषाख्या रतिप्रिया ॥  
  
नानागुणवती यज्ञा ज्ञाना ह्यज्ञाननाशिनी ।  
धीर्धृतिरसलोमा च लोमसी च सुलोमसा ॥  
  
नानारूपवती रम्या रूपहा रूपदायिनी ।  
रूपणी च विपन्ना च सम्पन्ना च महाहृतिः ॥  
  
चन्द्रानना च विज्ञेया आद्या त्रिभुवनेश्वरी ।  
दुरिता कुलपुज्या च मातङ्गी कुलसुन्दरी ॥  
  
दीर्घजङ्घा काकजङ्घा सुपदापदरूपिणी ।  
पादपद्मा महापद्मा पद्मानन्दा प्रियाशुभा ॥  
  
सर्वाङ्गसुन्दरी नित्या तथा त्रिपुरसुन्दरी ।  
आर्या द्वैपायनी कृष्णा विरूपा च विपाचिका ॥  
  
षड्गर्भा च नहागर्ता प्रेमप्रीता रमावती ।  
सुशीला पुण्यशीला च शाम्भवी च विमानिता ॥  
  
(प्। ३६) प्रभावती विमाना च चण्डघण्टा महामतिः ।  
पिङ्गलाक्षी च इन्द्राक्षी उमा शाकम्भरीति च ॥  
  
अपर्णा निश्चला लोला सर्वनित्या नगात्मजा ।  
कैरातीरोक्षसी घोरा उग्रतारा सरस्वती ॥  
  
महोग्रा च सुमध्या च एका एकजटा मना ।  
मन्त्रविद्या महाविद्या महामन्त्रा महामहा ॥  
  
देवता देवमाता च महामाता महामतिः ।  
चित्रलेखा सुलेखा च लेखा च प्रियदायिनी ॥  
  
कालिका कालमाता च महाकाला कलाकृती ।  
श्मशानवासिनी प्रेता प्रेतस्थाननिवासिनी ॥  
  
प्रेतानना गणक्रीडा प्रेतवाहनवाहना ।  
नागयज्ञोपवीताङ्गी नागिनी नागवल्लभा ॥  
  
मुण्डमालाधरा देवी पञ्चमुद्राविभूषिता ।  
नागपाशधरा कृष्णा रक्तारुधिरलोमिका ॥  
  
धूमार्चिः शवरीचन्द्रा शवस्था शववाहिनी ।  
अस्थिमालाधरा आस्था अनास्था वेदनिन्दका ॥  
  
वेदमाता वेदशिखा विशाखा शिखिवर्तिनी ।  
नानावाणधरा देवी चर्मचापप्रबोधिनी ॥  
  
पाशमुद्गरकुन्ती च नानास्त्रधारिणी सुरा ।  
वीरासना वीरपाना मांसपाना सदा तथा ॥  
  
मद्यपाना मांसरुचिर्मुदाशीर्मुदनामदा ।  
तोतला तुलसी तुण्डा तुण्डाक्षरनिवासिनी ॥  
  
आधाररूपिणी ध्येया मूलाधारनिवासिनी ।  
नानातेजस्विनी क्लिन्ना रूद्रग्रस्ता प्रणीपृथुः ॥  
  
पृथिवी द्वीपिका ज्येष्ठा कमला विमला कला ।  
कलाख्या कालमान्या च सर्वकालविलासिनी ॥  
  
महाकाला कालरूपा परमाख्यादिरूपिणी ।  
पावनीवदना वेदा सर्वविद्या विसालिनी ॥  
  
अम्लानवसना वासा पट्टवस्त्रपिधायिनी ।   
मानालङ्कारसंयुक्ता नानास्त्रधारिणी शुभा ॥  
  
सर्वाणी सर्वसन्ध्या च त्रिसन्ध्या कालरूपिणी ।  
महानिशा तथानित्या सर्वसैन्यविनाशिनी ॥  
  
धनिष्ठा धनदा धन्या धनधान्यविवर्द्धिनी ।  
सेनानी सैनिका सेना सर्ववाहनवाहना ॥  
  
तोषिणी पोषिणी पोषा सपुषा लम्बुधा तथा ।  
कोषिणी कुशिनी कोषामुवलास्त्रा तिलोत्तमा ॥  
  
नरनारायणी गौरी कामदेवी वनस्पतिः ।  
वदनावासिनी वश्या वेश्यावेशविलासिनी ॥  
  
कुलटा सत्यलोकेशा नानालोकनिवासिनी ।  
गन्धर्वा च तीर्थपतिर्महातीर्थवनस्पतिः ॥  
  
अम्बा अम्बालिका चाम्बा अम्बिकाद्रू?दिनी महत् ।  
पुरुषाङ्गी पुरुषी च स्त्रीस्वरूपा तथा पुमान् ॥  
  
सर्वशास्त्रमयी देवी सर्वमन्त्रमयी शिवा ।  
नानाविद्या च मन्त्रा च नानास्त्रधारिणीवरा ॥  
  
नदीसिन्धु सर्वमयी सर्वतीर्थमयीमना ।  
गङ्गा गीता च गायत्री सावित्री नरकान्तका ॥  
  
रेवती रोहिणी चेता चिन्तासर्वविनाशिनी ।  
सप्तविंशति ऋङ्गाणि काश्यपि कश्यपप्रिया ॥  
  
मृत्स्ना सुला च माला च सर्वमाला महत् प्रभा ।  
प्रेतदेहकरा ज्येष्ठीवाला रौद्री च भ्रामरी ॥  
  
डामरी डमरूपा च वसुधान्तः प्रकाशिनी ।  
(प्। ३६ब्) उर्वी गुर्वी गुरुज्ञेया गुरुरूपा महामतिः ॥  
  
अतसी च सती गङ्गा सर्वश्वेता प्रियम्बदा ।  
फु?ल्लनीटि विटित्वा च कैकटी शङ्कटी तथा ॥  
  
छेदनी क्षेपणि क्षेपा सर्वसिद्धेषु संस्थिता ।  
ज्योतिर्ब्रह्ममयी देवी सर्वज्योतिःषु दीपिका ॥  
  
विदीप्ता अतिदीप्ता च सुदीप्ता मुद्रिका तथा ।  
महाधूद्रा वृहद्योनीः सर्वयोनिषु संस्थिता ॥  
  
योनिप्रिया योनिरुचिर्योनिक्रीडा सदागतिः ।  
विरिणी मञ्जरी पाला विपदो कृपणाकृतिः ॥  
  
सरयुसरस्वतीफल्गुः कैङ्किला सा महानदी ।  
वङ्क्षुमुद्रा तथा सीता अलका नन्दनावनी ॥  
  
हरिद्वारावती तीर्था मथुरा द्वारका तथा ।  
अवन्ती अङ्गदा पम्पा विचित्रा विभ्रमा तथा ॥  
  
स्वप्नावती हंसमुखी लोपामुद्रा सुभद्रिका ।  
श्वेतारुणा च भेरुण्डा उत्तरा कुलसुन्दरी ॥  
  
भैरवी विपुलादेहा रिपुदेहेषु संस्थिता ।  
पार्वती मानदा नित्या अविद्या विकला तथा ॥  
  
हंसाख्या च वलाका च काकस्याविकटानना ।  
पुभ्रता पुष्पहास्या च सुपुष्पा पुष्पहासिनी ॥  
  
विलोलिका विभ्रमा च सर्वाश्रमनिवासिनी ।  
असच्च सदसच्चेव सर्वविश्वक्षयङ्करी ॥  
  
शकुन्तला देवयानी पुत्रिका अप्सरा तथा ।  
गोपालिका नदीवेन्धा विकटाकटपुतना ॥  
  
त्रिपुरा भैरवी देवी पञ्चमी तिथिरूपिणी ।  
सर्वपर्वतवासी च श्मशानालयवासिनी ॥  
  
सर्ववेदमयी स्वर्गास्वर्गद्वारनिवासिनी ।  
अष्टमी नवमी चैव कुहूः शुक्ला चतुर्दशी ॥  
  
षष्ठी च पौर्णमासी च योगासि करणानि च ।  
सर्वत्तु प्रलयाकल्पा सुकल्पाक्षयकारिणी ॥  
  
सर्वकन्या सर्वमाता सर्वसत्या सती शिशुः ।  
कुन्ती च कुशला क्रीडा शम्भुदर्पविनाशिनी ॥  
  
निशुम्भशुम्भहन्त्री च रक्तबीजविनाशिनी ।  
हालाहलप्रियकरी कालीका दुर्गनाशिनी ॥  
  
नारी नगरवासी च सर्वद्वारस्थितालया ।  
गणरूपा गया गोत्री प्रेता गोपालरूपिणी ॥  
  
अरुणाक्षी चन्द्रमुखी सर्वनाम्नी सरस्वती ।  
श्रुतिश्च स्मृतिरूपा च कार्यशास्त्रविनोदिनी ॥  
  
मधुकैटभहन्त्री च दुर्गासूरविनास्शिनी ।  
चण्डमुण्डक्षयकरी शिवदुती शिवप्रिया ॥  
  
त्रैलोक्यपावनी नन्दा मन्दभागा ह्यूपद्रूता ।  
अल्लायुषी क्षीणपुष्टा परप्रीतिविवर्द्धिनी ॥  
  
सुप्रीता श्लोकिनीश्लोका चाण्डाली वायसी तथा ।  
सर्वासुरक्षयकरी कालीकोण निवासिनी ॥  
  
माकरी च तथा भौमी होरानटका निर्झरा ।  
कुलघ्ना यावती कोला निकोला त्रासरूपिणी ॥  
  
कृतान्तत्रासिनी भीमा सावित्री मुक्तिदायिनी ।  
माता च स्कन्दमाता च जियमाता जिनेश्वरी ॥  
  
अजिना कुत्तिवसना व्याघ्रकीर्तिपिधायिनी ।  
त्रिशक्तिः शक्तिरूपा च डाकिनी वर्णिनी तथा ॥  
  
दंष्ट्राभीमा पिङ्गलाक्षी कंशिनी औदरी तथा ।  
ॐकारी वर्णमाता च क्षेमङ्करी स्वरूपिणी ॥  
  
प्राणशीला सुशीला च सुरक्ता रक्तवाहिनी ।  
(प्। ३७) चेलिनी सिंहसंस्था च व्याघ्रस्था जगवाहिनी ॥  
  
पारिजातहरा मर्त्यसत्यलोकनिवासिनी ।  
सुरभी वामनी चैव निन्दका नन्दिनीति च ॥  
  
लक्ष्मीश्च सत्यभामा च हिडम्बा वकरूपिणी ।  
ज्वरमाता ज्वरी ज्वाला ज्वालिनी ज्वलदा ज्वला ॥  
  
त्रिशिरा त्रिपथा तिस्रः कर्माङ्गवासिनी क्रिया ।  
मन्दा मन्दमती भोगवती पातालगामिनी ॥  
  
गगणाश्वा गणाश्वा च आश्वाम्बा सुकुलीमहि ।  
कुमदा भक्तिसंयुक्ता भक्तिरम्या सनातनी ॥  
  
निष्कामा च सकामा च सर्वकामाङ्गवासिनी ।  
कामाङ्गनाशिनी क्लिन्ना मनोभुः पुष्टिवर्द्धिनी ॥  
  
औषढी वैद्यमाता च सर्वमृत्युविनाशिनी ।  
उक्तानुक्ता च यत् किञ्चित् स्थावराणि चराणि च ॥  
  
तत्र नित्यस्थिता देवी छिन्नमस्ता शिवप्रिया ।  
इति सहस्रनामेदं शिवायाः शिवभाषितम् ॥  
  
यः पठेत् प्रातरुश्याय प्रात्रःकाले निशामुखे ।  
अर्द्धरात्रौ तथा रात्रौ पूजाकाले महेश्वरी ॥  
  
श्मशाने प्रान्तरे दुर्गे घोरे निगडवन्धने ।  
नौकायां गिरिदुर्गे च शङ्कटे प्राणसंशये ॥  
  
यत्र तत्र भये प्राप्ते विषवह्निभयादिषु ।  
रवौ सिंहे च सम्प्राप्ते योऽर्चयेत् परमेश्वरीम् ॥  
  
पठित्वा पाठयित्वा च सर्वान् दुष्टान् विनाशयेत् ।  
न पश्यन्ति च ते सर्वे साधकं सर्वकालतः ॥  
  
पठित्वा कवचं देवि स्तवमेनं विधानतः ।  
यत्र तत्र गतो वापि जयन्तस्य करे स्थितः ॥  
  
केतौ वा दुन्दुभौ वापि स्वर्गस्थाने विशेत् सदा ।  
विजिते पार्थिवान् सर्वान् गृहमायातिसंहरेत् ॥  
  
भौमावास्यां निशाभागे चतुष्पथगतो नरः ।  
श्मशाने प्रान्तरे गत्वा दग्धमीनसमन्वितम् ॥  
  
पायसान्नं वलिं दत्वा कुबेर इव मानवः ।  
चितायां भौमवारे च यो जपेत् साधकोत्तमः ॥  
  
पठित्वा कवचं तत्र पठेन्नाम सहस्रकम् ।  
सोऽदर्"गनो भवत्याशु षण्मासाभ्यासयोगतः ॥  
  
जपेन्मन्त्रं महादेवि चण्डदेव्या विधानतः ।  
गजाष्टकायुतं ज्ञात्वा वाणीवत् सत् कविर्भवेत् ॥  
  
समिषान्नं वलिं दत्वा शून्यारामे तथा गृहे ।  
जपित्वा च पठित्वा च भवेद्वागीश्वरः परः ॥  
  
रजस्वला भगं दृष्ट्वा जपेच्च साधकः स्वयम् ।  
षट् सहस्रं जपित्वा च भवेद्भूमिपुरन्दरः ॥  
  
स्वशुक्रैः शोणितैश्चैव पठित्वा कवचं सुधीः ।  
वलिं दत्वा जपेन्मन्त्रं स भवेत् सम्पदां पदः ॥  
  
परयोनौ जपेन्मन्त्रं स भवेत् सम्पदां पदः ।  
दग्धमीनं कुक्कुटाण्डं मुषिकं महिषं नरम् ॥  
  
मधुमांसं पिष्टकान्नं वलिं दद्यान्निशामुखे ।  
यत्र तत्र यथा स्थाने स्वयं नृत्यपरायणः ॥  
  
दिगम्बरो मुक्तकेशः स भवेत् सम्पदां पदः ।  
परयौनौ जपेन्मन्त्रं सर्वकालेषु सर्वदा ॥  
  
धर्मार्थकाममोक्षार्थी चतुर्वर्गं लभेन्नरः ।  
(प्। ३७) मद्यमांसं बलिं दत्वा निशायां साधकैः सह ॥  
  
जपित्वा च महाविद्यां सुन्दरीं भवसुन्दरीम् ।  
योनिक्षालनतोयेन तर्पयेत् चण्डिकां सुधीः ॥  
  
षट् सहस्र प्रमाणेन भवेत् तस्य वसेज्जगत् ।  
परिचिन्त्तं विचिन्त्याथ जपेल्लक्ष्यमनन्यधीः ॥  
  
तानि सर्वाणि विधिना देवीं दद्याद्दिने दिने ।  
यदन्निवेदयेद्देव्यै तसांशं भक्षयेन्नरः ॥  
  
तदा भवेन्महाप्राज्ञः सर्वतत्त्वपूरस्कृतः ।  
दग्धमीनं दग्धमांसं काककुक्कुटमुषिकम् ॥  
  
निशाभागे बलिं दत्त्वा साक्षान्नारायणो भवेत् ।  
नैवेद्योच्छिष्टद्रव्येण दद्यात् साधकसत्तमः ॥  
  
अर्द्धरात्रे निशाभागे पूजयित्वा विधानतः ।  
स्तुत्वा भगवतीं नित्यां देवीं मूलस्वरूपिणीम् ॥  
  
षण्मासेन लभेत् सिद्धिं देवैरपि सुदुर्लभाम् ।  
भगलिङ्गैर्भगाख्यानैर्भगशब्दाभिधानकैः ॥  
  
भगलिङ्गामृतैर्द्दद्यात् नैवेद्यां साधकोत्तमः ।  
स भवेत् पार्वतीपुत्रः चण्डदेव्याः प्रसादतः ॥  
  
योनिक्षालनतोयेन च्छन्दकैकं क्षिपेत् सदा ।  
स्वधानेदं भगवती भगलिङ्गामृतं मम ॥  
  
स्वशक्तौ परशक्तौ वा सर्वकालं जपेत् सुधीः ।  
निशायां दिवसे वापि देव्याः प्रीतिं विवर्द्धयेत् ॥  
  
मासमात्रेण ते सिद्धिर्देवैरपि सुदुर्लभा ।  
मद्यैर्मांसैर्यजेद्देवीं छिन्नमस्तां महामतिः ॥  
  
तस्यांशं भक्षयित्वा च भवेद्भूमिपुरन्दरः ।  
मारणं द्वेषणञ्चैव वशीकरणमेव च ॥  
  
यमसूर्येन्दुवास्वादीन् स्तम्भयेत् साधकः सदा ।  
मोहनोच्चाटनञ्चैव षट् कर्माणि भवेन्नरः ॥  
  
राजा च दासवद्भावं करोति कमलानने ।  
वादी मुकोभवेद्दृष्ट्वा स एव निष्प्रभामताः ॥  
  
वक्षभूतपिशाचाद्या डाकिनो ये सुरादरः ।  
कुष्माण्डा विघ्नकर्तारः स्वयमेव यमः स्वराट् ॥  
  
न पश्यन्ति न शृणुन्ति दृष्ट्वाचारविधिप्रिये ।  
स्वर्गमर्त्ये च पाताले गन्धर्वाकु भूतला ॥  
  
निवातकवचादीनां भयं तेषां न जायते ।  
गोरोचनाकुङ्कुमेन लिखेदेतत् स्तवं सुधीः ॥  
  
स्वयम्भूकुसुमैः शुक्रैर्भूर्जपत्रे कुजे शनौ ।  
शुभयोगे सुनक्षत्रे सुतिथौ शून्यमन्दिरे ॥  
  
सद्या च विलिखेन्मन्त्रकवचं स्तवनं शुभम् ।  
तद्योनौ पूजयेद्विद्यां निशाशेषे विधानतः ॥  
  
वस्त्रालङ्कारगन्धाव्यै? स्तोषयेत् परमेश्वरीम् ।  
तथानिवेदयेद्रक्षां देवीं ध्यात्वा विधानतः ॥  
  
मस्तके वा भूजे धृत्वा सर्वसिद्धिं लभेन्नरः ।  
सिन्दुरचन्दनैर्देव्याः स्वभूषणविभूषणैः ॥  
  
कुमार्याः पूजयित्वा च स एव श्रीसदाशिवः ।  
स्वरतीं कुलटां रम्यां वालिकां मदनान्विताम् ॥  
  
पूजयित्वा जपित्वा च वशयेत् सकलं जगत् ।  
नास्ति विद्वेषणं तत्र मित्राः सर्वे सुरासुराः ॥  
  
यत्र तत्र स्थितो ग्रहः कमला तत्र तिष्ठति ।  
न माचार्यादि भयं तत्र नाधन्नो व्याधयस्ततः ॥  
  
दुर्भिक्षशमनं याति दीर्घायुर्भवति ध्रुवम् ।  
(प्। ३८) न शोकं नगवां व्याधिर्ग्रहदोषादिकञ्च यत् ॥  
  
नास्ति चौरभयं तत्र रोगशोकयुतो नरः ।  
नष्टे वा अग्निदाहादौ स्तवे यन्त्रे वरानने ॥  
  
मासोपवासं कर्तव्यं देव्याः प्रीतिं विवर्द्धयेत् ।  
पूजयित्वा विधानेन छागमेषादिभिर्गवैः ॥  
  
रुरुभिर्हरिणैर्ष्ट्रैर्गजैः क्रोडै शिवाखुभिः ।  
स्ंहैरश्वर्वयलोलैर्नारिकेलैश्च कच्छपैः ॥  
  
हूत्वा च पूजयित्वा च तुष्टा भवति चण्डिका ।  
मासि मासि सदा दद्यात् वलिं देव्यै विधानतः ॥  
  
कुम्भे कुम्भे सुरां नित्यं हूत्वा च विधिना सुधीः ।  
तोषयेत् पार्वतीं चण्डीं छिन्नमस्तां विरूपिणीम् ॥  
  
शिवावलिं निवेद्याथ तोषयेर्जगदम्बिकाम् ।  
भगशब्दं समुच्चार्य भगशब्दैस्भवेत् सदा ॥  
  
रजस्वला भगे नित्यं जपेद्विद्यां विशालधीः ।  
लक्षमेकं तदर्धं वा तदर्धं वा तदर्धकम् ॥  
  
निशायां पूजयेद्देवीं कुमारीं पर्वतत्मजाम् ।  
तदा भवति सन्तुष्टा स्कन्दमाता सरस्वती ॥  
  
कामाद्यां च जपेद्विद्यां लक्ष्याद्व्यां वा जपेत् सदा ।  
ॐकाराद्यां जपेद्विद्यां लज्जाद्या च जपेत् सदा ॥  
  
सर्वदा सर्वकालेषु लक्ष्याद्यां सर्वसिद्धिदाम् ।  
उपास्य विधिना धीमान् पूजयित्वा कुमारिकाम् ॥  
  
तद्योनौ प्रजपेद्विद्यां षट् सहस्रं दिने दिने ।  
न दोषो विद्यते तत्र ब्रह्मणो भाषितं पुरा ॥  
  
आचाराष्टकरूपेण सिद्धिरूपेण संशयः ।  
किमन्यं वहूना देवि कथितव्यमतः परम् ॥  
  
इति विश्वसारतन्त्रे प्रचण्डचण्डिकासहस्रनामस्तोत्रं समाप्तम् ॥  
  
अथातः सम्प्रवक्ष्यामि मन्त्रं त्रैलोक्यपूजितम् ।  
महाविद्या महापूर्वा ब्रह्मणा भाषिता पुरा ॥  
  
विष्णुना कथिता विद्या ब्रह्मणे नाभिपङ्कजे ।  
ब्रह्मणा कथिता विद्या नारदाय ततः परम् ॥  
  
नारदो असितायेति असितो देवलाय च ।  
देवलो गौतमायेति गौतमः कश्यपाय च ॥  
  
कश्यपेन पुरा विद्या षण्मात्रं प्रजपेत् सदा ।  
तदा भवेन्महाप्राज्ञः प्रजापतिरिवापरः ॥  
  
ततः प्रजापतिर्भूत्वा सशरीरं दिवं गतः ।  
एतस्मिन्नेव काले तु भैरवश्चिन्ततो भवेत् ॥  
  
विद्यां गृहीत्वा स ऋषिः स्वर्गन्तुमुपचक्रमे ।  
तदास्वेति महेशानि नरलोके कथं भवेत् ॥  
  
धनिनः श्रोत्रिषश्चैव सर्वे धर्मपरायणाः ।  
इति कृत्वा मतं तत्र कश्यपस्थानमागमत् ॥  
  
तत्कृत्वा कश्यपो देवा महाविद्यां षडक्षरीम् ।  
कथयामास तां विद्यां छिन्नमस्तां सुरेश्वरीम् ॥  
  
तदा भवन्ति ते लोकाश्चतुर्वर्गफल प्रदाः ।  
अथातः सम्प्रवक्ष्यामि देव्या मन्त्रं मनोहरम् ॥  
  
सुगुप्तं परमं पुण्यं सर्वसिद्धिप्रदायकम् ।  
मन्त्रोद्धारमहं वक्ष्ये शृणुष्व कमलानने ॥  
  
(प्। ३८ब्) यस्य विज्ञानमात्रेण भवेद्गङ्गाधरः स्वयम् ।  
किमन्यैः देवेशि ययद्वाञ्छितमुत्तमम् ॥  
  
तद् सर्वं लभते देवि मन्त्रज्ञानेन देशिकः ।  
शिवबीजं समुद्धृत्य रतिबिन्दुविभूषितम् ॥  
  
वह्निबीजान्वितं कुर्याद्वर्णेयं समुदाहृता ।  
इन्द्रबीजं समारूढं वर्गाद्यं परिकीर्तितम् ॥  
  
रतिबिन्दुसमायुक्तं कामबीजं समाहितं ।  
लक्ष्मीबीजन्तु पूर्वोक्तं वाग्भवं तदनन्तरम् ॥  
  
मायाबीजं तथास्त्रञ्च षड्वर्णं परिकीर्तितम् ।  
हृल्लेखा मदना लक्ष्मीर्वाग्भवं कुर्चमेव च ॥  
  
अस्त्रान्तं छिन्नमस्ताया महाविद्या प्रकीर्तिता ।  
अस्यापि सदृशी विद्या जगत्स्वपि न विद्यते ॥  
  
षड्वर्णोऽयं मनुः साक्षात् मोक्षदो नात्र संशयः ।  
जपपूजादिकं सर्वमस्याः षोडशवर्णवत् ॥  
  
देवकुटात्मिका विद्या चतुर्वर्गफलप्रदा ।  
अस्या ध्यानमहं वक्ष्ये शृणुष्व कमलानने ॥  
  
प्रीत्यालीढपदां सदैव दधतीं छिन्नं शिवः कर्तृकां दिग्वस्त्रां   
स्कन्दशोणितसुधाधारां पिबन्तीं मुदा ।  
  
सर्पावन्ध शिरोवलिस्त्रिनयनां हृद्यूत् पलानां कृताम् ।  
मद्याशक्तमनोमनो भवोपरिहृदि ध्यानाज्जवासन्निभाम् ॥  
  
दक्षे चातिसिता विचित्रगदय कुन्तं तथा खर्परम् ।  
हस्ताभ्यां दधतीं रजोगुणभवान्नाम्नापि सावर्णी ॥  
  
देव्या च्छिन्नकवन्धतः पतदसृग्धारां पिबन्तीं मुदा ।  
नागाबन्द्धशिरोवलिर्मनुविदा ध्येया तथा सा सुरैः? वामे कृष्णतनुं   
तथैव दधतीं खड्गं तथा खर्परम् ।  
  
प्रत्यालीढपदां कवन्धविगलद्रक्तं पिवन्ती मुदा ।  
शेषाया प्रलये समस्तभूवनं भोक्तुक्षमी तामसी ॥  
  
शक्तिः सैव पदा परा भगवती नाम्नापि सा डाकिनी ।  
एवं सञ्चिन्त्य तां देवीं पूर्ववत् प्रजपेत् सदा ॥  
  
आचारात् पूर्ववत् कुर्यात् अथवा कालिकासमम् ।  
ऋषिन्यासादिकं कृत्वा भूतशुद्धिं विधाय च ॥  
  
अथ वक्ष्ये महेशानि स्तवराजं शुभावहम् ।  
शृणुष्व परया भक्त्या सर्वकामफलप्रदा ॥  
  
थेलत्कुण्डलमण्डलयुगस्फारभ्य   
वक्त्राम्बुजस्कुर्ज्यानीरजलोचनैस्त्रिजगतीव्यक्तं त्रिलोकीगता ।  
प्रोद्गण्डप्रकटाट्टहासपट्टभिर्दंष्ट्राङ्कुरौ   
प्रोल्लसन्नालाकुञ्चितकेशपिङ्गलजटाजुटटेस्तुभ्यं नमः ॥  
  
वैषाघ्राजिनरञ्जितसज्यादानेरन्यै प्रलयघोरे खर्वानिर्वचनीय   
नीलशुभगे मुण्डावलिमण्डिते ।  
  
कर्तृं कन्दरुचिं विचित्ररुचित्रा भालं दधाने पदे मातर्भक्तजनानुकल्पनि   
महामाये तुभ्यं नमः ।  
  
इश्यं मे सुरवृन्दवन्दितपदद्वन्द्वारविन्दप्रभाम् ।  
देवीमिष्टफलार्थसाधनकरीं ज्ञानप्रदामिश्वरीम् ॥  
  
ध्यायन्ति स्तुतितिस्तुवन्ति? सततं प्रायेण तेषां मुखाद्वाचा   
निर्मलगद्यपद्यरुचिराङ्कीयस्त्यनं सम्पदम् ॥  
  
  
इति विश्वसारतन्त्रेषडक्षरी स्तवराजः समाप्तः ॥  
  
  
(प्। ३९) श्रीपार्वत्युवाच ॥  
  
देवदेव महादेव सर्वविद्याविशारद ।  
कपालखट्ट्वाङ्गधर सर्वमन्त्रपुरङ्कृतः ॥  
  
षडक्षरस्य कवचं कथयामास तत्वतः ।  
  
श्री ईश्वर उवाच ॥  
  
देव देवा महादेवः सर्वविद्या विशारदः ।  
तस्यास्तद्वचनं श्रुत्वा विहस्य जगदीश्वरः ॥  
  
षडक्षरस्य कवचं कथयामास तत्वतः ।  
  
श्री ईश्वर उवाच ॥  
  
साधु साधु महेशानि साधुलोकहितञ्च यत् ।  
कथयामि महागोप्यं कवचं सुरदुर्लभम् ॥  
  
सुगोप्यं सर्वतन्त्रेषु सर्वदेवेषु गोपितम् ।  
गोपितं सुरसङ्घैश्च विश्वसारे प्रकाशितम् ॥  
  
प्रातःकाले तथा मध्ये सायाह्ने च विशेषतः ।  
अर्द्धरात्रौ तथा रात्रौ निशाभागे विशेषतः ॥  
  
सशक्त्या प्रजपेन्मन्त्रं कवचं प्रपठेन्नरः ।  
तत्क्षणात् देवतासिद्धिर्लभते नात्र संशयः ॥  
  
ध्यात्वा देवीं पठेदेतत् कवचं सुरपूजितम् ।  
ॐकारं पूर्वमुच्चार्य मन्त्री मन्त्रस्य सिद्धये ॥  
  
नार्चनं पूजनं तस्या मन्त्रमात्रं जपेन्नरः ।  
प्रपठन् कवचं नित्य भैरवेण च भाषितम् ॥  
  
हृल्लेखामूर्द्ध्नि मां पातु ह्रींस्वरूपा महेश्वरी ।  
क्लीं स्वरूपा महामाया सर्वतन्त्रसमन्विता ॥  
  
लक्ष्मीरूपा सदा पातु सर्वदेहेषु पूजिता ।  
वदने सर्वविद्याख्या वैष्णवी सिद्धिदायिनी ॥  
  
सरस्वती सदा पातु जिह्वायां शक्तिरूपिणी ।  
ऐकारबीजरूपा च कवचे हृदये इवतु ॥  
  
हुङ्कारबीजरूपा च माया रूपा महेश्वरी ।  
हस्तायाः पादयोर्नाभौ पार्श्वयोश्चक्षुषोर्नसि ॥  
  
उदरे च नितम्बे च लिङ्गे गुह्ये पदद्वये ।  
हस्तयोः पृष्ठवंशे च ककुद्यंशे नितम्बके ॥  
  
फट्कारः सर्वदा पातु अस्त्ररूपा शिवप्रिया ।  
डाकिनी वर्णिणी रक्षां करोतु मम मस्तके ॥  
  
वज्रवै रोचनी पातु सर्वाङ्गे छिन्नमस्तका ।  
ॐकारि सर्वदा पातु सर्वाङ्गेष्वङ्गदेवता ॥  
  
पिङ्गलाक्षी सदा पातु सर्वाङ्गेष्वङ्गदेवता ।  
इति वा प्रपठेद्देवि सर्वशास्त्रे स्वयं विधिः ॥  
  
खड्गरूपा सदा पातु मूर्द्ध्नि देशे सदा मम ।  
श्रीवज्रा सर्वदा पातु शिखायां मन्त्ररूपिणी ॥  
  
पाशरूपा सदा पातु सर्वाङ्गे कवचरूपिणी ।  
अङ्कुशा सर्वदा नेत्रयोः शशिसूर्ययोः ॥  
  
असुरक्षयकरी देवि सर्वाङ्गे अस्त्ररूपिणी ।  
ॐकरालः सर्वदा पातु विकरालः सदावतु ॥  
  
अतिकरालः सदा पातु महाकरालः सदावतु ।  
ॐ गणपतिः सदा पातु परमगुरुः सदावतु ॥  
  
गुरुर्वा सर्वदा पातु क्षेत्रपालः सदावतु ।  
आधारशक्तिः सदा पातु कुर्मेऽयं सदावतु ॥  
  
अनन्तः सर्वदा पातु हृत्पद्मं सर्वदावतु ।  
वर्णरूपा सदा पातु छिन्नमस्ता शिवप्रिया ॥  
  
इति कवचं दिव्यं कथितं सुरदुर्लभम् ।  
यत्र तत्र न वक्तव्यं गोपितव्यं प्रयत्नतः ॥  
  
गोपितः सर्वतन्त्रेषु विश्वसारे प्रकाशितम् ।  
प्राणान्तेऽपि न वक्तव्यं नाशिष्याय कदाचन ॥  
  
(प्। ३९ब्) शठार भक्तिहीनाय क्रूराय कवचं प्रिये ।  
न वक्तव्यं न वक्तव्यं न वक्तव्यं कथञ्चन ॥  
  
रे पुभ्रा? मित्रा शृणुष्व  शैवेनोक्ता पुरा श्रुती ।  
तस्मान्मन्त्रं यथायन्त्रं कवचञ्च विधानवित् ॥  
  
न दातव्यं न प्रकाश्यं दर्शयेन्न कदाचन ।  
मासमेकं पठेद्यस्तु कवचं सुरदुर्लभम् ॥  
  
स भवेत् सुन्दरः साक्षात् कुवेर इव चापरः ।  
मासद्वयं पठेद्यस्तु स भवेत् सम्पदां पदः ॥  
  
मासत्रयं पठेद्यस्तु स भवेन्निधिभाजनम् ।  
मासचतुर्थे सम्प्राप्ते कवीनामग्रणीर्भवेत् ॥  
  
सम्प्राप्ते पञ्चमे मासि भवेत् शैवो निरामयः ।  
षष्ठे मासे तु सम्प्राप्ते भवेद्भूमिपुरन्दरः ॥  
  
सप्तमे मासि सम्प्राप्ते त्वधनी धनवान् भवेत् ।  
अष्टमे मासि सम्प्राप्ते पुत्रप्रौत्रान्वितो भवेत् ॥  
  
नवमे मासि सम्प्राप्ते निरुग्नो भवति ध्रुवम् ।  
दशमे मासि सम्प्राप्ते सर्वविद्येश्वरो भवेत् ॥  
  
एकादशे तु सम्प्राप्ते चतुर्वर्गं लभेन्नरः ।  
  
  
इति विश्वसारतन्त्रे परदेवतायाः षडक्षर्याकवचं समाप्तम् ॥  
  
  
एवं सञ्चिन्त्य विधिना तज्जपञ्च समर्पयेत् ।  
मन्त्रेणानेन देवेशि पूजयित्वा सुरेश्वरीम् ॥  
  
गन्धपुष्पैश्च धूपैश्च गीतवाद्यपुरःसरैः ।  
पूजयित्वा महामायां सालङ्कारेण देशिकः ॥  
  
ओङ्कारं पूर्वमुच्चार्य गुह्यातिगुह्यमुच्चरेत् ।  
गोप्तीपदं समुद्धृत्य गृहाणपद पूर्वकम् ॥  
  
अस्मत् कृतं समुद्धृत्य तदा जपपदं भवेत् ।  
सिद्धिर्भवतु मे देवि त्वत् प्रसादात् त्वयि स्थिता ॥  
  
मन्तोऽयं कथितो देवि सदा जपसमर्पणे ।  
यन्त्रोसर्गात् ततः कुर्यात् मन्त्रेणानेन देशिकः ॥  
  
मूलमन्त्रं समुच्चर्य चतुर्थ्यन्तपदं वदेत् ।  
चतुर्वर्ग फलोद्देशं स्वगोत्रञ्च सुरेश्वरि ॥  
  
नमोऽनन्तञ्च ततो दद्यात् शङ्करेण च भाषितम् ।  
(लक्षमेकं जपं कुर्यात्) यथालिङ्गे तथा पादं लिङ्गसङ्ख्या कृता   
मया ।  
शालग्रामे मनौ यन्त्रे प्रतिमा चित्रकेषु च ॥  
  
पुस्तके त्रिशिखे स्वर्गे गुरुपादद्वयेषु च ।  
पूजयेत् पयया भक्त्या शङ्करेण च भाषितम् ॥  
  
लक्षमेकं जपं कुर्यात् पुरश्चरणकर्मणि ।  
महाविद्या विषये तु जपं लक्षं प्रमाणकम् ॥  
  
सर्वत्र सर्वतन्त्रेषु कथितं पद्मयोनिना ।  
मद्यैर्मांसैर्वैर्जयन्तैः शक्तुभिर्मधुमांसकैः ॥  
  
पूजयेत् परया भक्त्या देवीं दानवनाशिनीम् ।  
प्राणप्रतिष्ठां सर्वत्र कृत्वा मन्त्रं जपेत् सुधीः ॥  
  
पूजां कृत्वा विधानेन स्विकारं प्रतिपादयेत् ।  
नानात्वदामि न शृणोमि न चिन्तयामि न स्मरामि न भजमि न चाश्ररामि ।  
त्यक्त्वा त्वदीयचरणा पूजमादरेण मां त्राहि देवि कृपया मयि देहि   
सिद्धिम् ।  
  
(प्। ४०) अज्ञानाद्वा प्रमादाद्वा वैगुण्यात् साधनस्य च ।  
यन्न्युनमतिरिक्तं वा तत् सर्वं क्षत्तुमर्हसि ॥  
  
द्रव्यहीनं क्रियाहीनं श्रद्धभक्तिविवर्जितम् ।  
तत्सर्वं कृपया देवि क्षमस्व त्वं दयानिधे ॥  
  
यन्मया क्रियते कर्म षन्महत् स्वल्पमेव वा ।  
तत् सर्वञ्च जगाद्धत्रि क्षन्तव्यमयमञ्जलिः ॥  
  
तदा पुष्पाञ्जलिं दत्वा जाग्रत् स्वप्नसुषुप्तिषु ।  
तत्सर्वं भाववान् पूजाहया हत्यै नमः शिवे ॥  
  
यन्मया क्रियते कर्म षन्महत् स्वल्पमेव वा ।  
तत्सर्वञ्च जगत्धात्रि क्षन्तव्यमयमञ्जलिः ॥  
  
तदा पुष्पाञ्जलिं दत्वा अद्वैतञ्च समुच्चरेत् ॥  
  
श्री ईश्वर उवाच ॥  
  
अद्वैतभावनां वक्ष्ये शृणुष्व कमलानने ।  
यस्य विज्ञानमातेण भवेद्गङ्गाधरः स्वयम् ॥  
  
अहं स्त्री पुरुषोऽहं सदाशिवोऽहं परमप्रकृत्यहम् ।  
पवमपुरुषोऽहं नादोऽहं बिन्दुरहं कलाश्चाहम् ॥  
  
शब्दब्रह्मोऽहं क्रियायोगोऽहं ब्रह्माहं विष्णुरहं सौराऽहं   
ब्राह्माहं वैष्णवोऽहं शिवाहम् ।  
  
नानाशक्त्यहमसुरोऽहं सुरोऽहं उच्चारवहितोऽहम् ।  
विद्योहं वेदाश्चाहं वेदसाक्षिणश्चाहं वेदक्रियाहं कर्मयोगोऽहं   
धर्मकर्माहम् ।  
  
पितामहं मातामःअं पुत्रोऽहं गुरुरहं आचार्योहं आगमोऽहम् ।  
महाभागवतोऽहं श्रीभागवतोहं श्रुतिशास्त्राण्यहम् ।  
मन्त्रार्थाऽहं स्तवोऽहं कवचोऽहं अहं सहस्रनाम गायत्र्यहं   
बीजानाहं त्र्यक्षरोऽहं पञ्चाशद्वर्णमातृकाहं   
पञ्चमहाभूतान्यहं तत्वानाहं स्थुलोहं सूक्ष्मोऽहं   
कुलाचलश्चाहं प्राणायामादिषोडशपदार्थोऽहम् । ऋषिश्चाहं   
मुनयश्चाहं लक्ष्म्यहंअ श्रियोऽहं प्रियोऽहं गौर्यहं प्रेतोऽहं   
कुष्माण्डाश्चाहं लोकपालाश्चाहं ग्रहाश्चाहं दिग्गजाश्चाहं   
दशदिशोऽहं ऊर्द्धोऽहं अधोऽहं चतुर्दशभुवनान्यहम् । तत् स्थोऽहं   
तदहं सम्प्रकुर्यात् ।  
  
जपेन्मन्त्रं विधानेन सङ्ख्यां कुर्वन् विधानतः ।  
न दोषो मानसे जापे इत्याह भगवान् हरिः ॥  
  
  
इति विश्वसारतन्त्रे प्रचण्डचण्डिका विवरणे तृतीयः पटलः ॥  
  
  
  
अथातः सम्प्रवक्ष्यामि पुण्यां वै दक्षिणाविधिम् ।  
सर्वसिद्धि प्रदं साक्षात् महापातकनाशनम् ॥  
  
देवैर्देवत्वविषये सिद्धेः सिद्धत्वसिद्धये ।  
राक्षसैः पन्नगैर्देवि मनुष्यैश्च मुमुक्षुभिः ॥  
  
श्मशाने च शून्यागारे चतुष्पथे ।  
शवोपरि चितास्थो वा शय्यास्थो मैथुने रतः ॥  
  
परयोनौ योनियन्ते पूजयेत् परदेवताम् ।  
योनिकुण्डे रक्तपुष्पैर्विल्वैः गुरुसमन्वितैः ॥  
  
ऋतुकालोद्भवैः पुष्पैर्जवाजावकसं युतैः ।  
  
(प्। ४०ब्) कुक्कुटैर्महिषैर्मत्स्यैर्मार्जारैर्नकुलैस्तथा ।  
मृगैर्मेषैः काकशूकैर्मद्यैर्मधुरपायसैः ॥  
  
नरास्थैर्नरमांसैश्च महाशङ्घैर्विशेषतः ।  
नारास्थैर्मालिकां कृत्वा महादेवीं जपेत् सदा ॥  
  
मणिपाषाणधातुनां मालाकार्या विचक्षणैः ।  
दिवसे वैष्णवाचारो विष्णुवेशे च संस्थितः ॥  
  
धर्मशास्त्रप्रसङ्गेन श्रीभागवतगायने ।  
हविष्यान्नं दिवा कुर्यात् साधकः सफलाप्तये ॥  
  
किन्तु रात्रौ प्रकुर्वीत सामिधान्नं शिवप्रिया ।  
दन्ताख्यां मालिकां कृत्वा सदा मन्त्रं जपेत् सुधीः ॥  
  
लतागृहे जपेन्मन्त्रं साधकः सुसमाहितः ।  
पूजा स्थाने विनिक्षिप्य नरमुण्डं तदुर्द्धके ॥  
  
कमलासनमासाद्य पूजयेत् परदेवताम् ।  
षट्सहस्र प्रमाणेन प्रत्यहं किं न सिध्यति ॥  
  
अशुचौ वा शुचिर्वापि यथस्थाने च देशिकः ।  
प्रजपेत् परया भक्त्या सर्वतन्त्रसमन्विता ॥  
  
धर्मार्थकाममिक्षार्थी सततं प्रजपेन्मनुम् ।  
भक्ष्याभक्ष्यविचारं हि न कर्तव्यं सदाबुधैः ॥  
  
न च ब्रात्यं तथा हिंसा न मिथ्याभाषणं क्वचित् ।  
सर्वत्र सर्वभावेषु यजेत् कालिं महामतिः ॥  
  
करालवदनां घोरां मुक्तकेशीञ्चतुर्भुजाम् ।  
चामुण्डां दक्षिणां दिव्यां मुण्डमालाविभूषिताम् ॥  
  
सदाश्छिन्नशिरः खड्गवामाधोर्द्धकराम्बुजाम् ।  
अभयं वरदञ्चैव दक्षिणोर्द्ध्वोधपाणिकाम् ॥  
  
महामेघ प्रभां श्यामां मुण्डमाला विभूषिताम् ।  
दिगम्बरीं महाभीमां प्रत्यालीढपदे स्थिताम् ॥  
  
कण्ठावशक्तमुण्डालिगलद्रूधिरचर्चिताम् ।  
कर्णावतंशतां नीतशवयुग्मभयानकाम् ॥  
  
घोरदंस्ट्रां करालस्यां पीनोन्नतगयोधराम् ।  
शवानां करसङ्घातैः कृतकाञ्चीं हसन्मूखीम् ॥  
  
सृक्कद्वयगलद्रक्तधारा विक्षूरिभाननाम् ।  
अकालजलदश्यामां श्मशानालयवासिनीम् ॥  
  
शिवाभिर्घोरावाभिश्चतुर्दिक्षुसमन्विताम् ।  
शवरूपमहादेवहृदयोपरि संस्थिताम् ॥  
  
स्वयोनिं शिवलिङ्गे तु निक्षिपत्तिं मुहूर्मुहूः ।  
एवं ध्यात्वा महाकालीं चतुर्वर्गफलप्रदाम् ॥  
  
मद्यैर्मांसैर्स्तथा शुक्रैर्गोमांसैः पूजयेत् सदा ।  
अमाद्यै पूजयेद्देवीं भवानीं भवमोचिनीम् ॥  
  
सर्वकाले सदा देवीं ध्यत्वा च विधिना सुधीः ।  
स्वशक्त्य प्रजपेन्मन्त्रं न शक्त्या च कथञ्चन ॥  
  
अविकारेण मनसा ध्यात्वा देवीं सनातनीम् ।  
प्रजपेत् परया भक्त्या सर्वकाले च सर्वदा ॥  
  
त्रिसन्ध्ये च जपेद्विद्यां श्मशाने च विशेषतः ।  
सहस्रप्रमाणेन प्रत्यहं किं न सिध्यति ॥  
  
नात्र सिद्धाद्यपेक्षा च न च मित्रादिदुषणम् ।  
न वित्तव्ययवाहूल्यं न च व्यत्यं कथञ्चन ॥  
  
मत्स्यैर्मद्यैः पुरश्चर्यां सर्वदा कारयेद्बुधः ।  
तस्यां सम्भक्षयेद्धीमान् शिष्याय प्रणतात्मने ॥  
  
न भक्षयेच्च तस्यांशं देवता जायतेऽचिवात् ।  
(प्। ४१) यत्र मां चिन्तयेद्देवीं सर्वकामसमृद्धये ॥  
  
तस्य हस्ते सदैवास्ति अणिमादिर्न संशयः ।  
गद्यपद्यमयीं वाणीं सभायां तस्य जायते ॥  
  
तस्य दर्शनमात्रेण वादिनो निष्प्रभा भवेत् ।  
राजा च दासभावत्वं भजते चापरेण किम् ॥  
  
वह्नेः *?तां जलस्तस्भं गतिस्तस्तं विवस्वतः ।  
दिवारात्रिव्यत्ययञ्च वशीकरणमेव च ॥  
  
सर्वेषां वल्लभो याति यशः कीर्तिविवर्द्धनः ।  
अन्तेऽभवन्महादेव्या गणत्वं नात्र संशयः ॥  
  
देव्यानन्दे सदानन्दः स एव कालिका तनुः ।  
निन्दाद्रव्येषु नैवेद्यं त्रिसन्ध्ये च निवेदयेत् ॥  
  
नित्यं यो निन्दयेद्भूत्वा द्रव्याणि मनसापि वा ।  
योगिन्यः पाशहस्तेन तं वध्नाति यदृच्छया ॥  
  
लौहद्गमुरयोगेन चुर्णयन् मस्तकं ततः ।  
मांसास्थिमज्जाचर्वण्यो योभिन्यः शुभलक्षणाः ॥  
  
पूजां कृत्वा तु देव्याः स भगगीतिं विनिर्दिशेत् ।  
लिङ्गगीतिं विशेषेण महेशानि विनिर्दिशेत् ॥  
  
आनीय योषितं दिव्यां विवस्त्रां नृत्यमारभेत् ।  
शून्यागारे तया सार्द्धं स्वयं नृत्यपरायणः ॥  
  
शुक्रशोनितयोगाभ्यां पूजयेत् परदेवताम् ।  
षण्मासेन लभेत् सिद्धिं देवैरपि सुदुर्लभाम् ॥  
  
तन्मासे तस्य सिद्धिः स्यान्महाकालेन भाषितम् ।  
  
  
श्रीपार्वत्युवाच ॥  
  
काली विद्या महाविद्या सर्वविद्यासु चोत्तमा ।  
कथयामास तत्त्वञ्च तत्त्वार्थेन विशेषतः ॥  
  
काली विद्या महाविद्या सुचिता न प्रकाशयेत् ।  
तस्यास्तद्वचनं श्रुत्वा प्रजहास महेश्वरः ॥  
  
विहस्य कथयामास अश्रुशष्यादिकञ्चरेत् ।  
  
श्री ईश्वर उवाच ।  
  
साधु पृठं महादेवि साधुलोकहितञ्च यत् ।  
तत्सर्वं कथयामाद्य तत्त्वा*?न विधानतः ॥  
  
यस्यां सर्वं समुत्पन्नं यस्यामद्यापि तिष्ठति ।  
सृष्टिसंहारकाले च लयमेष्यति यत्तनौ ॥  
  
पञ्चभूतमयी विद्या सर्वतन्द्रमयी शिवा ।  
दिवारात्रिमयी विद्या सर्वतन्त्रमयी शिवा ॥  
  
मातृकावर्णभेदेभ्यः कालीमन्त्राः प्रजज्ञिरे ।  
प्राणायाम्प्रभावेण मन्त्रसिद्धिं लभेन्नरः ॥  
  
भैरवस्तु ऋषिश्चास्यो अनुष्टूप्छन्द एव च ।  
कालिका देवता प्रोक्ता स्वाहाशक्तिसमन्विता ॥  
  
त्वदीयांशं समुद्धृत्य पुरा काली महातनुः ।  
निशुम्भशुम्भमथने सहृतं तनुसञ्ज्ञितः ॥  
  
यथा ते क्रोधसम्भूता तदा काली विनिःसृता ।  
पुराक्रोधातुरवपुः कृष्णवर्णं महेश्वरि ॥  
  
तस्माच्च कालीसम्भुता भवशत्रुविनाशिनी ।  
मन्त्रोद्धारमहं वक्षो भैरवेण च भावितम् ॥  
  
वर्गाद्यं वह्निसंयुक्तं रतिबिन्दुविभूषितम् ।  
त्रिगुणञ्च ततः कुर्चद्वयं मायाद्वयं ततः ॥  
  
दक्षिणे कालिके चेति पूर्ववच्च तथैव च ।  
ठद्वयेन समामुक्ता महाविद्या महेश्वरि ॥  
  
नातः परतरा विद्या नातः परतरा श्रुतिः ।  
(प्। ४१ब्) नातः परतरा सिद्धिः कथिता पद्मयोनिना ॥  
  
कादिवर्णानि प्रकृतयः हादिवर्णादिव्?इकृतयः ।  
कूर्चद्वयं प्रकृतिर्लज्जाद्वयं विकृतिसम्बोधनपदम् ॥  
  
कीलकं पुनरतिकादिवर्णानि प्रकृतयः ।  
हादिवर्णानि विकृतयः कूर्चद्वयं प्रकृतिविकृतिवह्निजाया शक्तिरूपा प्रकृति   
मत्र मां जा *? न्ति सर्वेषां वल्लभां भवन्तीति ।  
  
संवारं तरति च मृत्युं जयति । स पा *? नं तरति । स सर्वहत्यां तरति ।   
  
स च महापातकान्यु पपातकानि तरन्ति ।  
नाशिष्याय नातिंस्राय क्रूराय हठवादिने ॥  
  
न्युनाङ्गे चातिरिक्ताङ्गे न वक्तव्यं कदाचन ।  
मोहाद्वा यदिवा दैवात् हठवादेन वा प्रिये ॥  
  
कथयित्वा थलायैनां तस्य सर्वं विनश्यति ।  
यथा दरिद्रोऽपि प्रभुतमर्थं प्राप्यं सुगोप्तं परितः प्रकल्पयेत् ।  
  
तथैवमेनां परितो निरूपयेत् विधानमेतत् कथितं पुरारिणा ।  
कौलवेशे सदा जप्या कौलाचारेण सर्वदा ॥  
  
शुद्धगोलोद्भवैर्देवि कुण्डगोलविधेन च ।  
  
श्रीदेव्युवाच ।  
  
केनोपायेन भगवन् कुण्डगोली भवेन्नरः ।  
  
श्री ईश्वर उवाच ॥  
  
अमृते जायते भर्त्ता या नारी कुण्डमुच्यते ।  
मृते तु गोलकः प्रोक्तः सर्वकर्मफलप्रदः ॥  
  
तस्या योनौ विशेषेण जपेन्मन्त्रं विशालधीः ।  
ऋषिन्यासादिकं कृत्वा पूर्ववत् न्यासमाचरेत् ॥  
  
गुर्वादिकं नमस्कृत्य यजेद्देवीं समाहितः ।  
त्रिकोणं विन्यसेत् पूर्वं पुनश्चैव त्रिकोणकम् ॥  
  
नवकोणन्तु तस्यान्ते तन्मध्ये स्थापयेच्छिवाम् ।  
ततः पद्मं लिखेद्विद्वानष्टपतं सकर्णिकम् ॥  
  
त्रिपुरान्वितयारूढं योनिमण्डलमण्डितम् ।  
तन्मध्ये पूजयेद्देवीं दक्षिणा सिद्धिदायिनीम् ॥  
  
कालीं कपालिनीं कुल्लां कुरुकुल्लां विरोधिनीम् ।  
विप्रचित्तं वलाकाञ्च ततो नीलां घनां पुनः ॥  
  
मेवनादां मिताञ्चैव अमिताञ्च ततः परम् ।  
मुद्रां मात्रां तथाचोग्रामुग्राञ्च तदनन्तवम् ॥  
  
दीप्तां प्रदीप्तां चित्राञ्च वहिर्योनौ प्रपूजयेत् ।  
त्रिपञ्चारे महापीठे काल्याद्याः शक्तयः शुभाः ॥  
  
सर्वा असिकराः श्यामा मुण्डमाला विभूषिताः ।  
देव्याः सदृशवेशाछ्याः स्वस्वभर्तृसमन्विता ॥  
  
पूजयेद्विधिना कालीं कलिकन्मयनाशिनीं छिन्नवत् पूजयेद्देवीं   
मद्यमांसादिभिर्मुदा ।  
  
पुरश्चरणमस्याश्च पूर्वं कुर्यान्निरामिषैः ।  
सावित्राख्यानमित्युक्तं हरिष्यान्नैर्विधानतः ॥  
  
सिद्धेमनौ प्रकुर्वीत कुलाचारः सदा शुचिः ।  
यावत् शुद्धिर्भवेद्विद्या तारच्च प्रजपेत् सदा ॥  
  
पुरश्चरणमस्याश्च पूर्वं कुर्यान्निरामिषैः ।  
पूजास्थानं प्रकुर्वीत नानाचित्रैश्च चित्रितम् ॥  
  
सिन्दुरहरितालाभ्यां रचरेत् मण्डलं बुधः ।  
तत्रापि पूजयेत् कालीं साधकः शक्तिसंस्थितः ॥  
  
(प्। ४२) एकत्र भोजनं कुर्यात् स्वशक्त्या सर्वकालतः ।  
ताम्बूलपूरितं वक्त्रं कुर्याच्च विधिनामुना ॥  
  
कर्पूराद्या सदाजिह्वा जपकाले दिशेद्बुधः ।  
करण्डैर्वेष्टितैः स्थाने एकैकं साधकैः सह ॥  
  
प्रजपेत् परया भक्त्या लक्षमेकं दिवानिशम् ।  
सिद्धे मनौ प्रकुर्वीत प्रयोगान् साधकोत्तमः ॥  
  
निष्टीवनं दन्तकाष्ठं स्वदेहोद्वर्तनं तथा ।  
संयुक्तैर्मानुषैः केशैर्मुद्गीर्णान्नेन भोजनम् ॥  
  
होमयेत् सिद्धिकालेन साधकः सकवाप्तये ।  
गोमांसं मधुनालोडा वामहस्तेन होमयेत् ॥  
  
मासार्द्धेन भवेत्तस्य अष्टौ सिद्धिर्नसंशयः ।  
लक्षणं जायते तस्य स्वप्नतादि तद्गुणैः ॥  
  
गायत्रीं प्रजपेदादौ तत् शृणुष्व वरानने ।  
कालिकां वै वदेत् ङ्तां विद्महे तदनन्तरम् ॥  
  
दक्षिणायै तदा ब्रूयात् धीमहीति ततः परम् ।  
तन्नो मातः समुद्धृत्य तदा ब्रूयात् प्रचोदयात् ॥  
  
कामाख्यद्यां वा जपेद् विद्यां लक्ष्म्याद्यां वा जपेत् सुधीः ।  
मायाद्यान्वा जपेद्वापि गायत्रीं सर्वकालतः ॥  
  
लज्जाद्यां वा जपेद्वापि कूर्चाद्यां वा विशेषतः ।  
नीजबीजादिकां वापि ॐकाराद्यां तथैव च ॥  
  
तदा भवेन्महासिद्धिर्महाकालेन भाषितम् ॥  
  
अथ यन्त्रान्तरं वक्ष्ये शृणुष्व कमलानने ।  
त्रिकोणं विन्यसेत् पूर्वं नवकोणं ततः परम् ॥  
  
पद्मं त्रिपुरसंयुक्तं त्रिकोणं तत्र पार्वति ।  
पूजयेद्गन्धपुष्पाभ्यां सिन्दुरहरितालकैः ॥  
  
मत्स्यैर्मांसैरासपकैर्मद्यैर्नानाविधैस्तथा ।  
चतुर्लक्षप्रमाणेन पुरश्चरणमुच्यते ॥  
  
यत्र तत्र यथाचारं यथास्थाने जपेत् सुधीः ।  
यावत् सिद्धिर्भवेद्विद्या तावज्ज्यप्यं दिवानिशम् ॥  
  
मासार्द्धेन भवेत् तस्य अष्टसिद्धिर्न संशयः ।  
जपाद्दशांशतो होमस्तद्दशांशेन तर्पणम् ॥  
  
मार्जनं तद्दशांशेन तद्दशांशेन भोजनम् ।  
एवं विचिन्त्य मनसा पूजयित्वा तु यत्नतः ॥  
  
वहिर्यागं ततः कुर्यात् साधको यतमानसः ।  
हृल्लेखाबीजमुच्चार्य सदाशिवं वदेत्ततः ॥  
  
अशक्तौ द्विगुणं जप्यं दशांशस्य विधीयते ।  
सर्वमन्त्रेषु विद्यासु विधानं समुदीरितम् ॥  
  
काल्यस्तु विधिना देवि सन्तिमूर्त्या विशेषतः ।  
ताः सर्वाः कथयामाद्य तन्त्रेऽस्मिन् सम्पदावहा ॥  
  
श्मशानकाली देवेशि गुह्यकाली ततः परा ।  
एकजटा तथा काली दक्षिणा शुभलक्षणा ॥  
  
भद्रकाली महाकाली रक्तकाली ततः परा ।  
कालरात्रिस्तथा काली सर्वतन्त्रेषु गोपिता ॥  
  
दक्षिणावज्जपेत् सर्वाः सर्वसिद्धिसमृद्धये ।  
भैरवेण पुरा प्रोक्ता सर्वविद्यारणुत्तमा ॥  
  
महाकालमतं ध्यानं वक्ष्ये सर्वफलप्रदम् ।  
महामेघप्रभां श्यामां मुण्डमालाविभूषिताम् ॥  
  
(प्। ४२ब्) खड्गं दक्षिणपाणौ तु विभ्रतीन्दीवरं तनुम् ।  
कर्तृकं खर्परं चैव क्रमाद्वामेन विभ्रतीम् ॥  
  
द्वां लिखन्तां जटामेकां विभ्रती शिरसा शुभम् ।  
साट्टहासां महाघोरां रावयुक्तां विभीषणाम् ॥  
  
शिवाभिर्घोररावाभिश्चतुर्दिक्षु समन्विताम् ।  
चतुर्भूज्वां घोरा दंष्ट्रां त्रिनेत्रां युगदन्तुराम् ॥  
  
एवं विचिन्त्य मनसा पूजयित्वा तु यत्नतः ।  
वहिर्यागं ततः कुर्यात् साधको यतमानसः ॥  
  
हृल्लेखा बीजमुच्चर्य सदाशिवं वदेत्ततः ।  
महाप्रेतपदं ब्रूयात् ङेन्तं ब्रूयात्तदासनम् ॥  
  
परात्परा ङेन्तां प्रवदेत्तदनन्तरम् ।  
तदा देवीं चतुर्थ्यन्तां नदान्तां प्रणवादिकाम् ॥  
  
देव्या आसनदानेन तु एषा विद्या प्रकीर्तिता ।  
अथापरं प्रवक्ष्यामि ध्यानं सर्वार्थसाधनम् ॥  
  
भैरवोक्तमहं वक्षें शृणुष्व सुसमाहितः ।  
शवशिरोरचितामालयाभवद्यदा विभावितमुद्रया ॥  
  
श्रुतियुगाञ्चितशवयुग्मकाङ्घितौ उरु च भानुमहेशहृत्तिमण्डलौ ।  
हृदयकर्मणि संस्थितया कृपात्र करण   
कलिकर्मपादयावदनमिन्दुकलाङ्कितामीक्षतेमितयामाऽमिततयाविरुता   
परिचेष्टिता स्वजलवाञ्चित सिद्धित सिद्धिकरीम् ।  
  
सदा भव्तु मे शुभदा किल दक्षिणा ॥ एवं वा चिन्तयेद्देवीं   
कलिकल्मषनाशिनीम् ।  
नमस्कारं प्रकुर्वीत पूजयित्वा सुरेश्वरीम् ॥  
  
एकं चण्ड्यां सप्त सूर्ये त्रिणि कुर्याद्विनायके ।  
चत्वारि केशवे कुर्यात् शम्बोरर्द्धप्रदक्षिणम् ॥  
  
शङ्खहस्तेन सर्वत्र दक्षिणं परिकीर्तितम् ।  
ततः कर्मार्पणं कुर्यात् मन्त्रेणानेन देशिकः ॥  
  
इतः पूर्वपदञ्चोक्त्वा प्राणबुद्धिदेहकारितो वदेत् ।  
जाग्रत् स्वप्नसुषुप्त्यवस्थासु मनसा वाचा कर्मणा हस्ताभ्यां   
पद्भ्यामुदरेण शिश्य? रात्रिन्दिवा च वदेत् ।  
  
यदुक्तं यत् कृतं चोक्त्वा सर्वं त्वषि सनर्पितमस्तु वदेत् ।  
ॐ तत् सर्वं त्वयि समर्पितमुचार्य सिद्धो भवति साधकः ॥  
  
सर्वत्र भक्ष्याद्रव्येण ॥  
  
अभ्युक्षणं प्रकुर्वीत तुलसीदलपूर्वकम् ।  
धेमुद्राप्रदर्श्याथ गालिनीं दर्शयेत् सदा ॥  
  
प्रणवादिनमोऽन्तेन देवनाम चतुर्थकम् ।  
निवेदयामि तत्सर्वं जुषानेदं महेश्वरि ॥  
  
पुनराचमनं दत्त्वा बलिदानं दिशेत् ततः ।  
एह्येहि जगतां मातर्जननिं जगतां तथा ॥  
  
गृह्न गृह्न इमं नित्यं बलिदानं ततः परम् ।  
सिद्धिं देहि पदद्वन्दं ततः शत्रुक्षयं कुरु ॥  
  
यगशब्दं समुच्चार्य ततः कुर्चयुगं पुनः ।  
हृल्लेखाद्वितयं पूर्वे तत्र कवचद्वयं पुनः ॥  
  
तदा मन्त्रं समुद्धृत्य फडन्तं वह्निसुन्दरी ।  
वलिदानमिदं मन्त्रं सर्वतन्त्रसमन्वितम् ॥  
  
सर्वासु मन्त्रविद्यासु यथानाम्ना क्षिपेद्वलिम् ।  
वलिदानन्तु सर्वत्र विज्ञेयं साधकोत्तमैः ॥  
  
अथ स्तोत्रं ॥  
  
कर्पूरं मध्यमान्त्य स्वरपरिरहितं सेन्दुवामाक्षियुक्तं बीजन्ते   
मातरेतत् त्रिपुरहरवधू त्रिः कृतं ये जपन्ति ।  
  
(प्। ४३) तेषां गद्यानि पद्यानि च मुखकुहरादुल्लसन्त्येव वाचः स्वच्छुन्दं   
ध्वान्तधाराधरुरुचिचिकुरे सर्वसिद्धिं गतानाम् ॥ १ ॥  
  
ईशानः सेन्दुवामश्रवणपरिगतो बीजमन्यन्महेशि द्वन्द्वं ते मन्दचेता   
यदि जपति जनो वारमेकं कदाचित् ।  
  
जित्वा वाचामधीशं धनदमपि चिरं मोहयन्त्यम्बुजा?क्षी वृन्दं   
चन्द्रार्द्धचुडे प्रभवति महाघोरवाणावतंसे ॥ २ ॥  
  
ईशो वैश्यानरस्थः शशधरविलसद्वामनेत्रेण युक्तो बीजन्ते   
द्वन्दमन्यद्विगलितचिकुरे कालिके ये जपन्ति ।  
  
द्वेष्टारन्ते निहन्ति त्रिभुवनमखिलं वऽस्यभावं नयन्ति   
सृक्कद्वन्दाश्रुधाराविनिहितवदने दक्षिणे कालिकेति ॥ ३ ॥  
  
उर्द्धं वामे कृपाणं करकमलतले छिन्नमुण्डं तथाधः ।  
सव्ये चाभिर्वरञ्च त्रिजगद्घहरे दक्षिणे कालिकेति ।  
जप्त्वै तन्नाम ये वा तव मनुविभवं भावसन्त्येवमन्व तेषामष्टौ   
करस्थाः प्रकटितवदने सिद्धयस्त्रा स्वकस्य ॥ ४ ॥  
  
वर्गाद्यं वह्नियुक्तं विधुरतिललितं तभ्रयं कूर्चयुग्मं   
लज्जाद्वन्द्वञ्च पश्चात् स्मितमुखि तदधष्ठद्वयं योजयित्वा ।  
मातर्ये जपन्ति स्मरहरमहिले भारयन्तः स्वरूपं ते लक्ष्मीर्लास्य   
लीलाकमलदलदृशः कामरूपा भवन्ति ॥ ५ ॥  
  
प्रत्येकं वा द्वयं वा त्रयमपि च परं बीजमत्यन्तगुह्यं त्वन्नाम्ना   
योजयित्वा सकलमपि सदा भाव्यित्वा जपन्ति ।  
  
तेषां नेत्रारविन्दे विहरति कमला वक्त्र शुभ्रांशुविम्बे वाग्देवी   
देवीमुण्डस्रगतिशयलसं कण्ठि पीनस्तनाढ्ये ॥ ६ ॥  
  
गतासूनां वाहू प्रकरकृतकाञ्चीपरिलसन्नितम्बां दिग्वस्त्रां   
त्रिभुवनविधात्री त्रिनयनाम् ।  
श्मशानस्थां तल्पे शवहृदि महाकालसुवताप्रशक्तां त्वां ध्यायन्   
जननि जडचेता अपि कविः ॥ ७ ॥  
  
शिवाभिर्घोरावाभिः शवनिवहमण्डास्थिनिकरैः परं सङ्कीर्णायां   
पकटितचितायां हरवधूम् ।  
प्रविष्टां त्वां तुष्टामुपरि सुरतेनातियुवतीं प्रसन्नां त्वां ध्यायन्ति   
क्वचिदपि न तेषां परिभवः ॥ ८ ॥  
  
वदामन्ते किंवा जननि वय मुच्चैर्जडधियो न धाता नापीशो हरिरपि न ते   
वेत्ति परमम् ।  
  
तथापि त्वद्भक्तिर्मुखरयति चास्माकमपि ते तदेतत् क्षन्तव्यं न खलु   
पशुरोषः समुचितः ॥ ९ ॥  
  
समस्तादापीनन्तनजघनध्वग् यौवनवती रताशक्तो नक्तं यदि जपति   
भक्तस्तव मनुम् ।  
विवासास्त्वां ध्यायन् गलितचिकुरस्तस्य वशगाः समस्ताः सिद्धौघा भुवि   
चिरतरं जीवति कविः ॥ १० ॥  
  
समाः सुस्थीभूतां जपति विपरीतं यदि सदा विचिन्त्य त्वां   
ध्यायेन्नतिशयमहाकालसुरताम् ।  
तदा तस्य क्षौणीतलविलसमानस्य विदुषः कराम्भोजे वश्याहरवधु   
महासिद्धिनिवहाः ॥ ११ ॥  
  
प्रसुते संसारं जननि निजगतिं पालयति च समस्तं क्षित्यादि प्रलयसमये   
नाशयति च ।  
  
(प्। ४३ब्) अतस्त्वां धातापि त्रिभुवनपतिः श्रीपतिरथ्ये महेशऽपि प्रायः   
सकलमपि किंस्तौमि भवतीम् ॥ १२ ॥  
  
अनेन्के सेवन्ते तवाचरगीर्वाणनिवहाविमूढान्स्ते मातः किमपि न हि जानन्ति   
परमम् ।  
  
समायाध्यामाद्यां हरिहरविरिञ्च्यादिविबुधैः प्रपन्नोऽस्मि स्मैरं   
रतिरसमानन्दनिरताम् ॥ १३ ॥   
  
(प्। ४३ब्) धरित्री कीलालं शुचिरपि समीरोऽपि गगनं त्वमेकाकन्याणी   
गिरिशरमणि कालि सकलम् ।   
स्तुतिः का ते मातस्तव करूणया मामगतिकं प्रसन्ना त्वं भूयात् तव   
मनुनभूयान्मम जनुः ॥ १४ ॥  
  
श्मशानस्थः सुस्थो गलितचिकुरो दिक्पटधरः सहस्रं तस्का?नां   
निजगलितवीर्येण कुसुमम् ।  
  
पदं त्वत् प्रत्येकं मनुमपि तव ध्याननिरतो महाकाली स्वैरं स भवति   
धरित्रीपरिवृढ ॥ १५ ॥  
  
गृहे सम्मर्जन्या परिगलि?तबीजं हि कुसुमं श्मशाने मध्याह्ने वितरति   
चितायां कुजदिने ।  
समुच्चार्या प्रेम्नामनुमपि सकृत् कालि सततं गजारूढो याति   
क्षितिपरिवृढः सत् कविवरः ॥ १६ ॥  
  
स्वपुष्पैराकीर्णं कुसुमधनुषो मन्दिरमहो पुरे ध्यायन् ध्यायन् यदि   
ज्वपति भक्तस्तवमनुम् ।  
  
स गन्धर्वश्रेणीपतिरपि कवित्वामृतनदी न दीनः पर्यान्ते परमपदलीनः   
प्रभवति ॥ १७ ॥  
  
त्रिपञ्चारे पीठे शवलिवहृदि स्मेरवदनां   
महाकालेनोच्चैमदनरसलावण्यनिरताम् ।  
  
समाशक्तो नक्तं स्वयमपि वतानन्द निरतो जनो यो ध्यायेत् त्वामयि जननि स   
स्यात् स्मवहरः ॥ १८ ॥  
  
सलोमास्थि स्वैरं पललमपि मार्जारमसिते परं चोष्ट्रं मेषं   
नरमहिषयोश्छागमपि वा ।  
  
वलिन्ते पूजायामयि वितरतां मर्त्यवसतां सतां सिद्धिः सर्वा   
प्रतिपदमपूर्वं प्रभवति ॥ १९ ॥  
  
वशी लक्षं मन्त्रं प्रजपति हविष्यासनरते   
दिवामातर्युस्मच्चरणयुगलध्याननिरतः ।  
  
परं नक्तं नग्नो निधुवनविनोदेन च मनुं जपेल्लक्षं सम्यक्   
स्मवहरसमानः क्षितितले ॥ २० ॥  
  
इदं स्तोत्रं मातः तव मनुसमुद्धारणरतो (जनुः) स्वरूपाक्षं   
पादाम्बुजयुगलपूजाविधियुतम् ।  
  
निशंर्द्धं वा पूजासमयमथवा यस्तु पठति प्रलापस्तस्यापि प्रसरति   
कवित्वामृतरसः ॥ २१ ॥  
  
कुरङ्गाक्षीवृन्दं तमनुसरति प्रेमतरलं वधन्तस्य क्षौणीपतिरपि   
कुवेरप्रतिनिधिः ।  
  
रिपुः कारागारं कलयति तं कलि कलया चिरं जीवन्मुक्तः स भवति   
सुभक्तः प्रतिजनुः ॥ २२ ॥  
  
अथ कवचं ॥  
  
कथयामास तत्वेन येन स्यात् प्रीतिरुत्तमा ॥  
  
ईश्वर उवाच ॥  
  
शृणु वक्ष्यामि कवचं सर्वशत्रुविदारणम् ।  
सर्वशान्तिकरं साक्षात् महापातकनाशनम् ॥  
  
सर्वव्याधिप्रशमनं सर्वसम्पत् प्रदायकम् ।  
चतुर्वर्गप्रदं साक्षात् महापातकनाशनम् ॥  
  
(प्। ४४) अस्याः श्रीदक्षिणकालिकायाः कवचस्य श्रीभगवान् महाकाल्   
ऋषिरनुष्टुपच्छन्दः आद्या शक्तिर्भगवती देवता द्रीऊ बीजं स्वाहा   
शक्तिसमृद्धये विनियोगः ।  
  
क्लीं पातु मस्तके देवि शिखायां द्रीऊं महेश्वरि ।  
भ्रूमध्ये क्रीं महेशानि पातु मां चक्षुषोर्द्वयोः ॥  
  
क्लीं पातु नासिकावक्रे हुं जिह्वायां महेश्वरी ।  
द्रीऊं पातु तालुमूले च द्रीऊं पातु ब्रह्मरन्ध्रके ।  
  
दक्षिणे कालिका पातु हृदये सर्वसिद्धिदा ।  
क्रीं पातु कर्णयुगले क्रीं पातु ओष्ठयुग्मके ॥  
  
द्रीऊं पातु जिह्वामूले तु हुं पातु वदने पुनः ।  
दन्तपङ्क्तौ च हुं पातु द्रीऊं पातु पार्श्वयुग्मके ॥  
  
मूलाधारे महेशानि द्रिऊं पातु मय सर्वदा ।  
पार्श्वयोर्हस्तयोश्चैव अंशयोश्च कटिद्वयोः ॥  
  
लिङ्गगुह्ये नितम्बे च नाभौ च जठरे पुनः ।  
सर्वधातुषु प्राणेषु इन्द्रियेषु तदात्मके ॥  
  
महाभूतेषु भूतेषु तत् कालासु च पार्वति ।  
सर्वाङ्गे पातु देवेशि स्वाहाशक्ति समन्विता ॥  
  
करालवदना पातु जानुयुग्मं सदा मम ।  
सद्यश्छिन्नमुण्डधरा पातु मे पाद्युग्मकम् ॥  
  
सर्गाङ्गुलिषु मे पातु वामोर्द्ध्वखड्गधारिणी ।  
अभया वरदा पातु श्मशाने मां महेश्वरी ॥  
  
महानेघप्रभा पातु रणे द्युते च पार्वती ।  
चामुण्डा पातु देवेशि अरण्ये सर्वसिद्धिदा ॥  
  
श्यामा देवी सदा तु शङ्कटै शत्रुमध्यतः ।  
दिगम्बरी सदा पातु राजद्वारे सुरार्चने ॥  
  
मुण्डमालाधरा पातु जानुदेशे सदा मम ।  
शवकुण्डलधारिणी मां प्रान्तरे परमेश्वरी ॥  
  
घोरदंष्ट्रा सदा पातु जलमध्ये महेश्वरि ।  
करालास्या सदा पातु वह्निमध्ये शिवप्रिया ॥  
  
पीनस्तनी सदा पातु योषितां सङ्गयोगतः ।  
शवकाञ्चीधरा पातु भूतप्रेतादिमध्यतः ॥  
  
रक्तपाना सदा पातु प्रमत्तस्थानयोगतः ।  
घोररूपा महारौद्री पातु मां भोजने सदा ॥  
  
श्मशानवासिनी पातु मृत्युस्थाने सदा मम ।  
भवने पतु मां देवी काली सर्वसमृद्धिदा ॥  
  
कपाली पातु मां देवी पुत्रान् सर्वसमृद्धये ।  
कुरुकुल्ला सदा पातु शयने मां महेश्वरी ॥  
  
कुल्ला मां सर्वदा पातु गमने विघ्ननाशिनी ।  
विरोधिनी सदा पातु शत्रूणाञ्च विरोधने ॥  
  
विप्रचित्ता सदा पातु पर्वते पर्वतत्मजा ।  
उग्रा देवी सदा पातु वाग्वाये सर्वसिद्धिदा ॥  
  
उग्रप्रभा सदा पातु क्षुधायां पर्वतात्मजा ।  
निद्रायां पातु देवेशि दीप्ता सर्वसमुद्धिदा ॥  
  
लीला देवी सदा पातु मम वृद्धौ महेश्वरी ।  
लज्जायां पातु देवेशि घना नाम महेश्वरी ॥  
  
चौरव्याधिभयात् पातु कराला कालनाशिनी ।  
मात्रादेवी सदा पातु गृहे क्षेत्रादिकेषु च ॥  
  
शुभ्रा देवी सदा पातु स्वर्गे मर्त्ये महेश्वरी ।  
मात्रादेवी सदा पातु मम सर्वार्थसिद्धिदा ॥  
  
(प्। ४४ब्) पातु पातालदेशे मां ब्रह्माणी सर्वकामदा ।  
सङ्ग्रामे पातु देवेशि इन्द्राणी विजयप्रदा ॥  
  
चामुण्डा पातु मां देवी परराष्ट्रे महेश्वरी ।  
स्वर्गे मां पातु देवेशी लक्ष्मीः सर्वसमृद्धिदा ॥  
  
योगिनी चक्रसहिता पातु काली सदा मम ।  
कवचस्य तु माहात्मां त्रैलोक्यमध्यमध्यतः ॥  
  
मन्त्रं मन्त्रार्थकं सर्वं कवचे गदितं मया ।  
न दाराणां न पुत्रा?णां न बन्धूनाञ्च पार्वति ॥  
  
पश्यन्ति न हि ते शोकं नृपपूजा भवन्ति ते ।  
शुचिर्भुत्वाशुचिर्वापि कवचं सर्वकामिकम् ॥  
  
प्रपठन् वा स्मरन्मर्त्यः शापानुग्रहणक्षमः ।  
आनन्दसिन्धुनामधिपः *?विराड् भवेत् ।  
  
सर्ववारीश्वरो मर्त्यः शापानुग्रहणक्षमः ।  
गुरोः प्रसादमासाद्य विद्यां प्राप्य सुगोपिताम् ॥  
  
तत्रापि कवचं देवि दुर्लभं भुवनत्रये ।  
गुरुदेवो हरः साक्षात् पत्नी तस्य हरप्रिया ॥  
  
अभेदेन भजेद्यस्तु तस्य सिद्धिरदुरतः ।  
मन्त्रद्वारा पुराप्रोक्तक्रमतस्तां भजन् जपेत् ॥  
  
ऐश्वर्यां सुकवित्वञ्च महावारीश्वरो भवेत् ।  
नित्यं तत्र महेशानि महिलासङ्गमञ्चरेत् ॥  
  
पञ्चाचाररतो मर्त्यः सिद्धो भवति नान्यथा ।  
लज्जायुक्तो जपेन्मन्त्री न मन्त्रं केवलं जपेत् ॥  
  
स मायायोगयुक्तेन जपेन्मन्त्रमनन्यधीः ।  
ब्रह्मा विष्णुश्च रूद्रश्च देव्याश्च सुरसत्तमाः ॥  
  
तं दृष्ट्वा साधकं देवि लज्जायुक्तो भवन्ति ते ।  
स्वर्गे मर्त्ये च पाताले ये देवाः सिद्धिदायकाः ॥  
  
प्रशंसन्ति सदा देवि तं दृष्ट्वा साधकोत्तमम् ।  
विघ्नात्मकाश्च देवा ये स्वर्गे मर्त्ये रसातले ॥  
  
प्रशंसन्ति सर्वे तं दृष्ट्वा साधकसत्तम् ।  
इति ते कवचं देवि महाकाल्याः प्रकाशितम् ॥  
  
भक्तिमुक्तिकरं साक्षात् महापातकनाशनम् ।  
आसाद्वापि गुरुं प्रासाद्य य इदं कल्पद्रुमावल्म्बनम् ॥  
  
मोहेनापि मदेन वा नहि जनो जाभ्यं न वा युज्यति ।  
सिद्धोऽसौ भुवि सर्वदुःखविपदां ** * * * प्रान्तको मित्रं तस्यनृपस्य   
देवरिपवो नश्यन्ति तस्याप्तये ॥  
  
लिखितं धारयेद्यस्तु कण्ठे वा सन्तके भुजो तस्य सर्वार्थसिद्धिः स्यात्   
यद्यन्मनसि वर्तते ।  
  
गोरोचनाकुङ्कुमेन भुर्जपत्रे महेश्वरि ।  
नाधयो व्याधयन्तस्य दुःखशोकभरं क्वचित् ॥  
  
गोरोचनाकुङ्कुमैर्वा रक्तचन्दनकेवला ।  
यावकैर्वा महेशानि लिखेद्यस्तु विशेषतः ॥  
  
अष्टम्यां मङ्गलदिने चतुर्दश्यायथापि वा ।  
दुर्गां वा देवदेवेशि लिखेत् देशिकसत्तमः ॥  
  
मध्यायां श्रवणायां वा रेवत्यां वा विशेषतः ।  
सिंहराशौ गते चन्द्रे कर्कटस्थे दिवाकरे ॥  
  
मीनराशौ गुरुगते कस्थेवृश्चि शनैश्चरे ।  
लिखित्वा धाररेद्वस्तु उत्तराभिमुखी भवेत् ॥  
  
श्मशाने प्रान्तरे वा शुन्यागे विशेषतः ।  
(प्। ४५) निशायान्तु विशेषेण तस्य सिद्धिरचञ्चला ॥  
  
भूर्जपत्रे लिखेन्मन्त्रं तरुणा च महेश्वरि ।  
ध्यानधारणयोगेन धावयेद्यस्तु भक्तितः ॥  
  
अचिरे तस्य सिद्धिः स्यान्नात्र कार्या विचारणा ।  
वादी मुकति प्रोषकस्तरवति क्ष्मारन्न भेदो मतः ॥  
  
गर्वी खर्वति सर्वविज्जडयति वैश्वानरः शीतति ।  
आचाराष्टकसिद्धिरूपमपरं सिद्धाष्टकं सिद्धिदम् ॥  
  
त्वां वन्दे भवभीतिभञ्जकरीं तद्भजे गिरीशप्रियाम् ॥  
  
  
इति श्रीविश्वसारतन्त्रे दक्षिणाकवचं समाप्तम् ॥  
  
  
मन्त्रभेदान् प्रवक्ष्यामि शृणुष्व कमलानने ।  
यस्य विज्ञानमात्रेण भवेद्गङ्गाधरः स्तयम् ॥  
  
दक्षस्कन्दं समुद्धृत्य रतिबिन्दुसमन्वितम् ।  
बिन्दुनादसमारूढं महाविद्या प्रकीर्तिता ॥  
  
एकाक्षरी महाविद्या चतुर्वर्गफलप्रदा ।  
दशलक्षं जपेद्विद्यां पुरश्चर्या विधानतः ॥  
  
तथारात्रौ जपेद्विद्यां सर्वसिद्धिसमन्विताम् ।  
पूर्ववत् पूजनं तस्याः पूर्ववत् कर्ममाचरेत् ॥  
  
ऋषिन्यासादिकं सर्वं पूर्ववत् परिकल्पयेत् ।  
पुरश्चरणमस्याश्च पूर्ववत् कल्पयेद्बुधः ॥  
  
सर्वं पूर्ववदेवास्या महाकालेन भाषितम् ।  
त्र्यक्षरी च महाविद्या तामादा कथयामिते ॥  
  
मूलबीजं तदा माया लज्जाबीजं ततः परम् ।  
महाविद्या महाकाल्या महाकालमता प्रिये ॥  
  
अथ पञ्चाक्षरी विद्या शृणुष्व कमलानने ।  
प्रजापतिं समुद्धृत्य वह्न्यारूढं ततः परम् ॥  
  
चतुर्थस्वरसंयुक्तं नादबिन्दुविभूषितम् ।  
वामश्रवणसंयुक्तं ईशानञ्च समुद्धरेत् ॥  
  
बिन्दुखण्डेन्दु संहृत्य कूर्चबीजमिदं स्मृतम् ।  
ईशो वैशानरारूढो रतिबिन्दुविभूषितः ॥  
  
लज्जाबीज मिदं प्रोक्तं सर्वतन्त्रसमन्वितम् ।  
बीजत्रयं क्रमेणैव तदन्ते वह्निसुन्दरी ॥  
  
पञ्चाक्षरी महाविद्या कथिता पद्मयोनिना ।  
षडक्षरी महाविद्या वक्ष्यामि शृणु पार्वति ॥  
  
बीजत्रयं समुद्धृत्य अस्त्रवर्णं समुद्धरेत् ।  
वह्निजाया विधिप्रोक्ता विद्या त्रैलोक्यमोहिनी ॥  
  
अष्टाक्षरी महाविद्या कथ्यते शृणु पार्वति ।  
बीजत्रयं क्रमेणैव पुनर्बीजत्रयं सुधीः ॥  
  
स्वाहान्ता कथिता विद्या चतुर्वर्गफलप्रदा ।  
एकादशाक्षरी विद्या कथ्यते शृणु पार्वति ॥  
  
वाग्भवं हृदयं ब्रूयात् वह्न्यारूढं प्रजापतिम् ।  
चतुर्थस्वरसंयुक्तं नादबिन्दुविभूषितम् ॥  
  
द्विगुणञ्च ततः कृत्वा ङेन्ताञ्च कालिकापदम् ।  
स्वाहान्ता कथिता विद्या प्रिये एकादपाक्षरी ॥  
  
ऋषिः स्याद्दक्षिणा मूर्तिः छन्दः पङ्क्ति रुदाहृतः ।  
परात्परतरा शक्तिर्देवता कालिका स्मृता ॥  
  
एकादशाक्षरी विद्या कालिकायाः सुदुर्लभा ।  
भाघ्येन लभते चैषां चतुर्वर्गफलप्रदा ॥  
  
(प्। ४५ब्) लक्षद्वयं जपेद्विद्यां पूरश्चरणकर्मणि ।  
अन्यासां वर्णलक्षं स्यात् कथितं पद्मयोनिना ॥  
  
अस्या ध्यानमहं वक्ष्ये शृणुष्व कमलानने ।  
ऋषिणा यं पुरा प्रोक्तं दक्षिणा मूर्तिसञ्ज्ञका ॥  
  
चतुर्भुजां कृष्णवर्णां मुण्डमालाविभूषिताम् ।  
खड्गञ्च दक्षिणे पाणौ विभ्रतीन्दीवरद्वयम् ॥  
  
कर्तकां खर्पवञ्चैव क्रमाद्वामेन विभ्रतीम् ।  
द्यां लिखन्तीं जटामेकां विभती शिवसा स्वयम् ॥  
  
मुण्डमालाधरा शीर्षा ग्रीवायामपि सर्वदा ।  
वक्षसा नागहारेण विभ्रतीं रक्तलोचनाम् ॥  
  
कृष्णवस्त्रधरा कनां व्याघ्राजिनसमन्विताम् ।  
वामपादं शवहृदि संस्थाप्य दक्षिणं पदम् ॥  
  
विन्यस्य सिंहपृष्ठे तु लोलिहाना शवः स्वयम् ।  
अट्टहासां महाघोरां रावयुक्तान्तु भीषणाम् ॥  
  
एवं सञ्चिन्तयेत् कालीं कलिककलुषनाशिनीम् ।  
सततं भक्तिमन्त्रैस्तु भाग्यैश्वर्यसुखेन्दुभिः ॥  
  
गुरुं नत्वा विधानेन चिन्तयेत् परदेवताम् ।  
अथापरं प्रवक्ष्यामि प्रकारं "गुभलक्षणम् ॥  
  
शृणुष्व परया भक्त्या कालीं कल्मषनाशिनीम् ।  
मूलबीजं तदा माया लज्जाबीजं ततः परम् ॥  
  
तदा दक्षिणकालिकेति तदन्ते वह्निसुन्दरी ।  
एकादशाक्षरी काली चतुर्वर्ग फलप्रदा ॥  
  
कवचं मूलबीजाढ्यं तदन्ते भूवनेश्वरीम् ।  
तदा च दक्षिणे चेति अस्त्रान्ता समुदीरिता ॥  
  
अथापरां प्रवक्ष्यामि विद्यां विंशतिवर्णिकाम् ।  
यस्याः प्रसादमात्रेण भवेद्भूमि पुरन्दरः ॥  
  
मूलबीजद्वयं ब्रूयात् ततः कूर्चयुगं पुनः ।  
लज्जायुगं सम्बोधान्तपदद्वयम् ॥  
  
पूर्ववत् षट्तथाबीजं तदन्ते वह्निसुन्दरी ।  
ऋषिः स्याद्दक्षिणा मूर्तिश्छुन्दःपङ्क्तिरुदाहृतः ॥  
  
देवता कथिता सद्भिः काली दक्षिणपूर्विका ।  
एकादशीक्षरी विद्या कथ्यते शृणु पार्वति ॥  
  
मूलं कवचमायाञ्च सम्बुद्धान्तपदद्वयम् ।  
स्वाहान्ता कथिता विद्या चतुर्वर्गफलप्रदा ॥  
  
ॠषिः स्याद्दक्षिणामूर्तिश्छन्दोऽनुष्टुबुदाहृतम् ।  
अथापरां प्रवक्ष्यामि विद्यां त्रिभवमोचनीम् ॥  
  
निजबीजं समुद्धृत्य तदन्ते वह्निसुन्दरी ।  
भैरवा ऋअषयः प्रोक्ताः सर्वतन्त्रसमन्विताः ॥  
  
असिताङ्गोरुरुश्चण्डोग्रक्रोधोन्मत्तसञ्ज्ञक्म् ।  
कपाली भीषणञ्चैव संहाराश्चाष्टभैरवाः ॥  
  
एषा माता महाविद्या शृणुष्व कमलानने ।  
अष्टाक्षरी च सा विद्या सर्वतन्त्रेसुगोपिता ॥  
  
नीजबीजद्वयं कूर्चद्वयं लज्जाद्वयं ततः ।  
स्वाहान्ता कथिता काली धर्मकर्म फलप्रदा ॥  
  
अथ पञ्चाक्षरी विद्या भैरवाणां तथा शृणु ।  
निजकूर्चं तथा लज्जा तदन्ते वह्निसुन्दरी ॥  
  
पञ्चाक्षरी महाविद्या पञ्चवकृअ ऋषिः स्मृतः ।  
नवाक्षरी महाविद्या शृणुष्व कमलानने ॥  
  
निजबीजत्रयं कूर्चयुगं लज्जा ततः परम् ।  
स्वाहान्ता कथिता विद्या सर्वसम्पत्करी शुभा ॥  
  
नवाक्षरी महाविद्या नवलक्षणसंयुता ।  
(प्। ४६) अथ चाष्टक्षरी विद्या शृणुष्वावहिता भव ॥  
  
निजबीजं ततः कूर्चं तदा मायां समुद्धरेत् ।  
पुमस्तान्येरतेनैव स्वाहान्ता मोक्षदायिनी ॥  
  
अथापरां प्रवक्ष्यामि दशतत्वसमन्विताम् ।  
यस्य कटाक्षमात्रेण भवेत् त्रैलोक्यमोहनः ।  
  
मुलद्वयं द्वयं कूर्चं द्वयं लज्जा द्वयं ततः ।  
पुनस्तान्येव तेनैव तदन्ते वह्निसुन्दरी ॥  
  
चतुर्दशाक्षरी विद्या चतुर्वर्गफलप्रदा ।  
अथ वक्ष्ये महेशानि कालीं कलुषनाशिनीम् ॥  
  
यस्याः कटाक्षमात्रेण तवेद्वागीश्वरः परः ।  
धनं धान्यं सुतां जायां हयं हस्तिनमेव च ॥  
  
यद्यन्मनसि वाञ्छन्ति तत्तत् सर्वन्तु फलं लभेत् ।  
नातः परतरा विद्या मुनीनां मोक्षदायिनी ॥  
  
गृहीणाञ्च यतीनाञ्च सर्ववाञ्छा फलप्रदा ।  
रेपुत्रे मित्र शृणुतविद्या नातः परा क्वचित् ॥  
  
किं धनैः किं जनैन्ते * *? किं पुत्रैर्वन्दुवान्धवैः ।  
किमन्यैरसदालापैर्यत्रयुर्वायतामियात् ॥  
  
नार्चनं पूजनं तस्या मन्त्रमात्रं जपेन्नरः ।  
करस्थाः सिद्धयः सर्वा भविष्यन्ति कलौ युगे ॥  
  
ब्रह्म त्रयं समुद्धृत्य रतिबिन्दुसमन्वितम् ।  
नादबिन्दुसमायुक्तं लज्जाकूर्चद्वयं पुरा ॥  
  
पुनः क्रमेण उद्धृत्य वह्निजायावधिस्ततः ।  
षोडशीयं समाख्याता विद्या कल्पद्रुमा यथा ॥  
  
पूर्ववत् पूजनञ्चास्याः सर्वं न्यासादिकं प्रिये ।  
त्रिकोणं विन्यसेत् पूर्वं पुनश्चापि त्रिकोणकम् ॥  
  
नवकोणं पुनस्तत्र तन्मध्ये स्थापयेच्छिवाम् ।  
सर्वाणां कालिकानाञ्च यन्त्रोऽयं परिकीर्तितः ॥  
  
मद्यैर्मांसैर्भगैर्गोभिर्वैजयन्तीश्च गृञ्जनैः ।  
कुक्कुटैर्महिषैश्छागैर्नकुशैश्च गवैस्तथा ॥  
  
गजैरुष्ट्रैश्च सुवहैर्मांसैश्च मधुपायसैः ।  
स्वरक्तैः केशमांसैश्च स्वशुक्रैः पूजयेच्छिवाम् ॥  
  
भगलिङ्गैर्भगाख्यानैः शक्तिभिः सुरनायिकाम् ।  
नानापुष्पैश्चन्दनैश्च नानोपहारवारितिः ॥  
  
नानामद्यैश्च मांसैश्च शौण्डैः शोण्डप्रियां यजेत् ।  
नानापुष्पैश्च धूपैश्च साधकैः सह पार्वति ॥  
  
निशायां पूजयेद्देवीं सर्वकालेषु सर्वदा ।  
एकलिङ्गे श्मशाने वा शून्यागारे चतुष्पथे ॥  
  
शवोपरि चितास्थो वा कुलवृक्षस्य मूलके ।  
परयोनौ योनियन्त्रे कालीपीठे दिवानिशि ॥  
  
स्वषम्भुकुसुमैः शुक्रैः सूतिकागारके तथा ।  
यथाकाले यथास्थाने यथा देवीं सनातनीम् ॥  
  
शिवाभिः पशुमांसैश्च कुलटायो निदेशके ।  
सर्वदा पूजयेद्देवीं यथाचारेण देशिकः ॥  
  
न ब्रह्मणो स्य विचारः स्यात् नाशुचिः कुत्र पार्वति ।  
अशुचौ वा शुचौ वापि सर्वकालेषु सर्वदा ॥  
  
ऋषिन्यासादिकं कृत्वा यजेद्विद्यामहनिशम् ।  
जपेनदेवताः सर्वाः स्तूयमाना प्रसीदति ॥  
  
जापकस्य च माहात्मां नास्ति देवी महीतले ।  
सर्वत्र साधको धन्यः स एव साधकः पर ॥  
  
(प्। ४६ब्) आत्मानं दिव्यवस्त्रेण दिव्यालङ्कारचन्दनैः ।  
स्त्रीवेशे भूषरेद्देहं यथाकाल्या भवेत्तनुः ॥  
  
कूलाचारं सदा कुर्यात् मासि मासि विशेषतः ।  
तत्सर्वं देवदेवेशि पश्चाद्वक्ष्यामि यत्नतः ॥  
  
चतुर्दशी शोडशी च विंशत् ब्रह्मात्मिका च या ।  
तासां लक्ष्यप्रमाणं स्यात् पुरश्चरणकर्मणि ॥  
  
अन्यासां सर्वविद्यानां वर्णलक्षं प्रकीर्तितम् ।  
सर्वासान्तु महापूजा दक्षिणावत् प्रकीर्तिता ॥  
  
आचाराष्टकरूपेण सिद्धिरूपेण संशयः ।  
क्रमस्तवं प्रवक्ष्यामि शृणुष्व कमलानने ॥  
  
नीजबीजस्य देवेशि देवो नारायणः परः ।  
काकारस्य तु देवेशि देवता (च प्रजापावता) कालिका स्मृता ॥  
  
ककारस्य तु देवेशि देवी त्रैलोक्यमोहिनी ।  
मायाबीजस्य देवेशि देवता भूवनेश्वरी ॥  
  
दकारस्य तु देवेशि दुर्गाशक्तिः समीरिताः ।  
क्षिकारस्य तु देवेशि नृसिंहः परिकीर्तितः ॥  
  
णेकारस्य तु देवेशि देवो नारायणः परः ।  
काकारस्य तु देवेशि देवता च प्रजापतिः ॥  
  
निकारस्य तु देवेशि देवता च पुरन्दरः ।  
बीजार्थं पूर्वमुक्तं हि वह्निजायां शृणुष्व तत् ॥  
  
सकारस्य तु देवेशि सावित्री देवता स्मृता ।  
वकारस्य तु देवेशि वरुणः परिकीर्तितः ॥  
  
आकारस्य तु देवेशि अनन्तः परिकीर्तितः ।  
सर्वेषां कथितं देवि मन्त्रार्थं तन्त्रसंयुतम् ॥  
  
ब्राह्मेमुहुर्ते चोश्याय ध्यारेद्देवीं सनातनीम् ।  
पूर्वोक्तं गुरुणा ध्यानं कुर्यात् साधकसतामः ॥  
  
अष्टोत्तरसहस्रं हि जपित्वा विधिनामुना ।  
क्रमस्तवं पठेन्नित्यं विधिनानेन देशिकः ॥  
  
ॐ नमो गुरुभ्यो देवताभ्यस्तथापरतराय च ।  
  
परापरेस्त्यस्तं (?) नत्वा परात् पराय क्षेत्रपालं नमस्कृत्य द्वारदेवान्   
विधानतः ।  
  
लक्ष्मीं सरस्वतीं दुर्गां ग्ङ्गां गोदावरीं तथा ।  
भोगवतीं नमस्कृत्य वास्तुदेवं नमेत् तु सः ॥  
  
विघ्नराजञ्च वास्त्वीशं क्षेत्रेशं प्रणमाम्यहम् ।  
नैर्-ऋतञ्चैव ब्रह्माणं ब्रह्मकर्मात्मकं प्रिये ॥  
  
विघ्नान् प्रण्म्य विधिना स्थनदेवं नमेत् ततः ।  
आधारशक्तिं तां नत्वा पङ्कजद्वयधारिणीम् ॥  
  
नीलवर्णां महामायां द्वादशाक्षररूपिणीम् ।  
नीलवर्णं महाकायं कुर्मं हिमाद्रिसन्निभम् ॥  
  
सर्वशक्तियुतं विष्णुं कुर्माकारं नमाम्यहम् ।  
तस्य पृष्ठे स्थितं देवमनन्तं तं नमाम्यहम् ॥  
  
सहस्रफलसंयुक्तं सर्पाकारं हरिं नमः ।  
हेमाद्रिस (?) दृशं विज्ञं एककुण्डलधारिणम् ॥  
  
फणासहस्रैर्मणिभिर्भूषितं तं नमाम्यहम् ।  
तस्य पृष्ठे स्थितं देवमनन्तं तं नमाम्यहम् ॥  
  
तस्य कक्षः स्थितं ध्यायेत् लाङ्गलं शत्रुनाशनम् ।  
मुद्गरं वामभागेन रत्नैकादशसंयुतम् ॥  
  
तस्य मूर्द्ध्नि स्थितं ध्यायेत् वराहं विष्णुमव्ययम् ।  
एकदन्तं महाकायं कालमेघसमप्रभम् ॥  
  
तस्य दन्ते सदा ध्यायेत् पृथिवीं कर्मदायिनीम् ।  
(प्। ४७) नीलवर्णां महादेवीं शनिशूकविभूषिताम् ॥  
  
अणिमादिगुणैर्युक्तां सर्वसत्वप्रतिष्ठिताम् ।  
तस्य मूर्द्ध्नि सदा ध्यायेत् समुद्रान् रत्नसंयुतान् ॥  
  
नानापर्वतसंयुक्तां पृथिवीं चिन्तयेद्धिया ।  
पर्वतान् चिन्तयेत् तत्र चिन्तरेत् कुलभूषितान् ॥  
  
दिग्गजेभ्यो नमस्कृत्य योगभ्यः प्रणमेत् सदा ।  
मुनीन्द्रेभ्य ॠषिभ्यश्च योगशास्त्रधराय च ॥  
  
शाक्तेभ्यो वैष्णवेभ्यश्च शैवेभ्यः प्रणमेत् सदा ।  
मन्त्रेभ्यो मन्त्रदेवेभ्यो मन्त्रशास्त्रपराय च ॥  
  
चन्द्राय चन्द्रवंशेभ्यः सूर्यावंशेभ्य एव च ।  
महाभूतेभ्यो भूतेभ्यः कलाभ्यः प्रणमेत् सदा ॥  
  
पूष्पेभ्यः पुष्पहासेभ्यो गन्धर्वेभ्यो नमः सदा ।  
यक्षेभ्यो भूतवर्गेभ्यः प्रेतेभ्यः सर्वकर्मसु ॥  
  
शब्देभ्यः शब्दब्रह्मेभ्यः प्रणयामि सदा प्रिये ।  
रुद्रेभ्यो रुद्रवंशेभ्यो भैरवेभ्यो नमो नमः ॥  
  
लिङ्गेभ्यो लिङ्गदेवेभ्यो वेदेभ्यो वेदशाक्षिणे ।  
भारतेभ्यो नमस्कृत्य श्रीमद्भागवताय च ॥  
  
संहिताभाश्च शास्त्रेभ्यः सशास्त्रेभ्यो नमो नमः ।  
ग्रस्थार्थेभ्यो नमस्कृत्य तन्त्रेभ्यः प्रणमेत् सदा ॥  
  
यामलेभ्यो नमस्कृत्य चन्द्रसूर्यां नमेत् सदा ।  
जीवेभ्यः सर्वभावेभ्यो जङ्गलेभ्यो नमो नमः ॥  
  
स्थावरेभ्यो नमस्कृत्य ऋषिभ्यः प्रणमेत् सदा ।  
प्रमाणादिपदार्थेभ्यः शोषभ्योऽपि नमो नमः ॥  
  
यन्त्रेभ्योऽशि नमस्कृत्य यथार्थेभ्यो नमो नमः ।  
स्थावरेभ्यो नमस्कृत्य ऋषिभ्यः प्रणमेत् सदा ॥  
  
पूजोपकरणेभ्यश्च ब्राह्मणेभ्यो नमो नमः ।  
योगिनीभ्यो नमस्कृत्य सशक्तिभ्यो नमो नमः ॥  
  
रत्नेभ्योऽपि नमस्कृत्य नदीभ्यः प्रणमेत् सदा ।  
पीठेभ्योऽपि नमस्कृत्य मातृभ्यः प्रणमेत् सदा ॥  
  
सत्वेभ्योऽपि नमस्कृत्य इन्द्रियेभ्यो नमः सदा ।  
क्षेत्रेभ्योऽपि नमस्कृत्य क्षेत्रपालेभ्य एव च ॥  
  
कुलाचलेभ्यो नत्वा च प्रदुर्भावेभ्य एव च ।  
उक्तानुक्तञ्च यत्किञ्चित् तेभ्यो नित्यं नमो नमः ॥  
  
नमामि सत्यसम्कल्पां सर्वपर्वतवासिनीम् ।  
पार्वतीञ्च नमस्कृत्य नमो नित्यं नगात्मजे ॥  
  
मातस्तदीयशरणं नृपाणां ध्यानाष्पदैर्वाञ्छितवाञ्छनीयम् ।  
तेषां हृदि स्फुरति त्वच्चरणारविन्दं स एव धन्यः सुरलोकपूज्यः ॥  
  
गाङ्गैः शुभैः कुङ्कुमपङ्कलेपैर्मातस्त्वदीयशरणं यदि   
भावशुद्धैः ।  
स्मरन्ति शृणुन्ति लुठन्ति धीरास्तेषां जरा नैव भवेद्भवानि ॥  
  
त्वदीयजङ्घाशरणं सुराणां परापराणां परमां प्रकृतिः ।  
दिने दिने देवि भाव्यकरस्था किमन्यमुच्चं कथयन्ति सन्ति ॥  
  
कवीन्द्राणां दर्पं करकमलशोभापरिचितं विधुन्वन् तज्जङ्घामेतद्   
गिरिसुते ।  
  
अतस्त्वपादाब्जं जननि चेतसि हितम् ।  
  
नरीभूतं भूतं प्रणिहितपदं शङ्करमपि ।  
  
ये ते दरिद्राः सततं हि मातस्त्वदीयपादं मनसा जपन्ति ।  
(प्। ४७ब्) देवासुरासिद्धवराश्च सर्वे तव प्रसादात् सततं लुठन्ति ॥  
  
हरिस्त्वं पादाब्जं ध्यात्वा निखिलजगतां भूतिवभूतशिवः सिद्धो   
भूयात् किमपि परमं तत्परम् ।  
  
प्रजानां नाथोऽयं तदनु जगतां सृष्टिविहितम् ।  
किमन्यत् ते नातस्तव चरणयुगलस्य फलता ॥  
  
इन्द्राः सुराणां शरणं शरण्ये प्रजापतिः कश्यप एव नान्यः ।  
गिरां भूतिर्विष्णुभवौ परेशि पादाब्जफलं समस्तम् ॥  
  
त्वदीयपादार्चनतत्परो हरिः सुदर्शनाधीश्वमुपालभेत् ।  
धरित्री गन्धरूपेण वासिनं तज्जलं धृतम् ॥  
  
तेजसा वह्निरूपेण वायुपुष्पवपुर्धृतम् ।  
आकाशं शब्दरूपेण प्रणवे ब्रह्मरूप्धृक् ॥  
  
मुखं मुखं चन्द्राकारिस्त्रिभुवनपदैर्मुग्धसहितं त्रिनेत्रन्ते मातः   
परहितमनोभिः सप्तण्डम् ।  
  
न सिद्धिं तस्यापि स्मरति सततं विश्वमखिलम् ।  
कटाक्षैस्ते मातः सकल * (?)दपद्मं स लडते ॥  
  
तवसी मन्त्रं जपतः सत्यं न हि तेषां खलु साध्यतत्वम् ।  
ये सुरपाले सुरतचित्ते धन्या तु विश्वरता विधत् ते ॥  
  
क्रतुस्त्वंहविस्त्वं मुरारिः पुरा त्वं परात्वं सदा श्रीमुवारे ।   
हरिस्त्वं तरा त्वं शिवात्वं शिवानी ॥  
  
गडिस्त्वं मतिस्त्वं गतिस्तं भवानी ।  
नरात्वं नरस्त्वं नाराणां क्रियाया ॥  
  
चयत्वं वरस्त्वं वरण्ये शिवायाः ।  
नदस्त्वं नदीस्त्वं गतिस्त्वं निधीनां सुता त्वं सुतस्त्वं पिता त्वं   
गृहीणाम् ।  
  
त्वदीयमुण्डाख्यवभवानीमालां विधाय च ते पद्मजादयः ।  
सुराधिपात्वं लभते मुनीन्द्राः शरण्यमेतत् किमपीय चान्यत् ॥  
  
नरस्य मुण्डञ्च तथा हि खड्गं भुजद्वये ये मनसा जपन्ति ।  
तथेतरो देवि वराभयञ्च भवन्ति ते सिद्धिजनैर्मुनीन्द्राः ॥  
  
शवोपरि त्वं हृदये निधाय जपन्ति विद्याञ्च हितं कदाचित् ।  
तदा भवेत् काव्यरहस्य वेत्त (?) अन्ते पदद्वन्द्वमुपाश्रयेत् ॥  
  
दिगन्धी त्वां मनसा विचिन्त्य जगत् पराख्या जतां जनित्री ।  
भवेत् पराख्ये जगतां गतिश्च किमापराख्यं शरणं भवामः ॥  
  
शिवार्वैर्वा परिवेष्ठितान्तां विधाय चित्ते सततं जपन्ति भवेयुर्द्देवेशि   
जनापवादे निधी शतां देवि परा वदन्ति ।  
  
त्वदीयशृङ्गाररसं निधाय जपन्ति मन्त्रं यदि वेदमुख्याः ।  
भवन्ति ते देवि जनापवादं कविः कवीनामपि स्वजन्मा ॥  
  
विकीर्णकेशं मनसा विधाय जपन्ति विद्याञ्चकितं कदाचित् ।  
सुरादिपत्यं लभते नरः स किमन्त भूम्यां शृणु कालकाली ॥  
  
त्वदीयबीजत्रयमाभवेत् जपन्ति सिद्धा भूवि मुक्तकेतुः ।  
तदेवमातस्तव पादयोगा भवन्ति सिद्धञ्च दिनत्रयेऽपि ॥  
  
त्वदीरकूर्च द्वयजापकत्वात् सुरासुरेभ्येऽपि भवेच्च वन्द्यः ।  
धनित्वपाण्डित्य लभन्ति सर्वे किमापरं देवि परापराध्ये ॥  
  
त्वदीयलज्जाद्वयजापकत्वात् भवेन्महेशानि चतुर्थसिद्धिः ।  
त्वदीयसम्बुद्धिपद प्रसादात् नराधिपत्वं लभते मुनीन्द्रः ॥  
  
(प्। ४८) पुनस्तन्नाम्नः शृणु मातरे तत्फलं चतुर्वर्गं वदन्ति सन्तः ।  
बीजत्रयं पुनरप्यपास्य सुरापत्वं लभयत मुनीन्द्रः ॥  
  
पुनस्तथा कूर्चयुगे च मातर्नमन्ति सिद्धा नरसिंहरूपाः ।  
अतो लज्जाद्वयजापकत्वात् लभन्ति सिद्धिं मनसा जनास्ते ॥  
  
अनन्तदं क्षिप्य विभावसोः सतीत्वन्मन्त्रमुदारमिदं वदन्ति ।  
त्रिपञ्चारे पीठै जननि सततं सिद्धिसहितं विचिन्वन् सञ्चिन्वन्   
परमामृतरूपदक्षिणापदाम् ॥  
  
सदा कालीं ध्यात्वा विधिपूजां परिकरां विशेषाख्यां न खलु   
भवगङ्गाभयमदः ।  
  
अतीतवनीलायेपादपद्मे जनित्री भवति विभूत्यै ।  
शेर्योवासामुपहरान्नयति पदत्वाङ्खिलमनुमत्ता ॥  
  
त्वऽम श्रीस्त्मीश्वरीकाली कराली विकरालिका ।  
लज्जा लक्ष्मी सती गौरी नित्या चिन्ता चितिप्रिया ॥  
  
परा * (?) द्या परीक्षा च परमा परमावपुः ।  
यैर्गन्द्धद्यैश्चित्ते प्रचयपदपद्मैः पदयुतैः ॥  
  
सदा नत्वा स्तुत्वा जपति हृदि मन्त्रं मनुविद्या ।  
न तेषां संसारे विभवभयभङ्गप्रमथने ॥  
  
क्षणं चित्तं देवि प्रभवति विमार्गे परिकरः ।  
त्रयस्त्रिंशैः श्लोकैर्यदि जपभि मन्त्रं स्तुवति च ॥  
  
नमेच्चेतामेता परमममृतकलशं सुरवरम् ।  
भवेत् सिद्धिसिद्धो जगति शिरसा त्वत्पदयुगम् ॥  
  
प्रणम्य प्राकाम्य सुरासुरजनैः पूज्याविहितम् ॥  
  
  
इति विश्वसारतन्त्रे दक्षिणकालिका विवरणे चतुर्थः पटलः ॥  
  
  
  
  
  
अथ दुर्गामहं वक्ष्ये शृणुष्व कमलानने ।  
यस्य * (?) प्रसादमात्रेण भवेद्गङ्गाधरः स्वयम् ॥  
  
थान्तवर्णं समुद्धृत्य वामकर्णसमन्वितम् ।  
इन्दुबिन्दुसमायुक्तं बीजं दुर्गामनोः प्रिये ॥  
  
चतुर्वर्गप्रदं साक्षात् महापातकनाशनम् ।  
अस्यापि सदृशी विद्या जगत्यस्मिन्न विद्यते ॥  
  
किमन्यैरस * (?) लापैर्यत्रायुर्व्ययक्ताअमियात् ।  
तत् तु दुर्गामनोर्देवि षोडशांशं लभते ॥  
  
एकाक्षरीसमो नास्ति विद्यां त्रिभुवने प्रिये ।  
विना गन्धैर्विना पुष्पैर्विना होमपुरःसरैः ॥  
  
प्राणायामः विना देवि जपमात्रेण सिद्धिदा ।  
जमदग्निर्भरद्वाजो भूण्डगौतमकश्यपाः ॥  
  
विश्वमित्रः शिरो नन्दिः कहोलिस्तुण्डिकस्तथा ।  
एते च ऋषयः प्रोक्ता दुर्गामन्त्रस्य पार्वति ॥  
  
मन्त्रस्य ऋषिर्द्देवेशि नारदः परिकीर्तितः ।  
गायत्रीछन्द आख्यान्तं दुर्गधिष्ठ तु देवता ॥  
  
चतुर्वर्खप्रदा देवी सर्वतन्त्रेषु संस्थिता ।  
यस्याः कटाक्षमात्रेण भवेद्भूमिपुरन्दरः ॥  
  
ईहैव धनिनो भूत्वा राजानञ्च वसं नयेत् ।  
स भवेत् वचसा धीमान् वृहस्पतिरिवापरः ॥  
  
ब्राह्मणो वेदविद्भूयात् राजावशमवाप्नूयत् ।  
वैश्यो धनसमृद्धिः स्यात् सर्वसिद्धिं लभेन्नरः ॥  
  
विविधा सा महाविद्या तत् शृणुष्व गणेश्वरि ।  
(प्। ४८ब्) कूर्चाद्यां वा जपेद् विद्यां तदन्ते वनिसुन्दरी ॥  
  
लज्जाद्यां वा जपेद्विद्यां फडान्तान्ता विशेषतः ।  
वधुर्बीजयुतावापि स्वाहान्तां वा जपेत् सुधीः ॥  
  
शतविश्वं महेशनि वधूबीजं प्रकीर्तितम् ।  
अथ लज्जायुतावापि स्वाहान्तां वा जपेन्मनुम् ॥  
  
षोडशव्यञ्जनं वापि माक्षिवह्निथंयुतम् ।  
इन्दुबिन्दुसमायुक्तं लज्जाबीजमिदं स्मृतम् ॥  
  
महाकालमता लज्जा अयं भेदः प्रकीर्तितः ।  
लज्ज द्याम्बा जपेद्विद्यां चतुर्वर्गफलाप्तये ॥  
  
वाग्भवाद्यां जपेद् वापि प्रणवाद्यापि वा पुनः ।  
कामबीजादिकं वापि फडान्तां वा जपेत् सदा ॥  
  
ऐक्षरी विविधा विद्या कथिता ब्रह्मणा पुरा ।  
लज्वाद्यां वा वाग् भवाद्यां वा कामाद्याम्बा जपेत् सदा ॥  
  
प्रणवाद्यां फडन्ताम्बा कवचाद्यां विशेषतः ।  
लज्जाद्यां वा वधूबीजयुतां वा प्रजपेत् सदा ॥  
  
एतास्त्र्यक्षरयुक्ता च दुर्गाविद्या प्रकीर्तिता ।  
फडान्ता सर्वबीजाद्या कथिता पद्मयोनिना ॥  
  
दीर्घस्वरसमायुक्ते इन्द्रबीजानि (?) पार्वति ।  
विन्यसेदात्माना देहे हृदयादिषु पार्वति ॥  
  
पूर्ववन्न्यासवर्गं स्यात् पूर्ववत् कर्ममाचरेत् ।  
कालीवदाचरेत् विद्यां जपेद्विद्यामहर्न्निशम् ॥  
  
लक्षद्वादशके देवि पुरश्चरणमीरितम् ।  
सिद्ध्यादिशोधनं नात्र न च मित्रादिदुषणम् ॥  
  
न वित्तवायवाहूलां न च कार्यं कथञ्चन ।  
यथाकाले यथास्थाने यथाचारविधानतः ॥  
  
पूजयेत् परय भक्त्या दुर्गां दुर्र्गतिनाशिनीम् ।  
मद्यर्मांसैः शूपपूपैर्भगा शशकशल्लकैः ॥  
  
लिङ्गगीतैर्भगाक्षालैर्मार्जारवहूलैस्तथा ।  
गोमांसैर्मृगमांसैश्च मत्स्यैश्च शूकराखुभिः ॥  
  
सुवहैर्दृष्टान्धैर्श्च सिक्तैश्चायैश्च पिच्चलैः ।  
नानामद्यश्च पशुभिः पूजयेत् परमेश्वरीम् ॥  
  
कालीवत् पूजयेद्विद्यां दुर्गां दुर्गविमोचिनीम् ।  
स्वयम्भु कुसुमैः शुक्रैः सुगन्धकुसुमान्वितैः ॥  
  
यवायावकसिन्दुरै वक्तचन्दनसंयुतैः ।  
नानामांसैः काकशूकैः पेचकैर्महिषैर्न रैः ॥  
  
गजैरुष्ट्रैः ख ऐ (?) र्गृध्रैः पूजयेद्विधिनामुना ।  
तदा भवेन्महादेवि सिद्धिः स्यान्नत्र संशयः ॥  
  
गायत्रीं प्रजपेद्देव्या विधानेन दिने दिने ।  
नक्ष्म्याद्यां (?) प्रणवाद्यां वा वाग्भवाद्यां क्रमादिका ॥  
  
लज्जाद्यां वा जपेद् देव्या गायत्रीं तन्त्रसम्मृतां ।  
दुर्गा देवीं वदेत् ङेन्तां विद्महे तदनन्तरम् ॥  
  
चित्स्वरूपां तथा ङेन्तां विद्महे चैव धीमहि ।  
तन्नोदेवी समुद्धृत्य तदन्ते च प्रचोदयात् ॥  
  
एषा देव्याश्च गायत्री सर्वसिद्धि प्रदायिनी ।  
चतुर्लक्षं पुरश्चर्यां जपेद्विद्यां विशालधीः ॥  
  
प्रणवाद्यां जपेद्विद्यां देव्या आसनदानके ।  
प्रणवं पूर्वमुच्चार्य तदा वज्रनखं वदेत् ॥  
  
दंष्ट्रायुधं समुद्धृत्य ङेन्तं सिंहं महादिकम् ।  
(प्। ४९) आसनाय समाभाष्य नमो देव्यै वदेत् पुनः ॥  
  
पूर्ववन्न्यासवर्गं स्याद् कायेद्देवीं सनातनीम् ।  
महाकालमतं ध्यानं शृणुष्व कमलनने ॥  
  
सिंहस्कन्ध दिरूढाञ्च नानालङ्कारभुषिताम् ।  
चतुर्भुजां महादेवीं नागयज्ञोपवीतिनीम् ॥  
  
रक्तवस्त्रपरीधानां वालार्कसदृशीं तनुम् ।  
नारदाद्यैर्मुनिगणैः सेवितां भवसुन्दरीम् ॥  
  
त्रिवली वलयोपेतां नाभिनालमृणालिनीम् ।  
रत्नद्वीपमणिद्वीपे सिंहासनसमन्विते ॥  
  
प्रफुल्लकमलारूढां ध्यायेत्तां भवगेहिनीम् ।  
अथवा चिन्तयेत् दुर्गां सर्वदुर्गविनाशिनीम् ॥  
  
सिंहस्था शशिशेधरा मरकतप्रप्यैश्चतुर्भिर्भुजैः शङ्खं   
चक्रधनुःशरांश्च दधतीं नेत्रैस्त्रिभिः शोभिताम् ।  
आमुक्ताङ्गदहारकङ्कणरणत्काञ्चीक्कणन्नृपुरा दुर्गा दुर्गतिहारिणी   
भवत्युनो रत्नोल्लसत्कुण्डला ॥  
  
चतुर्लक्ष्मं हधिष्याशी एकलक्षमथापि वा ।  
जपित्वा तु त्रयं लक्षं परशक्तौ सदा जपेत् ॥  
  
सावित्री विधिना पूर्वं पुरश्चर्यां जपेन्मनुम् ।  
सिद्धे मनौ सदा कुर्यात् मासि मासि विधानतः ॥  
  
कुलाचारः विधानेन कुर्याद्देव्शिकसत्तमः ।  
विन्यसेत् पूर्ववत् सर्वं न्यसेद् देवीं विशालधीः ॥   
  
सदा हूनेन्महादेव्याः परमार्थं दिने दिने ।  
साज्यैर्विल्वदलैर्हूत्वा वशयेत् सकलं जगत् ॥  
  
करवीरं पटलञ्च पद्ममाम्रं मधूकजम् ।  
चम्पकं नागमुण्डञ्च हिङ्गुकर्मामरीचकैः ॥  
  
तेजपत्रं गुण्डत्वञ्च महामासं हूनेत् सदा ।  
छागमुषिकमेषदीन् सततञ्च हुनेत् सुधीः ॥  
  
सिद्धे मनौ सदा हूत्वा वशयेत् सकलं जगत् ।  
पलाशं पद्मपुष्पञ्च सर्वदा होममादिशेत् ॥  
  
भवेद्वागीश्वरः साक्षात् शङ्करेण च भाषितम् ।  
किमन्य्द्वहूना देवि यद्वद्वाञ्छितमात्मनः ॥  
  
कृत्वा च विधिना सम्यक् भवेद् भूमिपुरन्दरः ।  
किमन्यद्वहूना देवि चतुर्वर्गफलं लभेत् ॥  
  
दुर्गायन्त्रं प्रवक्ष्यामि शृणुष्व कमलानने ।  
त्रिकोणं विन्यसेदादौ नवकोणसमन्वितम् ॥  
  
त्रिवृत्तं सहितं सर्वं पद्मपत्रसमन्वितम् ।  
त्रिरेधसहितं वज्रशूलं भूपुरमण्डितम् ॥  
  
समीकृत्य यथोक्तेन विलिखेद्विधिनामुना ।  
नानास्त्रसंयुतं लेख्यं चक्रं तन्त्रसमन्वितम् ॥  
  
तत्र तां पूजयेद्देवीं मूलप्रकृतिरूपिणीम् ।  
पद्मस्थां पूजयेद् दुर्गं सिंहपृष्ठे निषेदुषीम् ॥  
  
प्रभाद्याः शक्तयः पूज्या गन्धाद्यैर्नवकोणके ।  
प्रभा माया जया सुक्ष्मा विशुद्धा नन्दिनी पुनः ॥  
  
सुप्रभा विजया सर्वसिद्धिदा नव शक्तयः ।  
क्रमाद्यां पूजयेत् ताभिः * * * * * * * * ॥  
  
ॐकारं पूर्वमुचार्य द्रीऊं कारं तदनन्तरम् ।  
यथाप्दं सम्बुद्ध्यन्तां पूजयेत् क्रमतः क्रमात् ॥  
  
शङ्घपद्मनिधी देव्या वामदक्षिणयोगतः ।  
पूजयेत् परया भक्त्या रक्तचन्दनपूर्वकैः ॥  
  
अर्घ्यदानं तदा कुर्यात् पूजान्ते पर्वतात्मजाम् ।  
(प्। ४९) अङ्गवृत्तिः पुनः पूज्या नवकोणेषु मातरः ॥  
  
ब्रह्माद्या मातरश्चैव स्वभूषणभूषणाः ।  
वज्राद्यायुधसंयुक्ता भूपुय्रे लोकनायकाः ॥  
  
पूजयेत् परया भक्त्या दुर्गां दुर्गतिनाशिनीम् ।  
पूर्ववत् साधयेत् सर्वान् सर्वाभीष्टफलाप्तये ॥  
  
  
श्री ईश्वर उवाच ॥  
  
  
त्रिकोणं विन्यसेत् पूर्वं नवकोणसमन्वितम् ।  
साष्टपत्रं त्रिविम्वाच्यं भूपुरशूलयुक्सदा ॥  
  
तत्रापि पूजयेद् देवीं दुर्गां दुर्गतिनापिनीम् ।  
सिन्दुरहरितालाभ्यां सुन्दरीवत् प्रपूजयेत् ॥  
  
अथवक्ष्यामि कवचं शृणुष्व कमलानने ।  
यज्ज्ञात्वा साधकाः सर्वे लभन्ते श्रियमुत्तमाम् ॥  
  
अज्ञात्व कवचं देवि दुर्गामन्त्रञ्च यो जपेत् ।  
न पूजाफलमाप्नोति अन्ते च दुर्गतिं व्रजेत् ॥  
  
ॐ उमा देवी शिरः पातु ललाटं शूलधारिणीम् ।  
चक्षुषी खेचरी पातु (मुलाचां) नासा च द्वारवासिनी ॥  
  
सुगन्धवासिनी पातु वदने साधनी तथा ।  
जिह्वाञ्च चण्डिका पातु ग्रीवां सौभद्रिका तथा ॥  
  
अशोकवासिनी चेतो द्वौ वाहु वज्रधारिणी ।  
हृदयं ललिता देवी उदरे सिंहवाहिनी ॥  
  
कट्यां भगवती देवी द्वावुरू विन्ध्यवासिनी ।  
महवला तु जङ्घे द्वे पादौ भूतलवासिनी ॥  
  
एवं स्थितासि देवी त्वं त्रैलोक्यरक्षणात्मिका ।  
रक्षमां सर्वगात्रेषु दुर्गे देवी नमोऽस्तु ते ॥  
  
  
इति विश्वसारतन्त्रे दुर्गाकवचं समाप्तम् ॥  
  
  
  
श्रीपार्वत्युवाच ।  
  
येन वर्णेन देवेशि ये देवाश्छन्दांसि ऋअषयश्च ये ।  
तान् सर्वान् देवदेवेश कथयामास तत्त्वतः ॥  
  
  
श्री ईश्वर उवाच ।  
  
प्रणम्य श्यामवर्णाभां दुर्गां दुर्गतिनाशिनीम् ।  
दकारे दक्षिणामूर्तिरुकारे च उमापतिः ॥  
  
अर्द्धचन्द्रे शिवः साक्षात् देवस्त्रिभुवनेश्वरः ।  
दुर्गाध्या देवता प्रोक्ता सर्वदुर्गप्रणाशिनी ॥  
  
येन बीजादिकं कुर्यात् दैवतेव तदादिकम् ।  
अथ वक्ष्ये महेशानि देव्या नाम सहस्रकम् ॥  
  
शृणुष्व परया भक्त्या न वेदेन च भाषितम् ।  
अस्या दुर्गा विद्यायाः सहस्रसामस्तोत्रस्य भगवान्नारद   
ऋषिरनुष्टुप्च्छन्द आद्या शक्तिर्भगवती दुर्गा देवता महामाया   
शक्तिश्चतुर्वर्गफलप्राप्तये विनियोगः ।  
  
ॐ दुर्गा शिवा क्षमा धात्री लोकमाता शिवप्रिया ।  
ब्राह्मी माहेश्वरी देवि कौमारी वैष्णवी तथा ॥  
  
वाराही नारसिंही च कमला चण्डिका तथा ।  
आद्या वाणी देवता च देवमाता दया द्युतिः ॥  
  
विद्याः पुष्टिस्तथा तुष्टिः क्षुधा निद्रा विभावरी ।  
मन्त्रमाया महाशक्तिर्विद्या विद्याविपन्नगा ॥  
  
सर्वमन्त्रमयी शीक्षासर्वविद्यामयी तथा ।  
लक्ष्मिर्वाणि * * * * वाग्भवा भवनप्रिया ॥  
  
(प्। ५०) कलकण्ठी कम्बुकण्ठी वेणुवीणापरायणा ।  
ताला तालवती देवी नानागानप्रिया सदा ॥  
  
नारायणी महामाया जयदुर्गा जयाजनी ।  
विजया च जया जैत्री जयनी जयगामिनी ॥  
  
जयदा सुखदा सत्या मोक्षदा जयनादिनी ।  
विनिता विष्णुमाता च विश्वनाता विपाचिका ॥  
  
ब्रह्माणी विमला रौद्री ज्येष्ठा जाया च वामना ।  
वसना वासना क्रोडा कुब्जिका अप्सरा तथा ॥  
  
उर्वशी कदली केका कामाख्या च क्षमावती ।  
तीव्र च वनदा धात्री त्रिजगज्जननी चला ॥  
  
दानपात्री मितिमित्रा त्रासिनी त्रासवासिनी ।  
निम्ननाभिर्भिन्दिपाला वल्लभा वशदार्थिनी ॥  
  
त्रिनेत्रा जगतां माता * * सत्यम्बधा स्मृतिः ।  
विस्मृतिर्विपथुः प्रेम्ना प्रेयशास्त्रविशारदा ॥  
  
धनपुत्रविनाशी च चण्डिका कमलालया ।  
यादवी यदुकन्या च चञ्चला चपला तथा ॥  
  
त्रितेत्रा एकनेत्रा च द्विनेत्रा च सुनेत्रिका ।  
पोषणी पोषका पोषा वलहानिकरिविधिः ॥  
  
धीर्धितिर्धनदा नामा दानवी विधिरूपिणी ।  
कालिका कालरात्रिश्च रक्तचन्दनसंयुता ॥  
  
कुङ्कुमाङ्कितसर्वाङ्गी रक्तवस्त्रविधारिणी ।  
अतसीपुष्पवर्णाभः गौरी सर्वप्रियङ्करी ॥  
  
भानुमती सती पात्री त्रैलोक्य जननी यतिः ।  
जामाता जयरूपा च जामातुप्रियवादिनी ॥  
  
नीतिप्रिया नीतिरुचिः सुरुचिश्च रुचिस्तथा ।  
रतिप्रिया रतिकरी रतिदा रतिवर्द्धिनी ॥  
  
लयरूपा महारूपा सर्वसत्त्वरतिः स्वधा ।  
शोभना शोभनाङ्गी च सुकुमारी शिवातनुः ॥  
  
बालिका च कुमारी च कुमाराङ्गनिवाशिनी ।  
कुलीना च सुपर्णा च शोभनङ्गी शुभातनुः ॥  
  
कुमारी पूजक प्रीता कुमारी प्रीतिदायिनी ।  
कुमारी सेवका सन्त्य कुमारी सुखदायिनी ॥  
  
कुमारीयोनिसंस्थात्री कुमारीभोगदायिनी ।  
कनका च रजोयुक्ता ऋतुरूपा ऋतुप्रिया ॥  
  
रजस्वला तद्गुणा च सगुणा गुणपूजिता ।  
सगुणा निर्गुणा क्षेमा गुणभेदकरी क्रिया ॥  
  
कैशोरी च किशोरस्था किशोरप्रियवासिनी ।  
किशोरस्था किशोरी च किशोरप्रियपूजका ॥  
  
युवती च युवायुथा यौवनस्था युगानगा ।  
युगनानायुगकरी युगस्था युकपूजका ॥  
  
युवतीशरणप्रीता युवत्या सहसंयुता ।  
अमाकला सहस्था च शशिरेखा शिखाशिखी ॥  
  
आशापुरा च चन्द्रेणा चन्द्रकान्तिप्रिया चता ।  
अमृता मानदा पूषा तुष्टिः पुष्टी रतिर्धृतिः ॥  
  
शशिनी चन्द्रिका कान्तिर्ज्योत्स्ना श्रीः प्रीतिरङ्गदा ।  
पूर्णा पूर्णामृता कामदायिन्यः कामदा कला ॥  
  
अनेकरूपिणी रूपा अनेकसुरदायिनी ।  
विनया विरवा वेला वेलासन्ध्या विधिप्रिया ॥  
  
अरतिः सुरतिः स्तुत्याः सत्यवत्याः सदा चसाः ।  
अनलाः कमलास्था च सुमाल्या मालदारिनी ॥  
  
माननीया सदा सत्या सर्वसत्यप्रिया तनुः ।  
शोण्डप्रिया रतिकरी कालाक्षी कालरूपिणी ॥  
  
(प्। ५०ब्) सर्वकालक्षयकरी सर्वकालविनाशिनी ।  
अनुरूपा वृहद्रूपा स्वरूपा रूपवर्जता ॥  
  
जगता जगतां माता जगन्मान्या जयावती ।  
जननी च जया जेया सर्वजेयदा सुधीः ॥  
  
विसङ्गा च सुसङ्गा च अनेकसङ्गवर्जिता ।  
निर्जिता विजना विज्ञा विधिज्ञा ज्ञानदायिनी ॥  
  
मार्गदात्री मार्गकर्ती सुमार्गा पापनाशिनी ।  
परदारा परप्रीता परदारप्रियाश्रया ॥  
  
प्रम्नेचो केकरा कृत्या उम्नोचा च उमावती ।  
अपर्णा पार्वती दुर्गा मृडानी चण्डिकाम्बिका ॥  
  
वैशारदी विशेषज्ञा कालशस्यविवर्द्धिनी ।  
औषधिर्वैद्यमाता च चिकित्सा च चिकित्सिका ॥  
  
कलावती वर्णमन्नी मेदामयापि पूतना ।  
क्रियावती वर्णतनुः सुवर्णा रसिका रमा ॥  
  
काली कृष्णा कृपापेता कोलानां सङ्गवादनी ।  
काकिनी चपलवती तथा कार्षापणप्रिया ॥  
  
तस्का शुभ्रा च तस्कस्था तल्पस्था च सुतप्लिका ।  
गुह्यकाली भद्रकाली महाकाली कलावती ॥  
  
अतितल्पा महातल्पा सुतल्पा शोषिका तथा ।  
विन्ध्यचक्रनिवासी च सावित्री भुवनेश्वरी ॥  
  
एकपक्षा एकनेत्रा एकदा लक्षदायिनी ।  
कोटिदा धनरूपा च धनधान्यनिवासिनी ॥  
  
दुर्गा च दुर्गरूपा च दुर्गे देवि नमोऽस्तु ते ।  
ओङ्कारी चैव ह्रीङ्कारी वर्णमाता वलप्रदा ॥  
  
द्रीऊङ्कारी च स्त्राङ्कारी च हुङ्कारी बीजरूपिणी ।  
स्त्रीङ्कारी चैव हुऽन्कारी सर्वमन्त्रमयी स्मृतिः ॥  
  
सुस्मृतिः स्मृतिरूपा च स्मृतिरूपा रसप्रदा ।  
सर्वशास्त्रमयी देवी नानासर्थप्रियातनुः ॥  
  
अनर्था वहूला खेला वाला च वालिकारिणी ।  
अर्थप्रिया अर्थकरी त्रिकूटा कूटरूपिणी ॥  
  
त्रिकुटस्था पञ्चकूटा सर्वकूटशरीरिणी ।  
एकवस्त्रा त्रिनेत्रा च एकनेत्रा त्रिनेत्रिका ॥  
  
चन्द्रानना महागौरी गर्भाशयनिवासिनी ।  
गर्भाशया जरायुस्था स्वेदजा अण्डजा तथा ॥  
  
उद्तदा अण्डरूपा च अरूनाराक्तदन्तिका ।  
रम्भात्मना यशस्वी च योनिदेशनिवासिनी ॥  
  
इडासुषुम्ना योगवती गान्धारी च कुहूः पुनः ।  
अलम्बुषा हस्तिजिह्वा नलिनी च निडावती ॥  
  
वैखरी शब्दरूपा च षट्चक्रक्रमवासिनी ।  
षट्चक्रभेदनकरी परमामृतसम्भवा ॥  
  
मन्त्रमण्डलमध्यस्था कालरूपा गुणाकरा ।  
सूर्यमण्डलमध्यस्था सूर्यमण्डलवासिनी ॥  
  
अरुणा अरुणी दृष्टा सूर्यकान्तिर्दिवापतिः ।  
तपनी तापिनी धूम्रा मरीचिर्ज्वालिनी रुचिः ॥  
  
सुषुम्ना भोगदा विश्वा बोधिनि धारिणी क्षमा ।  
नानाधातुमयी देवी नानाधात्वन्तराफला ॥  
  
वहूला वहूदा विज्ञा अज्ञानज्ञानहारिणी ।  
मनोज्ञा ज्ञानहानिश्च भेरुण्डा भैरवीति च ॥  
  
सुन्दरी पुरुरूपा च कात्ययन्यपि पूतना ।  
राक्षसी डाकिनी देवमयी वेदविभूषणा ॥  
  
जरा वृद्धा वृद्धमाता वृद्धस्था वृद्धरूपिणी ।  
देवयानि सती पात्री विचित्रा चित्ररूपिणी ॥  
  
(प्। ५१) चित्रलेखा च कुष्माणी कुम्भकर्णविनाशिनी ।  
मधुकैटभहन्त्री च विश्वेशभवनाशिनी ॥  
  
चण्दवैरी विनाशी च कैटभी कपटेश्वरी ।  
कपटा कपटा क्रोडा विकृतिः कृतिनाशिनी ॥  
  
कंसासुरविघाता च वकासुरविनाशिनी ।  
(मधुकैटभहन्त्री च विश्वशभवनाशनी ॥।  
  
चण्डवैरी विनाशी च) पूतनाजीवहन्त्री च केश्यसुरविनाशिनी ।  
कालयवनहन्त्री च जटासुरविनाशिनी ॥  
  
अरिष्टधेनुहन्त्री च जगतः शोकनाशिनी ।  
कालनेमि वधे प्रोक्ताः सर्वसत्त्वेषु संस्थिता ॥  
  
अलक्ष्मीर्लक्ष्मीरूपा च सर्वशक्तिस्वरूपिणी ।  
निशुम्भशुम्भहवनी रक्तबीजविनाशिनी ॥  
  
वैदामाता सुमाता च सुमित्रामित्रनाशिनी ।  
कौशल्या केकयी नित्या मन्थरा वहूदा तथा ॥  
  
साश्वती चैव गायत्री द्रौपदी च सुभद्रिका ।  
उत्तरा चैव गान्धारी जगद्धात्री वपुःप्रिया ॥  
  
चित्रिणी चैव कुष्माणी प्रभावती रातप्रिया ।  
ज्वरारुरुद्ररूपाश्च लोमसा राक्षसी तथा ॥  
  
हिडम्बा वकरूपाश्च शुकी कृत्वा कृपावती ।  
मनोन्मयी मानमयी रमणीया मनोहरा ॥  
  
मोहिनी मोहरूपा च सर्वमोहविनाशिनी ।  
न प्त्री पात्री देवहुतिः सत्य च सत्यवादिनी ॥  
  
सत्यभामा च माना च भुषणा भुषणावती ।  
कुक्कुटा वायवी वेनि सुमाना राक्षसी प्रिया ॥  
  
अनेकरूपा रूपा च वहूरूपा वहूप्रदा ।  
जया दुर्गा प्रभा सत्या सटिनाटिर्विटम्बिका ॥  
  
अतिचैत्वी महाचैत्वा शिखिनी कृपणावती ।  
कृपणा भिन्दिपाली च कुन्ती सुन्दरवासिनी ॥  
  
धनुः शवी च पाशा च पाशहन्ता गदागदी ।  
खट्वाङ्गधारिणी धीरा वाणपुन्थानुवर्तिनी ॥  
  
गङ्गा काशी सती सीता अलका अलकप्रियः ।  
चक्षुर्भद्रा कपाली च पुष्पा चैव वसुन्धरा ॥  
  
पुनः पुनः कर्म * णा विपासा मदनावती ।  
कावेरी सविता सत्या वेत्रवती च वेदिका ॥  
  
अमुना चैव आयुर्दा तथा तुङ्गवती प्रिये ।  
अनेकनद्यः सर्वास्ता वान्धवा परतात्मजा ॥  
  
अम्बिका गिरिका मेना गौरी सर्वज्ञभाविनी ।  
भवानी कमला लक्ष्मीर्ब्रह्मपुत्रप्रिया तथा ॥  
  
निदिग्किका स्पृ * (?)ई व्याघ्री वद्या वैद्यचिकित्सका ।  
आहेरूरथरूपा च रथ्या चत्वरवासिनी ॥  
  
सर्वज्ञानमयी सत्या वर्णरूपा वनप्रिया ।  
ततः शङ्कररूपा च शङ्करी कमलप्रिया ॥  
  
ब्राह्मणी रङ्गिका वेश्या कुलटा वेशरूपिणी ।  
कामचारी कामगमा कामभावविअर्द्धिका ॥  
  
अकामा चैव कामा च कामराजेश्वरी प्रिया ।  
सुन्दरी भैरवी स्तुत्या स्तवनीया तिथिप्रिया ॥  
  
पञ्चमी च तथा षष्ठी अष्टमी नवमी तथा ।  
चतुर्दशी कुहूश्चैव स्कन्दषष्ठी च पूर्णिमा ॥  
  
नक्षत्ररूपिणी ध्येया सर्वनक्षत्रवासिनी ।  
अश्विनी भरणी चैव रोहिणी रेवतीति च ॥  
  
नक्षत्रगणमाला च सर्वपर्वनिवासिनी ।  
त्रिसन्ध्यवासनी सन्ध्या शुभदा च शुभप्रदा ॥  
  
(प्। ५१ब्) नित्यरतिस्थला नित्या नित्यानन्दस्वरूपिणी ।  
जयदा जयमान्या च जर्जरा ज्वरनाशिनी ॥  
  
जनित्री जन्मदात्री च जन्मभूमिः कृतालया ।  
पार्वती पुरवासी च शाम्भवी दैत्यरूपिणी ॥  
  
दनुपुत्रप्रमाथी च कद्रुश्च वनिता तथा ।  
देवकन्या देवमाता देवपत्नी दितिप्रिया ॥  
  
आदितिः सुदितिर्ज्ञेया दानवी दानरूपिणी ।  
दानमान्या दानवी च अनन्या मृत्युरूपिणी ॥  
  
वधिरा वनदा विश्वा विश्वमाता वलप्रदा ।  
कुमुदा च गणाम्बा च अम्बा मङ्गलचण्डिका ॥  
  
विशेषज्ञा विशेषस्था सर्वतत्त्वेषु संस्थिता ।  
कालरात्रिः कुजिनी च चण्डमुण्दा महातपा ॥  
  
इन्द्राक्षी पङ्गलाक्षी च दीर्घनेत्रा सुलोचना ।  
दीर्घघेनो महाघोणा सुघोणा घोणरूपिणी ॥  
  
सुदती युगदन्ता च अनेकदन्तरूपिणी ।  
सुगन्धा गन्धरुपा च वहूगन्धा सुगन्धिका ॥  
  
नानावाद्ययुता देवी वाद्यरूपा विनावती ।  
निरशा नागरी भूयश्चौरप्रिया च शाङ्करी ॥  
  
गृहस्य जननी गुह्या अतिगुह्यातिगोपिता ।  
सर्वशास्त्रमयी शक्तिरक्षरा वर्णमालिका ॥  
  
द्रिऊ। स्त्रिं स्वरूपाङ्गीं च तालातालप्रिया तनुः ।  
वेत्रपानिश्चित्रकरी विचित्रा विद्रुमा तथा ॥  
  
ललिता ललना ये यित् आशीरूपा युगालिका ।  
मुक्तामाणिक्यवैदुर्यस्पर्शरूपवती रतिः ॥  
  
विनेया विनता दाना दानरूपा नदी नदा ।  
पुरुषाङ्गी च पुरुषी सुपुरुषप्रिया तनुः ॥  
  
चञ्चला चपला बाला बालक्रीडावती विभुः ।  
प्राकृतादेशभाषा च गाथागायनसम्भवा ॥  
  
वलिमाता वलिदेशा सुवलिर्वलिरूपिणी ।  
रक्तपाना रक्तरुचिः सुरुची रुचिरानना ॥  
  
सर्वमङ्गलमध्यस्था सर्वमण्डलवासिनी ।  
अग्निरूपा अग्निवर्णा मण्डली अग्निरूपिणी ॥  
  
धुम्रार्चि रुष्मा ज्वलिनी ज्वालिनी विस्फुलिङ्गिनी ।  
सुश्रीः स्वरूपा भव्या च हव्यकव्यवहा तथा ॥  
  
कव्यस्था कव्यरूपा च कव्यदा कव्यरूपिणी ।  
पितुभुर्मातुरूपा च तत्स्था तत् स्थानरूपिणी ॥  
  
किङ्कराख्या कुलश्रेष्ठा कपटा कपटाकृतिः ।  
क्षीणाङ्गी कुलिङ्गाङ्गी च वज्राङ्गी वज्रसम्भवा ॥  
  
नृमुण्डस्रग्विनी सुश्रीः सुरूपा रूपवर्जिता ।  
शिवदुती दुतीमाता सिद्धिदा सिद्धिवल्लभा ॥  
  
अनिमा लघिमा प्राप्तिः प्रकाम्या महिमा तथा ।  
इषत्वा च वसित्वा च तथ कामावशायिता ॥  
  
इच्छासिद्धिरसिधा च वसित्वार्द्धनिवासिनी ।  
मत्स्यपाना मत्स्यहारा सर्वाशी मांसभक्षणा ॥  
  
साधका साधकप्राणा साधकप्राणदायिनी ।  
विनीता विनयप्रेम्ना अपि कीटपतङ्गिका ॥  
  
भुजङ्गभुषणा काली भुजङ्गक्रोडशायिनी ।  
शवतल्पगता नारी भैस्मी भमी कुशावती ॥  
  
कुशधा कुशलप्रेम्ना सुकुशा च कुशाकृतिः ।  
कुसन्ताना दीनवती दविता दविणीदवि ॥  
  
अदरिद्रा सुदरिद्रा तपोयुक्ता तपप्रिया ।  
इञ्चवृत्तिकरिः सिद्धिः सर्वमाना मनोरमा ॥  
  
वमना वमनप्रीता त्रिबीजबीजरूपिणी ।  
(प्। ५२) निर्विजा जनत जन्या जगज्जीवनरूपिणी ॥  
  
जीवात्मा परमात्मा च आत्म आत्मविवर्जिता ।  
अर्चिता प्रणता ध्याता ध्यानगम्या धनञ्जया ॥  
  
वैरिणी सारिणी मारी मारणा मरणप्रिया ।  
दुर्गमा दुर्गरूपा च दुर्गा दुर्गतिनाशिनी ॥  
  
राजपुत्री रजपत्नी राजमाता रजोवती ।  
भञ्जघङ्गभयाभाना भवना भवनप्रिया ॥  
  
भवानी भाविनी भव्या भव्यभावा भयापहा ।  
भवित्री भवरूपा च भवानी भवनाशिनी ॥  
  
मूर्तिमूर्तिमयी मृत्युर्मृत्युदा मूर्तिदा मतिः ।  
चौरप्रिया चौररुचिः चौरैर्नित्यं नमस्कृता ॥  
  
वाग्देवीवदना माया विकटाक्षा कटाक्षिका ।  
नारदी देवमाता च दानवेन्द्राप्रिया तनुः ॥  
  
जित्वरा जयमान्या च जयदा जयवाहना ।  
उच्चैःश्रवा हयानां हि मनुष्याणां नराधिपः ॥  
  
वासनाममृता सत्या धनानां धनसञ्चया ।  
धेनुनां नन्दिनी नाम वाद्यघण्टा प्रकीर्तिता ॥  
  
विपदा ब्राह्मणी नित्या अकारा अक्षरेतरे ।  
अकारे च ओकारे च स्त्रीङ्कारे च उकारके ॥  
  
औकारी च वर्णमाला पण्डिता पण्डितप्रिया ।  
इन्द्रियाणां मनश्चास्मि शास्त्राणामागमाकृतिः ॥  
  
आचाराणां भवेद्वारा वामदेवप्रियावलिः ।  
वामाङ्गवासिनी देवी अर्द्धनारी स्वरूपिणी ॥  
  
सृष्टिस्वरूपिणी आद्या परमाद्या पराजया ।  
अजया विजया बिम्बी विश्वाविस्वतनुर्विदः ॥  
  
विमुथा सुमुथ वेश्या वृक्षानाश्वथरूपिणी ।  
संसारसमया माया मायाशास्त्रप्रकीर्तिता ॥  
  
कुपटाकपटा कुप्या कुप्यपर्वतवासिनी ।  
कैलाशवासिनी कीला अवला च स्वरस्वती ॥  
  
कीलालपा (?) अपाल्पा च अजप्ता अर्घवत्सल ।  
औजडज्जडरूपा च सुजडा जडवर्जिता ॥  
  
अनेकनाम्नी एकनाम्नी सर्वनामविवर्जिता ।  
ज्योतिर्ब्रह्ममयी साक्षात् छन्दोब्रह्मस्वरूपिणी ॥  
  
सर्वसत्त्वक्षरकरी सर्वसत्त्वेषु संस्थिता ।  
वीणा वद्यवती वेश्या अर्चिश्च सुरुचिस्तथा ॥  
  
सुनीतिश्च कयाधुश्च हृतद्युतिस्ततः परा ।  
चाण्डाली वायसी वाला वान्याचरणभद्रिका ॥  
  
रसालमातृका वान्यः वनस्था वनगोचरा ।  
पृथिवी च तथा रीति त्रिपधा सामगायिनी ॥  
  
सामवेदरता सीमा सामवेदविनाशिनी ।  
कौटुम्बी च कटुम्बी च कुमनानयनानना ॥  
  
सुभद्रा कुन्तला दन्त्री श्रीः सल्लोकैश्चरा वहिः ।  
अभ्यन्तरा वहिस्था च नानामालाविधारिणी ॥  
  
यामिनी मासिका माता प्रमाता मातृकायतिः ।  
रसानाञ्च मधुस्वादुः शब्दानां प्रणवस्तथा ॥  
  
वर्णनां ब्राह्मणः साक्षात् धान्यानां शालिरुत्तमा ।  
शस्यानां शालिका नामा क्षेत्राणां काशिका तथा ॥  
  
ह्र्दानां सागरा गङ्गा रत्नानां काञ्चनं तथा ।  
नगानां मेरुरुद्दिष्टा पर्वतानां पितुः प्रिया ॥  
  
नदीनाञ्च भवेद्गङ्गा तीर्थे पुष्कररूपिणी ।  
पुलस्तस्यालयं प्रोक्तमाश्रमेषु च पार्वती ॥  
  
धन्यानाञ्च कुबेरश्च पतीनां पततात् पतिः ।  
(प्। ५२ब्) गतिर्गतिमताञ्चैव विनरेषु प्रमाष्टिका ॥  
  
सर्वाणी तमसी ज्ञेया वदनामृतरञ्जिका ।  
कर्पूरा मोदनी श्वासा ताम्बूलपूरितानना ॥  
  
रक्तवस्त्रपरिधाना रक्तवस्त्रोत्तरीयनी ।  
पात्तनी पात्तनी प्रेम्ना कोपकन्या प्रमोदनी ॥  
  
कालिः कालिप्रिया केलिः क्रीडाथेला च कुर्द्धिका ।  
चिठी कुठी प्रियकरी वेन्द्धटा कन्दनी तथा ॥  
  
जन्मभूमिः सुजन्मा च जन्मद्वारनिवासिली ।  
नाडीसन्धानरूपा च सर्वमांसप्रिया तथा ॥  
  
शृङ्गा राङ्गनिवासी च शृङ्गारभावभाविका ।  
चन्द्रिका चन्द्रकान्तिश्च ततश्चन्द्रकरी क्रिया ॥ १००० ॥  
  
इदं सहस्रनामानि नारदेन च भाषितम् ।  
तदहं कथितं देवि दुर्गानामसहस्रकम् ॥  
  
श्लोकं वा पादमेकाम्बा यः पठेत् प्रातरेव हि ।  
स भवेत् पार्वती पुत्रः स्वयं नारदभाषितम् ॥  
  
वन्ध्या वा काकवन्ध्या वा मृतपत्या च योषिताम् ।  
पठनात् श्रवणाद्वापि भवेत् पुत्रः स्वयं शिवः ॥  
  
ब्रह्महत्या सुरापानं स्तेयं गुर्वङ्गनागमः ।  
सर्वं नश्यति देवेशि स्तवस्यास्य प्रसादतः ॥  
  
दिगम्बरो मुक्तवेशः श्मशानालयमागतः ।  
मासभक्तवलिं दत्वा भवेन्नित्यपरायणः ॥  
  
दग्धमीनं दग्धमांसं दग्धद्रव्यादिकञ्च यत् ।  
म्दयं मांसं सदा दद्यात् दग्धमीनसमन्वितम् ॥  
  
निवेद्य देव्यै तत्सर्वं जपेन्मन्त्रमनन्यधीः ।  
षट्सहस्रं निशाभागे तदा नृत्यपरायणः ॥  
  
आगत्य स्वगृहं तत्र गुरवे दक्षिणां दिशेत् ।  
ततस्तवं महादेवीं विधिनानेन देशिकः ॥  
  
पूजयेत् प्रातरेव प्राक् कुमार्याः सुरपूजकाः ।  
सुन्दर्याः सुकुमाराङ्गाः सर्गमुक्तिप्रदायिकाः ॥  
  
पूजयित्वा विधानेन तद्योनौ प्रजपेत् सुधीः ।  
नित्यं त्रिसन्ध्यं प्रजपेत् शतमष्टोत्तरं ततः ॥  
  
एवं यः कुरुते धीमान् षण्मासं तन्त्रसंयुतः ।  
भस्य साक्षात् भवेद्देवि दुर्गा दुर्गतिनाशिनी ॥  
  
गोरोचना कुङ्कुमेन यावकैश्चन्दनैस्तथा ।  
सिन्दुरकर्पूरमधुरैर्विलिखेत् तं ततः सुधीः ॥  
  
भूजे वा मस्तके धृत्वा वशयेदाखिलं जगत् ।  
गन्धपुष्पादिनाभार्च्य गीतवाद्यैः पुरःसरैः ॥  
  
देव्यः प्रीतिविशेषं यं कुर्यान्मननवाचनम् ।  
आखेटकमुपाख्यानं ततः कुर्याद्दिनत्रयम् ॥  
  
ब्राह्मणान् भोजयित्वा च नार्याश्चैव सुशोभनाम् ।  
तदा भवेन्महारक्ष्यां यावज्जिवनसंयुतम् ॥  
  
स भवेत् पार्वती पुत्रः सर्वसत्त्वपुरस्कृतः ।  
तं दृष्ट्वा साधकं देवि सिंहव्यघ्रादयश्च ये ॥  
  
ते सर्वे प्रपलायन्ते सिंहं दृष्ट्वा यथा मृगाः ।  
सिद्धे मनौ प्रकुर्वीत प्रयोगान् सुरपूजकान् ॥  
  
साध्यप्रामस्य आनीयमृत्तिकां किञ्चितुत्तमाम् ।  
तल्रिभागं विभक्त्याख पलद्वादशकं यथा ॥  
  
त्रिभागञ्च भवेन्नित्यं ग्रामान्तिकं खनेत् सुधीः ।  
तद्भागं विलिखेद् येन विधानं तत् शृणु प्रिये ॥  
  
करीषवालुकामृद्भिः पत्राश्वत्थसमाहिते ।  
(प्। ५३) स्वप्रमाणे खनेद्गर्त्ते गीतवाद्यपुरःसरैः ॥  
  
विमुखेन निखन्येत गृहमागत्य साधकः ।  
गीतवाद्यैर्महामायां बलिदानैः प्रपूजयेत् ॥  
  
तत्रात्रौजागरणं कुर्यात् मधुना सिञ्चयेत् सुधीः ।  
गृहाभ्यन्तरदेशे च खनेत्तां मृत्तिकां यतः ॥  
  
तदा भवेत् तथात्वञ्च सिद्धिः कुर्यादतन्त्रितः ।  
नैवेद्यं निक्षिपेद्देवैर्विधानेन सुसाधकम् ॥  
  
साधकान् भोजयित्वा च तोषयेत् सेवनादिभिः ।  
तदा भवेन्महप्रीतिर्देव्या सर्वार्थसिद्धये ॥  
  
क्रुद्धां दुष्टां तथाक्रान्तां केकरां शोकसंयुताम् ।  
चिन्तयेत् परया भक्त्य देवी षट्कर्मयोगतः ॥  
  
निशुम्भं वैरिणं ध्ययेदात्मनां पर्वतात्मजाम् ।  
मारयेदखिलान् शत्रून् हेमाद्रिसदृशानपि ॥  
  
यं यं कामयते कामं पठन् स्तोत्रमनुत्तमम् ।  
दुर्गापदप्रसादेन तं तमाप्नोति नित्यशः ॥  
  
स्वयम्भुकुसुमैः शुक्रैर्यवायावकसंयुतैः ।  
पूजयित्वा विधानेन लभेत् सिद्धिमनुत्तमाम् ॥  
  
मासिमसि यजेद्देवीं दुर्गां दुर्गतिनाशिनीम् ।  
मत्स्यैर्मांसैम्।गैर्गाभिः पूजयेत् पर्वतात्मजाम् ॥  
  
चन्दना गुरुकर्पुरविडङ्गवकुलानि च ।  
सर्वौषधिजले स्नात्वा पूजयेत् परदेवताम् ॥  
  
कुङ्कुमपद्मगुरुभिर्हेम्नैः नानागन्धसमन्वितैः ।  
शवाङ्गारेण च सम्पिष्य तथा मूलस्य दारुभिः ॥  
  
शोधयित्वा विधानेन मूलमन्त्रेण साधकः ।  
शतमष्टोत्तरञ्चैव तिलकं कुरुते सुधीः ॥  
  
तद्दृष्ट्वा तिलकं देवि भवेत् तस्य वशे जगत् ।  
भौमावास्यां निशिथे च श्मशाने च दिने दिने ॥  
  
दद्याद्वलिं महदेव्यै ध्यात्वा तां पर्वतात्मजाम् ।  
स भवेत् सम्पदामादिं महेशहैव चापरः ॥  
  
किमन्यैर्वहूना देवि सर्वसिद्धिर्लभेन्नरः ।  
  
  
इति विश्वसारतन्त्रे दुर्गानामसहस्रं समाप्तम् ।  
  
  
श्री ईश्वर उवाच ।  
  
शतनामं प्रवक्ष्यामि शृणुष्व कमलानने ।  
षस्याः प्रसादमत्रेण दुर्गाप्रीतिर्भवेत् सदा ॥  
  
ॐ सती साध्वी भवप्रीता भवानी भवमोचनी ।  
आद्या दुर्गा जया आर्या त्रिनेत्रा शूलधारिणी ॥  
  
पिणाकधारिणी चित्ता चण्डमुण्डमहातपा ।  
मनोबुद्धिरहङ्कारा चित्तरूपा चिताचितिः ॥  
  
सर्वमन्त्रमयी सत्या सत्यानन्दस्वरूपिणी ।  
अनन्त भाविनी भाव्या भव्या भवाभयापहा ॥  
  
आसुरी वेददाता च चिन्तावर्त्मप्रिया सदा ।  
सर्वविद्या दक्षकन्य दक्षयज्ञविनाशिनी ॥  
  
अपर्णानेकपर्णा च पाटला पाटलावती ।  
पट्टास्वरपयीधाना कलन्मञ्जीररञ्जिनी ॥  
  
अमेया विक्रमा क्रूरा सुन्दरि पुरसुन्दरी ।  
नवदुर्गा च मातङ्गी मतङ्गमुनिपूजिता ॥  
  
द्राक्षी माहेश्वरी चैन्द्रा कौमारी वैष्णवी तथा ।  
चामुण्डा चैव वाराही लक्ष्मीश्च पुरुषाकृतिः ॥  
  
विमलोत्कर्षिणी ज्ञाना क्रिया सत्या च बुद्धिदा ।  
बहूना बहूला प्रेम्ना सर्वा वाहनवाहना ॥  
  
निशुम्भशुम्भहननी महिषासुरमर्द्धिनी ।  
मधुकैटभहन्त्री च चण्डमुण्डविनाशिनी ॥  
  
सर्वासुरविनाशी च सर्वदा नरघातिनी ।  
सर्वशास्त्रमयी सत्या सर्वास्त्रधारिणी तथा ॥  
  
अरुणा अरुणी दृष्ट्वा सुर्याकान्तिर्दवापतिः ।  
तपनि तापनि धूम्रा मरीचि ज्वलनी रुची ॥  
  
सुषुम्ना भोगदा विश्वा वाधिनी धारिणी क्षमा ।  
नानाधातुमयी देवी नानाधात्वन्तराफला ॥  
  
अनेकशस्त्रहन्त च अनेकास्त्रविधारिणी ।  
कुमारी चैव कन्या च कौमारी युवतीमतिः ॥  
  
अप्रौढ चैव प्रौढा च वृद्धमाता वलप्रदा ।  
य इदं प्रपठेन्नित्यं दुर्गानामशताष्टकम् ॥  
  
नासाध्यं विद्यते तस्य त्रिषु लोकेषु पार्वति ।  
धनं धान्यं सुतं जायां हयं हस्तिनमेव च ॥  
  
चतुर्वर्गं तथा चान्ते लभेन्मुक्तिञ्च सात्वतिम् ।  
कुमारीं पूजयित्वा च ध्यात्वा देवीं सुरेश्वरीम् ॥  
  
पूजयेत् परया भक्त्या पठेन्नम शताष्टकम् ।  
तस्यसिद्धिर्भवेद् देवि सर्वैः सुरवरैरपि ॥  
  
राजानो दाशतां यान्ति राज्यश्रियमवाप्नुयात् ।  
गोरोचनालक्तकुङ्कुमेन सिन्दुरकर्पूरमधुत्रयेण ॥  
  
विलिख्य यन्त्रं विधिना विधिज्ञो भवेत् सदा धारयते पुरारिः ।  
भौमावास्यां निशाभागे चन्द्रे शतभिषागते ॥  
  
विलिख्य प्रपठन् स्तोत्रं स भवेत् सम्पदां पदम् ।  
  
इति विश्वसारतन्त्रे दुर्गानामशताष्टकं स्तोत्रं समाप्तम् ॥  
  
  
श्री पार्वत्युवाच ।  
  
देव देव महादेव सर्वज्ञ सुरपूजक ।  
गौरस्य शिवपुत्रस्य विधानं कथय प्रभो ॥  
  
तस्यास्तद्वचनं श्रुत्वा विहस्य जगदीश्वरः ।  
कथयामास तत्सर्वं विधानं सुरपूजकः ॥  
  
श्री ईश्वर उवाच ।  
  
साधु साधु वरारोहे गणेशस्य महात्मनः ।  
पूजनञ्च तथा यन्त्रं सर्वतन्त्रेषु गोपितम् ॥  
  
हरिद्रस्य गणेशस्य माहात्मां सुरदुर्लभम् ।  
देवैर्देवत्वविधयो गन्धैर्वैः सिद्धमात्मनः ॥  
  
पञ्चवक्त्रैर्महेशानि किं वक्तव्यं सुरेश्वरम् ।  
माहात्मां तन्त्रयन्त्रस्य स जानामि वरानने ॥  
  
सहस्रवदनैस्तस्य अनन्तो न गराट् स्वयम् ।  
कदाचिद्वक्तु कामः स्यान्माहात्मां सुरदुर्लभम् ॥  
  
ऋअषयः पितरो देवाः नागानागाः सुवासुराः ।  
जपन्ति नियतं मन्त्रं गणेशस्य महात्मनः ॥  
  
मन्त्रोद्धारमहं वक्ष्ये शृणुष्व कमलानने ।  
इन्द्रबीजं समुद्धृत्य निजबीजं समुद्धरेत् ॥  
  
चतुर्दशस्वरेणाच्यो बिन्दुखण्डस्त्वलङ्कृतम् ।  
एकाक्षरी महाविद्या कथिता पद्मयोनिना ॥  
  
(प्। ५४) चतुर्वर्गप्रदा साक्षात् महापातकनाशिनी ।  
नाशिष्याय च क्रूराय खलायामित्रदर्शिने ॥  
  
न दर्शयेन्न श्रोवयेत् यदीच्छदात्मनो हितम् ।  
काक्षरसमा नास्ति विद्या त्रिभवनप्रिये ॥  
  
अथ ध्यानं प्रवक्ष्यामि शृणुष्व कमलानने ।  
नवरत्नमयं द्वीपं अविदित्वा रसाम्बुधौ ॥  
  
तद्वीचिधौतपर्याङ्के मन्दमारुतसेवितम् ।  
मन्दरपारिजाताख्या कल्पवृक्षलताकुलम् ॥  
  
उद्धृत्य रत्नच्छायाभिररुणीकृतभूषणम् ।  
तस्य मध्ये पारिजातं नवरत्नमयं स्मरेत् ॥  
  
सुरभिः सेवितं सद्भिरनिशं प्रीतिवर्द्धनैः ।  
तस्याधस्तन्मनीपीठे रचिता मातृकाम्बुजे ॥  
  
षष्ठौ नास्तस्तिकोणस्थं साष्टपत्रं त्रिबिम्बयुक् ।  
अर्द्धचन्द्र प्रतीकाशं सविञ्जल्कसमन्वितम् ॥  
  
नानास्त्रसंयुते मन्त्रे महागणपतिं स्मरेत् ।  
हस्तीन्द्राननमिन्दुचुडमरुणच्छायं त्रिनेत्रं रसदाश्लिष्टं प्रियया   
सपद्मकरषा स्वाक्षस्थया सन्ततम् ।  
  
बीजायुगदिक्षुकर्मिकरुचा * * विषाणरत्नकलसान् हस्तैर्वहन्तं भजे ।  
  
गण्डपाणी गलद्दानमानसोत्तानमानसान् ।  
द्विवेफान् कर्ण * (?)लाभ्यां वारयन्तं मुहूर्मुहूः ॥  
  
कराग्रधृतमाणिक्यकुम्भवक्त्रविनिसुतैः ।  
रत्नच्छायं प्रणयन्तं साधकान् मदविह्वलम् ॥  
  
माणिक्यमुटांशेषु रत्नाभरणभुषिताम् ।  
ध्यत्वाअ तं प्रजपेद् देवं गणेशं शिवनन्दनम् ॥  
  
चतुर्लक्षं पुरश्चर्यं जपेच्च नियतं शुचिः ।  
करस्थाः सिद्धय्ः सर्वा भवन्ति कमलानने ॥  
  
श्रीपार्वत्युवाच ।  
  
वर्णस्य देवतादेव कथयामास तत्त्वतः ।  
छन्दश्चैव ऋषिश्चैव लोकनाथ जगद्गुरो ॥  
  
श्री ईश्वर उवाच ।  
  
आद्यः सुराधिपश्चैव देव देवः सदाशिवः ।  
गकारस्य महेशानि देवता परिकीर्तिता ॥  
  
अर्द्धचन्द्रस्य देवेशि देवतागणनायकः ।  
शकारस्य भवेदिन्द्रः सर्वकामफलप्रदः ॥  
  
आद्या शक्तिर्महामाया ऊकारस्य प्रकीर्तिता ।  
महादेवस्य मन्त्रस्य ऋषिवादीवरानने ॥  
  
पूर्ववन्न्यासवर्गञ्च पूर्ववत् पूजनं प्रिये ।  
कवचं कथितं देवि सर्वं तदादिषामले ॥  
  
अत्रैव कथ्यते सर्वं तत् शृणुष्व वरानने ।  
  
  
श्री ईश्वर उवाच ।  
  
  
शृणु वक्ष्यामि कवचं सर्वसिद्धिकरं प्रिये ।  
पठित्वा धारयित्वा च मुच्यते सर्वसङ्कटात् ॥  
  
अज्ञात्वा कवचं देवि गणेशस्य यदा जपेत् ।  
सिद्धिर्न जायात् तस्य कल्पकोटिशतैरपि ॥  
  
ॐ आमेदः पातु शिरसि प्रमेदश्च शिखोपरि ।  
सन्मोदोरुयुगे पातु क्रमध्ये च गणाधिपः ॥  
  
गणक्रीडश्चक्षुयुग्मे नासायं गणनायकः ।  
गणक्रीडान्वितः पातु शिर *इ(?) प्रमेदः वाहूयुग्मं सदा मम ॥  
  
विश्वकर्ता च उदरे विश्वहर्ता तथोदरे ।  
गजवक्त्रः कटीदशे एकदन्तो नितम्बके ॥  
  
लम्बोदरः सदा पातु गुह्यदेशे सदा मम ।  
(प्। ५४) व्यालयज्ञोपवीतिर्मां पातु पादयुगे सदा ॥  
  
जापकः सर्वदा पातु जानुयुग्मे गणाधिपः ।  
हारिद्रः सर्वदा पातु सर्वाङ्गगणनायकः ॥  
  
य इदं प्रपठेन्नित्यं गणेशस्य महेश्वरि ।  
कवचं सर्वसिद्धाख्यं सर्वविघ्नविनायकम् ॥  
  
सर्वसिद्धिकरं साक्षात् सर्वपापविमोचनम् ।  
सर्वसम्पत्प्रदं साक्षात् सर्वशत्रुक्षयङ्करम् ॥  
  
ग्रहपीडा ज्वरारोगा ये चान्ये गुल्मजादयः ।  
पठनात् श्रवणच्चैव नाशमायान्ति ततक्षणात् ॥  
  
धनधान्यकरं देवि कवचं सुरपूजकम् ।  
समो नास्ति महेशानि त्रैलोक्ये कवचस्य तु ॥  
  
हारिद्रस्य महेशानि कवचस्य तु भुतले ।  
किमन्यैरसदालापेर्यत्रायुर्व्ययतामियात् ॥  
  
  
इति विश्वसारतन्त्रे हारिद्रगणेशस्य कवचं समप्तम् ॥  
  
  
मन्त्रं वहूविधं देवि कथितं पद्मयोनिना ।  
लक्ष्म्याद्यां वा कामाद्यां वा मायाद्यां वा जपेत् सुधीः ॥  
  
लज्वाद्यां वा वधु * * बीजाद्यां वा जपेत् सदा ।  
ॐकाराद्यां महाविद्यां निजबीजादिकन्तथा ॥  
  
गगणं विधुयुक् कृत्वा मध्यमान्भरलोपयेत् ।  
निजबीजं महेशानि कथितं पद्मयोनिना ॥  
  
द्व्यक्षरी सा महविद्या त्र्यक्षरी अस्त्रसंयुता ।  
चतुर्वर्गप्रदा साक्षात् महापातकनाशिनी ॥  
  
वाग्भवाद्यां जपेद्विद्यां पाण्डित्ये च सदा सुधीः ।  
  
अथ दुर्गामहं वक्ष्ये शृणुष्व कमलनने ।  
विविधा सा महाविद्या महाकालमता प्रिये ॥  
  
लक्ष्म्याद्या वाग्भवाद्यां वा कामाद्या कामदायिनी ।  
लज्वाद्यां वा नहाद्यां वा कूर्चाद्यां वा जपेत् सदा ॥  
  
वधुबीजादिकं वापि जपेद्विद्या विशालधीः ।  
षोडशव्यञ्जनं देवि वामाक्षिवह्निसंयुतम् ॥  
  
इन्दुबिन्दुसमारूढां लज्जाबीजमिदं स्मृतम् ।  
देवी बीजादिकं वापि प्रजपेज्जपसिद्धये ॥  
  
इन्दुबिन्दुसमारूढमनुस्वरसमन्वितम् ।  
देवी बीजमिदं प्रोक्तं ब्रह्मणा भाषितं पुरा ॥  
  
फडन्ता त्र्यक्षरी विद्या सर्वतन्त्रेषु गोपिता ।  
वह्निजायावधिः प्रोक्ता विद्या चैव त्रिवर्णिका ॥  
  
भोग्येन लभते विद्यां सर्वसम्पत् प्रदायनी ।  
नातः परतरा विद्या तीर्थं नातः परात्परम् ॥  
  
विद्याचुडामणिं देवि कथितं पद्मयोनिना ।  
कश्यपः काहलिश्चैव शिवानन्दोऽथ गौतमः ॥  
  
च्यवनः शुक्रशुक्रौ च तथैव पुलहः क्रतुः ।  
वशिष्ठश्चैव दुर्वासा शान्तनुः सगरः कृपः ॥  
  
सर्वे शाक्ता महात्मानः सर्वाचारपरायणाः ।  
ते शैवा वैष्णवान्ते स्युस्ते सर्वे शिवपूजकाः ॥  
  
त एव शिवरूपेण विचरन्ती महीतले ।  
तेषां मम न देवेशि न कुत्रापि महीतले ॥  
  
(प्। ५५) देवकूटात्मिका विद्या कथिता पद्मयोनिना ।  
यथा चारे यथाकाले यथास्थाने यथाविधि ॥  
  
  
इति विश्वसारतन्त्रे श्रीदुर्गाविधाने पञ्चमः पटलः ।  
  
  
अथ वक्ष्ये महेशानि विद्या सर्वफलप्रदा ।  
चतुर्वर्ग प्रदा साक्षात् महापातकनाशिनी ॥  
  
सर्वसिद्धिप्रदा नित्या सर्वपापक्ष्या तथा ।  
सर्वमङ्गलनित्या तु भक्तिमुक्तिप्रदायिनी ॥  
  
गुह्यकाली महाविद्या त्रैलोकेऽपि च दुर्लभा ।  
देवकूटात्मिका विद्या सर्वतन्त्रेषु गोपिता ॥  
  
मन्त्रोद्धारमहं वक्ष्ये शृणुष्व कमलानने ।  
इन्द्रादिरूढं वर्गाद्यां रतिबिन्दुसमन्वितम् ॥  
  
विगुणञ्च तदा कृत्वा ईशानञ्च समुद्धरेत् ।  
वामाक्षिवह्निसंयुक्तम् नादबिन्दुसमन्वितम् ॥  
  
लज्जाद्वयमिदं प्रोक्तं सर्वविद्यावसानुगम् ।  
तदा गुह्यकालिकेति अथवा दक्षिणे वदेत् ॥  
  
सप्तबीजं पुनः पूर्वं क्रमेण चिन्तयेद्धिया ।  
वहिन्जायावधिप्रोक्ता विद्या त्रैलोक्यमोहिनी ॥  
  
नातः परतरा विद्या तीर्थं नातः परं वरम् ।  
ते धन्याः कृतपुण्यास्ते ते सर्वे शिवपूजकाः ॥  
  
ते सर्वे वैष्णवाः शास्त्रवेत्ता च बोधनायकाः ।  
तेषां समानं देवेशि त्रैलोक्ये नैव विद्यते ॥  
  
तथा च श्रुतिः ॥  
  
यदा गुह्यकालिकायाः कामराजं वा कूर्चं वा सम्बोधनपदं वा वेत्ति   
सर्वदा सर्वकालेषु सर्वहत्यां तरति सर्वमृत्युं तरति सर्वशास्त्रं वेत्ति   
धनिनो भवन्ति अन्तेदेवलोकं गच्छति ।  
  
देव्याश्चरणप्रसादः स्वदेहदेवीं पश्यति असाध्यं साधयति ।  
किमन्यद् वहूना देवि सर्वसिद्धिमुपालभेत् ॥  
  
अस्यापि सदृशी विद्या त्रैलोक्येऽपि च दुर्लभः ।  
  
अत्र कूर्चं शक्तिस्वाहा च शक्तिः ।  
  
अथवा कूर्चवाजे द्वे स्वाहा च शक्तिः ।  
सर्ववर्णात्मिका देवी चित्स्वरूपा च निर्मला ।  
अविकारा आनन्दरूपा प्राणान्ते वा स्वगोत्रे शठाय मित्राय प्रकाशानाह   
इति श्रुतौ ।  
  
कामराजत्रयाणां शक्तिस्त्रैलोक्यमोहनः ।  
कूर्चद्वयस्य शक्तिमूलप्रकृती नित्या ज्वालाद्यस्य शक्तीत्रिभुवनेश्वरी ।  
आद्या गुह्याया दक्षिणां वा शब्दस्य शक्तिर्दाक्षणा मुर्ति ऋषिः   
पुनर्बीजानां तथैव स्वाहा ।  
  
शब्दस्य शक्तिकालका कल्मषनाशिनी ।  
दक्षिणे पदं वा गुह्यपदं वा कीलकं गकारे तु महादेवी   
देवतागणनायकः ।  
  
उकारे च महादेवी हकारे च सदाशिवः ।  
एकारे ईश्वरी देवी एवं वर्णस्य देवता ॥  
  
विविधा सा महाविद्या कथिता पद्मयोनिना ।  
तत् शृणुष्व महेशानि यदुक्तं ब्रह्मवादिभिः ॥  
  
कामराजं तथा कुर्चं तदन्ते भूवनेश्वरी ।  
गुह्य च कालिका देवी तथा बीजतृतीयकम् ॥  
  
(प्। ५५ब्) स्वाहान्ता कथिता विद्या सर्वविद्यास्वनुत्तमा ।  
द्वौ द्वौ बीजानि तदुद्धृत्य तदा सम्बोधने वदेत् ॥  
  
पुनस्तथैव षड्बीजं तदन्ते वह्निसुन्दरी ।  
विंशद्वर्णात्मिका विद्या त्रिकोण (?) वाप्रकीर्तिता ॥  
  
कामराजं तदा ब्रूयात् कवचं भुवनेश्वरी ।  
सम्बोधनं तदा ब्रूयात् स्वाहान्तेत्यः परा स्मृता ॥  
  
एकादशाक्षरी विद्या दशवर्णात्मिका भवेत् ।  
एकाक्षरी कामराजं त्र्यक्षरी च त्रिबीजिका ॥  
  
षड्क्षरी षड्बीजानि स्वाहान्ताष्टाक्षरी स्मृता ।  
द्वाक्षरी कामबीजञ्च फडन्ता त्र्यक्षरीमता ॥  
  
बीजत्रयं तदास्त्रञ्च कथिता चतुराक्षरी ।  
बीजानि निर्गुणीकृत्य त्यक्त्वा सम्बोधनं पदं ॥  
  
स्वाहान्त कथिता विद्या सर्वतन्त्रेषु गोपिता ।  
एषा तु षोडशी विद्या चतुर्वर्गफलप्रदा ॥  
  
भक्तिमुक्तिप्रदा विद्या सर्वलोकवशङ्करी ।  
सर्वशत्रुक्षयकरी कल्पवृक्षस्वरूपका ॥  
  
भाग्येन लभते विद्यां सर्वत्रैव सुदुर्लभा ।  
पराशरो वशिष्ठश्च मैत्ररः कश्यपस्तथा ॥  
  
उतसक्ः काशीराजः तथा अश्वपतिः प्रिये ।  
पुलस्त्यः पुल्हश्चैव क्रतुः कात्यायनस्तथा ॥  
  
बोधायनः शङ्खधरः स्तु ण्डश्चैव वरनने ।  
काश्यपिर्गरुडः श्वेतः केतकी काहलस्तथा ॥  
  
जातनिश्चासुरिश्चैव हरिर्वामनरूपधृक् ।  
सहस्रपादहिर्ब्रध्नभरद्वाजश्च भास्करः ॥  
  
विशालाक्षः सुरानन्दो द्वादशात्मा दिवाकरः ।  
एते स्युः सेवका देवि गुह्यकाल्यास्तु षोडशी ॥  
  
षोडशी दुर्लभा विद्या सर्वतन्त्रेषु गोपिता ।  
दक्षिणे पदमाभाष्य भवेत् पञ्च दशाक्षरी ॥  
  
षोडशी गोपिता विद्या तत्रापि तद्गुरुः प्रिये ।  
विधानं तत्र सुलभं नैव कुत्रापि पार्वति ॥  
  
कामराजद्वयं भ्यक्त्या भवेद्विद्या चतुर्दशी ।  
सप्तबीजं पुरा प्रोक्तं गुह्ये च कालिके पुनः ॥  
  
स्वाहान्ता कथिता विद्या सर्वतन्त्रेषु गोपिता ।  
कामराजं परित्यज्य अथवा षोडशाक्षरी ॥  
  
एवं वहूविधा विद्या तन्त्रे तन्त्रे प्रकीर्तिता ।  
  
अथ वक्ष्ये महाविद्यां सर्वतन्त्रेषु गोपिताम् ।  
भृण्डरामेण या प्रोक्ता तत् शृणुष्व वरानने ॥  
  
कामबीजं समुद्धृत्य सम्बुद्धन्तपदद्वयम् ।  
पुनः कामं तदन्ते च दद्यात् कुर्चञ्च सुन्दरीम् ॥  
  
एषा नवाक्षरी विद्या गुह्यशब्दसमन्विता ।  
दक्षिणे पदमाभाष्य भवेद्विद्या दशाक्षरी ॥  
  
एवं वहूविधा विद्या तन्त्रे तन्त्रेषु दुर्लभा ।  
लक्षधा विद्यते विद्या महाकालेन भाषिता ॥  
  
पूर्ववन्न्यासवर्गञ्च पूर्ववत् पूजयेत् शिवाम् ।  
पूर्ववत् प्रजपेद्विद्यां सर्वं पूर्ववदेवहि ॥  
  
वलिदानं तथा यन्त्रं पूर्ववत् परिकल्पयेत् ।  
शतापराधे वनितां पूष्पेणैव न ताडरेत् ॥  
  
कुत्सितां वा सुवेशं वा कुमारीं युवतीं तथा ।  
न निन्देन्मनसा वाचा नमस्कृत्य विसर्जयेत् ॥  
  
(प्। ५६) भद्रकाल्यादयो विद्य कल्पन्ते शृणु पार्वति ।  
कामराजादिकं बीजं सर्वं पूर्वापरे यजेत् ॥  
  
भद्रकालीं तथा ङेन्तां बीजमध्ये नियोजयेत् ।  
स्वाहान्ता कथिता विद्या विंशद् वर्णात्मिका प्रिये ॥  
  
चतुर्वर्गप्रदा देवी भद्रकाली शुभानना ।  
शतधा विद्याते विद्या तन्त्रे तन्त्रे विशेषतः ॥  
  
सप्तबीजं समुद्धृत्य श्मशानकालिकां ततः ।  
पूर्वबीजक्रमेणैव स्वाहान्ता सर्वसम्मता ॥  
  
विंशत्येकाधिका विद्या भद्रकाल्याः प्रकीर्तिता ।  
बीजानि उद्धरेत् पूर्वे महाकालिपदं पुनः ॥  
  
तदन्ते सप्तबीजानि स्वाहान्ता सर्वसम्मता ।  
विंशद्वर्णा महाविद्या भद्रकाल्याः प्रकीर्तिता ॥  
  
तासां ध्यानमहं वक्ष्ये शृणुष्व कमलानने ।  
महामेघप्रभां रक्तां कृष्णवस्त्रपिधायिनीम् ॥  
  
लसज्जिह्वां घोरदंष्ट्रां कोटराक्षीं लसन्मुखीम् ।  
नागहारवलोपेतां चन्द्रार्द्धकृतशेखराम् ॥  
  
द्यां लि"खन्तीं जटामेकां लेलिहानां शवं स्वरम् ।  
नागयज्ञोपवीताङ्गी नागशय्या निशेदुषीम् ॥  
  
पश्चाच्चैव नृमुण्डेन वनमालां महोदवीम् ।  
सहस्रफलसंयुक्तमनन्तशिरसोपरि ॥  
  
चतुर्दिक्षु नागफणावेष्टितां गुह्यकालिकाम् ।  
अशी वषैर्नागफणैः कङ्कण द्वितीयं विदुः ॥  
  
अनन्तनागराजेन दक्षिण करमण्डिताम् ।  
वामे शवसुरूपान्तं कल्पितं शवरूपकम् ॥  
  
द्विभुजां चिन्तयेद्देवीं नागयज्ञोपवीतिनीम् ।  
नवरत्नैः समवद्धकुण्डले श्रुतिमण्डिते ॥  
  
प्रसन्नवदनऽम् सौम्यां सर्वरत्नविभूषिताम् ।  
नारदाद्यैर्मुनिगणैः सेवितां शिवगेहिनीम् ॥  
  
तट्टहासां महाभीमां साधकाभीष्टदायिनीम् ।  
एवं ध्यात्वा यजेद्देवीं कालीं कल्मषनाशिनीम् ॥  
  
अथवा चिन्तयेद्देवीं गुह्यकालीं महोदयम् ।  
चतुर्भुजां महाकालीं शवकुण्डलधारिणीम् ॥  
  
घोरदंष्ट्रां करालस्यां महामेघघनच्छविम् ।  
मुण्डमालं कपालञ्च सुतीक्ष्णकर्तृकाम्पुनः ॥  
  
नागवर्गञ्च हस्ते देवे सव्ये दक्षिणयोगतः ।  
सहस्रफणसंयुक्तमनन्तगणभूषिताम् ॥  
  
शिवाविकृतशब्देन सामवेदप्रगायतीम् ।  
सृक्कद्वयग्लद्रक्ताधाराविस्फुरिताननाम् ॥  
  
लेलिहानां शवं साक्षात् प्रत्यालीढपदस्थिताम् ।  
दिगम्बरीं महाभीमां नानावाल्यैश्च सेविताम् ॥  
  
शवानां करसङ्घातैः कृतकाञ्चीं हसन्मुखीम् ।  
शवरूपमहादेवहृदयपरिसंस्थितम् ॥  
  
विकसद्रत्नवर्ष्यैश्च साधकार्थप्रपूरिणीम् ।  
एवं वा चिन्तयेद्देवीं गुह्यकालीं महेश्वरीम् ॥  
  
देवकूटात्मिका विद्या सर्वतन्त्रसमन्विताः ।  
ध्यानभेदे भवेद्विद्या जीवकूटात्मिका प्रिये ॥  
  
अथवा चिन्तयेत् कालीं महाकालमतां प्रिये ।  
महामेघप्रभां श्यामां रक्तवस्त्रपिधायिनीम् ॥  
  
ललज्जिह्वां करालास्यां घोरदंष्ट्रं भयानकाम् ।  
शवकुण्डलयुग्मेन भूषितां सुमनोहराम् ॥  
  
सर्वलावण्यवसतीं सृक्कद्वयगणर्ककम् ।  
(प्। ५६ब्) शवानां करसङ्घातैः कृतकाञ्चीं हसन्मुखीम् ॥  
  
शवरूप्महदेवहृदयोपरिसंस्थिताम् ।  
अभयञ्च वरदञ्चैव खड्गं मुण्डं सुशोभनम् ॥  
  
सहस्रफणसंयुक्तैर्नानानागैर्विभूषिताम् ।  
शवरूपमहादेव कल्पिता शवरूपकम् ॥  
  
अनन्तनागराजेन दक्षिणं करमण्डितम् ।  
नानादेवैश्च गन्धर्वैर्नानातालसमन्वितैः ॥  
  
नानानागसमायुक्तैः सेवितां सुमनोहराम् ।  
एवं सञ्चिन्तयेद्देवीं कुरुकुल्लादिसंयुताम् ॥  
  
पूजयेत् परया भक्त्या गुह्यकालीं महोदयाम् ॥  
  
अथ यन्त्रं प्रवक्ष्यामि शृणुष्व कमलानने ।  
त्रिकोणं विन्यसेत् पूर्वं षट्कोणपरिमण्डितम् ॥  
  
नवकोणं पुनस्तत्र तत्रापि पूजयेत् शिवाम् ।  
अथवा पूजयेत् यन्त्रे तत् शृणुष्व नगात्मजे ॥  
  
त्रिकोणञ्चैव षट्कोणं नवकोणं मनोहरम् ।  
त्रिविम्बं साष्टपत्रञ्च सकिञ्जस्कंसमन्वितम् ॥  
  
भूपुरत्रितयारूढं योनिमण्डलमण्डितम् ।  
त्रिपञ्चारमिदं चक्रं सर्वतन्त्रसमन्वितम् ॥  
  
त्रिकोणञ्चैव षट्कोणं नवकोणं ततः परम् ।  
त्रिविधं साष्टपत्रञ्च भूपूरत्रितयान्वितान् ॥  
  
पूजयेत् परया भक्त्या तन्मध्ये भवसुन्दरीम् ।  
त्रिपञ्चारे पीठे जननि सततं विधियुत महात्मानः सर्वे सततमहता   
सिद्धिकविता ।  
विनिर्द्धूता जिह्वासकलवाधनिहता न तेषां सङ्ख्यानां विभवमति जयति   
चिरम् ॥  
  
अथ देव्याश्च पूजासु शक्तयः परिकीर्तिताः ।  
कालीं कपालिनीं कुल्लां विप्रचित्तां विरोधिनीम् ॥  
  
उग्रामुग्रप्रभाञ्चैव षट्कोणे परिचिन्तयेत् ।  
दीप्तां घनां प्रदीप्ताञ्च मात्रां मुद्रां मितां पुनः ॥  
  
नीलां नीलघनां घोरां अट्टहासां करालिनीम् ।  
अमिताञ्च मितां मुद्रां सुघोरां पूजयेत् क्रमात् ॥  
  
ब्राह्म्यादिमातरः पूज्या पत्रेषु च ततः परम् ।  
भूपुरे लोकपालाः स्युस्तदस्त्राणि च तद्वहिः ॥  
  
भूपुरे च चतुष्कोणे पूजयेत् क्रमतः सुधीः ।  
विष्णुं शिवं तथा सुर्यं गणेशं पूजयेत् क्रमात् ॥  
  
महाविद्या विधानेन पञ्चदेवक्रमं विदुः ।  
एवं यः पूजयेद्विद्वान् तस्य सिद्धिरदुरतः ॥  
  
मूलमन्त्रेण सर्वत्र पाद्यमर्घ्यं निवेदयेत् ।  
पूजयेत् परया भक्त्या गुह्याकालीं विधानतः ॥  
  
सदाशिवं वदेत् ङेन्तं महाप्रेतपदं पुनः ।  
गुह्यकाल्यासनं गुह्यकाली तथा तथा ङितः ॥  
  
गृह्न गृह्न पदद्वन्द्वं मम शत्रून् वदेत् ततः ।  
नाशय द्वितयं ब्रूयत् खादय द्वितयं वदेत् ॥  
  
तुरु तुरु पदद्वन्द्वं तत् स्फुरस्फुरेति च ।  
च । छिन्दि छिन्दि पदद्वन्द्वं सिद्धिं देहि पदद्वयम् ॥  
  
कवचद्वितयं ब्रूयात् तदन्ते वह्निसुन्दरी ।  
पञ्चाशद्वितया रूढो वलिधाने निवेदयेत् ॥  
  
गायत्रीं प्रजपेत् काल्या गुह्यशब्दसमन्विताम् ।  
कामराजं समुद्धृत्य मन्त्रराजं तथाङितम् ॥  
  
(प्। ५७) विद्महे तत्रानन्तरे तु उद्धरेद् यत्नपूर्वकम् ।  
विद्ये पुण्ये समाभाष्य धीमहि तदनन्तरम् ॥  
  
ताम्रापदं समाभाष्य तदा देवी प्रचोदयात् ।  
गुह्यकाल्यास्तथा काल्या गायत्री कथिता प्रिये ॥  
  
नात्र सिद्धददापेक्षा च न च मित्रादिदुषणम् ।  
न वित्तव्ययवाहूल्यं कथितं पद्मयोनिना ॥  
  
यथाकाले यथास्थाने यथचारं यजेत् शिवाम् ।  
गुरुं सन्तोष्य यत्नेन जपेद्विद्यामनन्यधीः ॥  
  
गुरुसन्तोषतः सर्वं फलभाग् भववति ध्रुवम् ।  
गुरोराज्ञामनादृत्य विद्यां प्राप्य जपेन्नरः ॥  
  
सिद्धिर्न जायते तस्य कल्पकोटिशतैरपि ।  
  
शाकैः सूपैश्च पूपैर्वहूलघनघृतैर्मद्यमांसैश्च दुग्धैः   
चोष्यैश्चर्व्यश्च लेह्यैः सुवहूवहूगलच्छोलितैः शिक्यमांसैः ।  
  
ग्राहैः कूर्मैश्च गोभिद्दला शिवशरासुकैश्छागमेषैः   
शल्ल्यैर्गोधाविडालैर्नवपशुपशुभिर्मत्स्यमांसैश्च दग्धैः ।  
  
मार्ग्यैर्मेधैः परममसृतं पत्रपुष्पैश्च पिष्टैः शाल्यैन्नः पूजयेत्   
तां सकलसुरवधुपूजितां तां नमामि ॥  
  
गृञ्जैः शक्तिसमाप्ता जननि जनमभुः पूजयित्वा विधानै रात्रौ चाह्रि   
शुचिरशुचिभिर्वैजयन्त्यं जयन्ताम् ।  
  
एवं सम्पूज्य तां देवीं गुह्यकालीं महोदयाम् ।  
स्तवेनानेन संस्तुत्य साधयेत् सिद्धिमुत्तमाम् ॥  
  
अतः काल्यां स्तवं वक्ष्ये शृणुष्व कमलानने ।  
यत् प्रसादान्महात्मानः सर्वसिद्धिमवाप्नुयुः ॥  
  
  
शिव उवाच ।  
  
  
ॐकाल्यानीना महातेजा लोकधात्री महायशा ।  
सरस्वती महालक्ष्मीः प्रजाश्रीबुद्धिवर्द्धिनी ॥  
  
धृतिदा पुष्टिदा स्वाहा कालीं कालीकामरूपिणी ।  
सर्वसत्त्वहिते युक्ता सङ्ग्रामे तारिणी जया ॥  
  
इन्द्वती शङ्खिनी पुर्णा विद्या राज्ञी प्रियप्रदा ।  
चन्द्रानना महागौरी कूजिता पितवासवा ॥  
  
महामाया महालोका महावलपराक्रमा ।  
महारौद्री महाचण्डा दुष्टदानवघातिनी ॥  
  
प्रशान्ता शान्तरूपा च विजया च वलप्रदा ॥  
  
विद्युन्माली गदी खड्गी चक्री चापोदातायुधा ।  
जृम्भिनी स्तम्भिनी बाला कालरात्री निऽसाचरी ॥  
  
यक्षिणी मोहिनी कृष्णा प्रशान्ता शान्तरूपिणी ।  
ब्रह्माणी वेदमाता च तुहिनाचलवासिनी ॥  
  
मङ्गला शाङ्करी सौम्या जातवेदा मनोभवा ।  
करालिनी महावेगा साध्या सत्यपराक्रमा ॥  
  
कान्तरी द्रविणी रक्ता नष्टशत्वविनाशिनी ।  
वरदा शशिनी शास्त्रस्वरूपा मिविक्रमा ॥  
  
शवरी योगिनी सिद्धा चाण्डाली चामृता ध्रुवा ।  
पूण्या धन्या महाप्रीतिः प्रीतिदा प्रेमविह्वला ॥  
  
कृतान्तवासिनी भीमा उग्रा उग्रमहातपा ।  
जगदेकहितायुक्ता शरण्या भक्तवत्सला ॥  
  
वागीश्वरी शिवा सूक्ष्मा सर्वा नित्या नगात्मजा ।  
सर्वार्थसाधनी भद्रा गोष्ठी धात्री धनप्रदा ॥  
  
(प्। ५७ब्) अभया गौतमी श्रेष्ठा निशीखे च श्रीः सर्वार्थकामुगा ।  
अभया गौतमी श्रेष्ठा निशीथे च श्रीः सर्वार्थकामुगा ॥  
  
तारानामगुणा सर्वा सर्वाशा परिपूजिता ।  
अष्टोत्तरशतं नाम कीर्तितं हितकाम्यया ॥  
  
रहस्यमद्भुतं गुह्यं देवानामपि दुर्लभम् ।  
प्रातःकाले निशीथे च रात्रौ वा परमेश्वरी ॥  
  
यः पठेत् पाठयेद्वपि षण्मासं प्रत्यहं प्रिये ।  
तस्य सर्वार्हसिद्धिः स्यात् यद्यन्मनसिवर्तते ॥  
  
अष्टोत्तरशतं नाम कीर्तनं हितकाम्यया ।  
सौभग्यकरणं जन्तोः सर्वपापविनाशनम् ॥  
  
सर्वव्याधिप्रशमनं सर्वकाले सुखावहम् ।  
त्रिकालं यः पठेद्धीमान् शुचिर्भूत्वा समाहितः ॥  
  
सोःअचिरेऽनैव कालेन राज्यश्रियमवाप्नुयात् ।  
दुःखितोऽपि सुखी नित्यं दरिद्रो धनवान् भवेत् ॥  
  
यतो भवेत् महाप्राज्ञो मेधावी नात्र संशयः ।  
वन्धनान्मुच्यते वद्धो व्यावहारे जयी भवेत् ॥  
  
स एव दासतां यान्ति शृङ्गिणश्चापि दंस्ट्रीणः ।  
सङ्ग्रामे सङ्कटे दुर्गे नाभयं स्यात् समङ्गले ॥  
  
स्मृत्वैतानि च नामानि सर्वपापं व्यपोहति ।  
यस्त्विमां प्रातरुत्थाय मानवः कीर्तियिष्यति ॥  
  
स दीर्घायुरायुष्मान् स श्रिया च न मुच्यते ।  
देवा यक्षास्तथा नागा गन्धर्व्याः कटपूतना ॥  
  
भूतप्रेतपिशाचाश्च मातरो देवमातरः ।  
  
(अत्र पतितम् ।)  
  
नितम्बे कालिका पतु कालिका कालनशिनी ।  
क्लीं पातु कण्ठदेशे च पार्श्वे क्ली। सर्वदावतु ॥  
  
वामपार्श्वे सदा पातु क्ली।कारी सर्व्कामदा ।  
स्तनयुग्मे सदापातु हू।कारी सर्वसिद्धिदा ॥  
  
हुङ्कारी सर्वदा पातु स्कन्ददेशे महेश्वरी ।  
  
द्रीऊं पातु नाभौ गुह्ये च सर्वशक्तिषु संस्थिता ।  
स्वाहा मां पातु सर्वत्र हस्तयोर्वाहूपादयोः ॥  
  
सर्वाङ्गे पातु मां देवीं गुह्यकाली महोदया ।  
पातु मां सर्वदा काली कपाली सर्वदावतु ॥  
  
राजद्वारे शङ्कटे च श्मशाने सर्वदावतु ।  
सर्वदा पातु मां देवी दुर्गा सर्वसमृद्धिदा ॥  
  
कुरुकुल्ला सदा पातु आसने सर्वकामदा ।  
विप्रचित्ता सदा पातु चिताङ्गसर्वसिद्धये ॥  
  
विरोधिनी सदा पातु मां सर्वसिद्धिदा ।  
पर्वतेमां सदा पातु उग्रा देवी महोदया ॥  
  
नद्यां पातु देवेशी मां माया उग्रप्रभा सदा ।  
राजद्वारे सदा पातु दीप्ता दीप्तस्वरूपिणी ॥  
  
लीला मां सर्वदा पातु श्मशाने सर्वसिद्धये ।  
सुदीप्ता सर्वदा पातु गमने विघ्ननाशिनी ॥  
  
अदीप्ता सर्वदा पातु शयने शत्रुनाशिनी ।  
विदीप्ता सर्वदा पातु भोजने सर्वसिद्धिदा ॥  
  
सदा नीला घना पातु कारागारे शिवप्रिया ।  
लीला मां सर्वदा पातु प्रमत्त्य स्थानयोगतः ॥  
  
मात्रा मां सर्वदा पातु योषितां सङ्गयोगतः ।  
प्रमात्रा सर्वदा पातु देव्याः पार्श्वे समाश्रया ॥  
  
मातरः सर्वदा पान्तु सुभूषण भुषणा ।  
(प्। ५८) महामेघप्रभा पातु उत्तरे सर्वसिद्धिदा ॥  
  
रक्तवर्णा सदा पातु पश्चिमे वरुणालये ।  
हसन्मुखी महामाया वायव्यां परिरक्षतु ॥  
  
नागहारलतापेता ऐशान्यां हरसुन्दरी ।  
चन्द्रार्ध धारिणी पातु * * ऊर्द्धनिवासिनी ॥  
  
सदा एकजटा पातु स्वर्गे मर्त्ये रसातले ।  
लेलिहाना सदा पातु श्मशाने शत्रुनाशिनी ॥  
  
शवकाञ्चीधरा पातु प्रेतस्थाने हरप्रिया ।  
मुण्डमालाधरा पातु पातु सर्वत्र सर्वदा ॥  
  
ततो नागफणा मूर्ध्ना पातु मां शम्भुसुन्दरी ।  
शवपुत्रधरा पातु नागहस्ता सदावतु ॥  
  
शवपृष्टस्थिता पातु देवी गुह्यादिकालिका ।  
ततः शवसुता पातु सर्वत्र सर्वसम्पदा ॥  
  
त्रिनेत्रा सततं पातु कारागारे शिव प्रिया ।  
सृक्कवधः गलद्रक्ता शङ्कटे सर्वदावतु ॥  
  
अट्टहासा महामाया दुर्गे मां सर्वदावतु ।  
महामाया महेशानि श्मशाने सर्वदावतु ॥  
  
श्मशानस्था महामाया सङ्ग्रामे सर्वदावतु ।  
श्मशाने प्रान्तरे घोरे दुर्गे निगडवन्धने ॥  
  
सङ्कटे गिरिदुर्गे च नद्यादितीरसंयुते ।  
कारागारे प्रान्तरे च स्वर्गे मर्त्ये रसातले ॥  
  
विवादे शत्रुमध्ये च सभायां वाग्वाये सदा ।  
शत्रुमध्ये तथा नौषु सदा मां कालिकावतु ॥  
  
स्वर्गे मां पातु देवेशि ब्रह्माणी ब्रह्मदायिनी ।  
माहेश्वरी सदा पातु पृथिव्यां पर्वतात्मजा ॥  
  
यौवने सततं पातु कौमारी रूपधारिणी ।  
व्यवहारे सदा पातु वैष्णवी विष्णुवल्लभा ॥  
  
जनमध्ये सदा पातु जयदा जयवर्द्धिनी ।  
सङ्ग्रामे पातु देवेशी इन्द्राणी विजयप्रदा ॥  
  
परराष्ट्रे सदा पातु चामुण्डा शत्रुनाशिनी ।  
लक्ष्मीर्मां सर्वदा पातु गुह्ये सर्वसमृद्धिदा ॥  
  
योगिनी चक्रसहिता कोकिला सर्व्दावतु ।  
कवचस्मरणाद्देवि लभेद्वा स्थितमुत्तमम् ॥  
  
अशुचौ वाशुचौ वापि कवचं सर्वकामदम् ।  
हविष्याशी पठेद्धीमान् सदा च दिवसे सुधीः ॥  
  
रात्रौ पठेद्विशेषेण रताशक्तौ महामतिः ।  
पाण्डित्यं सुकवित्वञ्च षण्मासेन लभेन्नरः ॥  
  
रणे द्यूते विवादे च सङ्ग्रामे शत्रुमध्यतः ।  
वाग्वाये दुर्गमे धीमान् प्रपठेत् कवचं सदा ॥  
  
नासाध्यं वर्तते तस्य पृथिव्यां पर्वतत्मजे ।  
शत्रवो दासतं यास्ति सर्वेषां वल्लभः सदा ॥  
  
गुरोः प्रसादमासाद्य प्रपठन् कवच सुधीः ।  
नासाध्यं वर्तते तस्य त्रिषु लोकेषु पार्वति ॥  
  
गोरोचनाकुङ्कुमेन लिखेद्विद्यां विशेषतः ।  
मस्तके वा भुजे वापि धृत्वा वशयेत् सकलं जगत् ॥  
  
श्मशाने प्रान्तरे वापि लिखेत् कवचमुत्तमम् ।  
रक्तचन्दनसिन्दुरैर्यवकैश्च विशेषतः ॥  
  
विलिखेद्विधिना रात्रौ कवचं सुरदुर्लभम् ।  
सिंहराशौ गते चन्द्रे कर्कटस्थे दिवाकरे ॥  
  
मीनराशौ गुरुगते लिखेद् यत्नेन देशिकः ।  
श्मशाने विलिखेद्विद्यां शत्रूणां मारणे सदा ॥  
  
(प्। ५८ब्) चिताम्भसि लिखेद् यन्त्रं मारणे शत्रुवश्यके ।  
उच्चाटने लिखेद् यन्त्रं गोमये कवचेलके ॥  
  
ततः स्वर्णशलाकया लिखेद् यन्त्रमनन्यधीः ।  
स्वरम्भुकुसुमैः शुक्रैः विलिखेद्विधिनामुना ॥  
  
मारणे द्वेषणे भुमिपुत्रे राहोर्वारे लिखेद् यतः ।  
तस्य सर्वाणि सिद्धानि कवचस्था चरन्ति ते ॥  
  
गुरुणा वैष्णवैर्वापि ध्रियते यन्त्रमुत्तमम् ।  
अणिमादिमहासिद्धिस्तस्य सेव्य विधीयते ॥  
  
ततः सौरे जपेन्मन्त्रं तथा मङ्गलवासरे ।  
चितायां वारुणमुखे सर्वसिद्धिं लभेन्नरः ॥  
  
अशुचौ वा शुचौ वापि पठेत् कवचमुत्तमम् ।  
तस्य सर्वार्थसिद्धिः स्यात् यद् यन् मनसि वर्तते ॥  
  
धनं धान्यं सुतं जायां हरं हस्तिनमेव च ।  
कवचस्य तु पाठाद्वै जायते वत्सरात् प्रिये ॥  
  
कवचस्य तु माहात्मां नाहं शक्नोमि वेदितुम् ।  
वहूना किं महेशानि सर्वसिद्धिं लभेन्नरः ॥  
  
  
इति विश्वसारतन्त्रे गुह्यकाली कवचं समाप्तम् ॥  
  
  
क्रमस्तवं प्रवक्ष्यामि शृणुष्व कमलानने ।  
ब्राह्म्ये मुहुर्ते उत्थाय गुरुदेवान् नमस्करेत् ॥  
  
वारुणीमथमाश्रित्य नमस्कुर्यादुपर्याधः ।  
गुरुभ्योऽपि नमो नित्यं नमस्तत्पादुकाय च ॥  
  
परं परेभ्यः परात्परेभ्योऽपि नमोनमः ।  
आधारशक्तिं नमस्कृत्य कुलाचारं नमस्करेत् ॥  
  
धर्मकर्म नमस्कृत्य कूर्मराजाय वै नमः ।  
अनस्ताय नमो नित्यं वराहाय नमो नमः ॥  
  
पृथिव्यै च नमो नित्यं कुलाचारेभ्यो नमो नमः ।  
नमो नमः समुद्रेभ्यो नमो नित्यं रत्नैरमृतैर्जलैः ॥  
  
कुलवृक्षेभ्यो नमो नित्यं कल्पवृक्षाय वै नमः ।  
स्वर्णसिंहासनेभ्यश्च मानवेभ्यो नमो नमः ॥  
  
चतुर्दिक्षु नमस्याथ सर्वदेवान् नमस्करेत् ।  
वेदभ्योऽपि नमो नित्यं वेदार्थेभ्यो नमो नमः ॥  
  
  
भुचरेभ्यो नमो नित्यं खेचरेभ्यो नमो नमः ।  
योगेभ्योऽपि नमो नित्यं योनिभ्योऽपि नमो नमः ॥  
  
डाकिनीभ्यो नमो नित्यं रुद्रेभ्योऽपि नमो नमः ।  
भुतेभ्योऽपि नमो नित्यं प्रेतेभ्योपि नमो नमः ॥  
  
भुचरेभ्यो नमो नित्यं * * * * * * * * यक्षेभ्योऽपि नमो नित्यं विघ्नेभ्योऽपि   
नमो नमः ।  
मुनिभ्योऽपि नमो नित्यं मुनीन्द्रेभ्यो नमो नमः ।  
राजर्षिभ्यो नमो नित्यं देवर्षिभ्यो नमो नमः ॥  
  
हंसेभ्योऽपि नमो नित्यं मूर्तिभ्योऽपि नमो नमः ।  
भुतेभ्योऽपि नमो नित्यं महाभुतेभ्यो वै नमः ॥  
  
आचार्योभ्यो नमो नित्यं शङ्करेभ्यो नमो नमः ।  
वैष्णवाय नमो नित्यं ये च मायाविनो न हि ॥  
  
(प्। ५९) मायायै प्रणमेन्नित्यं तत्त्वेभ्योऽपि नमो नमः ।  
भावनाभ्यो नमो नित्यं भावशास्त्रेभ्य एव च ॥  
  
शरीरेभ्यो नमो नित्यं व्यापकेभ्यो नमो नमः ।  
मन्त्रेभ्योऽपि नमो नित्यं मन्त्रार्थेभयो नमो नमः ॥  
  
वर्णात्मिकाभ्यश्च नमस्तदधिष्ठातृदेवते ।  
तत्पादेभ्यो नमो नित्यं तत्पादेभ्यो नमो नमः ॥  
  
भवनाभ्यो नमो नित्यं भावशास्त्रेभ्य एव च ।  
स्तवेभ्यश्च कवचेभ्यश्च नामभ्योऽपि नमो नमः ॥  
  
आगमेभ्यो नमो नित्यं तदर्थेभ्यो नमो नमः ।  
तत् क्रियाभ्यो नमो नित्यं श्रेष्ठशास्तेति कीर्त्यते ॥  
  
रसेभ्योऽपि नमो नित्यं गन्धेभ्योऽपि नमो नमः ।  
पीठ्भ्योऽपि नमो नित्यं तत्स्थेभ्योऽपि नमो नमः ॥  
  
सत्त्वेभ्योऽपि नमो नित्यं राजसेभ्यो नमो नमः ।  
तामसेभ्यो नमो नित्यं गुणेभ्योऽपि नमो नमः ॥  
  
सर्वविद्यावतरेभ्यो सिद्धेभ्योऽपि नमो नमः ।  
आनन्दकन्दाय नमस्कृत्य सम्बिन्नालाय वै नमः ॥  
  
सर्वतत्त्वाय कमलाय प्रकृति पत्रेभ्य एव च ।  
सिद्धिपीठाय सन्न्यस्य शवरूपशिवाय च ॥  
  
त्रिपञ्चाराय चक्राय नमो नित्यं नमो नमः ।  
तत्रस्थायै कालिकायै गुह्यायै कामरूपिण्यै ॥  
  
कुरुकून्दादिशक्तिभ्यः कालिकायै नमो नमः ।  
  
नमो नमस्तेऽस्तु परापरख्ये नमो नमः शम्भुपराक्र्मायै ।  
विशालनेत्रां सुरसङ्घ्यवन्दितां सुरासुराभ्यर्चितपादपद्माम् ॥  
  
नृमुण्डमालां कलितांश अर्द्धैः परात्परे ते प्रभवन्ति सिद्धाः ।  
स्थुलेति केचित् प्रवदन्ति सूक्ष्मा सूक्ष्मेति सर्वे मुनयो वदन्ति ॥  
  
त्वामम्बिकां नौमि विशालनेत्रे सुमङ्गलं देहि मदीयगेहे ।  
त्वदीयपादाम्बुजमेवमेतत् निष्य्व्य सिद्धाः प्रभवं प्रयान्ति ॥  
  
मातस्तरय पापात् सर्वान् शोकान् दुःखजगज्जनवश्यान् ।  
त्वन्नाम्ना वि मनसि विधिना सर्वैः सकलफलाप्तविधिना ॥  
  
  
इति विश्वसारतन्त्रे गुह्यकालिकायः क्रमस्तवः समाप्तः ॥  
  
  
इति विश्वसारतन्त्रे षष्ठः पटलः ॥  
  
  
  
  
श्रीपार्वत्युवाच ।  
  
देवदेव महादेव सर्वशास्त्रविशारदः ।  
पञ्चमीया पुरा प्रोक्ता विद्यात्रिपुरपूर्विका ॥  
  
सुन्दरी सर्वसिद्धानां चुडामणिरिति स्मृता ।  
तस्याः प्रभावसकलं कथयामास तत्वतः ॥  
  
तस्यास्तद्वचनं श्रुत्वा विहस्य जगदीऽस्वरः ।  
कथयामास तत् सर्वं पार्वत्युक्तं विधानतः ॥  
  
  
श्री ईश्वर उवाच ।  
  
  
न देयं प्राकृतेलोके नाशिष्याय कथञ्चन ।  
नाभक्ताय शठायैनां क्रूराय हठवादिने ॥  
  
निन्दकार सुचकाय देवलाय विशेषतः ।  
पट्टिकाख्यायनायैनां ग्रामयाजानिके तथा ॥  
  
दारिद्रार लोलुपाय औदराय विशेषतः ।  
शङ्कराय न शूद्राय दद्याद्विद्यां विशेषतः ॥  
  
राज वा राजपुत्रो वा साधकः परिकीर्तितः ।  
अभावन्न्यासिनः केचित् ये ते योगपरायणाः ॥  
  
नमामि मद्गुरुं शान्तं प्रत्यक्षं शिवरूपिणम् ।  
शिरसा योगपीठस्थं मुक्तिकामार्थ्सिद्धये ॥  
  
ब्रह्मा चाधारशक्तिश्च कालासुरपुरन्दरः ।  
एतान् संयोज्य पुरतः ईश्वरी योजयेत् शिवाम् ॥  
  
चन्द्रबीजं शिवादिस्थं शिवबीजं तदन्तिके ।  
मादनंशत्रुबीजञ्च तदन्ते भुवनेश्वरी ॥  
  
शिवबीजं मादनस्थं शिवबीजं ततः परम् ।  
चन्द्रबीजं शत्रुबीजं तदन्ते भुवनेश्वरी ॥  
  
तुण्डाक्षरं शिवादिस्थं चन्द्रबिन्दुसमन्वितम् ।  
धराचलशुभाबीजं एकत्रापि नियोजयेत् ॥  
  
शिवबीजं चन्द्रसंस्थं कामबीजं ततः परम् ।  
शिवचन्द्रं समुद्धृत्य योजयेद्भुवनेश्वरी ॥  
  
सर्वमेकत्र संयोज्य पञ्चपञ्चाक्षरी भवेत् ।  
पञ्चकूटात्मिका विद्या सर्वतन्त्रेषु गोपिता ॥  
  
विद्याचूडामणिर्देवि प्रोक्ता सर्वोत्तमा प्रिये ।  
तव स्नेहान्मयाख्यातं नाख्येयं यस्य कस्य ते ॥  
  
या नित्या परमा शकिर्त्यस्यात् चैतन्यरूपिणी ।  
तां नमामि महादेवीं पञ्चमीमात्मरूपिणीम् ॥  
  
यस्यां सर्वं समुत्पन्नं यस्यामद्यापि तिष्ठति ।  
जयमेष्यति तामेव पञ्चमीं प्रणमाम्यहम् ॥  
  
भूगृहं गुणरेखा च वेदद्वारोऽपि शोभितम् ।  
त्रिवित्तं षोडशदलं तथाष्टकलकर्णिकम् ॥  
  
शत्रुकोणं दिक्युगञ्च वसुत्रिकोण वैन्दवम् ।  
एवमेतन्महाचक्रं महाश्रीत्रिपुरालयम् ॥  
  
अधः कल्पितरोर्नित्यं भवान्या वर्त्ममन्दिरे ।  
रत्नसिंहासने देव्याः त्रिचक्र प्रणमाम्यहम् ॥  
  
इन्द्रो मां रक्षयेत् पूर्वे आग्नेय्यामग्निदेवता ।  
याम्ये यमः सदा पातु नैर्-ऋत्यां निर्-ऋतिश्च माम् ॥  
  
पश्चिमे वरुणः पातु वायव्यां वायुदेवता ।  
धनदश्चोत्तरे पातु ऐशान्यामीश्वरोऽवतु ॥  
  
ऊर्द्धं प्रजापतिः पातु अधश्चानन्तदेवता ।  
एवं दशदिशो रक्षां कुर्वन्तु देवतागणाः ॥  
  
गणेशः सर्वदा पातु क्षेत्रेशः पातु सर्वदा ।  
गणनाथः सदा पातु दुर्गा मां परिरक्षतु ॥  
  
वटुको भैरवश्चान्ते क्षेत्रपालोऽपि रक्षतु ।  
सह रत्या सपत्या च कामदेवेश सर्वदा ॥  
  
पत्या सहवसन्तोऽपि पातु मां नन्दने वने ।  
चक्रस्य पश्च्मिमे द्वारे भवन्या रत्नमन्दिरे ॥  
  
शङ्खपद्मिनिधी रक्षां करोतु मम सर्वदा ।  
पातु मां रत्नसोपानं परमैश्वर्यशोभितम् ॥  
  
रक्षयेत् पश्च्मिमं द्वारं भवान्या रत्नमन्दिरे ।  
सरस्वती महालक्ष्मीर्महामाया दुर्गा विभुतये ॥  
  
भद्रकाली च चामुण्डा स्वाहा चैव शुभङ्करी ।  
गौरी च लोकधात्री च वागीश्वर्यादयो मम ॥  
  
एताः पञ्चस्थिताः सर्वा रक्षां कुर्वन्तु सर्वदा ।  
चक्रस्य दक्षिणे भागे श्रीमत्पात्रस्य मण्डले ॥  
  
(प्। ६०) वह्नेश्च मण्डलं पातु कुलदेव्याश्च पूजने ।  
पाषण्डकारिणो भूता भूमौ ये चान्तरीक्षगाः ॥  
  
दिव्यलोक स्थिता ये च ते नश्यन्तु शिवाज्ञया ।  
शिवं कुर्वन्त ताः सर्वा आसने पञ्चदेवताः ॥  
  
वास्तूनामधिपो ब्रह्मा स्रष्टा रक्षतु सर्वदा ।  
  
सूर्याग्निमण्डले पूर्णे दुम्रार्चिरुष्मज्वलिनि ज्वालिनी विस्फुलिङ्गिनी ।  
सुश्रीः सुरूपा मां पातु मम कामार्थसिद्धये ॥  
  
तपनी तापिनी धूम्रा मरीचि ज्वलिनी रुचिः ।  
सुनन्दा भोगदा विश्वा वारिणी धारिणी क्षमा ॥  
  
एताः कलास्तु सूर्यास्य सूर्यमण्डलसंस्थिताः ।  
एताभिः सहितो नित्यं आदित्यः कुरुतां मम ॥  
  
सवितुर्मण्डले तत्र सोमस्यामृतमण्डलम् ।  
प्रथमं सर्वदा पातु भैरवानन्दहेतुकम् ॥  
  
अमृता मादना पूषा तुष्टिः पुष्टी रतिर्धृतिः ।  
शशिनी चन्द्रिका कान्तिर्ज्योत्स्ना श्रीः प्रीतिरङ्गदा ॥  
  
पूर्णा पूर्णामृता कामदायिन्यः सुरसम्भवा ।  
सोममण्डलमध्यस्था रक्षां कुर्वन्तु सर्वदा ॥  
  
रचिवेदकमापूर्णे सुधांशुः पूर्णमण्डले ।  
नक्षत्राधिपति रक्षां करोतु मम सर्वदा ॥  
  
सूर्याग्निमण्डले देवि सम्पूर्णे शशिमण्डले ।  
आनन्दभैरवो रक्षां करोतु मम सर्वदा ॥  
  
तत्र पूर्णामृते पूर्णे शक्तिर्य् वारुणी कला ।  
आनन्दरूपिणी रक्षां करोतु मम सर्वदा ॥  
  
सर्वाधोमण्डुकाधारे रुद्रः कालानलो विभुः ।  
रक्षां करोतु मे नित्यं यामुनः प्रकृतिः सदा ॥  
  
ततश्चाधारशक्रित्या मम रक्षां करोतु सा ।  
कूर्मस्तु सततं पातु अनन्तो रक्षयेत् सदा ॥  
  
तस्य मूर्द्ध्नि स्थिते चक्रे वराहः परिरक्षतु ।  
दन्ते तस्य स्थिता पृथ्वी पातु नित्यं वसुन्धरा ॥  
  
सदुद्रः सर्वदा पातु सुरत्नैरमृतैर्ज्जलैः ।  
रत्नद्वीपस्तु मे रक्षां करोतु स्वर्णपर्वतः ॥  
  
पातु मां नन्दनोद्यानं रक्षन्तु कल्पपादपाः ।  
अधस्तेयां सदा पातु विचित्रा रत्नभूमिका ॥  
  
श्रीरत्नमन्दिरं पातु सततं पतु वेदिका ।  
श्वेतपुत्रं सदा पातु रत्नसिंहासनं सदा ॥  
  
सिंहासनस्य पर्श्वस्थौ धर्मो ज्ञानञ्च रक्षतु ।  
वैराग्यं रक्षयेन्नित्यमैश्वर्यं रक्षयेत् सदा ॥  
  
अधर्मो रक्षयेन्नित्यमज्ञानं परिरक्षतु ।  
अवैराग्यञ्च मां पातु अनैश्वर्यञ्च सर्वदा ॥  
  
सिंहासनस्य मध्यस्था माया मां परिरक्षतु ।  
विद्या मां पातु तत्रैव पञ्चनालञ्च सर्वदा ॥  
  
अधश्चोर्द्धे सदा पातु तत्त्वरूपा च कालिका ।  
सूर्यस्य मण्डलं पातु पातु सोमस्य मण्डलम् ॥  
  
वह्नेश्च मण्डलं पातु सत्त्वञ्च पातु सर्वदा ।  
रजस्तु पातु मां नित्यं पातु नित्यं तमोगुणः ॥  
  
ज्ञानमाया कलाविद्या तत्त्वात्मने विभूतये ।  
रत्नसिंहासने देव्या रक्षां कुर्वन्तु सर्वदा ॥  
  
ब्रह्मा विष्णुञ्च रुद्रश्च ईश्वरश्च सदाशिवः ।  
एते पञ्च महाप्रेता रक्षां कुर्वन्तु सर्वदा ॥  
  
स्वधास्तु वासनं पातु पातु प्रेताम्बुजासनम् ।  
देव्यासनं सदा पातु पातु चक्रासनं सदा ॥  
  
सर्वमन्त्रासनं पातु साध्यासिद्ध समं सदा ।  
ईश्वरी सुन्दरी चैव वासिनी श्रीश्च मालिनी ॥  
  
सिद्धैश्वर्यादयः सर्वास्त्रिराद्याश्च पान्तु माम् ।  
समस्त प्रकटा गुप्ता तथा गुप्ततराश्च या ॥  
  
सम्प्रदायकुलं कौलनिर्गतातिरहस्यगान् ।  
परापररहस्याख्या अति पूर्वरहस्यगा ॥  
  
एतास्तु सततं रक्षां कुर्वन्तु योग्नीगणाः ।  
अणिमा पश्चिमे पातु लघिमा चोत्तरे सदा ॥  
  
वसित्वा मरुते पातु प्राकाम्या पातु ईशके ।  
भक्तिसिद्धिस्तथा रक्षामिच्छा रक्षतु नैर्-ऋते ॥  
  
अधः पातु सदा प्राप्तिः सर्वकामप्रदायिनी ।   
सर्वकामा सदा पातु ऊर्द्धे चोर्द्धनिवासिनी ॥  
  
भैरवश्चासिताङ्गेयः कामरूपः पीठके ।  
ब्रह्माणी सहितः पूर्वे द्वारे मां परिरक्षतु ॥  
  
मलयेचाग्निदिग्भागे संस्थितो रुरुभैरवः ।  
माहेशी सहितः पातु कुलाचरस्य सिद्धये ॥  
  
चण्डकोऽनुगिरौ रक्षां कौमारी सहितो यमे ।  
करोतु भैरवो नित्यं पूजकानाञ्च सिद्धये ॥  
  
भैरवी सहितः क्रोधः कुलान्ते पीठराजके ।  
नैर्-ऋत्यां सर्वदा पातु भोगकामार्थसिद्धये ॥  
  
चौद्वारे पश्चिमे पातु वाराहीसहितः सदा ।  
उन्मत्तो भैरवो रक्षां करोतु सर्वदा मम ॥  
  
जालान्दरे महापीठे कपाली भैरवः सदा ।  
इन्द्राणी भैरवी रक्षां वायव्यां प्रकरोतु मे ॥  
  
उड्डीयानोत्तरे पीठे चामुण्डा सहिता सदा ।  
भीषणो भैरवः पातु साधकानाञ्च सिद्धये ॥  
  
संहारचण्डिकासिद्धिं देवीकोटस्य पीठके ।  
ऐशान्यां सर्वदा पातु कुलाम्नायस्य सिद्धये ॥  
  
सर्वसम्भोभेनी मुद्रा पश्चिमे पातु सर्वदा ।  
द्राविणी चोत्तरे पातु पूर्वै चाकर्षिणी सदा ॥  
  
याम्ये रम्ये सदा पातु उन्मादो मरुते सदा ।  
ईशे महाङ्कुशा पातु त्रिखाण्डा पातु चालने ॥  
  
नै-ऋत्यां बीजरूपा तु ऊर्द्धं रक्षतु खेचरी ।  
महमुद्रा अधः पातु योगिनी योनिरूपिणी ॥  
  
एताश्चक्रस्थिता नित्यं देवताः सर्वकामदाः ।  
चतुरस्रत्रिरेखायां रक्षां कुर्वन्तु सर्वदा ॥  
  
कामकर्षणरूपा च बुद्ध्याकर्षणरूपिणी ।  
स्मृत्याकर्षणरूपा च नामाकर्षणरूपिणी ॥  
  
अमृताकर्षिणी देवी शरीराकर्षरूपिणी ।  
एताश्चक्रस्थिता नित्या सुरगाः षोडशे दले ॥  
  
सर्वाभीष्टप्रदा देव्यो रक्षां कुर्वन्तु सर्वदा ।  
अनङ्गकुसुमा पूर्वे दक्षिणेऽनङ्गमेखला ॥  
  
पश्चिमेऽनङ्गमदना चोत्तरे मदनातुरा ।  
अनङ्गरेखा चाग्नेय्यां नैर्-ऋतेऽनङ्गवेगिनी ॥  
  
अनङ्गादशा तु वायव्ये ईशे चानङ्गमलिनी ।  
कवर्गाद्यष्टवर्गस्था अष्टौ चानङ्गशक्तयः ॥  
  
रक्षां कुर्वन्तु ताः सर्वदा देव्यश्चाष्टदले स्थिताः ।  
सर्वसङ्क्षोभिनी शक्तिः सर्वविद्राविणी तथा ॥  
  
सर्वाकर्षणशक्तिश्च सर्वाह्लादनकारिणी ।  
(प्। ६१) सर्वकामप्रदा देवी सर्वदुःखविमोचनी ॥  
  
सर्वमृत्युप्रशमनी सर्वविघ्नविनाशिनी ।  
सर्वाङ्गसुन्दरी देवी सर्वसौभाग्यदायिनी ॥  
  
वहिर्दशारचक्रस्था रक्षां कुर्वन्तु सर्वदा ।  
सर्वज्ञा सर्वशक्तिश्च सर्वैश्वर्याफलप्रदा ॥  
  
सर्वज्ञानमयी देवी सर्वव्याधिविनाशिनी ।  
सर्वाधारस्वरूपा च सर्वपापहरा तथा ॥  
  
सर्वानन्दमयी देवी सर्वरक्षास्वरूपिणी ।  
तथैव हि महादेवी सर्वेप्सितफलप्रदा ॥  
  
अन्तर्द्धव * चक्रस्था रक्षां कुर्वन्तु सर्वदा ।  
वाग्देवी वासिनी पातु पातु कामेश्वरी च माम् ॥  
  
मेदिनी विमला पतु अरुणाजयिनी च माम् ।  
सर्वेश्वरी च मे रक्षां करोतु कौलिकी सदा ॥  
  
अष्टकोणान्तरे देव्या रक्षां कुर्वन्तु सर्वदा ।  
पाशाङ्कुशशवांशश्च नित्यं चायुधदेवता ॥  
  
देव्याः श्रीचक्रन्त्रध्यस्था रक्षां कुर्वन्तु सर्वदा ।  
षडङ्गं युवती पातु अङ्गस्थानाङ्गरूपिणी ॥  
  
महादेव्याश्च चक्रस्था रक्षां कुर्वन्तु र्वदा ।  
श्रीमत्रिकोणमध्ये तु तत्र कोणत्रयेषु च ॥  
  
मध्ये तु सर्वदा पतु चतस्रः पीठवताः ।  
वामे कामेश्वरी पातु पूर्णेवज्रेश्वरी सदा ॥  
  
जालन्धरे नहापीठे पातु मां भगमालिनी ।  
सूर्येन्दुवह्निपीठे तु बिन्दुचक्रनिवासिनी ॥  
  
ब्रह्मस्वरूपिणी पातु श्रीमत्रिपुरसुन्दरी ।  
त्रैलोक्यमोहनचक्रे तु सर्वसङ्क्षोभकारके ॥  
  
तत्र चक्रेश्वरी नित्या पायात्रिपुरसुन्दरी ।  
चतुर्द्धशारचक्रे तु सरसौभाग्यदायके ॥  
  
तत्र चक्रेश्वरी नित्या पायात् त्रिपुरवासिनी ।  
वहिर्द्वारे * चक्रे तु सर्वार्थसाधके चरे ॥  
  
त्रिपुराश्रीः सदा पातु मम कल्याणहेतवे ।  
अस्तर्दशारचक्रे तु सर्वरक्षाकरे वरे ॥  
  
नित्यञ्चक्रेश्वरी देवी पायात् त्रिपुरमालिनी ।  
अथाष्टदशारचक्रे तु सर्वरोगहरे वरे ॥  
  
पातु मां त्रिपुरा सिद्धा देवी चक्रेश्वरी सदा ।  
चक्रेश्वरी * मे रक्षां करो तु त्रिपुराम्बिका ॥  
  
सर्वानन्दमये चक्रे श्रीमत्रिपुरमध्यगे ।  
महाचक्रेश्वरी पातु श्रीमत्रिपुरसुन्दरी ॥  
  
नित्या कामेश्वरी पातु पातु मां भगमालिनी ।  
च्छिन्ना मां सर्वदा पातु भेरुण्डा पातु सर्वदा ॥  
  
मां वह्निवासिनी पातु महाविद्येश्वरी तथा ।  
पातु मां शिवदुती च त्वरिता रक्षयेत् सदा ॥  
  
कुलसुन्दरी च त्वां पातु नित्यानित्या च पातु माम् ।  
नित्या नीला पताका च विजया पातु सर्वदा ॥  
  
श्रीसर्वमङ्गला पातु नित्यं ज्वालांशुमालिनी ।  
विचित्रा सर्वदा पातु षोडशी पातु सुन्दरी ॥  
  
महाविद्या तु वीर या पातु मां रसरूपिणी ।  
महासप्तमी नित्या नित्या चानन्दकारिणी ॥  
  
चतस्रः समया देव्या योगिन्यः पान्तु सर्वदा ।  
डाकिनी राकिनी पातु राकिनी राकिणी तथा ॥  
  
शाकिनी हाकिनी पातु चक्रस्था योगिनी गणा ।  
रणस्था मातृकां सर्वा रक्षां कुर्वन्तु सर्वदा ॥  
  
(प्। ६१ब्) चतुरस्रे महाचक्रे बुद्धो मां परिरक्षतु ।  
पातु मामनिशं देवः षोडशारे प्रजापतिः ॥  
  
तथाष्टदलचक्रे तु शिरो मां परिरक्षतु ।  
चतुर्दशारचक्रे तु भास्करो रक्षयेत् सदा ॥  
  
द्विदशारे सदा पातु प्रभुर्नारायणो विभुः ।  
अष्टारचक्रमध्ये तु पातु मां परमेश्वरी ॥  
  
नवचक्रेश्वरी नित्या या नित्या परमा परा ।  
पातु मामनिशं देवी श्रीमत्रिपुरसुन्दरी ॥  
  
महात्रिपुरसुन्दर्याश्चिन्तनीया च या परा ।  
ब्रह्मस्वरूपिणी पातु पञ्चमी परदेवता ॥  
  
ऐशान्यां सर्वदा पातु नित्यं निर्माल्यवासिनी ।  
शेषिका सुन्दरी पातु विन्धचक्रनिवासिन ॥  
  
नित्यं कामकला पातु मुद्रा मं पातु खेचरी ।  
शक्तिर्मां सर्वदा पातु मुलाधारनिवासिनी ॥  
  
इदं त्रिपुरसुन्दर्या रक्षामन्त्रन्तु पुण्यदम् ।  
पूजाक्रमेण कथितं साधकानां सुखावहम् ॥  
  
क्रमेणानेन विधिना श्रीमत्रिपुरसुन्दरी ।  
सम्पुज्य साधकश्रेष्ठो रक्षामन्त्रं सदा पठेत् ॥  
  
प्रातःकाले शुचिर्भूत्वा निशायामर्द्धरात्रके ।  
अथवा शङ्कटे प्राप्ते राजस्थनेषु दुर्गमे ॥  
  
जले वा चालने वापि श्मशाने दुर्गमे गिरौ ।  
यत्र तत्रितये प्राप्ते सर्वत्रैव पठेन्नरः ॥  
  
सर्वावयव भावेन देवीं सञ्चिन्त्य साधकः ।  
रक्षां कुर्वीत यत्नेन सर्वोपद्रवनाशिनी ॥  
  
स्तोत्रञ्चाद्भुतमेतत्रिलोक्ये चापि दुर्लभम् ।  
गोपनीयं प्रयत्नेन यदीच्छेदात्मनो हितम् ॥  
  
यस्मै कस्मै न दातव्यं न दातव्यं कदाचना ।  
शिय्याय भक्तियुक्ताय साधकाय प्रकाशयेत् ॥  
  
भ्रष्टेभ्यः साधकेभ्योऽपि वान्धवेभ्यो न दापयेत् ।  
दत्ते च सिद्धिहानिः स्यादित्यज्ञा शङ्करे कृता ॥  
  
मन्त्राः पराङ्मुखा यान्ति क्रूद्धा भवति सुन्दरी ।  
अशुभञ्च भवेत् तस्य तस्माद् यत्नेन गोपयेत् ॥  
  
यद्गेहे विद्यते ग्रन्थं लिखितं स्तोत्रमुत्तमम् ।  
चञ्चलापि स्थिरा भूत्वा कमला तत्र तिष्ठति ॥  
  
तस्माद् यत्नादिदं ग्रन्थं पूजयेद्गन्धपुष्पकैः ।  
पूजाफलं भवेन्नित्यं सान्निध्या सुन्दरी भवेत् ॥  
  
स्तवराजमिदं पुण्यं यः पठेत् सुसमाहितः ।  
यत् फलं लभते यस्मात् शृणु तत् साधकस्य च ॥  
  
वारमेकन्तु योऽधीते प्राप्नोति पूजनं फलम् ।  
विदितो मातृचक्रस्य साधको भुवि जायते ॥  
  
मासमेकं क्रमेणैव पठेद्भक्तिपरायणः ।  
स्वर्गेऽपि विदितो भुत्वा देवी पुत्रस्तु भुतले ॥  
  
भक्ता वा धारयेद् यस्तु लिखित्वा स्तोत्रमुत्तमम् ।  
शिखायामथवा कण्ठे करे वा वामदक्षिणे ॥  
  
स भवेत् साधकश्रेष्ठो मातृकाणाञ्च भवेत् प्रियः ।  
लभते सर्वकामांश्च परं स्वस्त्ययनऽ भवेत् ॥  
  
तस्मादिदं प्रयत्नेन धारयेद्विधिनामुना ।  
पठित्वा पाठयित्वा च त्रैलोक्यं वशमानयेत् ॥  
  
भक्ताय दीयते यस्मै मन्त्रं रक्षाकरं परम् ।  
धृत्वा सुवर्णमध्यस्थं सर्वकामं ततो लभेत् ॥  
  
(प्। ६२) यद् यद्वाञ्छन्ति कामानि भक्तिमुक्ति कराणि च ।  
लभते नात्र सन्देहो भुवि सर्गे रसातले ॥  
  
दृष्ट्वा तं साधकश्रेष्ठं ग्रहराक्षसहिंस्रकः ।  
दुरादेव पलायन्ते न समर्थश्च हिंसितुम् ॥  
  
विषं निर्विषतां याति पापानि यान्ति सङ्क्षयम् ।  
देववन्मनोवा भुत्वा भुनक्ति वहूलं सुखम् ॥  
  
तस्माग्न्नित्यं पठेद्धीमान् मुक्तिकामार्थसिद्धये ।  
भक्त्या च पूजयेद्देवीं सुरक्षां सर्वदाचरेत् ॥  
  
पूर्वं याति परिज्ञानं वेत्ति जन्मसहस्रकम् ।  
पुनर्न जायते योनौ मरणं नास्ति चापरम् ॥  
  
गन्धर्वरूपवान् भूत्वा सम्पूज्य परमेश्वरीम् ।  
रक्षामन्त्रं पठित्वा तु देवत्वं लभते ध्रुव्म् ॥  
  
अपुत्रो लभते पुत्रं दरिद्रो लभते धनम् ।  
असाध्यं साधयेत् सर्वं दुर्लभं लभते ध्रुवम् ॥  
  
अतिदुःखालये घोरै भीते निगडवन्धने ।  
तत्रा अस्त्वं पठेन्भक्त्य ध्रुवं मुच्येत् वन्धनात् ॥  
  
अतान्त रोगयुक्तो वा यदि देवीं प्रपूजयेत् ।  
सम्यग् वा श्लोकयेकं वा सद्योरोगात् प्रमुच्यते ॥  
  
मोहनस्तम्भनाकर्णणमरणोच्चाटनन्तथा ।  
कल्पनादेव जायन्ते सर्वसिद्धिमुपालभेत् ॥  
  
इदं त्रिपुरसुर्यास्तवराजं मनोहरम् ।  
रक्षामन्त्रस्तु शुभदं शिवेन परिकीर्तितम् ॥  
  
छत्रं मूर्द्ध्नि सहस्रपत्रकमलंअ रक्तं सुधावर्षणं   
दिव्यस्त्रीपरिचार्यमाणमनिशञ्चात्मानमेवं सदा ।  
  
ध्यायेन्मानसपङ्कजे भगवतीं रक्ताम्बुजापूर्णानमे सोऽहं यस्तु   
समस्तमांशु लभते रक्षास्पदं भुतले ।  
  
आकाशे सुप्रकशे सकलगुणमयीं सुन्दरीं रक्त नेत्रां   
रक्तापद्मसनस्थां तरुणरविनिभां रक्तचन्दनप्रभावाम् ।  
  
आत्मानं सर्वभावैः सकलगुणयुतां सर्वदा यो हि पश्येत् ।  
  
साक्षाद् देवः शिवो वा मदनदहनकृत् खेचरो जायते सः ॥  
  
इति श्रीविश्वसारतन्त्रे पञ्चमीस्तवराजः समाप्तः ॥  
  
  
अथा ध्यानं प्रवक्ष्यामि शृणुष्व कमलानने ।  
यस्याः प्रभावमात्रेण साक्षाद् देवो भवेत् सदा ॥  
  
हृत्पद्ममध्ये देवेशीं सुन्दरीं चिन्तयेत् सदा ।  
आनन्दकन्दसम्भुतं सम्बिन्नालात्मकं तथा ॥  
  
रजःसत्त्वतमो रेखसंयुतं योनिमण्डलम् ।  
षोडशारमहापद्मं सर्वतत्त्वगुणान्वितम् ॥  
  
तन्मध्येऽष्टदलं पद्मं सर्वतत्त्वगुणान्वितम् ।  
त्रिपञ्चारञ्च तन्मध्ये नवकोणं ततःअ प्रम् ॥  
  
षट्कोणं तत्रिकोणास्थं बिन्दुनादसमन्वितम् ।  
नारायह्यात्मके यन्त्रे सुन्दरीं चिन्तयेत् सदा ॥  
  
देवीं दानवकोटिघ्नीं सुर्यकोटिसमप्रभम् ।  
रक्तवस्त्रपरीधानां नानालङ्कारभूषिताम् ॥  
  
अनर्घरत्नघटितं मुकुटं मूर्द्ध्निविर्भ्रतीम् ।  
सुर्यकोटिसमं तेजे विभतीं नयनत्रयम् ॥  
  
शवरूपमहादेवहृदयोपरिसंस्थिताम् ।  
प्रत्यालीढपदां घोरा मुक्तकेशीं दिगम्बराम् ॥  
  
शृङ्गाररससंयुक्ताम् हावभावसमन्विताम् ।  
पाशाङ्कुशवराभीतं विभ्रतीं सुमनोहराम् ॥  
  
अनङ्गाद्या महाशक्तिं सेवितां भवसुन्दरीम् ।  
एवं ध्यात्वा यजेद् देवीं सुन्दरीं सुमनोहराम् ॥  
  
मद्यैर्मांसैश्च शुक्रैश्च त्रिमधुत्रयसंयुतैः ।  
दग्धभ्रष्टादिद्रव्यैर्मधुमद * विशेत् कामिनीभिश्च नित्यम् ॥  
  
शोण्डैर्गोभिर्नकुलगवयैः शूकवैर्मुयिकाद्यैः ।  
मार्जरैशिक्यद्रवैर्नवपशुपशुभिराद्रकैर्वाशुगत्यैः ॥  
  
यद दत्स्थाने विहितमनुना मद्यमांसादिशिक्यै रात्रौ पूजा ।  
नियतभवने कीर्तिता कीर्तिमद्भिः ॥  
  
नानायोगैर्युवतीभिः सदाभुतिर्यागैर्विशेषैः ।  
रात्रावह्निर्प्रजपति सदा तत्र योनौ समाधौ ॥  
  
एवं यः पुजयेद् देवीं सुन्दरीं भवसुन्दरीम् ।  
तस्य हस्ते भवेद् देवीं अणिमाद्या गुणाकरा ॥  
  
विना मद्यैर्विना मांसैर्विना योनौ यजेत् शिवाम् ।  
सिद्धिर्न जायते तत्र कल्पकोटिशतैरपि ॥  
  
मांसास्थिमज्जाचर्वण्यो योगिन्यः सर्वकालतः ।  
तस्य हानिर्भवेद् देवि प्रत्यहं चापरेण किम् ॥  
  
अथवा तत्क्षणात् तस्य भवेन्मृत्युर्न संशयः ।  
यतिर्वा भुपतिर्वा सोऽधिकारी प्रकीर्तितः ॥  
  
विनामरैर्यजेद् देवीं सुन्दरीं यदि साधकः ।  
भ्रातरं वा तथा पुत्रं खादयेद् तवसुन्दरीम् ॥  
  
क्रमस्तवं प्रवक्ष्यामि शृणुष्व कमलानने ।  
ॐ गुरुभ्योऽपि नमो नित्यमिद्यादि ॥  
  
श्रीपार्वत्युवाच ।  
  
देवदेव महादेव सर्वशास्त्रविशारद ।  
कृपां कुरु जगन्नाथ सर्वज्ञोऽसि महामते ॥  
  
तस्याश्च कवचं द्रव्यं कथयामास तत्त्वतः ।  
  
तस्याश्च वचनं श्रुत्वा विहस्य जगदीश्वरः ।  
कथयामास तत्सर्वं कवचं दिव्यरूपिणम् ॥  
  
श्री ईश्वर उवाच ।  
  
कथयिष्ये महाविद्यां कवचं सुरदुर्लभम् ।  
तत्शृणुष्वात्र विधिना सुगोप्यं भुवनत्रये ॥  
  
तस्याः प्रभावात् सकलं विभाति भुवनत्रयम् ।  
यस्याः सर्वं समुद्भूतं यस्यामद्यापि तिष्ठति ॥  
  
माता पिता जगन्माता जगद्रक्षास्वरूपिणी ।  
सिद्धिदा सिद्धिजन्तूनामसिद्धा दुष्टजन्तवः ॥  
  
सर्वभुतकरी देवि सर्वभुतस्वरूपिणी ।  
ककारे पातुमां देवी कामिनी कामदायिनी ॥  
  
एकारे पातु मां देवी मुलाधारस्वरूपिणी ।  
ईकारे पातु मां देवी रतिः सर्वसुखप्रदा ॥  
  
नकारे मातु मां * * इन्द्राणी हरवल्लभा ।  
ह्रीङ्कारे पातु मां देवी सर्वत्र शम्भुसुदरी ॥  
  
एतैर्वर्णैर्महामाया वाग्भवं पातु मस्तके ।  
हकारे पातु मां देवी शिवानी हरगेहिनी ॥  
  
सकारे पातु मां देवी सर्वपापप्रणाशिनी ।  
(प्। ६३) ककारे पातु मां देवी कामरूपकला सदा ॥  
  
लकारे पातु मां देवी धराधरणिरूपधृक् ।  
ह्रीङ्कारे पातु मां देवी शङ्करार्धशरीरिणी ॥  
  
एतैर्वर्णैर्महामाया पातु शक्तिस्वरूपिणी ।  
  
सकारे पातु मां देवी सावित्री शर्मदायिनी ।  
ककारे पातु सर्वत्र कलाः स्वरस्वरूपिणी ॥  
  
ककारे पातु मां देवी लक्ष्मीः सर्वलक्षणा ।  
ह्रीङ्कारे पातु सर्वत्र देवी त्रिभुवनेश्वरी ॥  
  
एतैर्वर्णैर्महामाया पातु शक्तिस्वरूपिणी ।  
वाग्भवं मस्तके पातु वदने कामराजिका ॥  
  
शक्तिस्वरूपिणी पातु हृदये मन्त्रसिद्धये ।  
सुन्दरी सर्वदा पातु सुन्दरी परिरक्षतु ॥  
  
रक्तवर्णा सदा पातु सुन्दरी सर्वदा शर्मदायिनी ।  
सर्वाङ्गसुन्दरी पातु सर्वत्र शिवदा शिवा ॥  
  
नानालङ्कारसंयुक्ता सुन्दरी पातु सर्वदा ।  
जगदाह्लदजननी सर्वत्र पातु मां सदा ॥  
  
सर्वमन्त्रमयी पातु सर्वसौभाग्यदायिनी ।  
सर्वलक्ष्मीमयी पातु परमानन्दरूपिणी ॥  
  
पातु मां सर्वदा देवी नाम्ना शङ्खनिधिप्रिया ।  
ततः पद्मनिधी देवी शिवानी शर्मदायिनी ॥  
  
दक्षिणामूर्तिर्मां पातु ऋषिः सर्वत्र मस्तके ।  
पङ्क्तिछन्दः स्वरूपा मां मुखे पातु सुरेश्वरी ॥  
  
गाद्धारस्वरात्मिका पातु हृदये शङ्करी सदा ।  
सर्वसम्मोहिनी पातु सङ्क्षोभिनी सदावतु ॥  
  
सर्व * द्राविणी पातु सर्वाकर्षणरूपिणी ।  
पातु सर्वाह्लादकरी सर्वसङ्क्षोभिनी सदा ॥  
  
सर्वसिद्धिप्रदा पातु सर्वाकर्षणरूपिणी ।  
क्षोभिनी सर्वदा पातु वसिनी मां सदावतु ॥  
  
आकर्तिणी सदा पातु सम्मोहिनी सदावतु ।  
रती देवी सदा पातु भगा मां सर्वदावतु ॥  
  
भगायै सर्वदा पातु भगमाला सदावतु ।  
भगसर्पिणी सदा पातु त्रिपुरा सर्वदावतु ॥  
  
त्रिपुरामालिनी पातु वाला मां सर्वदावतु ।  
माहेश्वरी सदा पातु कौमारी सर्वदावतु ॥  
  
वासिनी सर्वदा पातु महासिद्धिर्मदा सदा ।  
सर्वविद्राविणी पातु गणनाथः सदावतु ॥  
  
दुर्गा देवी सदा पातु वटुकं सर्वदावतु ।  
क्षेत्रपालं सदा पातु पातु आधारशक्तिका ॥  
  
अनन्तः सर्वदा पातु वराहः सर्वदावतु ।  
पृथिवी सर्वदा पातु स्वर्णसिंहासनं तथा ॥  
  
रक्तामृताम्बुधिसततं पातु मां सर्वकालतः ।  
सुधाशुवाहनं पातु कल्पवृक्ष सदावतु ॥  
  
श्वेतच्छत्रं सदा पातु रत्नद्वीपः सदावतु ।  
नन्दनोद्यानसहितं पातु मां सर्वसिद्धये ॥  
  
दिक्पालाः सर्वदा पान्तु इन्द्राद्याः कमलानने ।  
वाहनानि सदा पान्तु अस्त्राणि पान्तु सर्वदा ॥  
  
अस्त्राणि सर्वदा पान्तु योगिन्यः पान्तु सर्वदा ।  
सिद्धः पान्तु सदा देवी सर्वसिद्धिप्रदावतु ॥  
  
सर्वाङ्गसुन्दरी देवी सर्वत्र सर्वदावतु ।  
आनन्दरूपिणी देवी चित्स्वरूपा चिदात्मिका ॥  
  
सर्वत्र च सदा पातु सुन्दरी भवसुन्दरी ।  
पथिदेवालये घोरे शङ्कटे दुर्गमे गिरौ ॥  
  
अरण्ये प्रान्तरे चैव सर्वत्र सुन्दरी शिवा ।  
इदं कवचमित्युक्तं मन्त्रोद्धारञ्च पार्वति ॥  
  
यः पठेत् प्रातरुत्थाय त्रिसन्ध्ये नियतः शुचिः ।  
तस्य सर्वार्थसिद्धिः स्यात् यद्यन्मनसि वर्तते ॥  
  
गोरोचनाकुङ्कुमेन रक्तचन्दनकेऽपि वा ।  
स्वयम्भुकुसुमैः शुक्रैः भुमिपुत्रे शनैश्चरैः ॥  
  
श्मशाने प्रान्तरे वापि शून्यागारे शिवालये ।  
स्वशक्त्या गुरुणा यन्त्रं पूजयित्वा कुमारिकाम् ॥  
  
तद् योनौ पूजयित्वा तु गुरुपत्न्या विशेषतः ।  
पूजयित्वा विधुत्या च स्तुत्वा च विधिनामुना ॥  
  
धारयेद् गुरुणा यन्त्रं पूजयित्वा कुमारिकाम् ।  
तद् योनौ पूजयित्वा च गुरुपत्नीं प्रतोष्य च ॥  
  
देव्यै वलिं निवेद्याथ नरमार्जारमुषिकैः ।  
नकुलैर्महिषैर्मषैः पूजयित्वा विधनतः ॥  
  
धृत्वा सुवर्णमध्यस्थां कण्ठे वा मस्तके भुजे ।  
सुतिथौ शुभनक्षत्रे सुराशेरुदये तथा ॥  
  
धारयित्वा च कवचं सर्वसिद्धिं लभेन्नरः ।  
कवचस्य तु माहात्मां न हि वर्षशतैरपि ॥  
  
शक्नोमि तु महेशानि वक्तुं तस्य फलञ्चरेत् ।  
नास्ति चौरभयं तस्य न तत्र व्याधिपीडनम् ॥  
  
न दुर्भिक्षभयन्तत्र न चाधिपीडनं तथा ।  
सर्वविघ्नप्रशमनं सर्वव्याधिविनाशनम् ॥  
  
सर्वरक्षाकरं जन्तोश्चतुर्वर्गफलप्रदम् ।  
यत्र तत्र न वक्तव्यं न दातव्यं कदाचन ॥  
  
मन्त्रं प्राप्य विधानेन पूजयेत् सततं सुधीः ।  
तत्रापि दुर्लभं मन्ये कवचं देवरूपिणम् ॥  
  
गुरोः प्रसादमासाद्य विद्यां प्राप्य सुगोपितम् ।  
तत्रापि कवचं द्रव्यं दुर्लभं भुवनत्रये ॥  
  
श्लोकं वा स्तवमेनं वा यः पठेत् प्रयतः शुचिः ।  
तस्य सर्वार्थसिद्धिः स्यात् शङ्करेण च भाषितम् ॥  
  
गुरोर्देवहरः साक्षात् पत्नी तस्य हरप्रिया ।  
अभेदेन यजेद् यस्तु तस्य सिद्धिरदुरतः ॥  
  
वादी मूकति पोषकस्तरयति क्ष्मावल्लभो दासते ।  
गर्वी खर्वति सर्वविज्जडयति वैश्वानरः शीतति ॥  
  
आहाराष्टकसिद्धिरूपमपरं सिद्धाष्टकं तद्भजे वन्दे तां   
भवतीतिभञ्जनकरीं शम्भुप्रियां सुन्दरीम् ॥  
  
इति विश्वसारतन्त्रे त्रिपुरसुन्दरी कवचं समाप्तम् ॥  
  
श्रीपार्वत्युवाच ।  
  
देवदेव महादेव गुह्यशास्त्रविशारद ।  
शतनाम च सुन्दर्याः कथयामास तत्त्वतः ॥  
  
श्री ईश्वर उवाच ।  
  
साधुपृष्ह्तं त्वया देवि देवानां हतकारिणी ।  
शृणुष्वावहिता देवि शतनामस्तवोदितम् ॥  
  
सर्वसम्पत् करं साक्षात् सर्वविघ्नविनाशनम् ।  
यः पठेत् प्रातरुत्थाय साधकः सुसमाहितः ॥  
  
(प्। ६४) शुचिर्भुत्वा विशेत् तत्र आसने साधकोत्तमः ।  
तस्य सर्वाणि विघ्नानि पलायन्ते दिशो दश ॥  
  
समाधाय मनो देव्यै हृत्पद्मकर्णिकालये ।  
कार्तिकोक्तं पठेत् स्तोत्रं सर्वसम्पत् करं शुभम् ॥  
  
श्रीकार्तिकेय उवाच ।  
  
ॐ सुन्दरी परमेशानी भवानी कमलानना ।  
पद्मालया महापद्मा लक्ष्मीर्नारयणी सदा ॥  
  
ब्रह्माणी ब्रह्मरूपा च परब्रह्मकुटुम्बिनी ।  
सर्वसिद्धिप्रदा सत्या पाशहस्ता च चापिनी ॥  
  
अङ्कुशी खड्गहस्ता च नानालङ्कारधारिणी ।  
अष्टसिद्धिप्रदा चैव योगशास्त्रपरायणा ॥  
  
कल्याणी कामदात्री च सर्वकामप्रदायिनी ।  
महामाया महामात्रा महामोहविनाशिनी ॥  
  
यक्षिणी हिङ्गुमस्ता च ताराशुन्यनिवासिनी ।  
पञ्चाशद्वर्णभेदा च सर्वाक्षरमयी सदा ॥  
  
भैरवी सुन्दरी भारा कालिका चित्ररूपिणी ।  
एकानैकामहेत्या च सर्वमन्त्रम्यी सदा ॥  
  
स्वाहा स्वधा वषट्कारा सर्वकामप्रदायिनी ।  
अनङ्गकुसुमानङ्गमदनामदनातुरा ॥  
  
अनङ्गमेखलानङ्गा कामबीजेश्वरी कला ।  
तपिनी तापिमी धुम्रा मरीचिर्ज्वालिनी रुचिः ॥  
  
सुषुम्ना भोगदा विश्वा बोधिनी धारिणी क्षमा ।  
अमृता मानदा पूष्य तुष्टि पुष्टिरतिर्धृति ॥  
  
शशिनी चन्द्रिका कान्तिर्ज्ज्योत्स्ना श्रीपतिरङ्गदा ।  
  
पूर्णा पूर्णामृता कामदायिनी शम्भुसुन्दरी ।  
धूम्रार्चिरुष्मा ज्वलिनी ज्वालिनी विस्फुलिङ्गिणी ॥  
  
सुश्रीः कृपणा कपिला हव्यकव्यवहा तथा ।  
स्वयम्भुकुसुमप्रीता शुक्रस्था शुक्रवल्लभा ॥  
  
भगस्था भगरूपा च भगमालाविभूषिता ।  
इति ते कथितं दिव्यं देव्या नाम शतं शुभम् ॥  
  
ध्यात्वा च सुन्दरीं देवीं यः पठेत् सुसमाहितः ।  
एककालं द्विकालं वा त्रिकालं श्रद्धयान्वितः ॥  
  
यः पठेत् प्रयतो भुत्वा साधकःसुसमाहितः ।  
स भवेत् साधकश्रेष्ठो गणेश इव चापरः ॥  
  
यद्यद्वाञ्छति जायते तत् तत् सर्वं फलं लभेत् ।  
मासमेकं पठेद्यस्तु मध्याह्ने साधकोत्तमः ॥  
  
अर्चयित्वा महादेवीं सुन्दरीं त्रिपुरात्मिकाम् ।  
स भवेत् सम्पदामादिः कुवेर इव चापरः ॥  
  
मासद्वयं यथाकाले यः पठेत् साधकोत्तमः ।  
मासत्रयं पठित्वा च अपुत्रः पुत्रवान् भवेत् ॥  
  
तूर्यमासं पठेद् यस्तु भवेद्वागीश्वरः परः ।  
पञ्चमासं पठेद् यस्तु हतराज्यमवाप्नुयात् ॥  
  
षष्ठे मासि पठेद् यस्तु धन्वान् जायते सदा ।  
सप्तमे मासि सम्प्राप्ते शङ्करत्वमवाप्नुयात् ॥  
  
मासाष्टकं पठेद् यस्तु श्मशाने शून्यमन्दिरे ।  
सर्वशत्रुक्षयं तस्य जायते नात्र संशयः ॥  
  
नवमे मासि सम्प्राप्ते सर्वयोगविशारदः ।  
दशमे मासि सम्प्राप्ते वाञ्छाकल्पतरुर्भवेत् ॥  
  
एकादशे रुद्ररूपी द्वादशे सिद्धिनायकः ।  
एवं यः पठते स्तोत्रं पूजयित्वा सुरेश्वरीम् ॥  
  
सिन्दुरैरक्तचन्दनैः सुकुसुमैर्विविधैस्तथा ।  
दूर्वाविल्वदलैश्चैव कुशैश्चन्दनकुङ्कुमैः ॥  
  
(प्। ६४ब्) अर्घ्यं दद्यात् पूजयित्वा सुन्दरीं भवसुन्दरीम् ।  
सर्वसिद्धिं लभेत् तत्र कार्तिकेयेन भाषितम् ॥  
  
हिङ्गुलैर्हरितालैश्च लाक्षागोरोचनादिभिः ।  
पूजयित्वा जपित्वा च पठेन्नमशतं पुनः ॥  
  
त्रिसन्ध्ये वार्द्धरात्रे वा प्रदोषे वा पुनः पुनः ।  
शष्यायां यः पठेन्नित्यं प्रभाते सुसमाहितः ॥  
  
तस्य सर्वसुसिद्धिः स्यात् शङ्करस्य मतेन च ।  
भुर्जपत्रे लिखित्वा च गोरोचनादिभिः प्रिये ॥  
  
सर्वसिद्धिः लभेत् तत्र धृत्वा साधकसत्तमः ।  
  
  
इति विश्वसारतन्त्रे श्रीमत्रिपुरसुन्दरीस्तोत्रं समाप्तम् ॥  
  
श्री पार्वत्युवाच ।  
  
  
देवदेव महादेव सर्वशास्त्रविशारद ।  
कृपां कुरु जगन्नाथ धर्मज्ञोऽसि महामते ॥  
  
महापद्मवनास्तस्थां कारणानन्दविग्रहाम् ।  
सर्वभुतहिता मातरित्याह परमेश्वरि ॥  
  
महात्रिपुरसुन्दर्याः स्मृत्वा वाहनमुद्रया ।  
विद्यायवाह्य शुभङ्गे नमस्कारुणि मुक्तया ॥  
  
पूर्वोक्तया साधकेन्द्रा महात्रिपुरसुन्दरीम् ।  
चक्रमध्ये तु सञ्चित्य ततः पूजां समारभेत् ॥  
  
एवं ध्यात्वा स्वशिरसि पुष्पं दत्त्वा स साधकः ।  
प्रक्षाल्य च करद्वन्द्वं पुनर्ध्यानं समाचरेत् ॥  
  
कृत्वा कच्छपमुद्राञ्च कराभ्यां वागयतः शुचिः ।  
कुङ्कुमैः कुसुमैरगुरुचन्दनैः सुमनोहरैः ॥  
  
मृगनाभिसमायुक्तं पुष्पं कृत्वा विचिन्त्य च ।  
मूलाधारोद्गता देवी कुण्डलीसिद्ध विग्रहा ॥  
  
सर्वतेजोमयी देवी सर्वद्वन्द्वक्षयङ्करी ।  
सर्ववाग्रूपिणी देवी षट्चक्रभेदिनी तथ ॥  
  
श्वासमार्गेण आनीय संस्थाप्य मन्त्रमध्यके ।  
पूर्वोक्तेन विधानेन श्रीमत्रिपुरसुन्दरी ॥  
  
आवाह्य पूजयेद्विद्वान् नानागन्धानुलेपनैः ।  
नानानैवेद्यवर्गैश्च वलिदानं पृथक् पृथक् ॥  
  
आमैः पक्वैश्च विधिना शाकैः सुपैः सुरेश्वरीं ।  
पूजयित्वा लभेत् सिद्धिं शङ्करेण च भाषितम् ॥  
  
श्रीपार्वत्युवाच ।  
  
यन्त्रं कथय देवेश सुन्दर्यास्त्रिपुरात्मिकाः ।  
  
श्री ईश्वरौवाच ।  
  
बिन्दुत्रिकोणवह्यष्टकोणवाह्यादिककोणयुक् परचतुर्द्धशकोणयुक्तम् ।  
वृत्ताष्टषोडशदला न वृत्तलोकभुपुरचतुर्मुखमहं प्रणमामि चक्रम् ॥  
  
एवमेतन्महाचक्रे श्रीमात्रपुरसुन्दरीम् ।  
पूजयित्वा महासिद्धिं लभते नात्र संशयः ॥  
  
तत्रापि पूजयेछुक्ती देवा नव सुशोभनाः ।  
अनङ्गकुसुमानङ्गमेखलामदना तथा ॥  
  
अनङ्गरेखारूपिणी च अनङ्गानङ्गमालिनी ।  
शशिरेखा च सम्प्रोक्ता सुन्दर्या नव शक्तयः ॥  
  
ततस्तु षोडशी शक्तिः क्रमेणानेन पूजयेत् ।  
सर्वसङ्क्षोभिणी चैव तथा सर्वातिद्राविणी ॥  
  
सर्वाकर्षणशक्तिश्च सर्वाह्लादकारिणी ।  
सर्वसङ्क्षोभिणी चैव सर्वसम्मोहिनी तथा ॥  
  
(प्। ६५) सर्वस्तम्भनशक्तिश्च सर्वस्तम्भनकारिणी ।  
सर्वार्थसाधनी देवी सर्वसम्पत्तिदायिनी ॥  
  
सर्वत्र कुशलङ्कारी सर्वसिद्धिविधायिनी ।  
सर्वसम्पत्प्रदा चैव सर्वप्रियङ्करी पुनः ॥  
  
सर्वमङ्गलकारी च सर्वकामप्रदा तथा ।  
सर्वदुःखविमोचनी सर्वमृत्युविनाशिनी ॥  
  
सर्वाङ्गसुन्दरी चैव सर्वसौभाग्यदायिनी ।  
पूजयित्वा विधानेन ततः सिद्धिं लभेन्नरः ॥  
  
श्रीपार्वत्युवाच ।  
  
कृपां कुरु जगन्नाथ सर्वज्ञोऽसि महामते ।  
सुन्दरी या पुरा प्रोक्ता लोपामुद्रेति विश्रुता ॥  
  
तस्याः प्रभावं विधिना कथयामास तत्वतः ।  
तस्यास्तद्वचनं श्रुत्वा विहस्य जगदीश्वरः ॥  
  
कथयामास तां विद्यां सर्वविद्यामनुत्तमाम् ।  
  
श्री ईश्वर उवाच ।  
  
कथयिष्ये महाविद्यां यदुक्तं ब्रह्मणा पुरा ।  
तत् शृणुष्वत्र विधिना सुगोप्यं भौवनत्रये ॥  
  
तस्याः प्रभावात् सकलं विभाति भुवनत्रयम् ।  
यस्यां सर्वं समुत्पन्नं यस्यामद्यापि तिष्ठति ॥  
  
माता पिता जगन्मान्या जगद्रक्षास्वरूपिणी ।  
सिद्धिदा सिद्धिलोकानां असिधा दुष्टजन्तवः ॥  
  
सर्वभूतहितकरी सर्वभूतस्वरूपिणी ।  
यतीनाञ्च गृहस्थानां भुक्तिमुक्तिप्रदायिनी ॥  
  
सदयतीनां सत्यैषां तस्मान्मुक्तिप्रदायिनी ।  
मन्त्रोद्धरमहं वक्ष्ये शृणुष्व कमलानने ॥  
  
शिवबीजं समुद्धृत्य शक्तिबीजं समुद्धरेत् ।  
कामबीजं धरासंस्थं तदन्ते भुवनेश्वरीम् ॥  
  
रविबीजं चन्द्रबीजं स्वाहाहंसन्ततः परम् ।  
योजयेत् तत्र तां देवीं मायां त्रिभुवनेश्वरीम् ॥  
  
शक्तपरतरामरः शिवबीजसमन्वितः ।  
हृल्लेखा बीजसंयुक्ता विद्या त्रिपुरसुन्दरी ॥  
  
एषा पञ्चदशी विद्या सर्वतन्त्रेषु गोपिता ।  
अस्या विद्या समा नास्ति त्रैलोक्येऽपि च दुर्लभा ॥  
  
ॐ लोपामुद्रा शिरः पातु ललाटं सिंहवाहिनी ।  
चक्षुषी पातु मां कृष्णा भारती पातु नासिकाम् ॥  
  
कैलासवासिनी पातु कर्षयुग्मां महोदया ।  
वदनं वासिनी पतु जिह्वाज्ञोत्तरवासिनी ॥  
  
ग्रीवायां ललिता पातु सर्वतः पिङ्गलाक्षी हृदयं मम ।  
धुम्रा पार्श्वद्वयं पातु कट्यां प्रान्तरवासिनी ॥  
  
नितम्बकुसुमा पातु उपस्थं वलदायिनी ।  
गुह्यं मिता सदा पातु जङ्घायां त्वरितावतु ॥  
  
जानुचक्रं महामाया ललिता पातु सर्वतः ।  
पादयुग्मं सदा पातु लोपामुद्रा सुरेश्वरी ॥  
  
सर्वाङ्गे पातु मां देवी लोपामुद्रा सुरेश्वरी ।  
प्राच्यां पातु सदा देवी लोपामुद्रा महोदया ॥  
  
आग्नेय्यां चैव याम्ये च नैर्-ऋते वरुणे तथा ।  
वायव्यां चैव सौम्यां वै ऐशान्यां पातु सुन्दरी ॥  
  
लोपमुद्रा सदा पातु सुन्दरी शर्मदायिनी ।  
इति ते कवचं दिव्यं कथितं सुखमोक्षदम् ॥  
  
सर्वा"उभकरं साक्षात् महापातकनाशनम् ।  
  
(अत्र पतितं ॥)  
  
(प्। ६५ब्) ॐ अस्य श्रीलोपामुद्रा त्रिपुरसुन्दर्याः सहस्रनामस्तोत्रस्य भगवान्   
सदाशिव ऋषिरनुष्टुप्छन्द आद्याशक्तिः भगवती श्रीमत्रिपुरसुन्दरी देवता   
मम चतुर्वर्गसाधने विनियोगः ।  
  
ॐ अशोकवासिनी आशा आदित्या अनुरूपिणी ।  
आनन्दा अचला आमा आनन्दा अन्नबुद्धिदा ॥  
  
आसुरी अल्पदा शोका अशोका शोकनाशिनी ।  
जयदा जित्वरा याङ्गी सुखदा शुभदा शुभा ॥  
  
मनोहरा मानश्री च सुपाला पालिनी मही ॥  
  
इन्द्रिका दीपिका चैव कृष्णा च शोभना प्रिया ।  
कास्ताववासिनी कृष्णा चन्द्रकास्तिसमप्रभा ॥  
  
कर्पूरागुरुकस्तुरी त्रैलोक्यपावनीमतिः ।  
दिवारात्रिस्तथा सन्ध्या महेज्या चन्द्ररूपिणी ॥  
  
एकानेका महामाया देवी भगवती कुहूः ।  
अरुणा जयिनी जेया जयनी सर्वकामदा ॥  
  
मानदा मानिनी मान्या माननीया महामतिः ।  
महोल्का शुभदा क्षेमा सर्वपर्वतवासिनी ॥  
  
भेरुण्डा कुरुकुन्दा च कालिका विन्ध्यवासिनी ।  
नृमुण्डहन्ता शस्ता च मुण्डमालाविधारिणी ॥  
  
सवासना चितास्तस्था प्रेतनृत्यपरायणा ।  
सुन्दरी भैरवी घोरा पूर्णा च घृणदा घृणा ॥  
  
नर्मदा नन्दिनी स्तुत्या स्तवनीया वलाकला ।  
वाहूदा वाहूना प्रज्ञा प्रज्ञदा कामदायिनी ॥  
  
ऐन्द्री माहेश्वरी ब्राह्मी कौमारी कीर्तिकाकलिः ।  
रोहिणी शुभदा * * श्वेताङ्गी शुभलक्षणा ॥  
  
महाकुलीना सुक्षेमा क्षेमदा क्षेमवर्द्धिनी ।  
मोहिनी पोषिणी क्षान्त्या तोषिणी शोषिणीमतिः ॥  
  
रतिप्रिया रतिहरा रतिदा रतिमालिका ।  
कौलिनी कलिदा कल्की कुन्दनाङ्गप्रियातनुः ॥  
  
वहती जयदा जेत्री जयहा जयलक्षणा ।  
जया जयित्री जयिनी सङ्गोमा सुकुली कुला ॥  
  
मन्त्रज्ञा शोभना सत्या आहारप्रियदायिनी ।  
क्षुत्पिपासा क्षोभकरा सर्वक्षोभविनाशिनी ॥  
  
नलिनी नालिनी नाली वाहिनी रममानसा ।  
मांसप्रिया मांसरुचिर्मद्यपान सदा महा ॥  
  
हेला नीला महाशाली धुर्ज्या सिंहवाहिनी ।  
वायसी पूतना कृत्या त्रैलोक्यभाविनी रतिः ॥  
  
पद्मिनी पद्महस्ता च पद्मस्था पद्मवासिनी ।  
महापद्मा सुपद्मा च स्तम्भिनी शुम्भुनाशिनी ॥  
  
एकाक्षा केकराक्षा च त्रिनेत्रा शुलधारिणी ।  
शुलिनी पिङ्गलाक्षी च कमला कालदायिनी ॥  
  
मानदा माननीया च मानहा कान्दकारिणी ।  
शुक्रस्था शुक्रपुज्या च शुक्रहा शुक्रमोहिनी ॥  
  
शुक्रवक्षा शुक्रकरा शुक्रसेव्यातिशुक्रिणी ।  
शुक्रमोहा शुक्रमना शुक्रक्षालनरूपिणी ॥  
  
महाशुक्रा शुक्रपूर्णा शुक्रसेव्यातिशुक्रिणी ।  
स्वयम्भुकुसुमप्राणा स्वयम्भुकुसुमाकुला ॥  
  
स्वयम्भुपूजकप्रीता स्वयम्भुप्रीतिदायिनी ।  
इडा पिङ्गला सुषुम्ना च नाड्यस्ता च शुभप्रदा ॥  
  
गान्धारी हस्तजिह्वा च पूषा चालम्बुयामता ।  
शङ्खिनी चित्रिणी वानी वलिनी वलहानना वैखरी केकरी केका लनना   
मार्गवाहिनी ।  
  
(प्। ६६) मार्गदा मोहिनी नन्दा मन्मथप्रियवादिनी ।  
आनन्दभैरवी कालभैरवी कुलभैरवी ॥  
  
वटुकाभैरवीसंस्था वलस्था वलदेवता ।  
कुलीना कुन्दलकान्ता च कामाख्या कामवन्दिन्ता ॥  
  
विशेषज्ञविवादा च विद्युज्जिह्वा वसुन्धरा ।  
आवालिका च वसुदा विविधा कमलवती ॥  
  
स्वाहा शाला तथा माला आर्या वैपायिनी कृपा ।  
वामाचारवती वामा वामाचारविलासिनी ॥  
  
सुमतिः कुमतिश्चण्डचण्डमुण्डवधोद्यता ।  
निशुम्भशुम्भहरिणी रक्तबीजविनाशिनी चामुण्डा चर्चिका श्रेष्ठा   
वहूभावनकारिणी ।  
  
शोभना च शुभाकम्पा कम्पशाखितलस्थिता ।  
युवती केटभी ज्योत्स्ना सुमनाविमना महा ॥  
  
पीडा पीडाक्षयकरी कहोडा यामिनी शुचिः ।  
वारुणी चैव इन्द्राणी सावित्री ब्रह्मरूपिणी ॥  
  
चित्रिणी चित्ररूपा च मयुरपुच्छधारिणी ।  
वायसी भुजगा भोगा कद्रुश्च विनता सता ॥  
  
गुडाप्रेता विशालाक्षी सती साध्वी विरूपिणी ।  
विकद्रुः शोभनी चण्डी प्रचण्डा अतिचण्डिका ॥  
  
कराली च करालाक्षा विकराला करालिका ।  
दैत्यदानवसंहन्त्री पैश्चाची यक्षिणी यतिः ॥  
  
गान्धारी गगणा गम्या सर्वबीजप्रतिष्ठिता ।  
कामदा च त्वरा चित्रा विचित्रचित्ररूपिणी ॥  
  
अभया भयहारा च शुभदा शुभनाशिनी ।  
विद्युता वैद्यामाता च कामकल्पाकविः क्रिया ॥  
  
राधिका रूपिणी सत्या लक्षणा रेवती मघा ।  
सुदन्ता शुभदन्ता च अद्भूता अरूणा उवा ॥  
  
विद्युत्स्फुरस्महाहास्या आनन्दा कल्किरूपिणी ।  
नानामणि कुमद्वाती पद्मिनी पद्ममन्दिरा ॥  
  
विम्बोष्ठी ललिता चोक्षा तीक्ष्णाङ्गी सर्वसिद्धिदा ।  
सर्वाङ्गसुन्दरी पिङ्गा पद्मरूपा मनोगतिः ॥  
  
विशाला विलसत्क्षान्त्या सर्वचत्वरवासिनी ।  
नारसिंही च वाराही अकुली नकुली ध्वनिः ॥  
  
शूलहस्ता विशाला च जित्वरा जयदा जया ।  
मृत्युरूपा मृत्युहरा कालदा कालमालिना ॥  
  
नानास्त्रधारिणी सैत्या सर्वदैत्यावनाशिनी ।  
स्वाहा स्वधा वषटकारा यज्ञदा यज्ञभुक् गुणी ॥  
  
शरमा अमरा आद्या महामायाविनाशिनी ।  
अस्त्रशस्त्रमयी विद्या दुरस्था दुरवासिनी ॥  
  
नदी सिन्धुसर्वमयी सर्वाद्या सर्वदायिनी ।  
उग्रा तारा यशोदा च निला नील सरस्वती ॥  
  
जयिनी यामिनी विद्युच्चञ्चला चाटुकारिणी ।  
लक्ष्मीरूपा महारूपा नानामूर्तिः प्रभातनुः ॥  
  
सुसीमा च महासीमा अमेया खेचरी क्रिया ।  
सूर्यकान्तिश्चन्द्रकान्तिः * * * * प्रियङ्करी ॥  
  
मुण्डमालावहन्ती च सर्वशास्त्रविलासिनी ।  
विद्यावती वसुमती गङ्गा काशी सतीपुरा ॥  
  
नगदा मरदाख्या च राजलक्ष्मीर्मनागपि ।  
विमना सुमन शम्भुः शाम्भवी हंसरूपिणी ॥  
  
माता पिता विपुला च कुञ्जरेश्वरगामिनी ।  
(प्। ६६ब्) लीला माला तथा तथ्या सुभक्ष्या अतिराग्मिता ॥  
  
पुत्रिणी पुत्ररूपा च वत्सा वत्सप्रिया सती ।  
शङ्कटज्ञा विसज्ञा च विकटा कपट तिथिः ॥  
  
सुप्तासुप्तप्रसुप्ता च विमलाक्षी विशातनुः ।  
हुङ्कारी बीजरूपा च द्रीऊङ्कारी बीजरूपिणी ॥  
  
ह्री। श्री गाङ्गी च गान्धारी सुगुणा विपुलास्तनी ।  
कमली युवती सत्या स्तवनीया मामदोहृता ॥  
  
शितला च सुशीला च वायुदा वायुरूपिणी ।  
वृषप्रिया वृषारूढा वृषवाहनवाहना ॥  
  
हूतिर्नितिः सुनीतिश्च कैलाशवासिनी कृतिः ।  
कालरूपा कराला च अमिता असिता सिता ॥  
  
चिन्तावती सुचिन्ता च विचिन्ता चिन्तितास्मृतिः ।  
सुनीतिः सुरुचिः कान्तिः कृष्णाकृष्णाकृशाङ्गिका ॥  
  
वज्राङ्गी वज्रहस्ता च गुरुहस्ता सरस्वती ।  
अतसी कुलटा चेष्टा भर्तारानोडिनी भुता ॥  
  
वहूवक्ता वत्सला च सुभक्ता भक्तवत्सला ।  
वत्स्यल्या वहूला वेला कन्या गौरी च रोहिणी ॥  
  
युवती चञ्चलाक्षी च चपलाक्षी शुभा तनुः ।  
दीर्घघोणा दन्तुरा च युगदा युगदन्तुरा ॥  
  
अवजा गोजः क्षत्रिया च विजया जयरूपिणी ।  
शङ्खिनी टिविटित्वा च क्षट्वि घाटी स्वरूपिणी ॥  
  
रूपिणी विविणी कृत्वा अतीता च पतिव्रता ।  
कालाक्षी अवशाक्षी च निसङ्गा सङ्गवर्जिता ॥  
  
चेष्टा शान्ति शाम्भवी च चर्चिका चण्डरूपिणी ।  
कुलटा युवती वन्या सर्वाङ्गसुन्दरी सुधा ॥  
  
केकराक्षी कृशाङ्गी च शशी च तामसी दया ।  
गान्धारी विवशा विश्वा विकटाक्षा कटाक्षिणी ॥  
  
सौम्या सोमवती सा वा ललिता चतुरानना ।  
कार्तिकी कुलजा कुन्ती कुन्तरूपा कुमुद्वती ॥  
  
चन्द्रमण्डलसंसर्गसूर्यकान्तिसमप्रभा ।  
विद्युल्लोला विशालाक्षी सुन्दराक्षी सुलोचना ॥  
  
मृगनेत्रा मृगाक्षी च चञ्चलाक्षी च चञ्चला ।  
प्रचला च महामोहा महामदविनाशिनी ॥  
  
कुलीना कुलवत्यां वा यक्षिणी यक्षरूपिणी ।  
काकिन्येसी भल्लुको च विनष्टा चौजरूपिणी ॥  
  
चिचितुटा विसर्पिण्यो वितानी विपुलानना ।  
हिडम्बा दुर्घटा ज्ञेया वकास्या प्रियवादिनी ॥  
  
कैराती कोणरूपा च कुक्कुट कुलमण्डिता ।  
शान्तश्च शन्तिरूपा च सुमती सुमनप्रिया ॥  
  
पिङ्गलाक्षी त्रिनेत्रा च अरुणा जयदायिनी ।  
विपुला विमला विश्वा किङ्करी वासिना विना ॥  
  
वेताली विपुला मोहा महामोहविवर्जिता ।  
अनन्ता सत्यवादी च नित्या नित्यस्वरूपणी ॥  
  
लिङ्गमाला कण्ठभूया भगमाला विभूषणा ।  
भगाङ्गी भगिनी भोगा भगमोहा भगात्मका ॥  
  
कात्ययनी जगन्माता सुमाता मदनावती ।  
विपाशा च सुकेशा च हेमानिना पुलोपमा ॥  
  
इन्द्राक्षी वारुणी यक्षा योनिमुद्रा धनप्रिया ।  
अनङ्गकुसुमानङ्गमेखला मदनातुरा ॥  
  
अम्बिका ह्रादिनी दुर्गा स्वरूपा हूं स्वरूपिणी ।  
सुषुम्नेडा योगवती भैरवी वटुभैरवी ॥  
  
काली वाली च गाली च सुसमा सामगायिनी ।  
(प्। ६७) गायत्री यमुना यामा ससत्वा वरदायिनी ॥  
  
लक्ष्मणा सत्यभामा च तथा जाम्बुवती सती ।  
सुशीला पुण्यशीला च रूक्मिणी रेवती मघा ॥  
  
विकृतिः कुन्तिमूर्तिन्यौ सेन्दुखण्दा शिखण्डिनी ।  
सुर्यकान्तिः प्रिया क्रिया अमावास्या चतुर्दशी ॥  
  
अष्टमी षष्ठी नवमी स्थिरा धीरा च पञ्चमी ।  
तपस्विनी तपोयुक्ता मातृका गौररूपिणी ॥  
  
शारदेन्दु प्रसन्नास्या अट्टहास्यासिनी सुसु ।  
नलिनी नालिनी नाला मनुकन्या मनावती ॥  
  
पार्वती खर्विणी खर्वा सर्वगर्वविवर्जिता ।  
दर्पहारा सुदर्पा च दर्पतृप्तिमहोहरा ॥  
  
दान्ती च कुम्भहन्ता च अहङ्काराकृतिः स्वयम् ।  
जीवा च परामात्मा च तथा कुण्डलिनी स्मृता ॥  
  
योषिता योषितप्राण योनिकुण्डनिवासिनी ।  
गङ्गा काशी शता शोभा सुशोभा शोभकारिणी ॥  
  
सता सत्या सुसत्या च सभासङ्क्षोभकारिणी ।  
क्वहोडी कुसुमा कामा कामराजेश्वरी क्रिया ॥  
  
पञ्चकूटा त्रिकुटा च एकाक्षा वर्गरूपिणी ।  
वर्णमाला मन्त्रमाला सर्वमन्त्रमयी शिवा ॥  
  
सर्वालङ्कारसंयुक्ता कलम्ञ्जीररञ्जिनी ।  
पञ्चभूतगतिः प्रेमा महाभुतनिवासिनी ॥  
  
दुराशया दुरासाध्या दुर्गेया दुर्गवासिनी ।  
विभुतिर्विपुला नष्टा विनष्टा विनता सृतिः ॥  
  
निर्माल्यवासिनी देवी शेयिका सुन्दरी तथा ।  
चण्डेश्वरी विजया * उग्रचण्डा प्रचण्डिका ॥  
  
प्रचण्डचण्डिका चण्डी चण्डदेवीति विश्रुता ।  
मातुलानी पिपाठी च राक्षसी योगिनी जवा ॥  
  
कुशला च कुशल्या च कुन्ती च कुमदा कृपा ।  
हंसमुखी शुचिमुखी विनता ललिता त्रिधा ॥  
  
वङ्क्षुमुद्रा रेवती च कावेरी सवितामृता ।  
गिरिका वानरी वाला भूषणा उषिता तथा ॥  
  
भानुमती चित्रलेखा विशाखा शिखिनर्तकी ।  
मोहिनी तोषिणी स्तुत्या स्तवनीया सुभाविनी ॥  
  
किङ्किनी चङ्किनी चित्रा योगिनी योगदायिनी ।  
उल्लूकवदना देवी नानामूर्तिधरा तथा ॥  
  
सर्वतत्वार्थवेत्ता च सर्वशास्त्रात्मिका तथा ।  
मालावती सर्पहस्ता व्यालयज्ञोपवीतिनी ॥  
  
डकिनी वर्णिनी घोरा वज्रपुष्पा तिलोत्तमा ।  
असिता कुरुकुल्ला च बिन्दुचक्रस्वरूपिणी ॥  
  
उष्मा च उष्मपाना च शब्दब्रह्मस्वरूपिणी ।  
तस्विनी निशारात्रिर्नादशब्दप्रभेदिका ॥  
  
रस्तोरुश्चतुराकारा कुमारी वृषभासुरी ।  
शर्मिष्ठा यादवी यज्ञा सर्वशक्तिस्वरूपिणी ॥  
  
आचार्याथ तथा आर्या अङ्कुशी तोमरी तथा ।  
देवी कुण्डात्मिका कुण्डा यज्ञक्र्त्री यज्ञु (?) प्रिया ॥  
  
ऋक् सामाथर्वनिलया वेदशाखास्वरूपिणी ।  
रम्या कन्या शताक्षी च तथा चैव हृतद्युतिः ॥  
  
धात्री कर्त्री तथा इन्द्री काशीराजसुते शुभे ।  
मज्ञस्थिता योगिनी च आकाशवासिनी वलिः ॥  
  
वेतालि रिपुना श्वेता तथा गुणवती मतिः ।  
प्रफुल्ला फुल्लरूपा च तथा कुलवती कुला ॥  
  
फेत्कारिणी मनुमाता च अनुस्वरनिवासिनी ।  
(प्। ६७ब्) भक्तानन्दकरी स्तुत्या स्तवनीयासुभाविनी ॥  
  
अर्पणा निश्चला लोला विद्या विद्यावतीति च ।  
विभीतिका तथा मृत्युर्मारिणी मृत्युनाशिनी ॥  
  
अमेया तिन्तिडी दक्षा कृशाङ्गी कृशभुः कशा ।  
विक्रमा विरला किन्ना वज्रप्रस्तारिणी सदा ॥  
  
सुन्दराङ्गी सुराङ्गी च कुरङ्गी शरलालिका ।  
नगीश्वरी अकामा च अवशा च ग्रहा अनुः ॥  
  
मोहनामोहनामर्त्या मृण्मयी मद्यरूपिणी ।  
काटनीकाटिनी श्लेषा केशाकृत्य निवासिनी ॥  
  
कूर्चाक्षरी कालरूपा बिन्दुचक्रनिवासिनी ।  
विषणा विषया वैश्या क्षत्रियाणी कृपावती ॥  
  
आनन्दकन्दसम्भुता आनन्दा अंशुलोचनी ।  
असत्या आकृति म्लेच्छा भाषाचातिप्रिया श्रुतिः ॥  
  
प्रमोषा च प्रेम्नाप्रेम्ना साधका भक्तिरक्तपा ।  
इदं सहस्रानामेति लोपामुद्रा प्रकीर्तिता ॥  
  
यस्याः प्रसादनात्रेण साक्षान्नारायणो भवेत् ।  
अपुत्रो लभते पुत्रमधनी धनवान् भवेत् ॥  
  
राजा विजयमाप्नोति क्षत्रियाणी सुपुत्रिणी ।  
वैश्यो धनसमृद्धिः स्यात् मूकश्च सुकविर्भवेत् ॥  
  
अरोगी धनवांश्चैव दीर्घरोगैः प्रमुच्यते ।  
रजःस्वलाभ्यां स्पृत्वा च जपेद्विद्यां दिवानिशम् ॥  
  
कुवेर इव वित्ताच्यो जायते यदनोपमः ।  
परदारपरो भूत्वा जपेद्विद्यां दिवानिशम् ॥  
  
अधिकारेण मनसा स एव श्रीसदाशिवः ।  
दुतीयागं सदा कुर्यात् दिवसे दिवसे सुधीः ॥  
  
ऋतुमत्या भगंस्पृष्ट्वा दृष्ट्वा स्तुत्वा च मानवः ।  
जपित्वा च महाविद्यां सर्वसिद्धिर्लभेन्नरः ॥  
  
धर्मार्थकाममोक्षार्थी परयोनौ जपेत् सुधीः ।  
स्वयम्भुकुसुलैर्हस्ते भूषयित्वा जपेत् सदा ॥  
  
पूजयेत् परया भक्त्या देवी शुक्रैर्विशेषतः ।  
स्वयम्भुकुसुमैः शुक्रैः पूजयेज्जगदम्बिकाम् ॥  
  
गोरोचनाकुङ्कुमेन लिखेद् यन्त्रमनन्यधीः ।  
यावकैश्चन्दनैर्गन्धैर्भूर्जपत्रे विशालधीः ॥  
  
शून्यावासे लिखेद् यन्त्रं स्वशक्त्या सर्वभावतः ।  
यजेद् देवीं विधानेन ध्यात्वा तां शम्भुसुन्दरीम् ॥  
  
पुजयित्वा धरेद् यन्त्रं कुमारीं पर्वतात्मजाम् ।  
भौमावास्यां निशातागे बलिं दद्यात्रिपादसुः ॥  
  
कुक्कुटैर्नकुलैमेषैर्महिषैर्मुषिकैर्नरैः ।  
दग्धमीनैर्दग्धद्रव्यैर्मद्यं दद्यात् सुसाधकः ॥  
  
अष्टोत्तरसहस्रञ्च जपेत् तत्र विशालधीः ।  
एहि एहि पदं ब्रूयात् तदा देव्यै निवेदयेत् ॥  
  
योनिक्षालनतोयेन चुलुकं सततं क्षिपेत् ।  
स भवेत् सम्पदामादि कुवेर इव चापरः ॥  
  
मार्कण्डेर इवायुष्मान् ज्वरापलितवर्जितः ।  
वृहस्पतिवाग्व्यये स्यात् सौन्दर्ये मदनोपमः ॥  
  
विना मद्यैर्विना मांसैर्यदि देवीं यजेत् सदा ।  
सिद्धिर्न जायते तस्य कल्पकोटिशतैरपि ॥  
  
सर्वविद्यावतां श्रेष्ठः कूलीनः प्रियदर्शनः ।  
किमन्यद् वहना देवि चतुर्वर्ग लभेन्नरः ॥  
  
इति विश्वसारतन्त्रे त्रिपुरसुन्दरी सहस्रनामस्तोत्रं समाप्तम् ॥  
  
  
अथ वक्ष्ये महाविद्यां सुन्दरीं षोडशाक्षरीम् ।  
यस्याः कटाक्षमात्रेण साक्षान्नारायणो भवेत् ॥  
  
राज्यं देयं शिवो देयो न देया षोडशाक्षरी ।  
एकैकमात्रा सुन्दर्या भवेद्गङ्गाधरः स्वयम् ॥  
  
किं धनैः किं जनैः किम्वा भुत्यैर्वन्ध्जनैरपि ।  
विद्या विज्ञानमात्रेण भवेद्गङ्गाधरः परः ॥  
  
स वैष्णवः स शाक्तः स एव ब्राह्मणः सदा ।  
सर्वविद्यावतां श्रेष्ठः स योगी सिद्धिवर्द्धकः ॥  
  
अथ वक्ष्ये महेशानि मन्त्रोद्धरं सुशोभनम् ।  
शृणुष्व परया भक्त्या सर्वकामार्थसिद्धये ॥  
  
एषा वहूविधा विद्या कथिता पद्मयोनिना ।  
पाद्मे कल्पे नारदाय इहैव त्वां वदाम्यहम् ॥  
  
श्रीबीजाद्या यदा विद्या लक्ष्मीर्नारयणस्य च ।  
लज्वाद्या वा यदा विद्या स भवेत् सुरपुजितः ॥  
  
संसारं वशमानीय भवेत् शम्भोः प्रियः स्वयम् ।  
रागाद्या वा यदा विद्या भवेत्रिभूवनेश्वरी ॥  
  
ब्रह्माणी सा समाख्याता वेदव्यासेन संयुता ।  
शिवप्रासादसंयुक्ता यदा भवति सुन्दरी ॥  
  
तदा सैव भवेन्नित्या महेशत्वप्रदायिनी ।  
एवं वहूविधा विद्या शिवेनोक्ता कृते युगे ॥  
  
देशभेदे महाविद्या वहूधा परिकीर्तिता ।  
अथ वक्ष्ये महाविद्यां सर्वसिद्धिसमृद्धिदा ॥  
  
यस्याः कटाक्षमात्रेण त्रैलोक्याधिपतिर्भवेत् ।  
मादनं तदहः शक्तिस्तदन्तर्बिन्दुमालिनी ॥  
  
ऐन्द्रबीजस्थमध्यस्था ज्वलनाक्षरसंयुतम् ।  
मायाबिन्द्वीश्वरीयुक्ता सर्वोपरिनियोजिता ॥  
  
अयं स वाग्भवो देवि वागीशत्वप्रदायकः ।  
शिवबीजं त्रिधा कृत्वा सृष्टिस्थितिलयक्रमैः ॥  
  
द्वयमाद्येन रहितमाव्याधो मदनाक्षरम् ।  
पुनः स्थितिशिवाधस्थादिन्द्रबीजं नियोजयेत् ॥  
  
तथा नमः शिवाधोऽपि ज्वलनार्कं महेश्वरि ।  
चतुर्थस्वरसंयुक्तं बिन्दुखण्डेन्द्वलं कृतम् ॥  
  
एवमेतन्महाबीजं कामराजं महोदयम् ।  
मायामीजं महेशानि मादनं शत्रुसंयुतम् ॥  
  
चन्द्रबीजं केवलन्तु विनिर्युज्य वरानने ।  
त्यक्त्वा सृष्टि क्रमं देवि प्राशु(?)द्धारक्रमेण तु ॥  
  
संहारक्रमयोगेन शक्तिबीजं समुद्धरेत् ।  
एषा श्रीः सर्वतन्त्रेषु कथिता पद्मधोनिना ॥  
  
अतः परा महाविद्या त्रैलोक्ये नैव विद्यते ।  
सर्वविद्यास्वरूपा च स्वर्गमुक्ति प्रदायिनी ॥  
  
सर्वकामप्रदा देवी सर्वकामस्वरूपिणी ।  
यथा अनुगताः प्राणाः सर्वेषां षोडशी तथा ॥  
  
सिन्दूरसदृशाकारां नेत्रत्रितयशोभिनीम् ।  
शवरूपमहादेव हृदयोपरिसंस्थिताम् ॥  
  
मुण्डमालाधरां देवीं नागयज्ञोपवीतिनीम् ।  
नानालङ्कारसंयुक्तां सिद्धगन्धर्वसेविताम् ॥  
  
दिगम्बरीं महाघोरां मुक्तकेशीं महोदराम् ।  
सर्वलावण्यवसतीं चिन्तयेत् पार्वतीं सदा (?) ॥  
  
अस्या अङ्गसमुद्भूता ये चान्ये मन्त्र जा(?)दयः ।  
महामहा महाविद्या महामन्त्रा महामहा ॥  
  
अस्या अङ्गसमुसमुद्भूता कथिता पद्मयोनिना ।  
पुराणेषु यथा श्रेष्ठं महाभारतमुच्यते ॥  
  
यथा पारमहंस्येषु श्रीभागवतमुच्यते ।  
अद्वैतभावनायास्तु यथा नारायणो नरः ॥  
  
द्विपदेषु द्विजश्रेष्ठो नक्षत्रेषु च चन्द्रमाः ।  
इन्द्रियेषु च मनःश्रेष्ठं पर्वतेषु हिमालयः ॥  
  
नदीनान्तु यथा गङ्गा ब्राह्मणेषु च वेदवित् ।  
वैष्णवानां यथा शम्भुः शास्त्रेषु चागमः स्वयम् ॥  
  
विद्यासु च महाविद्या तास्वियं श्रीसमीरिता ।  
नात्र सिद्ध्याद्यपेक्षा च न च मित्रादिधूषकम् ॥  
  
नेह भक्ष्यविचारः स्यात् नास्ति स्थानस्य निर्णयः ।  
न चित्तव्ययवाहूल्यं न च ब्रात्यं कथञ्चनः ॥  
  
पूजयेत् परया भक्त्या सुन्दरीं सर्वभाषतः ।  
षट्कोणं नवकोणञ्च त्रिकोणञ्च ततः परम् ॥  
  
अन्योऽन्यं विलिखेद् यन्त्रं योनिमण्डलमण्डितम् ।  
?	(?) जःसत्त्वतमोरेखासाष्टपत्रसमन्वितम् ॥  
  
अनङ्गाद्या महाशक्तीरत्र नध्येषु चिन्तयेत् ।  
  
त्रिकोणे पुजयेद् देवीं सुन्दरीं श्रीस्वरूपिणीम् ।  
पूर्वोक्तन्यासवर्गैश्च विन्यसेत् सुतनौ सदा ॥  
  
विन्यसेत् परमा देव्याः नवयोन्यात्मकं स्मृतम् ।  
योन्याकारेण सन्न्यस्य चिन्तयेत् तां महेश्वरीम् ॥  
  
नवयोन्यात्मकं न्यासं विन्यसेत् सुतनौ सदा ।  
विधिनानेन देवेशी नवयोन्यात्मकं स्मृतम् ॥  
  
नाभेराचारणं न्यस्य वाग्भवं बीजमुत्तमम् ।  
हृदयानाभिपर्यन्तं कामबीजं न्यसेत् सदा ॥  
  
शिरसो हृत् प्रदेशान्तं शक्तिबीजं न्यसेत् सदा ।  
आद्यं द्वितीयं करयोर्विन्यसेत् परया यतः ॥  
  
तृतीयमुभयोर्न्नस्यनवयोन्यात्मकं स्मृतम् ।  
मूर्ध्न्याधारे हृदि न्यसेत् भुयो बीजत्रयं क्रमात् ॥  
  
नवयोन्यात्मकं कुर्यात् न्यासञ्च विधिनामुना ।  
त्रिभिर्बीजैः क्रमेणैव विन्यसेत् क्रमयोगतः ॥  
  
कर्णयोश्चिबुके कुर्यात् योन्याकारं त्रिकोणकम् ।  
अंशयोर्वदने कुर्यात् नेत्रयोर्नसिके ततः ॥  
  
अंशयोः पाठके कुर्यात् कुक्षिकूर्परयोस्ततः ।  
जानुनोभुर्जमूले स्यात् पादम्नोर्गुह्यदेशके ॥  
  
पार्श्वयोर्हृदये कुर्यात् ततः कण्ठस्तनद्वये ।  
नवयोन्यात्मकं नयासं महाविद्या प्रमाणकम् ॥  
  
छिन्नायाः कालिकायाश्च सुन्दर्याश्च तथैव च ।  
श्रीविद्यायास्तथा कुर्यात् नवयोन्यात्मकं स्मृतम् ॥  
  
अथ रत्यादिकं न्यासं कुर्याच्च विधिनामुना ।  
मूलाधारे रतिं न्यस्य हृदि प्रीतिं न्यसेत् पुनः ॥  
  
मुलादिधू न्यसेन्मूर्ध्नि प्रतिलोमानुलोमतः ।  
अमृतेशीञ्च योगेशीं विश्वगेशं पुनः पुनः ॥  
  
(प्। ६९) मूर्ध्नि वक्त्रे च हृदये गुह्ये पादद्वये पुनः ।  
क्रमेण विन्यसेदेतान् द्वौ द्वौ कृत्वा विधानतः ॥  
  
स्वस्वमाद्यं बिन्दुयुतं मूलबीजमुदाहृतम् ।  
मनोभवं न्यसेन्मूर्द्ध्नि ईशानेन विधानतः ॥  
  
तत्पुरुषं विन्यसेद्वक्त्रे मकरध्वजसंयुतम् ।  
अघोरं विन्यसेत् पूर्वं कन्दर्पं हृदये पुनः ॥  
  
मन्मथं विन्यसेद् गुह्ये वामे देवादिसंयुतम् ।  
सद्योजातं पादयुगे कामदेवसमन्वितम् ॥  
  
अथात्मानं चिन्तयेच्च पञ्चवक्त्रं यथा शिवम् ।  
ऊर्द्धप्राग्दक्षिणोदिच्यपश्चिमेषु मुखेषु तान् ॥  
  
पूर्वोक्तेन विन्यसेद्बुद्ध्या हृल्लेखादिविधानतः ।  
हृल्लेखान् पुटितान् कृत्वा कामबीजादिकानथ ॥  
  
पञ्चवक्त्रं चिन्तयेच्च वर्णेनानेन देशिकः ।  
मुक्तापीतपयोदञ्च मौक्तिकं यववर्णिकम् ॥  
  
ऊर्द्धदिक्रम्योगेन दक्षिणावर्तयोगतः ।  
भुण्डव्योमाग्निसंयुक्तं दीर्घस्वरसमन्वितम् ॥  
  
इन्दुबिन्दुसमायुक्तं मुखाधिष्ठातृदेवता ।  
अथवा पञ्चह्रस्वाच्यं ॐकारादिसमन्वितम् ॥  
  
प्रतिलोमेन सिञ्चन्त्य विन्यसेच्च पुनः पुनः ।  
पञ्चरूप्यं न्यसेद् देवि मूर्ध्नादिक्रमयोगतः ॥  
  
क्रीमाद्यां द्राविणी मूर्द्ध्नि ह्रीमाद्यां क्षोभिणीं पदे ।  
क्ली। वशीकरणं वक्त्रे गुह्ये हू। बीजपूर्विकाम् ॥  
  
आकर्षिणीं हृदि पुनः स्वर्गाद्या भृण्डसंयुताम् ।  
सम्मोहिनी क्रमादेवं वर्णन्यासोऽयमीरितः ॥  
  
भालभ्रूमध्यवदनघटिकाकण्ठकृत्सु च ।  
नाभ्यधिष्ठानयोः पञ्चतारा सुभगादिकाः ॥  
  
कामबीजादिकाः सर्वाः मदविभ्रममन्तराः ।  
सुभगाच्या न्यसेत् सर्वाः सुभगा च तथा भगा ॥  
  
भगसर्पिण्यथ परा भगमालिन्यनन्तरम् ।  
अनङ्गानङ्गकुसुमा भूयश्चानङ्गमेखला ॥  
  
अनङ्गमदना सर्वामदविभ्रममन्तराः ।  
प्रधानदेवता वर्णा भूषणाद्यैरलङ्कृता ॥  
  
मुण्डमालावराभयौ धारिण्यः शुभदायिकाः ।  
वाग्भवं कामराजञ्च वरुणमिन्द्रसंयुतम् ॥  
  
इन्दुबिन्दुसमारूढं तृतीयं कथितं त्विदम् ।  
षडबीजसमायुक्तां लज्वाबीजमुदाहृतम् ॥  
  
चन्द्रबीजं स्वर्गयुक्तं पञ्चमं कथितं त्वदम् ।  
सुभगाद्या समासेन न्यसेद्बीजानि देशिकः ॥  
  
शिरसि भाले कर्णे च अक्षिणी नासायुगले गण्डयुगले ओष्ठे युगे दन्ते वदने   
विन्यसेत् स्वरान् ।  
  
चिबुके ख्याने च कण्ठे च पार्श्वयोः स्तनयुग्मके ।  
दोर्मुलयोः कुर्परयोः पाण्योस्तत् पृष्ठदेशतः ॥  
  
नाभौ गुह्ये पुनश्चोर्वोर्जानुनोर्जङ्घयोस्ततः ।  
स्फिठो च पत्तनरोः पश्चात् चरणाङ्गुलयोर्द्वयोः ॥  
  
ककारास्तान्न्यसेद्वर्णान् स्थानेष्वेतेषु देशिकः ।  
काञ्च्यां ग्रैवयके कण्ठे हृदि गुह्ये न्यसेत् पुनः ॥  
  
कर्णयोर्गण्डयोर्मौलौ वदनं रक्षसान्महौ ।  
विन्यसेद्विधिना वर्णान् कामबीजादिकानथ ॥  
  
मायाद्या पुटितान् कृत्वा प्रतिलोमानुलोमतः ।  
तत्त्वन्यासं ततः कुर्यात् विधिनानेन देशिकः ॥  
  
(प्। ६९ब्) यत्तत्त्वन्न्यासमात्रेण तत्त्वज्ञानं प्रजायते ।  
मादिकास्तं न्यसेद् देहे प्रतिलोमेन देशिकः ॥  
  
यादिक्षान्तं ततः कुर्यात् पश्चाद्वक्ष्यामि तत्त्वतः ।  
प्रणवायं कामाद्यञ्च मायाकूर्चादिकं पुनः ॥  
  
यथास्थाने न्यसेद्वर्णान् विधिनानेन देशिकः ।  
सानुस्वारं नमोऽन्तञ्च यथास्थाने च देशिकः ॥  
  
परं शब्दं चतुर्थ्यन्तं यथास्थाने च देशिकः ।  
(परं शब्दं चतुर्थ्यन्तं) जीवात्मानं मकारञ्च सर्वाङ्गे चिन्तयेत्   
ततः ।  
प्राणात्मने भकारश्च सर्वाङ्गे चिन्तयेत् स्वयम् ।  
बुद्ध्यात्मने वकारश्च हृदये चिन्तयेत् स्वयम् ॥  
  
अहङ्कारे ककारश्च पकारो मनसि स्थितः ।  
हृदये तु तत्र न्यसेद्विधिनानेन देशिकः ॥  
  
परशब्दार्थशब्दश्च सर्वत्र परिचिन्तयेत् ।  
शब्दात्मने नकारश्च (पादयुग्मे) मस्तके विन्यसेत् सदा ॥  
  
स्पर्शात्मने धकारश्च मुखे न्यासं समुद्धरेत् ।  
रूपात्मने दकारश्च हृदये परिचिन्तयेत् ॥  
  
रसात्मने थकारश्च लिङ्गे च विन्यसेत् ततः ।  
गन्धात्मने तकारश्च पादयुग्मे न्यसेत् ततः ॥  
  
श्रोत्रात्मने णकारश्च विन्यसेत् त्वचि पार्वति ।  
चक्षुरात्मने डकारश्च चक्षुयोः परिचिन्तयेत् ॥  
  
जिह्वात्मने ठाकरश्च जिह्वायां विन्यसेत् पुनः ।  
घ्राणात्मने टकारश्च नासिकायां विचिन्तयेत् ॥  
  
वागात्मने ञकारश्च वाचि न्यासं समुद्धरेत् ।  
पुण्यात्मने ऋकारश्च हस्तयुग्मे न्यसेत् ततः ॥  
  
पद्मात्मने जकारश्च पायुदेशे न्यसेत् क्रमात् ।  
पादात्मने हाकरश्च पत्स्थाने विन्यसेत् ततः ॥  
  
उपस्थात्मने चकारश्च उपस्थे च प्रविन्यसेत् ।  
व्योमात्मने ङकारश्च मूर्द्ध्नि विन्यासमाचरेत् ॥  
  
रागात्मने घकारश्च मथदेशे न्यसेत् क्रमात् ।  
तेजसात्मने गकारश्च हृदिन्यासं समाचरेत् ॥  
  
जलात्मने थकारश्च गुह्यदेशे न्यसेत् क्रमात् ।  
पृथिव्यात्मने काकारश्च पादयोर्विन्यसेत् ततः ॥  
  
यादिक्षान्तं न्यसेत् तद्वत् योगेन विधिनामुना ।  
पुरुषात्मने सङ्कर्षणाय यकारं हृदये न्यसेत् ॥  
  
विश्वात्मने प्रद्युम्नाय रकारं हृदये द्वयम् ।  
निवृत्त्यात्मनेऽनिरुद्धाय लकारं विन्यसेत् * * ॥  
  
सर्वात्मने नारायणाय वकारं हृदये पुनः ।  
सोमण्डलत्रययुक्ताय कला षोडशसंयुतम् ॥  
  
यकारं विन्यसेद् देहे हृदये तन्त्रसम्मतम् ।  
परमेष्ठात्मने वासुदेवाय हृदये न्यसेत् पुनः ॥  
  
शुक्रात्मने सकारश्च विन्यसेद् विधिनामुना ।  
सूर्याय हृदिनिर्दिष्टं हकारं तन्त्रसम्मतः ॥  
  
कोपात्मने नृसिंहाय सर्वाङ्गे त्वचि विन्यसेत् ।  
क्षकारं सर्ववर्णेषु व्यापकः परिकीर्तितः ॥  
  
तत्वन्यासमिदं प्राहुर्न्यासतत्वविदो जनाः ।  
अस्या विन्यासवर्गाणि न सिद्धिः स्यात् कथञ्चन ॥  
  
एवं समुच्चार्य षोढान्यासं ततो दिशेत् ।  
पश्चाद्वक्ष्यामि देवेशि षोढान्यासं ततः परम् ॥  
  
एवं न्यासतनुं कृत्वा यजेद् देवीं सनातनीम् ।  
अनङ्गानङ्गमदना कामेश्वरी ततः परम् ॥  
  
(प्। ७०) भगमालिनी भगा चैव पूजयेत् शक्तयस्थिमाः ।  
अथवा इच्छाद्या एव शक्तीः सर्व्तन्त्रसमन्विताः ॥  
  
रतिरतिप्रिया नन्दा पूजयेद् यः क्रमादिमाः ।  
वरदाभयधारिण्यः प्रधानतनवस्त्रियः ॥  
  
देव्यङ्गे पूजयेत् सर्वा देव्या भूषणभूषिता ।  
कामबीजादिकाः सर्वा नमोन्तात्तन्त्रसंयुताम् ॥  
  
चित्स्वरूपां वदेत् ङेन्तां विद्महे तदनन्तरम् ।  
जालन्धरीं समुच्चार्य धीमहि तदनन्तरम् ॥  
  
तन्नो देवी समुद्धृत्य वदेद् देवि प्रचोदयात् ।  
एषा स्यान्मन्त्रराजन्य गायत्री शिवसम्मता ॥  
  
(कामादिकां जपेद्वापि) मायाद्यां वा जपेद्विद्यां   
धर्मकामर्थसिद्धये ।   
कूर्चाद्यां वा यजेद्विद्यां वधूबीजादिकापि वा ॥  
  
सर्वेषां मन्त्रविद्यानां गायत्री परिकीर्तित्का ।  
ओङ्काराद्या नमोन्ता व विद्या आसनभेदके ॥  
  
सदाशिवं वदेत् ङेन्तं महाप्रेतपदं ततः ।  
देव्यासनं चतुर्थ्यन्तं तदन्ते हृदयं पुनः ॥  
  
मन्त्रमासनदाने तु कथितं पद्मयोनिना ।  
कामबीजादिकाः पूज्या शक्तयः शुभदायकाः ॥  
  
आसनस्य चतुर्दिक्षु पूजयेद् यो विधानतः ।  
वामकोणे यजेद् यन्त्रे रतिबिन्दुसमप्रभाम् ॥  
  
नतिपाशधरां सौम्यां मदविह्वलविह्वलाम् ।  
प्रीतिं दक्षिणकोणस्थां तप्तकाञ्चनसमप्रभाम् ॥  
  
अङ्कुशं प्रणतिर्दोर्भ्यां धारयन्तीं समर्चयेत् ।  
अग्रे मनोभवां रक्तां रक्तपुष्पाद्यलङ्कृताम् ॥  
  
इक्षे कार्म्मुकपुष्पेषु धारयन्तीं समर्चयेत् ।  
षट्कोणे पूजयेद् देव्या हृदयाद्यङ्गदेवता ॥  
  
सर्वेषां मन्त्रयन्त्राणां दक्षिणा मूर्तिसञ्ज्ञकः ।  
अथवा सर्वविद्यानां महादेव ऋषिः स्मृतः ॥  
  
एवं सम्पूज्य विधिवत् स्तवैरुच्चारणैस्तवेत् ।  
मद्यैर्मांसैश्च वटकैः सुपपूपैश्च   
शाकैर्मयैर्महिषैर्गवयैर्गाभिरुष्ट्रेः शिवाभिः ।  
स्ॐहैर्व्याघ्रैश्च वेधकैः शकुलिभिव्वनाञ्जनैरश्च शल्यैर्हरणैः ।  
शूकैर्नरपशुपशुभिर्मत्स्यामांसैश्च नित्यम् ।  
यद्यन्नित्यं कथयति सदा मानवाः स्वर्गरूपास्तत्तत्त्वन्यं कथयति   
स्वाराः शङ्करः शङ्करायाः ।  
  
तत्तत्सर्वं हरवधुजनैः पूजयेत् पूजयित्वा ।  
विद्यां सिद्धिर्न भवति सदा कीर्तिता नारदाद्यैः ॥  
  
दग्धमीनं भ्रष्टञ्च सिक्यञ्च लेह्ययं पेयम् ।  
मकारपञ्चकैर्देवीं पूजयेद् यः सदा बुधैः ॥  
  
स्वयम्भुकुसुमैः शुक्रैः परशक्तौ विशेषतः ।  
पूजयित्वा जपित्वा च चतुर्वर्गं लभेत् सदा ॥  
  
वर्णलक्षं पुरश्चर्या विधिनानेन यो जपेत् ।  
करस्थाः सिद्धयः सर्वा भविष्यन्ति कलौ युगे ॥  
  
अथ वक्ष्ये महेशानि यन्त्रराजं सुशोभनम् ।  
यं ज्ञात्वा साधकाः सर्वे लभन्ते शिवमुत्तमम् ॥  
  
त्रिकोणं बिन्दुसंयुक्तं विलिखेत् पुरतः सदा ।  
षट्कोणं नवकोणञ्च नवकोणं ततः परम् ॥  
  
प्रतिलोमानुलोमेन योन्याकारं ततः परम् ।  
रजःसत्वतमो रेख साष्टपत्रं सकर्णिकम् ॥  
  
(प्। ७०ब्) भूपूरं गुणरेखच्यं विलिखेद् विधिनामुना ।  
भदन्ते मण्डलं कुर्यात् योन्याकारं सुशोभनम् ॥  
  
तन्मध्ये पूजयेद् देवीं स्वकीयगणसंयुताम् ।  
वलिदानमवश्यं हि प्रक्षिपेत् साधकोत्तमः ॥  
  
वलिदानं विना यस्तु सुन्दरीं परिपूजयेत् ।  
मांसास्थिमज्जा तस्यापि दापयेत् सा सुशोभना ॥  
  
स्वयम्भुकुसुमैः शुक्रैः पूजयेत् परदेवताम् ।  
सुगन्धिकुसुमैः शुक्रैः सुगन्धिकुसुमन्वितैः ॥  
  
पूजयेत् परया भक्त्या गन्धपुष्पान्नवारिभिः ।  
अन्नाभावे यथा रुष्टा गृहिणी गृहपालके ॥  
  
वलिं शक्तिं विना रुष्टा सा भवेद्भवसुन्दरीम् ।  
योनिकुण्डे यजेद् यन्त्रं रक्तपुष्पैर्विशेषतः ॥  
  
युगाचारं न नित्ये तत् कर्तव्यं कथितं मया ।  
निशाभागे श्मशाने च प्रान्तरे शून्यमन्दिरे ॥  
  
स्वशक्त्या प्रजपेद् विद्यां चतुर्वर्गफलाप्तये ।  
कुमारीं पूजयेन्नित्यं कुमारीञ्च स्तवेत् सदा ॥  
  
सिन्दूररक्तवस्त्रैश्च * * * * सुभूषणैः ।  
कुत्सितां वा सुवेशां वा पूजयित्वा विधानतः ॥  
  
देवीबुद्ध्या भोजयित्वा नमस्कृत्य विसर्जयेत् ।  
  
अथ वक्ष्ये महेशानि कवचं सर्वकामदम् ।  
यस्य विज्ञानमात्रेण देवी दर्शनगोचरा ॥  
  
प्रातःकाले च मध्याह्ने सायाह्नेऽर्द्धरात्रके ।  
गुरुं प्रणम्य विधिना कवचं प्रपठेन्नरः ॥  
  
पुरस्तात् पार्श्वयोः पार्श्वे नमस्कुर्यादुपर्यधः ।  
सहस्रपत्रकमले सुन्दरीं चिन्तयेत् सदा ॥  
  
पाशाङ्कुशौ वराभयौ धारयन्तीं सरां भजे ।  
वर्णानां देवताः स्मृत्वा प्रपठेत् कवचं सुधीः ॥  
  
ककारे पातु मां देवी कामिनी कामदायिनी ।  
एकारे पातु मां देवी शक्तिरूपा महेश्वरी ॥  
  
इकारे पातु मां देवी बिन्दुमाली शुभानना ।  
मकारे पातु मां देवी इन्द्राणी सर्वसिद्धिदा ॥  
  
हकारे पातु मां देवी आकशवासिनी शिवा ।  
रकारे पातु मां देवी सर्वाङ्गे वह्निरूपिणी ॥  
  
इकारे पातु मां देवी माया नित्यास्वरूपिणी ।  
नादबिन्दुयुता पातु देवी विश्वेश्वरी शुभा ॥  
  
एतेर्वर्णैः सदा पातु वाग्भवी वाग्विशुद्धये ।  
आमूर्द्ध्नि कठपयन्तं वाग्भवी पातु मां सदा ॥  
  
हकारे पातु मां देवी शिवा सिद्धिप्रदायिनी ।  
सकारे पातु मां देवी सावित्री शर्मदायिनी ॥  
  
ककारे पातु मां देवी कामिनी कामदायिनी ।  
हकारे पातु मां देवी हरार्द्धाङ्गनिवासिनी ॥  
  
एभिर्वर्णैः सदा पातु कामरूपेश्वरी सदा ।  
आकण्ठाल्लिङ्गपर्यन्तं कामराजेश्वरी वतु ॥  
  
सकाअरे शातु मां देवी सावित्री शर्मदायिनी ।  
ककारे पातु मां देवी कामिनी कामदायिनी ॥  
  
नकारे पातु मां देवी सर्वकर्मफलप्रदा ।  
हकारे पातु मां देवी हरार्द्धाङ्गस्वरूपिणी ॥  
  
(प्। ७१) वकारे पातु मां देवी मायामारी शिवप्रिया ।  
इकारे पातु मां देवी मायासर्वसमृद्धिदा ॥  
  
बिन्द्वीश्वरी सदा पातु नादबिन्दौ विशेषतः ।  
एतैर्वर्णैः सदा पातु शक्तिरूपा सुरेश्वरी ॥  
  
आनाभि पादपर्यान्तं पातु मां शक्तिरूपिणी ।  
वाग्भवी पातु सर्वाङ्गे वाग्भवी रक्षयेत् सदा ॥  
  
कामराजेश्वरी पातु कामेश्वरी सदावतु ।  
शक्तिरूपा सदा पातु शक्तिरूपा सदावतु ॥  
  
शास्त्रे वादे च सङ्ग्रामे जने च विमले गिरौ ।  
सर्वत्र पातु मां देवी वाग्भवी शर्मदायिनी ॥  
  
राजस्थाने दुर्गमे च नौकायां शङ्कटेषु च ।  
सुरार्चने शत्रुमध्ये विषवह्निभयादिषु ॥  
  
सर्वत्र पातु मां देवी कामराजेश्वरी शिवा ।  
श्मशाने गिरिदुर्गे च शङ्कटे निगडवन्धने ॥  
  
यत्र यत्र भये प्राप्ते पातु मां शक्तिरूपिणी ।  
शिखायां भूयुगे चाक्ष्नोर्गण्डयोर्नसि कर्णयोः ॥  
  
ओष्ठयोर्दन्तपङ्क्तौ च जिह्वायां वदने तथा ।  
ग्रीवायां स्तनयुग्मे च हस्तयोः पार्श्वयोः पुनः ॥  
  
पृष्।ठे नाभौ हृदि कुक्षौ लिङ्गे गुह्ये पदद्वये ।  
जिह्वारां जानुचक्रे च सर्वत्र पादसन्धिषु ॥  
  
पूर्वस्यामग्निकोणे च याम्ये च नैर्-ऋते तथा ।  
वारुण्यां वायुदेशे च सौम्यामीशानदेशके ॥  
  
अधः ऊर्द्धक्रमेणैव पातु श्रीः सर्वतोमुखी ।  
पातु देवी महेशानि श्रीविद्या श्रीप्रसिद्धये ॥  
  
इच्छा पातु सदा ज्ञाना क्रिया पातु सदा मम ।  
कामिनी पातु मां देवी पातु मां कामदायिनी ॥  
  
रतिः पातु सदा जङ्घे रतीदेवी रतिप्रिया ।  
योगिन्यः पान्तु सततं खेचर्यः पान्तु सर्वदा ॥  
  
भूचर्यः पान्तु सततं पान्तु पातालगामिनः ।  
चरस्थाः सर्वदा पान्तु पर्वतस्था सदावतु ॥  
  
श्मशानस्थाः सदा पान्तु पातु मां विन्ध्यवासिनी ।  
आकाशवासिनी पातु पातु मां शूलधारिणी ॥  
  
अस्त्रशस्त्रमयी देवी सर्वशक्तिस्वरूपिणी ।  
सर्ववर्णमयी देवी सर्वशक्तिस्वरूपिणी ॥  
  
सर्वाभावे स्वरूपाया सर्वबीजेषु संस्थिता ।  
सर्वत्र पातु मां देवी श्रीविद्या श्रीस्वरूपिणी ॥  
  
सर्वतन्त्रमयी देवी सर्ववेदमयी तथा ।  
सर्वज्ञानमयी पातु सर्वनित्या नगात्मजा ॥  
  
आनन्दरूपिणी देवी चित्स्वरूपा चिदात्मिका ।  
सर्वत्र पातु मां देवी श्रीविद्या श्रीप्रसिद्धये ॥  
  
इदं कवचमित्युक्तं मन्त्रोद्धारञ्च पार्वति ।  
यः पठेत् प्रयतो भूत्वा त्रिसन्ध्ये नियतः शुचिः ॥  
  
तस्य सर्वार्थसिद्धिः स्यात् यद् यन्मनसि वर्तते ।  
गोरोचनाकुङ्कुमेन यावकै रक्तचन्दनैः ॥  
  
स्वयम्भुकुसुमैः शुक्रैर्भूमिपुत्रे शनैश्चरे ।  
श्मशाने प्रान्तरे वापि शून्यावासे तथालये ॥  
  
सशक्त्या गुरुणा मन्त्रं पूजयित्वा  कुमारिकाम् ।  
यद् योनौ पूजयित्वा च गुरुपत्न्या विशेषतः ॥  
  
पूजयित्वा विधृत्वा स्तुत्वा च विधिनामुना ।  
धारयेद् गुरुणा यन्त्रं गुरुपत्नीं प्रतोष्य च ॥  
  
(प्। ७१ब्) देव्यै वलिं निवेद्याथ नरमार्जारमूषकैः ।  
कुक्कुटैर्महिषैर्मेषैः पूजयित्वा विधानतः ॥  
  
धृत्वा सुवर्णमध्यस्थं कण्ठे वा मस्तके भुजे ।  
सुतिथौ शुभनक्षत्रे सुराशेरुदये तथा ॥  
  
धारयित्वा च कवचं सर्वसिद्धिं लभेन्नरः ।  
कवचस्य तु माहात्मां नाहं वर्षशतैरपि ॥  
  
शक्नोमि तु महेशानि वक्तुं तस्य फलञ्च यत् ।  
नास्ति चौरभयन्तत्र नास्ति व्याधिभयञ्च यत् ॥  
  
न दुर्भिक्षभयं तत्र न दस्योत्पीडनं तथा ।  
सर्वविघ्नप्रशमनं सर्वशान्तिकरं परम् ॥  
  
सर्वमृत्युप्रशमनं सर्वव्याधिविनाशनम् ।  
सर्वरक्षाकरं जन्तोश्चतुर्वर्गफलप्रदम् ॥  
  
यत्र तत्र न वक्तव्यं न दातव्यं कदाचन ।  
मन्त्रं प्राप्य विधानेन प्रजपेत् सततं सुधीः ॥  
  
तत्रापि दुर्लभं मन्ये कवचं देवरूपिणम् ।  
गुरोः प्रसादमासाद्य विद्यां प्राप्य सुगोपिताम् ॥  
  
तत्रापि दुर्लभं दिव्यं दुर्लभं भुवनत्रये ।  
श्लोकं वा पादमेकं वा यः पठेत् प्रयतः शुचिः ॥  
  
तस्य सर्वार्थसिद्धिः स्यात् शङ्करेण च भाषितम् ।  
गुरुर्देवो हरः साक्षात् पत्नी तस्य हरप्रिये ॥  
  
अभेदेन यजेद् यस्तु तस्य सिद्धिरदूरतः ।  
  
वादी मूकति पोषकस्तरयति क्ष्मावल्लभो दासते गुर्वी खर्वति सर्वविज्जडयति   
वैश्वानरः शीतति ।  
  
आचाराष्टकसिद्धिरूपमपरं सिद्धाष्टकं तद् भजे ।  
तां वन्दे भवभीतिनाशनकरीं शम्भुप्रियां सुन्दरीम् ॥  
  
  
इति श्रीविश्वसारतन्त्रे श्रीमत्रिपुरसुन्दरी श्रीविद्याकवचं समापतम् ॥  
  
  
( क्रमस्तवं प्रवक्ष्यामि शृणुष्व कमलानने ।  
यस्य विज्ञानमात्रेण साक्षान्नारायणो भवेत् ॥  
  
ब्राह्मे मुहुर्ते उत्थाय इत्यादि ।)  
  
अथ वक्ष्ये महाविद्या नाम्ना त्रिपुरपूर्विका ।  
भैरवी सर्वसिद्धाख्या चतुर्वर्गफलप्रदा ॥  
  
आनन्दरूपिणी देवी सर्वविघ्नविनाशिनी ।  
नित्या सा मूलप्रकृतिः सर्वतन्त्रसमन्विता ॥  
  
अस्या विद्या समो नास्ति त्रैलोक्यसुरदुर्लभा ।  
धर्मार्थकामदा विद्या सर्वशत्रुविनाशिनी ॥  
  
देवैर्देवत्वविषये गन्धर्वैर्गन्धमाप्नुयात् ।  
कामिभिर्धनिभिश्चैव स्वमूर्धानञ्च मुक्तिदा ॥  
  
मन्त्रोद्धरमहं वक्ष्ये शृणुष्व कमलानने ।  
शिवबीजं समुद्धृत्य वहिन्चन्द्रसमन्वितम् ॥  
  
द्वादशस्वरसंयुक्तं उद्धरेत् परमेश्वरि ।  
बिन्दुनादसमायुक्तं वाग्भवं परिकीर्तितम् ॥  
  
स्थितिक्रमेण कथितं कामराजञ्च कथ्यते ।  
ककारं चन्द्रबीजाढ्यं शिवबीजं तदुर्द्धकम् ॥  
  
इन्द्रबीजं ककारस्थं वह्निबीजं ततः परम् ।  
रतिबिन्दुसमारूढं कामराजमिदं स्मृतम् ॥  
  
चन्द्रबीजं शिवादिस्थं वह्निबिन्दुविभूषितम् ।  
(प्। ७२) मनुस्वरसमारूढं संसर्ग परिकीर्तितम् ॥  
  
एषा श्रीं सर्वविद्यानां प्रधानं परिकीर्तितम् ।  
नवनीतं यथा दध्नो द्विपादोर्ब्राह्मणो यथा ॥  
  
नदीनाञ्च यथा गङ्गा देवानाञ्च यथा हरिः ।  
वैष्णवानां यथा श्म्भुस्तथेयं परिकीर्तिता ॥  
  
पूर्ववन्न्यासवर्नं स्यात् पूर्ववत् पूजनं स्मृतम् ।  
सुन्दर्या इव पूजा स्यात् कथिता पद्मयोनिना ॥  
  
नवयोन्यात्मके यन्त्रे रत्यादिशक्तिसंयुते ।  
ब्रह्माद्या मातरः पूज्या पत्राणां विवरे पुनः ॥  
  
भूपुरे लोकपालाश्च तदस्त्राणि च तद्वहिः ।  
पूजयेत् परया भक्त्या सुन्दरिवद्वरानने ॥  
  
गुणैर्लक्षञ्च भैरव्याः पुरश्चरणमिरितिम् ।  
लक्षत्रयं जपेन्मन्त्रं पुरश्चरणकर्मणि ॥  
  
रक्तवस्त्रपरीधानां नानालङ्कारभूषितां ।  
पाशाङ्कुशौ वराभयौ धारयन्तीं यजेत् शिवाम् ॥  
  
यथाचारेण त्वां देवीं सुन्दरीवत् प्रपूजयेत् ।  
मुण्डमालां परिधानामरक्तनयनां शिवाम् ॥  
  
सदाशिवमहाप्रेतहृअदयोपरि संस्थिताम् ।  
त्रिभङ्गस्थानसंस्थानां पीनोन्नतपयोधराम् ॥  
  
अनङ्गाद्या महाशक्तिः सेवितां सुमनोहराम् ।  
यथाचारेण तां देवीं सुन्दरीवत् प्रपूजयेत् ॥  
  
वलिदानैर्विना होमैर्विना ब्राह्मणभोजनैः ।  
पूजयेद्भैरवीं देवीं त्रिपुरामपि गोपिताम् ॥  
  
वाग्भवं बिन्दुसंयुक्तं लोहितेन लङेयुतम् ।  
श्रीकण्ठोलोहितन लङेयुतं परिकीर्तयेत् ॥  
  
सदाशिवमहाप्रेत हेसौ ङेयुतं परिकल्पयेत् ।  
ॐकाराद्या नमोऽन्तञ्च हृदेद्देव्यासनन्ततः ॥  
  
स्वयमासदानेन कथितं पद्मयोनिना वाग्भवं त्रिपुरादेवी   
विद्महेपदमुद्धरेत् ।  
कामेश्वरीं समुद्धृत्या वदेद्धीमहितत् परम् ।  
तन्नः क्लिन्नः समुद्धृत्य तदा ब्रूयत् प्रचोदयात् ॥  
  
गायत्रीयं समाख्याता त्रिपुरा पूजने प्रिये ।  
वाग्भवाद्यां जपेद्वापि कामाद्यां वा जपेत् सदा ॥  
  
चतुर्लक्षं पुरश्चर्यां प्रजपेत् सततं मनुम् ।  
गायत्रीमजपित्वा च यदि विद्यां जपेत् सुधीः ॥  
  
सिद्धिर्न जायते विद्या कल्पकोटि शतैरपि ।  
सर्वासां मन्त्रविद्यानां गायत्री परिकीर्तिता ॥  
  
अथ वक्ष्ये महेशानि कवचं सर्वकामदं ।  
अस्याः प्रसादमात्रेण भवेद् देवो न संशयः ॥  
  
ऋषिः स्याद् दक्षिणा मूर्तिश्छन्दः पङ्क्तिरुदाहृतम् ।  
गन्धर्वोऽत्र सुरः प्रोक्तः सर्वतन्त्रसमन्वितः ॥  
  
सर्वेषां मन्त्रवर्णानां ऋषिन्यासं पुराकृतम् ।  
  
श्री ईश्वर उवाच ।  
  
अथोच्यते महाविद्या भैरवी त्रिपुरान्विता ।  
यष्या विद्या प्रसादाच्च चतुर्वर्गं लभेन्नरः ॥  
  
हकारे पातु मां देवी सर्वत्र हरवल्लभा ।  
चन्द्रबीजस्थिता पातु सावित्री ज्ञानरूपिणी ॥  
  
बुद्धिरूपा सदा पातु मायारेफसमुद्भवा ।  
ऐकारे वाग्भवी पातु देवीवाक्यविशुद्धये ॥  
  
(प्। ७२ब्) बिन्दुनादस्वरूपा मां पातु देवी उमा प्रिया ।  
एभिर्वर्णैर्महादेवी वाग्भवी पातुमस्तके ॥  
  
हकारे व्योमरूपा सा देवी पातु शिवप्रिया ।  
चन्द्रबीजस्वरूपा मां पातु चान्द्रि शिवप्रिया ॥  
  
ककारे पातु मां देवी कामिनी कामदायिनी ।  
लकारे पातु मां देवी इन्द्रानी शत्रुनाशिनी ॥  
  
वह्निरूपा सदा पातु वकारे शत्रुनाशिनी ।  
कलास्वरस्वरूपा मां इकारे पातु सर्वदा ॥  
  
बिन्दुनादस्वरूपा मां पातु त्रिभवमोचनी ।  
एतैर्वलैर्महामाया कामबीजप्रियावतु ॥  
  
औकारे पातु मां देवी मनुवंशविवर्द्धिनी ।  
बिन्दुनादस्वरूपा मां हरदेहसमाश्रया ॥  
  
सर्वान्ते पातु देवेशी सर्वासुरविनाशिनी ।  
एतैर्वर्णैः सदा पातु सर्वाङ्गे हरसुन्दरी ॥  
  
शक्तिरूपा महामाया सर्वशक्तिषु पातु माम् ।  
भैरवीरूपमाश्रित्य पार्श्वयुग्मे सदावतु ॥  
  
दक्षिणामुर्तिर्मां पातु ऋषिः सर्वत्र मस्तके ।  
पङ्क्तिश्छन्दःस्वरूपा मां पातु देवी शिवप्रिया ॥  
  
सुरागार्धर्वरूपा च पातु त्रिपुरभैरवी ।  
जिह्वायां सर्वदा पातु सर्ववाक्यविशुद्धये ॥  
  
मुलाधारे सदा पातु रतिरूपा महेश्वरी ।  
हृदये पातु मां देवी प्रीतिरूपा भयापहा ॥  
  
भ्रूयोर्मध्ये सदा पातु देवीनाम्ना मनोभवा ।  
कर्णयुग्मे सदापातु अमृतेशी हरप्रिया ॥  
  
कण्ठदेशे महेशानि विश्वगेशी सदावतु ।  
वक्त्रे मां पातु देवेशी कुमारयोगयोगतः ॥  
  
तत्पुरुष-मकरध्वजभ्यां हृदये पातु सर्वदा ।  
सर्वत्र भैरवी पातु देवी विघ्नकुले सदा ॥  
  
कन्दर्पघोररूपाभ्यां महामाया सदावतु ।  
काममन्मथ-युग्माभ्यां गृहे पातु महेश्वरी ॥  
  
पादयुग्मे महेशानि पातु विघ्नविनाशिनी ।  
शत्रु मध्ये सदा पातु देवीवंऽसविवर्द्धिनी ॥  
  
सद्योजातकामदेवाभ्यां सर्वत्र पातु भैरवी ।  
वाणरूपा सदा द्राविणी सर्वशङ्कटे ॥  
  
क्षोभिनी पातु मां देवी सर्वत्र क्षोभनाशिनी ।  
आकर्षिणी सदा पातु माया सर्वभयापहा ॥  
  
सम्मोहिनी सदा पातु शत्रु मध्ये महेश्वरी ।  
सुभगा पातु भवने देवी सौभाग्यवर्द्धिनी ॥  
  
भगरूपा महामाया भगे मां सर्वदावतु ।  
भगसर्पिणी सदा पातु व्यवहारे महेश्वरी ॥  
  
भगमालिनी सदा पातु राजद्वारे च शङ्कटे ।  
अनङ्गा कुसुमा पातु जलमध्ये भयापहा ॥  
  
अनङ्गा पातु मां देवी दुर्गे दुर्गतिनाशिनी ।  
अनङ्गमेखला देवी पर्वते पातु मां सदा ॥  
  
अनङ्गामादना पातु प्रान्तरे हरवल्लभा ।  
इच्छारूपा सदा पातु सर्वत्र वेदवादके ॥  
  
ज्ञानरूपा महामाया शास्त्रे वादे सदावतु ।  
क्रियारूपा सदा पातु महेशी धर्मकर्मसु ॥  
  
कामिनी पातु मां देवी सर्वकामसमृद्धिदा ।  
मां पातु सर्वकार्येषु देवी कामप्रदायिनी ॥  
  
(प्। ७३) रतिर्मां पातु देवेशि राजद्वारे च शङ्कटे ।  
रतिप्रिया महामाया योषितां सङ्गमेऽवतु ॥  
  
आनन्दा पातु मां देवी सर्वत्र भयनाशिनी ।  
मनोन्मनी सदा पातु व्यवहारे सुरेश्वरी ॥  
  
सदाशिवप्रिया पातु देवी वाग्भवरूपिणी ।  
योगमार्गे सदा ध्येया यागध्येया सदावतु ॥  
  
उन्मत्तरूपा मां पातु श्मशाने विघ्ननाशिनी ।  
कपालिनी पातु मां देवी सर्वत्र भयनाशिनी ॥  
  
भीषणा पातु मां देवी सर्वकर्मषु सर्वदा ।  
संहारिणी सदा पातु विवादे शत्रुमध्यतः ॥  
  
ब्रह्माणी पातु मां देवी स्वर्गे ब्रह्मस्वरूपिणी ।  
महेश्वरी महामाया प्रान्तरे सर्वदावतु ॥  
  
कौमारी पातु मां देवी क्रीडायां शम्भुवल्लभा ।  
जलमध्ये महेशानी वाराही पातु मां सदा ॥  
  
इन्द्राणी पातु मां देवी देवानां भयनाशिनी ।  
चामुण्डा पातु मां देवी अरण्ये भयनाशिनी ॥  
  
अरुणा भैरवी देवी गृहे रक्षतु मां सदा ।  
मुण्डमाला धरा देवी क्षुधायां पातु सर्वदा ॥  
  
चतुर्भुजा महामाया पाताले पातु मां सदा ।  
त्रिनेत्रा मां सदा पातु वह्निमध्ये भयापहा ॥  
  
नानालङ्कारसंयुक्ता पातु सर्वभयापहा ।  
शवरूपमहादेवहृदयस्था सदावतु ॥  
  
सर्वाङ्गं सुन्दरी पातु सर्वाङ्गे त्रिपुरात्मिका ।  
त्रिपुरा सर्वदा पातु भैरवी सर्वदावतु ॥  
  
इति ते कथितं दिव्यं कवचं सर्वकामदम् ।  
भूतिकरं भीतिहरं मृत्युहरं शान्तिकरम् ॥  
  
भवभञ्जनं सिद्धिकरं वृद्धिकरं अर्थकरम् ।  
कवचस्य तु माहात्म्यं नाहं वर्षशतैरपि ॥  
  
शक्नोमि तु महेशानि वक्तुं तस्य फलञ्च यत् ।  
पुजाजपस्तुतिफलं कवचेन लभेन्नरः ॥  
  
शठाय भक्तिहीनाय निन्दकाय महेश्वरी ।  
उनाङ्गे व्यतिरिक्ताङ्गे त्रुरे मिथ्याभिभाषणे ॥  
  
न स्तवं दर्शयेद् दिव्यं सन्दर्शा शिवहा भवेत् ।  
यत्र तत्र न वक्तव्यं कवचं देवरूपिणम् ॥  
  
अशुचौ शुचौ वापि सर्वकालं पठेन्नरः ।  
अणिमादिमहासिद्धि स्तस्य सेवा विधीयते ॥  
  
गोरोचनाकुङ्कुमेनण भूर्यपत्रे महेश्वरि ।  
यावकै रक्तचन्दनैः स्वरम्भु कुसुमैरपि ॥  
  
लिखित्वा स्वर्णशलाकया मस्तके वा भूजेधरे ।  
वर्तुलाकाररूपेण तस्य सिद्धिरचञ्चला ॥  
  
मस्तके वापि सव्ये वा दक्षिणे वा भूजेधरे ।  
स स्नानात् सर्वतीर्थेषु सर्वयज्ञेषु दीक्षितः ॥  
  
कवचं यस्य देहीयं तस्य सिद्धिवदुरतः ।  
निऽसायाम् विलिखेद् यस्तु शून्यावासे तथा गृहे ॥  
  
निशाभागे लिखेद् यन्त्रं शुचिर्भूत्वा महेश्वरी ।  
आदितामङ्गलदिने गुरौ शुक्रे महेश्वरी ॥  
  
ध्यायेद् गुरुणा यन्त्रं सर्वसम्पत् करं शुभम् ।  
अष्टम्यां वा नवम्यां वा चतुर्दश्यामथापि वा ॥  
  
निशायाम्तु लिखेद् यन्त्रं तस्य सिद्धिरचञ्चला ।  
दशम्याञ्चापि षष्त्यां वा लिखेद् यत्नेन देशिकः ॥  
  
सिंहराशौ गते चन्द्रे कर्कटस्थे दिवाकरे ।  
(प्। ७३) मीनराशौ गुरगते वृश्चिकस्थे शनिश्चरे ॥  
  
लिखित्वा धारयेद् यन्त्रमुत्तराभिमुखी भवान् ।  
श्मशाने प्रान्तरे वापि शून्यावासे प्रयत्नतः ॥  
  
निशायान्तु लिखेद् यन्त्रं तस्य सिद्धिरचञ्चला ।  
वादी मुकोभवेद् दृष्ट्वा राजाचारः समारभेत् ॥  
  
गर्वी खर्वो भवतोव सर्वबीज्जडतामियात् ।  
वैश्यानरो भवेत् शीतः सर्वत्र जयतामियात् ॥  
  
कवचस्य च माहात्म्यं नहि शक्नोमि वेदितुम् ।  
स्तवपूजा जपफलं कवचे गदितं मया ॥  
  
तस्मात् सर्वं प्रयत्नेत कवचं प्रपठेन्नरः ।  
अचिराद्वाञ्छितं प्राप्य खेचरो भवति ध्रुवम् ॥  
  
पठति य इह मर्त्यो नितामार्द्रास्तरात्मा जपफलमनुमे यं लप्सतेऽसौ   
विधेयम् ।  
स भवति पदमुच्चैः सम्पदां पादमाशु क्षितिपदमुकुट   
लक्ष्मीर्लक्ष्मीवान् स चिरायुः ॥  
  
इति शान्तिकवचं स्तोत्रं शङ्करेण च भाषितम् ।  
नातःपरतरा विद्या नातः परतरो मनुः ॥  
  
नातः परतरा विद्या तीर्थं नातः परं तरम् ।  
यस्याः सर्वं समुत्पन्नं यस्यामद्यापि तिष्ठति ॥  
  
लयमेष्यति तत्सर्वं लयकामे महेश्वरी ।  
नमामि त्रिपुरां देवीं भैरवीं भवमोचनीम् ॥  
  
सर्वसिद्धिकरं साक्षात् महापातकनाशनम् ।  
अस्य श्रीत्रिपुरानामभैरवीसहस्रनामस्तोत्रस्य भगवान् शिव ऋषिः   
पङ्क्तिश्चन्द आद्या शक्तिर्भगवती त्रिपुरभैरवी देवता सर्वसमृद्धिसिद्धये   
विदियोगः ।  
  
ॐ त्रिपुराभैरवीशानी योगसिद्धिनिवासिनी ।  
सर्वमन्त्रमयी देवी सर्वशक्तिफलप्रदा ॥  
  
सर्वाधारमयी देवी सर्वसम्पत् प्रदा शुभा ।  
योगिनी योगमाता च योगसिद्धिप्रवर्तिनी ॥  
  
योगध्येया योगमाता योगायोगविलासिनी ।  
लीला हेला तथा क्रीडा कालरूपप्रवर्तिनी ॥  
  
कालमाता कालरात्रिः काली कमलवासिनी ।  
कमला कान्तिरूपा च कामराजेश्वरी क्रिया ॥  
  
कुहूः कपटरूपा च कपटा कपटाकृतिः ।  
कुमदा चर्चिका कान्ता कालरात्रिः प्रिया सदा ॥  
  
घोररावा घोररूपा रणदा च घृणा कृपा ।  
घर्घरा घोरिणी घुर्णा घोरनादप्रिया सदा ॥  
  
घोराकारा च भावाढ्या भाव्या घर्घप्रदा मतिः ।  
घण्टा घर्घरनादा च घण्टानादप्रिया सदा ॥  
  
सुक्ष्मा सुक्ष्मतरा स्थुला अतिस्थुला महामतिः ।  
क्षामा भावा तथा भीमा भीमनादप्रवर्तिनी ॥  
  
भ्रमरूपा भयहरा भयदा भयनाशिनी ।  
श्मशानवासिनी देवी श्मशानालयवासिनी ॥  
  
शवासना शवाहारा शवदेहा शिवाशिवा ।  
कण्ठदेशे शवाहारा शवकङ्कणमोहिनी ॥  
  
दन्तुरा सुदती सत्याऽसत्या शङ्केतवासिनी ।  
सत्यदेहा सत्यहरा सत्यवादविनाशिनी ॥  
  
सत्याशया सत्यसञ्ज्ञा सङ्गासङ्गविहारिणी ।  
असङ्गासङ्गरहिता सुषुम्ना सङ्गमोहिनी ॥  
  
माया मातर्महामाया महामदविलासिनी ।  
(प्। ७४) मद्यपाना मदारता मद्यनिन्दकनाशिनी ॥  
  
गलद्रुधिरमाला च सुक्कद्वयनिवासिनी ।  
सदा नद्यमांसपाशी महामद्या सुमांसका ॥  
  
मांसहरा मांसधरा मांसाशी मांसभक्षणा ।  
रक्तपाना रक्तरुची रक्तास्या रक्तलोचना ॥  
  
रक्तहरा रक्तप्रिया रक्तनिन्दकनाशिनी ।  
रक्तपाना रक्तरुचि रक्तदेहा सुरक्तका ॥  
  
स्वयम्भुकुसुमा स्वच्छा स्वयम्भुकुसुमात्सुका ।  
स्वयम्भुकुसुमाहारा स्वयम्भुनिन्दनाशिनी ॥  
  
स्वयम्भुपुष्पकप्रीता स्वयम्भुजन्मसम्भवा ।  
स्वयम्भुपुष्पकहरा स्वयम्भुनिन्दकान्तका ॥  
  
रक्तमाल्या रक्तपुष्पा रक्तपुष्पकपुष्पका ।  
रक्तचन्दनसिक्ताङ्गी रक्तचन्दनवन्दका ॥  
  
मत्स्या मत्स्यप्रिया माला मत्स्यभक्षा महोदया ।  
मत्स्याहारा मत्स्यकामा मत्स्यनिन्दकनाशिनी ॥  
  
किङ्कराक्षी तथा क्रूरा क्रूरासत्यविनाशिनी ।  
क्रूरान्ता कुलिशाङ्गी च वज्राङ्गी वज्रसम्भवा ॥  
  
वज्रदेहा वज्रहा * (?) वज्रकङ्कालवासिनी ।  
निम्ननाभिभी *(?)इहरा भयदा भयहारिणी ॥  
  
भयप्रदा भयाभीमा सुभीमा भीमनादिनी ।  
सुन्दरीशोभना सत्या क्षेमा क्षेमङ्करी तथा ॥  
  
सिन्दूराञ्जितसीमन्ता सिन्दूरसदृशाकृतिः ।  
मुक्तारञ्जितनासा च सुनासा निम्ननासिका ॥  
  
स्वरा लम्बोदरी दीर्घा दीर्घघोणा महोत्कटा ।  
कुटिला (चार्ववा) चण्डी चण्डनाभिचण्डिका ॥  
  
अतिचण्डा प्रचण्डा च महाचण्डा चण्डवेगिनी ।  
चण्डाली चण्डिका चाटुः शब्दरूपा चलाचमु ॥  
  
चम्पा चम्पावती चौक्ष्ना तीक्ष्णप्रिया क्षितिः ।  
जलदा जगदा योगा जगदानन्दकारिणी ॥  
  
जगद्वन्द्या जगन्माता जगती जगतः क्षमा ।  
जयो जया जनित्री च जयनी जयदा तथा ॥  
  
जननी च जगद्धात्री जयाख्या जयरूपिणी ।  
जगन्माता जगन्मान्या जया श्रीजयकारिणी ॥  
  
जयनी जयमाता च जया च विजया जना ।  
ख्ड्गिनी खड्गरूपा च सुखड्गा खड्गधारिणी ॥  
  
खड्गरूपा खड्गधरा खड्गाङ्गी खड्गवल्लभा ।  
खड्गदा खड्गमाया च खड्गदेहसमुद्भवा ॥  
  
खड्गा खड्गधरा खेला खड्गिनी खड्गमुण्डली ।  
शङ्खिनी चापिनी देवी वज्रिणी सुषणी मतिः ॥  
  
रागिणी भिन्दिपाला च पाशी च अङ्कुशी शवी ।  
धनुषी टङ्किनी चर्मी दन्ती च कर्पमालिका ॥  
  
मुद्गरी हल्लरूपा च तूणी रणनिवासिनी ।  
तृणालया तृणहरा तृणसम्भवरूपिणी ॥  
  
अतृणा तृणरूपा च तूलाङ्गी तूलवल्लभा ।  
नानास्त्रधारिणी देवी नाना अस्त्रसमुद्भवा ॥  
  
लक्षालक्षहरा लाभा लाभदा लाभवासिनी ।  
लाभहरा लाभकरा लाभिनी लाभरूपिणी ॥  
  
धरित्री धनदा धन्या धन्यरूपा धरा धनुः ।  
धन्विनी धनुःशब्दा च धनुर्मानी धनीधुना ॥  
  
धुरशब्दा धनामान्या धन्याङ्गी धननाशिनी ।  
धनुहा धनलाभश्च धनलभ्या महाधनुः ॥  
  
सुशान्ता शान्तरूपा च श्वासमार्गनिवासिनी ।  
गगणा गणसेव्या च गमनागमवर्द्धिनी ॥  
  
गम्यदा गमनासी च गदहा गदवर्द्धिनी ।  
(प्। ७४ब्) स्थैर्या च स्थैर्यनाशी च स्थैर्यान्तकारिणी कला ॥  
  
दात्री च्छत्री प्रिया प्रेया प्रियदा प्रियवर्णिनी ।  
प्रियहा प्रियभव्या च प्रियप्रेमा प्रियातनुः ॥  
  
प्रियदा प्रियभव्या च प्रियस्य भवने स्थिता ।  
सुस्थिरा स्थिररूपा च स्थिरदा स्थैर्य वर्द्धिनी ॥  
  
चञ्चला चपला चाला चपलाङ्गनिवासिनी ।  
गौरी काली तथा छिन्ना माया मान्या महाप्रभा ॥  
  
सुन्दरी त्रिपुरा भव्या त्रिपुरेश्वरवासिनी ।  
त्रिपुरनाशिनी देवी त्रिपुरप्राणनाशिनी ॥  
  
भैरवी भैरवस्था च भैरवस्य प्रियातनुः ।  
भैरवाङ्गी च भैरवकरी भैरवप्रियवल्लभा ॥  
  
सुन्दरी त्रिपुरा भव्या त्रिपुरेश्वरवासिनी ।  
त्रिपुरनाशिनी देवी त्रिपुरप्राणनाशिनी ॥  
  
भैरवी भैरवस्था च भैरवस्य प्रियातनुः ।  
भैरवाङ्गी च भैरवकरी भैरवप्रियवल्लभा ॥  
  
कालदा कालरात्रिश्च तथा कात्यायनी क्रिया ।  
क्रियहा क्रियदा क्रैव्या क्रियप्राणक्रिया कथा ॥  
  
ह्रीङ्कारी कमला लक्ष्मीः शक्तिः स्वाहा विभुः प्रभुः ।  
प्रकृतिः पुरुषश्चैव पुत्राय पुन्नाम पुरुषाकृतिः ॥  
  
पुरुषाङ्गी पूरुषी च तथा प्रकृतिरूपधृक् ।  
परमपुरुषश्चैव रमा नारायणी सतिः ॥  
  
ब्राह्मी माहेश्वरी चैव कौमारी वैष्णवी तथा ।  
वाराही चैव चामुण्डा इन्द्राणी हरवल्लभा ॥  
  
भैरवी चैव माहेशी कृष्णा कात्यायनीति च ।  
राक्षसी डाकिनी चित्रा विचित्रा विभ्रमा तथा ॥  
  
हंसिनी राकिनी भीता गन्धर्वी गन्धवाहना ।  
केकरी कोटराक्षी च निर्मांसा शुष्कमांसिका ॥  
  
ललज्जिह्वा सुजिह्वा च वाणदा वाणदायिनी ।  
चन्द्रा चन्द्रप्रभा चन्द्री चन्द्रकान्तिषु तत्परा ॥  
  
अमृता मानदा पूषा तुष्टिः पुष्टिः रतिर्धृतिः ।  
शशिनी चन्द्रकान्तिर्ज्योत्स्ना श्रीः प्रीतिवर्गदा ॥  
  
पूर्णा पूर्णामृता कल्पलतिका कल्पदाहना ।  
सुकान्त्या कल्पहस्ता च कल्पक्षयकरी तनुः ॥  
  
कल्पाख्या कल्पभव्या च कल्पवन्धकवन्धका ।  
शुचीमूखी प्रेतमुखी उल्कामुखी महामुखी ॥  
  
सूर्या सूर्य प्रभा सूर्यसूर्यमण्डलसंस्थिता ।  
सूर्यकान्तिः * * * * सूर्याख्या सूर्यभावना ॥  
  
तपनी तापिनी धूम्रा मरीचिर्जालिनी रुचिः ।  
सुनन्दा भोगदा विश्वा बोधिनी धारिणी क्षमा ॥  
  
युगाद्या युगहा युग्या योग्यदा योग्यवर्द्धिनी ।  
वह्निमण्डलमध्यस्था वह्निमण्डलवासिनी ॥  
  
वह्निमण्डलरूपा च वह्निमण्डलसञ्ज्ञका ।  
वह्निप्रिया वह्निवर्गा वह्न्याहारा सुवर्तिनी ॥  
  
वह्नितेजो वह्निवाणा वह्निदा वह्निनाशिनी ।  
वह्निक्रिया वह्निभुजा काला वह्नौ स्थिता सदा ॥  
  
धूम्रार्चि रूष्मा ज्वलिनी ज्वालिनी विस्फुलिङ्गिनी ।  
सुश्रीः स्वरूपा कपिला हव्यकव्यवहा तथा ॥  
  
नानातेजस्विनी देवी परं ब्रह्मकुटुम्बिनी ।  
ज्योतिर्ब्रह्ममयी देवी परम्ब्रह्मस्वरूपिणी ॥  
  
पुरुषाऽन्गी पुरुषी च पुरुषस्य प्रियातनुः ।  
पुन्नान्नी पुण्यमान्या च पुरुषाङ्गविवर्द्धिनी ॥  
  
(प्। ७५) अजन्मा च अपापा च अनना औ *(?)डत्तथा ।  
नक्षत्रप्राणहर्ता च नक्षत्रालक्षवन्दका ॥  
  
लक्षमान्या लक्षहरा लक्षा लक्षस्वरूपिणी ।  
पुरुपाङ्गी पुरुणी च पुरुषस्य कला सदा ॥  
  
सुपुष्पा पुष्पक पाणा पुष्पहा पुष्पवल्लभा ।  
पुष्पप्रिया पुष्पहरा पुष्पवन्धकवन्दका ॥  
  
पुष्पमान्या च पुष्पाणिकनाशिनी ।  
नक्षत्राणी सुनक्षत्री नक्षत्रार्हा महोदया ॥  
  
महामाला महामान्या महती महत्पूजका ।  
महार्हा माननीया च महाकालेश्वरी महा ॥  
  
महास्या वन्दनीया च महालङ्घनिवासिनी ।  
महाशङ्खेश्वरी मीना मत्स्यगन्धा महोदरी ॥  
  
लम्बोदरी च लम्बोष्ठी नम्रनिम्नतनुदरी ।  
बिम्बोष्ठलक्षनासा च लम्बा घोणा सुलम्बका ॥  
  
अतिलम्बा महालम्बा सुलम्बा लम्बवासिनी ।  
लम्बहा च सुलम्बी च लम्बस्था लम्बपूजका ॥  
  
विलम्बा च महालम्बा सुलम्बा च वृहत्तनुः ।  
चण्डघण्टा महाघण्टा घण्टानादप्रिया सदा ॥  
  
वाद्यप्रिया वाद्यरता सुराद्या वाद्यनाशिनी ।  
रमा रमा च रामा च रमणीया सुभाविनी ॥  
  
सुरम्या रम्यदा रम्भा रम्भोरु रामवलाभा ।  
रामप्रिया रामकरा रामाङ्गी रमणीरतिः ॥  
  
रतिप्रिया रतिमती रतिसेव्या रतिप्रिया ।  
सुरतिः कुरतिः शोभा विशोभा शोभनाशिनी ॥  
  
सुशोभा च महाशोभा अतिशोभा सुभागिनी ।  
लोभनीया महालोभा सुलोभा लोभवन्दका ॥  
  
लोभाङ्गी लोभवन्ध्या च लोभहा लोभनाशका ।  
लोभप्रिया महालोभा लोभनिन्दकनिन्दका ॥  
  
लोभाङ्गवासिनी गन्धविगन्धा गन्धनाशिनी ।  
गन्धसङ्गी गन्धपूज्या सुगन्ध्य प्रेमगन्धका ॥  
  
दुर्गन्धा पूतिगन्धा च अतिगन्धा सुगन्धिका ।  
महागन्धा सुगन्धार्हा गन्धनाशकनाशिनी ॥  
  
पद्मा पद्मायती प्रेम्ना पद्मगन्धा सुगन्धिका ।  
पद्मालया पद्मकरा पद्मवाहकवाहना ॥  
  
पद्मस्था पद्मवन्ध्या च पद्मक्रीडा सुपद्मिका ।  
पद्मान्तकापद्मवहा पद्मप्रेमप्रियङ्करी ॥  
  
पद्मनिन्दकनिन्दा च पद्मसन्तोषवाहना ।  
रक्तोत्पलधरा देवी रक्तोत्पलप्रिया सदा ॥  
  
रक्तोर्पलसुगन्धा च रक्तोत्पलनिवासिनी ।  
रक्तोत्पलगृहापाला रक्तोत्पलमनोहरा ॥  
  
रक्तौत्पलनेत्रा च रक्तौत्पलरूपधृक् ।  
नारी नारायणीशाना नारायणगृहप्रिया ॥  
  
नारायणस्य देहस्था नारायणमनोरमा ।  
नारायणस्य देहस्था नारायणमनःस्थिता ॥  
  
नारायणाङ्गसम्भुता नारायणप्रियातनुः ।  
वैष्णवी विष्णुपूज्या च वैष्णवांशनिवानिनी ॥  
  
विष्णुपूजकपूज्या च वैष्णवांशस्थितातनुः ।  
हरपूज्या हरश्रेष्ठा हरस्य वल्लभा क्षमा ॥  
  
संहारी हरदेहस्था हरपूजनतत्परा ।  
हरदेहा समुद्भूता हराङ्गवासिनी कुहूः ॥  
  
हरपूजकपूज्या च हरवन्दनतत्परा ।  
हरदेहसमुद्भूता हरक्रीडा सदागतिः ॥  
  
सुगङ्गा सङ्गरहिता असङ्गा सङ्गनाशिनी ।  
(प्। ७५ब्) निर्ज *(?) विजना दुर्गा दुर्गादेहविवर्द्धिनी ॥  
  
दुर्गस्था दुर्गरूपा च दुर्गदेहनिवासिनी ।  
वायुक्ता * वायुकरा वायुपूजकपूजका ॥  
  
वायुरूपधरा देवी सुसुम्नामार्गगामिनी ।  
देहस्था देहरूपा च देहध्येया सुदेहका ॥  
  
नाडीरूपा नाडीस्थाना नाडिनी नाडिकानना ।  
इडा च पिङ्गला चैव सुसुम्नान्तरवासिनी ॥  
  
सदाशिवप्रियकरी मूलप्रकृतिरूपधृक् ।  
अमृतेशी महेशानि शृङ्गाराङ्गनिवासिनी ॥  
  
उत्पत्तिस्थितिसंहर्त्री प्रलयापदनाशिनी ।  
महाप्रलययुक्त्या च सृष्टिसंहारकारिणी ॥  
  
स्वधा स्वाहा व्यवहारा हव्याहव्यप्रियः सदा ।  
हव्यस्था हव्यभक्ष्या च हव्यदेहसमुद्भवा ॥  
  
हव्यक्रीडनका धेनुःस्वरूपा रूपसम्भवा ।  
सुरभी नन्दिनी पुण्या यज्ञाङ्गी यज्ञसम्भवा ॥  
  
यज्ञस्था यज्ञदेहा च योनिजा योनिवासिनी ।  
अयोनिजा सती सत्या सुमती कुलटा तनुः ॥  
  
अहल्या गौतमी चास्या विदेहा देहनाशिनी ।  
गान्धारी द्रौपदी दूती शिवदूती शिवप्रिया ॥  
  
त्रिपुरेशी पौर्णमासी अमावाश्या चतुर्दशी ।  
पञ्चमी च तथा षष्ठी नवमी चाष्टमी तथा ॥  
  
एकादशी द्वादशी च वाररूपा भयप्रदा ।  
सङ्क्रान्त्या मासरूपा च ऋतुरूपा च ऋतुप्रिया ॥  
  
परमात्मा द्विरूपा च घण्टिका दण्डरूपधृक् ।  
यामरूपा महाकाली सन्ध्या सन्ध्याङ्गनाशिनी ॥  
  
त्रियामा यामरूपा च यमकन्या यमी सदा ।  
मातङ्गी कूलरूपा च कूलीना कुलनाशिनी ॥  
  
कुलकान्ता कृषाकुम्भा कुम्भदेहा विवर्द्धिका ।  
त्वरिता कुलवताम्बा अदूरा अरूणा उषा ॥  
  
नदीः सागरगाः शान्ति शान्तिरूपा सुशान्तिका ।  
आशा तृष्णा क्षुधा क्षोभा क्षोभरूपनिवासिनी ॥  
  
नदी सागरगा शान्ति श्रुतिः स्मृतिर्द्युतिर्मही ।  
दिवारात्रिः पञ्चभुतदेहाश्चैव सुदेहकाः ॥  
  
तण्डुला च्छिन्नमस्ता च नागयज्ञोपवीतिनी ।  
वर्णिनी डाकिनी शक्तिः कुरुकुल्ला सकुलिका ॥  
  
प्रत्यङ्गिरा अपराजिता अजिता जयनाशिनी ।  
जया च विजया चैव महिषासुरघातिनी ॥  
  
मधुकैटभहन्त्री च चण्डमुण्दविनाशिनी ।  
निशुम्भशुम्भहननी रक्तबीजक्षयङ्करी ॥  
  
काशी काल्यनिवासी च मथुरा पार्वती परा ।  
अपर्णा चण्डिका देवी मृढनी अम्बिका कला ॥  
  
शुक्लाः कृष्णा रक्तवर्णा शारदेन्दुकलाकृती ।  
रूक्मिणी राधिका चैव भैरव्याः परिकीर्तिताः ॥  
  
अष्टाधिकसहस्रन्तु देव्या नामानुकीर्तिनात् ।  
महापातकयुक्तोऽपि मुच्यते नात्र संशयः ॥  
  
ब्रह्महत्या सुरापानं स्तेयं गुर्वङ्गनागमः ।  
महापातककोटिश्च तथैव चोपपातकः ॥  
  
गालवोक्तेन स्तोत्रेण गर्वं नश्यति तत्क्षणात् ।  
सम्यग्वा श्लोकमेकं वा प्रपठन् वा स्मरन्नपि ॥  
  
पठेद्वा पाठयेद्वापि सद्यो मुच्यते वन्धनात् ।  
राजद्वारे भये दुर्गे शङ्कटे गिरिदुर्गमे ॥  
  
(प्। ७६) प्रान्तरे पर्वते वापि लोकानां वा महेश्वरि ।  
वह्निदुर्गे भयप्राप्ते सिंहव्याघ्रभयाकुले ॥  
  
प्रपठन् वा स्मरन्मर्त्यः सर्वशङ्कटनाशकः ।  
अपुत्रो लभते पुत्रं दरिद्रो धनवान् सुधीः ॥  
  
सर्वशास्त्रपरो विप्रः सर्वयज्ञपलं लभेत् ।  
अग्नि-वायु-जलस्तम्भं गतिस्तम्भं विवस्वतः ॥  
  
मारणद्वेषणञ्चैव तथोच्चाटं महेश्वरि ।  
वशीकरणमत्रैव जायते सर्वसिद्धयः ॥  
  
प्रातःकाले शुचिर्भूत्वा मध्याह्ने च निशामुखे ।  
पठेद्वा पाठरेद्वापि सर्वकामफलं लभेत् ॥  
  
स्त्रिणां वामकरे धार्यं पुंसां दक्षकरे तथा ।  
आदितामङ्गलदिने गुरौ वापि महेश्वरि ॥  
  
शनैश्चरे लिखेद्वापि सर्वसिद्धिफलं लभेत् ।  
प्रान्तरे वा श्मशाने वा निशायामर्द्धरात्रके ॥  
  
शून्यावासे गृहे चैव लिखेद्यत्नेन देशिकः ।  
संहराशौ गुरुगते कर्कटस्थे दिवाकरे ॥  
  
मीनराशौ गुरु *(?) ते लिखेद् यत्नेन साधकः ।  
रजःस्वला भगं दृष्ट्वा तत्रस्थो वा लिखेत् सदा ॥  
  
स्वयम्भुकुसुमैः शुक्रैः सुगन्धिगन्धचन्दनैः ।  
मृगनाभिमृगमदैर्विलिखेद् यत्नपूर्वकम् ॥  
  
लिखित्वा च पठित्वा च धारयेद्यन्द्रमनन्यधीः ।  
कुमारीं पूजयित्वा च नार्यश्चैव विभूषिताः ॥  
  
पूजयित्वा स्वकुसुमैर्गन्धचन्दनवस्त्रकैः ।  
सिन्दूररक्तकुसुमैः पूजयेद्भक्तियोगतः ॥  
  
अथवा पूजयेद् देवाः कुमर्या दशमावधि ।  
सर्वाभीष्टफलं तत्र लभेत तत्क्षणादपि ॥  
  
नात्रसिद्ध्याद्यापेक्षान्ति न च मित्रारिदूषणम् ।  
न वित्तव्ययवाहूल्यं जपमात्रेण सिद्धिदा ॥  
  
सर्वदा सर्वकालेषु षट्सहस्रप्रणामतः ।  
वलिं दद्याद्विधानेन प्रत्यहं पूजयेत् शिवा ॥  
  
स्वयम्भुकुसुमैः शुक्रैर्वलिदानं दिवानिऽसम् ।  
पूजयेत् पार्वतीं देवीं भैरववीं त्रिपुरान्विताम् ॥  
  
ब्राह्मणान् भोजयेन्नित्यं दशकं द्वादशं तथा ।  
हतराज्यं समासाद्यं तथा ना(?)सचतुष्ठये ॥  
  
दीर्घरोगात् प्रमुच्येत पञ्चमे कविराड भवेत् ।  
सप्तमे खेचरत्वञ्च अष्टमे च वृहस्पतिः ॥  
  
नवमे सर्वसिद्धिञ्च दशमे लोकपूजकः ।  
एकादशे राजवश्यो द्वादशे भूपूरन्दरः ॥  
  
वारमेकं पठेद् यस्तु प्राप्नोति पूजनं फलम् ।  
सम्यक् वा श्लोकमेकं वा यः पठेत् प्रयतः शुचिः ॥  
  
स पूजाफलमाप्नोति भैरवेण च भाषितम् ।  
आयुष्मान् प्रीतियोगे च ब्रह्मेन्द्रे च विशेषतः ॥  
  
सौभाग्यशोभने वापि सिद्धयोगे महेश्वरी ।  
पञ्चम्यां वा तथा षष्ठी यत्र कुत्रापि तिष्ठति ॥  
  
तत्र शङ्का न विद्येत न च नार्यादिदुषणम् ।  
किमत्र वहूना देवी सर्वाभीष्टपह्लं लभेत् ॥  
  
  
इति श्रीविश्वसारतन्त्रे श्रीत्रिपुरभैरवीसहस्रनामस्तोत्रं समाप्तम् ॥  
  
  
(प्। ७६ब्) अथ वक्ष्ये महेशानि विद्यां महिषमर्दिनीम् ।  
पुत्रार्थी लभते पुत्रं राज्यार्थी राज्यमाप्नुयात् ॥  
  
कामानवाप्नुयात् कामी सर्वसिद्धिफलं लभेत् ।  
महिषगवषमेषैः कुकुटैर्गन्धदूपैः शवपशुपुष्पैर्दुग्धदीपैश्च   
विल्वैः ।  
  
शाकैः काकैश्च   
पेचैर्मदनरणविनाचोष्मैर्गुञ्जैर्गुञ्जारिणीभिर्मधुमदमदिरासोदरे   
रौद्रपुष्पैर्लवङ्गवकुलाकोटैधूस्तैर्वर्वरनाशनैः ।  
  
अशोकपाटलैः कुन्दैर्नरः कुरुवकैस्तथा ।  
जलजैः स्थलजैः पद्मैस्त्रिमध्वाक्तैर्विशेषतः ॥  
  
आमिषैरुरुमालौश्च ओच्रैः कुरुवकैस्तथा ।  
शल्वकैर्वानरैरश्वैर्मुगनाभिमृगैस्तथा ॥  
  
शूकरैरक्तपुष्पैश्च रक्तशाकैश्च पायसैः ।  
नवनातैर्गुडैश्चैव तथा गुडविकारजैः ॥  
  
प्रत्यहं होमयेद् देवीं कुमारीं पूजयेत् सदा ।  
कुमारीं तोषयेन्नित्यं तेन सर्वं भवेत् सदा ॥  
  
शिवावलिं सदा दद्यात् गोमांसं गोपशुस्तथा ।  
प्रत्यहं पूजयेद् देवीं गोमांसे नष्टासक्थकैः ॥  
  
गन्धैर्द्रष्टैस्तथा सिक्थैः श्मशाने प्रान्तरे सदा ।  
शवोपरि चितास्थो वा चितायां वारुणीमुखे ॥  
  
पूजयेत् सततं देवीं विद्यां महिषमर्दिनीम् ।  
शवोपरि चितास्थो वा शय्यास्थो मैथुमेऽपि वा ॥  
  
अशुचौ वा शुचौ वापि यथास्थाने च देशिकः ।  
पूर्ववन्न्यासयोगेन यजेद् विद्यामनन्यधीः ॥  
  
स्वयम्भुकुसुमैर्देवीं पूजयेद्भक्तियोगतः ।  
यन्त्रं कृत्वा विशेषेण तत्र तां पूजयेत् शिवाम् ॥  
  
हविषाभुगजपेद्विद्यां भक्त्या च साधकोत्तमः ।  
जलवाय्वग्निसूर्येन्दुस्तम्भश्च नात्र संशयः ॥  
  
वादिनो निष्प्रभा यान्ति दृष्ट्वा साधकसत्तमम् ।  
विपूणां मारणञ्चैव सप्ताहाज्जायतेऽचिरात् ॥  
  
रोगानि नाशमायान्ति पक्षवासरके प्रिये ।  
वहूना किमिहोक्तेन सर्वाभीष्टफलं लभेत् ॥  
  
अथोच्यते मन्त्रोद्धारं शृणुष्व कमलानने ।  
स्पर्शेषु यद्विंशतिपूर्वं तदा हि देवेशि वदेद्विधिज्ञः ॥  
  
महिषमर्दिनीपदमुद्धृत्य तत्परं स्वाहापदं तत्र नियोजयेत् परे ।  
अष्टाक्षरी समाख्यात विद्या महिषमर्दिनी ॥  
  
प्रणवाद्यां जपेद् विद्यां महामहिषमर्दिनीम् ।  
प्रणवाद्यां जपेद् विद्यां कामाद्यां वा जपेत् सदा ॥  
  
मायाद्यां कूर्चबीजाद्यां * * * * * वा जपेत् सदा ।  
वधुबीजादिकां वापि कवचाद्यां जपेत् सदा ॥  
  
विना बीजैर्महाविद्या निर्बीजा परिकीर्तिता ।  
सर्वत्र सर्वकालेषु कामाद्यां प्रजेपेत् सुधीः ॥  
  
स कामः कामबीजाद्यां जपेन्महिषमर्दिनीम् ।  
वाग्भवाद्यां जपेत् तान्तु देवी वाक्यविशुद्धये ॥  
  
दशाक्षरी सदा जप्या स्तुत्या सेव्या दशाक्षरी ।  
दशाक्षरी समो नास्ति विद्या त्रिभुवनप्रिये ॥  
  
पुटितं बीजयुग्मे तु युग्मे युग्मकदेशके ।  
प्रणवञ्च तथा माया भवेद् विद्या पुनर्दश ॥  
  
एवं वहूविधा विद्या तन्त्रे तन्ते निरूपिता ।  
(प्। ७७) अतः परं महाविद्या त्रैलोक्योऽपि च दुर्लभा ॥  
  
नष्टे सृष्टौ महादेवी नष्टे स्थावररजङ्गमे ।  
एकीभूते च ब्रह्माण्डे पुरा महिषपीडिते ॥  
  
सुन्दर्या देहसम्भूता विद्या महिषमर्दिनी ।  
दानवानां विनाशाय नागानाञ्च महेश्वरी ॥  
  
विनाशाय समुद्भूता ये चापि दुष्टबुद्धयः ।  
रक्षिता सर्वसत्वानां नाम्ना महिषमर्दिनी ॥  
  
अस्या ध्यानं महेशानि कथ्यते शृणु पार्वति ।  
त्रिभङ्गस्थानसंस्थानां महिषासुरमर्दिनीम् ॥  
  
जटाजूटसमायुक्ता मर्द्धेन्दुकृतशेखराम् ।  
नीलमेघप्रभां श्यामां मणिकुण्डलमण्डिताम् ॥  
  
त्रिनेत्राष्टभुजां देवीं वज्रशङ्खकराम्बुजाम् ।  
कृपाणखेटकं वाणं शूलपाशाङ्कुशं तथा ॥  
  
धनुः शरांश्च दधतीं सिंहस्कन्धनिसेदुषीम् ।  
किञ्चिदूर्द्धं तथा वाममङ्गुष्ठं महिषोपरि ॥  
  
अर्द्धनिष्क्रान्तं तं देहं शूलेन निहतं तथा ।  
कर्पूरशकलोन्मिश्रताम्बूलचर्चिताननाम् ॥  
  
नानालङ्कारसंयुक्तां नागयज्ञोपवीतिनाम् ।  
नागहाररतोपेतां महाशक्तिपराक्रमाम् ॥  
  
कदलीललितस्तम्भयुग्मयुग्मसुशोभनाम् ।  
एवं ध्यात्वा यजेद् देवीं नाम्ना महिषमर्दिनीम् ॥  
  
मन्त्रन्यासं ततः कुर्याद्विधिनानेन देशिकः ।  
महिषहिंसिके हूं हृदयं परिकीर्तितम् ॥  
  
महिषशत्रोर्हूं फट् शिरसि परिकीर्तितम् ।  
महिषहिंसाय द्वन्द्वं शिखायां विन्यसेत् पुनः ॥  
  
हां महिषहनयुग्मञ्च कीर्तितं कवचं नेत्रयुग्ममुदाहृतम् ।  
महिषं छेदयद्वन्द्वं महिषञ्च वदद्वयम् ॥  
  
मारय द्वितयं चोक्त्वा कुट्टयद्वितयं पुनः ।  
हूं फट् शब्दं समुचार्य सर्वाङ्गं विन्यसेत् पुनः ॥  
  
एवं विन्यस्य विधिना कुर्यादासनमन्त्रकम् ।  
प्रणवं कवचद्वन्द्वं मायालज्जाद्वयं पुनः ॥  
  
वज्रनखदंष्ट्रायुधं ङेन्तं सिंहासनं तथा ।  
कवचास्त्रसमायुक्तं हृदयान्ते समर्पयेत् ॥  
  
अस्यक्तोसनमन्तोऽयं कथितं पद्मयोनिना ।  
वलिदानमिदं मन्त्रं शृणुष्व कमलानने ॥  
  
एहि एहि पदद्वन्द्वं गृह्न गृह्न पदद्वयम् ।  
मदीम्नञ्च वलिं देवि लुलापकपदद्वयम् ॥  
  
साधकद्वितयं ब्रूयात् खादयद्वितयं पुनः ।  
सर्वसिद्धिपदं देहि ततः स्वाहा पदं वदेत् ॥  
  
बलिदानमिदं मन्त्रं मर्द्धिन्याः परिकीर्तितम् ॥  
  
अथ यन्त्रं प्रवक्ष्यामि सर्वसम्पत् प्रदं शुभम् ।  
त्रिकोणं विन्यसेत् पूर्वं नवकोणं ततः परम् ॥  
  
रजः सत्त्वतमो रेखा योनिमण्डलमण्डितम् ।  
अष्टपत्रं महापद्मं सकिञ्जल्कसमन्वितम् ॥  
  
मृणालङ्कुलरेखा च भूधरं शूलसंयुतम् ।  
अर्द्धचन्द्रं धनुः स्थानं शरञ्च विधिना क्षिपेत् ॥  
  
नानास्त्रसंयुतं यन्त्रं कुर्याच्च विधिनामुना ।  
  
अथ पूजाङ्गता देव्यः कथ्यन्ते शृणु पार्वति ।  
दुर्गा आर्या प्रभा चैव कणकख्या च कृत्तिका ॥  
  
अभया च इमाः प्रोक्ताः षट्कोणे पूजयेत् क्रमात् ।  
(प्। ७७ब्) सर्वा श्यामा असिकरा मद्विभ्रमविह्वला ॥  
  
अष्टपत्रे इमाः पूज्याः शृणु देवि हरप्रिये ।  
प्रभा माया जया सुक्ष्मा विशुद्धा नन्दिनी तथा ॥  
  
सुप्रभा विज्ञेया ज्ञेया पूजयेद्विधिनामुना ।  
प्रणवं पूर्वमुच्चार्य जातवेदसे वदेत् पुनः ॥  
  
शूलवामपदं ब्रूयात् सोममराती ततो वदेत् ।  
निदहातिपदं ब्रूयात् वेदं सनपदं पुनः ॥  
  
पविसदतु पदं ब्रूयात् दुर्गानि च पदं पुनः ।  
विश्वानावेव सिन्धुञ्च दुरितात्यग्निस्ततः परम् ॥  
  
वेष्टयेद् भूपुरे यन्त्रं मन्त्रेणानेन देशिकः ।  
चन्द्रलक्षं जपेन्मन्त्रं पुरश्चरणकर्मणि ॥  
  
प्रत्यहं वलिदानेन पूजयेन्मर्द्धिनीं शिवाम् ।  
स भवेत् सम्पदामादि साक्षान्महिषमर्दिनीम् ॥  
  
अथ वक्ष्ये महेशानि कवचं सर्वकामदम् ।  
यस्याः प्रसादमात्रेण भवेत् साक्षात् सदाशिवः ॥  
  
ओङ्कारं पूर्वमुच्चार्य मन्त्री मन्त्रस्य सिद्धये ।  
प्रपठेत् कवचं नित्यं मन्त्रवर्णस्य सिद्धये ॥  
  
ॐ महिषमर्दिन्याः कयचस्य भगवान् महा ऋषिरनुष्टुपछन्दः   
आद्याशक्तिर्भगवती श्रीमहिषमर्दिनी देवता चतुर्वर्गसिद्धये विनियोगः ।  
  
क्लीं पातु मस्तके देवि कामिनी कामदायिनी ।  
मकारे पातु मां देवी मर्दिनी सुरनायिका ॥  
  
इकारे पातु मां देवी सावित्री कालनाशिनी ।  
निकारे पातु मां देवी हृदये वाहुपार्श्वयोः ॥  
  
नाभौ लिङ्गे गुदे कण्ठे कर्णयोः प्रौष्ठयोस्तथा ।  
शिखायां कवचे पादयुगे जङ्घायुगे तथा ॥  
  
सर्वाङ्गे पातु मां स्वाहा सर्वशक्तिसमन्विता ।  
कामाद्या पातु मां स्वाहा सर्वाङ्गे मर्दिनी शिवः ॥  
  
दशाक्षरी महाविद्या सर्वाङ्गे पातु मर्दिनी ।  
मर्दिनी पातु सततं मर्दिनी रक्षयेत् सदा ॥  
  
राजस्थाने तथा दुर्गे नौकायां वह्निमध्यतः ।  
मर्दिनी पातु सततं मर्दिनी रक्षयेत् सदा ॥  
  
दुर्गा पातु महादेवी आर्या पातु सदा मम ।  
प्रभा पातु महेशानि कनका सर्वदावतु ॥  
  
कृत्तिका पातु सततं सिद्धाः पान्तु सदा मम ।  
प्रभा पातु महामाया माया पातु सदा मम ॥  
  
ज्वरा पातु सदा सुक्ष्मा विशुद्धा पातु सर्वदा ।  
नन्दिनी पातु सततं सुप्रभा सर्वदावतु ॥  
  
विजया पातु सर्वत्र देव्याङ्गे नव शक्तयः ।  
शक्तयः पान्तु सततं मुद्राः पान्तु सदा मम ॥  
  
योगिनः पान्तु सततं खेचर्यः पान्तु सर्वदा ।  
डाकिन्यः पान्तु सततं सिद्धः पान्तु सदा मम ॥  
  
सर्वत्र सर्वदा पातु देवी महिषमर्दिनी ।  
इति ते कथितं दिव्यं कवचं सुदुर्लभम् ॥  
  
यत्र तत्र न वक्तव्यं गोपितव्यं प्रयत्नतः ।  
गोपितं सर्वशास्त्रेषु विश्वसारे प्रकाशितम् ॥  
  
सर्वत्र सुलभा विद्या कवचं दुर्लभं महत् ।  
शठाय भक्तिहीनाय निन्दकाय महेश्वरि ॥  
  
उनाङ्गे आतरिक्ताङ्गे क्रूरे मिथ्याभिभाषणे ।  
(प्। ७८) न स्तव्यं दर्शयेद् दिव्यं कवचं सर्वकामदम् ॥  
  
यत्र तत्र न वक्तव्यं शङ्करेण च भाषितम् ।  
दत्त्वा तेभ्यो महेशानि नश्यन्ति सिद्धयः क्रमात् ॥  
  
मन्त्राः पराङ्मुखा यान्ति शापं दत्त्वा सुदारुणम् ।  
अशुभञ्च भवेत् तस्य तस्माद् यत्नेन गोपयेत् ॥  
  
गोरोचना कुङ्कुमेन भुर्जपत्रे महेश्वरि ।  
लिखित्वा शुभयोगेन ब्रह्मेन्त्रे वै धृतो यथा ॥  
  
आयुष्मान् सिद्धियोगे वा वववालवकौलवे ।  
वणिजे श्रवणायाञ्च रेवत्यां वा पुनर्वसौ ॥  
  
ऊतरा एषयोगेषु तथा पूर्वत्रयेषु च ।  
अश्विन्यां वा च रोहिण्यां तृतीया नवमी तिथौ ॥  
  
अष्टम्यां वा चतुर्दश्यां षष्ठ्यां वा पञ्चमी तिथौ ।  
दुर्गां वा पौर्णमास्यां वा निशायां प्रान्तरे तथा ॥  
  
एकलिङ्गे श्मशाने च शून्यावासे तथालये ।  
गुरुणा वैष्णवैर्वापि स्वयम्भुकुसुमैस्तथा ॥  
  
शुक्रैर्वा रक्तकुसुमैश्चन्दनैरक्तसंयुतैः ।  
शवाङ्गारे चितावस्त्रे लिखित्वा यो घरेत् पुनः ॥  
  
तस्य सर्वास्तसिद्धिः स्यात् शङ्करेण च भाषितम् ।  
कुमारीं पूजयित्वा तु देवीसुक्तं निवेद्य च ॥  
  
पठित्वा भोजयेद् विप्रान् धनदारान् वेदपारगान् ।  
आखेटकमुपाख्यानं कुर्याच्चैव दिनत्रयम् ॥  
  
तदा भवेनमहारक्षां कवचं सर्वकामदम् ।  
नाधयो व्याधयस्तस्य दुःखशोकभयं क्वचित् ॥  
  
वादी मुको भवेद् दृष्ट्वा राजा च सेवकायते ।  
मासमेकं पठेद्घस्तु प्रत्यहं नियतं शुचिः ॥  
  
दिवा भवेद्धाविष्याशी रात्रौ शक्तिपरायणः ।  
षट्सहस्रप्रमाणेन प्रत्यहं प्रजपेत् सदा ॥  
  
षण्मासैर्वा त्रिभिर्मासैः खेचरो भवति ध्रुवम् ।  
अपुत्रो लभते पुत्रमधनीधनवान् भवेत् ॥  
  
अरोगी वलवांश्चैव राजानो दोसतामियात् ।  
रजस्वला भगे नित्यं जपेद्विद्यां विधानतः ॥  
  
एवं यह् कुरुते धीमान् स एव श्रीसदाशिवः ।  
  
इति श्रीविश्वसारतन्त्रे महिषमर्दिनी कवचं समाप्तम् ॥  
  
श्री ईश्वर उवाच ॥  
  
अथ वक्ष्ये महेशानि देव्या नाम सहस्रकम् ।  
यस्य विज्ञानमात्रेण भवेत् साक्षात् सदाशिवः ॥  
  
अस्याः ऽस्रीमहिषमर्दिन्याः सहस्रनामस्तोत्रस्य भगवान् श्रीसदाशिव   
ऋषिरनुष्टुपछन्दाअद्या शक्तिर्भगवतीमहिषमर्दिनी देवता स्वाहा शक्तिः   
कामबीजं चतुर्वर्गफलप्राप्तये विनियोगः ।  
  
ॐ कीर्तिः कान्तिः स्तुष्टिः पुष्टीधृतिः शान्तिः क्रिया दया ।  
वेधा सहर्षा धात्री च लज्जा लक्ष्मी सरस्वती ॥  
  
प्रीतिरतिके शवाख्या तथा नारायणीति च ।  
माधवश्चैव गोविन्दो विष्णुश्च मधुसुन्दः ॥  
  
त्रिविक्रमो वामनश्च श्रीधरः कमलासनः ।  
हृषीकेशः पद्मनाभो दामोदरस्ततः परम् ॥  
  
वासुदेवः सङ्कर्षणः प्रद्युम्नश्चानिरुद्धकः ।  
निवृत्तिः सम्प्रतिष्ठा च विद्या शान्तिश्च इन्दिरा ॥  
  
वापिका रेचिका चैव मोचिका च ततः परा ।  
सूक्ष्मा सूक्ष्मतरा चैव मृडाणी यामिनी तथा ॥  
  
व्यापिनी व्योमरूपा च श्रीकण्ठानस्तमूर्तिका ।  
अतिसूक्ष्मा अतिमूर्तिरमवा अमरेश्वरी ॥  
  
अर्वी शोभा विभृतिश्च तिथिशस्थानको हरः ।  
वाटशो भौतिकः सद्योजातश्चानुग्रहेश्वरः ॥  
  
अक्रूरश्च महासेन ऋद्धिः सृष्टिः समुन्नतिः ।  
स्मृतिर्मेधा तथा कान्तिर्लक्ष्मीर्द्युतिः स्थिरा तिथिः ॥  
  
गतिर्जरायुजा चैव पालिनी शान्तिरीश्वरी ।  
रतिश्च कामिका चैव वसुधा ह्रादिनी पुनः ॥  
  
प्रतिदीर्घा च तीक्ष्ना च रौद्री चैवा भया पुनः ।  
निद्रा तन्त्री क्षुधा क्रोधी क्रियोत्कारी तथा परा ॥  
  
मृत्युश्चैव तथा सीता श्वेता चैवारुणासिता ।  
अनन्ता च तथा क्रोधी चण्।एश पञ्चमन्त्रकः ॥  
  
शिवो रुद्रश्च कूर्मश्च नेत्रासुरवितानना ।  
अजेशः सर्वसोमेशः तथाऽन्गुलि * दारवौ ॥  
  
अर्धानारीश्वरः कामी उमाकान्तः सुरेश्वरी ।  
आष्।आढी कुन्तिका चैव गणश्चण्डः परापरा ॥  
  
हेरुण्डश्च महाकालः कालीशश्च ततः परम् ।  
भुजङ्गकः पिनाकीशः खड्गीशः कुश एव च ॥  
  
अक्षोभश्च अतमश्च श्रीमीनो नन्दिनस्तथा ।  
शिवसम्वर्तकः पूर्णा देवी च विरजा तथा ॥  
  
शाल्मली चैव लोलाक्षी वर्तुलाक्षी ततः परा ।  
दीर्घघोणा सुघोणा च तथा दीर्घमुखी पुनः ॥  
  
शुचिमुखी विद्यामुखी काली चैव सरस्वती ।  
सर्वसिद्धिस्तथा गौरी त्रैलोक्यवासिनी शिवा ॥  
  
त्रैलोक्यविद्या मन्त्राश्च मन्त्रशक्तिपरात्मिका ।  
आत्मशक्तिर्लता माता लम्बोदरी ततः परा ॥  
  
द्राविणी नगरी चैव खेचरी मञ्जरी तथा ।  
रूपिणी विरिणी चैव काकोर्यापि च पूतना ॥  
  
भद्रकाली योगिनी च शङ्खिनी वज्रिणी तथा ।  
कालरात्रिः कुजिनी च कपालापि च वज्रया ॥  
  
जया च विजया चैव सुमुखी ईश्वरी तथा ।  
रेवती माधवी चैव घायसी च विदारिणी ॥  
  
सहजा चैव लक्ष्मी च व्यापिनी च जया तथा ।  
दुर्गा प्रभा तथा सत्या वाणी चण्डा विलासिनी ॥  
  
विजया विजया विश्वा विनन्दा सुनन्दा स्मृतिः ।  
ऋद्धिः समृद्धिः शुद्धिश्च भक्तिर्बुद्धिर्मतिः क्षमा ॥  
  
वामा च क्लेदिनी क्लिन्ना वसुधा वसुदापरा ।  
परायणा च सूक्ष्मा च जया सन्ध्या प्रभा निशा ॥  
  
अमोघा विद्युता चैव सर्वशास्त्रमयी तथा ।  
चक्री गदी तथा शाङ्गी खड्गी शङ्घी हली पुनः ॥  
  
मुषली च तथा शुली पाशी च अङ्कुशी पुनः ।  
मुकुन्दो नन्दजो नन्दी नरो नरकजिद्धरिः ॥  
  
स्तुष्णः सदाः साश्चतश्च शौरि शुरो जनार्दनः ।  
भुधरो विश्वमुर्तिश्च वैकुण्ठः पुरुषः शिवः ॥  
  
वली वलानुजो वालौ वृषघ्नश्च वृषीवलः ।  
हंसो वराहो विमलो नृसिंहश्च ततः परः ॥  
  
सर्वशास्त्रमयी देवी सर्वमन्त्रमयी शिवा ।  
सर्ववर्णमयी स्तुत्या नित्यानन्दस्वरूपिणी ॥  
  
वर्णरूपा चिदानन्दा सर्वज्ञानमयी तथा ।  
महाविद्या महामन्त्रा महाभुतिर्मतिः क्रिया ॥  
  
स्थुला सूक्ष्मा महासूक्ष्मा अनुरूपा वृहत्तनुः ।  
ज्योतिर्ब्रह्ममयी देवी शब्दब्रह्ममयी शिवा ॥  
  
ब्राह्मी माहेश्वरी चैव कौमारि वैष्णवी तथा ।  
वाराह्यनन्ता रुद्राणी चामुण्डा सप्तमी तथा ॥  
  
महालक्ष्मी च अणिमा लघिमा च ततः परा ।  
वसित्वा चैव गायत्री तथा कामावसायिता ॥  
  
विमलोत्कर्षिणी ज्ञाना क्रिया सत्या महोदया ।  
प्रभवी सत्यानुग्रहा च नवमी सह पूजका ॥  
  
महाकुली कुलीनाख्या शुद्धनारी शिवप्रिया ।  
मेधा प्रज्ञा प्रभा सत्या विद्याधीर्धृतिबुद्धिदा ॥  
  
विश्वेश्वरी सती साध्वी दक्षकन्यादितिः स्मृतिः ।  
श्रुतिः स्मृतिर्महाविद्या गुह्यविद्या पुरातनी ॥  
  
व्यापिनी शालिनी ज्ञेया पावनी क्लेदिनी तथा ।  
धारिणी मालिनी चैव हंसिनी शस्त्रिणीश्वरी ॥  
  
शुभ्रा विलोला लोला च ललना च नितम्बिनी ।  
शूलपाशधरा हस्ता सुहस्ता च त्रिलोचना ॥  
  
विरला भरणा ज्ञेया सर्वज्ञानमयी दया ।  
कालात्मा वर्ग ज (?) नननीधरा वेधमयी वला ॥  
  
क्रियावती वर्णमयी माया चैव कलावती ।  
वेधमयी विमाना च भवाशक्तिस्वरूपिणी ॥  
  
प्रपञ्चरूपा प्रेमा च जगद्धात्री जय जतिः ।  
अम्बिका वाग्भवी दुर्गा धीस्वरूपा महामतिः ॥  
  
कराली विकराली च उष उषा सरस्वती ।  
श्रीदुर्गाशा तथा श्रद्धा मेधा कान्तिर्मतिः सुखी ॥  
  
आर्या खेटकरूपा च विद्या ह्रीः पुष्टया स्मृताः ।  
प्रज्ञासिनी च वाणी च कुहूः कपटरूपिणी ॥  
  
रुद्रवीर्या महावीर्या प्रभा नन्दा क्षुधा कृषा ।  
पोषणी उद्भिद सत्या सभा शुभकरी सहा ॥  
  
कालरात्रिर्महारात्रिर्भद्रकाली कपालिनी ।  
विकृतिः कुन्तिमूर्तिन्यः सेन्दुखण्डा शिखण्डिनी ॥  
  
निशुम्भशुम्भमथिनी महिषासुरघातिनी ।  
इन्द्राणी च तथा रुद्रा शङ्करार्द्ध शरीरिणी ॥  
  
नारी नारायणी चैव त्रिशून्यापि शालिनी ।  
अह्लादिनी अम्बिका च द्वात्रिंशन्मूर्तिरूपिणी ॥  
  
चक्रहस्ता पिशाची च राक्षसी योगिनी जरा ।  
वृद्धमाता वृद्धतल्ला चारुभुषणभूषणा ॥  
  
शिताङ्गी शुक्लवर्णा च रक्ताङ्गी रक्तभूषणा ।  
पिङ्गलाक्षी विशालाक्षी समृद्धिर्वृद्धिरेव च ॥  
  
श्रद्धा स्वाहा तथा भिक्षा मायासञ्ज्ञा वसुन्धरा ।  
त्रिलोकधात्री गायत्री सावित्री त्रिदशेश्वरी ॥  
  
स्वरूपा वहूरूपा च स्कन्धमाताऽच्युतप्रिया ।  
विमला च मला चैव अरुणी दारुणी तथा ॥  
  
प्रकृतिर्विकृतिः सुतिपुष्टिश्च स्थितिसंहृतिः ।  
सन्ध्या माता सती हंसी मार्गकारी जिनापरा ॥  
  
देवमाता भगवती देवकी कमलालया ।  
त्रिमुखी पञ्चमुख्याश्च सुरासुरविमर्दिनी ॥  
  
लम्बोष्ठी चार्द्धकेशी च वहूशीर्षा वृकोदरी ।  
राधारुच्चार्गयापत्य कुलिरेखा गणात्मिका ॥  
  
(प्। ७९ब्) गगणा गाणरेख च पवनवेगा स्वधा तथा ।  
भुवनपाला गणक्रीडा मदना मदनातुरा ॥  
  
अनङ्गानङ्गमदना मेखलानङ्गरूपिणी ।  
अनङ्गाकुसुमा विल्वरूपिणी चाभयङ्करी ॥  
  
भक्षोभ्या सत्यवादी च वहुरूपा शुचिः स्मृतिः ।  
वरदाख्या च वागीशा चापराणधरा शिवा ॥  
  
ज्वलज्जिह्वा महाजिह्वा सर्वजिह्वा महाप्रभा ।  
धारिणी मालिनी चैव दंस्ट्रिणी ऊर्द्धकेशिनी ॥  
  
रसज्ञा रसिका रम्या मुरा(?)री रसदा रतिः ।  
सिंहिका पूजका कृत्वा स्र्वकृत्वा विनाशिनी ॥  
  
वाग्वादिनी वदन्या च तरुणी करुणालया ।  
शुभ्रकान्तिः सुकान्तिश्च सर्वकान्तिसमन्विता ॥  
  
विभूरुन्नतिः कान्तिश्च सृष्टिः कीर्तिः समुन्नतिः ।  
व्युष्टिरूत्कृष्टि ऋद्धिश्च लक्ष्मीः सर्वसमृद्धिदा ॥  
  
श्रीः सर्वशुभदा चेता चिन्तनीया हरिप्रिया ।  
ब्रहाणी चैव रुद्राणी रुद्रावीर्यसदागतिः ॥  
  
भुवनेश्वरी महाविद्या सर्वविद्यादानुत्तमा ।  
जयाख्या विजया ज्ञेया अजिताख्या पराजिता ॥  
  
नित्या विलासिनी दोग्ध्री सुघोणा वनमालिनी ।  
गणाम्बा गगणाम्बा च शान्त्यतीताम्बिकामनुः ॥  
  
वाग्भवी शम्भुवनिता रमाबीजात्रयान्विता ।  
त्वरिता नवदुर्गा च हृल्लेखा गगणा सदा ॥  
  
रक्ता कराला लोला च घर्घरी घूर्णनाशिनी ।  
कृच्छया च घृणाचान्दाः सुगन्धा गन्धनाकुली ॥  
  
कुण्डली च कुरूपा च विद्युदग्निसमप्रभा ।  
षट्चक्रभेदनकरी परमामृतरञ्जिता ॥  
  
डाकिनी राकिनी चित्वा वाकिनी लाकिनी तथा ।  
काकिनी शाकिनी चैव हाकिनी चक्रदेवता ॥  
  
सहस्रदलपद्मान्तश्चन्द्रमण्डलवासिनी ।  
अमृता मानदा पूष तुष्टिः पुष्टीरतिर्धृतिः ॥  
  
शशिनी चन्द्रिका कान्तिर्ज्योत्स्ना श्री प्रीतिरङ्गदा ।  
पूर्णा पूर्णामृता कामदायिन्यः सूर्यमण्डला ॥  
  
तपनी तापिनी धुम्रा मरीचिर्ज्वालिनी रुचिः ।  
सुषुम्ना भोगदा विश्वा धारिणी बोधिनी क्षमा ॥  
  
सूर्यमण्डलसंस्थात्री सूर्यमण्डलसम्भवा ।  
वह्निमण्डलमध्यस्था वह्निमण्डलवासिनी ॥  
  
धूम्रार्चिरुष्मा ज्वलिनी ज्वालिनी विस्फुलिङ्गिनी ।  
सुश्रीः सुरुपा कपिला हव्यकव्यवहा तथा ॥  
  
हू।कारी खेचरी चण्डा छेदिनी क्षेपिणी कला ।  
क्षेमकारी विशालाक्षी विकटाक्षा मृगाक्षिका ॥  
  
कृदङ्गा मृगनेत्रा च दीर्घनेत्रा मनोभवा ।  
नानातन्त्रिमयी तन्त्रा नानाशस्त्रमयी शशी ॥  
  
त्रिकण्टकी वृषाङ्गी च सर्वशत्रुविनाशिनी ।  
सर्वाभरणसम्पन्ना सर्वालङ्कारधारिणी ॥  
  
कामिनी सुन्दरी कामा सकामाकामदायिनी ।   
शुचीमुखी कालमुखी एकाक्षा विकटानना ॥  
  
केकराक्षी विपन्ना च विशेषा विमला कला ।  
अनेकविधरूपा च वहूरूपा विरूपका ॥  
  
रतीऽस्वरी रतिप्रीतिर्विप्रीतिः प्रीतिमञ्जरी ।  
चर्मतिः सुमतिः कालः वितुष्टिस्तुस्टिरेव च ॥  
  
वीणा वेणुर्मृदङ्गा च श्रीसल्लोकेश्वरी मयी ।  
(प्। ८०) परमैश्वर्यरूपा च विरूपाकरणी तथा ॥  
  
सर्वानन्दस्वरूपा च सर्वाह्लादनकारिणी ।  
त्रिकूटा पञ्चकुटा च सर्वकूटस्वरीरिणी ॥  
  
षोडशी पञ्चमः पञ्चदशी सप्तदशी पुनः ।  
अष्टादशी शशधरी चन्द्री चन्द्रप्रिया तथा ॥  
  
नित्या निरञ्जना क्लिना क्लेदिनी मदनावती ।  
मदद्रव्या द्राविनी च नीलोत्पलदलप्रभा ॥  
  
हृल्लेखा क्लेदिनी क्लिन्ना सर्वक्षोभविनाशिनी ।  
रागी रागवती रेता मदना मदनावती ॥  
  
मेखला द्राविणी सत्या स्मरणा विस्मृता तथा ।  
लक्ष्मीर्हेमप्रभा तन्वी पद्माक्षी पद्मलोचना ॥  
  
दीर्घजङ्घा सुजङ्घा च महाजङ्घा महातनुः ।  
नीलमेघप्रभा श्यामा कृष्णवर्णा स्वरूपिणी ॥  
  
बीजरूपा जीवरूपा सर्वजीवेषु संस्थिता ।  
सर्वतत्त्वमयी देवी कुलमुद्भावभाविनी ॥  
  
सर्वपीठमयी देवी सर्वधात्वन्तरा कला ।  
अर्द्धपुण्ड्रा महामाया देवी पद्मावती शिवा ॥  
  
नवदुर्गा च दुर्गा च दुर्गासुरविनाशिनी ।  
स्वप्नावती विशालाक्षी चित्रलेखा च शाङ्करी ॥  
  
लोपामुद्रा माननीया मदनामदनार्तिना ।  
प्रभा माया जया दुर्गा विशुद्धा नन्दिनी तथा ॥  
  
सुप्रभा विजया विश्वा विनदा सुनदा त्वरा ।  
सुप्रतिष्ठा प्रतिष्ठा च रसलाभस्वरूपिणी ॥  
  
आर्या भूर्या च महिषी मर्दिनी महिषान्विता ।  
कलव्याख्या काननी च कृत्तिका कालनाशिनी ॥  
  
योगिनी योगमाता च योगयुक्ता युगावती ।  
आयातिर्नियतिः स्तुत्या स्तवनीया मनोरमा ॥  
  
शूलहस्ता च हस्ता च चर्मचापधरा तथा ।  
सौदामिनी सुद्यमा च सर्वरत्नमयी तथा ॥  
  
आर्या दुर्गा च भद्राख्या कालिका च कला तथा ।  
भद्रकाली कपाली च क्षेमाख्या क्षेमवन्धका ॥  
  
वेदगर्भा महागर्भा शुगर्भाङ्गी सुलोचना ।  
कालपावकवन्ध्या च कालपावकसन्निभा ॥  
  
विभीषणा भीषणा च सुभीमा अतिभीषणा ।  
अतिप्रीतिपराख्या च उत्तरा उत्तरप्रिया ॥  
  
नमोत्तरा दिवारात्रिरमृतेशी पुनर्वसुः ।  
योगेशी विश्वयोगेशी विश्वमाता धनप्रदा ॥  
  
महावला वलाख्या च वलदा वलदायिनी ।  
वालिका तरुणी वृद्धा कैशोरी युवती सदा ॥  
  
द्राविणी क्षिभिणी क्षोभा क्षमा क्षोभा क्षमा क्षया ।  
आकर्षिणी मोहिनी च सम्मोहिनी सदागतिः ॥  
  
सुभगा च भगाख्या च भगसर्पिण्यनन्तरा ।  
भगमाली भगाङ्गी च भगमालाविभूषणा ॥  
  
लिङ्गिनी लिङ्गमाला च अनङ्गानङ्गपूजिता ।  
भगमान्या भगाङ्गी च भगप्रीता भगात्मिका ॥  
  
उदाद्तानुसहस्राक्षा उद्यदादि * (?)सङ्कुला ।  
इच्छाशक्तिर्ज्ञानशक्तिः क्रियाशाक्तः क्रियादया ॥  
  
विविधा विविधा वेधा वेधा मन्त्रमयी विधुः ।  
इच्छाज्ञाना क्रियाशक्तिः कामिनी कामदा कुहूः ॥  
  
रतीरतिप्रिया नन्दा नवमी च मनोन्मनी ।  
उन्मादा मदनप्रेम्ना मदामदविलालिता ॥  
  
मत्स्या सत्यप्रिरामांसा महामांससदाशिता ।  
(प्। ८०ब्) मद्यशीला महाप्रेम्ना मांसाशी मांसभक्षणा ॥  
  
सदाशिवप्रिया इच्छा सर्व * (?) तुषु संस्थिता ।  
कुमाराङ्गी कुमारी च सुकुमारी विलम्बिनी ॥  
  
महोत्सूक्ष्मा करालास्या षडङ्गयुवती सती ।  
आकर्षिणी द्राविणी च खेचरी मञ्जरी शुभा ॥  
  
मातङ्गी मुनिपूज्या च मतङ्गभवने स्थिता ।  
द्राविणी शोषणी पुष्टा आकर्षिणी विधायिनी ॥  
  
रौद्री प्रशान्तिः शुद्धाख्या क्रियाकान्ता शुभोदया ।  
मोहिनी प्रमथा चण्डा भाविनी भवमोचनी ॥  
  
विद्युल्लता वलाकाख्या सुन्दरानन्दशोभना ।  
मन्दबुद्धिर्महाबुद्धिश्चिच्छक्तिः शान्तिरूपिणी ॥  
  
श्यामा गायत्री श्यामाङ्गी श्यामा चैव विरोधिका ।  
वर्णिनी वदना वन्ध्या सर्ववादापरायणा ॥  
  
तीब्राख्या ज्वलिनी नन्दा भोगदा कामदायिनी ।  
उग्रा उग्रप्रभा तेजोवती सत्याननाकृतिः ॥  
  
बालिका बालरूपा च सर्वसत्वविभूषणा ।  
चन्द्रिणी चन्द्रकान्तिश्च धनदा धनदायिनी ॥  
  
रञ्जना मञ्जना विन्दी सर्वशान्तिः शुभप्रदा ।  
सुभिक्षकरणी क्षेम्या सुक्षेम्या क्षेमवलाभा ॥  
  
स्वयम्भुकुसुमा प्रीत स्वयम्भुपुष्पपूजका ।  
स्वयम्भुपुष्पयद्धासा सयम्भुकुसुमाकुल ॥  
  
सुषुम्न च योगवती गान्धारी नरवल्लभा ।  
लिङ्गमाला लिङ्गगीतिर्भगमालाविभूषणा ॥  
  
भगलिङ्गा मृता देवी भगलिङ्गा शुभात्मिका ।  
भगलिङ्गामृता प्रीता सुलिङ्गा भगरूपिणी ॥  
  
भगिनी भगमाला च भगस्था भगदा शुभा ।  
शुक्रालया शुक्ररूपा महाशुक्रातिशुक्रिणी ॥  
  
अतिशुक्रा शुक्रसेव्या शिवदेहा समुद्भवा ।  
महाव्याहृतिरूपा च स्वधा स्वाहा सुधा धृतिः ॥  
  
हव्यकव्यवरा प्रीतिर्यजुःकर्त्री यजुःप्रिया ।  
ऋक्सामाथर्वनिलया सर्ववेदेषु पूजिता ॥  
  
वेदवन्ध्या वेदमाता वेदाङ्गी वेदपूजका ।  
वेदविद्याभिवादा च निष्कलङ्का शुभङ्करी ॥  
  
क्षेमदा कुङ्कुमाङ्गी च सुरक्तादशनच्छदा ।  
रक्तमाल्या च रक्ताङ्गी रक्तचन्दनरूपधृक् ॥  
  
मुक्तारञ्जितनासा च सुदती युगदन्तुरा ।  
सुरतिश्च सुगम्भीरा सर्वभावसमन्विता ॥  
  
मुण्डमालाधरा देवी प्रत्यालीढपदे स्थिता ।  
विऽस्वमान्या जगन्मान्या जयित्री जयिनी जयी ॥  
  
सुन्दरी भैरवी विश्वा भैरवी पुरभैरवी ।  
कामिनी पुरुरूपा च लाकिनी पुत्ररूपिणी ॥  
  
राकिणी पुत्ररूपा च शाकिनी पुत्ररूपिणी ।  
अजा च ऋअतजा गोजा अद्रिजा पर्वतात्मजा ॥  
  
वासणी वन्ध्यरूपा च गुह्यकाली महाप्रभा ।  
सुप्रभा विरजा सत्या सदा सत्यवती सदा ॥  
  
गान्धारी नरकाख्या च नरकान्ता नराकृतिः ।  
रुक्मिणी सत्यभामा च राधिका कुमुदा कृषा ॥  
  
कुमुदाऽन्गी कौमदी च पद्मनेत्रा प्रियम्बदा ।  
पूजका पूजकप्रीता टिविट्न्वा सुटीविका ॥  
  
खड्गिनी कुशली कान्ता एकदन्ता गनाजना ।  
कपट कुपटा कृष्णा सर्वपर्वतवासिनी ॥  
  
विन्धस्थावामना विन्ध्या विन्धपर्वतसंश्रया ।  
उर्वशी कालिका कैका विश्वरूपा वसुन्धरा ॥  
  
(प्। ८१) विभीषनेतिभीषणा चण्डी विलासिनी ।  
वेत्रवती विषण्णा च विमला मानदायिनी ॥  
  
जगन्मान्या जगद्धाता जगती जगतः क्षमा ।  
अजेया विह्वला विश्वारूपिणी विश्वमानिता ॥  
  
अचेतना चितान्तस्था सुचेता मदनावती ।  
हंसमुखी सुनेत्रा च त्रिनेत्रा च विलोचना ॥  
  
कुरुकुल्वा सुकुल्वा च असिता अमिता सिता ।  
मुद्रा मुद्रासती हंसी सिंहस्था शशिशेखरा ॥  
  
अशोकवासिनी रेवा सुखस्या सुरनायका ।  
शाम्भवी शाङ्करी माया कालक्षयकरी करा ॥  
  
अनिमा भाविनीन्द्रा च जिनमाता जिनेश्वरी ।  
अजिना कुत्तिवसना व्यालयज्ञोपवितिनी ॥  
  
चर्विका चाटुकारी च सुकुटुम्बा वरानना ।  
वज्रेश्वरी च जननी सर्वबीजक्षयङ्करी ॥  
  
सर्वदुःखविनाशी च निर्द्वन्द्वा द्वन्द्ववर्जिता ।  
दुराशया दुराराध्या दुर्ध्येया दुरतिक्र्मा ॥  
  
दुर्विनीता विनेत्रा च चण्डमुण्डक्षयङ्करी ।  
महिषासुरहन्त्री च मधुकैटभघातिनी ॥  
  
राजराजेश्वरी बीजा सर्वदुष्टक्षयङ्करी ।  
यक्षिणी योगिनी योगध्येया यज्ञा यदागतिः ॥  
  
कूलीना शम्भुपत्नी च शाम्भवी शम्भुवल्लभा ।  
त्रिकोणनिलया नित्या भेरुण्डा कुलसुन्दरी ॥  
  
सर्वसम्भोगनिलया सर्वसम्भोगपूर्वका ।  
पूजनीया महार्हा च महती सत्यभाषिणी ॥  
  
श्मशानवासिनी पुण्या पुण्यदा पुण्यदायिनी ।  
दानवी रीरिणी नेया त्रियागा महती मही ॥  
  
सिंहासनेश्वरी गोत्रा तोतला तुलसीतुला ।  
हालाहलप्रिया हेली लिङ्गस्था स्थानुपूजका ॥  
  
कुण्डस्था कुण्डगोलस्था कुण्डगोलनिवासिनी ।  
कुण्डपुष्पभवप्रीता सुप्रीता प्रीतिदायिनी ॥  
  
चतुरा चतुरप्रेम्ना चतुरस्था च चातुरी ।  
कुमारी पूजकवती कुमारी ब्रह्मचारिणी ॥  
  
कुमारस्था कुमारी च तद्भगस्था भगात्मिका ।  
कौशल्या च कुलीना च सुभगा सुर्भगा तथा ॥  
  
सुमित्रा लक्ष्मणा देवी दमयन्ती दमात्मिका ।  
मदयन्ती द्रौपदी च तथा सुस्था कुशात्मिका ॥  
  
पञ्चचुडा मेनका च मैनाकभगिनी तडित् ।  
पञ्चा नैव त्रिनेत्रा च पञ्चवक्त्रप्रिया स्मृतिः ॥  
  
नागेन्द्रदण्डनिर्माणवलयाञ्चितवाहना ।  
रत्नद्वीपस्थिता नित्या सिंहासनवासिनी ॥  
  
गजचर्मपरिधाना कलमञ्जीररञ्जिता ।  
पट्टवस्त्रपरीधाना गुञ्जाहारलसत्करा ॥  
  
व्याघ्रचर्म परीधाना व्यालयज्ञोपवीतिनी ।  
स्वयम्भुपुष्पतिलका विन्ध्यकैलासवासिनी ॥  
  
विनीता वलिमाता च कुन्ती केका कृपावती ।  
कुमुद्वती कृष्णदेहा शम्बरी उपवीतिनी ॥  
  
विनीता खड्रूपा च पिङ्गलाक्षी प्रियव्रती ।  
ब्रजाङ्गी व्रजदेहा च वज्रहस्ता विवस्त्रका ॥  
  
दिगम्बरी रणस्था च कुमुदा कुमुदप्रिया ।  
साधका साधकप्राणा नरकान्तककारिणी ॥  
  
विद्या विद्या महाविद्या महामन्त्रा महामहा ।  
ओङ्कारी साधका शक्ता साधकाशक्तमानसा ॥  
  
वामाचारवती वामा विमला विनकार्मुका ।  
(प्। ८१) पुष्पवाणधरा साध्वी इक्षुकार्मुकधारिणी ॥  
  
मनोभवामनस्था च मनस्तुत्वा महामनुः ।  
मनुकन्या देवहुतिः स्वर्णदी शुभपूजका ॥  
  
इदं सहस्रनामेति मर्द्धिन्याः शिवभाषितम् ।  
यः पठेत् प्रात्ररुत्थाय शुचिर्भुत्वा दिवानिशम् ॥  
  
निशायामर्द्धरात्रौ च सन्ध्यायाञ्च विशेषतः ।  
कृत्वा मन्त्रकरन्यासौ विधिनानेन देशिकः ॥  
  
आचम्य विधिना भूत्वा कायबीजादिकं मनुम् ।  
अनुलोमविलोमेन मन्त्रवर्णान् न्यसेत् सदा ॥  
  
सप्तवारं न्यसेन्मन्त्रं पश्चिमाभिमुखीभवन् ।  
पठेत् सहस्रनामाख्यं स्तोत्रं मोक्षस्य साधनम् ॥  
  
श्मशाने प्रान्तरे वापि शून्ये वासे तथालये ।  
पठित्वा कवचं तत्र जपेन्मन्त्रसहस्रषट् ॥  
  
कुक्कुटं मूषिकं मेषं महिषं नरमेव च ।  
रक्तेन स वलिं दत्वा जपेन्मन्त्रमनन्यधीः ॥  
  
गृह्न गृह्न पदद्वन्द्वं खादयद्वितयं तथा ।  
मम शत्रुन् समाभाष्य नाशयद्वितयं पुनः ॥  
  
सिद्धिं देहि पदद्वन्द्वं द्विठान्तं प्रादेत् ततः ।  
तदा मन्त्रं जपेद्धीमान् यावद्भीतिर्न जायते ॥  
  
अनिमादिर्महासिद्धिर्भवेत् तस्य वसेत् तदा ।  
दग्धमीनं दग्धमांसं रक्तसाकं दिवानिशम् ॥  
  
श्मशाने प्रान्तरे दत्वा विधिना प्रजपेन्मनुम् ।  
षण्मासेन भवेद्वाग्मी महेशश्चैव चापरः ॥  
  
स्वयम्भु कुसुमैः शुक्रैः पूजयेन्मर्द्धिनीं सदा ।  
आखेटकमुपाख्यानं सदा कुर्याद् दिनत्रयम् ॥  
  
पुरश्चरणकाले तु पुरा कुर्याद् दिनत्रयम् ।  
तदा तुष्टा भवेद् देवी मर्दिनी सुरपूजिता ॥  
  
सशक्त्या सर्वकाले तु जपेन्मन्त्रं दिवानिशम् ।  
नित्यकर्मसदा कुर्यान्मनुमुखे चर्महान्नितैः ॥  
  
स एव वैष्णवो धन्यः स शाक्तश्चैव एव च ।  
निशायां प्रजपेन्मन्त्रं निशायां वलिमारभेत् ॥  
  
तेषां समानं त्रैलोक्ये नास्ति देवि कथञ्चन ।  
रजस्वलाभ्यां * स्पृष्ट्वा जपेन्मन्त्रं दिवानिशम् ॥  
  
श्मशाने प्रान्तरे शून्यालये मन्त्रं दिवानिशम् ।  
प्रजपेत् पर्या भक्त्या यावत् सिद्धिर्भवेन्मनुः ॥  
  
अपुत्रो लभते पुत्रमधनी धनवान् भवेत् ।  
अरोगी वलवांश्चैव जायते नात्र संशयः ॥  
  
मासमेकं पठेत् स्तोत्रं भ्रष्टराज्यमवाप्नुयात् ।  
मासद्वयं पठेद् यस्तु स भवेद् भुपुरन्द्वरः ॥  
  
सप्तमं पठते धीमान् स भवेत् पुत्रवान् सुखी ।  
गोरोचना कुङ्कुमेन रक्तचन्दनसंयुतैः ॥  
  
धूपदीपरिमहादेवीं पूजयेत् पर्वतात्मजाम् ।  
रक्तचन्दनदूर्वाभिः कुङ्कुमेन विधानतः ॥  
  
दद्यादर्घ्यं महादेव्यै त्रिसन्ध्यं प्रत्यहं सदा ।  
परदारपरो भुत्वा जपेन्मन्त्रमनन्यधीः ॥  
  
षण्मासेन लभेत् सिद्धिं यद् यन् मनसि वर्तते ।  
सर्वशन्न्तिकरं सर्वं सर्वसिद्धिसमन्वितम् ॥  
  
सर्वपापप्रशमनं सर्वदुःखविनाशनम् ।  
सर्वमृत्युप्रशमनं शङ्करेण च भाषितम् ॥  
  
ब्रह्महत्या सुरापानं स्तेयं गुर्वङ्गनागमः ।  
सर्वं भवसि देवेशि स्तवस्यास्य प्रसादतः ॥  
  
स कुलीनः स विद्वान् स बुद्धिः सर्वपूजकः ।  
(प्। ८२) स एव विजयी नित्यं यस्य देवी भवेत् प्रिया ॥  
  
देव्यानन्दे सदा नन्दः सदानन्दो भवेन्नरः ।  
मासि मासि महादेवीं पूजयेद् विधिनामुना ॥  
  
नवम्यां मङ्गलदिने चतुर्दश्यां शनैश्चरे ।  
पशुपक्षादिना देवीं यजेद् भक्तिपरायणः ॥  
  
देवीसुक्तं पठेत् तत्र पूर्ववद् देशिकोत्तमः ।  
कुमारीं पूजयेत् तत्र यावच्च दशमावधिः ॥  
  
वस्तालङ्कारगन्धाद्यैः सिन्दूरचन्दनादिभिः ।  
तदा भवति सन्तुष्टा मर्दिनी महिषान्विता ॥  
  
होमं कुर्याद्विधानेन पूर्वोक्तेन दिवानिशम् ।  
स्वशक्त्या प्रजपेन्मन्त्रं तत्र यावद् दिवानिशम् ॥  
  
कुम्भैः कुम्भैः सुरां दद्यात् वैजयन्तीं विशेषतः ।  
होमतो वशयेत् सर्वराजानपि होमयेत् ॥  
  
आकर्षयेद् देवकन्यां वशयत्यपि केशवम् ।  
ब्रह्मा विष्णुश्च रुद्रश्च देवाः सुरसत्तमाः ॥  
  
तं दृष्ट्वा साधकं देवि प्रशंसन्ति मदान्विताः ।  
कालीवदाचरेद् विद्यां कालीवत् फलमाप्नुयात् ॥  
  
न वैष्णवैर्यजेद् देवीं न तुलस्या प्रपूजयेत् ।  
न शङ्खे अर्घ्यपात्रं स्यात् कथितं पद्मयोनिना ॥  
  
विश्वामित्रस्य पात्रेण मृत्पात्रेण शिवां यजेत् ।  
  
नित्यं पांशुकमांस दासहितैः शौण्डैः कृतैस्तं गुणैः पूष्पैः   
पुष्पविकारजैर्नरशिरोमेषैर्महाशूकरैः ॥  
  
गुञ्जैः शक्तिपराक्रमैर्भगवती मेध्यैरमेध्यैश्च यत्   
चोष्यैश्चर्व्यफलैः सदा भगवतीं तुष्टैश्च सिक्यैः पुनः ॥  
  
तैस्तैर्द्रव्यमुदाहृतं निशि निशि पूजासु पूजापराः तेषां दुःख भयं   
सदा भुवि तले नैवास्ति किञ्चित् प्रिये ।  
  
रजःस्वलाभ्यां स्पृष्ट्वा च दृष्ट्वा च परमेश्वरीम् ।  
षण्मासं जपेन्नित्यं कुवेर इव चापरः ॥  
  
पाषण्डश्च कवित्वेन वृहस्पतिरिवापरः ।  
सर्वविद्यावतां श्रेष्ठः सौन्दर्ये मदनोपमः ॥  
  
वायुतुल्यवलो लोके दुर्जयः शत्रुर्मदकः ।  
सर्वशङ्कटमुत्तिर्णः सर्ववल्लभतामियात् ॥  
  
राजसूयराजपेयमश्वमेधफलञ्च यत् ।  
तत्सर्वं लभते देवि मर्दिन्यायाः प्रसादतः ॥  
  
लग्नां परस्त्रियं दृष्ट्वा स्पृष्ट्वा च परपुरुषीम् ।  
कुमार्यः सुतिकामध्ये यो जपेत् प्रत्यहं मनुः ॥  
  
मनुं निर्माय विधिना चन्दनैरक्तचन्दनैः ।  
विधिवत् पूजयेत् तत्र देवीं महिषमर्दिनीम् ॥  
  
जवापुष्पैर्वज्रपुष्पैर्द्रोणपुष्पैर्विशेषतः ।  
मत्स्यमांसबलिं दत्त्वा नकुलं गवयं रुरुम् ॥  
  
शल्यं गोधाञ्च कूर्मञ्च महिषं न मेव च ।  
षट्सहस्रं जपेन्मन्त्रं निशायां वा दिवामुखे ॥  
  
तस्य तुष्टा भगवती भवेद् दुर्गा सदा प्रिये ।  
प्रत्यहं बलिदानेन यो जपेद् तव सुन्दरीम् ॥  
  
स भवेत् पार्वती पुत्रः सर्वसत्त्वेषु पूजकः ॥  
  
  
इति श्रीविश्वसारतन्त्रे महिषमर्दिनीसहस्रनामाष्टमः पटलः ॥  
  
(प्। ८२ब्) अथ वक्ष्ये परां विद्यां भवानीं भवमोचनीम् ।  
यस्य विज्ञानमात्रेण भवेत् साक्षात् सदाशिवः ॥  
  
अपुत्रो लभते पुत्रं दरिद्रो लभते धनम् ।  
राजत्वं लभते देव्याः पादयुग्मप्रसादतः ॥  
  
ब्राह्मणो वेदमाप्नोति क्षत्रियो विजयी भवेत् ।  
वैश्यो भवेद्धनाध्यक्षः सर्वसिद्धिमवाप्नुयात् ॥  
  
मन्त्रोद्धारमहं वक्ष्ये शृणुष्व कमलानने ।  
यस्य विज्ञानमात्रेण भवेद्वागीश्वरः परः ॥  
  
कैलाशशिखरे रम्ये देवदेवं महेश्वरम् ॥  
  
ध्यानोपनतमासीनं प्रसन्नमुखपङ्कजम् ।  
सुरासुरशिरोरत्नरञ्जिताङ्घ्रि युगं प्रभुम् ॥  
  
प्रणम्य नन्दिको देवं कृताञ्जलिरभाषत ॥  
  
श्रीनन्द्युवाच ।  
  
देवदेव जगन्नाथ संशयोऽस्ति महन्मम ।  
रहस्यं किञ्चिदिच्छामि प्रभुत्वं भक्तवत्सल ॥  
  
देवतायास्त्वया कस्याः स्तोत्रमेतद् दिवानिशम् ।  
पठ्यते किं परं नाथ तत्त्वः किमपरः परः ॥  
  
इति पृष्टस्तदा शम्भुर्नन्दिकेन जगद् गुरुः ।  
प्रोवाच भगवानीशो विकशत् पत्रपङ्कजम् ॥  
  
श्री ईश्वर उवाच ।  
  
साधु साधु गणश्रेष्ठ पृष्टवानसि माञ्च यत् ।  
स्कन्धस्यापि च यद्गोप्यं रहस्यं कथयामि ते ॥  
  
पुर कल्पक्षये लोकान् सृसृक्षुर्गूढचेतना ।  
गुणत्रयमयी शक्तिर्मूलप्रकृतिसञ्ज्ञिता ॥  
  
समुत्पन्नं तद्वेत्तैर्महदादिभिः ।  
चेतनेति ततः शक्तिं मां काप्यालिङ्गा तिष्ठति ॥  
  
हेतुसङ्कल्पजातस्य ततो धीष्टासिनी शुभा ।  
इच्छेति परमा शक्तिरुन्मीलति ततः परम् ॥  
  
ततो वागिति विख्याता शक्ति शब्दमयी पुनः ।  
प्रादुरासीज्जगन्माता वेदमाता सरस्वती ॥  
  
श्रीर्ब्राह्मी वैष्णवी रौद्री कौमारी पार्वती शिवा ।  
सिद्धिदा बुद्धिदा शान्ता सर्वमङ्गलदायिनी ॥  
  
तस्या अनुग्रहा देवतामेव स्तुतवानहम् ।  
सहस्रैर्नामभिर्देवि त्रैलोक्यप्राणिपूजिता ॥  
  
स्तवेनानेन सम्तुष्टा मामेव प्रविवेश सा ।  
तदारभ्य मया प्राप्तमैश्वर्यपदमुत्तमम् ॥  
  
तप्रसादान्मया सृष्टिं जगदेतच्चराचरम् ।  
ससुरासुरगन्धर्वं यक्षराक्षसपन्नगम् ॥  
  
समानुयं ससमुद्रं सशैलवनकाननम् ।  
सराशिग्रहनक्षत्रं पञ्चभूतगणान्वितम् ॥  
  
नन्दिनामसहस्रेण स्तवेनानेन सर्वदा ।  
परापरां स्तौमि शक्तिं ममानुग्रहकारिणीम् ॥  
  
इत्युक्त्वा परमं देवं चराचरगुरुं प्रभुम् ।  
प्रणम्य शिरसा नन्दी प्रोवाच परमेश्वरम् ॥  
  
भगवन् देवदेवेश लोकनाथ जगद्गुरो ।  
भक्तोऽस्मि तवदासोऽस्मि प्रसादः क्रियतां मयि ॥  
  
देव्यास्तवमिदं पुण्यं दुर्लभञ्च सुरैरपि ।  
श्रोतुमिच्छाम्यहं देवप्रभावमस्यापि यत् ॥  
  
श्री ईश्वर उवाच ।  
  
शृणु नन्दि महाभाग स्तवराजमिदं शुभम् ।  
सहस्रमामभिर्दिव्यः सिद्धिदं सुखमोक्षदम् ॥  
  
(प्। ८३) शुचिभिः प्रातरुत्थाय पठितव्यं समाहितैः ।  
त्रिकालं श्रद्धया युक्तो नातः परतरं स्तवम् ॥  
  
अस्य श्रीभवानीसहस्रनामस्तोत्रस्य भगवान् महादेव ऋषिरनुष्टुपछन्दः   
आद्या शक्तिस्त्रिबीजा त्रिविधा देवता मम   
सुकवित्वसुपाण्डित्वसर्वसिद्धिसिद्धये विनियोगः ॥  
  
ॐ वाग्भवं शम्भुवनिता रमाबीजत्रयान्विता ।  
एषा विद्या भवान्याश्च कथिता पद्मयोनिना ॥  
  
शिवबीजं चन्द्रसंस्थं वह्निवाग्भवबिन्दुमान् ।  
गगणं चन्द्रसंयुक्तं कामबीजञ्च वह्निमान् ॥  
  
आकाशभृण्डसंयुक्तं (कामबीजञ्च वह्निमान्) मनं वह्निससर्गवान् ।  
इन्दुखण्डं बिन्दुयुतं दक्षिणामूर्तिसंयुतम् ॥  
  
मादनस्तदधः शक्तिस्तदन्तबिन्दुमालिनी ।  
इन्दुमाकाशबीजस्थामधस्ताज्जननाक्षरम् ॥  
  
मायाविन्धेश्वरीयुक्ता सर्वोपरिनियोजिता ।  
अयं स वाग्भवो बीजो वागीशत्वप्रदायकः ॥  
  
शिवबीजं त्रिधा कृत्वा सृष्टिस्थितिलयक्रमैः ।  
द्वयमाद्येन रहितमाद्याधो मदनास्वरम् ॥  
  
पुनस्थितिः शिवाधस्था दिन्द्रबीजं नियोजयेत् ।  
तथालयं शिवाधोऽपि ज्वलनेन महेश्वरि ॥  
  
चतुर्थस्वरसंयुक्तं बिन्दुनादविभूषितम् ।  
एवमेतन्महाबीजं कामराजं महोदयम् ॥  
  
मायाबीजं महेशानि मादनं शत्रुसंयुतम् ।  
चन्द्रबीजं केवलन्तु विनियोज्य वरानने ॥  
  
कृत्वा सृष्टिक्रमं देवि प्राशुद्धरक्रमेण तु ।  
संहारक्रमयोगेन शक्तिबीजं समुद्धरेत् ॥  
  
एषा भवानी विद्याख्या शङ्करेण च भाषिता ।  
पूजयित्वा जपित्वा च पठेत् स्तोत्रमिदं शुभम् ॥  
  
महादेवी जगन्माता महालक्ष्मीः शिवप्रिया ।  
विष्णुमाया शिवा शान्ता सिद्धासिद्धा सरस्वती ॥  
  
क्षमा शान्तिः प्रभा ज्योत्स्ना पार्वती शङ्करप्रिया ।  
त्रिपुरा नन्दिनी नन्दा सुनन्दा सुरवन्दिता ॥  
  
यज्ञविद्या महामाया देवमाता सुराधृतिः ।  
प्रीतिः पृथा प्रसिद्धा च मृडानी विन्ध्यवासिनी ॥  
  
सिद्धविद्या महाविद्या पृथ्वी नारदसेविता ।  
पुरह्नुतप्रिया कान्तिः कामिनी पद्मलोचना ॥  
  
प्रह्लादिनी महाविद्या दुर्गा दुर्गतिनाशिनी ।  
सिद्धविद्या महाविद्या ज्योतिः कुमदहासिनी ॥  
  
दुर्गमा दुर्लभा विद्य सद्गतिः पुरवासिनी ।  
अपर्णा शाम्भवी माया मादरा मृदुभाषिणी ॥  
  
अपर्णा शाम्भवी माया मादरा मृदुभाषिणी ।  
नारायणी महानिद्रा योगनिद्रा प्रभाविनी ॥  
  
प्रज्ञा परमिता प्रह्वा तारा मधुमती सती ।  
मधुकीरार्णवयुता रमिका सिंहवासिनी ॥  
  
राज्यलक्ष्मीर्वषट्कारा सुधाहारा सुधात्मिका ।  
राजनीतिस्त्रयी वार्ता दण्डनीतिः क्रियावती ॥  
  
समुद्भुतिस्तारिणी सिद्धा सद्यातिः सत्परायणा ।  
सिन्धुर्मन्दाकिनी गङ्गा यमुना च सरस्वती ॥  
  
गोदावरी विपाशा च कावेरी च शतद्रुमा ।  
सरयुश्चन्द्रभागा च कौशिकी गण्डकी शिवा ॥  
  
नर्मदा कर्मनाशा च चर्मावती च वेदिका ।  
वेत्रवती वितस्था च वरदा नरवाहना ॥  
  
सती पतिव्रता साध्वी सुचक्षुर्दण्डवासिनी ।  
एकचक्षुः सहस्राक्षी सुश्रोणी भगमालिनी ॥  
  
सेनाग्रणी पताका च सुव्यूहा स्वर्गकाङ्क्षिणी ।  
पताकिनी दया रम्भा विपञ्ची पञ्चमप्रिया ॥  
  
परापरकला कान्ता त्रिशक्तिर्ब्रह्मदायिनी ।  
ऐन्द्री माहेश्वरी ब्राह्मी ब्रह्माणी ब्रह्मवादिनी ॥  
  
इच्छा भगवती धेनुः काकधेनुः कृपावती ।  
वज्रधारा वज्रहस्ता चण्डी चण्डपराक्रमा ॥  
  
गौरी सुवर्णवर्णा च स्थितिसंहारकारिणी ।  
एकानेका महेशा च शतवहूर्महान्तजा ॥  
  
भुजार्द्धभूवणा भूषा षट्चक्रक्रमवासिनी ।  
षट्चक्रभेदिनी श्यामा कृष्णा पीता च कुर्वरा ॥  
  
क्षुधा कृष्णा ज्वरा वृद्धा तरुणी वरुणालया ।  
कला काष्ठा मुहुर्ता च निमेषा कालरूपिणी ॥  
  
क्षेमा क्षमावती क्षान्ता अदिती च दितिर्मतिः ।  
स्वरूपा वै सुनासा च चक्षुस्पर्शवती क्रिया ॥  
  
गन्धप्रिया सुगन्धा च सुस्पर्शा सुमनोगतिः ।  
मृगनाभिर्मृगाक्षी च कर्पूरामोदवासिनी ॥  
  
पद्मयोनिः सुकेशी च अलिङ्गा भगरूपिणी ।  
योनिमुद्रा महमुद्रा खेचरी खगगामिनी ॥  
  
मधुश्रीर्माधवी वल्ली मधुमत्ता मदोद्गता ।  
मातङ्गी सुपहस्ता च पुष्पवाणेषु चापिणी ॥  
  
रक्तास्वरधरा क्षीरा रक्तपुष्पावतंसिनी ।  
शुक्लास्वरधरा धीरा महाश्वेता वसुप्रिया ॥  
  
सुवेशा शक्तिहस्ता च मुक्ताहारविभूषणा ।  
कर्पूरामोदिनी श्यामा पद्मिनी पद्ममन्दिरा ॥  
  
खड्गिनी चक्रहस्ता च भुषण्डी परिघायुधा ।  
चापिनी पाशहस्ता च त्रिशुलवरधारिणी ॥  
  
सुवामशक्तिहस्ता च मयुरवरवाहना ।  
वरायुधधरा वीरा वीरपानमदोत्कटा ॥  
  
वसुदा वसुधा वाचा जया शाकम्भरी शिवा ।  
विजया च जयन्ती च सुस्तनी शत्रुनाशिनी ॥  
  
अन्तर्वत्नी वेदशक्तिर्वरदा वरधारिणी ।  
शीतला च सुशीला च वालग्रहनिवासिनी ॥  
  
कुमारी च सुपर्वद्या कामाख्या कामवन्दिता ।  
जालन्धरी धरानन्ता कामरूपनिवासिनी ॥  
  
कामबीजवती सत्या सत्यधर्मपरायणा ।  
स्थानुवद् देवता सुक्ष्मा सुक्ष्मा बुद्धिप्रबोधिनी ॥  
  
षट्कोणा च त्रिकोणा च त्रिनेत्रा वृषध्वजा ।  
वृषप्रिया वृषारुढा महिषासुरघातिनी ॥  
  
शुम्भदर्पहरा कृप्ता दीप्तपावकसन्निभा ।  
कपालभुषणा काली कपालमालाधारिणी ॥  
  
कपालकुण्डला दीर्घा शिवदुती घनध्वनिः ।  
सिद्धिदा बुद्धिदा नित्या सत्यमार्गप्रबोधिनी ॥  
  
कम्बुग्रिवा वसुमती हत्रच्छाया कृतालया ।  
कुण्डलिनी जगद्गर्भा भुजङ्गाकारशायिनी ॥  
  
प्रोल्वसत्सप्तपद्मा च नाभिनालमृणालिनी ।  
मुलाधारा निराधारा वह्निकुण्डकृतालया ॥  
  
वायुकुण्डमुखी शीला निराधारा निराश्रया ।  
देहपुष्टिर्मनःपुष्टिरात्मपुष्टीरणोद्गता ॥  
  
औषधिवैद्यमाता च द्रव्यशक्तिः प्रभावरी ।  
वैद्यवेद्या चिकित्सा च सुपथ्या रोगनाशिनी ॥  
  
मृगया मृगमांसादा मृगात्वक्मृगलोचना ।  
(प्। ८४) वाग्भवा वहूरूपा च वधरूपा वधोद्गता ॥  
  
वन्दिवृद्धस्तुताकारा कारागारविमोचनी ।  
अम्बिका बालिका चाम्बा स्वच्छा साधुजनार्चिता ॥  
  
कौलिनी कुलरूपा च स्वकुला कुलपूजिता ।  
कालचक्रभ्रमाभ्रान्ता विभ्रमा भ्रमनाशिनी ॥  
  
आनन्दकन्दरूपा च बीजत्रयसुरेश्वरी ।  
वाद्यनी मेघमाला च सुवृष्टिः शस्यवर्द्धिनी ॥  
  
अकारा च इकारा च उकारैकाररूपिणी ।  
ह्री।कारी बीजरूपा च ह्रीङ्कारा स्वरवासिनी ॥  
  
सर्वाक्षरमयी शक्तिरक्षरावर्णमालिनी ।  
सिन्दूरारुणवर्णा च सिन्दूरतिलकप्रिया ॥  
  
रम्या च रम्यबीजा च लोकवश्यविभाविनी ।  
नृपवश्या नृपैः सेव्या नृपवश्यकरी क्रिया ॥  
  
महिषी नृपमान्या च नृपज्ञा नृपवन्दिनी ।  
नृपधर्ममयी शक्तिश्चतुर्वर्णप्रपूजिता ॥  
  
सर्वधर्ममयी सिद्धिः सर्वतन्त्रेषु गोपिता ।  
ब्राह्मणी क्षत्रिया वैश्या शूद्रा च वरवर्णजा ॥  
  
वेदमार्गरता माया शिववामाङ्गवासिनी ।  
वेदमार्गरत देवी विद्याविश्वविमोहिनी ॥  
  
अस्त्रशस्त्रमयी विद्या सुस्मृतिर्धर्मधारिणी ।  
स्मृतिः श्रुतिर्वरा ज्येष्ठी श्रेष्ठा पातालवासिनी ॥  
  
अमेध्या सत्यमेधा च भद्रकाल्यापराजिता ।  
गायत्री सत्कृतिः सन्ध्या सावित्री त्रिपदाश्रया ॥  
  
त्रिसन्ध्या त्रिपदी धात्री सुपद्मा सामगायिनी ।  
पाञ्चाला बालिका बाला बालक्रिडा सनातनी ॥  
  
गर्भाववाधरा ऽसून्या गर्भाशयविनाशिनी ।  
सुरारिघातिनी कृत्य पूतना च तिलोत्तमा ॥  
  
लज्जाबलवती नित्या भवानी पापनाशिनी ।  
पट्टाम्बधरा गीतिः सुगीतिर्दानगोचरा ॥  
  
सप्तस्वरमयी तन्त्री षडजमध्यमधैवता ।  
मूर्च्छना ग्रामसंस्थाना स्वस्था स्वस्ह्तानवासिनी ॥  
  
अट्टाट्टहासिनी प्रेता प्रेतनृत्यपरायणा ।  
गीतिप्रिया वाद्यरता तुष्टिदा पुष्टिदा क्षमा ॥  
  
निष्ठा यज्ञप्रिया यज्ञा लोकशास्त्रप्रवर्तिनी ।  
विषमज्वालिनी काला विषमो होर्तृनाशिनी ॥  
  
विषारिर्नागदमिनि कुरुकुल्वा मृतोद्भवा ।  
भूताहारा भूतरक्षा भूतवेशा विलाशिनी ॥  
  
रक्षोघ्नी राक्षसी रात्रिर्वीरशाना यदान्विता ।  
चक्रिका चन्द्रिका कान्तिः सुर्यकान्तिर्निशाचरी ॥  
  
डाकिनी शाकिनी सिद्या हाकिनी रुधिरप्रिया ।  
सितासिताश्रया सङ्गा कमलाननदेवता ॥  
  
गुरुरुपधरा गुर्वी मृत्युर्मारी विशारदा ।  
रक्षोघ्नी राक्षसी देवमाता वेदेषु गीयते ॥  
  
चन्द्रमण्डलसङ्काशा चन्द्रमण्डलसंस्थिता ।  
अनिमा लघिमा प्राप्तिः संस्पृहा कामरूपिणी ॥  
  
अष्टसिद्धिप्रदा प्रौढा दुष्टदानवघातिनी ।  
अनादिर्निधना तुष्टिश्चतुर्वाहूश्चतुर्मुखी ॥  
  
चतुर्बोधमयी शान्ती चतुर्वर्गफलप्रदा ।  
काशपुष्पप्रतीकाशा शरत्कुङ्कुमलोचना ॥  
  
भूतभव्यभविष्या च शैलजा शैलवासिनी ।  
वाममार्गरता वामा शिववामाङ्गवासिनी ॥  
  
वामाचारप्रिया पुष्टिर्लोपामुद्रा प्रबोधिनी ।  
(प्। ८४ब्) सोमसूर्याग्निनयना ब्रह्मविष्णुशिवार्चिता ॥  
  
कल्याणी कमला काम्या शुभा मङ्गलचण्डिका ।  
पूतात्मा परमात्मा च भूतभावनभावना ॥  
  
मङ्गला च सुशीला च परमार्गप्रबोधिनी ।  
दक्षिणा दक्षिणामूर्तिः सुदक्षा च हरिप्रिया ॥  
  
दाक्षायणी दक्षयज्ञनाशिनी दक्षकन्यका ।  
योगिनी योगयुक्ता च योगाङ्गा ध्याननाशिनी ॥  
  
योगपट्टधरा मूर्तिर्मुक्तानां परमागतिः ।  
नारसिंही सुजन्मा च त्रिवर्गफलदायिनी ॥  
  
धनदा धर्मदा धन्या कामदा सिदाद्युतिः ।  
साक्षिणी क्षणदा सा तु दक्षादक्षस्वरूपिणी ॥  
  
क्रतुः कात्यायनी स्वच्छा शुभगा द्युतिवर्गिणी ।  
सुश्रीः सुकीर्तिर्वसना कालिकाकालनाशिनी ॥  
  
रक्तबीजवधोद् युक्ता सुतन्तु बीजसन्ततिः ।  
जगद्बीजा जगज्जिवा जगत्रयहितैषिणी ॥  
  
क्रतुः कात्यायनी स्वच्छा शुभगा द्युतिवर्गिणी ।  
सुश्रीः सुकीर्तिर्वसना कालिका कालनाशिनी ॥  
  
चान्द्रीकरी चन्द्रकरी लक्षजा षोडशी कला ।  
यत् तत् पदानुरक्ता च यक्षिणी धनदार्चिता ॥  
  
चित्रिणी चित्ररूपा च विचित्रा चित्ररूपिणी ।  
चामुण्डा मुण्डहस्ता च चण्डमुण्डवधोद्यता ॥  
  
अष्टम्येकादशी पूर्णा नवमी च चतुर्दशी ।  
अमाकला स हस्ता च पूर्णकुम्भधरा धरा ॥  
  
अभीरुर्भैरवी भीरुर्भीमा त्रिपुरभैरवी ।  
महाचण्डा च रौद्री च महाभैरवपूजिता ॥  
  
नृमुण्डहस्तिनी चण्डा करालदशनानना ।  
करालारि कराला च घोरघर्घरनादिनी ॥  
  
रक्तदन्तोर्द्धकेशी च बन्धूककुसुमारुणा ।  
कादम्बरी विपासा च काश्मीरी कुङ्कुमप्रिया ॥  
  
क्षान्तिर्वहूसुवर्णा च रतिर्वहूसुवर्णदा ।  
मातङ्गिनी वरारोहा मत्तमातङ्गगामिनी ॥  
  
हंसा हंसगतिर्हंसी हंसो ज्वलशिरोरुहा ।  
पूर्णचन्द्रमुखी श्यामा सुस्मिता चक्रकुण्डला ॥  
  
मसी च लेखनी लेख्या सुलेख्या लेखकप्रिया ।  
शङ्खिनी शङ्खहस्ता च जलहस्ता जलदेवता ॥  
  
कुरुक्षेत्रावलिः काशी मथुरा काञ्च्यवन्तिका ।  
अयोध्या द्वारका मायातीर्थतीर्थहलप्रदा ॥  
  
त्रिपुष्करा प्रमेया च स्वरूपा रूपवर्द्धिनी ।  
तेजस्विनी सुतीक्ष्णा च बलदा बलदायिनी ॥  
  
अव्यक्ता व्यक्तरूपा च देवविद्या च शाम्भवी ।  
शम्भुकल्याणिनी कन्या मनुकन्या च सन्ततिः ॥  
  
पृथिव्यथ(?)तेजमाकाशमहत्कालदिगम्बरी ।  
सर्वकालमयी शक्तिः सर्वश्रवणगोचरा ॥  
  
सर्वज्ञानमयी वाञ्छा सर्वतत्त्वार्द्धबोधिनी ।  
जाग्रतिश्च सुषुप्तिश्चस्वप्नावस्था तुरीयका ॥  
  
त्वरा मन्दगतिर्मन्दा मन्दिरामोदमोदिनी ।  
पानभूमिः पानपात्रा पानभोजनकोद्यता ॥  
  
अघुर्णारुणनेत्रा च किञ्चिदव्यक्तभाषिणी ।  
आशापुरी च दीक्षा च दक्षा दीक्षितपूजिता ॥  
  
नागपत्नी नागकन्या भोगिनी भोगवल्लभा ।  
सर्वशास्त्रमयी विद्या सुस्मृतिर्द्धर्मचारिणी ॥  
  
श्रुतिः स्मृतिश्च मेधा च श्रेष्ठा पातालवासिनी ।  
मीमांसका तर्कविद्या च सुभक्तिर्भक्तवत्सला ॥  
  
(प्। ८५) अनाभिजातना जातिर्गम्भीरा भाववर्जिता ।  
नागपाशधरा मूर्तिर्नागधा नागकुण्डला ॥  
  
सुचन्द्रा चन्द्रमध्यस्था चक्रकोणनिवासिनी ।  
सर्वमन्त्रमयी विद्या सर्वमन्त्राक्षरापरा ॥  
  
मधुश्रवा श्रवन्ती च भ्रामरी भ्रमरालया ।  
मातृकुण्डलमधस्था मातृमण्डलवासिनी ॥  
  
सर्वमन्त्रमयी विद्या सुमुखी स्वरनासिनी ।  
अतीता विद्यमाना च भवानी प्रीतिमञ्जरी ॥  
  
सर्वसौख्यवती शक्तिराहारपरिनाशिनी ।  
निदानं पुण्यभूतानां भगसागरतारिणी ॥  
  
अक्रूरा च ग्रहवती विग्रहा ग्रहराजता ।  
रोहिणी दुतगर्भा च कालभुः कालवर्तिनी ॥  
  
कलङ्करहिता काली चतुःष्ऽट्यभिधायिनी ।  
जीर्णा च जीर्णवर्णा च नूतना वरवल्लभा ॥  
  
अजा च अतिप्रीता रतिरागविवर्द्धिनी ।  
पञ्चरात्रिर्नागपञ्चापञ्चश्लेषा भयापहा ॥  
  
पञ्चपिण्डवती पङ्क्तिः पञ्चस्थाननिवासिनी ।  
उदक्या च वृषस्यन्ती वहिः प्रसुरिणी वहिः ॥  
  
रजःशुक्रयतीः शक्तिर्जरायुर्गर्भधारिणी ।  
त्रिकालज्ञा त्रिकाला च त्रिमूर्तिः पुरवासिनी ॥  
  
अरोगा शिवतत्वा च कामतत्वा च रागिणी ।  
प्राच्यप्राची प्रतीची च दिगुदीची विदिक् तथा ॥  
  
अहङ्कृतिरहङ्कारा बलजाया बलप्रिया ।  
कृषका कामधेनी च सुश्रद्धश्रद्धदेवता ॥  
  
मात्रामाता मही तृप्तिः पितुर्माता पितामही ।  
स्नूया (?) दौहित्रिनी पुत्री नप्ता पौत्री शिशुप्रिया ॥  
  
स्तनाच्या स्तनधारा च विश्वयोनिः स्तनन्धयी ।  
शिशृत्सङ्गधरा दोला दोलोत्क्रीडाभिनन्दिनी ॥  
  
उर्वशी कदली केका विशल्या शिखिनर्तिनी ।  
खट्टाङ्गधारिणी खट्टा वाणपुङ्खानुवर्तिनी ॥  
  
वर्तिनी सुपथा चारा परिखा च खनिर्गतिः ।  
प्रकारवलया वेला मर्यादा च महोदधौ ॥  
  
पोषिणी शोषिणी ऽसक्तिर्दीर्घकेशी सुलोचना ।  
ललिता मांसला तन्वी वेदवेदाङ्गधरिणी ॥  
  
नरासृक्पानमत्ता च नरमुण्डास्थिभूषणा ।  
अक्षक्रीडा रतिः सारा शारिका सुखभाषिणी ॥  
  
शाम्भवी गारुडी विद्या वारुणी वरुणार्चिता ।  
वाराही मुण्डहस्ता च दंष्ट्रोद्धृतवसुन्धरा ॥  
  
भीममूर्तिर्वदान्या च प्रतिमा प्रतिमाश्रया ।  
सुमूर्तिर्निधिरूपा च शालग्रामशिला शुचिः ॥  
  
स्मृतिः संस्काररूपा च सुसंस्कारसंस्कृतिः ।  
प्राकृतिर्देशभाषा च गाथा गीतिः प्रहेलिका ॥  
  
इडा च पिङ्गला चैव सुषुम्ना सूर्यरूपिणी ।  
शशिसूर्या च भानुस्था ह्रादिनी मृतरूपिणी ॥  
  
अनुरूपा वृहद्रूपा लघुरूपा गुरुस्थिता ।  
स्थावरा जङ्गमा देवी कृतकर्मफलप्रदा ॥  
  
विषया क्रान्तदेहस्था निर्विशेषा जितेन्द्रिया ।  
चित्स्वरूपा चिदानन्दा परम्ब्रह्मस्वरूपिणी ॥  
  
निर्विकारा च निर्वैरा विरतिः सत्यवादिनी ।  
पुरुषज्ञानभिन्ना च ख्यातिः कैवल्यदायिनी ॥  
  
विविक्ता योगिनी प्राज्ञा जन्ता च वहूश्रुता ।  
निरीहा च सम्स्ता च सरलोकैकपूजिता ॥  
  
(प्। ८५) सेवा सेवाप्रिया सेव्या सेवाफलविवर्द्धिनी ।  
सर्वसौख्यावती शक्तिः सर्वमङ्गलमङ्गला ॥  
  
इति सहस्रनामेदं भवान्या भवभाषितम् ।  
यः पठेत् प्रातरुत्थाय शुचिर्भुत्वा समाहितः ॥  
  
यश्चापि शृणुयान्नित्यं नरो निश्चलमानसः ।  
एककालं द्विकालं वा त्रिकालं श्रद्धयान्वितम् ॥  
  
सर्वदुःखविनिर्मुक्तो लोभक्रोधविवर्जितः ।  
यशस्वी कीर्तिमान् धन्यः सुतन्नो लोकपूजितः ॥  
  
रूपवान् गुणसम्पन्नः प्रभावीर्यसमन्वितः ।  
श्रेयां स लभते नित्यं निश्चलाञ्च शुभां प्रियाम् ॥  
  
सर्वपापविनिर्मुक्तो लभते दलवृद्धताम् ।  
नित्यं वन्धुसुकृद्दारा पुत्रपौत्रमहोत्सवः ॥  
  
नन्दितः सेवितो भृत्यैर्वहूभिः शुद्धमानसैः ।  
विद्यानां पारगो विप्रः क्षत्रियो विजयी रणे ॥  
  
वैश्यश्च धनलोभाढ्यः शूद्रश्च सुखमाप्नुयात् ।  
पुत्रार्थी लभते पुत्रं धनार्थी लभते धनम् ॥  
  
इच्छाकामन्तु कामार्थी धर्मार्थी धर्ममक्षयम् ।  
कन्यार्थी लभते कन्यां रूपशीलसमन्विताम् ॥  
  
क्षेत्रञ्च वहूशस्यं स्यात् गावश्च वहूदुग्धदाः ।  
नाशुभं नापदस्तस्य न भयं नृपशत्रुतः ॥  
  
जायते नाशुभा बुद्धिर्लभते कुलधूर्यताम् ।  
न बाधन्ते महान्तस्य रक्षांसि मनुचरादयः ॥  
  
न पिशाचा न डाकिन्यो भूतभव्यन्तु जम्भकाः ।  
बालग्रहाभिभूतानां बालानां शान्तिकारकम् ॥  
  
वहूनां प्रीतिभेदे च मैत्रीकरणमुत्तमम् ।  
लौहपाशैर्दृढैर्वद्धो नन्दीवेश्मनि दुर्गमे ॥  
  
तिष्ठन् शृण्वन् पठन् मर्त्यो मुच्यते नात्र संशयः ।  
न दाराणां न पुत्राणा न वधूनाञ्च विप्रियम् ॥  
  
पश्यन्ति न हि ते शोकं नृपपूज्या भवन्ति हि ।  
अन्धस्तु लभते दृष्टिं चक्षुरोगैर्न व्याध्यते ॥  
  
वधिरः श्रुतिमाप्नोति मूको वाचां शुभां नरः ।  
पतद्गर्भा च या नारी स्थिरगर्भा च जायते ॥  
  
श्रावणी वहूभर्भा च स्वयमेव प्रमुच्यते ।  
कुर्ष्ठिनं शीर्णदेहा ये गतकेशनखत्वचः ॥  
  
पठनाच्चास्य मन्त्रस्य दिव्यकाया भवन्ति ते ।  
ये पठन्ति शतावर्तं शुचिमन्तो जितेन्द्रियः ॥  
  
अपुत्राः प्राप्नुयुः पुत्रान् शृणुयान्नत्र संशयः ।  
महाव्याधिपरिग्रस्ता स्तापयेत् द्विविधैर्ज्वरैः ॥  
  
श्रुतिग्रस्थधरो वालो दिव्यवादी करीश्वरः ।  
पठनात् श्रवणाच्चास्य दिव्यकाया भवन्ति ते ॥  
  
अष्टम्याञ्च नवम्याञ्च चतुर्दश्यां विशेषतः ।  
ये पठन्ति सदा मर्त्या न ते वै दुःखभागिनः ॥  
  
नवरात्रं यताहारो दृढभक्तिर्जितेन्द्रियः ।  
चण्डिका यतने विद्वान् शुचिस्तन्मूर्तिसन्निधौ ॥  
  
एकादशी शतावृत्तं पठेद्धीरस्तु निर्भयः ।  
साक्षाद् भगवती तस्मै प्रयच्छेदीप्सितं वरम् ॥  
  
सिद्ध पीठगिरौ रम्ये सिद्धक्षेत्रसुरालये ।  
पठनात् श्रवणाच्चैव सिद्धिर्भवति नान्यथा ॥  
  
शतावृत्तिं पठेद् यस्तु भूमिशायी जितेन्द्रियः ।  
स्वप्ने मूर्तिमयीं देवीं वरदां सोऽपि पश्यति ॥  
  
आवर्तनसहस्रैर्ये पठन्ति पुरुषोत्तमाः ।  
(प्। ८६) कवित्वसंस्कृते तेषां शास्त्राणां व्याकृतौ कृता ॥  
  
शक्तिः प्रोन्मील्यते तेषामनधीतेऽपि पार्वति ।  
नखरागशिरो रत्न द्विगुणीकृतविग्रहः ॥  
  
प्रायश्चित्तश्च तान् सर्वान् सेवन्ते तान् महेश्वराः ।  
रोचनालिखितं भूर्जो कुङ्कुमेन शुभे दिने ॥  
  
धारयेत् यन्त्रिते देवे पूजयित्वा कुमारिकाः ।  
क्षीरखण्डैश्च भोज्यैश्च भोजयित्वा वभुक्षितान् ॥  
  
वध्नन्ति नृपपूज्यास्ते कीर्तिभाजो यशस्विनः ।  
शत्रुतो न भयं तस्य दुर्जनेभ्यो नराधिपः ॥  
  
रतिरागविशुद्धाश्च विकलाः कामपीडिताः ।  
यौवनाक्रान्तदेहस्था श्रूयन्ते वामलोचनाः ॥  
  
लिखित्वा मूद्ध्नि कण्ठे वा धारयेद् यो नरः शुचिः ।  
शतधायुष्यमामन्तं प्रतियोधो न पश्यति ॥  
  
केतौ वा दुन्धुभौ येषां भित्ते विलिखितं रणे ।  
मायासैन्यपरिग्रस्तान् कान्तिशीकान् हतौजसः ॥  
  
विचेतनान् विमुडांश्च शस्त्रकृत्यविवर्जितान् ।  
निर्जित्य शत्रुशङ्कांस्ते लभन्ते विजयं रणे ॥  
  
नाभिचरान् सर्पांश्च रणे विवादिकीलकम् ।  
डाकिनीयातुधानाश्च महामारी च शाकिनी ॥  
  
भूताः प्रेताः पिशाचाश्च रक्षांसि खचरादयः ।  
न विशन्ति गृहे देहे लिखितें यत्र तिष्ठति ॥  
  
न शस्त्राणि न तोयौघात् भयं तस्येह जायते ।  
दुर्वृत्तानाञ्च पापानां वलहानिकरं परम् ॥  
  
मन्दूरके विशालाश्च गवां गोष्ठे समाहितः ।  
यः पठेद् दोषशान्त्यर्थं दुष्टग्रहनिवारणम् ॥  
  
यमदूतान्न पश्यन्ति न ते निरययातनाम् ।  
प्राप्नुवन्तीह ते चान्ते शिवलोकसनातनम् ॥  
  
सर्ववाधासु घोरासु सर्वदुःखनिवारणम् ।  
सर्वमाङ्ग्यकं स्तोत्रं पठितव्यं समाहितैः ॥  
  
पुण्यं सहस्रनामेदमुमाया रुद्रभाषितम् ।  
चतुर्वर्गप्रदं साक्षात् नन्दिकेन प्रकाशितम् ॥  
  
न प्रकाश्यमिदं गुह्यं न देयं यस्य कस्यचित् ।  
कूलिनाय सुशान्ताय दुर्गाभक्तिपयाय च ॥  
  
अथवा प्रियशिष्याय पुत्राय सुहृदे तथा ।  
दद्यात् स्तोत्रमिदं पुण्यं सर्वकामफलप्रदम् ॥  
  
नातः परतरो मन्त्रो नातः परतरः स्तवः ।  
नातः परतरा विद्या तीर्थं नातः परं वरम् ॥  
  
ते धन्याः कृतपुण्यास्ते तत्र न भुवि पूजिताम् ।  
एकवारं समाश्रित्य येऽर्चयन्ति महेश्वरीम् ॥  
  
देवतानां देवतायां ब्रह्माद्यैर्या च पूजिता ।  
भूयात् सा वरदा लोके साधूनां सर्वमङ्गला ॥  
  
  
इति श्रीविश्वसारतन्त्रे भवानीसहस्रनामस्तोत्रं समाप्तम् ॥  
  
  
अथ वक्ष्ये महेशानि वागीश्वर्यप्रदायिनीम् ।  
सरस्वतीं महाविद्यां चतुर्वर्गफलप्रदाम् ॥  
  
यस्य विज्ञानमात्रेण भवेत् साक्षात् वृहस्पतिम् ।  
नार्चनं पूजनं तस्य मन्त्रमात्रं जपेत् सदा ॥  
  
विना पुष्पैर्विना गन्धैर्विना होमैर्विना बलिम् ।  
पूजयेत् परमां देवीं वाग् भवीं सुकविर्नरः ॥  
  
षण्मासं यो जपेन्मन्त्री प्रत्यहं वा दिवानिशम् ।  
सर्वदा सर्वकालेषु नियतं प्रजपेत् सदा ॥  
  
वारमेकं जपेद्विद्यां शुचिर्भूत्वा दिवानिशम् ।  
श्रीवर्ण्याः स भवेद्भूमौ साक्षाद्गङ्गाधरः स्वयम् ॥  
  
द्वादशस्वरमुद्धृत्य नादबिन्दुविभूषितम् ।  
भूतिज्ञं भौतिकं विद्या विद्या एकाक्षरी परा ॥  
  
बिन्दुनादसमायुक्तं वह्निबीजं समुद्धरेत् ।  
षष्ठस्वरसमायुक्तं द्वितीयं परिकीर्तितम् ॥  
  
चन्द्रबीजं समुद्धृत्य वर * योजयेत् ततः ।  
चतुर्दशस्वरारूढं नादबिन्दुविभूषितम् ॥  
  
त्र्यक्षरी सा महाविद्या चतुर्वर्गफलप्रदा ।  
एषा विद्या पुरा देवि ब्रह्मणा आदियामले ॥  
  
कथिता सर्वविद्यनां चुडामणिरिति स्मृता ।  
अस्याः समानं देवेशि त्रैलोक्ये नैव विद्यते ॥  
  
वशिष्ठाद्या * * * * ऋषयोऽस्याः परायणाः ।  
ऋषिः स्याद् दक्षिणा मुर्तिश्छन्दोऽनुष्टुबुदाहृता ॥  
  
देवतास्याः समाख्याता वाग्भवी च सरस्वती ।  
अथापरां प्रवक्ष्यामि शृणुष्व कमलानने ॥  
  
ब्रह्मणाया पुरा प्रोक्ता देवी वाग् भवरूपिणी ।  
भौतिकं बिन्दुनादाढ्यं ब्रह्मेन्द्रस्थशशी पुनः ॥  
  
चन्द्रबीजं स्वर्गयुक्तं बिन्दुनादविभूषितम् ।  
चतुर्दशस्वरारूढं भैरवी बालरूपिणी ॥  
  
एषा वाणीति विख्याता चतुर्वर्गप्रदायिनी ।  
शापोद्धारे स्वर्गवन्तं योजितं पद्मयोनिना ॥  
  
उद्यद्भानुसहश्रकान्तिमरुणक्षौमां शिरो मालिकां ।  
रक्तालिप्तपयोधरां जपवटीं विद्यामभीतिं वरम् ॥  
  
हस्ताजैर्दधतीं त्रिनेत्रविलस्त् रक्ता च बिन्दुश्रयं देवीं   
वद्धहिमांशुरत्नमुकुटां वन्दे मुकुन्दस्मिताम् ॥  
  
एवं ध्यात्वा यजेद् देवीं बालात्रिपुरभैरवीम् ।  
श्रीमन्त्रे पूजयेद् विद्यां बालिकां तन्त्र संयुताम् ॥  
  
तन्न्यासं तत् फलं सर्वं कथितं पद्मयोनिना ।  
सरस्वती त्र्यक्षरी या तस्याचारविधिं शृणु ॥  
  
हविष्याशी जपेन्मन्त्री मनुलक्षं निरामिषम् ।  
कुर्यात्रिवसनं स्नानं कुर्याद्धोमं दिने दिने ॥  
  
तदा दद्यान्महादेव्यै बलिदानं दिवानिशम् ।  
तदा भवेन्महाप्राज्ञः शुकदेव इवापरः ॥  
  
गदापद्यमयी वाणी सभायां तस्य जायते ।  
शुक्लवर्णा सिताम्जस्थां (?) नानालङ्कारसंयुताम् ॥  
  
मयीञ्च लेखनीञ्चैव ज्ञानमुद्रा भयप्रदाम् ।  
त्रिभङ्गस्थानसंस्थानां सर्वाभरणभूषिताम् ॥  
  
नवयौवनसम्पनां स्मितास्यां शिवसुन्दरीम् ।  
त्रिलक्षं प्रजपेद् विद्यां पुरश्चरणकर्मणि ॥  
  
त्रिकोणं विन्यसेत् पूर्वं षट्कोणं परिमण्डितम् ।  
नवकोणं पुनस्तत्र रेखात्रयसमन्वितम् ॥  
  
योनिमण्डलमध्यस्थं साष्टपत्रं सकर्णिकम् ।  
पुनः ॐस्डशपत्राढ्यं भुपुरत्रितयं पुनः ॥  
  
चतुर्दारवज्रशूलं संयुतं सुमनोहरम् ।  
(प्। ८७) सर्वत्र वर्णमालाभिः परितः सुमनोहरम् ॥  
  
गायत्र्या कोष्ठितं यन्त्रं सर्वसम्पत् प्रदायकम् ।  
तत्रस्थां पूजयेद् देवीं वाग् देवीं शिववल्लभाम् ॥  
  
मातृकावर्णसम्बीते पूजयेद् भुवनेश्वरीम् ।  
वदेद्वाग्देवतां ङेन्तां धीमहि तदनन्तरम् ॥  
  
तन्नोपदं समुद्धृत्य वदेद् देवीं प्रचोदयात् ।  
एषा स्यादेव गायत्री कथिता ब्रह्मणा पुरा ॥  
  
कामाद्यां वाग् भवाद्यां वा लक्ष्म्याद्यां वा जपेत् सदा ।  
मायाद्यां वा जपेद् विद्यां लज्जाद्यां वा जपेत् सदा ॥  
  
वधुबीजादिकां वापि क्रूर्चाद्यां वा जपेत् सुधीः ।  
गायत्र्येषामिदं प्रोक्तं प्रणवाद्यां सदा जपेत् ॥  
  
चतुर्लक्षं पुरश्चर्यां जपेद् विद्यामनन्यधीः ।  
सुन्दरीवद् यजेद् देवीमथवा कालीवद्यजेत् ॥  
  
बलिदानं ततो न्यासं आचारं पूर्ववच्चरेत् ।  
आचारं पूर्ववत् कुर्यात् यजेद्विद्यां समाहितः ॥  
  
नात्र सिद्धाद्यपेक्षा च न च मित्रादिदूषणम् ।  
हविष्याञ्च यवादन्यं कथितं पद्मयोनिना ॥  
  
वाग्भवं पूर्वमुच्चार्य लज्जाबीजं ततः परम् ।  
लक्ष्मीबीजं समुच्चार्य कामबीजं ततः परम् ॥  
  
चतुर्वर्गात्मिका विद्या चतुवर्गफलप्रदा ।  
अस्या विद्यासमो नास्ति त्रैलोकोऽपि च दुर्लभा ॥  
  
गौरीं चम्पकदामपुष्पसदृशीं स्मेराननां सुन्दरीं त्रैलोक्य प्रभया   
जितां त्रिभुवनं हस्ताम्बुजैर्विभ्रतीं पद्मं   
शङ्खमुदारहारभूषितामभीतिवरं विभ्रतीं नानालङ्कृतिभूषितां   
वरं भूसेव्यां वै विवन्दिताम् ॥  
  
एवं ध्यात्वा यजेद् देवीं चतुर्वर्गात्मिकां शुभाम् ।  
पूजयेत् परया भक्त्या शाम्भवीं शिववल्लभाम् ॥  
  
स भवेत् पार्वतीपुत्रः शङ्करेण च भाषितम् ।  
मद्यैर्मांसैः सपुपैश्च भ्रष्टैर्दग्धैश्च सर्वतः ॥  
  
सिक्यैर्दग्धैर्मांसदग्धैर्मत्स्यदग्धैर्विशेषतः ।  
स्वयम्भूकुसुमैं शुक्रैर्जरायावकसंयुतैः ॥  
  
सिन्दूरैरक्तकुसुमैस्तथा कुरुवकैरपि ।  
सशक्त्य पूजयेद् देवीं सर्वसम्पत् प्रसिद्धये ॥  
  
वाग्भवीं प्रवदेत् ङेन्तां विद्महे तदनन्तरम् ।  
कामबीजं वदेत् ङेन्तं धीमहि तदनन्तरम् ॥  
  
तन्नो देवी समुद्धृत्य तदा ब्रूयात् प्रचोदयात् ।  
गायत्रीयं समाख्याता चतुर्वर्गफलप्रदा ॥  
  
तथा बीजादिका जप्या कामबीजसमन्विता ।  
चतुर्लक्षं जपेद्विद्यां पूरश्चरणकर्मणि ॥  
  
कर्मान्ते धनधान्याद्यैस्तोषयेत् शम्भुसुन्दरीम् ।  
(प्। ८७ब्) स्वशक्त्या प्रजपेद् विद्यां सर्वकालं दिवानिशम् ॥  
  
पूजयेत् भैरवीं नित्यं यथा त्रिपुरभैरवीम् ।  
त्रिकोणं विन्यसेत् पूर्वं नवकोणञ्च षड्युतम् ॥  
  
त्रिबिम्बं साष्टपत्रं सकिञ्जल्कसमन्वितम् ।  
भूपुरं गुणरेखाढ्यं वज्रशूलसमन्वितम् ॥  
  
नवशक्तियुते पीठे पूजयेत् विष्णुवल्लभाम् ।  
  
अस्याश्चतुराक्षरी शम्भुवनितायाः कवचस्य घगवान् श्रीसदाशिव   
ऋषिरनष्टुप्छन्दो वाग्भवीदेवता वाग्भवं बीजं लज्जाशक्ती   
रमाकीलकं कामराजात्मकं कवचं मम मन्त्रकवित्वपाण्डित्य   
सर्वसिद्धिसमृद्धये विनियोगः ॥  
  
ॐकारो मस्तके पातु वाग्भवी सर्वसिद्धिदा ।  
ऐ। पातु चक्षुषोर्मध्ये चक्षुर्युग्मे च शङ्करी ॥  
  
विजया पातु भवने जया पातु सदा मम ।  
शिवदूती सदा पातु सुन्दरी पातु सर्वदा ॥  
  
भैरवी पातु सर्वत्र भेरुण्डा पातु सर्वदा ।  
पातु मां कालिका नित्यं कालरात्रिः सदावतु ॥  
  
नवदुर्गा सदा पातु कामाख्या सर्वदावतु ।  
योगिन्यः सर्वदा पान्तु मुद्रा पान्तु सदा मम ॥  
  
मात्रा पान्तु सदा देव्यश्चक्रस्था योगिनीगणाः ।  
सर्वदा सर्वकार्येषु सर्वकर्मसु सर्वदा ॥  
  
पातु मां देवदेवी च लक्ष्मीः सर्वसमृद्धये ।  
इति ते कथितं देवि कवचं सर्वकामदम् ॥  
  
यत्र तत्र न वक्तव्यं यदिच्छेदात्मनो हितम् ।  
शठाय भक्तिहीनाय निन्दकाय महेश्वरि ॥  
  
उनाङ्गेऽतिरिक्ताङ्गे दर्शयेन्न कदाचन ।  
न स्तवं दर्शयेद् देवि सन्दर्श्य शिवहा भवेत् ॥  
  
कुलीनाय महोत्साय दुर्गाभक्तिपराय च ।  
वैष्णवाय विशुद्धाय दद्यात् कवचमुत्तमम् ॥  
  
निजशिष्याय भक्त्याय शान्ताय धनिने तथा ।  
दद्यात् कवचमित्युक्तं सर्वतन्त्रसमन्वितम् ॥  
  
शनौ मङ्गलवारे च रक्तचन्दनके तथा ।  
यावकेन लिखेद् यन्त्रं सर्वतन्त्रसमन्वितम् ॥  
  
विलिखेत् कवचं दिव्यं स्वयम्भुकुसुमैः शुभैः ।  
स्वशुक्त्रैः परशुक्रैश्च नानागन्धसमन्वितैः ॥  
  
गोरोचना कुङ्कुमेन रक्तचन्दनकेऽपि वा ।  
सुतिथौ शुभयोगे च श्रवणायां रवेर्दिने ॥  
  
अश्विन्यां कृत्तिकायां वा फल्गुण्याञ्च विशेषतः ।  
इन्द्रयोगे शुभयोगे शुक्रयोगे तथैव च ॥  
  
कौलवे ववके चैव वनिजे नैव सत्तमः ।  
शून्यावासे श्मशाने चन्द्र (?) विजने च विशेषतः ॥  
  
लिखित्वा च पठित्वा च वशयेदखिलं जगत् ।  
मस्तके वा भुजे वापि धारयेत् विधिनामुना ॥  
  
(प्। ८८) रक्तचन्दनदूर्वाभिः कुङ्कुमेन विशेषतः ।  
सुगन्धिकुसुमैर्गन्धैः पूजयित्वा विधानतः ॥  
  
कुमारीं पूजयित्वा च यजेद् देवीं सनातनीम् ।  
मत्स्यैर्मांसैः काकशूकैः पूजयेत् परदेवताम् ॥  
  
घृताद्यैः सुपकरणैः सुपपूपैर्विशेषतः ।  
ब्राह्मणान् भोजयित्वा च पूजयेत् परमेश्वरीम् ॥  
  
आखेटकमुपाख्यानं तत्र कुर्याद् दिनत्रयम् ।  
तदा भवेन्महारक्षां शङ्करेण च भाषितम् ॥  
  
मारणाद् दूषणादीनि लभन्ते नात्र संशयः ।  
(प्। ८८ब्) स भवेत् पार्वतीपुत्रं सर्वशास्त्रपुरस्ततः ॥  
  
गुरुदेवः शिवः साक्षात् पत्नी तस्य हरप्रिया ।  
अभेदेन यजेद् देवीं तस्य सिद्धिरदूरतः ॥  
  
पठति य इह मर्त्या नित्यमात्रास्तरात्मा जपफलमनुमेयं प्राप्स्यते   
सौविधेयम् ।  
  
स भवति पदमुच्चैः सम्पदापदमस्रक्षितिपमुकुटलक्ष्मीर्लक्षणानां   
चिरायूः ॥  
  
  
इति श्रीविश्वसारतन्त्रे सरस्वत्याः कवचं समाप्तम् ॥  
  
  
इति ढाकाविभागेर अन्तःपाती माणिकगञ्ज उपविभागेर अधीन   
बुतुनीग्रामनिवासी । आनन्दमोहनचट्टोपाध्यायेर पुत्र श्रीरसिकमोहन   
चट्टोपाध्याय कर्तृक सङ्कलित, सम्पादित ओ प्रकाशित तन्त्रसारादि   
विविधमूलतन्त्रसङ्ग्रहे विश्वसार नाम महातन्त्र समाप्त ॥  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          