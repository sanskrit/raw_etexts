---
Catalog number: M00319
Manuscript:
- IFP transcript T00522
Publication country: India
Subjects:
- tantric / āgamic literature
- tantra / āgama
- śaiva
Uniform title: brahmayāmala
title: ब्रह्मयामल
title_iast: brahmayāmala

---
  
  
  
  
प्। १)  
  
ब्रह्मयामले मातृणामुत्सवम् ।  
  
हरिः ॐ ।  
  
मातृणामुत्सवं वक्ष्ये शृणु ब्रह्मन्यथाक्रमम् ।  
पुरा कृतयुगस्यादौ देवाश्च सिरमैस्वरैः ॥  
  
देवैश्च रोधनं कृत्वा दारुकेन महानृप ।  
देवास्सञ्चिन्तितस्सर्वे दारुकाह्वय कारणम् ॥  
  
दारुकस्स वयस्मृत्य वयौ वाथ कथं हरिम् ।  
तच्छ्रुत्वा हरिः प्रोक्तः स्त्रियं सृष्टिति तद्वद ॥  
  
एवं श्रुत्वा तु देवे ह्यैकैकं सृष्टिवत् स्त्रियम् ।  
ब्रह्माणि ब्रह्मसम्भूता माहेश्वरी महेश्वरात् ॥  
  
कौमारीस्कन्दसम्भूता वैष्णई विष्णुसम्बूता ।  
वाराही यमसम्भूता इन्द्राणि इन्द्रसम्भवा ॥  
  
एतेषां मातरो देव युद्धं वै दारुकेन तु ।  
मातॄणां दुर्बलं गछेत् प्रबलेन महासुरः ॥  
  
मातॄणां सम्भूयनोद्भूता एकवीरपरात्परा ।  
परमेकांशमेवन्तु परमेश्वरलोचने ॥  
  
जयते भद्रकाली तु दारुकावधकारिणीम् ।  
दारुकं हृदयं भित्वा रुधिरं मांसचर्चितम् ॥  
  
आपूर्णायाहृदं सर्वं हरिष्ण्याणीत्युपक्रमम् ।  
तच्छ्रुत्वा ईश्वरो देवी नृत्तं कृत्वा तु शाम्यति ॥  
  
प्। २)  
  
शान्त्यन्तु सर्व देवेभ्यो चामुण्डपरमेश्वरि ।  
तासां वै मूर्तिभेदन्तु शृणु ब्रह्म युगे युगे ॥  
  
कृतयुगे कोटिमूर्ति मूर्तयः परिकीर्तिताः ।  
प्रकराल्य तितीक्ष्णाक्षी विद्युज्जिह्वा विजृम्भिणी ॥  
  
क्षोभिणी मोहिनी चैव तथा योनिमुखी भवेत् ।  
अधोमुखी च विख्याता तथा रौद्रमुखी भवेत् ॥  
  
कृष्णा चैव तु कृष्णाक्षी तथा च श्यामला भवेत् ।  
त्र्यम्बकी गोमुखी चैव स्नेहाख्या च तथा परा ॥  
  
भगनोन्मुखी विख्याता मूर्तयष्षोडशस्मृता ।  
एताश्च मूर्तयो ज्ञेया मातृकाश्च प्रकीर्तिता ॥  
  
कृष्णाकृष्णतरा ज्ञेया श्वेताश्वेततरा भवेत् ।  
रक्तारक्ततरा ज्ञेया पीतापीततरा भवेत् ॥  
  
विख्याता मूर्तयो ज्ञेया मूर्तयस्युः प्रकीर्तिता ।  
भद्रकालि तु चामुण्डी सदा विजयवर्द्धिनी ॥  
  
नाशैमस्तु शिरोद्भुता कलियुगे प्रकीर्तिता ।  
एतैर्मूर्तयो ज्ञेया सदा शान्तिकरो भवेत् ॥  
  
तस्यास्सर्व प्रयत्नेन चतुर्मूर्तिः प्रपूजयेत् ।  
दशशान्तिकरश्चैव नृपाणां विजयं भवेत् ॥  
  
सर्वपापहरं शान्तं सदा विजय सम्भवम् ।  
चतुर्भूति विधानेन मातृपूजाश्च कारयेत् ॥  
  
इति ब्रह्मयामले शतसहस्रसंहितायां मात्रोत्सवो नाम प्रथमः पटलः ॥ १   
॥  
प्। ३)  
  
अतः परं प्रवक्ष्यामि देव्यादेशविधिं परम् ।  
ग्रामे च नगरे चैव पत्तने खेटकेपि च ॥  
  
तीर्थस्थानेऽथ सौम्ये वा समुद्रे पर्वतपार्श्वयोः ।  
पर्वते च वने चैव नदीनां राजधानिके ॥  
  
इन्द्रायां विजयं चैव आग्नेयेग्निभयं भवेत् ।  
दक्षिणे चापमृत्युश्च नैरृत्यां व्याधिपीडितम् ॥  
  
वारुण्यां वर्षनाशन्तु वायव्यां रोगमाविशेत् ।  
सौम्यायां सर्वसंसिद्धिरैशान्यामष्टसिद्धिदम् ॥  
  
उत्तरद्वारतो बाह्ये सोमसूत्रस्य पूर्वतः ।  
शतदण्डान्तरं कृत्वा सर्वसिद्धिकरं परम् ॥  
  
पूर्वद्वारे तु विजयमाग्नेये मरणं भवेत् ।  
यमद्वारे तु कलहं नैर्-ऋते नाशमाविशेत् ॥  
  
पश्चिमे सर्वसिद्धिस्स्यात् वायव्ये रिपुनाशनम् ।  
उत्तरद्वारमेतेषामैश्वर्यमुत्तरोत्तरम् ॥  
  
ईशद्वारे तु रक्षार्थमेतत् द्वारं विधीयते ।  
ब्राह्मणक्षत्रियो वैश्यशूद्रश्चैव चतुर्विधम् ॥  
  
ब्राह्मणान् पापनाशार्थं क्षत्रियो विजयं भवेत् ।  
वैश्यानान्धनमाप्नोति शूद्राणां सुखमाप्नुयात् ॥  
  
यावत् प्रासादविस्तारं तावत् कुर्यात् परिग्रहम् ।  
कर्षणं कारयेत् तत्र बीजाङ्कुरमनिर्दिशेत् ॥  
  
प्। ४)  
  
खननं पुरुषमात्रेण उदरान्तमथापि वा ।  
पांसुना पूरयेत् तत्र उदकं पूरयेत् पुरा ॥  
  
हस्तिपादघनं साध्यमाचार्य शिल्पिभिस्सह ।  
चैत्रेषु विषुवं कुर्यात् प्राचीं ग्रहणमादिशेत् ॥  
  
उदीचीं तत्र सङ्ग्राह्य ह्रामयेच्चतुरश्रकम् ।  
एवं परिग्रहा भूमिरष्टसिद्धिकरं महत् ॥  
  
इति ब्रह्मयामले शतसहस्रसंहितायां भूपरिग्रहो नाम द्वितीयः पटलः ॥ २   
॥  
  
प्रतिमालक्षणं ।  
  
अथातस्सम्प्रवक्ष्यामि प्रतिमा षड्विधा परा ।  
शैलजा लोहजा चैव रत्नजा मणिना शुभा ॥  
  
अथवा दारुजा चैव मृणमयं च मनोहरम् ।  
द्वारोत्सेधसमायुक्तं पादोत्सेधं तथैव च ॥  
  
गर्भस्याण्डस्य प्रतिमं कन्यसं कारयेद्बुधः ।  
पञ्चभागविभक्ते तु त्रिभागं मध्यमं भवेत् ॥  
  
त्रिधागर्भसमं कृत्वा द्विभागं चोत्तमं भवेत् ।  
एवं गभानुर् पञ्चप्रतिमञ्च प्रकीर्तिता ॥  
  
नवार्धं तालमानेन प्रतिमां कुर्यात् स लक्षणं ।  
एतेषु चैव चायामं सङ्गृह्यन्तु विचक्षणः ॥  
  
प्। ५)  
  
तदायामं त्रिधा चैव भागे प्रतिमं भवेत् ।  
भागैकन्तु भवेत् पीठं तदर्धेन तु निर्णये ॥  
  
एवं सुखासनं प्रोक्तं स्थितैरन्यैरनुक्रमाम् ।  
सुखासनस्य भवेत् पीठ चतुरश्रायतं भवेत् ॥  
  
चतुरश्रं तथा कृत्वा तत्तद्भागन्तु विन्यसेत् ।  
उभयोः पार्श्वयोश्चैव आयताश्रं प्रकीर्तितम् ॥  
  
एवं सुखासनं प्रोक्तं लक्षणेन समन्वितम् ।  
शिरः पञ्चाङ्गुलञ्चैव मुखयामं त्रिभागता ॥  
  
चतुरङ्गुलं भवेद् ग्रीवा हृदयं मुखमुच्यते ।  
हृदयं नाभिदेशे तु मुखं तत्रैव चोच्यते ॥  
  
पञ्चाङ्गुलमुपस्थं स्यात् ऊरुश्च द्विमुखं भवेत् ।  
जङ्घे चोरुसमं प्रोक्तं भागज्ञो एकपादकम् ॥  
  
वक्षो  दण्डस्य विस्तारमङ्गुल्या पञ्चविंशकम् ।  
कटिदण्डत्रिंशदीर्घं षोडशाङ्गुलमुच्यते ॥  
  
आयामं बाहुदण्डाभ्यां चतुर्विंशाङ्गुलं भवेत् ।  
आयाममुपबाहुश्च षोडशाङ्गुलमुच्यते ॥  
  
मणिबन्धे कलायामं मुखं करतलं भवेत् ।  
चतुर्दशाङ्गुलायामं पादयोरुभयोर्भवेत् ॥  
  
यस्य केश प्रमाणन्तु द्वादशं विभजेद् बुधः ।  
चतुर्भागं मध्यमन्तु शूलं षड्भागमुत्तमम् ॥  
  
प्। ६)  
  
भवेत् कटशल्किमन्त्विभागे विधीयते ।  
तस्मान्यथार्थमित्युक्तं वक्त्रो वर्णन्तु मीयते ॥  
  
शूलमस्ति सितारज्जु कृता मासपटं तथा ।  
कृतेतु श्वेतवर्णञ्च त्रेतायां रक्तमेव च ॥  
  
द्वापरे पीतवर्णन्तु श्यामं कलियुगे भवेत् ।  
पौष्टिकं सितवर्णाभं रक्तञ्चैवाभिवृद्धिदम् ॥  
  
पीतं वशीकरं कृत्वा श्यामं शान्त्यर्थमुच्यते ।  
नारीणामुत्तमा देवी तस्मान्मानमिदं परम् ॥  
  
जानुरज्जुगताश्रेष्ठं श्वेतपद्मोपरिस्थितम् ।  
चतुर्भुजं त्रिणेत्रं च शिरो माला विभूषिता ॥  
  
नानाभरणसंयुक्ता शिरो मालावलीढका ।  
त्रिशूलं दक्षिणे हस्ते कपालं वामहस्तके ॥  
  
वरदाभयदञ्चैव करौ दक्षिण वामकौ ।  
एवं विधि महावीरं सर्वाभरणभूषितम् ॥  
  
दिव्यवस्त्रोपवीतञ्च दिव्यचन्दन लेपनम् ।  
रक्तनेत्रं विशालाक्षं रक्तकेशं मनोरमम् ॥  
  
रक्तेषु रक्तजिह्वा च रक्तमालोपशोभितम् ।  
खड्गं खट्वाङ्गशूलन्तु परशुन् दक्षिणे दधत् ॥  
  
कपालं चैव घण्टाञ्च दलपल्लव हस्तकम् ।  
वामे तु कटकं दद्यात् पादेनाक्रम्य दारुकान् ॥  
  
प्। ७)  
  
त्रिणेत्रं वरदं रम्यं एकवीरं प्रकीर्तितम् ।  
दृष्टिद्वयञ्च शान्तिस्स्याल्ललाट प्रभयान्वितम् ॥  
  
दारुकस्य वधोद्भूता ललाटोत्सृष्टिकीर्तिता ।  
एवं विधिप्रकर्तव्यं एकवीरी मनोहरा ॥  
  
रक्ताक्षी विन्यसेत् प्राच्यां करालीं दक्षिणे न्यसेत् ।  
चण्डाक्षी पश्चिमे न्यस्य महोच्छिष्टोत्तरं न्यसेत् ॥  
  
अम्बिका चण्डिका चैव घोरी घोरेश्वरी तथा ।  
कोणेषु विन्यसेत् कृत्वा शास्त्रदृष्टेन कर्मणा ॥  
  
योगिनी पीतवर्णाभा विलासी कपिला भवेत् ।  
एता वै द्वारदेशे तु द्वारपालं न्यसेत् क्रमात् ॥  
  
योगिनी दक्षिणा ज्ञेया विलासी चोत्तरा भवेत् ।  
  
इति ब्रह्मयामले शतसहस्रसंहितायां प्रतिमालक्षणविधिर्नाम तृतीयः   
पटलः ॥ ३ ॥  
  
दिङ्निर्णयम् ।  
  
दिङ्निर्णयं प्रवक्ष्यामि क्षेत्रपालस्य संहृतम् ।  
ऐन्द्रेशानयोर्मध्ये क्षेत्रपालालयं भवेत् ॥  
  
पीठं वा तत्र कर्तव्यं यथाविधि पुरस्सरम् ।  
स्वर्णन्तत्र खनित्वा तु विधि दृष्टेन कर्मणा ॥  
  
चोत्तमं चाष्टहस्तं स्यात् चतुर्हस्तेन मध्यमम् ।  
कन्यसञ्च तदर्धं स्यात् त्रिविधं तत्प्रकीर्तितम् ॥  
  
प्। ८)  
  
यथेष्टकं समाशृत्य बलिपीठं प्रकल्पयेत् ।  
पूर्वमग्रं प्रकर्तव्यं लक्षणेन समन्वितम् ॥  
  
पीठार्थ खननं कुर्यात् यथा विस्ताररूपकम् ।  
पञ्चरत्नं क्षिपेत् तत्र त्वधो चैव विचक्षणः ॥  
  
नवक्षरं क्षिपेत् तत्र मन्त्रज्ञो देशिकोत्तमः ।  
पञ्चैकानन्यतस्तस्य नवार्णेन यथाक्रमम् ॥  
  
एवं न्यस्त्वा तु विधिवत् बलिपीठं समारभेत् ।  
विस्तारस्य समं प्रोक्तं चोत्सेधञ्च स लक्षणं ॥  
  
उत्सेधञ्च त्रिधा कृत्वा समभागं विचक्षणः ।  
प्रथमं चतुरश्रं तु लक्षणेन समन्वितम् ॥  
  
प्रथमं चतुरश्रञ्च कारयेत्तत्र वित्तमः ।  
अश्रन्तु पञ्चधा कृत्वा तद्भागैक त्रिधा भवेत् ॥  
  
तद्भागैक विहीनं स्यात् वृत्तश्रञ्च प्रकीर्तितम् ।  
चतुरश्र समं कृत्वा वृत्तोर्ध्वे चतुरश्रकम् ॥  
  
पद्मं तत्र प्रकर्तव्यं लक्षणेन समन्वितम् ।  
तत्रि भागैक भागन्तु पद्मं कुर्यात् स लक्षणं ॥  
  
उत्सेधन्तावदेवोक्तमष्टपत्रं स कर्णिकम् ।  
एवं कृत्वा समासेन पीठञ्चैव मनोहरम् ॥  
  
शिव प्रीतिकरं वापि क्षेत्रपालं स लक्षणं ।  
  
इति ब्रह्मयामले शतसहस्रसंहितायां क्षेत्रपाललक्षणं नाम चतुर्थः   
पटलः ॥ ४ ॥  
प्। ९)  
  
अङ्कुरार्पणं ।  
  
अथातः सम्प्रवक्ष्यामि मखिलस्याङ्कुरार्पणम् ।  
प्रोक्षणे च प्रतिष्ठायामुत्सवे स्नपनेपि वा ॥  
  
दीक्षायामालयारम्भे बालस्थाने तथैव च ।  
पात्रं चतुर्विधं प्रोक्तम्वङ्गलाङ्कुरकर्मणि ॥  
  
शङ्खं शरावघटिका पालिकासु चतुर्विधा ।  
सौवर्णं रजतं ताम्रं कांस्यं वै मृण्मयञ्च वा ॥  
  
प्रत्येकं द्वादशग्रह्य सर्वयोगेषु कीर्तितम् ।  
शङ्खाकारन्तु शङ्खस्य वर्तुलञ्चाष्टमङ्गुलम् ॥  
  
तदर्धञ्चैव विस्तारं मूलन्तस्य प्रमाणतः ।  
अग्रे पद्मदलाकारमष्टपत्रसमन्वितम् ॥  
  
तत्पद्मे शङ्खरूपं स्यात् शङ्खाकारं तमुच्यते ।  
षोडाशाङ्गुलमायामं त्र्यंशमायाममेव च ॥  
  
कीटकोटि समाकारं मुखन्तस्य प्रकीर्तितम् ।  
आपस्त्र्यङ्गुलञ्चैव उदरञ्च दशाङ्गुलम् ॥  
  
गोकर्णरूपं तत्पुच्छमेवं शङ्खस्य लक्षणं ।  
अष्टादशाङ्गुलोत्सेधं शरावं भिन्नवर्जितम् ॥  
  
द्वितालन्तु भवेद् वक्त्रं कृष्णमण्डलवर्जितम् ।  
अष्टादशाङ्गुलायामं घटिका पञ्चत्रिकम् ॥  
  
षडङ्गुलं भवेत् पादं तन्मध्ये चतुरङ्गुलम् ।  
कुम्भञ्चाष्टाङ्गुलं नाहं वक्त्रास्स्युश्चतुरङ्गुलम् ॥  
  
प्। १०)  
  
पालिकारत्निमात्रन्तु नालन्तस्य प्रकीर्तितम् ।  
षोडशाङ्गुल विस्तारं तद्वक्त्रञ्च * * * * ॥  
  
तदर्थं कण्ठविस्तारं तदर्थं बिलमुच्यते ॥  
  
मण्टपस्सविधिं वक्ष्ये मङ्गलाङ्कुरकर्मणि ॥  
  
दशहस्तप्रविस्तारं विप्रस्य तु वपुर्बुधः ।  
क्षत्रस्य नवहस्तं च अष्टहस्तं तु वैश्यकः ॥  
  
सप्तहस्तन्तु शूद्राणां तारायामं प्रकीर्तितम् ।  
षट्त्रिंशत् षोडशस्तम्भं द्वादशस्तम्भमेव च ॥  
  
अष्टहस्तं क्रमात्प्रोक्तं तथा विस्ताररूपकम् ।  
चतुरश्रसमं कृत्वा दर्पणोदरसन्निभम् ॥  
  
मण्टपञ्चो भयोः पश्चात् यथाविधि पुरस्सरम् ।  
चतुर्भिस्तोरणैर्युक्तं अष्टदिक् ध्वज शोभितम् ॥  
  
चतुद्वारसमायुक्तं मण्टपं लक्षणान्वितम् ।  
वटोदुम्बरमश्वत्थं लक्षं वृक्षादिभिः क्रमात् ॥  
  
तोरणं कारयेत् तैश्च यथाविधि पुरस्सरम् ।  
पञ्चहस्तायतं प्रोक्तं विस्तारं तद्विहस्तकम् ॥  
  
ऊर्ध्वं शूला कृतिं कुर्यात् हस्तं भूमि निवेशयेत् ।  
श्वेतं रक्तं तथा कृष्णं धूम्रञ्च वारुणं तथा ॥  
  
प्। ११)  
  
श्यामन्तु कपिलं पीतं ध्वजानां पूर्वतो न्यसेत् ।  
विताने चोर्ध्वमाश्चर्य कण्ठचामरभूषितम् ॥  
  
दुकूलपट्टकार्पास वस्त्रैश्श्लक्ष्णैस्ततः क्रमात् ।  
स्तम्भानावेष्ट्य पश्चात् तु पल्लवैरप्यलङ्कृते ॥  
  
धूपदीपसुगन्धैश्च पूजयेन् मण्टपं शुभम् ।  
एवं कृत्वा तु पूर्वन्तु ततश्चाङ्कुरमारभेत् ॥  
  
गोमयेन समालिप्य तन्मूलानि प्रकल्पयेत् ।  
शालिभिस्तु दशद्रोणै तदर्धकैर्वा तदर्धकैः ॥  
  
द्रोणार्धञ्चाधमञ्चैतत्तदर्धं तण्डुलोरपि ।  
विकिरेयात्तण्डुलैश्शर्धै दक्षिणेतोन्ये ॥  
  
शाहस्तं वा त्रिहस्तं वा विस्तारहस्तमथार्हिकम् ।  
चतुरश्राणि न यथाक्रम * * * कारयेत् ॥  
  
आसनं कल्पयित्वा तु पद्माकारं विचक्षणं ।  
गन्धपुष्पश्च सम्पूज्य यथाविधि पुरस्सरम् ॥  
  
रक्ता कराली चण्डाक्षी महोच्छिष्टादि देविका ।  
शङ्खादि विन्यसेत् पश्चात् कोशकृत् पांसुपूरयेत् ॥  
  
आम्रपल्लवसञ्च्छन्नं गन्धाद्यैरर्चयेच्छुभान् ।  
बीजानि पूरयेत् पश्चात् यवपूर्वादिनि क्रमात् ॥  
  
यवमाष कुलस्थानि चम्बवैणवकानि च ।  
शाली प्रियङ्गुरपामार्गं श्याकानिष्पावकानि च ॥  
  
प्। १२)  
  
तिलसर्षपमुद्गानि बीजानि च त्रयोदश ।  
यथा लाभं गृहीत्वा तु देशकालानुरूपतः ॥  
  
वारिणा क्षालयित्वा तु गोक्षीरेणापि वै क्रमात् ।  
ताम्बूलं दापयेत् तत्र सर्वेषां मातृवोगिनाम् ॥  
  
आचार्यस्सविशेषेण ताम्बूलं दापयेत् ततः ।  
आचार्य श्शुद्ध भूतात्मा शुद्धगन्धानुलेपनम् ॥  
  
नववस्त्रपरीधानं चोष्णीषञ्चोत्तरीयकम् ।  
साङ्गुलीयकपाणिस्तु सर्वाभरणभूषितः ॥  
  
अति दीर्घा वामकुब्जो चक्षुहीना विसर्जकाः ।  
बधिराः कुक्षिरोगाश्च लाजपात विसर्जयेत् ॥  
  
विकटञ्चाङ्गहीनञ्च शिपिविष्टा विसर्जयेत् ।  
सर्वलक्षणसंयुक्तं सर्वाङ्गं सर्वशोभनम् ॥  
  
मातृ गायत्रि मन्त्रेण ब्रह्मयामल पाठकान् ।  
सर्वतन्त्र क्रियायुक्तं * * * * * * * * ॥  
  
गुरुशिष्यंस्तथैव च * * * निन्दा * * ॥  
  
निन्दा * * * * * * कुलनिन्दा विसर्जयेत् ।  
एतैर्वा वापयेद्बीजं नवाक्षरेण मन्त्रवित् ॥  
  
ब्रह्मघोषैश्च विविधै स्वस्तिवाचकमङ्गलैः ।  
शङ्ख दुण्ठाभिनिर्घोषैर्गीतवाद्यादि निस्वनैः ॥  
  
प्। १३)  
  
एतैर्वा वाचयेद् बीजं नवाक्षरेण मन्त्रवित् ।  
नवाक्षरेण मन्त्रेण बीजानां वापयेद्गुरुः ॥  
  
मात्रमन्त्राभि जप्तेन वारुणञ्चैव सेचयेत् ।  
सदशैश्चादयेद् वस्त्रैस्सुसूक्ष्मैश्च पृथक् पृथक् ॥  
  
रात्रिं तु मातृगायत्रीं मङ्गलाङ्गुर रक्षणैः ।  
लक्षणे चोच्यते तस्मिन्नाचार्य मन्त्रविग्रहः ॥  
  
पयोधि * क्षण सेव्याह विस्तासां प्रदापयेत् ।  
पावका देवता पञ्च हविस्तासां प्रदापयेत् ॥  
  
एवं कृत्वा प्रतिदिनं एवं पुष्पादिभिर्यजेत् ।  
अङ्कुरार्पणं वक्ष्यामि वर्णभेदाननेकशः ॥  
  
श्वेतानि रजताभानि कुञ्जराभानि तानि च ।  
हरिद्र हानि तान्येव कोमलानि शुभानि च ॥  
  
श्वेताभं सर्वकामार्थं रजताभं विवर्द्धिदम् ।  
कुञ्जराभं तु * * धनं छ्रीतं कोमलं भवेत् ॥  
  
स्वर्णाभं स्वर्ण वृद्धिः स्यात् हरिद्रापुष्टिवर्धनम् ।  
मृद्धनि पुत्रपौत्रिं स्यात् जीर्णतां प्रकीर्तितम् ॥  
  
कृषे धूम मृतुनाशंस्याजञ्जानिह वर्धनम् ।  
तथा तिर्यग्गतं चैव वसु पलं पलम् ॥  
  
कृष्णाभोच्चाटनञ्चैव धूम्राभं कलहं भवेत् ।  
नीलाभमम्बु नाशं स्यात् अपमृत्युर्भविष्यति ॥  
  
प्। १४)  
  
अधोगतं चेकलाभं तिर्यगं चैव रोगदम् ।  
तस्मात् सर्व प्रयत्नेन अनाभानि विवर्जयेत् ॥  
  
नवाक्षरेण मन्त्रेण पशुमेकन्तु घातयेत् ।  
प्रायश्चित्त विशुध्यर्थं होमं तत्र विधि क्रमात् ॥  
  
नवाक्षरेण मन्त्रेण अष्टोत्तरशतं * * ।  
  
अङ्कूरार्पण काले तु बीजानि च सञ्चयम् ।  
तत्सर्वं दापयेद् ब्रह्मन् आचार्यन्तु तानि वै ॥  
  
पूर्वोक्त मण्टपे रम्ये गुप्तेन निक्षिपेत् ततः ।  
  
इति ब्रह्मयामले शतसहस्रसंहितायां अङ्कुरार्पण पञ्चमः पटलः ॥ ५ ॥  
  
  
स्थापनम् ।  
  
देवतास्थापनं वक्ष्ये यथावदनुपूर्वशः ।  
ग्रामे च नरके चैव पत्तने खेटकेपि वा ॥  
  
आयुरारोग्यदश्चैव धनधान्य विवर्धनम् ।  
पुत्रपौत्र प्रवृद्धिश्च सुभिक्षं तासु वर्धनम् ॥  
  
ग्राममध्ये नवपटं ब्रह्म(ण)स्थानमुत्तमम् ।  
इन्द्रायमश्विनोस्थान श्रियावास्थानमेव च ॥  
  
इन्द्राग्नेययोर्मध्ये वधं स्थानमुत्तमम् ।  
सरस्वत्याश्च चाग्नेयं कामस्थानन्तु कल्पयेत् ॥  
  
आग्नेय यमयोर्मध्ये पितरस्थानमुत्तमम् ।  
सावित्रं स्थापयेद् याम्ये यातुधानञ्च कल्पयेत् ॥  
  
प्। १५)  
  
याम्य नैर्-ऋतयोर्मध्ये गणपतिस्थानमुच्यते ।  
नैर्-ऋत्यामासुरस्थानं नव देवान् वरानने ॥  
  
नैर्-ऋत्यां वारुणे मध्ये नागस्थानं विधीयते ।  
वारुण्यां स्थापयेद् विष्णू लक्ष्मीस्थानन्तु कल्पयेत् ॥  
  
नभस्वद्वरुणयोर्मध्ये गरुडस्थानमुच्यते ।  
वायव्ये कल्पयेद्दोमं गन्धर्व स्थान मुच्यते ॥  
  
सोम मारुतयोर्मध्ये स्थान मुक्तं प्रजापतेः ।  
वित्तेशं स्थापयेत् सौम्ये मार्ताण्डञ्च प्रकल्पयेत् ॥  
  
सोम शङ्करयोर्मध्ये रुद्रश्चैकादशस्सुधीः ।  
ईशानं शङ्करस्थानं शिवगौरी समन्वितम् ॥  
  
ईशानचक्रयोर्मध्ये द्वादशादित्यमुच्यते ।  
चतुष्टयमृगादिक्षु दुर्गास्थानं विधीयते ॥  
  
ग्राममध्येषु कर्णिकां ब्रह्मस्थानं विधीयते ।  
मातॄन्वै पूजयेत् तत्र गन्धपुष्पैस्तु पूजितम् ॥  
  
कलशं नवकं ग्राह्यं सापिधानं सकूर्चकम् ।  
सवस्त्रं नववस्त्रं वा नवार्णे नैव मन्त्रितम् ॥  
  
सुब्राह्मी माहेश्वरी चैव कुमारि वैष्णवी तथा ।  
वाराही चैव माहेन्द्री भद्रकालि तथैव च ॥  
  
अग्निबीजैश्च ईशानैः पूर्वमारभ्य विन्यसेत् ।  
देवीशीमर्चयेत् तत्र पूजयेद् विधिना सह ॥  
  
प्। १६)  
  
विद्याहृदयमन्त्रेण आचार्यो होमयेत् क्रमात् ।  
  
समारभेत् ।  
स्थापयित्वा विधानेन पाश्चाद्वा समारभेत् ॥  
  
सर्जयेत् ।  
ग्रामस्योत्तरदिग्भागे ज्येष्ठा स्थानं विधीयते ॥  
  
ज्येष्ठायामुत्तरे दिक्षु कोट्टविस्थानमुच्यते ।  
ग्राम बाह्ये तु कर्तव्यं कोट्टव्याश्रमुत्तमम् ॥  
  
ज्येष्ठावसवयोर्मध्ये मातृस्थानं विधीयते ।  
ग्रामे वा नगरे वापि पतनम् वापि कारयेत् ॥  
  
वारुण्यां स्थापयेद् विष्णुमैशान्यां शङ्करे भवेत् ।  
अन्यथा त्विरयेद्यस्तु व्याधिशोकभयं भवेत् ॥  
  
दुर्भिक्षं कलहं घोरं सर्वहानिं तु निर्दिशेत् ।  
मर्ममध्वे न कर्तव्यं रज्जुवेधञ्च वर्जयेत् ॥  
  
विधिवेधं भवेन्न्यस्त्वारणन्तु विनिर्दिशेत् ।  
त्रिशूले शूलदं प्रोक्तं षट्कका तु क्षयमाप्नुयात् ॥  
  
मर्मे मृत्युमवाप्नोति रज्वो गर्भविनाशनम् ।  
कृष्णे ग्रामनाशं स्यात् तस्माद्येतानि वर्जयेत् ॥  
  
प्। १७)  
  
सहस्रभूसुरैर्युक्तं ग्राममित्यभिधीयते ।  
चातुर्वण सवास्तव्य नाना जातिसमन्वितम् ॥  
  
नल्लमल्ल समाकीर्णं नाटका गणिकैस्तथा ।  
नगरन्त द्विजानीयान्नाना जाति समायुतम् ॥  
  
अनेक जाति सङ्कीर्णं पोतना वासमपितम् ।  
वणिक्जन समाकीर्णं पत्तनं विधिना बुधः ॥  
  
चतुरङ्ग बलैर्युक्तं द्वारकेटसमन्वितम् ।  
विविधैररत्नलोश्चैव युक्तन्तत् खेटकं भवेत् ॥  
  
ग्रामाद् द्विगुण विस्तारं नागरस्य वरानने ।  
नगराद् द्विपत्तनं चैव द्विगुणं खेटकं भवेत् ॥  
  
एवं विधिक्रमेणैव कारयेत् सह सुन्दरि ॥  
  
  
इति ब्रह्मयामले शतसहस्रसंहितायां देवतास्थापनं नाम षष्ठः   
पटलः ॥ ६ ॥  
  
प्रतिष्ठाविधिः ।  
  
प्रतिष्ठाविधिं प्रवक्ष्यामि शृणुब्रह्मन्यथा क्रमम् ।  
प्रासादस्याग्रतः कुर्यात् मण्टपञ्चतुरश्रकम् ॥  
  
उत्तमं मध्यमञ्चैव अधमं त्रिविधं तथा ।  
चतुर्भिस्तोरणैर्युक्तं चतुर्द्वारञ्च शोभितम् ॥  
  
षोडशस्तम्भसंयुक्तं दशद्वादश हस्तकम् ।  
द्वात्रिंशत्स्तम्भसंयुक्तं तथा षोडशहस्तकम् ॥  
  
प्। १८)  
  
मण्टपं वा प्यथो वोपि सर्वालङ्कारशोभितम् ॥  
  
षोडशस्तम्भसंयुक्तं दशद्वादशहस्तकम् ।  
द्वात्रिंशत् स्तम्भसंयुक्तं तथा षोडश हस्तकम् ॥  
  
दर्भैर्माल्यैः परिक्षिप्तं पुष्पमालावलम्बितम् ।  
घण्टाचामरसंयुक्तं कुशदर्भाञ्च गोपलम् ॥  
  
पवित्रं कनकसंयुक्तं * * * * * * * ।  
नवपञ्च त्रीणि संयुक्तमङ्गुलञ्च * गुलम् ॥  
  
नालं त्र्यङ्गुलं प्रोक्तं ग्रन्थिरेकाङ्गुलं भवेत् ।  
मातृगायत्रि मन्त्रेण योजयेत् तु विशेषतः ॥  
  
अण्डजन्मपरमाणेन अव्यक्तं देवगिराम् ।  
  
सुवर्णे रजते ताम्रे अलाभे मृण्मयेऽपि वा ।  
अभिन्नरुक्षस्फुटितैः कलशैः कालवर्जितैः ॥  
  
अकालमूलकलशैः सूत्रैरावेष्टितैरपि ।  
सकूर्चैस्सापि धानैश्च सवस्त्रैर्वेष्टितैरपि ॥  
  
ईदृशैः नवभिः कुम्भैः शुद्धम्बु परिपूरितम् ।  
शालिमुद्गप्रियङ्गानि यवसर्षपमेव च ॥  
  
कलशान्विन्यसेत् तत्र सर्वगन्धानि तानि तु ।  
चतुर्दिक्षु न्यसेत् कुम्भान् पूर्वादि क्रमयोगतः ॥  
  
प्। १९)  
  
पञ्चरत्नेन संयुक्ता नवाक्षरेण मन्त्रवित् ॥  
  
मध्ये तु विन्यसेत् कुम्भं वीरेशीतन्त्रमुच्यते ।  
रक्ताक्षी विन्यसेत् पूर्वं करालीं दक्षिणे न्यसेत् ॥  
  
चण्डाक्षी पश्चिमे न्यस्य महोच्छिष्ठोत्तरे न्यसेत् ।  
अम्बिका चण्डिका चैव घोराघोरेश्वरी तथा ॥  
  
कोणेषु कलशान्यस्य शास्त्रदृष्टेन कर्मणा ।  
स्वस्वेनैव तु बीजेन नवाक्षरयुतेन च ॥  
  
कलशं विन्यसेद् विद्वान् शूलमुद्रां प्रदर्शयेत् ।  
गन्धपुष्पादिभिश्चैव वस्त्रयुग्मेन वेष्टयेत् ॥  
  
कलशान्ते तु मन्त्राणा प्रत्येकन्तु यथाक्रमम् ।  
देव्याश्च प्रतिमं ग्राह्यं ताम्रजन्दारुकन्तु वा ॥  
  
स्थायिरूपञ्च कर्तव्यं क्षालयेच्छुद्धतोयकैः ।  
वस्त्रयुग्मेन सम्पूज्य गन्धपुष्पादिभिर्यजेत् ॥  
  
प्रणवं विन्यसेच्चित्ते वदने मूर्तिविन्यसेत् ।  
  
नवाक्षरं न्यसेत् पश्चात् प्रतिमाङ्गे यथाक्रमम् ।  
मुखे च हृदये शिरो नाभिस्तु गुह्यके ॥  
  
ऊरोश्च पादयोश्चैव पद्ममुद्रां प्रदर्शयेत् ।  
हृदये हृदयं न्यस्य शिरश्चिरसि विन्यसेत् ॥  
  
प्। २०)  
  
शिखायान्तु शिखां न्यस्य कवचं तनमस्तके ।  
अस्त्रं हस्तप्रदेशे तु नेत्रं नेत्रेषु विन्यसेत् ॥  
  
सर्वाङ्गन्तु न्यसेन्मन्त्री एकवीरी शरीरतः ।  
ब्राह्मी माहेश्वरी चैव कौमारी वैष्णवी तथा ॥  
  
वाराही चैव माहेन्द्री वीरभद्रगणाधिप ।  
एकवीरी शरीरे तु विन्यसेद्वैकमुद्रया ॥  
  
वीरभद्रन्तु शिरसि गणाध्यक्षन्तु पादयोः ।  
स्वस्वेनैव तु मन्त्रेण एकचित्तो दृढव्रतः ॥  
  
ब्रह्माणी तु मुखं न्यस्य हृदिमाहेश्वरी न्यसेत् ।  
कौमारी गुदरे न्यस्य वैष्णवीन्नाभि मन्त्रके ॥  
  
वाराहीं कटिमध्ये तु जाना वैन्द्रीन्तु विन्यसेत् ।  
उदरे विन्यसेत् सर्वं जगत्स्थावरजङ्गमम् ॥  
  
चन्द्रादित्यं न्यसेन्नेत्रं ललाटेक्षेरु विन्यसेत् ।  
श्रोत्रे दिशन्तु विन्यस्य आकाशे हृदये न्यसेत् ॥  
  
पादयोः पृथिवीं न्यस्य त्रिमुर्तिश्चैव विन्यसेत् ।  
देवा यक्ष यथा नागा किन्नराप्सरस्तथा ॥  
  
गतान् स्वस्वेन मन्त्रेण हृदये विन्यसेद् बुधः ।  
एवं तस्य विधानेन हारकेयूर कल्पितम् ॥  
  
पूजयित्वा विधानेन आचार्यस्तु निवेदयेत् ।  
शयनं कल्पयेत् तत्र कलशस्य च दक्षिणे ॥  
  
प्। २१)  
  
अण्डजैर्मुण्डजैर्वास्त्रैः कार्पासैः कम्बलैः क्रमात् ।  
तस्योपरि न्यसेन्नेत्रे देवदेवाङ्गकैर्बुधः ॥  
  
कूर्चं तत्रैव विन्यस्य लक्षणेन विचक्षणः ।  
एवं विन्यस्य विधिना एकवीरीञ्च शययेत् ॥  
  
नवाक्षरेण मन्त्रेण जयशब्दयुतेन च ।  
प्राक्शिरन्तु कर्तव्यं पादयोरन्यथा कृतम् ॥  
  
देव्योपरि न्यसेद्वस्त्रं सदेशैर्युग्मतो हरम् ।  
ईदृग्विधञ्च वस्त्रं वा नेत्र निर्वाणमेव वा ॥  
  
निवेद्यं दापयेत् तत्र स्मरणेन तु संयुतम् ॥  
  
कलशोदकेन संस्पृश्य हृदयेनाभिमन्त्रयेत् ।  
होमोदये ततस्सर्वान् सर्वमन्त्रैर्यथा क्रमम् ॥  
  
मूर्तिपैर्लक्षणोपेतैरष्टभिस्तु यथा विधि ।  
मन्त्रज्ञैः कुशलैश्शुद्धै ब्रह्मयामलतत्परैः ॥  
  
पारशैव कुलोद्भूतै मातृदिक्षो समन्वितैः ।  
नाङ्गहीनैर्न बधिरै नेत्रहीनैश्शठैस्तथा ॥  
  
नघ्रद्वैश्वा बालैश्च होमयेत् तुल्यवर्णजैः ।  
आचार्य लक्षणं वक्ष्ये शृणुष्व चतुराननं ॥  
  
सर्वलक्षणसम्पूर्णं समयाचारपालकम् ।  
शक्तिव्रतधरं शान्तं नाङ्गहीनं नरोगिनम् ॥  
  
प्। २२)  
  
एकवीरविधनज्ञं ब्रह्मयामल तत्परम् ।  
मात्र तन्त्र क्रियायुक्तं मात्रतन्त्रविशारदम् ॥  
  
मातृमण्डलवेत्तारं मात्रस्फूर्ति विचारगम् ।  
दीक्षासंस्कारयुक्तञ्च प्रतिष्ठाक्रमवित्तमम् ॥  
  
शुभदेशे समुत्पन्नं अभिषेक क्रियान्वितम् ।  
एकवीरविधानज्ञं शक्ति व्रतधरं शुभम् ॥  
  
समुक्त पादनयनं कालमण्डलवर्जितम् ।  
रक्तं रक्तोष्ठसंयुक्तं रक्तपाणिं विचक्षणं ॥  
  
मनोज्ञं वा प्रवक्तारं शास्त्रानुष्ठानतत्परम् ।  
शीलाचारसमायुक्तं गुणासम्भोगवर्जितम् ॥  
  
गुणाशान्तं समुद्भूतं सद्भिश्चैव तु सम्पदम् ।  
सलक्षणैश्च संयुक्तमालोल दीर्घलोचनम् ॥  
  
मृदुपादक सग्रञ्च शुभकण्ठसमध्वलम् ।  
एवं लक्षणसंयुक्तमाचार्यं विधिवत्सदा ॥  
  
बिल्वञ्च खदिरञ्चैव पलाशं वटमेव च ।  
अश्वत्थोदुम्बरञ्चैव पद्मञ्चैव शरं तथा ॥  
  
वैकङ्गतोह्यपामार्गं अर्कञ्चैव यथाक्रमम् ।  
अपामार्गं वास्तु होमे होमयेत् तत्र वित्तमः ॥  
  
अष्टोत्तरशतञ्चैव होमयेत् सर्व मूर्तिपः ।  
आचार्य द्विगुणं हुत्वा समिधाज्यादिभिः क्रमात् ॥  
  
प्। २३)  
  
प्रत्येकाष्टशतञ्चैव होमयेत् सर्वमूर्तिषु ।  
अष्टमूर्तिषु मन्त्रैश्च पृथक् वै होमयेद् बुधः ॥  
  
स्वतामपदसंयुक्तं नवाक्षरसमन्वितम् ।  
स्वरण्यन्तससंयुक्तं होमयेन्मूर्ति धारकान् ॥  
  
पृथिवी आपिनी ते जीव यशखड्गिनी तथा ।  
सौरी चन्द्री तथा पात्नी अष्टमूर्तिः प्रकीर्तिताः ॥  
  
तासां मूर्तिस्तु मूर्ध्नीनां मारयेन्मूर्तिवारकः ।  
पृथिवी पूजनं पूर्वं आपिनी वारुणेन तु ॥  
  
तेजी अग्नि प्रदेशे तु वायवी वायुगोचरे ।  
खड्गिनी नैर्-ऋते भागे सौरी ईशानगोचरे ॥  
  
चन्द्री सोमे तु विन्यस्य ह्यस्ती दक्षिणे न्यसेत् ।  
एवं न्यस्त्वा न विधानेन चाष्टमूर्तिषु योजयेत् ॥  
  
मूर्तीनाञ्चैव सर्वासां स्वनाम्ना चैव होमयेत् ।  
अवर्गं जुहुयात्पूर्वे कवर्गमग्नि गोचरे ॥  
  
चवर्गं याम्यदेशे तु वर्गत्त्रैन्नैर्-ऋते हुतम् ।  
तवर्गं वारुणञ्चैव पवर्गं वायु गोचरे ॥  
  
पवर्गं सोमदेशे तु षवर्गमीशगोचरे ।  
एतैस्सर्वैस्तु संयुक्तमाचार्यो होममारभेत् ॥  
  
पूर्ववत्प्रक्रमादेव लोकपालान्न्यसेत् क्रमात् ।  
सप्तजिह्वा न्यसेस्तस्य यथास्थाने यथाक्रमम् ॥  
  
प्। २४)  
  
अष्टमस्य तु खण्डस्य तृतीये लक्षणान्वितम् ।  
सप्तमस्य तु खण्डस्य द्वितीय लक्षणान्वितम् ॥  
  
षष्ठेनैव समोपेतं मूर्ध्नि बिन्दु सुशोभितम् ।  
बहुरूपा भवेज्जिह्वा न्यस्तव्या सङ्गरेदिशि ॥  
  
सप्तखण्डा तृतीया च द्वितीयेन समन्वितम् ।  
षष्ठेन तु समायुक्ता बिन्दुना परिभूषितम् ॥  
  
रजताभाजसा जिह्वा सैन्द्रे चैव व्यवस्थितम् ।  
द्वितीये चाष्टमखण्डान्ये द्वितीयकम् ॥  
  
षष्ठेनैव समारूढ चैन्द्र खण्डान्यथा क्रमम् ।  
बिन्दुनोपरिसंयुक्ता रक्ता जिह्वा च सम्भवेत् ॥  
  
अग्निभागे स्थिता सा च सक्तपापविनाशिनी ।  
खण्डस्य चाष्टमस्यैव मातीया शान्तिदा शुभा ॥  
  
सप्तमस्य तु खण्डस्य द्वितीयेन समन्वितम् ।  
षष्ठेनैव समयुक्तं बिन्दुनोपरिभूषितम् ॥  
  
कृष्णाख्या तु भवेज्जिह्वा नैर्-ऋते दिशि संस्थिता ।  
सप्तमस्य तु खण्डस्य चादिबीजासु शोभना ॥  
  
पुनरग्निसमायुक्तं षष्ठस्वरसमन्वितम् ।  
बिन्दुनोपरिसंयुक्तं सर्वकामार्थसाधनम् ॥  
  
सुप्रभा शोभना जिह्वा वारुण्यं दिशिसंस्थिता ।  
सप्तमस्य तु खण्डस्य चादिबीजा शुभङ्करी ॥  
  
प्। २५)  
  
द्वितीयेन समायुक्ता षष्ठबीजेन संयुता ।  
विन्दुनोपरिसंयुक्ता सदाविजयवर्धनी ॥  
  
अतिरक्ता भवेज्जिह्वा वायव्यां दिशिसंस्थिता ।  
सप्तजिह्वा समाख्याता शास्त्रदृष्टेन कर्मणा ॥  
  
एवं सप्तविधां जिह्वा चाग्निकुण्डे प्रयोजयेत् ।  
एवं वै स्थण्डिले जिह्वा योजयेद् देशिकोत्तमः ॥  
  
एतैस्सर्वैस्समायुक्तः आचार्यो मन्त्रहोमयेत् ।  
समिद्धुत्वा स्पृशेत्पादमाज्यं हुत्वा यदि स्पृशेत् ॥  
  
चरुं हुत्वा स्पृशेद्बिन्दुं तिलान् हुत्वा हुतिस्पृशेत् ।  
लाजं हुत्वा मुखं स्पृश्य शूलमुद्राभिमन्त्रयेत् ॥  
  
कृगाक्षरे स्पृशेत् पश्चात् क्ष्वकाकादीनि वै बुधः ।  
हुत्वा हुत्वा स्पृशेन्मन्त्री पादादि शिरसान्तकम् ॥  
  
हृदये हृदयं स्पृश्य शिरश्शिरसि विन्यसेत् ।  
शिखायान्तु स्पृशेन्न्यस्य कवचं स्तनमध्यकम् ॥  
  
स्तनमध्यं स्पृशेत् मन्त्री सर्वमन्त्रैर्यथा क्रमात् ।  
आज्यं हुत्वा भवेत् तत्र हृन्मन्त्रादि यथाक्रमम् ॥  
  
पञ्चपञ्चभिराहुत्या षडंशेन विधुर्बुधः ।  
एकवीरशतं हुत्वा नवाक्षरेण बुद्धिमान् ॥  
  
चतुर्मूर्तिश्चतुर्हत्वा अष्टमूर्तिस्तु चाष्ठधा ।  
द्वादशैव तु मुनीनां द्वादशाहुतिरुच्यते ॥  
  
प्। २६)  
  
षोडशैव तु मूर्तीनां षोडशाहुति होमयेत् ।  
द्वात्रिंशन्मूर्तिभिश्चैव द्वात्रिंशाहुतिरुच्यते ॥  
  
तत् तत्पूरणहोतव्यं स्वनामपदसंयुतम् ।  
योगिनीनां दशं हुत्वा परिवारेण पञ्चधा ॥  
  
एवं हुतं विधानेन वारिणा प्रोक्षयेद् गृहम् ।  
पञ्चगव्येन सम्प्रोक्ष्य नवाक्षरेण बुद्धिमान् ॥  
  
बाह्ये चाभ्यन्तरे चैव परिवार ग्रहेषु च ।  
प्रोक्षयेत् पञ्चगव्येन पश्चात् स्थापनमारभेत् ।  
  
अधिवासन वेलायां पशून् सप्त च पातयेत् ।  
रुधिरं मांसमस्थिञ्च होमयेन्मूलमन्त्रतः ॥  
  
ततो दिशा बलिं दद्यात् रक्तमांसैश्च विन्यसेत् ।  
शङ्खभेर्यादिभिर्घोषैर्डमरुकैश्च काहलैः ॥  
  
मातृघोषैश्च संयुक्त पटहमदलसङ्कुलैः ।  
नृत्तगीतादिभिस्तत्र ह्रादयेत् तत् प्रदक्षिणम् ॥  
  
अधिवासविधि ह्येतन्ना ब्रह्म उदाहृतम् ।  
सुमुहूर्ते तु सम्पन्ने प्रभाते स्थापनं भवेत् ॥  
  
रत्नादिविन्यसेत्पूर्वं पश्चात् स्थापन मारभेत् ।  
रत्नानि लोह धान्यानि बीजान्योषधयस्तथा ॥  
  
क्रमेण विन्यसेत् ब्रह्मन् शास्त्र दृष्टेन कर्मणा ।  
वज्रन्तु मरकतञ्चैव मौक्तिकं पद्मरागकम् ॥  
  
प्। २७)  
  
वैडूर्यं पुष्परागञ्च इन्द्रनीलं प्रवालकम् ।  
गोमेदकन्तु माणिक्कं नवरत्नं प्रकीर्तितम् ॥  
  
नवाक्षरेण मन्त्रेण पूर्वादिक्रमयोगतः ।  
सुवर्णरजतं ताम्रमायसं त्रपुसीसकम् ॥  
  
आरुढं च विपुलं पूर्वादि क्रमतो न्यसेत् ।  
हरितारं गञ्जकञ्च माक्षिरं गुनपीतथा ॥  
  
सौराष्ट्र गैरिकञ्चैव वत् * * * गरन्तथा ।  
नवाक्षरेण मन्त्रेण पूर्वादि क्रमतो न्यसेत् ॥  
  
तिलसर्षप मुद्गानि व्रीहिनिष्पावकानि च ।  
यवमाष प्रियङ्गूनि नवाक्षरेण विन्यसेत् ॥  
  
लक्ष्मी च सहदेवी च विष्णु क्रान्ति बलं तथा ।  
गरिकञ्जीव्रवल्ली च वाह्री च पाक्सव चलान् ॥  
  
नवाक्षरेण मन्त्रेण क्रमेण विन्यसेद् द्वये ।  
कारयेत् तु नवपुटं ताम्रैणैव शोभितम् ॥  
  
ब्रह्मस्थानं न्यसेन्मन्त्री एकत्वञ्च न कारयेत् ।  
कूर्मञ्च पृथिवी चैव शङ्खञ्चैवात पत्रिकम् ॥  
  
वज्रञ्चैव तु शूलञ्च गदा खड्गन् तथैव च ।  
नवाक्षरेण मन्त्रेण स्मरणेनैव संयुतम् ॥  
  
न्यसेद्वीजानि मार्गञ्च रजान्योषधि लोहकान् ।  
ब्रह्मस्थानं न्यसेत् पूर्वमायुरारोग्यदं शुभम् ॥  
  
प्। २८)  
  
एवं न्यस्य च विधिना पायसेन तु लेपयेत् ।  
सुमुहूर्ते च सुदिने शङ्ख दुन्दुभि निस्वनैः ॥  
  
स्थापयेद् विधिनाचार्यो ब्रह्मस्थानन्तु कौतुकम् ।  
कूटाक्षरं नवैर्बीजैर्नवाक्षर युतैरपि ॥  
  
सुमुहूर्ते तु कर्तव्यं ऊर्ध्वस्थापनमाचरेत् ।  
अर्घ्यन्दत्वा ततो मन्त्री वीरध्यान परायणः ॥  
  
पशून्वै घतयेत् तत्र प्रतिष्ठा कालिके तथा ।  
सपुत्रं वा जपैर्दर्वैः यजमान पुरस्सरैः ॥  
  
कवितुकस्य तु सम्मन्त्र्यस्य स्थापयेद् विधिना तथा ।  
देवभागं न्यसेत् स्थाप्य ब्राह्मे चर्चां प्रकल्पयेत् ॥  
  
कृताक्षर नवबीजैर्नवाक्षरयुतैरपि ।  
स्मरणेन समायुक्तं त्रिभिर्जप्तं प्रवेशयेत् ॥  
  
अर्घ्यन्दत्वा तु तत्रैव भद्रकालीं प्रवेशयेत् ।  
सकलं निष्कलं रूपं ध्यात्वा देव्यः पुनर्न्यसेत् ॥  
  
आवाहयेत् ततो देवीं भीमरूप कपालिनीम् ।  
त्रिशूल खड्ग खट्वाङ्ग खेटकैश्च समन्वितः ॥  
  
घण्टाडमरुकञ्चैव नागपाश समन्विता ।  
मुण्डमालाधरीं देवीं त्रिणेत्रिं रक्तलोचनीम् ॥  
  
श्यामवर्णाञ्च सुघनीं रौद्रीं चैव परात्पराम् ।  
भूतप्रेत गणैस्सर्वै मातृयोनि गणैर्युताम् ॥  
  
प्। २९)  
  
एतैस्सर्वैः परिभूतैः देवीमावाहयेद्बुधः ।  
अचिन्त्यां परमां सूक्ष्मां अव्यक्तां अक्षयां दयाम् ॥  
  
नानारूप जगद्योनिं विश्वमूर्तिं महेश्वरीम् ।  
अनेक वदनान्देवीं नैकहस्तां महेश्वरीम् ॥  
  
नैकरूप घृतश्यामाम्मनेका घ्राणसंयुताम् ।  
अनेकश्श्रोत्रसंयुक्तमनेकस्तनसंयुताम् ॥  
  
अनेक मुखसंयुक्तां समुद्राम्बरभूषिताम् ।  
इन्द्रश्रपविचित्राङ्गी विन्यसेत् तन्त्रवित्तमः ॥  
  
कलशोदकेन सम्प्रोक्ष्य स्वापि रूपन्तु विन्यसेत् ।  
परिवारन्यसेच्चैव स्वस्वेनैव तु मन्त्रवित् ॥  
  
देव्योदकेन सम्प्रोक्ष्य न्यसेत्स्वरलिपिन्यथा ।  
निवेदयेत् तदा देहमर्चयित्वा विधानतः ॥  
  
पायसं कृसरान्नञ्च पीतान्नञ्च गुलोदनम् ।  
शुद्धान्नघृतसंयुक्तन्दधिमधुघृतान्विताम् ॥  
  
भक्ष्य भोज्यञ्च पायञ्च लेह्यं शोष्यं तथैव च ।  
बौलकामण्डका चैव पूरिका घृतकन्तथा ॥  
  
मधुमांसञ्च पानञ्च गुलपिष्टं मधुन्तथा ।  
त्रिविधा तु भवेद् देवी लक्षमांसेन संयुता ॥  
  
निवेदयेद् विशेषेण अर्घ्यैश्च बहुकादकान् ।  
दिशाबलिं ततो दद्यात् मांसानां लाजसंयुतम् ॥  
  
प्। ३०)  
  
आचार्यं पूजयेत् सम्म्यक् गोरुमिकाञ्चनादिभिः ।  
प्रतिष्ठा विधायां प्रोक्तं राष्ट्रशान्त्यर्थकारणम् ॥  
  
गर्भगेहे तु मतिमान् सप्तकोष्ठानि कारयेत् ।  
प्रतिष्ठाप्य पूजयेत् तन्त्र वित्तम * * * * ॥  
  
ध्रुवार्चादेविकं स्थाप्य भूतात्मा रणभागिके ।  
पैशान् पैशातु भागेतु स्वार्पयेत् तन्त्रवित्तमः ॥  
  
एवं तु त्रिविधं लेख्यं यथाविधिपुरस्सरम् ।  
  
इति ब्रह्मयामले शतसहस्रसंहितायां प्रतिष्ठाविधिर्नाम सप्तमः पटलः ॥   
७ ॥  
  
  
अतः परं प्रवक्ष्यामि न्यासकर्म विधिक्रमात् ।  
न्यासानां त्रिविधं प्रोक्तं सर्वकामार्थ साधनम् ॥  
  
सृष्टिसंहारभेदञ्च स्थितिन्यासं तथैव च ।  
मूर्ध्नादि पादपर्यन्तं सृष्टिन्यासं प्रकीर्तितम् ॥  
  
पादादि च शिरान्तन्तु न्यासञ्च संहृतिर्भवात् ।  
नासादि हृदयान्तन्तु स्थितिन्यासं तदुच्यते ॥  
  
प्रथमन्तु जलस्नानं मृदास्नानमतः परम् ।  
जपस्नानविधिं पश्चात् ध्यानयोगी समाचरेत् ॥  
  
पद्मासनन्तु कर्तव्यमञ्जली पुटमुद्रया ।  
पूरकं पूरयेत् पूर्वं ब्रह्मा तत्राधिदेवता ॥  
  
प्। ३१)  
  
कुम्भकं हृदिमध्यस्थं देशं निष्कल भासितम् ।  
निष्कलं परमाशक्ति मन्त्रासनसमन्वितम् ॥  
  
कालीं चैव कराली च विराली मालिनी तथा ।  
हृत्पुण्डरीकमध्ये तु मूर्तिं ध्यात्वा यथाक्रमम् ॥  
  
पश्चात् कराङ्गुलीन्यास निर्मलाक्ष समन्वितम् ।  
नागहस्तसमं कुर्यात् मणिमण्डसमन्वितम् ॥  
  
दक्षिणाङ्गुष्ठकं ब्राह्मं तर्जनी तु महेश्वरी ।  
मध्यमाङ्गुलकौमारी वैष्णवी च त्वनामिका ॥  
  
कनिष्ठिका च वाराही दक्षिणाङ्गुल विन्यसेत् ।  
वामहस्ते कनिष्ठादि इन्द्राणिन्तत्र विन्यसेत् ॥  
  
अनामिकायाञ्चामुण्डा वीरभद्रा तु मध्यमा ।  
तर्जनी तु महाविघ्नं कराल्यङ्गुष्ठविन्यसेत् ॥  
  
एवं सृष्टिक्रमं कुर्यात् संहारं तदनन्तरम् ।  
वामाङ्गुष्ठादि चारभ्य नवशक्तिषु विन्यसेत् ॥  
  
शान्ती चाङ्गुष्ठविन्यासे सोणी तर्जनि विन्यसेत् ।  
खड्वाङ्गी मध्यमं कुर्यात् अनामी चैव तु नासिका ॥  
  
कनिष्ठिका न्यसेत् कान्तिमङ्गुल्यग्रे प्रतिष्ठितम् ।  
मौक्तिकी कनिष्टिका न्यस्य अग्रे च तर्जनीं न्यसेत् ॥  
  
क्रोधी चाङ्गुष्ठविन्यस्य स्थिति न्यासं प्रकीर्तितम् ।  
अङ्गुल्यं प्रणवं न्यस्य फट्कारं तर्जनीं न्यसेत् ॥  
  
प्। ३२)  
  
फट्कारं मध्यमाङ्गुल्यं फट्कारञ्चैव नामिका ।  
कनिष्ठाङ्गुलि हुङ्कारं कनिष्ठाकारमुच्यते ॥  
  
अनेकायान्तु फट्कार फट्कारं मध्यमं न्यसेत् ।  
श्वेतन्तु तर्जनीं तस्य हुङ्काराङ्गुष्ठविन्यसेत् ॥  
  
दक्षिणे कटिमध्ये तु चण्डी रौद्री तु विन्यसेत् ।  
वामे तु मणिमध्ये च चण्डी रौद्री तु विन्यसेत् ॥  
  
वामे तु मणिमध्ये तु भैरवीं तत्र विन्यसेत् ।  
दक्षिणे बहुवीरे तु एकवीरे तु वामके ॥  
  
हस्ताभ्याक्ताल पृष्ठे तु अर्कमात्मे तु विन्यसेत् ।  
करन्यासमिदं प्रोक्त महान्यासमतः परम् ॥  
  
प्रणवं विन्यसेन् मूर्ध्नी ब्रह्मा तत्राधि दैवतम् ।  
खकारे तु ललाटं स्यात् स्कन्दस्तत्राधि दैवतम् ॥  
  
वकारं वक्त्रमध्ये तु विघ्नन्तत्राधि दैवतम् ।  
मकारं हृदये मध्ये दुर्गां तत्राधि दैवतम् ॥  
  
सद्धस्तं पुरुषं देवं भकारं तत्र विन्यसेत् ।  
एवं सृष्टिमहामुद्रा सृष्टिन्यासन् तदुच्यते ॥  
  
ॐकारं पादयोर्न्यस्य भूमिस्तत्राधि दैवतम् ।  
ज्रेकारं जानुमध्ये तु दुर्गासूत्रासु दैवतम् ॥  
  
द्रेकारं वह्निविन्यस्य उमास्तत्राधि दैवतम् ।  
ह्रेङ्कारं स्तनमग्रे तु श्रियै तत्राधि दैवतम् ॥  
  
प्। ३३)  
  
ह्र्ॐकारं चैव बाहुभ्या ज्येष्ठं तत्राधि दैवतम् ।  
ह्रेङ्कारं चक्षुविन्यासं सरस्वत्याधि दैवतम् ॥  
  
स्कन्ददेशे तु फट्कारं इति न्यासाधि दैवतम् ।  
पृष्ठे चैव हुङ्कारं पालिं तस्याधि दैवतम् ॥  
  
पदन्यासन्तु हृदये हकारं नायशक्ति स दैवता ।  
एतेषां च स्थिति न्यासमुष्टिकं बिन्दुमुद्रया ॥  
  
वीरभद्रन्तु मन्त्रेण शिरसोपरि विन्यसेत् ।  
तदूर्ध्वं भक्तविन्यासं स तु ध्यानरूपिणम् ॥  
  
विघ्नमन्त्रान् ललाटस्यात् तस्योर्ध्वं पदविन्यसेत् ।  
ब्रह्माणी मूलमन्त्रेण चतुश्यान्तत्र विन्यसेत् ॥  
  
मन्त्रोपरि तथा चतुर्वक्त्रा चतुर्भुजा ॥  
  
एवं ध्यात्वा तु मनसा ब्रह्माणी तत्र विन्यसेत् ।  
माहेश्वरीति मन्त्रेण आस्य मध्ये प्रतिष्ठितम् ॥  
  
तस्योर्ध्वमीश्वरी चैव चतुर्बाहुस्त्रिणेत्रिणी ।  
कौमारी मूलमन्त्रेण कर्णाग्रे तत्र विन्यसेत् ॥  
  
मन्त्रस्योपरि विन्यासं कामारी तु चतुर्भुजा ।  
वैष्णवी मूलमन्त्रेण बाह्याभ्यन्तर विन्यसेत् ॥  
  
मन्त्रोपरि च विन्यासं वैष्णवी चैकहस्तिनी ।  
वाराही मूल मन्त्रेण हृदयञ्चैव विन्यसेत् ॥  
  
तस्य मन्त्रोपरि न्यासं वाराही च चतुर्भुजा ।  
इन्द्राणि मूलमन्त्रेण नाभि मध्ये प्रतिष्ठितम् ॥  
  
प्। ३४)  
  
तस्य मध्योपरि न्यासं इन्द्राणी वज्रहस्तिनी ।  
चामुण्डी मूलमन्त्रेण सर्वाङ्गेषु प्रतिष्ठितम् ॥  
  
तस्य मन्त्रोपरि ध्यात्वा चामुण्डा उग्रवेषिणी ।  
एवं मातृमयं ध्यात्वा यागपूर्वे प्रवर्तते ॥  
  
सकलं निष्कलञ्चैव निष्कलं सकलनिष्कलम् ।  
सकन्तु शरीरस्थम्महानपि यथाशक्तियन्तारमनुवर्तते ॥  
  
तथैवेन्द्रिय सङ्घातञ्चित्तमेवानुवर्तते ।  
दृष्ट्वा तार्क्ष्यं यथा सर्पं कम्पतेथ मुहुर्मुहुः ॥  
  
अमन्त्रमर्चकन् दृष्ट्वा कम्पते शिवमुत्सया ।  
शिवशिक्षा समायोगात् शिवहृष्टमिहोच्यते ॥  
  
पारशवकुले जातो स्नानं कृत्वा विशेषतः ।  
क्षौरञ्च दन्त शुद्धिञ्च मन्त्रस्नानन्तु लेपनम् ॥  
  
उष्णीषञ्चोपवीतञ्च शुद्ध वस्त्रोत्तरीयकम् ।  
कर्णकुण्डलसंयुक्तं हेमाङ्गुल्य पवित्रकम् ॥  
  
प्रवालमौक्तिका कान्तं रुद्राक्षमालिकायुतम् ।  
त्रिपुण्ड्रन्तु विशेषेण चन्दनेनानुलेपनम् ॥  
  
भेरिका पोषणञ्चैव पारशैवमिति स्मृतम् ।  
प्रोक्षणे च प्रतिष्ठायां उत्स्ववे बलिकालके ॥  
  
दीक्षया मालयारम्भे बालस्थाने तथैव च ।  
यावत् कर्म समारभ्य भेरिकां ताडयेत् क्रमात् ॥  
  
प्। ३५)  
  
भेरिकायोष्टहीनञ्च राजराष्ट्रं विनश्यति ।  
अन्यथा तामुनञ्चैव राजराष्ट्रं विनश्यति ॥  
  
तद् दोष शमनार्थाय सप्तशुद्धि समाहरेत् ।  
अन्नपाद्यसमायुक्तं घोषयेत् सर्व कर्मसु ॥  
  
इति श्रीब्रह्मयामले शतसहस्रसंहितायां न्यासविधिं नाम अष्टमः   
पटलः ॥ ८ ॥  
  
  
पीठम् ।  
  
वक्ष्येहं बलिपीठस्य लक्षणं क्रमशोधुना ।  
मूलगेहे तलोत्थेयं भूतपीठस्य विस्तृतम् ॥  
  
पादबाह्ये तु मध्ये वा पादाभ्यन्तरमेव वा ।  
विस्तारमुत्सेधमर्धाधिक मथापि वा ॥  
  
पादाधिकं तथा कृत्वा विधिपीठस्य चोच्छ्रयम् ।  
होमादि कर्णिकान्तञ्चेत् द्वात्रिंशदंशकं भवेत् ॥  
  
कुमुदोच्चन्तु भूतांशं कम्पेमेकांशमुच्यते ।  
षडंशं चरणोच्चं वा कम्पमानं शिवांशकम् ॥  
  
कलांशन्तु महापद्मं पद्मोत्सेधं युगांशकम् ।  
पक्षोत्सं कर्णिकोत्सेधं होमादुपरि विन्यसेत् ॥  
  
अथवान्य प्रकारेण द्वारमानविधिं शृणु ।  
हारोच्छ्रेयं तारं पादहीनं द्विपादकम् ॥  
  
प्। ३६)  
  
उत्तमाधममध्यञ्च तुङ्गं पूर्वोक्तमाचरेत् ।  
होमाकर्णिक पर्यन्तमष्टाविंशति सङ्खया ॥  
  
उपानोच्चं कलोच्चं वा रसांशञ्च प्रमाणकम् ।  
कुम्भोत्सेधं शरांशं स्यात् कंअमेकांशमुच्यते ॥  
  
युगांशं कण्ठमानन्तु शिवांशं कम्पमूर्ध्वकम् ।  
शिवाक्ष्यंश मेहपट्टी पक्षांशं वा विशेषतः ॥  
  
वेदांश पद्मन्तु विन्यस्य शिवांशं कर्णिकोदयम् ।  
पीठतारं युगाश्रन्तु निष्कलस्य शरीरकम् ॥  
  
स्थितं वै आत्मकं विद्यात्सकलञ्चलितो भवेत् ।  
आयुक्षा तु समाख्याता आत्मनेन तु दृश्यते ॥  
  
क्षेत्रं क्षेत्रस्य रूपेण विभेदा पठ्यते मया ।  
तिलमध्ये स्थितं तैलं क्षीरमध्ये यथा ध्रुवम् ॥  
  
तिलवत् क्षेत्रमित्याहुः तैलं क्षेत्रस्य उच्यते ।  
उभयोरितरं नास्ति आकाशविविभुन्नयेत् ॥  
  
मातृकं क्षेत्रमित्युक्तं क्षेत्रज्ञोथ प्रभुरुच्यते ।  
अक्षरं परमाधारमधेयं शक्तिरुच्यते ॥  
  
अनुनात्मानमित्युक्तं आत्मास्तु स भैरवम् ।  
मन्त्रं परमाशक्तिश्शक्ति भैरवमुच्यते ॥  
  
भैरवं भैरवोद्भूतं शक्त्यामुन विवित्रयम् ।  
अन्यथा देवता शक्ति भैरवेषु समुद्भवा ॥  
  
प्। ३७)  
  
नानाभेदस्वरूपाणि नानाशास्त्रकलां धरेत् ।  
एवं शक्त्या भवेद् ब्रह्मन् ब्रह्मशक्ति ततः परम् ॥  
  
मातृदीक्षा क्रमञ्चैव अर्चनं नात्र कारयेत् ॥  
  
इति ब्रह्मयामले शतसहस्रसंहितायां पीठलक्षणं नाम नवमः पटलः   
॥ ९ ॥  
  
  
स्नानम् ।  
  
अथातस्सम्प्रवक्ष्यामि स्नानकर्मविधिक्रमम् ।  
आग्नेयं वारुणं स्नानं आतपं द्विचतुर्विधम् ॥  
  
आग्नेयं दीक्षिता स्नाने वल्मीके दर्भमुलके ।  
नदीकूप तटाके वा अन्येभ्यश्चैव मन्त्रवित् ॥  
  
तैलं मलदन्तकाष्ठ शुचौ देशे तु निक्षिपेत् ।  
प्रक्षाल्य पाणिपादेन दन्तकाष्ठञ्च कारयेत् ॥  
  
उपस्पृश्य शुचिस्तस्मिन् स्नानात्सम्पारशैवकः ।  
सद्योज मृत्तिकां गृह्य वामेन क्षेपणञ्चरेत् ॥  
  
अभिमन्त्रेण घोरेण वक्त्रेणैव त्रिभागिकम् ।  
निवेदनमीश मन्त्रेण विघ्ननाशाय साधक ॥  
  
भागमेकं भवेद् दिक्षु भागमेकस्य चाम्भसि ।  
सङ्गृह्य लिख्य चात्मानं कुर्यात् स्नानं यथाक्रमम् ॥  
  
गङ्गा च यमुना चैव कोजिनी काण्ठकी तथा ।  
सिन्धुस्सरस्वती चैव सिन्धो पञ्चनदी स्मृता ॥  
  
प्। ३८)  
  
चतुस्सागरमध्यस्थ ध्यानन्तु सलीलं तथा ।  
सर्वतीर्थानि पुण्यानि अस्मिन् तिष्ठन्तु वाम्भसि ॥  
  
गङ्गाह्रदं जपेत् पूर्व पश्चाच्छ्रुक्ष्ये तु मुत्तमम् ।  
पावणं सर्वतीर्थेभ्यो शिवतीर्थन्तु यद्भवेत् ॥  
  
परिपूर्णाञ्जलिं कृत्वा शिरस्योपरि निक्षिपेत् ।  
निमग्नदण्डवत् तत्र स्मरेदीशानमुत्तमम् ॥  
  
उत्तीर्य सलिलात् पश्चात् सद्योजातमनुस्मरन् ।  
निष्क्रम्य जलमध्यात् तु उपविश्योत्तरं मुखम् ॥  
  
विधिना चम्य गायत्री लोचनादि तलं स्पृशेत् ।  
प्राणायाम त्रयं कृत्वा ध्यायेद्धृदयमं शिवम् ॥  
  
निरोधाज्जायते वायुर्वायोरग्निस्तु जायते ।  
तपो नामापि जायन्ते ततोन्तश्शुद्धिरुच्यते ॥  
  
बहिरभ्यन्तरे शुद्धे शिवहस्तन्तु कारयेत् ।  
पश्चादात्म शिवं कुर्यात् त्रितत्व सहित द्विज ॥  
  
उपस्पृश्य जलं तत्र कूर्चहस्ते जलं स्पृशेत् ।  
देवानृषि पितॄंश्चैव क्रमेणैव तु तर्पयेत् ॥  
  
ध्यानमार्गं समाप्तेन साधकस्य विधीयते ।  
जलस्नं पुरा कृत्वा भस्मसानं यथाक्रमम् ॥  
  
श्वेतं रक्तं तथा कृष्णं कपिलं जरयाक्रमात् ।  
गोमयेन सुसङ्ग्राह्य ॐकारमभि मन्त्रयेत् ॥  
  
प्। ३९)  
  
नकारं स्थापनं कृत्वा मकारं शोधयेत् क्रमात् ।  
शिकारं मुष्टिकां कृत्वा वकारं शोधयेत् क्रमात् ॥  
  
यकारमग्नि दग्धन्तु ॐकारं गृहसाधकः ।  
भस्मभूतं तथा कृत्वा पुनस्संस्कार कर्मणि ॥  
  
पात्रन्तु स्थापयेत् तत्र अग्निना दहेन क्रमात् ।  
पञ्चाक्षरं ततो जप्यमन्य पात्रस्य सङ्ग्रहम् ॥  
  
गन्धपुष्पसमायुक्तं शुद्धदेशेन दापयेत् ।  
अमृतस्वत्परं बीजं याम्यं संस्पृश्य नित्यशः ॥  
  
दीक्षिता पूजयेन्नित्यं सर्वपापहरं परम् ।  
ज्ञानदीक्षा तपोदीक्षा मन्त्रदीक्षा क्रमेण तु ॥  
  
ज्ञानदीक्षा तु विप्राणां तपो दीक्षा नृपस्य तु ।  
मन्त्रदीक्षा तु वैशस्य शूद्रस्यैव तथैव च ॥  
  
अन्येषाञ्चैव जातीनां शूद्राणाञ्च तथैव च ।  
अन्येषाञ्चैव जातीनां कर्मयोग्यं न कारयेत् ॥  
  
दीक्षा क्रमेण कर्तव्यं गुरुमाराध्य वर्तते ।  
अग्निमाता पितारुद्र दीक्षितो यस्य पूजकः ॥  
  
तस्य जन्तु कुलोजात पूर्वजन्म विवर्जितः ।  
मण्डले स्थण्डिले चैव स्फटिके वा मणिर्यथा ॥  
  
भित्ति चित्रपटे वापि हृदये वापि कारयेत् ।  
पूजयेद् वापि पिण्डात्मा ध्यानं कूर्वित साधकः ॥  
  
प्। ४०)  
  
ब्रह्मचारी गृहस्थश्च वानप्रस्थश्च भिक्षुकः ।  
शैवं पाशुपतं सोम त्रय सिद्धान्तमेव च ॥  
  
पूर्वञ्च दक्षिणञ्चैव पश्चिमं चोत्तरं तथा ।  
ऊर्ध्वमूर्ध्नाभिसंयुक्तमीशानं परिकल्पयेत् ॥  
  
ईशानपूर्वतो मूर्तिं ईश्वरो चैव दक्षिणे ।  
पश्चिम ब्रह्ममूर्तिस्तु उत्तरे तु शिवस्तथा ॥  
  
ऊर्ध्वं सदाशिवं चैव पञ्चमूर्तिरिदं क्रमात् ।  
तत् तन्मुखेन दीक्षाया तत् तद्भावन्तु पूजयेत् ॥  
  
सृष्टिस्थितिश्च संहारं मूर्तिभेद क्रमेण तु ।  
ब्रह्माणं पूजयेन्नित्यं भस्मोद्धूलित विग्रह ॥  
  
सर्वसङ्ग परित्याज्य एकत्वं भावयेत् क्रमात् ।  
विष्णुञ्च पूजयेन्नित्यं जपहोम क्रियादिभिः ॥  
  
गृहस्थस्य विशेषेण दीपाकार स उच्यते ।  
दीक्षितानाञ्च सर्वेषां नरनार्यस्सुभक्तितः ॥  
  
त्र्यङ्गुल्यन्तु परिक्रम्य त्रिपुण्ड्रस्सविधीयते ।  
त्र्यङ्गुलं परिधे यत्तु सर्वेषां च विशेषतः ॥  
  
एवं विधि क्रमेणैव पूजयित्वा विशेषतः ।  
एकत्वं भावयेत् तत्र कुलजातस्समाप्नुयात् ॥  
  
इति ब्रह्मयामले शतसहस्रसंहितायां दीक्षाभेद शुद्धस्नानविधिर्नाम   
दशमः पटलः ॥ १० ॥  
प्। ४१)  
  
मातॄणामर्चनं वक्ष्ये श्रूयतां च वरानने ।  
अहरहार्चनं वक्ष्ये अहः पापविनाशनम् ॥  
  
ग्रामशान्तिमिमं श्रुत्वा रक्षश्शत्रु विनाशनम् ।  
आयुश्श्रीपुत्र वृध्यर्थं धनधान्य विवर्धनम् ॥  
  
आराधन विधिं देव्यै स्त्रीशूद्राश्च वर्जयेत् ।  
ग्रामे वा नगरे वापि पत्तने केटकेपि वा ॥  
  
मन्त्रः स्नानं ततः कृत्वा भस्मस्नानं ततः परम् ।  
उत्तराभिमुखो भूत्वा ध्यानं कुर्वीत साधकः ॥  
  
तन्नामकस्य मन्त्रेण पूर्वादीनि यथार्चयेत् ।  
अर्चयित्वा यथान्यायं गन्धपुष्पादिभिः क्रमात् ॥  
  
द्वारस्थो योगिनीनां वा स्नानादग्निस्वरूपिणी ।  
पुंलिङ्गी गोमरीची च उग्री च सुमुखी तथा ॥  
  
विजयी जृम्भिणी चैव इत्येते द्वारयोगिनी ।  
गन्धपुष्पादिभिर्धूपैः स्वनाम्ना चार्चयेद् बुधः ॥  
  
शुद्धिनी पूर्वदेशे तु आग्नेय्यान्तु सुकेशिनी ।  
विषुकण्ठी च यामे तु नैर्-ऋत्यां सुन्दरी तथा ॥  
  
वारुण्यां जावली देवी वायव्यां कोटराक्षसी ।  
सोमेस्तदर्शिनी देवी ईशान्यां शत्रुमर्दिनी ॥  
  
दण्डकुण्डोदरी भीमी कीडी विजयविन्यया ।  
व्यालामुखी विरूपाक्षी राजदेवी रशक्तया ॥  
  
प्। ४२)  
  
नीलकेशी विकर्णी च व्यालकेशी तथैव च ।  
उग्रपैशाचिनी देवि वेतालि च नामतः ॥  
  
इन्द्रश्चाग्नि यमश्चैव निर्-ऋतिर्वरुणस्तथा ।  
वायुसौम्यमीशाने कौबेर्यां शङ्करी तथा ॥  
  
विघ्नेश वीरभद्रञ्च ब्राह्मी माहेश्वरी तथा ।  
कौमारी वैष्णवी चैव वाराही चेन्द्राणी तथा ॥  
  
चामुण्डी चैव नामानि मातॄणामेव तत्तत् ।  
तत् तद्गायत्रि मन्त्रेण अर्चयित्वा यथाक्रमम् ॥  
  
शुक्लवासञ्च वीरञ्च ब्रह्माणी सितवाससा ।  
ईश्वरी श्वेतवासा तु कुमारी सिन्धुवाससा ॥  
  
वैष्णवी पीतवासास्तु वाराही कृष्णवाससा ।  
इन्द्राणि च दुकूलन्तु चामुण्डी रक्तवससा ॥  
  
विघ्नेशं खड्गवासास्तु प्रत्येकं वस्त्रमुच्यते ।  
मुखं हिरिबेरञ्च ब्रह्माणी गन्धमुच्यते ॥  
  
ईश्वरीमाञ्च गन्धञ्च कौमारी कुङ्कुमं तथा ।  
वैष्णवी राजकस्तूरी वाराही च नियासकम् ॥  
  
आर्द्रमेषञ्च इन्द्राणी चामुण्डी रक्तचन्दनम् ।  
शुक्लचन्दन लेपे तु वीरविघ्नं तथार्चयेत् ॥  
  
केतकी जातिपुष्पन्तु गणेशञ्च तथार्चयेत् ।  
करवीरं वीरभद्र ब्रह्माणी श्वेतपद्मकम् ॥  
  
प्। ४३)  
  
श्वेतार्कमीश्वरी चैव कौमारी कुमुदन्तथा ।  
वैष्णवी तुलसी चैव वाराही मल्लिका तथा ॥  
  
जातिपुष्पन्तु शूद्राणि चामुण्डा रक्तपद्मकम् ।  
गुग्गुलां वीरभद्रञ्च शितारी च चतुर्मुखम् ॥  
  
ईश्वरी अगरुञ्चिव कौमारी देवदारुगम् ।  
वैष्णवी वनधूपञ्च वाराही आज्य धूपकम् ॥  
  
इन्द्राणी चतुनिर्यास चामुण्डी जातुधूपकम् ।  
विघ्नेशमगरुञ्चैव शीतारी सर्व देवता ॥  
  
गन्धमन्त्रन्तु गन्धञ्च पुष्पमन्त्रन्तु पुष्पकम् ।  
धूपमन्त्रन्तु धूपञ्च दीपमन्त्रन्तु दीपकम् ॥  
  
तत् तद्गायत्रि मन्त्रेण तत् तन्मूलं जपेत् क्रमात् ।  
तत् तद् बिम्बन्तु सम्पूज्यमावाह्याभ्यर्चयेत् क्रमात् ॥  
  
शुद्धान्नं वीरभद्रञ्च विघ्नेशन्तु निवेदयेत् ।  
ब्रह्माणी पायसान्नञ्च ईश्वरी कृसरान्नकम् ॥  
  
हरिद्रान्नञ्च कौमारी वैष्णवी च गुलान्नकम् ।  
वाराही चैव माषान्नं इन्द्राणी मुद्गमन्नकम् ॥  
  
रक्तान्नञ्च तिलान्नञ्च चामुण्डी च निवेदयेत् ।  
नैवेद्यमन्त्रमुच्चार्य तत् तदेवं निवेदयेत् ॥  
  
ऊर्ध्वं पृथक् पृथक् वक्ष्ये श्रूयतां चतुरानन ।  
विघ्नेशं वीरभद्रञ्च समिद्बिल्वं तथोच्यते ॥  
  
प्। ४४)  
  
ब्रह्माणी च पलाशञ्च अर्कमाहेश्वरी तथा ।  
औदुम्बरीन्तु कौमारी अश्वत्थं वैष्णवी तथा ॥  
  
वाराही प्लक्षमेवं स्यात् इन्द्राणी खदिरन्तथा ।  
न्यग्रोधञ्चैव चामुण्डी समिधस्तत्र कीर्तिताः ॥  
  
ऊर्ध्वं पृथक् पृथक् वक्ष्ये हूयते समिधस्तथा ।  
एतेषामप्यलाभे तु पलाशं सर्व हूयते ॥  
  
इति ब्रह्मयामले शतसहस्रसंहितायां मातृर्चनं नाम एकादशः पटलः   
॥ ११ ॥  
  
  
अग्निकार्यम् ।  
  
अथातस्सम्प्रवक्ष्यामि अग्निकार्यविधि क्रमम् ।  
स्थण्डिलञ्चापि कुण्डं वा चाग्नीनां तु गृहं द्विधा ॥  
  
अश्रं योन्यर्ध चन्द्रञ्च अश्रं वर्तुलं तथा ।  
षडश्रं पद्ममष्टाश्रं पञ्चाश्रन्तु यथाक्रमम् ॥  
  
चतुरश्रा कृतीकुण्डं सर्वकामार्थ साधनम् ।  
प्रजा ऋद्धिकरं योनौ चार्धचन्द्ररिपुक्षयम् ॥  
  
गुणाश्रे शान्तिदं प्रोक्तं पर्जन्यार्थन्तु वर्तुले ।  
षडश्रे सस्य वृद्धिश्च जयार्थञ्चैव पद्मके ॥  
  
वस्वश्रे पुष्टिदं ज्ञेयं पञ्चाश्रे रोगनाशनम् ।  
कुण्डानान्तु फलञ्चैव स्थण्डिलञ्च विनोच्यते ॥  
  
प्। ४५)  
  
कुण्डे वा स्थण्डिले वापि हस्तमात्रेषु कारयेत् ।  
मेखलास्त्रिभि कुर्वीत चतुस्त्रि द्व्यङ्गुलेन तु ॥  
  
मेखलामध * स्ताकृतारोत्सेध * व्यङ्गुलम् ।  
त्र्यङ्गुलोस्त्रविस्तारं मध्यमायां तु मेखला ॥  
  
चतुरङ्गुलोच्छ्रितं वारमूर्ध्वावास्तत्रमेखला ।  
कुर्यान्नाभिषडङ्गुल्यां पश्चिमं दक्षिणेव तु ॥  
  
अश्वत्थ पत्रवन्नाभि एकाङ्गुलसमन्वितम् ।  
गोमया लेपिका भूमिन्दर्भैस्सम्मृज्य वै हृदा ॥  
  
कुण्डञ्चेत् शोधनञ्चैव क्षालनं शोषणं तथा ।  
पाचनं प्रोक्षणं चैव सद्यादि ब्रह्म पञ्चकैः ॥  
  
नक्रद्योकरमादाय प्रोक्ष्य सौम्ये विसर्जयेत् ।  
शुद्धदेशोत्थ सिकतैरनाद्रैर्हस्तविस्तृतम् ॥  
  
अङ्गुलत्रयमानोच्चं समनिम्नोन्नतं तथा ।  
प्रागग्रादि त्रिरेखास्तु तद्वौ सौम्याग्र रेखया ॥  
  
मध्यसूत्रन्तु ब्रह्माणि वैष्णवी दक्षिणेन तु ।  
काली चोत्तरसूत्रिं स्यात् अधिदेवा प्रकीर्तिता ॥  
  
त्रिस्राणां प्रागग्राणामधिदेवाः प्रकीर्तिताः ।  
चामुण्डी मध्यसूत्रीन्तु पश्चिमे तु गणाधिपः ॥  
  
पूर्वे तु योगमूर्तीनां अधिदेवाः प्रकीर्तिताः ।  
उल्लिख्य त्रिभिः पूर्वाग्रमिध्ममेकेन कारयेत् ॥  
  
प्। ४६)  
  
मध्यमं दक्षिणं सौम्यं त्रीणि रेखा च कारयेत् ।  
ऊर्ध्वरेखेस्तु मे सौम्यमुल्लेख्य समिधं त्यजेत् ॥  
  
लेख्यमन्त्रमिदं ज्ञात्वा अस्त्रमन्त्रं तथैव च ।  
सूर्यकान्तोद्भवं श्रेष्ठं काष्ठजं मध्यमं भवेत् ॥  
  
श्रोत्र्यागार वह्निस्तु कन्यसस्त्विति कीर्तितः ।  
शरावे ताम्रपात्रे वा पावकन्तु समानयेत् ॥  
  
गृहीत्वा नव शरावे च आग्नेयान्दिशि विन्यसेत् ।  
हेतातुरग्रे विन्यस्य सम्प्रोक्ष्य बहुरूपिणा ॥  
  
गन्धादिभिर्हृदाभ्यर्च्य वर्मणा चावकुण्ठयेत् ।  
प्रक्षिप्येन्धनमग्नौ तु वह्नेरायतनान्वरे ॥  
  
नाभिमध्ये तु वागीशीन्नीलोत्पलदलप्रभाम् ।  
ऋतुस्नानास्य कूर्चस्थां ध्यात्वा तन्मूलमन्त्रतः ॥  
  
मन्त्रेण संस्कृते कुण्डे वागीशीमग्निमातरम् ।  
वागीश्वरञ्च पितरमावाह्य स्थाप्य चार्चयेत् ॥  
  
त्रिणेत्रञ्चतुर्भुजञ्चैव पद्मरागसमप्रभम् ।  
वरदाभयदञ्चैव शूलपाशधरं करैः ॥  
  
वागीशी पुण्डरीकाभां चतुर्हस्तां घनस्तनीम् ।  
व्याख्यानपुस्तकधरां कमण्डल्वक्ष धारिणीम् ॥  
  
एवं ध्यात्वा समभ्यर्च्य कूर्चमध्ये विनिक्षिपेत् ।  
इति ध्यात्वा समभ्यर्च्य वागीवागीश्वर द्वयम् ॥  
  
प्। ४७)  
  
सम्पूज्याग्नि समादाय सम्भ्राम्या यतनं त्रिधा ।  
योनिमार्गेण निक्षिप्य वह्निबीज मनुस्मरन् ॥  
  
इत्यग्निं त्रिः परिभ्राम्य असुरांशः विवर्जयेत् ।  
योनि मार्गेण चाग्निञ्च जानौ भूमौ निधाय च ॥  
  
ह्रं इति स्मरन् श्रुत्वा ॐ हां अग्नये नमः ।  
इत्यग्निं समिधमादाय त्रेधाग्निं सुदापयेत् ॥  
  
अस्त्रेण कङ्कणं बध्वा अर्चयेद् गन्धपुष्पकैः ।  
सदर्भेरिन्धनं क्षिप्त्वा दत्वार्घ्यं हृदयेन तु ॥  
  
अभ्यर्च्य गन्धपुष्पेण तण्डुलेनाहुति त्रयम् ।  
गर्भाधानमिति ख्यातं कुर्यात् पुंसवनन्तथा ॥  
  
हृदयेन यजेद्वह्निमेतत् पुंसवनं स्मृतम् ।  
पुष्पं दद्यात् पुंसवने तिलेनैवाहुति त्रयम् ॥  
  
अघोरेण ददेदर्घ्यं सीमन्तं स्यात् तदन्ततः ।  
तण्डुलेन त्रयं हुत्वा वक्त्रेण कुसुमाक्षतैः ॥  
  
अग्नये नमः प्रज्वाल्य पश्चात् तत्पुरुषेण तु ।  
निक्षिप्य शिरसा मन्त्री जातकर्म विधिस्मृतः ॥  
  
गन्धपुष्पाक्षतं दद्यात् शिरसा चैव जातकम् ।  
तिलेन त्रयमाहृत्या सूतकं शुद्धिरुच्यते ॥  
  
अस्त्रेणैव तु सम्प्रोक्ष्य ईशानेन समर्चयेत् ।  
मानसे वह्निरूपन्तु ध्यात्वा वाहनं शुभम् ॥  
  
प्। ४८)  
  
सम्प्रोक्ष्येशान मन्त्रेण दत्वार्घ्यं पुष्पमिश्रितम् ।  
तन्नामकरणं प्रोक्तं एवं संस्कारपञ्च युक् ॥  
  
आवाहनादि सद्यान्नं तन्मुद्रादि विशेषतः ।  
दर्भैरिन्धनमग्नौ तु उपस्थानं हृदाक्षिपेत् ॥  
  
दर्भैश्चैवासनं कल्प्य दर्भैश्चोत्तर विसर्जयेत् ।  
दर्भैश्चैव परिस्तीर्य हृदग्नि दशभिस्तथा ॥  
  
दक्षिणा चोत्तरा चैव उत्तरादघरस्तथा ।  
पूर्वाग्रे चोत्तराग्रश्च प्रागादीनि क्रमात् क्षिपेत् ॥  
  
रक्ताक्षी चैव काली च चण्डाक्षी च तथैव च ।  
उच्छिष्टेश्वरी चैव प्रगादीनि परिस्तरे ॥  
  
पूर्वे च पश्चिमे चैव उत्तराग्रं परिस्तरेत् ।  
दक्षिणे चोत्तरे चैव पूर्वाग्रञ्च परिस्तरेत् ॥  
  
उत्तमं दशदर्भाश्च अथ पञ्च कुशेन च ।  
ब्रह्मासनन्तु दक्षिण्यां स्थाल्यासनञ्च पश्चिमे ॥  
  
उत्तरे प्रणिता चैव अग्रे पात्रासनं तथा ।  
वाणी वागीश्वरौ चैव उद्वासनमतः परम् ॥  
  
स्रुक्स्रुवौ च घृतस्थालीं प्रणीतां प्रोक्षणीं तथा ।  
समित्कूर्च चरु दर्वी सिरीञ्च कमण्डलुम् ॥  
  
द्रव्यपात्राणि सर्वाणि वामकाशोपरि न्यसेत् ।  
अधोमुखानि पात्राणि द्वन्द्वरूपाणि साधयेत् ॥  
  
प्। ४९)  
  
प्रोक्षणी पात्रमादाय जलेनैव प्रपूरयेत् ।  
वितस्तिमात्रमादाय तन्मध्ये ग्रन्थसंयुतम् ॥  
  
अङ्गुष्ठानामिकाभ्यान्तु उदकोत्प्लवनं कुरु ।  
संस्कृते नैव तोयेन प्रोक्ष्य पात्राणि वर्मणा ॥  
  
स्रुक्स्रुवौ चेन्धनादीनि हेमद्रव्याणि दक्षिणे ।  
समिधाज्य चरुं लाजान् सर्षपञ्च यवं तिलम् ॥  
  
मुद्गञ्च वैणवं चैव श्रीपत्रं कदली फलम् ।  
अजमांसरुधिरञ्च मत्स्यञ्चासवसंयुतम् ॥  
  
संस्थाप्य तेन तोयेन प्रोक्षयेत् तान शेषकान् ।  
द्रव्यहोम चर्वादीनि पात्राण्युर्ध्वाननं कुरु ॥  
  
बध्वाथ सप्तभिर्दर्भै कूर्चं होतुश्च दक्षिणे ।  
आसनामन्त्रसंयुक्तं अष्टमुद्रा प्रकीर्तिता ॥  
  
आवाहनन्तु ब्रह्माणीमङ्गन्यासमतः परम् ।  
गन्धपुष्पञ्च धूपञ्च सम्पाद्यभ्यर्चयेत् तथा ॥  
  
प्रोक्षणीञ्चेन्निर्-ऋते स्थाप्य कूर्चं जलपूरितम् ।  
जप्यन्तु वारुणी मन्त्रं * * चाग्नौ तु प्रोक्षयेत् ॥  
  
द्विदर्भैर्ग्रन्थि संयुक्तं नासिकं तन्तु गृह्यते ।  
ऐशान्ये स्थापनञ्चैव * * * * * * * * ॥  
  
प्रणीतान्नैर्-ऋते स्थाप्य कूर्चं वा जलपूरितम् ।  
पूर्वमन्त्रं जपं कृत्वा * * * * * * * * ॥  
  
प्। ५०)  
  
पश्चिमे चाज्यपात्रेण स्थापितन्तु विचक्षणः ।  
कूर्चन्तु स्थापितं मध्ये तन्मध्ये घृतपूरितम् ॥  
  
द्विदर्भैर्दहनञ्चैव आज्यमध्ये तु संस्पृशेत् ।  
उत्तरे विसर्जनञ्चैव पश्चाद् दर्भन्तु दाहनम् ॥  
  
सर्पिमध्ये तु संयोज्य अग्नीनान्तु प्रदक्षिणम् ।  
पूर्ववत्सर्जनं कृत्वा अग्निमेकन्तु सर्जयेत् ॥  
  
स्रुक्स्रुवे गृहीत्वा तु अग्ने स्पर्शनमेव च ।  
स्पर्शनं बन्धनं कृत्वा आज्यपात्रे त्वधोमुखम् ॥  
  
आज्येन प्रोक्षणीमिन्धमेकविंशति सङ्ख्यया ।  
पूर्वदक्षिण पश्चात् तु उत्तरे मध्यमे हुनेत् ॥  
  
सद्यादि कण्ठवेधन्तु हृदयान्न प्राशनम् ।  
सद्येन च चौलं कुर्याद् वामदेवेनोपनीतकम् ॥  
  
अघोरेण व्रतं कुर्यात् पुरुषेण समापनम् ।  
ईशानेन विवाहञ्च यथाविधि पुरस्सरम् ॥  
  
स्रुक्स्रुवेण गृहीत्वा नैर्-ऋत्यान्दिशमादिकम् ।  
ऐशान्यान्तं हुनेत् कृत्वा पश्चाद्वायवमादिकम् ॥  
  
आग्नेयान्तं हुनेत् पश्चात् पूर्वाद्यैशान्यमन्तकम् ।  
इन्द्रादिनाममन्त्रन्तु होमयेत् तु विशेषतः ॥  
  
मन्द्रोद्धार क्रमेणैव मन्त्रकोश विधिक्रमात् ।  
स्वाहान्ते देविका होमं नगरं शान्तिवर्धनम् ॥  
  
प्। ५१)  
  
पुत्रपौत्रादि वृद्धिञ्च श्रीदेवी सन्निधिस्तथा ।  
असुरादि पार्श्वश्वान्तं फट्कारान्तेन होमयेत् ॥  
  
ॐकारं सम्पुटं श्रेष्ठं हुङ्कारन्तु दशाक्षरम् ।  
पुष्पर्थे च वषट्कारं मूलमन्त्रेण कारयेत् ॥  
  
एवं ज्ञात्वा तु मन्त्रस्य होमयेत् तु विचक्षणः ।  
होमद्रव्याणि सर्वाणि देवयुक्तेन साधयेत् ॥  
  
मत्स्यन्तु शिरसं गृह्य मांसान्विं तु वै गृही ।  
खण्डमामलकं प्रख्य मद्येन सह होमयेत् ॥  
  
देवि होमन्तु शान्त्यर्थं नगरस्य तु वर्धनम् ।  
कुण्डञ्च स्थण्डिलञ्चैव नलिनामधिदेवता ॥  
  
स्रुक्स्रुवाधि दैवत्यं विराली शक्तिरुच्यते ।  
मण्टपञ्च वितानञ्च नमस्कृतं * * * * ॥  
  
देवी चैव तु * * * सौम्य मूर्तिरिति स्मृतम् ।  
यह्यस्थापयेदस्त्रमिद्रादि क्रमयोगतः ॥  
  
पूर्वन्तु दापयेद् वज्रं आग्नेयां शक्तिमेव च ।  
दण्डन्तु स्थापयेद्याम्यां नैर्-ऋत्यां खड्गमेव च ॥  
  
वारुण्यां स्थापयेत् पाशं वाय * * * * * * ।  
गदाञ्च स्थापयेत् सौम्यं ऐशान्यां शूलमेव च ॥  
  
इत्येवं लोकपालानां अस्त्राणाञ्च त्रिधामतः ॥  
  
प्। ५२)  
  
चयित्वा विधानेन निर्माल्य ज्वालिनीं ददेत् ।  
निर्माल्य ज्वालिनीन् दद्यात् पश्चाद् देवं विसर्जयेत् ॥  
  
देव्या प्रदक्षिणं कृत्वा स्तुति जप्योपहार च ।  
प्रणम्य दण्डवद्भुमौ देव्या ध्यानपरायणः ॥  
  
गोमयेन ततः पश्चात् घषयेत् सुसमाहितः ।  
शुद्रकन्याद्विजानान्तु उद्भवो शास्त्रपाठकाः ॥  
  
सर्वतन्त्र समाचार पारशैवा प्रकीर्तिताः ।  
पूजा होम विशेषज्ञा इति शास्त्रस्सनिश्चयः ॥  
  
इति ब्रह्मयामले शतसहस्रसंहितायां अग्निकार्यविधिर्नाम द्वादश पटलः ॥   
१२ ॥  
  
  
द्विमुखञ्चैक हृदयञ्चतुश्श्रोत्रं द्विनासिकम् ।  
आस्यद्वयञ्च षण्णेत्रं पिङ्गलं सप्तहस्तकम् ॥  
  
त्रिमेखलं त्रिपादञ्च सप्तजिह्वा समन्वितम् ।  
चतुश्शृङ्गं वृषारूढं बालादित्य समप्रभम् ॥  
  
उपवीत समायुक्तं जटामकुटमण्डितम् ।  
सव्यभागे चतुर्हस्तं त्रिहस्तमपसव्यके ॥  
  
स्रुक्स्रुवौ चाक्षमालाञ्च शक्तिं दक्षिणतो करे ।  
तोमरं व्यजनञ्चैव घृतपात्रन्तु वामके ॥  
  
हिरण्या कनका रक्ता कृष्णा चैव तु सुप्रभा ।  
अतिरक्ता बहुरूपा सप्तजिह्वा प्रकीर्तिता ॥  
  
प्। ५३)  
  
हिरण्यादि चतस्रस्तु जिह्वा दक्षिण वस्त्रके ।  
तिस्रस्तु सुप्रभाद्यास्युर्जिह्वा वै वामवक्त्रके ॥  
  
हिरण्यावारुणी जिह्वा कनका मध्यमे स्थिता ।  
रक्ता चोत्तर जिह्वा स्यात् कृष्णा याम्यां दिशि स्थिता ॥  
  
सुप्रभा पूर्व जिह्वा स्यादतिरक्तानले स्थिता ।  
बहुरूपेश जिह्वा स्याज्जिह्वा स्थानं प्रकीर्तितम् ॥  
  
हिरण्या श्वेतवर्णाभा कनका रक्तवर्णिका ।  
रक्ता सा पीतवर्णाभा कृष्णाया धूम्रवर्णका ॥  
  
सुप्रभा कृष्णवर्णाभा अतिरक्तारुण वर्णका ।  
बहुरूपा श्यामवर्णा सा जिह्वा वर्णं प्रकीर्तितम् ॥  
  
श्रोत्राणामाहुतिं कुर्यात् सर्वव्याधिभयं भवेत् ।  
नासिकायां महापुङ्खं चक्षुषो सर्वनाशनम् ॥  
  
केशे तु दरिद्रता चैव तज्जिह्वायान्तु होमयेत् ।  
यात्रं काष्ठं तथा श्रोत्रं यात्रधूमन्तु नामिका ॥  
  
यात्रवज्ज्वालनं नेत्र यात्रभस्मन्तु तच्छिरम् ।  
रक्तायां सर्षपं हूयात् कृष्णायां लाजहूयते ॥  
  
सुप्रभायामपूपानां अतिरक्तां तिलं हुनेत् ।  
सिद्धार्थं बहुरूपायां सर्वासु चरुरुच्यते ॥  
  
शेषद्रव्याणि सर्वाणि कनकायान्तु हूयते ।  
अन्यजिह्वा सुतद्धुत्वा सर्वं भवति निष्कलः ॥  
  
प्। ५४)  
  
तस्मात् सर्वप्रयत्नेन तत् तज्जिह्वा सुहूयते ।  
स्रुक्स्रुवौ चतुरङ्गुलं विच्छिन्नं घृतमाहुतिः ॥  
  
अन्नमक्ष प्रमाणं स्यात् लाजमुष्टिमितं भवेत् ।  
अवतंस प्रदक्षिण्यां आज्येन जुहुयात् तथा ॥  
  
सति यद्वादशाङ्गुल्यं षोडशेन तु होमयेत् ।  
आज्येनाष्टशतं हुत्वा हविस्तत्सममेव वा ॥  
  
लाजं शताष्टकं कृत्वा * * * * * * * * ।  
यज्ञपात्रञ्च भूमिञ्च दर्भकूर्च मुनिस्तथा ॥  
  
मानसी प्रणिता ज्ञेया समिधा नैव शक्तिषु ।  
दिनं प्रतिहुतञ्चैव अतिरक्ता च षठयोः ॥  
  
सप्तबाहुस्वरूपा च अग्निजिह्वा प्रकीर्तिता ।  
हिरण्यमेक जिह्वा च गगनञ्च द्विजिह्विका ॥  
  
त्रिजिह्वा रक्तवर्णञ्च कृष्णवर्णं चतुर्थकम् ।  
पञ्चचैवातिरक्ता च षष्ठयोः * * * * * ।  
  
इति ब्रह्मयामले शतसहस्रसंहितायां अग्निस्वरूपं नाम त्रयोदश पटलः ॥   
१३ ॥  
  
  
मातॄणामर्चनं वक्ष्ये शृणु तत्वं यथाक्रमम् ।  
अहर्दीपार्चनं वक्ष्ये सर्वपापविनाशनम् ॥  
  
आयुः पुत्र विवर्धन्ते धनधान्य विवर्धनम् ।  
आराधनविधिं पूर्वं स्त्रीशूद्राणान्तु वर्जयेत् ॥  
  
प्। ५५)  
  
आराधन विशेषेण ब्राह्मणाद्यादि वर्जितम् ।  
पारशव कुले जातो देवाग्नि गुरुपूजकः ॥  
  
शैवाचारव्रतो नित्यं शाक्तचारोविशेषतः ।  
आर्यदेशसमुत्पन्नो दीक्षितश्चापि सर्वदा ॥  
  
वैदिकं तान्त्रिकञ्चैव देवीनामर्चना क्रमम् ।  
यामलोक्त प्रकारेण प्रतिष्ठा होममारभेत् ॥  
  
ग्रामे वा नगरे वापि पत्तने केटकेपि वा ।  
आचार्यश्शिष्यसंयुक्तस्स्नानं कुर्याद् यथाक्रमम् ॥  
  
मन्त्रस्नानं ततः कृत्वा भस्मस्नानं ततः परम् ।  
उत्तराभिमुखो भूत्वा स्नानकार्ये विशेषतः ॥  
  
कालाग्निमादितः कृत्वा सदाशिवं ततः परम् ।  
विरूपाक्षं जपित्वा तु कल्पमन्त्रं विचक्षणः ॥  
  
हृदयञ्च शिरश्चैव शिखा कवचमेव च ।  
नेत्रं त्रिणेत्रमस्त्रेण मन्त्रेण * * यामन्तु धारिणम् ॥  
  
करन्यासं ततः कृत्वा दशन्यासं दशाक्षरम् ।  
  
सम्रा * * गुं समाप्ते मन्त्रस्नानं प्रविश्यति ।  
पात्रशुद्धिं ततः कृत्वा मात्रपुण्याह वाचनम् ॥  
  
सर्वत्र प्रोक्षणं कृत्वा पञ्चगव्यन्तु साधयेत् ।  
अर्चयित्वा तु पात्रेषु प्रतिमुञ्चापि वारुणम् ॥  
  
प्। ५६)  
  
अर्चनन्तु स पूज्येन पादार्घ्याचमनीयकम् ।  
स्नानं तत्र तथा गन्ध धूपदीपं हविः क्रमम् ॥  
  
प्रथमद्वार देवीनां पूजयित्वा विशेषतः ।  
रक्षोहणीं बलिहीनि पुर्वायां द्वारपालकौ ॥  
  
सुमुखी कालदण्डी च दक्षिण द्वारपालिनी ।  
अदिती मुदिती चैव पश्चिमद्वारपालिनी ॥  
  
कलिनी शुक्तकर्णी च उत्तरद्वारपालिनी ।  
  
प्रमोदिनीनां पूर्वेण अभयी तथा ।  
सङ्गिनी पश्चिमे चैव संहिती चोत्तरे तथा ॥  
  
विजयी रम्भिणी चैव इत्येते द्वारयोगिनाम् ।  
गन्धपुष्पं तथा धूपदीपञ्चैव तु चार्चयेत् ॥  
  
दण्डकुण्डोदरी भीमी कीडी विजय विद्यया ।  
व्यालामुखी तथा चैव राजदेवी त्रिणेत्रिणी ॥  
  
नीलकेशी गता चैव वागीश्वरी पिशाचिनी ।  
इति वेताल भूताश्च मातॄणामञ्जयस्तथा ॥  
  
स्वनाम च प्रणवाद्ये पूजयित्वा यथाक्रमम् ।  
पादौ प्रक्षाल्य चाचम्य गर्भगृहं प्रविशति ॥  
  
प्रथमं वीरभद्रं च मूलमन्त्रेण चार्चयेत् ।  
ब्रह्माणी चैव सावित्री मानस्तोका महेश्वरी ॥  
  
प्। ५७)  
  
युजतिश्चैव कौमारी इदं विष्णुश्च वैष्णवी ।  
मानस्तोका तु वाराही इन्द्राणीन्द्रबला तथा ॥  
  
शन्नो देवी च चामुण्डी स्नानमन्त्रं प्रकीर्तितम् ।  
शुक्लवासश्च वीरञ्च ब्रह्माणी सितवाससा ॥  
  
ईश्वरी श्वेतवासास्तु कुमारी सिन्धूरवाससा ।  
वैष्णवी पीतवासास्तु वाराही कृष्णवाससा ॥  
  
इन्द्राणि च दुकूलञ्च चामुण्डीरक्तवाससा ।  
विघ्नेशं खड्गवंसञ्च प्रत्येकं वस्त्रमुच्यते ॥  
  
मुखं हरिबेरञ्च ब्रह्माणी गन्धमुच्यते ।  
ईश्वरीमाञ्च गण्डञ्च कौमारी कुङ्कुमं तथा ॥  
  
वैष्णवी राजकस्तुरी वाराही तु निर्यासकम् ।  
आर्द्रमेषञ्च इन्द्राणि चामुण्डा रक्तचन्दना ॥  
  
शक्यचन्दन लेपे तु वीरविघ्नं समापयेत् ।  
केतकी जातिपुष्पन्तु गणेशञ्च तथार्चयेत् ॥  
  
करवीरं वीरभद्रं च ब्रह्माणी श्वेतपद्मकम् ।  
श्वेतार्कमीश्वरी चैव कौमारी कुमुदन्तथा ॥  
  
वैष्णवी तुलसी चैव वाराही मल्लिका तथा ।  
जातिपुष्पन्तु इन्द्राणी चामुण्डारक्तपद्मकम् ॥  
  
गुग्गुलुं वीरभद्रञ्च शितारी च चतुर्मुखीम् ।  
ईश्वरी अगरुञ्चैव कौमारी देवदारुकम् ॥  
  
प्। ५८)  
  
वैष्णवी सूनधूपञ्च पञ्च वाराही आज्य धूपकम् ।  
इन्द्राणी चैव निर्यासं चामुण्डी जातिधूपकम् ॥  
  
विघ्नेशमगरुञ्चैव शितारी सर्वदेवता ।  
गन्धमन्त्रेण गन्धञ्च पुष्पमन्त्रेण पुष्पकम् ॥  
  
धूपमन्त्रेण धूपञ्च दीपमन्त्रेण दीपकम् ।  
तत् तद्गायत्रि मन्त्रेण तत् तन्मूलं जपेत् क्रमात् ॥  
  
तत् तद्बिम्बन्तु सम्पूज्यमावाह्याभ्यर्चयेत् क्रमात् ।  
शुद्धान्नं वीरभद्रस्य विघ्नेशञ्च निवेदयेत् ॥  
  
ब्रह्माणी पायसान्नं च ईश्वरी कृसरान्नकम् ।  
हरिद्रान्नञ्च कौमारी वैष्णवी च गुलान्नकम् ॥  
  
वाराही चैव माषान्नामिन्द्राणी मुद्गमेव च ।  
रक्तान्नं रुधिरञ्चैव चामुण्ड्यास्तु निवेदयेत् ॥  
  
नैवेद्यमन्त्रमुच्चार्य तत् तद्भेरीं निवेदयेत् ।  
आद्योद्यादि क्रमं कुर्यात् वीरमाश्रवणं तथा ॥  
  
इति ब्रह्मयामले शतसहस्रसंहितायां मात्रर्चनं नाम चतुर्दशः पटलः   
॥ १४ ॥  
  
  
विघ्नेशं वीरभद्रञ्च समिद्बिल्वं तथोच्यते ।  
ब्रह्माणी च पलाशञ्च अर्कमाहेश्वरी तथा ॥  
  
औदुम्बरन्तु कौमारी अश्वत्थं वैष्णवी तथा ।  
वाराही वृक्षमेवं स्यात् इन्द्राणी खदिरन्तथा ॥  
  
प्। ५९)  
  
न्यग्रोधञ्चैव चामुण्डा समिधस्तत्र कीर्तिताः ।  
ऊर्ध्वं पृधक् पृधक् वाह्ये हूयते समिधन्तथा ॥  
  
एतेषामप्यलाभे तु पलाशं सर्वहूयते ।  
एकैकनामहूयन्ते स्वनामावाहयेत् तथा ॥  
  
पादस्याचमनीयादि स्नानमन्त्रं यथार्चयेत् ।  
गन्दपुष्पन्तथा धूपन्दीपञ्चैव हविः क्रमात् ॥  
  
गेयादि तालसंयुक्तं बहुवीरार्चनं भवेत् ।  
सर्वलोकहितं पुण्यं सर्वधान्य समृद्धिदम् ॥  
  
दुष्टग्रहविनाशार्थं विशिष्टाग्रहमेव च ।  
सर्वेषामेव रक्षार्थं मातृलोके महीयते ॥  
  
इति ब्रह्मयामले शतसहस्रसंहितायां बहुवीरार्चनविधिर्नाम पञ्चादशः   
पटलः ॥ १५ ॥  
  
  
गरुडौवाच ॥  
  
नमस्तुभ्यं लोकानां जयकारणं ।  
सर्वेषामेव लोकानां भय शान्तिविवक्षित ॥  
  
सर्वेषामेव भूतानां लोकालोकनिबन्द्धनम् ।  
त्वया च पालितं सर्वं प्रजानां हितकारण ॥  
  
राक्षसै परिभूयिष्ठा तारकादिषु तत्ववित् ।  
  
विष्णुरुवाच ॥  
  
सृष्टिस्थितिश्च संहार कारणं त्रिविधं भवेत् ।  
त्रिविधं लोकसंसृष्टिस्त्रिविधं लोकचारितम् ॥  
  
प्। ६०)  
  
यजनं चतुर्विधं भोगं प्राणिनाञ्च चतुर्विधम् ।  
चतुर्विधञ्च चरितं सर्वेषाञ्च सुखावहम् ॥  
  
एवमाचरितं लोकं ब्रह्ममन्त्रसमुद्भवम् ।  
तात्कालिक परित्राणं राक्षसानामुपाधितः ॥  
  
राक्षसानां वधार्थाय नवशक्त्यादि भेदतः ।  
नवशक्त्या नवाकारा लोकानां हितकाम्यया ॥  
  
यद्भुवं नाशयेत् कर्तुं तद्रूपं त्रिभिसंयुतम् ।  
तत्कालेन तु संरूढं घोररूपं भयं भवेत् ॥  
  
शक्तीनां नाशयोगन्तं * * * * * * * * ।  
तस्य शान्तिं प्रकुर्वीत * * * * * * शक्ति ॥  
  
तस्य शान्तिं प्रकुर्वीत तिस्रस्ताः परिकीर्तिताः ॥  
  
शक्ति शान्तिं विशेषेण मातृशान्तिं विधीयते ।  
ग्रामं वा नगरं वापि पत्तनं वापि कारयेत् ॥  
  
तत्र शान्तिं विशेषेण प्रजानां हितकारणम् ।  
मातॄणां स्थापयेत् तत्र सर्वभूतसुखावहम् ॥  
  
ग्रामे वा नगरे वापि उत्तरे चालयं भवेत् ।  
प्राच्यामथ प्रकूर्वीत पूर्वद्वारादिभिः क्रमात् ॥  
  
शिलामयं लोहमयं मणिमद्वृक्षमेव च ।  
शिलामयं मोक्षकामस्य लोहानां कीर्तिवर्धनम् ॥  
  
प्। ६१)  
  
रत्नानां श्रीकरं कुर्यात् मृण्मयं शान्तिकं भवेत् ।  
प्रासादगर्भमानेन द्वारमानं तथैव च ॥  
  
अथवा यजमानेन दशतालक्रमेषु च ।  
प्रतिष्ठायां विशेषेण यजमानं यथाक्रमात् ॥  
  
सकलं निष्कलञ्चैव निष्कलं वकुलं तथा ।  
मूलमन्त्रेण संयुक्तं शक्तिमन्त्रेण विन्यसेत् ॥  
  
तत् तत्कीर्तिं प्रतिष्ठाप्य तत् तद् देवन्तु भावयेत् ।  
गन्धपुष्पं तथा धूपदीपञ्चैव हविः क्रमात् ॥  
  
निवेद्यं तत्र विधिवद्यथा शास्त्रक्रमेण तु ।  
प्रतिष्ठोत्सवकर्माणि यथालाभं क्रमेण तु ॥  
  
ध्वजारोहण पूर्वे तु अङ्कुरार्पण कर्म च ।  
एकविंशति नक्षत्रं षोडशाहं चतुर्दश ॥  
  
द्वादशाहं नवाहं वा दीक्षयेन् मात्रकोत्सवम् ।  
कुजवारादि भौमान्तं अर्कवारादि भौमकम् ॥  
  
सोमवारस्य रात्रौ तु अधिवासमतः परम् ।  
  
देव्यासनं ततः कृत्वा * बलिमत्प्रदक्षिणम् ।  
बलि प्रदक्षिणं कृत्वा * * * य समन्वितम् ॥  
  
प्रविशेन्मण्टपं तत्र * * * * * * * * ।  
मध्ये पीठं प्रकुर्वीत चतुस्सूत्रसमन्वितम् ॥  
  
प्। ६२)  
  
पुरायुधसमायुक्तं षड्वर्गं सहसंयुतम् ।  
शक्तिर्वै तोरणैर्युक्तं सर्वालङ्कारशोभितम् ॥  
  
तन्मध्ये बलिनिक्षिप्य पञ्चायुधसमन्वितम् ।  
पुत्रकश्चित्रकश्चैव सहमुद्रां प्रयोजयेत् ॥  
  
ब्रह्मस्थानं विशेषेण मुद्रापीठं प्रकल्पयेत् ।  
प्रासादपूर्व भागे तु यागमण्टपमुत्तमम् ॥  
  
मध्ये वेदीं प्रकुर्वीत चतुस्ताल प्रमाणतः ।  
एकतालसमुत्थेयं प्रमाणं परिकीर्तितम् ॥  
  
वृत्तं वा चतुरस्रं वा अग्निकुण्डं यथाक्रमम् ।  
दिशेषु चतुरश्रन्तु विदेशे वृत्तमुत्तमम् ॥  
  
चतुष्षष्टिस्तदर्धञ्च षोडशञ्चाष्ट होमयेत् ।  
नवाङ्गहीना न बधिरा न शठा न जलस्तथा ॥  
  
सर्वावयवसंयुक्त स्वरूप प्रियदर्शन ।  
मातृदीक्षा च संयुक्तस्सर्वशास्त्रविशारदः ॥  
  
यामलानान्तु सर्वेषा वाच्यवाचकसंयुतान् ।  
सर्वभूतदयायुक्तान् मन्त्रतन्त्र परायणान् ॥  
  
एवन्तु लक्षणैर्युक्तमाचार्यन्तु विशेषतः ।  
देवाग्निं पूजयेत् पूर्वं ईशानादि यथाक्रमम् ॥  
  
मकुटं तत्र खचित्वा तु हस्तमात्र प्रमाणकम् ।  
त्रिवेदीं तत्र कुर्वीत चतुरश्रं समं तथा ॥  
  
प्। ६३)  
  
चतुस्त्रिद्व्यङ्गुलं कुर्यात् प्रमाणं तत्र कारयेत् ।  
आचार्यस्साधकश्चैव समयी पुत्रकस्तथा ॥  
  
केलके परिचारेण शान्तिं कुर्याद् विशेषतः ।  
देव्याग्नि जनितः पूर्व ईशान्यां दिशि योजयेत् ॥  
  
दक्षिणे भैरवाग्निस्तु पूर्वे वा च तथैव च ।  
मयित्वाग्निं विशेषेण श्रोत्रियाग्निमथापि वा ॥  
  
अथवा मन्त्रसंस्कारमग्निबीजे समन्वितम् ।  
द्रव्यादि विश्वसंयुक्तं मूलमन्त्रेण होमयेत् ॥  
  
द्रव्यहीनं विपरीते च तद्भवेत् ॥  
  
द्रव्या * * * * * च क्रियाया सहवर्तते ।  
प्रायश्चित्तं प्रकुर्वीत * * * * * होमयेत् ॥  
  
मियाज्य चरुंश्चैव * * * सक्तुतुलस्तथा ।  
लाजञ्च सर्षपञ्चैव क्रमेण विधियोजयेत् ॥  
  
द्रव्यान्ते पशुसंस्कार योजयेत् तु विचक्षणः ।  
होमं तत्र प्रकुर्वीत भैरवाग्निमिहोच्यते ॥  
  
शान्तिकं पौष्टिकञ्चैव आभिचारकमेव च ।  
शान्तिकं योजयेत् तत्र सृष्टिन्यासं प्रकीर्तितम् ॥  
  
पौष्टिकं योजयेत् तत्र स्थितिन्यासं प्रकीर्तितम् ।  
आभिचारकसंयोज्य संहारन्यासमुच्यते ॥  
  
प्। ६४)  
  
सात्विकाराजसञ्चैव तामसीञ्च गुणत्रयम् ।  
सात्विकं स्थापनं कालं राजसं शान्तिकर्मणि ॥  
  
तामसमाभिचारेण क्रमेण सहवर्तते ।  
कालञ्चैवावकालन्तु शुभं वा त्वशुभं भवेत् ॥  
  
दिने मुहूर्ते तत्रैव योगे च करणान्विते ।  
सर्वयोगं विशेषेण बन्धुयोगं विशेषतः ॥  
  
यत्र योगक्रियायोगं तत्र भाग्यमुदाहृतम् ।  
वेदादि च मनुष्याणां बुद्धिर्भवति निश्चला ॥  
  
निर्मलं निस्पृहस्वस्ते नित्यांशाश्वतमव्ययम् ।  
आराधयेत्ससम्बन्धः योगमोक्ष करान्वितम् ॥  
  
सर्वयोगफलञ्चैव मातृशान्तिं विशेषतः ॥  
  
इति ब्रह्मयामले शतसहस्रसंहितायामुत्सवविधिं नाम षोडश पटलः ॥ १६   
॥  
  
  
अथास्सम्प्रवक्ष्यामि एकवीर्युत्सवः परम् ।  
महाशान्तिकरं पुण्यं सर्वपापविनाशनम् ॥  
  
अकालमृत्युशमनमायुरारोग्यवर्धनम् ।  
सुभिक्षं गोबलञ्चैव हस्त्यश्वनरवर्धनम् ॥  
  
भूमिकम्पविनाशार्थं तथा प्रेतविनाशनम् ।  
गृहजारविनाशार्थं भूतदृष्टिविनाशनम् ॥  
  
प्। ६५)  
  
राजसेना सुखार्थञ्च सदसि जयमेव च ।  
महामारि प्रसङ्कीर्णे पाषाणे वर्षन्तया ॥  
  
उल्कापाते निशान्दहे * * * * तथैव च ।  
तरा प्रवातने चैव दीक्षान्तेन तथैव च ॥  
  
दिशोपि च वने चैव महावात प्रवर्तने ।  
दुर्भिक्षे रष्ट्रकलहे हस्त्यश्वव्याधिपीडिते ॥  
  
उत्सवं कारयेन् मन्त्री शास्त्रदृष्टेन कर्मणा ।  
एकविंशेद् दिने पूर्वे दुन्दुभिर्भ्रमणं कुरु ॥  
  
दुन्दुभिर्लक्षणं वक्ष्ये तद्वर्षग्रहणन्तथा ।  
  
सप्ताहं तथा पूर्वे दुन्दुभिः प्रहरणे बुधः ।  
पूर्ववत्कारयेत्सर्वं यथाविधि पुरस्सरम् ॥  
  
तिलचूर्णसमायुक्तं गुलखण्डसमन्वितम् ।  
कदली फलसंयुक्तं पूरिका खण्डसंयुतम् ॥  
  
एवं बलिं ततो दद्यात् नवाक्षरेण मन्त्रवित् ।  
नवाक्षरेण मन्त्रेण कुठारञ्चाभि मन्त्रयेत् ॥  
  
पुनः प्रभाते विमले शुभग्रहसमन्वितम् ।  
अस्त्रेण चोदयेद्वृक्षं भक्ति युक्तो दृढव्रतः ॥  
  
सान्ते नैव तु मन्त्रेण कर्तव्यं लक्षणान्वितम् ।  
शिल्पिना तु कृता सर्वं दुन्दुभिश्च मनोहरा ॥  
  
प्। ६६)  
  
षट्तालाय तथोक्तानि उत्तमं तत्र प्रकीर्तिता ।  
दण्डन्नाह संयुक्तं पङ्कजासन संयुतम् ॥  
  
शुभदिनसमायुक्तं चोत्तमा दुन्दुभिः शुचिः ।  
चतुस्तालं समारभ्य मध्यमा दुन्दुभिर्भवेत् ॥  
  
तदर्धनाह संयुक्त तत्वात्मासनसंयुतम् ।  
द्वितालायामसंयुक्तं तदर्धन्नाह संयुतम् ॥  
  
अथवा दुन्दुभिर्ज्ञेया वक्त्रासन संयुतम् ।  
दुन्दुभेरुक्तमानञ्च त्र्यङ्गुला बालनं भवेत् ॥  
  
द्व्यङ्गुलं बहुलं प्रोक्तं मध्यमानञ्च कीर्तिता ।  
दुन्दुभेरधमायाममेकाङ्गुलमुदाहृतम् ॥  
  
उत्तमा मध्यमा चैव अधमा च प्रकीर्तिता ।  
एवन्दुन्दुभिमुत्पाद्य बलिकार्यं समारभेत् ॥  
  
मानयेत् शिल्पिनं पश्चात् वस्त्रैश्च चन्दनादिभिः ।  
परिणाहं च कुण्डस्य पूर्वं वै योजयेद्बुधः ॥  
  
त्र्यङ्गुलं दुन्दुभिश्चैव मध्यमञ्चोत्तमं भवेत् ।  
द्व्यङ्गुलमधमञ्चैव दुन्दुभिश्च प्रकीर्तिताः ॥  
  
कुण्डलं कन्यसं प्रोक्तं दुन्दुभिश्चैव चाङ्गुलम् ।  
उत्तमादि क्रमेणैव कुण्डलं प्रोच्यते क्रमात् ॥  
  
दुन्दुभिं छादयेत् तत्र भवावै चर्मणा बुधः ।  
छादयौ वैद्ध कालैश्च दुन्दुभिश्च मनोहरा ॥  
  
प्। ६७)  
  
एवं दुन्दुभिमुत्पाद्य सघोष * * * * * ।  
दुन्दुभिं तत्र चाभ्यर्च्य आचार्यो मन्त्रविग्रहः ॥  
  
चतुद्वारसमोपेतं चतुस्तोरणमण्टपे ॥  
  
दशहस्त प्रविस्तार * तुलाङ्कुरतोभितम् ।  
तन्मध्ये वेदिकायान्तु तन्मध्ये मण्डलं कुरु ॥  
  
शालिभिस्तण्डुलं कुर्यात् अष्टद्रोणैश्च तत् तथा ।  
तण्डुलैश्च तदर्धैश्च तिलैः कुर्याद् यथा क्रमम् ॥  
  
पञ्चैकोक्तसूत्राणि कारयेत् तण्डुलोपरि ।  
सूत्राणि कारयेत् सम्यग् यथाविधि पुरस्सरम् ॥  
  
एकैकान्तरितस्तस्मिन् एकश्चैव पदा हुनेत् ।  
शोभितश्च तिलै * * * कोष्ठेषु विचक्षणः ॥  
  
दुन्दुभिं विन्यसेत् पद्मे नवाक्षरेणैव बुद्धिमान् ।  
कलशान् विन्यसेत् तत्र सूत्रेणैव विचेष्टितान् ॥  
  
कलशानष्टौ तु विन्यस्य शुद्धगन्धोदकान्वितान् ।  
मध्ये तु विन्यसेत् ब्रह्मन् पञ्चरत्नं विशेषतः ॥  
  
एकवीरं न्यसेत् तस्मिन् नवाक्षरेण बुद्धिमान् ।  
अष्टदिक्षु न्यसेत् कुम्भान् नवाक्षरेण बुद्धिमान् ॥  
  
चूतपल्लवसंयुक्तान् गन्धचन्दनमन्विताम् ।  
अग्निकार्यं तथा कुर्यात् यथाविधि पुरस्सरम् ॥  
  
प्। ६८)  
  
एकवीर्यार्चन सहित सप्तन्यसेत् बुधः ।  
वीरभद्रादिसंयुक्तं गणेशानसमन्वितम् ॥  
  
दक्षिणे चैव वेद्यां वा अग्निकार्यञ्च कारयेत् ।  
(शुक्लपक्षे तु शान्ति शास्त्रदृष्टेन कर्मणा ॥)  
  
अग्निकार्यं पुनः कृत्वा प्रोक्षयेत् * * * पुनः ।  
दुन्दुभिं तत्र विन्यस्य ततः प्रभृत्तिं योजयेत् ॥  
  
ईदृग्भूतमनोज्ञाञ्च दुन्दुभिञ्च समाहरेत् ।  
शुक्लपक्षे तु शान्ती शास्त्रदृष्टेन कर्मणा ॥  
  
सर्वालङ्कारसंयुक्ता सर्वाभरणभुषिता ।  
एकवीरञ्च परमां हंसारूढां मनोहराम् ॥  
  
नवरूपां मुक्तकेशीमेकवीरी मनुस्मरन् ।  
सर्वाभरणसंयुक्तां मनोज्ञा लक्षणान्विता ॥  
  
दुन्दुभिं प्रहरेद्वापि नवाक्षरेण बुद्धिमान् ।  
कृतयुगेर्मरेद् देविमेकवीरिं विचक्षणः ॥  
  
ब्रह्माणां परमां शुद्धां सर्वाभरणभूषिताम् ।  
ईदृग्भूतां परां ध्यात्वा दुन्दुभिं ताडयेत् पुनः ॥  
  
नवाक्षरेण सन्ताड्य देवीं ध्यात्वा तु तत्परम् ।  
एवं सन्ताड्य यत्नेन उत्सवं कारयेद्बुधः ॥  
  
एकवीर्या * * ब्रह्म दुन्दुभिं ताडयेत् क्रमात् ।  
दुन्दुभेस्ताडनं वक्ष्ये यथाविधि पुरस्सरम् ॥  
  
प्। ६९)  
  
देव्यालयं पुरस्तात्तु मण्डपं चतुरश्रकम् ।  
गोमयेन समालिप्य सितचूर्णेन शोभितम् ॥  
  
मण्टपे चतुरश्रन्तु द्विहस्तायामसंयुते ।  
शालिभिश्चाष्टभि द्रोणैर्मण्डपे स्थण्डिलं कुरु ॥  
  
सूत्राणि कारयेत् तत्र तण्डुलेन विचक्षणः ।  
पञ्चोत्तराणि सूत्राणि चोत्तराणि मुखानि च ॥  
  
दक्षे तथैव सूत्राणि सूत्रयेत् तत्र वित्तमः ।  
सदर्भैस्तण्डिलैश्शुभ्रैः विकिरेत् तु समं तथा ॥  
  
एकैकान्तरितं कोष्ठं चतुर्दिक्षु हरेत् पुनः ।  
नवपदेषु पद्मं स्यात् अष्टपत्रं सकर्णिकम् ॥  
  
तिलाढकेन वा लिख्यमष्टपत्रदलान्वितम् ।  
कर्णिका केसरोपेतं चतुर्गात्रसमायुतम् ॥  
  
नवाक्षरेण जप्तेन वस्त्रपूतेन वारिणा ।  
प्रोक्ष्य च तण्डुलं पश्चात् द्रव्याणि प्रोक्षयेद् बुधः ॥  
  
आसनं कल्पयित्वा तु गन्धपुष्पादिभिः क्रमात् ।  
देव्यास्तु दुन्दुभिन्तत्र न्यस्त्वा सम्पूज्य च क्रमात् ॥  
  
रक्तसूदगन्धपुष्पधूपदीप समन्वितम् ।  
रक्तवस्त्रे तु परिधानं रक्तचन्दन चर्चितम् ॥  
  
सर्वाभरणसंयुक्तं मातॄणामुत्सवेपि च ।  
एकवीरं तदावाह्य एकवीरञ्च देशिकः ॥  
  
प्। ७०)  
  
आवाहयेत् ततो देवीं कलशेशं विचक्षणः ।  
कलशस्य दक्षिणे भागे दुन्दुभिञ्चापि वासयेत् ॥  
  
तस्यैव दक्षिणे भागे होमं कुर्याद् विचक्षणः ।  
तस्मिन्नधिवासयेद् देवमाचार्यं मन्त्रविग्रहम् ॥  
  
प्रभाते विमलादेवीं कलशस्य च देशिकः ।  
निवेद्यन्तु प्रदातव्यं नक्तचारीडकेन तु ॥  
  
कलशाय निवेदित्वा यथा चोद्भवमेव च ।  
एवं कृत्वा समासेन ध्वजारोहण तत्क्षणात् ॥  
  
नगरे पत्तने वापि ग्रामं ग्रामाग्रके पुरे ।  
खेटके च तथा ब्रह्मन् आशीर्वादं समुच्चरन् ॥  
  
अन्तरिक्षे तु ये देवा भूपातालेषु ये स्थिता ।  
पर्वताग्रेषु ये देवा महामेरौ च संस्थिता ॥  
  
नवखण्डेषु ये देवा समुद्राधिवासिनस्तथा ।  
पादमार्गे च ये देवा सप्तद्वीपेषु ये स्थिता ॥  
  
योगिनी शाकिनी चैव डम्भिनी च विलासिनी ।  
चारिणी मघवासि च गनीभक्त परायणी ॥  
  
चतुष्षष्टिस्तथा देवा उपवासपरायणा ।  
अम्बुभक्षाश्च ये देवा वायुभक्षाश्च ये स्थिता ॥  
  
उत्सवे एकवीर्याश्च वागच्छन्तु मनोहरा ।  
एवमुक्तं क्रमेणैव दुन्दुभेस्ताडनं कुरु ॥  
  
प्। ७१)  
  
शतकोटि सहस्राणि प्रेतवेतालकास्तथा ।  
आयुष्मिकसहस्राणि पिशाचायास्तु जातयः ॥  
  
आगछन्तु महादेव एकवीर्युत्सवे शुभे ।  
नानाकोटि सहस्राणि ये शिष्टा सिद्धजातयः ॥  
  
अष्टकोटि सहस्राणि अष्टकोटि पिशाचका ।  
अष्टकोटि गणास्सर्वे आगछन्तु महोत्सवे ॥  
  
एकवीर्युत्सवे शुभ्रे सप्तकोटि शतानि च ।  
अयुतञ्चैव पञ्चाशीन्मातृभेदाश्च ये स्थिता ॥  
  
आगछन्तु महादेव्य एकवीर्युत्सवे परे ।  
ब्रह्माविष्णुश्च रुद्रश्च द्वादशादित्य एव च ॥  
  
वस्वष्टाप्सरसञ्चैव मुनये देव पर्वत ।  
ब्रह्मादि समगापीयत् तथा चेन्द्रसमामताः ॥  
  
एते चान्ये च बहवो एकवीर्युत्सवे परे ।  
आगछन्तु महाशीघ्रमेकवीर्युत्सवार्थकम् ॥  
  
इन्द्राग्निश्च यमश्चैव निर्-ऋती वरुणस्तथा ।  
वायुश्चैव कुबेराश्च ईशानश्चैव एव हि ॥  
  
आगछन्तु महादेव्य एकवीर्युत्सवे शुभे ।  
असुराश्च सुराश्चैव गन्धर्वाश्च पिशाचकाः ॥  
  
यक्षाश्च गरुडाश्चैव किन्नराश्च मरुद्गणाः ।  
आगछन्तु महादेव एकवीर्युत्सवे शुभे ॥  
  
प्। ७२)  
  
नागाश्च भूतवेताल ब्रह्मराक्षस एव च ।  
अनेकशोभा संयुक्ते ग्रहध्वज समाकुले ॥  
  
पूर्णकुम्भसमायुक्ते कदली तोरणैर्युते ।  
धूपदीपसमायुक्ते दिव्यवीथि समन्विते ॥  
  
सदासी गणसङ्कीर्णे सकीर्णे यो वीथी मातृशोभिते ।  
नृत्तगीतसमायुक्ते दिव्यस्त्री परिशोभिते ॥  
  
आहृतेनगरे चैव पत्तने खेटके तथा ।  
ग्रामे ग्रामाग्रके चैव एकवीर्युत्सवं प्रति ॥  
  
पुरोगाश्चैव हे देवा आगछन्तु यथावहम् ।  
बलिग्राहन्तु वस्सर्वे यथाविधि विशेषतः ॥  
  
कदल्योदनसंयुक्तमजनाडी शतं युतम् ।  
पूरिखण्डाग्रसंयुक्तं अजानां रुधिरं युतम् ॥  
  
मत्स्यमांससमायुक्तं अपूपखण्डमन्वितम् ।  
तिलचूर्णसमायुक्तं लाजसक्तु समन्वितम् ॥  
  
दुन्दुभिर्भ्रमणे काले बलिं सर्वत्र कारयेत् ।  
दुन्दुभेश्च बलिं दद्यात् अजसप्त च पातये ॥  
  
ग्रामवीथि पथे चैव दशदिक्षु बलिं हरेत् ।  
आचार्यं पूजयेत् तत्र वस्त्र हेमाङ्गुलीयकैः ॥  
  
नैकाभरणजालैश्च गोभूमिकाञ्चनादिभिः ।  
पूजयेत् तु विशेषेण आचार्यस्तु विशेषतः ॥  
  
प्। ७३)  
  
मातृदीक्षा समायुक्तं अभिषेक त्रयान्वितम् ।  
एवं सम्पूज्य तं ब्रह्मन् भक्तियुक्तं दृढव्रतम् ॥  
  
नवाक्षरेण मन्त्रेण सर्वक्षेत्र बलिं क्षिपेत् ।  
अस्मतम्रव्येयतम्रं सर्वकार्येषु योजयेत् ॥  
  
कलशन्तु त्रिशुलञ्च घण्टाडमरुकन्तथा ।  
मातृघोषसमायुक्तं दिव्यस्त्रीभिस्समाकुलम् ॥  
  
वितानध्वजसंयुक्तं धरजालसमन्वितम् ।  
क्षुरिका खड्गसंयुक्तं सर्वालङ्कारशोभितम् ॥  
  
ग्रामं वा नगरं वापि पत्तनञ्च पुरञ्च वा ।  
ग्रामं नगरके वापि दुन्दुभेः प्रहरं कुरु ॥  
  
अष्टदिक्षु चतुसन्धौ ब्रह्मस्थाने विशेषतः ।  
पूर्वोक्ताश्चैव ये देवा तत्तत्स्थानेषु योजयेत् ॥  
  
पूर्वोक्तञ्च बलिञ्चैव तत्तत्स्थाने तु दापयेत् ।  
नवाक्षरेण मन्त्रेण स्वनामपदसंयुतम् ॥  
  
बलिञ्च दापयेत् तत्र दशदिक्षु यथाक्रमम् ।  
एकवृक्षे च प्रासादे चतुष्पत्रे शृङ्खलान्विते ॥  
  
त्रिपथे द्विपथे चैव सर्वसन्धिषु निक्षिपेत् ।  
वापी कूपतटाके च पुरद्वारे बलिं हरेत् ॥  
  
श्मशाने बलिदानञ्च हस्तकृते बलिं क्षिपेत् ।  
एवं समासतः प्रोक्तं बलिं गृह्णन्तु दुन्दुभिः ॥  
  
प्। ७४)  
  
पीठं तत्र प्रकर्तव्यं शास्त्रदृष्टेन कर्मणा ।  
चतुश्शृङ्गं भवेद् दिक्षु एकहस्तसमन्वितम् ॥  
  
विदिक्षु वर्तुलं कुर्यात् लक्षणेन समन्वितम् ।  
हस्तान्धिकमुग्रतः प्रोक्तं मेखलात्रयसंयुतम् ॥  
  
ब्रह्मस्थाने चतुर्हस्तं तदर्धं मध्यमं भवेत् ।  
मेखलात्रयसंयुक्तं कारणेन समन्वितम् ॥  
  
नगरद्वारदेशे तु साश्रञ्च पीठमुच्यते ।  
देवालयानां पुरतः पीठं वै चतुरश्रकम् ॥  
  
पूर्ववत् कारयेत् पीठ लक्षणेनसमन्वितम् ।  
एवं पीठं प्रकर्तव्यं दशदिक्षु यथाक्रमम् ॥  
  
एवं सङ्क्षेपतः प्रोक्तं दुन्दुभिः भर्मणं परम् ।  
देवानामागमार्थञ्च भूमिदानं तथैव च ॥  
  
बलिञ्च निक्षिपेद् ब्रह्मन् यावद् देव व्रतान्तकम् ।  
पूर्वोक्तञ्च बलिं तेषु पीठेषु च विनिक्षिपेत् ॥  
  
नवाक्षरेण मतिमान् एकवृक्षबलिं ददेत् ।  
ग्रामे च नगरे चैव पत्तनं खेटकं तथा ॥  
  
उत्सवभ्रम कालोसि यात्राहोमन्तु कारयेत् ॥  
  
इति ब्रह्मयामले उत्सवविधाने दुन्दुभिः प्रहरणं नाम सप्तदशपटलः ॥   
१७ ॥  
  
  
प्। ७५)  
  
मातृशान्ति विधिं वक्ष्ये सर्वशान्तिकरं शुभम् ।  
सर्वव्याधिहरं शुभ्रं सदाविजयवर्धनम् ॥  
  
अकालमृत्युशमनं पुत्रपौत्रादि वर्धनम् ।  
महाविघ्नप्रशमनं महाशान्तिकरं परम् ॥  
  
सप्ताह त्रितये पूर्वे उत्सव प्रहेद् बुधः ।  
तद्दिने चार्धरात्रे तु दुन्दुभेस्तु परिभ्रमे ॥  
  
ब्रह्माविष्णुश्च रुद्रश्च सदाशिव शिवस्तथा ।  
वसुभिश्चाष्टभिश्चैव द्वादशादित्य एव च ॥  
  
रुद्र एकादशस्सर्वे अर्चयित्वा समन्वितान् ।  
इन्द्राग्निश्च यमश्चैव निर्-ऋती वरुण वायवः ॥  
  
सोमेशानगणास्सर्वे आगछन्तु महोत्सवे ।  
शुचिष्टा च पिशाचाश्च भूतवेताल जातयः ॥  
  
कूश्माण्डगुह्यका नागा सिद्धा यक्षामरुद्गणाः ।  
विद्याधराश्च गन्धर्वा आगछन्तु महोत्सवम् ॥  
  
भूलोके च यथा देव भुवर्लोके च देवता ।  
स्वर्लोके च ये देव महर्लोके च देवता ॥  
  
जनलोके च ये देवा तपो लोके च देवता ।  
सत्यलोके च ये देवा आगच्छन्तु महोत्सवम् ॥  
  
अतलादिषु पाताले आगच्छन्तु महोत्सवम् ।  
दिव्यन्तरिक्ष ये देवा भूपातालेपि ये स्थिता ॥  
  
प्। ७६)  
  
आगछन्तु च ये देवा एकवीर्युत्सवार्थकम् ।  
गिरिकन्दरदुर्गेषु श्मशाने वन देवता ॥  
  
प्रासादे गर्भगेहे वा प्राकारे परिवारके ।  
गोपुराभ्यन्तरे देवा आगछन्तु महोत्सवम् ॥  
  
दुन्दुभिं प्रहरेद् देवीं तद्रात्रौ बलिदापयेत् ।  
ध्वजमारोपयेद्धीमान् दश्विहन्तं दिनेपि वा ॥  
  
सप्ताहे च तथा कुर्यात् मूलमन्त्रेण दापयेत् ।  
चन्दनं चम्पकञ्चैव क्रमुकनालिकेरकम् ॥  
  
याज्ञिकं वेणुदण्डं वा प्रासादद्विगुणोच्छ्रयम् ।  
पञ्चदण्डाश्च पुरतय ध्वजानां विधीयते ॥  
  
उत्सवस्य तु पूर्वे तु सप्तार्थे मङ्गलाङ्कुरम् ।  
बलिभ्रमणवेलायां वाममार्गेण गम्यताम् ॥  
  
एहिकामाद्रि फलदं बलिं सर्वत्र दापयेत् ।  
शान्त्यर्थ सर्वमार्गेण अपसव्येन पुष्टिदम् ॥  
  
तस्मात् सर्वप्रयत्नेन वाममार्गेण गम्यताम् ।  
पालिका घटिका चैव शरावा त्रिविधा भवेत् ॥  
  
प्रत्येकं नव गृह्णीयात् सप्ते वाथ समाचरेत् ।  
तिलसर्षपमुद्गानि यवमाष कुलुत्थकम् ॥  
  
प्रियङ्गुशिममाली च नव बीजैस्तु ।  
नवाक्षरेण मतिमान् सजपत्वा तु समाहितम् ॥  
  
प्। ७७)  
  
ताम्बुलन्दापयेत् तत्र सर्वेभ्यश्च यथाक्रमम् ।  
आषाढे कृष्णपक्षे व अष्टम्यान्तु विशेषतः ॥  
  
उत्सवं कारयेत् सम्यक् पूजयेत् तु सदेशिकः ।  
त्रिकालं वा द्विकालं वा बलिभ्रमणयोरपि ॥  
  
तस्य वामेन मार्गेण बलिभ्रमणकं क्रमात् ।  
प्रथमं ब्राहिदिवसं द्वितीयमीश्वरीं विदुः ॥  
  
त्रयकौमारि दिवसं चतुर्थं वैष्णवी तथा ।  
पञ्चमी पञ्चदिवसं षष्ठीमिन्द्राणिरेव च ॥  
  
सप्तमं भद्रकाली च दिवसं बलिमुच्यते ।  
शतद्रोणि तदर्धं वा तदर्धं वा तदर्धकम् ॥  
  
षष्ठद्रोणमथा चैव चतुर्द्रोणमथापि वा ।  
द्वयद्रोणमथा चैव कन्यसं शिवमेव च ॥  
  
आढकेनैव वासिद्धं शालितण्डुलसिद्धकम् ।  
श्वेतपद्मसमायुक्तं गन्धोकसमन्वितम् ॥  
  
पायसेन बलिं दद्यात् ब्रह्माणी दिवसे बुधः ।  
श्वेतार्क कुसुमैर्युक्तं कृसरान्नन्तु संयुतम् ॥  
  
बलिमेतद्विजानीयान्माहेग्री दिवसं क्रमात् ।  
कुमुदोत्पलपुष्पन्तु हरिद्रान्नसुदोदकैः ॥  
  
कौमारी दिवसे कुर्यात् एकचित्तो सदा ददेत् ।  
वैष्णवी तुलसी चैव गुलान्नन्तु बलिं ददेत् ॥  
  
प्। ७८)  
  
मञ्जिकामाषमन्नं च वाराही दिवसे युतम् ।  
जातिपुष्पन्तु मुद्गान्नं इन्द्राणी बलिमुच्यते ॥  
  
रक्तपङ्कजसंयुक्तं रक्तान्नं रक्तमिश्रकम् ।  
चामुण्डी दिवसे कुर्यात् विद्वान्मन्त्रेण मन्त्रितम् ॥  
  
नवाक्षरेण मन्त्रेण तत्तन्नाम समन्वितम् ।  
तत् तद् दिने बलिं दद्यात् तत् तन्मुद्रां प्रदर्शयेत् ॥  
  
चतुष्पथे त्रिपथे च द्विपथैक पदन्ददेत् ।  
नव पीठे च दातव्यं ग्रामद्वारे तथैव च ॥  
  
एकवृक्षे तटाके च प्राकारे दीर्घिकेषु च ।  
शिवालये सभास्थाने विष्णुस्थाने च दापयेत् ॥  
  
दुर्गाज्येष्ठालये चैव आर्यस्थाने तथैव च ।  
श्रीस्थाने स्कन्दस्थाने च विघ्नस्थाने विशेषतः ॥  
  
बौद्धस्थानन्तु कर्तव्यं अर्हस्थाने तथैव च ।  
इन्द्राग्नि यमस्थाने निर्-ऋति वरुण वायवः ॥  
  
सोमेशानके चैव क्रमाद् दत्वा बलिं ददेत् ।  
कन्यायां दर्शने चैव ब्राह्मणानान्तु दर्शयेत् ॥  
  
भिन्ननासिकयश्चैव चक्रवाकस्तथैव च ।  
अत्र चेवेतरादेव्य दूत्यश्चैव स योगिनीम् ॥  
  
एतान्नदृष्टमात्रेण बलिं सर्वत्र दापयेत् ।  
परिभ्रमणवेलायां मुद्रानृत्तं समाचरेत् ॥  
  
प्। ७९)  
  
तत् तद् दिनेषु कर्तव्यं तत् तन्मुद्रां समाचरेत् ।  
अन्यथा कारयेद् यस्तु व्याधिशोकभयं भवेत् ॥  
  
ब्रह्माणी दिवसे कुर्यात् ब्रह्माणी क्रीडमेव च ।  
माहेशी दिवसे चैव माहेशी क्रीडमेव च ॥  
  
कौमारी तद् दिने चैव तत् क्रीडानां समाचरेत् ।  
वैष्णवी दिनमेवन्तु वैष्णवी क्रीडमुच्यते ॥  
  
वाराही दिवसेनैव वाराही क्रीडमेव च ।  
इन्द्राणी दिवसे कुर्यात् इन्द्राणी क्रीडकारयेत् ॥  
  
चामुण्डी दिवसे कुर्यात् चामुण्डी क्रीडकारयेत् ।  
एकवीरीं ततः कृत्वा कामरुद्रान्तु कारयेत् ॥  
  
कैलासमुद्रया कुर्यात् चण्डिकामुद्रया कुरु ।  
तत् तद् देव न वा कुर्यात् मुद्रा नृत्तं यथा क्रमम् ॥  
  
मुद्रा नृत्तं तु कर्तव्यं हासनक्रीडनादिशेत् ।  
मुद्रानृत्तं विशेषेण कारयेत् सर्वयत्नतः ॥  
  
नृत्तकस्तु शिवं प्रोक्तं पाठकस्तु पितामहः ।  
प्रेक्षं भद्रकालादि तस्मात् तु पुत्रकस्तथा ॥  
  
शिवपादे समुत्पन्नं तेन पादप उच्यते ॥  
  
सर्वशान्तिस्थितान्यत्र मुद्रानृत्तं तु कारयेत् ।  
ग्राममध्ये प्रकर्तव्यं महामुद्रां समाचरेत् ॥  
  
प्। ८०)  
  
सुभिक्षं क्षेत्रमारोग्यं पुत्रपौत्र विवर्धनम् ।  
तस्मात् सर्व प्रयत्नेन ग्राममध्येषु कारयेत् ॥  
  
मुद्रालक्षणमेवोक्तं अयागमधुना शृणु ।  
करकञ्चाक्षमाला च ब्रह्माणी चाङ्गमुद्रया ॥  
  
हरिणं परशुञ्चैव माहेशी चाङ्गमुद्रया ।  
वज्रशक्ति धरञ्चैव कौमारी चाङ्गमुद्रया ॥  
  
शङ्खचक्रधरञ्चैव वैष्णवी चाङ्गमुद्रया ।  
हलञ्च मुसलञ्चैव वाराही चाङ्गमुद्रया ॥  
  
वज्रशक्ति धरञ्चैव इन्द्राणी चाङ्गमुद्रया ।  
शूलखड्गधरञ्चैव कट्वाङ्गं नागपाशकम् ॥  
  
केटकञ्च कपालञ्च घण्टा डमरुकं तथा ।  
अङ्गन्तु चण्डिकानान्तु इदानीं शृणुमुद्रिकाम् ॥  
  
नृत्तकाले प्रयोक्तव्यं एषां सर्वात्मना बुधः ।  
लोहेन कारयेत् सर्वं मत्सवाङ्ग यथाक्रमम् ॥  
  
पञ्चरङ्ग त्रिरङ्गं वा एकरङ्गमथापि वा ।  
स्त्रीणां नृत्तं प्रकर्तव्यं गेयवाद्य समायुतम् ॥  
  
रथे वा कूटयन्त्रेण प्रतिमा सप्तदापयेत् ।  
हंसोक्षहञ्च गारुढं हरिनागपिशाचकम् ॥  
  
स्वस्वेनायुध मुख्येषु पार्श्वे स्थाप्य विशेषतः ।  
प्रत्येकं कूटयन्त्रं स्थापयेत्सुसमाहितः ॥  
  
प्। ८१)  
  
नवनाट्य बलिञ्चैव यत्पुस्त्वास्तु गम्यताम् ।  
नैत्यकूटबलिञ्चैव धर्मे ध्वजसमायुतम् ॥  
  
क्षरिका पाणिनस्सर्वे तत्पुरस्तात् तु गम्यताम् ।  
देव्या ध्वजान्तरे यस्तु मार्गोच्छेदं यथा भवेत् ॥  
  
गजं वा तुरगं वापि उष्ट्रवो महिषन्तु वा ।  
नराणामरुणञ्चैव वनसूकरमाविकम् ॥  
  
कुक्कुटाश्च नवानान्तु छेदितं देवता पुरा ।  
तन्मार्गे यदि छेदं स्यात् नवहत्या सदा बुधः ॥  
  
हविकल्पेन भावे तु हुत्वा देवान्निवेदयेत् ।  
ब्राह्मणाक्षत्रिया वैश्या स्त्रियामन्नं सभैरवम् ॥  
  
तन्मार्ग यदि छेदं स्याद्धन्तव्यं शास्त्रवित्तकैः ।  
बौद्धमार्षतं वापि सन्न्यास व्रतधारिणं ॥  
  
शैवं पाशुपतं वापि इति (यदि) मार्गन्तु लङ्घयेत् ।  
नमस्कृत्वा विधानेन कर्तव्यन्तु सदा बुधः ॥  
  
एवं परिभ्रमे ग्रामे नगरे पत्तनेपि वा ।  
नगरे कुञ्जरे वापि तीर्थे वापि समाहितः ॥  
  
नाना जनसमायुक्तं नानाक्रीडसमन्वितम् ।  
नाना कुहक संयुक्तं नानाविद्या समायुतम् ॥  
  
नाना चित्रसमायुक्तं नानाविध समाकुलम् ।  
नानाध्वज समायुक्तं नानायोगिनि सङ्करम् ॥  
  
प्। ८२)  
  
नानाब्राह्मण संयुक्तं नानामेषसमाकुलम् ।  
नानागजसमायुक्तं नानातुरगसंयुतम् ॥  
  
नानाराजसमायुक्तं नानाशास्त्रसमाकुलम् ।  
एकाहं त्र्यहञ्चैव पञ्चाहे सप्तमे दिने ॥  
  
एवं देव्यास्तु चैवोक्तं नवाहं वापि कारयेत् ।  
अथवा षोडशाहं वा मासमेकन्तु कारयेत् ॥  
  
बलिभ्रमणवेलायां यात्राहोमन्तु कारयेत् ।  
अपामार्गसमिद्भिस्तु अष्टोत्तरशतं हुतम् ॥  
  
आज्येनाष्टरशतं हुत्वा त्वष्टशतं हुतम् ।  
अष्टमे दिवसे रात्रौ रक्षां कृत्वा तु बन्द्धयेत् ॥  
  
आचार्यं पूजयेत् तत्र अजं वा महिषन्तु वा ।  
अजं विन्द पशुं वापि प्रतिसरं बन्धयेत् तथा ॥  
  
तत्पश्चात् पञ्चविंशैर्वा सप्तचाचैकमेव वा ।  
पशुं निबन्द्धयेत् सूत्रं रक्तसूत्रं विशेषतः ॥  
  
तत्रादौ जागरं वापि ग्रहे वा आलये बुधः ।  
कलशं स्थापयेत् तत्र रक्तवस्त्रेण वेष्टयेत् ॥  
  
कलशे वामभागे तु रक्षासूत्रं न्यसेद् बुधः ।  
शालिमध्ये न्यसेत् सर्वमेकैकं पञ्चद्रोणकम् ॥  
  
तदर्धं तण्डुलं ग्राह्यं पद्ममष्टदले न्यसेत् ।  
सूत्रं नवाक्षरं न्यस्य तच्छक्ति कलशं तथा ॥  
  
प्। ८३)  
  
कलशोदकेन संस्पृश्य सूत्रेणैव तु बन्धयेत् ।  
बन्धयित्वा तु सूत्रं वा पशुना रक्षयेद् बुधः ॥  
  
प्रासादे तु बलिं दद्यात् पूर्वोक्त विधिना बुधः ।  
इक्षुखण्डसमायुक्तं रक्ततोय समन्वितम् ॥  
  
मध्याह्ने दापयेत् तत्र सर्व दिक्षु यथाक्रमम् ।  
आतपे तु पशुं हत्वा यथाविधितुनु क्रमात् ॥  
  
रक्तं वै मांसखण्डञ्च तद् देव्यान्तु निवेदयेत् ।  
एवं शान्तिविधिं प्रोक्तं पश्चात् पशुविधिर्भवेत् ॥  
  
इति ब्रह्मयामले विद्यापीठावतारिते प्रतिष्ठातन्त्रे एकाशीति विधानाङ्गे   
मातृशान्तिविधिं नाम अष्टादशपटलः ॥ १८ ॥  
  
  
पशुविधिं प्रवक्ष्यामि सर्वकामार्थसाधनम् ।  
गजं वा तुरगं वापि उष्ट्रं वा महिषन्तु वा ॥  
  
कृते तु गजमेवोक्तं त्रेतायामहमुच्यते ।  
द्वापरे उष्ट्रमेवोक्तं कलौ महिषमेव च ॥  
  
महिषालाभे जनिं प्राक्तं अजालाभे तु पौष्टिकम् ।  
सर्वलक्षणसम्पूर्ण शुभलक्षण रक्षितम् ॥  
  
सुरूपवन्ध्या प्रशस्तास्तु मां पेशलमुत्तमम् ।  
शृङ्गहीने तु वर्जित्वा कर्णहीने तु वर्जयेत् ॥  
  
नासिहीनै तथा चैव अरहीने तु वर्जयेत् ।  
पशूनाञ्च शिथिले पुछ्रहीने तथैव च ॥  
  
प्। ८४)  
  
अतिवृद्धमति बाल कृशं वर्जं सदा बुधः ।  
शृङ्गहीनन्तु दुर्भिक्षं बधिरं कुण्डहीनके ॥  
  
मुखनासिक हीने तु दुर्भिक्षं कलहं भवेत् ।  
खुरहीने प्राणिनाशं पङ्कुना पङ्कुजन्मनः ॥  
  
काणे काणत्वमाप्नोति तथाग्रे कुक्षिरोगकम् ।  
पुच्छहीने च दारिद्र्यं अतिवृद्धिं मृतिर्भवेत् ॥  
  
बाला पञ्चवर्षे तु मध्यमा ।  
सप्तवर्षा भवेद् वृद्धा तदूर्ध्वमतिमृद्धिदा ॥  
  
एतान् परीक्ष्य यत्नेन सपशुं शोधयेद् बुधः ।  
पायसं स्नापयेत् पूर्वं दधिना तु तथैव च ॥  
  
स्नापयित्वा घृतेनैव स्नाप्यता तम्बुनाबुधः ।  
गन्धाम्बु स्नापयेत् पश्चात् गन्धपुष्पादिनार्चयेत् ॥  
  
अर्घ्यपाद्याचमनीयञ्च पञ्चरत्नाम्बुजा बुधः ।  
मात्रेसोत्कृतां सृष्ट्वा स्पृष्ट्वा स्पृष्ट्वा तु देशिकः ॥  
  
अकारादिक्षकारान्तं सप्तवर्गं क्रमान् न्यसेत् ।  
शिरो फालभ्रुवौ कीर्णे नेत्रे नासिकपालयोः ॥  
  
ओष्ठयोर्दन्तपङ्क्तौ च जिह्वा च चिबुकं तथा ।  
येषु तेनैव सर्वेषु अवर्गं विन्यसेत् पुनः ॥  
  
कण्ठे ग्रीवे तथा स्कन्धे वारौ हृदि विशेषतः ।  
कवर्गं विन्यसेन्मन्त्री एषु स्थानेषु पूर्ववत् ॥  
  
प्। ८५)  
  
चवर्गा च टवर्गा च चतुष्पादेषु विन्यसेत् ।  
शृङ्गयोन्यति पृष्ठौ च गुह्यस्थानस्तनेषु च ॥  
  
नासे पुच्छाग्र पाने च ककुत्स्थाने न्यसेत् क्रमात् ।  
सास्रमृत्समेदोस्थि मज्जशुक्लादि धातुषु ॥  
  
ईरुते अश्रके चैव नवबीजं क्रमान् न्यसेत् ।  
पयसा विन्यसेत् पश्चात् हुङ्कारं सर्वविन्यसेत् ॥  
  
शृङ्गयो ब्रह्मविष्णुश्च रुद्रस्सदाशिवस्तथा ।  
वसवश्चाष्टभिश्चैव रुद्रमेकादशादि च ॥  
  
आदित्य द्वादशप्रोक्ता अश्विनौ द्वौ प्रकीर्तितौ ।  
ब्राह्मं माहेश्वरी सन्ध्या यज्ञाय वासु * * * ॥  
  
वामदेवी च रुद्री च ज्येष्ठी काला तथैव च ॥  
  
कलविकरणी चैव बलविकरणी तथा ।  
बलप्रमथिनी सर्वभूतदमनोन्मनी ॥  
  
शिराद्र पादयोश्चैव क्रमाद्विन्यस्य देवता ।  
गन्धोदकं ततो दद्यात् नवाक्षरेण बुद्धिमान् ॥  
  
वस्त्रे युग्मे सम्पूज्य प्रणवेन तु दापयेत् ।  
हारञ्च कटिसूत्रञ्च कुण्डलं मकुटं तथा ॥  
  
निवेद्यं दापयेन्मन्त्री श्वेतपीतञ्च कृष्णकम् ।  
कर्णे मन्त्रं विदेन्मन्त्री नवाक्षरसकृत् सकृत् ॥  
  
प्। ८६)  
  
पादस्थाने खनेत् कूपं तत्र स्थाप्य पशुं बुधः ।  
आगछ पदं तत्रैव तत्र स्थाप्य पशुं बुधः ॥  
  
देव्याचाभिमुखे स्थाप्य चतुर्दण्डी तदन्तरे ।  
बिल्वं वा खदिरं वापि पञ्चहस्तं प्रमाणतः ॥  
  
षोडशाङ्गुलनाहन्तु अग्रे पद्माकृतिर्भवेत् ।  
पत्रं कर्णिकायुक्तं स्यात् यत्नाकारं समं तथा ॥  
  
सूपं संस्थापयेत् तत्र देव्याश्चैव पुराकृतम् ।  
पशुं संवेष्टयेत् तत्र बलरजाति संयुतम् ॥  
  
नालिकेरस्तु चर्मन्तु यन्त्रयित्वा तु रज्जुभिः ।  
कनिष्ठाङ्गुल परीणांहन्त्रीरावृत्ति क्रमेण तु ॥  
  
निच्छिन्द्रेंवजयेत् तत्र नागपाशमनुस्मरन् ।  
कुशवज्रसमायुक्तं सापकं विरतैर्युकम् ॥  
  
विद्वान् संसृष्टमात्रेण अन्नं पाञ्चमरुज्जकैः ।  
सव्यापसव्यमात्रेण क्रामयित्वा तु सापकम् ॥  
  
पश्चात् खड्गं गृहीत्वा तु खड्गशास्त्रविचारकः ।  
खड्गदेवासुरे लक्ष्मी पद्मे ब्राह्मणदेवता ॥  
  
घण्टाया विघ्नदैवत्वं शुद्धाशे विष्णुदैवतम् ।  
कटिकास्कन्द दैवत्यं यारयोश्चन्द्रसूर्ययोः ॥  
  
मध्यमे रुद्रदैवत्यं अग्रे संहारकालिकाम् ।  
इत्यन्तु खड्गदैवत्यं पूजयेत् खड्गदेवताम् ॥  
  
प्। ८७)  
  
ॐ खं खड्गाय शत्रसंहाराय नमः ।  
पशूनां सर्वकर्णे तु जीवन्मुक्तेति मन्त्रतः ॥  
  
ॐ पशुजीव मुक्तिप्रदे देवी सायुज्य देहं स्वाहा ।  
एकेन प्रहरेणैव ग्रीवाश्चेदविशारदः ॥  
  
शतमर्धं तदर्धं वा चोत्तमन्तु प्रशस्यते ।  
महाबलि प्रकारेण वधं पीठे बलिं क्षिपेत् ॥  
  
तद्भागं प्रोक्षयित्वा तु गन्धादीनां तु पूजयेत् ।  
वस्त्रयुग्मेन सम्पूज्य स्वरूपप्रियदर्शनम् ॥  
  
यथालाभो पशुं छित्वा तथा लाभो फलं भवेत् ।  
तत्पशुं जीवमुक्तन्तु सद्यस्सायुज्यमाप्नुयात् ॥  
  
इत्येते बलिमुद्दिश्य कर्तॄणान्तु फलं शृणु ।  
सर्वसम्पत्करं भद्रं जयदं सर्व सिद्धिदम् ॥  
  
रोमरोमेषु कल्पं वा स्वर्गलोके महीयते ।  
सर्वरोम समाप्तेषु पश्चात् सायुज्यमाप्नुयात् ॥  
  
ब्राह्मणादि क्रमेणैव पशुं हत्वा विशेषतः ।  
अन्येषाञ्चैव जातीनां पशुच्छेदं न कारयेत् ॥  
  
छेदने चैव तत्रैव राजराष्ट्रं विनश्यति ।  
प्रायश्चित्तं प्रकुर्वीत पुनश्शान्तिं समारभेत् ॥  
  
सर्वलक्षणसम्पूर्णं सर्वावयवशोभितम् ।  
एवं लक्षणसंयुक्तं तम्भदछेदयेत्पुनः ॥  
  
प्। ८८)  
  
ग्रीवे तु प्रहरेन्मन्त्री तद्रक्तं विनिवेदयेत् ।  
वसन्दृष्ट्या भवेत् तत्र प्रायश्चित्तं समाचरेत् ॥  
  
पुनः पशुं हुनेत्तत्र उदापूर्वमूदीरकम् ।  
होमं कृत्वा तु मन्त्रज्ञस्तद्दोषशमनाय च ॥  
  
मण्डलं कारयेत् तत्र त्रिभिर्वर्णैर्लिखेद् बुधः ।  
चतुरश्रं बार्ह्यतो लिख्य शूलेनैव सुभूषितम् ॥  
  
मध्ये पद्मं समालिख्य अष्टपत्रं सकर्णिकम् ।  
मातृन् वै पूजयेत् तत्र गन्धपुष्पञ्च धूपकैः ॥  
  
कलशं नवकं स्थाप्य सापिधानं सकूर्चकम् ।  
सञ्ज्ञारक्त समायुक्तं नवाक्षरेण मन्त्रितान् ॥  
  
व्योमं पारशवं कृत्वा चत्वस्तु चतुर्दशी ।  
मातृदीक्षा क्रमञ्चैव परं पर्यायमेव च ॥  
  
अन्यत्कर्ण न कर्तव्यं यामलाचारसंयुतम् ।  
समयी पुत्रकश्चैव साधकाचार्य एव च ॥  
  
चित्रकं पारशैव स्यात् पुत्रकाणां शिवद्विजः ।  
मातृदीक्षा समायुक्तं चतुर्वर्णन्तु योश्रकम् ॥  
  
आदौ पारशवाश्चैव नित्यं देव्यास्तु पूजकाः ।  
दीक्षिता कर्मयोग्यानां पारशैव विशेषतः ॥  
  
ब्राह्मणान् शूद्रकन्यायाम्मन्त्रयुक्तेन सङ्ग्रहः ।  
जातस्तयोश्च जात्यादावशक्तः पारशवस्तथा ॥  
  
प्। ८९)  
  
षोडश क्रियया युक्तं सर्वसंस्कारसंयुतम् ।  
मातृदीक्षा च कर्तव्यं जन्मापारशवस्मृतः ॥  
  
अन्येषाञ्चैव योग्यानां सर्वेषान्तु विशेषतः ।  
न दीक्षितश्च यत्कर्मं तत्कर्मं निष्फलं भवेत् ॥  
  
तस्मात् सर्वप्रयत्नेन पारशैव न पूजनम् ।  
होमं कृत्वा विशेषेण चतुर्दिक्षु समं तथा ॥  
  
रक्ता कराली चण्डाक्षी महोच्छिष्टा पृथक् पृथक् ।  
खदिराश्वत्थ बिल्वञ्च वटश्चैव चतुर्दिशम् ॥  
  
पृथगष्टोत्तरशतं ब्रह्मा वै त्वेकविंशति ।  
समिधाज्य चरुं लाजं सर्षपञ्च यवन्तिलम् ॥  
  
मुद्गञ्च वैणवञ्चैव श्री पत्रं कदलीफलम् ।  
तत् तन् मन्त्रेण होतव्यं चतुर्दिक्षु यथाक्रमम् ॥  
  
नवाक्षरेण मन्त्रेण समिद्द्रव्येण होमयेत् ।  
कुलविद्या विधानेन पश्चाद् ग्राम परिग्रहे ॥  
  
सप्ताहे त्रिदिने वापि कारयेदुत्सवं क्रमात् ।  
अथवा एकरात्रं वा ग्रामे सम्यक् परिभ्रमेत् ॥  
  
भ्रमणान्ते विशेषेण पूर्वोक्त विधिना हुनेत् ।  
पूर्वं पद्मविधि कृत्वा स्नपनं कारयेद्बुधः ॥  
  
स्नपनं कारयित्वा तु स्नपनोक्तविधानतः ।  
ब्राह्मणान् भोजयेत् तत्र यथावित्तानुसारतः ॥  
  
प्। ९०)  
  
दीनानां कृपणानाञ्च अन्नपानादि दापयेत् ।  
गर्भदोषोद्भवे तत्र एते नैव तु शाम्यति ॥  
  
अवन्न कुर्यादज्ञानात् मृत्युदोषं भविष्यति ।  
दुर्भिक्षं कलहं घोरं अनावृष्टिर्भविष्यति ॥  
  
गर्भिणी वयदोषार्थं क्रिया चैषा प्रकीर्तिता ।  
एवं कृत्वा विधानेन सर्वशान्तिर्भविष्यति ॥  
  
धनमाय शुचौ * * * प्रभामतुलं भवेत् ।  
हृद्देशं प्रणवेनैव षट्कारेण तु गृह्यताम् ॥  
  
फट्कारं मुखदेशे तु हुङ्कारेण शिरस्तथा ।  
सदलन्तद्वये नैव पार्श्वे ह्री मां समन्त्रितम् ॥  
  
षोडशाक्तेन बीजेन स्वाहा प्रणवयोजितम् ।  
तस्मात् समृद्धते मन्त्री यान्तेजं वा स्थितं हरेत् ॥  
  
सर्वाङ्गन्तु हरेन्मन्त्री नवाक्षरेण मन्त्रितम् ।  
सं सं दृश्य मतिमान् मूलमन्त्रेण वाचयेत् ॥  
  
वाचयित्वा विधानेन योजयेन् मूलविद्यया ।  
तच्छेषं होमयेन्मन्त्री नवाक्षरेण शतं बुधः ॥  
  
ब्राह्मी माहेश्वरी चैव कौमारी वैष्णवी तथा ।  
वाराही चैव चेन्द्राणी चामुण्डी वीरभद्रकम् ॥  
  
गणेशश्चैव तत्क्षेत्रं लोकपालास्तथैव च ।  
पिशाच प्रेतभूताश्च कूश्माण्डा गुह्यकास्तथा ॥  
  
प्। ९१)  
  
गन्धर्वा किन्नरा सिद्धा सर्वेभ्यो बलिदापयेत् ।  
मूलमन्त्रेण मन्त्रज्ञो बलिमेषां विनिक्षिपेत् ॥  
  
चतुष्पथे त्रिपथे वापि तटाके क्षेत्रदीर्घिके ।  
प्राकारे चालये चैव श्मशाने चैत्यके बुधः ॥  
  
हुतशेषं भवेत् सर्वं भक्तियुक्तो दृढव्रतः ।  
रक्तान्नञ्च प्रदातव्यं परियुक्तेन वै बुधः ॥  
  
बलिं दद्याद् विधानेन रक्त भाण्डं त्यजेद् बहिः ।  
ग्रामसीमा बहिर्वापि कूपे स्थाप्य च मन्त्रवित् ॥  
  
पश्चाद्वा पांसुभिर्धीमान् कुण्डञ्चैव समुक्षिपेत् ।  
कन्यकां भोजयेत् तत्र एकविंशति सङ्ख्यया ॥  
  
एवं पशुविधिः प्रोक्तो लक्षणन्तु प्रशस्यते ।  
  
इति ब्रह्मयामले शतसहस्रसंहितायां पशुविधिर्नाम एकोनविंशत् पटलः ॥   
१९ ॥  
  
  
अतः परं प्रवक्ष्यामि यथा वेदानुपूर्वशः ।  
शान्तिकं पौष्टिकञ्चैव आभिचारकमारणम् ॥  
  
ब्राह्मणादिक्रमेणैव शान्तिं कृत्वा यथाक्रमम् ।  
असुराणां विनाशार्थं मातॄणामुद्भवं क्रमात् ॥  
  
मातॄणां शान्तिकं कृत्वा सर्व भूहितं भवेत् ।  
उत्तमामध्यमधम त्रिविधं पशुरुच्यते ॥  
  
प्। ९२)  
  
हस्तीहयनरं हत्वा उत्तमन्तु विनिर्दिशेत् ।  
मध्यं माहिषमेवोष्ट्रं त्वधमं त्वजसूकरैः ॥  
  
हरिणमुत्तमञ्चैव कुक्कुटञ्चाधमं भवेत् ।  
ललाटे श्वेतवर्णन्तु संयुतं नेत्रगुग्गुलम् ॥  
  
सङ्काशमांसं * ष्णसुदर्शनं भूस्वग्रीवहम् ।  
बृहक्ष * * * * * बृहत् स्कन्द बृहच्छिरम् ॥  
  
  
शृङ्गहीनं भवेद्ध्वाधि दृष्टिहीनं धनक्षयम् ।  
शोत्रहीनं ह्यनावृष्टि पादहीनन्तु पङ्कुना ॥  
  
पुच्छहीनं भवेन्मृत्यु अग्निदग्धं कुलक्षयम् ।  
समपेक्ष्यं सदारिद्र्यं दन्तहीनं नृपाद् भयम् ॥  
  
गर्भन्वत्र समुत्पन्नं प्रजानामहितक्षयम् ।  
पुनश्शान्तिं प्रवक्ष्यामि योजयित्वा विचक्षणः ॥  
  
पाषाणस्फटिकं कुर्यात् महामारी प्रकोपनम् ।  
तस्य शान्तिं प्रकुर्वीत पुनश्शान्तिर्विधीयते ॥  
  
प्रायश्चित्तं प्रकुर्वीत सर्वदोषन्तु शम्यति ।  
महिषं सर्वाङ्गयुक्तं सुदर्शनं सुशोभनम् ॥  
  
पूर्वोक्तन्तु पशुं तत्र सर्वलक्षणसंयुतम् ।   
शुभवर्णं शुभं प्रोक्तां वाहनां वर्णनावहम् ॥  
  
प्। ९३)  
  
कृष्णवर्ण सुभिक्षञ्च धूम्राभं वाहनं भवेत् ।  
ललाटे नीलवर्णन्तु पशुं सुखमवाप्नुयात् ॥  
  
गुग्गुलासदृशं नेत्र पुत्रलाभेन संशयः ।  
ह्रस्वग्रीवञ्चिरायुष्यं सुलक्षणं सुखावहम् ॥  
  
एवं विधिविधानज्ञो मातॄणां वृद्धिविवर्धनम् ।  
पञ्चरात्रं पशुं शोध्य चरुणाप्युपलक्षयेत् ॥  
  
मातॄणां तत्र सम्पूर्ण शुद्धस्नानमलीनकम् ।  
पृथक् पञ्चाष्टवर्गेषु उत्तमं पशुरुच्यते ॥  
  
बालाति वृद्धसंयुक्तं वर्जयित्वा विशेषतः ।  
षष्ठाहं पूर्वरात्रे तु पशुं कृवाधिवासनम् ॥  
  
वेदिमध्ये प्रकर्तव्यं मण्डलं चतुरश्रकम् ।  
हुम्फट्कारेति मन्त्रेण अष्टपत्रं सकर्णिकम् ॥  
  
मध्ये पशं तथा व्याप्य सप्तरोहिणि मन्त्रतः ।  
छेदयेन्मूलमन्त्रेण भक्तियुक्तो नरोत्तमः ॥  
  
उत्सवादिषु सर्वेषु बलिकर्म समाचरेत् ।  
वाहनं देवि यानस्य द्रस्यविधिरुच्यते ॥  
  
इति ब्रह्मयामले शतसहस्रसंहितायां शान्तिविधिर्नाम विंशत् पटलः ॥ २० ॥  
  
  
प्। ९४)  
  
अतः परं प्रवक्ष्यामि ध्वजारोहणमुत्तमम् ।  
ध्वजस्य लक्षणं वक्ष्ये उत्तमाधममध्यमम् ॥  
  
षोडशहस्तयुक्तं तु द्विहस्तार्धन्तु विस्तृतम् ।  
मूले तु घटिकोपेतं किङ्किणीख संयुतम् ॥  
  
पार्श्वे कदलिकोपेतं तदग्रे तु द्विधाकृतम् ।  
ब्राह्मणस्य ध्वजं श्वेतमुत्तमं तद्विनिर्दिशेत् ॥  
  
त्रिशूलन्तु शिवञ्चैव कपालं कौशिकं तथा ।  
नाराचं परशुञ्चैव सर्ववस्त्रं तथैव च ॥  
  
मूलमध्ये तथान्ते च एतैश्चैव तु चाङ्कितम् ।  
श्वेतसूत्रसमुद्भूतं नैकचिसमन्वितम् ॥  
  
एवं ध्वजोत्तमं प्रोक्तं मध्यमं द्वादशं भवेत् ।  
पूर्ववत् कारयेद् ब्रह्मन् मध्यमञ्च ध्वजं क्रमात् ॥  
  
पञ्चतालन्तु विस्तारं पञ्चवर्णन्तु समन्वितम् ।  
क्षत्रियस्य ध्वजं प्रोक्तं रक्तसूत्रसमन्वितम् ॥  
  
अधमं दशहस्तञ्च द्विहस्तञ्चैव विस्तृतम् ।  
पूर्ववत् कारयेत् तत्र नानाचित्रसमन्वितम् ॥  
  
वैश्यस्य पीतवर्णेन लक्षणेन समन्वितम् ।  
अष्टहस्तसमायुक्तं द्विहस्तञ्चिव विस्तृतम् ॥  
  
शूद्राणां कन्यसञ्चैव नैकचित्र समन्वितम् ।  
पूर्ववत् कारयेत् तत्र पटञ्च कृष्णवर्णकम् ॥  
  
प्। ९५)  
  
कार्पासं ब्रह्मणः प्रोक्तं क्षौमन्तु क्षत्रियस्य तु ।  
आपिङ्गं वैश्य शूद्राणां ध्वजानां परिकीर्तिता ॥  
  
कराली तु लिखेत् तत्र पटे चैव हि बुद्धिमान् ।  
ध्वजानां लक्षणं ह्येतदुत्तमम्मध्यमाधमम् ॥  
  
ध्वजदण्डविधिं कुर्यात् उत्तमं मध्यमाधमम् ।  
प्रासादाद्विगुणं प्रोक्तमुत्तमं दण्डमुच्यते ॥  
  
चन्दनञ्चम्पकञ्चैव मधुकं पनसं तथा ।  
खदिरं देवदारुञ्च वकुलं बिल्वमेव च ॥  
  
अशोकमनसञ्चैव श्रेष्ठवृक्षमुदीरितम् ।  
मध्यमं * * * * * * * * नालिकेरकम् ॥  
  
अधमं मुनि वृक्षं स्यात् क्रमुकं याज्ञिकं भवेत् ।  
वैणवं तद्विजानीयात् मूलानाहमिहोच्यते ॥  
  
एते वृक्षा प्रशस्ताश्च पूर्वोक्तलक्षणान्विताः ।  
शतहस्तं तदर्धं वा विंशत्पञ्चदशं तथा ॥  
  
द्वादशं हस्तदण्डं वा तथा लाभन्तु योजयेत् ।  
वैणवं तद्विजानीयात् मूलेनाहमिहोच्यते ॥  
  
षोडशाङ्गुलनाहं स्यात् मध्ये चाष्टाङ्गुलं भवेत् ।  
तदग्रे तु तदर्धं स्यात् उत्तमं दण्डमुच्यते ॥  
  
मध्यमस्य तदर्धं वा प्रासादस्य यथाक्रमम् ।  
अष्टाङ्गुलञ्च नागन्तु मूलं तस्य यथाक्रमम् ॥  
  
प्। ९६)  
  
एवं दण्डं समुत्पाद्य ध्वजमारोपयेद्बुधः ।  
अथ दारुजं वापि ध्वजमारोपयेत्क्रमात् ॥  
  
ध्वजमारोपयेत् प्रातः राष्ट्रन्तु विजयं भवेत् ।  
मध्याह्ने राष्ट्रवृद्धिः स्यात् सायाह्ने तु नृणां शुभम् ॥  
  
अर्धरात्रौ भवेद् ब्रह्म सर्वसम्पत् करं भवेत् ।  
अग्नके पदवञ्चैव * * * श्चैव नाशयेत् ॥  
  
द्रव्यर्थमङ्गलानान्तु दिव्य भूषण भूषणम् ।  
असद्देव विनाशञ्च ऋषिदेव प्रमोदनम् ॥  
  
शावमुक्ता तदाचार्य सर्वभूषणभूषितम् ।  
ताम्बूलं दापयित्वा तु सर्वेभ्यश्च विशेषतः ॥  
  
ध्वजमारोपयेत् तस्मिन् शास्त्रदृष्टेन कर्मणा ।  
ध्वजारोप्य ध्वजं ब्रह्म यथाविधि पुरस्सरम् ॥  
  
उपध्वजोच्युते तस्मिन् हस्तायामसमन्वितम् ।  
इन्द्रे तु श्वेतवर्णं स्यात् आग्नेयं रक्तवर्णकम् ॥  
  
याम्ये कृष्णोद्भवञ्चैव नैर्-ऋत्यान्धूम्रमेव तु ।  
वारुणे तु तदाकारं वायव्यं पीतवर्णकम् ॥  
  
सौमे तु सौवर्णाभं कुङ्कुमाभन्तु शङ्करे ।  
एवं दीर्घं निजं प्रोक्तं वेणुदण्डसमन्वितम् ॥  
  
त्रयाणाञ्च ध्वजानाञ्च दीर्घजातं तथैव च ।  
अथवा दारुदण्डञ्च तत्प्रमाणन्तु चोच्यते ॥  
  
प्। ९७)  
  
एवं कृत्वा समासेन नैवेद्यं दापयेद् बुधः ।  
उत्तमञ्चैव नैवेद्यं द्रोणतण्डुलसंयुतम् ॥  
  
पिशितन्तु तदर्धञ्च घृतप्रस्थसमन्वितम् ।  
त्रयाणाञ्च ध्वजानाञ्च दध्नाञ्चोपदंशकम् ॥  
  
कदलीफलसंयुतम् नालिकेरफलं तथा ।  
गुलखण्डञ्च माषञ्च मुद्गमूलफलं तथा ॥  
  
बृहती कारवल्लि च कूश्माण्डन्तु विशेषतः ।  
लवणं मरीचिकञ्चैव स्नेहस्निग्धन्तु कारयेत् ॥  
  
निवेद्यन्दापयेत् तत्र क्रमुपदं समिति स्मृतम् ।  
मधुना चैव संयुक्तं पायसं दधिवर्जितम् ॥  
  
स्वजाति देवं वेतालं खड्गहस्तञ्च दापयेत् ।  
एवं हविर्निवेद्यञ्च ध्वजदेवाय देशिकः ॥  
  
ताम्बूलं दापयेत् तस्मिन् ध्वजदेवं समर्पयेत् ।  
एवं वै चोत्तमं प्रोक्तं हविश्चैव विशेषतः ॥  
  
तदर्धं मध्यमं विध्यात् तदर्धञ्चासमं भवेत् ।  
ॐ खड्गहस्ताय विद्महे ध्वजदेवाय धीमहि ॥  
  
तन्नो ध्वजः प्रचोदयात् ।  
पैशाचीनां पदं पश्चात् तत्पश्चात्प्रचोदयात् ॥  
  
एवं मन्त्रं समुच्चार्य सर्वं तत्रैव कारयेत् ।  
दुन्दुभिं प्रहरेत् पूर्वं ध्वजं पश्चात् समुद्धरेत् ॥  
  
प्। ९८)  
  
ताम्बूलं दापयेत् तत्र सर्वेभ्यश्च विभक्तितः ।  
कलशान्वेदिकायान्तु तण्डुले तु यथाक्रमात् ॥  
  
तण्डुलं शालिभिः कृत्वा अष्टद्रोणैर्विशेषतः ।  
पञ्चरत्नानि सूत्राणि तण्डुले सूत्रयेत् तथा ॥  
  
तिर्यक् तथैव सूत्राणि सूत्रयेद् वै विचक्षणः ।  
द्विपदं हृदये तस्मिन् चतुर्दिक्षु तथैव च ॥  
  
मध्ये नवपदं पद्ममष्टपत्रं ञकर्णिकम् ।  
यवैर्धात्यैर्विकिरणं चतुर्विस्तारमन्ततः ॥  
  
तिलैश्च शोभितं पद्ममाढकेन विचक्षणः ।  
पञ्चरत्नञ्च तच्छुद्धकलशे चैव तु विन्यसेत् ॥  
  
सूत्रेण वेष्टितं रक्तमाम्रपल्लवशोभितम् ।  
वस्त्रयुग्मं समायुक्तं गन्धोदकसमन्वितम् ॥  
  
एवं कृत्वा तथा ब्रह्मन् नैवेद्यं दापयेत् पुनः ।  
पूर्वोक्तञ्च बलिं दद्यात् कृत्वा देवं हृदान्तिकम् ॥  
  
एवं कृत्वा समासेन कन्याभोजनमाचरेत् ।  
कन्याश्च षोडशे पात्रैर्भोजयेत् पायसेन तु ॥  
  
ध्वजस्योत्तरपार्श्वे तु क्षेत्रपालस्य पीठकम् ।  
वृत्तपङ्क्ति त्रिकोणं वा चतुरश्रमथापि वा ॥  
  
अथवा देव्यालयं स्यात् ऐशान्यां पीठमुच्यते ।  
एकविस्तारमुच्छृत्य तावदेव तु वर्णकम् ॥  
  
प्। ९९)  
  
इन्द्रनीलप्रतीकाशं घोरदंष्त्र महोदरम् ।  
दण्डहस्तं सुहस्ताक्षमूर्ध्वकेशं भयाननम् ॥  
  
मेघाभञ्चैव सञ्चिन्त्य क्षेत्रपालबलिं क्षिपेत् ।  
चतुर्विंशति वर्णैश्च मन्त्रस्याभ्यर्चनं भवेत् ॥  
  
क्षेत्रस्य मन्त्राघं सर्वं क्षेत्रपालबलिं क्षिपेत् ।  
दुन्दुभिः प्रहरं पूर्वं कृत्वा तत्र बलिं क्षिपेत् ॥  
  
आदौ तु चाङ्कुरं कृत्वा तदन्ते ह्यसिवासनम् ।  
तदन्ते ध्वजमारोप्य तदन्ते भेरिताडनम् ॥  
  
तदन्ते श्रीबलिं कुर्यात् तदन्ते चाङ्कुरन्तथा ।  
तदन्ते यागपूजा च तदन्ते श्रीबलिं तथा ॥  
  
तदन्ते चोत्सवं प्रोक्तं तदन्ते स्नपनं कुरु ।  
तदन्ते गुरुपूजा च शस्त्रदृष्टेन कर्मणा ॥  
  
क्षेत्रपालबलिं वक्ष्ये यथाविधि पुरस्सरम् ।  
शतप्रस्थैश्च पक्वं स्यात् तदर्धं वा विशेषेतः ॥  
  
अजमांस युतं पक्वं तलचूर्णसमन्वितम् ।  
गुलखण्डसमायुक्तमिक्षुखण्डसमन्वितम् ॥  
  
कदलीफल संयुक्तं मध्वाज्येन समन्वितम् ।  
एवं प्रहरणञ्चैव सर्व वाद्येन बुद्धिमान् ॥  
  
तस्मात् सर्व प्रयत्नेन कुजवारबलिं क्षिपेत् ।  
तद्वारात्पूर्ववारे तु ॥  
  
इति ब्रह्मायामले वीरविधाने ध्वजारोहणविधिर्नाम एकविंशत्पटलः ॥ २१ ॥  
  
  
प्। १००)  
  
अथातस्सम्प्रवक्ष्यामि कुजवारबलिं शृणु ।  
सर्वपापहरं राज्ञे सर्वसम्पत्प्रवर्धनम् ॥  
  
ब्राह्मणानां हितञ्चैव महामारी विनाशनम् ।  
राजाराष्ट्रजयञ्ञ्चैव पुत्रपौत्रविवर्धनम् ॥  
  
गृहज्वरविनाशञ्च भूतदुष्ट विनाशनम् ।  
महाशान्तिकरञ्चैव महावृष्टिविवर्धनम् ॥  
  
राजसेना सुखार्थञ्च हस्त्यश्वनरवर्धनम् ।  
तस्करान्नभयञ्चैव मातॄणां प्रीतिवर्धनम् ॥  
  
तस्मात् सर्वप्रयत्नेन कुलवारबलिं क्षिपेत् ।  
तद्वारात्पूर्ववारे तु रात्रौ सूत्रन्तु बन्धयेत् ॥  
  
अष्टद्रोणैस्तु संसिद्धे पङ्कजं तत्र चालिखेत् ।  
एवं कृत्वा विधानेन प्रोक्षयेन्मूलमन्त्रकम् ॥  
  
तन्मध्ये कलशं न्यस्त्वा कृष्णमण्डलवर्जितम् ।  
त्रिसूत्रं वेष्टयेत् तत्र गन्धोदक सुपूरितम् ॥  
  
पञ्चरत्नसमायुक्तं वस्त्रद्वय विभूषितम् ।  
एकवीरीं न्यसेत्कुम्भे मूलमन्त्रेण देशिका ॥  
  
गन्धपुष्पञ्च दीपञ्च अर्घ्यञ्चरु निवेदयेत् ।  
अजरक्तन्तु सम्पूज्य वामहस्तन्तु बन्धयेत् ॥  
  
प्रभाते विमले शुद्धे परशेचनमारभेत् ।  
द्विगुणमाराध्य यत्नेन शास्त्र दृष्टेन कर्मणा ॥  
  
प्। १०१)  
  
एवं कृत्वा विधानेन चरुलाज फलादिभिः ।  
एकाहन्तु हुनेत् तत्र मूलमन्त्रेण देशिकः ॥  
  
देव्यास्तु पुरतः कृत्वा कुण्डे वा स्थण्डिलेपि वा ।  
मातॄणामर्चनञ्चैव मातृमन्त्रेण देशिकः ॥  
  
होमं तत्र प्रकर्तव्यं तद्देशे तु हुनेत्क्रमात् ।  
रक्तं मांसं घृतञ्चैव सर्षपञ्चतिलस्तथा ॥  
  
लाजापूपादि संयुक्तमेकैकाष्टशं हुनेत् ।  
भूतपीठं न्यसेन्मध्ये अजसप्तन्तु पातयेत् ॥  
  
सकलं निष्कलं न्यस्य तद्रक्तं तु निवेदयेत् ।  
मधुत्रयेणसंयुक्तं रुधिरं मध्यसंयुतम् ॥  
  
मध्यमांससमायुक्तं कटके चैव निक्षिपेत् ।  
एवं कृत्वा विधानेन योजयेद् देशिकोत्तमः ॥  
  
शूलं ध्वजञ्च परशुं चान्नलिङ्गं क्रियाकरम् ।  
कपालं डमरुञ्चैव रत्नव्याघादकन्तथा ॥  
  
एतांश्च तान् समुद्धृत्य दीक्षिते परशैवके ।  
क्षुरिकाहस्तसंयुक्तं बलिञ्चैव हि कारयेत् ॥  
  
नानापटहसंयुक्तं नानावाद्यसमन्वितम् ।  
डमरुकध्वनिसंयुक्तं सर्व * * समन्वितम् ॥  
  
मातृभक्ति समायुक्तं माहेश्वरि समन्वितम् ।  
समयी साधकश्चैव पुत्रकाचार्यकस्तथा ॥  
  
प्। १०२)  
  
क्षुरिकाश्रित हस्तस्तु सङ्गञ्चैव मनोहरे ।  
कुजवारबलिं शीघ्रं मध्याह्ने च विनिक्षिपेत् ॥  
  
ग्रामे वा नगरे वापि केटके कुब्जकेपि वा ।  
द्विपथे त्रिपथे कोष्ठे वल्मीके च तथैव च ॥  
  
चतुष्पथे श्मशाने च बलिं सर्वत्र दापयेत् ।  
बलि भ्रमणवेलायां नराणां लङ्घनं न तु ॥  
  
त्रिशूलं लङ्घनं कृत्वा धानमोक्षमवाप्नुयात् ।  
स्त्रीणाञ्चैव तु विप्राणां लङ्घने तत्र सम्भवे ॥  
  
निरपेक्षञ्च कर्तव्यं कृत्वा चैव बलिं भ्रमे ।  
वैश्य क्षत्रिय लङ्घे तु मांसच्छेदन्तु कारयेत् ।  
  
श्वानमार्जारमहिषा खरोष्ट्राश्च तथैव च ।  
मूलमन्त्रेण मन्त्रज्ञ पशूनाञ्चैव घातयेत् ॥  
  
एवं बलिं क्षिपेद् ब्रह्मन् शृणु शास्त्रस्य निश्चयः ॥  
  
इति ब्रह्मयामले शतसहस्रसंहितायां कुजवारबलिर्नाम द्वाविंशः पटलः   
॥ २२ ॥  
  
  
एकाहमुत्सवं वष्ये श्रूयतां कमलासन ।  
पूर्ववन्मण्टपं कृत्वा तोरण ध्वजसंयुतम् ॥  
  
वैदिका चतुरश्रन्तु चत्वारिंशत्कुलं क्रमात् ।  
तद्बाह्ये द्वारकेक्षुदण्डन्तत्रैव कारयेत् ॥  
  
प्। १०३)  
  
रत्निमात्रं प्रमाणानि चतुरश्रसमन्तथा ।  
कृष्णपक्षे प्रशस्तन्तु अङ्गारक चतुर्दशी ॥  
  
रोहिण्यामुत्सवं श्रेष्ठं अङ्गारकदिनैर्युतम् ।  
ब्रह्मणे वैष्णवे पुष्ये अङ्गारकदिनैर्युतम् ॥  
  
प्रतिमासिनि कुर्वीत अङ्गारबलि निवेदयेत् ।  
पूर्वाह्णे चार्चयेद् देवीं कूर्चान्नन्तु निवेदयेत् ॥  
  
शान्तिहोमं प्रकूर्वीत देव्यग्नि विधिसंयुतम् ।  
रक्तोदकं बलिं पूर्वं मध्याह्न बलिकर्मणि ॥  
  
चरुमांसञ्च रुधिरं लाजानि च तुलानि च ।  
कूर्च * * * * * आपूपानि च बहूनि च ॥  
  
बलिद्रव्यञ्च युधञ्चैव अर्चयेन्मन्त्र पूर्वकम् ।  
धूपदीपसमायुक्तं वितानं वस्त्रशोभितम् ॥  
  
मधुध्वजसहञ्चैव पाशश्च मज्जकं तथा ।  
खड्गगर्भिधनुस्सङ्गैक्षुरिकै कृच शोभितम् ॥  
  
बलिरक्षां प्रकूर्वीत नयेत् तत्र सदेशिकः ।  
बलिपात्रमायुधम्मार्य मौनी व्रतपरायणः ॥  
  
ब्रह्मचारी तपस्वी च शुचिविप्रसमासन ।  
मन्त्रञ्च मातृकं न्यस्त्वा * * * * * शोभितम् ॥  
  
सप्तमुद्रां प्रकुर्वीत तोरणानि च सञ्ज्ञया ।  
क्षेत्रपालबलिं दद्यात् स्थापयेत् तद्विचक्षनः ॥  
  
प्। १०४)  
  
आलयन्तु परिभ्रम्य शन्नोगच्छन्त्यथाक्रमम् ।  
ग्रामं वा नगरं वापि पत्तनं वा प्रदक्षिणम् ॥  
  
ब्रह्मस्थाने तु प्रथमं ब्रह्मदेवि बलिं ददेत् ।  
इन्द्रादीशानपर्यन्तं बलिं कुर्यात् समन्ततः ॥  
  
देवी वेषधरो वापि मुद्रां वा बल्यनन्तरम् ।  
चतुरश्रमण्डलं पूर्वमाग्नेयां योनिमाकृतिम् ॥  
  
याम्यायामर्ध चन्द्रे तु नैर्-ऋत्यान्तु त्रिकोणकम् ।  
वारुण्यां वर्तुलं विद्यात् वायव्यान्तु षडश्रकम् ॥  
  
पद्ममष्टदलं सौम्ये ऐशन्ये चाष्टकोणकम् ।  
हस्तमात्र प्रमाणानि मण्डलन्तु कारयेत् बुधः ॥  
  
वापी कूपतटाकञ्च गोपुरञ्च तथैव च ॥  
  
देवस्थाने सभास्थाने मण्टपे च विहारके ।  
वनान्तरे संस्थाने वटप्लक्षश्मशानके ॥  
  
नगरस्य चतुद्वारे एकवृक्षे शिवालये ।  
बलिं दद्याद् विशेषेण स्वनाम्ना चाभिमन्त्रवित् ॥  
  
मुद्राबन्धनमस्कारमर्चयित्वा पुनः पुनः ।  
बलिमुद्रां ददेत् पश्चात् बलिमन्त्रमनुस्मरेत् ॥  
  
यात्रा होमन्ततः कृत्वा पारशैवं विशेषतः ।  
चतुष्टय जपित्वा तु चामुण्डा हृदयञ्जपेत् ॥  
  
प्। १०५)  
  
तदर्धरात्रे तत्काले देवी पूजा यदुत्तमम् ।  
अष्टाह समहारावं बलिदानादनन्तरम् ॥  
  
नवद्वयगुणावाहे * * * * * * * * ।  
भनुने नाममन्त्रेण अर्चयित्वा यथाक्रमम् ॥  
  
आस्यानाञ्चैव चार्घ्यञ्च पाद्यमाचमनीयकम् ।  
अर्घ्यान्तमर्चयेद् विद्वान् बलिन् तत्रैव निक्षिपेत् ॥  
  
श्मशानान्तानि सर्वाणि पूजयित्वा विशेषतः ।  
रात्रौ तु बलिदानं स्यात् तत् तत्स्नपन मारभेत् ॥  
  
विशेषहविषन्दद्यात् पशुं हत्वा निवेदयेत् ।  
आचार्यं पूजयेद् विद्वान् वस्त्राभरणभूषणैः ॥  
  
इत्थं कुर्यात् ततो विद्वान् सर्वदुःखविनाशनम् ।  
सर्वतीर्थ फलं पुण्यं सहस्र गोदानकल्पकम् ॥  
  
इति ब्रह्मयामले शतसहस्रसंहितायां एकाहोत्सवविधिर्नाम त्रयोविंशः   
पटलः ॥ २३ ॥  
  
  
एवं महोत्सवं कृत्वा वभ्रथं कारयेद् बुधः ।  
पूर्णोपक्रमशो पूर्णे देव्यास्थाने विशेषतः ॥  
  
मण्टपं गोमयेनैव चतुरश्रन्दश हस्तकम् ।  
अङ्कुरं स्थापयेत् तत्र शालिनश्च न्यसेद् बुधः ॥  
  
लूखलं विन्यसेत् तत्र समूलं तत्र विन्यसेत् ।  
लूखलामुसलामध्ये त्वर्चयेत् तत्र देवयोः ॥  
  
प्। १०६)  
  
योगिनी विन्यसेत् तत्र गन्धपुष्पादि योजयेत् ।  
देव्याया समुदाहृत्य पूर्णकर्मन्तु वादिशि ॥  
  
द्विजान्नीवपेच्चूर्णमन्यथा दोषमाप्नुयात् ।  
तच्चूर्णं स्थापयेत् तत्र मूलमन्त्रेण बुद्धिमान् ॥  
  
परिवारः स्नापयेच्चैव तैलाभ्यङ्गमनन्तरम् ।  
यजमानं पूजयेच्चैव सर्वेभ्यो वा शिरस्य च ॥  
  
ग्रामं सम्यक् परिभर्म्य नदीस्नानं समाचरेत् ।  
अनिन्दितां दिशं गत्वा तटाके वा विचक्षणः ॥  
  
स्नानक्षेपविधानेन अष्टभिः कलशं क्रमात् ।  
नदिस्नानं तदा पश्चात् रक्षासूत्रं विसृज्य च ॥  
  
अलवृत्तागुरास्सर्वे स्नानं कुर्याद्ययेच्छया ।  
स्नानाद्वामतिमान् सम्यक् दानं शक्तिविचक्षणः ॥  
  
आलयं पुनरागम्य पुष्पयागं समाचरेत् ।  
पञ्चवर्णैश्च कुसुमैः पूर्वोक्तमण्डलं लिखेत् ॥  
  
मण्डले पूजयेत् सम्यक् मातॄन्वै मूलविद्यया ।  
प्रभाते तु दिने रम्ये सर्वालङ्कारसंयुते ॥  
  
कुतपे पात्रबलिं दद्यात् सर्ववर्णञ्चरुं बुधः ।  
सुवर्णे रजते वापि ताम्रे वा कांसपात्रके ॥  
  
नियुतैर्वायुतैर्वापि तथा पञ्चसहस्रके ।  
सहस्रैरथवाप्यर्धे तथावर्धार्धरार्धके ।  
  
प्। १०७)  
  
तथा च स्नापयित्वा तु रक्ताम्बरविभूषितम् ।  
रक्तगन्धानुलेपाञ्च तथा पाशाङ्कुशं परम् ॥  
  
खड्वाङ्गं शङ्खचक्रञ्च हस्तं मुसलमेव च ।  
वज्रं शक्तिपताकं च पद्मं स्वस्तिकमेव च ॥  
  
एतैस्सर्वा यथाधारै कन्यका परिवेष्टितम् ।  
ग्रामं वा नगरं वापि शनैः कुर्यात् प्रदक्षिणम् ॥  
  
कृसरापूपसंयुक्तं त्वेतमन्नं तथैव च ।  
रक्तान्नं पुष्पसंयुक्तं नवाक्षरेणमन्त्रितम् ॥  
  
तत् तन्मन्त्रेणसंयुक्तं बलिं सर्वत्रदापयेत् ।  
शिरसा धारयित्वा शनैः कुर्यात् प्रदक्षिणम् ॥  
  
कृत्वा विधिना प्रविशेत् देव्याश्च तदनन्तरम् ।  
स्नानं कृत्वा विशेषेण धूपदीप हविर्दिशेत् ॥  
  
निवेदयेत् पृथुमन्त्रेण कुलपारशवस्तथा ।  
भ्रंशो भारश्च चत्वारि तिलशालि प्रियङ्गुलम् ॥  
  
सुशोभनं पूजयित्वा तत्र सर्वं निवेदयेत् ।  
तत् तन्मुष्टिं गृहीत्वा तु होमं कृत्वा विचक्षणः ॥  
  
साधकस्समिधायाञ्च * * * * * * * * ।  
अष्टोत्तरशतं हूयात् मूलमन्त्रेण यत् तथा ॥  
  
तदास्य होमविधिना तिलशालिप्रियङ्गुलम् ।  
तन्मे नास्टशतं हूयात् सर्वशान्तिर्भविष्यति ॥  
  
प्। १०८)  
  
पुनर्वै होमशेषन्तु दशदिक्षुबलिं ददेत् ।  
शेषं स्यात् क्षेत्रपालाय दापयेद् बलिमादरात् ॥  
  
कन्यकां भोजयेत् पूर्वं यागान्ते द्विजभोजनम् ।  
आचार्यं पूजयेत् पश्चात् वस्त्रहेमाङ्गुलीयकैः ॥  
  
परियष्टि परिचाराश्च तथा सर्वत्र पूजयेत् ।  
एवं तालबलिं प्रोक्तं सर्वव्याधिविनाशनम् ॥  
  
सुभिक्षं वर्धनञ्चैव पुत्रापौत्रविवर्धनम् ॥  
  
इति ब्रह्मयामले शतसहस्रसंहितायां बलिविधिर्नाम चतुर्विंशत्पटलः ॥ २४   
॥  
  
  
ईश्वर उवाच ॥  
  
उत्स्वान्ते च ग्रामान्ते पश्चात् स्नपनमाचरेत् ।  
चूर्णस्नानं पुराकृत्वा दधिस्नानं तथा कुरु ॥  
  
सर्वगन्धसमायुक्तं रजनचूर्णसंयुतम् ।  
लूखलामुसलाश्चैव वस्त्रयुग्मेन वेष्टयेत् ॥  
  
चूर्णयेन्मूलमन्त्रेण देशिकः पुत्रशालिनाम् ।  
पूजयेत् तत्र आचार्यं अङ्कुरेणैव चालङ्कृतम् ॥  
  
चूर्णं सर्वं गृहीत्वा तु स्नपनं मूलविद्यया ।  
पृथगीशीं ततः स्नात्वा पश्चान्मात्रसुपूजयेत् ॥  
  
प्। १०९)  
  
परिवारपिशाचाश्च योगपीठांश्च योगिनीम् ।  
आचार्यं पूजयेत् पश्चात् यजमानं ततः कुरु ॥  
  
पारम्पर्याश्च पुत्राश्च सर्वेभ्यो वा शिरस्य तु ।  
नदीस्नानं ततः पश्चात् निन्दिक सुदिशि व्रजेत् ॥  
  
तटाकञ्च प्रकर्तव्यं महादिषु समाहितम् ।  
जलाश्रयं समागम्य तण्डुलं वालुकैः कुरु ॥  
  
सर्वान्नकलशैस्थाप्य पश्चात् स्नपनमाचरेत् ।  
गन्धपुष्पसमायुक्तमक्षतैश्चापि संयुतम् ॥  
  
हृदयेन तु मन्रेण रक्षासूत्रं विसर्जयेत् ।  
अलूपत्तानरास्सर्वे स्नानं कृत्वा समहितः ॥  
  
दानं कृत्वा यथाशक्ति गोभूमी काञ्चनदिशि ।  
दाने तीर्थे फले चैव स्वर्गलोकमवाप्नुयात् ॥  
  
आलयं पुनरागम्य स्नानभोगं समारभेत् ।  
पञ्चवर्णमलङ्कृत्य पद्ममष्टदले न्यसेत् ॥  
  
कर्णिका केसरोपेतं गन्धादिभिरथार्चयेत् ।  
तन्मध्ये न्यसेच्छैवीं गन्धपुष्पचरुन्ददेत् ॥  
  
स्नपनं कारयेच्छैवीं शास्त्रदृष्टेन कर्मणा ।  
चतुरश्रमण्डलं कृत्वा दशहस्तप्रमाणतः ॥  
  
शालिभिस्तण्डुलं कृत्वा * * द्रोणेन बुद्धिमान् ।  
अथवार्धमथाप्यर्थं पञ्चद्रोणेन वा पुनः ॥  
  
प्। ११०)  
  
तदर्धं मण्डलं ग्राह्य मध्ये पद्मं समालिखेत् ।  
आयुधं वा सहस्रं वा तदर्धं वाप्यथार्धके ॥  
  
अष्टोत्तरशतं वापि पञ्चाशीतिमथापि वा ।  
मृण्मयं कलशं प्रोक्तं कालमण्डलवर्जितम् ॥  
  
साधितान् क्षालितान् शुद्धान् गुग्गुलैश्चैव धूपितान् ।  
सूत्रान्वा सूत्रसंयोक्तान् सकूर्चान्सापिधानकान् ॥  
  
मण्टपं शोभितं कृत्वा वितानध्वजशोभिताम् ।  
दर्भमाला परिक्षिप्तं पुष्पदामसुभूषितम् ॥  
  
अषट्कससमायुक्तं फलपल्लवसंयुतम् ।  
चामरैर्दर्पणैर्युक्तं घण्टाधूपसमन्वितम् ॥  
  
पञ्चविंशाच्च कलशान् प्रधाना परिकीर्तितः ।  
पाद्यमाचमनञ्चार्घ्यं पञ्चगव्यं तिलोदकम् ॥  
  
क्षीरं दधिघृतं चैव मधुनागुलमेव च ।  
पुष्पोदक फलोदञ्च गन्धोदक कुशोदकम् ॥  
  
काषायमृष्टवत्तोयं धातुवारि त्रिणोदकम् ।  
शान्त्योदकरण्योदकं शान्त्योदकं तथैव च ॥  
  
प्रियोकमिक्षुरसं लोहोदकमतः परम् ।  
अष्टरत्नोदकञ्चैव पञ्चविंशदनुक्रमात् ॥  
  
पाद्यादिकं हृदा दत्वा इन्द्राद्यैशान्यमेव च ।  
तेषां सर्वा नवा प्रोक्ता प्रदक्षिणे नैव विन्यसेत् ॥  
  
प्। १११)  
  
कलान् पञ्चविंशच्च प्रधान कलशैर्युतम् ।  
अभिषेकञ्च प्रकर्तव्यं शुद्धवारि सुपूजितम् ॥  
  
गन्धपुष्पादिभिस्सर्वान् पूजयित्वा मुहुर्मुहुः ।  
पृथक् च कलशान् न्यस्य सूत्रेणैव तु वेष्टयेत् ॥  
  
नवाक्षरेण * * * पाद्यस्थानं विधीयते ।  
नवे नाचम्य मन्त्रेण आचमनीयं ददेत् बुधः ॥  
  
हृदिमन्त्रं जपित्वा तु अर्घ्यस्नानं समाचरेत् ।  
मूलमन्त्रेण मन्त्रज्ञ पञ्चगव्यं न्यसेद् बुधः ॥  
  
शिखामन्त्रेण मन्त्रज्ञ तिलोदकमथा न्यसेत् ।  
आचार्य मन्त्रितक्षीरं समाचरेदधिक्रमात् ॥  
  
विद्यामन्त्रं समुच्चार्य व्रतस्नानं विधीयते ॥  
  
नवाक्षरेण मतिमान् शेषं सर्वं यथाक्रमात् ।  
अस्त्रमन्त्रेण चिन्त्यात्मा कलशांश्च पृथक् पृथक् ॥  
  
आचार्यो रक्तवासस्तु शुचिस्नानोजितेन्द्रियः ।  
देवी तत्र सुगुप्तात्मा सर्वलक्षणसंयुतम् ॥  
  
नागहीनेन बधिरन् न शठैर्नजस्तथा ।  
नकूरो नागरक्ताङ्गो नोत्मोर्थे विधिपीडितौ ॥  
  
सर्वाङ्गममृतत्वज्ञ मन्त्र शिवद्विज ।  
षडध्वाज तथा धीमान् तेन लक्षणसंयुतम् ॥  
  
प्। ११२)  
  
स्नपयित्वा विधानेन सप्तवर्ज चरुन् ददत् ।  
रक्तं पीतं तथा कृष्णं हरिद्रं श्यामादिकमेव च ॥  
  
पायसं कृसरञ्चैव हविस्सप्तेति कीर्तितम् ।  
उपहारपशून् सप्त अजं श्वेतं प्रशस्यते ॥  
  
निवेद्य च विधानेन पञ्चस्थानं बलिं कुरु ।  
सहस्रं वा शतं वापि पञ्चाशत्पञ्चविंशकैः ॥  
  
कुमारीशिरसा धार्यगन्धपुष्पैरलङ्कृतम् ।  
चित्रध्वजपताकञ्च शङ्खदुन्दुभिसंयुतैः ॥  
  
ग्रामं वा नगरं वापि प्रदक्षिणमथाचरेत् ।  
देवालयं समागम्य युगपद् बलि(वि)निक्षिपेत् ॥  
  
इति ब्रह्मयामले शतसहस्रसंहितायां स्नपनविधिर्नाम   
पञ्चविंशत्पटलः ॥ २५ ॥  
  
  
अतः परं प्रवक्ष्यामि मण्डलविधिमुत्तमम् ।  
मण्डलं सर्वकामार्थं सर्वलोकहितावहम् ॥  
  
मातृशान्तिञ्च योगञ्च बलिकर्मणि लिख्यया ।  
नवहस्ताष्टहस्तन्तु सप्तहस्तन्तु चोत्तमम् ॥  
  
पञ्चहस्तञ्चतुर्हस्तं मध्यमं मण्डलं तथा ।  
त्रिद्वेकोन हस्तन्तु कनिष्ठं मण्डलं भवेत् ॥  
  
उत्तमं मण्डलं विप्रो मध्यमं नृपवैश्यकम् ।  
अधमं मण्डलं शूद्रो सर्वेषां मण्डलायुतम् ॥  
  
प्। ११३)  
  
देवाया येषु सन्धेषु आचार्यस्तत्र लङ्घयेत् ।  
पूर्वे तु चोत्तराग्रन्तु पूर्वोक्तं दक्षिणेन च ॥  
  
पश्चिमे चोत्तराग्रे तु पूर्वाग्रञ्चोत्तरेण च ।  
पूर्वञ्च दक्षिणञ्चैव पश्चिमञ्चोत्तरन्तथा ॥  
  
चतुर्द्वारन्तु कूर्वीत चतुर्दिक्षु च मध्यमे ।  
रक्षोहण फलञ्चैव पूर्वद्वाराधिपालकौ ॥  
  
आग्रेय्यां ज्वालिनी देवी नैर्-ऋत्यां विषुकर्णिनी ।  
वायव्यां घातकी देवीमैशान्यामीश्वरी तथा ॥  
  
बाह्यावरणमालिख्य सप्तमं परिवर्धते ।  
इन्द्रश्चाग्नि यमश्चैव निर्-ऋतिर्वरुणस्तथा ॥  
  
वायुश्चैव तु सोमश्च ईशानश्चाष्टदेवताः ।  
इन्द्राग्निश्च द्वर्योर्मध्ये अश्विनौ कलयेत् क्रमात् ॥  
  
आग्नेय यमयोर्मध्ये पितृस्थानं प्रकल्पयेत् ।  
यमनैर्-ऋतयोर्मध्ये यक्षांश्चैव तु विन्यसेत् ॥  
  
निर्-ऋतिर्वरुणयोर्मध्ये रक्षसां चैव विन्यसेत् ।  
वरुणवायव्ययोर्मध्ये ऋषिस्थानं प्रकल्पितम् ॥  
  
वायुसोमकयोर्मध्ये सर्पान्वष्टौ प्रकल्पयेत् ।  
सोमकैशानयोर्मध्ये रुद्रैकादशविन्यसेत् ॥  
  
इन्द्र ईशानयोर्मध्ये सोमस्तत्राधि देवता ।  
अष्टमं परिवर्तन्ते देवतास्थानमुत्तमम् ॥  
  
प्। ११४)  
  
विमली च तथा भद्री कालकण्ठी सुकण्ठिनी ।  
लम्बिनी चोत्तमी चैव विकृतिश्शुद्धमोहिनी ॥  
  
हाटकी च महाघोरी विरूपी तुङ्गदंष्ट्रिणी ।  
विलासिनीविरूपाक्षी शङ्खचक्री चतुर्भुजी ॥  
  
पञ्चमं परिवर्तन्ते पूर्वादीनि प्रदक्षिणम् ।  
चण्डाचण्डमुखी चोग्री सिंहनादमहारवी ॥  
  
द्वाकुटी भीमरूपी च आकाशीमन्दबुद्धिनी ।  
लक्ष्मी च सत्यवादी च क्रोधिनी च तथैव च ॥  
  
मनवी माधवी रुद्री चतुर्थं परिवर्तते ।  
चक्री चैव हुताशी च याम्यानी भूतवारुणी ॥  
  
वायवी चैव कौबेरी शङ्करीशूलहस्तिनी ।  
कट्वाङ्गी चन्द्रधारी च चण्डधारी चकारिणी ॥  
  
त्रिणेत्रं वीरभोगी च वेदरूपी तथैव च ।  
वर्तन्ते यद् द्वितीयन्तु इन्द्रादीनि यथाक्रमम् ॥  
  
ब्राह्म्यादि वीरविघ्नान्तं इन्द्रादीशानमाचरेत् ।  
वर्तन्ते चैव मध्ये तु योगेश्वरीं न्यसेत् ॥  
  
बुधः काली चैव कराली च विराली च चतुर्दश ।  
एतस्य तस्य मूर्तिस्तु मण्डलाभ्यन्तरे तु वै ॥  
  
अन्यथा मण्डलं कुर्यात् तस्य पश्चिमपार्श्वतः ।  
चतुर्हस्तप्रमाणन्तु विस्तारं लक्षणान्वितम् ॥  
  
प्। ११५)  
  
तन्मध्ये शूलं विन्यस्य पार्श्वे सीनि स पूत्रकम् ।  
तद्बाह्ये नृत्तकास्थानं चतुर्दिक्षु च केलक ॥  
  
नृत्तगेयञ्च वाद्यञ्च मुद्रामभिनयेद् बुधः ।  
दिशमुद्रादिशानाल इन्द्राद्यैशानमुद्रया ॥  
  
पूर्वायान्तु दिशि कृत्वा घोरं गच्छेच्छिवारुगम् ।  
दक्षिणायां दिशि कृत्वा रौद्रघोर भयावहम् ॥  
  
पश्चिमायां दिशि कृत्वा रोदनाङ्गुलि योजयेत् ।  
उत्तरस्यां दिशि कृत्वा अर्कास्यञ्चैव योजयेत् ॥  
  
रौद्रकलुकिलश्शब्दं घोरं कृत्वा शिवारुदम् ।  
पूर्णकुम्भन्तु कमलं दर्शनं दण्डकासु च ॥  
  
द्वारपालान्नमस्कृत्वा अर्चयित्वा यथाक्रमम् ।  
ॐकारादि नमोन्तञ्च स्थापनमर्चयेद् बुधः ॥  
  
स्वनामबन्धमध्यस्थं पूजयित्वा स्वमन्त्रवित् ।  
वज्रं शृङ्खन्तु पातेन अग्निप्राकार एव च ॥  
  
शैलं शूलञ्चतुर्बन्धं * * यशूलमुद्रया ।  
ततोद्वाय्य नमस्कारं शूलमूले तथार्चयेत् ॥  
  
घण्टाक्षुरिकखड्गादि गदान्तं सम्प्रदर्शयेत् ।  
क्रियायां मन्त्रमुद्रा च बलिकर्म प्रयोजयेत् ॥  
  
बलिना पतितं कुर्यात् आयुधे पतिते यदि ।  
च्युतमानन्तु कुर्वीत पुनस्संस्कारमर्हति ॥  
  
प्। ११६)  
  
आचार्यो बलिमारभ्य अवसानञ्च कारयेत् ।  
प्रमादानवधानानि रुधिरं गृह्यसाधकः ॥  
  
दिशां बलिं प्रदत्वा तु आगछन्तु भैरवा ।  
आज्ञाञ्चैव हितं कृत्वा हिंसा कर्ता च हिंसयेत् ॥  
  
अथवा अजहिंसा च होमञ्चैव दिशाष्टकम् ।  
पश्चाच्च चरुसम्पूज्य प्रायश्चित्तन्तु कारयेत् ॥  
  
इति ब्रह्मयामले शतसहस्रसंहितायां मण्डलविधिर्नाम षड्विंशत्पटलः   
॥ २६ ॥  
  
  
अतः परं प्रवक्ष्यामि ततः कलकवाद्यकम् ।  
ततस्सङ्कलसंवाद्यं कृत्वा चैव प्रदक्षिणम् ॥  
  
द्वितीयं जलमाश्रित्य तृतीयं नटमारभेत् ।  
चतुर्थं पञ्चनाट्यञ्च पञ्चमं कर्मनाट्यकम् ॥  
  
आलीटञ्च तृतीयन्तु प्रत्यालीटञ्चतुर्थकम् ।  
पञ्चमं शयनञ्चैव पञ्चनाट्यमिति स्मृतम् ॥  
  
अष्टबन्धं तथा कृत्वा अङ्गुष्ठाकुञ्चितं भवेत् ।  
कनिष्ठाङ्गुलि तर्जन्यो कवचमुद्रा विधीयते ॥  
  
पूर्वस्यान्तु दिशिशस्त्रं पूर्वस्यां दिशि दैवतम् ।  
पूर्वस्यां तु दिशि ब्रूहि मे मातृपुत्रकम् ॥  
  
प्। ११७)  
  
पूर्वस्यां दैवतं कृत्वा इत्येते दैवतं भवेत् ।  
ब्राह्मणस्य कुलं वृद्धि आपश्चाञ्जलिना हरेत् ॥  
  
दक्षिणस्यां दिशिमन्त्रं दक्षिणस्यां दिशिदैवतम् ।  
दक्षिणस्यां दिशिब्रूहि ब्रूहि मे मातृपुत्रकम् ॥  
  
यदेव दक्षिणस्यास्तु यमो वै दैवतं भवेत् ।  
क्षत्रियस्य कुलं वृद्धि आपश्चाञ्जलिना हरेत् ॥  
  
पश्चिमायां दिशिमन्त्रं पश्चिमादिशिदैवतम् ।  
पश्चिमायां दिशिब्रूहि ब्रूहि मे मातृपुत्रकम् ॥  
  
पश्चिमे वरुणन्देवं दैवं तत्र प्रकीर्तितम् ।  
वैश्यानान्तु कुलं वृद्धि आपश्चाञ्जलिना हरेत् ॥  
  
उत्तरस्यां दिशिमन्त्रं उत्तरादिशि दैवतम् ।  
उत्तरस्यान्दिशि ब्रूहि ब्रूहि मे मातृपुत्रकम् ॥  
  
उत्तरस्यान्तु तद्दैवं कुबेरो दैवतं भवेत् ।  
शूद्रस्येव कुलं वृद्धि आपश्चाञ्जलिना हरेत् ॥  
  
एकाध्यायां दिशामन्त्रं ऊर्ध्वायां दिशिदैवतम् ।  
एकार्धायान्दिशि ब्रूहि ब्रूहि मे मातृपुत्रकम् ॥  
  
एकध्वान् दिशि देवास्तु सर्वदेव समाहितम् ।  
मातॄणां कुलवृद्ध्यर्थं आपश्चाञ्जलिना हरेत् ॥  
  
अधस्ताच्च दिशामन्त्रं अधस्ताद् दिशि दैवतम् ।  
अथस्ताद्दिशि च ब्रूहि ब्रूहि मे मातृपुत्रकम् ॥  
  
प्। ११८)  
  
एकोर्ध्वा दिशिदेवास्तु सर्वदेव समाहिता ।  
मातॄणां कुलवृध्यर्थं आपश्चाञ्जलिना हरेत् ॥  
  
अधस्ताच्च दिशामन्त्रं अधस्ताद् दिशि दैवतम् ।  
अधस्ताद्दिशि च ब्रूहि ब्रूहि मे मातृपुत्रकम् ॥  
  
अधस्ताच्चैव यद्दैवं विष्णुश्चैव तु दैवतम् ।  
पृथ्वी सर्वे गणाश्चैव आपश्चाञ्जलिनाहरेत् ॥  
  
चतुरश्रं मण्टपं कृत्वा चतुर्द्वारोपशोभितम् ।  
पूर्वे विद्याधरञ्चैव दक्षिणे गरुडन्तथा ॥  
  
पश्चिमे मण्डलमेवोक्तं उत्तरं पिङ्गलं भवेत् ।  
एवं मुखावधा मुद्रा घण्टाशब्दं प्रयोजयेत् ॥  
  
खड्गमुष्टिस्तथाचार्यः खड्गेन परिवेष्टितम् ।  
पूर्वस्यान्तु दिशि कृत्वा नाट्यञ्चैव प्रयच्छति ॥  
  
दिशामुद्रा दिशानाट्यं चतुराचार्य व्यवस्थितम् ।  
आलीढञ्चैव स्थानञ्च पद्ममुद्रा तथैव च ॥  
  
दक्षहस्तं शिखाद्यन्तु वामपाद घृतं भवेत् ।  
दक्षपादं पादनाप्यं वामहस्तं घृतं भवेत् ॥  
  
यक्षोगणफणञ्चैव पूर्वस्यां द्वारपालकौ ।  
सुमुखो कालदण्डश्च दक्षिणद्वारपालकौ ॥  
  
सकलः कुम्भकर्णश्च उत्तरद्वारपालकौ ।  
ऐरावत कुशञ्चक्रन्धनुर्बाणन्तथैव च ॥  
  
प्। ११९)  
  
वज्रश्च मुद्ररञ्चैव पाशञ्चैव तथा भवेत् ।  
एते मुद्रा समाख्याता ऐन्द्रे चैव दिशि क्रमात् ॥  
  
धूपो वेदिस्तथा मुद्रा अग्निकुण्डहृदं भवेत् ।  
प्रोढाशं प्रणवञ्चैव आग्नेयान् दिशि मुद्रया ॥  
  
कूपोदण्डस्तथा पाशं शार्वलीनरकस्तथा ।  
वेताली महिषञ्चैव थाम्पायान् दिशि मुद्रया ॥  
  
वासं भलं भिण्डि पालञ्च मुद्गरन्तोमरन्तथा ।  
कुन्तञ्चापि विजानीयान्नैर्-ऋत्यान् दिशि मुद्रया ॥  
  
गतापरङ्गसङ्घोषं विमानं पद्ममेव च ।  
पूर्ण कुम्भञ्च कमलं भूतलेग्नि प्रदक्षिणम् ॥  
  
हृदयं स्पृष्टमात्रञ्च भूमिमुद्रा प्रकीर्तिता ।  
तद्वच्च सोमसूर्यश्च ग्रहनक्षत्र तारकाः ॥  
  
ब्रह्मा च सप्तर्षय ऊर्ध्वायान् दिशि मुद्रया ।  
जटामकुटधारञ्च त्रिणेत्रं नागभूषणम् ॥  
  
त्रिशूलं परशुं पालं खट्वाङ्कं चाष्टमं भवेत् ।  
वीरेश चागमुद्रा च सर्वकामार्थ साधकाः ॥  
  
अक्षसूत्रञ्च पद्मञ्च कमण्डलुं कुशमेव च ।  
दण्डं कृष्णाजिनञ्चैव उपवीतन्तु हंसकम् ॥  
  
ब्रह्माणी चाङ्गमुद्रा च सर्वकर्मार्थ साधकः ।  
शूलं परशुमृगञ्च नाग-ऋषभमेव च ॥  
  
प्। १२०)  
  
गजचर्म जटाचैव व्याघ्रचर्मन्तथैव च ।  
वामेशी चाङ्गमुद्रा तु सर्वकर्मार्थ साधकः ॥  
  
वज्रं शक्तिञ्च घण्टा च प्रही कुक्कुटमेव च ।  
उभयञ्चोपवीतञ्च इष्टिमुसलमेव च ॥  
  
कौमारी चाङ्गमुद्रा च सर्वकामार्थ साधकः ।  
पद्मञ्च नवमाला च गरुडञ्चाष्टमं भवेत् ॥  
  
वैष्णवी चाङ्गमुद्रा तु सर्वकामार्थ साधकः ।  
दंष्ट्रं दण्डहलञ्चैव वाराही महिषन्तथा ॥  
  
खड्गञ्चक्रं गदा चैव वाराही चाङ्गमुद्रिका ।  
वज्रं गदां तथा शक्ति धनुनाराचमेव च ॥  
  
तोमरं भिण्टपालञ्च वलयञ्चाष्टमं भवेत् ।  
इन्द्राणी चाङ्गमुद्रा तु सर्वकामार्थ साधकः ॥  
  
शूलं खड्गधनुश्चैव शरं खेटकमेव च ।  
कट्वाङ्गञ्च कपालञ्च घण्टाडमरुकन्तथा ॥  
  
चामुण्डी चाङ्गमुद्रा तु सर्वकामार्थ साधकः ।  
गजाननं गजकरं गजदन्तं बृहोदरम् ॥  
  
अक्षसूत्रञ्च कबलं कूर्चशाषकमेव च ।  
गणेशश्चाङ्ग मुद्रा तु सर्वकामार्थ साधकः ॥  
  
इति ब्रह्मयामले शतसहस्रसंहितायां मुद्रालक्षणविधिर्नाम   
सप्तविंशत्पटलः ॥ २७ ॥  
  
  
प्। १२१)  
  
शिवाप्तन्तु सर्वाङ्गं एकमेवं महेश्वरम् ।  
कथितं वा शिवत्वं हि सर्वं मेलनमेव च ॥  
  
अतः परं प्रवक्ष्यामि प्रकाराणान्तु लक्षणं ।  
वक्ष्येहं विधिना ब्रह्मम् यथावदनुपूर्वकम् ॥  
  
गर्भगृहालयं प्रोक्तं आलयं दण्डमुच्यते ।  
दण्डार्ध मण्टपं कृत्वा सदण्डमन्तर्हारकम् ॥  
  
मध्यागारं द्विदण्डन्तु चतुर्दण्डन्तु मध्यया ।  
महामर्यादिभित्तिश्च सप्तदण्डं समं भवेत् ॥  
  
शैलैर्वा इष्टकैर्वापि कारयेत् सुदृढं क्रमात् ।  
एकहस्तं द्विहस्तं वा त्रिहस्तं वा ततो भवेत् ॥  
  
पादान्तमुन्नतस्यान्तं गलान्तं त्रिविधायतम् ।  
एवन्तु तत्क्रमेणैव प्राकारं परिपूरितम् ॥  
  
सुधाकार्यं तथा कृत्वा सुखासनं सुशोभितम् ।  
प्राकारशैलया मार्गं प्राकारं मण्टपं तथा ॥  
  
पाकारं मातृतो वापि पाकारं त्रिविधं स्मृतं ।  
पवित्रं चित्रर्द्धिकं वा अर्धचित्रमथापि वा ॥  
  
भूतप्रेतगणाश्चैव पिशाच वेतालरूपकम् ।  
एतेषां कारयेत् तत्र यथाविभवविस्तरम् ॥  
  
पार्श्वे पृष्ठसमञ्चैव अग्रे तु द्विगुणं तथा ।  
अन्तर्हारष्विदं प्रोक्तं अन्तर्हारे तु चालयम् ॥  
  
प्। १२२)  
  
अष्टौ तु परिवाराणामालयाष्टमतत्समम् ।  
द्वारं गोपुरमानेन देव्यालयसमं भवेत् ॥  
  
आलयार्थमथार्थं वा आदिशेद्गोपुरस्य तु ।  
सोपानस्याग्रतः कार्यं मण्टपञ्चतुरश्रकम् ॥  
  
मण्टपञ्च प्रकर्तव्यं कूटं वापि तथैव च ।  
अन्तर्हारान्तरं पीठं ऐन्द्रे पीठं तथार्चयेत् ॥  
  
मध्याहारे ततः कुर्यात् वाहनालयमग्रतः ।  
अन्येषां परिवाराणां आलयं मध्यमं भवेत् ॥  
  
आलयस्य तु तत्पूर्वे आदित्यालयमेव च ।  
आग्नेयां वनं स्थानं पचनालयक्रमन्तथा ॥  
  
याम्ये मातृगृहे वापि पृष्ठे पार्श्वे तथैव च ।  
नैर्-ऋत्यां गोगणस्थानं धान्यसङ्ग्रहमण्टपम् ॥  
  
वारुणे लक्ष्मीस्थानं पचनालय क्रमन्तथा ।  
(याम्ये मातृगृहे वापि पृष्ठे पार्श्वे तथैव च ॥)  
  
स्कन्दालयन्तु वायव्यां सोमे तु धनसङ्ग्रहम् ।  
दुर्गालयन्तु चैवं स्यात् सर्पालयं तथैव च ॥  
  
ऐशान्यामुदकस्थानं आर्यस्थानन्तु भैरवम् ।  
पुरस्ताद्भूतपीठञ्च ध्वजपीठं तथैव च ॥  
  
पशुपीठं सुरापीठं पिशाचपीठन्तु बाह्यतः ।  
शिवमेव यथा प्रोक्तं कुर्याच्च विधिपूर्वकम् ॥  
  
प्। १२३)  
  
इति ब्रह्मयामले शतसहस्रसंहितायां प्राकारलक्षणविधिर्नाम   
अष्टाविंशत्पटलः ॥ २८ ॥  
  
एकोन्त्रिंशः पटलः (छप्तेर् २९)  
अन्द्  
त्रिंशः पटलः (छप्तेर् ३०) इस् नोत् अवैलब्ले इन् थिस् ट्रन्स्च्रिप्त्।  
  
  
अथातस्सम्प्रवक्ष्यामि स्थानदेव विधिक्रमम् ।  
चतुष्पथे त्रिपथे चैव कोणे चैव कपर्दिने ॥  
  
ब्रह्मस्थाने सभास्थाने देवस्थाने तथैव च ।  
मण्टपे गोपुरे तत्र सिद्धिदं क्षेत्रमेव च ॥  
  
चतुष्पथे चतुरश्रं त्रिपथे च त्रिकोणके ।  
दुम्बरैर्मालिनी देवी कपर्दीविश्वरूपिणी ॥  
  
देवस्थानं तथा प्रोक्तं * * * * * * * * ।  
चतुर्मुखी ग्राममध्ये तु पूर्वे चैव तु गोमुखी ॥  
  
आग्नेय्यां षण्मुखी देवी नीलकेशी यमस्य तु ।  
सिंही च नैर्-ऋते स्थाने वारुणे महिषमर्दिनी ॥  
  
वायव्यां घातकी देवी सोमे चैव सुदर्शिनी ।  
ऐशान्यां पिङ्गलाक्षी च ग्रामपीठञ्च देवता ॥  
  
ग्रपञ्च आत्मगोपी च तटाके चैव कोणकी ।  
पर्वते अष्टहासी च वापी वै चतुर्भुजी ॥  
  
वने च वज्रकाली च शास्ता स्थाने तु शालिनी ।  
शिवस्थाने वज्रपाणि विष्णुस्थाने श्रीभूतकम् ॥  
  
बिल्वे सरस्वती देवी कोष्टे च गणराजिनी ।  
दुर्गास्थाने तु दुर्गा च ज्येष्ठा स्थाने तु ज्येष्ठनी ॥  
  
प्। १२४)  
  
मण्टपे अष्टसहस्री च गोपुरे पीठनासिनी ।  
गोस्थाने गोमुखी चैव नदीनां सर्वदेवता ॥  
  
महावृक्षे उग्रदंष्ट्री अभिमुखी नमो नमः ।  
ॐ नमो भगवती नागराजी नागादिकीर्तिता ॥  
  
श्मशाने नमो भगवती कुशली विश्वरूपिणी ।  
ॐ नमो भगवती उग्रदंष्ट्राभिमुखी नमः ॥  
  
ॐ नमो भगवती कृच्छ्रीप्रियदर्शी नमो नमः ।  
ॐ नमो भगवती कुटिली उग्रमालाधरी नमः ॥  
  
ॐ नमो भगवती धातु ह्रीङ्कारिणी नमो नमः ।  
ॐ ज्वालाधिपतये ज्वाला हेमरूपायि विमलध्रुवाय नमो नमः ॥  
  
ज्वालाधिपति मन्त्रम् ।  
  
इति ब्रह्मयामले शतसहस्रसंहितायां स्थानदेव विधिर्नाम   
एकत्रिंशत्पटलः ॥ ३१ ॥  
  
  
भूमिदोषविधानन्तु प्रवक्ष्याम्यनुपूर्वशः ।  
सर्वव्याधिहरं शुभ्रं सदा विजयवर्धनम् ॥  
  
अकालमृत्युहरणं वसूरीदोषनाशनम् ।  
महाज्वरविनाशार्थं महाशान्तिकरं शुभम् ॥  
  
अनाव्षृटेस्तु शमनं अतिवृष्टिविवर्धनम् ।  
महोत्पाते भूमिकम्पे महावाते तु कारयेत् ॥  
  
प्। १२५)  
  
लम्बा मूषिकाकीर्णे शिवोत्कृष्टे तु कारयेत् ।  
स्वचक्र परचक्रं वा कलहे जनसम्भवे ॥  
  
महाव्याधिसमाकीर्णे नराणां व्याधिपीडिते ।  
देव प्रतिमरोधेन देवप्रासाद भेदने ॥  
  
सभास्थानादि भेदेन फलपुष्पनिपातने ।  
महावाते प्रजामारे गजानां मरणेपि वा ॥  
  
अकस्मादश्वमरणे शस्त्राणां पतनेपि च ।  
अशनिपाते तु कर्तव्यं मातृयागे तु शान्तिकम् ॥  
  
आषाढे वा भाद्रपदे दुर्भिक्षे तु तथैव च ।  
महापीठे च निर्बन्धे दुर्भिक्षे सस्यनाशने ॥  
  
भूमिदोषेण कर्तव्यं मातृयागे तु शान्तिकम् ।  
आषाढे भाद्रपदे च फाल्गुने चैत्रमेव च ॥  
  
वैशाखे ज्येष्ठमासे च कार्तिके पुष्यमेव च ।  
कृष्णपक्षे चतुर्दश्या भूमिदोषन्तु कारयेत् ॥  
  
सूर्योदये वा कर्तव्यं पूर्वा * * वायशोनम् ।  
प्रत्यूषे वापि कर्तव्यं मध्योदयञ्च उत्तमम् ॥  
  
अर्धोदये तु मोहं स्यात् सर्वकामार्थसाधनम् ।  
ग्राममध्ये तु कर्तव्यं सर्वव्याधि निवारणं ॥  
  
सम्मार्जनञ्च तत्कृत्वा गोमयेन तु लेपयेत् ।  
गन्धपुष्पैरलङ्कृत्य धूपदीपसमन्वितम् ॥  
  
प्। १२६)  
  
पुण्याहं जयशब्दैश्च शङ्खदुन्दुभिनिस्वनैः ।  
काहलैर्-अल्लरीशब्दै वंशैसूर्यरवैश्शुभैः ॥  
  
ब्राह्मणान् भोजयेत् तत्र पञ्चाशद् वेदपारगाः ।  
कन्यका भोजयेत् तत्र चतुष्षष्टि मनुत्तमम् ॥  
  
गन्धपुष्पैरलङ्कृत्वा सुरभिन्धूपदीपकैः ।  
पूर्वोत्तरमुखो भूत्वा ब्रह्मस्थाने तु दोहयेत् ॥  
  
अन्यास्सर्वास्तु तत्रैव भूमौ दोह्यर्विधानवित् ।  
मूलमन्त्रेण मन्त्रज्ञः प्रथमं दोहयेत् तथा ॥  
  
नवाक्षरेण मन्त्रेण दोहयेत् सर्व दोहनम् ।  
भूमिदोहन वेलायां वासोद्धारन्तु कारयेत् ॥  
  
द्विरत्नि मात्रकुण्डन्तु मेखलात्रयभूषणम् ।  
रत्निमात्रन्तु खतं स्यात् नाभिनेमि समन्वितम् ॥  
  
मेखलान्तु चेत्सर्वं त्रिप्रदेशं सुशोभनम् ।  
षडङ्गुलन्तु विस्तारमेकैकं कारयेद् बुधः ॥  
  
अश्वत्थ पत्रवत्कार्यं योनिं प्रादेशमात्रकम् ।  
नाभिर्वै तालमात्रन्तु अष्टपत्रं सकर्णिकम् ॥  
  
कण्ठं कृत्वा यथान्यायं होमं कुर्याद् विचक्षणः ।  
नवाक्षरेण मन्त्रेण मूलमन्त्रं हुनेत् क्रमात् ॥  
  
वासोद्धारं पुनः कुर्यात् पलाश वृक्षादिकम् ।  
त्रिरत्निमात्रमुत्सेधं यथालक्षणं * * * ॥  
  
प्। १२७)  
  
अश्वत्थं खदिरं वापि पलाशञ्चैव कारयेत् ।  
सन्धानञ्च सहस्रन्तु तदर्धं वापि कारयेत् ॥  
  
अष्टोत्तरशतं वापि सर्षपादि चरुं बुधः ।  
तत्पुरं तु होमं कृत्वा पश्चाद्वारं तु कल्पयेत् ॥  
  
पुत्रसूत्रेण मतिमान् समिधाञ्चैव होमयेत् ।  
हृदामन्त्रेण पूर्वेण दक्षिणे मूलविद्यया ॥  
  
पश्चिमे कवचं जप्य उत्तरे चास्त्रमन्त्रतः ।  
यथाद्वारसमाप्ते तु पीठयुक्तसमाहितम् ॥  
  
प्रथमं बीजमन्त्रेण ततस्तु कुलविद्यया ।  
तत्रैव मूलमन्त्रेण ततस्तु कालिमन्त्रतः ॥  
  
बृहतीरन्तरञ्चैव महाव्रतज्येष्ठसोमक ।  
वकणं वा कुण्डमन्त्रञ्च बहिः पवनमेव च ॥  
  
शिखायान्तु शिखां न्यस्य नेत्रे नेत्रे तु विन्यसेत् ।  
हृदये हृदयस्ये हस्तमन्त्रन्तु हस्तकम् ॥  
  
पिङ्गला मूलमन्त्रेण व्योमव्यापि तथैव च ।  
चामुण्डा हृदयञ्जप्य तथा पारशवोत्तमम् ॥  
  
आचार्यो होमयेत् तत्र शक्तिमन्त्रन्तु पाठकः ।  
सुवर्ण कलशं वापि रजतं मृण्मयेपि वा ॥  
  
श्लक्ष्णतारमविच्छिन्न द्योतको चेतयेद् बुधः ।  
स्रजते स्रतदेव्या च यारं तु चयेत् ॥  
  
प्। १२८)  
  
तत्क्षणाच्छान्तिमाप्नोति रोगन्तु नाशयेत् ।  
पांसुना शीघ्रमाप्नोति सर्वरोगविनाशनम् ॥  
  
यथा गछन्ति शान्ति * * * * * * * * * ।  
त्रैलोक्यं शान्तिमाप्नोति असुराणान्तु नाशनम् ॥  
  
वसूरिकाज्वरञ्चैव क्षयं वाथ महाभयात् ।  
तत्क्षणान्नाशमायाति वसुधाराप्रभावतः ॥  
  
आचार्यं पूजयेत् तत्र ब्राह्मणानान्तु भोजयेत् ।  
ब्राह्मणान् पूजयेत् पश्चात् सम्यग्वस्त्रैराभरणैश्च वा ॥  
  
इति ब्रह्मयामले शतसहस्रसंहितायां दोहवसुधारार्ध विधिर्नाम   
द्वात्रिंशत्पटलः ॥ ३२ ॥  
  
  
वासार्धलक्षणं वक्ष्ये सर्वकामार्थसाधनम् ।  
महापात्रे भूमिकम्पे अनावृष्टिसमुद्भवे ॥  
  
सूरिका ज्ञानमेकस्य महाव्याधि पथेन च ।  
शरतमुषिकाकीर्णे दुर्भिक्षे कारयेद्बुधः ॥  
  
ग्रामध्ये तु कर्तव्यं अग्निकुण्डं सुशोभितम् ।  
रत्निद्वयञ्च विस्तारं तदर्धं नामविन्यते ॥  
  
मेखलात्रयसंयुक्तं साकैन्तु षडङ्गुलम् ।  
उत्सेध विस्तन्तद्वन्नाभिनेमि सनातनम् ॥  
  
प्। १२९)  
  
नाभि प्रदेश मात्रन्तु योनिगोकर्ण मात्रतः ।  
अश्वत्थपत्रं यद् योनि नाभिपद्माकृतिं सुखैः ॥  
  
पलाशखदिरञ्चैव अश्वत्थं वटमेव च ।  
रत्निमात्रसमुत्सेधं नाहं षट्त्रिंशदङ्गुलम् ॥  
  
ताराङ्गुल्या च कर्तव्यं सप्ताङ्गुलसमन्वितम् ।  
पलाशं पातपूर्वे तु खदिरन्दक्षिणे न तु ॥  
  
पश्चिमे तु तथाश्वत्थं उत्तरे वटवृक्षकम् ।  
स्तम्बध्यायोपरि न्यस्य चोत्तरं दक्षिणं मुखम् ॥  
  
रक्तायान्तु पठेत् पूर्वे करालन्दक्षिणे पठेत् ।  
चण्डन्तु पश्चिमे पाठे महोच्छिष्टोत्तरे पठेत् ॥  
  
अमूरण्यामर्धयित्वा अग्निजातेन बुद्धिमान् ।  
पञ्चदश कृताधीमान् मर्दयेज्जातवेदसम् ॥  
  
दशं सत्कृत्य विधिवत् कुलमन्त्रेण संयुतम् ।  
गर्भाधनादिकं कृत्वा पृथक् च साधयेद् बुधः ॥  
  
इमञ्च वर्तते नैव एकविंशति सङ्ख्यया ।  
धारासमिधसाहस्रं पृथक् गोकर्ण मात्रतः ॥  
  
तत् तन् मन्त्रेण संयुक्तं एकैकं समिधाहुतम् ।  
द्वौ द्वौ द्वारं प्रकर्तव्यं द्वौ द्वौ चाध्ययनं भवेत् ॥  
  
पुण्याह जयशब्दैश्च शङ्खं कुर्याच्छुभैरपि ।  
गन्धपुष्पैश्च धूपैश्च दीपमर्घ्य हवीषिं च ॥  
  
प्। १३०)  
  
क्षीरं लाजैस्तिलैश्चैव गुगुणा जुहुयात् पृथक् ।  
एकैकस्य सहस्रं स्यात् भूतिश्च वामतात् ॥  
  
वसोर्धारा प्रमाणन्तु हविच्छेद समात्रतः ।  
यावत्समाप्तसहिता तावत् द्वारं विधीयते ॥  
  
अथवा पुरुषसूक्तेन सहस्रं वा जपेत् ततः ।  
अथवा रुद्रसूक्तेन सहस्रं वा जपेत् ततः ॥  
  
ज्येष्ठामन्त्रेण वा मन्त्री सहस्रञ्जपमाचरेत् ।  
चामुण्डी मूर्तिभेदेन मन्त्रभेदेन सर्वशः ॥  
  
तेन तेनैव मन्त्रेण वासोद्धारं समाहितः ।  
अथवा रुद्रसूक्तेन मुण्डाधारमथापि वा ॥  
  
अथवानुग्रहसूक्तेन अम्बुदस्वामि शक्तिषु ।  
गायत्र्याः प्रजपेन्मन्त्री वासोद्धारन्तु कारयेत् ॥  
  
अतन्नवाक्षरं जप्यं वासोद्धारन्तु कारयेत् ।  
वासोद्धारं प्रकर्तव्यं व्याहृतिश्चैव बुद्धिमान् ॥  
  
आयुधे सर्वव्याधि नाशमायान्ति केवलम् ।  
वासोद्धारं प्रकर्तव्यं कृष्णाष्टम्या विशेषतः ॥  
  
महामारी विनाशार्थं चतुर्दश्यामथाचरेत् ।  
अमावास्यां प्रतिपते वासोद्धारन्तु कारयेत् ॥  
  
कृष्णपक्षे चतुर्दश्यां सर्वव्याधि विनाशनम् ।  
विशेषेण वसूरिञ्च नाशयेत् तत्र संशयः ॥  
  
प्। १३१)  
  
तस्मात् सर्वप्रयत्नेन भूतादि नैव कारयेत् ।  
सहस्राढकं घृतेनैव वासोद्धारन्तु कारयेत् ॥  
  
वासोद्धारं नमते विवशेतदर्धेनाभि कारयेत् ।  
अथ शताढके नैव वासोद्धारन्तु कारयेत् ॥  
  
वासोद्धारन्न देवेश महिषी मनलस्य तु ।  
तेनैव पितृमाप्नोति सर्वव्याधि हरो भवेत् ॥  
  
वासोर्द्धारं प्रकर्तव्यं महामारी विनाशनम् ।  
सुभिक्षं गोबलञ्चैव आयुरारोग्य सम्पदम् ॥  
  
ब्राह्मणान् भोजयेत् तत्र कन्यकां भोजयेत् क्रमात् ।  
तत्रैव भोजयेत् तत्र बलिं सर्वत्र दापयेत् ॥  
  
बन्धञ्चैव मोक्षं स्यात् अङ्गनावसेचना नवा ।  
पूजयेत् सर्व देवांश्च गन्धपुष्पं हविस्तथा ॥  
  
पुरे सर्वजनाश्चैव स्नानं कृत्वाम्बरान्विताः ।  
शुक्लगन्धानुलिप्ताश्च शुक्लमाल्यैश्च भूषिताः ॥  
  
प्रोक्षणीया जनास्सर्वे वासोर्द्धारसमुत्सुकाः ।  
तद्दिने चैव पूर्वाह्णे पुराभाण्डं त्यजेद् बहिः ॥  
  
मृण्मयानि च भाण्डानि पुराणानि च मार्जनम् ।  
पुराणभाण्डसूर्पाण भूतभाण्डानि सर्वशः ॥  
  
ग्रामाद्बहिस्थितं विद्वान् वासोद्धारं तथा कुरु ।  
ग्राममध्ये तु कर्तव्यं वासोद्धारं समाहितः ॥  
  
प्। १३२)  
  
आवाह्य सर्वदेवानां ब्रह्मविष्णु महेश्वरान् ।  
इन्द्राग्नि यमनैर्-ऋत्यां वारुणं वायुमेव च ॥  
  
सोमेशान गणांश्चैव इन्द्रादित्य मरुद्गणाः ।  
वसवश्चाष्टभिश्चैव द्वादशादित्य एव च ॥  
  
रुद्रा एकादशस्सर्वे अश्विनौ द्वौ तथैव च ।  
ब्राह्मी माहेश्वरी चैव कौमारी वैष्णवी तथा ॥  
  
वाराही चैव माहेन्द्री चामुण्डा च गणाधिपाः ।  
वीरभद्रञ्च दुर्गा च लक्ष्मी ज्येष्ठा वसुन्धरा ॥  
  
सरस्वती उत्तमा गङ्गां आवाह्य विधिवद्बुधः ।  
महामारी महादेवी चामुण्डा तु वरा सदा ॥  
  
खारा सानन्तरूपाश्च सूर्पहस्ता भयानका ।  
मूर्तिमार्जनि संयुक्ता ऐशान्यां पूजयेद्बुधः ॥  
  
अभ्यन्तरे यजेद्धीमान् ब्रह्मविष्णु महेश्वरान् ।  
स्कन्दमादित्यमन्त्रैश्च पूर्वभागे तु पूजयेत् ॥  
  
ऐशान्यां पूजयेद् विद्वान् वसून् पूर्वोत्तरे यजेत् ।  
मरुद्गणावयवैश्चैव पूज्य अश्विन्यांशं रोदशम् ॥  
  
उमा श्रिया सरस्वत्या दुर्गा चैव वसुन्धरा ।  
गायत्री देवमाता च गङ्गा प्राज्ञायता युति ॥  
  
अभ्यन्तरे यजेद्धीमान् वासोर्धारपरिक्रमात् ।  
दक्षिणे सप्तमातॄणां वीरभद्रगणाधिप ॥  
  
प्। १३३)  
  
लोकपालान्न्यसेद्बाह्ये स्वस्वे स्थाने समाहितः ।  
अग्नेः पश्चिमे भागे चाधिकं तत्र पूजयेत् ॥  
  
वामपार्श्वे तथाविष्णुं दक्षिणे शङ्करं यजेत् ।  
बाह्यतो लोकपालानां महामारिं कदिशम् ॥  
  
पूजयेत् मध्यमांश्चैव आघुवैदरोदनैः ।  
स्वस्वेनैव तु मन्त्रेण पूजयेत् त्रिदशेश्वरान् ॥  
  
गन्धपुष्पैश्च धूपैश्च दीपनैवेद्यमेव च ।  
पायसेन निवेद्यं स्यात् ब्रह्मविष्णुमहेश्वरान् ॥  
  
महामारितरुद्द्रेण सहस्रं वा जपेत् तथा ॥  
  
ज्येष्ठामन्त्रेण वा मन्त्री सहस्रं जपमाचरेत् ।  
चामुण्डी मूर्तिभेदेन भद्रभेदेन सर्वदा ॥  
  
दातव्यञ्चैव चामुण्डी पिङ्गलो पिङ्गलानि च ।  
कृसरन्नतु दातव्यं पितृदेवाश्च सर्वदा ॥  
  
गन्धोदनन्तु * * * * * * णां विशेषतः ।  
  
असुरासुरसिद्धाश्च यक्षविद्याधरानपि ।  
किन्नरा अप्सरा दैत्या पिशाचा भूतयोग्यकाः ॥  
  
योगिनी डाकिनी चैता गुह्यमातरगानपि ।  
सर्वे मांसयुतं स्यात् बलिं सर्वत्र दापयेत् ॥  
  
प्। १३४)  
  
ब्राह्मणान् भोजयेत् तत्र वस्त्राभरणपूजनैः ।  
आचार्य दक्षिणां दत्वा गो भूमी काञ्चनादिभिः ॥  
  
गजाश्चतुरगञ्चैव दासी दासञ्च दापयेत् ।  
प्रदक्षिणं ततः कृत्वा प्रत्ये प्रत्यक्षमापयेत् ॥  
  
वासोद्धार विधि ह्येतन् महामारि विनाशनम् ।  
कपिलायां सहस्रन्तु दत्तस्यात्फलमाप्नुयात् ॥  
  
वासोद्धरविधानेन यन्त्रं कुर्यान्नराधिप ।  
तत्रैव जायते वापि रुधिरासूर्य निश्चयः ॥  
  
इति ब्रह्मयामले शतसहस्रसंहितायां वासोद्धारलक्षणविधिर्नाम   
त्रयस्त्रिंशत्पटलः ॥ ३३ ॥  
  
  
अतः परं प्रवक्ष्यामि जीर्णोद्धार विधिं शृणु ।  
मूलस्थानं समाश्रित्य बालस्थानं प्रकल्पयेत् ॥  
  
बालस्थान प्रतिष्ठा तु सीमानञ्च तथैव च ।  
सीमता षट्तथा चैव कृष्टे कारार्द्धमेव च ॥  
  
लक्षणं वास्तु भूमेस्तु तस्याद्रोहणमेव च ।  
तस्याङ्कुराणां रक्षार्थं भूमिवृक्ष्यर्थमेव च ॥  
  
शान्तिहोमं ततः कुर्यात् शङ्खभेर्यादिघोषयेत् ।  
रत्निमात्रं खनित्वा तु पांसुमुद्धृत्य पूरयेत् ॥  
  
प्रोक्षणं पञ्चगव्येन पर्यग्निञ्च समाचरेत् ।  
कीडिकेशास्थिलोष्टे च स्थाने तत्रैव दृश्यते ॥  
  
प्। १३५)  
  
शान्तिहोमं ततः कुर्यात् कृत्वा पुनः कर्मसमाचरेत् ।  
आर्षपौरुषं वापि तत्वांशतरुणालयम् ॥  
  
अन्तसारे मुखे मध्ये पूर्वादीशे तु वारुणे ।  
ह्यत्तरे वा विशेषेण बालस्थानं प्रकल्पयेत् ॥  
  
मूलरूपन्तु नष्टं स्यात् पूर्वार्चा प्रतिमं भवेत् ।  
इष्टमार्गे वसन् तत्र प्रतिरूपं प्रकल्पयेत् ॥  
  
अष्टसप्तनवाङ्गुल्यं पञ्चषट्चतुरङ्गुलम् ।  
एकवर्षन्तु शून्यञ्च पूजाशून्यं न संशयः ॥  
  
द्विवर्षाणि च भूतानि त्रिवर्षन्तु पिशाचकम् ।  
चतुर्वर्षन्तु गन्धर्व पञ्चवर्षासुराश्रय ॥  
  
सप्तममल्पतत्वञ्च अष्टौ वेतालमेव च ।  
दशवर्षञ्च शून्यञ्च ब्रह्मराक्षसमाश्रये ॥  
  
मूलप्रासादशून्यञ्च आश्रयन्तु न संशयः ।  
शान्ति होमं ततः कुर्यात् साधकान् स्वस्ति वाचयेत् ॥  
  
प्रासादे भिन्न हीनञ्च प्राचीनाकृति योजयेत् ।  
योजनं शिल्पिभिः कार्यमिष्टका शैलदारुभिः ॥  
  
यद्यत्तु कल्पितं पूर्वं तत्तेनैव तु कारयेत् ।  
उत्तमं शैलजं प्रोक्तं मध्यमं दारुयोजनम् ॥  
  
कन्यसन्त्विष्टका चैव योजयेत् पूर्वकर्मणा ।  
ह्युत्तरोत्तरजं श्रेष्ठं तन्न्यूनं नैव कारयेत् ॥  
  
प्। १३६)  
  
पुण्याहं प्रत्यहं कुर्यात् शिल्पिभिः कारिते स्थले ।  
सम्प्रोक्षणमतः कुर्यात् स्थलकर्मावसानके ॥  
  
पञ्चरत्नेन संयुक्तं पञ्चगव्यन्तु पूजयेत् ।  
मूलरूपन्तु नष्टं स्यात् बालबिम्बं प्रकल्पयेत् ॥  
  
अथ प्रासादभिन्नं वा बालस्थानं प्रकल्पितम् ।  
तस्मात् सर्व प्रयत्नेन शास्त्रदृष्टेन कारयेत् ॥  
  
इति ब्रह्मयामले शतसहस्रसंहितायां जीर्णोद्धारविधिर्नाम   
चतुस्त्रिंशत्पटलः ॥ ३४ ॥  
  
  
बालस्थान विधिं वक्ष्ये बहुवीर्येकवीरिकम् ।  
बालस्थानं प्रकुर्वीत सुभिक्षं सस्य वर्धनम् ॥  
  
आयुरारोग्यकञ्चैव सर्वसम्पत् प्रवर्धनम् ।  
पूर्वे तु विजयं ज्ञेयं पुत्रपौत्रादि वर्धनम् ॥  
  
आग्नेयं शत्रुविजयं विपुलं धनमाप्नुयात् ।  
उत्तरे जाति वृद्धिः स्यात् पूज्यमाचन्द्रतारकम् ॥  
  
बालस्थानं पुरा कृत्वा पश्चात् प्रासादमारभेत् ।  
बालस्थानं समारभ्य तत्तत्प्रासादनेष्यते ॥  
  
वित्तहा जन्महा चैव राष्ट्रनाशस्तथैव च ।  
तस्मात् सर्व प्रयत्नेन बालस्थानं प्रकल्पयेत् ॥  
  
प्। १३७)  
  
शिलाभिरिष्टकैर्वापि पार्थिवेनापि कारयेत् ।  
त्रिहस्तं वा चतुर्हस्तं पञ्चहस्तमथापि वा ॥  
  
षट् हस्तं सप्तहस्तं वा अत ऊर्ध्वं न कारयेत् ।  
तत्रैव दारुणा चैव अर्चायाः प्रथमं कुरु ॥  
  
मूलस्य प्रतिमां कुर्यात् शास्त्रदृष्टेन कर्मणा ।  
मण्टपञ्चतुरश्रन्तु चतुर्द्वारसमायुतम् ॥  
  
चतुस्तोरणसंयुक्तं दर्भमालाभिवेष्टितम् ।  
ध्वजाष्टकसमायुक्तं पुष्पमाल्यैरलङ्कृतम् ॥  
  
मध्ये वेदि प्रकर्तव्या धनुमुष्टिद्वयं भवेत् ।  
तत्रैव पूरयेच्छाली द्रोणसप्तकमेव च ॥  
  
तदर्धं तण्डुलं ग्राह्यं पद्ममष्टदलैर्लिखेत् ।  
तन्मध्ये शयनं कुर्यात् कम्बलैर्वस्त्रपट्टकैः ॥  
  
कस्योपरि न्यसेत् कूर्चं गन्धपुष्पैश्च संयुतम् ।  
तस्योपरि न्यसेद् देवीं भीमरूपीं त्रिलोचनीम् ॥  
  
वस्त्रयुग्मेन सञ्च्छाद्यं उपवीतञ्च दापयेत् ।  
स्वर्णपुष्पञ्च दत्वा तु मूलमन्त्रेण दापयेत् ॥  
  
प्रासादाभिमुखाद् देविं शयने शययेद् गुरुः ।  
हृदये हृयं न्यस्य ललाटे प्रणवं न्यसेत् ॥  
  
स्थाने नवाक्षरञ्चैव नमस्कारेण हस्तयोः ।  
नेत्रमन्त्रं न्यसेद्धीमान् देवीनलोष्ट्रपेन च ॥  
  
प्। १३८)  
  
यत्पञ्चकं न्यसेच्छोत्रं नासास्यन्तु तृतीयकम् ।  
तुरीयन्तु तृतीयं वा पादयोर्विन्यसेद् बुधः ॥  
  
सृष्टिबीजं न्यसेद् गुह्ये पृष्ठे तारन्तु विन्यसेत् ।  
मूर्ध्निपादचतुर्थन्तु प्रष्टतातन्तु विन्यसेत् ॥  
  
एवं न्यस्त्वा विधानेन बिम्बशुद्धिं समाचरेत् ।  
गन्धपुष्पञ्च धूपञ्च दीपमप्यपवित्रकम् ॥  
  
पुण्याहं विधिवत् कृत्वा स्नपनञ्चैव कारयेत् ।  
विविधैर्भक्ष्य भोज्येन मूलमन्त्रेण योजयेत् ॥  
  
ब्राह्मणान् भोजयेत् सम्यक् अष्टोत्तरशतानि वै ।  
एवमेव प्रकारेण पूर्वादि क्रमयोगतः ॥  
  
पलाशं खदिराश्वत्थं बिल्ववैकङ्कतानि च ।  
देशिकन्तु पलाशेन पूगाट् खादिरमेव च ॥  
  
तिलसर्षपलाजैर्वा समिधाज्य चरून् बुधः ।  
पृथगष्टोत्तरशतं हुत्वा हुत्वा तु संस्पृशेत् ॥  
  
तिलं हुत्वा स्पृशेत् पादं मूलमन्त्रेण बुद्धिमान् ।  
हुत्वा तु सर्वपाषाणां तु एकं स्पृष्ट्वा तु संस्पृशेत् ॥  
  
लाजं हुत्वा कटिं स्पृश्य चरुं हुत्वोदरं स्पृशेत् ।  
समिधं हुत्वा स्पृशेद्धस्त मुद्रा कूर्चसमन्वितम् ॥  
  
आज्यं हुत्वा तु सर्वाङ्गं स्पृशेन् मूलस्य मुद्रया ।  
नवाक्षरेण जुहुयात् पूर्ववत् समपङ्कजम् ॥  
  
प्। १३९)  
  
मूलमन्त्रेण हुत्वा तु ततो मूलन्तु विन्यसेत् ।  
इन्द्राग्निक यमश्चैव नैर्-ऋतिर्वरुणवायवः ॥  
  
सोमेशानदेवानं लोकपालांस्तथैव च ।  
भद्रकाली महाकाली चामुण्डी चण्डिका तथा ॥  
  
ब्राह्मी माहेश्वरी चैव कौमारी वैष्णवी तथा ।  
वाराही चैव माहेन्द्री वीरभद्रो गणाधिपः ॥  
  
भूताश्चैव पिशाचाश्च वेतालं प्रेतनायकी ।  
नवाक्षरेण मन्त्रेण स्वनामपदसंयुतम् ॥  
  
प्रणवादि चतुर्थान्तं होमयेत् खलुपूर्वशः ।  
वसुभिश्चाष्टभिश्चैव रुद्रैकादशभिस्तथा ॥  
  
आदित्याद्वादशञ्चैव समुद्रास्सप्त एव च ।  
सप्तद्वीपसमाख्याता लोकास्सप्तप्रकीर्तिताः ॥  
  
पृथिव्यापस्तथाग्नीशो वायुराकाशमेव च ।  
शब्दस्पर्शरूपञ्च रसगन्धैश्च पञ्चमम् ॥  
  
कर्मेन्द्रियाणि पञ्चैव तथा बुद्धिन्द्रियाणि च ।  
बुद्धिमानश्चाहङ्कार प्रकृतिः पुरुषस्तथा ॥  
  
रागविद्याकुले चैव माया बिन्दु तथैव च ।  
विग्रहेशञ्चैव शुद्धशुद्धविद्याधिकमेव च ॥  
  
एकाहं पञ्चभिः कृत्वा मूलमन्त्रेण देशिकः ।  
कलशान् स्थापयेत् पूर्वं सूत्रान् कालविवर्जितान् ॥  
  
प्। १४०)  
  
सकूर्चा द्रव्यसंयुक्ता सापिधाना स वस्त्रका ।  
मध्यमे कलशे ब्राह्मी पवित्रारत्नविन्यसेत् ॥  
  
क्षीरं वै पूर्वकलशे दक्षिणे तु दधिन्यसेत् ।  
पश्चिमे तु घृतं न्यस्य पञ्चगव्यन्तु चोत्तरे ॥  
  
श्यामकमग्निकलशे नैरृत्यां वैणवं न्यसेत् ।  
वायव्यां शालिविन्यस्य ऐशान्यान्तु कुशोदकम् ॥  
  
नवाक्षरेण मन्त्रेण मन्त्रयित्वा तु पूर्ववत् ।  
देव्यास्तु परिधे धीमान् कलशं विन्यसेत् पृथक् ॥  
  
रक्ता करली चण्डाक्षी * * च्छिष्टन्तथैव च ।  
निवृत्तिश्च पतिष्ठ च विद्याशान्तिस्तथैव च ॥  
  
अर्चयित्वा विधानेन गन्धपुष्पादिभिः क्रमात् ।  
रात्रौ महोत्सवं कुर्यात् शङ्खभेर्यादिनिस्वनैः ॥  
  
पुण्याहं वाचयित्वा तु सूत्रं वै बन्धयेत् तथा ।  
आदौ सर्वेषु कर्तव्यं पुण्याहं सर्वकर्मसु ॥  
  
रात्रौ होमं प्रकर्तव्यं प्रभाते स्थापनं कुरु ।  
सुमुहूर्तदिने चैव बालस्थानं प्रवेशयेत् ॥  
  
कालमन्हो विधानज्ञ यावत् प्रासादसञ्चयः ।  
तावत् तिष्ठेत् बलिग्रामे त्रिसप्तद्वादश क्रमात् ॥  
  
आस्थापन विधानेन स्थापयेद्धृदयेन तु ।  
आस्थापनन्तु हृदयं स्थापनानां तु मूलतः ॥  
  
प्। १४१)  
  
कलशान् स्थापयेद् बिम्बे नवाक्षरेण बुद्धिमान् ।  
कलशोदकेन सर्वन्तु प्रोक्षयेद्धृदयेन तु ॥  
  
पीठे गर्भर्द्धिभित्तिश्च प्रासादं मण्टपन्तु वा ।  
परिवाराञ्च सर्वांश्च प्रोक्षयेद् देशिकोत्तमः ॥  
  
पशुं हत्वा तु तत्रैव त्रयो वा एकमेव वा ।  
निवेदयेद्रक्त देवेशी हृदयेन समाहितः ॥  
  
निवेद्यन्दापयेत् तत्र वस्त्रैराभरणैरपि ।  
ब्राह्मणान् भोजयेत् पश्चात् कन्यकास्सप्त भोजयेत् ॥  
  
सर्वे वर्ण क्रमात् ततः ।  
तस्माद्भूतबलिं ग्रामे नरद्वासे समायुधः ॥  
  
लाजसक्तु समायुक्तं सर्वत्र बलिदापयेत् ।  
हृन्मन्त्रेण बलिं दत्वा बलिपीठञ्च बुद्धिमान् ॥  
  
आचार्यान् पूजयेत् सर्वं वस्त्रहेमाङ्गुलीयकैः ।  
यागोपयोगद्रव्याणि वस्त्रमाभरणानि च ॥  
  
आचार्यस्तु यथाद्रव्यं विविधामयकन्तथा ।  
  
इति ब्रह्मयामले शतसहस्रसंहितायां बालस्थानविधिर्नाम   
पञ्चत्रिंशत्पटलः ॥ ३५ ॥  
  
  
अतः परं प्रवक्ष्यामि जलसम्प्रोक्षणं शुभम् ।  
सूतकी प्रेतकी चैव ह्यालयाभ्यन्तरे गतः ॥  
  
प्। १४२)  
  
चण्डालैः पतितैर्वापि क्षेत्राचारविरुद्धकैः ।  
प्रविष्टे देवगेहे च मोहाद्वा ज्ञानतोपि वा ॥  
  
स्पर्शितं लिङ्गबेरादि देवमानमथापि वा ।  
प्राणिनां मरणे चैव नानादोषसमुद्भवे ॥  
  
सम्प्रोक्षणमतः कुर्याच्छास्त्र दृष्टेण कर्मणा ।  
मण्टपं कारयेत् सम्यक् पूर्वोक्तविधिना बुधः ॥  
  
अष्टदीर्घजसंयुक्तं कलशैस्समलङ्कृतम् ।  
शालिभिस्थण्डिलं कृत्वा अष्टद्रोणैस्तु बुद्धिमान् ॥  
  
तदर्धं तण्डुलञ्चैव तस्यार्धं तिलमेव च ।  
तस्यार्धं लाजसंयुक्तं दर्भमुष्टिश्च विस्तृतम् ॥  
  
तन्मध्ये पङ्कजं लिख्ये साष्टपत्रं सकर्णिकम् ।  
तर्पूर्वे योनिकुण्डञ्च आचार्यो विधिसत्तमः ॥  
  
कलशांस्तु वटांश्चैव त्रिसूत्रं वेष्टयेच्छुभम् ।  
लोहजैर्मृण्मयैश्चैव क्षालितैः शुभैः ॥  
  
घृतक्षीरदधींश्चैव अर्घ्यपात्रं क्रमान् न्यसेत् ।  
मध्ये * * न्तु विन्यस्य पञ्चरत्नं सुनिक्षिपेत् ॥  
  
पूर्वे तु क्षीरविन्यस्य उत्तरेप्य * मेव तु ।  
दधीनां दक्षिणे चैव पश्चिमन्तु घृतं न्यसेत् ॥  
  
पाद्यन्तु विन्यसेत् मन्त्री पूर्वोक्तैस्सर्वमेव तु ।  
  
प्। १४३)  
  
शेषाणि पर * त्तोय नवाक्षरेण मन्त्रितम् ।  
ब्राह्मी माहेश्वरी चैव कौमारी वैष्णवी तथा ॥  
  
वाराही चैव माहेन्द्री चामुण्डा च प्रकीर्तिता ।  
वीरभद्रगणाद्याश्च स्वस्वमन्त्रेण विन्यसेत् ॥  
  
काली चैव महाकाली सुराली तु चतुष्कला ।  
सुराली युक्तमध्ये तु कलशस्य न्यसेद् बुधः ॥  
  
रक्ता कराली चण्डाक्षी महोच्छिष्टा पृथक् न्यसेत् ।  
चतुर्दिक्षु च विन्यस्य होमं कुर्याद् यथा पुरा ॥  
  
पलाशं खदिराश्वत्थं प्लक्षन्यग्रोधमेव च ।  
अश्वत्थोदुम्बरञ्चैव बिल्ववैकङ्कतानि च ॥  
  
समिधाज्य चरुर्लाजं दधिक्षीरं तथैव च ।  
हुतमष्टोत्तरशतं प्रत्येकं सर्व मूर्तिषु ॥  
  
ब्रह्मादि मूर्तिभिश्चैव धारयेन्मूर्ति धारकाः ।  
हुत्वा जप्त्वा स्पृशेद् देवीन्नवाक्षरेण बुद्धिमान् ॥  
  
सुमुहूर्ते सुलग्ने च योगे च करणान्विते ।  
नवाक्षरन्तु बिम्बे वा प्रणवादि नमोन्तकम् ॥  
  
नवाक्षरेण संयुक्तश्शस्त्रे सम्प्रोक्षयेद् बुधः ।  
स्नपनोक्तविधानेन अभिषिञ्चेद्यथा शुभम् ॥  
  
नृत्तवाद्यैश्च सम्पूर्णं नानाघोषसमन्वितम् ।  
वेदघोषसमायुक्तं सर्वातोद्य समायुतम् ॥  
  
प्। १४४)  
  
एवमेव विधानेन अभिषिञ्चेद्यथा शुभम् ।  
नृत्तवाद्यैश्च सम्पूर्णं नानाघोषसमन्वितम् ॥  
  
वेदघोषसमायुक्तं ।  
  
कलशोदकन्तु सङ्ग्राह्य प्रतिमाञ्चाभिषेचनम् ।  
प्रासादे परिवारे च सुबाह्याभ्यन्तरेपि च ॥  
  
सर्वं सम्प्रोक्षयेद् विद्वान् पूर्वोक्तं मूलविन्यसेत् ।  
आवाहयेत् ततो देवीं सर्वलक्षणसंयुताम् ॥  
  
अष्टाभुजान्त्रिणेत्राञ्च नागाभरणभूषिताम् ।  
नागयज्ञोपवीतेन शिरो मालाविभूषिताम् ॥  
  
प्रलयस्थिति सर्वाणां जगद्योनिं महेश्वरीम् ।  
प्रतिमायां न्यसेद् देवी कुजवारे विशेषतः ॥  
  
ततः प्रभृति यत्नेन पूजयेत् तत्र वित्तमः ।  
प्रतिष्ठा चैव तत्काले आचार्य स्वस्ति वाचकैः ॥  
  
नानाभरणद्रव्यैश्च गोभूमी काञ्चनादिभिः ।  
  
इति ब्रह्मयामले शतसहस्रसंहितायां सम्प्रोक्षणविधिर्नाम   
षट्त्रिंशत्पटलः ॥ ३६ ॥   
  
  
अतः परं प्रवक्ष्यामि क्षेत्राचार विधिक्रमम् ।  
वर्णानामानुपूर्ण्यश्च शृणुब्रह्मन् समाहितः ॥  
  
सेवनं गर्भगेहञ्च देशिकानां विधीयते ।  
अर्धमण्टपसेवा च श्रोत्रियाणां समीरितम् ॥  
  
प्। १४५)  
  
तद्बहिक्षत्रविट्भ्यान्तु तद्बहिश्शूद्रसेवनम् ।  
सूचिकस्तन्तु वाग्वश्च तिलघाती च सूनिकः ॥  
  
तक्षकस्स्वर्णकारश्च शिलाभेदी तु लोहकः ।  
कुम्भकारश्च गोपालो ह्येते वै न्यूनजातयः ॥  
  
एतैस्तु दर्शनञ्चैव कर्तव्यं ध्वजमूलतः ।  
रजकादि हीनजानान्दर्शनं बहिरालयात् ॥  
  
चण्डालश्वपचादीनां क्षेत्राच्च शतदण्डके ।  
एतेषां व्यत्यये नैव क्षेत्रान्तर्वेशने सति ॥  
  
देवसान्निध्यहीनञ्च महादोषः प्रजायते ।  
महामारिप्रवेशञ्च सर्वे वै पुरवासिनः ॥  
  
पीड्यन्ते सततं रोगैस्तद् दोषशमनाय च ।  
पुण्याहन्तु प्रकुर्वीत सम्प्रोक्षणमथाचरेत् ॥  
  
वर्णानां क्रमशो वक्ष्ये शृणु ब्रह्मन् समासतः ।  
ब्राह्मण्यां ब्राह्मणाज्जात संस्कृतो ब्राह्मणो भवेत् ॥  
  
एवं क्षत्रियविट्शुद्राः ज्ञेयास्स्वेभ्यस्स्वयोनिजाः ।  
अध्यापनं चाध्ययनं यजनं याजनं तथा ॥  
  
दानं प्रतिग्रहश्चेति षट्कर्माण्यग्रजन्मनः ।  
षण्णान्तु कर्मणामस्य त्रीणि कर्माणि जीविका ॥  
  
याजनाध्यापने चैव विशुद्धाच्च प्रतिग्रहः ।  
इज्याध्ययनदानानि वैश्यस्य क्षत्रियस्य च ॥  
  
प्। १४६)  
  
प्रतिग्रहोधिको विप्रे याजनाध्यापने तथा ।  
नृपायां विप्रतो जातस्सवर्णो ब्राह्मणो भवेत् ॥  
  
आयुर्वेदाथर्ववेद धनुर्वेदान् सदापठेत् ।  
विप्रस्य त्रिषु वर्णेषु नृपतेर्वर्णयोर्द्वयोः ॥  
  
वैश्यस्य वर्ण एकस्मिन् षडेते पशदा स्मृताः ।  
वैश्यायां विधिना विप्राज्जातो ह्यम्बष्ठ उच्यते ॥  
  
कृष्या जीवी भवेत् तस्य तथैवाग्नेय वृत्तिकः ।  
ध्वजिनी जीविका वापि अम्बष्ठाश्शस्त्र जीविनः ॥  
  
वैश्यायां विप्रतश्चेर्योत्कुम्भकारस्स उच्यते ।  
कुलालवृत्या जीवेत नापित्वा वा भवन्त्यतः ॥  
  
नाभेरूर्ध्वन्तु वपनं तस्मान्नापित उच्यते ।  
शूद्रायां विधिना विप्राज्जातः पारशिवो मतः ॥  
  
भद्रकालि समाशृत्य जीवेयुः पूजकाः स्मृताः ।  
तस्यां वै चौर्यतो जातो निषादश्च प्रकीर्तितः ॥  
  
वने दुष्टमृगान् हत्वा जीवनं मांसविक्रयम् ।  
नृपाज्जातोथ वैश्यायां गृह्यायां विधिना सुतः ॥  
  
वैश्यवृत्या तु जीवेत क्षत्रिर्मन्न चाचरेत् ।  
तस्यां तस्यैव चौर्येण मणिकारः प्रजायते ॥  
  
मणीनां राजतां कुर्यात् मुक्तानां वेधनक्रियाम् ।  
शूद्रा क्षत्रसंसर्गाज्जात उग्र इति स्मृतः ॥  
  
प्। १४७)  
  
नृपस्य दण्डधारस्यादण्डं दण्ड्येषु सञ्चरेत् ।  
वैश्या तु करणश्शूद्र्यां भिन्नायान्तु विधिस्मृतः ॥  
  
माहिष्येण करण्यान्तु रथकारः प्रजायते ।  
शिल्पकर्माणि चान्यानि प्रासादलक्षणं तथा ॥  
  
पठनां वस्तुशास्त्राणां हेमान्याभरणानि च ।  
लोहकर्म तथा कुर्यात् रथकारस्य वृत्तयः ॥  
  
नृपाद् ब्राह्मणकन्यायां सूतो नाम प्रजायते ।  
वेदानर्हं तथा चैषां धर्माणामनुबोधकः ॥  
  
वैश्याद्वै देहश्शूद्राच्चण्डालो नाम जायते ।  
क्षत्रिया मागधं वैश्याछूद्राक्षत्तारमेव च ॥  
  
शूद्रादायोगवं वैश्या जनयामास वैसुतम् ।  
नृपायां वैश्यतश्चौर्यात् पुलिन्दो नामजायते ॥  
  
हिंसया दुष्टसत्वानामरण्ये वर्तयेदयम् ।  
शूद्रादायोगवः क्षत्ता चण्डाश्चाधमो नृणाम् ॥  
  
यथैव शूद्राद् ब्राह्मण्यां बाह्यजन्तु प्रसूयते ।  
तथा बाह्यतरं बाह्याच्चातुर्वण्यं प्रसूयते ॥  
  
प्रातिलोम्येन सम्भूतास्सर्वकर्मबहिष्कृताः ।  
उग्रात्तु जातः क्षत्रायां श्वपाक इति कीर्तितः ॥  
  
चण्डालश्व पचानान्तु बहिर्ग्रामात्प्रति श्रयः ।  
वर्षोपेतमविज्ञातन्नरं कलुषयोनिजम् ॥  
  
प्। १४८)  
  
आर्यरूपमिवानार्यं कर्मभिस्स्वैर्विभावयेत् ।  
वर्णानामानुपूर्व्येण जातो वै ह्यनुलोमजः ॥  
  
वैपरीत्येन सम्भूतो प्रतिलोम इतीरितः ॥  
  
इति ब्रह्मयामले शतसहस्रसंहितायां क्षेत्राचारवर्णविवेको नाम   
सप्तत्रिंशत्पटलः ॥ ३७ ॥  
  
  
अतः परं प्रवक्ष्यामि बालस्थापनमुत्तमम् ।  
प्रासादे छिन्नभिन्ने वा प्रतिमा वा तथा यदि ॥  
  
नवीनं कारयेत् पश्चात् सर्वाङ्गं चित्रशोभनम् ।  
ततः प्रवेशकाले तु पूर्ववद्विधिमाचरेत् ॥  
  
कुण्डमण्टप प्रासाद प्रतिमां शुद्धिमाचरेत् ।  
स्थापयेद् देव देवेशि तन्त्रोक्तं विधिना कुरु ॥  
  
अन्यथा सम्प्रवक्ष्यामि शुद्धासनमुत्तमम् ।  
सुमुहूर्ते च नक्षत्रे योगे च करणान्विते ॥  
  
रात्राधिवासयेद् देवीम्मातरं सहतत्क्रमात् ।  
पुरतो देव देवेशी धान्यराशौ विचक्षणः ॥  
  
वृत्तं वा चतुरश्रं वा योगपीठं प्रकल्पयेत् ।  
शालिना पूजयेत् तत्र पञ्चद्रोणैस्तथा क्रमात् ॥  
  
तस्योपरि न्यसेन्मन्त्री द्रोणपञ्चकतण्डुलैः ।  
चतुरश्र समं कृत्वा पञ्चगव्येन प्रोक्षयेत् ॥  
  
प्। १४९)  
  
तन्मध्ये तु लिखेत् पद्ममष्टपत्रं सकर्णिकम् ।  
हेमरुप्यमयं कुम्भं ताम्रञ्च मृणमयन्तु वा ॥  
  
कलशान्नवकं ग्राह्य सुपक्वान् सुदृढाञ्च वा ।  
इन्द्रादीशानपर्यन्तं कलशान्विन्यसेत् क्रमात् ॥  
  
इन्द्रेत्याचमनं न्यस्त्वा आग्नेय्यां मध्यमेव तु ।  
याम्ये पाद्यन्तु विन्यस्य नैर्-ऋत्यान्तु कषायकम् ॥  
  
वारुण्यां क्षीरं विन्यस्य वायव्यां दधिविन्यसेत् ।  
सौम्यायां सर्पिविन्यस्य ऐशान्यां गव्यमेव तु ॥  
  
ब्राह्म्यादीन्न्यसेत् तत्र स्वस्वमन्त्रेण दापयेत् ।  
ब्राह्मी माहेश्वरी चैव कौमारी वैष्णवी तथा ॥  
  
वाराही चैव माहेन्द्री ईश्वरी च * * * * ।  
नवमे * * एकवीरी * * मध्ये कलशेषु विदुर्बुधः ॥  
  
गन्धपुष्पैश्च धूपैश्च अर्चयित्वा विधानतः ।  
विन्यसेत् पद्ममध्यन्तु कर्णिकायां सुसंहितम् ॥  
  
मातरस्थलमध्यस्थ पूर्वादितमयोगत ।  
निक्षिपेत् पञ्चरत्नानि नवबीजेन मन्त्रवित् ॥  
  
वारिणा पूरयेत् पश्चात् वस्त्रपूतं सुगन्धिभिः ।  
कूर्चाक्षतविन्यस्य वस्त्रयुग्मेन वेष्टयेत् ॥  
  
रक्तेनोपरि सञ्च्छाद्य मन्त्रमुद्रां प्रदर्शयेत् ।  
एवन्तु कलशान्न्यस्य पश्चाद् ध्यान परो भवेत् ॥  
  
प्। १५०)  
  
पृथिवी पाकजं ध्यात्वा कर्णिका मेरुनिर्मितम् ।  
कर्णिकोपरि विन्यस्य देवेशीं भूतमातरम् ॥  
  
कपालखट्वाङ्ग धारी महाप्रेतकृतासन ।  
चतुर्भुजा चाष्टभुजा त्रिणेत्रां रुद्ररूपिणीम् ॥  
  
दिशाम्बरां मुककेशां महाव्यालविभूषिताम् ।  
कपालमालिनीन् देवीं प्रलयाग्नि समप्रभाम् ॥  
  
सूर्यकोट्यायुधप्रख्या सुरासुरभयङ्करीम् ।  
इत्थं रूपधरीन्देवीं कलशे स्थापयेद् बुधः ॥  
  
निरोधन्तत्र कर्तव्यं मन्त्रमुद्रा समन्वितम् ।  
नैवेद्यं विधिना दद्यात् यात्राहोमं समारभेत् ॥  
  
अष्टभिः पञ्चभिर्वापि होमं कुर्या स दीक्षितैः ।  
बिल्वं पलाशखदिरं वटमौदुम्बरस्तथा ॥  
  
प्लक्षं वैकङ्कतञ्चैव अश्वत्थं वारुणं तथा ।  
पूर्वादिक्षु यथान्यायं होमं कुर्यात् समन्त्रकैः ॥  
  
कुण्डेष्वेव विचित्रेषु लक्षणेषु च बुद्धिमान् ।  
चतुरश्रं भवेदिन्द्रे आग्नेय्यां योनि सम्भवम् ॥  
  
याम्यायाञ्चार्धचन्द्रन्तु नैर्-ऋत्यान्तु त्रिकोणकम् ।  
वारुण्यां वर्तुलं ज्ञेयं षट्कोणं वायुगोचरे ॥  
  
उत्तरे चैव पद्माभं ऐशान्याञ्चाष्टकोणकम् ।  
एतेषु कुण्डमेवोक्तं कुण्डेषु च विचक्षणः ॥  
  
प्। १५१)  
  
स्वस्वेनैव तु मन्त्रेण मूर्तिधारैश्च होमयेत् ।  
अष्टोत्तरशतं हुत्वा सदृशेनैव लम्बिते ॥  
  
शिरोदेशे तु देवानां आचार्यो होममारभेत् ।  
तिलसिद्धार्थकञ्चैव प्रियङ्गुशालिलाजकम् ॥  
  
आज्यं हुत्वा हुनेत् सर्वान् बाल * * * * * * ।  
अष्टोत्तरशतं हुत्वा प्रत्येकं सर्वमूर्तिषु ॥  
  
आचार्य द्विगुणं हुत्वा पु * णतरुणालये ।  
  
चलस्य च न्यसेन्मन्त्री पूर्वोक्ते च * * * येत् ।  
गुरुबालस्थानमलङ्कृत्य वितानाद्युपशोभितम् ॥  
  
देशकालं ततः प्राप्य बालस्थाने निवेशयेत् ।  
चलन्तु स्थापितं कार्यं बालस्थानन्तु देशिकः ॥  
  
तत्पयवयं गच्छेत् आचार्यो साधकैस्सह ।  
शनैरुत्कृत्य कलशं पूर्ववत्स्मरणान्वितम् ॥  
  
निष्टप्य द्वारदेशे तु शनैर्गच्छेत् प्रदक्षिणं ।  
प्रविश्य बालस्थानेषु देवीनामर्चयेद् बुधः ॥  
  
कलशानान्तु सर्वेषां अर्चयेच्छूल विन्यसेत् ।  
अर्चयित्वा विधानेन नैवेद्यं विधिवद् ददेत् ॥  
  
पञ्चोपचारकान् सर्वान् समन्त्रेण तु दापयेत् ।  
महाबलिं ततो दद्यात् भूतक्रूरसमन्वितम् ॥  
  
प्। १५२)  
  
इति ब्रह्मयामले शतसहस्रसंहितायां बालस्थापनविधिर्नाम   
अष्टत्रिंशत्पटलः ॥ ३८ ॥  
  
  
अतः परं प्रवक्ष्यामि लङ्घनस्य विधिक्रमम् ।  
स्त्रीणाञ्चैव तु विप्राणां प्रमादाल्लङ्घने सति ॥  
  
रक्तस्रावेन कर्तव्यमेकवीरी निवेदनम् ।  
क्षत्रियस्य तु लङ्घैश्च मांसच्छेदन्तु कारयेत् ॥  
  
अथवा पृथुमांसैश्च अजमेकं हुनेत् बुधः ।  
वैश्यस्य लङ्घने चैव प्रति मांसन्तु दापयेत् ॥  
  
शूद्राणां लङ्घने चैव एकमासन्तु दापयेत् ।  
हंसैर्मयैश्च महिषैः श्वानैश्चैव खरोष्ट्रकैः ॥  
  
अश्वञ्चैव तथा जम्बु वानरादि तथैव च ।  
हस्तिनं कुक्कुटञ्चैव सद्योतन्तु दापयेत् ॥  
  
पशूनाञ्च तपस्वीनां ब्राह्मणेन तु लङ्घने ।  
अष्टोत्तरशतं हुत्वा अजमेकव्यघातयेत् ॥  
  
प्रतिलोमादिलङ्घैर्वा चण्डालै * * लङ्घयेत् ।  
सद्यो घातन्तु कर्तव्यं मुत्सव्य * * * * * ॥  
  
मूलगायत्रिमन्त्रेण जुहुयाद्योविकं विदुः ॥  
  
प्। १५३)  
  
कन्यानां लङ्घयित्वा तु अष्टोत्तरशतं हुतम् ॥  
  
इति ब्रह्मयामले शतसहस्रसंहितायां नगरपरिभ्रमणलङ्घविधिर्नाम   
एकोनचत्वारिंशत्पटलः ॥ ३९ ॥  
  
  
अतः परं प्रवक्ष्यामि प्रतिमालक्षणं परम् ।  
नवताल प्रामाणेण प्रतिमां कारयेद् बुधः ॥  
  
शिलामयं लोहमयं मृण्मयं वापि कारयेत् ।  
ग्रामाच्चाष्टभुजं विद्यात् नगरे च चतुर्भुजम् ॥  
  
वनान्तरे द्विभुजं विद्यात् पर्वताग्रे तु षोडश ।  
समुद्रे द्वादशं कुर्यात् जन्दन्द्य * * षट्भुजम् ॥  
  
तटाके दशभुजं कुर्यात् चतुष्पथे चतुर्भुजम् ।  
खड्गञ्च खेटकञ्चैव नागं घण्टां तथैव च ॥  
  
शूलकपालखट्वाङ्गं डमरूञ्च तथाष्टकम् ।  
श्यामवर्णा च कर्तव्या दंष्ट्राकालदं शुभम् ॥  
  
ऊर्ध्वकेशञ्च कर्तव्यं त्रिणेत्रं नागभूषणं ।  
दारुकस्य हृदि शूलं प्रोक्तव्यं हिमलोचनम् ॥  
  
रौद्ररूपन्तु कर्तव्यं चामुण्डालक्षणं परम् ॥  
  
इति ब्रह्मयामले शतसहस्रसंहितायां प्रतिमालक्षणविधिर्नाम चत्वारिंशत्   
पटलः ॥ ४० ॥  
  
  
प्। १५४)  
  
अतः परं प्रवक्ष्यामि क्षेत्रपालविधिक्रमम् ।  
त्रैलोक्यनाथं सर्वज्ञं सर्वदेवं जितेन्द्रियम् ॥  
  
आगमेशमूर्तिकं च आदिक्षेत्रस्य पालकम् ।  
परन्तत्परमाकाशं देवता चित्तमेव च ॥  
  
चिन्तयेन्मनसानित्यं शिवलोके महीयते ।  
ततः प्रभृति देवेश शिवरूपं शिवं यथा ॥  
  
पश्चाद् दण्डालयं विद्यात् प्रलयं पङ्क्तिमानकम् ।  
सकलजीवरूपञ्च ज्येष्ठवंशान्तवृत्तकम् ॥  
  
वृत्तमध्ये तु ज्योतिस्स्यात् ज्योतिमध्यमणुस्तथा ।  
अणुमध्ये तथा बिन्दुक्षेत्रपालं शिवात्मकम् ॥  
  
निष्कलं निर्मलं शान्तं निष्प्रपञ्च * लक्षणं ।  
निष्कलं सकलं सं * * * गन्धस्सदेवता ॥  
  
सक * * * स्वरु * * * * * * * *   
कम् ।  
सर्वजीवसमुत्पन्नो भगवान् परमेश्वरः ॥  
  
एवं मूर्तित्रिभेदं स्यात् ब्रह्माविष्णुमहेश्वरम् ।  
लोके तु पुण्यरक्षार्थं क्षेत्रपालन्तु दृश्यते ॥  
  
पूर्वन्तु ज्ञानमूर्तिः स्यात् द्वितीयं शान्तमूर्तिकम् ।  
तृतीयं रौद्रमूर्तिः स्यात् सर्वभूतगुणागुणम् ॥  
  
भूलोके सर्वरक्षार्थमुद्भवन् तत्र विन्यसेत् ।  
आरण्ये च गुहे चैव समुद्रे पर्वताग्रके ॥  
  
प्। १५५)  
  
नदी सङ्गमने वापि वनवासे समाश्रये ।  
ग्रामे वा नगरे वापि पत्तने खेटकात्मके ॥  
  
भाग्यवादि तथाद्रोणे कोलकं प्रतिमावहेत् ।  
तत् तच्छास्त्र यथा योगं क्षेत्रस्थानं विधीयते ॥  
  
क्रियाशेषं प्रवक्ष्यामि यथावदनुपूर्वकम् ।  
शान्तिकं पौष्टिकं चैव अद्भूतञ्च विचारकम् ॥  
  
ग्रामादि जनसंस्थाने शान्तिकं विन्यसेद् विधिम् ।  
गुहायां वनवासे वा पौष्टिकं तत्र कारयेत् ॥  
  
अद्भूतं परमूर्तिश्च आभिचारकरक्षणम् ।  
तत् तत्स्थाने यथायोग्यं योगेनैव तु कारयेत् ॥  
  
चतुर्भुजं शान्तिकञ्चैव पौष्टिकञ्चाष्टबाहुकम् ।  
द्विभुजं सर्वसामान्यं क्रिया शेषं विधीयते ॥  
  
चतुर्भुजं दक्षिणे हस्ते त्रिशूलं डमरुकन्तथा ।  
वामहस्ते कपालन्तु भुजकञ्च विधीयते ॥  
  
पद्मपीठस्थितं देव परिजनानां विधीयते ।  
पादौ तु शैलमेवोक्तं कटिस्थान्नागमावृतम् ॥  
  
पार्श्वे कनकमणीनां रज्जुबन्धनमेव च ।  
उदरे नागबन्धञ्च कर्णिकेन समन्वितम् ॥  
  
मुखे या लम्बिते कर्णं सर्वयज्ञोपवीतिनम् ।  
नरशिरस्त्रिलम्बैश्च स्तनयोरन्तरे विधु ॥  
  
प्। २५६)  
  
त्रिणेत्रं तत्समं वज्रं ऊर्ध्वकेशोज्वल प्रभम् ।  
ललाटोर्ध्वे नरशिरं आवृतन्तु विधिक्रमम् ॥  
  
कर्णकुण्डलमेवोक्तं पत्रिमेकमथापि वा ।  
केशं भुजङ्ग वेष्टञ्च रक्ताक्षं रक्तकेशकम् ॥  
  
बालचक्रमलङ्कृत्य पाण्डरं शिखरन्तथा ।  
पूर्णचन्द्रसमं वक्त्रम्मायुक्तञ्चित * * * ॥  
  
अष्टभुजं पाशञ्च दक्षिणं ॥  
  
कपालं डमरुकञ्चैव पिनाकं खड्गमेव च ।  
पूर्वोक्तविधिवत्कृत्वा भूषणं तद्वदेव च ॥  
  
पौष्टिकस्य विधिज्ञेयं नवमाश्रित्य दैवतम् ।  
भूतरूपं द्विहस्तञ्च दक्षिणे दण्डहस्तके ॥  
  
वामे कृत्वा कपालन्तु भूतभूषणभूषितम् ।  
तत् तद् देशे च ईशेन क्षेत्रपालस्य आलयम् ॥  
  
दशतालं योगमूर्तं नवतालं सौम्यमूर्तिकम् ।  
चतुस्तालं भूमिमूर्तिं एकमालं विधीयते ॥  
  
शान्तिकं पद्मपीठञ्च रौद्रकोणं तथा भवेत् ।  
  
चतुर्भुजं स्थापितन्तु दायुव्यर्थकरं शुभम् ।  
पुत्रमित्रविवर्धन्ते सर्वकामार्थ साधनम् ॥  
  
प्। ५७)  
  
चतुर्भुजमिति ज्ञेयं ग्रामशान्तिकरं शुभम् ।  
पौष्टिकस्य विधिं कृत्वा वीर्यं वै शत्रुनाशनम् ॥  
  
स्त्रीवर्धनमिति ज्ञेयं भूताकारमिति स्मृतम् ।  
लोकालोक हितार्थाय कार्ये कार्येण योजयेत् ॥  
  
बलिकर्मविधिं कृत्वा शान्तिकर्मविधिस्मृतम् ।  
स्नपनादि सर्वकार्यं योजयेत् तद्विचक्षणाः ॥  
  
अधिवासविधिं कृत्वा सर्वद्रव्याणि योजयेत् ।  
कलशस्थापनं कृत्वा फट्कारमुच्यते बुधः ॥  
  
प्रतिष्ठामन्त्रमेवं स्यात् मूलमन्त्रमनुस्मरन् ।  
महाबेरं तथा मूलं जीवाक्षरमिहोच्यते ॥  
  
ॐकारं विन्यसेन्मूलं मध्ये श्रीङ्कारमुच्यते ।  
स्वाहान्तं विन्यसेत् तत्र अग्रे स्त्रीङ्कारमुच्यते ॥  
  
विन्यसेद् गन्धपुष्पञ्च धूपदीपञ्च दापयेत् ।  
पश्चाद् देव समायुक्तं आचार्यं स्थापिते बुधः ॥  
  
बहले ब्रह्मसारस्य चन्द्रार्के अर्कमूलतः ।  
मध्ये विष्णुस्तथा न्यस्य सर्वसंहारमूर्तयः ॥  
  
महाकायं क्षेत्रपालं ब्रह्मज्ञानमिति स्मृतम् ।  
प्रतिष्ठेदिन्द्रसंयुक्तं भगवन्तं सदाशिवम् ॥  
  
ब्रह्मावालं जित्रियाजां द्विवृद्धिं जितवेत्ति ।  
कण्ठकहृदयपादनाभिगुह्यशिराशिर ॥  
  
प्। १५८)  
  
पुनः पुनः प्रविन्यस्य ॐकारं मन्त्रविन्यसेत् ।  
ब्राह्मणान् स्वास्तिवाचञ्च सर्ववाद्यञ्च घोषयेत् ॥  
  
नवभेद क्षेत्रपाले विधिवत् क * * पुनः ॥  
  
शास्त्रोक्तं विधिं कृत्वा स्थापनं वृद्धिदं शुभम् ॥  
  
लक्षणेन यथा कर्मं स्थानभ्रंशं विनश्यति ।  
  
इति ब्रह्मयामले शतसहस्रसंहितायां क्षेत्रपालविधिर्नाम   
एकचत्वारिंशत्पटलः ॥ ४१ ॥  
  
  
अथातस्सम्प्रवक्ष्यामि मातॄणां शूलसङ्ग्रहम् ।  
उत्तरं दक्षमयनमुत्तरमुत्तरन्तथा ॥  
  
दक्षिणमयनञ्चैव षण्मासञ्चैव वर्जयेत् ।  
उत्तरोत्तरमभ्युक्तमुत्तरं सर्वसङ्ग्रहम् ॥  
  
इत्येते सङ्ग्रहं शूलं सर्वकामार्थसाधनम् ।  
सुभिक्षं क्षेममारोग्यं सर्वसस्य विवर्धनम् ॥  
  
चातुर्वण्यं हितञ्चैव सर्वारिष्टविनाशनम् ।  
ग्रामे वा नगरे वापि सर्वशान्तिकरं शुभम् ॥  
  
सुवर्णरजतं लोहं दारुशूलं तथैव च ।  
मृत्तुमृण्मयस्यार्धञ्च मुहूर्तं गृहसङ्ग्रहम् ॥  
  
प्। १५९)  
  
स्वस्तिवाचक वाक्यञ्च ब्रह्मघोषन्तथैव च ।  
पटहं मद्दलं तालं करटीतिमिला तथा ॥  
  
शङ्खकालसमायुक्तं मातृघोषं तथैव च ।  
आचार्य शिष्यसंयुक्तं वस्त्राभरणमेव च ॥  
  
अङ्कुरार्पण पूर्वोक्तं मधिवासन कर्मणि ।  
मातृमण्टपसंयुक्तं शान्तिनं शान्तिकर्मणि ॥  
  
स्थण्डिलं तत्र कुर्वीत अष्टद्रोणन्तु शालिभिः ।  
तदर्धन्तण्डुलञ्चैव तण्डुलार्धतिलन्तथा ॥  
  
तस्यार्धं तिलसंयुक्तं दर्भमुष्टिन्तु विस्तृतम् ।  
तन्मध्ये पङ्कजं लिख्य सर्वालङ्कारशोभितम् ॥  
  
अश्वत्थोदुम्बरं प्लक्ष वटवृक्षं तथैव च ।  
चतुरश्रसमं कृत्वा हस्तमात्रप्रमाणकम् ॥  
  
स्थण्डिले विन्यसेत् पीठं आचार्यस्साधकैस्सह ।  
पाद्यमाचमनीयञ्च गन्धपुष्पादि चार्चयेत् ॥  
  
पाद्यादि सर्वमन्त्रेण अर्चयित्वा विधानतः ।  
अजं रुधिर मांसादि सर्वे हविर्निवेदयेत् ॥  
  
निवेदनन्तु निर्माल्यं सर्वञ्चैव विसर्जयेत् ।  
ताम्बूलं सद्यमन्त्रेण साधकाचार्य पूत्रकः ॥  
  
आचार्य अ * मन्त्रस्य मृत्युपीठस्य साधनम् ।  
प्रदक्षिणञ्चैव आलयस्य प्रदक्षिणम् ॥  
  
प्। १६०)  
  
प्रतिमन्दक्षिणञ्चैव आचार्यं सर्वमातृकम् ।  
प्र * * * * * * * सदाशिव शिवस्तथा ॥  
  
वसवश्चाष्टभिश्चैव द्वादशादित्य एव च ।  
रद्रमेकादश सर्वे अश्विन्याश्च समन्वितम् ॥  
  
इन्द्राग्नि यमनिर्-ऋति वारुणवायुरेव च ।  
सोमेशोन्यस्तथा चैव आगछन्तु नमो नमः ॥  
  
ब्राह्मी माहेश्वरी चैव कौमारी वैष्णवी तथा ।  
वाराही च तथेन्द्राणी चामुण्डी गणरुद्रका ॥  
  
इत्येते क्रमशश्चैव माणाञ्च नमो नमः ।  
योगिनी डाकिनी चैव साकिनी पूतना ततः ॥  
  
पालिनी दुन्दुभिश्चैव तथोच्छिष्टा च मातरः ।  
भूतप्रेत पिशाचाश्च वेतालञ्च तथैव च ॥  
  
कुमारग्र(र)कूश्माण्ड महादेव ग्रहस्तथा ।  
सर्वञ्च सर्वलोकञ्च सर्वपीठञ्च देवता ॥  
  
द्वात्रिंशदधिपश्चैव आगछन्तु नमो नमः ।  
आचार्यं मन्त्रसंयुक्तं सावका संहिता च वै ॥  
  
महाकालस्य विन्यस्य मातृमण्डलसङ्ग्रहम् ।  
द्वितीयं लक्षणैर्युक्तं शिल्पिसायकसङ्ग्रहम् ॥  
  
यात्रा पात्रपीठस्य द्वा वा पीठे शिल्पिना कृतम् ।  
सर्वलक्षणसंयुक्तं शिल्पिनां लक्षणैर्युतम् ॥  
  
प्। १६१)  
  
इत्येते क्रमशश्चैव शूलं ग्रभगृहं भवेत् ।  
सर्वलक्षणसंयुक्तं शिल्पि चित्रकलक्षणं ॥  
  
ब्राह्मणा क्षत्रिया वैश्या शूद्रैर्वा शूद्रलक्षणम् ।  
दशतालं नवतालं तु विप्रस्य नवतालं क्षत्रियस्य तु ॥  
  
अष्टतालन्तु वैश्यस्य सप्ततालन्तु शूद्रकः ।  
वामदक्षिण खड्गञ्च मध्यमा शूलपत्रकम् ॥  
  
चतुरङ्गुलि विस्तारं पत्रखड्गञ्च वक्त्रकम् ।  
द्वितालं सर्ववर्णञ्च शूलस्थापनमेव च ॥  
  
अग्रं दशाङ्गुलवक्त्रं पीठाष्टाङ्गुलवक्त्रकम् ।  
पीठन्तु षोडशाङ्गुल्यं चतुरश्रं पीठसङ्ग्रहम् ॥  
  
सर्वलक्षणसंयुक्तं चित्रपत्र * * * * ।  
शान्तिकञ्चैव कालीस्थापनमुत्तमम् ॥  
  
सर्वलक्षणसंयुक्तं सर्वचित्रविचित्रकम् ॥  
  
सर्वाङ्गं सर्वसंयुक्तं शिल्पचित्रकलक्षणम् ।  
शूलपत्रञ्च देवस्य ब्रह्मब्रह्मञ्च विन्यसेत् ॥  
  
वामपत्रं तथैशान्यां दक्षिणं विष्णुपत्रकम् ।  
इत्येते अधिदेवा वा शूलपत्रस्य देवता ॥  
  
शूलपीठं महाकालं मध्यमञ्च विधीयते ।  
बहुवीरञ्च पीठस्य अस्त्रपीठस्य विन्यसेत् ॥  
  
प्। १६२)  
  
अग्रपीठस्य दण्डं वै पादपीठं तदीशितम् ।  
शान्त्यर्थस्य विस्तारं त्रिभागं भागमेव च ॥  
  
दण्डं वक्त्रेणसंयुक्तं षोडशाङ्गुलविस्तृतम् ।  
त्रिभागं घण्टविस्तारं सर्वलक्षणसंयुतम् ॥  
  
पादपीठस्य विस्तारं द्वितालं चतुरङ्गुलम् ।  
सर्वचित्रकलेख्यञ्च अष्टपत्रं सकर्णिकम् ॥  
  
वामाङ्गमभिसंयुक्तं मनोन्मनि मयान्तकम् ।  
द्वात्रिंशदधि दैवत्यं अभ्यन्तराभ्यन्त देवता ॥  
  
मध्ये दण्डस्य देवानां अष्टमञ्चाधियोगिनी ।  
इत्येते क्रमशश्चैव शूलसङ्ग्रहमेव च ॥  
  
ब्राह्मण क्षत्रियी वैश्या शूद्रो वा पुत्र वृद्धिदम् ।  
सर्वलोकहितं पुण्यं सर्वशान्तिकरं परम् ॥  
  
सर्वव्याधिविनाशञ्च सर्वारिष्टविनाशनम् ।  
ग्रामं ग्रामपतिञ्चैव शूलसङ्ग्रहमेव च ॥  
  
ब्राह्मण क्षत्रियो वैश्य कर्ता भर्ता विवर्धनम् ।  
महामारी प्रशमनं वातव्याधि विनाशनम् ॥  
  
सुभिक्षं ग्रामवृद्धिञ्च सर्वसस्य विवर्धनम् ।  
मन्त्रहीनं क्रियाहीनं द्रव्यहीनं तथैव च ॥  
  
मुहूर्तकालहीनञ्च कालकलन्तथैव च ।  
सर्वदोषं विशेषेण कर्तव्यं सर्ववर्जितम् ॥  
  
प्। १६३)  
  
लोहार्चनञ्च शूलञ्च लोहार्थं मात्रशूलकम् ।  
  
इति ब्रह्मयामले शतसहस्रसंहितायां शूलस्थापनविधिर्नाम   
चत्वारिंशत्पटलः ॥ ४२ ॥  
  
  
अथातस्सम्प्रवक्ष्यामि प्रायश्चित्त विधिक्रमम् ।  
मातृशान्तिषु योगेषु यथादोष प्रवृत्तये ॥  
  
तद्दोष शमनार्थाय प्रायश्चित्त विनिर्णयम् ।  
प्रासादञ्च्छिन्नभिन्नञ्च कालेन पतितेन च ॥  
  
शैलं वा प्रतिमं वापि क्षतं वा भग्नमेव वा ।  
सिरा चैव परैर्वापि पतितं भिन्नमेव वा ॥  
  
हीनको व्याधितो वापि आलयं प्रतिमां तथा ।  
तोरणं पतितञ्चैव द्वौसूर्य प्रभयोरपि ॥  
  
भूमिं वा कम्पनञ्चैव अग्निना दहनेपि वा ।  
समयी साधकश्चैव पुत्रकावार्य संयुतः ॥  
  
यजमानव्याधिपीठं चित्रकेटकसर्वतः ।  
हीनाद्वै दक्षिणेर्यत्र हनहीनमथापि वा ॥  
  
हेमे तु द्रव्यहीने तु वस्त्रहीनञ्च तद्भवेत् ।  
देवं न रूपं विज्ञेयं प्रायश्चित्तं प्रशस्तकम् ॥  
  
नवाक्षरेण मन्त्रेण प्रत्येकाष्टशतं हुतम् ।  
समिधा तिलपर्यन्तं देव्या गायत्री हूयते ॥  
  
प्रासादे मण्टपे भिन्ने शूलादष्टायुधानि च ।  
नवशक्तिसमायुक्तं होमयेत् तु शताष्टकम् ॥  
  
प्रासादं भिन्नहीनन्तु बालस्थानं प्रकल्पयेत् ।  
प्रासादं तत्र कुर्वीत आचार्यश्शिल्पिभिस्सह ॥  
  
पूर्वोक्तेन विधानेन सम्प्रोक्षणमथाचरेत् ।  
तत्र हीनहुते चैव मूलमन्त्रञ्च कारयेत् ॥  
  
मातॄणाञ्च प्रतिष्ठान्ते सुधाचित्रादि शोभिते ।  
चण्डालहीनवर्णञ्च श्वानस्पर्शनसङ्करे ॥  
  
सङ्करेतरजातीनां पतितोन्मत्तका अपि ।  
खण्डस्फुटित भिन्नञ्च कवाटं स्तम्भयोरपि ॥  
  
सम्प्रोक्षणं प्रकर्तव्यं पूर्ववद्विधिचोदितम् ।  
ग्रामादिपत्तनस्यान्ते नराणां व्याधिपीडिते ॥  
  
सर्वामुख प्रयत्नेन सम्प्रोक्षणमतः कुरु ।  
तत्रैवं न कुर्यात् तु पूर्वोक्तेन विधानतः ॥  
  
पूर्वोक्तेन विधाने पुंसवं कारयेद्बुधः ।  
तत्रैव स्नपनं कुर्यात् तथा वित्तानुसारतः ॥  
  
तत्रैव तद्धानेन्मन्त्री नवाक्षरेण बुद्धिमान् ।  
सहस्रन्नवकञ्चैव अष्टोत्तरशतं हुतम् ॥  
  
तत्रैव त्रिविधं होमं उत्तमादि यथाक्रमम् ।  
सर्व द्रव्येषु शान्तानि पूर्णाहुतिं विशेषतः ॥  
  
प्। १६५)  
  
आचार्य व्याधिप्राप्तस्यात् कर्ता वा व्याधिपीडितः ।  
होमयेन्मूलमन्त्रेण त्याज्या तिलसंयुतम् ॥  
  
अग्निना दहने वस्त्रे आलये प्रतिमापि वा ।  
सर्वद्रव्येषु संयुक्तं नवबीजेन होमयेत् ॥  
  
भूमेर्वा कम्पने चैव रोगेषु कलहेषु च ।  
तोरणं पतनञ्चैव मूलमन्त्रेण संयुतम् ॥  
  
होमयेत् पञ्चविंशत्या हुत्वा वै कैः पृथक् पृथक् ।  
नवाक्षरेण मन्त्रेण उत्तालक्तन्तथैव च ॥  
  
चण्डालस्पर्शने चैव यत्र भिन्नञ्च वर्जयेत् ।  
भाण्डमन्यत्तु संस्थाप्य प्रणवेन तु संयुतम् ॥  
  
शयनैर्वा मरणैर्वा जलसम्प्रोक्षणं विधिः ।  
श्वानैर्वा म्लेच्छजाती च शिल्पिर्वा चित्रकर्मणि ॥  
  
आलयाभ्यन्तरे चैव गमने दोषकृद्भवेत् ।  
प्रायश्चित्तन्तु कर्तव्यं सम्प्रोक्षणमथा चरेत् ॥  
  
देवीनामर्चने काले यथादोषं प्रवर्तते ।  
लिङ्गं वा प्रतिमां वापि परशुं शूलमेव वा ॥  
  
घण्टाञ्च कलशञ्चैव धनुर्नारा च मेव च ।  
अन्त्यैश्चायुधैर्युक्तं बलिबालेष्वयं तथा ॥  
  
प्रमादात्पतिते भिन्ने यथा सम्भवतो मता ।  
यथालाभं गृहीत्वा हुत्वा देवीं निवेदयेत् ॥  
  
पगे नो। १६७ नोत् अवैलब्ले इन् थिस् त्रन्स्च्रिप्त्।  
  
प्। १६७)  
  
हुत्वा वै मूलमन्त्रेण पुनः प्रदक्षिणमारभेत् ।  
दिव्यन्तरिक्ष भौमानि निमित्ता शत्रुदनाशुभम् ॥  
  
काकैर्वा कुक्कुटैर्वापि शृङ्खल * * * * * ।  
महावातभयं वापि यत्रदीर्घञ्च मानुषे ॥  
  
मानुषैर्वा विरोधस्स्यात् * * * * * * * * ।  
॥  
  
प्रमादाद्यत्र हीने तु सर्वयुक्त प्रमाणकैः ।  
मूलगायत्रि मन्त्रेण सहस्रं वा शताष्टकम् ॥  
  
स्वचक्रं परचक्रं वा क्षोभयुद्धं यथा भवेत् ।  
देव्या गायत्री मन्त्रेण होमयेन्मूलविद्यया ॥  
  
दर्वीव होमद्रव्येव निष्कले प्रतिमेपि वा ।  
कालित्थश्च लडं वापि मूलमन्त्रेण होमयेत् ॥  
  
यत्र कुम्भं प्रतिष्ठाप्य पतितं चेत्प्रमादतः ।  
नवाक्षरेण मन्त्रेण तदेवं होमयेद्बुधः ॥  
  
स्नपनस्याधिवासेन कलशं भग्नमेव च ।  
तत्रैक कलशे मध्ये यदादोषं प्रवर्तते ॥  
  
ध्वजे च पतिते वापि ध्वजादण्डस्य भेदने ।  
तत्र होमं प्रकुर्वीत समयाद्यासु विद्यया ॥  
  
पशूनां छेदने यत्र उदरे वत्सदृश्यते ।  
तद्दोषशमनार्थाय प्रायश्चित्तं विशेषतः ॥  
  
प्। १६८)  
  
जप्त्वा सम्प्रोक्षणं कृत्वा ततश्चोत्सवमारभेत् ।  
सप्ताहमपि कुर्वीत उत्सवं प्रत्यहं बुधः ॥  
  
स्नपनञ्च प्रकर्तव्यं यथाशास्त्रानुसारतः ।  
तत्तच्छान्तिं प्रकूर्वीत प्रजोत्पातकमारणम् ॥  
  
सर्वदुःखकरं नित्यत्यं यजमानव्याधि पीडितः ।  
होमयेद् विधिवत्पूर्वं मूर्तमादिषु योजयेत् ॥  
  
नित्योत्सवविहीने तु सन्धिहीने तथैव च ।  
तस्य होमं प्रकूर्वीत मूलमन्त्रादिसंयुतम् ॥  
  
एकं पञ्चदशं वापि एकाष्टं पूजहीनके ।  
मासेन नवं कुर्यात् पञ्चाशच्च शताष्टकम् ॥  
  
अर्धमासे दशत्येकं स्नापयेत् तु यथाविधि ।  
मासादिवत्सरान्ते तु प्रायश्चित्तं यथाविधि ॥  
  
एककालं द्विकालं वा त्रिकालं वा न पूज्य च ।  
एकादशकरात्रं वा देव्यादि छिन्न पूज्य च ॥  
  
यस्य कालविहीने तु तस्य शान्तिं समारभेत् ।  
कालाधिकं भवेत् तत्र होमाद * * कं भवेत् ॥  
  
यस्य हीने विदे वियाने तदा पृष्टे प्रतिलोमानुलोमकैः ।  
ग्रामे वा नगरे वापि नराणां व्याधिपीडितम् ॥  
  
तस्मात् सर्वप्रयत्नेन देवि सान्निध्यकारकम् ।  
प्रायश्चित्तं प्रकुर्वीत वाद्यहीनं तथैव च ॥  
  
प्। १६९)  
  
करमुद्रा विहीनन्तु होमस्थानन्तु यद्भवेत् ।  
नृत्तकाले प्रमादाद्वा नराणां पातने सति ॥  
  
तथा होमं प्रकुर्वीत पशुं हत्वा यथाविधि ।  
आज्याहुति सहस्रं वा क्षेत्रशान्तिं तथा कुरु ॥  
  
तस्मान् नृत्तं समारभ्य ग्रामादीनां प्रदक्षिणम् ।  
मार्जनं ताटनं कुर्यात् देव्योवन्तु वर्जयेत् ॥  
  
मार्जना हीने तु ताट्यं स्थाननाशं भविष्यति ।  
तस्मात् सर्व प्रयत्नेन शान्तिहोमं समाचरेत् ॥  
  
ततस्तु शेषमातोद्यं पटहादि यथाक्रमम् ।  
नरादि मक्षिकान्तानि न कुर्यात् तत्र लङ्घनम् ॥  
  
प्रमादाल्लङ्घयित्वा तु हुत्वा देव्या निवेदयेत् ।  
नवाग्नीव शिवं ध्यात्वा अर्चयेन्मूलविन्यसेत् ॥  
  
अन्यांस्तु लङ्घयित्वा तु देवीं तत्र प्रपूजयेत् ।  
उत्सवो दिश्यावद्यस्तु धार्यते त्रिषु पौरुषम् ॥  
  
महादोषः प्रवर्तन्ते वदामीतिरजस्वला ।  
दोषानुरूपं संवक्ष्ये शान्तिं कुर्याद् विचक्षणः ॥  
  
प्रतिष्ठाकालक्रिया सर्वे कारयेत् सुसमाहितः ।  
एवं परीक्ष्य बहुधा कारयेत् तत्र वित्तमः ॥  
  
आचार्यं पूजयेत् सम्यक् वस्त्रहेमाङ्गुलीयकैः ।  
  
इति ब्रह्मयामले शतसहस्रसंहितायां प्रायश्चित्तविधिर्नाम   
त्रिचत्वारिंशत्पटलः ॥ ४३ ॥  
  
  
प्। १७०)  
  
शूलस्य लक्षणं वक्ष्ये शृणुब्रह्मन्यथा क्रमम् ।  
प्रतिमायांश्च चायामञ्चोत्तमं मध्यमाधमम् ॥  
  
नाभेरन्तं तदूर्ध्वन्तु ललाटान्तमुत्तमं भवेत् ।  
तत् तन् मध्यमं ज्ञेयं तदर्धं मध्यमं भवेत् ॥  
  
तस्मान्मध्यं समावर्थवर्तयेदर्धचन्द्रवत् ।  
मध्यभागेन कर्तव्यं मध्यभागं यथा भवेत् ॥  
  
मध्यभागलतायां वै हस्त्रनेयस्त्रियं भवेत् ।  
ग्रीवा पीठाक्षरं नेत्रे ब्रह्माणी च चतुर्भुजे ॥  
  
चतुर्वक्त्रसमोपेतं वक्त्रे वक्त्रे विलोचनम् ।  
पद्ममाला समोपेता कृष्णाजिनविभूषितम् ॥  
  
उपवीतधरां देवीं चित्र * * * * * * ।  
पङ्कजासनसंयुक्तं हंसासनमथापि वा ॥  
  
कमण्डलुं वामहस्ते दक्षिणे अक्षसूत्रकम् ।  
  
एवं विधनतन्नेत्रः लक्षणेनसमन्वितम् ।  
नेत्रोपरि नेत्रे च वैष्णवी लक्षणान्वितम् ॥  
  
कालालगाङ्गसंयुक्ता तथा चाष्टभुजान्वितम् ।  
हारकेयूरसंयुक्तं रक्ताम्बरविभूषितम् ॥  
  
ईदृशां विन्यसेन्नेत्री त्रिणेत्रं शान्तरूपिणम् ।  
विधिना * ञ्च कर्तव्यं वायव्यां लक्षणान्वितम् ॥  
  
प्। १७१)  
  
पार्श्वयोस्तु भागाभ्यां पार्श्वशूलं यथा भवेत् ।  
मध्य भागस्य पार्श्वञ्च पार्श्वशूलं यथा भवेत् ॥  
  
तस्यां शूलं यथाभागं बाहुलञ्चोच्यते क्रमात् ।  
तासां पदस्य विस्तारमष्टाङ्गैः कारयेद् बधः ॥  
  
अष्टभागैकभागन्तु तासां बाहुलमुच्यते ।  
तदर्धं वैकदेशे तु अनुपूर्वक्रमेण तु ॥  
  
भ्रामयेद् विततो विद्वान् लक्षणेन समन्वितम् ।  
मध्यभागस्य पार्श्वे तु तद्भागे परिवर्तयेत् ॥  
  
भागद्वयं तथा मध्ये ग्रासद्वैव विचक्षणः ।  
तस्यां शूलयथाभागं त्रिभिर्भागैस्तु मूलतः ॥  
  
ग्रीवा पीठं प्रकर्तव्यं चतुरश्रं सुशोभनम् ।  
सप्तभागैकबाहुल्यं पीठविस्तारतो भवेत् ॥  
  
कौशुकादिमुनौ जाति पीठकोणेषु शोभितम् ।  
घण्टाजालसमायुक्तं पिप्पली पत्रशोभितम् ॥  
  
ग्रीवा पीठं भवेदेवमुपशोभासमन्वितम् ।  
पीठं वै पार्श्वतश्चैव भागद्वयविना विनाशयेत् ॥  
  
पार्श्वशूलं यथाग्रन्तु ईषच्छेदादिकं भवेत् ।  
स्वर्णेनैव प्रकर्तव्यं शूलं वै देवता भवेत् ॥  
  
स्वर्णरजते सर्वे सुवर्णं शूलमुच्यते ।  
रजतेन प्रकर्तव्यं राजदंशूलमुच्यते ॥  
  
प्। १७२)  
  
राजतं मध्यमं ज्ञेयं मध्यमं तत्प्रकीर्तितम् ।  
राजतन्तु भवेत् सर्वं त्रिशूलं कारयेद् बुधः ॥  
  
शुद्धेनैव प्रकर्तव्यं कन्यसं शूलमुच्यते ।  
शुभाकारं भवेत् सर्वं पू * * * * * न्वितम् ॥  
  
एतेष्वेकं समाश्रित्य कारयेत् तत्र वित्तमः ।  
अवाटवादिरा नालं कृमिकोटर वर्जितम् ॥  
  
योजयेत् तत्र वित्प्राज्ञो यथा विस्ताररूपतः ।  
आसनेनाभि कर्तव्यं सारमध्यं सुशोभनम् ॥  
  
तद्भागं त्रिगुणानालं आयुधं च प्रकीर्तितम् ।  
ग्रीवाभागं त्रिभागैकं नाहं तस्य प्रकीर्तिता ॥  
  
पीठे वै वीरभद्रस्यात् यथा विधि पुरस्सरम् ।  
तत्पीठस्य तु विस्तारं तदर्धा येन कीर्तिता ॥  
  
विस्तारं सर्वभागैकं बाहुलञ्च प्रकीर्तितम् ।  
वर्तभागैकमुत्सेधं पीठस्यैव प्रकीर्तितम् ॥  
  
ग्रीवं पीठस्य चाकारमधस्तात् सदृशं भवेत् ।  
चतुरश्रं भवेदूर्ध्वमधस्ताच्च तताश्रकम् ॥  
  
वृत्ताकारं भवेदूर्ध्वमधस्ता धृतमुच्यते ।  
एवं पीठं प्रकर्तव्यमूर्ध्वाधः पद्मशोभितम् ॥  
  
वीरभद्रादि मातॄणां शूलपीठे तु विन्यसेत् ।  
एवं वै लक्षणं प्रोक्तं शूलस्त्वेव समासतः ॥  
  
प्। १७३)  
  
गर्भादेन प्रकर्तव्यं शास्त्र दृष्टेन कर्मणा ।  
एवमेव प्रकर्तव्यं शूललक्षणसंयुतम् ॥  
  
इति ब्रह्मयामले शतसहस्रसंहितायां शूललक्षणविधिर्नाम   
चतुश्चत्वारिंशत्पटलः ॥ ४४ ॥  
  
  
शूलप्रतिष्ठां प्रवक्ष्यामि शृणु ब्रह्मन्यथा क्रमम् ।  
प्रासादस्याग्रतः कुर्यात् ऐशान्यन्तु विशेषतः ॥  
  
नवहस्तं सप्तहस्तं पञ्चहस्तमथापि वा ।  
मण्टपं कारयेत् तत्र शास्त्रदृष्टेन कर्मणा ॥  
  
मण्टपञ्चतुरश्रन्तु लक्षणेन समन्वितम् ।  
त्रिविधैकं समाशृत्य मण्टपं कारयेद् बुधः ॥  
  
(नवहस्तं सप्तहस्तं पञ्चहस्तमथापि वा ।  
मण्टपं कारयेत् तत्र)  
  
द्विविधं मण्टपं प्रोक्तं चोत्तरे वासनं भवेत् ।  
षोडशस्तम्भसंयुक्तं चतुष्तोरणसंयुतम् ॥  
  
पञ्चभागं त्रिभागैकं देवी विस्तारमुच्यते ।  
तद्विभागैकमुत्सेधं दर्पणोदरसन्निभम् ॥  
  
मेखलात्रय संयुक्तं सर्वलक्षणसंयुतम् ।  
यदैकमेखलां कुर्यात् * * * * * * * * ॥  
  
प्रथमा मे * * प्रोक्ता चोक्तमाद्यप्रकीर्तिता ॥  
  
तस्मादङ्गुलहीना च द्वितरा * प्रकीर्तिता ।  
मध्यमा सा च प्रकीर्तिता ॥  
  
उत्सेधन्तावदेवोक्त तस्माद्विस्तारमुच्यते ।  
दिक्सोपान समायुक्त मनोज्ञा च प्रकीर्तिता ॥  
  
उत्सेधन्तावदेवोक्तं तस्माद्विस्तारमुच्यते ।  
दिक्सोपानं भवेत् ब्रह्मन् चतुर्दिक्षुक्रमेण तु ॥  
  
चतुद्वारसमायुक्तं दर्भमालावलम्बितम् ।  
वापनोपरि सञ्छन्नं पुष्पमालोपशोभितम् ॥  
  
धूपदईपसमायुक्तं तोरणैश्च समन्वितम् ।  
प्लक्षोदुम्बरमश्वत्थं वटं पूर्वादितः क्रमात् ॥  
  
प्लक्षन्तु तोरणञ्चैन्द्रे याम्ये चौदुम्बरं भवेत् ।  
अश्वत्थम् वारुणं ज्ञेयं वटं सौम्ये च कीर्तितम् ॥  
  
एवं वै तोरणं ज्ञेयं लक्षणेन समन्वितम् ।  
भूमौ ततः प्रविष्टञ्च तदूर्ध्वञ्च चतुर्भुजम् ॥  
  
आपन्तोरणसंयुक्तं लक्षणेनसमन्वितम् ।  
अर्चयित्वा विधानेन कलशं तेषान्तु मूलतः ॥  
  
एवं वा मण्टपं कृत्वा ध्वजस्य स्थापनं कुरु ।  
अधिवासनं विना पूर्वे ध्वजमुथापयेद् गुरुः ॥  
  
ध्वजमुत्थाय विधिना स्थण्डिलं तत्र कारयेत् ।  
स्थण्डिलञ्च प्रकर्तव्यं देविकायां विचक्षणः ॥  
  
प्। १७५)  
  
एकोत्तर पदेष्वेव मध्ये पद्मं प्रकल्पयेत् ।  
एकैकान्तरितस्तस्मिन् पदमेकन्तु ह्रासयेत् ॥  
  
द्रोणतण्डुलसंयुक्तं विकिरेन्वसमन्ततः ।  
शोभितञ्चैव पद्मैस्तु मध्यमेन तिलेन च ॥  
  
तत्पद्मं कर्णिकायुक्तं लक्षणेन समन्वितम् ।  
आसनं कल्पयेत् तत्र शास्त्रदृष्टेन कर्मणा ॥  
  
पञ्चाचार्यसमायुक्तं अथवास समन्वितम् ।  
अष्टमङ्गलसङ्कीर्णे मङ्गलं कुरु * * * ॥  
  
जलावाहसंयुक्तं शूलं वै लक्षणान्वितम् ॥  
  
एवं कृत्वा विधानेन शूलं स्थापयेत् बुधः ।  
  
वेदिकायान्तु परितः चैन्द्रादिक्रमयोगतः ।  
चतुरश्रं भवेदैन्द्रं योन्याकारन्तु पावके ॥  
  
अर्धचन्द्रो भवेद्याम्ये त्रिकोण नैर्-ऋतं भवेत् ।  
वर्तुलं वारुणं ज्ञेयं षट्कोणं वायुगोचरे ॥  
  
सौम्ये पद्मनिभाकारैरैशान्यामष्टकोणकम् ।  
एतेषु होमं कर्तव्यं शास्त्रदृष्टेन कर्मणा ॥  
  
समित्सर्पि दधिक्षीरं मधुलाजाधिकं क्रमात् ।  
  
प्। १७६)  
  
ततः प्रभाते विमले शूलस्थापनमारभेत् ।  
स्थापयेन्मातृमन्त्रेण आचार्यो मन्त्रविग्रहः ॥  
  
मण्टपस्य तु तन्मध्ये वेदिकायां विचक्षणः ।  
वेदिकायां मनोज्ञायां शास्त्रोक्तायां वरानने ॥  
  
रत्नन्यासोत्तरे काले शूलन्तत्र प्रतिष्ठयेत् ।  
तदन्ते स्नपनं कुर्यादन्ते भूतबलिं क्षिपेत् ॥  
  
अपराह्ने तदन्ते तु यज्ञस्तु यथाक्रमम् ॥  
  
इति ब्रह्मयामले शतसहस्रसंहितायां शूलप्रतिष्ठा नाम   
पञ्चचत्वारिंशत्पटलः ॥ ४५ ॥  
  
  
बलिपीठं प्रकर्तव्यं सर्वतो दिक्षु वै तथा ।  
सुमहिनी शोषणी चैव मोहिनी कम्पनी तथा ॥  
  
धूम्राक्षी च विशालाक्षी सुमुखी दुर्मुखी तथा ।  
तृतीयावरणे कुर्यात् अनिरूपा च तिष्ठति ॥  
  
द्विभुजा श्यामवर्णां च शुभङ्करी तथा शुभा ।  
ऐशान्यां क्षेत्रपालस्तु लोहजं सेति पितृता ॥  
  
आलयस्य बलीनान्तु पञ्चदण्डान्तमन्तरे ।  
परिवारस्यालयं कुर्यात् पीठं वा चोत्तरान्दिशि ॥  
  
तृतीयावरणे यस्य बाह्यतः परिकल्पयेत् ।  
प्रतिष्ठिता एकवीरी बहुवीरी प्रकल्पयेत् ॥  
  
प्। १७७)  
  
बहुवीरं विना यत्र एकवीरं न कारयेत् ।  
एकवीरं विना यत्र बहुवीरं न कारयेत् ॥  
  
इदमेव प्रकर्तव्यं सर्वशान्तिर्भविष्यति ।  
अतः परं प्रवक्ष्यामि मातॄणां लक्षणं शुभम् ॥  
  
श्रीप्रदं पुत्रदञ्चैव धनधान्यसुवर्धनम् ।  
सिद्धिदं मुक्तिदञ्चैव परचक्रविनाशनम् ॥  
  
सर्वमारि प्रशमनं सर्वज्वरविनाशनम् ।  
तुष्टिपुष्टिविवर्धनञ्च सुभिक्षमायुवर्धनम् ॥  
  
एककालं द्विकालं वा त्रिकालं नित्यमेव वा ।  
बलिहोमार्चनैर्युक्तं सर्वपापक्षयं भवेत् ॥  
  
तस्मात् सर्वप्रयत्नेन मातॄणां कारयेद्बुधः ।  
पूर्वतो वीरभद्रन्तु पश्चिमे तु विनायकम् ॥  
  
ब्राह्मी माहेश्वरी चैव कौमारी वैष्णवी तथा ।  
वाराही च तथेन्द्राणि चामुण्डी च ततः परम् ॥  
  
  
इति ब्रह्मयामले शतसहस्रसंहितायां बलिपीठ मात्रलक्षणो नाम   
षट्चत्वारिंशत्पटलः ॥ ४६ ॥  
  
  
अतः परं प्रवक्ष्यामि योगवृक्षस्य लक्षणं ।  
तिमिरशूलस्य मूर्तिस्यासमिधा लक्षणेन च ॥  
  
प्। १७८)  
  
तोरणं पञ्चायुधञ्चैव तथा ब्रह्मन् पुरा पुरा ।  
खदिरं पनसञ्चैव बिलपञ्चासनन्तथा ॥  
  
मधुकञ्चम्पकञ्चैव वसुरन्देवदारुकम् ।  
कदम्बमर्जुनञ्चैव पलाशाशङ्खमेव च ॥  
  
चन्दनो नागवृक्षञ्च जाती च स्पन्दनस्तथा ।  
स्तम्बकञ्चैव कष्मर्यं शितीतिमिरमेव च ॥  
  
पलाशखदिराश्वत्थं प्लक्षन्यग्रोधबिल्वकम् ।  
शमी वैकङ्कतं चैव वैणवञ्च क्रमेण तु ॥  
  
निम्बरा राजवृक्षञ्च पाटलञ्च तथैव च ।  
देष्टरञ्च हितं शुभ्रं कुज्जजीर्णञ्च वर्जितम् ॥  
  
अग्निदमं स्वयं शुष्कं पिपीलिकाभिश्च सेवितम् ।  
पतितञ्चोदितञ्चैव हरिवृश्चिक सेवितम् ॥  
  
भेद्यं वा सुषिरञ्चैव अन्नस्तोमसमन्वितम् ।  
सर्पञ्च कृकलासञ्च कृमिच्छिद्रञ्च वर्जितम् ॥  
  
मूलहीनं तथा पुष्पं पलाश जीर्णितन्तु वा ।  
त्वक्दोष स्फुटितञ्चैव दोषहीनेन वर्जयेत् ॥  
  
भिन्नाहन्नद * * * * * * * * * *   
शुष्कदग्ध स्वयं भिन्न दक्षिण प्रवणन्तथा ॥  
  
कीर्णकृमिबन्ध * * सम्पूर्ण पक्षिसेवितम् ।  
  
प्। १७९)  
  
नदीतीरे तटाके वा ग्राममध्ये च दिक्पथे ।  
पूतभ्रमो मा * * * * ण्डाल शबराष्टिते ॥  
  
वातादपग्निदग्धश्च तथैव पर्वतेषु च ।  
वृक्षग्राह्यास्तदालाभे भ्रगतजन दूषिते ॥  
  
चक्षुरोषराशियुक्तेवस्त्रीणे जलवर्जिते ।  
मरुप्रदेषु देशेषु कैतैकीत्तोमसङ्कुले ॥  
  
गोमायुवृकभूतिष्ठे ग्रन्थर्क्षश्येन सङ्कुले ।  
पक्वापक्वसमाकीर्णं म्लेच्छदेशेषु भीषणे ॥  
  
ग्रामप्रदेशे वल्मीके व्रजनी वृक्षसे शुभम् ।  
वृक्षसामान्य सङ्कीर्णे बहनकमृणान्विते ॥  
  
किञ्चिद्दोषेण सङ्ग्राह्य बहुदोषं विवर्जयेत् ।  
दोषरहितभ्रमण वामे खलत्वं न विन्यसेत् ॥  
  
वृक्षमं कर्मता कुर्यात् शस्त्र दृष्टेन कर्मणा ।  
तत्रैव वृक्षाग्रगर्भ प्रवक्ष्यते यथाविधि ॥  
  
सिराश्च विवराश्चैव आपद्गूढ यथा तथा ।  
मण्डलञ्च तथा गर्भ वृक्षता चेति सर्वतः ॥  
  
वृक्षदोषसमाख्यात सर्वसम्पद्विनाशन ।  
अधिकञ्चैव विनाशञ्च स्फुटितं पत्रमेव च ॥  
  
स्थूलश्चैवाग्रतश्चैव सुषिरञ्चैव सम्प्रवै ।  
दन्तिवृक्षदोषेण विनारोगे विवरेराग्रविग्रहम् ॥  
  
प्। १८०)  
  
आपत्रे वह्नि दुर्भिक्षं प्रभेदस्स्यात्स्वयं भवेत् ।  
मण्डले वर्ण दोषे तु शुभये सर्वजनक्षयम् ॥  
  
रूक्षतायन नाभयं कर्तुर्भवति नित्यता ।  
अधिकेथ भवेद्व्याधि भिन्नो वा विग्रहं भवेत् ॥  
  
स्फुटिते प्राणिनाशस्तु कर्तुकारद्वितन्तवे ।  
वक्त्रे तु सर्वसन्तापं स्थूलव्याधिर्भविष्यति ॥  
  
कलशे तु भुविव्याधि सुषिरे स्वामिनाशनम् ।  
शुभवृक्षसमाकीर्णं बहुनाकतृणान्विते ॥  
  
पद्मोत्पलं वा नाकीर्णे वृक्षही क्षेत्र समाकुले ।  
कुशागर्भ सङ्कीर्णन्ते ग्राह्या वृक्षते सदा ॥  
  
अथोत्तरायणे मासे पूर्वपक्षे तथैव च ।  
सुमुहूर्ते च नक्षत्रे कुनान्याय कुलन्तथा ॥  
  
नादं दक्षिणोत्तरायां प्रत्ये गर्भ यथा पुनः ।  
पुण्याहं वाचयित्वा तु परिभ्रम्य * * * * ॥  
  
पराङ्मुखस्स नमस्कुर्यात् वृक्षञ्चैव तदा कर्म * * ।  
मेव वा ॥  
  
समिधेन च तत्र दण्डञ्च समिधेन सकृद्भवेत् ।  
एवं विधिसमायुक्तं परिक्षयेत् तत्र वित्तमः ॥  
  
इति ब्रह्मयामले शतसहस्रसंहितायां योगलक्षणो नाम   
सप्तचत्वारिंशत्पटलः ॥ ४७ ॥  
  
  
प्। १८१)  
  
प्रतिष्ठाविधिं प्रवक्ष्यामि शृणु ब्रह्मन्यथा क्रमम् ।  
आषाढे श्रावणे चैव प्रोष्ठपादे तु मेव च ॥  
  
कार्तिका मार्गशीर्षे तु पौष्यफाल्गुनयोरपि ।  
प्रतिष्ठां कारयेन्नूनं कारयेत् तत्र वित्तमः ॥  
  
दक्षिणायन काले तु कृष्णपक्षे शुभे दिने ।  
प्रासदस्योत्तरे चैव ऐशान्यान्तु विशेषतः ॥  
  
अथवा पूर्वदेशे तु मण्टपं चतुरश्रकम् ।  
दशद्वादशहस्तन्तु तथा षोडशहस्तकम् ॥  
  
कन्यसं मध्यमं श्रेष्ठं त्रिविधं मण्टपं स्मृतम् ।  
षोडशस्तम्भसंयुक्तं द्वादशस्तम्भमेव च ॥  
  
द्वात्रिंशत्स्तम्भसंयुक्तं मण्टपन्तु विशेषतः ।  
उत्तरापट्टिकायुक्तं पटलाश्चादितं शुभम् ॥  
  
चतुर्भिस्तोरणैश्चैव चत्वारोपशोभितम् ।  
यावद्वार प्रमाणानि तावत् तोरणविस्तरम् ॥  
  
विशदङ्गुलनाहन्तु तथाष्टदशमेव च ।  
परिणाहं तथोत्सेधं विस्तारं चतुरङ्गुलम् ॥  
  
दर्भैर्मालावृतञ्चैव पुष्पमालाप्रलम्बितम् ।  
पलञ्च पल्वलञ्चैव पालिका चपलं कृतम् ॥  
  
छत्रचामारसंयुक्तं अष्टदिग्ध्वजशोभितम् ।  
इन्द्रादीशानपर्यन्तं मालया चैव कारयेत् ॥  
  
प्। १८२)  
  
शक्तितोरणसंयुक्तं कदलीस्तम्भ इक्षुभिः ।  
चित्रध्वजसमाकीर्णे नानापुष्पसमाकुलम् ॥  
  
अष्टदिक्षुध्वजञ्चैव पठे वाहन लेखयेत् ।  
इन्द्रद्वारं यमद्वारं वरुणद्वारमेव च ॥  
  
सौम्य द्वारसमायुक्तं अष्टध्वजस्य विस्तरम् ।  
द्व्यङ्गुलं शान्तदं प्रोक्तं सुप्रयोगमथोत्तरे ॥  
  
पूर्वमण्टपसंयुक्तं वेदिका चतुरश्रकम् ।  
मण्टपं नवभागे तु मध्यभागे तु वेदिका ॥  
  
पञ्चहस्तं प्रमाणं वा चतुर्हस्तमथापि वा ।  
त्रिहस्तं वा द्विहस्तं वा एकहस्तमथापि वा ॥  
  
अष्टाङ्गुलाच्छ्रया मानं दर्पणोदरसन्निभम् ।  
  
नवकुण्डसमायुक्तं मध्ये देवी समन्वितम् ।  
चतुर्हस्तं त्रिहस्तं वा एकहस्ते एव शुभम् ॥  
  
उत्तमाधमविज्ञेयं मेखलात्रयसंयुतम् ।  
दग्धा मुद्रा तथा ब्रह्मन् मध्यमं मेखलान्वितम् ॥  
  
वितस्तिन्नयो ज्ञातां साम्यकलासलान्वितम् ।  
अग्निकुण्डानि वक्ष्यामि प्रतिमाया विशेषतः ॥  
  
चतुरश्रन्तु मिन्द्रायामाग्नेय्यां योनिमाश्रितम् ।  
अर्धचन्द्रं यमस्थाने त्रिकोणे नैर्-ऋतं भवेत् ॥  
  
प्। १८३)  
  
वारुणे वर्तुलं कुण्डं वायव्यान्तु षडश्रकम् ।  
सौम्यायां पद्मकुण्डन्तु ऐशान्याच्चाष्टकोणकम् ॥  
  
एकहस्तप्रमाणेन कुण्डं कुर्याद् विचक्षणः ।  
मेखलात्रयसंयुक्तं खानहस्तप्रमाणकम् ॥  
  
कृत्रिमात्तोरणे काले मूले पुष्पादिभिः क्रमात् ।  
ध्वजासीषु न्यसेत् पश्चात् पीतरक्तं तथासितम् ॥  
  
हरितः श्यामवर्णञ्च शिखण्डहरमेव च ।  
धूमाभं पावकाभञ्च पूर्वादीशान्तमेव च ॥  
  
चतुर्हस्तञ्च सर्वापि त्रियस्ति द्वयविस्तृता ।  
पार्श्वे कदलि कोपेत दग्रे तु विधा कृता ॥  
  
ध्वजानामधिदेवश्च पूर्वादीशान्तमेव च ।  
  
पश्चाद्वौ वारिकां न्यसेत् * * * * * * * * ।  
आग्नेयां वक्रिताननां चर्चिकां दक्षिणे न्यसेत् ॥  
  
नैर्-ऋत्यां पिङ्गले न्यस्य वारुण्यां विन्यसेत् बुधः ।  
  
इति ब्रह्मयामले शतसहस्रसंहितायां प्रतिष्ठा विधिर्नाम   
अष्टचत्वारिंशत्पटलः ॥ ४८ ॥  
  
  
अथातस्सम्प्रवक्ष्यामि अल्लिका लक्षणं शुभम् ।  
सर्वलोकहितार्थाय सर्वदोष प्रियाय च ॥  
  
प्। १८४)  
  
पुरामञ्जीरदेहात्मा अङ्कारो जात एव हि ।  
यातु अल्लिसमुद्भूता तत्संयोगेन अल्लिका ॥  
  
वेदेन संयुतं पश्चात् अङ्कार इति कीर्तितः ।  
दारुप्रमाणवलयञ्चर्म बन्धाधिदैवतम् ॥  
  
पाठ्यमानं समुत्पत्ति वद मे परमेश्वर ।  
  
ईश्वर उवाच ॥  
  
सभाया लक्षणं वक्ष्ये शृणु त्वं नन्दिकेश्वर ।  
चन्दनारग्वध * * * * * * * * पकम् ॥  
  
अनन्तजीवशमिनिम्बखदिरापनसार्जुनौ ।  
आरण्यवृक्षौ च * * * * * * * * * का ॥  
  
कनकं रजतं ताम्रं कांस्यञ्च कनकद्वयम् ।  
निव * रगुधयुगखदिरश्चोत्तमा स्मृता ॥  
  
समसारशम्यानि हिरण्मयनिद्रगमौ ।  
पनसान्तजीवय आलामध्यमा कथिता ॥  
  
इमे मृत् चम्पकार्जुन पल्लश्चाधमास्सम्प्रकीर्तिताः ।  
अन्तस्सारा अपि परे कन्यायाः कथिताः द्रुमाः ॥  
  
एकभूमि स्थितं वृक्षं नरन्य दारुसंयुतम् ।  
समस्थलसमुद्भूतं चन्तुदूग्वायु संहृतम् ॥  
  
ऊर्ध्ववृत्तं मनोहरं ग्राहषयो वाद्यवृक्षकाः ।  
अन्यदोषयुतं वृक्षं वर्जयेत् तु प्रयत्नतः ॥  
  
प्। १८५)  
  
लक्षणोपयुतं वृक्षं कञ्चिद्दोषविवर्जितम् ।  
ग्राहयेत् सर्वयत्नेन बलिन्दत्वा विशेषतः ॥  
  
सम्यक् कृष्णकृतस्यास्य ततो मानं प्रकल्पयेत् ।  
कर्तुरङ्गुलिमानेन प्रमाणं कारयेद् बुधः ॥  
  
कनिष्ठायश्च तर्जन्यो अग्ररेखा तु ये यदा ।  
समस्सत्रं भवेत् तत् तु चतुरङ्गुलमुच्यते ॥  
  
यत्र दूतं ममानं स्यात् वाद्यनिर्माण कर्मणि ।  
कनिष्ठायाश्च तर्जन्या अग्रप्रान्ते समं यदा ॥  
  
चतुरङ्गुलमाख्यातं तन्मानं मध्यमं विदुः ।  
कनिष्ठायाश्च तर्जन्या मध्यरेखाश्च ये यदा ॥  
  
चतुरङ्गुलसूत्रं यत् तन्मानञ्च यमं विदुः ।  
पञ्चत्रिंशत् समारभ्य यावत् पञ्चादशाङ्गुलम् ॥  
  
तावदाधममानं स्यादुत्तमाधममध्यमैः ।  
सप्तत्रिंशेन्नवति त्रिंशत् पञ्चाशच्च द्विहीनकम् ॥  
  
उत्तमा याममानं स्यात् अधमं मध्यमुच्यते ।  
एकोनत्रिनपञ्चाशच्चतुःपञ्चविहीनकम् ॥  
  
चत्वारिंशद् द्विचत्वाष्टत्रिंशच्च मध्यमम् ।  
अष्टाङ्गुलीनामारां सत्वयमस्सनिगाहिः ॥  
  
विस्तारमानन्ति विमुक्तयाधममध्यमैः ।  
पञ्चपञ्चाशदारभ्य यावत् सप्ततिरङ्गुलिः ॥  
  
प्। १८६)  
  
तावद्विस्तारमानं स्यात् उत्तमाधममध्यमैः ।  
एकोन सप्तत्यत्र पञ्चनून सप्तषष्ठिकम् ॥  
  
त्रियूनषाष्टृकञ्चैव पञ्चपञ्चाशदुत्तमम् ।  
एकं षष्टित्रिषष्टिश्च सप्तषष्टिश्च मध्यमम् ॥  
  
पं शृङ्ग कुड्यं पौरुक्तम् ।  
अन्यदलिनिस्तारमधमं कन्यगर्हितम् ॥  
  
एकोनविंशदारभ्य पञ्चपञ्चशतोवधि ।  
मुखविस्तारमानं स्यादोष्ठाश्चाङ्गुष्ठमानकः ॥  
  
आयव्ययोनितार वारांशतिय यत् क्रमात् ।  
यथा होमञ्च कर्तव्यं मक्षिकादि प्रभेदकः ॥  
  
द्विभागशक्र च स्थूलं मध्यकोशातकोपमम् ।  
एकवर्णे बहुगुणो बहुवर्णो मृति प्रदः ॥  
  
क्वचित् क्वचित् प्रदक्षिणं कबर्हात् स्थाननाशनम् ।  
एवं लक्षणहीनन्तु दोष दृष्टविवर्जयेत् ॥  
  
गुणयुक्तं समादाय शिल्पकारं विवर्जयेत् ।  
कुण्डद्रव्यं समादाय कांस्यान्तं मृणमयोपि वा ॥  
  
अङ्गुष्ठाकारमात्रेण कुण्डं लक्षणसंयुतम् ।  
चतुरङ्गुलविस्तारमधिकं वर्तमानतः ॥  
  
रज्जुभिस्सम्यगावेष्ट्य मणिबन्ध प्रमाणकम् ।  
एवं दक्षिण कुण्डं स्यात् वामकुण्डविधिं शृणु ॥  
  
प्। १८७)  
  
यावच्छृङ्गमयैः काष्ठैः कुण्डं कुर्यात् त्रिभेदकम् ।  
त्र्यङ्गुलाधिकं वक्त्रात् कुण्डश्लक्ष्णी कृतं शुभम् ।  
  
इति ब्रह्मयामले शतसहस्रसंहितायां अ?ल्लिकालक्षणविधिर्नाम   
एकोनपञ्चाशत्पटलः ॥ ४९ ॥  
  
  
नागपाशविधिं वक्ष्ये कर्तव्यं धातुभिः क्रमात् ।  
त्र्यङ्गुलमाकृष्य तदाकारेण बन्धयेत् ॥  
  
शङ्कुसप्तकमाबध्य पट्टे त्र्यङ्गुलमानकम् ।  
धूपिका नामिकं दिव्या तस्यार्धं कुक्षिवृत्तकम् ॥  
  
अधस्तादर्धसुषिरं शङ्कुकावेधनं दृढम् ।  
गोचर्म द्विविधं प्रोक्तं बाह्याभ्यन्तरमञ्जुलम् ॥  
  
दर्पणोदरसङ्काशं सर्वदोषविवर्जितम् ।  
कीलञ्च द्विविधं प्रोक्तमुपकीलञ्च कीलकम् ॥  
  
विस्तृतद्वय हस्तोरोमाचार्य निर्मितम् ।  
कीलकस्याष्टदीर्घं स्यात् अङ्गुष्ठोदरमानकम् ॥  
  
रूपसङ्कोश कार्ये तु कीलस्यादीमपो भवेत् ।  
उपकीलस्याष्टभागं च द्वापत्रय समाकुलम् ॥  
  
मृदुना चर्मणावेष्ट्य वामकुण्डमथो दृढम् ।  
वलये सुषिरं कुर्यात् द्वयं वा त्रयमेव वा ॥  
  
जीवाय जीवमानं स्यात् अर्धजीवी भयं तथा ।  
विपरीतभया चैव षट्भेदाः कर्तरि क्रमात् ॥  
  
प्। १८८)  
  
विपरीतभया चैव षट्भेदाः कर्तरि क्रमात् ।  
कर्तरिपारि * चैव कर्तरी चालिकाद्वयम् ॥  
  
रेखन्तु चानु जीवा च बद्धहस्तानुवागनु ।  
अनुपालिश्च पञ्चैते बलकाञ्चालजीवकम् ॥  
  
अलकाद्वालिस्तथा चैव मलकालकालकैश्च तु ।  
रेखामिश्रं पञ्चमुखं अनुपोदन्तबन्धनम् ॥  
  
कर्तरिजीवा च अन्त्यादिश्च मानकम् ।  
मानञ्चालपमानानि द्वादशार्थ प्रभेदकः ॥  
  
रेखादिमानपर्यन्त द्वादशालापचालिकाः ।  
बन्धमुक्तमतिप्रोक्तं मालती भेदकद्वयम् ॥  
  
रेखातरतालानां पारणाचालिकात्रयम् ।  
चाका च द्विधा प्रोक्ता बाह्याताल प्रदर्शयो ॥  
  
कपित्थमेकं तत्र स्यात् तालवाच्या ततः परम् ।  
भेदा वाच्यं स्तोकवाच्यं बहवाच्यमतः परम् ॥  
  
एकवाच्यं काकवाच्यं हंसवाच्यं तथैव च ।  
वचो वाद्यञ्च विद्वद्भिरित्यष्टौ सम्प्रकीर्तितम् ॥  
  
व्यूहमेकं पर्वतत्वं तथा चैकमुदाहृतम् ।  
चतुर्विंशति संयुक्तं शतं सङ्ख्य प्रकीर्तिताः ॥  
  
सर्वताल प्रयोगेषु तकारस्तु पदं प्रति ।  
प्रथमे नियमे तेषां मजीव्य नियमो भवेत् ॥  
  
प्। १८९)  
  
गोपुरश्च नियमो पश्चात् स्रोतो मृन्नियमस्तथा ।  
गतिपूर्वश्च नियमस्ते वंशवगुणस्तथा ॥  
  
दीर्घवग्णिकापि स्यात् अन्तरो नियमः परः ।  
सताल नियमोपि स्यात् अन्तरीवसुहस्तकाः ॥  
  
पञ्चस्थाली महीष स्यात् चली च बहुचालिका ।  
हस्तप्रक्षेपणं पश्चात् तथैवत्यकथापि च ॥  
  
कर्मा वा वर्तकानान्तु वक्ष्यामि दशसञ्ज्ञितम् ।  
एकद्वित्रिचतुष्पञ्चषट्सप्ताष्ट नवोदश ॥  
  
प्रागेका वर्तनं प्रोक्तं द्वितीयावर्तनं तथा ।  
तृतीयावर्तनञ्चैव चतुर्था वर्तकं तथा ॥  
  
पञ्चमावर्तनञ्चैव षष्ठावर्तन्तथैव च ।  
सप्तमावर्तकञ्चैव अष्टमावर्तकं तथा ॥  
  
इति ब्रह्मयामले शतसहस्रसंहितायां नागपाशविधिर्नाम   
पञ्चाशत्पटलः ॥ ५० ॥  
  
  
अतः परं प्रवक्ष्यामि आशौचस्यविधिक्रमम् ।  
वर्णजातिविधिञ्चैव अनुलोमविधिं क्रमात् ॥  
  
सूतकप्रेतकञ्चैव आशौचञ्च क्रमेण वा ।  
(ब्राह्मणाच्छूद्रकन्याया जातोषष्ठ उच्यते ॥)  
  
ब्रह्मचारी जटाधारी सन्यासी शौच वर्जितः ।  
वानप्रस्थश्च बौद्धश्च आशौचस्य विवर्जितः ॥  
  
प्। १९०)  
  
ब्राह्मणानां दशाहञ्च क्षत्रयं द्वादशं भवेत् ।  
वैश्यानां षोडशञ्चैव शूद्राणां त्रिंशतिस्तथा ॥  
  
अनुलोमजातानान्तु आशौच विधिं शृणु ।  
विप्रस्य नृपकन्यायां जातो सवर्णनामकः ॥  
  
एकादशाहमाशौचं द्विजवत्कर्ममाचरेत् ।  
विप्रस्य वैश्यकन्यायां जात्ॐषष्ठ उच्यते ॥  
  
उपवीत समन्त्रज्ञ द्विजवत्कर्ममाचरेत् ।  
सूतकप्रेतकञ्चैव आशौचं द्वादशक्रमात् ॥  
  
ब्राह्मणाच्छूद्रकन्यायां जातः पारशवः स्मृतः ।  
निषेकादिविवाहान्त द्विजवत्कर्म माचरेत् ॥  
  
सूतकप्रेतकञ्चैव आशौचं षोडशक्रमात् ।  
क्षत्रियाद्विप्रकन्यायां जातो वै सूत उच्यते ॥  
  
सूतकप्रेतकञ्चैव द्वादशञ्च भवेत् क्रमात् ।  
ब्राह्मणाद्वैश्यकन्यायां चौयाद्वै कुम्भकारकः ॥  
  
सूतक प्रेतकञ्चैव षोडशन्तु भवेत् क्रमात् ।  
अनुलोम क्रमञ्चैव कर्मजाति क्रमं शृणु ॥  
  
रुद्रस्य गणिकाश्चैवमाशौचञ्च षोडश ।  
तपस्वी देवदासीनां पक्षाशौचं विधीयते ॥  
  
अन्यथा नृत्तवाद्यञ्च दशपञ्च क्रमेण तु ।  
विष्णुदासी दासकानां दशपञ्च क्रमेण वै ॥  
  
प्। १९१)  
  
लिङ्गार्चन शिवभक्तानां आशौचं पक्षमाचरेत् ।  
मातृवर्गमाशौचं पितृवर्गञ्च वर्जयेत् ॥  
  
तद्दासी जननास्सर्वे वेश्यापुत्रो विवर्जयेत् ।  
सूतकाशौच मध्ये तु मृतश्चेत्सूतकान्तकम् ॥  
  
मृताशौच मध्ये तु जातकं पूर्णमाचरेत् ।  
आदन्तजन्मनस्सय आचौलान्ते शिखिस्मृतः ॥  
  
त्रिरात्रमावृतादेशाद् दशरात्रमतः परम् ।  
त्रिवर्षादुदकं पिण्डं श्राद्धान्तं पञ्चमात्परम् ॥  
  
अष्टदार्थकलं ग्राह्यं सपिण्डान्तमतः परम् ।  
भार्या तु गर्भिणी चैव गर्भन्यासं विवर्जयेत् ॥  
  
द्विभार्या गर्भिणी चैव एकभार्या प्रसूतिका ।  
वपनं नैवकुर्वीत नामकर्म च कारयेत् ॥  
  
मातापितृमृते प्राप्ते क्षौरं कुर्वन्विनश्यति ।  
कृत्वा चौलोपकुर्वीनात् उदकपिण्डमेव च ॥  
  
गुर्वाचार्यपत्नीनां गर्भवानपि वापयेत् ।  
पितृदीक्षा च कुर्वीरन् जातिक्षौरं न कारयेत् ॥  
  
मातापित्रोस्तु दीक्षायां शुभाशुभ विवर्जितम् ।  
शिवानुगमनञ्चैव वपनं सिन्धु सेवनम् ॥  
  
अन्तर्वत्या पतिं कुर्वन् प्रजा भवति ध्रुवम् ।  
शावान्नं सूतकान्नञ्च सीमन्तोन्नं तथैव च ॥  
  
प्। १९२)  
  
गो क्षीरे दशवारेण भुक्त्वा चान्द्रायणं चरेत् ।  
मातापित्रोस्तु दीक्षायां मध्यमे शुभकर्मणि ॥  
  
सप्ते दीक्षासमाप्तैव शुभक्रमणि कारयेत् ।  
बहुपुत्रेण दीक्षा च मध्यमे शुभकर्मणि ॥  
  
प्राप्ते कनिष्ठपुत्रेण दीक्षापि च समाप्यता ।  
शुभकर्मेण तेनैव कुर्यादपि विशेषतः ॥  
  
मातापितृपितृव्याणां मातुलैः पूर्वजैर्मृतौ ।  
पराचार्य * * * नां गर्भवानपि वापयेत् ॥  
  
अन्तवाग्दहनं कुर्यात् केशाश्मश्रूणि वापयेत् ।  
गर्भिणी अष्टमासञ्च गर्भवान्कर्म वर्जयेत् ॥  
  
गर्भितेनैव कर्मेण जातकं मध्यमेव च ।  
प्रायश्चित्तञ्च कर्तव्यं पुनः कर्मसमाचरेत् ॥  
  
उत्सवे च प्रतिष्ठायां अर्चने होम एव च ।  
यत्कालमध्यमे शौचे कर्मान्त्येशौच माचरेत् ॥  
  
मातुश्च पूर्वदीक्षायां पितॄणान्दहनं भवेत् ।  
पितुश्च पूर्वदीक्षायां दहनं वपनं क्रमात् ॥  
  
कन्या उदकपूर्वश्च मृत्युः कर्मपिता यदि ।  
कन्यादानान्मुदा चैव भक्ताकर्मञ्च कारयेत् ॥  
  
कन्याभक्तमतैश्चैव रजसायपिधाय च ।  
गर्भिणी गर्भान्मरणे सूतिकादशमङ्गली ॥  
  
सहोदरं सखीपुत्री मृतसूते शौच वर्जयेत् ।  
भर्तृवर्गञ्च हीनञ्च सहोदरकर्मकारयेत् ॥  
  
अन्त्ये परिश्रम प्रेतं एकाहमं शौच माचरेत् ।  
सर्पबन्धञ्च पाशञ्च अग्निदग्धञ्च खड्गकम् ॥  
  
जलं वृक्षनदी शृङ्गो औषधञ्च प्रयोगश्च ।  
दुर्मरणन्नवमञ्चैव प्रायश्चित्त विधि क्रमात् ॥  
  
अन्तरात्मगजे यैव परमात्मा न योजयेत् ।  
नारायण बलिञ्चैव ब्राह्मणानां विशेषतः ॥  
  
ग्रहशान्ति विप्र भोजन कर्मञ्चैव तत्कारयेत् ।  
षष्ठमासे चतुर्मासे अथवा च त्रिमासके ॥  
  
पुनस्संस्कार कर्वेण अस्तिसञ्चय ॥  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          