---
Alternate name:
- sarvānandanātha
Author:
- sarvānanda
Catalog number: M00120
Editor:
- gopīnātha kavirāja
Publication country: India
Publication year:
- '1941'
Subjects:
- tantric / āgamic literature
- tantra / āgama
Uniform title: sarvollasatantra
author_iast: sarvānanda
title: सर्वोल्लसतन्त्र
title_iast: sarvollasatantra

---
  
  
  
  
स्रीगुरवे नमः ।  
  
अथ श्रीसर्वानन्दनाथकृत-सर्वोल्लासस्य  
  
उल्लासनिर्णयः ॥  
  
प्रकृतेर्लक्षणं शास्त्रर्देवतामूर्तिकल्पनं ।  
उल्लासे प्रथमे वक्ष्ये निगमागमलक्षणम् ॥ १ ॥  
  
वक्ष्येऽहं तन्त्रनामानि द्वितीयोल्लासकेपि च ।  
त्रिचतुःपञ्चमोलासे सृष्ट्युत्पत्तिं वदाम्यहम् ॥  २ ॥  
  
षष्ठे सृष्टिलयं वक्ष्ये सप्तमे भावलक्षणम् ।  
आचारञ्चाष्टमे वक्ष्ये कुमार्या लक्षणं विधिम् ॥ ३ ॥  
  
वक्ष्येऽहं नवमोल्लासे भावादिनामलक्षणम् ।  
दशमे श्रीगुरोर्ध्यानमेकादशेऽपि लक्षणम् ॥ ४ ॥  
  
द्वादशे वैष्णवाचारं ततो भक्तिं त्रयोदशे ।  
वक्ष्ये चतुर्दशोल्लासे बलि-लक्षणमुत्तमम् ॥ ५ ॥  
  
अष्टाङ्गयोगसंसिद्धिं वैष्णवाचारमेव च ।  
वक्ष्ये पञ्चदशोल्लासे शैवाचारं तथैव च ॥ ६ ॥  
  
बिभावौ वीरपशवोर्ल्लक्षणं पञ्चतत्त्वकम् ।  
तत्त्वस्यैवानुकल्पञ्च तिलकञ्चैव षोडशे ॥ ७ ॥  
  
उल्लासे सप्तदशके यन्त्रराजस्य लक्षणम् ।  
शाक्ताचारक्रमं वक्ष्ये वामदक्षिणभेदतः ॥ ८ ॥  
  
निन्दकस्य पशोश्चापि अष्टादशे निरूपितम् ।  
लक्षणं साधकानाञ्च दिव्यचक्रस्य लक्षणम् ॥ ९ ॥  
  
वीरचक्रक्रमं वक्ष्ये उल्लासेऽप्यूनविंशतौ ।  
चक्रस्थानमासनञ्च चक्रमध्ये प्रवेशनम् ॥ १० ॥  
  
वक्ष्येऽहं देवचक्रस्य लक्षणञ्चैव विंशतौ ।  
जात्यभेदं चक्रमध्ये तथा द्रव्यनिरूपणम् ॥ ११ ॥  
  
(ख्)  
  
गुरोः कृपाप्रसादेन तं वक्ष्येऽप्येकविंशतौ ।  
द्वाविंशतिकोल्लासे पात्राधारौ च लक्षणौ ॥ १२ ॥  
  
आद्य-तत्त्वस्य-माहात्म्यं वक्ष्येऽहं त्रयोविंशतौ ।  
द्रव्याभेदं शक्तिशुद्धिं चतुर्विंशतिकेऽपि च ॥ १३ ॥  
  
पञ्चविंशतिकोल्लासे चाद्य-तत्त्वस्य शोधनम् ।  
आनन्दभैरवध्यानं तथैवानन्दभैरवीम् ॥ १४ ॥  
  
षड्विंशतौ प्रवक्ष्यामि सङ्क्षेपे द्रव्यशोधनम् ।  
मांसं मत्स्यञ्च मुद्राञ्च लक्षणं शोधनं तथा ॥ १५ ॥  
  
गुरुपादरजो ध्यात्वा वक्ष्येऽहं सप्तविंशतौ ।  
वक्ष्येऽहं लक्षणं शक्तेरष्टाविंशतिकेऽपि च ॥ १६ ॥  
  
ऊनविंशदिकोल्लासे वक्ष्येऽहं शक्तिशोधनम् ।  
विधानं सम्विदा-पानमुल्लासे त्रिंशदिकेऽपि च ॥ १७ ॥  
  
श्रीचक्रस्य च पात्रस्य चाधारस्य च लक्षणम् ।  
एकत्रिंशदिकोलासे वक्ष्ये नानाप्रकारकम् ॥ १८ ॥  
  
साधकस्य च पात्राणि द्वात्रिंशति निरूपणम् ।  
वटुकादिवलिस्त्रित्रिंशदिके परिकीर्तितः ॥ १९ ॥  
  
न्यासं तर्पणकं कर्म चतुस्त्रिंशति लक्षणम् ।  
पञ्चत्रिंशदिके वक्ष्ये प्राथनं पात्रवन्दनम् ॥ २० ॥  
  
षट्त्रिंशति महोल्लासे नियमं पात्रलक्षणम् ।  
सप्तत्रिंशदिकोल्लासे श्रीगुरोर्ध्यानलक्षणम् ॥ २१ ॥  
  
अष्टविंशदिकोल्लासे मधुदान-प्रमाणकम् ।  
ऊनचत्वारिंशदीति पञ्चमस्य विधानकम् ॥ २२ ॥  
  
चत्वारिंशदिकोल्लासे वक्ष्ये क्रीडादिलक्षणम् ।  
एकचत्वारिंशदीति पञ्चमानान्दलक्षणम् ॥ २३ ॥  
  
द्वाचत्वारिंशदीति साधकानन्दलक्षणम् ।  
आनन्दं नवपात्रस्य त्रिचत्वारिंशदीति च ॥ २४ ॥  
  
(ग्)  
  
चौचत्वारिंशदुल्लासे पञ्चमस्य च लक्षणम् ।  
पञ्चचत्वारिंशदीति आनन्दस्तोत्रमुत्तमम् ॥ २५ ॥  
  
अभिषेकक्रमं वक्ष्ये षट्चत्वारिंशदीति च ।  
सप्तचत्वारिंशदीति दक्षिणाचारभावकम् ॥ २६ ॥  
  
अष्टचत्वारिंशदीति वामाचारं विशेषकम् ।  
पुष्पप्रमाणं तत्रैव पञ्चधा सप्तधेति च ॥ २७ ॥  
  
ऊनपञ्चाशदुल्लासे विधानं पुष्पशोधनं ।  
वक्ष्ये पञ्चाशदुल्लासे लक्षणं कुलयोषिताम् ॥ २८ ॥  
  
एकपञ्चाशदुल्लासे मैथुनस्य च लक्षणम् ।  
द्वापञ्चाशदिकोल्लासे शक्तिज्ञानं प्रकाशकम् ॥ २९ ॥  
  
त्रिपञ्चाशदिकोल्लासे सिद्धान्ताचारलक्षणम् ।  
चतुःपञ्चाशदुलासे पूर्णानन्दविशेषकम् ॥ ३० ॥  
  
पञ्चपञ्चाशदुल्लसे पूर्णानन्दस्य लक्षणम् ।  
षट्पञ्चाशदिकोलासे शक्त्यानन्दस्य लक्षणम् ॥ ३१ ॥  
  
सप्तपञ्चाशदुल्लासे शक्तिमाहात्म्यमुत्तमम् ।  
अष्टपञ्चाशदुल्लासे हंसबीजस्य लक्षणम् ॥ ३२ ॥  
  
ध्यानत्रस्य माहात्म्यं वक्ष्येऽहमूनषष्टिके ।  
दिव्याचारक्रमं वक्ष्ये षष्टमुल्लासे सुनिश्चितम् ॥ ३३ ॥  
  
कौलाचार एकषष्टौ कथितो ग्रन्थकृद्बुधः ।  
प्रकृतेर्लक्षणं यद् यत् स्वरूपञ्च द्विषष्टिके ॥ ३४ ॥  
  
त्रिषष्टौ ब्रह्मणः ज्ञानं जीवन्मुक्तस्ततः परम् ।  
चतुःषष्टौ समाप्तश्च ग्रन्थोल्लास-यथोदितः ॥ ३३ ॥  
  
इत्युल्लास-निर्णयः समाप्तः ।  
  
  
  
  
सर्वोल्लासतन्त्रम् ।  
  
श्रीसर्वानन्दनाथविरचितम् ।  
  
प्रथमोल्लासः ।  
  
श्रीगुरवे नमः [ख्: नमः परम देवतायै] ।  
  
प्रणम्य [ग्, घ्: नमामि] प्रकृतिं नित्यां जगदात्मस्वरूपिणीम् ।  
सर्वोल्लासं महोल्लासं महोल्लासे वदाम्यहम् ॥ १ ॥  
  
निगमादागमाच्छास्त्राद् भावाचारं समुद्धृतम् ।  
श्रीसर्वानन्दनाथोक्तं श्रीदेव्याश्चरणाम्बुजे ॥ २ ॥  
  
  
गणेशतन्त्रे श्रीशिव उवाच   
  
  
त्वं देवि परमा नित्या त्रिगुणा त्रिगुणात्मिका ।  
प्रकृतेर्लक्षणं किञ्चित्तव स्थाने वदाम्यहम् ॥ ३ ॥  
  
एकाधिक्ये गुणानाञ्चेद्विकृतिः स्यान्महेश्वरि ।  
त्रिगुणानां समानानां प्रकृतिः सूक्ष्मरूपिणौ ॥ ४ ॥  
  
समेऽपि नित्या या देवी विषमे साध्यनित्यका ।  
नित्यानित्यप्रबोधार्थं हेतुर्ज्ञेयः परस्परम् ॥ ५ ॥  
  
केचित् (?) स्थूलं नित्यरूपं केचित् (?) सूक्ष्मं प्रकल्पयेत् ।  
नित्यानित्यं जगत् सर्वमात्मरूपेण भावितम् ॥ ६ ॥  
  
प्। २)  
  
आत्मा च परमेशानि त्रिधारूपं सनातनम् ।  
परमात्मा च वाह्यात्मा जीवात्मेति प्रकीर्तितम् ॥ ७ ॥  
  
जीवात्मा लिङ्गरूपी च शुद्धदीपशिखाकृतिः ।  
तेजोध्यानं महद्रूपं तेजीयः सूक्ष्मरूपकम् ॥ ८ ॥  
  
हेतुना भाषितं यद्यत्तत्तत् स्थूलं महेश्वरि ।  
तेजोध्यानं विना कश्चिद् (?) ध्यानमात्रं नचेच्छिवे ॥ ९ ॥  
  
यथा धृतस्य तक्रस्य हेतुर्दुघं महेश्वरि ।  
स्थूलस्यापि च सूक्ष्मस्य तेजोहेतुर्ध्रुवन्तथा ॥ १० ॥  
  
मनोऽपि तेजः परमे ! स्थूलमिन्द्रियभाषितम् ।  
मनोऽतीतं सूक्ष्ममेकमेकमात्रं निरञ्जनम् ॥ ११ ॥  
  
निरञ्जनं सर्वरूपं सर्वज्ञानस्य कारणम् ।  
साक्षिवद्भाति तद्ब्रह्म प्रकृतिर्विकृतिः शिवे ॥ १२ ॥  
  
  
अथ निगमलक्षणं यामले   
  
  
निर्गतः शङ्करीवक्त्राद् गतश्च गिरिशानने ।  
मतः श्रीवासुदेवस्य तस्मान्निगम उच्यते ॥ १३ ॥  
  
  
अथ निगमाख्याकथनम् ।  
  
  
कल्पसारं कल्पतत्त्वं कल्पद्रुममतःपरम् ।  
पुरा प्रोक्ता कल्पलता कल्पानन्दञ्च [घ्: कल्पानन्देति] पञ्चधा ॥   
१४ ॥  
  
  
अथागमलक्षणम् ।  
  
  
आगतः शिववक्तेभ्यो गतश्च गिरिजाननम् [ग्: गिरिजानने] ।  
मतः श्रीवासुदेवस्य तस्मादागम उच्यते ॥ १५ ॥  
  
प्। ३) अथागमनिगमप्रकाशकथनम् ।  
  
  
वासुदेवोऽपि तच्छ्रुत्वाप्युवाच गणेशं प्रति ।  
नन्दीश्वराय तद्वाक्यं निगमागमसम्मतम् ॥ १६ ॥  
  
गणेशेन प्रवक्तव्यं यामलेषु प्रकाशितम् ।  
एवं परस्परं व्याप्त आगमोनिगमः क्षितौ ॥ १७ ॥  
  
चतुःष्ट्यागमः प्रोक्तः पञ्चधा निगमः शिवे ।  
यामलञ्च चतुर्धोक्तं तस्माच्छास्त्रं प्रकाशितम् ॥ १८ ॥  
  
  
अथ यामलोत्पत्तिः ।  
  
  
सूक्ष्मेऽपि निर्मला या च स्थूले सा यामलः शिवे ।  
यामलोक्तं स्थूलरूपं सर्वशास्त्रस्य बोधनम् ॥ १९ ॥  
  
  
अथ शास्त्रोत्पत्तिः ।  
  
  
चतुःषष्ट्यागमः प्रोक्तः पञ्चधा निगमस्तथा ।  
यामलञ्च चतुर्धोक्तं तस्माच्छास्त्रं प्रकाशितम् ॥ २० ॥  
  
निगमादागमो जात आगमाद् यामलो भवेत् ।  
यामलाद्वेद-सञ्जातं वेदाज्जातं पुराणकम् ॥ २१ ॥  
  
पुराणात् स्मृति-सञ्जातं स्मृतेः शास्त्राणि यानि च ।  
तानि गृह्णाणि यत्नेन चोत्तमं हि क्रमोत्क्रमात् ॥ २२ ॥  
  
  
अथ युगभेदे शास्त्राचरणम् ।  
  
  
सत्ये श्रुत्युक्तकर्माणि त्रेतायां स्मृतिसम्मतम् ।  
द्वापरे च पुराणानि कलावागमसम्मतम् ॥ २३ ॥  
  
आगमोक्तविधानेन कलौ देवान् यजेत् सुधीः ।  
नहि देवाः प्रसीदन्ति कलौ चान्धविधान्तः ॥ २४ ॥  
  
प्। ४) अथ शास्त्रेण देवताया मूर्तिनिरूपणम् ।  
  
  
परमात्मागमः प्रोक्तो वेदो जीव उदाहृतः ।  
पुराणान्यङ्गशास्त्राणि चाङ्गं प्रत्यङ्गकं स्मृतिः ॥ २५ ॥  
  
अन्यानि सर्वशास्त्राणि रोमादीनि क्रमेण च ।  
शास्त्रेण ज्ञायते रूपं देवतायाः प्रभेदकम् ॥ २६ ॥  
  
  
नारायणी तन्त्रे   
  
  
निगमात्मा महेशानि परमात्मागमो ध्रुवम् ।  
जीवात्मा यामलं प्रोक्तं वाह्यात्मा वेदरूपकम् ॥ २७ ॥  
  
अङ्गानि च पुराणानि अङ्गस्याङ्गं स्मृतिः प्रिये ।  
अन्यानि यानि शास्त्राणि तनूरुहाणि पार्वति ॥ २८ ॥  
  
शास्त्रेण देवतारूपं जायते युगभेदतः ॥  
  
  
अथ वेदोत्पत्तिकथनम् ।  
  
  
ब्रह्मयामसम्भूतं सामवेदमतं शिवे ।  
रुद्र-यामलसञ्जातम् [घ्, ङ्: सम्भूतम्] ऋग्वेदां परमं   
महत् ॥ २९ ॥  
  
विष्णु-यामलसम्भूतं यजुर्वेदं कुलेश्वरि ।  
शक्ति-यामलसम्भूतमथर्वं परमं महत् ॥ ३० ॥  
  
सामवेदमतं सत्ये त्रेतायां ऋङ्मतं शिवे ।  
द्वापरेच यजुर्वेदमर्थर्वस्य मतं कलौ ॥ ० ॥ ३१ ॥  
  
  
इति श्रीसर्वानन्दनाथविरचिते सर्वोल्लासे   
प्रथमोल्लासः ॥ १ ॥  
  
  
  
  
द्वितीयोल्लासः ।  
  
अथ तन्त्राख्याकथनम् ।  
  
तोडले श्रीदेव्युवाच   
  
देवेश प्राणनाथेश लोकानां मुक्तिदायक !  
अधुना श्रोतुमिच्छामि तन्त्रनामानुकीर्तनम् ॥ १ ॥  
  
  
श्रीशिव उवाच   
  
  
शृणु देवि महाभागे दासोऽहं तव कामिनि ।  
तव स्नेहेन वद्धोऽस्मि तन्त्राख्यां कथयाम्यहम् ॥ २ ॥  
  
न वक्तव्यं महाभागे दुष्कर्मे नास्तिके नरे ।  
मम प्राणाधिकं तन्त्रं लोकानां मुक्तिदायकम् ॥ ३ ॥  
  
अनन्तो (?) देवदेवी च अनन्तं तन्त्रमेव च ।  
गदितुं नैव शक्नोमि ब्रह्माण्डान्तेऽपि पार्वति ॥ ४ ॥  
  
तवाज्ञया महेशानि लोकानां त्राणहेतवे ।  
चतुःषष्टीनि [क्, ग्: चतुःषष्ट्यानि] (?) तन्त्राणि मयैवोक्तानि कामिनि   
॥ ५ ॥  
  
कालीतन्त्रं मुण्डमाला-तारा-निर्वाणकानि च ।  
शिवसारं वीरतन्त्रं लिङ्गार्चन-लतार्चने ॥ ६ ॥  
  
तोडलं नीलतन्त्रञ्च राधातन्त्रं महेश्वरि ।  
विश्वसारं भैरवाख्यं भैरवीतन्त्रमेव च ॥ ७ ॥  
  
सिद्धेश्वरं मातृभेदं समयातन्त्रकं शिवे ।  
गुप्तसाधनतन्त्रञ्च मातृकातन्त्रमेव च ॥ ८ ॥  
  
प्। ६) मायातन्त्रं महामाया अक्षयातन्त्रकं शिवे   
कुमार्याख्यामहत्तन्त्रं कुलार्णवमतःपरम् ॥ ९ ॥  
  
कालिकाकुलसर्वस्वं कालिकाकल्पतन्त्रकम् ।  
वाराही योगिनीतन्त्रं योगिनीहृदयं शिवे ॥ १० ॥  
  
सनत्कुमारतन्त्रञ्च त्रिपुरासारतन्त्रकम् ।  
योगिनीविजयं भद्रे मालिनीतन्त्रमेव च ॥ ११ ॥  
  
कुक्कुटाख्यं महत्तन्त्रं श्रीगणेशाख्यतन्त्रकम् ।  
भूततन्त्रं तथोड्डीशं कामधेनु तथोत्तमम् ॥ १२ ॥  
  
वीरभद्रं महत्तन्त्रं वामकेश्वरमेव च ।  
कुलचूडामणितन्त्रं भावचूडामणि प्रिये ॥ १३ ॥  
  
ज्ञानार्णवञ्च वरदातन्त्रचिन्तामणिन्ततः ।  
कालीविलासकं तन्त्रं हंसतन्त्रं महेश्वरि ॥ १४ ॥  
  
चिदाम्बरतटं तन्त्रं विज्ञापनमतःपरम् ।  
फेत्कारिणीञ्च नित्याख्यं तन्त्रमुत्तरसञ्ज्ञकम् ॥ १५ ॥  
  
नारायणीमहत्तन्त्रं ऊर्द्ध्वाम्नायकतन्त्रकम् ।  
ज्ञानद्वीपं गौतमीयं तन्त्रं निरुत्तरं शिवे ॥ १६ ॥  
  
गान्धर्वं कुञ्जिकातन्त्रं तन्त्रमुक्तावलिन्ततः ।  
वृहत् श्रीक्रमतन्त्रञ्च स्वतन्त्रं तन्त्रकं शिवे ॥ १७ ॥  
  
योनितन्त्रञ्च कामाख्यां तन्त्रं प्रोक्तं वरानने ।  
चतुःषष्ट्यानि (?) तन्त्राणि मयैवोक्तानि सम्प्रति ॥ १८ ॥  
  
प्रतितन्त्रे पटलानि चतुःषष्ट्यानि (?) पार्वति ।  
असङ्ख्यानि च तन्त्राणि भावानि विविधानि च ॥ १९ ॥  
  
सर्वं यामलसङ्गीतं चतुःषष्टिप्रकारकम् ।  
प्रधानमेतद्विज्ञेयं चतुर्युगमतं ध्रुवम् ॥ ० ॥ २० ॥  
  
  
इति श्रीसर्वानन्दनाथविरचिते सर्वोल्लासे   
द्वितीयोल्लासः ॥ २ ॥  
  
  
  
  
तृतीयोल्लासः ।  
  
अथ सृष्ट्युत्पत्तिकथनम् [ग्: -प्रकरणम्] ।  
  
  
ज्ञानद्वीपे श्रीपार्वत्युवाच   
  
  
देवेश प्राणनाथेश लोकानां मुक्तिदायक ।  
सृष्टिप्रलयमाहात्म्यं मम स्थाने प्रकाशय ॥ १ ॥  
  
  
श्रीशिव उवाच   
  
  
सृष्टिं विना महेशानि प्रलयः को भविष्यति ।  
प्रलयञ्च विना देवि का सृष्टिश्चोपजायते ॥ २ ॥  
  
बीजं विना न वृक्षः स्याद्विनावृक्षं न बीजकम् ।  
तथा सृष्टि-लयं देवि नित्यानित्यं हि कल्पनम् ॥ ३ ॥  
  
कल्पनायां भवेत् सृष्टिः कल्पनायां लयो भवेत् ।  
सृष्टि-प्रलय-माहात्म्यं गदितुं नैव शक्यते ॥ ४ ॥  
  
किञ्चिन्मात्रं प्रवक्तव्यं जलबिम्बं जले यथा ।  
तव स्नेहेन वद्धोऽहं किञ्चिन्मात्रं प्रकाशितम् ॥ ५ ॥  
  
निराकारं महाघोरं प्रकृतिं पुरुषात्मकम् ।  
सृष्टिकालेऽपि तद्ब्रह्म प्रकृति-पुंस्वरूपधृक् [घ्: प्रकृतिः   
पुरुषरूपधृक] ॥ ६ ॥  
  
क्षणकाकाररूपोऽसौ प्रकृतिश्च पुमान् शिवे ।  
केचिद्वदन्ति प्रकृतिं केचिच्च पुरुषं शिवे ॥ ७ ॥  
  
  
केचिद्वदन्ति योगीन्द्राः प्रकृतिम्पुरुषात्मकम् ।  
तद्ब्रह्मावाच्यं विज्ञेयं वाचातीतं सुनिर्मलम् ॥ ८ ॥  
  
  
प्। ९) मनोऽतीतं क्रियातीतं वाचातीतं महेश्वरि ।  
ज्ञानार्थं साधकस्यापि वदाम्येकत्वमाश्रितम् ॥ ९ ॥  
  
प्रकृत्या जायते सर्वं पुरुषस्यापि लालसात् ।  
पुरुषाज्जायते सर्वं प्रकृत्या अपि लालसात् ॥ १० ॥  
  
कामोद्भावमदोन्मत्ता पूर्णानन्दसमाश्रिता ।  
पुरुषादपि स्रष्टाहं (?) विपरीता वभूव सा ॥ ११ ॥  
  
महाकाली समाख्याता [क्, ख्: समाख्या सा] महाकालः   
सदाशिवः ।  
महाकालीप्रलीनोऽत्र महाकालः प्रकीर्तितः ॥ १२ ॥  
  
महाकालप्रलीनात्र महाकाली प्रकीर्तिता ।  
विद्याविद्योभयोरेका भावातीता महेश्वरी ॥ १३ ॥  
  
शक्तिभावं समाश्रित्य चोक्तं सृष्टिप्रकारकम् ।  
सृष्टिरूपं शक्तिमात्रं भावमात्र [क्, ख्: भावमात्रं]   
प्रबोधकम् ॥ १४ ॥  
  
शक्तिज्ञानं भावमात्रमभावं पुरुषं प्रिये ।  
उभयोरेकभावत्वं प्रकृति-पुरुषात्मकम् ॥ १५ ॥  
  
द्वितीया तारिणी जाता कामार्ता त्राणदायिका ।  
पतिं देहि जगन्मातः कामभावेन काङ्घिता ॥ १६ ॥  
  
इति श्रुत्वा महादेवः स्वदेहात् पुरुषं ददौ ।  
तं प्राप्य सा महाविद्या विपरीता समाश्रिता [घ्, ङ्: विपरीत-  
समाश्रिता] ॥ १७ ॥  
  
तृतीया षोडशी जाता षोडशी वयसान्विता ।  
राजराजेश्वरी विद्या सर्वदेवप्रपूजिता ॥ १८ ॥  
  
मदिरापूर्णनयना कामभावसदान्विता ।  
पतिं देहि महाकाली-कारणानन्दसंयुतम् ॥ १९ ॥  
  
इति श्रुत्वा महादेवि दक्षिणामूर्तिरव्ययः ।  
दक्षभागं समाश्रित्य सर्वदा परिसंस्थितः ॥ २० ॥  
  
प्। ९) पञ्चभूतात्मकं यद् यद्वामदक्षिणभेदतः ।  
वामे च षोडशी ज्ञेया दक्षिणे पुरुषोऽव्ययः ॥ २१ ॥  
  
नित्यानित्यमयं ब्रह्म सृष्टिरूपं प्रकाशकम् ।  
साधकस्य हितार्थाय स्वानन्दार्थे महेश्वरि ॥ २२ ॥  
  
त्रिपुराद्या महाविद्या चाष्टभागेन संस्थिता ।  
भुवनेशी भैरवी च छिन्नमस्ता महेश्वरि ॥ २३ ॥  
  
धूमावती च बगला मातङ्गी कमला शिवे ।  
इत्यष्टशक्तिसंयुक्तश्चाष्टभागः सदाशिवः ॥ २४ ॥  
  
दक्षिणादिक्रमेणैव चाष्टभागः समावृतः ।  
इति ते कथितं कान्ते सृष्ट्युत्पत्तिप्रकारकम् ।  
यस्य विज्ञानमात्रं हि जीवन्मुक्तस्य कारणम् ॥ २५ ॥  
  
विभिन्ने क्षणकाकारे तारिणी त्राणदायिनी ।  
मदिराघूर्णनयना मदनाकाङ्क्षिता सदा ॥ २६ ॥  
  
कामानन्दो महादेवो नामाक्षोभ्यसमाश्रितः ।  
तस्या योनिं समासाद्य शृङ्गारसृष्टिमान् सदा [ग्: मुदा ] ॥ २७ ॥  
  
भावातीता महाकाली तारिणीभावसंयुता ।  
त्रिपुरा सृष्टिरूपा च त्रिधैकैका [घ्: त्रिधैकात्मा] त्रिधा शिवे ॥ २८   
॥  
  
कालिका बीजरूपा च नीलारूपा च तारिणी ।  
सुन्दरी सृष्टिरूपा च सृष्टिरूपमिदं प्रिये ॥ २९ ॥  
  
  
राधातन्त्रे सृष्ट्युत्पत्तिकथनम् ।  
  
  
पूर्णानन्दे महाघोरे प्रकृतिः पुंसमावृता ।  
क्षणकाकाररूपा सा भावातीता समाश्रिता ॥ ३० ॥  
  
आत्मेन्द्रियसुखं देवि [क्: देवं ] स्वात्ममात्रप्रमाणकम् ।  
उवाच परमा शक्तिः शृङ्गारं कुरु मे प्रिय ॥ २१ ॥  
  
  
प्। १०) इति श्रुत्वा महादेव उवाच प्रकृतिं प्रति ।  
तस्याकृष्टोऽप्यहं [ख्: तेनाकृष्टोऽप्यहं] देवि शृङ्गारं कुरु   
मे प्रिये ॥ ३२ ॥  
  
तस्यास्तस्य च वाक्येन वाधितं [क्, ग्: वाधितुं] न परस्परम् ।  
तत्क्षणात् सा महाशक्तिः कृष्णोऽभूत् परमेश्वरी ॥ ३३ ॥  
  
दृष्ट्वा कृणन्तु [घ्: कृष्णस्य] पुंरूपं राधाऽभूत्   
परमेश्वरः ।  
राधांशेन पुमान् ज्ञेयः कृष्णांशात् शक्तिरूपधृक् [घ्:   
कृष्णांशे नारी-रूपिणी ] ।  
सृष्टिरूपमिदं ज्ञेयं वैष्णवस्य मतं ध्रुवम् ॥ ३४ ॥  
  
  
अथ त्रिपुरासारतन्त्रे सृष्ट्युत्पत्तिकथनम् ।  
  
  
महाकाली घोररूपा देहचिह्नविवर्जिता ।  
महाकालोऽप्यषष्टश्च (?) सिसृक्षाभावमाश्रितः [क्:   
शिशुभावसमाश्रिताः; ख्: भावशृङ्गारसमाश्रिताः] ॥ ३५ ॥  
  
महाकाल्या महास्तोत्रं मन्त्रं यन्त्रं क्रियान्वितम् ।  
बलिदानान्वितं देवि पुरश्चरणसंयुतम् ॥ ३६ ॥  
  
अथ महाकालविरचितं श्यामास्तोत्रम् ।  
  
कर्पूरं मध्यमान्त्यस्वरपरिरहितं सेन्दुवामाक्षियुक्तं   
बीजन्ते मातरेतत्त्रिपुरहरवधु त्रिःकृतं ये जपन्ति ।  
  
तेषां गद्यानि पद्यानि च मुखकुहरादुल्लसन्त्येव वाचः   
स्वच्छन्दं द्वान्तधाराधररुचिरुचिरे सर्वसिद्धिं गतानाम् ॥ ३७   
॥  
  
इत्यादिद्वाविंशतिश्लोकेनोक्तम् ।  
  
इति श्रुत्वा महाकाली वभूव त्रिपुरेश्वरी ।  
परमाश्चर्य-सत्-शोभा त्रिकुटा त्रिगुणान्विता ॥ ३८ ॥  
  
  
प्। ११) दृष्ट्वापि सुन्दरीरूपं सुन्दरोऽभूत् सदाशिवः ।  
स्तोत्रं कुर्यात् [ख्, ङ्: कृत्वा] वहुविधं महाभावसमावृतम् ॥   
३९ ॥  
  
  
अथ सुन्दरीस्तोत्रम् ।  
  
  
त्रिगुणात्मा त्रिविधा च त्रिविन्दु त्रित्वमानिनी ।  
त्रिभुषा च त्रिरूपा च त्रिपुरायै नमोनमः ॥ ४० ॥  
  
इत्यादिषट्श्लोकेनोक्तं महाकाल-विरचितं त्रिपुरास्तोत्रम् ।  
स्तोत्रं श्रुत्वा महादेवी पूर्णानन्देन भाषिता ।  
स्वेच्छया सा महाविद्या तेजीयस्त्वा विवर्द्धिनी ॥ ४१ ॥  
  
वीरभावो महादेवो दक्षिणा मूर्तिरव्ययः ।  
यदा दक्षसमासाद्यस्तदा सा दक्षिणा परा ॥ ४२ ॥  
  
तस्या योनिं समासाद्य संहरेदखिलं जगत् ।  
महाकालीमहाकाली योनिमध्ये लयः प्रिये ॥ ४३ ॥  
  
योनिस्थानं हि विज्ञेयं महात्रिपुरसुन्दरीम् ।  
तस्यास्त्रिरेखा विज्ञेया त्रिपुरात्रिपुरात्मिका ॥ ४४ ॥  
  
त्रिपुरे त्रिपुरादेवी त्रिपुरारिसमन्विता ।  
शून्यं चन्द्रं वार्णञ्च त्रिपुरं परिकल्पितम् ॥ ४५ ॥  
  
वाङ्मया या महादेवी कामरूपामयी च सा ।  
शक्तिमात्रस्थिता नित्या त्रिकुटेति महाकला ॥ ४६ ॥  
  
सुन्दरी सुन्दरं व्याप्य सुन्दरः सुन्दरीं यदा ।  
तदा सा तारिणी विद्या महाघोरपरेश्वरी ॥ ४७ ॥  
  
मदिराघूर्णनयना कामार्ता कामदायिनी ।  
द्वितीया सा महाविद्या पूर्णभावेन कामिनी ॥ ४८ ॥  
  
पतिं देहि जगन्मातः पञ्चमानन्दसंयुतम् ।  
इति श्रुत्वा महादेवः सङ्क्षोभ्यञ्च परित्यजेत् ॥ ४९ ॥  
  
परस्परञ्च संव्याप्यमेकदेहं द्विदेहकम् ।  
एकात्माभाङ्महादेवो द्वित्वात्मा तारिणी तदा ॥ ५० ॥  
  
प्। १२) द्वित्वात्माभाङ्महादेव एकात्मा तारिणी तदा ।  
तत्क्षणात् परमेशान एकभावद्विभाकम् ।  
स्तोत्रं कुर्यान्महादेव्यास्तारिण्यास्त्राणदायकम् ॥ ५१ ॥  
  
  
अथ तारास्तोत्रम् ।  
  
  
तारिणी त्राणदात्री स्यात्त्राणात्मा त्राणभाषिणी ।  
त्राणयुक्ता त्राणभुक्ता त्राणभुक्ता पुरातनी ॥ ५२ ॥ इत्यादि ।  
  
स्तोत्रं श्रुत्वा महादेवी तारा घोरतरा परा ।  
चतुर्भुजा नीलवर्णा त्रिनेत्रा शववाहिनी ॥ ५३ ॥  
  
दृष्ट्वैतत्तारिणीरूपं कालिका घोरदक्षिणा ।  
चतुर्भुजा कृष्णवर्णा त्रिनेत्रा शववाहना ॥ ५४ ॥  
  
पञ्चाशद्वर्णभिर्मालामुण्डमालाक्षमालिका ।  
दृष्ट्वैतत् कालिकां विद्यां श्रीविद्या त्रिपुरात्मिका ॥ ५५ ॥  
  
चतुर्भुजा रक्तवर्णा त्रिनेत्रा पञ्चपूइता ।  
आदान्तमध्यरहिता नित्या सर्वप्रपूजिता ॥ ५६ ॥  
  
सत्यरूपा महाकाली सत्ये पूजा महाफला ।  
त्रितारूपा सुन्दरी स्यात् [ग्: स्युः] त्रेतायां फलदायिनी ॥ ५७ ॥  
  
द्वापरे तारिणी पूज्या द्वापरेति च तारिणी ।  
कलौ च त्रिदेवा [ख्: त्रिदेव] पूज्या कालीति त्रिदेवा [क्, ङ्: त्रिदेवी] परा   
[घ्: कलौतु त्रिपुरापूज्या कालीति त्रिपुरापरा ] ॥ ५८ ॥  
  
सुन्दरीसंयुता काली कालिका सुन्दरीयुता ।  
उभयोर्मिलिता तारा तारेति चोभयात्मिका ॥ ५९ ॥  
  
नाममात्रं विभेदं हि साधकः सिद्धिहेतवे [घ्:   
साधकानाञ्च सिद्धये] ।  
एका विद्या त्रिनामाख्या तमः सत्त्वं रजस्तथा ॥ ६० ॥  
  
त्रिदेवेति त्रिधात्मेति द्विदेवेति द्विधात्मिका ।  
एक देवेति चैकात्मा कालीतारेति सुन्दरी ॥ ६१ ॥  
  
प्। १३) त्रिधात्मना भवेत् सर्वं तेजस्तेजीय-निर्मलम् ।  
त्रिधैकात्मा यदा ज्ञात्वा तदा मोक्षं लयं ध्रुवम् ॥ ६२ ॥  
  
क्रियात्मापि चात्मभिन्नं ध्यात्वा सालोक्यभाग्भवेत् ।  
तेजीयश्चैव सारूप्यं सायोज्यम्बा महेश्वरि ॥ ६३ ॥  
  
ध्यात्वा निर्मलवद्भासं [घ्: भावं] सायोज्यम्वापि मौक्तिकम् ।  
एवं चतुर्विधा (?) ध्याअं चतुर्युगमतं ध्रुवम् [क्:   
चतुयुगमतःपरम्; ख्: चतुर्वर्गमतः परम्] ॥ ६४ ॥  
  
  
इति श्रीसर्वानन्दनाथ विरचिते सर्वोल्लासे  
तृतीयोल्लासः ॥ ० ॥  
  
  
  
  
चतुर्थोल्लासः ।  
  
अथान्यप्रकारेण सृष्ट्युत्पत्तिकथनम् ।  
  
  
ज्ञानार्णवे श्रीपार्वत्युवाच   
  
  
यदा चन्द्रश्च सूर्यश्च जलं वसुमतीप्रिय !  
गङ्गादि नास्ति तीर्थादि विप्रादिर्जातिभेदकः ॥ १ ॥  
  
पश्वाचारश्च शैवश्च वीरश्च दिव्य एव च ।  
सिद्धान्तश्चापि कौलश्च एतद्भावं नचेद् यदा ॥ २ ॥  
  
उत्पत्तिः केन वा कुत्र केन वा कुत्रचिल्लयः ।  
कथय प्राणनाथेश सन्देहो येन नश्यति ॥ ३ ॥  
  
  
श्रीशङ्कर उवाच   
  
  
गुदं लिङ्गं हस्तपादौ वाक्यञ्च परमेश्वरि ।  
त्यागं शृङ्गारमाकर्षं गमनं स्तुतिगञ्जनम् ॥ ४ ॥  
  
श्रवणं दर्शनं घ्राणं स्पर्शनं रसवोधनम् ।  
दशेन्द्रियमिति प्रोक्तं मन एकादशं प्रिये ॥ ५ ॥  
  
इदं शरीरं विज्ञेयं वन्धमोक्ष [ग्: मुक्त] प्रबोधकम् ।  
मनोऽपि नैष्ठिकं यत्र तत्रेन्द्रियलयं ध्रुवम् ॥ ६ ॥  
  
यथा वृक्षादिषु छाया लयमाना जलादिषु ।  
जले नष्टे पुनश्छाया वृक्षादिषु प्रलीयते ॥ ७ ॥  
  
तथेन्द्रियक्रियानाशे पुनर्मनसि लीयते ।  
मनस्युत्पद्यते सर्वं भावमिन्दिर्यसंयुतम् ॥ ८ ॥  
  
लयमानं पुनस्तस्मिन् भावमिन्द्रियवर्जितम् ।  
इन्द्रियस्य गतेर्भावादाचारो जायते प्रिये ॥ ९ ॥  
  
प्। १५) आचारश्च क्रिया ज्ञेया क्रियया किं भवेन्नहि ।  
क्रियामात्रं जगत् सर्वं जगत्तस्यापि बीजकम् ॥ १० ॥  
  
  
श्रीशङ्कर्युवाच   
  
  
आचारमूला जातिः स्यादाचारः शास्त्रमूलकः ।  
देववाक्यं शास्त्रमूलं देवः साधकमूलकः ॥ ११ ॥  
  
क्रियामूलः साधकश्च क्रियापि फलमूलिका ।  
फलमूलं सुखं देव सुखमानन्दमूलकम् ॥ १२ ॥  
  
आनन्दं ज्ञानमूलञ्च ज्ञानं ज्ञेयस्य मूलकम् ।  
तत्त्वमूलं ज्ञेयमात्रं तत्त्वं हि ब्रह्ममूलकम् ॥ १३ ॥  
  
ब्रह्मज्ञानमैकामूलमैक्यं हि सर्वमूलकम् ।  
ऐक्यं हि परमेशान भावातीतं सुनिश्चितम् ॥ १४ ॥  
  
भावातीतात् कथं सर्वं पकाशं भावमात्रकम् ।  
अङ्कुरः स्याद् यत्र बीजे तस्मावृक्षः प्रफुल्लकः ॥ १५ ॥  
  
विनाङ्कुरेण बीजोऽभूत् विनाकामेन कामुकः ।  
द्वयोर्योगं विना देव किञ्चिन्मात्रं न जायते ॥ १६ ॥  
  
एकमात्रे स्थिते देव द्वितीयादि न जायते ।  
द्वितीयादिस्थिते देव चैकत्वं नैव जायते ॥ १७ ॥  
  
सङ्ख्यामात्रं महादेव सङ्ख्येयस्य विवक्षितम् ।  
सङ्ख्येयस्य महादेव सङ्ख्ययस्य विवक्षितम् ॥ १८ ॥  
  
अस्याद्यमन्तं कस्माच्च कथञ्चापि प्रकाशय ।  
अहं त्वं को महादेव कथं कस्माद्वदस्व मे ॥ १९ ॥  
  
  
श्रीशङ्कर उवाच   
  
  
भावं हि सृष्टिरूपं स्यादभावं सृष्टिवर्जितम् ।  
भावाभावविनिर्मुक्तमभावं भावमेव च ॥ २० ॥  
  
भावातीतमयं भावं भावं भावातीतं परम् ।  
यथा दर्पणबिम्बेषु प्रतिबिम्बञ्च दर्शनम् ॥ २१ ॥  
  
प्। १६) तथा द्वित्वादिकं सर्वं भावेष्वेकेषु दृश्यते ।  
द्वित्वमेकत्वसंयुक्तमेकत्वं द्वित्वसंयुतम् ॥ २२ ॥  
  
सङ्ख्येयञ्च विना सङ्ख्या विज्ञातुं नैव शक्यते ।  
द्वित्वभावं विनैकत्वं कथमुत्पद्यते शिवे ॥ २३ ॥  
  
एकभावं विना कस्माद् द्वित्वभावं प्रकाशितम् ।  
परस्परं विना वाक्यं गदितुं नैव शक्यते ॥ २४ ॥  
  
यथा द्रव्यं गुणाक्तञ्च गुणो द्रव्याक्त एव च ।  
परस्परं विना किञ्चिद् ज्ञानमात्रं नचेत् क्वचित् ॥ २५ ॥  
  
जनकञ्च विना जन्यो न जन्यो जनकं विना ।  
फलं विना क्रिया न स्यात् फलं न स्यात् क्रियां विना ॥ २६ ॥  
  
तथा ज्ञानञ्च ज्ञेयञ्च परस्परमपेक्षितम् ।  
ज्ञानं भावं महेशानि ज्ञेयं भावविवर्जितम् ॥ २७ ॥  
  
ज्ञानं ज्ञेयञ्च यस्यैक्यं तस्य मुक्तिरखण्डिता ।  
एकभावं द्विभावाक्तं द्विभावमेकभावकम् ॥ २८ ॥  
  
आत्मभिन्नं हि त्वम्मात्रमात्माहं सर्वरूपिणम् ।  
अहं ज्ञानं विना क्वापि त्वं ज्ञानं नैव जायते ॥  
त्वं ज्ञानञ्च विना क्वापि अहं ज्ञानं न जायते ॥ २९ ॥  
  
यथाकाशः सर्वरूपः सर्वद्रव्येषु संस्थितः ।  
तथाहं त्वं सर्वरूपः सर्वद्रव्येषु संस्थितः ॥ ३० ॥  
  
त्वं ज्ञानं खण्डमित्युक्तं पूर्णज्ञानमहं ध्रुवम् ।  
यथैतत्तेन खण्डात्मा वर्जिते व्यापितं जगत् ॥ ३१ ॥  
  
आकाशस्य न भेदः स्याद् घटोपलक्षितो यथा ।  
तथाहं त्वं देहलक्षो देहं हि तन्मयं ध्रुवम् ॥ ३२ ॥  
  
घटे नष्टे घटाकाशो यथाकाशे प्रलीयते ।  
देहे नष्टे तथाहं त्वं परमात्मनि लीयते ॥ ३३ ॥  
  
  
इति श्रीसर्वानन्दनाथविरचिते सर्वोल्लासे चतुर्थोल्लसः ॥ ४ ॥  
  
  
  
  
पञ्चमोल्लासः ।  
  
अथवान्यप्रकारेण सृष्टिनिरूपणम् ।  
  
  
निर्वाणतन्त्रे   
  
  
सत्यलोके निराकारा महाज्योतिः  स्वरूपिणी ।  
माययाछादितात्मानं क्षणकाकाररूपिणी ॥ १ ॥  
  
हस्तपादादिरहिता चन्द्रसूर्याग्निरूपिणी ।  
मायावल्कलसन्त्यज्य [मायावल्कलमुत्सृज्य द्विधा भिन्ना   
जगन्मयीति प्राणतोषणीधृतनिर्वाणतन्त्रीयपाठः] द्विधा   
भूत्वा यदोन्मुखी ॥ २ ॥  
  
शिवशक्तिविभागेन जायते सृष्टिकल्पना ।  
प्रथमे जायते पुत्त्रो ब्रह्मसञ्ज्ञो हि पार्वति ॥ ३ ॥  
  
  
श्रीकालिकोवाच   
  
शृणु पुत्त्र महावीर [घ्: महाधीर] विवाहं कुरु यत्नतः ।  
एतच्छ्रुत्वा ततो ब्रह्मा उवाच सादरं प्रिये ॥ ४ ॥  
  
त्वां विना जननी नास्ति शक्तिं मे देहि सुन्दरीम् ।  
तच्छ्रुत्वा जगतां माता स्वदेहान्मोहिनीं ददौ ॥ ५ ॥  
  
द्वितीया सा महाविद्या सावित्री परमा कला ।  
अस्याः सङ्गं समासाद्य वेदविस्तारणं कुरु ॥ ६ ॥  
  
अनायासं सृष्टिकर्ता भवेस्त्वं [भव त्वं   
(मुद्रितनिर्वाणतन्त्रे)] महीमण्डले ।  
द्वितीये [द्वितीयो (प्राणतोषणीधृतो निर्वाणतन्त्रीयपाठः)] जायते   
पुत्त्रो विष्णुः सत्त्वगुणाशयः ॥ ७ ॥  
  
प्। १८) श्रीकालिकोवाच   
  
शृणु पुत्त्र महावीर विवाहं कुरु यत्नतः ।  
  
विष्णुरुवाच   
  
  
तव दर्शनमात्रेण निष्कामी जायते पुमान् ॥ ८ ॥  
  
कथं करोमि हे मात्र्मोहिनीं देहि मे शिवे ।  
देहाच्छक्तिं विनिःसृत्य [विनिष्कृष्य  (प्राणतोषणीधृतो   
निर्वाणतन्त्रीयपाठः)।] ददौ तस्मै च कालिका ॥ ९ ॥  
  
वैष्णवीं तां महाविद्यां श्रीविद्यां परम्श्वरीम् ।  
तामाश्रित्य महाविष्णुः पालयत्यखिलं जगत् ॥ १० ॥  
  
तृतीये [तृतीयो -] जायते पुत्त्रो महायोगी सदाशिवः ।  
तं दृष्ट्वा सा महाकाली तुष्टियुक्ता भवेत्तदा ॥ ११ ॥  
  
शृणु पुत्त्र महायोगिन् मद्वाक्यं हृदये कुरु ।  
त्वां विना पुरुषः को वा मां विना कापि कामिनि ।  
अतस्त्वं परमानन्द विवाहं कुरु मे शिव ॥ १२ ॥  
  
  
श्रीशिव उवाच   
  
  
यदुक्तं मयि हे मातस्त्वां विना नास्ति मोहिनी ।  
सत्यमेतज्जगन्मातर्मां विना पुरुषो न च ॥ १३ ॥  
  
अस्मिन्  देहे संस्थिते च न करोमि विवाहकम् ।  
कुरु देहान्तरं मातः करुणा यदि वर्तते ॥ १४ ॥  
  
तत्क्षणे सा महाकाली ददौ भुवनसुन्दरीम् ।  
आदिभूता यथा काली तथा भुवनसुन्दरी ॥ १५ ॥  
  
प्। १९) तामाश्रित्य महायोगी संहरत्यखिलं जगत् ।  
शक्तिरष्टविभागेन भागश्चाष्टविधा भवेत् [घ्:   
शम्भोरष्टविभागाश्च शक्तिश्चाष्टविधा भवेत्  इति   
मुद्रितनिर्वाणतन्त्रीयपाठः । शक्तिविभागेन   
शम्भुनाष्टविधोभवेत्] ॥ १६ ॥  
  
कालिकाद्या महाविद्या ह्यनेन परमेश्वरि ।  
इति ते कथितं कान्ते यथासृष्टिनिरूपणम् ।  
गोपनीयं प्रयत्नेन विद्योत्पत्तिर्यथा [क्, ग्, ङ्: विद्युत्पत्तिर्यथा   
प्रिये] प्रिये ॥ १७ ॥  
  
  
इति श्रीसर्वानन्दनाथविरचिते सर्वोल्लासे  
पञ्चमोल्लासः ॥  
  
  
  
  
षष्ठोल्लासः ।  
  
अथ लयप्रकरणम् ।  
  
ज्ञानद्वीपे श्रीदेव्युवाच   
  
  
केन रुपेण वा स्वामिन् लयोऽभूत् सृष्टिरन्ततः [घ्: कुत्रचित्] ।  
कथयस्व मम स्थाने [घ्: कथय प्राणनाथेश] यदि त   
मय्यनुग्रहः ॥ १ ॥  
  
श्रीशिव उवाच ।  
  
यथा जले जलं देवि क्षीरे क्षीरं घृते घृतम् ।  
अविशेषं तथा ज्ञेयं जीवात्म-परमात्मनोः ॥ २ ॥  
  
क्षीरवर्ण [क्: क्षीरे वर्णे] यथाप्येकं तथैकं परमेश्वरम् ।  
नानारुपवती गौः स्यात्तथा [क्: दुग्धं] नानात्मको लयः ॥ ३ ॥  
  
जीवात्मा पञ्चभूतात्मा बाह्यात्मा तत्समायुतम् ।  
बाह्यात्मा स्थूलरूपञ्च जीवात्मा सूक्ष्मभावकम् ।  
स्थूलसूक्ष्मोभयोर्नाशे तदेव परमात्मकम् ॥ ४ ॥  
  
घटमध्ये घटाकाशं देहेषु देहिनं तथा ।  
यन्त्रमध्ये यथा शब्दं देहेऽहम्मात्रशब्दकम् [घ्, ङ्:   
देहेषु देहिशब्दकम्] ॥ ५ ॥  
  
नष्टे तस्मिन् [घ्: नष्टेप्येते] यथाकाशश्रवणकाकारवच्छिवे ।  
विभागं [घ्: विभावं] सृष्टिमात्रं हि लयमानमभेदकम् ॥ ६   
॥  
  
प्। ५१) श्रीदेव्युवाच   
  
  
क्षणाकारं हि यत् प्रोक्तमेकेषु द्वित्वलक्षितम् ।  
किमर्थं [क्: किंरूपं] सृष्टिरारम्भं किमर्थं [क्: किं   
रूपं] नाशकर्तृकम् ॥ ७ ॥  
  
  
महानिर्वाणतन्त्रे श्रीशिव उवाच   
  
  
महाकाली परात्मा च क्षणकाकाररूपिणी ।  
माययाच्छादितात्मानं तन्मध्ये समभावतः ॥ ८ ॥  
  
महारुद्रः स एवात्मा महाविष्णुः स एव हि ।  
महाब्रह्मा स एवात्मा नाममात्रविभेदकः ॥ ९ ॥  
  
एकमूर्तिस्त्रिनामानि ब्रह्मविष्णुमहेश्वराः ।  
नानाभावमनो यस्य तस्य मुक्तिर्न विद्यते ॥ १० ॥  
  
ब्रह्माण्डास्तत्र जायन्ते लक्षं लक्षं सुलोचने ।  
तत्र ब्रह्मा तत्र विष्णुस्तत्र रुद्रः प्रविन्यसेत् ॥ ११ ॥  
  
केचिद्वदन्ति स ब्रह्मा केचिद्विष्णुः प्रकथ्यते ।  
केचिद्वदन्ति रुद्रः स एको देवो निरञ्जनः ॥ १२ ॥  
  
आद्याशक्तियुतो देवश्चकाकाररूपकः ।  
आनन्दघनसंयुक्तः [घ्: -सन्दोहः] प्रभुः प्रकृतिरूपधृक् ॥ १३   
॥  
  
निर्गुणस्यालयः साक्षान्महाकाल्यालयः प्रिये ।  
तत्रैव वर्तते नित्यश्चणकाकाररूपकः ॥ १४ ॥  
  
तस्य रूपपरं नित्यं परानन्दपरात्परं ।  
नित्यानन्दकरा देवि कालिका दक्षिणे स्थिता ॥ १५ ॥  
  
आद्याशक्तिर्महामाया देवनिर्माणकारिणी ।  
जायते च क्षितौ वृक्षो यथा पृथ्व्यां प्रलीयते ॥ १६ ॥  
  
तोयात्तु वुद्वुदं जातं यथा तोये प्रलीयते ।  
जलदे तडितुत्पत्तिर्यथा मेघे प्रलीयते ॥ १७ ॥  
  
प्। २२) तथा ब्रह्मादयो देवाः कालिकायां प्रजायते (?) ।  
तथा प्रलयकालेतु पुनस्तस्यां प्रलीयते (?) ॥ १८ ॥  
  
शक्तिज्ञानं विना देवि मुक्तिर्हास्याय कल्प्यते ।  
एकांशेन भवेद्ब्रह्मा एकांशेन जनार्दनः ॥ १९ ॥  
  
एकांशेन भवेच्छम्भुः कालिकायाः सुलोचने ।  
अपरा सा महाकाली नद्यादीनां समुद्रवत् ॥ २० ॥  
  
गोष्पदे च यथा तोयं ब्रह्माद्या देवता स्तया ।  
गोष्पदे किं विजानीयात् समुद्रस्य जलं शिवे ॥ २१ ॥  
  
तेन ब्रह्मा न जानाति विष्णुः किं वेत्ति शङ्करः ।  
सृष्टिकर्त्र्या यदा काल्या पाल्यन्ते च सुरादयः ॥ २२ ॥  
  
तदा प्रलयकालेतु पुनस्तस्यां प्रलीयते ।  
अतो निर्वाणदा काली पुरुषस्य च शर्मदाअ [घ्: सष्वदा] ॥ २३ ॥  
  
क्षणकाकाररूपेण प्रकाशञ्च मनोमयम् ।  
यथा सूर्यो जगद्भाति ज्ञेयञ्च क्षणकं तथा ॥ २४ ॥  
  
एका शक्तिर्द्विधा भूत्वा मध्ये पुरुषभाषितम् ।  
पुनः प्रलीन-कालेऽपि द्विधैकं पुंसगोपितम् ॥ २५ ॥  
  
नित्यानित्य-द्विधैकात्मा [क्: नित्यानित्यंयदकात्मा]   
द्विधाभावाश्रितः पुमान् ।  
नित्यानित्यं यदैकात्मा तदैकं ब्रह्मविग्रहम् ॥ २६ ॥  
  
  
इति श्रीसर्वानन्दनाथविरचिते सर्वोल्लासे   
षष्ठोल्लासः ॥ ० ॥  
  
  
  
  
सप्तमोल्लासः ।  
  
अथ भावप्रशंसा   
  
निगम-कल्पानन्दे श्रीशिव उवाच   
  
समुह्याचारसङ्केतं भावसङ्केतमेवहि ।  
सूचितं परमेशानि कथयस्वानुकम्पया ॥ १ ॥  
  
श्रीदेव्युवाच   
  
  
सर्वतन्त्रेषु विद्यासु भावसङ्केतमेवहि ।  
तथापि शक्तितन्त्रेषु विशेषं सर्वसाधनम् ॥ २ ॥  
  
साधनं भावमात्रं हि भावेन भाव्यवान् भवेत् ।  
आचारेण विना भावं कदाचिन्नैव जायते ॥ ३ ॥  
  
श्रीशिव उवाच   
  
कस्मादुत्पद्यते भावः कस्मिन् [ग्, घ्: कस्माद्] भावः प्रलीयते ।  
भाववान् फलभाक् किम्बा केन वाचारवान् भवेत् ॥ ४ ॥  
  
  
श्रीदेव्युवाच   
  
  
भावस्तु मानसो धर्मः शब्दस्य हि कथं भवेत् ।  
किञ्चिद् भावं प्रवक्तव्यं दिङ्मात्रदर्शनं यथा ॥ ५ ॥  
  
यथेक्षुगुडमाधुर्यं रसना ज्ञायते प्रभो ।  
तथा भावं महादेव मनसा परिभाव्यते ॥ ६ ॥  
  
मनस्युत्पद्यते भावो मनसीति प्रलीयते ।  
मनसीति स्थितो भावः पुनर्मनसि लीयते ॥ ७ ॥  
  
प्। २४) यथा वृक्षलताद्याश्च सृष्टिस्थितिलयः क्षितो ।  
तथा भावं महेशान मनस्येव न संशयः ॥ ८ ॥  
  
तोयाज्जातं यथा बिम्बं तोयेषु लीयते प्रिय ।  
मनस्युत्पद्यते भावं लीयमानं मनस्यपि ॥  
क्रियाक्त्वद्भवेद्भावः स्वर्णस्य कुण्डलादिवत् ॥ ९ ॥  
  
आगमोक्तभाव प्रशंसा   
  
भावचूडामणौ श्रीदेव्युवाच   
  
  
देवेश प्राणनाथेश लोकानां भावदायक ।  
केन रूपेण लोकोऽपि फलभाग् जायते नरः ॥ १० ॥  
  
श्रीशिव उवाच   
  
भावं विना वरारोहे नैव शब्दं प्रकाशितम् ।  
शब्दमूलो भवेद्भावो भावं हि सर्वमूलकम् ॥ ११ ॥  
  
भावाज्ञोऽपि वक्षः श्रुत्वा क्रियामीष्मति यो नरः ।  
पुमान् स्त्रीवेशधारी च यथाङ्गं भङ्गवत् शिवे ॥ १२ ॥  
  
तस्माच्च परमेशानि भावं ज्ञात्वा क्रियाञ्चरेत् ।  
भावं विना महेशानि फलभाग् जायते यदि ॥  
नपुंसकस्य कान्ता किं पत्यानन्दविवर्द्धिनी ॥ १३ ॥  
  
क्रियामूलो भवेद्भावः क्रियापि भावमूलिका ।  
क्रिया-शक्तो भावयुक्तो फलभाक् परमेश्वरि ॥ १४ ॥  
  
श्रीदेव्युवाच   
  
मम प्राणाधिको देव स्तुतिनिन्दाविवर्जितः ।  
भावमूला क्रिया प्रोक्ता न भावेन क्रिया कथम् ॥ १५ ॥  
  
श्रीशिव उवाच   
  
क्रियायुक्तं भावमूलं क्रियापि भावमूलिका ।  
परस्परं विना न स्यात् ज्ञानं ज्ञेयं यथाप्रिये ॥ १६ ॥  
  
प्। २५) बहुजापात्तथा होमात् कायक्लेशादिविस्तरात् ।  
न भवेन महादेवि क्रियापि न फलप्रदा ॥ १७ ॥  
  
किं वीरसाधनैर्लक्षैः किमाकर्षैः कुलाकुलैः ।  
किं पीठपूजनेनैव किं कन्याभोजनादिभिः ॥ १८ ॥  
  
स्वयोषित्प्रेमदानेन किं परेषां तथैव च ।  
किं जितेन्द्रियभावेन किं कुलाचारकर्मणा ।  
यदि भावविशुद्धिः स्यान्नस्यात् फलपरायणः ॥ १९ ॥  
  
भावेन लभते मुक्तिं भावेन कुलवर्द्धनम् ।  
भावेन गोत्रवृद्धिः स्याद्भावेन कुलशोधनम् ॥ २० ॥  
  
किं न्यासविस्तरेणैव किं भूतशुद्धिविस्तरैः ।  
किं तथा पूजनेनैव यदि भावो न जायते ॥ २१ ॥  
  
केनैव [घ्: केनापि] पूज्यते विद्या न च केन [घ्: न केनापि]   
प्रपूज्यते ।  
फलाभावाच्च देवेशि भावाभावः प्रजायते ॥ २२ ॥  
  
भावनारसमापन्नो भवेद् योगी महाकविः ।  
जडोऽपि शुद्धतां याति भावनारसतत्परः ॥ २३ ॥  
  
शुद्धाशुद्धं हि देवेशि भावेन लभते ध्रुवम् ।  
बन्धं मुक्तिं तथाभावं भावेन लभतेऽपि च ॥ २४ ॥  
  
पशुं वीरञ्च दिव्यञ्च कौलञ्च परमेश्वरि ।  
भावेन लभते सर्वं पापं पुण्यञ्च निश्चितम् ॥ २५ ॥  
  
मानञ्चैवापमानञ्च सुखं [ग्, घ्: हृष्टं] दुःखं   
महेश्वरि ।  
जीवात्मानं परात्मानं भावेन लभतेऽपि च ॥ २६ ॥  
  
आनन्दञ्च निरानन्दं पानञ्चैवह्यपानकम् ।  
भुक्तम्बा चोपवासम्बा भावेन लभते ध्रुवम् ॥ २७ ॥  
  
ब्राह्मणं क्षत्रियं वैश्यं शुद्रञ्च परमेश्वरि ।  
भावेन लभतेऽप्येतान् भावेऽप्येतान् विनश्यति ॥ २८ ॥  
  
लघुं गुरुं शिवं शक्तिं पूज्यं पूजाञ्च पूजकम् ।  
भावेन लभतेऽप्येतान् भावेऽप्येतान् विनश्यति ॥ २९ ॥  
  
प्। २६) श्रीदेव्युवाच   
  
भावमात्रं जगत् सर्वं सृष्टिस्थित्यन्तकारकम् ।  
तेषां मध्ये श्रेष्ठभावं ममस्थाने प्रकाशय ॥ ३० ॥  
  
  
श्रीमहादेव उवाच   
  
  
चतुर्धा भावमात्रं हि चतुर्धाचारमात्रकम् ।  
प्रकाशमात्रं त्रिविधं भावाचारं महेश्वरि ॥ ३१ ॥  
  
  
अथ चतुर्धा भावलक्षणम् ।  
  
  
अधमा देहान् भावन्ति जीवं भावन्ति मध्यमाः ।  
मोक्षं भावन्त्युत्तमाश्च भावातीतास्तदुत्तमाः ॥ ३२ ॥  
  
अधमाः स्वकुलाचाराः श्रुत्याचारास्तु मध्यमाः ।  
उत्तमा मोक्षदाचाराः स्वेच्छाचारास्तदुत्तमाः ॥ ३३ ॥  
  
अधमा प्रतिमा पूजा जपस्तोत्रादि-मध्यमा ।  
उत्तमा निजपूजा [घ्: मानसी पूजा] च सोऽहं पुजोत्तमोत्तमा ॥ ३४   
॥  
  
अधमा इह पश्यन्ति परकालन्तु मध्यमाः ।  
मोक्षं पश्यन्त्युत्तमाश्च नापश्यन्त्युत्तमोत्तमाः ॥ ३५ ॥  
  
अधमाः कर्मभीताश्च भक्तिभीताश्च मध्यमाः ।  
उत्तमा मोक्षभीताश्च भीतो नास्त्युत्तमोत्तमाः ॥ ३६ ॥  
  
नरजन्माधमा ज्ञेया देवादिजन्म-मध्यमाः ।  
ज्ञानी जन्मोत्तमः मोक्तो जन्म नास्त्युत्तमोत्तमः ॥ ३७ ॥  
  
अधमो जन्मसङ्ख्यातो जन्मजन्म च मध्यमः ।  
उत्तमश्चैकजन्मापि जन्म नास्त्युत्तमोत्तमः ॥ ३८ ॥  
  
अधमं कृत्रिमं यन्त्रं पुष्पादियन्त्रमध्यमम् ।  
उत्तमं योनियन्त्रश्च सर्वयन्तोत्तमोत्तमम् ॥ ३९ ॥  
  
  
इति श्रीसर्वानन्दनाथविरचिते सर्वोल्लासे  
सप्तमोल्लासः ॥ ० ॥  
  
  
  
  
अष्टमोल्लासः ।  
  
अथ त्रिविधप्रकारभावाचारलक्षणम् ।  
  
समयाचारतन्त्रे श्रीशिव उवाच   
  
  
भावस्तु त्रिविधो देवि दिव्य-वीर-पशु-क्रमात् ।  
आचारस्त्रिविधो देवि क्रमेणोदाहृतो मया ॥ १ ॥  
  
एक एव महान् भावो नानात्वं भजते प्रिये ।  
परादिभावभेदेन भावभेदस्त्रिधापि च ।  
एकभावः परं ब्रह्म सर्वविघ्नप्रणाशकम् ॥ २ ॥  
  
  
कुमारीतन्त्रे श्रीदेव्युवाच   
  
  
देव-देव महादेव लोकानां हितकारक ।  
एकभावः कथं देव मम स्थाने प्रकाशय ॥ ३ ॥  
  
श्री शिव उवाच   
  
द्विवर्षादधिकं यावत् यावदष्टाब्दकन्यका ।  
कुमारी तत्र विख्याता यन्त्र-तन्त्रफलप्रदा ॥ ४ ॥  
  
तस्याः षोडशपर्यन्तं युवती च प्रचक्षते ।  
तत्र भावः प्रकाशो यः स भावः परमो मतः ॥ ५ ॥  
  
दशवर्षाधिका नारी षोडशाब्दं महेश्वरि ।  
तावद् युवती विख्याता तस्यां पूजा महाफला ॥ ६ ॥  
  
षोडशाब्दे कलापूर्णा षोडशाब्दे कला स्थिता ।  
तदन्ते षोडशाब्दे च कला साध्यकला शिवे ॥ ७ ॥  
  
प्। २८) श्रीदेव्युवाच   
  
देवेश करुणानाथ मम प्राणाधिक प्रिय ।  
कला का परमेशान मम स्थाने प्रकाशय ॥ ८ ॥  
  
  
श्रीशिव उवाच   
  
  
योनिस्थानं कला ज्ञेयं कामवायुयुतं यदि ।  
कामवायुमुज्झितायाः पूजने नास्ति योग्यता ॥ ९ ॥  
  
विभावे पशुभावे च गन्धपुष्पाक्षतादिभिः ।  
कुमारीं पूजयेद्देवि कामभावेन [घ्: वीरभावेन] पूजयेत् ॥ ० ॥   
१० ॥  
  
  
इति श्रीसर्वानन्दनाथविरचिते सर्वोल्लासे   
अष्टमोल्लासः ॥ ० ॥  
  
  
  
  
  
नवमोल्लासः ।  
  
तत्रान्तरे श्रीदेव्युवाच   
  
  
देवेश [इतः प्रभृति शमुद्रव" इत्यन्तं श्लोकपञ्चकं "घ"   
पुस्तके नास्ति । तत्र पाठोऽयं दृश्यते   
नारायणीतन्त्रे श्रीशिव उवाच   
  
त्रिधाचारं त्रिभावञ्च कौलाचारस्य कारणम् ।  
पश्वाचारश्च वीरश्च दिव्यः कौलो न संशयः ।  
सिद्धान्तं वा महेशानि कौलभावं समाश्रितम् ॥ १ ॥  
  
श्रीदेव्युवाच   
वैष्णवश्चैव शैवश्च शाक्तश्च परमेश्वर ।  
दिव्यः सिद्धन्तः कौलश्च षट्प्रकारः कथं वद ॥ २ ॥  
  
श्रीशिव उवाच   
  
पश्वाचारं त्रिधा ज्ञेयं वीराचारस्त्रिधा प्रिये ।  
चतुर्धा दिव्यः कौलश्च शक्तेश्च पुरुषस्य च ॥ ३ ॥  
वैष्णवः शैवो दिव्यश्च कौलभावयुता पशुः ।  
दक्षिणो वामसिद्धान्तः कौलयुक्तो हि शाक्तकः ॥ ४ ॥ ]   
प्राणनाथेश पार्वतीप्राणवल्लभ ।  
षडाचारं चतुर्भावं कौल्ज्ञानञ्च किं वद ॥ १ ॥  
  
श्रीशिव उवाच   
  
पश्वाचारस्त्रिधा ज्ञेयो वीराचारस्त्रिधा शिवे ।  
पौरुषस्य [क्: पौरुषस्य  पुन्देवतासाधकस्येत्यर्थः] च   
शाक्तस्य [क्: शाक्तस्य  शक्तिदेवतासाधकस्येत्यथः]   
चतुर्धाभावसंयुतात् ॥ २ ॥  
  
प्। ३०) पशुभावयुताः कौला वैद्य-वैष्णव-शैवकाः ।  
वीरभावयुताः कौलाः सिद्धान्तो [ङ्: सिद्धन्तौ] वामदक्षिणौ ॥ ३   
॥  
  
पशुश्च द्विविधो देवि सभावश्च विभावकः ।  
वीरश्च द्विविधो देवि विभावश्च सभावकः ॥ ४ ॥  
  
एवं चतुर्विधा भावाः पञ्चमी दिव्यभावकः ।  
सर्वे कौलपथालम्बा नद्यादीनां समुद्रवत् ॥ ५ ॥  
  
कौलं हि परमेशानि प्रकृति-पुरुषात्मकम् ।  
द्वन्द्वातीतं क्रियातीतं केवलं भाववर्जितम् ।  
कौलार्थं हि क्रियामात्रं कौलेषु मुक्तिभाग् भवेत् ॥ ६ ॥  
  
अथ कौलज्ञानस्यकारणम् ।  
  
ज्ञान्द्वीपे   
  
सर्वेभ्यश्चोत्तमा वेदा वेदेभ्यो वैष्णवोत्तमः ।  
वैष्णवादुत्तमः शैवः शैवाच्च शाक्त उत्तमः ॥ ७ ॥  
  
शाक्तश्च द्विविधो देवि वामदक्षिणभेदतः ।  
दक्षिणादुत्तमो वामो वामात् सिद्धन्त उत्तमः ॥ ८ ॥  
  
सिद्धान्तादुत्तमः कौलः कौलात् परतरो न हि ।  
कौलाचारं सर्वबीजं कौलाचारमयं जगत् ।  
कौलाचारं भावमात्रं कौलं हि भाववर्जितम् ॥ ९ ॥  
  
[ग्, ङ्: सिद्धान्तौ] एतैराचारैर्योगाधिकारी निरूपितो यथा   
  
पिपीलिका क्षुद्रवृहच्च मण्डूकस्तिर्यक् कपिः पक्षि (?) रजागरो   
यथा ।  
श्रुत्यादि चाचारवशाद्भविष्यति योगाधिकारो क्रमशः   
प्रतिष्ठः ॥  
  
इति नागभट्टः ।  
  
अथ पश्वाचारः ।  
  
समयाचारतन्त्रे श्रीशिव उवाच   
  
  
वेदोक्तेन यजेद्देवं कामसङ्कल्पपूर्वकम् ।  
य एव वैदिकाचारः [ङ्: वैष्णवाचारः] पश्वाचारः स एव हि ॥ १०   
॥  
  
न मत्स्य  भोजनं देवि न स्त्रियं मनसा स्मरेत् ।  
परद्रव्ये न लोभः स्यान्न भोगं मनसा स्मरेत् ॥ ११ ॥  
  
सिन्धुतीरे कानने वा पर्वते वा सुरालये ।  
बिल्वमूले विविक्ते च पुण्यक्षेत्रे सुशोभने ॥ १२ ॥  
  
देवता शुद्धभावेन ध्यातव्या सुसमाहितः [क्: सुसमाहितैः] ।  
न शूद्रदर्शनं कुर्यात् कौटिल्यं दूरतस्त्यजेत् ॥ १३ ॥  
  
त्रिसन्ध्यां पूजयेद्देवं त्रिसन्ध्यां जपमाचरेत् ।  
रात्रौ यन्त्रञ्च मालाञ्च स्पृशेन्नैव कदाचन ॥ १४ ॥  
  
वीरकार्यकथालापं न कुर्याद् गुरुनिन्दनम् ।  
निन्दनं कल्पनं ज्ञेयं गुर्वन्तर-गुरुर्यदि ।  
यथात्मकल्पनं जीवं तत्त्वज्ञानस्य कारणम् ॥ १५ ॥  
  
गुरुतन्त्रे गुरुनिन्दनम् ।  
  
मधुलुब्धो यथा भृङ्गः पुष्पात् पुष्पान्तरं व्रजेत् ।  
ज्ञानलुब्धस्तथा शिष्यो गुरोर्वुर्वन्तरं व्रजेत् ॥ १६ ॥  
  
दीक्षाशिक्षाविभेदेन गुरुः स्याद्विविधः प्रिये ।  
शिक्षागुरुं न कुर्वीत पशुभावयुतो यदि ॥ १७ ॥  
  
पशुभावयुता नारी पतिं पत्युर्न कल्पयेत् ।  
तथा गुरुं पशुर्देवि गुरोरन्ध्रं न कल्पयेत् [घ्: कारयेत्] ॥ १८ ॥  
  
  
इति श्रीसर्वानन्दनाथविरचिते सर्वोल्लासे  
नवमोल्लासः ॥ ० ॥  
  
  
  
  
दशमोल्लासः ।  
  
गुरुतन्त्रे गुरुलक्षणम् ।  
  
श्रीदेव्युवाच   
  
देवेश प्राणनाथेश नमामि चरणाम्बुजे ।  
नानाचारयुतो लोको वद केन भविष्यति ॥ १ ॥  
  
केन रूपेण देवेश पश्वाचारं प्रजायते ।  
वीरं दिव्यञ्च कौलञ्च सिद्धान्तं केन तद्वद ॥ २ ॥  
  
श्रीमहादेव उवाच   
  
गुरुश्च परमेशानि यदाचारी भवेन्मुदा ।  
तदाचारयुतो मन्त्री भविष्यति युगे युगे ॥ ३ ॥  
  
निरुत्तरे   
  
पशु-गुरोर्लब्धमन्त्री [घ्: मन्त्रलब्धः] पशुरेव न संशयः ।  
वीरमुखान्मन्त्रलब्धो वीर एव न संशयः ॥ ४ ॥  
  
सिद्धान्तान्मन्त्रसंलब्धः सिद्धान्तो नात्र संशयः ।  
पश्वाचारं विना देवि पञ्चतत्वं युतं [घ्: पञ्चतत्त्वयुतं]   
शुभम् ॥ ५ ॥  
  
पश्वाचारस्तु विज्ञेयः पञ्चतत्त्वेषु [घ्: परतत्त्वेषु] निन्दकः ।  
तस्मात् सर्वप्रयत्नेन पशोर्दीक्षां न कल्पयेत् ॥ ६ ॥  
  
पञ्चतत्त्वं विना देवि शक्तिमन्त्रं वृथा भवेत् ।  
अत एव पशोर्दीक्षां वीरभावी न चाचरेत् ॥ ७ ॥  
  
पशूनाञ्चेद् गुरुः शाक्तो वीराणाऽन्चेद्गुरुः पशुः ।  
यथा वृद्धस्य तरुणी [घ्: रमणी] वृद्धायाः कैशरः (?) [च्:   
शैशवः] पतिः ॥ ८ ॥  
  
प्। ३३) निगम कल्पद्रुमे   
  
न रूपमस्यापि न भावभाविनी, रूपस्य भावस्य   
सदात्मभाविनः ।  
यथा जलं द्रव्यगुणेन शङ्कर ! नानाविवर्णं हि गुरुश्च   
लक्षणम् ॥ ९ ॥  
  
अथ शाक्तगुरुप्रशंसा ।  
  
कौलिकान्मन्त्रं सङ्गृह्य जपकर्मचरन् हर ।  
यदि मुक्तिर्न जायेत तदा वाक्यं वृथा मम ॥ १० ॥  
  
पशोर्दीक्षां न कुर्वीत कुलधर्मपरायणः ।  
पशोर्दर्शनमात्रेण कौलिकानां क्रियाक्षयः ।  
तस्मात् सर्वप्रयत्नेन पशोर्दीक्षां विवर्जयेत् ॥ ११ ॥  
  
भैरवतन्त्रे   
  
सभावानां विभावानां पशूनां परमेश्वरि ।  
वीरभावान्वितो मन्त्री पशोर्दीक्षां विवर्जयेत् ॥ १२ ॥  
  
सभावानां विभावानां वीरो दीक्षां करोत्यपि ।  
कुलनाथं समाश्रित्य पुनर्दीक्षां समाचरेत् ॥ १३ ॥  
  
सभावे दीक्षिते मन्त्रे रोगशोकभयानकः ।  
विभावे दीक्षिते मन्त्रे केवलो भयमात्रकः ॥ १४ ॥  
  
कुलाचाररतो विप्रः कुलशास्त्रार्थतत्त्ववित् ।  
तन्मुखात् श्रवणान्मन्त्रः सर्वसिद्धिप्रदो भवेत् ।  
तस्मात् सर्वप्रयत्नेन कुलीनं गुरुमाश्रयेत् ॥ १५ ॥  
  
अथ गुरुलक्षणमाह   
  
  
स्थूलस्तेजस्तथा सूक्ष्मस्त्रिधामात्रं गुरुः शिवे ।  
त्रिधैकं चिन्तयेद् यस्तु भावातीतं गुरुं प्रिये ॥ १६ ॥  
  
प्। ३४) कदाचित् स सहस्रारे मन्त्रध्येयो गुरुः सदा ।  
कदाचित् हृदयाम्भोजे [ग्: -म्बुजे] कदाचिद् दृष्टिगोचरे ॥ १७ ॥  
  
सूक्ष्मध्यानं सहस्रारे तेजो ध्यानं हृदि प्रिये ।  
स्थूलध्यानं बाह्यदेशे त्रिविध ध्यानजं फलम् ॥ १८ ॥  
  
अथ श्रीगुरोः सूक्ष्मध्यानम् ।  
  
गुरुगीतायां   
  
ब्रह्मानन्दं परमसुखदं केवलं ज्ञानमूर्तिम् ।  
द्वन्द्वातीतं गगनसदृशं तत्त्वमस्यादिलक्ष्यम् ॥ १९ ॥  
  
एकं नित्यं विमलमचलं सर्वदा साक्षिभूतम् ।  
भावातीतं त्रिगुणरहितं सद्गुरुं तं नमामि ॥ २० ॥  
  
नित्यं शूद्धं निराभासं निर्विकारं निरञ्जनम् ।  
नित्यबोधं चिदानन्दं गुरुं ब्रह्म नमाम्यहम् ॥ २१ ॥  
  
  
अथ श्रीगुरोस्तेजोध्यानम् ।  
  
हृदम्बुजे [घ्: हृद्यम्बुजे] कर्णिकमधासंस्थं,   
सिंहासनेसंस्थितदिव्यमूर्तिम् ।  
ध्यायेद् गुरुं चन्द्रकलावतंसं, सच्चित् सुखाभीष्ट   
वरप्रदानम् ॥ २२ ॥  
  
श्वेताम्बरं श्वेतविलेपयुक्तं मुक्ताकलाभूषितदिव्यमूर्तिम् ।  
वामाङ्ग [ग्: वामाङ्क] पीठेस्थितदिव्यशक्तिं मन्दस्मितं   
पूर्णकृपानिधानम् ॥ २३ ॥  
  
आनन्दमानन्दकरं प्रसन्नं ज्ञानस्वरूपं निजबोधयुक्तम् ।  
योगीन्द्रमीड्यं भवरोग्वैद्यं, श्रीमद्गुरुं नित्यमहं   
नमामि ॥ २४ ॥  
  
अथ श्रीगुरोः स्थूलध्यानम् ।  
  
यदाज्ञया स्थूलतेजः सूक्ष्माणि परमेश्वरि ।  
त्रिधा ध्याने ध्याननिष्ठः स गुरुः स्थूलरूपकः ॥ २५ ॥  
  
  
इति श्रीसर्वानन्दनाथविरचिते सर्वाल्लासे  
दशमोल्लासः ।  
  
  
  
  
एकादशोल्लासः ।  
  
श्रीदेव्युवाच   
  
त्वदीयकृपया देव ध्यानं हि त्रिविधं श्रुतम् ।  
अधुना श्रोतुमिच्छामि सद्गुरोर्लक्षणं प्रिय ॥ १ ॥  
  
अथ सद्गुरुलक्षणम् ।  
  
श्रीशिव उवाच   
  
त्रिधामात्रं गुरोर्ध्यानं त्रिधापि सन्महेश्वरि ।  
सहस्रारे हृद्म्भोजे बाह्येऽपि परमेश्वरि ॥ २ ॥  
  
स्थूले तेजसि सूक्ष्मेऽपि सत्शब्दं विनियोजितम् ।  
सच्छन्दं च विना भद्रे गुरुशब्दं नचेत् क्वचित् ॥ ३ ॥  
  
सद्गुरुः परमेशानि शुद्धवेशमनोहरः ।  
सर्वलक्षणसम्पूर्णः सर्वावयव-शोभितः ॥ ४ ॥  
  
सर्वागमार्थतत्त्वज्ञः सर्वशास्त्रविशारदः ।  
लोके सम्मोहनकरो देवताभावदर्शकः ॥ ५ ॥  
  
इत्यादि लक्षणोपेतः सद्गुरुः कथितः प्रिये ।  
गुरुश्च परमेशानि केवलः श्रेष्ठबोधकः ।  
श्रेष्ठातिश्रेष्ठं सच्छब्दं सौवर्ण कुण्डलं यथा ॥ ६ ॥  
  
निरुत्तरे   
  
भावस्तु त्रिविधो देवि दिव्य-वीर-पशु-क्रमात् ।  
गुरवश्च त्रिधा प्रोक्तास्तथैव मन्त्रदेवताः ॥ ७ ॥  
  
कुलशास्त्ररता देवि गुरवो वहवः स्मृताः ।  
कुलतत्त्व-विहितज्ञो गुरुरेको हि दुर्लभः ॥ ८ ॥  
  
प्। ३६) वामकेश्वरे   
  
त्रिविधाचारसंयुक्ता गुरवोऽपि ह्यनन्तकाः ।  
भावयुक्तं वरारोहे भाग्येन लभतेऽपि च ॥ ९ ॥  
  
भाग्येन परमेशानि सद्गुरुं लभते यदि ।  
कुलदीक्षां तदा कुर्याद् दृष्ट्वा श्रुत्वा न कारयेत् ॥ १० ॥  
  
कुलार्णवे   
  
पुस्तके लिखितं दृष्ट्वा कुलाचारं करोति यः ।  
नाशयन्ति कुलं तस्य सङ्क्रुद्धा योगिनीगणाः ॥ ११ ॥  
  
गुरुं ज्ञात्वा भावयुक्तश्चरेदाचारसम्मतः ।  
स्वेष्टविद्या भवेत् सिद्धिर्देहस्य [घ्: देहानां] देहिनं यथा ॥ १२   
॥  
  
दृष्ट्वाचारं न भावाक्तो न गुरुञ्च कुलञ्चरेत् ।  
वृथाचारो भवेत्तस्य न वन्धं जलसेचनम् ॥ १३ ॥  
  
गुरुं विना महेशानि फलभाग् जायते यदि ।  
कान्तं विना पुत्त्रवती तदा कान्ता भविष्यति ॥ १४ ॥  
  
अत एव गुरुं कुर्याद् यथाभावविधानतः ।  
तन्मुखात् श्रवणात् कार्ये फलभाग् जायते नरः ॥ १५ ॥  
  
गुरूपदिष्टविधिना कौलाचारपरो नरः ।  
सम्पूजा परमां देवीं स याति परमां गतिम् ॥ १६ ॥  
  
गुप्तसाधनतन्त्रे   
  
त्रयोदश-गुणोपेतो गुरुरेको हि दुर्लभः ।  
तेषां मध्ये गुणैकाक्तो दुर्लभो गुरुरीश्वरि ॥ १७ ॥  
  
त्रयोदशगुणासक्तो गुरुः साक्षात् सदाशिवः ।  
दर्शनात् मुच्यते पापात् क्रियापि सुफला भवेत् ॥ १८ ॥  
  
प्। ३७) श्रीदेव्युवाच   
  
कुलेश प्राणनाथेश लक्षणं हि त्रयोदशम् ।  
कथयस्व मम स्थाने यदि ते मय्यनुग्रहः ॥ १९ ॥  
  
श्रीशिव उवाच   
  
शान्तो दान्तः कुलीनश्च विनीतः शुद्धवेशवान् ।  
शुद्धाचारः सुप्रतिष्ठः शुचिर्दक्षः सुबुद्धिमान् ॥ २० ॥  
  
आश्रमी ध्याननिष्ठश्च मन्त्रतन्त्रविशारदः ।  
निग्रहानुग्रहे शक्तो गुरुरित्यवधीयते ॥ २१ ॥  
  
अथ शान्तः ।  
  
येन केनापि सन्तुष्टः क्रियायाञ्च सुदक्षकः ।  
स शान्तो हि हृष्टमनाः सर्वदा देव-तत्परः ॥ २२ ॥  
  
अथ दान्तः ।  
  
भक्ताभक्ते ज्ञानवाक्यं सानन्देन प्रयच्छति ।  
दयायुक्तो रागमुक्तो दान्तेति गुरुलक्षणम् ॥ २३ ॥  
  
अथ कुलीनः ।  
  
कुलाचारी कुलज्ञानी कुलतत्त्वप्रदायकः ।  
कुलागारे क्रियायुक्तः [घ्: -शक्तो] कुलीनो गुरुरीश्वरि ॥ २४ ॥  
  
अथ विनीतः ।  
  
दयावाक्येन देवेशि ज्ञानवाक्यं मुहुर्मुहुः ।  
अभक्तभक्तिजनको विनीतो गुरुलक्षणम् ॥ २५ ॥  
  
प्। ३८) अथ शुद्धवेशः ।  
  
भूषणं यस्य देवस्य धारयेत्तस्य भूषणम् ।  
तदाचाररतो देवि गुरुः स्यात् शुद्धवेशवान् ॥ २६ ॥  
  
अथ शुद्धाचारः ।  
  
आचारं यस्य देवस्य तदाचारी भवेद् यदि ।  
स्तुतिनिन्दाविनिर्मुक्तः शुद्धाचारो गुरुः स्वयम् ॥ २७ ॥  
  
अथ सुप्रतिष्ठः ।  
  
देवता शुद्धभावेन शुद्धज्ञानेन सेविता ।  
सुप्रतिष्ठो गुरुर्देवि सर्वदानन्दपालकः [घ्:   
सर्वानन्दप्रदायकः] ॥ २८ ॥  
  
अथ शुचिर्दक्षः ।  
  
अनाचाराचारयुक्तो नास्ति तीर्थेषु वासना ।  
शुचिर्दक्षो गुरुर्देवि सर्वकार्येषु दक्षकः ॥ २९ ॥  
  
अथ सुबुद्धिमान् ।  
  
जीवात्मा परमेशानि परमात्मनि लीयते ।  
सुबुद्धिमान् गुरुर्देवि सोऽहं ज्ञानं विनश्यति ॥ ३० ॥  
  
अथाश्रमी ।  
  
पुत्त्रदारादिसम्बन्धं सर्वभिष्टस्वरूपकम् ।  
तस्मिन्नानन्दमाश्रित्य आश्रमी गुरुरीश्वरि ॥ ३१ ॥  
  
अथ ध्याननिष्ठः ।  
  
त्रिविधं ध्यानमाश्रित्य आत्मानं पूजयेद् यदि ।  
स गुरुः परमेशानि ध्याननिष्ठो भवेद् ध्रुवम् ॥ ३२ ॥  
  
प्। ३९) अथ मन्त्रतन्त्रविशारदः ।  
  
मानसं त्रायते यस्तु मनः सन्देहनाशकृत् ।  
स गुरुः परमेशानि मन्त्रतन्त्रविशारदः ॥ ३३ ॥  
  
अथ निग्रहानुग्रहे शक्तः ।  
  
मुक्तस्य बन्धदातृत्वं बन्धस्य मुक्तदायकः ।  
निग्रहानुग्रहे शक्तो गुरुरित्यवधीयते ॥ ३४ ॥  
  
  
इति श्रीसर्वानन्दनाथ-विरचिते सर्वोल्लासे  
एकादशोल्लासः ॥ ० ॥  
  
  
  
  
द्वादशोल्लासः ।  
  
अथ वैष्णवाचारः ।  
  
सर्वधर्मान् परित्यजा इष्टभक्तिश्च जायते ।  
स एव वैष्णवाचारः कामसङ्कल्पवर्जितः ॥ १ ॥  
  
समयाचारतन्ते   
  
वैष्णवः पशुभावेन पूजयेत् परमेश्वरम् ।  
शक्तितन्त्रे वरारोहे पशुभावो भयङ्करः ॥ २ ॥  
  
पशुभावे यजेद्देवं भक्तिभावयुतः शिवे ।  
यदि स्यात् पूजयेद्देवीं वृथा तस्य परिश्रमः ॥ २ ॥  
  
पशुभावे महेशानि मन्त्रवर्णस्वरूपकम् ।  
वीरभावेऽपि तन्मन्त्रं चतुर्वर्गफलप्रदम् ॥ ४ ॥  
  
पशुभावाश्रितो मन्त्री यदि कालीं प्रपूजयेत् ।  
रौरवं नरकं याति यावदाहूतसम्प्लवम् ॥ ५ ॥  
  
अथ पशूनां शक्त्यर्चने निषेधः ।  
  
कुलार्णवे   
  
मांसं भुक्ता सुरां पीत्वा गत्वा चैव रजस्वलाम् ।  
पूजयेत् कालिकां देवीमन्यथा निष्फला भवेत् ॥ ६ ॥  
  
अभुक्ता न यजेद्देवीं भुक्ता देवीं प्रपूजयेत् ।  
अभुक्तः पूजनेनैव विष्ठायां जायते क्रिमिः ॥ ७ ॥  
  
जितेन्द्रियो हविष्याशी शक्तिपूजां न चाचरेत् ।  
अन्यार्चने महादेवि चेति भावेन पूजयेत् ॥ ८ ॥  
  
प्। ४१) अन्यदेवार्चनश्रद्धामन्यदेवप्रपूजनम् ।  
कुलस्त्रीवीरनिन्दाञ्च परद्रव्यापहारणम् ।  
स्त्रीषु रोषं प्रहारञ्च [क्, ग्: नकर्तव्यं] वर्जयेत् परमेश्वरि ॥ ९   
॥  
  
पिच्छिलायां   
  
गुरोराज्ञां समादाय शुद्धान्तःकरणो नरः ।  
स्वेष्टदेवं स्तुवन् भाव्यमन्यदेवं न पूजयेत् ॥ १० ॥  
  
तीर्थ-पर्यटनं देव-पूजनं तर्पणादिकम् ।  
वर्जयेत् परमेशानि गुरोरन्यं न भावयेत् ॥ ११ ॥  
  
अथ वैष्णवस्य समाधिः ।  
  
अन्यदेवं स्वेष्टरूपं रूपं ज्ञात्वा क्रियाञ्चरेत् ।  
दर्पणेषु यथा बिम्बं तथान्यदेवरूपकम् ॥ १२ ॥  
  
एकदेवं विना देवि नास्ति देवो महीतले ।  
एकसूर्यं विना सूर्यो नास्तीह जगति यथा ॥ १३ ॥  
  
बहुपात्रे स्थिते तोये बहुसूर्ये यथा प्रिये ।  
बहुभावे तथा देवं बहुरूपेषु दृश्यते ॥ १४ ॥  
  
निगमतत्त्वे   
  
धर्मस्वरूपं जगतां सर्वबीजं पुरातनम् ।  
धर्मं त्यक्त्वा महादेवि किमालम्बितमास्थितः ॥ १५ ॥  
  
श्रीदेव्युवाच   
  
सर्वधर्मान् परित्यज्य एकधर्मं समाश्रयन्   
धर्मात्मनो देवतात्म-स्वात्मनोः परिचिन्तनम् ॥ १६ ॥  
  
स्वेष्टविद्या धर्मरूपा नित्या स्वात्मप्रकाशिनी ।  
यथा स्तनं बालकस्य पानं धर्मात्मवर्द्धनम् ॥ १७ ॥  
  
  
इति सर्वानन्दनाथविरचिते सर्वोल्लासे  
द्वादशोल्लासः ॥ ० ॥  
  
  
  
  
त्रयोदसोल्लासः ।  
  
अथ इष्टभक्तिः ।  
  
निगमतत्त्वे श्रीशिव उवाच   
  
त्वं देवि परमा पूर्णा सर्वसम्पत्फलप्रदा ।  
किमिष्टं कापि भक्तिः स्यात् मम स्थाने प्रकाशय ॥ १ ॥  
  
श्रीदेव्युवाच   
  
गुरुवक्त्रे स्थितो देवस्तदेवेष्टस्वरूपकः ।  
क्रियापि तस्य वाक्ये स्यात् क्रियेति भक्तिकल्पना ॥ २ ॥  
  
या क्रिया सापि भक्तिः स्याद् या भक्तिः सा क्रियापि च ।  
भक्तिरूपा स्वेष्टविद्या विना भक्तिं न लभ्यते ॥ ३ ॥  
  
विना भक्तिं न तज्ज्ञानमतो भक्तिरुदाहृता ।  
सा भक्तिस्त्रिविधा देव चोत्तमा मध्यमाधमा ॥ ४ ॥  
  
उत्तमा सात्त्विकी भक्ती राजसी भक्तिर्मध्यमा ।  
तामसी भक्तिरधमा त्रिधा भक्तिर्महेश्वर ॥ ५ ॥  
  
मानसी सात्त्विकी भक्तिर्वाह्यभक्तिश्च राजसी ।  
तामसी दाम्भिकी भक्तिस्तासां भेदं वदम्यहम् [क्, ग्: तेषां   
भेदमिदं शिव] ॥ ६ ॥  
  
समयाचारतन्त्रे श्रीदेव्युवाच   
  
देवेश प्राणनाथेश लोकानां हितकारक ।  
भावभेदेन कथय साधकस्यापि लक्षणम् ॥ ७ ॥  
  
प्। ४३) श्रीशिव उवाच   
  
साधका स्त्रिविधाः प्रोक्ताः सात्त्विको राजसः प्रिये ।  
तामसश्च महेशानि तेषां वक्ष्यामि लक्षणम् ॥ ८ ॥  
  
अथ सात्त्विक-साधकलक्षणम् ।  
  
अन्तःशुद्धो वहिःशुद्धः सदेश्वर-परायणः ।  
सर्वेषां प्राणिनां देवि दयायुक्तः स सात्त्विकः ।  
स सात्त्विको महेशानि सर्वदा देवतत्परः ॥ ९ ॥  
  
अथ राजसिक-साधकलक्षणम् ।  
  
श्रद्धयातिसुवस्त्राद्यैरात्मानं देवतां यजेत् ।  
रागेण सर्वदा तुष्टो राजसः परिकीर्तितः ।  
स राजसो महेशानि रागात्मा रागकाङ्क्षणः ॥ १० ॥  
  
अथ तामस-साधकलक्षणम् ।  
  
बहुक्रोधी जल्पभाषी परद्वेषी प्रवञ्चकः ।  
अश्रद्धया यजेद्देवं तामसः परिकीर्तितः ॥ ११ ॥  
  
कुवेशं देवतां कृत्वा श्रद्धयाऽश्रद्धया यजेत् ।  
क्रियायां दक्षिणाहीनः सोऽपि तामसलक्षणः ॥ १२ ॥  
  
भावचूडामणौ श्रीदेव्युवाच   
  
केन रूपेण देवेश साधको मुक्तभाग् भवेत् ।  
कथय प्राणनाथेश यदि ते मय्यनुग्रहः ॥ १३ ॥  
  
श्रीमहादेव उवाच   
  
पूजामूलापि भक्तिः स्याद् विना पूजां न भक्तिभाक् ।  
सा पूजा त्रिविधा प्रोक्ता चोत्तमा मध्यमाधमा ॥ १४ ॥  
  
प्। ४४) सात्त्विकी त्रिविधा पूजा राजसी त्रिविधा शिवे ।  
तामसी त्रिविधा पूजा तासां भेदं वदाम्यहम् ॥ १५ ॥  
  
अथ त्रिविधसात्त्विकीपूजालक्षणम् ।  
  
अहमेव परा देवी मयि सर्वमिदं जगत् ।  
सा पूजा सात्त्विकी ज्ञेया पूजामध्येषु गोपिता ॥ १६ ॥  
  
देवतनिजरूपं यत् मानसैश्चिन्तयेद् हृदि ।  
सा पूजा सात्त्विकी ज्ञेया मध्यमा प्राणवल्लभे [घ्: कथितं] ॥   
१७ ॥  
  
मानसैः पूजयेद्देवीं श्रद्धया चोपचारकैः ।  
सा पूज सात्त्विकी ज्ञेया चाधमा प्राणवल्लभे ॥ १८ ॥  
  
अथ त्रिविधराजसीपूजालक्षणम् ।  
  
आत्मवत् पूजयेद्देवीं श्रद्धया चोपचारकैः ।  
कामसङ्कल्परहिता पूजा राजसिकोत्तमा ॥ १९ ॥  
  
उपचारैर्यजेद्देवीं केवलं प्रीतिहेतवे ।  
देव्याः सा राजसी पूजा मध्यमा प्राणवल्लभे ॥ २० ॥  
  
आत्मार्थे वा परार्थे वा श्रद्धया पूजयेत् शिवाम् ।  
कामसङ्कल्पसंयुक्ता पूजा राजसिकाधमा ॥ २१ ॥  
  
अथ त्रिविधतामसीपूजालक्षणम् ।  
  
आत्मनोऽपि परस्यापि दाम्भिकार्थे यजेत् शिवाम् ।  
श्रद्धान्विता कामयुक्ता सा पूजा तामसोत्तमा ॥ २२ ॥  
  
लौकिकार्थे दाम्भिकार्थे सङ्कल्पेन यजेत् शिवाम् ।  
सा पूजा तामसी ज्ञेया मध्यमा प्राणवल्लभे ॥ २३ ॥  
  
प्। ४५) स्वलाभात् परहिंसार्थे श्रद्धया पूजयेत् शिवाम् ।  
सा पूजा तामसी ज्ञेया चाधमा प्राणवल्लभे ॥ २४ ॥  
  
श्रद्धाहीना च या पूजा सा पूजा न फलप्रदा ।  
पूजामूला भवेद्भक्तिर्भक्तिमूलं हि पूजनम् ।  
परस्परं विना न स्यात् ज्ञानं ज्ञेयं यथा प्रिये ॥ २५ ॥  
  
  
इति श्रीसर्वानन्दनाथविरचिते सर्वोल्लासे  
त्रयोदशोल्लासः ॥ ० ॥  
  
  
  
  
चतुर्दशोल्लासः  
  
अथ बलिदानम् ।  
  
ज्ञानार्णवे श्रीदेव्युवाच  
  
देवदेव महादेव लोकानां ज्ञानदायक ।  
भावभेदेन कथय बलिदानस्य लक्षणम् ॥ १ ॥  
  
श्रीशिव उवाच   
  
कलिश्च त्रिविधा देवि सात्विकी राजसी तमी ।  
बलिदानं विना देवि पूजने नास्ति योग्यता ॥ २ ॥  
  
पूजासारं महादेवि बलिदानं यथाविधम् ।  
बलिदानं भवेत् सारं पूजने ज्ञान्वान् यदि ॥ ३ ॥  
  
अत एव महादेवि बलिं दद्यात् प्रयत्नतः ।  
बलिदानं विधानेन किं न सिध्यति भूतले ॥ ४ ॥  
  
अथ सात्विकी बलिः ।  
  
सात्विकीबलिमाख्यातां मांसरक्तादिवर्जिताम् ।  
यतो ब्रह्ममयं देहं घातयेत् केन कर्मणा ॥ ५ ॥  
  
सत्सत्त्वं सृष्टिमात्रं हि भावमात्रं प्रकाशितम् ।  
सत्त्वेवारम्भकं सृष्टिं बलिदानं लयं शिवे ॥ ६ ॥  
  
अत एव महेशानि सत्त्वेन बलिदानकम् ।  
मांसरक्तादिरहितं बलिदानं फलं शुभम् ॥ ७ ॥  
  
नराश्वमेधं मद्यञ्च कलौ वर्ज्यं द्विजातिभिः [घ्:   
विचक्षणैः] ।  
प्रानिहिंसा नचेत् सत्ये त्रेतायां द्वापरे शुभम् ॥ ८ ॥  
  
प्। ४७) नराश्वमेधं संवर्ज्यं कलौ न ज्ञानवान यतः ।  
नरानुकल्पं महिषं महिषस्य च छागलम् ॥ ९ ॥  
  
छागस्य कल्पनं मेषं मेषस्य पक्षिणं शिवे ।  
पक्षिणश्चापि [क्, ग्, घ्, ङ्: पक्षिणस्यापि] मत्स्यं हि मत्स्यस्य   
कीटमात्रकम् ॥ १० ॥  
  
अनुकल्पं कलौ भद्रे द्रव्याभावे परित्यजेत् ॥ ११ ॥  
  
अर्चने महिषदानेऽपि चाश्वमेधफलं लभेत् ।  
फल्भाग् जायते मन्त्री बलिं दद्याद् यथाविधि ।  
बलिदानं विना देवि हिंसा सर्वत्र गर्हिता ॥ १२ ॥  
  
तन्त्रचूडामणौ   
  
एणमप्यविधानेन छेदयेन्न कदाचन ।  
विधिनापि द्विजं गाम्बा हत्वा पापैर्न लिप्यते ॥ १३ ॥  
  
तथापि परमेशानि ज्ञानी नैवापि लुब्धकः ।  
बलिमात्रं द्विधा ज्ञेयं तयोर्भेदं शृणुष्व मे ॥ १४ ॥  
  
बलिः पूजोपहारः स्यात् प्राणिदानं द्वितीयकम् ।  
बलिमाद्यं निवृत्ते तु प्रवृत्तिः स्यात् पशुं प्रिये ।  
बलिहीना च या पूजा सा पूजा न फलप्रदा ॥ १५ ॥  
  
अथ राज्सिकबलिः ।  
  
राजसं बलिमाख्यातं सुवेशं रागसंयुतम् ।  
मांसरक्तादिसंयुक्तं कृष्णवर्णं विशेषतः ॥ १६ ॥  
  
कृष्णवर्णं नाधिकाङ्गभङ्गहीनमरोगिणम् ।  
एवं दत्वा बलिं पूर्णं फलमाप्नोति साधकः ॥ १७ ॥  
  
शिशुना बलिदानेन हन्ति पुत्रञ्च चण्डिका ।  
वृद्धेनैव गुरुजनं [घ्: गुरुं हन्यात्] कृशेन बान्धवं तथा   
॥ १८ ॥  
  
प्। ४८) धनञ्चैवाधिकाङ्गेन हीनाङ्गेन प्रजान्तथा ।  
कामिनीं शृङ्गभङ्गेन काणेन भ्रातरं तथा ॥ १९ ॥  
  
घण्टिकेन भवेन्मृत्युर्विघ्नञ्च [घ्: विघ्नस्यात्] चित्रमस्तके ।  
हतं मित्रं ताम्रपृष्ठे भ्रष्टश्रीः पुच्छहीनतः ॥ २० ॥  
  
मुण्डमालातन्त्रे   
  
मातुर्मायाश्रितो यावत्तवच्छिशुमुदाहृतम् [घ्: शिशुरुदाहृतः] ।  
तस्यापि घातने भद्रे स्वात्मपुत्त्रं विनश्यति ॥ २१ ॥  
  
निर्विकारमयं देहं कदाचिन्नैव घातयेत् ।  
विकारे शुक्र-सम्भूते [सञ्जाते] घातनं विधिबोधितम् [घ्: -  
बोधनम्] ।  
शुक्रलीने [घ्: हीने]ऽपि वृद्धं हि घातनाद् गुरुघातनम् ॥ २२ ॥  
  
अथ तामसिकबलिः ।  
  
तामसस्तामसगुणैरालस्यादियुतः प्रिये ।  
न श्रद्धया बलिं दद्यात् पूजादिषु तथा प्रिये ॥ २३ ।  
  
साधकानां न ते देवि केवलं नाममात्रकम् ।  
बलिदानं वृथा तस्य केवलं प्राणि [घ्: पशु-]घातनम् ॥ २४ ॥  
  
तामसः साधको देवि कदाचिन्नैव नैव च ।  
पूजाहीनस्य भ्रष्टत्वात् नाममात्रस्तु साधकः ॥ २५ ॥  
  
बलिदानं प्रदातव्यं येन तेन कृतेन च [घ्: केन क्रमेण च] ।  
विधानं नैव कर्तव्यं बलिदानं हि मात्रकम् ॥ २६ ॥  
  
  
इति श्रीसर्वानन्दनाथविरचिते सर्वोल्लासे  
चतुर्दशोल्लासः ॥ ० ॥  
  
  
  
  
पञ्चदशोल्लासः ।  
  
वैष्णवो विष्णुभक्तञ्च विष्ण्वात्मात्मा यदा भवेत् ।  
तदा ध्यानं सदा कार्यं वैष्णवीं परमां शिवाम् ॥ १ ॥  
  
पश्वाचारस्य यत् शेषं शाक्ताचारस्य पूर्वकम् ।  
शैवाचारमिदं प्रोक्तं पश्वाचारेण पूजयेत् ॥ २ ॥  
  
प्रसादं च्यम्बकादिञ्च तान्त्रिकं हि महेश्वरि ।  
वीराचारेण सम्पूज्यं पञ्चतत्त्वेन शङ्करि ॥ ३ ॥  
  
  
अथ शैवाचरः ।  
  
  
समयाचारतन्त्रे   
  
अष्टाङ्गयोगसंयुक्तो यजेद्देवं विधानतः ।  
यावज्ज्ञानं [घ्: ध्यानं] समाधिः स्यात्तावत् शैवं   
प्रचक्षते ॥ ४ ॥  
  
अथाष्टाङ्गयोगः ।  
  
कालिकाकुलसरस्वे   
  
यमनियमासनप्राणायामप्रत्याहारध्यानधारणसमाधि-  
योगाङ्गाष्टानि पार्वति ॥ ५ ॥  
  
आदौ यमलक्षणम् ।  
  
अहिंसा सत्यमस्तेयं ब्रह्मचर्यं दयार्जवम् ।  
क्षमाधृतिं [घ्: प्रीति] मिताहारं शौचञ्चेति यमा दश ।  
दशधा लक्षणं प्रोक्तं योगाङ्गस्य यमस्य च ॥ ६ ॥  
  
प्। ५०) अथ नियमलक्षणम् ।  
  
तपः सन्तोषमास्तिक्यं दानं देवस्य पूजनम् ।  
सिद्धान्तश्रवणञ्चैव ह्रीर्मतिश्च जपाहुतम् ।  
दशधा नियमं प्रोक्तं योगाङ्गस्य च पार्वति ॥ ७ ॥  
  
अथासनम् ।  
  
१ । पद्मासनं स्वस्तिकाख्यं भद्रं वज्रासनं तथा ।  
वीरासनमिति प्रोक्तं क्रमादासनपञ्चकम् ॥ ८ ॥  
  
सव्यं पादमुपादाय दक्षोरूपरि विन्यसेत् [घ्: दक्षोपरि-  
न्यसेत्ततः] ।  
तथैव दक्षिणं सव्ये चोपविष्टं [घ्: चोपविश्यं] विधानतः ।  
पद्मासनमिति प्रोक्तं जपपूजादिषु प्रिये ॥ ९ ॥  
  
२ । जानुभ्यामन्तरे सम्यक् कृत्वा पादतले उभे [घ्: शुभै] ।  
ऋजुकायो विशेन्मन्त्री स्वस्तिकं तत् प्रचक्षते ॥ १० ॥  
  
सीमन्याः पार्श्वयोर्न्यस्याद् गुल्पयुग्मं सुनिश्चितम् ।  
वृषणाधः स्थितौ पादौ पाणिभ्यां परिरक्षयेत् ।  
भद्रासनमिदं प्रोक्तं योगिभिः परिकल्पितम् [ग्, घ्: सारकल्पितं]   
॥ ११ ॥  
  
उरौ पादौ क्रमे न्यस्य कृत्वा प्रत्यम्मुखाङ्गुलीम् ।  
करौ निरुध्या[घ्: निदध्यात्]दाख्यातं वज्रासनमुदीरितम् ॥ १२ ॥  
  
एकपादमधः कृत्वा विन्यस्योरौ तथेतरम् ।  
ऋजुकायो विशेन्मन्त्री वीरासनमुदीरितम् ॥ १३ ॥  
  
अथ प्राणायामः ।  
  
प्राणायामं विना देवि पूजने नास्ति योग्यता ।  
प्राणायामञ्चासनञ्च सर्वाचारस्य सम्मतम् ॥ १४ ॥  
  
प्। ५१) त्रिपुरासारतन्ते   
  
मूलाधारे कुण्डलिनी स्वयम्भू निद्रिता यदा ।  
तदा कार्यं न कर्तव्यं क्रियामात्रे हि सुन्दरि ॥ १५ ॥  
  
प्राणायामेन सा देवी स देवः परमेश्वरः ।  
निद्रां त्यक्त्वा स्वेष्टरूपं धारयेत् परमेश्वरि ॥ १६ ॥  
  
  
अथ प्राणायामस्य फलम् ।  
  
मूलबीजेन बीजेन प्राणायामं समाचरेत् ।  
प्राणायामं हि कथनं देवतायाः स्वरूपकम् ॥ १७ ॥  
  
स्वरूपकथने देव स्वरूपं दर्शनं शिवे ।  
स्वरूपदर्शनात् शीघ्रं स्वरूपञ्च स्वयं भवेत् ॥ १८ ॥  
  
प्रमाणान्तरमाह गुरुगीतायाम्   
  
कीटभृङ्गे वरारोहे यथा भवति पार्वति ।  
गुरुध्यानात्तथा नित्यं देही ब्रह्ममयो भवेत् ॥ १९ ॥  
  
त्रिपुरासारे   
  
प्राणायामपरो ब्रह्मा प्राणायामपरो हरिः ।  
प्राणायामः शङ्करोऽपि सृष्टिस्थितिलयात्मकः ॥ २० ॥  
  
पूरकोऽपि भवेद्ब्रह्मा कुम्भकोऽपि हरिः स्वयम् ।  
रेचकोऽपि स्वयं रुद्रः प्राणायामं गुणत्रयम् ॥ २१ ॥  
  
कनिष्ठानामिकाङ्गुष्ठैर्यन्नासापुटधारणम् ।  
प्राणायामः स विज्ञेयस्तर्जनीमध्यमे विना ॥ २२ ॥  
  
पूरकं वामनाड्यापि षोडशेन जपेन तु ।  
कुम्भकं मध्यनाड्यापि चतुःषष्ट्या जपेन तु ।  
रेचनं दक्षनाड्यापि तदर्द्धजपसङ्ख्यया ॥ २३ ॥  
  
प्। ५२) तन्त्रान्तरे   
  
पूरयेत् षोडशैर्वायुं धारयेत्तच्चतुर्गुणैः [ख्: धारयेत्तु   
चतुगुणैः; घ्: कुम्भयेच्च चतुर्गुणैः] ।  
रेचयेत् कुम्भकार्द्धेन अशक्त्या [घ्: यः शक्त्या] तत्तुरीयकम् ॥ २४   
॥  
  
कुम्भकं पूरकं रेचमेवं (तदशक्तौ तच्चतुश्रमेव (ग,   
घ)।] प्राणस्य संयमः ।  
इडायां पूरयेद्वायुं धारयेद्दक्षनासिकाम् ॥ २५ ॥  
  
सुषुम्नायां कुम्भयेच्च नासापुटञ्च धारणम् ।  
पिङ्गलायां रेचयेच्च धारणाद् वामनासिकाम् ॥ २६ ॥  
  
निरुत्तरे   
  
प्राणायामं द्विषट्केन प्रत्याहारः प्रकीर्तितः ।  
प्रत्यहारद्विष्ट्केन जानीयाद्धरणं शुभम् ॥ २७ ॥  
  
धारणं द्वादशं प्रोक्तं ध्यानं ध्यानविशारदः ।  
ध्यानैर्द्वादशकैरेव समाधिरभिधीयते ।  
समाधिमथ [घ्: समाधेरथ] कर्माणि करोति न करोति वा ॥ २८ ॥  
  
केवलं कुम्भकाद्देवि [घ्: कुम्भकाद्धऽपि] किं न सिध्यति   
भूतले ।  
खेचरत्वं समाधित्वं काले मृत्युर्विनश्यति ॥ २९ ॥  
  
त्रिपुरासारे समाधिः ।  
  
श्रीदेव्युवाच   
  
देवेश प्राणनाथेश सदा तत्त्वप्रदायकः ।  
अधुना श्रोतुमिच्छामि समाधिस्थस्य लक्षणम् ॥ ३० ॥  
  
श्रीशिव उवाच   
  
शैवोऽपि शिवभक्तश्च शिवात्मात्मा यदा भवेत् ।  
तदा ध्यानं सदा कार्यं शिवं शान्तं जगन्मयम् ॥ ३१ ॥  
  
  
इति श्रीसर्वानन्दनाथविरचिते सर्वोल्लासे  
पञ्चदशोल्लासः ॥ ० ॥  
  
  
  
  
षोडशोल्लासः ।  
  
अथ विभावपशुलक्षणम् ।  
  
अनुकल्पैर्यजेद्देवीं वेदमार्गेण साधकः ।  
पश्वाचारमिदं प्रोक्तं विभावस्य मतं शिवे [घ्: प्रिये] ॥ १ ॥  
  
भावचूडामणौ ।  
  
अथ मद्यानुकल्पम् ।  
  
गोक्षीरं वह्निना पाच्यं कर्जुरस्य रसं प्रिये ।  
गुडं तस्य मद्यतुल्यं ताम्बूलं चूर्णसंयुतम् ॥ २ ॥  
  
व्यञ्जनं लवणैर्युक्तं आमान्नं घृतसंयुतम् ।  
खर्जुरस्य रसञ्चैव [ङ्: गुढं] शर्करं गव्यसंयुतम् [घ्, ङ्:   
परमेश्वरि] ।  
महोषोद्भवं मद्यतुल्यं विभावस्य मतं पशोः [घ्, ङ्:   
लवणं सैन्धवं विना] ॥ ३ ॥  
  
अथ मांसानुकल्पम् ।  
  
गोधूमं लोहितं चार्द्रं तिलं श्वेतं महेश्वरि ।  
शरत्प्क्वं व्रीहिणञ्च लोहितं व्रीहिणं शिवे ।  
[घ्: मद्यतुल्यं मांसखण्डं कुष्माण्डं परिकीर्तितम्]   
कुष्माण्डं मांसवज्ज्ञेयं विभावस्य मतं पशोः [ग्: शिवे]   
॥ ४ ॥  
  
अथ मत्स्यानुकल्पम् ।  
  
नारिकेलं श्रीफलञ्च धात्रीफल-हरीतकीम् ।  
दग्धञ्चेत् परमेशानि पशोर्मत्स्यं हि कल्पनम् ॥ ५ ॥  
  
प्। ५५) मुद्रानुकल्पम् ।  
  
विना लवणतोयाभ्यां भर्जितं व्रीहिणं शिवे ।  
मुद्रानुकल्पं परमे विभावस्य मतं पशोः ॥ ६ ॥  
  
अथ मैथुनानुकल्पम् । [अत्र (घ) पुस्तकीयः पाठः, -  
पशूनां मैथुनं देवि स्वकरे य्न्त्रकल्पनम् ।  
तत्त्वमुद्धृत्य यत्नेन विना पर्वादिना शुभम् ॥  
भक्षयेत् तत्परं द्रव्यं मूलेन मनुना शिवे ।  
पञ्चतत्त्वं विना देवि देवीमन्त्रं वृथा भवेत् ॥  
एतद्द्रव्यं न देवं हि न पेयं हि क्वचित् शिवे ।  
वेदोक्तेन यजेद्देवं विभावस्य मतं पशोः ॥]  
  
पशूनां मैथुनं नास्ति चिन्तनं परिकल्पितम् ।  
सहस्रारे महापद्मे शिवशक्तिसमन्वितम् ॥ ७ ॥  
  
तेनामृतेन परमे तर्पयेत् परदेवताम् ।  
यत्स्तुष्टा भगवती स्वात्मबिम्बप्रकाशिनी ॥ ८ ॥  
  
पञ्चतत्त्वं विना देवि देवीपूजा वृथा भवेत् ।  
वेदोक्तेन यजेद्देवं विभावस्य मतं पशोः ॥ ९ ॥  
  
अथ विभाववीरलक्षणम् ।  
  
पिच्छिलायां श्रीदेव्युवाच   
  
महादेव महायोगिन् तत्त्वज्ञानमयं वपुः ।  
वीराचारं विभावस्य मम स्थाने प्रकाशय [ग्, घ्: वद प्रभो] ॥   
१० ॥  
  
श्रीशिव उवाच   
  
वीराचारस्य कथने शङ्काभून्मम मानसे ।  
कदाचिन्नैव वक्तव्यं पाषण्डे नास्तिके नरे ॥ ११ ॥  
  
प्। ५६) ममैव प्राणसर्वस्वं वीरभावं कुलेश्वरि [घ्:   
महेश्वरि] ।  
वीरभावं विना देवि देवीपूजा वृथा भवेत् ॥ १२ ॥  
  
अथ विभाववीरः ।  
  
न करोति महादेवि प्रकृत्यचारसंशयात् ।  
मानसैकविभावेन पञ्चतत्त्वेन पूजयेत् ॥ १३ ॥  
  
अथवा चानुकल्पैर्वा पूजयेत् परमेश्वरीम् ।  
अनुकल्पैर्यजेद्देवीं तन्त्रमार्गानुसारतः ।  
वीराचारमिदं प्रोक्तं विभावस्य मतं शिवे [ङ्: शाक्तानां   
सुखमोक्षदम्] ॥ १४ ॥  
  
मानसैः पञ्चतत्त्वैश्च पूजां कुर्याच्च मानसैः ।  
पञ्चतत्त्वस्यानुकल्पैर्वाह्ये देवीं प्रपूजयेत् ॥ १५ ॥  
  
अथ पञ्चतत्त्वप्रमाणम् ।  
  
वीरतन्त्रे   
  
मद्यं मांस तथा मत्स्यं मुद्रा मैथुनमेव च ।  
पञ्चतत्त्वमिदं प्रोक्तं शाक्तनां सुखमोक्षदम् ॥ १६ ॥  
  
अथ मद्यानुकल्पम् ।  
  
पिच्छिलायां   
  
नारिकेलोदकं कांस्ये तक्रं गुडसमन्वितम् ।  
आर्द्रकं गुडसंयुक्तं सिद्धान्नं दग्धदुग्धकम् ।  
मद्यानुकल्पं परमे ! चतुर्वर्गफलप्रदम् ॥ १७ ॥  
  
निरुत्तरे   
  
ब्राह्मणो वीरभावेन सुरां पीत्वा जपेन्मनुम् ।  
तदभावेऽपि गो-क्षीरं द्विजो दद्याद् युगे युगे ॥ १८ ॥  
  
प्। ५७) ताम्बूलं ताम्रकूटञ्च त्वरिता ताडिता तथा ।  
अहिफेणः खर्जुरसः धूस्तूरं सम्विदा तथा ।  
एते चाष्टौ सुराः प्रोक्ताः साधकानन्ददायकाः ॥ १९ ॥  
  
अथ मांसानुकल्पम् ।  
  
लवणार्द्रकपिन्नाकस्तिलगोधूममासकाः ।  
लसूनञ्च महेशानि मांसप्रतिनिधिः स्मृतः ॥ २० ॥  
  
अथ मत्स्यानुकल्पम् ।  
  
मत्स्याभावे दग्धद्रव्यं चानुकल्प। युगे युगे ।  
मुद्राभावेऽपि क्षणकं भर्जितं परमेश्वरि ॥ २१ ॥  
  
इति मुद्रानुकल्पम् ।  
  
अथ पञ्चमानुकल्पम् ।  
  
वृहद्योनितन्त्रे   
  
साधकः कुलनिष्ठश्च यदि योनिं न पूजयेत् ।  
क्रुद्धा भगवती तस्य निष्फलं जपपूजनम् ॥ २२ ॥  
  
योन्यभावे महेशानि योनिरूपापराजिता ।  
पूजयेत् साधकः श्रेष्ठो योनिपूजाफलाप्तये ॥ २३ ॥  
  
श्रीदेव्युवाच   
  
योनिः प्रोक्ताः पुरा देव सर्वस्य सुखमोक्षदा ।  
तस्याभावे कथं देव चानुकल्पापराजिता ॥ २४ ॥  
  
कस्माज् जातमिदं पुष्पं केन वा पूजनं वद ।  
मैथुनं केन देवेश तत्त्वं केन वद प्रभो ॥ २५ ॥  
  
वृहद्योनितन्त्रे श्रीशिव उवाच   
  
शिखिपुच्छान्तरे योनिं संस्थाप्य प्रकृतिर्यदा ।  
कृष्णोऽभूत् परमेशानि तदा जातापराजिता ॥ २६ ॥  
  
प्। ५८) शिखिपुच्छाद् विनिःसृत्य योनिर्जाता महीतले ।  
योनिचिह्नं स्थितं तत्र देवि कामकलात्मिकम् ॥ २७ ॥  
  
विष्णुक्रान्तं समासाद्य लतारूपोऽभवद्धरः ।  
योनिस्वरूपं तत् पुष्पं देव्याः प्रीतिकरं परम् ॥ २८ ॥  
  
तत्पुष्पं परमेशानि रक्तचन्दनचर्चितम् ।  
पूजयेद् वीरभावी च योनिपूजाफलं लभेत् ॥ २९ ॥  
  
हयारिपुष्पगर्भस्थ [घ्: -गर्भमध्यस्थं] शिवलिङ्गेन पार्वति ।  
मैथुनं जायते तेन शक्त्याभावेऽपि सुन्दरि ॥ ३० ॥  
  
परपुष्पे क्षिपेद् गन्धं तत्र पुष्पं क्षिपेत् परम् ।  
तस्मादुद्धृत्य तत्त्वञ्च तर्पयेत् परदेवताम् ॥ ३१ ॥  
  
स्वमूर्द्ध्नि तर्पणं कृत्वा पिबेदानन्दभाग् यदि ।  
अपराइताया माहात्म्यं गदितुं नैव शक्यते ।  
महापीठमयं पुष्पं सर्वदेवस्य दुर्लभम् ॥ ३२ ॥  
  
कुलचूडामणौ   
  
स्वलिङ्गं करवीरेषु संस्थाप्य पुरुषोत्तमः ।  
राधिकाभून्महादेवः शृङ्गारानन्दहेतवे ॥ ३३ ॥  
  
प्रकृतेर्लक्षणं यद्यत् शिखिपुच्छे महेश्वरि ।  
आत्मयोनिमिमां ज्ञात्वा स्वमूर्द्ध्नि धारयेद्धरिः ॥ ३४ ॥  
  
विश्वसारे   
  
शुक्ररक्तानुकल्पम् ।  
  
शुक्रै रक्तैर्महेशानि पूजयेत् परमेश्वरीम् ।  
तदभावे चानुकल्पैः साधकाभीष्टसिद्धये [घ्: -दायके] ॥ ३५ ॥  
  
रक्ताभावे चानुकल्पं रक्तानुलेपनं प्रिये ।  
शुक्रभावे चानुकल्पं सुगन्धं मलयोद्भवम् ॥ ३६ ॥  
  
प्। ५९) चानुकल्पात् चानुकल्पं चतुर्वर्गफलप्रदम् ।  
द्वयोर्योगान्महेशानि किं न सिध्यति भूतले ॥ ३७ ॥  
  
महापुष्पस्यानुकल्पं कल्पं पुष्पं मनोहरम् ।  
ललाटे धारणाद् भद्रे शिवतुल्यो न संशयः ॥ ३८ ॥  
  
राधातन्त्रे   
  
शैवः शाक्तो गाणपत्यो वैष्णवः परमेश्वरि ।  
पुष्पेण तिलकं भाले सदेव रूपवान् भवेत् ॥ ३९ ॥  
  
प्रत्यक्षैस्तिलकैर्देवि ! शिवसायुज्यमेव च ।  
अनुकल्पैश्च तिलकैः सारूप्यमेति सुन्दरि ॥ ४० ॥  
  
अथ तिलकप्रमाणम् ।  
  
वामरेखात्मिका ब्रह्मा दक्षरेखा सदाशिवः ।  
मध्यस्थाने वसेद्विष्णुः तत्स्थानं नैव लेपयेत् ॥ ४१ ॥  
  
निर्वाणतन्त्रे   
  
निराकारो महाविष्णुः साकारोऽपि क्षणे क्षणे ।  
यदा साकाररूपोऽसौ द्विभुजो मुरलीधरः ॥ ४२ ॥  
  
राधातन्त्रे   
  
नादरूपा कुण्डलिनी तन्मूले स्थितिः सर्वदा ।  
तदूर्द्धे बिन्दुरूपा च मूला त्रिपुरसुन्दरी ॥ ४३ ॥  
  
केवलं रुधिरेणापि बिन्दुमात्रं नियोजयेत् ।  
कुण्डली मूलभागेऽपि तिलकं त्रिगुणात्मकम् ॥ ४४ ॥  
  
सव्ये वामे तथा मध्ये तिलकस्य महेश्वरि ।  
जाह्नवी यमुनादेवी वाग्देवी सर्वदा स्थिता ॥ ४५ ॥  
  
त्रिपुण्ड्रं धारयेत् शैवः शाक्तश्च वर्तुलं शिवे ।  
ऊर्द्धपुण्ड्रं गाणपत्यः साधकस्यापि लक्षणम् ॥ ४६ ॥  
  
प्। ६०) ज्ञानद्वीपे   
  
प्रथमे चानुकल्पैश्च प्रत्यक्षैश्च द्वितीयके ।  
एवं क्रमेण देवेशि साधकोऽपि क्रियाञ्चरेत् ॥ ४७ ॥  
  
  
इति श्रीसर्वानन्दनाथविरचिते सर्वोल्लासे  
षोडशोल्लासः ॥ ० ॥  
  
  
  
  
सप्तदशोल्लासः ।  
  
अथ यन्त्रप्रमाणम् ।  
  
वरदातन्त्रे श्रीदेव्युवाच   
  
तत्प्रसादान्महादेव विभावस्य मतं श्रुतम् ।  
अधुना श्रोतुमिच्छामि यन्त्रप्रस्तावमुत्तमम् ॥ १ ॥  
  
सभावस्य पशोर्यन्त्रं विभावस्य पशोः प्रिय ।  
वीरस्यापि विभावस्य सभावस्य वद प्रभो ॥ २ ॥  
  
श्रीशिव उवाच   
  
देहाकारं स्थूलरूपं पशोर्यन्त्रं सुरेश्वरि ।  
कृत्रिमं स्वकृतं यन्त्रं विभावस्यानुकल्पनम् ॥ ३ ॥  
  
विभावस्यापि वीरस्य यन्त्रं पुष्पादिकल्पनम् ।  
वीरस्य यन्त्रं विज्ञेयं योनियन्त्रं [ग्, घ्: -रूपं] प्रकाशितम् ॥   
४ ॥  
  
प्। ६१) यन्त्रं विना महेशानि पूजने नास्ति योग्यता ।  
अत एव महेशानि कुर्यात् यन्त्रानुकल्पनम् ॥ ५ ॥  
  
यन्त्रद्वयं न कर्तव्यं तथ मूर्तिद्वयं प्रिये ।  
घटद्वयं न कुर्येयुः साधकाः सिद्धिहेतवे ॥ ६ ॥  
  
तन्त्रान्तरे   
  
एकार्चनेऽप्येकदेवमेकवारं प्रपूजयेत् ।  
एकयन्त्रं कल्पनीयं द्विकल्पे द्वित्वपूजनम् ॥ ७ ॥  
  
मातृकाभेदे   
  
जन्मस्थानं महायन्त्रं यदि कुर्यात्तु साधकः ।  
तत्र मूर्तिं न कुर्यात्तु कदाचिदपि मोहतः [ग्, ङ्: मोहितः । अतः   
परं "क" पुस्तके पाठोऽयमतिरिक्तो दृश्यते  यदि मूरि   
प्रकुर्यात्तु तन्त्रयन्त्रं न कारयेत् ।"] ॥ ८ ॥  
  
यदि कुर्यात्तु मोहेन यजेद् वारद्वयं प्रिये ।  
द्विगुणं बलिदानं स्याद् द्विगुणं पूजनं ततः ॥ ९ ॥  
  
द्विगुणञ्च जपेन्मन्त्रं द्विगुणं होममाचरेत् [घ्: होमयेत्ततः]   
।  
अन्यथा विफला पूजा विफलं बलिदानकम् ।  
सर्वं हि विफलं यस्माद् यन्त्रं तस्मान्न कारयेत् ॥ १० ॥  
  
श्रीदेव्युवाच   
  
देवेश परमानन्द ज्ञानविज्ञानदायक ।  
अर्चने वन्दने स्तोत्रे यन्त्राख्यां कथय प्रभो ॥ ११ ॥  
  
श्रीशिव उवाच   
  
आब्रह्मस्तम्बपर्यन्तं कल्पनं यन्त्रमात्रकम् ।  
तव स्नेहेन वक्तव्यं विशेषस्य विशेषकम् ॥ १२ ॥  
  
प्। ६२) अथ विशेषयन्त्राख्याकथनम् ।  
  
शालग्रामे मनो यन्त्रे प्रतिमायां घटे जले ।  
पुस्तिकायाञ्च गङ्गायां शिवलिङ्गे प्रसूनके ॥ १३ ॥  
  
अथ यन्त्रे पूजाफलम् ।  
  
शालग्रामे शतगुणं मनौ लक्षगुणं लभेत् ।  
यन्त्रे लक्षगुणं पुण्यं मूर्तौ लक्षं सुलोचने ॥ १४ ॥  
  
घटे चैकगुणं पुण्यं जले चैकगुणं प्रिये ।  
पुस्तिकायां सहस्रन्तु गङ्गायां तत्समं फलम् ॥ १५ ॥  
  
शिलिङ्गे ह्यनन्तं हि विना पार्थिवलिङ्गके ।  
पुष्पयन्त्रे महेशानि पूजनात् सर्वसिद्धिभाक् ॥ १६ ॥  
  
शालग्रामे च पूजायां न लिखेद् यन्त्रमुत्तमम् ।  
मनौ स्थिते महेशानि न लिखेद् यन्त्रमुत्तमम् ।  
प्रमायाञ्च पूजायां न लिखेद् यन्त्रमुत्तमम् ॥ १७ ॥  
  
तन्त्रान्तरे   
  
लिख्ययन्त्रे कृते भद्रे चान्ययन्त्रं न कल्पयेत् ।  
यन्त्रे कृते महादेवि लिख्ययन्त्रं न कल्पयेत् ॥ १८ ॥  
  
जन्मस्थानं महायन्त्रं देवतामूर्तिभेदकम् ।  
एकार्चनेऽप्येकयन्त्रं यन्त्रेऽप्येकार्चनं शुभम् ॥ १९ ॥  
  
ज्ञानद्वीपे   
  
श्रीदेव्युवाच   
  
पूजाधारं महायन्त्रं परिवारान् यजेत्ततः ।  
यन्त्राभावे महेशान परिवारान् यजेत् कुतः ॥ २० ॥  
  
प्। ६३) श्रीशिव उवाच   
  
प्रतिमायाञ्च पुरतो घटं संस्थाप्य यत्नतः ।  
परिवारान् यजेत्तत्र घटे तु परमेश्वरि ॥ २१ ॥  
  
यन्त्राधिष्ठातृदेवानां घटवक्त्रे प्रपूजयेत् ।  
समस्तदेवतारूपं घञ्च परिकल्पयेत् ।  
सुरद्रुमस्वरूपोऽयं घटोऽयं परिचिन्तयेत् ॥ २२ ॥  
  
कुलार्णवे   
  
केवलं प्रतिबिम्बेषु घटमात्रं प्रकल्पयेत् ।  
पत्रं पुष्पं फलं दूर्वां तोययुक्तं घटं न्यसेत् ॥ २३ ॥  
  
वरदातन्त्रे   
  
मङ्गलार्थं यदा देवि घटं हि परिकल्पयेत् [ग्: कल्पनञ्चरेत्] ।  
तत्र पूजा न कर्तव्या यन्त्रानुकल्पनं विना ॥ २४ ॥  
  
अथ प्रत्यक्षानुकल्पयोर्लक्षणम् ।  
  
निगमानन्दे श्रीदेव्युवाच   
  
प्रत्यक्षे संस्थिते यन्त्रे चानुकल्पं न कल्पयेत् [घ्: कारयेत्] ।  
अनुकल्पे स्थिते यन्त्रे प्रत्यक्षञ्चापि कल्पयेत् ॥ २५ ॥  
  
स्वयं यत्र क्रियाशक्तो नास्त्यन्यत्र प्रकल्पनम् ।  
तथा यन्त्रेऽपि प्रत्यक्षे करणीयं परित्यजेत् ॥ २६ ॥  
  
अनुकल्पे स्थिते यन्त्रे चानुकल्पं नचेत् क्वचित् ।  
प्रत्यक्षे संस्थिते यन्त्रे प्रत्यक्षं नैव कल्पयेत् ॥ २७ ॥  
  
प्। ६४) श्रीशिव उवाच   
  
प्रत्यक्षञ्चानुकल्पञ्च कथयस्व महेश्वरि ।  
आद्यबीजमयी नित्या [घ्: विद्या] त्वां विना को वदेत् प्रिये ॥ २८ ॥  
  
श्रीदेव्युवाच   
  
यस्मिन् द्रव्ये महादेव ! भ्रमज्ञानं प्रजायते ।  
तद्द्रव्यं परमं ज्ञात्वा तद्द्रव्यस्यानुकल्पनम् ॥ २९ ॥  
  
  
इति श्रीसर्वानन्दनाथविरचिते सर्वोल्लासे  
सप्तदशोल्लासः ॥ ० ॥  
  
  
  
  
अष्टादशोल्लासः ।  
  
अथ शाक्ताचारः ।  
  
निरुत्तरे   
  
शक्तियुक्तोऽपि शाक्तः स्यात् शक्तिपूजनतत्परः ।  
शक्तिदेवीं विना देवि नान्यदेवं विचिन्तयेत् ॥ १ ॥  
  
पञ्चमेन यजेत् शक्तिं पञ्चतत्त्वेन पूजयेत् ।  
शाक्ताचारमिदं ज्ञेयं [ज्: देव] सर्वाचारस्य सम्मतम् [च्, ज्: च   
स्मृतः] ॥ २ ॥  
  
शाक्ताचारं विना देवि अन्याचारं शवं यथा ।  
ततश्च परमेशानि शाक्ताचारं हि बीजकम् ॥ ३ ॥  
  
प्। ९५) कामबन्धस्य [घ्, ज्: कर्मबन्धस्य] मुक्तासि मुक्तस्य   
बन्धदायिनी ।  
ततश्च परमेशानि शाक्ताचारं हि बीजकम् ॥ ४ ॥  
  
शाक्ताचार-निन्दकस्य सङ्गं सन्त्यज्य यत्नतः ।  
मयोक्तेनैव मार्गेण कुलकार्यं समाचरेत् ॥ ५ ॥  
  
अथ संसर्गत्यागः ।  
  
चिकित्सकानां विप्राणां स्त्रीणां विच्छेदकारिणाम् ।  
गणकस्य च संसर्गं सर्वदा वर्जयेत् प्रिये ॥ ६ ॥  
  
चुम्बकस्यापि धूर्तस्य संसर्गं परिवर्जयेत् ।  
पशूनाञ्चैव संसर्गं वीराणां भ्रान्तचेतसाम् ।  
कामुकानाञ्च संसर्गं सर्वदा परिवर्जयेत् ॥ ७ ॥  
  
यथेष्टाचारशीलानां निन्दकस्य जनस्य च ।  
गुरुभक्तिविहीनानां शक्तिद्वेषकरस्य च ।  
सत्यं सत्यं पुनः सत्यं तत्संसर्गं परित्यजेत् ॥ ८ ॥  
  
[श्लोकार्द्धोऽयं छ-ज-पुस्तकयोर्दृश्यते, नान्यत्र] [मयोक्तेनैव   
मार्गेण कुलकार्यं समाचरेत्]  
पशुसङ्गं परित्यज्य वीरसङ्गं समाचरेत् [ज्: समाश्रयेत्] ।  
शाक्तश्च द्विविधो देवि वामदक्षिणभेदतः ॥ ९ ॥  
  
अथ दक्षिणाचारशाक्तलक्षणम् ।  
  
समयाचारतन्त्रे   
  
स्वधर्मनिरतो भूत्वा पञ्चतत्त्वैः प्रपूजयेत् ।  
स एव दक्षिणाचारः शिवो भूत्वा यजेत् पराम् ॥ १० ॥  
  
प्। ६६) अथ स्वधर्मलक्षणम् ।  
  
भैरवतन्त्रे   
  
यस्य यस्य च वर्णस्य यदाचारं महेश्वरि ।  
स्वधर्म तद्विजानीयात् श्रुत्युक्तं परिकीर्तितम् ॥ ११ ॥  
  
निरुत्तरे   
  
द्विजातीनाञ्च सर्वेषां द्विधा विधिरिहोच्यते ।  
दिवा च पाशवं कर्म रात्रौ कर्म च कीलिकम् ॥ १२ ॥  
  
पुरश्चर्यादिकं कर्म द्विविधं भावभेदितः ।  
रात्रौ पूजां सदाकुर्याद् दिवा कुर्याच्च वैदिकीम् ।  
दिवा रात्रौ यजेद् देवीं यथोक्तफलदं भवेत् ।  
पूजनं लक्षगुणितं निशायां निर्जने शिवे ॥ १५ ॥  
  
दिवार्चनं शतगुणं निशायाञ्च सहस्रकम् ।  
निशीथे लक्षगुणितं पूजयेद् गोपनान्वितः ॥ १६ ॥  
  
मुण्डमालातन्त्रे   
  
दिवार्चनं पशूनां हि वीराणाञ्च निशार्चनम् ।  
निशीथे पञ्चमेनापि पञ्चतत्त्वेन वार्चयेत् ॥ १७ ॥  
  
अथ वीरलक्षणम् ।  
  
मद्यं मांसञ्च मत्स्यञ्च मुद्राञ्च मैथुनं प्रिये [ज्: शिवे]   
।  
वीराचारमिदं प्रोक्तं साधकस्यापि बीजकम् ॥ १८ ॥  
  
प्। ६७) पञ्चतत्त्वेन सम्पूज्य आत्मानं देवतां शिवे ।  
पञ्चमानन्दसंयुक्तः पञ्चतत्त्वेषु लिप्सितः ॥ १९ ॥  
  
पञ्चमीं पञ्चतत्त्वेन पूजयेज्जगदम्बिकाम् ।  
वीराचारमिदं प्रोक्तं साधकस्यापि बीजकम् ॥ २० ॥  
  
अथ वीराचारगोपनम् ।  
  
भावचूडामणौ   
  
दिवाभागे यजेद्देवीं लोकाचारक्रमेण च ।  
लोकाचारं विना देवि गोपनं नैव जायते ।  
गोपनात् कार्यसिद्धिः स्यात् प्रकाशात् सिद्धिदा भवेत् ॥ २१ ॥  
  
हंसमाहेश्वरे   
  
प्रकाशात् सिद्धिहानिः स्यात् प्रकाशाच्च दरिद्रता ।  
अत एव महेशानि प्रकाशं नैव कारयेत् ॥ २२ ॥  
  
गोपनीयं प्रयत्नेन स्वयोनिरिव पार्वति ।  
गोपयेच्च पशोरग्रे वीराग्रे नैव गोपयेत् ॥ २३ ॥  
  
कुलार्णवे   
  
गुप्तं प्रत्यक्षकं कृत्वा [क्, ख्, ग्, घ्, च्: प्रत्येककं कृत्वा]   
विचरन्ति च साधकाः ।  
प्रकाशात् सिद्धिहानिः स्याद् गुप्तात् सिद्धिर्न संशयः ॥ २४ ॥  
  
निजसाधकमध्ये तु न गोप्तव्यं कदाचन ।  
गुप्तेऽपि सिद्धिहानिः स्यात् प्रकाशात् सिद्धिमान् भवेत् ॥ २५ ॥  
  
निरुत्तरे   
  
दिव्यानाञ्चैव वीराणां फलदं गोपनात् शिवे ।  
वीराग्रे गोपनाद्देवि रौरवं नरकं व्रजेत् ॥ २६ ॥  
  
गोपनाच्च पशोरग्रे सिद्धिभाग् याति साधकः ।  
वीराग्रे गोपनात् सर्वं निष्फलं नात्र संशयः ॥ २७ ॥  
  
न पशोरालये कुर्यान्न पशोर्दृष्टि[घ्: ज्ञान]-गोचरे ।  
न पशोः सन्निधानेऽपि पशोरेव न दर्शयेत् ॥ २८ ॥  
  
पूजाद्रव्यं पानद्रव्यं पशुना वीक्षितं यदि ।  
तद् द्रव्यं जलतः क्षिप्तं [ज्: क्षिप्त्वा] जपेद्देव्या महामनुम् ॥ २९   
॥  
  
ज्ञानार्णवे   
  
पशुना वीक्षितं द्रव्यं न देव्यै विनिवेदयेत् ।  
कुलपूजां कुलद्रव्यं कुलस्त्रीकुलसङ्गमम् ।  
गोपनीयं पशोरग्रे प्रकाशान्मरणं भवेत् ॥ ३० ॥  
  
श्रीदेव्युवाच   
  
गोपनीयं गोपनीयं गोपनीयं प्रयत्नतः ।  
केन रूपेण वा स्वामिन् पशोर्वीरस्य लक्षणम् ॥ ३१ ॥  
  
अनयोर्लक्षणं देव मम स्थाने प्रकाशय ।  
इति ते प्रार्थितं देव यदि ते मय्यनुग्रहः ॥ ३२ ॥  
  
अथ पशुवीरलक्षणम् ।  
  
श्रीशिव उवाच   
  
पञ्चधा पशवः प्रोक्ता स्तेषां भेदमिमं शृणु [घ्: प्रिये] ।  
धूर्तं शठं चुम्बकञ्च मुखरं दाम्भिकं शिवे ॥ ३३ ॥  
  
एते च पशवः प्रोक्ता श्चान्याचारं न जायते ।  
अन्याचारकृतो येन तद्वदामि प्रियम्बदे [ज्: वरानने] ॥ ३४ ॥  
  
वैदिकात् तान्त्रिकाद् भ्रष्टो नरके पच्यते ध्रुवम् ।  
  
प्। ६९) अथवा पानभ्रष्टो यः स एव पशुलक्षणः ।  
एतेषां ज्ञानमात्रेण कौलिकस्य क्रियाक्षयः ॥ ३५ ॥  
  
तन्त्रान्तरे   
  
यः शास्त्रविधिमुल्लङ्घ्य वर्तते कामचारतः ।  
स पशुः परमेशानि पच्यते नरके ध्रुवम् ॥ ३६ ॥  
  
कुमारी तन्त्रे   
  
कुलकर्मप्रसङ्गस्तु पशूनां पुरतः शिवे ।  
कदाच्चिन्नैव कर्तव्यः [ज्: वक्तव्यम्] शूद्रस्य वेदपाठवत् ॥ ३७ ॥  
  
इति श्रीसर्वानन्दनाथ-विरचिते सर्वोल्लासे  
अष्टादशोल्लसः ॥ ० ॥  
  
  
  
ऊनविंशोल्लासः ।  
  
अथ साधकलक्षणम् ।  
  
कुलार्णवे श्रीदेव्युवाच-  
  
लक्षणं वीरभावस्य किं वाप्याचारकं [छ्, ज:   
किमप्याचारकं] शिव ।  
ज्ञापितं परमानन्द मम स्थाने प्रकाशय ॥ १ ॥  
  
मद्यपानेन जानीयात् साधकस्यापि लक्षणम् ।  
तत्पानं त्रिविधं प्रोक्तं दिव्य-वीर-पशु-क्रमात् ॥ २ ॥  
  
प्। ७०)  
  
दिव्यो देव्युग्रतः पानं वीरो विसर्जनात् परम् [घ्:   
मुद्रासमन्वितः] ।  
स्वेच्छयापि पशोः पानमिति पानमुदाहृतम् ॥ ३ ॥  
  
भक्ति-मुक्तिप्रदं दिव्यं वीरं भक्ति-समन्वितम् ।  
पशुपानं नरकदमिति पानफलं शृणु ॥ ४ ॥  
  
दिव्योऽपि वीरभावोऽपि प्राणान्तेऽपि कुलेश्वरि ।  
पशुपानमकर्तव्यं शक्तिभक्त्याश्रितः पिवेत् ॥ ५ ॥  
  
श्रीदेव्युवाच   
  
स्वेच्छापानं महादेव मम स्थाने प्रकाशय ।  
केन रूपेण वा देव देव्यग्रे पानभाग् नरः ॥ ६ ॥  
  
श्रीमहादेव उवाच   
  
चक्रभिन्ने चरेत् पानं स्वेच्छापानं प्रकीर्तितम् ।  
सा स्वेच्छा द्विविधा ज्ञेयाऽज्ञानिज्ञानिविभेदतः ॥ ७ ॥  
  
अज्ञानी मादकं पानं स्वानन्दे ज्ञानिनामपि ।  
चक्रं कृत्वा पिवेन्मद्यं चक्रं हि शक्तिसंयुतम् ॥ ८ ॥  
  
अथ चक्रलक्षणम् ।  
  
श्रीदेव्युवाच   
  
चक्रस्य लक्षणं किञ्चित् ममस्थाने प्रकाशय ।  
फलं किं प्राणनाथेश कथय [घ्: वदय] सिद्धिहेतवे ॥ ९ ॥  
  
श्रीमहादेव उवाच   
  
श्रीचक्रे सेवतो [घ्, छ्, ज्: सेवनात्] मद्यं किं न सिध्यति भूतले ।  
आयुर्वलं [घ्: वित्तं] यशो वृद्धिः षट्कर्मसाधनं प्रिये [ग्, घ्,   
ज्: षट्कर्मस्य च साधनम्; छ्: षट्कर्मणोऽपि साधनम्] ॥ १० ॥  
  
प्। ७१)  
  
मोक्षं वित्तं तथा पुष्टिं श्रीचक्राल्लभतेऽपि च ।  
भोगेन लभते मुक्तिं सिद्धिं श्रीचक्रसेवनात् ॥ ११ ॥  
  
चक्रमध्ये महेशानि मूलमन्त्रं जपेत्तु यः ।  
एकवारजपेनैव लक्षवारफलं लभेत् ॥ १२ ॥  
  
चर्व्यं चोष्यं तथा लेह्यं पेयं भोगं महेश्वरि ।  
चक्रमध्ये प्रकर्तव्यमनन्तफलमीरितम् ।  
चक्रञ्च द्विविधं प्रोक्तं दिव्य-वीर-मतं शिवे ॥ १३ ॥  
  
अथ दिव्यचक्रप्रमाणम् ।  
  
देव्या युक्तं दिव्यचक्रं भयलज्जाविवर्जितम् ।  
दर्शनात् कामसिद्धिः [घ्: कार्य-] स्याद् वीरो भवति स्पर्शनात् ॥ १४   
॥  
सेवनाच्च भवेन्मुक्तिः सिद्धान्ताचारसम्मतः ।  
दिव्यचक्रमिदं प्रोक्तं वीरचक्रं ततः शृणु ॥ १५ ॥  
  
शक्तिदेहे स्थितं चक्रं विनाशक्तिं न चक्रवान् ।  
अत एव महेशानि शक्तियुक्तं [ज्: शक्तियुक्तः] पिवेन्मधु ॥ १६ ॥  
  
निगमकल्पे श्रीमहादेव उवाच   
  
दिव्यचक्रे दिव्यशक्तिं रमणेन प्रपूजयेत् ।  
वीरचक्रं रमेत् [घ्, ज्: यजेत्] शक्तिं गन्धपुष्पादिनापि वा ॥ १७ ॥  
  
रागद्वेषविनिर्मुक्तं केवलं स्वात्महेतवे ।  
दिव्यचक्रमिदं प्रोक्तं वीरचक्रं ततः [छ्, ज्: इदं] शृणु ॥ १८॥  
  
स्वेष्टदेवं यजेत्तत्र पञ्चतत्त्वेन पार्वति ।  
पञ्चमीं [छ्, ज्: पञ्चमी] पञ्चतत्त्वेन तच्चक्रं वीरभाषितम् ॥   
१९ ॥  
  
प्। ७२)  
  
कुलार्णवे   
  
यत्रास्ति भोगो न च तत्र मोक्षो,  
यत्रास्ति मोक्षो न च त्र भोगः ।  
शिवापदान्भोजयुगार्चकानां,  
भोगश्च मोक्षश्च करस्थ एव ॥ २० ॥  
  
याष्मद्यपायी स द्विजो न कश्चित्,  
यो विप्र उक्तः स पिवेच्च मद्यम् ।  
शिवापदाम्भोजयुगार्चकानां  
भोगेन मद्येन करस्थमुक्तिः ॥ २१ ॥  
  
यो भेदमार्गी न भवेत् स शाक्तो,  
यः शाक्तको देवि क्वचिन्न भेदः ।  
शिवापदाम्भोजयुगार्चकानां  
भेदेऽप्यभेदो हि करस्थ एव ॥ २२ ॥  
  
पञ्चयुक्तो भवेत् शाक्तः पञ्चमे ज्ञानवान् यदि ।  
तदा [ग्: यदा] चक्रे महेशानि पिवेन्मद्यं रमेत् स्त्रियम् ॥ २३ ॥  
  
शक्तिज्ञानं महीत्कृष्टं निर्वाणप्रथमाङ्कुरम् ।  
श्रीचक्रेऽपि पिवेन्मद्यं शक्तियुक्तं महेश्वरि ॥ २४ ॥  
  
अथ वीरचक्रलक्षणम् ।  
  
कुक्कुटतन्त्रे   
  
वीरचक्रं त्रिधा ज्ञेयं चतुर्धा पशुना सह ।  
चोत्तमं मध्यमं ज्ञेयं चाधमञ्चाधमाधमम् ॥ २५ ॥  
  
एका शक्तिर्यत्र देवि एको हि साधको यदि ।  
चक्रोममिदं ज्ञेयं सा काली स च शङ्करः ॥ २६ ॥  
  
प्। ७३)  
  
[घ्, ज्: पाठोऽयं पुस्तकयोर्दृश्यतो, नान्यत्र [सिद्धिवर्त्म शृणु   
प्राज्ञे यत् कृत्वा सिद्धिमाप्नुयात् ।  
एकां शक्तिं समानीय एकैकः साधकः सदा ॥ २७ ॥  
  
पूजयेद् बहुयत्नेन पञ्चतत्त्वेन कौलिकः ।  
एवं कृत्वा लभेत् सिद्धिं नान्यस्य दृष्टिगोचरे ॥ ] २८ ॥  
  
त्रिशक्याक्तो यदा [ज्: यत्र] देवि तिष्ठति [घ्: वर्त्तते] च त्रिसाधकः ।  
मध्यमं चक्रविज्ञेयं [ज्: चक्रमाख्यातं] स वीरः सापि   
भैरवी ॥ २९ ॥  
  
षट्साधको यत्र चक्रे षट्शक्तिस्तिष्ठति प्रिये ।  
अधमं चक्रविज्ञेयं सा साध्या स च साधकः ॥ ३० ॥  
  
एतद्भिन्नं पशोश्चक्रं निन्दितं शक्तिवर्जितम् ।  
शक्तिहीनञ्च यत्चक्रं केवलं मदकं शिवे ॥ ३१ ॥  
  
कुलचूडामणौ   
  
साधकैर्गणितां शक्तिं महाचक्रे निवेशयेत् ।  
मध्यमे नवशक्तिञ्च हीनेऽपि शक्तिमात्रकम् ॥ ३२ ॥  
  
शक्तिहीनं यदा चक्रं पशुचक्रं महेश्वरि ।  
तस्मिन् चक्रे साधकोऽपि कदाचिन्न प्रवेशयेत् ॥ ३३ ॥  
  
मधु मांसं मौथुनञ्च चक्रं न कारयेत् ।  
श्रीचक्रे मैथुनं भद्रं शिवत्वं याति साधकः ॥ ३४ ॥  
  
चक्रान्तरे च रमणात् साधकोऽभून्महेश्वरि ।  
वीरचक्रमिदं प्रोक्तं देवचक्रं ततः शृणु ॥ ३५ ॥  
  
प्। ७४)  
  
अथ देवचक्रलक्षणम् ।  
  
पेयं मद्यं देहमांसं जलजं मत्स्यकं शिवे ।  
मुद्रापि चान्यद्रव्याणि सङ्गमं पञ्चभौतिकम् ।  
सृष्टिरूपं महाचक्रं श्रीचक्रं परमेश्वरि ॥ २६ ॥  
  
इति श्रीसर्वानन्दनाथविरचिते सर्वोल्लासे उन्विंशत्युल्लासः ॥ ० ॥  
  
  
विंशोल्लासः  
  
अथ श्रीचक्रस्य स्थाननिरुपणम् ।  
  
समयाचारतन्त्रे   
  
एकान्ते निर्जने रम्ये देशे वाधा-विवर्जिते ।  
तत्र स्थाने चरेच्चक्रं यत्र स्याद् देवतागृह ॥ १ ॥  
  
अथवा देवतास्थाने तीर्थादिषु महेश्वरि ।  
देवतावृक्षमूलेषु स्थानं कुर्यात् प्रयत्नतः ॥ २ ॥  
  
ज्ञानार्णवे   
  
शक्तिगेहं स्वगेहञ्च वेश्यालयमनामयम् ।  
साधकस्य गृहं भद्रे श्रीचक्रस्थानमुत्तमम् ॥ ३ ॥  
  
गुरोः स्थानं गुरोराज्ञां ज्ञात्वा स्थानं प्रकल्पयेत् ।  
अथवा यस्य यत्स्थानं तस्याज्ञया प्रकल्पयेत् ॥ ४ ॥  
  
यस्याज्ञया चरेत् चक्रं तत्रोद्वेगं भवेद् यदि ।  
तदुद्वेगस्य यत्पापं तत्पापं तत्र गच्छति ॥ ५ ॥  
  
प्। ७५)  
  
अथ श्रीचक्रासनप्रमाणम् ।  
  
ज्ञानार्णवे   
  
शवासनं विना देवि वीरकार्यं न चाचरेत् ।  
शवासनाधिकं ज्ञेयं लतागेहप्रवेशनम् ॥ ६ ॥  
  
शवाभावे महेशानि विष्टरं परिकल्पयेत् ।  
योन्यभावे महेशानि त्रिकोणञ्चासनं शुभम् ॥ ७ ॥  
  
भावचूडामणौ   
  
शवासनं विना देवि वीरकार्यं न चाचरेत् ।  
शवाभावे विष्टरं हि वीरासनमुदीरितम् ॥ ८ ॥  
  
शवासने शक्तिकार्यं शक्तियुक्तो महेश्वरि ।  
शवैकमासनं भद्रे विष्टरं युग्ममासनम् ॥ ९ ॥  
  
शवयुग्मं न कर्तव्यमेकेऽपि [छ्: एकोऽपि; ज्: एको हि] युगलं स्थितम्   
।  
अत एव महेशानि विष्टरं युग्मकल्पनम् ।  
अन्यासनं चतुष्कोणं त्रिकोणं परिकल्पितम् ॥ १० ॥  
  
तन्त्रान्तरे   
  
काम्यार्थं कम्बलञ्चैव मोक्षञ्च रक्तकम्बलम् ।  
कृष्णाजिने ज्ञानसिद्धिर्मोक्षञ्च व्याघ्रचर्मणि ॥ ११ ॥  
  
कुशासने मन्त्रसिद्धिर्नात्र कार्यविचारणा ।  
एतद्भिन्नञ्चासनं हि चित्रचित्रादि [ज्: चित्राचित्रादि] संयुतम् ॥ १२ ॥  
  
चित्रासनं हि रक्तेन त्रिकोणं सुमनोहरम् ।  
नानावर्णेन संयुक्तं विचित्रञ्चासनं शुभे ।  
विष्टरं तत्र संस्थाप्य नियतं शक्तिकल्पितम् ॥ १३ ॥  
  
प्। ७६)  
  
गुप्तसाधनतन्त्रे   
  
एकान्ते निर्जने रम्ये देशे वाधाविवर्जिते ।  
प्रशस्तेऽप्यासने रक्ते विचित्रे वा मनोहरे ॥ १४ ॥  
  
सुखासने समासीनः प्राङ्मुखो वाप्युदङ्मुखः ।  
तृप्त्यर्थं देवतानाञ्च कूर्याद्वीरासनं शिवे ॥ १५ ॥  
  
वीराणां दक्षिणानाञ्च वीरासनमुदीरितम् ।  
वामसिद्धान्तदिव्यानां स्वेच्छासनमुदीरितम् ॥ १६ ॥  
  
निरुत्तरे   
  
को विधिः को निषेधोऽपि कौलानाञ्चासनं प्रिये ।  
वामसिद्धान्तदिव्यानां नियमं नैव कल्पितम् ॥ १७ ॥  
  
अन्येषाञ्चासनं कुर्यात् शुद्धिं कृत्वोपवेशनम् ।  
एकान्ते निर्जने रम्ये देशे वाधाविवर्जिते ॥ १८ ॥  
  
आसनं तत्र संस्थाप्य साधयेत् मनुना शिवे ।  
रुधिरेण वरारोहे त्रिकोणञ्चासने [ज्: आसने] लिखेत् ॥ १९ ॥  
  
चतुष्कोणञ्चासनं हि त्रिकोणं योनिमण्डलम् ।  
भूचक्रमासनं ज्ञेयं गन्धपुष्पाक्षतादिभिः ॥ २० ॥  
  
यजेदाधारशक्तिञ्च अथवा कमलासनम् ।  
यजेदाधारशक्तिञ्च कमलान्तं त्रिधा शिवे ॥ २१ ॥  
  
निगमकल्पलतायां श्रीशिव उवाच   
  
शुद्धार्थं परमं मन्त्रं बहुधा प्रकटीकृतम् ।  
आजन्म कोट्यां तन्मन्त्रं ज्ञापितुं नैव शक्यते ॥ २२ ॥  
  
प्। ७७)  
  
श्रीदेव्युवाच   
  
भावं विना महेशान किञ्चिन्नैव प्रकाशितम् ।  
प्रकाशितेऽपि योनिः स्यात् शुद्धिः स्याद् योनिलेखनात् ।  
नातिनीचं नाति चोच्चं श्रीचक्रे चासनं प्रिय ॥ २३ ॥  
  
अथ चक्रेश्वरनियमः ।  
  
यामले   
  
पूजाभिषेकसंयुक्तः कुलशास्त्रार्थतत्त्ववित् ।  
देवता-गुरु-भक्तोऽपि शक्तियुक्तः क्रियान्वितः ॥ २४ ॥  
  
ताम्बूलपूरितमुखो धूपामोदसुगन्धितः ।  
रक्तानुलेपैर्गन्धैश्च सुवेशैर्भूषितो गुरुः ॥ २५ ॥  
  
ज्ञानार्णवे   
  
रुद्राक्षमालाधारी च श्वेतगन्धेन लेपितः [ज्: भूषितः] ।  
रक्तचन्दनसंयुक्तो रक्तपुष्पविभूषितः ॥ २६ ॥  
  
ब्राह्मणानामभावोऽपि क्षत्रियोऽपि गुरुर्भवेत् ।  
तदभावेऽपि वैश्यः स्यान्नतु शूद्रः कदाचन ॥ २७ ॥  
  
आचार्योऽपि भवेत् शूद्रोऽप्यभिषेककृतो यदि ।  
अन्येषाञ्चाभिषेकाणां देवतारूपिणः प्रिये [घ्: शिवे] ।  
तेषां करेण पानञ्चेदभिषेको भवेत् प्रिये ॥ २८ ॥  
  
अथ चक्रमध्येप्रवेशलक्षणम् ।  
  
गौतमीये   
  
चक्रेश्वरो वीरभावो सस्त्रीकः प्रणमेत् भुवि ।  
मद्यभाण्डं करे कृत्वा चासने चोपवेशयेत् ॥ २९ ॥  
  
प्। ७८)  
  
कृत्वा वीरासनं मन्त्री पूजाद्रव्यं समानये ।  
नाति नीचं नाति चोच्चं चतुरङ्गुलिमध्यगम् ।  
तत्रासने वसेन्मन्त्री देवध्यानपरायणः [घ्:   
देवताध्यानतत्परः] ॥ ३० ॥  
  
उष्णतीक्ष्णगुणोपेतं मद्यं दुर्गन्धवर्जितम् ।  
धृत्वा [ज्: ध्यात्वा] प्रणम्य प्रथमं श्रीचक्रेषु प्रवेशनम् ॥   
३१ ॥  
  
वामकरे च रमणीं दक्षिणे मध्यभाण्डकम् ।  
आत्मपात्रं शक्तिकरे श्रीचक्रेषु प्रवेशनम् ॥ ३२ ॥  
  
चक्रेश्वरोऽपि यद्रूपे चक्रमध्ये प्रवेशयेत् ।  
तद्रूपे [घ्, ज्: तद्रूपः] साधकः सर्वश्चक्रमध्ये प्रवेशयेत् ॥   
३३ ॥  
  
पूजाद्रव्यं पानद्रव्यं करे कृत्वा सुलोचने ।  
शक्तिहस्ते पानपात्रं स्ववामे शक्तिधारणम् ॥ ३४ ॥  
  
निगमतत्त्वे   
  
वीरानन्दयुता शक्तिर्यदि चक्रेश्वरी भवेत् ।  
तच्चक्रं परमेशान देवचक्रं न संशयः ॥ ३५ ॥  
  
करे वामे मद्यभाण्डं दक्षिणे रमणं [ज्: परमं] शिवम् ।  
श्रीचक्रेषु प्रवेश्या सा भय-लज्जा-विवर्जिताः ॥ ३६ ॥  
  
तच्चक्रे परमेशान द्रव्यशुद्धिं न कारयेत् ।  
तस्याः संस्पर्शनादेव [छ्, ज्: तस्याङ्गस्पर्शनादेव]   
द्रव्यशुद्धिस्तु तत्क्षणात् ॥ ३७ ॥  
  
प्रतिपात्रे महेशान भगे लिङ्गं विचिन्तयेत् ।  
पात्राद्विन्दुं समादाय प्रक्षिपेद् योनिमण्डले ॥ ३८ ॥  
  
चक्रेश्वरी महाहृष्टा यदि योनिं प्रकाशयेत् ।  
गन्धापुष्पैर्धूपदीपैः कारणेन प्रपूजयेत् ॥ ३९ ॥  
  
प्। ७९)  
  
रमणञ्च ततः कुर्याद यदि स्याद्रमणान्विता ।  
रमणान्ते महेशान भगवारि पिवेन्मुदा ॥ ४० ॥  
  
तदभावे जलं पेयं कारं विन्दुसंयुतम् ।  
शक्तियन्त्रं जलं ज्ञेयं यतो मायाप्रबोधकम् ॥ ४१ ॥  
  
तत्तोयं रुधिराक्तञ्चेद् रेताक्तञ्चेद् गुणत्रयम् ।  
ब्रह्म ज्ञेयं योनिरक्तं तोयं तस्या जनार्दनम् ।  
शुक्रं तस्या महादेवं तदभावेऽनुकल्पनम् [छ्: तदभावाद्-]   
॥ ४२ ॥  
  
कुशिदं भगरक्तञ्च शुक्रञ्च मलयोद्भवम् ।  
भगवारीति तोयञ्च त्रिगुणाक्तं त्रिदेवता ॥ ४३ ॥  
  
भाग्येन लभते देव चक्रे चक्रेश्वरीं यदि ।  
तद्देहं मम देहञ्च पुन्देहञ्च सदाशिवम् ॥ ४४ ॥  
  
तत्र चक्रे स्थिता शक्तिर्मम रूपा महेश्वर ।  
साधकस्तव तुल्योऽपि देवचक्रे मनोहरे ॥ ४५ ॥  
  
अन्यचक्रे महेशान बहुविघ्नं प्रजायते ।  
देवचक्रं देवचक्रं देवचक्रं कलौ युगे ॥ ४६ ॥  
  
देवचक्रस्य माहात्म्यं गदित्ं नैव शक्यते ।  
स्वेच्छया गान-पानञ्च मैथुनञ्च सुखोदितम् ॥ ४७ ॥  
  
स्तोरञ्च जपकार्यञ्च सर्वं स्वेच्छासुखोदितम् ।  
अत एव महेशान देवचक्रं कलौ युगे ॥ ४८ ॥  
  
इति श्रीसर्वानन्दनाथविरचिते सर्वोल्लासे विंशत्युल्लासः ॥ ० ॥  
  
  
एकविंशोल्लासः ।  
  
अथ श्रीचक्रे जात्यभेदः ।  
  
तारातन्त्रे   
  
आरम्भे भैरवीचक्रे सर्वे वर्णा द्विजोत्तमाः ।  
निवृत्ते भैरवौचक्रे सर्वे वर्णाः पृथक् पृथक् ॥ १ ॥  
  
जातिभेदं विमूढात्मा श्रीचक्रेऽपि करोति यः ।  
नरके दुष्करे घोरे पतत्येव न संशयः ॥ २ ॥  
  
वामकेश्वरे   
  
चक्रमध्ये विमूढात्मा जातिभेदं करोति यः ।  
चण्डीकोपाद् भवेन्नष्टं कान्तिः पुष्टिर्बलं यशः ॥ ३ ॥  
  
मदिरायां मैथुनेषु जातिभेदं न चाचरेत् ।  
मैथुनस्य महासौख्यं बीजं मद्यञ्च सुन्दरि ॥ ४ ॥  
  
बहुनापि किमुक्तेन चक्रमध्ये महेश्वरि ।  
मद्रूपाः पुरुषाः सर्वे त्वद्रूपा योषितः प्रिये ॥ ५ ॥  
  
भावचूडामणौ   
  
बहुगावोऽपि तिष्ठन्ति यथैकरज्जुवन्धिताः ।  
तथा नराश्च तिष्ठन्ति जातिपाशेन वन्धिताः ॥ ६ ॥  
  
मद्यासिना जातिपाशं सञ्छेद्य शक्तिवाक्यतः ।  
श्रीचक्रेऽपि पिवेन्मद्यं जातिभेदं परित्यजन् ॥ ७ ॥  
  
श्रीदेव्युवाच   
  
जातिमात्रं सूक्ष्मबोधं जातीयं स्थूलबोधकम् ।  
सूक्ष्मस्य केन वा नष्टं चोत्पत्तिः केन वा पुनः ॥ ८ ॥  
  
प्। ८१)  
  
श्रीशिव उवाच   
  
श्रीचक्रस्य जगत् सर्वं यस्य चेतसि भासितम् ।  
ह्रासवृद्धी न चेद् जाते रमायां निशिनाथवत् ॥ ९ ॥  
  
मद्यशक्तियुते चक्रे ह्रासवृद्धिः क्षणे क्षणे ।  
चक्रस्य ह्रासवृद्ध्याक्ते जातेर्ह्रासस्य [ग्, ज्: -ह्रासश्च] वृद्धिता ॥   
१० ॥  
  
नरस्य जातिपाशस्य परस्त्री मातृवत् शिवे ।  
जातिभ्रष्टस्य कान्तापि मध्यभुक् रमणी शिवे ॥ ११ ॥  
  
मद्यभुक् रमणीं त्यज्यां केवलां जननीं पराम् [ज्: रमणी   
त्यज्या केवला जननी परा] ।  
पूजयेत्तां महेशानि रमणं नैव कारयेत् ॥ १२ ॥  
  
अन्या या मातृतुल्या सा श्रीचक्रे रमणी परा ।  
पूजयेच्च रमेत् शक्तिं तस्यास्तस्यापि [ग्, घ्: तस्य तस्यापि] हर्षतः ॥   
१३ ॥  
  
जातिनष्टे कुत्र कार्ये तस्य दोषो भविष्यति ।  
श्रीचक्रे परमेशानि जातिपाशं परित्यजेत् ॥ १४ ॥  
  
यदि चक्रे महेशानि जातिपाशं समाश्रितः ।  
वृथापानं भवेत्तस्य केवलं जातिनाशकम् ॥ १५ ॥  
  
अथ श्रीचक्रे द्रव्यनिरूपणं ।  
  
समयाचारतन्त्रे   
  
हेतुं [घ्: हेतुं मांसं पायसञ्च दधि-दुग्ध-घृतं प्रिये]   
मांसं तथा दुग्धं पयो दधि घृतं प्रिये ।  
नानाव्यञ्जनसंयुक्तमन्नं संस्थाप्य यत्नतः ॥ १६ ॥  
  
पिण्याकं लशुनं भद्रे शर्करा मधु पिष्ठकम् ।  
भक्षणञ्च विशेषञ्च सन्देशं विविधं प्रिये ॥ १७ ॥  
  
प्। ८२)  
  
मत्स्यं मांसञ्च मुद्राञ्च वीरद्रव्यं मनोहरं ।  
श्रीचक्रे स्थापयेद्देवि देवतातृप्तिहेतवे ॥ १८ ॥  
  
गुप्तसाधन तन्त्रे   
  
कुङ्कुमं शुद्धसिन्दूरं चन्दनं रोचनागुरुम् ।  
कर्पूरं यावकं भद्रे श्रीचक्रे स्थापयेत् प्रिये [ग्, छ्: प्रियं] ॥   
१९ ॥  
  
नाना सुगन्धि-धूपेन चितामोदो यथा भवेत् ।  
ततश्च धूप-पत्राणि श्रीचक्रे विनियोजयेत् ॥ २० ॥  
  
चर्व्यं चोष्यं तथा लेह्यं पेयं कांस्ये सुशोभितं ।  
परमान्नञ्च तक्रञ्च सुवासित-जलं प्रिये ॥ २१ ॥  
  
वीर तन्त्रे-  
  
कट्वम्लकं तिक्तरसं वहूनि व्यञ्जनानि च ।  
घृतेन ज्ञावितं मांसं विविधं स्थापयेत् प्रिये ॥ २२ ॥  
  
हंसबीजं तथा क्षीरं लवणञ्च पिण्याककं ।  
लशूनं श्रीचक्रमध्ये स्थापयेदार्द्रकं प्रिये ॥ २३ ॥  
  
कालिकाकुलसर्वस्वे   
  
आर्द्रकं दग्धमीनञ्च चूर्णं त्रिकटुस्य च ।  
लाजांश्चिपिटकञ्चैव श्रीचक्रे विनियोजयेत् ॥ २४ ॥  
  
अथ श्रीचक्रे द्रव्यस्थापनं ।  
  
पङ्क्त्याकारेण संस्थाप्य द्रव्याणि विविधानि च ।  
शोधितं परमं द्रव्यं कांस्य-पात्रेषु संस्थितं ।  
पङ्क्त्याकारे चक्रमध्ये स्थापयेत् परमेश्वरि ॥ २५ ॥  
  
प्। ८३)  
  
कुलतत्त्वसारे   
  
कांस्य पात्रे स्थितं द्रव्यं भोजनीयं महेश्वरि ।  
शोधितं विधिवत् सर्वं पङ्क्त्याकारे नियोजयेत् ॥ २६ ॥  
  
इति श्रीसर्वानन्दनाथविरचिते सर्वोल्लासे एकविंशत्युल्लासः ॥ ० ॥  
  
  
द्वाविंशोल्लासः ।  
  
अथ श्रीपात्रनियमः ।  
  
कालीकल्पे   
  
वश्याकर्षणकार्येषु हेमपात्रं सुशोभितम् [ग्, घ्: सुशोभनं]   
।  
शान्तिके पुष्टिके [ज्: पौष्टिके] कार्ये राजतं कारयेत् प्रिये ॥ १ ॥  
  
लौह पात्रं विजानीयात् मारणोच्चाटने शिवे ।  
सर्वकार्येषु कर्तव्यं विश्वामित्रं कुलेश्वरि ॥ २ ॥  
  
ताम्र पात्रं कांस्य पात्रं पात्रं पित्तल सम्भवं ।  
विल्व पात्रं महापात्रं सर्वकार्ये प्रशस्तकम् ।  
कार्य भेदे पात्रभेदमभेदे स्थित पात्रकम् [च्, छ्, ज्:   
अभेदस्थितपात्रकम्] ॥ ३ ॥  
  
अथ श्रीपात्रस्थापन  लक्षणम् ।  
  
तारा-तन्त्रे   
  
त्रिकोणं मण्डलं भूमौ चतुष्कोणं लिखेत्ततः ।  
तत्राधारन्तु संस्थाप्य श्रीपात्रं स्थापयेत्ततः ॥ ४ ॥  
  
प्। ८४)  
  
अथ श्रीपात्राधार लक्षणम् ।  
  
चतुर्धा धारकं प्रोक्तं त्रिपदम्बा चतुष्पदम् ।  
षट्पदम्बा महेशानि पदञ्चाष्ट प्रकीर्तितम् ।  
पदसङ्ख्याञ्च कोणञ्च मण्डलं कारयेत् प्रिये ॥ ५ ॥  
  
अथ पञ्चतत्त्व कथनम् ।  
  
निर्वाणतन्त्रं श्रीदेव्युवाच   
  
देव देव [ग्, घ्: नास्ति] महादेव तत्त्वञ्च तत्त्वदायक ।  
इदानीं श्रोतुमिच्छामि तत्त्वज्ञानञ्च तद्वद ॥ ६ ॥  
  
श्रीशिव उवाच   
  
तत्त्वज्ञानानि [छ्, ज्: तत्त्वज्ञानस्य] कथने शङ्का चेन्मम   
मानसे ।  
येन तत्त्व प्रसादेन विष्णुस्तत्त्वगुणाश्रयः [छ्, ज्:   
सत्त्वगुणाश्रयाः] ॥ ७ ॥  
  
शृणु देवि प्रवक्ष्यामि ब्रह्माभूच्च पितामहः ।  
तत्त्वज्ञानप्रसादेन शम्भुः संहारकारकः ॥ ८ ॥  
  
अन्ये मुक्ताश्च ये सर्वे तोऽपि तत्त्वप्रसादतः ।  
तत्त्वज्ञानं विना देवि मुक्तिर्हास्याय कल्पते ॥ ९ ॥  
  
तत्त्वज्ञानं विना भद्रे निष्फलं नात्र संशयः ।  
शृणु देवि प्रवक्ष्यामि तत्त्वं परम दुर्लभम् ॥ १० ॥  
  
श्रुत्वा गोपय यत्नेन स्व योनिरिव पार्वति ।  
मद्यं मांसं तथा मत्स्यं मुद्राञ्च मैथुनं शिवे ॥ ११ ॥  
  
पञ्चतत्त्वमिदं प्रोक्तं निर्वाण प्रथमाङ्कुरम् ।  
ऐश्वर्यं परमं हृष्टं मद्य-पानेन शैलजे ॥ १२ ॥  
  
प्। ८५)  
  
मांसभक्षणमात्रेण नरो [छ्, ज्: साक्षात्] नारायणो भवेत् ।  
मत्स्यभोजनमात्रेण कालीप्रत्यक्षता भवेत् ॥ १३ ॥  
  
मुद्रासेवनमात्रेण भूपूज्यो विष्णुरूपधृक् ।  
मैथुनेन महायोगी मम तुल्यो न संशयः ॥ १४ ॥  
  
निगमकल्पद्रुमे श्रीदेव्युवाच   
  
केवलेनाद्ययोगेन साधको भैरवो भवेत् ।  
द्वितीयेन च तत्त्वेन महाभैरवतां व्रजेत् ॥ १५ ॥  
  
तृतीयेन च तत्त्वेन साधकः शिवरूपधृक् ।  
चतुर्थेन च तत्त्वेन रुद्ररूपधरः स्वयम् ।  
परेण परतां याति तव [घ्, ज्: मम] तुल्योः न संशयः ॥ १६ ॥  
  
अथ पञ्चतत्त्वस्य फलम् ।  
  
निर्वाणतन्त्रे श्रीदेव्युवाच   
  
तत्त्वैकं परमेशान पञ्चधा केन तद्वद [क्, ग्, च्, छ्: भूद्वद]   
।  
अस्य भावं फलं किञ्च पञ्चधाप्येकधा च किम् ॥ १७ ॥  
  
श्रीशिव उवाच   
  
तत्त्वैकं परमेशानि पञ्च तस्यापि [ज्: तत्त्वस्य] कारणम् ।  
कार्यं नानामतं यस्य नानारूपं हि कारणम् ॥ १८ ॥  
  
कारणञ्च भवेत् कार्यं कार्यं हि कारणं यथा ।  
अस्त्रस्य कारणं लौहं लौहस्यास्त्रं हि कारणम् ॥ १९ ॥  
  
पिपासा कारणं वारि वारिणः स्यात् पिपासकम् ।  
कार्यभेदे कारणस्य देवि भेदं हि कल्पनम् ॥ २० ॥  
  
प्। ८६)  
  
एकत्र पञ्चतत्त्वानि यत्रैव मिलनं [ज्: विमलं] भवेत् ।  
तत्रैवाहं प्रगच्छामि ते नराः मत्समाः सदा [च्, ज्:   
मत्स्यमांससदाः] ॥ २१ ॥  
  
ये नराः साधुभावाश्च तत्त्वज्ञानपरायणाः ।  
जीवन्मुक्ताश्च ते देवि ब्राह्मणाश्च न चान्यथा ॥ २२ ॥  
  
यथा तोयं तोयमध्ये लीयते परमेश्वरि ।  
तथैव तत्त्वसेवायां लीयते परमात्मनि ॥ २३ ॥  
  
इति ते कथितं कान्ते तत्त्वज्ञानं विमोक्षदम् ।  
येन विज्ञानमात्रेण मोक्षसिद्धिर्न संशयः ॥ २४ ॥  
  
क्षितिं विना यथा नास्ति स्थितिरेव महेश्वरि ।  
तोयं विना यथा नास्ति पिपासानाशकारणम् ॥ २५ ॥  
  
तमोहन्ता यथा नास्ति भास्करेण विना प्रिये ।  
विना वह्निप्रयोगेण यथा किञ्चिन्न पच्यते ॥ २६ ॥  
  
विना चन्द्रेण देवेशि सुधावृष्टिर्न जायते ।  
महोद्गर्भं विना कान्ते चोत्पत्तिर्नैव जायते ।  
तत्त्वज्ञानं विना देवि तथा मुक्तिर्न जायते ॥ २७ ॥  
  
इति श्रीसर्वानन्दनाथ विरचिते सर्वोल्लासे द्वाविंशत्युल्लासः ॥ ० ॥  
  
  
त्रयोविंशोल्लासः ।  
  
कुलार्णवे श्रीमहादेव्युवाच   
  
देवेश प्राणनाथेश नमामि चरणाम्बुजे ।  
अधुना श्रोतुमिच्छामि तत्त्वाद्यं लक्षणं महत् ॥ १ ॥  
  
प्। ८७)  
  
अथाद्यतत्त्व लक्षणम् ।  
  
श्रीमहादेव उवाच   
  
तत्वाद्यं परमेशानि सर्वतत्त्वस्य बीजकम् [ज्: कारणं] ।  
बीजं विनान्यतत्त्वं यत् दिङ्मूढस्यापि पूर्ववत् ॥ २ ॥  
  
अत एव सुराः सर्वे हेतुञ्चामृतकल्पिताः [ज्: कल्पितम्] ।  
अमृतं भोगमापन्ने मृतभावं विमुह्यिताः [ज्: विमुह्यति] ॥ ३ ॥  
  
स्वर्गे यदमृतं प्रोक्तं तदेव लौकिकी सुरा ।  
सुराञ्च [ज्: सुरायाः] भोगमापन्ने सुरत्वञ्च भविष्यति ॥ ४ ॥  
  
अत एव द्विजाः सर्वे मद्योसक्ता युगे युगे ।  
मद्यबीजं महेशानि वृक्षानन्दं [घ्, ज्: ब्रह्मानन्दं]   
प्रकल्पयेत् ॥ ५ ॥  
  
नृत्यगीतात्मिका शाखा वाक्यमात्रं दलं शिवे ।  
महाशक्तिः पुष्परूपा मैथुनं फलरूपकम् ॥ ६ ॥  
  
शुक्रपातं महाबीजं सृष्टिमात्रं हि कारणम् ।  
वृक्षस्वरूपं तद्द्रव्यं [घ्, ज्: तद्रूपं] शक्तियुक्तं भवेद्   
यदि ॥ ७ ॥  
  
मातृकाभेद तन्त्रे   
  
ब्राह्मणस्य महामोक्षं मद्यपानेन शैलजे ।  
ब्राह्मणः परमेशानि यदि पानादिकञ्चरेत् ।  
तत्क्षणात् शिवरूपोऽसौ सत्यं सत्यं प्रियम्बदे ॥ ८ ॥  
  
मद्यपानं विना देवि तत्त्वज्ञानं न लभ्यते [छ्, ज्: तज्ज्ञानं   
न हि लभ्यते] ।  
अत एव हि विप्रश्च सुरापानं सदाचरेत् [घ्, ज्: समाचरेत्] ॥ ९ ॥  
  
वेदमाताजपेनैव ब्राह्मणो नहि शैलजे ।  
ब्रह्मज्ञानं यदा देवि तदा ब्राह्मण उच्यते ॥ १० ॥  
  
प्। ८८)  
  
तोये तोयं यथालीनं तैजसे तैजसं यथा [ज्: यथा तेजसि तैजसम्] ।  
भग्ने घटे यथाकाशं महाकाशे [क्, घ्: यथाकाशे] प्रलीयते ।  
तथैव सद्यभुग् विप्रो लीयते परमात्मनि ॥ ११ ॥  
  
कुलार्णवे श्रीमहादेव्युवाच   
  
देवेश परमेशान ज्ञानाज्ञान प्रदायक ।  
वेदस्य वर्जितं मद्यं कथमुक्तं सदाशिव ॥ १२ ॥  
  
श्रीमहादेव उवाच   
  
सुरापानान्महापापं वेदादिषु निरूपणम् [ज्: निरूपितं] ।  
अत एव क्रियाशक्तैर्मद्यं त्याज्यं युगे युगे ॥ १३ ॥  
  
आवयोः पिशितं मांसं मद्यञ्चैव महेश्वरि ।  
वर्णाश्रमोचितं धर्मं न विचार्य पिवन्ति ये ।  
भूताः प्रेताः पिशाचाश्च ते नरा ब्रह्मराक्षसाः ॥ १४ ॥  
  
मद्यपाने महादोषं वेदादिषु निरूपणम् ।  
तथापि मुक्तिभाग्विप्रो मद्यपानं [ज्: मद्यपानात्] युगे युगे ॥ १५   
॥  
  
न देयं हि न पेयं हि सत्यं सत्यं युगे युगे ।  
तथापि ब्राह्मणाः सर्वे मद्यपानेषु लालिताः ॥ १६ ॥  
  
अथाद्यतत्त्वस्यदोषोद्धारः ।  
  
ज्ञानार्णवे श्रीशिव उवाच   
  
वृथापानं यः कुरुते सुरापानं तदुच्यते ।  
स महापातकी चैव वेदादिषु निरूपणम् ॥ १७ ॥  
  
अत एव हि विप्रेन्द्रो वृथापानं नचाचरेत् ।  
वृथापाने महापापं सर्वशास्त्रस्य सम्मतः ॥ १८ ॥  
  
प्। ८९)  
  
ज्ञानस्य कारणं मद्यं मद्यं ज्ञानस्य नाशकम् ।  
वायुना ज्वलितोऽग्निश्च वायुना लयवान् यथां ॥ १९ ॥  
  
देवतार्थे पिवेन्मद्यं स्वानन्दार्थे पिवेद् यदि ।  
तत्पानं कारणं पानं तदन्यद् विषभक्षणम् ॥ २० ॥  
  
येनैव विषखण्डेन म्रियन्ते सर्वजन्तवः ।  
तेनैव विषखण्डेन विषं नाशयते भिषक् ॥ २१ ॥  
  
ज्ञानस्य कारणं मस्यं ज्ञानं मुक्तेश्च कारणम् ।  
मुक्त्याकाङ्क्षी पिवेन्मद्यं तदन्यः पातकी भवेत् ॥ २२ ॥  
  
हंसमाहेश्वरे   
  
गङ्गातु कारणं वारि मद्यं परम कारणम् ।  
शोधितञ्चेदशुद्धञ्चेत् स्वर्गं नरकदायकम् ॥ २३ ॥  
  
जन्मादौ परमेशानि बहुपुण्यार्ज्जितेन च ।  
मुक्त्यर्थे कारणं पानं ज्ञानार्थेऽपि महेश्वरि ॥ २४ ॥  
  
इति श्रीसर्वानन्दनाथविरचिते सर्वोल्लासे त्रयोविंशत्युल्लासः ॥ ० ॥  
  
  
चतुर्विंशोल्लासः ।  
  
कालिकाकल्पे   
  
श्रीचक्रं रमणीयुक्तं हेतुना तत् प्रकाशितम् ।  
हेतोरभावे श्रीचक्रं पूर्णानन्दं नचेत् क्वचित् ॥ १ ॥  
  
रमणीरहितं चक्रं श्रीचक्रं रमणीयुतम् ।  
अन्यद्द्रव्यं हि श्रीचक्रे शक्तिवाक्यानुसारतः ॥ २ ॥  
  
प्। ९०)  
  
तन्त्रान्तरे   
  
श्रीचक्रं स्वगृहं ज्ञात्वा [क्, ग्, च्: कृत्वा] स्वयं चक्रेश्वरो   
भवेत् ।  
चक्रेश्वरीं स्त्रियं कृत्वा कार्यकर्माणि चाचरेत् ॥ ३ ॥  
  
एतज्ज्ञानप्रभावेण किं न सिध्यति पार्वति [ज्: भूतले] ।  
तद्गृहात् कारणेनापि पूजयेत् परमेश्वरीम् ।  
एतद्भिन्नन्तु तद्धेतुं [ज्: यद्धेतुं] शुद्धिं कृत्वा तु पूजयेत् ॥ ४   
॥  
  
अथ द्रव्यभेदकथनम् ।  
  
समयाचारतन्त्रे   
  
द्रव्यञ्च [घ्: मद्यञ्च] त्रिविधं प्रोक्तं मांसञ्च त्रिविधं   
शिवे ।  
उत्तमं मध्यमं ज्ञेयं चाधमं परिकीर्तितम् ॥ ५ ॥  
  
स्वमन्दिरोद्भवं द्रव्यं चोत्तमं खलु पार्वति ।  
शण्डिकागारसम्भूतं मध्यमं परिकीर्तितम् ।  
अन्यजात्युद्भवं द्रव्यं [घ्: अन्यजातिसमुद्भूतं] चाधमं   
परिकीर्तितम् ॥ ६ ॥  
  
श्रीदेव्युवाच   
  
आनन्दार्थे पिवेन्मद्यं आनन्दं मुक्तिदायकम् ।  
तस्योत्तमञ्चाधमञ्च मध्यमं केन तद्वद ॥ ७ ॥  
  
श्रीशिव उवाच   
  
कालस्य दोषो नास्त्येव क्रियामुक्ते न दोषभाक् ।  
तथा दोषो नास्ति हेतोः करणीयस्य दोषजम् ॥ ८ ॥  
  
शुक्राधारं योनि  रन्ध्रं पुरुषस्य सुखोदितम् ।  
शुक्रपाते यथा दोषं कारणस्य तथा शिवे ॥ ९ ॥  
  
प्। ९१)  
  
शाक्तस्य कारणं पाने नासि दोषो महेश्वरि ।  
साधकस्य क्रियाभेदात्तावुभौ दोषभागिनौ ॥ १० ॥  
  
सर्वानन्दप्रदं तोयं समानं परमेश्वरि ।  
तथापि रोगिणो देहे तज्जलं दुःखदायकम् ॥ ११ ॥  
  
तथा मद्यं दुःखदेयमज्ञानस्यापि देहिनः ।  
सालोक्यञ्चैव सारूप्यं सायुज्यञ्च महेश्वरि [छ्, ज्: सायुज्यं   
परमेश्वरि] ॥ १२ ॥  
  
अधमान्मध्यमाद् देवि चोत्तमं सेवनात् फलम् ।  
मद्येषु शक्तौ दोषोऽस्ति केवलाज्ञानिनो वचः ॥ १३ ॥  
  
अतश्च ज्ञानिनः सर्वे पिवेयुः स्वेच्छया मधु ।  
अज्ञानस्य क्रियामूलं क्रियायाः शुद्धमूलकं ॥ १४ ॥  
  
शोधितं रमणीमद्यं त्रिवर्गफलदायकम् ।  
स्वेच्छयापि पिवेन्मद्यं ज्ञानी च मुक्तिभाग् भवेत् ।  
तत्रापि शक्तिसंयुक्तं मद्यं कैवल्यदायकम् ॥ १५ ॥  
  
तारातन्त्रे   
  
शक्तिभाग् मैथुनासक्तो ज्ञानभाग् मुक्तिकाङ्क्षिकः ।  
ज्ञानभाक् कारणासक्तस्तस्मान्मद्यं पिवेन्मुदा ॥ १६ ॥  
  
अशोधितौ योनि मद्यौ महापापकराबुभौ ।  
शोधितौ चेत् योनिमद्व्यौ सर्वपापप्रणाशकौ ॥ १७ ॥  
  
मद्यञ्च कारणं योनेर्योनिर्मद्यस्य कारणम् ।  
चित्तशुद्धे [घ्: शुद्धे शुद्धं महादेवि   
शुद्धाभावेऽप्युशुद्धकम्] सर्वशुद्धं   
शुद्धाभावेऽप्यशुद्धकम् ॥ १८ ॥  
  
अशोधितं पिवेन्मद्यं रमणञ्चाप्यशिधितम् ।  
पानेऽपि नरकं याति रमणं मरणं भवेत् ॥ १९ ॥  
  
प्। ९२)  
  
त्रिपुरासारे शक्तिशुद्धिः ।  
  
आदौ कुर्यात् शक्तिशुद्धिं कारणञ्च ततः परम् ।  
शक्तिं विना महेशानि कारणं मरणं समम् ।  
शक्तिज्ञानं कारणेन ततः शक्तिञ्च शोधयेत् ॥ २० ॥  
  
कुलचूडामणौ   
  
आदौ कुर्यात् शक्तिशुद्धिं कारणं तदनन्तरम् [ज्: कारणञ्च   
ततः परम्] ।  
शक्त्यै दत्वा पिवेन्मद्यं शुद्धिं कुर्यात् क्रमेण च ॥ २१ ॥  
  
शक्तिशुद्धिञ्चरेदादौ पशुसाधकसाधिका ।  
शोधयितापि तां शक्तिं श्रीचक्रेषु प्रवेशयेत् ॥ २२ ॥  
  
अथ पशुशक्तिलक्षणम् ।  
  
कुलचूडामणौ श्रीदेव्युवाच   
  
देवेश प्राणनाथेश सर्वभूते सनातन ।  
पशुशक्तिञ्च कां प्रोक्तां मम स्थाने प्रकाशय ॥ २३ ॥  
  
श्रीमहादेव उवाच   
  
पुष्पहीना पशोः शक्तिर्वीरस्य पुष्पसंयुता ।  
प्रथमे पुष्पिता नारी उभयोः पूजिता परा ॥ २५ ॥  
  
प्रथमे पुष्पितां नारीं येन भावेन पूजयेत् ।  
तद्भवे भाविता शक्तिः साधकः सिद्धिहेतवे [घ्: साधकस्य च   
सिद्धये] ॥ २५ ॥  
  
रमणार्थे कृता शक्ती रमणं वीरलक्षणम् ।  
अत एव महादेवि सपुष्पा वीरपूजिता ॥ २६ ॥  
  
अपुष्पायाः पशोः पूज्या पूज्या वीरस्य [ज्: वीरपूज्या तु] पुष्पिता   
।  
पुष्पितापि पशोः पूज्या पशुञ्चेद् वाञ्छिता यदि ॥ २७ ॥  
  
प्। ९३)  
  
पूजने शुद्धिता [ज्: शोधिता] शक्तिः सर्वाचारस्य [ग्:   
सर्वशास्त्रस्य] सम्मतम् ।  
शक्तिरूपा महाशक्तौ रमणार्थे गृहे स्थिता ॥ २८ ॥  
  
यदर्चनेन सन्तुष्टा शुद्धिता [ज्: शोधिता] कामिनी तदा ।  
मद्यं शक्तिमशुद्धञ्चेत् शुद्धं कुर्यात्तदर्चने [क्, ग्, च्, छ्:   
कुर्यार्चने शिवे] ॥ २९ ॥  
  
अथ पशुवीरयोः शक्तिशुद्धिः ।  
  
अशोधितां शक्तियन्त्रं कदाचिन्नैव लङ्घयेत् ।  
शोधितां योनिमाश्रित्य रमेद् वीरस्तदन्ततः ॥ ३० ॥  
  
पशूनां रमणीशुद्धिं पञ्चगव्येन कारयेत् ।  
वीराणां पञ्चतत्त्वेन रेतसा केवलेन वा ॥ ३१ ॥  
  
निर्वाणतन्त्रे   
  
रेतः पवित्रं परमं शक्तेर्मोक्षस्य कारणम् ।  
पूजाहीना च या नारी जपहीना च या पुनः ॥ ३२ ॥  
  
धृत्वा साधकरेतश्च सा नारी कालिका स्वयम् ।  
भ्रान्तिस्तत्र न कर्तव्या यदि मुक्तिञ्च काङ्क्षतिः ॥ ३३ ॥  
  
या नारी भक्तिसंयुक्ता सा गा कालिका तनौ ।  
साधकञ्च शिवं कृत्वा [घ्: साधकस्य शिवं ज्ञात्वा]   
वीपरीतेन तोषणात् ॥ ३४ ॥  
  
निगमानन्दे   
  
दिनत्रयं परित्यज्य दिने षोडश मध्यके ।  
पञ्चगव्येन संशुद्धिं रमणञ्चाचरेत् ततः ॥ ३५ ॥  
  
पुष्पं दृष्ट्वा यदा देव तदा तत्त्वेन पूजयेत् ।  
शुक्राक्तरूधिरेणैव पूजयेदिष्टदेवताम् ॥ ३६ ॥  
  
इति श्रीसर्वानन्दनाथविरचिते सर्वोल्लासे चतुर्विंशत्युल्लासः ॥ ० ॥  
  
  
पञ्चविंशोल्लासः  
  
अथाशुद्धमद्यस्य दोषकथनम् ।  
  
गौतमीये   
  
अशोधितं हि यन्द्यं महापापकरं परम् ।  
शोधितं तत्परं मद्यं पापनाशकरं परम् ॥ १ ॥  
  
अविधानेन यत्पानं पशुपानमुदीरितम् ।  
तत्पानं परमेशानि केवलं दुःखदायकम् ॥ २ ॥  
  
कुलार्णवे श्रीदेव्युवाच   
  
मद्यपाने विधानं किं कथय प्राणवल्लभ ।  
  
श्रीशिव उवाच   
  
तव स्नेहेन वद्धोऽहं विधानं कथयाम्यहम् ।  
शुद्धं कृत्वा पिवेन्मद्यं देवताप्रीतिपूर्वकम् ॥ ३ ॥  
  
अथ मद्यशुद्धिः ।  
  
कालिकाकुलसर्वस्वे   
  
उपविश्यासने शुद्धे [ज्: मन्त्री] प्राङ्मुखो वाप्युदङ्मुखः ।  
सन्मुखे वामभागे वा मण्डलं चतुरस्रकम् ॥ ४ ॥  
  
तत्र संस्थापयेत् कुम्भं देवताप्रीतिपूर्वकम् ।  
स्वकीयवामभागे तु षट्कोणं विन्दुमध्यगम् ॥ ५ ॥  
  
चतुरस्रं लिखेद् भूमौ गन्धपुष्पेण पूजयेत् ।  
आधारशक्तिं मायाद्यं ङेयुतं परमेश्वरि [घ्, ज्: ङेयुतञ्च   
नमोऽन्तकम्] ॥ ६ ॥  
  
प्। ९५)  
  
मन्त्रस्तु ।  
  
ह्रीं आधारशक्तये नमः ।  
  
तत्र कुम्भं हि संस्थाप्य पूजयेन्मनुना शिवे ।  
प्रणवं वह्निबीजञ्च ङेयुतं वह्निमण्डलम् ।  
दशकलेतिपदं दत्त्वा [छ्: कृत्वा] तदन्ते चात्मने नमः ॥ ७ ॥  
  
मन्त्रस्तु ।  
  
ॐ रं [घ्, ज्: मं] वह्निमण्डलाय दशकलात्मने नमः ।  
तत्राधारे स्थितं कुम्भं भूषयेद्रक्तवस्त्रकैः ।  
कलसे पूजयेद्वीरः सकलं सूर्यमण्डलम् ॥ ८ ॥  
  
प्रणवं पूर्वमुच्चार्य अं सूर्यमण्डलाय च ।  
द्वादशेति पदं दत्त्वा नमोऽन्तेऽपि कलात्मने ॥ ९ ॥  
  
मन्त्रस्तु ।  
  
ॐ अं सूर्यमण्डलाय द्वादशकलात्मने नमः ।  
ततस्तु कारणं दिव्यं घटेऽपि स्थापयेत्ततः ॥ १० ॥  
  
वेष्टितं रक्तवस्त्रेण रक्तपुष्पेण भूषितम् ।  
मण्डले कलसे द्रव्ये वह्न्यर्कसोममण्डलम् ।  
विभाव्य मनसा मन्त्री पूजयेद्बहुयत्नतः ॥ ११ ॥  
  
अथ कलसप्रमाणम् ।  
  
तोडले   
  
योन्याकारं मुखं भद्रे वर्तुलं वा मनोहरम् ।  
खण्डितं स्फुटितं भग्नं कृष्णवर्णं परित्यजेत् ॥ १२ ॥  
  
प्। ९६)  
  
नाति ह्रस्वं नाति दीर्घं सौवर्णं राजतं प्रिये [घ्:   
रजतोद्भवं] ।  
ताम्रं वा भूमयं वापि केवलं लौहवर्जितम् ॥ १३ ॥  
  
मद्येन पूरयेत् कुम्भं मूलमन्त्रं समुच्चरन् ।  
तत्र मध्ये यजेद् वीरः सकलं सोममण्डलम् ॥ १४ ॥  
  
प्रणवं पूर्वमुच्चार्य उं सोममण्डलाय च ।  
षोडशेति पदं दत्त्वा नमोऽन्तेऽपि कलात्मने ॥ १५ ॥  
  
मन्त्रस्तु ।  
  
ॐ उं सोममण्डलाय षोडशकलात्मने नमः ।  
दर्भैः सन्ताड्य तद्द्रव्यं हुङ्कारेणावगुण्ठितम् ।  
प्रदर्शेयेद्धेनुमुद्रां वं वर्णेन च साधकः ॥ १६ ॥  
  
नमो गन्धं समादाय ॐकारेण प्रदापयेत् ।  
ह्सौः ह्क्षौ। नमो ज्ञात्वा ह्सौः संलिख्य कारणे ॥ १७ ॥  
  
अकथादिक्रमेणैव त्रिरेखां परिकल्पयेत् ।  
हलक्षञ्च लिखेत् कोणे ह्सौः ह्क्षौ। तस्य [ज्: च] मध्यगे ॥ १८ ॥  
  
अथ ह्सौः मन्त्रलक्षणम् ।  
  
नारायणीतन्त्रे श्रीदेव्युवाच   
  
व्यञ्जनं पुरुषं देव स्वरञ्च शक्तिमीरितम् ।  
एक  शक्तौ महादेव द्विलिङ्गं केन संयुतम् ॥ १९ ॥  
  
श्रीमहादेव उवाच   
  
एकलिङ्गं महासूक्ष्मं ह-कारं मन्त्रमध्यगम् ।  
स-कारं स्थूललिङ्गश्च हकारस्यापि मध्यगम् ॥ २० ॥  
  
चतुर्दश-स्वरेणापि द्विदेहमेकदेहकम् ।  
स्वरेण षोडशेनापि कला षोडश वर्द्धिता ॥ २१ ॥  
  
प्। ९७)  
  
क्षयपूर्णं परित्यज्य [क्, ग्, च्: परित्यज्यं] चतुर्दश विभूषितम् ।  
ह्सौः मन्त्रमिदं प्रोक्तं विसर्गः कर्मभाषितः ॥ २२ ॥  
  
नादस्यार्द्धं [घ्, ज्: नादरूपं] हकारार्द्धं यन्त्रस्थानं   
प्रकाशितम् ।  
तत्र मध्ये महालिङ्गं हकारस्यापि शेषकम् ॥ २३ ॥  
  
तस्याधः शक्तिसंयुक्तं सकारं पुंस्त्वबोधकम् [ज्:   
पूर्णबोधकम्] ।  
चतुर्दश स्वरं ज्ञेयमुभयोः करापादकम् ॥ २४ ॥  
  
त्रयोदश करं ज्ञेयं चतुर्दश पदं शिवे ।  
विसर्गः परमेशानि कामात्मानं विचिन्तयेत् ॥ २५ ॥  
  
हकारेण सकाराक्तं सकारेण हकारकम् ।  
अनयोः सूक्ष्मता यत्र प्रणवोऽभूच्चतुर्दशः ॥ २६ ॥  
  
विन्द्वर्द्धं बिन्दुमेकञ्च विन्द्वर्द्धञ्च कला परा ।  
त्रिवर्गस्य द्वितीयार्णं कलानादेन भाषितम् ।  
तत्रमध्ये महाशून्यं प्रणवंवेदभाषितम् ॥ २७ ॥  
  
निगमानन्दे श्रीशिव उवाच   
  
त्वं देवि परमा नित्या भोगमोक्षप्रदायिका [घ्: प्रदायिनी] ।  
अधुना श्रोतुमिच्छामि ह्क्षौ। मन्त्रस्य लक्षणम् ॥ २८ ॥  
  
श्रीदेव्युवाच   
  
ह-कारं शिवबीजं हि षकारं रजसात्मकम् ।  
क-कारेण षकारं हि क्ष-कारं कामलालितम् [घ्, ज्:   
कमलान्वितम्] ।  
चतुर्दश-स्वरोपेतं ह्क्षौ। मन्त्रं प्रकीर्तितम् ।  
शिवशक्तिमयं मन्त्रं रजोभावेन भाषितम् ।  
षकारं रजोभावेन ह-कारं रजोभाषितम् ॥ ३० ॥  
  
प्। ९८)  
  
त्रिः श-कारं शक्तिरूपं गुणत्रयविभूषितम् ।  
सत्त्वं रजस्तमो ज्ञेयमेकशक्तेस्त्रिधा परा [ज्: स्त्रिकारणम्] ॥ ३१ ॥  
  
कुलार्णवे   
  
त्रिकोणं तद्वहिर्न्यस्य मन्त्रद्वौ दशधा [छ्, ज्: मन्त्रं   
द्वादशधा] जपेत् ।  
मन्त्रस्तु ।  
  
ह्रीं क्लीं परमस्वामिनि परमाकाशशून्यवाहिनि  
चन्द्रसूर्याग्निभक्षिणि पात्रं विश स्वाहा ।  
ऐ। ह्रीं श्रीं आनन्देश्वराय विद्महे सुधादेव्यै-  
धीमहि तन्नोर्द्ध-नारीश्वरः प्रचोदयात् ।  
  
ततः शापमोचनं कुर्यात् ।  
  
ॐ एकमेव परं ब्रह्म स्थूलसूक्ष्ममयं ध्रुवम् ।  
कचोद्भवां ब्रह्महत्यां तेन तेनाशयाम्यहम् ॥ ३२ ॥  
  
ॐ सूर्यमण्डलसम्भूते वरुणालयसम्भवे ।  
अमावीजमये देवि शुक्रशापाद्विमुच्यताम् ॥ ३३ ॥  
  
ॐ वेदानां प्रणवो बीजं ब्रह्मानन्दमयं यदि ।  
तेन सत्येन ते देवि ब्रह्महत्यां व्यपोहतु ॥ ३४ ॥  
  
मन्त्रत्रयं घटं धृत्वा पठित्वापि त्रिवारकम् ।  
कृष्णशापं शुक्रशापं ब्रह्मशापं विमोचयेत् ॥ ३५ ॥  
  
श्रीदेव्युवाच   
  
सुरापानेन देवेश देवत्वं हि भविष्यति ।  
ततश्च बीजं मद्यं हि तत्र शापं कथं वद ॥ ३६ ॥  
  
प्। ९९)  
  
श्रीमहादेव उवाच   
  
गौतमीये   
  
अमृतं शक्तिसंयुक्तं शक्तिहीनं हि मादकम् ।  
शक्तिहीने मद्यपाने शुक्रो ब्रह्मा जनार्दनः ॥ ३७ ॥  
  
गुणं द्रव्यस्य सम्भ्राम्य शापं दद्यात् सनातनि ।  
ततश्च परमेशानि शापं त्यज्य पिवेन्मधु ॥ ३८ ॥  
  
प्रत्येकं दशधा मन्त्रं कारणेऽपि जपेत्ततः ।  
शापादिमोचनं द्रव्यं देवानामपि दुर्लभम् ॥ ३९ ॥  
  
अथ शापमोचनम् ।  
  
ब्रह्मशापं शुक्रशापं कृष्णशापं महेश्वरि ।  
मोचनार्थे त्रिधा मन्त्रं दशधा कारणे जपेत् ॥ ४० ॥  
  
मन्त्रस्तु ।  
  
ॐ वां वीं वूं वैं वौं वः ब्रह्मशापविमोचितायै   
सुधादेव्यै नमः ।  
इति ब्रह्मशापमोचनम् ।  
ॐ शां शीं शूं शैं शौं शः शुक्रशापविमोचितायै   
सुधादेव्यै नमः । इति शुक्रशापमोचनम् ।  
ॐ ह्री। ऐ। ह्री। श्रीं क्रां क्रीं क्रूं क्रैं क्रौं क्रः सुधे   
कृष्णशापं मोचय, अमृतं श्रावय श्रावय स्वाहा । [छ्, ज्:   
क्ला। क्ली। क्लू। क्ल। क्लौ। क्लः इति च पाठः] इति कृष्णशापमोचनम् ।  
  
प्। १००)  
  
वीर तन्त्रे   
  
आनन्दभैरवं ध्यात्वा तथैवानन्दभैरवीम् [घ्:   
तथानन्दाख्यभैरवीं] ।  
द्रव्यमध्ये गन्धपिष्पैर्यजेद् वीरस्त्रिवारकम् ॥ ४१ ॥  
  
इति श्रीसर्वानन्दनाथविरचिते सर्वोल्लासे पञ्चविंशत्युल्लासः ॥ ० ॥  
  
  
षड्विंशोल्लासः ।  
  
वीरतन्त्रे तथैवानन्दभैरवी - ।  
ध्यानं मे परमानन्दं कथय प्राणवल्लभ ॥ १ ॥  
  
श्रीशिव उवाच   
  
अथानन्दभैरवध्यानम् ।  
  
सूर्यकोटिप्रतीकाशं चन्द्रकोटिसुशीतलम् ।  
अष्टादशभुजं देवं पञ्चवक्त्रं त्रिलोचनम् ॥ २ ॥  
  
अमृतार्णवमध्यस्थं ब्रह्मपद्मोपरिस्थितम् ।  
वृषारुढं नीलकण्ठं सर्वाभरणभूषितम् ॥ ३ ॥  
  
कपालखट्वाङ्गधरं घण्टाडमरुवादिनम् ।  
पाशाङ्कुशधरं देवं गदामुसलधारिणम् ॥ ४ ॥  
  
खड्गखेटकपट्टिशमुद्गरं शूलदण्डकम् ।  
विभ्रतं तोमरं मुण्डं वरदाभयपाणिकम् ॥ ५ ॥  
  
प्। १०१)  
  
लोहितं देवदेवेशं भावयेत् साधकोत्तमः ।  
इति ध्यात्वा द्रव्यमध्ये यजेदानन्दभैरवम् ॥ ६ ॥  
  
मन्त्रस्तु ।  
  
ॐ ह स क्ष म ल व र यूं आनन्दभैरवाय वषट् ।  
त्रिवारं पूजयेदादौ भैरवं भैरवीं ततः ।  
भैरवी मद्यसंरुपा भैरवानन्दरुपकः ॥ ७ ॥  
  
अथानन्दभैरवीध्यानम् ।  
  
भावयेच्च सुरां देवीम् [छ्, ज्: सुधादेवीं]   
चन्द्रकोट्ययुतप्रभाम् [छ्, ज्: चन्द्रकोटिसमप्रभां] ।  
हिममुन्देन्दुधवलां पञ्चवक्त्रां त्रिलोचनाम् ॥ ८ ॥  
  
अष्टादशभुजैर्युक्तां सर्वानन्दकरोद्यताम् ।  
ग्रहसन्तीं विशालाक्षीं देवदेवस्य सम्मुखीम् ॥ ९ ॥  
  
इति ध्यात्वा त्रिवारं पूजयेत् ।  
  
मन्त्रस्तु ।  
  
ॐ ह स क्ष म ल व र यीं सुधादेव्यै [छ्: आनन्दभैरव्यै] वौषट्   
।  
त्रिवारं पूजयेद्देवीं गुणत्रयविभेदतः ॥ १० ॥  
  
भावचूडामणौ   
  
अथवान्यप्रकारेण द्रव्यशुद्धिं वदाम्यहम् ।  
  
निगमकल्पद्रुमे श्रीशिव उवाच   
  
द्रव्यशुद्धिं बहुविधं नानाभावस्य सम्मतम् ।  
जन्मान्तर शतेनापि ज्ञापितुं नैव शक्यते ।  
तेषां मध्ये साधकोऽपि केन वा साधनञ्चरेत् ॥ ११ ॥  
  
प्। १०२)  
  
अथ सक्षेपशोधनम् ।  
  
श्रीदेव्युवाच   
  
द्रव्यमध्ये मातृकार्णं सविन्दु सुखमोक्षदम् ।  
प्रतिवर्णं विन्दुयुक्तं बिन्दुनाद विभूषितम् ॥ १२ ॥  
  
वामावर्तेऽपि [ग्: वामावर्तेन] तद्वर्णं त्रिकोणेषु महेश्वर ।  
विलिखेत् त्रिकोणाकारमकथादि [ज्: त्रिकोणरुपम्] क्रमेण तु ॥ १३ ॥  
  
वामावर्ते लिखेद्वर्णं पञ्चाशन्मणिमण्डलम् ।  
ह ल क्षं तत्त्रिकोणेषु ब्रह्म विष्णु शिवात्मकम् ॥ १४ ॥  
  
श्रीशिव उवाच   
  
कस्मिन् कोणे वसेद् ब्रह्मा कस्मिन् कोणे जनार्दनः ।  
कस्मिन् कोणे वसेत् शम्भुः कथय प्राणवल्लभे ॥ १५ ॥  
  
श्रीदेव्युवाच   
  
आदिकोणेऽप्यधोभागे ब्रह्मा च सृष्टिरुपकः [छ्: -कारकः] ।  
मध्यकोणे वसेद्विष्णुः पालकोऽपि निरञ्जनः ।  
अन्त्यकोणे महादेवः प्रकृत्याप्येकदेहकः ॥ १६ ॥  
  
अथान्यप्रकारद्रव्यशुद्धिः ।  
  
विन्दुरुपः शिवो ज्ञेयो नादरुपाच चण्डिका ।  
नादबिन्दुमयं पीठं द्रव्यमध्ये लिखेद्बुधः ॥ १७ ॥  
  
त्रिनादञ्च त्रिशक्त्याक्तं त्रिविन्दु त्रिदेवं परम् [घ्: त्रिदेव-प्रिय; ज्:   
त्रिशिवं प्रिये] ।  
लिखित्वा चिन्तयेद्द्रव्यं मृतभाव-विवर्जितम् ॥ १८ ॥  
  
अथान्यप्रकारमाह   
  
गुरोः प्रकाशं यन्मन्त्रं नित्यं जपति साधकः ।  
तेनैव मनुना देव द्रव्यं सप्ताभिमन्त्रितम् ।  
सप्तवारजपेनैव द्रव्यशुद्धिस्तु तत्क्षणात् ॥ १९ ॥  
  
इति श्रीसर्वानन्दनाथ विरचिते सर्वोल्लासे षड्विंशत्युल्लासः ॥ ० ॥  
  
  
  
सप्तविंशोल्लासः ।  
  
अथ मांसलक्षणम् ।  
  
कुलरहस्ये   
  
ऐश्वर्यदायकं मद्यं मैथुनं मुक्तिदायकम् ।  
उभयोः कारणं ज्ञेयं गुणत्रयमहत् [ज्: -मयं] परम् ॥ १ ॥  
  
मांसं मत्स्यं हि मुद्राञ्च त्रिगुणं परिकीर्तितम् ।  
कारणस्य कारणं हि रमणस्य महत् सुखम् [घ्: गुणत्रयमहत्   
सुखम्] ॥ २ ॥  
  
मांसञ्च त्रिविधं प्रोक्तं जलभूचरखेचरम् ।  
कपोतकस्य छागस्य कूर्मस्य परमेश्वरि ॥ ३ ॥  
  
त्रिविधान्येव मांसानि वियद्भूजलचराणि च ।  
आनीय तानि यत्नेन देव्याः सन्तुष्टहेतवे ॥ ४ ॥  
  
प्। १०४)  
  
यामले   
  
त्रिविधान्येव मांसानि वियद्भूजलचराणि च ।  
आनीय तानि यत्नेन देव्यै चोद्दिश्य घातयेत् ॥ ५ ॥  
  
देव्युदेशे घातनाच्च नास्ति पातकमम्बिके [ज्: पातकं नास्ति   
सुन्दरि] ।  
अन्यथा घातनाद्देवि रौरवं नरकं व्रजेत् ॥ ६ ॥  
  
कुलार्णवे   
  
आत्मार्थे प्राणिनां हिंसा कदाचिन्नोदिता प्रिये ।  
पितृदैवतयज्ञेषु प्राणिहिंसा विधीयते ॥ ७ ॥  
  
अविधानेन यो हन्यात् प्राणिनं [ग्, च्: प्राणिनां] परमेश्वरि ।  
विषमे दुर्गमे घोरे एतत्येव न संशयः ॥ ८ ॥  
  
अनिमित्तं तृणं [क्, ग्, छ्: एणं] वापि छेदयेन्न कदाचन ।  
देवतार्थे द्विजार्थे वा हत्वा पापैर्न लिप्यते ॥ ९ ॥  
  
ज्ञानद्वीपे   
  
तृणम्मप्यविधानेन छेदयेन्न कदाचन ।  
देवतार्थे द्विजार्थे वा हत्वा पापैर्नलिप्यते ॥ १० ॥  
  
विधिनापि द्विजं गाम्बा हत्वा पापैर्न लिप्यते ।  
तथापि परमेशानि ज्ञानिनां न शुभप्रदम् ।  
पञ्चतत्त्वस्य माहात्म्यं फलञ्च पञ्चधा यतः ॥ ११ ॥  
  
अथ मांसशुद्धिः ।  
  
मण्डले स्थापितं मांसं किञ्चिद्द्रव्यं प्रविक्षिपेत् ।  
त्रिवारं पठनात् मन्त्रं मांसशुद्धिस्तु तत्क्षणात् ॥ १२ ॥  
  
प्। १०५)  
  
मन्त्रस्तु ।  
  
ॐ प्रतद्विष्णुः स्तवते वीर्येण मृगो न भीमः कुचरो गिरिष्ठाः ।  
यस्योरुषु त्रिषु विक्रमणेष्वधिक्षियन्ति भुवनानि विश्वा ॥ १३ ॥  
  
इति मन्त्रं महेशानि मांसोपरि त्रिधा पठेत् [घ्: जपेत्] ।  
मद्ययुक्तं मांसखण्डं शक्तिवक्त्रे प्रदापयेत् [घ्: निवेदयेत्]   
॥ १४ ॥  
  
अथ मत्स्यलक्षणम् ।  
  
कुलतत्वसारे   
  
इल्लिशं कबजीं शालं वाचां शकुनप्रोष्ठिकाम् ।  
सद्गुरञ्चैव वोदालं रोहितं चोत्तमं प्रिये ॥ १५ ॥  
  
अन्यानि यानि मत्स्यानि स्त्रीणां प्रियकराणि च ।  
शोधितं चेत् प्रदातव्यं शक्तिवक्त्रे महेश्वरि ॥ १६ ॥  
  
मत्स्यं मांसं प्रदातव्यं भर्जितं हि विशेषकम् ।  
तस्मात् प्रशस्तकं ज्ञेयं दग्धं हि वरवर्णिनि ॥ १७ ॥  
  
तन्त्रान्तरे   
  
मांसं मत्स्यं शोधितव्यं स्त्रीणां प्रियकरं यदि [ज: परम्]   
।  
शक्तिवक्त्रे प्रदातव्यं कारणेन समन्वितम् ॥ १८ ॥  
  
अथ मीनशुद्धिः ।  
  
ॐ त्र्यम्बकं यजामहे सुगन्धिं पुष्टिवर्द्धनम् ।  
उर्वारुकमिव बन्धनान् मृत्योर्मुक्षीयमामृतात् ॥ १९ ॥  
  
मण्डले स्थापयेन्मीनं प्रक्षिपेत् कारणैः [ज्: कारणे] प्रिये ।  
त्रिवारं पठनान्मन्त्रं मीनशुद्धिस्तु तत्क्षणात् ॥ २० ॥  
  
प्। १०६)  
  
अथ मुद्रालक्षणम् ।  
  
ब्रीहिणं भर्जितं [छ्: भुञ्जितं] प्रोक्तं शर्कराद्यैः   
सुवासितम् ।  
योनिपद्मकदम्बेति लक्षणं परिकीर्तितम् ॥ २१ ॥  
  
अन्यानि द्रव्याणि भर्जिततानि [छ्: भुञ्जितानि] महेश्वरि ।  
इति मुद्रा शोधितं चेत् देव्याः प्रीतिकरा परा ॥ २२ ॥  
  
धान्यं भ्रष्टं वह्नियोगैश्चर्वणीयं महेश्वरि ।  
इति मुद्रा कृता सञ्ज्ञा महामोदप्रदायिनी ॥ २३ ॥  
  
अथ मुद्राशुद्धिः ।  
  
मण्डले स्थापयेन्मुद्रां प्रक्षिपेत् कारणेन तु ।  
मन्त्रद्वयं त्रिधा जप्त्वा मुद्राशुद्धिस्तु तत्क्षणात् ॥ २४ ॥  
  
मन्त्रस्तु ।  
  
ॐ तद्विष्णोः परमं पदं सदा पश्यन्ति सूरयः दिवीव   
चक्षुरातम् ॥ १ ॥  
  
ॐ तद् विप्रासो विपन्य विपन्यवो जागृवांसः समिन्धते, विष्णोर्यत्   
परमं पदम् ॥ २ ॥  
  
इति मुद्राशुद्धिः ॥  
  
इति श्रीसर्वानन्दनाथविरचिते सर्व्वोल्लासे सप्तविंशत्युल्लासः ॥ ० ॥  
  
  
अष्टाविंशोल्लासः ।  
  
कुलार्णवे   
  
द्रव्यभारसहस्रेण मांसभारशतेन [च्, छ्-शतानि] च ।  
विना शक्तिं न सिद्ध्येत तस्मात् शक्तिं समाश्रयेत् ॥ १ ॥  
  
अथ शक्तिलक्षणम् ।  
  
यामले   
  
स्वशक्तिं पर [घ्, छ्, ज्: वीर] शक्तिं वा दीक्षितां गुरुसन्निधौ ।  
तत्र स्थिता देवतात्मा सा शक्तिः सर्वपूजिता ॥ २ ॥  
  
शक्तिमानीय यत्नेन सुशीलां प्रियवादिनीम् ।  
गुरीरग्रे स्ववामे वा रक्तवस्त्रेण भूषिताम् ।  
ततश्च साधकः श्रेष्ठो मूषयेद्बहुभूषणैः ॥ ३ ॥  
  
वृहद् योनितन्त्रे   
  
आनीय प्रमदां कान्तां सुशीलां चारुहासिनीम् ।  
गुरुभक्तिरतां देवि कुलसाधनतत्पराम् ॥ ४ ॥  
  
दीक्षितां परकान्तां वा स्वकीयाम्बा महेश्वरि ।  
तत्त्वानन्दयुतां शक्तिं परतत्त्वेषु लालिताम् ।  
आनीय बहुयत्नेन जातिभेदं न चाचरेत् ॥ ५ ॥  
  
विवर्जितघृणालज्जां सर्वदानन्दसंयुताम् ।  
अथवा पानसंहृष्टां चक्रमध्ये समानयेत् ॥ ६ ॥  
  
कालिकाकल्पे   
  
स्वेष्टदेवीं यजेत् चक्रे स्वस्त्रियं स्वेष्टभाविनीम् ।  
अथवा स्त्रीसमीपे वा यन्त्रं कृत्वा प्रपूजयेत् ॥ ७ ॥  
  
प्। १०८)  
  
तन्त्रान्तरे   
  
स्त्रियः पूजा प्रकर्तव्या ज्ञात्वा स्वेष्टस्वरूपिणीम् ।  
तत्समीपे कृतं यन्त्रं तदाज्ञाभावमानतः ॥ ८ ॥  
  
ज्ञानार्णवे   
  
स्त्रीसमीपे यदा [घ्: कृता] पूजा जपश्च परमेश्वरि ।  
कामरूपात् शतगुणंः समुदीरितमव्ययम् ॥ ९ ॥  
  
शक्तिदोषं न वक्तव्यं यतो देवस्वरूपिणी ।  
कुलनिष्ठश्च विप्रश्च तस्याः शुद्धिं न चाचरेत् ॥ १० ॥  
  
स्वशक्तिशोधनं नास्ति चैकात्माप्युभयोर्यतः ।  
शोधयेत् परशक्तिञ्च द्वित्वात्मैकत्वहेतवे ॥ ११ ॥  
  
साध्यात्मा [घ्: सा साध्या] साधकात्मा चेद् यदैकात्मा   
भवेन्मूदा ।  
तदा शुद्धिर्न कर्तव्या गङ्गाघनजलं [घ्, ज्:   
गङ्गायामनधं] यथा ॥ १२ ॥  
  
प्रायश्चित्तं प्रकर्तव्यं गङ्गा यत्र न तिष्ठति ।  
शक्तिशुद्धिः प्रकर्तव्या यदैकात्मा न चेत् शिवे ॥ १३ ॥  
  
साध्या साधकयोर्देवि यदैकात्मा महेश्वरि ।  
आत्मशुद्धे [ज्: आत्मशुद्धिः] शक्तिशुद्धिस्तस्य सिद्धिदूरतः ॥ १४ ॥  
  
निगमकल्पे श्रीमहादेव उवाच   
  
एकाचारी एकभावी एकानन्देषु मोहितः ।  
शक्तेर्दोषं तदा कुत्र स्वयं तत्रैव संलयः ॥ १५ ॥  
  
अज्ञात्वा कुलतत्त्वञ्च शक्तिशुद्धिं समाचरेत् ।  
यस्य ज्ञानस्य मात्रेण पूर्णानन्दो भवेद्ध्रुवम् ।  
तस्य शुद्धिः कथं भद्रे मनसा चिन्तनं [ग्: चिन्तय] यदि ॥ १६ ॥  
  
प्। १०९)  
  
श्रीदेव्युवाच   
  
कुलस्य दक्षिणे वामे मध्ये च परमेश्वर ।  
जाह्नवी यमुना वाणी [ग्: वारि] सदा भातीति ज्ञानतः ॥ १७ ॥  
  
एतैर्विशिष्टा शक्तिः स्यात् शरीरं देवतामयम् ।  
साशुद्धिश्चेद् भवेद्देव तदाशुद्धिश्च देवता ॥ १८ ॥  
  
अज्ञानिनां सदा शुद्धिर्मन्त्रादिना महेश्वर ।  
मनसा चेत् न शुद्धिः स्यान्मन्त्रशुद्धिः सुदूरतः ॥ १९ ॥  
  
कालीतन्त्रे   
  
अदीक्षिता च या शक्तिश्चक्रमध्ये प्रपूजयेत् ।  
पूर्णचक्रं नचेत् तत्र पूर्णानन्दं नचेद् यतः ॥ २० ॥  
  
तस्मात् सुलक्षणां शक्तिं दीक्षिताञ्च प्रपूजयेत् ।  
प्रणम्य देवतावुद्ध्या भोगपात्रं प्रदापयेत् ॥ २१ ॥  
  
भोगपात्रं न दातव्यं विधवायै महेश्वरि ।  
उच्चस्तनीं कामरतां विधवाञ्च प्रपूजयेत् ॥ २२ ॥  
  
यो दद्याद् विधवाहस्ते भोगपात्रं महेश्वरि ।  
तस्या योनिं लङ्घयित्वा तत्त्वं देव्यै निवेदयेत् ॥ २३ ॥  
  
शङ्कया परमेशानि लज्जया नाचरेत् क्रियाम् ।  
उभौ च दुःखौ परमे पशुपाशनियन्त्रितौ ॥ २४ ॥  
  
विधवायोनिरमणं कारयेच्च तदाज्ञया ।  
शुक्रपातं प्रकर्तव्यं तस्या वाक्यानुसारतः ॥ २५ ॥  
  
यावन्न शुक्रपातं हि विधवायोनिमण्डले ।  
तावच्च रमणं कुर्यात् पतनान्ते परित्यजेत् ॥ २६ ॥  
  
प्। ११०)  
  
शुक्रपाते यदा शक्तेराज्ञा नैव प्रजायते ।  
निवेद्य कारणाक्तं हि भक्षयेन्मनुना शिवे ॥ २७ ॥  
  
इति श्रीसर्वानन्दनाथविरचिते सर्वोल्लासे अष्टाविंशत्युल्लासः ॥ ० ॥  
  
  
ऊनत्रिंशोल्लासः ।  
  
श्रीदेव्युवाच   
  
शक्तिं ब्रह्ममयीं साध्वीं निस्पृहां भक्तवत्सलाम् [छ्, ज्:   
भक्तिवत्सलां] ।  
तस्या दीक्षा कथं प्रोक्ता विधवा वा कथं वद ॥ १ ॥  
  
श्रीशिव उवाच   
  
आनन्दरहिता शक्तिर्विधा चाप्यदीक्षिता ।  
आनन्देन भवेत् पूज्या सानन्दा वीरवन्दिता ॥ २ ॥  
  
तत्र कृत्वा महाचक्रं करेण [घ्: कारणे] मार्जयेद्वपुः ।  
दीक्षिता सधवा ज्ञेया यद्यानन्दसमाश्रिता ॥ ३ ॥  
  
वीरभावयुता शक्तिः शिवपत्नी महेश्वरि ।  
वीरभावयुतः शाक्तः शिव एव न संशयः ।  
शिवोऽहमिति सञ्ज्ञात्वा श्रीचक्रेषु रमेत् शिवाम् ॥ ४ ॥  
  
भावचूडामणौ   
  
आत्मानन्दे महादेवि सर्वानन्दमयं जतत् ।  
आत्मशुद्धे जगत् शुद्धमशुद्धे चाप्यशुद्धकम् ॥ ५ ॥  
  
प्। १११)  
  
नारायणीतन्त्रे   
  
शक्तिशुद्धिर्न कर्तव्या यतो ब्रह्म [क्, ख्, ग्, च्: देव; ज्: देवी]   
स्वरूपिणी ।  
आत्माऽशुद्धेऽप्यशुद्धा सा स्फाटिके रञ्जनं यथा ॥ ६ ॥  
  
तथापि शुद्धं कर्तव्यं पशुपाशनियन्त्रितः ।  
शक्तेर्दोषं महादेवि गृह्णाति नैव साधकः ॥ ७ ॥  
  
तव रूपापि शक्तिः स्यात् यतो मुक्तिप्रदायिका ।  
भोगमुक्तान्वितः शाक्तः [घ्, ज्: भोगमुक्तान्विता शक्तिः]   
शक्तेर्दोषं न चाचरेत् ॥ ८ ॥  
  
श्रीकालीतन्त्रे  [घ्, ज्: पुस्तकयोर्दृश्यते]    
  
स्त्रीद्वेषो नैव कर्तव्यो वि"शेषात् पूजनं स्त्रियाम् ।  
तासां प्रहारं निन्दाञ्च कौटिल्यमप्रियन्तथा ॥ ९ ॥  
  
सर्वथापि न कर्तव्यमन्यथा सिद्धिरोधकृत् ।  
स्त्रियो देवाः स्त्रियः प्राणा एव विभूषणम् ॥ १० ॥  
  
स्त्रीसङ्गिना सदा भाव्यमन्यथा स्वस्त्रियामपि ।  
तद्धस्तावचितं पुष्पं तद्धस्तावचितं जलम् ॥ ११ ॥  
  
तद्धस्तावचितं द्रव्यं देवताभ्यो निवेदयेत् ।  
महाचीनद्रुमलतावेष्टितः साधकोत्तमः ॥ १२ ॥  
  
रात्रौ यदि जपेन्मन्त्रं दुर्लभं तस्य किं भवेत् ।  
महाचीनद्रुमलतावेष्टनेन च यत्फलम् ॥ १३ ॥  
  
एतस्य षोडशांशेन कलां नार्हन्ति ते शवाः ।  
शवासनाधिकफलं लतागेहे प्रवेशनम् ॥ १४ ॥  
  
प्। ११२)  
  
भोगार्थी शोधयेत् शक्तिं भोगानन्देषु मोहितः ।  
आलापाद् गात्रसंस्पर्शात् कामान्देऽपि मोहिता [ज्: कामानन्देषु   
मोहितः] ।  
कामानन्दं विना देवि भोगमुक्तिर्न जायते ॥ १५ ॥  
  
ज्ञानिनाञ्चेदिमां शुद्धिमज्ञानिनाञ्च मन्त्रजाम् ।  
तथापि ज्ञानिनां मध्ये ज्ञान श्रेष्ठोऽपि यो नरः ।  
शक्तिशुद्धिर्न कर्तव्या यतः स्वेष्टमयी प्रिये ॥ १६ ॥  
  
अथ शक्तिशुद्धिः ।  
  
प्रक्षाल्य गन्धतोयैश्च धूपयित्वा सुधूपकैः ।  
सिन्दूररञ्जितां कृत्वा मूलमन्त्रं लिखेद् भगे ॥ १७ ॥  
  
अदीक्षिताः स्त्रियः कुर्यात् सद्यसंस्कारमम्बिके ।  
मन्त्रदीक्षः विधानेन शक्तिशुद्धिस्तु तत्क्षणात् ॥ १८ ॥  
  
कुलार्णवे   
  
अदीक्षिता वामकर्णे मायाबीजं समुद्धरेत् ।  
पूजयित्वा महेशानि भोगपात्रं प्रदापयेत् ॥ १९ ॥  
  
यामलोक्तशुद्धिः ।  
  
शक्तिगात्रे स्वकल्पोक्तन्यासजालं समाचरेत् ।  
रक्तपुष्पेण निर्मञ्ज्य [घ्: निर्मज्य] योनिदेशे नियोजयेत् ॥ २० ॥  
  
ॐ नमो वाग्भवं बीजं मायालक्ष्मीं ततः परम् ।  
सम्बोधनान्तं त्रिपुरादेवीति पदमुद्धृतम् [घ्, ज्: -उद्धरेत्] २१ ॥  
  
इमां [छ्: इमां शक्तिं परित्राणं क्रु कुरु मम शक्तिं कुरु   
कुरु स्वाहा इति दशधा जपेत्] शक्तिं ततः प्रोक्ता पवित्रीकुरु   
शब्दतः ।  
मम शक्तिं कुरु द्वन्द्वं स्वाहेति दशधा जपेत् ॥ २२ ॥  
  
प्। ११३)  
  
पवित्रीकुरु मम शक्तिं कुरु कुरु स्वाहा]  
पञ्चतत्त्वेन तां देवीं पूजयेद्विधिना शिवे ।  
भोगपात्रं यदा देयं तदा रमणमाचरेत् ॥ २३ ॥  
  
गुप्तसाधनतन्त्रे श्रीदेव्युवाच   
  
द्रव्यादिशोधनं सर्वं बहुधा प्रकटीकृतम् ।  
लोकोपकारकात् [ज्: -कारकं]  शुद्धं सङ्क्षेपेण वद प्रभो ॥ २४   
॥  
  
श्रीशिव उवाच   
  
गुरु [ज्: गुरोः] प्रकाशं यन्मन्त्रं नित्यं जपति वै नरः [घ्, ज्:   
साधकः] ।  
तेनैव मनुना देवि षडङ्गे [घ्, ज्: षडङ्गं] न्यासमाचरेत् ॥ २५ ॥  
  
न्यासं कृत्वा ततो मन्त्री द्रव्यादीनभिमन्त्रयेत् ।  
सप्ततिर्मन्त्रितं कृत्वा पूतं सर्वं भवेद् ध्रुवम् ॥ २६ ॥  
  
गुरुं शिवं तथा देवीं निवेद्यञ्चैव कारणम् ।  
जुहुयात् कुण्डलीवक्त्रे मूलमन्त्रेण सुन्दरि ॥ २७ ॥  
  
मूलाधारे स्थिता देवि कुण्डली परदेवता ।  
भोगकाले महेशानि आजिह्वान्तं विभावयेत् ॥ २८ ॥  
  
शोधितान् मत्स्यमांसादीन् मुखेनाच्छाद्य यत्नतः ।  
मूलमन्त्रं समुच्चार्य जुहुयात् कुण्डलीमुखे ॥ २९ ॥  
  
प्रतिपात्रे प्रतिग्रासे एवं कुर्याद् विचक्षणः ।  
भोजनेच्छा भवेत्तस्या निर्लिप्तो जीवसञ्ज्ञकः ॥ ३० ॥  
  
प्। ११४)  
  
प्रयाति नरकं घोरमेकविंशकुलैः सह ॥ ३१ ॥  
  
देवान् पितॄन् समभ्यर्च्य कुलशास्त्रोक्तवर्त्मना ।  
गुरुं स्मरन् पिवेन्मद्यं खादन् मांसं न दोषभाक् ॥ ३२ ॥  
  
सेवयेत् चेत् सुखार्थाय मद्यादीन् यः स पातकी ।  
प्राशयेद्देवताप्रीत्यै साभिलाषविवर्जितः ॥ ३३ ॥]  
  
इति श्रीसर्वानन्दनाथविरचिते सर्वोल्लासे ऊनत्रिंशदुल्लासः ॥ ० ॥  
  
  
त्रिंशोल्लासः ।  
  
समयाचारतन्त्रे   
  
सम्बिदाग्रहणं कृत्वा कारणं तदनन्तरम् ।  
कारणस्य कारणं हि सम्बिदेति प्रकल्पितम् ॥ १ ॥  
  
श्रीदेव्युवाच   
  
सम्बिदा का महादेव कारणं किं [ग्, च्: हि] वद प्रभो ।  
कस्मात् पानं कारणं हि सम्बिदानन्दभाक् नरः ॥ २ ॥  
  
अथ सम्बिदाप्रकरणम् ।  
  
श्रीशिव उवाच   
  
भावशक्तोऽप्यशक्तश्च साधको द्विविधः शिवे ।  
भावाक्तं सम्बिदानन्दं मद्यानन्दमभेदकम् ॥ ३ ॥  
  
प्। ११५)  
  
भावेन भाव्यवान् [छ्: भाग्यवान्] भद्रे भावानन्देषु मोहितः   
।  
भावानन्देषु देवेशि मुक्तिभाग् जायते नरः ॥ ४ ॥  
  
आद्यन्ते सम्बिदापानं कारणस्य महेश्वरि ।  
तदा कैवल्यमुक्तिः स्यात् सत्यं सत्यं न संशयः ॥ ५ ॥  
  
सालोक्यञ्चैव सारूप्यं सायुज्यं परमेश्वरि ।  
इदं ज्ञानं सम्बिदोत्थं मुक्त्यर्थमुभयान्वितम् ॥ ६ ॥  
  
निगमतत्वे श्रीदेव्युवाच   
  
आनन्दं ब्रह्मणे रूपं यस्य देहे व्यवस्थितम् ।  
तस्य सर्वं महेशान सिद्ध्यानन्द [घ्, च्, ज्: सिद्धानन्द; छ्:   
सदानन्द] प्रदायकम् ॥ ७ ॥  
  
विनानन्देन [घ्: विनामद्येन] यद्ध्यानं सर्वं भवति   
निष्फलम् ।  
अत एव महादेव सम्बिदाग्रहणञ्चरेत् ॥ ८ ॥  
  
यतिर्वा भूपतिर्वापि मद्यानन्दं समाश्रयेत् ।  
सर्वदा परमेशान सिद्ध्यानन्दं क्वचित् क्वचित् ॥ ९ ॥  
  
अन्येषां साधकानाञ्च सम्बिदानन्दवर्धिनी [छ्, ज्: सर्वदा] ।  
मद्यानन्दं क्वचिद् देव पर्वणि मधुपानयुक् ॥ १० ॥  
  
कृष्णपक्षे पिवेन्मद्यं शुक्ले सिद्धिं पिवेन्मुदा ।  
शुक्ले यदि पिवेन्मद्यं आद्यन्ते सम्बिदां पिवेत् ॥ ११ ॥  
  
तन्त्रान्तरे   
  
कृष्णे शुक्ले पिवेन्मद्यं सम्बिदासंयुतं शिवे ।  
शुक्ले चाद्यं पिवेत् सिद्धिं कृष्णे चाद्यं पिवेन्मधु ॥ १२ ॥  
  
भावचूडामणौ   
  
सत्त्वोद्भवं सम्बिदाया मद्यस्य राजसोद्भवम् ।  
त्वरितायास्तमोद्भूतमित्यानन्दस्य लक्षणम् ॥ १३ ॥  
  
प्। ११६)  
  
भावमात्रं क्रियात्यक्तं [छ्: क्रियेत्युक्तं; ज्: क्रियायुक्तं]   
सत्त्वेऽपि परमेश्वरि ।  
राजसीति क्रियाशक्तस्तामसीति क्रियाच्युतः ॥ १४ ॥  
  
शक्तिं विना यथानन्दं मद्यस्य परमेश्वरि ।  
तथा सिद्धिं विना देवि मद्यानन्दं हि निश्चितम् ॥ १५ ॥  
  
समयाञ्च पिवेदादौ ततो मद्यं महेश्वरि ।  
ततः शक्तिं यजेच्चक्रे ततः सिद्धिं पिवेन्मुदा ॥ १६ ॥  
  
सिद्धिं विना महेशानि [छ्, ज्: कुलेशानि] कुलकार्ये न योगवान् ।  
अत एव पिवेत् सिद्धिं शक्तियुक्तो महेश्वरि ॥ १७ ॥  
  
शक्तिहीनं हि यत्पानं सम्बिदेति प्रकीर्तितम् ।  
तदन्ते शक्तिसंयुक्ते सम्बिदा समया भवेत् ॥ १८ ॥  
  
रमणं हि यदा देवि तदा सा विजया भवेत् ।  
स्वेच्छाचारेऽपि रमणं निषेधविधिवर्जितम् ॥ १९ ॥  
  
तदा सा सम्बिदा देवी सिद्धिरुपा सनातनी ।  
शिवोद्भवं यदा द्रव्यं शक्तिः संहृह्य यत्नतः ॥ २० ॥  
  
तदा सा सम्बिदा देवी भङ्गरुपा प्रियम्वदा ।  
पञ्चाङ्गसंयुतां देवि सम्बिदां सेवयेत्तु यः [ज्: सेवयेद्] ।  
इहलोके सुखं भुक्त्वा यात्यन्ते परमां गतिम् ॥ २१ ॥  
  
सम्बिदा समया देवि विजया सिद्धिरेव च ।  
भङ्गश्च परमेशानि पञ्चधाख्यानुकीर्तितम् [छ्:   
पञ्चधान्यानुकीर्तितम्; ज्: पञ्चधान्यानुकल्पितम्] ।  
यः करोति त्रिसन्धायायां मम तुल्यो न संशयः ॥ २२ ॥  
  
भुक्त्वा तु मादकं द्रव्यं भवेत् कुलपरायणः ।  
साधकः क्षोभमापन्ने [छ्, ज्: क्षोभमात्रेण] मम क्षोभं   
भवेद् ध्रुवम् ॥ २३ ॥  
  
तस्मादादौ प्रकर्तव्यं सम्बिदासेवनं शिवे ।  
सम्बिदासवयोर्मध्ये सम्बिदेव गरीयसी ॥ २४ ॥  
  
प्। ११७)  
  
विजया [घ्, ज्: सम्विदा] ग्रहणं कृत्वा ध्यानं यः कुरुते नरः ।  
तदा ध्यानमयी मूर्तिः प्रत्यक्षा भवति ध्रुवम् ॥ २५ ॥  
  
अतश्च सम्बिदां पीत्वा कारणं हि पिवेत्ततः ।  
सम्विदासवयोर्मध्ये सम्विदेव गरीयसी ॥ २६ ॥  
  
ग्रहणात् मुच्यते पाप्तात् ध्यानात् सिद्धिर्भविष्यति ।  
ध्यानेन ध्येयं यद्रूपं सम्विदा नित्य [ज्: मुक्ति] दायिका ॥ २७ ॥  
  
यथा नित्यं गृहानन्दं गृहिणीसंयुतं [ज्: -संयुता] तथा [ज्:   
यदा] ।  
आनन्दार्थी वरारोहे आनन्दे [ज्: आनन्दे] विजयां पिवेत् ।  
क्रियामार्गी क्रियाशक्तः शुद्धेऽपि विजयां पिवेत् ॥ २८ ॥  
  
अथ सम्विदाशुद्धिः ।  
  
ॐ सम्विदे ब्रह्मसम्भूते ब्रह्मपुत्रि सदानघे ।  
भैरवाणाञ्च तृप्त्यर्थं पवित्रा भव सर्वदा ।  
ॐ ब्रह्माण्यै [घ्, ज्: ब्राह्मण्यै] नमः स्वाहा ॥ २९ ॥  
  
ॐ सिद्धिमूलाश्रये देवि हीनवोधप्रबोधनि ।  
राजाप्रजावशङ्करि शत्रुकण्ठत्रिशूलिनि ।  
ॐ क्षत्रियायै नमः स्वाहा ॥ ३० ॥  
  
ॐ अज्ञानेन्धनदीप्ताग्ने ज्ञानाग्नेर्ज्वालरूपिणि ।  
आनन्दस्याहुतिं प्रीतिं सम्यक् ज्ञानं प्रयच्छ मे ।  
ह्री। वैश्यायै नमः स्वाहा ॥ ३१ ॥  
  
ॐ नमस्यामि नमस्यामि योगमार्गप्रदर्शिनि [छ्: प्रदायिनी] ।  
त्रैलोक्यविजये मातः समाधिफलदा भव ।  
क्लीं [छ्: ह्री।] शूद्रायै नमः स्वाहा ॥ ३२ ॥  
  
प्। ११८)  
  
आनन्दनन्दिनीनन्दे सदानन्दपदद्वयम् ।  
उल्लासानन्दिनि कन्दे चिदानन्दस्वरूपिणि ॥ ३३ ॥  
  
दिव्या विमर्षिणी सिद्धा सुसिद्धा सिद्धिमूलिका [छ्:   
सुसिद्धिसर्वमूलिका] ।  
रोगघ्नी पशुपाशघ्नी कालघ्नी बोधरुपिणी ।  
मनोन्मनि मधु द्राक्षा खेचरी विजया जया ॥ ३४ ॥  
  
इति स्तुत्वा   
  
धेनुमुद्रां योनिमुद्रां प्रदर्श्य मनुना शिवे ।  
मूलञ्च दशधा जप्त्वा जुहुयात् कुण्डलीमुखे ॥ ३५ ॥  
  
श्रीनाथाय स्वेष्टदेव्यै साधककाय महेश्वरि ।  
स्वमूर्द्धनि प्रदातव्यं मनुना च पिवेन्मुदा ॥ ३६ ॥  
  
पानमन्त्रस्तु   
  
(अत्र घ्: पुस्तकीयः पाठः :,-  
ॐ भङ्गे भङ्गे महाभङ्गे महाभैरवि मां सम्भावय  
सम्भावय वद वद वाग्वादिनि मम जिह्वाग्रे स्थिरीभव  
सर्वशत्रुवशङ्करि स्वाहा । अनेन मन्त्रेण कुण्डलीमुखे जुहुयात्   
।) ॐ भङ्गे भङ्गे महाभङ्गे महाभङ्गे भैरवाणां  
स्तम्भय स्तम्भय वद वद वाग्वादिनि मम जिह्वाग्रे  
स्थिरीभव सर्वशत्रुवशङ्करि स्वाहा ॥ इति पिवेत् ॥  
  
श्रीदेव्युवाच  
  
चतुर्द्धा सम्विदा प्रोक्ता जातिभेदेन भेदतः ।  
सम्विदा परमा विद्या भोगमोक्षप्रदा शिवा ॥ ३७ ॥  
  
तस्या भेदं जातिपाशं कथमुक्तं सदाशिव ।  
तस्याः शुद्धिं कथं [घ्: अस्या अशुद्धं किं] देव कथय   
प्राणवल्लभ ॥ ३८ ॥  
  
प्। ११९)  
  
श्रीमहादेव उवाच   
  
साधकस्य क्रियालोपात् जातिपाशेन बन्धिता ।  
साधकानां साधनार्थे स्वयं जात्यभिसंयुता ॥ ३९ ॥  
  
सुवर्णैः केन देवेशि कुण्डलादिर्यथातथा ।  
ज्ञानिनां ज्ञानभेदेन नानारूपा च सम्विदा ॥ ४० ॥  
  
सम्विदाया नचेत् दोषं गुणो नास्ति महेश्वरि ।  
दूषणं हि फलाक्तस्य गुणं ज्ञेयं हि तस्य तु ॥ ४१ ॥  
  
श्रीदेव्युवाच   
  
ज्ञातव्या सम्विदा देवी चतुर्धा परमेश्वर ।  
लक्षणं हि तथा स्तोत्रं मम स्थाने प्रकाशय ॥ ४२ ॥  
  
श्रीमहादेव उवाच   
  
ब्राह्मणस्य श्वेतपुष्पं पश्वाचारयुतो यदि ।  
अन्यथा सम्विदां विद्यां पिवेदानन्दहेतवे ॥ ४३ ॥  
  
क्षत्रियस्य रक्तपुष्पं पीतं वैश्यस्य पार्वति ।  
कृष्णवर्णं हि शूद्रस्य पुष्पेण जातिमानकम् ।  
पुष्पभेदेन देवेशि जातिभेदं विचिन्तयेत् ॥ ४४ ॥  
  
ज्ञानार्णवे श्रीदेव्युवाच   
  
का जातिर्मम नाथेश यदि ते मय्यनुग्रहः ।  
कथय कथय देवं [घ्, ज्: कथस्व महादेव] हितार्त्थाय नरस्य   
च ॥ ४५ ॥  
  
श्रीशिव उवाच   
  
स्व स्व जात्याश्रितं कर्म जातिपाशं प्रकीर्तितम् ।  
कर्मनष्टे जातिनष्टेऽपि मुक्तिभाक् ॥ ४६ ॥  
  
प्। १२०)  
  
आनन्दपटले श्रीशिव उवाच   
  
दुग्धाम्बुघृतमाध्वीकसैन्धवैर्लवणेन वा ।  
सितयाथ गुडेनापि पक्वैः कदलिकैरपि ॥ ४७ ॥  
  
अमूल्यं मधुरं द्रव्यं पक्वाम्रं पनसादिकम् ।  
तेन सर्वेण विजयां स्वीकुर्यात् साधकोत्तमः ॥ ४८ ॥  
  
दुग्धयोगेन विजया केवलानन्ददायिनी [ख्: -वर्द्धिनी] ।  
महातेजस्करी चक्षुर्दोषादिकविनाशिनी ॥ ४९ ॥  
  
सा पुनर्जलयोगेन सर्वाजीर्णविनाशिनी ।  
घृतेन मधुना धत्ते वाग्देवीवशकारिणी ॥ ५० ॥  
  
प्रतिभामुत्तमां धत्ते धिषणाञ्चातिनिर्मलाम् ।  
पित्तदोषान् श्लेष्मदोषान् मधुना सह नाशयेत् ॥ ५१ ॥  
  
सैन्धवेन महावह्निप्रदा स्याल्लवणेन च ।  
सितयाथ गुडेनैव शूलघ्नी पित्तनाशिनी ॥ ५२ ॥  
  
अतिसारापशमनी श्वासकाशप्रमर्दिनी ।  
आमवातसमुद्भूतग्रहणीविनिवारिणी ॥ ५३ ॥  
  
सर्वैः सुमधुरैर्युक्ता सर्वामयविनाशिनी ।  
वलपुष्टिप्रदा चैव मधुरस्वरदायिनी ॥ ५४ ॥  
  
ज्ञानविज्ञानदात्री च शीलमार्गप्रदर्शिनी ।  
बहुमूत्रं मूत्रघातं शर्करा च प्रणाशिनी ।  
प्रकाशितं तव स्नेहात् सर्वागमेषु [क्: सवतन्त्रेषु] गोपितम् ॥ ५५ ॥  
  
अथ स्वीकृत्य विजयां सहस्रारे गुरुं यजेत् ।  
गुरुमन्त्रं समुच्चार्य चतुर्थ्यन्तं निवेदयेत् ॥ ५६ ॥  
  
प्रणमेद् दण्डवद्भुमौ जप्त्वा श्रीगुरुपादुकाम् ।  
इष्टदेवस्य तन्मन्त्रं प्रजपन् विहरेत् कृती ॥ ५७ ॥  
  
प्। १२१)  
  
एवमभ्यासतो देवि [घ्, ज्: अभ्यासयोगेन] प्रत्यहं वत्सरं ततः ।  
तेजस्वी वलवान् वाग्मी मेधावी प्रियदर्शनः ॥ ५८ ॥  
  
रूप यौवन सम्पूर्ण नानागुण समाश्रयः ।  
भविष्यति न सन्देहो द्रव्यस्यास्य निषेवणात् ॥ ५९ ॥  
  
सम्विदासवयोर्मध्ये सम्विदेव गरीयसी ।  
सम्वित् प्रयोगस्तेनैव कर्तव्यः साधकोत्तमः ॥ ६० ॥  
  
एककालं द्विकालम्बा त्रिकालं पञ्चकालकम् ।  
तोलकम्बा द्वितोलम्बा तोलकत्रयमेव वा ॥ ६१ ॥  
  
अन्यूना नाधिका मात्रा यथा भवति नित्यशः ।  
न्यूनाधिकायां मात्रायां फलं न स्यात् कदाचन ।  
तस्मात् प्रमाणमात्राहि कर्तव्या सिद्धिमिच्छता ॥ ६२ ॥  
  
एतत् ते कथितं सर्वं विजयाकल्पमुत्तमम् ।  
प्रसादादचिरादस्याः सिद्धिर्भवति वाञ्छिता ॥ ६३ ॥  
  
प्रावर्य वेश्म श्मनस्य सलब्धकाम  
मेतद्रहस्यमुदितं परमं निगूढम् ।  
कुत्रापि नैव कथनीयमिदं कदाचिद्,  
देवि त्वयापि विधिना प्रविधीयतां तत् ॥ ६४ ॥  
  
श्रीशिव उवाच   
  
त्रैलोक्यविजयापत्रं सबीजं घृतभर्जितम् ।  
त्रिकटु त्रिफला शृङ्गी कृष्ण [घ्, ज्: कुष्ठं] धन्याक सैन्धवम्   
॥ ६५ ॥  
  
शठी तालीशपत्रञ्च कक्कोलं नागकेशरम् ।  
यमानीद्वयं [घ्, ज्: यमानीद्वयं - - तत्समम्, अत्र पुस्तकयोः   
पाठान्तरमेतद् दृश्यते] मेथी च जीरकद्वयमेव च ।  
एतानि समभागानि रौद्रे शुष्काणि चूर्णयेत् ॥ ६६ ॥   
  
प्। १२२)  
  
गृहीत्वा चूर्णमेतेषां सम्वित्चूर्णन्तु तत्समम् ।  
उभयोश्च समां दत्वा सितां तन्मिश्रयेद् दृढम् ॥ ६७ ॥  
  
मिश्रयित्वा चतुर्थांशं समं मधुघृतं तथा ।  
पुनः शिलातले पिष्ट्वा त्रिसुगन्धिञ्च मिश्रयेत् ॥ ६८ ॥  
  
स्वर्णादिपात्रे पुरतः स्थापयित्वा ततः क्रमात् ।  
चतुर्भिर्मन्त्रभिस्तासां शोधनं समुपाचरेत् ॥ ६९ ॥  
  
सेवनादस्य देवेशि किं न सिध्यति भूतले ।  
मन्त्रसिद्धिस्तथा पूजाजपसिद्धिर्वरानने ॥ ७० ॥  
  
ज्ञानसिद्धिर्महेशानि सेवनान्मोक्षमाप्नुयात् ।  
सत्यं सत्युं महेशानि सत्यमेव न संशयः ॥ ७१ ॥  
  
अनेन पूर्णहृदयो जपपूजां समाचरेत् ।  
एकोच्चारणमात्रेण तावच्च [घ्: भवेच्च] लक्षकोटयः ॥ ७२ ॥  
  
इति ते कथितं कान्ते सारात्सारं परात्परम् ।  
यस्मै कस्मै न दातव्यं इति सत्यं कुरु प्रिये ॥ ७३ ॥  
  
इति श्रीसर्वानन्दनाथविरचिते सर्वोल्लासे त्रिंशदुल्लासः ॥ ० ॥  
  
  
एकत्रिंशोल्लासः ।  
  
अथ श्रीचक्रमध्ये साधकस्य पात्राधारलक्षणम् ।  
  
कुलार्णवे   
  
[पाठोऽयं छ्- पुस्तके अधिको दृश्यते] आधारे स्थापयेत् पात्रं   
मनुना शिवे ।  
आधारे स्थापयेत् पात्रं मृत्स्थितं मृत्युदायकम् ॥ १ ॥  
  
आधारं त्रिविधं प्रोक्तं षट्पद्म्बा चतुष्पदम् ।  
अथवा वर्तुलाकारं त्रिकोणं त्रिपदान्वितम् ॥ २ ॥  
  
अथ साधकस्य पात्रलक्षणम् ।  
  
कुलार्णवे   
  
पात्रं काञ्चन  रत्न काच घटितं मुक्ताकपालोद्भवम् ।  
विश्वामित्रमयञ्च कामदमिदं हैमं तथा स्फाटिकम् ॥ ३ ॥  
  
ज्ञानार्णवे   
  
त्रिकोणं मण्डलं वीरश्चतुष्कोणं लिखेद्भुवि ।  
आधारं स्थापयेत्तत्र पात्रं तस्योपरि न्यसेत् ॥ ४ ॥  
  
सौवर्णं राजतं वापि काचं मौक्तिकमेव च ।  
खड्गञ्च नारिकेलञ्च ताम्रं जलजमेव च ।  
पित्तलं कांस्यसम्भूतं मत्स्यञ्चैव च पार्वति ॥ ५ ॥  
  
सर्वकल्याणदं प्रोक्तं सौवर्णं परिकीर्तितम् ।  
राजतञ्च वरारोहे सर्वरोगविनाशनम् ॥ ६ ॥  
  
अभिचारेषु सर्वेषु काचपात्रं विशिष्यते ।  
पुत्रवृद्धिकरं प्रोक्तं मौक्तिकं परमेश्वरि ॥ ७ ॥  
  
प्। १२४)  
  
जलजं तु महेशानि भक्ति [ग्: भुक्ति] मुक्ति फलप्रदम् ।  
पित्तलं सर्वदोषघ्नं ताम्रजं कीर्तिवर्द्धनम् ॥ ८ ॥  
  
मृन्मयञ्च महेशानि चासुरेषु प्रदापयेत् ।  
नृकपालं महापालं सर्वकार्ये प्रशस्तकम् ॥ ९ ॥  
  
वाराही तन्त्रे   
  
स्वर्ण राजत ताम्राणि सर्वसिद्धिकराणि च ।  
शान्तिके प्रस्तरं पात्रं स्तम्भने मृन्मयं शिवे ॥ १० ॥  
  
पित्तलं मारणे ज्ञेयं ताम्रमुच्चाटने शिवे ।  
वशीकार्ये कांस्यपात्रं विद्वेषे काचपात्रकम् ।  
विश्वामित्रं महापात्रं सर्वकार्येषु दुर्लभम् ॥ ११ ॥  
  
अक्षया तन्त्रे   
  
स्वर्णरूप्य शिला कूर्म्म कपालं मृन्मयं प्रिये ।  
नादिकेलञ्च शङ्खञ्च पात्रञ्च मत्स्यसम्भवम् [घ्, ज्:   
मत्स्यञ्च परमेश्वरि] ॥ १२ ॥  
  
विल्ववृक्षसमुद्भूतं पात्रं कुर्याद् विचक्षणः ।  
कार्यभेदे पात्रभेदं कुर्यात् साधक ईश्वरि ॥ १३ ॥  
  
माला [छ्, ज्: माया] पात्रं सर्वकार्ये सत्वरं फलदायकम् ।  
नृ कपालसमुद्भूतं पात्रं शुद्धं प्रकीर्तितम् ॥ १४ ॥  
  
हंसमाहेश्वरे   
  
प्राणिनां मानुषः श्रेष्ठो धर्माधर्मविभेदवान् ।  
तत्कपालकृतं पात्रं सर्वं तस्य वृथा भवेत् ॥ १५ ॥  
  
पात्रं कुर्यान्महेशानि धर्माधर्मेषु मूढकः ।  
तस्य मुण्डं स्वयं छेद्य महापात्रं प्रकल्पयेत् ॥ १६ ॥  
  
जात्याधमो महापापी युवापि व्याधिहीनकः ।  
तस्य मुण्डोद्भवं पात्रं महापात्रं प्रकीर्तितम् ॥ १७ ॥  
  
प्। १२५)  
  
महापात्रं महामालामेकभावे प्रकल्पयेत् ।  
महापात्रकृतो राजा यतः शास्ता महेश्वरि ॥ १८ ॥  
  
स्वयं छेद्य कृतं पात्रं अन्यकृत् पातकी भवेत् ।  
योन्याकारं हि यत् पात्रं महापात्रस्वरूपकम् ।  
मम प्रीतिकरं पात्रं साधकप्रीतिदायकम् ॥ १९ ॥  
  
योनिपात्रं वरारोहे महापात्रोत्तमं शिवे ।  
त्वां विना तस्य माहात्म्यं को वेत्ति जगतीतले ॥ २० ॥  
  
योनेर्दोषं हि नास्त्येव तस्याः शुद्धिं न कारयेत् ।  
योनिपात्रं विना पात्रं शुद्धं कृत्वा पिवेन्मधु ।  
अशोधितं हि यत् पात्रं केवलं दुःखदायकम् ॥ २१ ॥  
  
अथ पात्रशुद्धिः ।  
  
समयाचारतन्त्रे   
  
पात्रमात्रं महेशानि योनिपात्रानुकल्पनम् ।  
योन्यशुद्धे महेशानि पात्रमात्रेऽप्युशुद्धकम् ॥ २२ ॥  
  
दर्शनात् स्पर्शनात् घ्राणात् सेवनान्मधुपानतः ।  
सर्वं शुद्धं भवेद्देवि योनिज्ञानं भवेद् यदि ॥ २३ ॥  
  
मूलेन पात्रं संस्थाप्य मूलेन वीक्षणं शिवे ।  
शक्तिबीजं लिखेत् मध्ये त्रिकोणान्तर्गतं शिवे ।  
पूरयेत् [घ्: पूजयेत्] कारणेनापि मूलेन गुरुवाक्यतः ॥ २४ ॥  
  
अथवा सर्वपात्राणि सामान्यार्घक्रमेण च ।  
पूरितानि महेशानि कारणेन महेश्वरि ॥ २५ ॥  
  
इति पात्रशुद्धिः ॥  
  
इति श्रीसर्वानन्दनाथविरचिते सर्वोल्लासे एकत्रिंशदुल्लासः ॥ ० ॥  
  
  
द्वात्रिंशोल्लासः ।  
  
अथ श्रीचक्रे साधकपात्रस्थापनम् ।  
  
योगिनीतन्त्रे   
  
श्रीपात्रस्य पश्चिमांशे चक्रदेवस्य [घ्: देवचक्रस्य] समुखे ।  
स्थापयेत् सर्वपात्राणि सामान्यार्घक्रमेण तु ॥ १ ॥  
  
कालिकाकुलसर्वस्वे   
  
घट श्रीपात्रयोर्मध्ये सामान्यार्घक्रमेण तु ।  
स्थापितानि च पात्राणि पूरयेत् कारणेन तु ॥ २ ॥  
  
अथ श्रीपात्रस्थापनस्थ नियमः ।  
  
श्रीपात्रं स्थापयेद् वीरः सम्मुखे परमेश्वरि ।  
पूर्वाद्यं चोत्तराग्रं वा दिवारात्रौ विभेदतः ॥ ३ ॥  
  
तन्त्रान्तरे   
  
सामान्यार्घक्रमेणैव कारणे पूरितानि च ।  
उत्तरायन्तु संस्थाप्य पश्चिमाग्रं महेश्वरि ॥ ४ ॥  
  
नारायणीतन्त्र्   
  
पूर्वाग्रञ्चोत्तराग्रं वा दिवाचक्रं चरेद् [घ्: यजेद्] यदि ।  
उत्तराग्रं पश्चिमाग्रं निशाचक्रं चरेद् [घ्: यजेद्] यदि ॥ ५ ॥  
  
प्। १२७)  
  
अथ पात्रस्य सङ्ख्याकथनम् ।  
  
यामले   
  
नवमं सप्तमं पात्रं अथवा पञ्च पात्रकम् ।  
त्रिपात्रं परमेशानि स्थापयेन्मनुना शिवे ॥ ६ ॥  
  
अथ नवपात्रनामकथनम् ।  
  
यामले   
  
देवीपात्रं गुरोः पात्रं भोगपात्रं महेश्वरि ।  
योगिनी वलिपात्रञ्च शक्तिपात्रं महेश्वरि ॥ ७ ॥  
  
वीरपात्रं पाद्यपात्रं पात्रमाचमनीयकम् ।  
पात्रं नवममित्युक्तं चतुर्वर्गफलप्रदम् ॥ ८ ॥  
  
अथ सप्तपात्रनामकथनम् ।  
  
गुरुपात्रं भोगपात्रं शक्तिपात्रं महेश्वरि ।  
योगिनी वीरपात्रञ्च वलिपाद्यं हि सप्तमम् ॥ ९ ॥  
  
अथ पञ्चपात्रनामकथनम् ।  
  
देवीपात्रं गुरोः पात्रं भोगपात्रं त्रयं शिवे ।  
योगिनी  वलिपात्रञ्च पञ्चपात्रं महेश्वरि ॥ १० ॥  
  
अथ त्रिपात्रम् ।  
  
देवीपात्रं भोगपात्रं गुरोः पात्रं महेश्वरि ।  
त्रिपात्राणि च कर्तव्यमेकपात्रं न कारयेत् ॥ ११ ॥  
  
एकपात्रं न कर्तव्यं यदि साक्षान्महेश्वरः ।  
मन्त्रस्तस्य वृथा ज्ञेयः शक्तिकार्यं वृथा यतः ॥ १२ ॥  
  
एकपात्रं हि कर्तव्यं स्वदेहं शक्तिभावितम् ।  
निषेधञ्च विधिञ्चैव वामायां नास्ति चेद् यतः ॥ १३ ॥  
  
प्। १२८)  
  
तथापि परमेशानि ज्ञानी ध्यानी न कारयेत् ।  
ध्याननिष्ठस्य देवेशि गुरोर्ध्यानं हि बीजकम् ।  
गुरूपात्रोद्भवं मद्यमेकपात्रं पिवेन्मुदा ॥ १४ ॥  
  
कुब्जिकातन्त्रे   
  
एकपात्रं समादाय यावदानन्दभाग् भवेत् ।  
तावन्मद्यं पिवेद् भक्तो यावत् पानं क्रमात् क्र्मात् ॥ १५ ॥  
  
अथ कुब्जिकातन्त्रोक्तपात्रनामकथनम् ।  
  
देव्याः पात्रं गुरोः भोगपात्रं त्रयं मतम् ।  
योगिनी बलिपात्रञ्च [पूजापात्रञ्चात्मपात्रं]   
पञ्चपात्रमिदं मतम् ॥ १६ ॥  
  
शक्तिपात्रं वीरपात्रं सप्तपात्रं महेश्वरि ।  
पाद्यमाचमनीयञ्च नवमं परिकीर्तितम् ॥ १७ ॥  
  
अथ पात्रदानक्रमः ।  
  
देवीपात्रं ददेद् देव्यै गुरवे गुरुपात्रकम् ।  
शक्तये भोगपात्रञ्च पूजापात्राद् यजेत् शिवाम् ॥ १८ ॥  
  
कुलकुण्डलिनीवक्त्रे चात्मपात्रं नियोजयेत् [घ्, ज्: निवेदयेत्] ।  
शक्तिमात्रे शक्तिपात्रं वीराय वीरपात्रकम् ॥ १९ ॥  
  
श्रीपदे पाद्यपात्रञ्च मुखे आचमनीयकम् ।  
श्रीपात्रादमृतेननापि यजेदर्घादिना प्रिये ॥ २० ॥  
  
यामले   
  
देव्याः पात्रं ददेद् देव्यै गुरवे गुरुपात्रकम् ।  
भोगार्थं भोगपात्रञ्च शक्तये च प्रदापयेत् ॥ २१ ॥  
  
योगिन्यै योगिनीपात्रं दद्याच्च कुलनायिके ।  
वटुकक्षेत्रपालेभ्यो वलिपात्रं निवेदयेत् ॥ २२ ॥  
  
प्। १२९)  
  
शक्तये शक्तिपात्रञ्च वीराय वीरपात्रकम् ।  
पाद्यपात्रं पदे [घ्: ददेत्] देव्या मुखे आचमनीयकम् ॥ २३ ॥  
  
अन्यत् सर्वं वरारोहे श्रीपात्रादमृतं ददेत् ।  
चरणामृतपानार्थं चरणे कारणं ददेत् ।  
कारणं हि भवेत् कार्यं श्रीदेव्याश्चरणाम्बुजे ॥ २४ ॥  
  
विष्णुयामले   
  
कारणं हि यदा देवि श्रीदेव्याः पदसंयुतम् ।  
मृतभावं परित्यज्याप्यमरः साधको भवेत् ॥ २५ ॥  
  
शक्त्युच्छिष्टं पिवेच्चक्रे वीरोच्छिष्टं हि चर्वणम् ।  
अतश्च साधकाः सर्वे ददेयुः कारणं मुखे ॥ २६ ॥  
  
ज्ञानार्णवे   
  
चक्रान्ते परमेशानि ददेदाचमनीयकम् ।  
तदन्ते साधको देवि [ज्: परमेशानि] पिवेदोष्ठाधरं मधु ॥ २७ ॥  
  
निगमकल्पलतायाम्   
  
यत्र स्थानेऽपि श्रीचक्रं तत्र गच्छामि शङ्कर ।  
नारीदेहसंश्रिताहममृतपानमाश्रिता ॥ २८ ॥  
  
तस्या दुःखेऽप्यहं दुःखी सुखेऽहं सुखभागिनी ।  
यथा देहस्य दुःखेऽपि देही भवति दुःखभाक् ॥ २९ ॥  
  
एकापि सुन्दरी देवी श्रीचक्रेषु त्रिधा परा ।  
साधकस्यापि मुक्त्यर्थं पानाक्ता कामुकान्विता ॥ ३० ॥  
  
सुन्दरी रमणीरूपा राजराजेश्वरी परा ।  
परा श्रीकालिकारूपा [ज्: स्त्री-] श्रीचक्रपालने वरा ॥ ३१ ॥  
  
प्। १३०)  
  
खड्गहस्ता ललजिह्वा मुक्तकेशी चतुर्भुजा ।  
वराभयकरा घोरारावयुक्ता विभूषणा ॥ ३२ ॥  
  
स्वनाथस्य करं धृत्वा भ्रमन्ती चक्रपालिका ।  
नग्ना मत्ता महादेवी सिंहपृष्ठे शवासना ॥ ३३ ॥  
  
योगिनी योगसंयुक्ता खड्गहस्ता दिगम्बरी ।  
लक्ष लक्ष समायुक्ता श्रीचक्रं पालयेत् सदा ॥ ३४ ॥  
  
परा श्रीतारिणी विद्या श्रीचक्रे द्रव्यसंश्रिता [घ्: संस्थिता] ।  
दर्शने घ्राणसंस्पर्शे पानानन्दप्रदायिका ॥ ३५ ॥  
  
सङ्गृह्य पूर्णचषकं स्थापयेत् स्थण्डिलोपरि ।  
पूजान्ते शक्तये दद्यात् पात्रं ग्राह्यं कृपान्वितम् [गृह्य   
कृपान्विता] ॥ ३६ ॥  
  
इति श्रीसर्वानन्दनाथविरचिते सर्वोल्लासे द्वात्रिंशदुल्लासः ॥ ० ॥  
  
  
त्रयस्त्रिंशोल्लासः ।  
  
अथ वटुकवलिः ।  
  
कुलार्णवे   
  
यावन्न दद्यात् पात्रं हि वटुकाय कुलेश्वरि ।  
सर्वदेवा न तृप्यन्ति स्मरणात् पूजनात् शिवे ॥ १ ॥  
  
वटुकादीन् यजेच्चक्रे गन्धपुष्पादिभिः क्रमात् ।  
सर्वद्रव्यसमायुक्तं मनुना पात्रकं ददेत् ॥ २ ॥  
  
प्। १३१)  
  
[अत्र ध छ ज पुस्तकेषु पाठोऽयं दृश्यते : -  
अथ वटुकामन्त्रः ।  
ॐ ॐ ॐ देवीपुत्र वटुकनाथ कपिलजटाभार भास्वर   
पिङ्गलत्रिनेत्र ज्वालामुख इमं वलिं गृह्ण गृह्ण स्वाहा ।  
	बलिदानेन सन्तुष्टो वटुकः सर्वसिद्धिदः ।  
	शान्तिं करोतु मे नित्यं भूतवेतालसेवितः ॥]  
  
अथ वटुकमन्त्रोद्धारः ।  
  
ज्ञानार्णवे   
  
एह्येहि देवीपुत्रान्ते वटुकान्ते च नाथ च ।  
कपिलान्ते जटाभार भासुरान्ते त्रिनेत्र च ॥ ३ ॥  
  
ज्वालामुखञ्च सर्वान्ते विघ्नान्नाशय नाशय ।  
सर्वोपचारसहितवलिं हृह्ण द्विधापदम् ।  
वह्निजायान्वितो मन्त्रो वटुकस्य उदाहृतः ॥ ४ ॥  
  
मन्त्रस्तु ।  
  
ॐ एह्येहि देवीपुत्र वटुकनाथ कपिलजटाभार भासुरत्रिनेत्र   
ज्वालामुख विघ्नान्नाशय नाशय सर्वोपचारसहितवलिं गृह्ण   
गृह्ण स्वाहा ॥  
  
बलिदानेन सन्तुष्टो वटुकः सर्वसिद्धीदः ।  
शान्तिं करोतु मे नित्यं भूतवेतालसेवितः ॥ ५ ॥  
  
[अत्र घ् छ् ज पुस्तकेषु पाठोऽयं दृश्यते   
ॐ ॐ ॐ सर्वयोगिनीभ्यः सर्वभूतेभ्यो डाकिनीभ्यः शाकिनीभ्यः   
त्रैलोक्यवासिनीभ्य इमां पूजावलिं गृह्ण गृह्ण स्वाहा ।]  
  
अथ योगिनीबलिः ।  
  
ऊर्द्धे ब्रह्माण्डतो वा दिवि गगनतले भूतले निष्कले वा,  
पाताले वा अनले वा सलिलिपवनयोर्यत्र कुत्र स्थिते वा,   
  
प्। १३२)  
  
क्षेत्रे पीठोपपीठादिषु कृतपदा धूपदीपादिकेन,  
प्रीता देव्यः सदा नः शुभवलिविधिना पान्तु देवेन्द्रवन्द्याः ॥ ६   
॥  
  
ॐ सर्वयोगिनीभ्यः सर्वभूतेभ्यो डाकिनीभ्यः ।  
त्रैलोक्यवासिनीभ्य इमां पूजावलिं गृह्ण गृह्ण स्वाहा ॥  
ॐ यां योगिनीभ्य हु। फट् स्वाहा ॥  
  
अस्योद्धारः ।  
  
एतदन्ते महेशानि यां बीजं योगिनी ततः ।  
भ्यः स्वाहा सर्ववर्णान्ते योगिनीपदमालिखेत् ॥ ७ ॥  
  
कवचं चास्तमालिख्य वह्निजायां पुनर्लिखेत् ।  
अनेन मनुना देवि योगिनीनां बलिर्भवेत् ॥ ८ ॥  
  
ॐ ये केचिद् योगिनी रुद्रा सौम्या घोरतरा परा ।  
खेचरीषु भूचरीषु सा मे प्रीतास्तु सर्वदा ॥ ९ ॥  
  
[अत्र घ् छ् ज् पुस्तकेषु पाठान्तरोऽयं दृश्यते   
ॐ ॐ ॐ देव देव देवीपुत्र वटुकनाथ उच्छिष्टहारिणी मुहुर्मुहुः   
क्षं क्षं क्षेत्रपाल सर्वविघ्नान्नाशय नाशय   
सर्वोपचारसहितमिमां पूजावलिं गृह्ण गृह्ण स्वाहा ॥]  
  
अथ क्षेत्रपालवलिः ।  
  
षड्दीर्घं स्वरसं भिन्नं क्ष कारं विलिखेत् प्रिये ।  
स्थानक्षेत्रपदं पानधूपदीपादि चालिखेत् ॥ १० ॥  
  
सहितं वलिमालिख्य गृह्ण गृह्ण ततो वदेत् ।  
वह्निजायान्वितो मन्त्रः क्षेत्रपालस्य सुन्दरि ॥ ११ ॥  
  
प्। १३३)  
  
मन्त्रस्तु ।  
  
ॐ क्षां क्षीं क्षूं क्षैं क्षौं क्षः एह्येहि क्षेत्रपाल   
धूपदीपादिसहितवलिं गृह्ण गृह्ण स्वाहा ।  
  
यस्मिन् [ज्: योऽस्मिन्] क्षेत्रे निवासी च क्षेत्रपालस्य किङ्करः ।  
प्रीतोऽयं बलिदानेन सर्वरक्षां करोतु मे ॥ १२ ॥  
  
[पाठोऽयं घ् छ् ज् पुस्तकेषु न दृश्यते ।]  
  
अथ गणेशवलिः ।  
  
गां गीं गूं त्रयमालिख्य ङेन्तं गणपतिं ततः ।  
वरान्ते वरदान्ते च सर्वान्ते जनमालिखेत् ॥ १३ ॥  
  
मे वशं चालय प्रोच्य वलिं गृह्ण द्विधापदम् ।  
वह्निजायान्वितो मन्त्रो गणेशस्य वलिं हरेत् ॥ १४ ॥  
  
[पाठोऽयं घ् छ् ज् पुस्तकेषु न दृश्यते ।]  
  
मन्त्रस्तु ।  
  
गां गीं गूं गणपतये वरवरद सर्वजन मे वशं चालय   
वलिं गृह्ण गृह्ण स्वाहा ॥  
  
अथ सर्वभूतेभ्यो वलिः ।  
  
ॐ ॐ ॐ सर्वभूतेभ्यः सर्वभूतादिपतिभ्यो नमः ।  
भूता ये विविधाकारा दिक्षु भुमान्तरीक्षगाः ।  
पातालतलसंस्थाश्च शिवयोगेन भाषिताः ॥ १५ ॥  
  
ध्रुवाद्याः सत्य [ज्: सर्व] गन्धर्वा ऐन्द्राद्याः सर्वदेवताः ।  
तृप्यन्तु प्रीतिमनसो भूता गृह्णन्त्विमां बलिम् ॥ १६ ॥  
  
प्। १३४)  
  
अथ सामान्यवलिः ।  
  
राजराजेश्वरवलिं सर्वदेवस्य सम्मतम् ।  
यस्य नाम प्रदातव्यं तद्देवो वलिमिच्छति ॥ १७ ॥  
  
तारत्रयं वदेत् पश्चात् अमुकं क्षेत्रपालकम् ।  
राजराजेश्वर इमां पूजावलिं ततः परम् ।  
गृह्ण युग्मं द्विधान्तोयं मनुः सर्वफलप्रदम् ॥ १८ ॥  
  
मन्त्रस्तु ।  
  
ॐ ॐ ॐ अमुक क्षेत्रपाल राजराजेश्वर इमां पूजावलिं गृह्ण   
गृह्ण स्वाहा ।  
अनेन वलिदानेन वटुवर्गसमन्विताः ।  
राजराजेश्वरो देवो मे प्रसीदतु सर्वदा ॥ १९ ॥  
  
[२०-२३ सङ्ख्यकाः श्लोका घ् छ् ज् पुस्तकेषु न विद्यन्ते ।]  
वामाङ्गुष्ठानामिकाभ्यां वटुकस्य वलिर्भवेत् ।  
दक्षाङ्गुष्ठानामिकाभ्यां योगिनीनान्तु कथ्यते ॥ २० ॥  
  
दक्षिणामूर्तिसंहितायाम्   
  
वाममुष्टिं विधायादौ तर्जनीं शरणां कुरु ।  
अनया मुद्रया देवि क्षेत्रपालवलिर्भवेत् ॥ २१ ॥  
  
तथा मुष्टेसु मध्यस्थामङ्गुलीं दण्डवत् कुरु ।  
गजतुण्डाख्यमहामुद्रा गाणपस्य [च्: गणेशस्य] वलिर्भवेत् ॥ २२   
॥  
  
अनेन वलिदानेन वटुवर्गसमन्विताः ।  
राजराजेश्वरी देवो मे प्रसीदतु सर्वदा ॥ २३ ॥  
  
प्। १३५)  
  
कुमारी तन्त्रे   
  
अथ कुलदीप दर्शनम् ।  
  
कुलकार्ये महेशानि कुलदीपं प्रदापयेत् ।  
कुलदीपं विना भद्रे ज्ञानदीपं नचेत् क्वचित् ॥ २४ ॥  
  
श्रीदेव्युवाच   
  
कुलदीपं हि किं रूपं केन द्रव्येण वा कृतम् ।  
निवेद्यं केन रूपेण कथय प्राणवल्लभ ॥ २५ ॥  
  
श्रीशिव उवाच   
  
ईषद्रक्तपिष्टकेन त्रिकोणगर्त [क्: गर्थ] मानतान् ।  
दीपान् डमरुकाराञ्च बृद्धस्य नखमानतः ॥ २६ ॥  
  
आकर्षाह्ययुतान् [घ्: आकर्षाष्टयुतान्; ज्: आकर्षोह्ययुतान्] दीपान्   
नवसप्तत्रिपञ्चमः ।  
शतान्यूने महेशानि युग्मान्यं दीप कल्पनम् ॥ २७ ॥  
  
शताधिक्यं युग्मदीपं सहस्रं परमेश्वरि ।  
दीपसङ्ख्यां परिभ्राम्य स्वतेजस्तेजसि लयम् ॥ २८ ॥  
  
ज्ञानार्णवे   
  
रात्रौ कुलक्रियायाञ्च कुलदीपसहस्रकम् ।  
शतं देयं दिवा कार्ये कुलनिष्ठश्च साधकः ॥ २९ ॥  
  
अन्तस्तेजो वहिस्तेजोऽप्येकं कृत्वा महेश्वरि ।  
त्रिधा देव्यग्रे सम्भ्राम्य कुलदीपं निवेदयेत् ॥ ३० ॥  
  
मन्त्रस्तु ।  
  
समस्तचक्रचक्रेशीयुतं देवि ममात्मकम् ।  
आरक्तकामदं दीपं गृहाण मम सिद्धये ॥ ३१ ॥  
  
प्। १३६)  
  
त्रिवारं दर्शयेद्दीपं चरणाच्छिरमानतः ।  
पञ्चमं सप्तमं वापि नवमं वा विशेषकम् ॥ ३२ ॥  
  
कालीविलासतन्त्रे   
  
अथ पात्रस्वीकारः ।  
  
आदौ यजेत् स्वेष्टदेवीं पाद्याद्यै [छ्: पाद्यार्घैः]   
रूपचारकैः ।  
ततः शक्तिं यजेत् चक्रे यया शक्त्यायुतः शिवे [घ्: प्रिये] ॥ ३३ ॥  
  
स्व स्व विद्योक्तमन्त्रेण विधानेन यजेत् शिवाम् ।  
स्वशक्तिं परशक्तिं वा दीक्षिताञ्चेद् यजेत् शिवाम् ॥ ३४ ॥  
  
अभ्यर्च्य देवताबुद्ध्या [घ्: ध्यात्वा] भोगपात्रं निवेदयेत् ।  
सा तु पात्रं [छ्, ज्: साऽत्मपात्रं] नमस्कृत्य   
करसम्पुटमुद्रया ।  
त्रिशूलमुद्रया गृह्य पिवेदाचार्यवाक्यतः ॥ ३५ ॥  
  
अन्याभ्यश्च प्रदायेच्च [छ्, ज्: प्रदाव्यं] शक्तिभ्यश्च महेश्वरि ।  
पृथक् पात्रं प्रदातव्यं मधुना सह भैरवि ॥ ३६ ॥  
  
पात्रं सङ्गृह्य सा देवी प्रसादं पात्रशेषकम् ।  
भैरवाय प्रदातव्यं भक्ताय सेवकाय च ॥ ३७ ॥  
  
गृहित्वा प्रथमं पात्रं स्थापितं मधुना सह ।  
स्वष्टेदेवीं पूजयित्वा मूलमन्त्रं जपेत् प्रिये ।  
मुद्रामांसैर्महेशानि [घ्: महादेवि] सुरादेवीं प्रपूजयेत् ॥ ३८   
॥  
  
अङ्गन्यासञ्च स्वीकृत्य कराङ्गन्यासमेव च ।  
प्राणायामं ततः कृत्वा गृह्णीयात् पात्रमुत्तमम् ॥ ३९ ॥  
  
कुब्जिकातन्त्रे   
  
अङ्गन्यासं करन्यासं वर्णन्यासं महेश्वरि ।  
स्वविद्योक्त ऋषिन्यासं व्यापकन्यासमेव च ॥ ४० ॥  
  
पञ्चधा न्यासमाश्रित्य प्राणायामञ्चरेन्मुदा ।  
ततः पात्रं नमस्कृत्य जुहुयात् कुण्डलीमुखे  ॥ ४१ ॥  
  
इति श्रीसर्वानन्दनाथविरचिते सर्वोल्लासे त्रित्रिंशदुल्लासः ॥ ० ॥  
  
  
चतुस्त्रिंशोल्लासः ॥  
  
श्रीदेव्युवाच   
  
फलं किं न्यासजालस्य कथय प्राणवल्लभ ।  
अतिसूक्ष्मतमनाम्नः प्राणायामस्य किं फलम् ॥ १ ॥  
  
अथाङ्गन्यासादिफलम् ।  
  
श्रीशिव उवाच   
  
अङ्गन्यासं करन्यासं मूलेन प्रणवेन वा ।  
पञ्चाशन्मनुना देवि वर्णन्यासं समाचरेत् ॥ २ ॥  
  
अङ्गन्यासे षडङ्गानि देवाङ्गानि विचिन्तयेत् ।  
करन्यासे करं ज्ञेयं देवस्य करमात्रकम् ॥ ३ ॥  
  
पञ्चाशन्मातृकारूपी कोटी कोटी च देवता ।  
वर्णन्यासे महेशानि देहो देवमयो भवेत् ॥ ४ ॥  
  
ऋषिन्यासे स्वदेहं हि देवदेहं विचिन्तयेत् ।  
सोऽहं ज्ञानेन देवेशि ऋष्यहं परिचिन्तयेत् ॥ ५ ॥  
  
तन्त्रान्तरे   
  
गृहीत्वा देवतामन्त्रं साक्षाच्चेद् यदि देवता ।  
तद्देहं देवतारूपं सोऽहं ज्ञानं सदा यदा ॥ ६ ॥  
  
प्। १३८)  
  
कुब्जिकातन्त्रे   
  
क्षितिर्जलं तेजो वायुर्व्योम देही तथा मनः [घ्, छ्, ज्: मनः शिवे] ।  
सप्तधा न्यासजालेन सप्तैते देवरूपिणः ॥ ७ ॥  
  
आपादशिरः पर्यन्तं मूलमन्त्रेण भाविनि ।  
सप्तधा मन्त्रयेन्मन्त्री क्यापकन्यासकं शिवे ॥ ८ ॥  
  
अथ प्राणायामफलम् ।  
  
प्राणायामेन देवेशि निद्रां त्यक्त्वापि कुण्डली ।  
भक्त्यापि यद्दीयमानं तद् गृह्णाति कुलेश्वरि ॥ ९ ॥  
  
कारणपूरितं पात्रं गृह्णीयान्मनुना शिवे ।  
आधारे मनुना स्थाप्य तर्पयेत् तदनन्तरम् ॥ १० ॥  
  
तर्पयेद् गुरुणा सार्द्धं स्व  स्व पात्राच्च कारणैः ।  
गुरुशक्तिं तर्पयित्वा स्वेष्टदेवीञ्च तर्पयेत् ॥ ११ ॥  
  
निगमतत्त्वे   
  
स्वेष्टदेवीं यदा देव स्वशक्तिं चिन्तयेत् परम् [ज्: स्वशक्तिचिन्तनात्   
परम्] ।  
शक्तयेऽपि [ज्: शक्तिमेति] तदा देव्याः पात्रं न संशयः ।  
गुरोराज्ञानुसारेण तच्छक्तिरमणञ्चरेत् ॥ १२ ॥  
  
यदा स्वेष्टस्य वामस्थां रक्तवर्णां विचिन्तयेत् ।  
स्वशक्तिं परमेशान स्वेष्टदेवीञ्च चिन्तयेत् ।  
गुरोराज्ञानुसारेण पात्रं दत्त्वा क्रियाञ्चरेत् ॥ १३ ॥  
  
स्त्रीमात्रे हरपत्नी स्यात् पुमान् मात्रे च शङ्करः ।  
विवाहं बन्धनं ज्ञेयं वर्तिस्थो वह्निवत् प्रिये ॥ १४ ॥  
  
शिव  देवो गुरुः साक्षाद् गुरुदेवः सदाशिवः ।  
तस्य वामे नारीमात्रं रमणञ्च तदाज्ञया ॥ १५ ॥  
  
प्। १३९)  
  
नारायणीतन्त्र   
  
यदाज्ञया महेशानि वीरकर्माणि साधयेत् ।  
तदाज्ञया रमेत् शक्तिं मातृभावं परित्यजेत् ॥ १६ ॥  
  
अथ तर्पणक्रमः ।  
  
मांसेन कारणं मिश्रं पाणिभ्यां तत्त्वमुद्रया ।  
विन्दुमात्रं क्षिपेन्मूर्ध्नि पादुकामन्त्रमुच्चरन् ।  
श्रीगुरोश्चरणं ध्यायन् स्वमूर्ध्नि गुरुपादुकाम् ॥ १७ ॥  
  
गुरुशक्तिं तर्पयित्वा तथैवानन्दभैरवीम् ।  
आनन्दभैरवं देवं स्वेष्टविद्यां हि तर्पयेत् ॥ १८ ॥  
  
त्रिवारं तर्पयेन्मूर्ध्नि हृदयेऽपि त्रिवारकम् ।  
सहस्रारे स्वेष्टविद्यासहितं तर्पयेद् गुरुम् ॥ १९ ॥  
  
हृदये तर्पयेद् रम्यं देवतायाः प्रभेदके ।  
अभेदे तर्पयेद् भद्रे [छ्, ज्: भद्रं] सहस्रारे महापुरे ॥ २० ॥  
  
तर्पणेन भवेत् शान्तिर्देवता स्थिरता भवेत् ।  
अतश्च तर्पयेद्देवान् तान्त्रिके वैदिकेषु च ॥ २१ ॥  
  
मन्त्रस्तु ।  
  
तारत्रयं समुच्चार्य श्रीगुरोर्नामपूर्वकम् ।  
श्रीपादुकां तर्पयामि पूजयामीति वा प्रिये ॥ २२ ॥  
  
अथ गुरुपङ्क्ति तर्पणम् ।  
  
गुरुं परगुरुञ्चैव परापरगुरुन्ततः ।  
परमेष्ठिगुरुं देवि तर्पयेत् त्रित्रिवारकम् ॥ २३ ॥  
  
प्। १४०)  
  
भावचूडामणौ श्रीपार्वत्युवाच   
  
को गुरुः परमेशान कोऽपि स्यात् परमो गुरुः ।  
परापरगुरुः को वा परमेष्ठिगुरुश्च कः ॥ २४ ॥  
  
श्रीशिव उवाच   
  
स्थूलसूक्ष्मोभयोरैक्यं गुरुर्ज्ञानस्य कारणम् ।  
नानारूपं स्थूलमात्रं यथाग्निः काष्ठसंयुतः ॥ २५ ॥  
  
सूक्ष्मस्य बोधं विज्ञेयं स्थूलबोधस्य बीजकम् ।  
स्थूलस्य बोधं विज्ञेयं सूक्ष्मबोधस्य बीजकम् ।  
ऐक्यं कृत्वा स्थूलसूक्ष्मं सर्वमेतत् प्रकाशितम् ॥ २६ ॥  
  
मन्त्रदाता गुरुः प्रोक्तो मन्त्रस्तु परमो गुरुः ।  
परापरगुरुस्त्वं हि परमेष्ठिगुरुर्ह्यहम् ॥ २७ ॥  
  
अथ स्वेष्टविद्या तर्पणम् ।  
  
हंसमाहेश्वरे   
  
आदौ मूलं समुच्चार्य सायुधां परिवारकम् ।  
सवाहनां स्वेष्टदेवीं तर्पयामि द्विधाअन्तकः ॥ २८ ॥  
  
ऐक्यज्ञानस्य बीजं हि निषेधविधिवर्जितम् ।  
तर्पयेच्चेत् क्रियासङ्गाद् गुरुणा सह भाविनीम् ॥ २९ ॥  
  
सत्त्वे श्वेतं गुरुं ध्यायेत् शक्त्या सह दयान्वितम् ।  
श्वेतवर्णा द्विभुजाक्ता द्विनेत्रा तत्समायुतम् ॥ ३० ॥  
  
रजे रक्ता तमे कृष्णा चतुर्वाह त्रिलोचना ।  
तत्संयुक्तं गुरुं ध्यायेत् तर्पणादिकमाचरेत् ॥ ३१ ॥  
  
प्। १४१)  
  
ततः क्रमः ।  
  
ज्ञानार्णवे   
  
अङ्गुष्ठानामिकायोगाद् वामहस्तेन तर्पयेत् ।  
अङ्गुष्ठतर्जनीयोगाद् दक्षिणे [ज्: दक्षेण] पुष्पपातनम् ॥ ३२ ॥  
  
अङ्गुष्ठो भैरवो देवोऽप्यनामिका च चण्डिका ।  
उभयोर्योग [घ्: तयोः संयोग-] मात्रेण द्रव्यं स्यादमृतोपमम्   
॥ ३३ ॥  
  
वृद्धाङ्गुष्ठो भैरवोऽपि तर्जनी चण्डिका परा ।  
अनयोर्योगमात्रेण द्रव्यं पुष्पं मनोहरम् ॥ ३४ ॥  
  
तर्जनी चण्डिकारूपा दक्षहस्तस्य शङ्करि ।  
अङ्गुष्ठयोगात् सा देवी पुष्पिता कामविह्वला ॥ ३५ ॥  
  
दक्षिणे गृह्य पात्रेण वामेऽपि तत्त्वमुद्रया ।  
मांसमात्रं कारणेन मूलेन तर्पणञ्चरेत् ।  
तर्पयेद् योनिमध्ये तु योनिं सङ्गृह्य तत्परम् ॥ २६ ॥  
  
दक्षिणेन करेणापि योनौ पुष्प प्रपातनम् ।  
बिन्दुमात्रेण द्रव्येण तुष्टा भवति कामिनी ॥ ३७ ॥  
  
निजशक्तेरभावेऽपि जले योनिं विचिन्तयेत् ।  
तर्पणादि प्रकर्तव्यं जलमाया सनातनी ॥ ३८ ॥  
  
यथा वेश्या सर्वपूज्या सर्वस्य बन्धमुक्तिदा ।  
तथा तोयं सर्वपूज्यं सर्वस्य बन्धमुक्तिदम् ॥ ३९ ॥  
  
ज्ञानार्णवे   
  
स्वदेहे तर्पणं भद्रं स्वदेहं देवदेहकम् ।  
तर्पयेद् ज्ञानवान् देवि स्वमूर्ध्नि हृदये च वा ॥ ४० ॥  
  
प्। १४२)  
  
त्रिवारं तर्पणं देवि त्रिवारं पुष्प पातनम् ।  
गुणत्रयस्य चैकत्वे तर्पणं चैकवारकम् ॥ ४१ ॥  
  
इति श्रीसर्वानन्दनाथ विरचिते सर्वोल्लासे चतुस्त्रिंशदुल्लासः ॥ ० ॥  
  
  
पञ्चत्रिशोल्लासः ।  
  
अथ पात्रस्वीकारः ।  
  
ततः पात्रं [छ्, ज्: तत्पात्रञ्च] नमस्कृत्य करसम्पुटमुद्रया ।  
त्रिशूलमुद्रया गृह्य प्रतिपात्रेषु वन्दनम् ॥ १ ॥  
  
ज्ञानद्वीपे   
  
शक्तिपात्रं नमेत् शक्तिर्बीरश्च वीरपात्रकम् ।  
प्रतिपात्रं शुद्धियुक्तं सुरादेवीं विचिन्तयेत् ॥ २ ॥  
  
आधारे स्थापितं [घ्: स्थापयेत्] पात्रं सङ्गृह्य दक्षिणे करे ।  
परे वामे करे स्थाप्य सुरादेवीञ्च प्रार्थयेत् ॥ ३ ॥  
  
अथ प्रार्थना ।  
  
समुद्रे मध्यमाने तु क्षीराब्धौ सागरोत्तमे ।  
तत्रोत्पन्नां सुरादेवीं कलौ कारणरूपिणीम् ।  
अमृतं सत्यलोकेषु स्वर्गलोकेषु कारणम् ॥ ४ ॥  
  
सुरासेवात् सुरत्वं हि देहि मे कामविह्वले ।  
स्पर्शनात् कामदागृत्वं दर्शनात् पापहारिणी ।  
आनन्दत्वं सेवनाच्च मुक्तित्वं रमणीयुतात् ॥ ५ ॥  
  
प्। १४३)  
  
त्रिपात्रं पञ्चपात्रं वा सप्तपात्रं महेश्वरि ।  
पात्रञ्च नवमं देवि वन्दनीयं पिवेन्मधु ॥ ६ ॥  
  
एकपात्रं युग्मपात्रं चक्रान्ते नैव कारयेत् ।  
सङ्ख्याविरहितं पात्रं केवलं मृत्युदायकम् ॥ ७ ॥  
  
तन्त्रान्तरे   
  
एकपात्रं न कर्तव्यं यदि साक्षान्महेश्वरः ।  
तस्य मन्त्रो वृथा देवि पानं नरकदायकम् ॥ ८ ॥  
  
कुलार्णवे   
  
त्रिपात्रं पञ्चपात्रान्तं नियमेन पिवेन्मधु ।  
अत ऊर्द्धं महेशानि नियमः कः क्षमो भवेत् ॥ ९ ॥  
  
सप्तमं नवमं यावद् यदि स्यान्नियमो भवेत् ।  
सप्तमं नवमं यावद् यदि स्यान्नियमो भवेत् [छ्: तस्मान्न   
नियमञ्चरेत्; ज्: तावन्न नियमञ्चरेत्] ॥ १० ॥  
  
तस्यार्थं वन्दनं मन्त्रं वक्ष्यामि शृणु पार्वति ।  
पञ्चपात्रं वन्दनीयं नवमञ्च महेश्वरि ।  
वन्दनीयं क्रमात् [छ्, ज्: क्रमे] कुर्यान्नियमेन पिवेन्मधु ॥ ११ ॥  
  
अथ पञ्चपात्रवन्दनम् ।  
  
श्रीमद्भैरवशेखरप्रविलसत्चन्द्रामृतप्लावितं,  
क्षेत्राधीश्वरयोगिनीकुलगणैः सिद्धैः समाराधितम् ।  
आनन्दार्णवकं महात्मकमिदं साक्षात्त्रिखण्डामृतं,  
वन्दे श्रीप्रथमं कराम्बु जगतं पात्रं विशुद्धिप्रदम् ॥ १२ ॥  
  
जुहोमि कुण्डलीवक्त्रे जुह्स्वेति वदेद् गुरुः ।  
आजिह्वान्तं कुण्डलिनीं ध्यात्वा पानं चरेन्मधु ॥ १३ ॥  
  
प्। १४४)  
  
तन्त्रचिन्तामणौ   
  
वामहस्तेऽइ चषकं दक्षहस्तेन पार्वति ।  
शुद्धिं कृत्वा [ग्, घ्, च्: धृत्वा] महेशानि चषके विनियोजयेत् ॥ १४ ॥  
  
मूलेन पात्रं दातव्यं गृह्नीयान्मनुना [च्: मधुना] शिवे ।  
कुलकुण्डलिनी-वक्त्रे दत्त्वा ध्यायेद् गुरुं स्वयम् [ज्: शिवे] ॥ १५ ॥  
  
पुनः पात्रं मांसयुक्तं गृहीत्वा कुलनायिके [घ्:   
ब्रह्मचिन्तनम्] ।  
मूलेन कुण्डली वक्त्रे दत्त्वा ब्रह्म निरूपणम् ॥ १६ ॥  
  
द्वितीयपात्रवन्दनम् ।  
  
द्वितीयपात्रवन्दनम् ।  
  
(२)  
  
ॐ हैमं मीनरसावहं दयितया दत्तञ्च पेयादिभिः,  
किञ्चिच्चञ्चलरक्तपङ्जदृशा तस्यै समावेदितम् ।  
वामे स्वादु [ज्: साधु] विशुद्धिकरणं पानं निधायात्मकं,   
[घ्, छ्: विधायात्मकं; ज्: विधेयात्मकं]  
वन्दे पात्रमहं द्वितीयमधुनानन्दैकसम्वर्द्धनम् ॥ १७ ॥  
  
तृतीयपात्रवन्दनम् ।  
  
(३)  
  
सर्वाम्नाय कलाकलापकलितं [क्: -ललितं] कौतूहलद्योतकं [घ्   
छ्: द्योतनम्; ज्: द्योतितम्]  
चन्द्रोपेन्द्रमहेन्द्रशम्भुवरुणब्रह्मादिभिः सेवितम् ।  
ध्यातं देवगणैः परं मुनिगणैर्ब्रह्मादिभिः [घ्, ज्:   
मोक्षर्थिभिः] सर्वदा,  
वन्दे पात्रमहं [ज्: पापहरं] तृतीयमधुना   
चात्मावबोधक्षमम् ॥ १८ ॥  
  
प्। १४५)  
  
प्राणायामात् चरेत् पानं [घ्: पात्रं] प्राणायामं तदन्तरम् ।  
तदन्ते रमणं कुर्यान्मूलमन्त्रजपान्वितम् ॥ १९ ॥  
  
त्रिपात्रसंयुतं चक्रमिदमुक्तं महेश्वरि ।  
पञ्चपात्रयुतं चक्रं वन्दनं शृणु पार्वति ॥ २० ॥  
  
चतुर्थापात्रवन्दनम् ।  
  
(४)  
  
ॐ मद्यं मीनरसावहं हरिहरब्रह्मादिभिः सेवितं,  
मुद्रामैथुनधर्मकर्मनिरतं क्षाराम्लतिक्ताश्रयम् ।  
आचार्याष्टकसिद्धि [घ्: सिद्ध] भैरवकलामांसेनसंशोधितं,  
पायात् पञ्चमकारतत्त्वसहितं पात्रं चतुर्थं नमः ॥ २१ ॥  
  
पञ्चमपात्रवन्दनम् ।  
  
(५)  
  
आधारे भुजगाधिराजवलये पात्रं महीमण्डलं,  
मद्यं सप्तसमुद्रवारिपिशितञ्चाष्टौ च दिग्दन्तिनः ।  
सोऽहं भैरवमर्चयन् प्रतिदिनं तारागणै रक्षितैः,  
रादित्यप्रमुखैः सुरासुरगणैराज्ञाकरैः किङ्करैः ॥ २२ ॥  
  
अथ नवपात्रवन्दनम् ।  
  
रुद्रयामले   
  
पात्रवन्दनमित्युक्तं नवमं सप्तमं प्रिये ।  
यत्कृत्वा [घ्: कृते] साधकश्रेष्ठः शिवतुल्यो न संशयः ॥ २३ ॥  
  
(१)  
  
श्रीमद्भैरवशेखरप्रविलसत् चन्द्रामृतप्लावितं,  
क्षेत्राधीश्वरयोगिनीगणमहासिद्धैः समावेदितम् ।  
  
प्। १४६)  
  
आनन्दार्णवकं नवात्मकमिदं [घ्: महात्मकम्]   
साक्षात्त्रिखण्डामृतं,  
तत्पात्रं प्रथमं समस्तजगतां सौख्याय वन्दे सदा ॥ २४ ॥  
  
(२)  
  
सर्वाम्नायमिलत् कलाकुलकलाकौतूहलद्योतक,  
इन्द्रो [घ्: चन्द्रो] पेन्द्रमहेन्द्रचन्द्रकिरणैर्ब्रह्मादिभिः [घ्:   
शम्भुवरुणं-] सेवितम् ।  
ध्यानादेव परिश्रुतं विलयमुत्पादाय यत् सर्वदा,  
लोकानां शुभवृद्धिदायकमिदं पात्रं द्वितीयं नमः ॥ २५ ॥  
  
(३)  
  
मद्यं मांसरसावहं हरिहरब्रह्मादिभिः सेवितं,  
मुद्रामैथुनधर्मकर्मसुभगं क्षाराम्लातिक्ताश्रयम् ।  
आचार्यष्टकसिद्धि [घ्: -सिद्ध्] भैरवकलामांसेन संशोधितं,  
पायात् पञ्चमकारतत्त्वसहितं पात्रं तृतीयं नमः ॥ २६ ॥  
  
(४)  
  
विष्णुर्भूतसगोलसर्वसुखदं ब्रह्मादिसञ्चर्चितं,  
सेव्यन्ते शिवशक्तिसंयुतमिदं पञ्चोपचारैः सदा ।  
सत्स्यं छागकपोतमुत्तमरसं पात्रञ्च सर्वेश्वरम्,  
तत्पात्रञ्च समस्तपुण्यसुखदं पात्रं चतुर्थं नमः ॥ २७ ॥  
  
(५)  
  
सर्वाम्न्यायकुलाकलागमपकं देव्यैर्मुखैर्भाषितं,  
योगं योग [घ्, ज्: भोग] कुलाङ्गशास्त्रसततं गुप्तं   
रहस्यान्वितम् ।  
आनन्दोद्भव नादविन्दुकलया योगेन तैर्भैरवै,  
पीतब्रह्मरसं सदोद्यतकरं पात्रं भजे पञ्चकम् ॥ २८ ॥  
  
(६)  
  
छत्रं चामरशक्तिपीठसदृशं सम्पूज्य शक्तिं सदा,  
वामे वेश्यमनोहरां [घ्: वामावश्यमनोहरं] सुखकरां   
[घ्: सुखकरं] कौतूहलं कौतुकम् ।  
नाना भोगविलाससौख्यरमणं कामाङ्गनासेवितं,  
श्रीमत् सुन्दरी तर्पणं द्रवरसं पात्रञ्च षष्ठं भजे ॥ २९ ॥  
  
(७)  
  
जाग्रत्  स्वप्न सुषुप्ति चिन्तनपरं, चैतन्यसाक्षिप्रदं  
विद्युद्भास्करवल्लिसन्निभद्युति [छ्:   
विद्युद्भास्करवल्लिभिद्युतिकरं] ज्योत्स्नाकलाव्यापितम् ।  
इडापिङ्गलमध्यगा त्रिवलया स्यात् कुण्डलीमध्यगा,  
पात्रं सप्तमपूरणे भवभयानन्दोऽधिकः पातु माम् ॥ ३० ॥  
  
(८)  
  
खड्गं पादुकमञ्चजनैक [ज्: मञ्जुलैकं] पुटिका [घ्:   
गुटिकां] सारस्वतं सम्प्रदं [सम्प्रदं],  
मृत्युर्वञ्जनमुग्रमार्तिहरहं रम्यं जगद्भाषितं,  
पात्रञ्चाष्टममष्टसिद्धिकरणं प्रौढ प्रसन्नं सदा ॥ ३१ ॥  
  
(९)  
  
आनन्दैकरसं सदाशिवपरं नन्दैकमुद्दीपनं  
साम्राम्बा सुखदं मनोरथकरमज्ञानविध्वंसनम् ।  
आयुःकान्ति यशोविवर्द्धनकरं संसारमोहाच्छदं [घ्:   
मोहोच्छेदं; छ्: मोहच्छेदं],  
पात्रं यन्नवनाथशक्तिसहितं सर्वार्थसिद्धिप्रदम् ॥ ३२ ॥  
  
इति श्रीसर्वानन्दनाथविरचिते सर्व्वोल्लासेपञ्चत्रिंशदुल्लासः ॥ ० ॥  
  
  
षट्त्रिंशोल्लासः ।  
  
गुप्तसाधनतन्त्रे   
  
सङ्गृह्य दिव्यचषकं स्थिरचित्तं समाहितः ।  
विकल्पो नात्र कर्तव्यः कृते च मरणं भवेत् ॥ १ ॥  
  
अथ पाननियमः ।  
  
कुलतत्त्वसारे   
  
आदौ देयं शक्तिपात्रं मूलेन मनुनाथवा ।  
दीयमानं महामन्त्रं कथयामि शृणु प्रिये ॥ २ ॥  
  
मन्त्रस्तु ।  
  
अलिपात्रं मया तुभ्यं दीयते पिशितान्वितम् ।  
स्वीकृत्य सुभगे देवि जयं देहि पुनः पुनः ॥ ३ ॥  
  
शक्तिप्रसादमानीय यत्नेन परमेश्वरि ।  
स्वपात्रे कारणे मिश्रं पिवेदानन्दहेतवे ॥ ४ ॥  
  
शक्त्युच्छिष्टान्वितं पात्रं केवलानन्ददायकम् ।  
शक्तिरूपा महादेवी केवलानन्दवर्द्धिनी ॥ ५ ॥  
  
शक्ति देहं स्थूलरूपं केवलं मोक्षभाक् शिवे ।  
साधकस्य क्रियानन्दे तेजीयो रूपधारिणी ॥ ६ ॥  
  
यथाकाशं महेशानि सर्वरूपस्य रूपकम् ।  
तथा नारी नरस्यापि सर्वकार्यप्रकाशिका [छ्, ज्: प्रकाशिनी] ॥ ७ ॥  
  
प्। १४९)  
  
निर्वाणतन्त्रे   
  
पानं पञ्चविधं प्रोक्तं गुरुध्यानादिसंयुतम् ।  
स्वीकृत्य कारणं देवि पश्चात् कार्याणि साधयेत् ॥ ८ ॥  
  
प्रथमे च [घ्, ज्: श्री] गुरुध्यानं ततो ब्रह्म निरूपणम् ।  
प्राणायामं गृतीये च चतुर्थे जपमाहरेत् ॥ ९ ॥  
  
पञ्चमे पञ्चमं कृत्वा षष्ठेऽप्यानन्दमाचरेत् ।  
पञ्चमं पात्रसहितं चक्रस्य लक्षणं शिवे ॥ १० ॥  
  
अथ नवमपात्रस्य लक्षणम् ।  
  
गुरुध्यानं [ज्: गुरोर्ध्यानं] हि प्राणायामं जपम् मनुम्   
प्रदक्षिणं नमस्कारं स्तोत्रं गानञ्च नृत्यनम् ।  
मैथुनं परमेशानि दशमानन्दमाचरेत् ॥ ११ ॥  
  
अथ श्रीगुरुध्यानम् ।  
  
विश्वसारे   
  
सहस्रारे स्थितं ब्रह्म हंसहंसीसमन्वितम् ।  
नादबिन्दुमयं पीठं हंसयुग्मं प्रकाशितम् ॥ १२ ॥  
  
त्वदीय प्रतिबिम्बं यत् शुद्धदीपप्रकाशकम् ।  
हृदये चिन्तयेद्देवं द्विभुजं शक्तिसंयुतम् ॥ १३ ॥  
  
प्रमाणं गुरुगीतायां   
  
गृद्यम्बुजे कर्णिकमध्यसंस्थं  
सिंहासने संस्थितदिव्यमूर्तितम् ।  
ध्यायेद् गुरुं चन्द्रकलावतंसं,  
सच्चित् सुखाभीष्टवराप्रदानम् ॥ १४ ॥  
  
प्। १५०)  
  
श्वेताम्बरं श्वेतविलेपयुक्तं  
मुक्ताफलाफलभूषितदिव्यमूर्तिम् ।  
वामाङ्कपीठेस्थितदिव्यशक्तिं  
मन्दस्मितं पूर्णकृपानिधानम् ॥ १५ ॥  
  
आनन्दमानन्दकरं प्रसन्नं,  
ज्ञानस्वरूपं निजबोधयुक्तम् ।  
गीन्द्रमीड्यं भवरोगवैद्यं,  
श्रीद्गुरुं नित्यमहं नमामि ॥ १६ ॥  
  
गुरुतन्त्रे   
  
सहस्रारे स्थितं ब्रह्म तदेव गुरुरुच्यते ।  
ध्यानपूजादिकं सर्वं सहस्रारे प्रकल्पयेत् ॥ १७ ॥  
  
कदाचित् स्व सहस्रारे मन्त्रध्येयो गुरुः सदा ।  
ददाचित् हृदयाम्भोजे कदाचिद् दृष्टिगोचरे ॥ १८ ॥  
  
दृष्टेऽपि गुरुरूपञ्च सहस्रारे न चिन्तयेत् ।  
हृदये चिन्तनं नास्ति प्रतिविम्बेषु चिन्तयेत् ।  
त्वदीय प्रतिविम्बेषु तज्ज्ञानं परिचिन्तनम् ॥ १९ ॥  
  
हंसमाहेश्वरे   
  
सहस्रारे परं ब्रह्म हृदये प्रतिबिम्बकम् ।  
प्रतिबिम्बस्य बिम्बं हि नरदेहप्रकाशकम् ॥ २० ॥  
  
तेजोविम्बं यथा देवि तेजीयः स्थूलमात्रकम् [ग्: स्थूलरूपकः] ।  
स्थूलस्य विम्बं परमं तेजसि भाति सर्वदा ॥ २१ ॥  
  
तन्त्रान्तरे   
  
गुरौ मनुष्यबुद्धिन्तु [घ्: बुद्धिस्तु] मन्त्रे चाक्षरभावनम् [घ्:   
भावना] ।  
प्रतिमासु [घ्: प्रतिमायां] शिलाज्ञानं कुर्वाणो नरकं व्रजेत् ॥   
२२ ॥  
  
प्। १५१)  
  
अथ ब्रह्मनिरूपणम् ।  
  
भावचूडामणौ   
  
पञ्चनादं षष्ठविन्दु षुषुम्णामध्यसंस्थितम् [ज्:   
मध्यगं] ।  
षट्पङ्कजमिदं प्रोक्तं सहस्रारं शिवस्थलम् [छ्, ज्:   
शिवम्पुरं] २३ ॥  
  
पञ्चचक्रं पञ्चतत्त्वं षष्ठं तत्वविवर्जितम् (घ्, ज्:   
व्योमातीतं शिवे] ।  
तन्मनः परमेशानि मनोऽतीतं निरञ्जनम् ॥ २४ ॥  
  
निरञ्जनं निराकारमवाङ्मनसो गोचरम् ।  
वाचातीतं वचोज्ञेयप्रकाशं [ज्: वाचा-] प्रकाशकम् ॥ २५ ॥  
  
चन्द्रसूर्याग्निभिर्यत्र प्रकाशञ्च न विद्यते ।  
तत्प्रकाशे जगद्भाति नाभाति चाप्रकाशके ॥ २६ ॥  
  
सहस्रारमिदं प्रोक्तं स्फाटिके रञ्जनं यथा ।  
शिव शक्तिमयं बिन्दु सहस्रारं मनोहरम् ॥ २७ ॥  
  
सहस्रारे प्रतिदले नादबिन्दुसहस्रकम् ।  
प्रतिबिन्दु नादयुग्मं नादञ्च बिन्दुयुग्मकम् ॥ २८ ॥  
  
नादं भावं महेशानि बिन्दुं भावविवर्जितम् ।  
नादबिन्दुमयं सर्वं ब्रह्मज्ञानेन भाषितम् ॥ २९ ॥  
  
ज्ञानस्य कारणं नादं बिन्दु ज्ञानस्य नाशकम् ।  
नादाक्तबिन्दु ज्ञेयञ्च ब्रह्मज्ञानमिति प्रिये ॥ ३० ॥  
  
अथ प्राणायामः ।  
  
मूलाधारे कुण्डलिनी स्वयम्भू लिङ्ग वेष्टिता ।  
महाशृङ्गारसंयुक्ता जीवात्म मोक्षदायिका ॥ ३१ ॥  
  
प्राणायामेन तां नीत्वा स्वाधिष्ठानेषु स्नापयेत् ।  
मणिपुरेषु तां देवीं [ग्: नीत्वा] चिन्तामणि विभूषयेत् ॥ ३२ ॥  
  
प्। १५२)  
  
अनाहते महापद्मे नीत्वा तां जगदम्बिकाम् ।  
पूजयेद् वहुयत्नेन कारणादिप्रभेदकैः ॥ ३३ ॥  
  
अथ जपः ।  
  
विभावे शक्तिमन्त्रञ्च सभावे शिवमन्त्रकम् ।  
विशुद्धाख्ये जपेन्मन्त्रमाज्ञायां तत्समापनम् ॥ ३४ ॥  
  
तन्त्रान्तरे [छ्, ज्: इति मन्त्रान्तरे भावः । तदाज्ञायां   
जपकर्माणि साधयेत्]  
  
अनाहते महाशक्तिर्जीवात्म दीपवत्प्रभा ।  
विशुद्धेऽपि शिवे मत्ता रमणाज्ञासमावृता [ज्: समाश्रिता] ॥ ३५   
॥  
  
पञ्चमे पञ्चमे तत्त्वे सहस्रारे महापुरे ।  
शिवशक्तिमयं बिन्दुमेकदेहं विचिन्तयेत् ॥ ३६ ॥  
  
ततः पुनः प्रतिस्थाने प्रतिपद्मे दले दले ।  
शिवशक्तिमयं देवि शक्त्या शिवमयं वपुः ॥ ३७ ॥  
  
ध्यात्वापि कारणं पात्रं जुहुयादिष्टसिद्धये ।  
मूलाधारे त्रिकोणाक्ते भगक्षालितवारिणा ॥ ३८ ॥  
  
पूरयेत् कुण्डलीगर्तं मूलेन मनुना शिवे ।  
कामरागेण [ज्: वाणेन] सन्तप्ता कामवारिपिपासिका ॥ ३९ ॥  
  
विसतन्तुसमाकारा [ज्: शिव] कारण्यवारिमज्जिता ।  
एकास्यं लिङ्गरन्ध्रेऽपि परास्येन महेश्वरि ।  
श्वासोच्छ्वासेन [क्, ग्: श्वासाश्वासेन्] देवानि स्थापितानि क्रमाणि   
च ॥ ४० ॥  
  
इति ते कथितं कान्ते [घ्: देवि] मधुपानस्य लक्षणम् ।  
गोपनीयं गोपनीयं गोपनीयं पुनः पुनः ॥ ४१ ॥  
  
इति श्रीसर्वानन्दनाथविरचिते सर्वोल्लासे षट्त्रिंशोल्लासः ॥ ० ॥  
  
  
सप्तत्रिंशोल्लासः ।  
  
नारायणीतन्त्रे श्रीदेव्युवाच   
  
अन्तःपूजा श्रुता नाथ वाह्यपूजाञ्च किं वद [घ्: कीदृशम्] ।  
अन्तःपूजा मनो हृष्टं [ज्: हृद्यं] यदि स्यात्तु भविष्यति ।  
तदन्ते साधको देव वाह्यपूजाञ्च काक्षति ॥ १ ॥  
  
अन्तःपूजा तदा पूर्णा यदान्ते [ज्: यदन्ते] देवदर्शनम् ।  
वाह्यार्चनं तदा कार्यमन्यथाभूद् वृथेन्द्रियम् ।  
अत एव महादेव श्रोतुमिच्छामि लक्षणम् ॥ २ ॥  
  
श्रीशिव उवाच   
  
यदुक्तं परमानन्दे लोकानां सिद्धिहेतवे ।  
शृणुष्व जगतां मातः शृणुष्व प्राणवल्लभे ॥ ३ ॥  
  
प्रथमे श्रीगुरुध्यानम् ।  
  
यदाज्ञया महेशानि यत्कार्यं परिसाधयेत् ।  
तत्कार्यफललाभार्थे तं गुरुं परिकल्पयेत् [क्, च्: परिकल्पितं;   
परिचिन्तयेत्] ।  
  
द्वितीये रूपचिन्तनम् ।  
  
कारणानन्दरूपा हि आनन्दं कारणं शिवे ।  
द्वितीयसहितं मद्यं द्वितीये रूपचिन्तनम् ॥ ५ ॥  
  
प्। १५४)  
  
तृतीये प्राणायामः ।  
  
[शैवाचारे बहुधाप्रोक्तं प्राणायामफलम्]  
  
अङ्गन्यासेऽप्यङ्गशुद्धं [घ्: अङ्गशुद्धिं] करन्यासे करं   
शिवे ।  
अङ्गुल्यङ्गुलिपर्वान्तात् [क्: -पर्वन्तन्] सार्द्धं सन्धिं करस्य च ॥   
६ ॥  
  
चतुर्थे जपः ।  
  
हृदये हस्तमारोप्य तिर्यक् कृत्वा कराङ्गुलीम् ।  
आच्छाद्य वाससा हस्तौ दक्षिणेन सदा जपेत् ॥ ७ ॥  
  
श्रीदेव्युवाच   
  
देवेश प्राणनाथेश नमामि चरणाम्बुजे ।  
गोपनीयं कथं प्रोक्तं फलं किञ्च वद [घ्: किन्तद्वद] प्रभो   
॥ ८ ॥  
  
श्रीशिव उवाच   
  
मन्त्रं हि गोपनं भद्रं तथा जापकरं [क्, ख्, च्: जपं करं]   
शिवे ।  
कारणं हि तथा गोप्यं गोपनीयञ्च मैथुनम् ॥ ९ ॥  
  
कुसङ्गात् [छ्, ज्: कुसङ्गे] फलहानिः स्यात् सुसङ्गे फलभाग्भवेत् ।  
मुक्त्याकाङ्क्षी महेशानि सङ्गं त्यक्त्वा क्रियाञ्चरेत् ॥ १० ॥  
  
पञ्चमे मैथुनन् ।  
  
उरुद्वन्द्वे पदद्वन्द्वं शिवागारे शिवं न्यसेत् ।  
शुक्रपातं योनिरन्ध्रे [-मार्गे] मुक्तिस्तस्य करे स्थिता ॥ ११ ॥  
  
प्। १५५)  
  
षष्ठे प्रदक्षिणम् ।  
  
यामले   
  
चण्ड्यामेकं रवौ सप्त त्रीणि कुर्याद्विनायके ।  
चत्वारि केशवे कुर्याद शिवे चार्द्धप्रदक्षिणम् ॥ १२ ॥  
  
शक्तिप्रदक्षिणक्रमः ।  
  
दक्षिणाद्वायवीं गत्वा गतस्तस्याश्च शाम्भवीम् ।  
तस्याश्च दक्षिणे गत्वा नमस्कारं त्रिकोणवत् ॥ १३ ॥  
  
शिवप्रदक्षिणम् ।  
  
वृषं चण्डं वृषञ्चैव सोमसूत्रं [ज्: -शुक्रं] तथा वृषम् ।  
चण्डञ्च [ज्: वृषञ्च] सोमसूत्रञ्च [ज्: -शुक्रञ्च] पुनश्चण्डं   
पुनर्वृषम् ॥ १४ ॥  
  
पृष्ठे दक्षे [घ्: पृष्ठदेशे] तथा वामे वृषं चण्डञ्च   
सोमकम् ।  
सव्यासव्यक्रमेणैव सोमसूत्रं [ज्: -शुक्रं] न लङ्घयेत् ॥ १५ ॥  
  
यत्प्रकारं यथासङ्ख्यं पीठं यस्य महेश्वरि ।  
तत्प्रकारं हि तत्सङ्ख्यं प्रादक्षिण्यं [घ्: प्रदक्षिणं]   
समाचरेत् ॥ १६ ॥  
  
अस्य फलम् ।  
  
प्रदक्षिणेन देवेशि देवतापीठरोपणम् ।  
यः कुर्याद्भक्तिभावेन देवे सोऽपि लयो भवेत् ॥ १७ ॥  
  
सप्तमे नमस्कारः ।  
  
यद्भागेऽपि नमस्कारं तद्भागे लयवान्भवेत् [क्: -भाग्] ।  
अतस्त्वं [क्, ग्, घ्: त्वां] परमेशानि सर्वलोकस्य वन्दिता [क्, ग्, घ्:   
वन्दितां] ॥ १८ ॥  
  
प्। १५६)  
  
नारायणीतन्त्रे   
  
स्ववामे प्रणमेद्विष्णुं दक्षिणे गौरोशङ्करम् ।  
गुरुं नमेत् सम्मुखतो नान्यथा निष्फलं भवेत् ॥ १९ ॥  
  
अष्टाङ्गेन नमेद्देवं पञ्चाङ्गेन महेश्वरि ।  
हस्तेन शिरसा वापि शिरसा केवलेन च [छ्, ज्: वा] ॥ २० ॥  
  
अथाष्टाङ्ग नमस्कारः ।  
  
पद्भ्यां कराभ्यां जानुभ्यां उरसा शिरसा दृशा ।  
वचसा मनसा चैव प्रणामोऽष्टाष्ट ईरितः ॥ २१ ॥  
  
उरसा शिरसा देवि वचसा मनसा दृशा ।  
पञ्चाङ्गेन नमेद्देवं देवता लयभाग्भवेत् ॥ २२ ॥  
  
सहस्रारे महापद्मे सर्वदेवालये शिवे ।  
तत्तत् स्वरूपं सञ्चिन्त्य सर्वानिष्टान्नमेद् यजेत् [ज्: जयेत्] ॥ २३ ॥  
  
दुकूलं नादमाकारं गले दत्त्वा महेश्वरि ।  
नमस्कारं तथा स्तोत्रं भक्तिमान् साधकश्चरेत् ॥ २४ ॥  
  
अष्टमे स्तोत्रम् ।  
  
तन्त्रान्तरे   
  
मनसापि पठेत् स्तोत्रं वाचा वापि जपेन्मनुम् ।  
उभयोर्निष्फलं [ग्: विफलं] विद्यात् [क्, ग्, च्: देवि] भग्न [क्, ग्, च्:   
भीन्न] भाण्डोदकं यथा ॥ २५ ॥  
  
वीरतन्त्रे श्रीदेव्युवाच   
  
स्वेष्टदेवार्चने स्वेष्ट सर्वकार्याणि साधयेत् ।  
तदन्यं पूजनं स्तोत्रं कथमन्यस्य कारयेत् [ज्: कारणम्] ॥ २६ ॥  
  
प्। १५७)  
  
श्रीशिव उवाच   
  
अनन्ताशयजीवोऽपि [घ्: अनन्तस्याशयजरो; च्: अनन्ताशयवीजो]   
क्रियानन्तेषु लुब्धकः ।  
अनन्तश्च फलाकाङ्क्षी अतो देवार्चनान्तकम् [ज्: देवोह्यनन्तकः] ॥   
२७ ॥  
  
एकध्यानमेकरूपमेकात्मात्मानमिच्छति [ज्: एकत्वात्मानम्] ।  
स्तोत्रेणान्यं हि यद्देवं स्वेष्टदेवमयो भवेत् ।  
अतश्च साधको देवि स्वेष्टान्यं स्तोत्रमाचरेत् ॥ २८ ॥  
  
नवमे गायनम् ।  
  
नवमे गायनं नृत्यं भगलिङ्गामृतं शिवे ।  
नृत्यं शृङ्गारभावेन देवता प्रीतिभाग्भवेत् ॥ २९ ॥  
  
देवतागुणकाक्यं वा गायनं भक्तिदायकम् ।  
चक्र मध्ये [घ्, छ्, ज्: भिन्ने] चरेद्गानं भैरवो गाननायकः   
[छ्, ज्: -नाशकः] ॥ ३० ॥  
  
केवलं [ज्: केवले] गायनेनापि नवमं पात्रभक्षणम् [क्, च्, छ्: -  
रक्षणम्] ।  
ततश्च देही परमे दशमेऽपि लयो भवेत् ॥ ३१ ॥  
  
ज्ञानार्णवे   
  
प्रथमे भक्तिमात्रं हि द्वितीये रूप चिन्तनम् ।  
तृतीये रोमहर्षञ्च चतुर्थेऽश्रुप्रपातनम् ॥ ३२ ॥  
  
पञ्चमे गद्गदं वाक्यं षष्ठे गानादिसङ्कुलम् ।  
सप्तमे पतितो भूमौ ज्ञानाज्ञानोऽपि चाष्टमे ॥ ३३ ॥  
  
नवमे ज्ञानरहितो देहाज्जीवं विमुञ्चति [छ्: न-]  
दशमे परमेशानि गाने पाने च जायते ॥ ३४ ॥  
  
प्। १५८)  
  
निगमतत्त्वे श्रीदेव्युवाच   
  
गायनं भगलिङ्गस्य नृत्यं शृङ्गारभावकम् ।  
देवतावेशसङ्ग्राह्यनृत्यं वाद्यञ्च गायनम् ॥ ३५ ॥  
  
गाने नृत्ये यदानन्दं शक्त्याश्चापि [क्, च्: शक्त्या सापि; घ्:   
शक्तिश्चापि] शिवस्य च ।  
तदानन्दो यदा शक्तेः स शिवः सापि शङ्करी [ज्: शक्तिः सापि च   
शङ्करी] ॥ २६ ॥  
  
इति श्रीसर्वानन्दनाथ विरचिते सर्वोल्लासे सप्तत्रिंशदुल्लासः ॥ ० ॥  
  
  
अषृत्रिंशोल्लासः ।  
  
अथ पात्रे मधुदानप्रमाणम् ।  
  
विश्वसारतन्त्रे   
  
प्रथमे तोलकं पञ्च द्वितीयेऽपि चतुर्थकम् ।  
तृतीयेऽपि त्रितोलं स्याच्चतुर्थेऽपि द्वितोलकम् ।  
पञ्चमेऽप्ये कतोलं स्यात् ततः पूर्णं पिवेन्मधु ॥ १ ॥  
  
अथ नवमपात्रे मधुदानप्रमाणम् ।  
  
पञ्चमं सप्तमं पात्रं नवमं वा महेश्वरि ।  
तदूर्द्धं मधुपानेषु नियमः कः क्षमो भवेत् ॥ २ ॥  
  
यस्मित् चक्रे महेशानि यत्सङ्ख्यपात्रकल्पितम् ।  
विपरीत क्रमे माने [घ्: क्रमेणैव] तोलकं प्रथमावधि ॥ ३ ॥  
  
प्। १५९)  
  
चक्रान्तेऽप्येकतोलं हि तदन्ते पूर्णपात्रकम् ।  
तदन्ते मैथुनं कुर्याद् भगवारि पिवेन्मुदा ॥ ४ ॥  
  
प्रथमे लवणं [छ्, ज्: केवलं] मद्यं द्वितीये मांससंयुतम् ।  
मुद्रायुक्तं तृतीयेऽपि चतुर्थे मीनसंयुतम् ॥ ५ ॥  
  
पञ्चमे सर्वसंयुक्तं नियमेन पिवेन्मधु ।  
अथवा लवणे [नवमे] नापि सर्वपात्राणि कारयेत् ॥ ६ ॥  
  
चर्व्यं चोष्यं लेह्यपेयं शक्तिवाक्यानुसारतः ।  
ज्ञानी च परमेशानि स्वेच्छयापि पिवेन्मधु ।  
चर्यञ्चोष्यं [घ्: चर्व्यं चोष्यं लेह्यं पेयं स्वेच्छया हि   
महेश्वरि] तथा लेह्यं पेयं हि स्वेच्छया शिवे ॥ ७ ॥  
  
चर्वणेन विना देवि केवलम् विषभक्षणम् ।  
येन तेन प्रकारेण चर्वणं परिकल्पयेत् [छ्, ज्: परिकल्पनम्] ॥ ८ ॥  
  
श्यामारहस्ये   
  
शक्तिं विना यथा मद्यं तथा मुद्रां विना शिवे ।  
रेतो विना यथा क्रीडा विना क्रीडाञ्च रेतकम् ॥ [ज्: रेतनम्] ।  
सर्वञ्च विफलं याति यथा वायुश्च यथा वायुश्च भक्षणम् ॥   
९ ॥  
  
इति श्रीसर्वानन्दनाथविरचिते सर्वाल्लासे अष्टत्रिंशदुल्लासः ॥ ० ॥  
  
  
ऊनचत्वारिंशोल्लासः ।  
  
श्रीदेव्युवाच   
  
क्रीडा का परमेशान रेतः किं वद शङ्कर ।  
क्रीडया च किमद्भुतं कथय प्राणवल्लभ ॥ १ ॥  
  
श्रीशिव उवाच   
  
क्रीडापि शक्तिभिः सार्द्धं रेतः शृङ्गारसम्भवम् ।  
फलमानन्दविज्ञेयं कारणोभयमीलितम् ॥ २ ॥  
  
अथ क्रीडा । भावचूडामणौ   
  
गुरोराज्ञां समादाय क्रियामात्रं समाचरेत् ।  
अन्यथा या क्रिया प्रोक्ता व्यञ्जने लवणं [क्, ग्, च्: अलवणं] यथा   
॥ २ ॥  
  
तथा च विश्वसारे   
  
गुरुं विना पिवेन्मद्यं विना शक्तिञ्च मैथुनम् ।  
तद्द्रव्यं नैव गृह्णाति कुण्डलीपरदेवता ॥ ४ ॥  
  
गुरोरभावे तच्छक्तौ पात्रं दत्त्वा पिवेन्मधु ।  
अथवा तत्सुते दत्त्वा पानं तत् [क्, ख्, च्: यत्] फलदायकम् ॥ ५ ॥  
  
गुरोः कृपां विना देवि सर्वं हि विफलं भवेत् ।  
तैलं विना यथा दीपे वर्त्तिदानं तथा ध्रुवम् ॥ ६ ॥  
  
गुरोराज्ञां समादाय क्रीडया शक्तिभिः सह ।  
मधुपानेन सम्मतो घातयेद् योनिमण्डले ॥ ७ ॥  
  
प्। १६१)  
  
अथ क्रीडा लक्षणम् । निरुत्तरे   
  
आनीय सुन्दरीं कान्तां कुलभक्तां कुलार्च्चने ।  
शक्तिचक्रं त्रिधा कृत्वा शक्ति भाले लिखेत् ततः ॥ ८ ॥  
  
पिच्छिलायाम्   
  
श्वेतं रक्तञ्च मिश्रञ्च शक्तिचक्रेषु शोभनम् ।  
त्रिधा कृत्वा लिखेद्भाले मध्ये मिश्रन्नियोजयेत् ॥ ९ ॥  
  
श्वेतसत्त्वं [ज्: श्वेतं-] रजोरक्तं तमोमिश्रं महेश्वरि ।  
कृष्णोद्भूतं [च्: कृष्णोद्भवं] सर्ववर्णं लिखेच्चक्रस्य   
मध्यवत् ॥ १० ॥  
  
ब्रह्मकोणं विष्णुकोणं सव्यासव्ये मेह्श्वरि ।  
शिवकोणं मध्यदेशे त्रिविन्दु त्रित्वभाषितम् ॥ ११ ॥  
  
विन्दुमात्रं कृष्णवर्णं मध्यवर्णं प्रकाशितम् ।  
ऊर्द्धे रक्तम् अधः श्वेतं मिश्रं मध्ये नियोजयेत् ॥ १२ ॥  
  
तत्र काम कलाबिन्दुं शिव कोणे प्रकाशितम् ।  
शक्तावावाहनं नास्ति यतो देवी स्वरूपिणी ॥ १३ ॥  
  
स्वेष्ट विद्यां स्वरूपां तां चिन्तयेत् कुल साधकः ।  
पूजयित्वा रमेत् शक्तिं वीर्य पाते विसर्जनम् ॥ १४ ॥  
  
श्री चक्रे देवताग्रे च पूजयेद् रमणे शिवां ।  
सम्भोगे [घ्: देव्यग्रे सम्भोगेचैव; च्: शम्भोरग्रे च; ज्: देवताग्रे   
तु सम्भोगे] चैव देव्यग्रे देवता प्रीतिभाग्भवेत् ॥ १५ ॥  
  
हंसमाहेश्वरे   
  
मुहुर्मुहुः विवेद्द्रव्यं [ज्: मद्यं] पीत्वा पीत्वा जपेन्मनुम् ।  
ध्यात्वा ध्यात्वार्च्चनं शक्तिं ज्ञात्वा ज्ञात्वा व्रजेत् स्त्रियम् ॥   
१६ ॥  
  
प्। १६२)  
  
चक्रमध्ये साधकाग्रे [ज्: महेशानि] साध्यां शक्तिं रमेद्यदि ।  
पूर्णानन्दो भवेत् सोऽपि सम्भोगं मम सम्मतम् ॥ १७ ॥  
  
सम कार्यं कृतं तेन [घ्: येन] सत्यं सत्यं न संशयः ।  
यदा रमेच्चक्रभिन्ने गुरोराज्ञानुसारतः ॥ १८ ॥  
  
यदि भाग्येन देवेशि गुरूरमणमाचरेत् ।  
सा नारी कालिकारूपा शुक्र पातं भगे [ज्: भवेद्] यदि ॥ १९ ॥  
  
या [श्लोकोऽयं छ्: पुस्तके नास्ति] नारी परमेशानि गुरवे   
भक्तिसंयुता ।  
तदाज्ञयापि तद्योनौ गुरुश्च रमणञ्चरेत् ॥ २० ॥  
  
अन्यथापि न कर्त्तव्यं कृते सिद्धिर्न संशयः ।  
यदि कुर्य्यात् तु मोहेन शृङ्गारं शक्तिसंयुतम् ।  
गुरुत्वं हि लयं यस्मात् पुनश्चक्रं नियोजये ॥ २१ ॥  
  
नारायणीतन्त्रे   
  
अनिच्छया साधकस्य साध्यायाः परमेश्वरि ।  
रमणं नैव कर्त्तव्यं कृतेऽपि पतितो भवेत् ॥ २२ ॥  
  
मैथुनं मद्यसारं हि शुक्रं मैथुन सारकम् ।  
शुक्र पातं विना कार्यं मद्यं मैथुन  वर्जितम् ।  
सर्वं हि निष्फलं प्रोक्तं [घ्: कार्य्यं] मृत पुत्रेण पुत्रिणी ॥ २३   
॥  
  
ज्ञानार्णवे   
  
धृत्वा साधक रेतश्च सा नारी कालिका स्वयम् ।  
अत एव महेशानि वेश्याशक्तिप्रफुल्लिका [घ्, च्: शक्तिः-] ॥ २४ ॥  
  
साधको दर्शने यन्त्रं पापमुक्तो भविष्यति ।  
स्पर्शनात् पुण्यभाग्लोको [घ्, च्: -लोके] घातनाच्च क्रियान्वितः ॥ २५ ॥  
  
प्। १६३)  
  
शुक्रपाते शिवोऽभूच्च नारी काली परा तदा ।  
यद्योनिं [ज्: तद्-] भक्ति भावेन रमणञ्च करोति यः ।  
पूतात्मा पुण्यभागीच क्रियाशक्तः शिवोभवेत् ॥ २६ ॥  
  
पूजात् पुण्यं महेशानि पुण्यात् कार्येषु योग्यता ।  
योग्यात् शिवत्वं सायुज्यं शक्रे निर्वाण भाग्भवेत् ॥ २७ ॥  
  
गुप्तसाधनतन्त्रे   
  
शुभलग्ने शुभदिने शुभकार्ये शुभस्थले ।  
मथुनं कारयेद् धीरस्तद्भिन्ने [ज्: वीर-] नरकं व्रजेत् ॥ २८ ॥  
  
अविधानेन देवेशि मैथुनं नरकदायकम् ।  
विधानेने वरारोहे किं न सिध्यति भूतले ॥ २९ ॥  
  
इति श्रीसर्वानन्दनाथविरचिते सर्वोल्लासे ऊनचत्वारिंशदुल्लासः ॥   
० ॥  
  
  
चत्वारिंशोल्लासः ।  
  
अथ मैथुन विधानम् । ज्ञानार्णवे   
  
श्रीदेव्युवाच   
  
देवेश प्राणनाथेश लोकानां ज्ञानदायक [ज्: त्राण-] !  
मथुनं श्रोतुमिच्छामि यथाविधि विधानकम् ॥ १ ॥  
  
प्। १६४)  
  
श्रीशिव उवाच   
  
पीत्वातु मादकं द्रव्यं मैथुनं यद्विधानकम् ।  
मैथुनेन विना देवि सर्वकार्यं वृथा भवेत् ॥ २ ॥  
  
(श्लोकोऽयं छ्: पुस्तके दृश्यते, नान्यत्र) तान्त्रिकेऽपि स्वयं वैदिके   
प्रतिकल्पनम् ।  
अन्यथापि कृतं कार्य्यं स चुम्बको न संशयः ॥ ३ ॥  
  
ये वदन्ति महेशानि मैथुनं नरक दायकम् ।  
तदर्थे मैथुनं देवि प्रोक्तं हि विधिबोधितम् ॥ ४ ॥  
  
तेषां सङ्गकृतं देवि चुम्बकं नात्र संशयः ।  
तं दृष्ट्वा साधको देवि योन्या घ्राणं समाचरेत् ॥ ५ ॥  
  
तस्याङ्गस्पर्शनाद्देवि वीक्षयेद्योनिमण्डलम् ।  
शक्तेराज्ञां विना देवि वलेन मैथुनं चरेत् ॥ ६ ॥  
  
स धूर्त्तः परमेशानि असुरस्य मतान्वितः ।  
शक्तेर्दुःखं महेशानि मैथुनेन ददेद् यदि ।  
स शठः सापि शक्तिश्च तत्क्षणात्तं परित्यजेत् ॥ ७ ॥  
  
वृथा वाक्येन देवेशि शक्तिचित्त प्रकाशकः ।  
मुखरं [घ्, ज्: मूर्खञ्च] तं विजानीयात् तत्सङ्गं परिवर्जयेत् ॥   
८ ॥  
  
दम्भेन परमेशानि शक्तिमानीय यत्नतः ।  
दाम्भिकं तं विजानीयात् तस्या [ज्: तथा] लापं परित्यजेत् ॥ ९ ॥  
  
अयत्नेन यदा शक्तिं दम्भेनाप्यानयेत् शिवे ।  
तस्य [ज्: अस्य] सङ्गं [ज्: अङ्गं] तस्य वाक्यं साधकस्यापि   
नाशकम् ॥ १० ॥  
  
चुम्बकस्यापि धूर्त्तस्य शठस्यापि महेश्वरि ।  
मुखरस्य [घ्, ज्: मूर्खस्य] दाम्भिकस्य [घ्, ज्: दाम्भिकस्यापि]   
कामुकस्य मतं विना ।  
रमणं हि प्रकर्त्तव्यं सुरभावेन [च्: सुरा-] भावितः ॥ ११ ॥  
  
प्। १६५)  
  
वरदातन्त्रे   
  
ब्रह्म विष्णु शिवादीनां मैथुनस्य प्रसादतः ।  
तत्र स्नेहेन वद्धोऽहं गोपनीयं मनः स्थिरम् ।  
प्रकाशञ्च करोम्यद्य न प्रकाश्यं कदाचन ॥ १२ ॥  
  
मैथुनार्थे।प्यहं देविपुं देहेषु सदा स्थितः ।  
मैथुनार्थेऽपि त्वं देवि नारीदेहे सदा स्थिता ॥ १३ ॥  
  
बहुनापि किमुक्तेन [ज्: नियुक्तेन] मैथुनस्य प्रसादतः ।  
अहं ज्ञानं समाश्रित्य देहेषु दिहिनामधृक् ॥ १४ ॥  
  
मैथुनं परमं ज्ञानं क्रियामात्रं जगन्मयम् ।  
स्थूले सूक्ष्मे क्रियाशक्त स्तेजसि खलु पार्वति [घ्: शङ्करि] ॥ १५ ॥  
  
निगमकल्पद्रुमे । श्रीदेव्युवाच   
  
क्रियया परमेशान मैथुनं तत् प्रकीर्त्तितं ।  
मैथुनं पुण्यजनितं क्रियाक्तो ज्ञानवान् यदि ॥ १६ ॥  
  
आविर्भावं तिरोभावं क्रियामात्रं सुनिश्चितम् ।  
तेषां मध्ये चाद्यबीजं मैथुनाक्तं क्रियेति च ॥ १७ ॥  
  
सूक्ष्मेऽपि या क्रिया प्रोक्ता मुखेन भाव वर्जिता ।  
भावार्थेऽपि महादेव स्थूलदेहे क्रिया युता ॥ १८ ॥  
  
अनन्त वचसा देव स्थिरबुद्धिर्विनश्यति ।  
अत एव महादेव [घ्: महेशान] शक्ति [घ्: नारी] देहेषु मैथुनम् ॥   
१९ ॥  
  
कान्तायां मैथुनं देव पुन्देहेषु सुखोदितम् ।  
पुरुषस्य सुखं देव नारीदेहेषु मैथुनम् ॥ २० ॥  
  
प्। १६६)  
  
बहुधा वचसा किम्बा कथयामि महेश्वर ।  
स्त्री पुंरूपमहं त्वञ्च रमणार्थे प्रकाशितं ॥ २१ ॥  
  
इति श्रीसर्वानन्दनाथविरचिते सर्वोल्लासे चत्वारिंशदुल्लासः ॥ ० ॥  
  
  
एकचत्वारिंशोल्लासः ।  
  
अथ पञ्चमानन्द कथनम् ।  
  
निगम कल्पद्रुमे  श्रीशिव उवाच   
  
पञ्चतत्त्वं वरारोहे केवलानन्ददायकम् ।  
रतेस्तुल्यं महानन्दं तेषां मध्ये न विद्यते ॥ १ ॥  
  
रतिमाहाम्त्य कथने यदानन्दं भवेद्ध्रुवम् ।  
तदानन्दं कथं भद्रे चान्यतत्त्वेषु विद्यते ॥ २ ॥  
  
श्रीदेव्युवाच   
  
रतिप्रसादाद्देवेश तुष्टाहं सर्वदा त्वयि ।  
शक्तिरूपाह्यहं तेन तिष्ठामि च गृहे गृहे ॥ ३ ॥  
  
निर्विकारं निरालम्बं भावातीतं परं महत् ।  
रति सन्तोष भोगार्थं [ज्: सम्भोगतोषार्थं] शिवस्त्वञ्च   
शिवाप्यहम् ॥ ४ ॥  
  
नारायणीतन्त्रे   
  
द्वयोर्य्योगाच्च सुभगे मैथुनं जायते ध्रुवम् ।  
अहं त्वं स्त्री पुमान् रूपो [घ्: रूपे] तिष्ठामि भावहेतवे ॥ ५ ॥  
  
प्। १६७)  
  
स्वीरूपा ब्रह्मरूपाच पुंरूपो ब्रह्मविग्रहः ।  
कीटादिषु वरारोहे मैथुनार्थे सदा स्थितः ॥ ६ ॥  
  
येन येन प्रकारेण सानन्दं जायते ध्रुवम् ।  
तेन तेन प्रकारेण विचरत्यपि भूतले ॥ ७ ॥  
  
अन्यानन्दे वरारोहे स्थिरज्ञानं न जायते ।  
स्थिरानन्दं पञ्चमेषु पञ्चमं मुक्तिदायकम् ॥ ८ ॥  
  
आनन्दे मैथुने देवि सृष्टि स्थिति लयः क्षितौ ।  
आनन्देन विना देही क्षणमात्रं न तिष्ठति ॥ ९ ॥  
  
अतश्चानन्दकं ब्रह्म मैथुनं हि परात् परम् ।  
यतश्च [घ्, छ्: अतश्च] मैथुनानदं प्रकृति पुरुषात्मकम् ॥ १० ॥  
  
ललिताख्यतन्त्रे   
  
वेदमाताजपेनैव ब्राह्मणे नहि शौलजे ।  
ब्रह्म ज्ञानं यदा देवि तदा ब्राह्मण उच्यते ॥ ११ ॥  
  
अत एव द्विजाः सर्वे मद्य मैथुन लालिताः ।  
मद्यपाने भवेज्ज्ञानी मैथुने तत्तववान् भवेत् ॥ १२ ॥  
  
ज्ञानार्णवे श्रीदेव्युवाच   
  
देवेश प्राणनाथेश [छ्, ज्: परमानन्द] परतत्त्वेषु मोहितः ।  
भावभेदेन कथय साधकानन्द  लक्षणम् ॥ १३ ॥  
  
श्रीमहादेव उवाच   
  
आनन्दार्थी क्रियामार्गी साधको द्विविधः स्मृतः [छ्: शिवे] ।  
क्रियात्मनो लक्षणं हि बहुधा प्रकटीकृतम् ॥ १४ ॥  
  
सङ्क्षेपेऽप्यधुना प्रोक्तं क्रिया शक्तस्य लक्षणम् ।  
येन मार्गेण देवेशि फलभाग् जायते नरः ॥ १५ ॥  
  
प्। १६८)  
  
अथ क्रियामार्गि साधक लक्षणम् ।  
  
विना शक्तिं पिवेन्मद्यं विना मद्येन मैथुनम् ।  
विना मुद्रां पिवेन्मद्यं निष्फलं नात्र संशयः ॥ १६ ॥  
  
विना मीनं यजेत् शक्तिं विना मांसेन तर्पणम् ।  
चर्व्वणेन विना मद्यं निष्फलं नात्र संशयः ॥ १७ ॥  
  
अतिपानं न कर्त्तव्यं भावातीतं भवेद् यतः ।  
भावातीते क्रिया नष्टा विद्या नष्टा कुलेश्वरि ॥ १८ ॥  
  
ज्ञानार्णवे   
  
अतिपाने भवेद्दु।खं लोके [च्: लोक] निन्दा प्रवर्तते ।  
अत एव क्रियामार्गी अतिपानं नचाचरेत् ॥ १९ ॥  
  
अतिपाने महेशानि जप पूजादि निष्फलम् ।  
अत एव क्रियामार्गी [ज्: महेशानि] ह्यतिपानं नचाचरेत् ॥ २० ॥  
  
आनन्द कारणं मद्यं आनन्दं मुक्ति दायकम् [घ्, छ्, ज्:   
कारणम्] ।  
आनन्देनैव ज्ञातव्यं साधकस्यापि लक्षणम् ॥ २१ ॥  
  
खण्डानन्दं विना देवि पूर्णानन्दं न जायते ।  
खण्ड ज्ञानं विना देवि पूर्णज्ञानं [छ्: पूर्णानन्दम्] न   
जायते ॥ २२ ॥  
  
उत्तमं सर्वदानन्दं हेतुना मध्यमं शिवे ।  
मैथुनं रक्तरहितम् अधमानन्दकं शिवे ॥ २३ ॥  
  
उत्तमस्यैक पात्रेऽपि मध्यमःस्यात् [ज्: मध्यमस्य] त्रिपात्रकम् ।  
बहुपात्रे चाधमस्य क्वचिदानन्द मीरितम् ॥ २४ ॥  
  
इति सर्वानन्दनाथविरचिते सर्वोल्लासे एकचत्वारिंशदुल्लासः ॥ ० ॥  
  
  
द्वाचत्वारिंशोल्लासः ।  
  
अथानन्दार्थि साधक लक्षणम् ।  
  
ज्ञानार्णवे श्रीदेव्युवाच   
  
क्रिया मार्गि साधकस्य लक्षणं बहुधा श्रुतम् ।  
अधुना श्रोतुमिच्छामि साधकानन्द लक्षणम् ॥ १ ॥  
  
श्रीशिव उवाच   
  
क्रिमार्गी क्रियाशक्तः पञ्चतत्त्वेषु लुब्धकः ।  
ज्ञानमार्गी त्रितत्वाक्तः [घ्, ज्: क्रियात्यक्तः] केवलानन्द   
लुब्धकः ॥ २ ॥  
  
भावतीतो ज्ञान मार्गी भावातीतं हि मैथुनम् ।  
भावातीतं पिवेन्मद्यं सर्व प्राणि हिते रतः ॥ ३ ॥  
  
नारायणीतन्त्रे   
  
स्वेष्टविद्या सर्वरूपा स्वात्म ज्ञानेन भाषिता ।  
प्राणि नष्टे चात्मनष्टं त्रितत्त्वं ज्ञानि सेवितम् ॥ ४ ॥  
  
पञ्च तत्त्वस्य देवेशि फलं पञ्चविधं यतः [ज्: मतम्] ।  
अत एव पङ्क तत्त्वं प्रत्येकं ज्ञान दायकम् ॥ ५ ॥  
  
मद्यं मुद्रां मैथुनं हि त्रितत्त्वं त्रिगुणान्वितम् ।  
सेवनात् प्रसभं [घ्, छ्: प्रसवं] सिद्धिः काली तारा च सुन्दरी ॥ ६   
॥  
  
कालिका कल्पे   
  
वीरभावं द्विधा ज्ञेयं दैवमासुरमेव च ।  
देवे त्रितत्त्वं परमं [ज्: परमे] पञ्चतत्त्वासुरे शिवे ॥ ७ ॥  
  
प्। १७०)  
  
आसुरेषु भवेन्मुक्तिर्दैवेषु मुक्ति भाग् नरः ।  
अनयोश्च यथा भेदं तत् शृणुष्व महेश्वरि ॥ ८ ॥  
  
पश्वाचारश्च शैवश्च वीरश्च दिव्यं एव च ।  
सिद्धान्तश्च भवेद्भावः कौलश्च भाव वर्जितः ॥ ९ ॥  
  
भावातीते भवेन्मुक्तिर्भावैर्वद्धो भवेन्नरः ।  
कौलाचारस्य बीजं हि दिव्यः सिद्धान्त एव च ॥ १० ॥  
  
आसुरे दिव्य भावं हि दैवे सिद्धान्त एव च ।  
दिव्यो देव स्वरूपश्च सिद्धान्तो देव एव च ॥ ११ ॥  
  
निगमानन्दे श्रीदेव्युवाच   
  
दिव्य सिद्धान्तयोर्बीजं दक्ष वामीति शङ्कर ।  
इमौ द्वौ सेवनीयौ चेत् कौल [छ्: कौलस्य] ज्ञानस्य हेतवे [छ्:   
ज्ञानहेतवे] ॥ १२ ॥  
  
इति श्रीसर्वानन्द नाथ विरचिते सर्वोल्लासे द्वाचत्वारिंशदुल्लासः ॥   
० ॥  
  
  
त्रिचत्वारिंशोल्लासः ।  
  
अथ दैवानन्द लक्षणम् ।  
  
यामले श्रीदेव्युवाच   
  
कीदृशः प्रथमोल्लासो द्वितीयश्च तृतीयकः ।  
चतुर्थः पञ्चमः षष्ठः सप्ताष्ट नवमो दश [घ्, ज्:   
सप्तमश्चाष्टम शिव] ।  
आनन्दं प्रतिपात्रस्य मम स्थाने क्रमाद्वद ॥ १ ॥  
  
प्। १७१)  
  
श्रीशिव उवाच   
  
इन्द्रियाकलितं सर्वं तत्तद्भाव विवर्जितम् ।  
तन्मयं निश्चलं शान्तं उल्लासादिमुदीरितम् ॥ २ ॥  
  
१	उल्लासे प्रथमे प्राप्ते तन्मयञ्च जपेधृदि ।  
	नकुर्य्यादधिकं हेतुं मुद्राचर्व्वणकानि च ॥ ३ ॥  
  
२	समदृष्टं समैकत्वं मनो बुद्धि विवर्जितम् ।  
	लक्षमलक्षमन्यञ्च तन्मयञ्चद्वितीयकम् ॥ ४ ॥  
  
	प्राप्त्यानन्दमये कुर्वन् प्रत्येक कारणानि च ।  
	क्वचिद्ध्यानं जपादिञ्च क्वचिच्चर्वण माचरेत् ॥ ५ ॥  
  
३	देहाभिमान गलित मुपलब्धि विवर्जितम् ।  
	विश्रान्ति वासना यत्राप्युल्लासं तत् तृतीयकम् ॥ ६ ॥  
  
तृतीयोल्लासके [ग्, घ्, छ्: तृतीयोल्लासकं] प्राप्ते कुर्य्याद्धेतुं   
यथार्पितम् ।  
चर्वन्नपि तथैवान्यं विचरेत् शासने [क्, ख्, ग्: स्वासने]   
स्थितः ॥ ७ ॥  
  
४	अन्तर्लक्ष वहिर्दृष्टिर्निमेषोन्मेष वर्जितः ।  
	तन्मयञ्च तदाकारं चतुर्थानन्दमीरितम् ॥ ८ ॥  
  
	तूर्यानन्दमयं यत्र हेतुं शक्त्या पिवेत् सह ।  
शक्ति वीरार्पितं यद्यत्तत्तद् ग्राह्याणि चर्वणम् ॥ ९ ॥  
  
५	जीवन्मुक्तं मनोऽतीतं विश्रान्तिर्गुरु मण्डले ।  
	लक्षणञ्च वरारोहे पञ्चमं परिकीर्तितम् ॥ १० ॥  
  
	नहि पात्रे विविक्तानि [घ्, ज्: विरिक्तानि] वीरश्चैवार्पितानि च ।  
अन्यार्पितं हि यच्छेषं कारणं हि मुखं [च्, ज्: सुखं]   
विना ।  
  
प्। १७२)  
  
६	वासना विलयं यत्र भावा भाव विवर्जितम् ।  
लयेऽपि स्वाक्षरं मन्त्रं [घ्, ज्: मात्रं] देवात्माहं   
विचिन्तनम् [ज्: विचिन्तयेत्] ॥ १२ ॥  
  
षष्ठोल्लासेतु देवेशि तन्मयं हि जगत्त्रयम् ।  
तदा तान्त्रिकता चक्रे मादनन्तु [च्: मोदन-] यथा सुखम् ॥ १३   
॥  
  
७	स्ववाह्याभ्यन्तरं सर्वं आत्मरुपं विचिन्तनम् [छ्, ज्:   
विचिन्तयेत्] ।  
अद्वैतं परमानन्दं चिन्तनं सप्तमं प्रिये ।  
सप्तमे समता [ज्: लयता] चक्रे तन्त्रे मिलनता भवेत् ॥ १४ ॥  
  
८	पीतात् शेषं पुनर्ग्राह्यं योगिन्यै देयमुत्तमम् ।  
	न किञ्चिदृष्टमानन्दं कार्य कारणमेव च ॥ १५ ॥  
  
	एक एव हि निर्द्वन्द्वं चिन्मयञ्च चिदात्मकम् ।  
पात्रं वा मुखपात्रं वा केवलास्येन [छ्, ज्: अन्येन] सेवितम्   
।  
	नृत्य गीत सदोल्लासं कुर्याद्वीराङ्गना सह ॥ १६ ॥  
  
९	उल्लासे नवमे प्राप्ते अनिर्वाद्यं तु यत् सुखम् ।  
	क्रियातीतं कलातीतं मनोऽतीतं सुनिर्मलम् ॥ १७ ॥  
  
	शिव शक्त्यात्मकं द्वन्द्वं नहि वर्ण विवेकता ।  
	प्राप्तिं वा मुख योन्यादीन् तत्र कुर्याद्यथार्पितम् ।  
	विश्राममुपविष्टा वा नोपविष्टं यथार्पितम् ॥ १८ ॥  
  
१०	न जानामि वरारोहे दशमानन्दजं सुखम् ।  
कलातीतं मनोऽतीतं क्रियातीतं [छ्: भावातीतं]   
परात्मकम् ॥ १९ ॥  
  
	तिष्ठन् गच्छन् स्वप्न् जाग्रत् क्रीडन् मीलन् मुहुर्मुहुः ।  
	स्वेच्छाचारं क्रियामात्रं केवलात्म सुखोदितम् ॥ २० ॥  
  
	पीत्वा पीत्वा पुनः पीत्वा स्वेच्छया मैथुनोदितम् ।  
	उत्थाय पुनः पीत्वा, पीत्वा पीत्वापि मैथुनम् ॥ २१ ॥  
  
	अत एव महेशानि मैथुनं न परित्यजेत् ।  
	उत्पत्तेः कारणं बीजं मैथुनं परमेश्वरि ।  
	विनाश कारणं ज्ञेयं स्थितेः कारणमेव च ॥ २२ ॥  
  
इति श्रीसर्वानन्दनाथ विरचिते सर्वोल्लासे त्रिचत्वारिंशदुल्लासः ॥ ०   
॥  
  
  
चतुश्चत्वारिंशोल्लासः ।  
  
अथ मैथुनम् ।  
  
वीरतन्त्रे श्रीदेव्युवाच   
  
कुलेश प्राण नाथेश जगदानन्द रूपक ।  
इदानीं श्रोतुमिच्छामि मैथुनस्य च लक्षणम् ॥ १ ॥  
  
श्रीशिव उवाच   
  
ब्रह्म विष्णु शिवादीनां मैथुनस्य प्रसादतः ।  
तव स्नेहेन वद्धोऽहं गोपनीयं मनःस्थिरम् ॥ २ ॥  
  
प्रकाशञ्च करोम्यद्य न प्रकाश्यं कदाचन ।  
चित्रासने नातिनीचे नातिचोच्चे महेश्वरि ॥ ३ ॥  
  
आनीय सुन्दरीं कान्तां निर्लज्जां चारुहासिनीम् ।  
मद्यं मांसञ्च मत्स्यञ्च मुद्राञ्च मैथुन [क्, ख्, च्:   
मैथुनं] प्रियाम् ॥ ४ ॥  
  
स्ववामे वाप्युरुस्थाने स्थापयेन्मनुना शिवे ।  
कारणं पूरितं पात्रं मूले दत्त्वा मुखे मुहुः ॥ ५ ॥  
  
प्। १७४)  
  
पश्चात् स्वयं पिवेद् द्रव्यं [घ्: मद्यं] मांसं मत्स्यादिना   
प्रिये ।  
सर्वं दत्त्वा मुखे देव्यां पश्चादात्मनि योजयेत् ॥ ६ ॥  
  
महाचक्रमिति प्रोक्तं मैथुनं संयुतं यदि ।  
तच्चक्रस्य च माहात्म्यं वर्णितं नैव शक्यते ॥ ७ ॥  
  
कुलचूडामणौ   
  
मूले वस्त्रं परित्यज्य मूलेन भग वीक्षणम् ।  
मूलेन स्पर्शनं कृत्वा मूलेन लिङ्गवेशनम् ॥ ८ ॥  
  
गण्ड द्वयं चुम्बनञ्च स्तन द्वन्द्वञ्च मर्दनम् ।  
रसना चोषणं देवि मैथुनं तदनन्तरम् ॥ ९ ॥  
  
मूलेन सर्वं कर्त्तर्व्यं शुक्रे शुक्र प्रपातनम् ।  
गुरुं ध्यात्वा रमेत् शक्तिं पतनान्ते [घ्: पातनान्ते; ज्:   
घातनान्ते] मनुंस्मरेत् ॥ १० ॥  
  
एवं दश शतं वापि सहस्रं [घ्, ज्: चायुतं] वा मनुं स्मरेत् ।  
गुरवे दक्षिणार्थाय चाष्टवारं जपेन्मनुम् ॥ ११ ॥  
  
शुक्र पातं ततः कुर्य्यात् तदन्ते प्रपठेत् स्तुतिम् ।  
आद्यन्ते प्रपठेत् स्तोत्रं शक्ति विद्यां विचिन्तयेत् ।  
शिवोऽहमिति मत्वा च रमणं मम सम्मतम् ॥ १२ ॥  
  
निगम कल्पद्रुमे   
  
योनिस्तोत्रं विना देव योनि ज्ञानं न जायते ।  
योनि ज्ञानं विना देव मैथुनं न शुभ प्रदम् ॥ १३ ॥  
  
कुल सम्भव पूजायामाद्यन्ते प्रपठेत् स्तुतिम् ।  
मध्ये देवीं यजेद् गानं पानं नृत्यं जपञ्चरेत् ॥ १४ ॥  
  
प्। १७५)  
  
शृणु देवि सुर श्रेष्ठे सुरासुरनमस्कृते ।  
इदानीं श्रोतुमिच्छामि स्तोत्रं हि सर्वदुर्लभम् ।  
यस्यावबोधनाद्देहे देही ब्रह्म मयो भवेत् ॥ १५ ॥  
  
श्रीपार्वत्युवाच   
  
शृणु देव सुरश्रेष्ठ सर्व बीजस्य [घ्, छ्, ज्: जीवस्य] सम्मतम् ।  
न वक्तव्यं कदाचित्तु पाषण्डे नास्तिके नरे ॥ १ ॥  
  
ममैव प्राण सर्वस्वं लतास्तोत्रं दिगम्बर ! ।  
अस्य प्रपठनाद्देव जीवन्मुक्तोऽपि जायते ॥ १७ ॥  
  
१	ॐ भग रूपा जगन्माता सृष्टिस्थितिलयान्विता ।  
	दशविद्यास्वरूपात्मा योनिर्मां पातु सर्वदा ॥ १८ ॥  
  
२	कोण त्रय युता देवि स्तुति निन्दा विवर्जिता ।  
	जगदानन्द सम्भूता योनिर्मां पातु सर्वदा ॥ १९ ॥  
  
३	रक्त रूपा जगन्माता योनिमध्ये सदा स्थिरा ।  
	ब्रह्म विष्णु शिव प्राणा योनिर्मां पातु सर्वदा ॥ २० ॥  
  
४	कार्त्तिकी कुन्तलं रूपं योन्युपरि सुशोभितम् ।  
	भुक्ति मुक्ति प्रदा योनिर्योनिर्मां पातु सर्वदा ॥ २१ ॥  
  
५	वीरय रूपा शैलपुत्री मध्यस्थाने विराजिता ।  
ब्रह्म विष्णु शिव श्रेष्ठा [ग्, छ्, ज्: -प्राणा] योनिर्मां पातु   
सर्वदा ॥ २२ ॥  
  
६	योनिमध्ये महाकाली छिद्ररूपा सुशोभना ।  
सुखदा मदनागारा योनिर्मां पातु सर्वदा ॥ २३ ॥  
  
७	काल्यादि योगिनी देवी योनिकोणेषु संस्थिता [घ्, ज्: सदा स्थिता] ।  
	मनोहरा दुःख लभा योनिर्मां पातु सर्वदा ॥ २४ ॥  
  
प्। १७६)  
  
८	सदा शिवो मेरु रूपो योनिमध्ये वसेत् सदा ।  
कैवल्यदा कामयुक्ता [घ्, ज्: रता] योनिर्मां पातु सर्वदा ॥   
२५ ॥  
  
९	सर्व देव स्तुता [घ्, ज्: युता] योनिः सर्व देव प्रपूजिता ।  
	सर्व प्रसवकर्त्री त्वं योनिर्मां पातु सर्वदा ॥ २६ ॥  
  
१०	सर्व तीर्थ मयी योनिः सर्व पाप प्रणाशिनी ।  
	सर्व गेहे [घ्, ज्: देहे] स्थिता योनिर्योनिर्मां पातु सर्वदा ॥ २७ ॥  
  
११	मुक्तिदा [ज्: भुक्तिदा] धनदा सुखदा कीर्त्तिदा तथा ।  
	आरोग्यदा वीर रता पञ्च तत्व युता सदा [घ्, ज्: युता] ॥ २८ ॥  
  
१२	योनिस्तोत्रमिदं प्रोक्तं यः पठेत् योनि सन्निधौ ।  
शक्तिरूपा महादेवी तस्य गेहे सदा स्थिरा ॥ २९ ॥  
  
१३	तीर्थ पर्यटनं नास्ति नास्ति पूजादि तर्पणम् ।  
पुरश्चरणं [घ्, ज्: पुरश्चर्यापि]  नास्त्येव तस्य   
मुक्तिरखण्डिता ॥ ३० ॥  
  
केवलं मैथुनेनैव शिव तुल्यो न संशयः ।  
सत्यं सत्यं पुनः सत्यं ममवाक्यं वृथा नहि ॥ ३१ ॥  
  
यदि मिथ्या मया प्रोक्ता तव हत्या सुपातकी ।  
कृताञ्जलि पुटोभूत्वा पठेत् स्तोत्रं दिगम्बर ! ॥ ३२ ॥  
  
सर्वतीर्थेषु यत् पुण्यं लभते च स साधकः ।  
काल्यादि दश विद्याश्च गङ्गादि तीर्थ कोटयः ।  
योनि [छ्, ज्: योनेः] दर्शन मात्रेण सर्वाः साक्षान्न संशयः   
[छ्, ज्: चान्यथा] ॥ ३३ ॥  
  
कुल सम्भव पूजायामादौ चान्ते पठेदिदम् ।  
अन्यथा पूजनाद्देव रमणं मरणं भवेत् ॥ ३४ ॥  
  
एकसन्ध्यां त्रिसन्ध्यां वा पठेत् स्तोत्रमनन्यधीः ।  
निशायां सम्मुखे शक्त्याः स शिवो नात्र संशयः ॥ ३५ ॥  
  
प्। १७७)  
  
इति योनि स्तोत्रम् ।  
  
स्तोत्रान्ते परमेशान कारणं पानि पूरितम् ।  
वामहस्ते प्रदातव्यं गुह्या दि मन्त्र पूर्वकम् ॥ ३६ ॥  
  
अथ श्रीचक्र पादोदक माहात्म्यम् ।  
  
(श्लोकोऽयं घ्, छ्, ज्  पुष्तके नास्ति) गङ्गा पुष्कर नर्मदासु   
यमुना गोदावरी गौतमी   
गङ्गा द्वार गया प्रयाग वदरी वाराणसी सिन्धुषु ।  
रिवा सेतु सरस्वती प्रभृतिषु ब्रह्माण्ड भाण्डोदरे  
तीर्थ स्नान सहस्र कोटि फलदं श्रीचक्र पादोदकम् ॥ ३७ ॥  
  
ततः   
  
भग क्षालित तोयेन पात्र क्षालित वारिणा ।  
लिङ्ग क्षालित तोयेन प्रक्षिपेद् विन्दु बिन्दुभिः ॥ ३८ ॥  
  
योनौ हस्तं मुखे स्तोत्रं शक्ति हस्तेऽपि पात्रकम् ।  
सुगन्धं शीतलं तोयं प्रक्षिपेत् तत्त्व मुद्रया ॥ ३९ ॥  
  
तन्त्रान्तरे   
  
पात्रं सुशीतलं कुर्य्यात् श्रीपात्रादिक्रमेण च ।  
गुरोः पात्राद् देव पात्रादात्म पात्रान्महेश्वरि ॥ ४० ॥  
  
साधकस्यापि पात्राच्च तोयं क्षिप्तं महीतले ।  
तत्तोयैः कर्दमं कृत्वा ललाटे तिलकं न्यसेत् ॥ ४१ ॥  
  
विभिन्न शक्ति पात्रञ्चेद् गुरु पात्रान्महेश्वरि ।  
शक्ति पात्रात् पात्रमात्रात् तोयं क्षिप्तं महीतले ॥ ४२ ॥  
  
प्। १७८)  
  
कुल तत्त्वसारे   
  
भगाल्लिङ्गात्तथा पात्रात् श्रीपात्रे शीतलं स्थितम् ।  
तोयं क्षिपेत् स्वमूर्द्धादि बिन्दुञ्च तत्त्व मुद्रया ॥ ४३ ॥  
  
यं यं स्पृशामि पादेन यं यं पश्यामि चक्षुषा ।  
स एव दासतां याति यदि शक्र समो भवेत् ॥ ४४ ॥  
  
इति मन्त्रेण देवेशि मूल मन्त्रेण वा पुनः ।  
अवशिष्ट जलैर्देवि कर्दमे तिलकं न्यसेत् ॥ ४५ ॥  
  
इति श्रीसर्वानन्दनाथविरचिते सर्वोल्लासे चतुश्चत्वारिंशदुल्लासः ॥   
० ॥  
  
  
पञ्चचत्वारिंशोल्लासः ।  
  
चक्रान्ते परमेशानि शान्ति स्तोत्रं पठेन्मुदा ॥ १ ॥  
  
अथानन्द स्तोत्रम् ।  
  
कुलार्णवे   
  
१	[क्, ख्, ग्, च्: मनोभुवो मङ्गल मङ्गलात्मा सौन्दर्यलक्ष्मी   
भुवि वैजयन्तीम्] नमो गुरो मङ्गल मूल मुद्रां,  
	सौन्दर्य लक्ष्मीं भुवि वैजयन्तीम् ।  
	श्रीसुन्दरीमिन्दु कलावतं सां,  
	सानन्दमानन्दमयीं स्मराइ [क् ख्, ग्, घ्, च्: भजामि] ॥ २ ॥  
  
प्। १७९)  
  
२	श्रीसुन्दरी पूजन तत्पुराणां,  
	हालाभिरालोहित लोचनानाम् ।  
	अस्माकमानन्दित मानसानां,  
माहेश्वराणां [घ्, च्: म-] दिवसाः प्रयान्तु ॥ ३ ॥  
  
३	विधाय धारां वदने सुधायाः,  
	श्रीचक्रमभ्यर्च्य कुल क्रमेण ।  
	आस्वादयन्तः पिशितं मृगाक्षी-  
मालिङ्ग्य मोक्षं सुधियः प्रयान्ति [घ्, छ्, ज्: सुधियोलभन्ते]   
॥ ४ ॥  
  
४	दिने दिने सिद्धि [क्, ग्, च्: शुद्धि] घटस्तु पूर्णो,  
दिने दिने तर्पणमस्तु देव्याः ।  
दिने दिने सङ्घटतां द्वितीया,  
दिने दिने साधक सङ्गमस्तु [ज्: सङ्गमोऽस्तु] ॥ ५ ॥  
  
५	(श्लोकोऽयं ज पुस्तके दृश्यते नान्यत्र) आस्वादयन्तः   
पिशितस्य खण्ड  
	माकण्ठपूर्णं मदिरां पिवामः ।  
	वामेक्षणासङ्गममादधाना  
	भुक्तिञ्च मुक्तिञ्च परां व्रजामः ॥ ६ ॥  
  
६	(श्लोकोऽयं घ्, ज्: पुस्तकोयोर्दृश्यते) न स्वादु लाभः   
पिशितस्य यस्मिन्,  
	पञ्चाक्षरी पूर्ण रतिर्न यत्र ।  
	न यत्र सङ्गो मृग लोचनाया-  
	स्तत्तद्दिनं दुर्दिनमेव मन्ये ॥ ७ ॥  
  
७	प्रवर्त्तकानां सहस्राथ [क्, ग्, च्: सहसातु] लक्ष्मीः  
	प्रयाति गेहं वि पद [ज्: सुपद] क्रमेण ।  
	श्रीसुन्दरी साधक निन्दकाना-  
	[ज्: प्राणा धनानीह लयं प्रयान्ति] मायुः क्षयं गच्छति   
तत्क्षणेन ॥ ८ ॥  
  
प्। १८०)  
  
८	अङ्गेषु कुष्ठादि गृहेष्वलक्ष्मी  
	र्मूकत्वमास्ये भवनं श्मशानम् ।  
	श्रीसुन्दरी साधक निन्दकानाम्  
प्राणा [ज्: आयुःक्षयं गच्छति तत्क्षणेन] यतस्ते प्रलयं   
प्रयान्ति ॥ ९ ॥  
  
९	श्रीसुन्दरी साधक पुङ्गवानाम्  
	यथा यथा निन्दनमातनोति ।  
	जनः समः पुत्र कलत्र मित्रै   
	स्तथा नाशमुपैति शीघ्रम् ॥ १० ॥  
  
१०	हालां पिवन् [क्, ग्, च्: पिवन् दीक्षित मन्दिरेषु,  
	स्वपन्निशायां गणिका गृहेषु ।  
	गृहे गृहे भोजनमेव कुर्वन्,  
	वम्भ्रम्यते कौलिक [ज्: साधक] चक्रवर्त्ति ॥ ११ ॥  
  
११	अनन्तरं काल वशाच्च मोहम्,  
	सोऽहं भविष्यामि न मे विषादः ।  
	[क्, ख्, ग्: श्रीसुन्दरी जन्मनि जन्मलीलाम्] जन्मनि जन्मनि त्वाम्,  
	यद्भैरवोऽहं जननीं स्मरामि [क्, ख्, ग्, च्: समोहे] ॥ १२ ॥  
  
१२	विकल्प वाटी तट सन्निकृष्टे,  
	प्रवर्त्तमानाः पशवो वराकाः ।  
	प्रविश्य मोहाम्बुनिधावगगाधे,  
	भ्रमन्त्यनास्वादित [छ्, ज्: अनासादित] कौल मार्गाः ॥ १३ ॥  
  
प्। १८१)  
  
१३	उन्मूलनं पातक भूरुहाणा-  
	मुन्मीलनं चित्त कुतूहलानाम् ।  
	आकर्षणं पङ्करुहेक्षणानां,  
	मैरेय [ख्, च्: नैवेद्य] पानं वयमाचरामः ॥ १४ ॥  
  
१४	वाराणसि जह्नु सुता प्रयाग  
	[ज्: गोदावरी केदारतीर्थानि विलोकितानि] गोदावरीतीर्थ   
विलोकनानि ।  
	तैनैव मन्ये जगतः कृतानि,  
	श्रीसुन्दरी चिन्तनमेव यस्य ॥ १५ ॥  
  
१५	आयातयातेन भवाम्बुराशौ,  
	जातो महानेष मम प्रयासः ।  
	मोक्षाय नाथस्य पद प्रसादा   
	दङ्गीकृतः सम्प्रति कौलमार्गः ॥ १६ ॥  
  
१६	नान्यं विलोके न च वान्यमीहे,  
	नान्यं स्मरन्नापरमाश्रयामि ।  
	कदापि नाहं परमात्म रूपां,  
	श्रीसुन्दरीं चेतसि विस्मरामि ॥ १७ ॥  
  
१७	विलोक्य [क्, ख्, ग्, च्: विलिख्य] सिन्दूर मयं सुधाभिः,  
	श्रीचक्रराजं निशि कॢप्तवन्तः [क्, ख्, ग्, च्: तर्पयन्तः] ।  
	श्रीसुन्दरीं चेतसि चिन्तयन्तो,  
[क्, ख्, ग्, च्: हाला विलोलैर्विषयन्ति लोकान्] हेलाविलोकैर्वशयन्ति   
लोकान् ॥ १८ ॥  
  
१८	यत्रास्ति भोगो न च तत्र मोक्षो,  
	यत्रास्ति मोक्षो नच तत्र भोगः ।  
[घ्: शिवापदाम्भोज युगार्चकानाम्] श्रीसुन्दरी पूजन   
तत्पराणां,  
भोगश्च मोक्षश्च करस्थ एव ॥ १९ ॥  
  
१९	वामे वाला [घ्, ज्: रामा] रमण कुशला दक्षिणे पान   
पात्रम्,  
	अग्रे न्यस्तं मरिचसहितं शूकरस्योष्ण मांसम् ।  
	स्कन्धे वीणा ललित सुभगा सत्कथा सद्गुरुणाम् [घ्, छ्, ज्:   
सद्गुरूणां प्रवृत्तिः],  
	कौल धर्म्मः परम गहनो योगिनामप्यगम्यः ॥ २० ॥  
  
२०	वामे चन्द्रमुखी मुखे च मधुरं पात्रं कराम्भोरुहे,  
	मूर्ध्नि श्रीगुरु चिन्तनं भगवती ध्यानास्पदं मानसे ।  
	जिह्वाह्यां जप साधनं परिणतिः कौल क्रमाभ्यासतो, [ज्:   
कौलाङ्गनाध्यासने],  
	यः शान्तो नियतं [ज्: यत्पात्रं] पिवेत्तदमृतं भुक्तिञ्च   
[छ्: भक्तिञ्च] भुक्तिं व्रजेत् ॥ २१ ॥  
  
२१	एकेन शुष्क चणकेन घटं पिवामि,  
	वापीं पिवामि सहसा लवणार्द्रकेण ।  
	आस्वादयामि यदि शोधित मांस खण्डम्,  
	गङ्गां पिवामि यमुनां सह सागरेण ॥ २२ ॥  
  
२२	करे पात्रं मुखे स्तोत्रमानन्दं हृदयाम्बुजे-  
	मूर्ध्नि श्रीनाथ पादाब्जं स्मरणं किमतः परम् ॥ २३ ॥  
  
२३	अलि पिशित पुरन्ध्री योग [घ्, च्, छ्: भोग] पूजा परोऽहम्,  
	वहुविध जन भावारम्भ [ज्: कुलमार्गारम्भ]   
सम्भावितोऽहम् ।  
	गुरु चरण रजोऽहं [घ् ज्: रतो] भैरवीमाश्रितोऽहम्,  
	पशुजन विमुखोऽहं [घ्, ज्: विरतो] भैरवोऽहं शिवोऽहम् ॥   
२४ ॥  
  
प्। १८३)  
  
इति कुलार्णवोक्तानन्द स्तोत्रम् ।  
  
[श्लोकोऽयं ज्: पुस्तके दृश्यते नान्यत्र] पीत्वा मद्यं पठेत्   
स्तोत्रं साधकः कुलभैरवः ।  
कुल स्त्री सङ्ग निरतः कुलकार्यं समाचरेत् ॥ २५ ॥  
  
इति श्रीसर्वानन्दनाथविरचिते सर्वोल्लासे पञ्च चत्वारिंशदुल्लासः   
॥ ० ॥  
  
  
षट्चत्वारिंशोल्लासः ।  
  
अथाभिषेकः ।  
  
ऊत्तरतन्त्रे श्रीमहादेव उवाच   
  
अभिषेकं विना देवि कुल कार्यं न चाचरेत् ।  
पानञ्च विष पानं स्यात् मैथुनं पापदायकम् ॥ १ ॥  
  
अभिषेकं [घ्, ज्: अभिषेके] विना भूते आचार्यत्वं करोति यः ।  
चत्वारि [क्, ख् ग्: चत्वारः] तस्य नश्यन्ति आयुर्विद्या यशो वलम् ॥ २ ॥  
  
गुप्तञ्च सर्वतन्त्रेषु तव स्नेहेन शङ्करि ।  
अभिषेकं प्रवक्ष्यामि सर्वसिद्धि प्रदायकम् ॥ ३ ॥  
  
धनं यशो वलायुष्यं महापातक नाशनम् ।  
सर्वाशा पूरकं सर्व मन्त्र दोष विनाशनम् ॥ ४ ॥  
  
सर्वार्थ साधनं देवि सर्वतीर्थ फलप्रदम् ।  
अभिचार हरं सर्वं ग्रहदोष विनाशनम् ॥ ५ ॥  
  
प्। १८४)  
  
तेजो वृद्धि करं देवि वल वृद्धि करं परम् ।  
तक्षकेणापि दष्टस्य विषपीडा विनाशनम् ॥ ६ ॥  
  
तेजो ह्रासे वल ह्रासे बुद्धि ह्रासे धन क्षये ।  
स्त्रीकृतेष्वपि दोषेषु शरीरे मानसे तथा ॥ ७ ॥  
  
विकारे देशिकः [ज्: मानसे] कुर्यादभिषेकं विचक्षणः ।  
असौभाग्ये च नारीणामभिषेकः प्रवर्त्तते ॥ ८ ॥  
  
सर्व दोष हरो धर्मः सत्यं सत्यं हि शङ्करि [ज्: पार्वति] ।  
नदी तीरे देव भूमौ तरु मूले चतुष्पथे ॥ ९ ॥  
  
देवतायतने वापि स्थापयेद् घटमुत्तममम् [ज्: अव्रणम्] ।  
नातिह्रस्वं नातिदीर्घं मृण्मयं स्वर्ण [घ्, च्, ज्: मृत्ताम्र   
स्वर्ण] निर्मितम् ॥ १० ॥  
  
कामबीजेन (क्लीं) सम्प्रोक्ष्य वाग्भवेनैव (ऐ।) शोधयेत् ।  
शक्त्या (ह्री।) कलसमारोप्य मायया (ह्री।) पूरयेज्जलैः ।  
मन्त्रेणानेन देवेशि तीर्थान्यावाहयेत्ततः ॥ ११ ॥  
  
ॐ गङ्गाद्याः सरितः सर्वाः समुद्राश्च सरांसि च ।  
सर्वे समुद्राः सरितः सरांसि जलदा ह्रदाः [ घ्, ज्: नदाः] ॥ १२ ॥  
  
सर्वे प्रस्रवणाः पुण्याः स्वर्ग पाताल भूगताः ।  
सर्वेतीर्थानि पुण्यानि घटे कुर्वन्तु सन्निधिम् ॥ १३ ॥  
  
रमाबीजेन (श्रीं) जप्तेन पल्लवैः प्रतिपादयेत् ।  
कूर्चेन (ह्रूं) फलदानं स्यात् वधृबीजैः [ज्: स्त्रीबीजेन] (स्त्री)   
स्थिराकृतिः ॥ १४ ॥  
  
[ज्: सिन्दूरं वह्निबीजेन पुष्पं दद्याच्च वायुना] स्त्रीबीजेन   
(स्त्रीं) च सिन्दूरं पुष्पं दत्त्वा तथा प्रिये [घ्: दद्यात् स्वरेण   
च (फट्)] ।  
मूलेन दूर्वां प्रणवैः कुर्यादभ्युक्षणं ततः ॥ १५ ॥  
  
प्। १८५)  
  
हु। फट्स्वाहेति मन्त्रेण कुर्याद्दर्भैश्च [क्: कुम्भस्य] ताडनम् ।  
[पाठोऽयं ज्: पुस्तके दृश्यते नान्यत्र] विचिन्त्य देवी पीठन्तु   
तत्रावाह्य प्रपूजयेत् ॥ १६ ॥  
  
स्वतन्त्रोक्त विधानेन मन्त्रस्योच्चारणेन तु [छ्:   
मन्त्रस्योद्धारणेन तु; ज्: स्वमन्त्रोद्धारणैः सह] ।  
घटं संस्थापयेन्मन्त्री [घ्, ज्: पूजयेत्तद् घटं मन्त्री]   
मन्त्रेणानेन देशिकः ॥ १७ ॥  
  
ॐ उत्तिष्ठ ब्रह्म कलस ! देवताभीष्ट सिद्धिद ।  
सर्वतीर्थाम्बु सम्पूर्ण पूरयस्व [ज्: पूरयास्मत्] मनोरथम् ॥ १८   
॥  
  
ईशानेन्दु स्वर क्षौणी [घ्, ज्: मन्त्रस्तु हसकल ह्री।] तदन्ते   
भुवनेश्वरीइ ।  
मन्त्रेणानेन वादित्र निर्घोषैश्चालयेद्घटम् [क्, ख्, ग्, च्:   
वामुत्रनिर्घोषः] ॥ १९ ॥  
  
अभिषिञ्चेद् गुरुः शिष्यं यद्वा देशिक नायकः ।  
ज्वरे गात्रे ग्रहेऽश्वत्थपल्लवैर्भूत [क्, ख्, ग्, च्, छ्: गृहे] सङ्गमे   
॥ २० ॥  
  
सिञ्चेदौडुम्बरैर्मन्त्र दोषे च करवीरजैः ।  
यशो धनायुस्तेजःसु श्रीफलस्यापि पल्लवैः ॥ २१ ॥  
  
[पाठोऽयं ज्: पुस्तके दृश्यते] तुलसी मञ्जरीभिश्च सर्व पाप   
क्षयार्थिभिः ।  
सर्व तीर्थ फल प्राप्त्यै शाक्तानां विल्व सम्भवैः (इतः परम्    
ज्: पुस्तके  अभिचारे नारसिंहैरभिषेकः प्रचक्षते । इत्यादि पाठो   
दृश्यते ॥ २२ ॥  
  
[ज्: कुर्याद्दर्भैश्च दोषेषु स्त्रीकृतेष्वखिलेषु च] कुर्याद्   
दर्भैरदर्भेषु स्त्रीदिषेषु कृतेषु च ।  
असौभाग्ये च नारीणां दूर्वाभिरभिषेचनम् ॥ २३ ॥  
  
अथवा सर्व कार्येषु विदध्यादाम्र पल्लवैः ॥ २४ ॥  
  
दक्षिणा मूर्तिः ऋषिरनुष्टुप्छन्दः शक्तिर्देवता   
सर्वसङ्कल्पसिद्ध्यर्थे विनियोगः ।  
  
प्। १८६)  
  
१	ॐ राजराजेश्वरी शक्तिर्भैरवी रुद्रभैरवी ।  
श्मशान भैरवी देवी त्रिपुरानन्द भैरवी ॥ २५ ॥  
  
	त्रिकूटा त्रिपुटा [क्, ख्, च्, छ्: त्रिपुरा] देवी तथा त्रिपुरसुन्दरी ।  
	त्रिपुरेशी महादेवी तथा त्रिपुरमालिका ॥ २६ ॥  
  
	त्रिपुरानन्दिनी देवी तथैव त्रिपुरातनी ।  
	एतास्त्वामभिषिञ्चन्तु मन्त्रपूतेन वारिणा ॥ २७ ॥  
  
२	छिन्नमस्ता महादेवी तथैवैकजटेश्वरी ।  
तारापराजिता दुर्गा [ज्: तारा च जयदुर्गा च] शूलिनी   
भुवनेश्वरी ॥ २८ ॥  
  
त्वरिताख्या महादेवी तथा वश्या [क्, ख्, ग्: तथैवेश्य]   
त्रिकण्ठकी ।  
नित्या च नित्यरूपा च वज्रप्रस्तारिणी तथा ।  
एतास्त्वामभिषिञ्चन्तु मन्त्रपूतेन वारिणा ॥ २९ ॥  
  
३	अश्वारूढा महेशानी [ज्: महादेवी] तथा महिष मर्द्दिनी ।  
दुर्गा च नवदुर्गा [घ्, ज्: रणदुर्गा] च श्रीदुर्गा   
भगमालिनी ॥ ३० ॥  
  
तथा भगन्दरी देवी भगक्लिन्ना तथा परा ।  
सर्वचक्रेश्वरी देवी तथा नीलसरस्वती ॥ ३१ ॥  
  
सर्वसिद्धिकरी देवी सिद्ध गन्धर्व सेविता ।  
उग्रतारा महादेवी तथा दक्षिण कालिका ।  
एतास्त्वामभिषिञ्चन्तु मन्त्रपूतेन वारिणा ॥ ३२ ॥  
  
४	उग्रचण्डा प्रचण्डा च चण्डोग्रा चण्डनायिका ।  
चण्डी चण्डवती चैव चण्डरूपाति चण्डिका ।  
एतास्त्वामभिषिञ्चन्तु मन्त्र पूतेन वारिणा ॥ ३३ ॥  
  
५	उग्रदंष्ट्रा महादंष्ट्रा शुभदंष्ट्रा कपालिनी ।  
	भीमनेत्रा विशालाक्षी मङ्गला विजया जया ।  
	एतास्त्वामभिषिञ्चन्तु मन्त्र पूतेन वारिणा ॥ ३४ ॥  
  
प्। १८७)  
  
६	मङ्गला नन्दिनी भद्रा लक्ष्मीः कीर्तिर्यशश्विनी ।  
	पुष्टिर्मेधा शिवा साध्वी यशः शोभा जया धृतिः ॥ ३५ ॥  
  
	सुनिन्दा [ज्: श्रीनन्दा] च सुनन्दा च नन्दिनी नन्दपूजिता ।  
	एतास्त्वामभिषिञ्चन्तु मन्त्र पूतेन वारिणा ॥ ३६ ॥  
  
७	विजया मङ्गला भद्रा [ज्: धन्या] धृतिः शान्तिः शिवा   
क्षमा ।  
सिद्धिस्तुष्टिः रमा पुष्टिः श्रीर्-ऋद्धिश्च [ज्: भ्रान्तिः]   
रतिस्तथा ॥ ३७ ॥  
दीप्ता कान्तिर्यशो लक्ष्मीरीश्वरी बुद्धिरेव च ।  
चक्री जयावती ब्राह्मी जयन्ती चापराजिता ॥ ३८ ॥  
  
अजिता मानवी श्वेता दितिश्चादितिरेव च ।  
मायाचैव महामाया मोहिनी क्षोभिणी तथा ॥ ३९ ॥  
  
अरुणा विमलाचैव शरण्या रतिरेव च ।  
दुर्गा क्रियारून्धती च घण्टाकर्णा कपालिनी ॥ ४० ॥  
  
रौद्री काली च कौमारी [ज्: मायूरी]  त्रिनेत्रा चापराजिता ।  
सुरूपा वृद्वरूपा च तथैव विग्रहात्मिका ॥ ४१ ॥  
  
चण्डी कामपरा [ज्: चर्चिका चापरा] ज्ञेया तथैव   
सुरपूजिता ।  
वैवस्वती च कौमारी तथा माहेश्वरी परा ॥ ४२ ॥  
  
वैष्णवी च महालक्ष्मीः कार्त्तिकी कौषिकी तथा ।  
शिवदूती च चामुण्डा मुण्डमालाविभूषिता ।  
एतास्त्वामभिषिञ्चन्तु मन्त्र पूतेन वारिणा ॥ ४३ ॥  
  
(श्लोकोऽयं ज्: पुस्तके अस्तीति)  
  
८	वाग्वादिनी कामाख्या च कमला बहुरूपिणी ।  
	प्रत्यङ्गिरा भवानी च वाला धूमावती तथा ॥ ४४ ॥  
  
	षट्कुटा भैरवी वाला तथा त्रिपुरभैरवी ।  
	चैतन्यभैरवी रुद्रभैरवी पुरभैरवी ॥ ४५ ॥  
  
प्। १८८)  
  
	भुवनेशो भैरवी च तथान्नपूर्णभैरवी ।  
	विमला वरदा वाणी वृन्दा दिक्करवासिनी ।  
	एतास्त्वामभिषिञ्चन्तु मन्त्रपूतेन वारिणा ॥ ४६ ॥  
  
९	इन्द्रोऽग्निश्च यमश्चैव वरुणो नैर्-ऋतिस्तथा ।  
	पवनो धनदेशानौ ब्रह्मानन्तौ दिगीश्वराः ।  
	एतास्त्वामभिषिञ्चन्तु मन्त्र पूतेन वारिणा ॥ ४७ ॥  
  
१०	सम्वत्सरश्चायनश्च मास पक्ष दिनानि च ।  
	तिथयश्चाभिषिञ्चन्तु मन्त्रपूतेन वारिणा ॥ ४८ ॥  
  
११	रविः सोमः कुजः सौम्यो गुरु शुक्र शनैश्चराः ।  
	राहुः केतुश्च सततमभिषिञ्चन्तु ते ग्रहाः ॥ ४९ ॥  
  
१२	नक्षत्रं करणं योगोऽमृतं सिद्धिस्ततः परम् ।  
	दग्धं पापं तथा भद्रा योगो वाराः क्षणास्तथा ॥ ५० ॥  
  
	वारवेला कालवेला दण्ड वृद्धादयस्तथा ।  
	अभिषिञ्चन्तु सततं मन्त्र पूतेन वारिणा ॥ ५१ ॥  
  
१३	डाकिनी पुत्रकाश्चैव राकिणी पुत्रकास्तथा ।  
	लाकिनी पुत्रकाश्चान्ये काकिनी पुत्रकाऽपरे ॥ ५२ ॥  
  
	शाकिनी पुत्रका भूयो हाकिनी पुत्रकास्तथा ।  
	ततश्च डाकिनी पुत्रा देवी पुत्रास्ततः परम् ॥ ५३ ॥  
  
	मातॄणाञ्च तथा पुत्रा ऊर्द्ध मुख्याः सुताश्च ये ।  
(श्लोकार्द्धोऽयं ज्: पुस्तके अधिको दृश्यते) अधोमुख्याः   
सुताश्चान्ये लोपमुख्याः सुताश्च ये ।  
	अभिषिञ्चन्तु ते सर्वे मन्त्र पुतेन वारिणा ॥ ५४ ॥  
  
१४	ब्रह्मा विष्णुश्च रुद्रश्च ईश्वरश्च सदाशिवः ।  
	एते त्वामभिषिञ्चन्तु मन्त्र पूतेन वारिणा ॥ ५५ ॥  
  
१५	असिताङ्गो रुरुश्चण्डो क्रोधश्चोन्मत्त भैरवः ।  
	कपाली भीषणाख्यश्च संहारश्चाष्टभैरवाः ।  
	अभिषिञ्चिन्तु सततं मन्त्र पूतेन वारिणा ॥ ५६ ॥  
  
प्। १८९)  
  
१६	पुरुषः प्रकृतिश्चैव विकाराश्चैव षोडश ।  
आत्मनश्च गुणाश्चैव स्थूल सूक्ष्माश्च ये परे [क्, ग्, च्:   
स्थूलसूक्ष्मौ ये पराः ।  
एते त्वामभिषिञ्चन्तु मन्त्र पूतेन वारिणा ॥ ५७ ॥  
  
१७	(श्लोकार्द्धोऽयं ज्: पुस्तके अधिकोऽस्ति) वेदादिबीजं (ॐ)   
कूर्चबीजं (हु।) बीजं तन्मीनकेतनम् (क्ली।) ।  
	[ज्: शक्तिबीजं रमाबीजं मायाबीजं गुणाकरम्]   
देवबीजं रमाबीजं (श्री।) शक्तिबीजं (ह्री।) गुणाक्षरम् ॥   
५८ ॥  
  
	चिन्तारत्नं (गं) महाबीजं नारसिंहञ्च (क्ष्रौ।)   
शाङ्करम् (हौ।) ।  
	मार्त्तण्ड भैरवं (ॐ ह्री। हंसः) दौग (दू।) बीजं   
श्रीपुरुषोत्तमम् (क्री।) ॥ ५९ ॥  
  
	गाणापत्यञ्च (ग्लौ।) वाराहं (व्लुं) कालीबीजं (क्री।)   
भयापहम् ।  
	एतानि त्वभिषिञ्चन्तु मन्त्रपूतेन वारिणा ॥ ६० ॥  
  
१८	गङ्गा गोदावरी रेवा यमुना च सरस्वती ।  
	आत्रेयी भारती चैव सरयूर्गण्डकी तथा ॥ ६१ ॥  
  
	करतोया चन्द्रभागा श्वेत गङ्गा च कौषिकी ।  
	भोगवती च पाताले स्वर्गे मन्दाकिनी तथा ।  
	एतास्त्वामभिषिञ्चन्तु मन्त्र पूतेन वारिणा ॥ ६२ ॥  
  
१९	भैरवो भीमरूपश्च शोषो घर्घर एव च ।  
	सिन्धुश्चैव ह्रदः पातु पाताल सम्भवस्तथा ।  
	एते त्वामभिषिञ्चन्तु मन्त्र पूतेन वारिणा ॥ ६३ ॥  
  
२०	यानि कानि च तीर्थानि पुण्यानि पुण्यान्यायतनानि च ।  
	एतानि त्वा [ग्, घ्: तानि त्वाम्] भिषिञ्चन्तु मन्त्र पूतेन   
वारिणा ॥ ६४ ॥  
  
२१	जम्बुद्वीपादयो द्वीपाः सागरा लवणादयः ।  
	अन्तन्ताद्यास्तथा नागाः सर्पा ये तक्षकादयः ।  
	एते त्वामभिषिञ्चन्तु मन्त्र पूतेन वारिणा ॥ ६५ ॥  
  
प्। १९०)  
  
२२	नभश्च [क्: नतिश्च] वल्लभा (स्वाहा) वह्नेर्वषट् कूर्च (हु।)   
मतः प्रम् ।  
	वौषट्कारस्तु फट्कारोऽभिषिञ्चन्तु सर्वदा ॥ ६६ ॥  
  
२३	नश्यन्तु प्रेतकुष्माण्डा राक्षसा दानवाश्च ये ।  
	पिशाचा गुह्यका भूता अभिषेकेण ताडिताः ॥ ६७ ॥  
  
२४	अलक्ष्मीः कालकर्णी [क्, ग्, च्: काकाली] च पापानि सुमहान्ति च ।  
	नश्यन्तु चाभिषेकेण तारावीजेन (स्त्री।) ताडिताः ॥ ६८ ॥  
  
(चिह्निताः श्लोकाः ज्: पुस्तके दृश्यते)  
  
२५	रोगाः शोकाश्च दारिद्र्यं दौर्वल्यं चित्तविक्रिया ।  
	नश्यन्तु चाभिषेकेण वाग्बीजेनैव (ऐ।) ताडिताः ॥ ६९ ॥  
  
(चिह्निताः श्लोकाः ज्: पुस्तके दृश्यन्ते)  
  
२६	लोकानुराग त्यागश्च दौर्भाग्यमपि दुर्यशः ।  
	नश्यन्तु चाभिषेकेण मन्मथेनैव (क्ली।) ताडिताः ॥ ७० ॥  
  
२७ 	तेजो ह्रासे बुद्धिह्रासे शक्तिह्रासे तथैव च ।  
	नश्यन्तु चाभिषेकेण शक्तिबीजेन (ह्री।) ताडिताः ॥ ७१ ॥  
  
(चिह्निताः श्लोकाः ज्: पुस्तके दृश्यन्ते)  
  
२८	विषाविष्टमहारोगा डाकिन्यभिभवस्तथा ।  
	घोराभिचाराः क्रूराश्च ग्रहा रागास्तथैव च ।  
	नश्यन्तु चाभिषेकेण कालीबीजेन (क्री।) ताडिताः ॥ ७२ ॥  
  
२९	नश्यन्तु विपदः सर्वाः सम्पदः सन्तु सुस्थिराः ।  
	अभिषेकेण शाक्तेन पूर्णाः सन्तु मनोरथाः ॥ ७३ ॥  
  
इत्युत्तरतन्त्रे अभिषेकः ॥  
  
इति श्रीसर्वानन्दनाथ विरचिते सर्वोल्लासे षट्चत्वारिंशदुल्लासः ॥   
० ॥  
  
  
सप्तचत्वारिंशोल्लासः ।  
  
अथ दक्षिणाचार वीरस्य भावः ।  
  
स्वधर्म  निरतो वीरः शिवो भूत्वा यजेत् पराम् ।  
स एव दक्षिणाचारः सर्वतन्त्रेषु गोपितः ॥ १ ॥  
  
मुण्डमाला तन्त्रे   
  
मद्यं मांसं तथा मत्स्यं मुद्रा मैथुनमेव च ।  
पञ्च तत्त्व युतो वीरः शिवः साक्षान्न संशयः ॥ २ ॥  
  
शङ्करोऽहमिति ज्ञात्वा कला माहात्म्यसंयुतः ।  
कलां कालीं चिन्तयित्वा पूजयेद्रमणेन तु ॥ ३ ॥  
  
साधकः शङ्करः साक्षान्नास्ति भेदो महेश्वरि [घ्: कियानपि] ।  
मोहात् यः कुरुते भेदं रौरवं नरकं व्रजेत् ॥ ४ ॥  
  
नाहं वसामि कैलासे न मेरौ न च भूतले ।  
कुलज्ञा यत्र तिष्ठन्ति तत्र तिष्ठामि भाविनी ॥ ५ ॥  
  
मत्स्यमांसासवासक्तो [छ्, ज्: -मांससुरासक्तो] लोलुपः स्त्रीषु   
सर्वदा ।  
शिवोऽहमिति सञ्ज्ञाय विहरेत् शक्ति सङ्कटे ॥ ६ ॥  
  
सर्व जात्यधमो देवि श्वपचो नात्र संशयः ।  
श्वपचोऽग्रि कुल ज्ञानी द्विजस्याप्यधिकं [ज्: द्विजादप्यधिकं]   
शिवे ॥  
  
इति श्रीसर्वानन्दनाथ विरचिते सर्वाल्लासे सप्तचत्वारिंशदुल्लासः   
॥ ० ॥  
  
  
अष्टचत्वारिंशोल्लासः ।  
  
अथ वामाचारः ।  
  
समयाचार तन्त्रे   
  
स्वपुष्पैः पञ्च तत्त्वैश्च पूजयेत् कुलयोषिताम् ।  
वामा चारः स विज्ञेयो वामा भूत्वा यजेत् पराम् [ज्: शिवाम्] ॥ १ ॥  
  
स्वपुष्पस्य प्रमाणमाह ।  
  
निगम कल्पद्रुमे श्रीदेव्युवाच   
  
पञ्चपुष्पेण वा सप्त पुष्पेण पूजयेत् शिवाम् ।  
पूजयित्वा निशीथे तु रमणं शक्तिमाश्रितम् [ज्: शक्तिभिः सह] ॥ २   
॥  
  
स्वपुष्पञ्च स्वयम्भुञ्च वज्रं कुण्डोद्भवं शिव ।  
गोलकं पञ्चधा पुष्पैः पूजयेत् परमेश्वरीम् ॥ ३ ॥  
  
गोपी चन्दन पुष्पेण वीर पुष्पेण शङ्कर [ज्: मरणेनाच्च   
येच्छिवाम्] ।  
सप्तपुष्पेण सम्पूज्य निशीथे रमणेन तु ॥ ४ ॥  
  
उद्धृतेनैव पुष्पेण यन्त्रं कृत्वार्च्चयेत् शिवाम् ।  
अनुद्धृतेन पुष्पेण रमणेनार्च्चयेत् शिवाम् ॥ ५ ॥  
  
उद्धृत्य पुष्पं संशुद्धं कृत्वा देवीं यजेत् पराम् [घ्:   
प्रपूजयेत्] ।  
अनुद्धृतं स्वयं [ज्: अनुद्धृत धियं ] शुद्धं समुद्रस्य जलं   
यथा ॥ ६ ॥  
  
पुण्येन लभते पुष्पं शत जन्मार्जितेन च ।  
स्वयम्भूकुसुमादिञ्च देवानामपि दुर्लभम् ॥ ७ ॥  
  
प्। १९३)  
  
अथ स्वयम्भू स्वपुष्प प्रभृति कुसुमानां  
  
विधान निरूपणम् ।  
  
निगम कल्पद्रुमे   
  
विवाहितायाः कन्यायाः प्रथमे ऋतु सम्भवे ।  
तच्छोणितं महेशान स्वपुष्पं परिकीर्तितम् ॥ ८ ॥  
  
अविवाहितायाः कन्याया लिङ्गस्पर्शाद्रजस्वला ।  
तद् द्रव्यञ्च महादेव स्वयम्भु कुसुमं प्रभो ॥ ९ ॥  
  
विवाहितायाः कन्यायाः पुरुषस्य च ताडनात् ।  
यदि पुष्पं समुद्भूतं वज्रं तत् परिकल्पितम् [घ्, ज्: परिकीर्तितम्]   
॥ १० ॥  
  
भर्त्तृयुक्ता च या [ज्: ऋतुयुक्ता यदा] नारी पुरुषान्यस्य योगतः ।  
रक्तं समुत्क्षरेद् योन्या अथवा गर्भसङ्कटात् ।  
कुण्डोद्भवं स विज्ञेयं शृणु गोलोद्भवं [ज्:   
पूर्णकालोद्भवं] प्रिय ॥ ११ ॥  
  
स्वामि शून्या च या नारी जार योगाद्रजस्वला [ग्, घ्, ज्: रजोयुता] ।  
तद्रक्तं गोलकं ज्ञेयं सर्वकालोद्भवं शृणु ॥ १२ ॥  
  
मासि मासि च यद्रक्तं क्षरते योनि मण्डलात् ।  
तद्रक्तं परमेशान सर्व कालोद्भवं प्रिय ॥ १३ ॥  
  
पुरुषे मैथुने युक्ते यद्रक्तं शुक्र मिश्रितम् ।  
क्षरते च भगाद्रक्तं तद्द्रव्यं [घ्, ज्: रक्तं] गोपी चन्दनम् ॥ १४   
॥  
  
स्व स्त्रीषु मैथुने देव यत् पुष्पं समुपस्थितम् ।  
तत् पुष्पं वीर पुष्पञ्च स्वयम्भू कुसुमं शृणु ॥ १५ ॥  
  
प्। १९४)  
  
मासि मासि च [घ्, ज्: सर्वासामपि] नारीणां स्वयम्भू   
कुसुमादिकम् ।  
विशेषं गणिकायास्तु चाण्डाल्यास्तु विशेषकम् [घ्, ज्:   
चाण्डाल्याः कुहुसम्भवं] ॥ १६ ॥  
  
अथ स्वपुष्पादि शुद्धिः [ख-] ।  
  
मातृकाभेदतन्त्रे   
  
अशौचितात्मा यस्यापि सर्वं तस्याप्यशौचितम् ।  
पूतात्मनश्च पूतात्मा सर्वं पूतं महेश्वरि ॥ १७ ॥  
  
अशौचितं त्रिधा ज्ञेयं शौचं शौचं ज्ञेयं त्रिधा प्रिये ।  
कुलाचारात् कौलिकाद्वा [क्, ग्, च्: लौकिकाद्वा] मोह शास्त्रात् कुलेश्वरि   
।  
सर्वं पूतञ्चाशुचितं स्वकार्ये नाधिकारिता ॥ १८ ॥  
  
तन्त्रान्तरे   
  
सर्वकार्येषु सर्वत्र वैदिक नान्त्रिकेषु च ।  
अनास्थैव महेशानि सर्व कर्म विनश्यति ॥ १९ ॥  
  
कौलाद्वा कौलिकाद्वापि [क्, ग्, च्: लौकिकाद्वापि] ज्ञान   
शास्त्रान्महेश्वरि ।  
सर्व पूतं हि विज्ञेयं सर्व कार्येऽधिकारिता ॥ २० ॥  
  
इति श्रीसर्वानन्दनाथ विरचिते सर्वोल्लासे अष्टचत्वारिंशदुल्लासः ॥   
० ॥  
  
  
ऊनपञ्चाशत्तमोल्लासः ।  
  
अथ स्वपुष्पादि स्वयम्भवादि पुष्प शोधन मन्त्रः ।  
  
निगम कल्पद्रुमे   
  
मायाबीजं समुद्धृत्य वह्नि बीजं समुद्धरेत् ।  
चतुर्द्दश स्वरोपेतं नादविन्दु विभूषितम् ॥ १ ॥  
  
क्षकारं वह्निसंयुक्तं वामनेत्र विभूषितम् ।  
शोधयेद्दशधा जप्त्वा स्वयम्भू कुसुमं प्रिय ॥ २ ॥  
  
मन्त्रस्तु ह्री। रौ। क्ष्री। ।  
  
वाग्भवं बीजमुच्चार्य कामबीजं ततः परम् ।  
तदन्ते वह्निबीजन्तु शुद्धं कुण्डोद्भवं प्रिय ॥ ३ ॥  
  
मन्त्रसु ऐ। क्ली। र। ।  
  
मायाबीजत्रयञ्चोक्त्वा शोधयेत् गोलकं प्रिय ॥ ४ ॥  
  
मन्त्रस्तु ह्री। ह्री। ह्री। ।  
  
कामबीजत्रयं मायां समुच्चार्य महेश्वर ।  
सर्वकालोद्भवं द्रव्यं शोधयेत् बहुयत्नतः ॥ ५ ॥  
  
मन्त्रस्तु क्ली। क्ली। क्ली। ह्री। ।  
  
वधूबीजं कामबीजं समुच्चार्य द्वयं द्वयम् ।  
गोपीचन्दनमीशान शोधयेत् बहुयत्नतः ॥ ६ ॥  
  
मन्त्रस्तु स्त्री। स्त्री। क्ली। क्ली। ।  
  
मूलेन शोधयेद्देव ! स्वपुष्पं वज्रपुष्पकम् ।  
पूजयेत्तु कुलेशानीं कुलाचारेण साधकः ॥ ७ ॥  
  
अन्यत् सर्व शक्तिजातं मूलेन मनुना प्रिय [घ्, ज्: शिव] ।  
शोधयेत् पूजयेद्देवीं यत्र तत्रैव कल्पनम् [ख्: सिद्धये] ॥ ८ ॥  
  
प्। १९६)  
  
भग क्षालित तोयेन लिङ्ग क्षालित वारिणा ।  
मूत्रोदकेन शुक्रेण यजेदावरणं यतः ॥ ९ ॥  
  
भग लिङ्ग क्षालितञ्च शोधयेत् कार्य्य सिद्धये ।  
काम [क्, ग्, च्: रमा] बीजं वधूबीजं शब्दबीजं तथाहि फट् ॥   
१० ॥  
  
मन्त्रस्तु क्ली। स्त्री। हु। फट् ।  
  
मूत्रस्य शोधनं मन्त्रं शृणुष्व प्राण वल्लभ ! ।  
शब्द बीजं फडन्तञ्च वह्नि जाया ततः परम् ।  
नमोऽन्तोयं महादेव मूत्र शुद्धिर्विधीयते ॥ ११ ॥  
  
मन्त्रस्तु हु। फट् स्वाहा नमः ।  
  
शुक्रस्य शोधन देव इष्ट मन्त्रेण [घ्, ज्: वौषडन्तेन] मायया ॥   
१२ ॥  
  
मन्त्रस्तु इष्टमन्त्रः ह्री। च ।  
  
(इति घ्: पुस्तके अधिकः पाठः) शुक्रद्वयं शोधितं स्यात्   
मायया पुटितं वषट् ।  
शब्द बीजन्तु तस्यान्ते फडन्त मन्त्रमीरितम् ॥ १३ ॥  
  
मन्त्रस्तु  ह्री। वषट् ह्री। हु। फट् ।  
  
एवं क्रमे महादेव शुद्धं कुर्यात् पृथक् पृथक् ।  
भूमौ त्रिकोणमालिख्य वामेनैवार्घ्य वारिणा [घ्, ज्: बिन्दुना] ॥   
१४ ॥  
  
शुद्ध तोयेन सम्प्रोक्ष्य कारणेनाथवा सकृत् ।  
मूलमन्त्रं समुच्चार्य पञ्च मुद्रां प्रदर्शयेत् ।  
सामान्य शुद्धं तद्द्रव्यं विशेषं मन्त्र भाषितम् ॥ १५ ॥  
  
अथ पञ्च मुद्रा प्रमाणम् ।  
  
कुब्जिका तन्त्रे   
  
धेनुमुद्रा तत्स्यमुद्रा भूतिन्याकर्षिणी तथा ।  
योनिमुद्रेति परमा पञ्च मुद्राः प्रकीर्तिताः ॥ १६ ॥  
  
प्। १९७)  
  
धेनुमुद्रामृतं द्रव्यं मत्स्येन वारिपूरितम् ।  
भूतिनी पञ्चभूतञ्च मिलनाकर्षमुद्रया ।  
योनिमुद्रा सृष्टि बीजं ज्ञात्वा [ज्: जप्त्वा] द्रव्यं हि शोधयेत् ॥ १७   
॥  
  
अथ पञ्च तत्त्वेन पूजयेत् ।  
  
पञ्चतत्व प्रकारं दक्षिणाचारे प्रोक्तम् ॥ इदानीं   
सङ्क्षेपेणोक्तम्,-  
  
हंसमाहेश्वरे   
  
मांसं मत्स्यं तथा मुद्रा मद्यं मैथुनकं शिवे ।  
पञ्चतत्त्वमिदं प्रोक्तं पञ्चतत्त्वोद्भवं ध्रुवम् ॥ १८ ॥  
  
पञ्चतत्त्वोद्भवं तत्त्वम् [घ्: द्रव्यम्] एकदा मिलन यदा ।  
तदा तत्त्वं भवेत् सिद्धिः पुनस्तत्त्वस्य तत्त्वकम् [ग्:   
पञ्चतत्त्वमयं शुभम्] ॥ १९ ॥  
  
क्षित्यंशेन भवेन्मांसं तोयांशेनापि मीनकम् ।  
तेजोऽंशेन भवेन्मुद्रा वाय्वंशेनापि कारणम् ॥ २० ॥  
  
शून्यांशे मैथुनं प्रोक्तं पञ्चतत्त्वमयं शुभम् ।  
क्षित्यंशं शुष्करूपं हि तोयांशेनापि चार्द्रयेत् ॥ २१ ॥  
  
पुनश्च शोषयेद्देवि [घ्: शोधयेत्] मुद्रांशेनापि तज्जलम् ।  
वाय्वंशेनापि तन्मुद्रां नानारूपधरां पराम् ॥ २२ ॥  
  
मैथुनांशेन देवेशि सर्वमात्रं प्रकाशितम् ।  
अथवा पञ्चतत्वेन पञ्चमेन यजेत् शिवाम् ॥ २३ ॥  
  
केवलं पञ्चमेनापि वीरभावेन पूजयेत् ।  
शक्त्याज्ञयापि शाक्तः स्यात् शक्ति ज्ञानेन कुत्रचित् ॥ २४ ॥  
  
प्। १९८)  
  
पञ्चतत्वे पञ्चमे वा चार्च्चनं हि तदाज्ञया ।  
स्वदेहे चिन्तयेत् शक्तिं स्वदेहे रमणं शिवे ।  
पञ्चतत्त्वेन सम्पूज्य स्वदेहं शक्तिसंयुतम् ॥ २५ ॥  
  
इति श्रीसर्वानन्दनाथ विरचिते सर्वाल्लासे ऊनपञ्चाशदुल्लासः ॥ ०   
॥  
  
  
पञ्चाशत्तमोल्लासः ।  
  
अथ पूजयेत् कुलयोषिताम् ।  
अथ कुलयोषितां लक्षणम् ।  
  
कुलार्णवे श्रीदेव्युवाच   
  
देवेश प्राण नाथेश पञ्चतत्त्व प्रदायक ।  
श्रोतुमिच्छामि प्राणेश लक्षणं कुलयोषिताम् ॥ १ ॥  
  
श्रीशिव उवाच   
  
मद्य पान रता या स्त्री कुलस्त्री सैव शङ्करि ।  
मद्यपानेऽप्यशक्ता या कुलभ्रष्टा सनातनि ॥ २ ॥  
  
कुल स्थानं पालयित्वा केवलं निर्जने ददेत् ।  
विपरीतं [घ्, ज्: -त] कुलद्रव्ये विज्ञेया कुलयोषिताम् ॥ ३ ॥  
  
मद्यादि भोजनं कृत्वा कुलं ज्ञात्वा कुलं न्यसेत् ।  
सा नारी परमेशानि विज्ञेया कुलयोषिता ॥ ४ ।  
  
प्। १९९)  
  
कुलद्रव्ये कुलं दत्त्वा कुलञ्च सेवयेत्तु या ।  
सा नारी परमेशानि विज्ञेया कुलयोषिता ॥ ५ ॥  
  
कुलद्रव्यं समानीय सेवयेत्तु कुले यदि ।  
सा नारी परमेशानि विज्ञेया कुल योषिता ॥ ६ ॥  
  
स्वकुलीनस्य सेवार्थं परकीयं यजेद् यदि ।  
सा नारी परमेशानि विज्ञेया कुलयोषिता ॥ ७ ॥  
  
तन्त्रान्तरे   
  
स्वकुलञ्च विना देवि स्वकुलं न प्रकाशितम् ।  
विभिन्ने [च्: विस्तीर्णे] कुल दातव्यं स्वकुलानन्द हेतवे ॥ ८ ॥  
  
सा नारी परमेशानि विज्ञेया कुलयोषिता ।  
नारीमात्रेषु विज्ञेया देवेषु कुलयोषिता ॥ ९ ॥  
  
तासां मध्ये विशिष्टा या तव स्थाने प्रकाशिता ।  
तस्यार्च्चने महानन्दं जीवनं तस्य दुर्ल्लभम् ।  
अत एव महावीरस्तदन्यां नैव लङ्घयेत् ॥ १० ॥  
  
निगमतत्वे कुल लक्षणम् ।  
  
श्रीशिव उवाच   
  
मातर्दुर्गे महाभागे नमामि चरणाम्बुजे ।  
कुलं किञ्च महादेवि मम स्थाने प्रकाशय ॥ ११ ॥  
  
श्रीमहादेव्युवाच   
  
कुलस्त्री परमेशान कुलानन्देषु मोहिता ।  
कुलागारे कुलद्रव्यं दातव्यं काङ्क्षिता सदा [ज्: कुलयोषिताम्] ॥   
१२ ॥  
  
प्। २००)  
  
रागयुक्ता कामयुक्ता कामार्ता कामदायिका ।  
परपुष्पाकृति स्थानं कुलागारं [ज्: -रे] प्रकाशितम् ॥ १३ ॥  
  
कुलञ्च वारुणं बीजं कुण्डं चान्द्रं [घ्, ज्: चन्द्रं]   
महेश्वर ।  
तत्रैशानं नीयमानं [ख्, ज्: लीयमानं] सर्वं हि   
पश्चिमाननम् ॥ १४ ॥  
  
समयाचार तन्त्रे   
  
वारुणं चान्द्रमध्यस्थं सर्वदेवालयं शिवे ।  
रन्ध्रं शिवं लौलितं [च्: लौहितं] मुक्तिं तद्ध्यान संयुतम् ॥   
१५ ॥  
  
कुल स्थानमिदं ज्ञेयं सृष्टि स्थित्यन्त कारकम् [घ्, ज्: -णं] ।  
यथा क्रिया तथा ज्ञानं [क्, ग्, घ्, च्: ज्ञेयो] यथा ज्ञानमिदं   
तथा [ज्: यथा ज्ञानं ज्ञेयं तथा] ॥ १६ ॥  
  
समयाचारतन्त्रे   
  
योनिमध्ये स्थितं शून्यं शून्यमध्ये निरञ्जनम् ।  
कुलस्थानमिदं ज्ञेयं सर्वबीजस्य बीजकम् ॥ १७ ॥  
  
श्रीदेव्युवाच   
  
कुलस्थानं वारुणञ्च त्वयोक्तं परमेश्वर ।  
शम्भु मध्यं चन्द्रबीजं नारीदेहस्य बीजकम् ।  
तद्बीजं किं महेशानि तद्भिन्नं नारी वा कथम् ॥ १८ ॥  
  
श्रीशिव उवाच   
  
वारुणं चन्द्रबीजान्तं परस्पर युतं [ज्: परपुष्प-] शिवे ।  
कुलस्थानं विना शक्तिज्ञानमात्रं न जायते ॥ १९ ॥  
  
प्। २०१)  
  
पान युक्ता काम मत्ता सर्वदानन्द संयुता ।  
नितम्ब जघन स्फीता परपुष्प भग प्रभा ॥ २० ॥  
  
कुलस्त्री [च्: अपुष्पा] चोत्तमा ज्ञेया मध्यमा पुष्पदर्शिता ।  
हीनाऽपि परमेशानि पुष्पं मध्येषु गोपितम् [ग्: मध्येषु   
गोपिता; ग्: मध्ये सुगोपितम्]  ॥ २१ ॥  
  
उत्तमे पूजिते यन्त्रे मुक्तिभाग् जायते नरः ।  
मध्यमे पूजिते भक्तिर्हीनेऽपि कार्य साधनम् ॥ २२ ॥  
  
पुष्प ज्ञानं विना देवि शक्ति ज्ञानं न जायते ।  
पराजिता पुष्प रूपा कुलागारञ्च मध्यगम् [ज्: मध्यमम्] ॥ २३ ॥  
  
शक्ति ज्ञानं सर्वबीजं तस्य बीजं न विद्यते ।  
अण्ड जातं स्वेदजातं बीज जातं त्रिधा शिवे ॥ २४ ॥  
  
शुक्र शोणित सम्भूतं मानुषं परिकीर्तितम् ।  
लिङ्गमध्ये स्थितं शुक्रं योनिमध्ये च शोणितम् ॥ २५ ॥  
  
सृष्टि बीजमिदं ज्ञेयं तस्येदं बीज मात्रकम् [ज्: अनयोश्च   
परस्परम्] ।  
तस्य बीजं न विद्येत गदितुं नैव शक्यते ॥ २६ ॥  
  
वाय्वाधिक्ये डिम्बजातं तोयाधिक्येऽपि स्वेदजम् ।  
तेजाधिक्ये बीज जातं क्षित्याधिक्येऽपि मानुषम् ॥ २७ ॥  
  
शुक्र शोणित सम्भूतं देहमात्रं महेश्वरि ।  
नरान्य सूक्ष्म भागाक्तं अण्डजादि [घ्, ज्: अण्डजाति-]   
प्रभेदकम् ॥ २८ ॥  
  
कुल स्थानस्य माहात्म्यं गदितुं नैव शक्यते ।  
योन्यारूढान्महेशानि किं न सिध्यति भूतले ।  
क्रियायोगो ध्यान योगो भक्ति योगो भविष्यति ॥ २९ ॥  
  
प्। २०२)  
  
वृहद्योनितन्त्रे   
  
अथ कुलस्य देवमय कथनम् ।  
  
त्रिकोणे च [घ्, ज्: त्रिकोणेषु] महेश्वराः ।  
त्रिकोणाकार रूपा सा सर्वदेवालया प्रिये [घ्: शिवे] ॥ ३० ॥  
  
पार्श्वयोः कालिका तारा चोर्द्धे भुवनसुन्दरी ।  
त्रिपुरेशी योनिमध्ये मूले वसति भैरवी ॥ ३१ ॥  
  
छिन्नमस्ता योनिगर्ते धूमा प्रान्ते विनिर्गता ।  
रोम कूपे महाकाली मातङ्गी मेखलासु च ॥ ३२ ॥  
  
योनिक्षेत्रे च कमला कामाख्या योनिदेवता ।  
बिन्दुपुष्पतरोर्मूले कुण्डली ब्रह्मविग्रहा ॥ ३३ ॥  
  
बिन्दु पुष्पं स्वयं रुद्रः प्रकृतिः पुष्परूपिणी ।  
पीठं काम स्वरूपञ्च द्विविधं परमेश्वरि ॥ ३४ ॥  
  
व्यक्ताव्यक्त स्वरूपं हि व्यक्ताद्गुह्यं महाफलम् ।  
प्रणवाकार रूपेण योन्याकारं विचिन्तयेत् ॥ ३५ ॥  
  
नारायणीतन्त्रे । श्रीदेव्युवाच   
  
व्यक्तायाश्चैव गुप्ताया लक्षणं किं प्रकाशय ॥ ३६ ॥  
  
श्रीशिव उवाच   
  
नारीदेहे स्थिता व्यक्ता पुन्देहे [घ्, ज्: स्व-] सूक्ष्मसंस्थिता ।  
व्यक्तस्य पूजनाद्देवि लक्ष पीठ फलं लभेत् ।  
गुप्तार्च्चनेऽपि मुक्तिः स्याद् भक्ति भाव युतो यदि ॥ ३७ ॥  
  
प्। २०३)  
  
वृहद्योनि तन्त्रे   
  
एतत् प्रपूजनाद्देवि लक्ष पीठ फलं लभेत् ।  
दर्शनात् लक्ष पीठानां फलं यद्वरवर्णिनि ॥ ३८ ॥  
  
तत् फलं लभते भक्त्या योनि पीठस्य दर्शनात् ।  
स्पर्शनात् सर्व पीठानां फलमाप्नोति साधकः ॥ ३९ ॥  
  
यानि यानि च तीर्थानि त्रिषु लोकेषु सुन्दरि ।  
तिष्ठन्ति तानि तीर्थानि योनि पीठेषु सुन्दरि ॥ ४० ॥  
  
योनि दक्षिण पार्श्वेषु यमुना प्रवहेत् सदा ।  
सरस्वती मध्यभागे वामेषु जाह्नवी परा ॥ ४१ ॥  
  
पुष्प स्थाने बिन्दुरूपं तीर्थं गर्तेषु पुष्करम् ।  
क्षेत्रे तीर्थानि तिष्ठन्ति सर्वाणि [ज्: चान्यानि] परमेश्वरि ॥ ४२ ॥  
  
समयाचारतन्त्रे । श्रीदेव्युवाच   
  
तत् प्रसादान्महादेव ज्ञातव्या कुलयोषिता ।  
अधुना श्रोतुमिच्छामि लक्षणं कुल योषिताम् ॥ ४३ ॥  
  
श्रीशिव उवाच   
  
यल्लक्षणान्विता ज्ञेया नारी च [ज्: या नारी] कुल योषिता ।  
तल्लक्षणान्वितो ज्ञेयः साधकः कुल योषितः ॥ ४४ ॥  
  
नारीदेहे स्थूल रूपं पुन्देहे सूक्ष्म रूपकम् ।  
ज्ञानिनां ज्ञानरूपेदं कुलस्य लक्षणं शिवे ॥ ४५ ॥  
  
तन्त्रान्तरे   
  
पुङ्कुलं नारीदेहेषु नीर्यापि पुरुषे कुलम् ।  
स्थूलरूपं सूक्ष्मरूपमन्यान्यं ज्ञापितं प्रिये [घ्: शिवे] ॥   
४६ ॥  
  
इति श्रीसर्वानन्दनाथ विरचिते सर्वोल्लासे पञ्चाशदुल्लासः ॥ ० ॥  
  
  
एकपञ्चाशत्तमोल्लासः ।  
  
अथ मैथुन लक्षणम् ।  
  
निगम कल्पद्रुमे श्रीमहादेव उवाच   
  
रतिः केन प्रकर्तव्या [घ्: केनैव कर्तव्या] रतिर्वा कीदृशी शुभा ।  
तव प्रीतिकरी देवि चोच्यतां भव बन्धनात् ॥ १ ॥  
  
देवि सर्व जगन्मातः कौलिकानां परायणि ।  
योनि तत्त्वं विना नैव कुल धर्म [क्: धन] परायणः ॥ २ ॥  
  
मया यद् यत् कृतं कर्म तव योनि प्रसादतः ।  
(ज्: पुस्तके अधिक पाठो दृश्यते नान्यत्र) तदेव च महादेवि   
विस्मृतं साधनं महत् ।  
विस्मृतं पुनरुच्येत शपथं मे पुनः पुनः ॥ ३ ॥  
  
श्रीदेव्युवाच   
  
उन्मत्तं [ज्: उत्तमं] दुष्ट चित्तात्मा विस्मृतं साधनं महत् ।  
न वक्तव्यं पुनर्ह्येतत् शपथं मे पुनः पुनः ॥ ४ ॥  
  
गोपनीयं गोपनीयं गोपनीयं पुनः पुनः ।  
रति सन्तोष तुष्ट्यर्थं [क्, ग्: तुष्टार्थं] पुनर्ह्येतत् प्रकाशितम् ॥ ५   
॥  
  
योन्यन्तरे त्रिधा नाडी वारुणी रक्तिका तथा ।  
शुक्रिया [च्: शुचिका] चेति कल्याणि सर्व देश रमोज्ज्वला [घ्:   
रजोज्ज्वला; ज्: रजस्वला] ॥ ६ ॥  
  
प्। २०५)  
  
वारुण्याः [घ्: वारुणी] क्षरते तोयं रक्तिका रुधिरं तथा ।  
शुक्रिका शुक्र [ज्: रेत] जननी तस्यां पूजा महाफला ॥ ७ ॥  
  
मध्यभागे शुक्रिणी स्यात् दक्षे सव्ये रजोज्ज्वलाम् [ज्: वामे   
रजस्वला] ।  
ध्यात्वा कुर्यात् सदा सङ्गं शुक्रे बीज प्रपातनम् ॥ ८ ॥  
  
तद्द्रव्यं कुङ्कुमैर्युक्तं [घ्, ज्: चन्दनै] सिन्दूरेणाथवा   
पुनः ।  
केवलं वापि पुष्पेण शोधितं तन्निवेदयेत् ॥ ९ ॥  
  
तन्त्रान्तरे   
  
रक्तेन सहितं शुक्रं यदि स्यात् परमेश्वरि ।  
तदा शुक्रेण दातव्यं चानुकल्पं कुलेश्वरि ॥ १० ॥  
  
अथानुकल्पं रक्तस्य शृणुष्व प्राणवल्लभे ।  
प्रत्यक्षस्यापि योग्यत्वं चानुकल्पेषु संस्थितम् ॥ ११ ॥  
  
गौतमीये   
  
रक्तानुकल्पं रक्ताक्तं श्वेतं शुक्रानुकल्पनम् [क्, ग्: कल्पकम्] ।  
स्वस्ववर्णयुतं द्रव्यं तद् द्रव्यस्यानुकल्पनम् ॥ १२ ॥  
  
पुष्पोद्भवेषु पुष्पेषु पुष्पात् पुष्पं नियोजयेत् ।  
देवतार्थेऽपि वीरस्य आत्मार्थेऽज्ञानिनः [घ्: ज्ञानिनः] क्वचित् ॥   
१३ ॥  
  
गङ्गा च यमुनाचैव मध्यभागे सरस्वती ।  
ध्यात्वा यजेन्महेशानि मध्ये [ज्: सव्ये] शुक्र प्रपातनम् ॥ १४ ॥  
  
प्। २०६)  
  
अथास्य भावः ।  
  
वामा भूत्वा यजेत् पराम् ।  
  
स्वदेहे वामाज्ञानम् । गुप्तसाधन तन्त्रे   
  
देवी बुद्धमिदं [ज्: बुध्या] सर्वं सर्व देहस्य बीजकम् ।  
वृक्षस्यापि यथा भूमेर्वलं [क्: -वनं] देवि [क्: देवी; ज्: शक्तिः]   
तथा प्रिये ॥ १५ ॥  
  
शक्तियुक्तो भवेत् सृष्टिः शक्तिः स्यात् सृष्टिसंयुता ।  
परस्परं भवेद्बीजं वायुराकाशयोर्यथा ॥ १६ ॥  
  
सृष्टिरूपं महादेवं बीजं शक्ति स्वरूपकम् ।  
बीजरूपं महादेवं सृष्टिशक्ति [क्, ग्: सृष्टिं-] स्वरूपकम् ॥ १७ ॥  
  
बीजरूपा महादेवी सृष्टिरूपो महेश्वरः ।  
प्रादुर्भावं तिरोभावं परस्पर विवक्षितम् ॥ १८ ॥  
  
पञ्चभूतमये देहे स्थूलरूपे महेश्वरे ।  
शक्तिस्तत्र महादेवि सूक्ष्मरूपेण भाषिता ॥ १९ ॥  
  
पञ्चभूतमयं देहं केवलं शक्तिरूपकम् ।  
पञ्चधाप्येकधा [क्, ग्: एकदा] यत्र नानारूपवती शिवा ॥ २० ॥  
  
कुब्जिका तन्त्रे   
  
नानारूपवती शक्तिः पुरुषस्येक रूपकः ।  
यथा नानापि मुकुरे नानात्वं [ज्: मुकुले दर्शने] प्रतिबिम्बकम् ॥   
२१ ॥  
  
शिवोऽपि शक्तिरूपश्चेत् [क्: शक्तियुक्तः स्यात्] शक्तिः स्यात्   
शिवयोगतः ।  
अविनाभाव सम्बन्धं द्वयोरेव परस्परम् ॥ २२ ॥  
  
प्। २०७)  
  
शिव शक्तिद्वयं तत्त्वं तत्त्वं ज्ञानस्य कारणम् ।  
शिवेन शक्तिर्विज्ञेया [क्: शक्तिं विज्ञेयां] ज्ञेयं   
शक्त्याक्तशङ्करम् [ज्: शक्त्यातु शङ्करः] ॥ २३ ॥  
  
पुरुषः प्रकृतौ [क्: प्रकृति] युक्तः सर्व कार्य प्रकाशवान् ।  
शक्तिश्च पुरुषेष्वाक्ता [ज्: पुरुषेण] यदा सर्व प्रकाशिनी ॥ २४ ॥  
  
शक्ति ज्ञानं विना देवि शिवज्ञानं न चेत् क्वचित् ।  
शिव ज्ञानं विना किञ्चित् [क्: कश्चित्] शक्तिज्ञानं न जायते ॥ २५ ॥  
  
इति श्रीसर्वानन्दनाथविरचिते सर्वोल्लासे एकपञ्चाशदुल्लासः ॥ ० ॥  
  
  
द्वापञ्चाशत्तमोल्लासः ।  
  
अथ शक्ति ज्ञानम् ।  
  
कुलचूडामणौ   
  
स्थूलज्ञानं विना देवि सूक्ष्म ज्ञानं न चेत् क्वचित् [ज्: न   
जायते] ।  
अतश्च बहुजन्मान्ते शक्ति ज्ञानं प्रजायते ॥ १ ॥  
  
शक्तिज्ञानं विना देवि मुक्तिर्हास्याय कल्पते [क्: कल्प्यते] ।  
सा शक्तिर्वामा विज्ञेया पुरुषस्यापि मुक्तिदा ॥ २ ॥  
  
शक्ति ज्ञानं द्विधारूपं गुप्ता व्यक्ता कुलेश्वरि ।  
गुप्ताशक्तिस्तु देहस्था [ज्: शक्तिः स्वदेहस्था] व्यक्ता रमण   
दायिनी ॥ ३ ॥  
  
प्। २०८)  
  
व्यक्ता ज्ञानं विना भद्रे गुप्ता ज्ञानं न जायते ।  
व्यक्ता रमण तुष्टा चेत् गुप्ता रमण तुष्टिता ॥ ४ ॥  
  
अथ गुप्ताशक्ति लक्षणम् ।  
  
शाक्तक्रम चन्द्रिकायाम् [घ्, ज्: -चन्द्रिकायाम्]   
  
शक्तिर्ब्रह्मा [क्, ख्, घ्, च्: ब्रह्म] शिवः शक्तिः शक्तिर्विष्णुश्च   
वासवः ।  
अन्येच वहवो देवाः शक्ति मूलाः प्रकीर्तिताः ।  
अतस्तेभ्यः प्रधानं हि शक्तिं विद्धि महामते ॥ ५ ॥  
  
ज्ञानद्वीपे   
  
यस्य यस्य पदार्थस्य या या शक्तिरुदाहृता ।  
सैव सर्वेश्वरी देवि [क्: देवी] स च सर्वो महेश्वरः ॥ ६ ॥  
  
भाव चूडामणौ   
  
स्थूलेन्द्रिय महादेव [क्, ख्, च्: -देवं] स्तस्याधिष्ठात्री चण्डिका ।  
कार्याकार्यं महेशानि तस्या एव न संशयः ॥ ७ ॥  
  
शरीरमिन्द्रियार्थं [ज्: इन्द्रियाक्तं] हि चेन्द्रियं शक्ति संयुतम् ।  
कार्याकार्यं भवेत् शक्तेर्निर्लिप्तः [ज्: यस्या-] पुरुषः शिवे ॥ ८ ॥  
  
इच्छाशक्तेर्भवेदिच्छा ज्ञान शक्तेस्तु ज्ञानवान् ।  
क्रिया शक्तेर्भवेत् कार्यं प्राणिनां सर्वसाधने ॥ ९ ॥  
  
रमणं शक्तिसंयुक्तं जडं ज्ञेयं सदाशिवम् ।  
अथवापि शिवं ज्ञेयं देहिनं शक्ति बीजकम् ॥ १० ॥  
  
देहं शरीरं विज्ञेयं देहीति शिव कीर्तितम् ।  
वामाज्ञानं महेशानि स्थूल सूक्ष्म प्रमाणकम् ॥ ११ ॥  
  
प्। २०९)  
  
अथ व्यक्ताशक्ति लक्षणम् ।  
  
निगमकल्पद्रुमे श्रीदेव्युवाच   
  
स्त्रियो देवाः स्त्रियः प्राणाः स्त्रियश्चैव विभूषणाः [ज्: -णम्] ।  
स्त्रीसङ्गिना सदा भाव्याम [ज्: भाव्यम] भावे स्वस्त्रियामपि ॥ १२   
॥  
  
श्रीमहादेव उवाच   
  
स्त्रीरूपं ब्रह्मरूपञ्च त्वयोक्तं वरवर्णिनि ।  
अभावे स्वस्त्रियं देवि कथमुक्तं सदाशिवे ॥ १३ ॥  
  
श्रीदेव्युच   
  
ब्रह्म दत्ता रुद्र दत्ता द्विविधा स्त्रीर्महेश्वर ।  
ब्रह्म दत्ताग्निना हुत्वा शिव दत्ता तु कामतः ॥ १४ ॥  
  
शिव कार्ये शिवा योज्या परा योज्यान्यकर्मणि ।  
सन्देहो नैव कर्तव्यो मम वाक्यानुसारतः ॥ १५ ॥  
  
निगमानन्दे   
  
वामाभावे महेशानि [घ्: -न] स्ववामां तोषयेन्मुदा ।  
स्ववामा तोषणार्थेऽपि पर वामाञ्च तोषयेत् ॥ १६ ॥  
  
परवामात्मनः तुल्यं स्वात्मानं चिन्तयेन्मुदा [ज्: चिन्तनं-] ।  
तोषयेद् रमयेत् शक्ति [ज्: शाक्तः] तस्या वाक्येन [घ्, ज्: वाक्यानु]   
मानतः ।  
तोषयेत् परमेशानि [घ्: -न] वीरभाव समाश्रितः ॥ १८ ॥  
  
प्। २१०)  
  
अथ वामा पूजा लक्षणम् ।  
  
गुप्तसाधन तन्त्रे   
  
स्वदेहं नारी देहञ्च स्वकार्यं रमणीयुतम् ।  
रमणं शक्तिसंयुक्तं स्वदेहेषु विशेषकम् ॥ १९ ॥  
  
रमणेन महेशानि वामापूजां प्रकल्पयेत् ।  
स्वशक्ति रमणार्थेऽपि परशक्तिं रमेत् शिवे ॥ २० ॥  
  
रमणं शक्तिभिः सार्द्धं स्वदेहे परदेहके ।  
स्वशक्तिं परशक्तिं वा चैकां ज्ञात्वा रमेत् शिवाम् ॥ २१ ॥  
  
ज्ञानार्णवे   
  
रमणेन वरारोहे यादृक् मुखं भवेद् ध्रुवम् ।  
तादृक् सुखं शरीरस्य कदाचिन्नैव जायते ॥ २२ ॥  
  
रमणेन वरारोहे रमादेवीं प्रपूजयेत् ।  
रमा पूजनमात्रेण रमा तस्य करे स्थिता ॥ २३ ॥  
  
रमणेन भवेत् स्वर्गो दुःख मुक्तिर्महेश्वरि ।  
अत एव कुलाचारी मुखेन भक्तिभाग् भवेत् ॥ २४ ॥  
  
निषेधश्च विधिश्चैव वामाचारे [ज्: स्वेच्छाचारे] न चेत् क्वचित् ।  
स्वेच्छाचारे योनि गर्ते लिङ्गं दद्यात् तदाज्ञया ॥ २५ ॥  
  
निषेधश्च विधिश्चैव स्वेच्छाचारे न पार्वति ।  
मैथुनं चेत् शक्ति युक्तं केवलं शक्तेराज्ञया ॥ २६ ॥  
  
पुरुषस्यैव नियमो [ज्: पुरुषो नियमश्चैव] न योषित्सु कथञ्चन ।  
अभिषेकस्य [क्, ग्: अभिषेकाद्य] भावेन चाधिकारी न संशयः ॥   
२७ ॥  
  
प्। २११)  
  
स्वदेहे रमयेत् शक्तिं नान्यथा च कथञ्चन ।  
स्वगेहे पायसं त्यक्त्वा भिक्षामटति दुर्मतिः ॥ २८ ॥  
  
इति श्रीसर्वानन्दनाथविरचिते सर्वोल्लासे द्वापञ्चाशदुल्लासः ॥ ० ॥  
  
  
त्रिपञ्चाशत्तमोल्लासः ।  
  
अथ सिद्धान्ताचारः ।  
  
समयाचारतन्त्रे   
  
आत्मानं देवतां मत्वा [घ्: ध्यात्वा] यजेद्देवं विधानतः ।  
सदानन्दः सदा शान्तः सिद्धान्ताचार उच्यते ॥ १ ॥  
  
(अत्र आत्मानं देवतां मत्वेति श्लोकस्य व्याख्यानं बोध्यम्)  
(आत्मान्तं देवतां मत्वा ज्ञात्वा, एवं विधानतो यो यजेत्,  
स सिद्धान्त चारः, पुनः कथम्भूतः, सदानन्दः सदा शान्तः   
।)  
  
अथास्य [क्: अथ सिद्धान्ताचारस्य] सिद्धान्ताचारस्य भावः ।  
शाक्तक्रम  चन्द्रिकायाम् [तन्द्रि-]   
  
मन्यन्ते ये स्वात्मानं [क्, ग्: जनात्मानं] विभिन्नं [च्: विभिन्ने]   
परमेश्वरात् ।  
न ते पश्यन्ति तं देवं वृथा तेषां परिश्रमः ॥ २ ॥  
  
प्। २१२)  
  
गौतमीये   
  
आत्मानं देवतां मत्वाप्यात्मानं तोषयेद्यदि ।  
सिद्धान्ताचारो [क्: -चारविज्ञेयं] विज्ञेयस्तस्य जीवः शिवो भवेत् ॥   
३ ॥  
  
तथा च कुलार्णवे   
  
घृणा लज्जा भयं शोकं जुगुप्सा चेति पञ्चमी [च्: -मम्] ।  
कुलं शीलं तथा जातिश्चाष्टौ पाशाः प्रकीर्तिताः ॥ ४ ॥  
  
पाशवद्धः सदा जीवः पाशमुक्तः सदाशिवः ।  
एवं ज्ञात्वा महेशानि चात्मानं तोषयेद् यदि ।  
स जीवः परमेशानि शिव एव न संशयः ॥ ५ ॥  
  
गुप्तसाधन  तन्त्रे   
  
आत्मानं तोषयेद्देवीं [क्, ख्, ग्, घ्: आत्मातोषणमात्रेण] तुष्यन्ति   
सर्वदेवताः ।  
अत एव कुलाचारी आत्मानं तोषयेन्मुदा ॥ ६ ॥  
  
कुलार्णवे   
  
यत्रास्ति भोगो न च तत्र मोक्षो,  
यत्रास्ति मोक्षो न च तत्र भोगः ।  
शिवा पदाम्भोज युगार्च्चकानाम्,  
भोगश्च मोक्षश्च करस्थ एव ॥ ७ ॥  
  
वैष्णवानाञ्च शाक्तानां शैवादीनां महेश्वरि ।  
आत्मानं देवतां मत्वा तोषयेद्रमणादिना ॥ ८ ॥  
  
आत्मस्थां [ज्: आत्मानं] देवतां त्यक्त्वा वहिर्देवं विचिन्तयेत् ।  
करस्थं कौस्तुभं त्यक्त्वा भ्रमते काच तृष्णया ॥ ९ ॥  
  
प्। २१३)  
  
पञ्चतत्वेन देवेशि स्वेच्छाचारेण वा पुनः ।  
जीवं देव [घ्, ज्: ब्रह्म] मयं ज्ञात्वा तोषयेद् भोजनादिषु ॥ १० ॥  
  
हंसमाहेश्वरे   
  
यानि यानि च तीर्थानि ये ये देवा महेश्वरि ।  
शरीरं ज्ञापितं सर्वं जीवरूपं सनातनि [क्, ख्, ग्, च्: -नम्] ॥   
११ ॥  
  
भावचूडामणौ   
  
शरीर [क्: -रं] व्यापितं रक्तं जीवो [क्: जीव ज्ञेयं] ज्ञेयो   
महेश्वरि ।  
मृतदेहे वरारोहे रुधिरं नैव तिष्ठति ।  
सुखदुःखादयः सर्वे जीवस्यापि महेश्वरि ॥ १२ ॥  
  
ज्ञानद्वीपे   
  
एकैव हि महामाया नाम भेदेन संस्थिता ।  
विमोहनाय लोकानां तस्मात् सम मना भवेत् ॥ १३ ॥  
  
देवी विष्णु शिवादीनामेकत्वं परिचिन्तयेत् ।  
भेद भाव [क्: -भावो] मनो यस्य तस्य मोक्षो न जायते ॥ १४ ॥  
  
कुलरहस्ये   
  
अथा दुर्गा तथाविष्णुर्यथा विष्णुस्तथा शिवः ।  
नानाभाव मनो यस्य तस्य मोक्षो न जायते ।  
सर्वं देहमयं [ज्: देव] ज्ञात्वा देहं [ज्: अयं] शिवे ॥ १५ ॥  
  
प्। २१४)  
  
देह ज्ञानं विना देवि जीव ज्ञानं न चेत् क्वचित् ।  
जीव ज्ञानं विना देवि शिव ज्ञानं न चेत् क्वचित् ॥ १६ ॥  
  
शिव ज्ञानं विना जीवः शिवोऽभूच्च न चेत् क्वचित् ।  
आत्मब्रह्मेति सञ्ज्ञात्वा देवब्रह्मेति भावयेत् ॥ १७ ॥  
  
देवतात्माऽभिन्नो यस्तस्य जीवः शिवो भवेत् ।  
शरीरं व्यापितं यद्यत् जीवं [ज्: शिवं] ज्ञेयं कुलेश्वरि ॥ १८ ॥  
  
इति स्थिरतरं यस्य तस्य जीवः शिवो भवेत् ।  
आदौ देहं ततो जीवं ततो देवं [क्: देहं] विचिन्तयेत् ।  
ततो देवमयं जीवं देहं जीवमयं स्मरेत् ॥ १९ ॥  
  
इति श्रीसर्वानन्दनाथविरचिते सर्वोल्लासे त्रिपञ्चाशदुल्लासः ॥ ० ॥  
  
  
चतुःपञ्चाशत्तमोल्लासः ।  
  
अथ मैथुनानन्द लक्षणम् ।  
  
निगम तत्त्वसारे श्रीशिव उवाच   
  
मद्यानन्दं महादेवि बहुधापि प्रकाशितम् ।  
इदानीं श्रोतुमिच्छामि मैथुनानन्द लक्षणम् ॥ १ ॥  
  
श्रीदेव्युवाच   
  
मैथुनानन्द कथने शङ्काऽभूत् मम मानसे ।  
नियोज्य नन्दिनं द्वारे निर्गच्छ [क्: निर्गत्य] रति मन्दिरम् ॥ २ ॥  
  
प्। २१५)  
  
तव स्नेहात् प्रवक्तव्यं साधनं परमं महत् ।  
यत् कृत्वा साधक श्रेष्ठः शिवोऽभूत् परमेश्वर ॥ ३ ॥  
  
मैथुनेन विना देव मद्यपानं हि दुःखदम् ।  
मद्यपानं विना देव मैथुनं पापदायकम् ॥ ४ ॥  
  
पानान्ते मैथुनं भद्रं मैथुनान्तेऽपि कारणम् [क्: पानकम्]   
।  
पानं मैथुन संयुक्तं जीवस्य मुक्ति दायकम् ॥ ५ ॥  
  
पूर्णानन्दे महादेव मैथुनं नैव जायते ।  
इन्द्रियाकलितं सर्वं रूप मानादिवर्जितम् ॥ ६ ॥  
  
अत एव कुलज्ञानी मद्य पानं यथासुखम् ।  
आनन्दं द्विविधं प्रोक्तं खण्डं पूर्णं कुलेश्वर ॥ ७ ॥  
  
खण्डानन्दि [क्: -नन्दी] क्रियामार्गी योनि लिङ्गस्य दर्शनात् [क्:   
घर्षणात्] ।  
अतिपानं न कर्त्तव्यमतिपात्रं न दापयेत् ॥ ८ ॥  
  
ज्ञानार्णवे   
  
आनन्दे जनिते देवि बहु पात्रं ददेद्यदि ।  
दीयमाने क्रिया लुप्ते क्रुद्धा भवति कामिनी ॥ ९ ॥  
  
निगम तत्त्वे   
  
शक्तिरूपा महामाया सर्व गेहेषु संस्थिता ।  
यदानन्दयुता नारी तदा मच्छरीरं शिव ॥ १० ॥  
  
देहं जीवं तथा प्राणं मनो बुद्धिञ्च भोजनम् ।  
करोम्यहं गानपानं स्वयं देवीस्वरूपिणी ॥ ११ ॥  
  
सानन्द ज्ञान मात्रेण हृत्पद्मेऽहं प्रकाशिता ।  
प्रकाशेऽपि स्वयं देवी साक्षाद्भवति साधकः ॥ १२ ॥  
  
प्। २१६)  
  
साधकस्त्वं महादेव साध्याहं नात्र संशयः ।  
आनन्दं [ज्: आनन्दे] साधकं दृष्ट्वा तथा साध्याञ्च   
शङ्करीम् ॥ १३ ॥  
  
दर्शनाच्च भवेन्मुक्तिः सालोक्यं परमेश्वर ।  
स्वकान्तां परकान्तां वा सालोक्यं दर्शने शिवे ॥ १४ ॥  
  
सालोक्यं चैव सारूप्यं सायुज्यं परमेश्वरि ।  
निर्वाणञ्च यदानन्दं [ज्: दया-] मम स्थाने प्रकाशय ॥ १५ ॥  
  
अथ चतुर्विध मुक्त्यानन्द कथनम् ।  
  
श्रीदेव्युवाच   
  
कान्तायाः षोडशे वर्षे दर्शनात् [क्: दर्शने] यत् सुखं प्रिय ।  
तत् सुखं सर्वदा देव सालोक्ये [ज्: सालोक्यं] नात्र संशयः ॥ १६ ॥  
  
कान्तायाः षोडशे वर्षे स्पर्शने यत् सुखं प्रिय ।  
तत्सुखं सर्वदा देव सारूप्ये नात्र संशयः ॥ १७ ॥  
  
कान्तायाः षोडशे वर्षे सङ्गमे यत् सुख प्रिय ।  
तत्सुखं सर्वदा देव सायुज्ये [ज्: सायुज्य] नात्र संशयः ॥ १८ ॥  
  
शुक्रोत्सारण काले तु यत्सुखं प्रिय तत्सुखम् ।  
जायते सर्वदा देव निर्वाणे नात्र संशयः ॥ १९ ॥  
  
इति श्रीसर्वानन्दनाथ विरचिते सर्वोल्लासे चतुःपञ्चाशदुल्लासः ॥   
० ॥  
  
  
पञ्चपञ्चाशत्तमोल्लासः ।  
  
अथ पूर्णानन्दस्य माहात्म्यम् ।  
निगमतत्त्वसारे श्रीशिव उवाच   
  
मातर्दुर्गे महाभागे ममैव प्राण वल्लभे ।  
पूर्णानन्दस्य माहात्म्यं मम स्थाने प्रकाशय ॥ १ ॥  
  
श्रीदेव्युवाच   
  
देही ब्रह्ममयं ज्ञात्वा [क्, ग्, च्: ब्रह्मेति सञ्ज्ञात्वा] सर्वं   
ब्रह्मेति भावयेत् ।  
जन्ममृत्युमयं [क्, ग्, च्: -भयं] घोरं कदाचिन्नैव पश्यति ॥ २   
॥  
  
देही देहे स्थिते देव पूर्णानन्द न जायते ।  
भावातीतं यदा ज्ञानं पूर्णानन्दं तदा भवेत् ॥ ३ ॥  
  
भावातीतमयं भावं भावं भावातीतमयम् [च्:   
भावातीतमय शिव] ।  
पूर्णानन्दं तदा ज्ञेयं गान पानेषु [क्, ग्, च्: गाने पानेषु]   
जायते ॥ ४ ॥  
  
गानेन [क्, ग्, घ्, च्: ज्ञानेन] जायते पानं पानाच्च गायनं शिव   
।  
आनन्दस्य क्रमं कुत्र निश्चितं केन वर्त्मना ॥ ५ ॥  
  
किं वा कार्यमकार्यं किं वर्णितुं नैव शक्यते ।  
भावातीतमयं वाक्यं भावातीतमयं स्तवम् ॥ ६ ॥  
  
भावातीतमयं ज्ञानं भावातीतं हि मैथुनम् ।  
भावातीतमयं पानं भावातीतं हि गायनम् ।  
भावातीतमयं ध्यानं भावातीतमयी [क्, ग्, घ्, च्:   
भावातीतमया] क्रिया ॥ ७ ॥  
  
प्। २१८)  
  
गुप्तसाधन तन्त्रे श्रीशिव उवाच   
  
क्वचित् पानं क्वचिद्गानं क्वचिच्चर्वणमाचरेत् ।  
क्वचिद् ध्यानं जपादिञ्च क्वचिन्मैथुनमाचरेत् ॥ ८ ॥  
  
पानान्ते चर्वणं देवि चर्वणान्ते पिवेन्मधु ।  
मांसं मुद्रां मीनयुक्तं [ज्: -युक्तां] पानमानन्द   
सम्मतम् [ज्: संयुताम्] ॥ ९ ॥  
  
चर्व्यं चोष्यं तथा लेह्यं पेयञ्च परमेश्वरि ।  
मुखे यद् यत् प्रदातव्यं भोजनानन्द सम्मतम् ॥ १० ॥  
  
निगम तत्वे श्रीदेव्युवाच   
  
पूर्णानन्दे महादेव मैथुनं नैव जायते ।  
इन्द्रियाकलितं सर्वं प्रकाशक विवर्जितम् ॥ ११ ॥  
  
यदि दैवात् साधकेन्द्रः क्रियाकाङ्क्षी भवेत् शिव ।  
सर्वत्र योनिं ज्ञात्वाऽपि घातं कृत्वा मुहुर्मुहुः ॥ १२ ॥  
  
क्वचिद् योनौ क्वचित् पार्श्वे क्वचित् पृष्ठे महेश्वर ।  
क्वचिदास्ये क्वचित् कर्णे मूर्ध्नि देशे क्वचित् क्वचित् ॥ १३ ॥  
  
भावातीतक्रमेणैव घातं कुर्यानुमुहुर्मुहुः ।  
क्वचिल्लिङ्गेन हस्तेन क्वचिदङ्गुलिना शिव ॥ १४ ॥  
  
क्वचिन्नासा पुटेनैव क्वचिन्नेत्रेण घातनम् ।  
क्वचित् पादेनाङ्गुलिना मूर्ध्नापि जिह्वया क्वचित् ।  
दन्तघातं सर्वगात्रं चोष्यमाणं मुहुर्मुहुः ॥ १५ ॥  
  
इति श्रीसर्वानन्दनाथ विरचिते सर्वाल्लासे पञ्चपञ्चाशदुल्लासः   
॥ ० ॥  
  
  
षट्पञ्चाशत्तमोल्लासः ।  
  
श्रीशिव उवाच   
  
कुलेशि श्रोतुमिच्छामि शक्त्यानन्दस्य लक्षणम् ॥ १ ॥  
  
श्रीदेव्युवाच   
  
शक्त्यानन्दं महादेव बहुभाग्ये प्रकाशितम् ।  
प्रकाशिते प्रेमानन्दे [ज्: महेशान] सर्वानन्दस्य तुल्यता ॥ २ ॥  
  
भावातीतो यथा शाक्तस्तथा शक्तिर्महेश्वर ।  
आनन्दस्यापि तुल्यत्वं पानं रमण तादृशम् ॥ ३ ॥  
  
शक्तिर्वा पुरुषो [क्, ग्, च्: साधको] वापि पतितो यदि भूतले ।  
(चिह्नित सार्द्ध श्लोक द्वयं ज्: पुस्तके अधिकं विद्यते)   
तत्क्षणाद्रमणं कुर्यात् घृणा लज्जा विवर्जिता ॥ ४ ॥  
  
साधकः पतितो भूमौ साध्या रमणमाचरेत् ।  
साध्यापि पतिता भूमौ साधको रमणञ्चरेत् ॥ ५ ॥  
  
अनिच्छायां न कर्त्तव्यं कर्तव्यमाज्ञयापि च ।  
अन्यथापि न कर्त्तव्यं उभौ [घ्: कर्तव्यावुभौ] नरकगामिनौ ॥ ६   
॥  
  
शक्त्यानन्दे यजेत् शाक्तः शिवानन्दे यजेत् शिवाम् ।  
आनन्देन युतो देव कुक्कुरोऽपि शिवो भवेत् ॥ ७ ॥  
  
इति श्रीसर्वानन्दनाथ विरचिते सर्वोल्लासे षट्पञ्चाशदुल्लासः ॥ ० ॥  
  
  
सप्तपञ्चाशत्तमोल्लासः ।  
  
अथ शक्ति माहात्म्यम् ।  
  
तोडलतन्त्रे   
  
आत्म शक्तिर्वरारोहे देहोऽयं (?) जडिता स्थिता ।  
वशीकर्त्तुं न शक्नोति वाह्य शक्तेस्तु का कथा ॥ १ ॥  
  
वाह्य शक्तिर्वरारोहे स्व शक्तिर्ज्ञायते यदि ।  
तोषयेद् बहु यत्नेन राग द्वेष विमुक्तकः [ख्, च्: विमोहकः] ॥ २ ॥  
  
शाक्तक्रमचन्द्रिकायाम् [घ्, ज्: -तन्द्रिकायाम्]   
  
विवाहितायाः कन्याया [ज्: कान्तायाः] यद्यन्यो रमणं चरेत् ।  
तासां प्रहारं निन्दाञ्च कौटिल्यं नैव कारयेत् ॥ ३ ॥  
  
शक्तिरूपं क्रियार्थं हि विवाहं परिभाषिकम् ।  
स्त्रीमात्रे हर पत्नी च पुमान्मात्रे च शङ्करः ॥ ४ ॥  
  
शङ्करोऽहं वरारोहे शक्तेर्ज्ञानं न संशयः ।  
इच्छा शक्तेर्भवेदिच्छा क्रिया शक्तेः क्रिया भवेत् ॥ ५ ॥  
  
ज्ञान शक्तेर्भवेज्ज्ञानं भवेल्लज्जापि लज्जया ।  
बन्धं मोक्षं वरारोहे इच्छा शक्तेर्न संशयः ॥ ६ ॥  
  
अत एव महादेवि [क्, ग्, च्: महादेव] देह [ग्: सर्वां] शक्तिं   
प्रकीर्तितम् ।  
योऽन्येभ्यो दर्शनेभ्यश्च भुक्तिं [घ्, च्: भक्तिं] मुक्तिञ्च   
कांस्क्षति ।  
स्वप्न लब्ध धनेनैव धनवान् स भवेद्यदि ॥ ७ ॥  
  
प्। २२१)  
  
उपास्या बहवो देवा यदुक्तास्तव सुव्रते [क्, ग्, च्: -ताः] ।  
पूज्या [घ्, ज्: पूजा] प्रधाना तत्रैव शक्तिरादौ दृढ [क्, च्:   
दृढः] व्रतः ॥ ८ ॥  
  
शक्तिर्ब्रह्मा शिवः शक्तिः शक्तिर्विष्णुश्च वासवः ।  
अन्ये च बहवो देवाः शक्ति मूलाः प्रकीर्तिताः ॥ ९ ॥  
  
शक्तिं विना यतो ह्येषामसमर्थं प्रकीर्तितम् ।  
अतस्तेभ्यः प्रधानं हि शक्तिं विद्धि महामते ॥ १० ॥  
  
शुक्तौ रजतवद्भ्रान्तिर्यथा [घ्: -भातिर्यथा] जायेत पार्वति ।  
तथान्य [क्, ग्, च्: अथान्य; घ्: अन्यथा] दर्शनेभ्यश्च भुक्तिं   
मुक्तिञ्च काङ्क्षति ॥ ११ ॥  
  
(श्लोकोऽयं घ्, ज्: पुस्तकयोरधिको दृश्यते)  
मन्यते ये स्वमात्मानं विभिन्नं परमेश्वरात् ।  
न ते पश्यन्ति तं देवं वृथा तेषां परिश्रमः ॥ १२ ॥  
  
सर्व देवमयीइं देवीं सर्व देवमयीं पराम् ।  
आत्मानं चिन्तयेद्देवीं परमात्म स्वरूपिणीम् ॥ १३ ॥  
  
निर्वाण तन्त्रे   
  
देव्यात्मानं स्वमात्मानं भावयेद् यतमानसः ।  
ऐक्यं सम्भावयेन्नित्यं स्वगुरूं देवतात्मकम् ॥ १४ ॥  
  
आत्मानं चिन्तयेद्देवीं शक्तिमात्र स्वरूपिणीम् ।  
आत्माभेदेन यश्चिन्त्यो [ज्: आत्माभेदे लयश्चिन्त्यो] याति तन्मयतां   
नरः ॥ १५ ॥  
  
सोऽहमित्यस्य सततं चिन्तनात् तन्मयो भवेत् ।  
अहं देवो न चान्योऽस्मि मुक्तोऽहमिति भावयेत् ॥ १६ ॥  
  
रुद्रस्य चिन्तनाद्रुद्रो विष्णुः स्याद्विष्णुः स्याद्विष्णु चिन्तनात् ।  
दुर्गायाश्चिन्तनाद् दुर्गा भवत्येव न संशयः ॥ १७ ॥  
  
प्। २२२)  
  
एवमभ्यासयोगस्तु अहन्यहनि [क्, ग्:   
एवमभ्यासमानन्त्वप्यहन्यहनि] पार्वति ।  
जरा मरण कुःखाद्यैर्मुच्यते भव बन्धनात् ॥ १८ ॥  
  
इति श्रीसर्वानन्दनाथ विरचिते सर्वोल्लासे सप्तपञ्चाशदुल्लासः ॥ ०   
॥  
  
  
अष्टपञ्चाशत्तमोल्लासः ।  
  
हंस बीजस्य माहात्म्यम् ।  
  
महानिर्वाण तन्त्रे श्रीदेव्युवाच   
  
देवेश प्राण नाथेश [ग्, ज्: परमेशान] त्रिगुणे त्रिगुणात्मक ।  
अधुना हंस बीजस्य माहात्म्यं कथय प्रिय ॥ १ ॥  
  
श्रीशिव उवाच   
  
हंस बीजस्य माहात्म्यं गदितुं नैव शक्यते ।  
तव स्नेहेन बद्धोऽहं किञ्चिद्भावं प्रकाशितम् ॥ २ ॥  
  
देवालयं भवेद्देहं हंसेन मनुना शिवे ।  
हंस बीजं समाश्रित्य देही देहे सदा स्थितः ॥ ३ ॥  
  
हकारः शङ्करश्चैव सकारः शक्तिरीरितः ।  
शिव शक्त्यात्मकं मन्त्रमजपेति प्रकीर्तितम् ॥ ४ ॥  
  
षट्शतानि दिवारात्रौ सहस्राण्येकविंशतिः ।  
अजपा नाम गायत्रीं जीवो जपति सर्वदा ॥ ५ ॥  
  
प्। २२३)  
  
श्रीपार्वत्युवाच   
  
शिव शक्त्यात्मकं मन्त्रं जीवो जपति सर्वदा ।  
प्रजपेत् केन मूलञ्च सोऽहं केन विचिन्तयेत् ॥ ६ ॥  
  
श्रीशिव उवाच   
  
कुम्भकं स्याद् हं कारेण सः कारेणापि रेचनम् ।  
कुम्भकेषु [ज्: कुम्भकेऽपि] जपेन्मन्त्रं प्रत्येके प्रत्येकाक्षरम् ॥   
७ ॥  
  
तन्त्रान्तरे   
  
हकारं शिव बीजं स्यात् शक्तिबीजं सकारकम् ।  
जीवात्मानं नादरूपं बिन्दुञ्च परमात्मकम् ॥ ८ ॥  
  
विसर्गः कर्म्म सङ्गः स्यात् हंस बीजं प्रकीर्तितम् ।  
विन्दु द्वयं विसर्गः स्यात् सृष्टिः स्थितिर्महेश्वरि ॥ ९ ॥  
  
एक बिन्दुं लये देवि द्विविन्दुं सृष्टिरूपकम् ।  
त्रिविन्दुं स्थिति रूपञ्च बिन्दुमेकं लये पुनः ॥ १० ॥  
  
शैव शक्तिमयं देहं जिवात्मा कर्म्म रूपकम् ।  
परमात्मा बिन्दुरूपं हंस बीजेन भाषितम् ॥ ११ ॥  
  
सृष्टि स्थिति लयं ज्ञेयं हंस बीजं सुलोचने ।  
हंस ज्ञाने भवेत् सृष्टिः सोऽहं ज्ञाने स्थितिः प्रिये ।  
नाहं ज्ञाने लयं देवि भावा भाव प्रबोधकम् ॥ १२ ॥  
  
नारायणी तन्त्रे   
  
स्वभावे हंस बीजेन देह भेदेन चिन्तनम् ।  
सोऽहं भावेन परमेऽप्येकदेहं विचिन्तयेत् ॥ १३ ॥  
  
हकारेण सकारञ्च सकारेण हकारकम् ।  
पूजनं सर्वदा कुर्यात् वाम दक्ष विभेदतः ॥ १४ ॥  
  
प्। २२४)  
  
नारायणी तन्त्रे   
  
शिव बीजं हकारञ्च पुन्देह शिव रूपकम् ।  
(पाठोऽयं ग्: पुस्तके अधिको दृश्यते) शक्तिबीजं सकारं हि   
पुन्देहं शिव रूपकम् ॥ १५ ॥  
  
शक्ति बीजं सकारं हि शक्तिदेहः प्रकाशितः ।  
सोऽहं शक्तिमयं ध्यानात् [क्, ग्, च्: भावात्] ज्योतिर्ध्यानं   
प्रकाशितम् ॥ १६ ॥  
  
सूक्ष्म ध्यानमहं ब्रह्म सर्व व्यपि निरञ्जनम् ।  
(पाठो ग पुस्तके अधिको दृश्यते) स्थूल ध्यानं हंस बीजं   
भेद ज्ञानाच्च लभ्यते ।  
सोऽहं ज्ञानाद् भवेल्लभ्यं ज्योतिर्ध्यानं सुनिर्मलम् ॥ १८ ॥  
  
नाहञ्ज्ञानाल्लभ्यते च वाचातीतं निरञ्जनम् ।  
स्थूलं तेजस्तथा सूक्ष्मं ध्यानं त्रिविध लक्षणम् ॥ १९ ॥  
  
स्थूलमिन्द्रियसंयुक्तं योनि लिङ्गादिसंयुतम् ।  
ज्योतिर्ध्यानमभेदं हि सोऽहञ्ज्ञानयुतो यदि ।  
सूक्ष्मं नित्य निराकारं गगनादपि निर्मलम् ॥ २० ॥  
  
इति सर्वानन्दनाथविरचिते सर्वोल्ल्लासे अष्ट पञ्चाशदुल्लासः ॥ ० ॥  
  
  
ऊनपष्टितमोल्लासः ।  
  
श्रीपार्वत्युवाच   
  
ध्यानत्रयस्य मध्येषु सोःअं केन प्रजायते ॥ १ ॥  
  
श्रीशिव उवाच   
  
स्थूल ध्यानं हंस बीजं सेव्य सेवक भेदकम् ।  
तेजः सूक्ष्मभेदं हि सेव्य सेवक वर्जितम् ॥ २ ॥  
  
भावातीतं हि यद्ध्यानं सोऽहं ज्ञानात् परं शिवे ।  
यस्य यस्य पदार्थस्य या या शक्तिरुदीरिता [ख्, ग्, ज्: उदाहृता] ।  
सैव सर्वेश्वरी देवी स च सर्वो महेश्वरः ॥ ३ ॥  
  
महानिर्वाण तन्त्रे   
  
स्वदेहे पूजयेद्देवं नान्य देहे कदाचन ।  
स्वगेहे पायसं त्यक्त्वा भिक्षामटति दुर्मतिः ॥ ४ ॥  
  
स्थूलध्यानान्महादेव [क्, ग्, च्: महादेव !] स्तेजोध्यानाद्धि [ज्:   
ध्यानादि] शङ्करी [ज्: शङ्करि !] ।  
सूक्ष्म ध्यानाद् भवेन्मुक्तिरोङ्कारं तत्र सम्भवम् [घ्:   
कुम्भकम्] ॥ ५ ॥  
  
भिन्न देहं शिवं शक्ति तेजोध्यानमभेदकम् ।  
शिव शक्त्यात्मकं सूक्ष्मं ॐ तत्सद् व्यापितं जगत् ॥ ६ ॥  
  
विन्दु त्रयं नाद युग्मं बिन्दु युग्मञ्च नादकम् ।  
बिन्दुमेकं नाद युग्मं ॐकारं ब्रह्म बोधकम् ॥ ७ ॥  
  
कुण्डलिन्यङ्कुशाकारा बिन्दुरूपः सदाशिवः ।  
अङ्कमात्रं महादेवि शिव शक्ति प्रबोधकम् ॥ ८ ॥  
  
प्। २२६)  
  
बिन्दु द्वयं विना देवि किञ्चिन्मात्रं न जायते ।  
वामे च परमा शक्तिर्दक्षिणे परमः शिवः ॥ ९ ॥  
  
शिव शक्त्यात्मकं ब्रह्म वाचातीतं सुनिर्मलम् ।  
तकारं शङ्करं ज्ञेयं तकारं पुंस्त्व विग्रहम् ॥ १० ॥  
  
ब्रह्म बोधमयं देवि तत् शब्दं [ज्: सर्वं] शक्ति गोपितम् ।  
बिन्दुयुग्मं नादमेकं तकारं ब्रह्म बोधकम् ॥ ११ ॥  
  
तत् शब्दं परमेशानि ॐकारस्यापि बोधकम् ।  
विना स्वरेण देवेशि व्यञ्जनं नैव तिष्ठति ॥ १२ ॥  
  
तद्वर्णं सकलं बोधं भाव रूपं प्रकाशितम् ।  
सकारः शङ्करी ज्ञेया तकारो नाद रूपकः ॥ १३ ॥  
  
शक्तिब्रह्ममयं ज्ञानं सत् [ज्: तत्] शब्दं भाव बोधकम् ।  
व्यञ्जनं पुरुषं ज्ञेयं स्वरं ज्ञेयञ्च शङ्करीम् [ज्:   
शङ्करी] ॥ १४ ॥  
  
शिव शक्त्यात्मकं ब्रह्म सत् शब्देनापि भाष्टितम् [ज्: बोधितम्] ।  
सकारञ्च तकारञ्च पुरुषं परमेश्वरि ॥ १५ ॥  
  
शक्ति ज्ञानं मध्य [क्, ग्, च्: मध्ये] लुप्तं अकारं शब्द [ज्:   
सर्व] बोधकम् ।  
पञ्चनादं सप्तबिन्दुमेकाङ्गं परमेश्वरि ॥ १६ ॥  
  
एतैर्युक्तं सकारं हि त्रि वकारं प्रकाशितम् ।  
सत्वं रजस्तमश्चैव त्रि वकारेण भाषितम् ॥ १७ ॥  
  
पञ्चनादं पञ्चतत्त्वं बिन्दु स्वर्ग बिभूषितम् ।  
त्रिगुणाक्तं त्रिकोणञ्च प्रतिकोणं त्रयान्वितम् [क्, ग्, घ्:   
त्रियान्वितं; ख्, च्: क्रियान्वितम्] ॥ १८ ॥  
  
कोण मात्रे बिन्दुमात्रं मध्ये नादं महेश्वरि ।  
सर्व वर्ण क्रममिदमङ्गं ज्ञेयं शिवोपरि ॥ १९ ॥  
  
बिन्दु द्वयं विना भद्रे अङ्कमात्र न जायते ।  
नाद विन्द्वङ्क युङ्वर्ण [घ्, च्: नादबिन्दुयुतं] ब्रह्म ज्ञानस्य   
कारणम् ॥ २० ॥  
  
प्। २२७)  
  
तत्शब्दं ज्ञेय सत्शब्दं सर्वभाव प्रकाशितम् ।  
तत्सत् ज्ञेयं ब्रह्म बीजं ॐकारेऽभूत् प्रकाशितम् ॥ २१ ॥  
  
ॐकाराद् जायते सर्वं ॐकारे च प्रलीयते ।  
सृष्टि बीजं हि ॐकारं लय बीजं त्रिलोचने ॥ २२ ॥  
  
हंस बीजात् [क्, ग्, च्: मन्त्रात्] समुद्भूतं भावं भावातीतं   
ध्रुवम् ।  
दक्षिणानाञ्च वामानां सिद्धान्तानां महेश्वरि ॥ २३ ॥  
  
हंसः सोऽहञ्च नाहञ्च भेदाभेदात्मनात्मकम् ।  
कौलानाञ्चैव दिव्यानां भावातीतं हि केवलम् ॥ २४ ॥  
  
इति श्रीसर्वानन्दनाथ विरचिते सर्वोल्लासे ऊनषष्ट्युल्लासः ॥ ० ॥  
  
  
षष्टितमोल्लासः ।  
  
श्रीपार्वत्युवाच   
  
केन [ज्: येन] मार्गेण वा स्वामिन् भावातीतं प्रकाशितम् ।  
प्रकाशितेऽपि कौलानां दिव्यानां भेदकं वद ॥ १ ॥  
  
श्रीशिव उवाच   
  
यन्मार्गिणा भवेत् कौलो दिव्योऽभूत् तेन मार्गिणा ।  
उभयोरेक भावेन भावातीतमयो भवेत् ॥ २ ॥  
  
दिव्यानाञ्च जगद्दिव्यं कौलानां दिव्य [ग्: भाव] वर्जितम् ।  
दिव्यस्तु देववत् प्रायो वीरश्चोद्धत मानसः ।  
दिव्य वीरे च यो भेदः स भेदः परिकथ्यते ॥ ३ ॥  
  
प्। २२८)  
  
निगम तत्वे   
  
कौलानां नियमो नास्ति निषेधय्स् विधेः शिवे [घ्: निषेधञ्च   
विधिः शिवः] ।  
दिव्यानाञ्च तथा ज्ञेयं मुक्तिमात्रं विभेदकम् [ग्: -  
मात्रभेदकम्] ॥ ४ ॥  
  
दिव्यानां तेजसि भावे भावातीतं प्रकाशितम् ।  
तेजः स्यात् परमाणुश्च सर्व व्यापिनिरञ्जनम् ॥ ५ ॥  
  
कौलानाञ्च तथैवोक्तमभावे भाव वर्जितं ।  
प्रसङ्गात् कथयाम्यद्य दिव्यस्यापि च लक्षणम् ॥ ६ ॥  
  
तथा च समयाचारतन्त्रे   
  
यद्वर्णा देवता [क्, ग्, च्: देवताः]  यस्य [क्, ग्, च्: सर्वं] तत्तेजः   
पुञ्ज पूरितम् ।  
तेजोमयं जगत् सर्वं विभाव्य मूर्त्ति कल्पनम् [ज्: कल्पितम्] ॥ ७ ॥  
  
इति श्रीसर्वानन्दनाथ विरचिते सर्वोल्लासे सिद्धान्ताचार कथने   
षष्ट्युल्लासः ॥ ० ॥  
  
  
एकषष्टितमोल्लासः ।  
  
अथ कौलाचारः ।  
  
निर्द्वन्द्व मानसो भूत्वा ज्ञात्वा काम कला तनुम् ।  
इदं वीर कुलं देवि ज्ञेयं रम्यं मनोहरम् ॥ १ ॥  
  
[निर्द्वन्द्वमानसो भूत्वा अस्यभावः (च्: अस्यभावः प्रकाशितः)   
यामले]  
द्वन्द्वातीतो भवेदेक एको भावातीतः शिवे ।  
प्रकाश वाक्यं निर्द्वन्द्वमेकं ह्रस्वं हि दीर्घकम् ॥ २ ॥  
  
प्। २२९)  
  
ह्रस्व दीर्घ क्रमेणैव जगत् स्थावर जङ्गमम् ।  
गुरुं लघुं दीर्घं वाचातीतं वचः शिवे ॥ ३ ॥  
  
भावातीतं जगत् सर्वं ज्ञानं ज्ञेयमयं शिवं ।  
(श्लोकार्द्धोऽयं क्, च्: पुस्तकयोर्विद्यते) ज्ञानमेतत् जगत् सर्वं   
ज्ञानं ज्ञेयमयं शिवे ॥ ४ ॥  
  
ज्ञानमेतत् जगत् सर्वं मनोज्ञेयं महेश्वरि ।  
ज्ञानज्ञेयं मनो देवि भावातीतं सुनिर्मलम् ॥ ५ ॥  
  
ज्ञानार्णवे   
  
स्थूल सूक्ष्म मनश्चापि भावाद् भावातीतं शिवे ।  
भावातिताद् भवेद्भावो बीज वृक्षेव पार्वति ॥ ६ ॥  
  
आब्रह्मस्तम्ब पर्यन्तं प्रभाति मानसे [क्, ग्, च्: मानसी; ज्: मनसि]   
सदा [ज्: शिवे] ।  
अत एव महेशानि मनोऽतीतं निरञ्जनम् ॥ ७ ॥  
  
ज्ञात्वा काम कला तनु मस्य भावः ।  
  
कुलार्णवे   
  
कामेन कामनासिद्धिर्निष्कामी मोक्षतां [ज्: क्षेमताम्] व्रजेत् ।  
अत एव जगत् सर्वं कामभावं सुलोचने ।  
सदा कामेन सा भाति कलारूपा सनातनी ॥ ८ ॥  
  
अथ कला प्रमाणमाह ।  
  
नीलतन्त्रे   
  
कुलाकुलं श्मशानञ्च लता वेश्यञ्च वारुणम् ।  
पीठं निगूढा प्रकृतिं योनिं चाख्यानुकीर्त्तितम् [क्, च्:   
चाख्यानकीर्त्तनं] ॥ ९ ॥  
  
प्। २३०)  
  
निरुत्तरे   
  
कला चानुकलापञ्च कलामात्र प्रकीर्तिता ।  
कला च द्विविधा प्रोक्ता गुप्ता व्यक्ता महेश्वरि ॥ १० ॥  
  
गुप्ता च प्रकृतिरूपा व्यक्ता रमणदायिनी ।  
श्मशान वासिनो वीराः कलां पूजन्ति सर्वदा ॥ ११ ॥  
  
श्मशान वासिनो वीराः गुप्तायोनिं प्रपूजयेत् ।  
व्यक्तायोनिं [व्यक्तायोनिं यजेद्वीरोऽश्मशाने गोपने शिवे ।  
इति क्, ग्: पुस्तकीयपाठः ।  
व्यक्तायोनिं महेशानि श्मशाने गोपने शिवे ।  
इति च्: पुस्तकीयपाठः ।] यजेद्वीरः श्मशाने गोपने शिवे ॥ १२ ॥  
  
कलाञ्च पूजयेद्गुप्तां मानसी (?)  परमेश्वरि ।  
व्यक्तापि (?) पूजयेद्वीरो वाह्येऽपि निर्जने प्रिये ॥ १३ ॥  
  
व्यक्तायोनिं महेशानि द्विविधां मुक्तिदायिनीम् ।  
उदासिनां श्मशानञ्च गृहिणामर्च्चयेद्भगम् ॥ १४ ॥  
  
श्मशान पूजनाद्वीरो भग पूजाधिकारकः ।  
शवारूढात् तथा देवि भगारूढाधिकारकः ॥ १५ ॥  
  
भेदज्ञानात् यथा देवि एकज्ञानाधिकारकः ।  
श्मशान द्विविधं देवि चितायोनिः प्रकीर्तिता ।  
चिता व्यक्तापि देवेशि गुप्तयोनीति कीर्तिता ॥ १६ ॥  
  
निर्वाणतन्त्रे   
  
ब्राह्मणाः क्षत्रिया वैश्याः शूद्राश्च परमेश्वरि ।  
कलावासव योगेन कला पूजां प्रकल्पयेत् ॥ १७ ॥  
  
कुलार्णवे   
  
आसवेन विना देवि मैथुनं नैव कारयेत् ।  
मैथुनेन विना देवि मद्यपानं न चाचरेत् ॥ १८ ॥  
  
प्। २३१)  
  
अत एव महेशानि गृह धर्म्म प्रशस्तकः ।  
शवासनमुदासिनां गृहिणामासवासनम् ।  
गतासूनशवः प्रोक्तो मद्य पानासवः प्रिये ॥ १९ ॥  
  
तन्त्रान्तरे   
  
शवे वाप्यासवे वापि कार्य सिद्धिर्न संशयः ।  
शवासने भेदकार्यमभेदमासवासने ॥ २० ॥  
  
शक्ति देहे महेशानि न कुर्याच्च शवासनम् ।  
शक्तिदर्शनमात्रेणाप्युदासिनां क्रिया क्षयः ॥ २१ ॥  
  
आसवस्यासनं देवि पुन्देहं [ग्: -देहे] शक्ति देहकम् ।  
पुरुषस्यासनं शक्तिः शक्तेः पुरुष देहकम् ॥ २२ ॥  
  
इति श्रीसर्वानन्दनाथ विरचिते सर्वोल्लासे एकषष्ट्युल्लासः ॥ ० ॥  
  
  
द्वाषष्टितमोल्लासः ।  
  
अथ प्रकृति स्वरूप लक्षणम् ।  
  
वृहद्योनि तन्त्रे   
  
प्रकृतिं व्यर्थतां ज्ञात्वा यच्च कालीं प्रपूजयेत् ।  
वृथा पूजा भवेत्तस्य न बीजं जल सेचनम् ॥ १ ॥  
  
अज्ञात्वा प्रकृतिं देवि [ज्: देवीं] ब्रह्मज्ञानं करोति यः ।  
वृथा ज्ञानं भवेत्तस्य क्लीवमालिङ्गनं यथा [क्, च्: शक्तिषु   
शक्तिसङ्गमम्] ॥ २ ॥  
  
प्। २३२)  
  
(श्लोकोऽयं ग्, घ्, ज्: पुस्तकेष्वधिको दृश्यते) प्रकृतिज्ञानमालभ्य   
ब्रह्मज्ञानं करोति यः ।  
वृथा ज्ञानं भवेत्तस्य शक्तिषु शक्तिसङ्गमम् ॥ ३ ॥  
  
केचिद्ध्यायन्ति प्रकृतिं केचिच्च पुरुषं शिवे [ज्: प्रिये] ।  
ते ब्रह्मज्ञानिनः सन्तः प्रकृतिं पुरुषात्मकम् ॥ ४ ॥  
  
विना न प्रकृतिं ब्रह्म विना ब्रह्म न तत् शिवाम् ।  
उभयोर्ज्ञानयोगेन ब्रह्मजानीति निश्चितम् ॥ ५ ॥  
  
सिद्धलाहरीतन्त्रे   
  
केचिद् वदन्ति प्रकृतिं केचित् पुरुष कीर्त्तनम् ।  
उभयोरेकभावेन ब्रह्मज्ञानीति निश्चितम् ॥ ६ ॥  
  
पार्वत्युवाच   
  
वाचातीतं क्रियातीतं मनोऽतीतं सनातनम् ।  
ब्रह्मज्ञानमिदं देव प्रकृतिः का वदस्व मे [ज्: प्रकृतिं कां   
वद प्रभो] ॥ ७ ॥  
  
वृहद्योनितन्त्रे । श्रीशिव उवाच   
  
या प्रोक्ता प्रकृतिर्नित्या जगदम्बे सनातनि [घ्, ज्: सनातनी] ।  
सैव योनि स्वरूपा च [घ्: सा] जगदुत्पत्ति कारिणी ॥ ८ ॥  
  
सिद्धलाहरीतन्त्रे   
  
सत्त्वादयो गुणा देवि जायन्ते प्रकृतेर्ध्रुवम् ।  
ब्रह्म विष्णु शिवादीनां मूलाः सत्त्वादयो गुणाः ॥ ९ ॥  
  
कोणत्रयेषु देवेशि गुणत्रयं सुतिष्ठति ।  
स्थूल सूक्ष्ममयं ज्योतिर्व्यापिता प्रकृतिः स्थिता ॥ १० ॥  
  
प्। २३३)  
  
सत्त्वादयो गुणास्तस्याः सापि सत्त्वादयो गुणाः ।  
गुणातीता भवेत् सापि वाचातीता हि वाचिका [ग्, घ्: वाचका; ज्:   
वाचकम्] ॥ ११ ॥  
  
ब्रह्म विष्णु शिवादिश्च भवेद् यस्या [घ्, ज्: तस्या] निजेच्छया ।  
पुनः प्रलीयते यस्या [घ्, ज्: तस्यां] तस्याश्च जायते पुनः ॥ १२ ॥  
  
प्रकृतिर्विकृतिमापन्ने सर्वं पश्यति पार्वति ।  
विकृतिः प्रकृतिमापन्ने ततः किञ्चिन्न पश्यति ॥ १३ ॥  
  
तन्त्रान्तरे   
  
या प्रोक्ता प्रकृतिर्नित्या विकृतिः सा महेश्वरि [ज्: स्यान्महेश्वरि] ।  
सत्वं रजस्तमो देवि केचिद्भिन्नं वदन्ति च ।  
गुण बद्धाश्च ते जीवा मोक्षस्य नाधिकारिता [क्, ग्, च्:   
नाधिकारिताः; ज्: नाधिकारिणः] ॥ १४ ॥  
  
श्रीपार्वत्युवाच   
  
त्रिगुणेन [ग्: त्रिकोणेन] महादेव त्रिविधा चेत् क्रियास्थिता ।  
त्रिगुणेऽप्येकभावोऽपि गुणश्च केन जायते ॥ १५ ॥  
  
श्रीमहादेव उवाच   
  
गुणत्रय विभेदेन [क्, ग्, च्: विभागेन] विकृतिः स्यात् प्रियम्वदे ।  
एकभावेन प्रकृतिश्चणकाकार रूपकः ॥ १६ ॥  
  
तन्त्रान्तरे   
  
या प्रोक्ता प्रकृतिर्नित्या चणकाकार [क्, ग्, च्: चणकाकृति] रूपिणी ।  
विभिन्ने शिव शक्तिः स्यादभिन्ने चणकः शिवे ॥ १७ ॥  
  
प्। २३४)  
  
त्रिगुणाक्तं [ज्: त्रिगुणानां] त्रिकोणञ्च चणकं त्रिगुणात्मकम् ।  
ग्रिगुणः परमेशानि भूर्जलं [घ्: क्षितिर्भूः; च्: उज्ज्वलं; ज्:   
क्षितिःकं] पावको ध्रुवम् ॥ १८ ॥  
  
तमः सत्वं रजश्चैव [ग्, घ्, ज्: तमोरजश्च सत्त्वञ्च] त्रिकोणेषु   
[घ्, ज्: त्रिगुणेषु] सदा स्थितः ।  
त्रिगुण [ज्: त्रिकोण] व्यापितं सर्वं जगत् स्थावरे जङ्गमम् ॥ १९ ॥  
  
आद्याशक्तियुतो देवश्चणकाकार रूपकः ।  
निर्गुणस्यालयः साक्षान्महाकाल्यालयः प्रिये ॥ २० ॥  
  
आनन्दस्याहुतिं यत्र [क्, ग्, च्: तत्र] स एवानन्द रूपकः ।  
तदाकृतिः [ज्: प्रकृतिः] स्थूलभूता [घ्: -भूत्वा]  नारीदेह [ज्: -  
देहे] प्रकाशिता ।  
सूक्ष्मदेह [ज्: देहे] समुद्भूता पुन्देहेषु प्रकाशिता ॥ २१ ॥  
  
निगमकल्पद्रुमे   
  
लिङ्गं कृच्छ्रं भगं कृच्छ्रं वेष्टितं भुवन त्रयम् ।  
लिङ्गमध्ये स्थिता योनिर्योनिमध्ये च लिङ्गकम् ।  
उभावुभौ च सन्त्यक्त्वा क्षणमात्र न तिष्ठति ॥ २२ ॥  
  
समयाचार तन्त्रे   
  
निर्गुणं यत् परं ब्रह्म शरीरादिषु वर्जितम् ।  
साकारं यद्भवेद्देवि केवलं बोध हेतवे ॥ २३ ॥  
  
यथा सूर्यस्य बिम्बञ्च बहुधा दर्पणादिषु ।  
दृश्यते परमेशानि तथा सर्वमिदं जगत् ॥ २४ ॥  
  
एक एव परं ब्रह्म ज्योतीरूपं निरञ्जनम् ।  
साकारं यदि जायेत स्वेच्छयापि तदा प्रिये ॥ २५ ॥  
  
प्। २३५)  
  
ज्योती रूपा महायोनिः स्थूल सूक्ष्म प्रबोधिनी ।  
साकारं स्वेच्छया तस्या निराकारञ्च स्वेच्छया ॥ २६ ॥  
  
यदा साऽप्येक रूपा च तदा सूक्ष्मा सनातनी ।  
यदा चेद् बहुधा भूता [ज्: भूत्वा] तदा ज्योतीति कीर्तिता ॥ २७ ॥  
  
शरीरादियुता चेत् स्यात् साकारं परमेश्वरि ।  
बहुना [घ्, ज्: बहुधा] रमणेनापि चाभावे भाबबोधकम् ॥ २८ ॥  
  
अभावाज् जायते सर्वं जगत् स्थावर जङ्गमम् ।  
रूपत्रयं भावबोधं सृष्टि स्थिति लयः प्रिये ॥ २९ ॥  
  
प्रकृतिश्च पुमांश्चैव तयोर्वीजं हि भौतिकम् ।  
भौतिकां प्रकृतिं ज्ञेयां [ज्: भौतिका प्रकृतिर्ज्ञेया] भौतिकं   
पुरुषं शिवे ॥ ३० ॥  
  
वदामि भौतिकं ब्रह्म प्रकृति पुरुषात्मकम् ।  
भगञ्च प्रकृतिं ज्ञेयं पुमान् ब्रह्मेति पार्वति ॥ ३१ ॥  
  
प्रकृत्याञ्च [क्, ग्, च्: प्रकृत्यायाः; घ्: प्रकृत्या] पुमान् [घ्:   
पुरुष] ब्रह्म पुंसि प्रकृतिरीश्वरी ।  
सर्वदा वायुना देवि तत्र शृङ्गारकावुभौ ॥ ३२ ॥  
  
वायुराकाश संयुक्तो वाय्वाक्तः सर्वभूतकः [ग्:   
सर्वभौतिकः; घ्: पञ्चभूतकः] ।  
यथाङ्गाङ्गी ममाहञ्च [ज्: मदङ्गञ्च] तथापि   
पाञ्चभौतिकः [घ्, च्: -भौतिकम्] ॥ ३३ ॥  
  
अनित्यं पञ्चधा ज्ञेयं पञ्चैक्यं नित्यकल्पनम् ।  
कल्पनायां भवेत् सृष्टिः कल्पनायां लयो भवेत् ।  
कौल ज्ञानमिदं देवि कल्पातीतं निरञ्जनम् ॥ ३४ ॥  
  
इति श्रीसर्वानन्दनाथविरचिते सर्वोल्लासे द्वाषष्ठ्युल्लासः ॥ ० ॥  
  
  
त्रिषष्टितमोल्लासः ।  
  
तन्त्रान्तरे । श्रीपार्वत्युवाच   
  
रूपत्रयञ्च किं देव ब्रह्मज्ञानञ्च किं प्रभो ।  
कैवल्यं कीदृशं ज्ञानं कथय प्राण वल्लभ ॥ १ ॥  
  
श्रीशिव उवाच   
  
स्थूलरूपं ज्योतीरूपं सूक्ष्मरूपं सुलोचने [ज्: त्रिलोचने] ।  
रूपत्रयमिदं ज्ञेय।ं [ग्: प्रोक्तं] ब्रह्म ज्ञानस्य कारणम् ॥ २   
॥  
  
अथ ब्रह्मज्ञानम् । श्रीशिव उवाच   
  
आकाशाज्जायते वायुर्वायोरुत्पद्यते रविः ।  
रवेरुत्पद्यते तोयं तोयादुत्पद्यते मही ॥ ३ ॥  
  
पञ्चभूतात्मकं यद्यत् स्थूलरूपं महेश्वरि ।  
अण्डजः स्वेदजश्चैव उद्भिज्जश्च जरायुजः ॥ ४ ॥  
  
अण्डजाः पक्षि सप्राद्याः स्वेदजा मशकादयः ।  
वृक्ष गुल्मादयो देवि उद्भिज्जाहि हि विचेतनाः ॥ ५ ॥  
  
जरायुजा महादेवि [घ्, ज्: महेशानि] मनुजाः पशवस्तथा ।  
तेषां मध्ये मनुष्येषु ब्रह्मज्ञानञ्च जायते ॥ ६ ॥  
  
चतुर्विंशति तत्त्वञ्च ज्योतीरूपं प्रकाशितम् ।  
तन्नाशे परमेशानि सूक्ष्मदेही प्रकाशितः ॥ ७ ॥  
  
चतुर्विंशतितत्त्वानि शृणुष्व प्राण वल्लभे ।  
क्षितिर्जलं तथा तेजो वायुराकाश एव च ॥ ८ ॥  
  
प्। २३७)  
  
प्राणापानसमानश्च व्यानोदानौ [क्, च्: श्चोदानव्यानौ] च   
वायवः ।  
श्रवणं दर्शनं घ्राणं स्पर्शनं रस बोधनम् ॥ ९ ॥  
  
गुदं लिङ्गं हस्तपादौ वाक्यञ्च परमेश्वरि ।  
(पाठोऽयं घ्, ज्: पुस्तकयोर्नास्ति) त्यागं शृङ्गारश्चित्तेन्द्रिय   
चतुष्टयम् ।  
चतुर्विंशति तत्त्वानि शक्तिरत्र पृथक् पृथक् ॥ ११ ॥  
  
श्रीपार्वत्युवाच   
  
चतुर्विंशति तत्त्वानि कथितानि त्वया प्रभो ।  
अधुना श्रोतुमिच्छामि तत्तत् शक्त्यनुकीर्त्तनम् ॥ १२ ॥  
  
श्रीम्हादेव उवाच   
  
अनन्ताः शक्तयो देवि देहमध्ये प्रकाशिताः ।  
गदितुं नैव शक्नोमि ब्रह्माण्डान्तेऽपि पार्वति ॥ १३ ॥  
  
तासां मध्ये श्रेष्ठं [ज्: सृष्टि] रूपा चतुर्विंशति रूपिका ।  
तासां मध्ये श्रेष्ठ [ज्: सृष्टि] रूपा चतुर्द्दश परात्मिका ॥ १४ ॥  
  
तासां मध्ये चतुर्द्धा च शक्तिरात्मा [क्, ख्: शक्तिरुक्ता; च्:   
शक्तिरूपा च] महेश्वरि ।  
(पाठोऽयं ज्: पुस्तके अधिको विद्यते) त्रिधैकात्मा चतुर्धा च   
शक्तिरुक्ता महेश्वरि ॥ १५ ॥  
  
सुन्दरी बुद्धिरूपा च मनोरूपा च कालिका ।  
चित्तरूपा च तारा [घ्: तारिणी चित्तरूपा च] स्यात् [ज्: स्युः]   
त्रिधैकोक्ता [घ्: त्रिधैकात्मा] क्रियात्मिका ॥ १६ ॥  
  
शङ्करोऽभून्महादेवोऽप्यहङ्कार स्वरूपकः ।  
विनाहङ्कारमात्रेण किञ्चिन्मात्रं न जायते ॥ १७ ॥  
  
प्। २३८)  
  
आत्मनोऽपि निर्विकल्पादहङ्कारः प्रजायते ।  
अहङ्कारस्य निर्लेपादहं ब्रह्मेति भाष्यते ॥ १८ ॥  
  
मृत्तिकायां घटो देवि हाटके कटकं यथा ।  
शुक्तौ रजतवत्तोये तरङ्ग बुद्बुदौ [क्, ग्: तरङ्गं बुद्बुदं]   
यथा ॥ १९ ॥  
  
रज्जौ भुजङ्गवद्देवि स्फाटिके रञ्जनं यथा ।  
तथा देहो महेशानि देहिमध्ये प्रकाशितः ॥ २० ॥  
  
घटे नाशे मृत्तिका स्यात् कटके हाटकं तथा [घ्: यथा] ।  
तरङ्ग बुद्बुदौ नाशे तोयमात्रं न संशयः ॥ २१ ॥  
  
भुजङ्ग नाशे रज्जुः स्यात् रञ्जने स्फाटिकं तथा [घ्: यथा] ।  
देहनाशे तथा देहो केवलोऽहं निरञ्जनः [ज्: निरञ्जनम्] ॥ २२ ॥  
  
स्वरूपं शून्यं यद्ध्यानं तत् समाधिर्न संशयः ।  
अद्वैतं [ज्: अर्थैतत्] परमं ब्रह्म केवलोऽहं निरञ्जनः [ख्, ग्,   
च्, ज्: -नम्] ॥ २३ ॥  
  
सर्वातीतं परं शान्तं स्वात्म ज्ञान प्रबोधकम् ।  
प्रबोधे तु परे तत्त्वे केवलोऽहं निरञ्जनः [ग्, ज्: -नम्] ॥ २४ ॥  
  
निरञ्जनमिदं ज्ञेयमवाङ्मनस गोचरम् ।  
गदिते [ज्: -तुं] तत् परं ब्रह्म सर्वं व्याप्यैक [ज्: व्याप्यैव]   
संस्थितम् ॥ २५ ॥  
  
तस्मिन् [ज्: तस्मात्] जातं जगत् सर्वं तस्मिन्नेव स्थितं सदा ।  
प्रलीनं हि पुनस्तस्मिन् क्षितौ वृक्षेव [ज्: ब्रह्मैव] पार्वति ॥ २६ ॥  
  
उत्पत्ते [क्, ख्, च्: उत्पत्ति] र्व्युत्क्रमेणैव सृष्टिर्व्रह्मणि [ज्: ब्रह्मव]   
लीयते ।  
सृज्यते च पुनस्तस्मात् [घ्: तस्मिन्] स्वेच्छया निज मायया ॥ २७ ॥  
  
प्। २३९)  
  
ब्रह्मखेला जगत् सर्वं ब्रह्म रूपमिदं जगत् ।  
सर्वं हि खल्विदं ब्रह्म तदन्यन्नास्ति किञ्चन ॥ २८ ॥  
  
विश्वसारे   
  
आब्रह्म स्तम्ब पर्यन्तं परं ब्रह्मस्वरूपकम् ।  
स्थावरं जङ्गमं व्याप्तं प्रणमामि जगन्मयम् ॥ २९ ॥  
  
तन्त्रान्तरे   
  
भावातीतं परं भावं ध्यानातीतं हि ध्यानकम् ।  
क्रियातीतं क्रियायुक्तं सर्वं व्याप्यैक संस्थितम् ॥ ३० ॥  
  
सर्वातीतं सर्व रूपं निर्विकल्पञ्च कल्पितम् ।  
निर्विकारं विकाराक्तं सर्वं व्याप्यैक संस्थितम् ॥ ३१ ॥  
  
यल्लाभान्नापरं लाभं यत् सुखान्नापरं सुखम् ।  
यजज्ञानान्नापरं ज्ञानं तद्ब्रह्मे त्यवधारयेत् ॥ ३२ ॥  
  
तन्त्रान्तरे   
  
मही विलीयते तोये तोयं विलीयते रवौ ।  
रविर्विलीयते वायौ वायुर्विलीयते च खे ॥ ३३ ॥  
  
व्योम विलीयते सत्ये सत्यं विलीयते शिवे ।  
शिवो विलीयते शक्तौ ततो ब्रह्म निरूपणम् ॥ ३४ ॥  
  
निगमतत्त्वसारे   
  
ब्रह्मानन्दमयं सर्वं यदि जानाति तत्त्वतः ।  
तदा मुक्तिमवाप्नो यदा [घ्, ज्: यथा] ब्रह्मप्रविन्दति ॥ ३५ ॥  
  
वामे प्रकृति रूपा च दक्षिणे पुरुषाकृतिः ।  
तयोः सङ्गम [घ्, ज्: संयोग] मात्रेण शरीरं जायते ध्रुवम् ॥ ३६   
॥  
  
प्। २४०)  
  
तदिच्छया भोजनादि सर्वमेतत् तदीच्छया ।  
सुखेच्छापि च दुःखेच्छा परं ब्रह्म प्रकारकम् [ख्:   
प्रकारणम्; घ्: प्रकाशकम्] ॥ ३७ ॥  
  
ब्रह्म खेला [ज्: ब्रह्मत्वेन जगत् सर्वं दोषादोषं न चाचरेत् ।  
दोषोऽपि ब्रह्मणः सर्वं गुणमेव च तस्य तु [ज्:   
हास्यकौतूहलादिकम्] ॥ ३८ ॥  
  
नृत्य गानादिकं [क्, ज्: गीता] सर्वं ऐन्द्रजालिकवत् प्रिये ।  
लीलया ब्रह्मणः सर्वं हास्य कौतूहलादिकम् ॥ ३९ ॥  
  
खेलार्थञ्च [घ्: खेलार्थं; ज्: खेलार्थ हि] परं [घ्: परमं]   
ब्रह्म साकारोऽस्ति क्षणे क्षणे [घ्: साकारश्च युगेयुगे; ज्:   
साकारोहि युगेयुगे] ।  
दिव्ये शरीरे सोऽप्यस्ति तथा कीटादिकेषु च ॥ ४० ॥  
  
सर्वं ब्रह्ममयं ज्ञात्वा सर्वकर्माणि साधयेत् ।  
पीत्वा तु मोहमदिरां [घ्, ज्: पीत्वा मोहमदिराञ्च] उन्मत्तेव   
स्वयं विभुः ॥ ४१ ॥  
  
मानुषी तनुमाश्रित्य सुखं मोक्षञ्च काङ्क्षति ।  
भूत प्रकृतिमाश्रित्य देहिनां देहनाशकृत् ॥ ४२ ॥  
  
धानिनां धन नाशाय दस्युरूपधरोऽव्ययः ।  
निर्ममो [ज्: निर्मलो] निरहङ्कारः सदा ज्योतिर्मयः स्मृतः ॥ ४३ ॥  
  
क्वचित् शोकादि व्याक्रान्तः क्वचित् सौख्यादि सङ्कुलः ।  
क्वचिद्धास्यादि संयुक्तो धनवानति [क्, ग्, च्: धन नारीति] कश्चन ॥   
४४ ॥  
  
कामिनी रूपमाश्रित्य कामिनीनां कलेवरे ।  
कामोन्मत्ता काममयी [घ्: कामोन्मत्तः कामयते] परं   
ब्रह्मैव सर्वथा ।  
मदनं रूपमाश्रित्य पुरुषो विह्वलायते ॥ ४५ ॥  
  
गुरुरूपं समाश्रित्य लोकः मन्त्रायते भवात् ।  
आत्मेच्छया कृतं कर्म दोषादोषं न चाचरेत् ॥ ४६ ॥  
  
प्। २४१)  
  
ब्रह्मरूपमिदं सर्वं ब्रह्मरूपं जगन्मयं ।  
ऊर्द्धशून्ये गतिस्तस्य मध्यशून्ये व्यवस्थितः ॥ ४७ ॥  
  
अधः शून्ये च गमनं को वा जानाति तत्त्वतः ।  
ऊर्द्ध शून्ये स्वप्न भावं ब्रह्म रन्ध्रं प्रकीर्तितम् ॥ ४८ ॥  
  
मध्यशून्यं [ज्: -शून्ये] भ्रुवोर्मध्ये तस्मिन् ज्ञानादि चिन्तनम्   
।  
मूलाधारे अधः शून्यं तत्र कामादि चिन्तनम् ॥ ४९ ॥  
  
शून्यान्ते क्रीडति ब्रह्म अज्ञोऽपि [च्, ज्: आज्ञा] नहि लभ्यते ।  
स तिष्ठति परं ब्रह्म स्वेच्छया लीलयापि च ॥ ५० ॥  
  
ज्ञानात् सिद्धिमवाप्नोति न ज्ञानान्न च सिद्धिभाक् ।  
ब्रह्मज्ञानमिदं वत्स यो न जानाति तत्त्वतः ।  
ध्यान पूजादिकं सर्वं तस्य सिद्धिर्न जायते ॥ ५१ ॥  
  
ब्रह्मज्ञानं विना सर्वमसिद्धिकारणं स्मृतम् ।  
अत एव महेशान कलौ सिद्धिर्न जायते ॥ ५२ ॥  
  
सिद्धेर्हि कारणं ब्रह्म सर्वथैव कुलेश्वर ।  
यो विजानाति तत्त्वेन देहान्ते ब्रह्मभाग् भवेत् ॥ ५३ ॥  
  
इति श्रीसर्वानन्दनाथ विरचिते सर्वोल्लासे त्रिषष्ट्युल्लासः ॥ ० ॥  
  
  
  
  
मुक्तबोद्ह इन्दोलोगिचल् रेसेअर्च्ह् इन्स्तितुते©२०११ मुक्तबोध इन्दोलोगिचल् रेसेअर्छ् इन्स्तितुते  अल्ल् रिघ्त्स् रेसेर्वेद्।ए-तेxत्स् मय् बे विएwएद् ओन्ल्य् ओन्लिने ओर् दोwन्लोअदेद् ड़ोर् प्रिवते स्तुद्य्।ए-तेxत्स् मय् नोत्, उन्देर् अन्य् चिर्चुम्स्तन्चेस्, बे चोपिएद्, रेपुब्लिस्हेद्,रेप्रोदुचेद्, दिस्त्रिबुतेद् ओर् सोल्द्, एइथेर् इन् ओरिगिनल् ओर् अल्तेरेद् ड़ोर्म्, wइथोउत्थे एxप्रेस्स् पेर्मिस्सिओन् ओड़् मुक्तबोध इन्दोलोगिचल् रेसेअर्छ् इन्स्तितुते इन् wरितिन्ग्।दत-एन्तेरेद् ब्य् थे स्तड़्ड़् ओड़् मुक्तबोध उन्देर् थे दिरेच्तिओन् ओड़् मर्क् स्। ग्। द्य्च्ज़्कोwस्कि।          