---
title: 'Haribhadrasuri: Sastravartasamuccaya'

---
## Intro
  
  
  
  
Haribhadrasuri: Sastravartasamuccaya  
  
  
  
  
  
Haribhadrasuri: Sastravartasamuccaya,   
Based on the ed. by K. K. Dixit,  
Ahmedabad : Lalbhai Dalpatbhai Bharatiya 1969  
(L. D. Series, 22)  
  
  
Input by Yasunori Harada  
  
  
  
PLAIN TEXT VERSION  
  
  
  
The text has a number of metrical irregularities.  
Pada boundaries frequently cut through compounds, and sometimes through words.  
  
  
  
REFERENCE SYSTEM:  
The reference includes the stabaka and section nos.   
of K.K. Dixit's Viṣayasūcī [bracketed]:  
  
HSvs_[n.n]nnn = [stabaka.section]verse  
  
  
  
  


## पाठः
  
  
  
  
  
  
  
विषयसूची ब्य् क्।क्। दिxइत् (वेर्से नुम्बेर्स् ब्रच्केतेद्)  
  
===पहला स्तबक===  
ग्रन्थ प्रस्तावना  
१।१ मोक्षसाधनरूप से धर्म की उपादेयता (१-२९)  
१।२ भूतचैतन्यवादखण्डन (३०-७८)  
१।३ मैं विषयक प्रत्यक्ष अनुभव से आत्मा की सिद्धि (७९-८७)  
१।४ आत्मा तथा कर्म के सम्बन्ध में मतमतान्तर (८८-१०९)  
१।५ भूतचैतन्यवादखण्डन का उपसंहार (११०-११२)  
  
===दूसरा स्तबक===  
२।१ पुण्य, पाप तथा मोक्ष से सम्बन्धित कुच्छ प्रश्न (११३-१६३)  
२।२ कालवाद, स्वभाववाद, नियतिवाद, कर्मवाद, कालादिसामग्रीवाद (१६४-१९३)  
  
===तीसरा स्तबक===  
३।१ ईश्वरवादखण्डन (१९४-२१०)  
३।२ प्रकृतिपुरुषवादखण्डन (२११-२३७)  
  
===छौथा स्तबक===  
४।१ क्षणिकवादखण्डन की प्रस्तावना (२३८-२४७)  
४।२ भाव अभाव बन जाता है इस मत का खण्डन (२४८-२७५)  
४।३ अभाव भाव बन जाता है इस मत का खण्डन (२७६-३०२)  
४।४ क्षणिकवाद में सामग्रीकारणतावाद की अनुपपत्ति (३०३-३२३)  
४।५ क्षणिकवाद में वास्यवासकभाव की अनुपपत्ति (३२४-३२९)  
४।६ क्षणिकवाद में कार्यकारणज्ञान की अनुपपत्ति (३३०-३५९)  
४।७ बुद्धवचन्ॐ की सहायता से क्षणिकवाद का खण्डन (३६०-३७४)  
  
===पाञ्चवां स्तबक===  
५।१ बाह्यार्थखण्डन (३७५-४०२)  
५।२ विज्ञानद्वैतवाद में मोक्ष की अनुपपत्ति (४०३-४१३)  
  
===छट्ठा स्तबक===  
६।१ निर्हेतुक विनाश से क्षणिकवाद की सिद्धि नहीं (४१४-४३६)  
६।२ अर्थक्रियाकारित्व से क्षणिकवाद की सिद्धि नहीं (४३७-४४३)  
६।३ रूपरूपान्तरण से क्षणिकवाद की सिद्धि नार्थीं (४४४-४५०)  
६।४ अन्ततोगामी नाश से क्षणिकवाद की सिद्धि नहीं (४५१-४६३)  
६।५ क्षणिकवाद तथा विज्ञानद्वैतवाद के प्रतिपादन का एक आशयविशेष (४६४-४६६)  
६।६ शून्यवादखण्डन (४६७-४७६)  
  
===सातवां स्तबक===  
७।१ जैनसम्मत नित्यानित्यत्ववाद का समर्थन (४७७-५४२)  
  
===आठवां स्तबक  
८।१ ब्रह्मद्वैतवादखण्डन (५४३-५५२)  
  
===नवां स्तबक===  
९।१ मोक्ष की सम्भावना तथा मोक्ष के साधन (५५३-५७९)  
  
===दशवां स्तबक===  
१०।१ मीमांसक के सर्वज्ञताखण्डन का खण्डन (५८०-६२६)  
१०।२ बौद्ध के सर्वज्ञताखण्डन का खण्डन (६२७-६४३)  
  
===ग्यारहवां स्तबक===  
११।१ शब्दार्थसम्बन्धखण्डन का खण्डन (६४४-६७२)  
११।२ ज्ञान तथा किर्या के बीच प्राधान्य-अप्राधान्य का प्रश्न (६७३-६९१)  
११।३ मोक्ष का स्वरूप (६९२-६९७)  
११।४ ग्रन्थ-उपसंहार (६९८-७०१)  
  
  
  
========================  
  
  
ग्रन्थप्रस्तावना: मोक्ष-साधनरूप से धर्म की उपादेयता  
  
  
प्रणम्य परमात्मानं वक्ष्यामि हितकाम्यया  ।  
सत्त्वानाम् अल्पबुद्धीनां शास्त्रवार्त्तासमुच्चयम्  ॥ ह्स्व्स्_[१।१]१ ॥  
यं श्रुत्वा सर्वशास्त्रेषु प्रायस् तत्त्वविनिश्चयः  ।  
जायते द्वेषशमनः स्वर्गसिद्धिसुखावहः  ॥ ह्स्व्स्_[१।१]२ ॥  
दुःखं पापात् सुखं धर्मात् सर्वशास्त्रेषु संस्थितिः  ।  
न कर्तव्यम् अतः पापं कर्तव्यो धर्मसञ्चयः  ॥ ह्स्व्स्_[१।१]३ ॥  
हिंसानृतादयः पञ्च तत्त्वाश्रद्धानम् एव च  ।  
क्रोधादयश् च चत्वार इति पापस्य हेतवः  ॥ ह्स्व्स्_[१।१]४ ॥  
विपरीतास्तु धर्मस्य एत एवोदिता बुद्धैः  ।  
एतेषु सततं यत्नः सम्यक् कार्यः सुखैषिणा  ॥ ह्स्व्स्_[१।१]५ ॥  
साधुसेवा सदा भक्त्या मैत्री सत्त्वेषु भावतः  ।  
आत्मीयग्रहमोक्षश् च धर्महेतुप्रसाधनम्  ॥ ह्स्व्स्_[१।१]६ ॥  
उपदेशः शुभो नित्यं दर्शनं धर्मचारिणाम्  ।  
स्थाने विनय इत्येतत् साधुसेवाफलं महत्  ॥ ह्स्व्स्_[१।१]७ ॥  
मैत्रीं भावयतो नित्यं शुभो भावः प्रजायते  ।  
ततो भावोदयाज्जन्तोर् द्वेषाग्निर् उपशाम्यति  ॥ ह्स्व्स्_[१।१]८ ॥  
अशेषदोषजननी निःशेषगुणघातिनी  ।  
आत्मीयग्रहमोक्षेण तृष्णापि विनिवर्त्तते  ॥ ह्स्व्स्_[१।१]९ ॥  
एवं गुणगणोपेतो विशुद्धात्मा स्थिराशयः  ।  
तत्त्वविद्धिः समाख्यातः सम्यग् धर्मस्य साधकः  ॥ ह्स्व्स्_[१।१]१० ॥  
उपादेयश् च संसारे धर्म एव बुद्धैः सदा  ।  
विशुद्धो मुक्तये सर्वं यतो ऽन्यद् दुःखकारणम्  ॥ ह्स्व्स्_[१।१]११ ॥  
अनित्यः प्रियसंयोग इहेर्ष्याशोकवत्सलः  ।  
अनित्यं यौवनं चापि कुत्सिताचरणास्पदम्  ॥ ह्स्व्स्_[१।१]१२ ॥  
अनित्याः सम्पदस् तीव्र-क्लेशवर्गसमुद्भवाः  ।  
अनित्यं जीवितं चेह सर्वभावनिबन्धनम्  ॥ ह्स्व्स्_[१।१]१३ ॥  
पुनर्जन्म पुनर्मृत्युर् हीनादिस्थानसंश्रयः  ।  
पुनः पुनश् च यद् अतः सुखम् अत्र न विद्यते  ॥ ह्स्व्स्_[१।१]१४ ॥  
प्रकृत्यसुन्दरं ह्य् एवं संसारे सर्वम् एव यत्  ।  
अतो ऽत्र वद किं युक्ता क्वचिदास्था विवेकिनाम्  ॥ ह्स्व्स्_[१।१]१५ ॥  
मुक्त्वा धर्मं जगद् वन्द्यम् अकलङ्कं सनातनम्  ।  
परार्थसाधकं धीरैः सेवितं शीलशालिभिः  ॥ ह्स्व्स्_[१।१]१६ ॥  
आह तत्रापि नो युक्ता यदि सम्यग् निरूप्यते  ।  
धर्मस्यापि शुभो यस्माद् बन्ध एव फलं मतम्  ॥ ह्स्व्स्_[१।१]१७ ॥  
न चायसस्य बन्धस्य तदा हेममयस्य च  ।  
फले कश्चिद् विशेषो ऽस्ति पारतन्त्र्याविशेषतः  ॥ ह्स्व्स्_[१।१]१८ ॥  
तस्माद् अधर्मवत् त्वाज्यो धर्मो ऽप्य् एवं मुमुक्षुभिः  ।  
धर्माधर्मक्षयान्म् उक्तिर् मुनिभिर् वर्णिता यतः  ॥ ह्स्व्स्_[१।१]१९ ॥  
उच्यते एवम् एवैतत् किन्तु धर्मो द्विधा मतः  ।  
सञ्ज्ञानयोग एवैकस् तथान्यः पुण्यलक्षणः  ॥ ह्स्व्स्_[१।१]२० ॥  
ज्ञानयोगस् तपः शुद्धम् आशंसादोषवर्जितम्  ।  
अभ्यासातिशयाद् उक्तं तद् विमुक्तेः प्रसाधनम्  ॥ ह्स्व्स्_[१।१]२१ ॥  
धर्मस् तदपि चेत् सत्यं किं न बन्धफलः स यत्  ।  
आशंसा वर्जितो ऽन्यो ऽपि किं नैवं चेद् न यत् तथा  ॥ ह्स्व्स्_[१।१]२२ ॥  
भोगमुक्तिफलो धर्मः स प्रवृत्तीतरात्मकः  ।  
सम्यग्मिथ्यादिरूपश् च गतिस् तन्त्रान्तरेष्व् अपि  ॥ ह्स्व्स्_[१।१]२३ ॥  
तम् अन्तरेण तु तयोः क्षयः केन प्रसाध्यते  ।  
सदा स्यान् न कदाचिद् वा यद्य् अहेतुक एव सः  ॥ ह्स्व्स्_[१।१]२४ ॥  
तस्माद् अवश्यम् एष्टव्यः कश्चिद् हेतुस् तयोः क्षयें  ।  
स एव धर्मो विज्ञेयः शुद्धो मुक्तिफलप्रदः  ॥ ह्स्व्स्_[१।१]२५ ॥  
धर्माधर्मक्षयान् मुक्तिर् यच् चोक्तं पुण्यलक्षणम्  ।  
हेयं धर्मं तदाश्रित्य न तु सञ्ज्ञानयोगकम्  ॥ ह्स्व्स्_[१।१]२६ ॥  
अतस् तत्रैव युक्तास्था यदि सम्यग् निरूप्यते  ।  
संसारे सर्वम् एवान्यत् दर्शितं दुःखकारणम्  ॥ ह्स्व्स्_[१।१]२७ ॥  
तस्माच् च जायते मुक्तिर् यथा मृत्यादिवर्जिता  ।  
तथोपरिष्टाद् वक्ष्यामः सम्यक्शास्त्रानुसारतः  ॥ ह्स्व्स्_[१।१]२८ ॥  
इदानीं तु समासेन शास्त्रसम्यक्त्वम् उच्यते  ।  
कुवादियुक्त्यपव्याख्या-निरासेनाविरोधतः  ॥ ह्स्व्स्_[१।१]२९ ॥  
  
  
(२) भूतचैतन्यवाद-खण्डन  
  
पृथिव्यादिमहाभूत-कार्यमात्रम् इदं जगत्  ।  
न चात्मदृष्टसद्भावं मन्यन्ते भूतवादिनः  ॥ ह्स्व्स्_[१।२]३० ॥  
अचेतनानि भूतानि न तद्धर्मो न तत्फलम्  ।  
चेतनास्ति च यस्येयं स एवात्मेति चापरे  ॥ ह्स्व्स्_[१।२]३१ ॥  
यदीयं भूतधर्मः स्यात् प्रत्येकं तेषु सर्वदा  ।  
उपलम्भ्येत सत्त्वादि-काठिनत्वादयो यथा  ॥ ह्स्व्स्_[१।२]३२ ॥  
शक्तिरूपेणा सा तेषु सदातो नोपलभ्यते  ।  
न च तेनापि रूपेण सत्यसत्य् एव चेन् न तत्  ॥ ह्स्व्स्_[१।२]३३ ॥  
शक्तिवेतनयोरैव्यं नानात्वं वाथ सर्वथा  ।  
ऐक्ये सा चेतनेवेति नानात्वे ऽन्यस्य सा यतः  ॥ ह्स्व्स्_[१।२]३४ ॥  
अनभिव्यक्तिर् अप्य् अस्या न्यायतो नोपपद्यते  ।  
आवृतिर् न यद् अन्येन तत्त्वसङ्ख्याविरोधतः  ॥ ह्स्व्स्_[१।२]३५ ॥  
न चासौ तत्स्वरूपेण तेषाम् अन्यतरेण वा  ।  
व्यञ्जकत्वप्रतिज्ञानात् नावृतिर् व्यञ्जकं यतः  ॥ ह्स्व्स्_[१।२]३६ ॥  
विशिष्टपरिणामभा- -वे ऽपि ह्य् अत्रावृतिर् न वै  ।  
भावताप्तेस्तथा नाम-व्यञ्जकत्वप्रसङ्गतः  ॥ ह्स्व्स्_[१।२]३७ ॥  
न चासौ भूतभिन्नो यत् ततो व्यक्तिः सदा भवेत्  ।  
भेदे त्वधिकभावेन तत्त्वसङ्ख्या न युज्यते  ॥ ह्स्व्स्_[१।२]३८ ॥  
स्वकाले ऽभिन्न इत्य् एवं कालाभावे न सङ्गतम्  ।  
लोकसिद्धाश्रये त्व् आत्मा हन्त ! नाश्रीयते कथम्  ॥ ह्स्व्स्_[१।२]३९ ॥  
नात्मापि लोके नो सिद्धो जातिस्मरणसंश्रयात्  ।  
सर्वेषां तदभावश् च चित्रकर्मविपाकतः  ॥ ह्स्व्स्_[१।२]४० ॥  
लोके ऽपि नैकतः स्थानाद् आगतानां तथेक्ष्यते  ।  
अविशेषेण सर्वेषाम् अनुभूतार्थसंस्मृतिः  ॥ ह्स्व्स्_[१।२]४१ ॥  
दिव्यदर्शनतश् चैव तच्छिष्टाव्यभिचारतः  ।  
पितृकर्मादिसिद्धेश् च हन्त ! नात्माप्य् अलौकिकः  ॥ ह्स्व्स्_[१।२]४२ ॥  
काठिन्याबोधरूपाणि भूतान्य् अध्यक्षसिद्धितः  ।  
चेतना तु न तद्रूपा सा कथं तत्फलं भवेत् ?  ॥ ह्स्व्स्_[१।२]४३ ॥  
प्रत्येकम् असती तेषु न च स्याद् रेणुतैलवत्  ।  
सती चेद् उपलभ्येत भिन्नरूपेषु सर्वदा  ॥ ह्स्व्स्_[१।२]४४ ॥  
असत् स्थूलत्वम् अण्वादौ घटादौ दृश्यते यथा  ।  
तथासत्येव भूतेषु चेतनापीति चेन् मतिः  ॥ ह्स्व्स्_[१।२]४५ ॥  
नासत् स्थूलत्वम् अण्वादौ तेभ्य एव तदुद्भवात्  ।  
असतस्तत्समुत्पादो न युक्तो ऽतिप्रसङ्गतः  ॥ ह्स्व्स्_[१।२]४६ ॥  
पञ्चमस्यापि भूतस्य तेभ्यो ऽसत्त्वाविशेषतः  ।  
भवेद् उत्पत्तिर् एवं च तत्त्वसङ्ख्या न युज्यते  ॥ ह्स्व्स्_[१।२]४७ ॥  
न तज्जननस्वभावाश् चेत् ते ऽत्र मानं न विद्यते  ।  
स्थूलत्वोत्पाद इष्टश् चेत् तत्सद्भावे ऽप्य् असौ समः  ॥ ह्स्व्स्_[१।२]४८ ॥  
न च मूर्त्ताणुसङ्घात-भिन्नं स्थूलत्वम् इत्य् अदः  ।  
तेषाम् एव तथाभावो न्याय्यं मानाविरोधतः  ॥ ह्स्व्स्_[१।२]४९ ॥  
भेदे तददलं यस्मात् कथं सद्भावम् अश्नुते  ।  
तदभावे ऽपि तद्भावे सदा सर्वत्र वा भवेत्  ॥ ह्स्व्स्_[१।२]५० ॥  
न चैवं भूतसङ्घात-मात्रं चैतन्यम् इष्यते  ।  
अविशेषेण सर्वत्र तद्वत् तद्भावसङ्गतेः  ॥ ह्स्व्स्_[१।२]५१ ॥  
एवं सति घटादीनां व्यक्तचैतन्यभावतः  ।  
पुरुषान् न विशेषः स्यात् स च प्रत्यक्षबाधितः  ॥ ह्स्व्स्_[१।२]५२ ॥  
अथ भिन्नस्वभावानि भूतान्य् एव यतस्ततः  ।  
तत्सङ्घातेषु चैतन्यं न सर्वेष्व् एतद् अप्य् असत्  ॥ ह्स्व्स्_[१।२]५३ ॥  
स्वभावो भूतमात्रत्वे सति न्यायान् न भिद्यते  ।  
विशेषणं विना यस्मान् न तुल्यानां विशिष्टता  ॥ ह्स्व्स्_[१।२]५४ ॥  
स्वरूपमात्रभेदे च भेदो भूतेतरात्मकः  ।  
अन्यभेदकभावे तु स एवात्मा प्रसज्यते  ॥ ह्स्व्स्_[१।२]५५ ॥  
हविर् गुडकणिक्कादि-द्रव्यसङ्घातजान्य् अपि  ।  
यथा भिन्नस्वभावानि खाद्यकानि तथेति चेत्  ॥ ह्स्व्स्_[१।२]५६ ॥  
व्यक्तिमात्रत एवैषां ननु भिन्नस्वभावता  ।  
रसवीर्यविपाकादि-कार्यभेदो न विद्यते  ॥ ह्स्व्स्_[१।२]५७ ॥  
तदात्मकत्वमात्रत्वे संस्थानादिविलक्षणा  ।  
यथेयम् अस्ति भूतानां तथा सापि कथं न चेत्  ॥ ह्स्व्स्_[१।२]५८ ॥  
कर्त्रभावात् तथा देश-कालभेदाद्ययोगतः  ।  
न चासिद्धमदो भूत-मात्रत्वे तदसम्भवात्  ॥ ह्स्व्स्_[१।२]५९ ॥  
तथा च भूतमात्रत्वे न तत्सङ्घातभेदयोः  ।  
भेदकाभावतो भेदो युक्तः सम्यग् विचिन्त्यताम्  ॥ ह्स्व्स्_[१।२]६० ॥  
एकस् तथापरो नेति तन्मात्रत्वे तथाविधः  ।  
यतस् तद् अपि नो भिन्नं ततस् तुल्यं च तत् तयोः  ॥ ह्स्व्स्_[१।२]६१ ॥  
स्यादेतद् भूतजत्वे ऽपि ग्रावादीनां विचित्रता  ।  
लोकसिद्धेति सिद्धैव न सा तन्मात्रजा ननु  ॥ ह्स्व्स्_[१।२]६२ ॥  
अदृष्टाकाशकालादि-सामग्रीतः समुद्भवात्  ।  
तथैव लोकसंवित्तेर् अन्यथा तदभावतः  ॥ ह्स्व्स्_[१।२]६३ ॥  
न चेह लौकिको मार्गः स्थितो ऽस्माभिर् विचार्यते  ।  
किं त्व् अयं युज्यते क्वेति त्वन्नीतौ चोक्तवन् न सः  ॥ ह्स्व्स्_[१।२]६४ ॥  
मृतदेहे च चैतन्यम् उपलभ्येत सर्वथा  ।  
देहधर्मादिभावेन तत् तद्धर्मादि नान्यथा  ॥ ह्स्व्स्_[१।२]६५ ॥  
न च लावण्यकार्कश्य-श्यामत्वैर् व्यभिचारिता  ।  
मृतदेहे ऽपि सद्भावाद् अध्यक्षेणैव सङ्गतेः  ॥ ह्स्व्स्_[१।२]६६ ॥  
न चेल् लावण्यसद्भावो न स तन्मात्रहेतुकः  ।  
अत एवान्यसद्भावाद् अस्त्य् आत्मेति व्यवस्थितम्  ॥ ह्स्व्स्_[१।२]६७ ॥  
न प्राणादिर् असौ मानं किं तद्भावे ऽपि तुल्यता  ।  
तदभावाद् अभावश् चेद् आत्माभावे न का प्रमा  ॥ ह्स्व्स्_[१।२]६८ ॥  
तेन तद्भावभावित्वं न भूयो नलिकादिना  ।  
सम्पादिते ऽप्य् एतत् सिद्धेः सो ऽन्य एवेति चेद् न तत्  ॥ ह्स्व्स्_[१।२]६९ ॥  
वायुसामान्यसंसिद्धेस् तत्स्वभावः स नेति चेत्  ।  
अत्रापि न प्रमाणं वश् चैतन्योत्पत्तिर् एव चेत्  ॥ ह्स्व्स्_[१।२]७० ॥  
न तस्याम् एव सन्देहात् तवायं केन नेति चेत्  ।  
तत्तत्स्वरूपभावेन तदभावः कथं नु चेत्  ॥ ह्स्व्स्_[१।२]७१ ॥  
तद्वैलक्षण्यसंवित्तेः मातृचैतन्यजे ह्य् अयम्  ।  
सुते तस्मिन् न दोषः स्यान् न न भावे ऽस्य मातरि  ॥ ह्स्व्स्_[१।२]७२ ॥  
न च संस्वेदजाद्येषु मात्रभावेन तद् भवेत्  ।  
प्रदीपज्ञातम् अप्य् अत्र निमित्तत्वान् न बाधकम्  ॥ ह्स्व्स्_[१।२]७३ ॥  
इत्थं न तदुपादानं युज्यते तत् कथञ्चन  ।  
अन्योपादानभावे च तद् एवात्मा प्रसज्यते  ॥ ह्स्व्स्_[१।२]७४ ॥  
न तथाभाविनं हेतुम् अन्तरेणोपजायते  ।  
किञ्चिन् नश्यति नैकान्ताद् यथाह व्यासमहर्षिः  ॥ ह्स्व्स्_[१।२]७५ ॥  
नासतो विद्यते भावो नाभावो विद्यते सतः  ।  
अभयोर् अपि दृष्टो ऽन्तस् त्व् अनयोस् तत्त्वदर्शिभिः  ॥ ह्स्व्स्_[१।२]७६ ॥  
नाभावो भावम् आप्नोति शशशृङ्गे तथागतेः  ।  
भावो नाभावम् एतीह दीपश् चेन् न स सर्वथा  ॥ ह्स्व्स्_[१।२]७७ ॥  
एवं चैतन्यवान् आत्मा सिद्धः सततभावतः  ।  
परलोक्य् अपि विज्ञेयो युक्तिमार्गानुसारिभिः  ॥ ह्स्व्स्_[१।२]७८ ॥  
  
  
(३)मैं विषयक प्रत्यक्ष अनुभव से आत्मा की सिद्धि  
  
सतो ऽस्य किं घटस्येव प्रत्यक्षेण न दर्शनम्  ।  
अस्त्य् एव दर्शनं स्पष्टम् अहम्प्रत्ययवेदनात्  ॥ ह्स्व्स्_[१।३]७९ ॥  
भ्रान्तो ऽहं गुरुर् इत्य् एषः सत्यम् अन्यस् त्व् असौ मतः  ।  
व्यभिचारित्वतो नास्य गमकत्वम् अथोच्यते  ॥ ह्स्व्स्_[१।३]८० ॥  
प्रत्यक्षस्यापि तत् त्याज्यं तत्सद्भावाविशेषतः  ।  
प्रत्यक्षाभासम् अन्यच् चेद् व्यभिचारि न साधु तत्  ॥ ह्स्व्स्_[१।३]८१ ॥  
अहम्प्रत्ययपक्षे ऽपि ननु सर्वम् इदं समम्  ।  
अतस् तद्वद् असौ मुख्यः सम्यक् प्रत्यक्षम् इष्यताम्  ॥ ह्स्व्स्_[१।३]८२ ॥  
गुर्वी मे तनुर् इत्य् आदौ भेदप्रत्ययदर्शनात्  ।  
भ्रान्तताभिमतस्यैव सा युक्ता नेतरस्य तु  ॥ ह्स्व्स्_[१।३]८३ ॥  
आत्मनात्मग्रहो ऽप्य् अस्य तथानुभवसिद्धितः  ।  
तस्यैव तत्स्वभावत्वात् न तु युक्त्या न युज्यते  ॥ ह्स्व्स्_[१।३]८४ ॥  
न च बुद्धिविशेषो ऽयम् अहङ्कारः प्रकल्प्यते  ।  
दानादिबुद्धिकाले ऽपि तथाहङ्कारवेदनात्  ॥ ह्स्व्स्_[१।३]८५ ॥  
आत्मनात्मग्रहे तस्य तत्स्वभावत्वयोगतः  ।  
सदैवाग्रहणं ह्य् एवं विज्ञेयं कर्मदोषतः  ॥ ह्स्व्स्_[१।३]८६ ॥  
अतः प्रत्यक्षसंसिद्धः सर्वप्राणभृताम् अयम्  ।  
स्वयञ्ज्योतिः सदैवात्मा तथा वेदे ऽपि पठ्यते  ॥ ह्स्व्स्_[१।३]८७ ॥  
  
  
(४) आत्मा तथा कर्म के सम्बन्ध में मतमतान्तर  
  
अत्रापि वर्णयन्त्येके सौगताः कृतबुद्धयः  ।  
क्लिष्टं मनो ऽस्ति यन् नित्यं तद् यथोक्तात्मलक्षणम्  ॥ ह्स्व्स्_[१।४]८८ ॥  
यदि नित्यं तदात्मैव सञ्ज्ञाभेदो ऽत्र केवलम्  ।  
अथानित्यं ततश् चेदं न यथोक्तात्मलक्षणम्  ॥ ह्स्व्स्_[१।४]८९ ॥  
यः कर्ता कर्मभेदानां भोक्ता कर्मफलस्य च  ।  
संसर्त्ता परिनिर्वाता स ह्य् आत्मा नान्यलक्षणः  ॥ ह्स्व्स्_[१।४]९० ॥  
आत्मत्वेनाविशिष्टस्य वैचित्र्यं तस्य यद्वशात्  ।  
नरादिरूपं तच्चित्रम् अदृष्टं कर्मसञ्ज्ञितम्  ॥ ह्स्व्स्_[१।४]९१ ॥  
तथा तुल्ये ऽपि चारम्भे सदुपाये ऽपि यो नृणाम्  ।  
फलभेदः स नो युक्तो युक्त्या हेत्वन्तरं विना  ॥ ह्स्व्स्_[१।४]९२ ॥  
तस्मादवश्यमेष्टव्यं तत्र हेत्वन्तरं परैः  ।  
तदेवादृष्टमित्याहुर् अन्ये शास्त्रकृतश्रमाः  ॥ ह्स्व्स्_[१।४]९३ ॥  
भूतानां तत्स्वभावत्वाद् अयम् इत्य् अप्य् अनुत्तरम्  ।  
न भूतात्मक एवात्मेत्य् एतद् अत्र निदर्शितम्  ॥ ह्स्व्स्_[१।४]९४ ॥  
कर्मणो भौतिकत्वेन यद् वैतद् अपि साम्प्रतम्  ।  
आत्मनो व्यतिरिक्तं तत् चित्रभावं यतो मतम्  ॥ ह्स्व्स्_[१।४]९५ ॥  
शक्तिरूपं तद् अन्ये तु सूरयः सम्प्रचक्षते  ।  
अन्ये तु वासनारूपं विचित्रफलदं मतम्  ॥ ह्स्व्स्_[१।४]९६ ॥  
अन्ये त्व् अभिदधत्य् अत्र स्वरूपनियतस्य वै  ।  
कर्तुर् विनान्यसम्बन्धं शक्तिर् आकस्मिकी कुतः  ॥ ह्स्व्स्_[१।४]९७ ॥  
तत्क्रियायोगतः सा चेत् तदपुष्टौ न युज्यते  ।  
तदन्ययोगाभावे च पुष्टिर् अस्य कथं भवेत्  ॥ ह्स्व्स्_[१।४]९८ ॥  
अस्त्य् एव सा सदा कन्तु क्रियया व्यज्यते परम्  ।  
आत्ममात्रस्थिताया न तस्या व्यक्तिः कदाचन  ॥ ह्स्व्स्_[१।४]९९ ॥  
तदन्यावरणाभावाद् भावे वास्यैव कर्मता  ।  
तन्निराकरणाद् व्यक्तिर् इति तद्भेदसंस्थितिः  ॥ ह्स्व्स्_[१।४]१०० ॥  
पापं तद्भिन्नम् एवास्तु क्रियान्तरनिबन्धनम्  ।  
एवम् इष्टक्रियाजन्यं पुण्यं किम् इति नेक्ष्यते  ॥ ह्स्व्स्_[१।४]१०१ ॥  
वासनाप्य् अन्यसम्बन्धं विना नैवोपपद्यते  ।  
पुष्पादिगन्धवैकल्ये तिलादौ नेक्ष्यते यतः  ॥ ह्स्व्स्_[१।४]१०२ ॥  
बोधमात्रातिरिक्तं तद् वासकं किञ्चिद् इष्यताम्  ।  
मुख्यं तद् एव वः कर्म न युक्ता वासनान्यथा  ॥ ह्स्व्स्_[१।४]१०३ ॥  
बोधमात्रस्य तद्भावे नास्ति ज्ञानम् अवासितम्  ।  
ततो ऽमुक्तिः सदैव स्याद् वैशिष्ट्यं केवलस्य न  ॥ ह्स्व्स्_[१।४]१०४ ॥  
एवं शक्त्यादिपक्षो ऽयं घटते नापपत्तितः  ।  
बन्धान् न्यूनातिरिक्तत्वे तद्भावान् उपपत्तितः  ॥ ह्स्व्स्_[१।४]१०५ ॥  
तस्मात् तदात्मनो भिन्नं सच्चित्रं चात्मयोगि च  ।  
अदृष्टम् अवगन्तव्यं तस्य शक्त्यादिसाधकम्  ॥ ह्स्व्स्_[१।४]१०६ ॥  
अदृष्टं कर्म संस्काराः पुण्यापुण्ये शुभाशुभे  ।  
धर्माधर्मौ तथा पाशः पर्यायास् तस्य कीर्त्तिताः  ॥ ह्स्व्स्_[१।४]१०७ ॥  
हेतवो ऽस्य समाख्याताः पूर्वं हिंसानृतादयः  ।  
तद्वान् संयुज्यते तेन विचित्रफलदायिना  ॥ ह्स्व्स्_[१।४]१०८ ॥  
नैवं दृष्टेष्टबाधा यत् सिद्धिश् चास्यानिवारिता  ।  
तद् एनम् एव विद्वांसस् तत्त्ववादं प्रचक्षते  ॥ ह्स्व्स्_[१।४]१०९ ॥  
  
  
(५) भूतचैतन्यवादखण्डन का उपसंहार  
  
लोकायतमतं प्राज्ञैर् ज्ञेयं पापौघकारणम्  ।  
इत्थं तत्त्वविलोमं यत् तन् न ज्ञानविवर्धनम्  ॥ ह्स्व्स्_[१।५]११० ॥  
इन्द्रप्रतारणायेदं चक्रे किल बृहस्पतिः  ।  
अदो ऽपि युक्तिशून्यं यन् नेत्थम् इन्द्रः प्रतार्यते  ॥ ह्स्व्स्_[१।५]१११ ॥  
तस्माद् दुष्टाशयकरं क्लिष्टसत्त्वविचिन्तितम्  ।  
पापश्रुतं सदा धीरैर् वर्ज्यं नास्तिकदर्शनम्  ॥ ह्स्व्स्_[१।५]११२ ॥  
  
  
दूसरा स्तबक  
(२)पुण्य, पाप तथा मोक्ष से सम्बन्धित कुच्छ प्रश्न  
  
हिंसादिभ्यो ऽशुभं कर्म तदन्येभ्यश् च तच्छुभम्  ।  
जायते नियमो मानात् कुतो ऽयम् इति नापरे  ॥ ह्स्व्स्_[२।१]११३ ॥  
आगमाख्यात् तदन्ये तु तच् च दृष्टाद्यबाधितम्  ।  
सर्वार्थविषयं नित्यं व्यक्तार्थं परमात्मना  ॥ ह्स्व्स्_[२।१]११४ ॥  
चन्द्रसूर्योपरागादेस् ततः संवाददर्शनात्  ।  
तस्याप्रत्यक्षे ऽपि पापादौ न प्रामाण्यं न युज्यते  ॥ ह्स्व्स्_[२।१]११५ ॥  
यदि नाम क्वचिद् दृष्टः संवादो ऽन्यत्र वस्तुनि  ।  
तद्भावस् तस्य तत्त्वं वा कथं समवसीयते ?  ॥ ह्स्व्स्_[२।१]११६ ॥  
आगमैकत्वतस् तच् च वाक्यादेस् तुल्यतादिना  ।  
सुवृद्धसम्प्रदायेन तथा पापक्षयेण च  ॥ ह्स्व्स्_[२।१]११७ ॥  
अन्यथा वस्तुतत्त्वस्य परीक्षैव न युज्यते  ।  
आशङ्का सर्वगा यस्मात् छद्मस्थस्योपजायते  ॥ ह्स्व्स्_[२।१]११८ ॥  
अपरीक्षापि नो युक्ता गुणदोषाविवेकतः  ।  
महत् सङ्कटमायातम् आशङ्के न्यायवादिनः  ॥ ह्स्व्स्_[२।१]११९ ॥  
तस्माद् यथोदितात् सम्यग् आगमख्यात् प्रमाणतः  ।  
हिंसादिभ्यो ऽशुभादीनि नियमो ऽयं व्यवस्थितः  ॥ ह्स्व्स्_[२।१]१२० ॥  
क्लिष्टाद् हिंसाद्यनुष्ठानात् प्राप्तिः क्लिष्टस्य कर्मणः  ।  
यथापथ्यभुजो व्याधेर् अक्लिष्टस्य विपर्ययात्  ॥ ह्स्व्स्_[२।१]१२१ ॥  
स्वभाव एष जीवस्य यत् तथापरिणामभाक्  ।  
बध्यते पुण्यपापाभ्यां माध्यस्थ्यात् तु विमुच्यते  ॥ ह्स्व्स्_[२।१]१२२ ॥  
सुदूरम् अपि गत्वेह विहितासूपपत्तिषु  ।  
कः स्वभावागमावन्ते शरणं न प्रपद्यते  ॥ ह्स्व्स्_[२।१]१२३ ॥  
प्रतिपक्षस्वभावेन प्रतिपक्षागमेन च  ।  
बाधित्वात् कथं ह्य् एतौ शरणं युक्तिवादिनाम्  ॥ ह्स्व्स्_[२।१]१२४ ॥  
प्रतीत्या बाध्यते यो यत् स्वभावो न स युज्यते  ।  
वस्तुनः कल्प्यमानो ऽपि वह्न्यादेः शीततादिवत्  ॥ ह्स्व्स्_[२।१]१२५ ॥  
वह्नेः शीतत्वम् अस्त्य् एव तत्कार्यं किं न दृश्यते  ।  
दृश्यते हि हिमासन्ने कथम् इत्थं स्वभावतः  ॥ ह्स्व्स्_[२।१]१२६ ॥  
हिमस्यापि स्वभावो ऽयं नियमाद् वह्निसन्निधौ  ।  
करोति दाहम् इत्य् एवं वह्न्यादेः शीतता न किम्  ॥ ह्स्व्स्_[२।१]१२७ ॥  
व्यवस्थाभावतो ह्य् एवं या त्वद्बुद्धिर् इहेदृशी  ।  
सा लोष्टाद् अस्य यत् कार्यं तत् त्वत्तस् तत्स्वभावतः  ॥ ह्स्व्स्_[२।१]१२८ ॥  
एवं सुबुद्धिशून्यत्वं भवतो ऽपि प्रसज्यते  ।  
अस्तु चेत् को विवादो नो बुद्धिशून्येन सर्वथा  ॥ ह्स्व्स्_[२।१]१२९ ॥  
अन्यस्त्वाहेह सिद्धे ऽपि हिंसादिभ्यो ऽशुभादिके  ।  
शुभादेर् एव सौख्यादि केन मानेन गम्यते  ॥ ह्स्व्स्_[२।१]१३० ॥  
अत्रापि ब्रुवते केचित् सर्वथा युक्तिवादिनः  ।  
प्रतीतिगर्भया युक्त्या किलैतद् अवसीयते  ॥ ह्स्व्स्_[२।१]१३१ ॥  
तयाहुर् नाशुभात् सौख्यं तद्बाहुल्यप्रसङ्गतः  ।  
बहवः पापकर्माणो विरलाः शुभकारिणः  ॥ ह्स्व्स्_[२।१]१३२ ॥  
न चैतद् दृश्यते लोके दुःखबाहुल्यदर्शनात्  ।  
शुभात् सौख्यं ततः सिद्धम् अतो ऽन्यच् चाप्य् अतो ऽन्यतः  ॥ ह्स्व्स्_[२।१]१३३ ॥  
अन्ये पुनर् इदं श्राद्धा ब्रुवते आगमेन वै  ।  
शुभादेर् एव सौख्यादि गम्यते नान्यतः क्वचित्  ॥ ह्स्व्स्_[२।१]१३४ ॥  
अतीन्द्रियेषु भावेषु प्रायः एवंविधेषु यत्  ।  
छद्मस्थस्याविसंवादि मानम् अत्र न विद्यते  ॥ ह्स्व्स्_[२।१]१३५ ॥  
यच् चोक्तं दुःखबाहुल्य-दर्शनं तन् न साधकम्  ।  
क्वचित् तथोपलम्भे ऽपि सर्वत्रादर्शनाद् इति  ॥ ह्स्व्स्_[२।१]१३६ ॥  
सर्वत्र दर्शनं यस्य तद्वाक्यात् किं न साधनम्  ।  
साधनं तद् भवत्य् एवम् आगमात् तु न भिद्यते  ॥ ह्स्व्स्_[२।१]१३७ ॥  
अशुभाद् अप्य् अनुष्ठानात् सौख्यप्राप्तिश् च या क्वचित्  ।  
फलं विपाकविरसा सा तथाविधकर्मणः  ॥ ह्स्व्स्_[२।१]१३८ ॥  
ब्रह्महत्यानिदेशानुष्ठानाद् ग्रामादिलाभवत्  ।  
न पुनस् तत एवैतद् आगमाद् एव गम्यते  ॥ ह्स्व्स्_[२।१]१३९ ॥  
प्रतिपक्षागमानां च दृष्टेष्टाभ्यां विरोधतः  ।  
तथानाप्तप्रणीतत्वाद् आगमत्वं न युज्यते  ॥ ह्स्व्स्_[२।१]१४० ॥  
दृष्टेष्टाभ्यां विरोधाच् च तेषां नाप्तप्रणीतता  ।  
नियमाद् गम्यते यस्मात् तद् असाव् एव दर्श्यते  ॥ ह्स्व्स्_[२।१]१४१ ॥  
अगम्यगमनादीनां धर्मसाधनता क्वचित्  ।  
उक्ता लोकप्रसिद्धेन प्रत्यक्षेण विरुद्ध्यते  ॥ ह्स्व्स्_[२।१]१४२ ॥  
स्वधर्मोत्कर्षाद् एव तथा मुक्तिर् अपीष्यते  ।  
हेत्वभावेन तद्भावो नित्य इष्टेन बाध्यते  ॥ ह्स्व्स्_[२।१]१४३ ॥  
माध्यस्थ्यम् एव तद्धेतुर् अगम्यगमनादिना  ।  
साध्यते तत् परं येन तेन दोषो न कश्चन  ॥ ह्स्व्स्_[२।१]१४४ ॥  
एतद् अप्य् उक्तिमात्रं यद् अगम्यगमनादिषु  ।  
तथाप्रवृत्तितो युक्त्या माध्यस्थ्यं नोपपद्यते  ॥ ह्स्व्स्_[२।१]१४५ ॥  
अप्रवृत्त्यैव सर्वत्र यथासामर्थ्यभावतः  ।  
विशुद्धभावनाभ्यासात् तन्माध्यस्थ्यं परं यतः  ॥ ह्स्व्स्_[२।१]१४६ ॥  
यावद् एवंविधं नैवं प्रवृत्तिस् तावद् एव या  ।  
साविशेषेण साध्वीति तस्योत्कर्षप्रसाधनात्  ॥ ह्स्व्स्_[२।१]१४७ ॥  
नाप्रवृत्तेर् इयं हेतुः कुतश्चिद् अनिवर्त्तनात्  ।  
सर्वत्र भावाविच्छेदाद् अन्यथागम्यसंस्थितिः  ॥ ह्स्व्स्_[२।१]१४८ ॥  
तच् चास्तु लोकशास्त्रोक्तं तत्रौदासीन्ययोगतः  ।  
सम्भाव्यते परं ह्य् एतद् भावशुद्धेर् महात्मनाम्  ॥ ह्स्व्स्_[२।१]१४९ ॥  
संसारमोचकस्यापि हिंसा यद् धर्मसाधनम्  ।  
मुक्तिश् चास्ति ततस् तस्याप्य् एष दोषो ऽनिवारितः  ॥ ह्स्व्स्_[२।१]१५० ॥  
मुक्तिकर्मक्षयाद् एव जायते नान्यतः क्वचित्  ।  
जन्मादिरहिता यत् तत् स एवात्र निरूप्यते  ॥ ह्स्व्स्_[२।१]१५१ ॥  
हिंसाद्युत्कर्षसाध्यो वा तद्विपर्ययजो ऽपि वा  ।  
अन्यहेतुर् अहेतुर् वा स वै कर्मक्षयो ननु  ॥ ह्स्व्स्_[२।१]१५२ ॥  
हिंसाद्युत्कर्षसाध्यत्वे तदभावे न तत्स्थितिः  ।  
कर्मक्षयास्थितौ च स्यान् मुक्तानां मुक्तताक्षितिः  ॥ ह्स्व्स्_[२।१]१५३ ॥  
तद्विपर्ययसाध्यत्वे परसिद्धान्तसंस्थितिः  ।  
कर्मक्षयः सतां यस्माद् अहिंसादिप्रसाधनः  ॥ ह्स्व्स्_[२।१]१५४ ॥  
तदन्यहेतुसाध्यत्वे तत्स्वरूपम् असंस्थितम्  ।  
अहेतुत्वे सदा भावो ऽभावो वा स्यात् सदैव हि  ॥ ह्स्व्स्_[२।१]१५५ ॥  
मुक्तिः कर्मक्षयाद् इष्टा ज्ञानयोगफलं च सः  ।  
अहिंसादि च तद्धेतुर् इति न्यायः सतां मतः  ॥ ह्स्व्स्_[२।१]१५६ ॥  
एवं वेदविहितापि हिंसापायाय तत्त्वतः  ।  
शास्त्रचोदितभावे ऽपि वचनान्तरबाधनात्  ॥ ह्स्व्स्_[२।१]१५७ ॥  
न हिंस्याद् इह भूतानि हिंसनं दोषकृन् मतम्  ।  
दाहवद् वैद्यके स्पष्टम् उत्सर्गप्रतिषेधतः  ॥ ह्स्व्स्_[२।१]१५८ ॥  
ततो व्याधिनिवृत्त्यर्थं दाहः कार्यस् तु चोदिते  ।  
न ततो ऽपि न दोषः स्यात् फलोद्देशेन चोदनात्  ॥ ह्स्व्स्_[२।१]१५९ ॥  
एवं तत्फलभावे ऽपि चोदनातो ऽपि सर्वथा  ।  
ध्रुवम् औत्सर्गिको दोषो जायते फलचोदनात्  ॥ ह्स्व्स्_[२।१]१६० ॥  
अन्येषाम् अपि बुद्ध्यैवं दृष्टेष्टाभ्यां विरुद्धता  ।  
दर्शनीया कुशास्त्राणां ततश् च स्थितमित्यदः  ॥ ह्स्व्स्_[२।१]१६१ ॥  
क्लिष्टं हिंसाद्यनुष्ठानं न यत् तस्यान्यतो भवेत्  ।  
ततः कर्ता स एव स्यात् सर्वस्यैव हि कर्मणः  ॥ ह्स्व्स्_[२।१]१६२ ॥  
अनादिकर्मयुक्तत्वात् तन्मोहात् सम्प्रवर्तते  ।  
अहिते ऽप्य् आत्मनः प्रायो व्याधिपीडितचित्तवत्  ॥ ह्स्व्स्_[२।१]१६३ ॥  
  
  
(१)कालवाद, स्वभाववाद, नियतिवाद, कर्मवाद, कालादिसामग्रीवाद  
  
कालादीनां च कर्तृत्वं मन्यन्ते ऽन्ये प्रवादिनः  ।  
केवलानां तदन्ये तु मिथः सामग्र्यपेक्षया  ॥ ह्स्व्स्_[२।२]१६४ ॥  
न कालव्यतिरेकेण गर्भबालशुभादिकम्  ।  
यत् किञ्चिज् जायते लोके तद् असौ कारणं किल  ॥ ह्स्व्स्_[२।२]१६५ ॥  
कालः पचति भूतानि कालः संहरति प्रजाः  ।  
कालः सुप्तेषु जागर्त्ति कालो हि दुरतिक्रमः  ॥ ह्स्व्स्_[२।२]१६६ ॥  
किञ्च कालादृते नैव मुद्गपक्तिर् अपीष्यते  ।  
स्थाल्यादिसन्निधाने ऽपि ततः कालाद् असौ मता  ॥ ह्स्व्स्_[२।२]१६७ ॥  
कालाभावे च गर्भादि सर्वं स्याद् अव्यवस्थया  ।  
परेष्टहेतुसद्भाव-मात्राद् एव तदुद्भवात्  ॥ ह्स्व्स्_[२।२]१६८ ॥  
न स्वभावातिरेकेण गर्भबालशुभादिकम्  ।  
यत् किञ्चिज् जायते लोके तद् असौ कारणं किल  ॥ ह्स्व्स्_[२।२]१६९ ॥  
सर्वभावाः स्वभावेन स्वस्वभावे तथा तथा  ।  
वर्त्तन्ते ऽथ निवर्त्तन्ते कामचारपराङ्मुखाः  ॥ ह्स्व्स्_[२।२]१७० ॥  
न विनेह स्वभावेन मुद्गपक्तिर् अपीष्यते  ।  
तथाकालादिभावे ऽपि नाश्वमाषस्य सा यतः  ॥ ह्स्व्स्_[२।२]१७१ ॥  
अतत्स्वभावात् तद्भावे-ऽतिप्रसङ्गो ऽनिवारितः  ।  
तुल्ये तत्र मृदः कुम्भो न पटादीत्ययुक्तिमत्  ॥ ह्स्व्स्_[२।२]१७२ ॥  
नियतेनैव रूपेण सर्वे भावा भवन्ति यत्  ।  
ततो नियतिजा ह्य् एते तत्स्वरूपानुवेधतः  ॥ ह्स्व्स्_[२।२]१७३ ॥  
यद् यदैव यतो यावत् तत् तदैव ततस् तथा  ।  
नियतं जायते न्यायात् क एतां बाधितुं क्षमः  ॥ ह्स्व्स्_[२।२]१७४ ॥  
न चर्ते नियतिं लोके मुद्गपक्तिर् अपीक्ष्यते  ।  
तत्स्वभावादिभावे ऽपि नासावनियता यतः  ॥ ह्स्व्स्_[२।२]१७५ ॥  
अन्यथानियतत्वेन सर्वभावः प्रसज्यते  ।  
अन्योन्यात्मकतापत्तेः क्रियावैफल्यम् एव च  ॥ ह्स्व्स्_[२।२]१७६ ॥  
न भोक्तृव्यतिरेकेण भोग्यं जगति विद्यते  ।  
न चाकृतस्य भोगः स्यान् मुक्तानां भोगभावतः  ॥ ह्स्व्स्_[२।२]१७७ ॥  
भोग्यं च विश्वं सत्त्वानां विधिना तेन तेन यत्  ।  
दृश्यते ऽध्यक्षम् एवेदं तस्मात् तत् कर्मजं हि तत्  ॥ ह्स्व्स्_[२।२]१७८ ॥  
न च तत् कर्मवैधुर्ये मुद्गपक्तिर् अपीक्ष्यते  ।  
स्थाल्यादिभङ्गभावेन यत् क्वचिन् नोपपद्यते  ॥ ह्स्व्स्_[२।२]१७९ ॥  
चित्रं भोग्यं तथा चित्रात् कर्मणो ऽहेतुतान्यथा  ।  
तस्य यस्माद् विचित्रत्वं नियत्यादेर् न युज्यते  ॥ ह्स्व्स्_[२।२]१८० ॥  
नियतेर् नियतात्मत्वान् नियतानां समानता  ।  
तथानियतभावे च बलात् स्यात् तद्विचित्रता  ॥ ह्स्व्स्_[२।२]१८१ ॥  
न च तन्मात्रभावादेर् युज्यते ऽस्या विचित्रता  ।  
तदन्यभेदकं मुक्त्वा सम्यग् न्यायाविरोधतः  ॥ ह्स्व्स्_[२।२]१८२ ॥  
न जलस्यैकरूपस्य वियत्पाताद् विचित्रता  ।  
ऊषरादिधराभेदम् अन्तरेणोपजायते  ॥ ह्स्व्स्_[२।२]१८३ ॥  
तद्भिन्नभेदकत्वे च तत्र तस्या न कर्तृता  ।  
तत्कर्तृत्वे च चित्रत्वं तद्वत् तस्याप्यसङ्गतम्  ॥ ह्स्व्स्_[२।२]१८४ ॥  
तस्या एव तथाभूतः स्वभावो यदि चेष्यते  ।  
त्यक्तः नियतिवादः स्यात् स्वभावाश्रयणान् ननु  ॥ ह्स्व्स्_[२।२]१८५ ॥  
स्वो भावश् च स्वभावो ऽपि स्वसत्तैव हि भावतः  ।  
तस्यापि भेदकाभावे वैचित्र्यं नोपपद्यते  ॥ ह्स्व्स्_[२।२]१८६ ॥  
ततस् तस्याविशिष्टत्वाद् युगपद् विश्वसम्भवः  ।  
न चासाव् इति सद्युक्त्या तद्वादो ऽइप् न सङ्गतः  ॥ ह्स्व्स्_[२।२]१८७ ॥  
तत्तत्कालादिसापेक्षो विश्वहेतुः स चेन् ननु  ।  
मुक्तः स्वभाववादः स्यात् कालवादपरिग्रहात्  ॥ ह्स्व्स्_[२।२]१८८ ॥  
कालो ऽपि समयादिर् यत् केवलं सो ऽपि कारणम्  ।  
तत एव ह्य् असम्भूतेः कस्यचिन् नोपपद्यते  ॥ ह्स्व्स्_[२।२]१८९ ॥  
अतश् च काले तुल्ये ऽपि सर्वत्रैव न तत्फलम्  ।  
अतो हेत्वन्तरापेक्षं विज्ञेयं तद् विचक्षणैः  ॥ ह्स्व्स्_[२।२]१९० ॥  
अतः कालादयः सर्वे समुदायेन कारणम्  ।  
गर्भादेः कार्यजातस्य विज्ञेया न्यायवादिभिः  ॥ ह्स्व्स्_[२।२]१९१ ॥  
न चैकैकत एवेह क्वचित् किञ्चिद् अपीक्ष्यते  ।  
तस्मात् सर्वस्य कार्यस्य सामग्री जनिका मता  ॥ ह्स्व्स्_[२।२]१९२ ॥  
स्वभावो नियतिश् चैव कर्मणो ऽन्ये प्रचक्षते  ।  
धर्मावन्ये तु सर्वस्य सामान्येनैव वस्तुनः  ॥ ह्स्व्स्_[२।२]१९३ ॥  
  
  
तीसरा स्तबक  
(१) ईश्वरवादखण्डन  
  
ईश्वरः प्रेरकत्वेन कर्ता कैश्चिद् इहेष्यते  ।  
अचिन्त्यचिच् छक्तियुक्तो ऽनादिशुद्धश् च सूरिभिः  ॥ ह्स्व्स्_[३।१]१९४ ॥  
ज्ञानम् अप्रतिघं यस्य वैराग्यं च जगत्पतेः  ।  
ऐश्वर्यं चैव धर्मश् च सहसिद्धं चतुष्टयम्  ॥ ह्स्व्स्_[३।१]१९५ ॥  
अज्ञो जन्तुर् अनीशो ऽयम् आत्मनः सुखदुःखयोः  ।  
ईश्वरप्रेरितो गच्छेत् स्वर्गं वा श्वभ्रम् एव वा  ॥ ह्स्व्स्_[३।१]१९६ ॥  
अन्ये त्व् अभिदधत्य् अत्र वीतरागस्य भावतः  ।  
इत्थं प्रयोजनाभावात् कर्तृत्वं युज्यते कथम् ?  ॥ ह्स्व्स्_[३।१]१९७ ॥  
नरकादिफले कांश्चित् कांश्चित् स्वर्गादिसाधने  ।  
कर्मणि प्रेरयत्य् आशु स जन्तून् केन हेतुना ?  ॥ ह्स्व्स्_[३।१]१९८ ॥  
स्वयम् एव प्रवर्तन्ते सत्त्वाश् चेत् चित्रकर्मणि  ।  
निरर्थकम् इहेशस्य कर्तृत्वं गीयते कथम् ?  ॥ ह्स्व्स्_[३।१]१९९ ॥  
फलं ददाति चेत् सर्वं तत् तेनेह प्रचोदितम्  ।  
अफले पूर्वदोषः स्यात् सफले भक्तिमात्रता  ॥ ह्स्व्स्_[३।१]२०० ॥  
आदिसर्गे ऽपि न हेतुः कृतकृत्यस्य विद्यते  ।  
प्रतिज्ञातविरोधित्वात् स्वभावो ऽप्य् अप्रमाणकः  ॥ ह्स्व्स्_[३।१]२०१ ॥  
कर्मादेस् तत्स्वभावत्वे न किञ्चिद् बाध्यते विभोः  ।  
विभोस् तु तत्स्वभावत्वे कृतकृत्यत्वबाधनम्  ॥ ह्स्व्स्_[३।१]२०२ ॥  
ततश् चेश्वरकर्तृत्व-वादो ऽयं युज्यते परम्  ।  
सम्यग् न्यायाविरोधेन यथाहुः शुद्धबुद्धयः  ॥ ह्स्व्स्_[३।१]२०३ ॥  
ईश्वरः परमात्मैव तदुक्तव्रतसेवनात्  ।  
यतो मुक्तिस् ततस् तस्याः कर्ता स्याद् गुणभावतः  ॥ ह्स्व्स्_[३।१]२०४ ॥  
तदनासेवनाद् एव यत् संसारो ऽपि तत्त्वतः  ।  
तेन तस्यापि कर्तृत्वं कल्प्यमानं न दुष्यति  ॥ ह्स्व्स्_[३।१]२०५ ॥  
कर्तायम् इति तद्वाक्ये यतः केषाञ्चिद् आदरः  ।  
अतस् तदानुगुण्येन तस्य कर्तृत्वदेशना  ॥ ह्स्व्स्_[३।१]२०६ ॥  
परमैश्वर्ययुक्तत्वान् मत आत्मैव चेश्वरः  ।  
स च कर्तेति निर्दोषः कर्तृवादो व्यवस्थितः  ॥ ह्स्व्स्_[३।१]२०७ ॥  
शास्त्रकारा महात्मानः प्रायो वीतस्पृहा भवे  ।  
सत्त्वार्थसम्प्रवृत्ताश् च कथं ते ऽयुक्तभाषिणः  ॥ ह्स्व्स्_[३।१]२०८ ॥  
अभिप्रायस् ततस् तेषां सम्यग् मृग्यो हितैषिणा  ।  
न्यायशास्त्राविरोधेन यथाह मनुर् अप्यदः  ॥ ह्स्व्स्_[३।१]२०९ ॥  
आर्षं च धर्मशास्त्रं च वेदशास्त्राविरोधिना  ।  
यस् तर्केणानुसन्धत्ते स धर्मं वेद नेतरः  ॥ ह्स्व्स्_[३।१]२१० ॥  
  
  
(२) प्रकृतिपुरुषवाद खण्डन  
  
प्रधानोद्भवम् अन्ये तु मन्यन्ते सर्वम् एव हि  ।  
महद् आदिक्रमेणेह कार्यजातं विपश्चितः  ॥ ह्स्व्स्_[३।२]२११ ॥  
प्रधानाद् महतो भावो ऽहङ्कारस्य ततो ऽपि च  ।  
अक्षतन्मात्रवर्गस्य तन्मात्राद् भूतसंहतेः  ॥ ह्स्व्स्_[३।२]२१२ ॥  
घटाद्य् अपि पृथिव्यादि-परिणामसमुद्भवम्  ।  
नात्मव्यापारजं किञ्चित् तेषां लोके ऽपि विद्यते  ॥ ह्स्व्स्_[३।२]२१३ ॥  
अन्ये तु ब्रुवते ह्य् एतत् प्रक्रियामात्रवर्णनम्  ।  
अविचार्यैव तद् युक्त्या श्रद्धया गम्यते परम्  ॥ ह्स्व्स्_[३।२]२१४ ॥  
युक्त्या तु बाध्यते यस्मात् प्रधानं नित्यम् इष्यते  ।  
तथात्वाप्रच्युतौ चास्य महदादि कथं भवेत् ?  ॥ ह्स्व्स्_[३।२]२१५ ॥  
तस्यैव तत्स्वभावत्वाद् इति चेत् किं न सर्वदा  ।  
अत एवेति चेत् तस्य तथात्वे ननु तत् कुतः ?  ॥ ह्स्व्स्_[३।२]२१६ ॥  
नानुपादानम् अन्यस्य भावे ऽन्यज् जातुचिद् भवेत्  ।  
तदुपादानतायां च न तस्यैकान्तनित्यता  ॥ ह्स्व्स्_[३।२]२१७ ॥  
घटाद्यपि कुलालादि-सापेक्षं दृश्यते भवत्  ।  
अतो न तत् पृथिव्यादि-परिणामसमुद्भवम्  ॥ ह्स्व्स्_[३।२]२१८ ॥  
तत्रापि देहः कर्ता चेन् नैवासाव् आत्मनः पृथक्  ।  
पृथग् एवेति चेद् भोग आत्मनो युज्यते कथम् ?  ॥ ह्स्व्स्_[३।२]२१९ ॥  
देहभोगेन नैवास्य भावतो भोग इष्यते  ।  
प्रतिबिम्बोदयात् किन्तु यथोक्तं पूर्वसूरिभिः  ॥ ह्स्व्स्_[३।२]२२० ॥  
"पुरुषो ऽविकृतात्मैव स्वनिर्भासम् अचेतनम्  ।  
मनः करोति सान्निध्याद् उपाधिः स्फटिकं यथा  ॥ ह्स्व्स्_[३।२]२२१ ॥  
विभक्तेदृक्परिणतौ बुद्धौ भोगो ऽस्य कथ्यते  ।  
प्रतिबिम्बोदयः स्वच्छे यथा चन्द्रमसो ऽम्भसि"  ॥ ह्स्व्स्_[३।२]२२२ ॥  
प्रतिबिम्बोदयो ऽप्य् अस्य नामूर्तत्वेन युज्यते  ।  
मुक्तैर् अतिप्रसङ्गाच् च न वै भोगः कदाचन  ॥ ह्स्व्स्_[३।२]२२३ ॥  
न च पूर्वस्वभावत्वात् स मुक्तानाम् असङ्गतः  ।  
स्वभावान्तरभावे च परिणामो ऽनिवारितः  ॥ ह्स्व्स्_[३।२]२२४ ॥  
देहात् पृथक्त्व एवास्य न च हिंसादयः क्वचित्  ।  
तदभावे ऽनिमित्तत्वात् कथं बन्धः शुभाशुभः  ॥ ह्स्व्स्_[३।२]२२५ ॥  
बन्धादृते न संसारो मुक्तिर् वास्योपपद्यते  ।  
यमादि तदभावे च सर्वम् एव ह्य् अपार्थकम्  ॥ ह्स्व्स्_[३।२]२२६ ॥  
आत्मा न बध्यते नापि मुच्यते ऽसौ कदाचन  ।  
बध्यते मुच्यते चापि प्रकृतिः स्वात्मनेति चेत्  ॥ ह्स्व्स्_[३।२]२२७ ॥  
एकान्तेनैकरूपाया नित्यायाश् च न सर्वथा  ।  
तस्याः क्रियान्तराभावाद् बन्धमोक्षौ तु युज्तितः  ॥ ह्स्व्स्_[३।२]२२८ ॥  
मोक्षः प्रकृत्ययोगो यद् अतो ऽस्यः स कथं भवेत्  ।  
स्वरूपविगमापत्तेस् तथा तन्त्रविरोधतः  ॥ ह्स्व्स्_[३।२]२२९ ॥  
पञ्चविंशतितत्त्वज्ञो यत्र तत्राश्रमे रतः  ।  
जटी मुण्डी शिखी वापि मुच्यते नात्र संशयः  ॥ ह्स्व्स्_[३।२]२३० ॥  
पुरुषस्योदिता मुक्तिर् इति तन्त्रे चिरन्तनैः  ।  
इत्थं न घटते चेयम् इति सर्वमयुक्तिमत्  ॥ ह्स्व्स्_[३।२]२३१ ॥  
अत्रापि पुरुषस्यान्ये मुक्तिम् इच्छन्ति वादिनः  ।  
प्रकृतिं चापि सन्न्यायात् कर्मप्रकृतिम् एव च  ॥ ह्स्व्स्_[३।२]२३२ ॥  
तस्याश् चानेकरूपत्वात् परिणामित्वयोगतः  ।  
आत्मनो बन्धनत्वाच् च नोक्तदोषसमुद्भवः  ॥ ह्स्व्स्_[३।२]२३३ ॥  
नामूर्तं मूर्ततां याति मूर्तं न यात्य् अमूर्तताम्  ।  
यतो बन्धाद् यतो न्यायाद् आत्मनो ऽसङ्गतं तया  ॥ ह्स्व्स्_[३।२]२३४ ॥  
देहस्पर्शादिसंवित्त्या न यात्य् एवेत्य् अत्युक्तिमत्  ।  
अन्योन्यव्याप्तिजा चेयम् इति बन्धादि सङ्गतम्  ॥ ह्स्व्स्_[३।२]२३५ ॥  
मूर्तयाप्यात्मनो योगो घटते नभसो यथा  ।  
उपघातादिभावश् च ज्ञानस्येव सुरादिना  ॥ ह्स्व्स्_[३।२]२३६ ॥  
एवं प्रकृतिवादो ऽपि विज्ञेयः सत्य एव हि  ।  
कपिलोक्तत्वतश् चैव दिव्यो हि स महामुनिः  ॥ ह्स्व्स्_[३।२]२३७ ॥  
  
  
चैथा स्तबक  
(१) क्षणिकवाद खण्डन की प्रस्तावना  
  
मन्यन्ते ऽन्ये जगत् सर्वं क्लेशकर्मनिबन्धनम्  ।  
क्षणक्षयि महाप्रज्ञा ज्ञानमात्रं तथापरे  ॥ ह्स्व्स्_[४।१]२३८ ॥  
त आहुः क्षणिकं सर्वं नाशहेतोर् अयोगतः  ।  
अर्थक्रियासमर्थत्वात् परिणामात् क्षयेक्षणात्  ॥ ह्स्व्स्_[४।१]२३९ ॥  
ज्ञानमात्रं च यल् लोके ज्ञानम् एवानुभूयते  ।  
नार्थस् तद्व्यतिरेकेण ततो ऽसौ नैव विद्यते  ॥ ह्स्व्स्_[४।१]२४० ॥  
अत्राप्य् अभिदधत्य् अन्ये स्मरणादेर् असम्भवात्  ।  
बाह्यार्थवेदनाच् चैव सर्वम् एतद् अपार्थकम्  ॥ ह्स्व्स्_[४।१]२४१ ॥  
अनुभूतार्थविषयं स्मरणं लौकिकं यतः  ।  
कालान्तरे तथानित्ये मुख्यम् एतन् न युज्यते  ॥ ह्स्व्स्_[४।१]२४२ ॥  
सो ऽन्तेवासी गुरुः सो ऽयं प्रत्यभिज्ञाप्यसङ्गता  ।  
दृष्टकौतुकम् उद्वेगः प्रवृत्तिः प्राप्तिर् एव च  ॥ ह्स्व्स्_[४।१]२४३ ॥  
स्वकृतस्योपभोगस् तु दूरोत्सारित एव हि  ।  
शीलानुष्ठानहेतुर् यः स नश्यति तदैव यत्  ॥ ह्स्व्स्_[४।१]२४४ ॥  
सन्तानापेक्षयास्माकं व्यवहारो ऽखिलो मतः  ।  
स चैक एव तस्मिंश् च सति कस्मान् न युज्यते  ॥ ह्स्व्स्_[४।१]२४५ ॥  
यस्मिन्न् एव तु सन्ताने आहिता कर्मवासना  ।  
फलं तत्रैव सन्धत्ते कर्पासे रक्तता यथा  ॥ ह्स्व्स्_[४।१]२४६ ॥  
एतद् अप्य् उक्तिमात्रं यन् न हेतुफलभावतः  ।  
सन्तानो ऽन्यः स चायुक्त एवासत्कार्यवादिनः  ॥ ह्स्व्स्_[४।१]२४७ ॥  
  
  
(२) भाव अभाव बन जाता है इस मत का खण्डन  
  
नाभावो भावतां याति शशशृङ्गे तथागतेः  ।  
भावो नाभावम् एतीह तदुत्पत्त्यादिदोषतः  ॥ ह्स्व्स्_[४।२]२४८ ॥  
सतो ऽसत्त्वे तदुत्पादस् ततो नाशो ऽपि तस्य यत्  ।  
तन्नष्टस्य पुनर्भावः सदा नाशो न तत्स्थितिः  ॥ ह्स्व्स्_[४।२]२४९ ॥  
स क्षणस्थितिधर्मा चेद् द्वितीयादिक्षणस्थितौ  ।  
युज्यते ह्य् एतद् अप्य् अस्य तथा चोक्तानतिक्रमः  ॥ ह्स्व्स्_[४।२]२५० ॥  
क्षणस्थितौ तदैवास्य नास्थितिर् युक्त्यसङ्गतेः  ।  
न पश्चाद् अपि सा नेति सतो ऽसत्त्वं व्यवस्थितम्  ॥ ह्स्व्स्_[४।२]२५१ ॥  
न तद् भवति चेत् किं न सदा सत्त्व तद् एव यत्  ।  
न भवत्य् एतद् एवास्य भवनं सूरयो विदुः  ॥ ह्स्व्स्_[४।२]२५२ ॥  
कादाचित्कमदो यस्माद् उत्पाद्यस्य तद् ध्रुवम्  ।  
तुच्छत्वान् नेत्य् अतुच्छस्याप्य् अतुच्छत्वात् कथं ननु ?  ॥ ह्स्व्स्_[४।२]२५३ ॥  
तदा भूतेर् इयं तुल्या तन्निवृत्तेर् न तस्य किम्  ।  
तुच्छताप्तेर्न भावो ऽस्तु नासत् सत् सदसत् कथम् ?  ॥ ह्स्व्स्_[४।२]२५४ ॥  
स्वहेतोर् एव तज्जातं तत्स्वभावं यतो ननु  ।  
तदनन्तरभावित्वाद् इतरत्राप्य् अदः समम्  ॥ ह्स्व्स्_[४।२]२५५ ॥  
नाहेतोरस्य भवनं न तुच्छे तत्स्वभावता  ।  
ततः कथं नु तद्भाव इति युक्त्या कथं समम् ?  ॥ ह्स्व्स्_[४।२]२५६ ॥  
स एव भावस् तद्धेतुस् तस्यैव तथास्थितेः  ।  
स्वनिवृत्तिः स्वभावो ऽस्य भावस्येव ततो न किम् ?  ॥ ह्स्व्स्_[४।२]२५७ ॥  
ज्ञेयत्ववत् स्वभावो ऽपि न चायुक्तो ऽस्य तद्विधः  ।  
तदभावे न तज्ज्ञानं तन्निवृत्तेर् गतिः कथम् ?  ॥ ह्स्व्स्_[४।२]२५८ ॥  
तत् तद्विधस्वभावं यत् प्रत्यक्षेण तथैव हि  ।  
गृह्यते तद्गतिस् तेन नैतत् क्वचिद् अनिश्चयात्  ॥ ह्स्व्स्_[४।२]२५९ ॥  
समारोपादसौ नेति गृहीतं तत्त्वतस् तु तत्  ।  
यथाभावग्रहात् तस्या-तिप्रसङ्गाददो ऽप्यसत्  ॥ ह्स्व्स्_[४।२]२६० ॥  
गृहीतं सर्वम् एतेन तत्त्वतो निश्चयः पुनः  ।  
मितग्रहसमारोपाद् इति तत्त्वव्यवस्थितेः  ॥ ह्स्व्स्_[४।२]२६१ ॥  
एकत्र निश्चयो ऽन्यत्र निरंशानुभवाद् अपि  ।  
न तथा पाटवाभावाद् इत्य् अपूर्वम् इदं तमः  ॥ ह्स्व्स्_[४।२]२६२ ॥  
स्वभावक्षणतो ह्य् ऊर्ध्वं तुच्छता तन्निवृत्तितः  ।  
नासाव् एकक्षणग्राहि-ज्ञानात् सम्यग् विभाव्यते  ॥ ह्स्व्स्_[४।२]२६३ ॥  
तस्यां च नागृहीतायां तत् तथेति विनिश्चयः  ।  
न हीन्द्रियम् अतीतादि-ग्राहकं सद्भिर् इष्यते  ॥ ह्स्व्स्_[४।२]२६४ ॥  
अन्ते ऽपि दर्शनं नास्य कपालादिगतेः क्वचित्  ।  
न तद् एव घटाभावो भावत्वेन प्रतीतितः  ॥ ह्स्व्स्_[४।२]२६५ ॥  
न तद्गतेर् गतिस् तस्य प्रतिबन्धविवेकतः  ।  
तस्यैवाभवनत्वे तु भावाविच्छेदतो ऽन्वयः  ॥ ह्स्व्स्_[४।२]२६६ ॥  
तस्माद् अवश्यम् एष्टव्यं तद् ऊर्ध्वं तुच्छम् एव तत्  ।  
ज्ञेयं सद् ज्ञायते ह्य् एतद् अपरेणापि युक्तिमत्  ॥ ह्स्व्स्_[४।२]२६७ ॥  
नोत्पत्त्यादेस् तयोर् ऐक्यं तुच्छेतरविशेषतः  ।  
निवृत्तिभेदतश् चैव बुद्धिभेदाच् च भाव्यताम्  ॥ ह्स्व्स्_[४।२]२६८ ॥  
एतेनैतत् प्रतिक्षिप्तं यद् उक्तं न्यायमानिना  ।  
न तत्र किञ्चिद् भवति न भवत्य् एव केवलम्  ॥ ह्स्व्स्_[४।२]२६९ ॥  
भावे ह्य् एष विकल्पः स्याद् विधेर् वस्त्वनुरोधतः  ।  
न भावो भवतीत्य् उक्तम् अभावो भवतीत्य् अपि  ॥ ह्स्व्स्_[४।२]२७० ॥  
एतेनाहेतुकत्वे ऽपि ह्य् अभूत्वा नाशभावतः  ।  
सत्तानाशित्वदोषस्य प्रत्याख्यातं प्रसञ्जनम्  ॥ ह्स्व्स्_[४।२]२७१ ॥  
प्रतिक्षिप्तं च यत् सत्ता-ऽनाशित्वागो ऽनिवारितम्  ।  
तुच्छरूपा तदासत्ता भावाप्तेर्नाशितोदिता  ॥ ह्स्व्स्_[४।२]२७२ ॥  
भावस्याभवनं यत् तद् अभावभवनं तु यत्  ।  
तत्तथाधर्मके ह्य् उक्त-विकल्पो न विरुध्यते  ॥ ह्स्व्स्_[४।२]२७३ ॥  
तद् एव न भवत्येतद् विरुद्धमिव लक्ष्यते  ।  
तद् एव वस्तुसंस्पर्शाद् भवनप्रतिषेधतः  ॥ ह्स्व्स्_[४।२]२७४ ॥  
सतो ऽसत्त्वं यतश् चैवं सर्वथा नोपपद्यते  ।  
भावो नाभावमेतीह ततश् चैतद् व्यवस्थितम्  ॥ ह्स्व्स्_[४।२]२७५ ॥  
  
  
(३) अभाव भाव बन जाता है  
इस मत का खण्डन  
  
असतः सत्त्वयोगे तु तत्तथाशक्तियोगतः  ।  
नासत्त्वं तदभावे तु न तत्सत्त्वं तदन्यवत्  ॥ ह्स्व्स्_[४।३]२७६ ॥  
असदुत्पद्यते तद्धि विद्यते यस्य कारणम्  ।  
विशिष्टशक्तिमत् तच् च ततस्तत्सत्त्वसंस्थितिः  ॥ ह्स्व्स्_[४।३]२७७ ॥  
अत्यन्तासति सर्वस्मिन् कारणस्य न युक्तितः  ।  
विशिष्टशक्तिमत्त्वं हि कल्प्यमानं विराजते  ॥ ह्स्व्स्_[४।३]२७८ ॥  
तत्सत्त्वसाधकं तन् न तद् एव हि तदा न यत्  ।  
अत एवेदमिच्छन्तु न वै तस्येत्ययोगतः  ॥ ह्स्व्स्_[४।३]२७९ ॥  
वस्तुस्थित्या तथा तद्यत् तदनन्तरभावि तत्  ।  
नान्यत् ततश् च नाम्नेह न तथास्ति प्रयोजनम्  ॥ ह्स्व्स्_[४।३]२८० ॥  
नाम्ना विनापि तत्त्वेन विशिष्टाविधिना विना  ।  
चिन्त्यतां यदि सन्न्यायाद् वस्तुस्थित्यापि तत्तथा  ॥ ह्स्व्स्_[४।३]२८१ ॥  
साधकत्वे तु सर्वस्य ततो भावः प्रसज्यते  ।  
कारणाश्रयणो ऽप्य् एवं न तत्सत्त्वं तदन्यवत्  ॥ ह्स्व्स्_[४।३]२८२ ॥  
किञ्च तत् कारणं कार्य-भूतिकाले न विद्यते  ।  
ततो न जनकं तस्य तदासत्त्वात् परं यथा  ॥ ह्स्व्स्_[४।३]२८३ ॥  
अनन्तरं च तद्भावस् तत्त्वाद् एव निरर्थकः  ।  
समं च हेतुफलयोर् नाशोत्पादवसङ्गतौ  ॥ ह्स्व्स्_[४।३]२८४ ॥  
स्तस्तौ भिन्नावभिन्नौ वा ताभ्यां बेदे तयोः कुतः  ।  
नाशोत्पादावभेदे तु तयोर्वै तुल्यकालता  ॥ ह्स्व्स्_[४।३]२८५ ॥  
न हेतुफलभावश् च तस्यां सत्यां हि युज्यते  ।  
तन्निबन्धनभावस्य द्वयोर् अपि वियोगतः  ॥ ह्स्व्स्_[४।३]२८६ ॥  
कल्पितश् चेद् अयं धर्म-धर्मिभावो हि भावतः  ।  
न हेतुफलभावः स्यात् सर्वथा तदभावतः  ॥ ह्स्व्स्_[४।३]२८७ ॥  
न धर्मी कल्पितो धर्म-धर्मिभावस् तु कल्पितः  ।  
पूर्वो हेतुर् निरंशः स उत्तरः फलम् उच्यते  ॥ ह्स्व्स्_[४।३]२८८ ॥  
पूर्वस्यैव तथाभावा-भावे हन्तोत्तरं कुतः  ।  
तस्यैव तु तथाभावे ऽसतः सत्त्वमदो न सत्  ॥ ह्स्व्स्_[४।३]२८९ ॥  
तं प्रतीत्य तदुत्पाद इति तुच्छम् इदं वचः  ।  
अतिप्रसङ्गतश् चैव तथा चाह महामतिः  ॥ ह्स्व्स्_[४।३]२९० ॥  
सर्वथैव तथाभावि-वस्तुभावादृते न यत्  ।  
कारणानन्तरं कार्यं द्राग् नभस्तस् ततो न तत्  ॥ ह्स्व्स्_[४।३]२९१ ॥  
तस्यैव तत्स्वभावत्व-कल्पनासम्पद् अप्य् अलम्  ।  
न युक्ता युक्तिवैकल्य-राहुणा जन्मपीडनात्  ॥ ह्स्व्स्_[४।३]२९२ ॥  
तदनन्तरभावित्व-मात्रतस् तद्व्यवस्थितेः  ।  
विश्वस्य विश्वकार्यत्वं स्यात् तद्भावाविशेषतः  ॥ ह्स्व्स्_[४।३]२९३ ॥  
अभिन्नदेशतादीनाम् असिद्धत्वाद् अनन्वयात्  ।  
सर्वेषाम् अविशिष्टत्वान् न तन्नियमहेतुता  ॥ ह्स्व्स्_[४।३]२९४ ॥  
यो ऽप्य् एकस्यान्यतो भावः सन्ताने दृश्यते ऽन्यदा  ।  
तत एव विदेशस्थात् सो ऽपि यत् तन् न बाधकम्  ॥ ह्स्व्स्_[४।३]२९५ ॥  
एतेनैतत् प्रतिक्षिप्तं यद् उक्तं सूक्ष्मबुद्धिना  ।  
नासतो भावकर्तृत्वं तदवस्थान्तरं न सः  ॥ ह्स्व्स्_[४।३]२९६ ॥  
वस्तुनो ऽनन्तरं सत्ता कस्यचिद् या नियोगतः  ।  
सा तत्फलं मता सैव भावोत्पत्तिस् तदात्मिका  ॥ ह्स्व्स्_[४।३]२९७ ॥  
असदुत्पत्तिर् अप्य् अस्य प्रागसत्त्वात् प्रकीर्तिता  ।  
नासतः सत्त्वयोगेन कारणात् कार्यभावतः  ॥ ह्स्व्स्_[४।३]२९८ ॥  
प्रतिक्षिप्तं च तद् हेतोः प्राप्नोति फलतां विना  ।  
असतो भावकर्तृत्वं तदवस्थान्तरं च सः  ॥ ह्स्व्स्_[४।३]२९९ ॥  
वस्तुनो ऽनन्तरं सत्ता तत्तथातां विना भवेत्  ।  
नभःपाताद् असत्सत्त्व-योगाद् वेति न तत्फलम्  ॥ ह्स्व्स्_[४।३]३०० ॥  
असदुत्पत्तिर् अप्य् एव नास्यैव प्राग् असत्त्वतः  ।  
किं त्व् असत् सद् भवत्य् एवम् इति सम्यग् विचार्यताम्  ॥ ह्स्व्स्_[४।३]३०१ ॥  
एतच् च नोक्तवद् युक्त्या सर्वथा युज्यते यतः  ।  
नाभावो भावतां याति व्यवस्थितम् इदं ततः  ॥ ह्स्व्स्_[४।३]३०२ ॥  
  
  
(४) क्षणिकवाद में सामग्रीकारणतावाद की अनुपपत्ति  
  
यापि रूपादिसामग्री विशिष्टप्रत्ययोद्भवा  ।  
जनकत्वेन बुद्ध्यादेः कल्प्यते साप्य् अनर्थिका  ॥ ह्स्व्स्_[४।४]३०३ ॥  
सर्वेषां बुद्धिजनने यदि सामर्थ्यम् इष्यते  ।  
रूपादीनां ततः कार्य-भेदस् तेभ्यो न युज्यते  ॥ ह्स्व्स्_[४।४]३०४ ॥  
रूपालोकादिकं कार्यम् अनेकं चोपजायते  ।  
तेभ्यस् तावद्भ्य एवेति तद् एतच् चिन्त्यतां कथम्  ॥ ह्स्व्स्_[४।४]३०५ ॥  
प्रभूतानां च नैकत्र साध्वी सामर्थ्यकल्पना  ।  
तेषां प्रभूतभावेन तदेकत्वविरोधतः  ॥ ह्स्व्स्_[४।४]३०६ ॥  
तान् अशेषान् प्रतीत्येह भवद् एकं कथं भवेत्  ।  
एकस्वभावम् एकं यत् तत् तु नानेकभावतः  ॥ ह्स्व्स्_[४।४]३०७ ॥  
यतो भिन्नस्वभावत्वे सति तेषाम् अनेकता  ।  
तावत् सामर्थ्यजत्वे च कुतस् तस्यैकरूपता  ॥ ह्स्व्स्_[४।४]३०८ ॥  
यज् जायते प्रतीत्यैक-सामर्थ्यं नान्यतो हि तत्  ।  
तयोर् अभिन्नतापत्तेर् भेदे भेदस् तयोर् अपि  ॥ ह्स्व्स्_[४।४]३०९ ॥  
न प्रतीत्यैकसामर्थ्यं जायते तत्र किञ्चन  ।  
सर्वसामर्थ्यभूतिस्व-भावत्वात् तस्य चेन् न तत्  ॥ ह्स्व्स्_[४।४]३१० ॥  
प्रत्येकं तस्य तद्भावे युक्ता ह्य् उक्तस्वभावता  ।  
न हि तत्सर्वसामर्थ्यं तत्प्रत्येकत्ववर्जितम्  ॥ ह्स्व्स्_[४।४]३११ ॥  
अत्र चोक्तं न चाप्य् एषां तत्स्वभावत्वकल्पना  ।  
साध्वीत्य् अतिप्रसङ्गादेर् अन्यथाप्य् उक्तिसम्भवात्  ॥ ह्स्व्स्_[४।४]३१२ ॥  
अथान्यत्रापि सामर्थ्यं रूपादीनां प्रकल्प्यते  ।  
न तद् एव तद् इत्य् एवं नाना चैकत्र तत् कुतः  ॥ ह्स्व्स्_[४।४]३१३ ॥  
सामग्रीभेदतो यश् च कार्यभेदः प्रगीयते  ।  
नानाकार्यसमुत्पादाद् एकस्याः सो ऽपि बाध्यते  ॥ ह्स्व्स्_[४।४]३१४ ॥  
उपादानादिभावेन न चैकस्यास्तु सङ्गता  ।  
युक्त्या विचार्यमाणेह तदेनकत्वकल्पना  ॥ ह्स्व्स्_[४।४]३१५ ॥  
रूपं येन स्वभावेन रूपोपादानकारणम्  ।  
निमित्तकारणं ज्ञाने तत् तेनान्येन वा भवेत्  ॥ ह्स्व्स्_[४।४]३१६ ॥  
यदि तेनैव विज्ञानं बोधरूपं न युज्यते  ।  
अथान्येन बलाद् रूपं द्विस्वभावं प्रसज्यते  ॥ ह्स्व्स्_[४।४]३१७ ॥  
अबुद्धिजनकव्यावृत्त्या चेद् बुद्धिप्रसाधकः  ।  
रूपक्षणो ह्य् अबुद्धित्वात् कथं रूपस्य साधकः  ॥ ह्स्व्स्_[४।४]३१८ ॥  
स हि व्यावृत्तिभेदेन रूपादिजनको ननु  ।  
उच्यते व्यवहारार्थम् एकरूपो ऽपि तत्त्वतः  ॥ ह्स्व्स्_[४।४]३१९ ॥  
अगन्धजननव्यावृत्त्यायं कस्मान् न गन्धकृत्  ।  
उच्यते तदभावाच् चेद् भावो ऽन्यस्याः प्रसज्यते  ॥ ह्स्व्स्_[४।४]३२० ॥  
एवं व्यावृत्तिभेदे ऽपि तस्यानेकस्वभावता  ।  
बलाद् आपद्यते सा चायुक्ताभ्युपगमक्षतेः  ॥ ह्स्व्स्_[४।४]३२१ ॥  
विभिन्नकार्यजननस्वभावाश् चक्षुर् आदयः  ।  
यदि ज्ञाने ऽपि भेदः स्यात् न चेद् भेदो न युज्यते  ॥ ह्स्व्स्_[४।४]३२२ ॥  
सामग्र्यपेक्षयाप्य् एवं सर्वथा नोपपद्यते  ।  
यद् हेतुहेतुमद्भावस् तद् एषाप्य् उक्तिमात्रकम्  ॥ ह्स्व्स्_[४।४]३२३ ॥  
  
  
(५) क्षणिकवाद में वास्यवासकभाव की अनुपपत्ति  
  
नानात्वाबाधानाच्चेह कुतः स्वकृतवेदनम्  ।  
सत्य् अप्य् अस्मिन् मिथो ऽत्यन्तं तद्भेदाद् इति चिन्त्यताम्  ॥ ह्स्व्स्_[४।५]३२४ ॥  
वास्यवासकभावाच् चेन् नैतत् तस्याप्य् असम्भवात्  ।  
असम्भवः कथं न्व् अस्य विकल्पानुपपत्तितः  ॥ ह्स्व्स्_[४।५]३२५ ॥  
वासकाद् वासना भिन्ना अभिन्ना वा भवेद् यदि  ।  
भिन्ना स्वयं तया शून्यो नैवान्यं वासयत्य् असौ  ॥ ह्स्व्स्_[४।५]३२६ ॥  
अथाभिन्ना न सङ्क्रान्तिस् तस्या वासकरूपवत्  ।  
वास्ये सत्यां च संसिद्धिर् द्रव्यांशस्य प्रजायते  ॥ ह्स्व्स्_[४।५]३२७ ॥  
असत्याम् अपि सङ्क्रान्तौ वासयत्य् एव चेद् असौ  ।  
अतिप्रसङ्गः स्याद् एवं स च न्यायबहिष्कृतः  ॥ ह्स्व्स्_[४।५]३२८ ॥  
वास्यवासकभावश् च न हेतुफलभावतः  ।  
तत्त्वतो ऽन्य इति न्यायात् स चायुक्तो निदर्शितः  ॥ ह्स्व्स्_[४।५]३२९ ॥  
  
  
(६) क्षणिकवाद में कार्यकारण ज्ञान की अनुपपत्ति  
  
तत् तज्जननस्वभावं जन्यभावं तथापरम्  ।  
अतः स्वभावनियमान् नायुक्तः स कदाचन  ॥ ह्स्व्स्_[४।६]३३० ॥  
उभयोर् ग्रहणाभावे न तथाभावकल्पनम्  ।  
तयोर् न्याय्यं न चैकेन द्वयोर् गहणम् अस्ति वः  ॥ ह्स्व्स्_[४।६]३३१ ॥  
एकम् अर्थं विजानाति न विज्ञानद्वयं यथा  ।  
विजानाति न विज्ञानम् एकम् अर्थद्वयं तथा  ॥ ह्स्व्स्_[४।६]३३२ ॥  
वस्तुस्थित्या तयोस् तत्त्वे एकेनापि तथाग्रहात्  ।  
नो बाधकं न चैकेन द्वयोर् गहणम् अस्त्य् अदः  ॥ ह्स्व्स्_[४।६]३३३ ॥  
तथाग्रहस् तयोर् नेतरेतरग्रहणात्मकः  ।  
कदाचिद् अपि युक्तो यद् अतः कथम् अबाधकम्  ॥ ह्स्व्स्_[४।६]३३४ ॥  
तथाग्रहे च सर्वत्रा-विनाभावग्रहं विना  ।  
न धूमादिग्रहाद् एव ह्य् अनलादिगतिः कथम्  ॥ ह्स्व्स्_[४।६]३३५ ॥  
समनन्तरवैकल्यं तत्रेत्य् अनुपपत्तिकम्  ।  
तुल्ययोर् अपि तद्भावे हन्त क्वचिद् अदर्शनात्  ॥ ह्स्व्स्_[४।६]३३६ ॥  
न तयोस् तुल्यतैकस्य यस्मात् कारणकारणम्  ।  
औघात् तद्धेतुविषयं न त्व् एवम् इतरस्य च  ॥ ह्स्व्स्_[४।६]३३७ ॥  
यः केवलानलग्राहि-ज्ञानकारणकारणः  ।  
सो ऽप्य् एवं न च तद्धेतोस् तज्ज्ञानाद् अपि तद्गतिः  ॥ ह्स्व्स्_[४।६]३३८ ॥  
तज्ज्ञानं यन् न वै धूम-ज्ञानस्य समनन्तरः  ।  
तथाभूद् इत्य् अतो नेह तज्ज्ञानाद् अपि तद्गतिः  ॥ ह्स्व्स्_[४।६]३३९ ॥  
तथेति हन्त को न्व् अर्थः तत्तथाभावतो यदि  ।  
इतरत्रैकम् एवेत्थं ज्ञानं तद्ग्राहि भाव्यताम्  ॥ ह्स्व्स्_[४।६]३४० ॥  
तदभावे ऽन्यथा भावस् तस्य सो ऽस्यापि विद्यते  ।  
अनन्तरचिरातीतं तत् पुनर्वस्तुतः समम्  ॥ ह्स्व्स्_[४।६]३४१ ॥  
अग्निज्ञानजम् एतेन धूमज्ञानं स्वभावतः  ।  
तथा विकल्पकृन् नान्यद् इति प्रत्युक्तम् इष्यताम्  ॥ ह्स्व्स्_[४।६]३४२ ॥  
अतः कथञ्चिद् एकेन तयोर् अग्रहणे सति  ।  
तथाप्रतीतितो न्याय्यं न तथाभावकल्पनम्  ॥ ह्स्व्स्_[४।६]३४३ ॥  
प्रत्यक्षानुपलम्भाभ्यां हन्तैवं साध्यते कथम्  ।  
कार्यकारणता तस्मात् तद्भावादेर् अनिश्चयात्  ॥ ह्स्व्स्_[४।६]३४४ ॥  
न पूर्वम् उत्तरं चेह तदन्याग्रहणाद् ध्रुवम्  ।  
गृह्यते ऽत इदं नातो न त्व् अतीन्द्रियदर्शनम्  ॥ ह्स्व्स्_[४।६]३४५ ॥  
विकल्पो ऽपि तथा न्यायाद् युज्यते न ह्य् अनीदृशः  ।  
तत्संस्कारप्रसूतत्वात् क्षणिकत्वाच् च सर्वथा  ॥ ह्स्व्स्_[४।६]३४६ ॥  
नेत्थं बोधान्वयाभावे घटते तद्विनिश्चयः  ।  
माध्यस्थ्यम् अवलम्ब्यैतत् चिन्त्यतां स्वयम् एव तु  ॥ ह्स्व्स्_[४।६]३४७ ॥  
अग्न्यादिज्ञानम् एवेह न धूमज्ञानतां यतः  ।  
व्रजत्य् आकारभेदेन कुतो बोधान्वयस् ततः  ॥ ह्स्व्स्_[४।६]३४८ ॥  
तदाकारपरित्यागात् तस्याकारान्तरस्थितिः  ।  
बोधान्वयः प्रदीर्घैकाध्यवसायप्रवर्तकः  ॥ ह्स्व्स्_[४।६]३४९ ॥  
स्वसंवेदनसिद्धत्वात् न च भ्रान्तो ऽयम् इत्य् अपि  ।  
कल्पना युज्यते युक्त्या सर्वभ्रान्तिप्रसङ्गतः  ॥ ह्स्व्स्_[४।६]३५० ॥  
प्रदीर्घाध्यवसायेन नश्वरादिविनिश्चयः  ।  
अस्य च भ्रान्ततायां यत् तत् तथेति न युक्तिमत्  ॥ ह्स्व्स्_[४।६]३५१ ॥  
तस्माद् अवश्यम् एष्टव्यं विकल्पस्यापि कस्यचित्  ।  
येन केन प्रकारेण सर्वथाभ्रान्तरूपता  ॥ ह्स्व्स्_[४।६]३५२ ॥  
सत्याम् अस्यां स्थितो ऽस्माकम् उक्तवन्न्याययोगतः  ।  
बोधान्वयो ऽदलोत्पत्त्य-भावाच् चातिप्रसङ्गतः  ॥ ह्स्व्स्_[४।६]३५३ ॥  
अन्यादृशपदार्थेभ्यः स्वयम् अन्यादृशो ऽप्य् अयम्  ।  
यतश् चेष्टस् ततो नास्मात् तत्रासन्दिग्धनिश्चयः  ॥ ह्स्व्स्_[४।६]३५४ ॥  
तत्तज्जननभावत्वे ध्रुवं तद्भावसङ्गतिः  ।  
तस्यैव भावो नान्यो यज् जन्याच् च जननं तथा  ॥ ह्स्व्स्_[४।६]३५५ ॥  
एवं तज्जन्यभावत्वे ऽप्य् एषा भाव्या विचक्षणैः  ।  
तद् एव हि यतो भावः स चेतरसमाश्रयः  ॥ ह्स्व्स्_[४।६]३५६ ॥  
इत्य् एवम् अन्वयापत्तिः शब्दार्थाद् एव जायते  ।  
अन्यथा कल्पनं चास्य सर्वथा न्यायबाधितम्  ॥ ह्स्व्स्_[४।६]३५७ ॥  
तद्रूपशक्तिशून्यं तत् कार्यं कार्यान्तरं यथा  ।  
व्यापारो ऽपि न तस्यापि नापेक्षासत्त्वतः क्वचित्  ॥ ह्स्व्स्_[४।६]३५८ ॥  
तथापि तु तयोर् एव तत्स्वभावत्वकल्पनम्  ।  
अन्यत्रापि समानत्वात् केवलं ध्यान्ध्यसूचकम्  ॥ ह्स्व्स्_[४।६]३५९ ॥  
  
  
(७) बुद्धवचन्ॐ की सहायता से क्षणिकवाद का खण्डन  
  
किञ्चन्यात् क्षणिकत्वे व आर्षो ऽर्थो ऽपि विरुध्यते  ।  
विरोधापादनं चास्य नाल्पस्य तमसः फलम्  ॥ ह्स्व्स्_[४।७]३६० ॥  
इत एकनवते कल्पे शक्त्या मे पुरुषो हतः  ।  
तेन कर्मविपाकेन पादे विद्धो ऽस्मि भिक्षवः  ॥ ह्स्व्स्_[४।७]३६१ ॥  
मे मयेत्य् आत्मनिर्देशस् तद्गतोक्ता वधक्रिया  ।  
स्वयम् आप्तेन यत् तद् वः को ऽयं क्षणिकताग्रहः  ॥ ह्स्व्स्_[४।७]३६२ ॥  
सन्तानापेक्षयैतच् चेद् उक्तं भगवता ननु  ।  
स हेतुफलभावो यत् तन् मे इति न सङ्गतम्  ॥ ह्स्व्स्_[४।७]३६३ ॥  
ममेति हेतुशक्त्या चेत् तस्यार्थो ऽयं विवक्षितः  ।  
नात्र प्रमाणम् अत्यक्षा तद्विवक्षा यतो मता  ॥ ह्स्व्स्_[४।७]३६४ ॥  
तद्देशना प्रमाणं चेत् न सान्यार्था भविष्यति  ।  
तत्रापि किं प्रमाणं चेद् इदं पूर्वोक्तम् आर्षकम्  ॥ ह्स्व्स्_[४।७]३६५ ॥  
तथान्यद् अपि यत् कल्प-स्थायिनी पृथिवी क्वचित्  ।  
उक्ता भगवता भिक्षून् आमन्त्र्य स्वयम् एव तु  ॥ ह्स्व्स्_[४।७]३६६ ॥  
पञ्च बाह्या द्विविज्ञेया इत्य् अन्यद् अपि चार्षकम्  ।  
प्रमाणम् अवगन्तव्यं प्रक्रान्तार्थप्रसाधकम्  ॥ ह्स्व्स्_[४।७]३६७ ॥  
क्षणिकत्वे यतो ऽमीषां न द्विविज्ञेयता भवेत्  ।  
भिन्नकालग्रहे ह्य् आभ्यां तच्छब्दार्थोपपत्तितः  ॥ ह्स्व्स्_[४।७]३६८ ॥  
एककालग्रहे तु स्यात् तस्यैकस्याप्रमाणता  ।  
गृहीतग्रहणाद् एवं मिथ्या तथागतं वचः  ॥ ह्स्व्स्_[४।७]३६९ ॥  
इन्द्रियेण परिच्छिन्ने रूपादौ तदनन्तरम्  ।  
यद्रूपादि ततस् तत्र मनोज्ञानं प्रवर्तते  ॥ ह्स्व्स्_[४।७]३७० ॥  
एवं च न विरोधो ऽस्ति द्विविज्ञेयत्वभावतः  ।  
पञ्चानाम् अपि चेन् न्यायाद् एतद् अप्य् असमञ्जसम्  ॥ ह्स्व्स्_[४।७]३७१ ॥  
नैको ऽपि यद् द्विविज्ञेय एकैकेनैव वेदनात्  ।  
सामान्यापेक्षयैतच् चेन् न तत्सत्त्वप्रसङ्गतः  ॥ ह्स्व्स्_[४।७]३७२ ॥  
सत्त्वे ऽपि नेन्द्रियज्ञानं हन्त तद् गोचरं मतम्  ।  
द्विविज्ञेयत्वम् इत्य् एवं क्षणभेदे न तत्त्वतः  ॥ ह्स्व्स्_[४।७]३७३ ॥  
सर्वम् एतेन विक्षिप्तं क्षणिकत्वप्रसाधनम्  ।  
तथाप्य् ऊर्ध्वं विशेषेण किञ्चित् तत्रापि वक्ष्यते  ॥ ह्स्व्स्_[४।७]३७४ ॥  
  
  
पाञ्चवां स्तबक  
(१)बाह्यार्थखण्डन खण्डन  
  
विज्ञानमात्रवादो ऽपि न सम्यगुपपद्यते  ।  
मानं यत् तत्त्वतः किञ्चिद् अर्थाभावे न विद्यते  ॥ ह्स्व्स्_[५।१]३७५ ॥  
न प्रत्यक्षं यतो ऽभावा-लम्बनं न तद् इष्यते  ।  
नानुमानं तथाभूत-सल्लिङ्गानुपपत्तितः  ॥ ह्स्व्स्_[५।१]३७६ ॥  
उपलब्धिलक्षणप्राप्तो ऽर्थो यन् नोपलभ्यते  ।  
ततश् चानुपलब्ध्यैव तदभावो ऽवसीयते  ॥ ह्स्व्स्_[५।१]३७७ ॥  
उपलब्धिलक्षणप्राप्तिस् तद्धत्वन्तरसंहतिः  ।  
एषां च तत्स्वभावत्वे तस्यासिद्धिः कथं भवेत्  ॥ ह्स्व्स्_[५।१]३७८ ॥  
सहार्थेन तज्जनन-स्वभावानीति चेन् ननु  ।  
जनयत्य् एव सत्य् एवम् अन्यथातत्स्वभावता  ॥ ह्स्व्स्_[५।१]३७९ ॥  
योग्यताम् अधिकृत्याथ तत्स्वभावत्वकल्पना  ।  
हन्तैवम् अपि सिद्धो वः कदाचिद् उपलब्धितः  ॥ ह्स्व्स्_[५।१]३८० ॥  
अन्यथा योग्यता तेषां कथं युक्त्योपपद्यते  ।  
न हि लोके ऽश्वम् आषादेः सिद्धा पक्त्यादियोग्यता  ॥ ह्स्व्स्_[५।१]३८१ ॥  
पराभिप्रायतो ह्य् एतद् एवं चेद् उच्यते न यत्  ।  
उपलब्धिलक्षणप्राप्तो ऽर्थस् तस्योपलभ्यते  ॥ ह्स्व्स्_[५।१]३८२ ॥  
अतद्ग्रहणभावैश् च यदि नाम न गृह्यते  ।  
तत एतावतासत्त्वं न तस्यातिप्रसङ्गतः  ॥ ह्स्व्स्_[५।१]३८३ ॥  
विज्ञानं यत् स्वसंवेद्यं न त्वर्थो युक्त्ययोगतः  ।  
अतस् तद्वेदने तस्य ग्रहणं नोपपद्यते  ॥ ह्स्व्स्_[५।१]३८४ ॥  
एवं चाग्रहणाद् एव तदभावो ऽवसीयते  ।  
अतः किमुच्यते मानम् अर्थाभावे न विद्यते  ॥ ह्स्व्स्_[५।१]३८५ ॥  
अर्थग्रहणरूपं यत् तत् स्वसंवेद्यम् इष्यते  ।  
तद्वेदने ग्रहस् तस्य ततः किं नोपपद्यते  ॥ ह्स्व्स्_[५।१]३८६ ॥  
घटादिज्ञानम् इत्य् आदि-संवित्तेस् तत्प्रवृत्तितः  ।  
प्राप्तेर् अर्थक्रियायोगात् स्मृतेः कौतुकभावतः  ॥ ह्स्व्स्_[५।१]३८७ ॥  
ज्ञानमात्रे तु विज्ञानं ज्ञानम् एवेत्य् अदो भवेत्  ।  
प्रवृत्त्यादि ततो न स्यात् प्रसिद्धं लोकशास्त्रयोः  ॥ ह्स्व्स्_[५।१]३८८ ॥  
तदन्यग्रहणे चास्य प्रद्वेषो ऽर्थे ऽनिबन्धनः  ।  
ज्ञानान्तरे ऽपि सदृशं तदसंवेदनादि यत्  ॥ ह्स्व्स्_[५।१]३८९ ॥  
युक्त्ययोगाश् च यो ऽर्थस्य गीयते जातिवादतः  ।  
ग्राह्यादिभावद्वारेण ज्ञानवादे ऽप्य् असौ समः  ॥ ह्स्व्स्_[५।१]३९० ॥  
नैकान्तग्राह्यभावं तद् ग्राहकाभावतो भुवि  ।  
ग्राहकैकान्तभावं तु ग्राह्याभावाद् असङ्गतम्  ॥ ह्स्व्स्_[५।१]३९१ ॥  
विरोधान् नोभयाकारम् अन्यथा तद् असद् भवेत्  ।  
निःस्वभावत्वतस् तस्य सत्तैवं युज्यते कथम्  ॥ ह्स्व्स्_[५।१]३९२ ॥  
प्रकाशैकस्वभावं हि विज्ञानं तत्त्वतो मतम्  ।  
अकर्मकं तथा चैतत् स्वयम् एव प्रकाशते  ॥ ह्स्व्स्_[५।१]३९३ ॥  
यथास्ते शेत इत्य् आदौ विना कर्म स एव हि  ।  
तथोच्यते जगत्य् अस्मिंस् तथा ज्ञानम् अपीष्यताम्  ॥ ह्स्व्स्_[५।१]३९४ ॥  
उच्यते साम्प्रतम् अदः स्वयम् एव विचिन्त्यताम्  ।  
प्रमाणाभावतस् तत्र यद्य् एतद् उपपद्यते  ॥ ह्स्व्स्_[५।१]३९५ ॥  
एवं न यत् तदात्मानम् अपि हन्त प्रकाशयेत्  ।  
अतस् तद् इत्थं नो युक्तम् अन्यथा न व्यवस्थितिः  ॥ ह्स्व्स्_[५।१]३९६ ॥  
व्यवस्थितौ च तत्त्वस्य तथाभावप्रकाशकम्  ।  
ध्रुवं यतस् ततो ऽकर्मकत्वम् अस्य कथं भवेत्  ॥ ह्स्व्स्_[५।१]३९७ ॥  
व्यवस्थापकम् अस्यैवं भ्रान्तं चैतत् तु भावतः  ।  
तथेत्य् अभ्रान्तम् अत्रापि ननु मानं न विद्यते  ॥ ह्स्व्स्_[५।१]३९८ ॥  
भ्रान्ताच् चाभ्रान्तरूपा न युक्तियुक्ता व्यवस्थितिः  ।  
दृष्टा तैमिरिकादीनाम् अक्षादाव् इति चेन् न तत्  ॥ ह्स्व्स्_[५।१]३९९ ॥  
नाक्षादिदोषविज्ञानं तदन्यभ्रान्तिवद्यतः  ।  
भ्रान्तं तस्य तथाभावे भ्रान्तस्याभ्रान्तता भवेत्  ॥ ह्स्व्स्_[५।१]४०० ॥  
न च प्रकाशमात्रं तु लोके क्वचिद् अकर्मकम्  ।  
दीपादौ युज्यते न्यायाद् अतश् चैतद् अपार्थकम्  ॥ ह्स्व्स्_[५।१]४०१ ॥  
दृष्टान्तमात्रतः सिद्धिस् तदत्यन्तविधर्मिणः  ।  
न च साध्यस्य यत् तेन शब्दमात्रम् असाव् अपि  ॥ ह्स्व्स्_[५।१]४०२ ॥  
  
(२) विज्ञानाद्वैतवाद में मोक्ष की अनुपपत्ति  
  
किं च विज्ञानामात्रत्वे न संसारापवर्गयोः  ।  
विशेषो विद्यते कश्चित् तथा चैतद् वृथोदितम्  ॥ ह्स्व्स्_[५।२]४०३ ॥  
चित्तम् एव हि संसारो रागादिक्लेशवासितम्  ।  
तद् एव तैर् विनिर्मुक्तं भवान्त इति कथ्यते  ॥ ह्स्व्स्_[५।२]४०४ ॥  
रागादिक्लेशवर्गो यन् न विज्ञानात् पृथग् मतः  ।  
एकान्तैकस्वभावे च तस्मिन् किं केन वासितम्  ॥ ह्स्व्स्_[५।२]४०५ ॥  
क्लिष्टं विज्ञानम् एवासौ क्लिष्टता तस्य यद्वशात्  ।  
नील्यादिवद् असौ वस्तु तद्वद् एव प्रसज्यते  ॥ ह्स्व्स्_[५।२]४०६ ॥  
मुक्तौ च तस्य भेदेन भावः स्यात् पटशुद्धिवत्  ।  
ततो बाह्यार्थतासिद्धिर् अनिष्टा सम्प्रसज्यते  ॥ ह्स्व्स्_[५।२]४०७ ॥  
प्रकृत्यैव तथाभूतं तद् एव क्लिष्टतेति चेत्  ।  
तदन्यूनातिरिक्तत्वे केन मुक्तिर् विचिन्त्यताम्  ॥ ह्स्व्स्_[५।२]४०८ ॥  
असत्य् अपि च या बाह्ये ग्राह्यग्राहकलक्षणा  ।  
द्विचन्द्रभ्रान्तिवद् भ्रान्तिर् इयं नः क्लिष्टतेति चेत्  ॥ ह्स्व्स्_[५।२]४०९ ॥  
अस्त्व् एतत् किन्तु तद्धेतु-भिन्नहेत्वन्तरोद्भवा  ।  
इयं स्यात् तिमिराभावे न हीन्दुद्वयदर्शनम्  ॥ ह्स्व्स्_[५।२]४१० ॥  
न चासद् एव तद्धेतुर् बोधमात्रं न चापि तत्  ।  
सदैव क्लिष्टतापत्तेर् इति मुक्तिर् न युज्यते  ॥ ह्स्व्स्_[५।२]४११ ॥  
मुक्त्यभावे च सर्वैव ननु चिन्ता निरर्थिका  ।  
भावे ऽपि सर्वदा तस्याः सम्यग् एतत् विचिन्त्यताम्  ॥ ह्स्व्स्_[५।२]४१२ ॥  
विज्ञानमात्रवादो यत् नेत्थं युक्त्योपपद्यते  ।  
प्राज्ञस्याभिनेवेशो न तस्माद् अत्रापि युज्यते  ॥ ह्स्व्स्_[५।२]४१३ ॥  
  
  
छठा स्तबक  
(१) निर्हेतुक विनाश से क्षणिकवाद की सिद्धि नहीं  
  
यच्चोक्तं पूर्वम् अत्रैव क्षणिकत्वप्रसाधकम्  ।  
नाशहेतोर् अयोगादि तद् इदानीं परीक्ष्यते  ॥ ह्स्व्स्_[६।१]४१४ ॥  
हेतोः स्यान् नश्वरो भावो ऽनश्वरो वा विकल्प्य यत्  ।  
नाशहेतोर् अयोगित्वम् उच्यते तन् न युक्तिमत्  ॥ ह्स्व्स्_[६।१]४१५ ॥  
हेतुं प्रतीत्य यद् असौ तथा नश्वर इष्यते  ।  
यथैव भवतो हेतुर् विशिष्टफलसाधकः  ॥ ह्स्व्स्_[६।१]४१६ ॥  
तथास्वभाव एवासौ स्वहेतोर् एव जायते  ।  
सहकारिणम् आसाद्य यस् तथाविधकार्यकृत्  ॥ ह्स्व्स्_[६।१]४१७ ॥  
न पुनः क्रियते किञ्चित् तेनास्य सहकारिणा  ।  
समानकालभावित्वात् तथा चोक्तम् इदं तव  ॥ ह्स्व्स्_[६।१]४१८ ॥  
उपकारी विरोधी च सहकारी च यो मतः  ।  
प्रबन्धापेक्षया सर्वो नैककाले कदाचन  ॥ ह्स्व्स्_[६।१]४१९ ॥  
सहकारिकृतो हेतोर् विशेषो नास्ति यद्य् अपि  ।  
फलस्य तु विशेषो ऽस्ति तत्कृतातिशयाप्तितः  ॥ ह्स्व्स्_[६।१]४२० ॥  
न चास्यातत्स्वभावत्वे स फलस्यापि युज्यते  ।  
सभागक्षणजन्माप्तेस् तथाविधतदन्यवत्  ॥ ह्स्व्स्_[६।१]४२१ ॥  
अस्थानपक्षपातश् च हेतोर् अनुपकारिणी  ।  
अपेक्षायां नियुङ्क्ते यत् कार्यमेतद् वृथोदितम्  ॥ ह्स्व्स्_[६।१]४२२ ॥  
यस्मात् तस्याप्य् अदस् तुल्यं विशिष्टफलसाधकम्  ।  
भावहेतुं समाश्रित्य ननु न्यायान् निदर्शितम्  ॥ ह्स्व्स्_[६।१]४२३ ॥  
एवं च व्यर्थम् एवेह व्यतिरिक्तादिचिन्तनम्  ।  
नाश्यमाश्रित्य नाशस्य क्रियते यद् विचक्षणैः  ॥ ह्स्व्स्_[६।१]४२४ ॥  
किञ्च निर्हेतुके नाशे हिंसकत्वं न युज्यते  ।  
व्यापाद्यते सदा यस्मान् न कश्चित् केनचित् क्वचित्  ॥ ह्स्व्स्_[६।१]४२५ ॥  
कारणत्वात् स सन्तान-विशेषप्रभवस्य चेत्  ।  
हिंसकस् तन् न सन्तान-समुत्पत्तेर् असम्भवात्  ॥ ह्स्व्स्_[६।१]४२६ ॥  
सांवृतत्वात् व्ययोत्पादौ सन्तानस्य खपुष्पवत्  ।  
न स्तस्तदधर्मत्वाच् च हेतुस् तत्प्रभवे कुतः  ॥ ह्स्व्स्_[६।१]४२७ ॥  
विसभागक्षणस्याथ जनको हिंसको न तत्  ।  
स्वतो ऽपि तस्य तत्प्राप्तेर् जनकत्वाविशेषतः  ॥ ह्स्व्स्_[६।१]४२८ ॥  
हन्म्येनम् इति सङ्क्लेशाद् हिंसकश् चेत् प्रकल्प्यते  ।  
नैवं त्वन्नीतितो यस्माद् अयम् एव न युज्यते  ॥ ह्स्व्स्_[६।१]४२९ ॥  
सङ्क्लेशो यद् गुणोत्पादः स चाक्लिष्टान् न केवलात्  ।  
न चान्यसचिवस्यापि तस्यानतिशयात् ततः  ॥ ह्स्व्स्_[६।१]४३० ॥  
तं प्राप्य तत्स्वभावत्वात् ततः स इति चेन् ननु  ।  
नाशहेतुम् अवाप्यैवं नाशपक्षे ऽपि न क्षतिः  ॥ ह्स्व्स्_[६।१]४३१ ॥  
अन्ये तु जन्यम् आश्रित्य सत्स्वह्बावाद्यपेक्षया  ।  
एवम् आहुर् अहेतुत्वं जनकस्यापि सर्वथा  ॥ ह्स्व्स्_[६।१]४३२ ॥  
न सत्स्वभावजनकस् तद्वैफल्यप्रसङ्गतः  ।  
जन्मायोगादिदोषाच् च नेतरस्यापि युज्यते  ॥ ह्स्व्स्_[६।१]४३३ ॥  
न चोभयादिभावस्य विरोधासम्भवादितः  ।  
स्वनिवृत्त्यादिभावादौ कार्याभावादितो ऽपरे  ॥ ह्स्व्स्_[६।१]४३४ ॥  
न चाध्यक्षविरुद्धत्वं जनकत्वस्य मानतः  ।  
असिद्धेस् तत्र नीत्या तद् व्यवहारनिषेधतः  ॥ ह्स्व्स्_[६।१]४३५ ॥  
मानाभावे परेणापि व्यवहारो निषिध्यते  ।  
सज्ज्ञानशब्दविषयस् तद्वद् अत्रापि दृश्यताम्  ॥ ह्स्व्स्_[६।१]४३६ ॥  
  
  
(२) अर्थक्रियाकारित्व से क्षणिकवाद की सिद्धि नहीं  
  
अर्थक्रियासमर्थत्वं क्षणिके यच् च गीयते  ।  
उत्पत्त्यनन्तरं नाशाद् विज्ञेयं तदयुक्तिमत्  ॥ ह्स्व्स्_[६।२]४३७ ॥  
अर्थक्रिया यतो ऽसौ वा तदन्या वा द्वयी गतिः  ।  
तत्त्वे न तत्र सामर्थ्यम् अन्यतस् तत्समुद्भवात्  ॥ ह्स्व्स्_[६।२]४३८ ॥  
न स्वसन्धारणे न्यायात् जन्मानन्तरनाशतः  ।  
न च नाशे ऽपि सद्युक्त्या तद्धेतोस् तत्समुद्भवात्  ॥ ह्स्व्स्_[६।२]४३९ ॥  
अन्यत्वे ऽन्यस्य सामर्थ्यम् अन्यत्रेति न सङ्गतम्  ।  
ततो ऽन्यभाव एवैतन् नासौ न्याय्यो दलं विना  ॥ ह्स्व्स्_[६।२]४४० ॥  
नासत् सत् जायते यस्माद् अन्यसत्त्वस्थिताव् अपि  ।  
तस्यैव तु तथाभावे नन्व् असिद्धो ऽन्वयः कथम्  ॥ ह्स्व्स्_[६।२]४४१ ॥  
भूतिर् यैषां क्रिया सोक्ता न चासौ युज्यते क्वचित्  ।  
कर्तृभोक्तृस्वभावत्व-विरोधाद् इति चिन्त्यताम्  ॥ ह्स्व्स्_[६।२]४४२ ॥  
न चातीतस्य सामर्थ्यं तस्याम् इति निदर्शितम्  ।  
न चान्यो लौकिकः कश्चिच् छब्दार्थो ऽत्रेत्ययुक्तिमत्  ॥ ह्स्व्स्_[६।२]४४३ ॥  
  
  
(३) रूपरूपान्तरण से क्षणिकवाद की सिद्धि नहीं  
  
परिणामो ऽपि नो हेतुः क्षणिकत्वप्रसाधने  ।  
सर्वदैवान्यथात्वे ऽपि तथाभावोपलब्धितः  ॥ ह्स्व्स्_[६।३]४४४ ॥  
नार्थान्तरगमो यस्मात् सर्वथैव न चागमः  ।  
परिणामः प्रमासिद्धः इष्टश् च खलु पण्डितैः  ॥ ह्स्व्स्_[६।३]४४५ ॥  
यच् चेदम् उच्यते ब्रूमो-ऽतादवस्थ्यमनित्यताम्  ।  
एतत् तद् एव न भवत्य् अतो ऽन्यत्वे ध्रुवो ऽन्वयः  ॥ ह्स्व्स्_[६।३]४४६ ॥  
तद् एव न भवत्य् एतत् तच् च न भवतीति च  ।  
विरुद्धं हन्त किञ्चान्यद् आदिमत् तत् प्रसज्यते  ॥ ह्स्व्स्_[६।३]४४७ ॥  
क्षीरनाशश् च दध्य् एव यद् दृष्टं गोरसान्वितम्  ।  
न तु तैलाद्यतः सिद्ध परिणमो ऽन्वयावहः  ॥ ह्स्व्स्_[६।३]४४८ ॥  
नासत् सज्जायते जातु सच् चासत् सर्वथैव हि  ।  
शक्त्यभावाद् अतिव्याप्तेः सत्स्वभावत्वहानितः  ॥ ह्स्व्स्_[६।३]४४९ ॥  
नित्येतरदतो न्यायात् तत् तथाभावतो हि तत्  ।  
प्रतीतिसचिवात् सम्यक् परिणामेन गम्यते  ॥ ह्स्व्स्_[६।३]४५० ॥  
  
  
(४)अन्ततोगामी नाश से क्षणिकवाद की सिद्धि नहीं  
  
अन्ते क्षयेक्षणं चाद्य-क्षणक्षयप्रसाधनम्  ।  
तस्यैव तत्स्वभावत्वात् युज्यते न कदाचन  ॥ ह्स्व्स्_[६।४]४५१ ॥  
आदौ क्षयस्वभावत्वे तत्रान्ते दर्शनं कथम्  ।  
तुल्यापरापरोत्पत्ति-विप्रलम्भाद् यथोदितम्  ॥ ह्स्व्स्_[६।४]४५२ ॥  
अन्ते क्षयेक्षणाद् आदौ क्षयो ऽदृष्टो ऽनुमीयते  ।  
सदृशेनावरुद्धत्वात् तद्ग्रहाद् हि तदग्रहः  ॥ ह्स्व्स्_[६।४]४५३ ॥  
एतद् अप्य् असद् एवेति सदृशो भिन्न एव यत्  ।  
भेदाग्रहे कथं तस्य तत्स्वभावत्वतो ग्रहः  ॥ ह्स्व्स्_[६।४]४५४ ॥  
तदर्थनियतो ऽसौ यद् भेदम् अन्याग्रहाद् हि तत्  ।  
न गृह्णातीति चेत् तुल्यः सो ऽपरेण कुतो गतिः  ॥ ह्स्व्स्_[६।४]४५५ ॥  
तथागतेर् अभावे च वचस् तुच्छम् इदं ननु  ।  
सदृशेनावरुद्धत्वात् तद्ग्रहाद् हि तदग्रहः  ॥ ह्स्व्स्_[६।४]४५६ ॥  
भावे चास्या बलाद् एकम् अनेकग्रहणात्मकम्  ।  
अन्वयि ज्ञानम् एष्टव्यं सर्वं तत् क्षणिकं कुतः  ॥ ह्स्व्स्_[६।४]४५७ ॥  
ज्ञानेन गृह्यते चार्थो न चापि परदर्शने  ।  
तदभावे तु तद्भावात् कदाचिद् अपि तत्त्वतः  ॥ ह्स्व्स्_[६।४]४५८ ॥  
ग्रहणे ऽपि यदा ज्ञानम् अपैत्य् उत्पत्त्यनन्तरम्  ।  
तदा तत् तस्य जानाति क्षणिकत्वं कथं ननु  ॥ ह्स्व्स्_[६।४]४५९ ॥  
तस्यैव तत्स्वभावत्वात् स्वात्मनैव तदुद्भवात्  ।  
यथा नीलादि ताद्रूप्यान् नैतन् मिथ्यात्वसंशयात्  ॥ ह्स्व्स्_[६।४]४६० ॥  
न चापि स्वानुमानेन धर्मभेदस्य सम्भवात्  ।  
लिङ्गधर्मातिपाताच् च तत्स्वभावाद्ययोगतः  ॥ ह्स्व्स्_[६।४]४६१ ॥  
नित्यस्यार्थक्रियायोगो ऽप्य् एवं युक्त्या न गम्यते  ।  
सर्वम् एवाविशेषेण विज्ञानं क्षणिकं यतः  ॥ ह्स्व्स्_[६।४]४६२ ॥  
तथा चित्रस्वभावत्वान् न चार्थस्य न युज्यते  ।  
अर्थक्रिया ननु न्यायात् क्रमाक्रमविभाविनी  ॥ ह्स्व्स्_[६।४]४६३ ॥  
  
  
(५) क्षणिकवाद तथा विज्ञानवाद के प्रतिपादन का एक सम्भव आशयविशेष  
  
अन्ये त्व् अभिदधत्य् एवम् एतद् आस्थानिवृत्तये  ।  
क्षणिकं सर्वम् एवेति बुद्धेनोक्तं न तत्त्वतः  ॥ ह्स्व्स्_[६।५]४६४ ॥  
विज्ञानमात्रम् अप्य् एवं बाह्यासङ्गनिवृत्तये  ।  
विनेयान् कांश्चिद् आश्रित्य यद् वा तद् देशनार्हतः  ॥ ह्स्व्स्_[६।५]४६५ ॥  
न चैतद् अपि न न्याय्यं यतो बुद्धो महामुनिः  ।  
सुवैद्यवद् विना कार्यं द्रव्यासत्यं न भाषते  ॥ ह्स्व्स्_[६।५]४६६ ॥  
  
  
(६) शून्यवाद खण्डन  
  
ब्रुवते शून्यम् अन्ये तु सर्वम् एव विचक्षणाः  ।  
न नित्यं नाप्य् अनित्यं यद् वस्तु युक्त्योपपद्यते  ॥ ह्स्व्स्_[६।६]४६७ ॥  
नित्यम् अर्थक्रियाभावात् क्रमाक्रमविरोधतः  ।  
अनित्यम् अपि चोत्पाद-व्ययाभावान् न जातुचित्  ॥ ह्स्व्स्_[६।६]४६८ ॥  
उत्पादव्ययबुद्धिश् च भ्रान्तानन्दादिकारणम्  ।  
कुमार्याः स्वप्नवज्ज्ञेया पुत्रजन्मादिबुद्धिवत्  ॥ ह्स्व्स्_[६।६]४६९ ॥  
अत्राप्य् अभिदधत्य् अन्ये किम् इत्थं तत्त्वसाधनम्  ।  
प्रमाणं विद्यते किञ्चिद् आहोस्विच्छून्यम् एव हि  ॥ ह्स्व्स्_[६।६]४७० ॥  
शून्यं चेत् सुस्थितं तत्त्वम् अस्ति चेच् छून्यता कथम्  ।  
तस्यैव ननु सद्भावाद् इति सम्यग् विचिन्त्यताम्  ॥ ह्स्व्स्_[६।६]४७१ ॥  
प्रमाणम् अन्तरेणापि स्याद् एवं तत्त्वसंस्थितिः  ।  
अन्यथा नेति सुव्यक्तम् इदम् ईश्वरचेष्टितम्  ॥ ह्स्व्स्_[६।६]४७२ ॥  
उक्तं विहाय मानं चेच् छून्यतान्य् अस्य वस्तुनः  ।  
शून्यत्वे प्रतिपाद्यस्य ननु व्यर्थः परिश्रमः  ॥ ह्स्व्स्_[६।६]४७३ ॥  
तस्याप्य् अशून्यतायां च प्राश्निकानां बहुत्वतः  ।  
प्रभूताशून्यतापत्तिर् अनिष्टा सम्प्रसज्यते  ॥ ह्स्व्स्_[६।६]४७४ ॥  
यावताम् अस्ति तन्मानं प्रतिपाद्यास् तथा च ये  ।  
सन्ति ते सर्व एवेति प्रभूतानाम् अशून्यता  ॥ ह्स्व्स्_[६।६]४७५ ॥  
एवं च शून्यवादो ऽपि तद्विनेयानुगुण्यतः  ।  
अभिप्रायत इत्य् उक्तो लक्ष्यते तत्त्ववेदिना  ॥ ह्स्व्स्_[६।६]४७६ ॥  
  
  
सातवां स्तबक  
(१) जैनसम्मत नित्यानित्यत्ववाद का समर्थन  
  
अन्ये त्व् आहुर् अनाद्य् एव जीवाजीवात्मकं जगत्  ।  
सदुत्पादव्ययध्रौव्य-युक्तं शास्त्रकृतश्रमाः  ॥ ह्स्व्स्_[७।१]४७७ ॥  
घटमौलिसुवर्णार्थी नाशोत्पादस्थितिष्व् अयम्  ।  
शोकप्रमोदमाध्यस्थ्यं जनो याति सहेतुकम्  ॥ ह्स्व्स्_[७।१]४७८ ॥  
पयोवतो न दध्यत्ति न पयो ऽत्ति दधिव्रतः  ।  
अगोरसव्रतो नोभे तस्मात् तत्त्वं त्रयात्मकम्  ॥ ह्स्व्स्_[७।१]४७९ ॥  
अत्राप्य् अभिदधत्य् अन्ये विरुद्धं हि मिथस्त्रयम्  ।  
एकत्रैवैकदा नैतद् घटां प्राञ्चति जातुचिद्  ॥ ह्स्व्स्_[७।१]४८० ॥  
उत्पादो ऽभूतभवनं विनाशस् तद्विपर्ययः  ।  
ध्रौव्यं चोभयशून्यं यद् एकदैकत्र तत् कथम्  ॥ ह्स्व्स्_[७।१]४८१ ॥  
शोकप्रमोदमाध्यस्थ्यम् उक्तं यच् चात्र साधनम्  ।  
तदप्य् असाम्प्रतं यत् तद् वासनाहेतुकं मतम्  ॥ ह्स्व्स्_[७।१]४८२ ॥  
किञ्च स्याद्वादिनो नैव युज्यते निश्चयः क्वचित्  ।  
स्वतन्त्रापेक्षया तस्य न मानं मानम् एव यत्  ॥ ह्स्व्स्_[७।१]४८३ ॥  
संसार्य् अपि न संसारी मुक्तो ऽपि न स एव हि  ।  
तदतद्रूपभावेन सर्वम् एवाव्यवस्थितम्  ॥ ह्स्व्स्_[७।१]४८४ ॥  
त आहुर् मुकुटोत्पादो न घटानाशधर्मकः  ।  
स्वर्णान् न वान्य एवेति न विरुद्धं मिथस्त्रयम्  ॥ ह्स्व्स्_[७।१]४८५ ॥  
न चोत्पादव्ययौ न स्तो ध्रौव्यवत् तद्धिया गतेः  ।  
नास्तित्वे तु तयोर् ध्रौव्यं तत्त्वतो ऽस्तीति न प्रमा  ॥ ह्स्व्स्_[७।१]४८६ ॥  
न नास्ति ध्रौव्यम् अप्य् एवम् अविगानेन तद्गतेः  ।  
अस्याश् च भ्रान्ततायां न जगत्य् अभ्रान्ततागतिः  ॥ ह्स्व्स्_[७।१]४८७ ॥  
उत्पादो ऽभूतभवनं स्वहेत्वन्तरधर्मकम्  ।  
तथाप्रतीतियोगेन विनाशस् तद्विपर्ययः  ॥ ह्स्व्स्_[७।१]४८८ ॥  
तथैतद् उभयाधार-स्वभावं ध्रौव्यम् इत्य् अपि  ।  
अन्यथा त्रितयाभाव एकदैकत्र किं न तत्  ॥ ह्स्व्स्_[७।१]४८९ ॥  
एकत्रैवैकदैवैतद् इत्थं त्रयम् अपि स्थितम्  ।  
न्याय्यं भिन्ननिमित्तत्वात् तदभेदे न युज्यते  ॥ ह्स्व्स्_[७।१]४९० ॥  
इष्यते च परैर् मोहात् तत् क्षणस्थितिधर्मिणि  ।  
अभावे ऽन्यतम् अस्यापि तत्र तत्त्वं न यद् भवेत्  ॥ ह्स्व्स्_[७।१]४९१ ॥  
भावमात्रं तद् इष्टं चेत् तद् इत्थं निर्विशेषणम्  ।  
क्षणस्थितिस्वभावत्वं न ह्य् उत्पादव्ययौ विना  ॥ ह्स्व्स्_[७।१]४९२ ॥  
तदित्थं भूतम् एवेति द्राग्नभस्तो न जातुचित्  ।  
भूत्वाभावश् च नाशो ऽपि तद् एवेति न लौकिकम्  ॥ ह्स्व्स्_[७।१]४९३ ॥  
वासनाहेतुकं यच् च शोकादि परिकीर्तितम्  ।  
तदयुक्तं यतश् चित्रा सा न जात्वनिबन्धना  ॥ ह्स्व्स्_[७।१]४९४ ॥  
सदाभावेतरापत्तेर् एकभावाच् च वस्तुनः  ।  
तद्भावे ऽतिप्रसङ्गादि नियमात् सम्प्रसज्यते  ॥ ह्स्व्स्_[७।१]४९५ ॥  
न मानं मानम् एवेति सर्वथानिश्चयश् च यः  ।  
उक्तो न युज्यते सो ऽपि यद् एकान्तनिबन्धनः  ॥ ह्स्व्स्_[७।१]४९६ ॥  
मानं तन्मानम् एवेति प्रत्यक्षं लैङ्गिकं न तु  ।  
तत् तच् चेन् मानम् एवेति स्यात् तद्भावादृते कथम्  ॥ ह्स्व्स्_[७।१]४९७ ॥  
न स्वसत्त्वं परासत्त्वं सदसत्त्वविरोधतः  ।  
स्वसत्त्वासत्त्ववन्न्यायान् न च नास्त्य् एव तत्र तत्  ॥ ह्स्व्स्_[७।१]४९८ ॥  
परिकल्पितम् एतच् चेन् न त्व् इत्थं तत्त्वतो न तत्  ।  
ततः क इह दोषश् चेन् न तु तद्भावसङ्गतिः  ॥ ह्स्व्स्_[७।१]४९९ ॥  
अनेकान्तत एवातः सम्यग् मानव्यवस्थितेः  ।  
स्याद्वादिनो नियोगेन युज्यते निश्चयः परः  ॥ ह्स्व्स्_[७।१]५०० ॥  
एतेन सर्वम् एवेति यद् उक्तं तन् निराकृतम्  ।  
शिष्यव्युत्पत्तये किञ्चित् तथाप्य् अपरम् उच्यते  ॥ ह्स्व्स्_[७।१]५०१ ॥  
संसारी चेत् स एवेति कथं मुक्तस्य सम्भवः  ।  
मुक्तो ऽपि चेत् स एवेति व्यपदेशो ऽनिबन्धनः  ॥ ह्स्व्स्_[७।१]५०२ ॥  
संसाराद् विप्रमुक्तो यन् मुक्त इत्य् अभिधीयते  ।  
नैतत् तस्यैव तद्भावम् अन्तरेणोपपद्यते  ॥ ह्स्व्स्_[७।१]५०३ ॥  
तस्यैव च तथाभावे तन्निवृत्तीतरात्मकम्  ।  
द्रव्यपर्यायवद् वस्तु बलाद् एव प्रसिद्ध्यति  ॥ ह्स्व्स्_[७।१]५०४ ॥  
लज्जते बाल्यचरितैर् बाल एव न चापि यत्  ।  
युवा न लज्जते चान्यस् तैर् आयत्यैव चेष्टते  ॥ ह्स्व्स्_[७।१]५०५ ॥  
युवैव न च वृद्धो ऽपि नान्यार्थं चेष्टनं च तत्  ।  
अन्वयादिमयं वस्तु तदभावो ऽन्यथा भवेत्  ॥ ह्स्व्स्_[७।१]५०६ ॥  
अन्वयो व्यतिरेकश् च द्रव्यपर्यायसञ्ज्ञितौ  ।  
अन्योन्यव्याप्तितो भेदा-भेदवृत्त्यैव वस्तु तौ  ॥ ह्स्व्स्_[७।१]५०७ ॥  
नान्योन्यव्याप्तिर् एकान्त-भेदे ऽभेदे च युज्यते  ।  
अतिप्रसङ्गाद् ऐक्याच् च शब्दार्थानुपपत्तितः  ॥ ह्स्व्स्_[७।१]५०८ ॥  
अन्योन्यम् इति यद् भेदं व्याप्तिश् चाह विपर्ययम्  ।  
भेदाभेदे द्वयोस् तस्माद् अन्योन्यव्याप्तिसम्भवः  ॥ ह्स्व्स्_[७।१]५०९ ॥  
एवं न्यायाविरुद्धे ऽस्मिन् विरोधोद्भावनं नृणाम्  ।  
व्यसनं धीजडत्वं वा प्रकाशयति केवलम्  ॥ ह्स्व्स्_[७।१]५१० ॥  
न्यायात् खलु विरोधो यः स विरोध इहोच्यते  ।  
यद्वदेकान्तभेदादौ तयोर् एवाप्रसिद्धितः  ॥ ह्स्व्स्_[७।१]५११ ॥  
मृद्द्रव्यं यन् न पिण्डादि-धर्मान्तरविवर्जितम्  ।  
तद् वा तेन विनिर्मुक्तं केवलं गम्यते क्वचित्  ॥ ह्स्व्स्_[७।१]५१२ ॥  
ततो ऽसत् तत् तथा न्यायाद् एकं चोभयसिद्धितः  ।  
अन्यत्रातो विरोधस् तद्-अभावापत्तिलक्षणः  ॥ ह्स्व्स्_[७।१]५१३ ॥  
जात्यन्तरात्मके चास्मिन् नानवस्थादिदूषणम्  ।  
नियतत्वाद् विविक्तस्य भेदादेश् चाप्य् असम्भवात्  ॥ ह्स्व्स्_[७।१]५१४ ॥  
नाभेदो भेदरहितो भेदो वाभेदवर्जितः  ।  
केवलो ऽस्ति यतस् तेन कुतस् तत्र विकल्पनम्  ॥ ह्स्व्स्_[७।१]५१५ ॥  
येनाकारेण भेदः किं तेनासाव् एव वा द्वयम्  ।  
असत्त्वात् केवलस्येह सतश् च कथितत्वतः  ॥ ह्स्व्स्_[७।१]५१६ ॥  
यतश् च तत् प्रमाणेन गम्यते ह्य् उभयात्मकम्  ।  
अतो ऽपि जातिमात्रं तद् अनवस्थादिकल्पनम्  ॥ ह्स्व्स्_[७।१]५१७ ॥  
एवं ह्य् उभयदोषादि-दोषा अपि न दूषणम्  ।  
सम्यग् जात्यन्तरत्वेन भेदाभेदप्रसिद्धितः  ॥ ह्स्व्स्_[७।१]५१८ ॥  
एतेनैतत् प्रतिक्षिप्तं यद् उक्तं पूर्वसूरिभिः  ।  
विहायानुभवं मोहाज् जातियुक्त्यनुसारिभिः  ॥ ह्स्व्स्_[७।१]५१९ ॥  
द्रव्यपर्याययोर् भेदे नैकस्योभयरूपता  ।  
अभेदे ऽन्यतरस्थान-निवृत्ती चिन्त्यतां कथम्  ॥ ह्स्व्स्_[७।१]५२० ॥  
यन्निवृत्तौ न यस्येह निवृत्तिस् तत् ततो यतः  ।  
भिन्नं नियमतो दृष्टं यथा कर्कः क्रमेलकात्  ॥ ह्स्व्स्_[७।१]५२१ ॥  
निवर्तते च पर्यायो न तु द्रव्यं ततो न सः  ।  
अभिन्नो द्रव्यतो ऽभेदे-ऽनिवृत्तिस् तत्स्वरूपवत्  ॥ ह्स्व्स्_[७।१]५२२ ॥  
प्रतिक्षिप्तं च यद् भेदा-भेदपक्षो ऽन्य एव हि  ।  
भेदाभेदविकल्पाभ्यां हन्त जात्यन्तरात्मकः  ॥ ह्स्व्स्_[७।१]५२३ ॥  
जात्यन्तरात्मकं चैनं दोषास् ते समियुः कथम्  ।  
भेदाभेदे च ये ऽत्यन्तं जातिभिन्ने व्यवस्थिताः  ॥ ह्स्व्स्_[७।१]५२४ ॥  
किञ्चिन् निवर्तते ऽवश्यं तस्याप्य् अन्यत् तथा न यत्  ।  
अतस् तद्भेद एवात्र निवृत्त्याद्यन्यथा कथम्  ॥ ह्स्व्स्_[७।१]५२५ ॥  
तस्येति योगसामर्थ्याद् भेद एवेति बाधितम्  ।  
अभिन्नदेशस् तस्येति यत् तद्व्याप्त्या तथोच्यते  ॥ ह्स्व्स्_[७।१]५२६ ॥  
अतस् तद्भेद एवेति प्रतीतिविमुखं वचः  ।  
तस्यैव च तथाभावात् तन्निवृत्तीतरात्मकम्  ॥ ह्स्व्स्_[७।१]५२७ ॥  
नानुवृत्तिनिवृत्तिभ्यां विना यद् उपपद्यते  ।  
तस्यैव हि तथाभावः सूक्ष्मबुद्ध्या विचिन्त्यताम्  ॥ ह्स्व्स्_[७।१]५२८ ॥  
तस्यैव तु तथाभावे तद् एव हि यतस् तथा  ।  
भवत्यतो न दोषो नः कश्चिद् अप्य् उपपद्यते  ॥ ह्स्व्स्_[७।१]५२९ ॥  
इत्थम् आलोचनं चेदम् अन्वयव्यतिरेकवत्  ।  
वस्तुनस् तत्स्वभावत्वात् तथाभावप्रसाधकम्  ॥ ह्स्व्स्_[७।१]५३० ॥  
न च भेदो ऽपि बाधायै तस्यानेकान्तवादिनः  ।  
जात्यन्तरात्मकं वस्तु नित्यानित्यं यतो मतम्  ॥ ह्स्व्स्_[७।१]५३१ ॥  
प्रत्यभिज्ञाबलाच् चैतद् इत्थं समवसीयते  ।  
इयं च लोकसिद्धैव तद् एवेदम् इति क्षितौ  ॥ ह्स्व्स्_[७।१]५३२ ॥  
न युज्यते च सन्न्यायाद् ऋते तत्परिणामिताम्  ।  
कालादिभेदतो वस्त्व-भेदतश् च तथागतेः  ॥ ह्स्व्स्_[७।१]५३३ ॥  
एकान्तैक्ये न नाना यन् नानात्वे चैकम् अप्य् अदः  ।  
अतः कथं नु तद्भावः तदेतदुभयात्मकम्  ॥ ह्स्व्स्_[७।१]५३४ ॥  
तस्यैव तु तथाभावे कथञ्चिद् भेदयोगतः  ।  
प्रमातुर् अपि तद्भावात् युज्यते मुख्यवृत्तितः  ॥ ह्स्व्स्_[७।१]५३५ ॥  
नित्यैकयोगतो व्यक्ति-भेदे ऽप्य् एषा न सङ्गता  ।  
तद् इहेति प्रसङ्गेन तद् एवेदम् अयोगतः  ॥ ह्स्व्स्_[७।१]५३६ ॥  
सादृश्याज्ञानतो न्याय्या न विभ्रमबलाद् अपि  ।  
एतद् द्वयाग्रहे युक्तं न च सादृश्यकल्पनम्  ॥ ह्स्व्स्_[७।१]५३७ ॥  
न च भ्रान्तापि सद्बाधा-ऽभावाद् एव कदाचन  ।  
योगिप्रत्ययतद्भावे प्रमाणं नास्ति किञ्चन  ॥ ह्स्व्स्_[७।१]५३८ ॥  
नाना योगी विजानात्य-नाना नेत्य् अत्र न प्रमा  ।  
देशनाया विनेयानु-गुण्येनापि प्रवृत्तितः  ॥ ह्स्व्स्_[७।१]५३९ ॥  
या च लूनपुनर्जात-नखकेशतृणादिषु  ।  
इयं संलक्ष्यते सापि तदाभासा न सैव हि  ॥ ह्स्व्स्_[७।१]५४० ॥  
प्रत्यक्षाभासभावे ऽपि नाप्रमाणं यथैव हि  ।  
प्रत्यक्षं तद्वद् एवेयं प्रमाणम् अवगम्यताम्  ॥ ह्स्व्स्_[७।१]५४१ ॥  
मतिज्ञानविकल्पत्वान् न चानिष्टिर् इयं यतः  ।  
एतद् बलात् ततः सिद्धं नित्यानित्यादि वस्तुनः  ॥ ह्स्व्स्_[७।१]५४२ ॥  
  
  
आठवां स्तबक  
(१) ब्रह्माद्वैतवादखण्डन  
  
अन्ये त्व् अद्वैतम् इच्छन्ति सद्ब्रह्मादिव्यपेषया  ।  
सतो यद् भेदकं नान्यत् तच् च तन्मात्रम् एव हि  ॥ ह्स्व्स्_[८।१]५४३ ॥  
यथा विशुद्धम् आकाशं तिमिरोपप्लुतो जनः  ।  
सङ्कीर्णम् इव मात्राभिर् भिन्नाभिर् अभिमन्यते  ॥ ह्स्व्स्_[८।१]५४४ ॥  
तथेदम् अमलं ब्रह्म निर्विकल्पम् अविद्यया  ।  
कलुषत्वम् इवापन्नं भेदरूपं प्रकाशते  ॥ ह्स्व्स्_[८।१]५४५ ॥  
अत्राप्य् एवं वदन्त्य् अन्ये अविद्या न सतः पृथक्  ।  
तच् च तन्मात्रम् एवेति भेदाभासो ऽनिबन्धनः  ॥ ह्स्व्स्_[८।१]५४६ ॥  
सैवाथाभेदरूपापि भेदाभासनिबन्धनम्  ।  
प्रमाणम् अन्तरेणैतद् अवगन्तुं न शक्यते  ॥ ह्स्व्स्_[८।१]५४७ ॥  
भावे ऽपि च प्रमाणस्य प्रमेयव्यतिरेकतः  ।  
ननु नाद्वैतम् एवेति तदभावे ऽप्रमाणकम्  ॥ ह्स्व्स्_[८।१]५४८ ॥  
विद्याविद्यादिभेदाच् च स्वतन्त्रेणैव बाध्यते  ।  
तत्संशयादियोगाच् च प्रतीत्या च विचिन्त्यताम्  ॥ ह्स्व्स्_[८।१]५४९ ॥  
अन्ये व्याख्यानयन्त्य् एवं समभावप्रसिद्धये  ।  
अद्वैतदेशना शास्त्रे निर्दिष्टा न तु तत्त्वतः  ॥ ह्स्व्स्_[८।१]५५० ॥  
न चैतत् बाध्यते युक्त्या सच्छास्त्रादिव्यवस्थितेः  ।  
संसारमोक्षभावाच् च तदर्थं यत्नसिद्धितः  ॥ ह्स्व्स्_[८।१]५५१ ॥  
अन्यथा तत्त्वतो ऽद्वैते हन्त संसारमोक्षयोः  ।  
सर्वानुष्ठानवैयर्थ्यम् अनिष्टं सम्प्रसज्यते  ॥ ह्स्व्स्_[८।१]५५२ ॥  
  
  
नवां स्तबक  
(१)मोक्ष की सम्भावना तथा मोक्ष के साधन  
  
अन्ये पुनर् वदन्त्य् एवं मोक्ष एव न विद्यते  ।  
उपायाभावतः किं वा न सदा सर्वदेहिनाम्  ॥ ह्स्व्स्_[९।१]५५३ ॥  
कर्मादिपरिणत्यादि-सापेक्षो यद्य् असौ ततः  ।  
अनादिमत्त्वात् कर्मादि-परिणत्यादि किं तथा  ॥ ह्स्व्स्_[९।१]५५४ ॥  
तस्यैव चित्ररूपत्वात् तत् तथेति न युज्यते  ।  
उत्कृष्टा या स्थितिस् तस्य यज् जातानेकशः किल  ॥ ह्स्व्स्_[९।१]५५५ ॥  
अत्रापि वर्णयन्त्य् अन्ये विद्यते दर्शनादिकः  ।  
उपायो मोक्षतत्त्वस्य परः सर्वज्ञभाषितः  ॥ ह्स्व्स्_[९।१]५५६ ॥  
दर्शनं मुक्तिबीजं च सम्यक्त्वं तत्त्ववेदनम्  ।  
दुःखान्तकृत् सुखारम्भः पर्यायास् तस्य कीर्तिताः  ॥ ह्स्व्स्_[९।१]५५७ ॥  
अनादिभव्यभावस्य तत्स्वभावत्वयोगतः  ।  
उत्कृष्टाद्यास्वतीतासु तथा कर्मस्थितिष्व् अलम्  ॥ ह्स्व्स्_[९।१]५५८ ॥  
तद् दर्शनम् अवाप्नोति कर्मग्रन्थिं सुदारुणम्  ।  
निर्भिद्य शुभभावेन कदाचित् कश्चिद् एव हि  ॥ ह्स्व्स्_[९।१]५५९ ॥  
सति चास्मिन्न् असौ धन्यः सम्यग्दर्शनसंयुतः  ।  
तत्त्वश्रद्धानपूतात्मा रमते न भवोदधौ  ॥ ह्स्व्स्_[९।१]५६० ॥  
स पश्यत्य् अस्य यद् रूपं भावतो बुद्धिचक्षुषा  ।  
सम्यक्शास्त्रानुसारेण रूपं नष्टाक्षिरोगवत्  ॥ ह्स्व्स्_[९।१]५६१ ॥  
तद् दृष्ट्वा चिन्तयत्य् एवं प्रशान्तेनान्तरात्मना  ।  
भावगर्भं यथाभावं परं संवेगम् आश्रितः  ॥ ह्स्व्स्_[९।१]५६२ ॥  
जन्ममृत्युजराव्याधि-रोगशोकाद्युपद्रुतः  ।  
क्लेशाय केवलं पुंसाम् अहो भीमो महोदधिः  ॥ ह्स्व्स्_[९।१]५६३ ॥  
सुखाय तु परं मोक्षो जन्मादिक्लेशवर्जितः  ।  
भयशक्त्या विनिर्मुक्तो व्याबाधावर्जितः सदा  ॥ ह्स्व्स्_[९।१]५६४ ॥  
हेतुर् भवस्य हिंसादिर् दुःखाद्यन्वयदर्शनात्  ।  
मुक्तेः पुनर् अहिंसादिर् व्याबाधाविनिवृत्तितः  ॥ ह्स्व्स्_[९।१]५६५ ॥  
बुद्ध्वैवं भवनैर्गुण्यं मुक्तेश् च गुणरूपताम्  ।  
तद् अर्थं चेष्टते नित्यं विशुद्धात्मा यथागमम्  ॥ ह्स्व्स्_[९।१]५६६ ॥  
दुष्करं क्षुद्रसत्त्वानाम् अनुष्ठानं करोत्य् असौ  ।  
मुक्तौ दृढानुरागत्वात् कामीव विनितान्तरे  ॥ ह्स्व्स्_[९।१]५६७ ॥  
उपादेयविशेषस्य न यत् सम्यक् प्रसाधनम्  ।  
दुनोति चेतो ऽनुष्ठानं तद्भावप्रतिबन्धतः  ॥ ह्स्व्स्_[९।१]५६८ ॥  
ततश् च दुष्करं तन् न सम्यग् आलोच्यते यदा  ।  
अतो ऽन्यद् दुष्करं न्यायाद् हेयवस्तुप्रसाधकम्  ॥ ह्स्व्स्_[९।१]५६९ ॥  
व्याधिग्रस्तो यथारोग्य-लेशम् आस्वादयन् बुद्धः  ।  
कष्टे ऽप्य् उपक्रमे धीरः सम्यक् प्रीत्या प्रवर्तते  ॥ ह्स्व्स्_[९।१]५७० ॥  
संसारव्याधिना ग्रस्तस् तद्वज् ज्ञेयो नरोत्तमः  ।  
शमारोग्यलवं प्राप्य भावतस् तदुपक्रमे  ॥ ह्स्व्स्_[९।१]५७१ ॥  
प्रवर्तमान एवं च यथाशक्ति स्थिराशयः  ।  
शुद्धं चारित्रम् आसाद्य केवलं लभते क्रमात्  ॥ ह्स्व्स्_[९।१]५७२ ॥  
ततः स सर्वविद् भूत्वा भवोपग्राहिकर्मणः  ।  
ज्ञानयोगात् क्षयं कृत्वा मोक्षम् आप्नोति शाश्वतम्  ॥ ह्स्व्स्_[९।१]५७३ ॥  
ज्ञानयोगस् तपः शुद्धम् इत्य् आदि यद् उदीरितम्  ।  
ऐदम्पर्येण भावार्थस् तस्यायम् अभिधीयते  ॥ ह्स्व्स्_[९।१]५७४ ॥  
ज्ञानयोगस्य योगीन्द्रैः परा काष्ठा प्रकीर्तिता  ।  
शैलेशीसञ्ज्ञितं स्थैर्यं ततो मुक्तिर् असंशयम्  ॥ ह्स्व्स्_[९।१]५७५ ॥  
धर्मस् तच् चात्मधर्मत्वान् मुक्तिदः शुद्धिसाधनात्  ।  
अक्षयो ऽप्रतिपातित्वात् सदा मुक्तौ तथा स्थितेः  ॥ ह्स्व्स्_[९।१]५७६ ॥  
चारित्रपरिणामस्य निवृत्तिर् न च सर्वथा  ।  
सिद्ध उक्तो यतः शास्त्रे न चारित्री न चेतरः  ॥ ह्स्व्स्_[९।१]५७७ ॥  
न चावस्थानिवृत्त्येह निवृत्तिस् तस्य युज्यते  ।  
समयातिक्रमे यद्वत् सिद्धभावश् च तत्र वै  ॥ ह्स्व्स्_[९।१]५७८ ॥  
ज्ञानयोगाद् अतो मुक्तिर् इति सम्यग् व्यवस्थितम्  ।  
तन्त्रान्तरानुरोधेन गीतं चेत्थं न दोषकृत्  ॥ ह्स्व्स्_[९।१]५७९ ॥  
  
  
दसवां स्तबक  
(१) मीमांसक के सर्वज्ञताखण्डन का खण्डन  
  
अत्राप्य् अभिदधत्य् अन्ये सर्वज्ञो नैव विद्यते  ।  
तद्ग्राहकप्रमाभावाद् इति न्यायानुसारिणः  ॥ ह्स्व्स्_[१०।१]५८० ॥  
प्रत्यक्षेण प्रमाणेन सर्वज्ञो नैव गृह्यते  ।  
लिङ्गम् अप्य् अविनाभावि तेन किञ्चिन् न विद्यते  ॥ ह्स्व्स्_[१०।१]५८१ ॥  
न चागमेन यद् असौ विध्यादिप्रतिपादकः  ।  
अप्रत्यक्षत्वतो नैवो-पमानेनापि गम्यते  ॥ ह्स्व्स्_[१०।१]५८२ ॥  
नार्थापत्त्यापि सर्वो ऽर्थस् तं विनाप्य् उपपद्यते  ।  
प्रमाणपञ्चकावृत्तेस् तत्राभावप्रमाणता  ॥ ह्स्व्स्_[१०।१]५८३ ॥  
धर्माधर्मव्यवस्था तु वेदाख्याद् आगमात् किल  ।  
अपौरुषेयो ऽसौ यस्माद् हेतुदोषविवर्जितः  ॥ ह्स्व्स्_[१०।१]५८४ ॥  
आह चालोकवद् वेदे सर्वसाधारणे सति  ।  
धर्माधर्मपरिज्ञाता किम् अर्थं कल्प्यते नरः  ॥ ह्स्व्स्_[१०।१]५८५ ॥  
ईष्टापूर्तादिभेदो ऽस्मात् सर्वलोकप्रतिष्ठितः  ।  
व्यवहारप्रसिद्धयैव यथैव दिवसादयः  ॥ ह्स्व्स्_[१०।१]५८६ ॥  
ऋत्विग्भिर् मन्त्रसंस्कारैर् ब्राह्मणानां समक्षतः  ।  
अन्तर्वेद्यां तु यद् दत्तम् इष्टं तद् अभिधीयते  ॥ ह्स्व्स्_[१०।१]५८७ ॥  
वापीकूपतङागानि देवतायतनानि च  ।  
अन्नप्रदानम् इत्य् एतत् पूर्त्तम् इत्य् अभिधीयते  ॥ ह्स्व्स्_[१०।१]५८८ ॥  
अतो ऽपि शुक्लं यद् वृत्तं निरीहस्य महात्मनः  ।  
ध्यानादि मोक्षफलदं श्रेयस् तद् अभिधीयते  ॥ ह्स्व्स्_[१०।१]५८९ ॥  
वर्णाश्रमव्यवस्थापि सर्वा तत्प्रभवैव हि  ।  
अतीन्द्रियार्थद्रष्टा तन् नास्ति किञ्चित् प्रयोजनम्  ॥ ह्स्व्स्_[१०।१]५९० ॥  
अत्रापि ब्रुवते केचिद् इत्थं सर्वज्ञवादिनः  ।  
प्रमाणपञ्चकावृत्तिः कथं तत्रोपपद्यते  ॥ ह्स्व्स्_[१०।१]५९१ ॥  
सर्वार्थविषयं तच् चेत् प्रत्यक्षं तन् निषेधकृत्  ।  
अभावः कथम् एतस्य न चेद् अत्राप्य् अदः समम्  ॥ ह्स्व्स्_[१०।१]५९२ ॥  
धर्मादयो ऽपि चाध्यक्षाः ज्ञेयभावाद् घटादिवत्  ।  
कस्यचित् सर्व एवेति नानुमानं न विद्यते  ॥ ह्स्व्स्_[१०।१]५९३ ॥  
आगमाद् अपि तत्सिद्धिर् यद् असौ चोदनाफलम्  ।  
प्रामाण्यं च स्वतस् तस्य नित्यत्वम् च श्रुतेर् इव  ॥ ह्स्व्स्_[१०।१]५९४ ॥  
हृद्गताशेषसंशीति-निर्णयात् तद्ग्रहे पुनः  ।  
उपमान्यग्रहे तत्र न चान्यत्रापि चान्यथा  ॥ ह्स्व्स्_[१०।१]५९५ ॥  
शास्त्राद् अतीन्द्रियगतेर् अर्थापत्त्यापि गम्यते  ।  
अन्यथा तत्र नाश्वासश् छद्मस्थस्योपजायते  ॥ ह्स्व्स्_[१०।१]५९६ ॥  
प्रमाणपञ्चकावृत्तिर् एवं तत्र न युज्यते  ।  
तथाप्य् अभावप्रामाण्यम् इति ध्यान्ध्यविजृम्भितम्  ॥ ह्स्व्स्_[१०।१]५९७ ॥  
वेदाद् धर्मादिसंस्थापि हन्तातीन्द्रियदर्शिनम्  ।  
विहाय गम्यते सम्यक् कुत एतद् विचिन्त्यताम्  ॥ ह्स्व्स्_[१०।१]५९८ ॥  
न वृद्धसम्प्रदायेन छिन्नमूलत्वयोगतः  ।  
न चार्वाग्दर्शिना तस्यातीन्द्रियार्थो ऽवसीयते  ॥ ह्स्व्स्_[१०।१]५९९ ॥  
प्रामाण्यं रूपविषये सम्प्रदाये न युक्तिमत्  ।  
यथानादिमदन्धानां तथात्रापि निरूप्यताम्  ॥ ह्स्व्स्_[१०।१]६०० ॥  
न लौकिकपदार्थेन तत्पदार्थस्य तुल्यता  ।  
निश्चेतुं पार्यते ऽन्यत्र तद्विपर्ययदर्शनात्  ॥ ह्स्व्स्_[१०।१]६०१ ॥  
नित्यत्वापौरुषेयत्वाद् यस्ति किञ्चिद् अलौकिकम्  ।  
तत्रान्यत्राप्य् अतः शङ्का विदुषो न निवर्तते  ॥ ह्स्व्स्_[१०।१]६०२ ॥  
तन्निवृत्तौ च नोपायो विनातीन्द्रियवेदिनम्  ।  
एवं च कृत्वा साध्व् एतत् कीर्तितं धर्मकीर्तिना  ॥ ह्स्व्स्_[१०।१]६०३ ॥  
स्वयं रागादिमान्नार्थं वेत्ति वेदस्य नान्यतः  ।  
न वेदयति वेदो ऽपि वेदार्थस्य गतिः कुतः  ॥ ह्स्व्स्_[१०।१]६०४ ॥  
तेनाग्निहोत्रं जुहुयात् स्वर्गकाम इति श्रुतौ  ।  
खादेत् श्वमांसम् इत्य् एष नार्थ इत्य् अत्र का प्रमा  ॥ ह्स्व्स्_[१०।१]६०५ ॥  
प्रदीपादिवदिष्टश् चेत् तच्छब्दो ऽर्थप्रकाशकः  ।  
स्वत एव प्रमाणं न किञ्चिद् अत्रापि विद्यते  ॥ ह्स्व्स्_[१०।१]६०६ ॥  
विपरीतप्रकाशश् च ध्रुवम् आपद्यते क्वचित्  ।  
तथा हीन्दीवरे दीपः प्रकाशयति रक्तताम्  ॥ ह्स्व्स्_[१०।१]६०७ ॥  
तस्मान् न चाविशेषेण प्रतीतिर् उपजायते  ।  
सङ्केतसव्यपेक्षत्वे स्वत एवेत्ययुक्तिमत्  ॥ ह्स्व्स्_[१०।१]६०८ ॥  
साधुर् न वेति सङ्केतो न चाशङ्का निवर्तते  ।  
तद्वैचित्र्योपलब्धेश् च स्वाशयाभिनिवेशतः  ॥ ह्स्व्स्_[१०।१]६०९ ॥  
व्याख्याप्य् अपौरुषेय्यस्य मानाभावान् न सङ्गता  ।  
मिथो विरुद्धभावाच् च तत्साधुत्वाद्यनिश्चितेः  ॥ ह्स्व्स्_[१०।१]६१० ॥  
नान्यप्रमाणसंवादात् तत्साधुत्वविनिश्चयः  ।  
सो ऽतीन्द्रिये न यन्न्याय्यस् तत्तद्भावविरोधतः  ॥ ह्स्व्स्_[१०।१]६११ ॥  
तस्माद् व्याख्यानम् अस्येदं स्वाभिप्रायनिवेदनम्  ।  
जैमिन्यादेर् न तुल्यं किं वचनेनापरेण वः  ॥ ह्स्व्स्_[१०।१]६१२ ॥  
एष स्थाणुर् अयं मार्ग इति वक्तीह कश्चन  ।  
अन्यः स्वयं ब्रवीमीति तयोर् भेदः परीक्ष्यताम्  ॥ ह्स्व्स्_[१०।१]६१३ ॥  
न चाप्य् अपौरुषेयो ऽसौ घटते सूपपत्तितः  ।  
वक्तृव्यापारवैकल्ये तच्छब्दानुपलब्धितः  ॥ ह्स्व्स्_[१०।१]६१४ ॥  
वक्तृव्यापारभावेति तद्भावे लौकिकं न किम्  ।  
अपौरुषेयम् इष्टं वो वचो द्रव्यव्यपेक्षया  ॥ ह्स्व्स्_[१०।१]६१५ ॥  
दृश्यमाने ऽपि चाशङ्कादृश्यकर्तृसमुद्भवा  ।  
नातीन्द्रियार्थद्रषारम् अन्तरेण निवर्तते  ॥ ह्स्व्स्_[१०।१]६१६ ॥  
पापाद् अत्रेदृशी बुद्धिर् न पुण्याद् इति न प्रमा  ।  
न लोको हि विगानत्वात् तद्बहुत्वाद्यनिश्चितेः  ॥ ह्स्व्स्_[१०।१]६१७ ॥  
बहूनाम् अपि सम्मोह-भावान् मिथ्याप्रवर्तनात्  ।  
मानसङ्ख्याविरोधाच् च कथम् इत्थम् इदं ननु  ॥ ह्स्व्स्_[१०।१]६१८ ॥  
अतीन्द्रियार्थद्रष्टा तु पुमान् कश्चिद् यदीष्यते  ।  
सम्भवद्विषयापि स्याद् एवम्भूतार्थकल्पना  ॥ ह्स्व्स्_[१०।१]६१९ ॥  
अपौरुषेयताप्य् अस्य नान्यतो ह्य् अवगम्यते  ।  
कर्तुर् अस्मरणादीनां व्यभिचारादिदोषतः  ॥ ह्स्व्स्_[१०।१]६२० ॥  
नाभ्यास एवम् आदीनाम् अपि कर्ताविगानतः  ।  
स्मर्यते च विगानेन हन्तेहाप्य् अष्टकादयः  ॥ ह्स्व्स्_[१०।१]६२१ ॥  
अभ्यासः कर्मणां सत्यम् उत्पादयति कौशलम्  ।  
स्वकृताध्ययनस्यापि तद्भावो न विरुध्यते  ।  
गौरवापादनार्थं च तथा स्याद् अनिवेदनम्  ॥ ह्स्व्स्_[१०।१]६२२ ॥  
मन्त्रादीनां च सामर्थ्यं शाबराणाम् अपि स्फुटम्  ।  
प्रतीतं सर्वलोके ऽपि न चाप्य् अव्यभिचारि तत्  ॥ ह्स्व्स्_[१०।१]६२३ ॥  
वेदे ऽपि पठ्यते ह्य् एष महात्मा तत्र तत्र यत्  ।  
स च मानमतो ऽप्य् अस्यासत्त्वं वक्तुं न युज्यते  ॥ ह्स्व्स्_[१०।१]६२४ ॥  
न चाप्य् अतीन्द्रियार्थत्वाज् ज्यायो विषयकल्पनम्  ।  
असाक्षाद्दर्शिनस् तत्र रूपे ऽन्धस्य् एव सर्वथा  ॥ ह्स्व्स्_[१०।१]६२५ ॥  
सर्वज्ञेन ह्य् अभिव्यक्तात् सर्वार्थादागमात् परा  ।  
धर्माधर्मव्यवस्थेयं युज्यते नान्यतः क्वचित्  ॥ ह्स्व्स्_[१०।१]६२६ ॥  
  
  
२। बौद्ध के सर्वज्ञताखण्डन का खण्डन  
  
अत्रापि प्राज्ञ इत्य् अन्य इत्थम् आह सुभाषितम्  ।  
इष्टो ऽयम् अर्थः शक्येत ज्ञातुं सो ऽतिशयो यदि  ॥ ह्स्व्स्_[१०।२]६२७ ॥  
अयम् एवं न वेत्य् अन्य-दोषो निर्दोषतापि वा  ।  
दुर्लभत्वात् प्रमाणानां दुर्बोधेत्य् अपरे विदुः  ॥ ह्स्व्स्_[१०।२]६२८ ॥  
अत्रापि ब्रुवते वृद्धाः सिद्धम् अव्यभिचार्य् अपि  ।  
लोके गुणादिविज्ञानं सामान्येन महात्मनाम्  ॥ ह्स्व्स्_[१०।२]६२९ ॥  
तन्नीतिप्रतिपत्त्यादेर् अन्यथा तन् न युक्तिमत्  ।  
विशेषज्ञानम् अप्य् एवं तद्वद् अभ्यासतो न किम्  ॥ ह्स्व्स्_[१०।२]६३० ॥  
दोषाणां ह्रासदृष्ट्येह तत्सर्वक्षयसम्भवात्  ।  
तत्सिद्धौ ज्ञायते प्राज्ञैस् तस्यातिशय इत्य् अपि  ॥ ह्स्व्स्_[१०।२]६३१ ॥  
हृद्गताशेषसंशीति-निर्णयादिप्रभावतः  ।  
तदात्वे वर्तमाने तु तद्व्यक्तार्थाविरोधतः  ॥ ह्स्व्स्_[१०।२]६३२ ॥  
न चास्यादर्शने ऽप्य् अद्य साम्राज्यस्य् एव नास्तिता  ।  
सम्भवो न्याययुक्तस् तु पूर्वम् एव निदर्शितः  ॥ ह्स्व्स्_[१०।२]६३३ ॥  
प्रतिभालोचनं तावद् इदानीम् अप्य् अतीन्द्रिये  ।  
सुवैद्यसंयतादीनाम् अविसंवादि दृश्यते  ॥ ह्स्व्स्_[१०।२]६३४ ॥  
एवं तत्रापि तद्भावे न विरोधो ऽस्ति कश्चन  ।  
तद्व्यक्तार्थाविरोधादौ ज्ञानभावाच् च साम्प्रतम्  ॥ ह्स्व्स्_[१०।२]६३५ ॥  
सर्वत्र दृष्टे संवादाद् अदृष्टे नोपजायते  ।  
ज्ञातुर् विसंवादाशङ्का तद्वैशिष्ट्योपलब्धितः  ॥ ह्स्व्स्_[१०।२]६३६ ॥  
वस्तुस्थित्यापि तत् तादृग् न विसंवादकं भवेत्  ।  
यथोत्तरं तथा दृष्टेर् इति चैतन् न साम्प्रतम्  ॥ ह्स्व्स्_[१०।२]६३७ ॥  
सिद्ध्येत् प्रमाणं यद्य् एवम् अप्रमाणम् अथेह किम्  ।  
न ह्य् एकं नास्ति सत्यार्थं पुरुषे बहुभाषिणि  ॥ ह्स्व्स्_[१०।२]६३८ ॥  
यत एकं न सत्यार्थं किन्तु सर्वं यथाश्रुतम्  ।  
यत्रागमे प्रमाणं स इष्यते पण्डितैर् जनैः  ॥ ह्स्व्स्_[१०।२]६३९ ॥  
आत्मा नामी पृथक् कर्म तत्संयोगाद् भवो ऽन्यथा  ।  
मुक्तिर् हिंसादयो मुख्यास् तन्निवृत्तिः ससाधना  ॥ ह्स्व्स्_[१०।२]६४० ॥  
अतीन्द्रियार्थसंवादो विशुद्धो भावनाविधिः  ।  
यत्रेदं युज्यते सर्वं योगिव्यक्तं स आगमः  ॥ ह्स्व्स्_[१०।२]६४१ ॥  
अधिकार्य् अपि चास्येह स्वयम् अज्ञो ऽपि यः पुमान्  ।  
कथितज्ञः पुनर् धीमांस् तद्वैयर्थ्यमतो ऽन्यथा  ॥ ह्स्व्स्_[१०।२]६४२ ॥  
परिचित्तादिधर्माणां गत्युपायाभिधानतः  ।  
सर्वार्थविषयो ऽप्य् एष इति तद्भावसंस्थितिः  ॥ ह्स्व्स्_[१०।२]६४३ ॥  
  
ग्यारहवां स्तबक  
१। शब्दार्थसम्बन्धखण्डन का खण्डन  
  
अन्ये त्व् अभिदधत्य् अत्र युक्तिमार्गकृतश्रमाः  ।  
शब्दार्थयोर् न सम्बन्धो वस्तुस्थित्येह विद्यते  ॥ ह्स्व्स्_[११।१]६४४ ॥  
न तादात्म्यं द्वयाभाव-प्रसङ्गाद् बुद्धिभेदतः  ।  
शस्त्राद्युक्तौ मुखच्छेदादिसङ्गात् समयस्थितेः  ॥ ह्स्व्स्_[११।१]६४५ ॥  
अर्थासन्निधिभावेन तद्दृष्टावन्यथोक्तितः  ।  
अन्याभावनियोगाच् च न तदुत्पत्तिर् अप्य् अलम्  ॥ ह्स्व्स्_[११।१]६४६ ॥  
परमार्थैकतानत्वे शब्दानाम् अनिबन्धना  ।  
न स्यात् प्रवृत्तिर् अर्थेषु दर्शनान्तरभेदिषु  ॥ ह्स्व्स्_[११।१]६४७ ॥  
अतीताजातयोर् वापि न च स्याद् अनृतार्थता  ।  
वाचः कस्याश्चिद् इत्य् एषा बौद्धार्थविषया मता  ॥ ह्स्व्स्_[११।१]६४८ ॥  
वाच्य इत्थम् अपोहस् तु न जातिः पारमार्थिकी  ।  
तदयोगाद् विना भेदं तदन्येभ्यस् तथास्थितेः  ॥ ह्स्व्स्_[११।१]६४९ ॥  
सति चास्मिन् किम् अन्येन शब्दात् तद्वत्प्रतीतितः  ।  
तदभावे न तद्वत्त्वं तद्भ्रान्तत्वात् तथा न किम्  ॥ ह्स्व्स्_[११।१]६५० ॥  
अभ्रान्तजातिवादे तु न दण्डाद् दण्डिवद् गतिः  ।  
तद्वत्य् उभयसाङ्कर्ये न भेदाद् वो ऽपि तादृशम्  ॥ ह्स्व्स्_[११।१]६५१ ॥  
अन्ये त्व् अभिदधत्य् एवं वाच्यवाचकलक्षणः  ।  
अस्ति शब्दार्थयोर् योगस् तत्प्रतीत्यादितस् ततः  ॥ ह्स्व्स्_[११।१]६५२ ॥  
नैतद् दृश्यविकल्प्यर्थैकीकरणेन भेदतः  ।  
एकप्रमात्रभावाच् च तयोस् तत्त्वाप्रसिद्धितः  ॥ ह्स्व्स्_[११।१]६५३ ॥  
शब्दात् तद्वासनाबोधो विकल्पस्य ततो हि यत्  ।  
तद् इत्थम् उच्यते ऽस्माभिर् न ततस् तदसिद्धितः  ॥ ह्स्व्स्_[११।१]६५४ ॥  
विशिष्टं वासनाजन्म बोधस् तच् च न जातुचित्  ।  
अन्यतस् तुल्यकालादेर् विशेषो ऽन्यस्य नो यतः  ॥ ह्स्व्स्_[११।१]६५५ ॥  
निष्पन्नत्वाद् असत्त्वाच् च द्वाभ्याम् अन्योदयो न सः  ।  
उपादानाविशेषेण तत्स्वभावं तु तत्कुतः  ॥ ह्स्व्स्_[११।१]६५६ ॥  
न ह्य् उक्तवत् स्वहेतोस् तु स्याच् च नाशः सहेतुकः  ।  
इत्थं प्रकल्पने न्यायाद् अत एव न युक्तिमत्  ॥ ह्स्व्स्_[११।१]६५७ ॥  
अनभ्युपगमाच् चेह तादात्म्यादिसमुद्भवाः  ।  
न दोषा नो न चान्ये ऽपि तद्भेदाद् हेतुभेदतः  ॥ ह्स्व्स्_[११।१]६५८ ॥  
वन्ध्येतरादिको भेदो रामादीनां यथैव हि  ।  
मृषासत्यादिशब्दानां तद्वत् तद्धेतुभेदतः  ॥ ह्स्व्स्_[११।१]६५९ ॥  
परमार्थैकतानत्वे ऽप्य् अन्यदोषोपवर्णनम्  ।  
प्रत्याख्यातं हि शब्दानाम् इति सम्यग् विचिन्त्यताम्  ॥ ह्स्व्स्_[११।१]६६० ॥  
अन्यदोषो यद् अन्यस्य युक्त्या युक्तो न जातुचित्  ।  
वक्त्यवर्णं न बुद्धानां भिक्ष्वादिः शबरादिवत्  ॥ ह्स्व्स्_[११।१]६६१ ॥  
ज्ञायते तद्विशेषस् तु प्रमाणेतरयोर् इव  ।  
स्वरूपालोचनादिभ्यस् तथा दर्शनतो भुवि  ॥ ह्स्व्स्_[११।१]६६२ ॥  
समयोपेक्षणं चेह तत्क्षयोपशमं विना  ।  
तत्कर्तृत्वेन सफलं योगिनां तु न विद्यते  ॥ ह्स्व्स्_[११।१]६६३ ॥  
सर्ववाचकभावत्वाच् छब्दानां चित्रशक्तितः  ।  
वाच्यस्य च तथान्यत्र नागो ऽस्य समये ऽपि हि  ॥ ह्स्व्स्_[११।१]६६४ ॥  
अनन्तधर्मकं वस्तु तद्धर्मः कश्चिद् एव च  ।  
वाच्यो न सर्व एवेति ततश् चैतन् न बाधकम्  ॥ ह्स्व्स्_[११।१]६६५ ॥  
अन्यद् एवेन्द्रियग्राह्यम् अन्यच् छब्दस्य गोचरः  ।  
शब्दात् प्रत्येति भिन्नाक्षः न तु प्रत्यक्षम् ईक्षते  ॥ ह्स्व्स्_[११।१]६६६ ॥  
अन्यथा दाहसम्बन्धाद् दाहं दग्धो ऽभिमन्यते  ।  
अन्यथा दाहशब्देन दाहार्थः सम्प्रतीयते  ॥ ह्स्व्स्_[११।१]६६७ ॥  
इन्द्रियग्राह्यतो ऽन्यो ऽपि वाच्यो ऽसौ न च दाहकृत्  ।  
तथाप्रतीतितो भेदाभेदसिद्ध्यैव वस्तु नः  ॥ ह्स्व्स्_[११।१]६६८ ॥  
अपोहस्यापि वाच्यत्वम् उपपत्त्या न युज्यते  ।  
असत्त्वाद् वस्तुभेदेन बुद्ध्या तस्यापि बोधतः  ॥ ह्स्व्स्_[११।१]६६९ ॥  
क्षणिकाः सर्वसंस्कारा अन्यथैतद् विरुध्यते  ।  
अपोहो यन् न संस्कारो न च क्षणिक इष्यते  ॥ ह्स्व्स्_[११।१]६७० ॥  
एवं च वस्तुनस् तत्त्वं हन्त शास्त्राद् अनिश्चितम्  ।  
तदभावे च सुव्यक्तं तद् एतत् तुषखण्डनम्  ॥ ह्स्व्स्_[११।१]६७१ ॥  
बुद्धावर्णे ऽपि चादोषः संस्तवे ऽप्य् अगुणस् तथा  ।  
आह्वानाप्रतिपत्त्यादि शब्दार्थायोगतो ध्रुवम्  ॥ ह्स्व्स्_[११।१]६७२ ॥  
  
  
(२) ज्ञान तथा किर्या के बीच प्राधान्य-अप्राधान्य का प्रश्न  
  
ज्ञानाद् एव नियोगेन सिद्धिम् इच्छन्ति केचन  ।  
अन्ये क्रियात एवेति द्वाभ्याम् अन्ये विचक्षणाः  ॥ ह्स्व्स्_[११।२]६७३ ॥  
ज्ञानं हि फलदं पुंसां न किर्या फलदा मता  ।  
मिथ्याज्ञानात् प्रवृत्तस्य फलप्राप्तेर् असम्भवात्  ॥ ह्स्व्स्_[११।२]६७४ ॥  
ज्ञानहीनाश् च यल् लोके दृश्यन्ते हि महाक्रियाः  ।  
ताम्यन्ते ऽतिचिरं कालं क्लेशायासपरायणाः  ॥ ह्स्व्स्_[११।२]६७५ ॥  
ज्ञानवन्तश् च तद्वीर्यात् तत्र तत्र स्वकर्मणि  ।  
विशिष्टफलयोगेन सुखिनो ऽल्पक्रिया अपि  ॥ ह्स्व्स्_[११।२]६७६ ॥  
केवलज्ञानभावे च मुक्तिर् अप्य् अन्यथा न यत्  ।  
क्रिययावतो ऽपि यत्नेन तस्मात् ज्ञानाद् असौ मता  ॥ ह्स्व्स्_[११।२]६७७ ॥  
क्रियैव फलदा पुंसां न ज्ञानं फलदं मतम्  ।  
यतः स्त्रीभक्ष्यभोगज्ञो न ज्ञानात् सुखिनो भवेत्  ॥ ह्स्व्स्_[११।२]६७८ ॥  
क्रियाहीनाश् च यल् लोके दृश्यन्ते ज्ञानिनो ऽपि हि  ।  
कृपायतनम् अन्येषां सुखसम्पद्विवर्जिताः  ॥ ह्स्व्स्_[११।२]६७९ ॥  
क्रियोपेताश् च तद्योगाद् उदग्रफलभावतः  ।  
मूर्खा अपि हि भूयांसो विपश्चित्स्वामिनो ऽनघाः  ॥ ह्स्व्स्_[११।२]६८० ॥  
क्रियातिशययोगाच् च मुक्तिः केवलिनो ऽपि हि  ।  
नान्यथा केवलित्वे ऽपि तद् असौ तन्निबन्धना  ॥ ह्स्व्स्_[११।२]६८१ ॥  
फलं ज्ञानक्रियायोगे सर्वम् एवोपपद्यते  ।  
तयोर् अपि च तद्भावः परमार्थेन नान्यथा  ॥ ह्स्व्स्_[११।२]६८२ ॥  
साध्यम् अर्थं परिज्ञाय यदि सम्यक् प्रवर्तते  ।  
ततस् तत् साधयत्व् एव तथा चाह बृहस्पतिः  ॥ ह्स्व्स्_[११।२]६८३ ॥  
सम्यक् प्रवृत्तिः साध्यस्य प्राप्त्युपायो ऽभिधीयते  ।  
तदप्राप्ताव् उपायत्वं न तस्या उपपद्यते  ॥ ह्स्व्स्_[११।२]६८४ ॥  
असाध्यारम्भिणस् तेन सम्यग् ज्ञानं न जातुचित्  ।  
साध्यानारम्भिणश् चेति द्वयम् अन्योऽन्य्सङ्गतम्  ॥ ह्स्व्स्_[११।२]६८५ ॥  
अत एवागमज्ञस्य या क्रिया सा क्रियोच्यते  ।  
आगमज्ञो ऽपि यस् तस्यां यथाशक्ति प्रवर्तते  ॥ ह्स्व्स्_[११।२]६८६ ॥  
चिन्तामणिस्वरूपज्ञो दौर्गत्योपहतो न हि  ।  
तत्प्राप्त्युपायवैचित्र्ये मुक्त्वान्यत्र प्रवर्तते  ॥ ह्स्व्स्_[११।२]६८७ ॥  
न चासौ तत्स्वरूपज्ञो यो ऽन्यत्रापि प्रवर्तते  ।  
मालतीगन्धगणविद् दर्भे न रमते ह्य् अलिः  ॥ ह्स्व्स्_[११।२]६८८ ॥  
मुक्तिश् च केवलज्ञान-क्रियातिशयजैव हि  ।  
तद्भाव एव तद्भावात् तदभावे ऽप्य् अभावतः  ॥ ह्स्व्स्_[११।२]६८९ ॥  
न विविक्तं द्वयं सम्यग् एतद् अन्यैर् अपीष्यते  ।  
स्वकार्यसाधनाभावाद् यथाह व्यासमहर्षिः  ॥ ह्स्व्स्_[११।२]६९० ॥  
बठरश् च तपस्वी च शूरश् चाप्य् अकृतव्रणः  ।  
मद्यपा स्त्री सतीत्वं च राजन् न श्रद्दधाम्य् अहम्  ॥ ह्स्व्स्_[११।२]६९१ ॥  
  
  
(३) मोक्ष का स्वरूप  
  
मृत्यादिवर्जिता चेह मुक्तिः कर्मपरिक्षयात्  ।  
नाकर्मणः क्वचिज् जन्म यथोक्तं पूर्वसूरिभिः  ॥ ह्स्व्स्_[११।३]६९२ ॥  
दग्धे बीजे यथात्यन्तं प्रादुर्भवति नाङ्कुरः  ।  
कर्मबीजे तथा दग्धे न रोहति भवाङ्कुरः  ॥ ह्स्व्स्_[११।३]६९३ ॥  
जन्माभावे जरामृत्योर् अभावो हेत्वभावतः  ।  
तदभावे च निःशेष-दुःखाभावः सदैव हि  ॥ ह्स्व्स्_[११।३]६९४ ॥  
परमानन्दभावश् च तदभावे हि शाश्वतः  ।  
व्याबाधाभावसंसिद्धः सिधानां सुखम् इष्यते  ॥ ह्स्व्स्_[११।३]६९५ ॥  
सर्वद्वन्द्वविनिर्मुक्ताः सर्वाबाधाविवर्जिताः  ।  
सर्वसंसिद्धसत्कार्याः सुखं तेषां किमुच्यते  ॥ ह्स्व्स्_[११।३]६९६ ॥  
अमूर्ताः सर्वभावज्ञास् त्रैलोक्योपरिवर्तिनः  ।  
क्षीणसङ्गा महात्मानस् ते सदा सुखम् आसते  ॥ ह्स्व्स्_[११।३]६९७ ॥  
  
एता वार्ता उपश्रुत्य भावयन् बुद्धिमान् नरः  ।  
इहोपन्यस्तशास्त्राणां भावार्थम् अधिगच्छति  ॥ ह्स्व्स्_[११।४]६९८ ॥  
शतानि सप्त श्लोकानाम् अनुष्टुप्छन्दसां कृतम्  ।  
आचार्यहरिभद्रेण शास्त्रवार्तासमुच्चयम्  ॥ ह्स्व्स्_[११।४]६९९ ॥  
कृत्वा प्रकरणम् एतद् यद् अवाप्तं किञ्चिद् इह मया कुशलम्  ।  
भवविरहबीजम् अनघं लभतां भव्यो जनस् तेन  ॥ ह्स्व्स्_[११।४]७०० ॥  
यं बुद्धं बोधयन्तः शिखिजलमरुतस् तुष्टुवुर् लोकवृत्त्यै ज्ञानं यत्रोदपादि प्रतिहतभुवनालोकवन्ध्यत्वहेतु  ।  
सर्वप्राणिस्वभाषापरिणतिसुभगं कौशलं यस्य वाचां तस्मिन् देवाधिदेवे भगवति भवताधीयतां भक्तिरागः  ॥ ह्स्व्स्_[११।४]७०१ ॥  
  
  
  
  
  
