---
title: 'Gopalabhatta: Haribhaktivilasa, 1-11'

---
## Intro
  
  
  
  
Gopalabhatta: Haribhaktivilasa, 1-11  
  
  
  
  
Gopalabhatta: Haribhaktivilasa, 1-11  
  
  
Based on the edition by Haridasa Sastri  
  
  
Input by ... (Gaudiyagranthamandira)  
  
Missing verses / parts:  
Hbhv_3.52, 223, 224; 5.268; 10.294; 11.244  
  
  
  
  


## पाठः
  
  
  
  
  
  
  
*************************************************************************  
  
१। गौरव-विलस  
  
हरि-भक्ति-विलासः  
प्रथमो विलासः  
  
अथ मङ्गलाचरणम्  
  
चैतन्य-देवं भगवन्तम् आश्रये   
श्री-वैष्णवानां प्रमुदेऽञ्जसा लिखन्  ।  
आवश्यकं कर्म विचार्य साधुभिः  
सार्धं समाहृत्य समस्त-शास्त्रतः  ॥ ह्भ्व्_१।१ ॥  
भक्तेर् विलासांश् चिनुते प्रबोधा-  
नन्दस्य शिष्यो भगवत्-प्रियस्य  ।  
गोपाल-भट्टो रघुनाथ-दासं   
सन्तोषयन् रूप-सनातनौ च  ॥ ह्भ्व्_१।२ ॥  
मथुरा-नाथ-पादाब्ज-प्रेम-भक्ति-विलासतः  ।  
जातं भक्ति-विलासाख्यं तद्-भक्ताः शीलयन्त्व् इमम्  ॥ ह्भ्व्_१।३ ॥  
जीयासुर् आत्यन्तिक-भक्ति-निष्ठाः श्री-वैष्णवा माथुर-मण्डलेऽत्र  ।  
काशीश्वरः कृष्ण-वने चकास्तु श्री-कृष्ण-दासश् च स-लोकनाथः  ॥ ह्भ्व्_१।४ ॥  
  
तत्र लेख्य-प्रतिज्ञा  
  
आदौ स-कारणं लेख्यं श्री-गुर्व्-आश्रयणं ततः  ।  
गुरुः शिष्यः परीक्षादिर् भगवान् मनवो ऽस्य च  ॥ ह्भ्व्_१।५ ॥  
मन्त्राधिकारी सिद्ध्य्-आदि-शोधनं मन्त्र-संस्क्रियाः  ।  
दीक्षा नित्यं ब्राह्म-काले शुभोत्थानं पवित्रता  ।  
प्रातः स्मृत्यादि कृष्णस्य वाद्यादैश् च प्रबोधनम्  ॥ ह्भ्व्_१।६ ॥  
निर्माल्योत्तारणाद्य्-आदौ मङ्गलारात्रिकं ततः  ।  
मैत्रादि-कृत्यं शौचाचमनं दन्तस्य धावनम्  ॥ ह्भ्व्_१।७ ॥  
स्नानं तान्त्रिक-सन्ध्यादि देव-सद्मादि-संस्क्रिया  ॥ ह्भ्व्_१।८ ॥  
तुलस्याद्याहृतिर् गेह-स्नानम् उष्णोदकादिकम्  ।  
वस्त्रं पीठं चोर्ध्व-पुण्ड्रं श्री-गोपी-चन्दनादिकम्  ॥ ह्भ्व्_१।९ ॥  
चक्रादि-मुद्रा माला च गृह-सन्ध्यार्चनं गुरोः  ।  
माहात्म्यं चाथ कृष्णस्य द्वार-वेश्मान्तरार्चनम्  ॥ ह्भ्व्_१।१० ॥  
पूजार्थासनम् अर्घ्यादि-स्थापनं विघ्न-वारणम्  ।  
श्री-गुर्व्-आदि-नतिर् भूत-शुद्धिः प्राण-विशोधनम्  ॥ ह्भ्व्_१।११ ॥  
न्यास-मुद्रा-पञ्चकं च कृष्ण-ध्यानान्तरार्चने  ।  
पूजा पदानि श्री-मूर्ति-शालग्राम-शिलास् तथा  ॥ ह्भ्व्_१।१२ ॥  
द्वारकोद्भव-चक्राणि शुद्धयः पीठ-पूजनम्  ।  
आवाहनादि तन्-मुद्रा आसनादि-समर्पणम्  ॥ ह्भ्व्_१।१३ ॥  
स्नपनं शङ्ख-घण्टादि-वाद्यं नाम-सहस्रकम्  ।  
पुराण-पाठो वसनम् उपवीतं विभूषणम्  ॥ ह्भ्व्_१।१४ ॥  
गन्धः श्री-तुलसी-काष्ठ-चन्दनं कुसुमानि च  ।  
पत्राणि तुलसी चाङ्गोपाङ्गावरण-पूजनम्  ॥ ह्भ्व्_१।१५ ॥  
धूपो दीपश् च नैवेद्यं पानं होमो बलि-क्रिया  ।  
अवगण्डूषाद्यास्यवासो दिव्य-गन्धादिकं पुनः  ॥ ह्भ्व्_१।१६ ॥  
राजोपचारा गीतादि महा-नीराजनं तथा  ।  
शङ्खादि-वादनं साम्बु-शङ्ख-नीराजनं स्तुतिः  ॥ ह्भ्व्_१।१७ ॥  
नतिः प्रदक्षिणा कर्माद्य्-अर्पणं जप याचने  ।  
आगः-क्षमापणं नानागांसि निर्माल्य-धारणम्  ॥ ह्भ्व्_१।१८ ॥  
शङ्खाम्बु-तीर्थं तुलसी-पूजा तन्-मृत्तिकादि च  ।  
धात्री-स्नान-निषेधस्य कालो वृत्तेर् उपार्जनम्  ॥ ह्भ्व्_१।१९ ॥  
मध्याह्ने वैश-देवादि-श्राद्धं चानर्प्यम् अच्युते  ।  
विनार्चाम् अशने दोषास् तथानर्पित-भोजने  ॥ ह्भ्व्_१।२० ॥  
नैवेद्य-भक्षणं सन्तः सत्-सङ्गो ऽसद्-असङ्गतिः  ।  
असद्-गतिर् वैष्णवोपहास-निन्दादि-दुष्फलम्  ॥ ह्भ्व्_१।२१ ॥  
सतां भक्तिर् विष्णु-शास्त्रं श्रीमद्-भागवतं तथा  ।  
लीला-कथा च भगवद्-धर्माः सायं निज-क्रियाः  ॥ ह्भ्व्_१।२२ ॥  
कर्म-पात-परीहारस् त्रिकालार्चा विशेषतः  ।  
नक्तं कृत्यान्यथो पूजा-फल-सिद्ध्य्-आदि-दर्शनम्  ॥ ह्भ्व्_१।२३ ॥  
विष्ण्व्-अर्थ-दानं विविधोपचारा न्यून-पूरणम्  ।  
शयनं महिमार्चायाः श्रीमन्-नाम्नस् तथाद्भुतः  ॥ ह्भ्व्_१।२४ ॥  
नामापराधा भक्तिश् च प्रेमाथाश्रयणादयः  ।  
पक्षेष्व् एकादशी साङ्गा श्री-द्वादश्य्-अष्टकं महत्  ॥ ह्भ्व्_१।२५ ॥  
कृत्यानि मार्ग-शीर्षादि-मासेषु द्वाद्शेष्व् अपि  ।  
पुरश्चरण-कृत्यानि मन्त्रं सिद्धस्य लक्षणम्  ॥ ह्भ्व्_१।२६ ॥  
मूर्त्याविर्भावनं मूर्ति-प्रतिष्ठा कृष्ण-मन्दिरम्  ।  
जीर्णोद्धृतिः श्री-तुलसी-विवाहो ऽनन्य-कर्म च  ॥ ह्भ्व्_१।२७ ॥  
  
तत्र श्री-गुरूपसत्ति-कारणम्  
  
कृपया कृष्ण-देवस्य तद्-भक्त-जन-सङ्गतः  ।  
भक्तेर् माहात्म्यम् आकर्ण्य ताम् इच्छन् सद्-गुरुं भजेत्  ॥ ह्भ्व्_१।२८ ॥  
अत्रानुभूयते नित्यं दुःख-श्रेणी परत्र च  ।  
दुःसहा श्रूयते शास्त्रात् तितीर्षेद् अपि तां सुधीः  ॥ ह्भ्व्_१।२९ ॥  
  
तथा चोक्तम् एकादश-स्कन्धे [भ्प् ११।९।२९]-  
लब्ध्वा सु-दुर्लभम् इदं बहु-सम्भवान्ते  
मानुष्यम् अर्थ-दम् अनित्यम् अपीह धीरः  ।  
तूर्णं यतेत न पतेद् अनु-मृत्यु यावन्  
निःश्रेयसाय विषयः खलु सर्वतः स्यात्  ॥ ह्भ्व्_१।३० ॥  
  
स्वयं श्री-भगवता च [भ्प् ११।२०।१७]-  
नृ-देहम् आद्यं सु-लभं सु-दुर्लभं  
प्लवं सु-कल्पं गुरु-कर्ण-धारम्  ।  
मयानुकूलेन नभस्वतेरितं  
पुमान् भवाब्धिं न तरेत् स आत्म-हा  ॥ ह्भ्व्_१।३१ ॥  
  
अथ श्री-गुरूपसत्तिः   
  
तत्रैव श्री-प्रबुद्ध-योगेश्वरोक्तौ [भ्प् ११।३।२१]-  
तस्माद् गुरुं प्रपद्येत जिज्ञासुः श्रेय उत्तमम्  ।  
शाब्दे परे च निष्णातं ब्रह्मण्य् उपशमाश्रयम्  ॥ ह्भ्व्_१।३२ ॥  
  
स्वयं श्री-भगवद्-उक्तौ [भ्प् ११।१०।५]-  
मद्-अभिज्ञं गुरुं शान्तम् उपासीत मद्-आत्मकम्  ॥ ह्भ्व्_१।३३ ॥  
  
क्रम-दीपिकायां [४।२] च --  
विप्रं प्रध्वस्त-काम-प्रभृति-रिपु-घटं निर्मलाङ्गं गरिष्ठां  
भक्तिं कृष्णाङ्घ्रि-पङ्केरुह-युगल-रजोरागिणीम् उद्वहन्तम्  ।  
वेत्तारं वेद-शास्तागम-विमल-पथां सम्मतं सत्सु दान्तं  
विद्यां यः संविवित्सुः प्रवण-तनु-मना देशिकं संश्रयेत  ॥ ह्भ्व्_१।३४ ॥  
  
श्रुताव् अपि [मुण्डु १।२।१२, छाउ ६।१४।२] -  
तद्-विज्ञानार्थं स गुरुम् एवाभिगच्छेत् समित्-पाणिः श्रोत्रियं ब्रह्म-निष्ठम्  ।   
आचार्यवान् पुरुषो वेद  ॥ ह्भ्व्_१।३५ ॥  
  
अथ गुरूपसत्ति-नित्यता   
  
श्री-भागवते दशम-स्कन्धे श्रुति-स्तुतौ [भ्प् १०।८७।३३]  
विजित-हृषीक-वायुभिर् अदान्त-मनस् तुर-गं  
य इह यतन्ति यन्तुम् अति-लोलम् उपाय-खिदः  ।  
व्यसन-शतान्विताः समवहाय गुरोश् चरणं  
वणिज इवाज सन्त्य् अकृत-कर्ण-धरा जलधौ  ॥ ह्भ्व्_१।३६ ॥  
  
श्रुतौ च [कठु १।२।९]-  
नैषा तर्केण मतिर् आपनेया  
प्रोक्तान्येनैव सुज्ञानाय प्रेष्ठ  ॥ ह्भ्व्_१।३७ ॥  
  
अथ विशेषतः श्री-गुरोर् लक्षणानि   
  
मन्त्र-मुक्तावल्याम् -  
अवदातान्वयः शुद्धः स्वोचिताचार-तत्-परः  ।  
आश्रमी क्रोध-रहितो वेदवित् सर्व-शास्त्रवित्  ॥ ह्भ्व्_१।३८ ॥  
श्रद्धावान् अनसूयश् च प्रिय-वाक् प्रिय-दर्शनः  ।  
शुचिः सुवेशस् तरुणः सर्व-भूत-हिते रतः  ॥ ह्भ्व्_१।३९ ॥  
धीमान् अनुद्धत-मतिः पूर्णो ऽहन्ता विमर्शकः  ।  
स-गुणो ऽर्चासु कृतधीः कृतज्ञः शिष्य-वत्सलः  ॥ ह्भ्व्_१।४० ॥  
निग्रहानुग्रहे शक्तो होम-मन्त्र-परायणः  ।  
ऊहापोह-प्रकार-ज्ञः शुद्धात्मा यः कृपालयः  ।  
इत्य् आदि-लक्षणैर् युक्तो गुरुः स्याद् गरिमा-निधिः  ॥ ह्भ्व्_१।४१ ॥  
  
अगस्त्य-संहितायां च --  
देवतोपासकः शान्तो विषयेष्व् अपि निःस्पृहः  ।  
अध्यात्मविद् ब्रह्म-वादी वेद-शास्त्रार्थ-कोविदः  ॥ ह्भ्व्_१।४२ ॥  
उद्धर्तुं चैव संहर्तुं समर्थो ब्राह्मणोत्तमः  ।  
तत्त्वज्ञो यन्त्र-मन्त्राणां मर्म-भेत्ता रहस्यवित्  ॥ ह्भ्व्_१।४३ ॥  
पुरश्चरण-कृद् धोम-मन्त्र-सिद्धः प्रयोगवित्  ।  
तपस्वी सत्य-वादी च गृहस्थो गुरुर् उच्यते  ॥ ह्भ्व्_१।४४ ॥  
  
विष्णु-स्मृतौ --  
परिचर्या-यशो-लाभ-लिप्सुः शिष्याद् गुरुर् नहि  ।  
कृपा-सिन्धुः सुसम्पूर्णः सर्व-सत्त्वोपकारकः  ॥ ह्भ्व्_१।४५ ॥  
निःस्पृहः सर्वतः सिद्धः सर्व-विद्या-विशारदः  ।  
सर्व-संशय-सञ्छेत्ता नालसो गुरुर् आहृतः  ॥ ह्भ्व्_१।४६ ॥  
  
श्री-नारद-पञ्चरात्रे श्री-भगवन्-नारद-संवादे -  
ब्राह्मणः सर्व-काल-ज्ञः कुर्यात् सर्वेष्व् अनुग्रहम्  ।  
तद्-अभावाद् द्विज-श्रेष्ठः शान्तात्मा भगवन्-मयः  ॥ ह्भ्व्_१।४७ ॥  
भावितात्मा च सर्वज्ञः शास्त्रज्ञः सत्-क्रिया-परः  ।  
सिद्धि-त्रयम् आयुक्त आचार्यत्वेऽभिषेचितः  ॥ ह्भ्व्_१।४८ ॥  
क्षत्र-विट्-शूद्र-जातीनां क्षत्रियो ऽनुग्रहे क्षमः  ।  
क्षत्रियस्यापि च गुरोर् भावाद् ईदृशो यदि  ॥ ह्भ्व्_१।४९ ॥  
वैश्यः स्यात् तेन कार्यश् च द्वये नित्यम् अनुग्रहः  ।  
सजातीयेन शूद्रेण तादृशेन महा-मते  ।  
अनुग्रहाभिषेकौ च कार्यौ शूद्रस्य सर्वदा  ॥ ह्भ्व्_१।५० ॥  
  
किं च -  
वर्णोत्तम्ऽथ च गुरौ सति या विश्रुतेऽपि च  ।  
स्वदेशतो ऽथत् वान्यत्र नेदं कार्यं शुभार्थिना  ॥ ह्भ्व्_१।५१ ॥  
विद्यमाने तु यः कुर्यात् यत्र तत्र विपर्ययम्  ।  
तस्येहामुत्र नाशः स्यात् तस्माच् छास्त्रोक्तम् आचरेत् ॥  
क्षत्र-विट्-शूद्र-जातीयः प्रातिलोम्यं न दीक्षयेत्  ॥ ह्भ्व्_१।५२ ॥  
  
पाद्मे च [पद्मप् ६।२५३।२६]-  
महा-भागवतः श्रेष्ठो ब्राह्मणो वै गुरुर् नृणाम्  ।  
सर्वेषाम् एव लोकानाम् असौ पूज्यो यथा हरिः  ॥ ह्भ्व्_१।५३ ॥  
  
महाकूल-प्रसूतो ऽपि सर्व-यज्ञेषु दीक्षितः  ।  
सहस्र-शाखाध्यायी च न गुरुः स्याद् अवैष्णवः  ॥ ह्भ्व्_१।५४ ॥  
इति  
  
गृहीत-विष्णु-दीक्षाको विष्णु-पूजा-परो नरः  ।  
वैष्णवो ऽभिहितो ऽभिज्ञैर् इतरो ऽस्माद् अवैष्णवः  ॥ ह्भ्व्_१।५५ ॥  
  
तत्त्व-सागरे-  
बह्वाशी दीर्घ-सूत्री च विषयादिषु लोलुपः  ।  
हेतु-वाद-रतो दुष्टो ऽवाग्-वादी गुण-निन्दकः  ॥ ह्भ्व्_१।५६ ॥  
अरोमा बहु-रोमा च निन्दिताश्रम-सेवकः  ।  
काल-दन्तो ऽसितौष्ठश् च दुर्गन्धि-श्वास-वाहकः  ॥ ह्भ्व्_१।५७ ॥  
दुष्ट-लक्षण-सम्पन्नो यद्यपि स्वयम् ईश्वरः  ।  
बहु-प्रतिग्र्हासक्त आचार्यः श्री-क्षयावहः  ॥ ह्भ्व्_१।५८ ॥  
  
अथ शिष्य-लक्षणानि   
  
मन्त्र-मुक्तावल्याम्-  
शिष्यः शुद्धान्वयः श्रीमान् विनीतः प्रिय-दर्शनः  ।  
सत्य-वाक् पुण्य-चरितो ऽदभ्र-धीर् दम्भ-वर्जितः  ॥ ह्भ्व्_१।५९ ॥  
काम-क्रोध-परित्यागी भक्तश् च गुरु-पादयोः  ।  
देवता-प्रवणः काय-मनो-वाग्भिर् दिवा-निशम्  ॥ ह्भ्व्_१।६० ॥  
नीरुजो निर्जिताशेष-पातकः श्रद्ध्यान्वितः  ।  
द्विज-देव-पितॄणां च नित्यम् अर्चा-परायणः  ॥ ह्भ्व्_१।६१ ॥  
युवा विनियताशेष-करणः करुणालयः  ।  
इत्य् आदि-लक्षणैर् युक्तः शिष्यो दीक्षाधिकारवान्  ॥ ह्भ्व्_१।६२ ॥  
  
एकादश-स्कन्धे च [भ्प् ११।१०।६] --  
अमान्य् अमत्सरो दक्षो निर्ममो दृठ-सौहृदः  ।  
असत्वरो ऽर्थ-जिज्ञासुर् अनसूयुर् अमोघ-वाक्  ॥ ह्भ्व्_१।६३ ॥  
  
अथापेक्ष्याः  
  
अगस्त्य-संहितायाम्-  
अलसा मलिनाः क्लिष्टा दाम्भिकाः कृपणास् तथा  ।  
दरिद्रा रोगिणो रुष्टा रागिणो भोग-लालसाः  ॥ ह्भ्व्_१।६४ ॥  
असूया-मत्सर-ग्रस्ताः शठाः परुष-वादिनः  ।  
अन्यायोपार्जित-धनाः पर-दार-रताश् च ये  ॥ ह्भ्व्_१।६५ ॥  
विदुषां वैरिणश् चैव अज्ञाः पण्डित-मानिनः  ।  
भ्रष्ट-व्रताश् च ये कष्ट-वृत्तयः पिशुनाः खलाः  ॥ ह्भ्व्_१।६६ ॥  
बह्व्-आशिनः क्रूर-चेष्टा दुरात्मनश् च निन्दित  ।  
इत्य् एवम् आदयो ऽप्य् अन्ये पापिष्ठाः पुरुषाधमाः  ॥ ह्भ्व्_१।६७ ॥  
अकृत्येभ्यो ऽनिवार्याश् च गुरु-शिक्षा-सहिष्णवः  ।  
एवम्भूताः परित्याज्याः शिष्यत्वे नोपकल्पिताः  ॥ ह्भ्व्_१।६८ ॥  
यद्य् एते ह्य् उपकल्पेरन् देवताक्रोश-भाजनाः  ।  
भवन्तीह दर्द्रास् ते पुत्र-दार-विवर्जिताः  ॥ ह्भ्व्_१।६९ ॥  
नारकाश् चैव देहान्ते तिर्यञ्चः प्रभवन्ति ते  ॥ ह्भ्व्_१।७० ॥  
  
हयशीर्ष-पञ्चरात्रे-  
जैमिनिः सुगतश् चैव नास्तिको नग्न एव च  ।  
कपिलश् चाक्षपादश् च षड् एते हेतु-वादिनः  ॥ ह्भ्व्_१।७१ ॥  
एतन्-मतानुसारेण वर्तन्ते ये नराधमाः  ।  
ते हेतुवादिनः प्रोक्तास् तेभ्यस् तन्त्रं न दापयेत्  ॥ ह्भ्व्_१।७२ ॥  
इति  
  
तयोः परीक्षा चान्यो ऽन्यम् एकाब्दं सह-वासतः  ।  
व्यवहार-स्वभावानुभवेनैवाभिजायते  ॥ ह्भ्व्_१।७३ ॥  
  
अथ परीक्षणम्  
  
मन्त्र-मुक्तावल्यां-  
तयोर् वत्सर-वासेन ज्ञातान्योन्य-स्वभावयोः  ।  
गुरुता शिष्यता चेति नान्यथैवेति निश्चयः  ॥ ह्भ्व्_१।७४ ॥  
  
श्रुतिश् च-  
नासंवत्सर-वासिने देयात्  ॥ ह्भ्व्_१।७५ ॥  
  
सार-सङ्ग्रहेऽपि-  
सद्-गुरुः स्वाश्रितं शिष्यं वर्ष्म् एकं परीक्षयेत्  ॥ ह्भ्व्_१।७६ ॥  
राज्ञि चामात्यजा दोषाः पत्नी-पापं स्व-भर्तरि  ।  
तथा शिष्यार्जितं पापं गुरुः प्राप्नोति निश्चितम्  ॥ ह्भ्व्_१।७७ ॥  
  
क्रम-दीपिकायां तु [४।३] --  
सन्तोषयेद् अकुटिलाद्रेतरान्तरात्मा  
तं स्वैर् धनैश् च वपुषाप्य् अनुकूलवाण्या  ।  
अब्द-त्रयङ्कमलनाभधियाऽतिधीरस्  
तुष्टे विवक्षतु गुराव् अथ मन्त्र-दीक्षाम्  ॥ ह्भ्व्_१।७८ ॥  
  
अथ विशेषतः श्री-गुरु-सेवा-विधिः   
  
कौर्मे श्री-व्यास-गीतायाम्-  
उदकुम्भं कुशान् पुष्पं समिधो ऽस्याहरेत् सदा  ।  
मार्जनं लेपनं नित्यम् अङ्गानां वाससां चरेत्  ॥ ह्भ्व्_१।७९ ॥  
नास्य निर्माल्य-शयनं पादुकोपासनहाव् अपि  ।  
आक्रामेद् आसनं छ्यायाम् आसन्दीं वा कदाचन  ॥ ह्भ्व्_१।८० ॥  
साधयेद् दन्त-काष्ठादीन् कृत्यं चास्मै निवेदयेएत्  ॥ ह्भ्व्_१।८१ ॥  
अनापृच्छ्य न गन्तव्यं भवेत् प्रिय-हिते रसः  ।  
न पादौ सारयेद् अस्य सन्निधाने कदाचन  ॥ ह्भ्व्_१।८२ ॥  
जृम्भा-हास्यादिकं चैव कण्ठ-प्रावरणं तथा  ।  
वर्जयेत् सन्निधौ नित्यम् अथास्फोटनम् एव च  ॥ ह्भ्व्_१।८३ ॥  
  
किं च-  
श्रेयस् तु गुरुवद् वृत्तिर् नित्यम् एव समाचरेत्  ।  
गुरु-पुत्रेषु दारेषु गुरोश् चैव स्व-बन्धुषु  ॥ ह्भ्व्_१।८४ ॥  
उत्सादनं वै गात्राणां स्नापनोच्छिष्ट-भोजने  ।  
न कुर्याद् गुरु-पुत्रस्य पादयोः शौचम् एव च  ॥ ह्भ्व्_१।८५ ॥  
गुरुवत् परिपूज्याश् च स-वर्णा गुरु-योषितः  ।  
असवर्णास् तु सम्पूज्याः प्रत्युत्थानाभिवादनैः  ॥ ह्भ्व्_१।८६ ॥  
अभ्यञ्जनं स्नापनं च गात्रोत्सादनम् एव च  ।  
गुरु-पत्न्या च कार्याणि केशानां च प्रसाधनम्  ॥ ह्भ्व्_१।८७ ॥  
  
देव्य्-आगमे श्री-शिवोक्तौ-  
गुरु-शय्यासनं यानं पादुके पाद-पीठकम्  ।  
स्नानोदकं तथा छायां लङ्घयेन् न कदाचन  ॥ ह्भ्व्_१।८८ ॥  
गुरोर् अग्रे पृथक्-पूजाम् अद्वैतं च परित्यजेत्  ।  
दीक्षां व्याख्यां प्रभुत्वं च गुरोर् अग्रे विवर्जयेत्  ॥ ह्भ्व्_१।८९ ॥  
  
श्री-नारदोक्तौ-  
यत्र यत्र गुरुं पश्येत् तत्र तत्र कृताञ्जलि  ।  
प्रणमेत् दण्डवद् भूमौ छिन्न-मूल इव द्रुमः  ॥ ह्भ्व्_१।९० ॥  
गुरोर् वाक्यासनं यानं पादुकोपानहौ तथा  ।  
वस्त्रं छायां तथा शिष्यो लङ्घयेन् न कदाचन  ॥ ह्भ्व्_१।९१ ॥  
  
श्री-मनु-स्मृतौ- (नोत् ड़ोउन्द्)  
नोदाहरेद् गुरोर् नाम परोक्षम् अपि केवलम्  ।  
न चैवास्यानुकुर्वीत गति-भाषण-चेष्टितम्  ॥ ह्भ्व्_१।९२ ॥  
गुरोर् गुरौ सन्निहिते गुरुवद् धृतिम् आचरेत्  ।  
न चाविसृष्टो गुरुणा स्वान् गुरून् अभिवादयेत्  ॥ ह्भ्व्_१।९३ ॥  
  
श्री-नारद-पञ्चरात्रे-  
यथा तथा यत्र तत्र न गृह्णीयाच् च केवलम्  ।  
अभक्त्या न गुरोर् नाम गृह्णीयाच् च यतात्मवान्  ॥ ह्भ्व्_१।९४ ॥  
प्रणवः श्रीस् ततो नाम विष्णु-शब्दाद् अनन्तरम्  ।  
पाद-शब्द-समेतं च नत-मूर्धाञ्जली-युतः  ॥ ह्भ्व्_१।९५ ॥  
  
किं च-  
न तम् आज्ञापयेन् मोहात् तस्याज्ञां न च लङ्घयेत्  ।  
नानिवेद्य गुरोः किञ्चिद् भोक्तव्यं वा गुरोस् तथा  ॥ ह्भ्व्_१।९६ ॥  
अन्यत्र च-  
आयान्तम् अग्रतो गच्छेद् गच्छन्तं तम् अनुव्रजेत्  ।  
आसने शयने वापि न तिष्ठेद् अग्रतो गुरोः  ॥ ह्भ्व्_१।९७ ॥  
यत् किञ्चिद् अन्न-पानादि प्रियं द्रव्यं मनोरमम्  ।  
समर्प्य गुरवे पश्चात् स्वयं भुञ्जीत प्रत्यहम्  ॥ ह्भ्व्_१।९८ ॥  
  
श्री-विष्णु-स्मृतौ-  
न गुरोर् अप्रियं कुर्यात् ताडितः पीडितो ऽपि वा  ।  
नावमन्येत तद्-वाक्यं नाप्रियं हि समाचरेत्  ॥ ह्भ्व्_१।९९ ॥  
आचार्यस्य प्रियं कुर्यात् प्राणैर् अपि धनैर् अपि  ।  
कर्मणा मनसा वाचा स याति परमां गतिम्  ॥ ह्भ्व्_१।१०० ॥  
  
श्री-नारद-पञ्चरात्रे -  
यो वक्ति न्याय-रहितम् अन्यायेन शृणोति यः  ।  
ताव् उभौ नरकं घोरं व्रजतः कालम् अक्षयम्  ॥ ह्भ्व्_१।१०१ ॥  
  
वैष्णव-तन्त्रे -  
त्रायस्व भो जगन्नाथ गुरो संसार-वह्निना  ।  
दग्धं मां काल-दष्टं च त्वाम् अहं शरणं गतः  ॥ ह्भ्व्_१।१०२ ॥  
इति  
  
तत्र श्री-वासुदेवस्य सर्व-देव-शिरोमणेः  ।  
पादाम्बुजैक-भाग् एव दीक्षा ग्राह्या मनीषिभिः  ॥ ह्भ्व्_१।१०३ ॥  
  
प्रथम-स्कन्धे [भ्प् १।२।२३] -  
सत्त्वं रजस् तम इति प्रकृतेर् गुणास् तैर्  
युक्तः परम-पुरुष एक इहास्य धत्ते  ।  
स्थित्य्-आदये हरि-विरिञ्चि-हरेति सञ्ज्ञाः  
श्रेयांसि तत्र खलु सत्त्व-तनोर् नॄणां स्युः  ॥ ह्भ्व्_१।१०४ ॥  
  
किं च [भ्प् १।१८।२१] -  
अथापि यत्-पाद-नखावसृष्टं  
जगद् विरिञ्चोपहृतार्हणाम्भः  ।  
सेशं पुनात्य् अन्यतमो मुकुन्दात्  
को नाम लोके भगवत्-पदार्थः  ॥ ह्भ्व्_१।१०५ ॥  
  
श्री-दशम-स्कन्धे [भ्प् १०।८९।१५] -  
तन् निशम्याथ मुनयो विस्मिता मुक्त-संशयाः  ।  
भूयांसं श्रद्दधुर् विष्णुं यतः शान्तिर् यतो ऽभयम्  ॥ ह्भ्व्_१।१०६ ॥  
  
पाद्मे वैशाख-माहात्म्ये यम-ब्राह्मण-संवादे [पद्मप् ५।९७।२७] --  
व्यामोहाय चराचरस्य जगतस् ते ते पुराणागमास्   
तां ताम् एव हि देवतां परमिकां जल्पन्तु कल्पावधि  ।  
सिद्धान्ते पुनर् एक एव भगवान् विष्णुः समस्तागम-  
व्यापारेषु विवेचन-व्यतिकरं नीतेषु निश्चीयते  ॥ ह्भ्व्_१।१०७ ॥  
  
नारसिंहे -  
सत्यं सत्यं पुनः सत्यम् उत्क्षिप्य भुजम् उच्यते  ।  
वेदाच् छास्त्रं परं नास्ति न देवः केशवात् परः  ॥ ह्भ्व्_१।१०८ ॥  
  
यतः पाद्मे -  
अरिर् मित्रं विष्ं पथ्यम् अधर्मो धर्मतां व्रजेत्  ।  
सुप्रसन्ने हृषीकेशे विपरीते विपर्ययः  ॥ ह्भ्व्_१।१०९ ॥  
  
तत्रैव श्री-भगवद्-वाक्यम्-  
मन्-निमित्तं कृतं पापम् अपि धर्माय कल्पते  ।  
माम् अनादृत्य धर्मो ऽपि पापं स्यान् मत्-प्रभावतः  ॥ ह्भ्व्_१।११० ॥  
अतएवोक्तं स्कान्दे श्री-ब्रह्म-नारद-संवादे -  
वासुदेवं परित्यज्य यो ऽन्यं देवम् उपासते  ।  
स्व-मातरं परित्यज्य श्वपचीं वन्दते हि सः  ॥ ह्भ्व्_१।१११ ॥  
  
तत्रैवान्यत्र -  
वासुदेवं परित्यज्य यो ऽन्यं देवम् उपासते  ।  
त्यक्त्वामृतं स मूढात्मा भुङ्क्ते हलाहलं विषम्  ॥ ह्भ्व्_१।११२ ॥  
  
महाभारते -  
यस् तु विष्णुं परित्यज्य मोहाद् अन्यम् उपासते  ।  
स हेम-राशिम् उत्सृज्य पांशु-राशिं जिघृक्षति  ॥ ह्भ्व्_१।११३ ॥  
अनादृत्य तु यो विष्णुम् अन्य-देवं समाश्रयेत्  ।  
गङ्गाम्भसः स तृष्णार्तो मृग-तृष्णां प्रधावति  ॥ ह्भ्व्_१।११४ ॥  
  
पञ्चरात्रे -  
यो मोहाद् विष्णुम् अन्येन हीन-देवेन दुर्मतिः  ।  
साधारणं सकृद् ब्रूते सो ऽन्त्यजो नान्त्यजो ऽन्त्यजः  ॥ ह्भ्व्_१।११५ ॥  
  
वैष्णव-तन्त्रे -  
न लभेयुः पुनर् भक्तिं हरेर् ऐकान्तिकीं जङाः  ।  
एकाग्र-मनसश् चापि विष्णु-सामान्य-दर्शिनः  ॥ ह्भ्व्_१।११६ ॥  
  
अन्यत्र च -  
यस् तु नारायणं देवं ब्रह्म-रुद्रादि-दैवतैः  ।  
समत्वेनैव वीक्षेत स पाषण्डी भवेद् ध्रुवम्  ॥ ह्भ्व्_१।११७ ॥  
इति  
  
सहस्र-नाम-स्तोत्रादौ श्लोकौघाः सन्ति चेदृशाः  ।  
विशेषतः सत्त्व-निष्ठैः सेवोय् विष्णुर् न चापरः  ॥ ह्भ्व्_१।११८ ॥  
  
तथा च श्री-हरि-वंशे शिव-वाक्यम् -  
हरिर् एव सदाराध्यो भवद्भिः सत्त्व-संस्थितैः  ।  
विष्णु-मन्त्रं सदा विप्राः पठध्वं ध्यात केशवम्  ॥ ह्भ्व्_१।११९ ॥  
इति  
  
ईदृङ्-माहात्म्य-वाक्येषु सङ्गृहीतेषु सर्वतः  ।  
ग्रन्थ-बाहुल्य-दोषः स्याल् लिख्यन्तेऽपेक्षितानि तत्  ॥ ह्भ्व्_१।१२० ॥  
  
अथ श्री-वैष्णव-मन्त्र-माहात्म्यम्  
  
आगमे-  
मन्त्रान् श्री-मन्त्र-राजादीन् वैष्णवान् गुर्व्-अनुग्रहात्  ।  
सर्वैश्वर्यं जपन् प्राप्य याति विष्णोः परं पदम्  ॥ ह्भ्व्_१।१२१ ॥  
पुण्यं वर्ष-सहस्रैर् यैः कृतं सुविपुलं तपः  ।  
जपन्ति वैष्णवान् मन्त्रान् नरास् ते लोक-पावनाः  ॥ ह्भ्व्_१।१२२ ॥  
  
वैष्णवे च-  
प्रजपन् वैष्णवान् मन्त्रान् यं यं पश्यति चक्षुषा  ।  
पदा वा संस्पृशेत् सद्यो मुच्यतेऽसौ महा-भयात्  ॥ ह्भ्व्_१।१२३ ॥  
इति  
  
लिख्यते विष्णु-मन्त्राणां महिमाथ विशेषतः  ।  
तात्पर्यतः श्री-गोपाल-मन्त्र-माहात्म्य-पुष्टये  ॥ ह्भ्व्_१।१२४ ॥  
  
तत्र द्वादशाक्षराष्टाक्षरयोर् माहात्म्यम्  
  
पद्म-पुराणे देवदूत-विकुण्डल-संवादे-  
साङ्गं स-मुद्रं स-न्यासं स-ऋषि-दैवतम्  ।  
स-दीक्षा-विधि स-ध्यानं स-यन्त्रं द्वादशाक्षरम्  ॥ ह्भ्व्_१।१२५ ॥  
अष्टाक्षरं च मन्त्रेशं ये जपन्ति नरोत्तमाः  ।  
तान् दृष्ट्वा ब्रह्महा शुध्येते यतो विष्णवः स्वयम्  ॥ ह्भ्व्_१।१२६ ॥  
शङ्खिनश् चक्रिणो भूत्वा ब्रह्मायुर् वन-मालिनः  ।  
वसन्ति वैष्णवे लोके विष्णु-रूपेण ते नराः  ॥ ह्भ्व्_१।१२७ ॥  
  
तत्रैव द्वादशाक्षरयस् चतुर्थ-स्कन्धे [भ्प् ४।८।५३] --  
जपश् च परमो गुह्यः श्रूयतां मे नृपात्मज  ।  
यं सप्त-रात्रं प्रपठन् पुमान् पश्यति खेचरान्  ॥ ह्भ्व्_१।१२८ ॥  
  
श्री-विष्णु-पुराणे [विप् १।६।४०]  
गत्वा गत्वा निवर्तन्ते चन्द्र-सूर्यादयो ग्रहाः  ।  
अद्यापि न निवर्तन्ते द्वादशाक्षर-चिन्तकाः  ॥ ह्भ्व्_१।१२९ ॥  
  
अष्टाक्षरस्य, यथा नारद-पञ्चरात्रे-  
त्रयो वेदाः षड्-अङ्गानि छन्दांसि विविधाः सुराः  ।  
सर्वम् अष्टाक्षरान्तःस्थं यच् चान्यद् अपि वाङ्-मयम्  ॥ ह्भ्व्_१।१३० ॥  
सर्व-वेदान्त-सारार्थं संसारार्णव-तारणः  ।  
गतिर् अष्टाक्षरो नॄणां न पुनर् भव-काङ्क्षिणाम्  ॥ ह्भ्व्_१।१३१ ॥  
यत्राष्टाक्षर-संसिद्धो महा-भागो महीयते  ।  
न तत्र सञ्चरिष्यन्ति व्याधि-दुर्भिक्ष-तस्कराः  ॥ ह्भ्व्_१।१३२ ॥  
देव-दानव-गन्धर्वाः सिद्ध-विद्याधरादयः  ।  
प्रणमन्ति महात्मानम् अष्टाक्षर-विदं नरम्  ॥ ह्भ्व्_१।१३३ ॥  
व्यक्तं हि भगवान् एव साक्षान् नारायणः स्वयम्  ।  
अष्टाक्षर-स्वरूपेण मुखेषु परिवर्तते  ॥ ह्भ्व्_१।१३४ ॥  
  
पाद्मोत्तर-खण्डे [पद्मप् ६।२२६।१८] --  
एवम् अष्टाक्षरो मन्त्रो ज्ञेयः सर्वार्थ-साधकः  ।  
सर्व-दुःख-हरः श्रीमान् सर्व-मन्त्रात्मकः शुभः  ॥ ह्भ्व्_१।१३५ ॥  
  
लिङ्ग-पुराणे-  
किम् अन्यैर् बहुभिर् मन्त्रैः किम् अन्यैर् बहुभिर् व्रतैः  ।  
नमो नारायणेति मन्त्रः सर्वार्थ-साधकः  ॥ ह्भ्व्_१।१३६ ॥  
तस्मात् सर्वेषु कालेषु नमो नारायणेति यः  ।  
जपेत् स याति विप्रेन्द्र विष्णु-लोकं स-बान्धवः  ॥ ह्भ्व्_१।१३७ ॥  
  
भविष्य-पुराणे-  
अष्टाक्षरो महा-मन्त्रः सर्व-पाप-हरः परः  ।  
सर्वेषां विष्णु-मन्त्राणां राजत्वे परिकीर्तितः  ॥ ह्भ्व्_१।१३८ ॥  
  
श्री-शुक-व्यास-संवादे च-  
नमो नारायणायेति मन्त्रः सर्वार्थ-साधकः  ।  
भक्तानां जपतां तात स्वर्ग-मोक्ष-फल-प्रदः  ॥ ह्भ्व्_१।१३९ ॥  
एष एव परो मोक्ष एष स्वर्ग उदाहृतः  ।  
सर्व-वेद-रहस्येभ्यः सार एष समुद्धृतः  ॥ ह्भ्व्_१।१४० ॥  
विष्णुना वैष्णवानां तु हिताय मनुना पुरा  ।  
कीर्तितः सर्व-पापघ्नः सर्व-काम-प्रदायकः  ॥ ह्भ्व्_१।१४१ ॥  
नारायणाय नम इत्य् अयम् एव सत्यं  
संसार-घोर-विष-संहरणाय मन्त्रः  ।  
शृण्वन्तु सत्य-मतयो मुदितास् तरागा  
उच्चैस् तराम् उपदिशाम्य् अहम् ऊर्ध्व-बाहुः  ॥ ह्भ्व्_१।१४२ ॥  
भूत्वोर्ध्व-बाहुर् अद्याहं सत्य-पूर्वं ब्रवीमि वः  ।  
हे पुत्र-शिष्याः शृणुत न मन्त्रो ऽष्टाक्षरात् परः  ॥ ह्भ्व्_१।१४३ ॥  
  
अतएवोक्तं गारुडे-  
आसीनो वा शयानो वा तिष्ठानो यत्र तत्र वा  ।  
नमो नारायणेति मन्त्रैक-शरणो भवेत्  ॥ ह्भ्व्_१।१४४ ॥  
तापनी-श्रुतिषु [नृसिंहतु १।५।८]  
देवा ह वै प्रजापतिम् अब्रुवन्न् आनुष्टुभस्य मन्त्र-राजस्य नारसिंहस्य फलं नो ब्रूहि भगव इति स होवाच प्रजापतिर्य एतं मन्त्र-राजं नारसिंहम् आनुष्टुभं नित्यम् अधीते  सो ऽग्नि-पूतो भवति स वायु-पूतो भवति स आदित्य-पूतो भवति स सोम-पूतो भवति स सत्य-पूतो भवति स ब्रह्म-पूतो भवति स विष्णु-पूतो भवति स रुद्र-पूतो भवति स सर्व-पूतो भवति स सर्व-पूतो भवति  ॥ ह्भ्व्_१।१४५ ॥  
  
तत्रैवान्ते [नृसिंहतु ५।९-१०]-  
अनुपनीत-शतम् एकम् एकेनोपनीतेन तत्-समम् । उपनीत-शतम् एकम् एकेन गृहस्थेन तत्-समम् । गृहस्थ-शतम् एकम् एकेन वानप्रस्थेन तत् समं । वानप्रस्थ-शतम् एकम् एकेन यतिना तत् समं । यतीनां तु शतं पूर्णम् एकम् एकेन रुद्र-जापकेन तत्-समम् । रुद्र-जापक-शतम् एकम् एकेन अथर्व-शिरः-शिखाध्यापकेन तत्-समम् ।   
  
तद् वा एतत् परमं धाम मन्त्र-राजाध्यापकस्य यत्र न सूर्यस् तपति यत्र न वायुर् वाति यत्र न चन्द्रमा भाति यत्र न नक्षत्राणि भान्ति यत्र नाग्निर् दहति यत्र न मृत्युः प्रविशति यत्र न दुःखं सदानन्दं परमानन्दं शान्तं शाश्वतं सदा-शिवं ब्रह्मादि-वन्दितं योगि-ध्येयं परमं पदं यत्र गत्वा न निवर्तन्ते योगिनः । तद् एतद् ऋचाभ्युक्तम् । तद् विष्णोः परमं पदं सदा पश्यन्ति सूरयः ।   
दिवीव चक्षुर् आततम् । तद् विप्रासो विपन्यवो जागृवांसः समिन्धते । विष्णोर् यत् परमं पदम्  ॥ ह्भ्व्_१।१४६ ॥  
  
अथ श्री-राम-मन्त्राणां माहात्म्यम्   
  
अगस्त्य-संहितायाम् -  
सर्वेषु मन्त्र-वर्गेषु श्रेष्ठं वैष्णवम् उच्यते  ।  
गाणपत्येषु शैवेषु शाक्त-सौरेष्व् अभीष्टदम्  ॥ ह्भ्व्_१।१४७ ॥  
वैष्णवेष्व् अपि मन्त्रेषु राम-मन्त्राः फलाधिकाः  ।  
गाणपत्य्-आदि-मन्त्रेभ्यः कोटि-कोटि-गुणाधिकाः  ॥ ह्भ्व्_१।१४८ ॥  
विनैव दीक्षां विप्रेन्द्र पुरश्चर्यां विनैव हि  ।  
विनैव न्यास-विधिना जप-मात्रेण सिद्धिदाः  ॥ ह्भ्व्_१।१४९ ॥  
मन्त्रेष्व् अष्टस्व् अनायास-फलदो ऽयं षड्-अक्षरः  ।  
षड्-अक्षरो ऽयं मन्त्रस् तु महाघौघ-निवारणः  ॥ ह्भ्व्_१।१५० ॥  
मन्त्र-राज इति प्रोक्तः सर्वेषाम् उत्तमोत्तमः  ।  
दैनन्दिनं तु दुरितं पक्ष-मास-र्तु-वर्षजम्  ॥ ह्भ्व्_१।१५१ ॥  
सर्वं दहति निःशेषं तूलाचलम् इवानलः  ।  
ब्रह्म-हत्या-सहस्राणि ज्ञानाज्ञान-कृतानि च  ॥ ह्भ्व्_१।१५२ ॥  
स्वर्णस् तेयसुरापान-गुरु-तल्प-युतानि च  ।  
कोटि-कोटि-सहस्राणि ह्युपपापानि यान्य् अपि  ।  
सर्वाण्य् अपि प्रणश्यन्ति राम-मन्त्रानुकीर्तनात्  ॥ ह्भ्व्_१।१५३ ॥  
  
तापनी-श्रुतिषु  च -  
य एतत्-तारकं ब्राह्मणो नित्यम् अधीते, स पाप्मानं तरति, स मृत्युं तरति, स भ्रू-हत्यां तरति, स सर्व-हत्यां तरति, स संसारं तरति, स सर्वं तरति, स विमुक्ताश्रितो भवति, सो ऽमृतत्वं च गच्छति  ॥ ह्भ्व्_१।१५४ ॥  
  
अथ गोपाल-देव-मन्त्र-माहात्म्यम्   
  
मन्त्रास् तु कृष्ण-देवस्य साक्षाद् भगवतो हरेः  ।  
सर्वावतार-बीजस्य सर्वतो वीर्यवत्तमाः  ॥ ह्भ्व्_१।१५५ ॥  
  
तथा च बृहद्-गौतमीये श्री-गोविन्द-वृन्दावनाख्ये -  
सर्वेषां मन्त्र-वर्याणां श्रेष्ठो वैष्णव उच्यते  ।  
विशेषात् कृष्ण-मनवो भोग-मोक्षैक-साधनम्  ॥ ह्भ्व्_१।१५६ ॥  
यस्य यस्य च मन्त्रस्य यो यो देवस् तथा पुनः  ।  
अभेदात् तन्-मनूनां च देवता सैव भाष्यते  ॥ ह्भ्व्_१।१५७ ॥  
कृष्ण एव परं ब्रह्म सच्चिदानन्द-विग्रहः  ।  
स्मृति-मात्रेण तेषां वै भुक्ति-मुक्ति-फल-प्रदः  ॥ ह्भ्व्_१।१५८ ॥  
इति  
  
तत्रापि भगवत्तां स्वां तन्वतो गोप-लीलया  ।  
तस्य श्रेष्ठतमा मन्त्रास् तेष्व् अप्य् अष्टादशाक्षरः  ॥ ह्भ्व्_१।१५९ ॥  
  
तापनी-श्रुतिषु --  
ॐ मुनयो ह वै ब्रह्माणम् ऊचुः । कः परमो देवः । कुतो मृत्युर् बिभेति । कस्य ज्ञानेनाखिलं ज्ञातं भवति । केनेदं विश्वं संसरतीति । तान् उ होवाच ब्राह्मणः -- कृष्णो वै परमं दैवतम् । गोविन्दान् मृत्युर् बिभेति । गोपी-जन-वल्लभ-ज्ञानेनाखिलं ज्ञातं भवति । स्वाहयेदं संसरतीति । तम् उ होचुः । कः कृष्णो गोविन्दः को ऽसौ गोपी-जन-वल्लभः कः का स्वाहेति । तान् उवाच ब्राह्मणः पाप-कर्षणो गो-भूमि-वेद-विदितो वेदिता गोपी-जनाविद्या-कला-प्रेरकस् तन्-माया चेति । सकलं परं ब्रह्मैव तत् । यो ध्यायति रसति भजति सो ऽमृतो भवति सो ऽमृतो भवतीति । ते होचुः -- किं तद्-रूपं किं रसनं कथं वाहो तद्-भजनं । तत् सर्वं विविदिषताम् आख्याहीति । तद् उ होवाच हैरण्यः -- गोप-वेशम् अभ्राभं तरुणं कल्प-द्रुमाश्रितम्  ॥ ह्भ्व्_१।१६० ॥  
(ग्तु १।२-८)  
  
किं च, तत्रैवाग्रे --  
भक्तिर् अस्य भजनम् । तद् इहामुत्रोपाधि-नैरास्येनैवामुष्मिन् मनः-कल्पनम् । एतद् एव च नैष्कर्म्यम् ।  
  
कृष्णं तं विप्रा बहुधा यजन्ति  
गोविन्दं सन्तं बहुधाराधयन्ति  ।  
गोपीजन-वल्लभो भुवनानि दध्रे   
स्वाहाश्रितो जगद् एजय्जत् स्व-रेताः  ॥ ह्भ्व्_१।१६१ ॥  
(ग्तु १।१४-१५)  
  
वायुर् यथैको भुवनं प्रविष्टो   
जन्ये जन्ये पञ्च-रूपो बभूव  ।  
कृष्णस् तथैको ऽपि जगद्-धितार्थं   
शब्देनासौ पञ्च-पदो विभाति  ॥ ह्भ्व्_१।१६२ ॥  
इति  
(ग्तु १।१६)  
  
किं च तत्रैवोपासन-विधि-कथनानन्तरम् -  
  
एको वशी सर्वगः कृष्ण ईड्य  
एको ऽपि सन् बहुधा यो विभाति  ।  
तं पीठस्थं येऽनुभजन्ति धीरास्  
तेषां सुखं शाश्वतं नेतरेषाम्  ॥ ह्भ्व्_१।१६३ ॥  
(ग्तु)  
  
नित्यो नित्यानां चेतनश् चेतनानाम्  
एको बहूनां यो विदधाति कामान्  ।  
तं पीठगं येऽनुभजन्ति धीरास्  
तेषां सिद्धिः शाश्वती नेतरेषाम्  ॥ ह्भ्व्_१।१६४ ॥  
  
एतद् विष्णोः परमं पदं ये  
नित्य-मुक्ताः संयजन्ते न कामान्  ।  
तेषाम् असौ गोप-रूपः प्रयत्नात्  
प्रकाशयेद् आत्म-पदं तदैव  ॥ ह्भ्व्_१।१६५ ॥  
  
यो ब्रह्माणं विदधाति पूर्वं  
यो विद्यास् तस्मै गोपायति स्म कृष्णः  ।  
तं ह दैवम् आत्म-बुद्धि-प्रकाशं  
मुमुक्षुर् वै शरणम् अनुव्रजेत  ॥ ह्भ्व्_१।१६६ ॥  
  
ॐकारेणान्तरितं ये जपन्ति  
गोविन्दस्य पञ्चपदं मनुम्  ।  
तेषाम् असौ दर्शयेद् आत्म-रूपं  
तस्मान् मुमुक्षुर् अभ्यसेन् नित्य-शान्त्यै  ॥ ह्भ्व्_१।१६७ ॥  
  
तस्माद् अन्ये पञ्चपदाद् अभूवन्  
गोविन्दस्य मनवो मानवानाम्  ।  
दशार्णाद्यास् तेऽपि सङ्क्रन्दनाद्यैर्  
अभ्यस्यन्ते भूति-कामैर् यथावत्  ॥ ह्भ्व्_१।१६८ ॥  
  
किं च तत्रैव --  
तद् उ होवाच ब्राह्मणो ऽसाव् अनवरतं मे ध्यातः स्तुतः परार्धान्ते सो ऽबुध्यत । गोप-वेशो मे पुरुषः पुरस्ताद् आविर्बभूव । ततः प्रणतेन मयाऽनुकूलेन हृदा मह्यम् अष्टादशार्णं स्वरूपं सृष्टये दत्त्वान्तर्हितः । पुनः सिसृक्षा मे प्रादुरभूत् । तेष्व् अक्षरेषु भविष्यज्-जगद्-रूपं प्रकाशयत् । तद् इह काद् आपो । लात् पृथिवी । ईतो ऽग्निः । बिन्दोर् इन्दुः । तन्-नादाद् अर्क इति क्लीं-काराद् असृजम् । कृष्णाद् आकाशं यद् वायुर् इत्य् उत्तरात् सुरभिं विद्यां प्रादुरकार्षम् । तद्-उत्तरात् तद्-उत्तरात् स्त्री-पुमादि चेदं सकलम् इदं इति  ॥ ह्भ्व्_१।१६९ ॥  
  
तथा च गौतमीय-तन्त्रे -  
क्लीं-काराद् असृजद् विश्वम् इति प्राह श्रुतेः शिरः  ।  
ल-कारात् पृथिवी जाता क-काराज् जल-सम्भवः  ॥ ह्भ्व्_१।१७० ॥  
ई-काराद् वह्निर् उत्पन्नो नादाद् आयुर् अजायत  ।  
बिन्दोर् आकाश-सम्भूतिर् इति भूतात्मको मनुः ॥  
स्वा-शब्देन च क्षेत्रज्ञो हेति चित्-प्रकृतिः परा  ।  
तयोर् ऐक्य-समुद्भूतिर् मुख-वेष्टन-वर्णकः ॥  
अतएव हि विश्वस्य लयः स्वाहार्णके भवेत्  ॥ ह्भ्व्_१।१७१ ॥  
  
पुनश् च सा श्रुतिः --  
एतस्यैव यजनेन चन्द्र-ध्वजो गत-मोहम् आत्मानं वेदयित्वा ॐकारान्तरालकं मनुम् आवर्तयत् सङ्ग-रहितो ऽभ्यानयत् । तद् विष्णोः परमं पदं सदा पश्यन्ति सूरयः । दिवीव चक्षुर् आततम् । तस्माद् एनं नित्यम् अभ्यसेत्  ॥ ह्भ्व्_१।१७२ ॥  
इत्य् आदि   
  
तत्रैवाग्रे --  
यस्य पूर्व-पदाद् भूमिर् द्वितीयात् सलिलोद्भवः  ।  
तृतीयात् तेज उद्भूतं चतुर्थाद् गन्ध-वाहनः  ॥ ह्भ्व्_१।१७३ ॥  
पञ्चमाद् अम्बरोत्पत्तिस् तम् एवैकं समभ्यसेत्  ।  
चन्द्र-ध्वजो ऽगमद् विष्णुः परमं पदम् अव्ययम्  ॥ ह्भ्व्_१।१७४ ॥  
  
ततो विशुद्धं विमलं   
विशोकम् अशेष-लोभादि-निरस्त-सङ्गम्  ।  
यत् तत् पदं पञ्च-पदं तद् एव   
स वासुदेवो न यतो ऽन्यद् अस्ति  ॥ ह्भ्व्_१।१७५ ॥  
  
तम् एकं गोविन्दं सच्-चिद्-आनन्द-विग्रहम् पञ्च-पदं वृन्दावन-सुर-भूरुह-तलासीनं सततं स-मरुद्-गणो ऽहं परमया स्तुत्या तोषयामि  ॥ ह्भ्व्_१।१७६ ॥  
इति  
  
किं च स्तुत्य्-अनन्तरम् --  
अमुं पञ्चपदं मन्त्रम् आवर्तयेद् यः स यात्य् अनायासतः केवलं तत् पदं तत् । अनेजद् एकं मनसो जवीयो नैतद् देवा आप्नुवन् पूर्वम् अर्शात्  ॥ ह्भ्व्_१।१७७ ॥  
  
तस्मात् कृष्ण एव परो देवस् तं ध्यायेत् तं रसेत् तं यजेद् इति ॐ तत् सद् इति  ॥ ह्भ्व्_१।१७८ ॥  
  
त्रैलोक्य-सम्मोहन-तन्त्रे च, देवीं प्रति श्री-महादेवोक्ताष्टादशाक्षर-प्रसङ्ग एव -  
धर्मार्थ-काम-मोक्षाणाम् ईश्वरो जगद्-ईश्वरः  ।  
सन्ति तस्य महाभागा अवताराः सहस्रशः  ॥ ह्भ्व्_१।१७९ ॥  
तेषां मध्येऽवताराणां बालत्वम् अतिदुर्लभम्  ।  
अमानुषाणि कर्माणि तानि तानि कृतानि च  ॥ ह्भ्व्_१।१८० ॥  
शापानुग्रह-कर्तृत्वे येन सर्वं प्रतिष्ठितम्  ।  
तस्य मत्न्रं प्रवक्ष्यामि साङ्गोपाङ्गम् अनुत्तमम्  ॥ ह्भ्व्_१।१८१ ॥  
यस्य विज्ञान-मात्रेण नरः सर्वज्ञताम् इयात्  ।  
पुत्रार्थी पुत्रम् आप्नोति धर्मार्थी लभते धनम्  ॥ ह्भ्व्_१।१८२ ॥  
सर्व-शास्त्रार्थ-पारज्ञो भवत्य् एव न संशयः  ।  
त्रैलोक्यं च वशीकुर्यात् व्याकुलीकुरुते जगत्  ॥ ह्भ्व्_१।१८३ ॥  
मोहयेत् सकलं सो ऽपि मारयेत् सकलान् रिपून्  ।  
बहुना किम् इहोक्तेन मुमुक्षुर् मोक्षम् आप्नुयात्  ॥ ह्भ्व्_१।१८४ ॥  
यथा चिन्तामणिः श्रेष्ठो यथा गौश् च यथा सती  ।  
यथा द्विजो यथा गङ्गा तथासौ मन्त्र उत्तमः  ॥ ह्भ्व्_१।१८५ ॥  
यथावद् अखिल-श्रेष्ठं यथा शास्त्रं तु वैष्णवम्  ।  
यथा सुसंस्कृता वाणी तथासौ मन्त्र उत्तमः  ॥ ह्भ्व्_१।१८६ ॥  
  
किं च --  
अतो मया सुरेशानि प्रत्यहं जप्यते मनुः  ।  
नैतेन सदृशः कश्चिद् जगत्य् अस्मिन् चरचरे  ॥ ह्भ्व्_१।१८७ ॥  
  
सनत्कुमार-कल्पेऽपि -  
गोपाल-विषया मन्त्रास् त्रयस्त्रिंशत् प्रभेदतः  ।  
तेषु सर्वेषु मन्त्रेषु मन्त्र-राजम् इमं शृणु  ॥ ह्भ्व्_१।१८८ ॥  
सुप्रसन्नम् इमं मन्त्रं तन्त्रे सम्मोहनाह्वये  ।  
गोपनीयस् त्वया मन्त्रो यत्नेन मुनि-पुङ्गव  ॥ ह्भ्व्_१।१८९ ॥  
अनेन मन्त्र-राजेन महेन्द्रत्वं पुरन्दरः  ।  
जगाम देव-देवेशो विष्णुना दत्तम् अञ्जसा  ॥ ह्भ्व्_१।१९० ॥  
दुर्वाससः पुरा शापाद् असौभाग्येन पीडितः  ।  
स एव सुभगवत्वं वै तेनैव पुनर् आप्तवान्  ॥ ह्भ्व्_१।१९१ ॥  
बहुना किम् इहोक्तेन पुरश्चरण-साधनैः  ।  
विनापि जप-मात्रेण लभते सर्वम् ईप्सितम्  ॥ ह्भ्व्_१।१९२ ॥  
  
प्रभुं श्री-कृष्ण-चैतन्यं तं नतो ऽस्मि  गुरूत्तमम्  ।  
कथञ्चिद् आश्रयाद् यस्य प्राकृतो ऽप्य् उत्तमो भवेत्  ॥ ह्भ्व्_१।१९३ ॥  
  
अथाधिकार-निर्णयः   
  
तान्त्रिकेषु च मन्त्रेषु दीक्षायां योषिताम् अपि  ।  
साध्वीनाम् अधिकारो ऽस्ति शूद्रादीनां च सद्-धियाम्  ॥ ह्भ्व्_१।१९४ ॥  
तथा च स्मृत्य्-अर्थ-सारे पाद्मे च वैशाख-माहात्म्ये [पद्मप् ६।८४।४८, ५२-४] श्री-नारदाम्बरीष-संवादे -  
  
आगमोक्तेन मार्गेण स्त्री-शूद्रैर् अपि पूजनम्  ।  
कर्तव्यं श्रद्धया विष्णोश् चिन्तयित्वा पतिं हृदि  ॥ ह्भ्व्_१।१९५ ॥  
शूद्राणां चैव भवति नाम्ना वै देवतार्चनम्  ।  
सर्वे ऽप्य् आगम-मार्गेण कुर्युर् वेदानुकारिणा  ॥ ह्भ्व्_१।१९६ ॥  
स्त्रीणाम् अप्य् अधिकारो ऽस्ति विष्णोर् आराधनादिषु  ।  
पति-प्रिय-रतानां च श्रुतिर् एषा सनातनी  ॥ ह्भ्व्_१।१९७ ॥  
  
अगस्त्य-संहितायां श्री-राम-मन्त्र-राजम् उद्दिश्य -  
शुचिव्रततमाः शूद्रा धार्मिका द्विज-सेवकाः  ।  
स्त्रियः पति-व्रताश् चान्ये प्रतिलोमानुलोमजाः   
लोकाश् चाण्डाल-पर्यन्ताः सर्वेऽप्य् अत्राधिकारिणः  ॥ ह्भ्व्_१।१९८ ॥  
इति  
  
गुरुश् च सिद्ध-साध्यादि-मन्त्र-दाने विचारयेत्  ।  
स्व-कुलान्य् अकुलत्वं च बाल-प्रौढत्वम् एव च  ॥ ह्भ्व्_१।१९९ ॥  
स्त्री-पुं-नपुंसकत्वं च राशि-नक्षत्र-मेलनम्  ।  
सुप्त-प्रबोध-कालं च  तथा ऋण-धनादिकम्  ॥ ह्भ्व्_१।२०० ॥  
  
अथ सिद्ध-साध्यादि-शोधनम्   
  
सरदा-तिलके -  
प्राक् प्रत्यग् अग्रा रेखाः स्युः पञ्च याम्योत्तराग्रगाः  ।  
तावत्यश् च चतुष्कोष्ठ-चतुष्कं मण्डलं भवेत्  ॥ ह्भ्व्_१।२०१ ॥  
इन्द्व्-अग्नि-रुद्र-नव-नेत्र-युगेन दिक्षु  
ऋत्व्-अष्ट-षडश-चतुर्दश-भौतिकेषु  ।  
पाताल-पञ्चदश-वह्नि-हिमांशु-कोष्ठे  
वर्णांल् लिखेल् लिपि-भवान् क्रमशस् तु धीमान्  ॥ ह्भ्व्_१।२०२ ॥  
जन्म-र्क्षाक्ष-रतौ यावन्-मन्त्रादिमाक्षरम्  ।  
चतुर्भिः कोष्ठकैस् त्व् एकम् इति कोष्ठ-चतुष्टये  ॥ ह्भ्व्_१।२०३ ॥  
पुनः कोष्ठक-कोष्ठेषु सव्यतो जन्मभाक्षरात्  ।  
सिद्ध-साध्य-सुसिद्धारिक्रमाज् ज्ञेया विचक्ष्णैः  ॥ ह्भ्व्_१।२०४ ॥  
सिद्धः सिध्यति कालेन साध्यस् तु जप-होमतः  ।  
सुसिद्धो ग्रह-मात्रेण अरिर् मूल-निकृन्तनः  ॥ ह्भ्व्_१।२०५ ॥  
सिद्ध-सिद्धो यथोक्तेन द्वि-गुणात् सिद्ध-साधकः  ।  
सिद्ध-सुसिद्धो ऽर्ध-जपात् सिद्धारिर् हन्ति बान्धवान्  ॥ ह्भ्व्_१।२०६ ॥  
साध्य-सिद्धो द्विगुणिकः साध्य-साध्यो ह्य् अनर्थकः  ।  
तत्-सुसिद्धस् त्रिगुणितात् साध्यारिर् हन्ति गोत्रजान्  ॥ ह्भ्व्_१।२०७ ॥  
सुसिद्ध-सिद्धोर्ध-जपात् तत्-साध्यस् तु गुणाधिकात्  ।  
तत्-सुसिद्धो ग्रहाद् एव सुसिद्धारिः स्व-गोत्रहा  ॥ ह्भ्व्_१।२०८ ॥  
अरि-सिद्धः सुतान् हन्याद् अरि-साध्यस् तु कन्यकाः  ।  
तत्-सुसिद्धस् तु पत्नी-घ्नस् तद्-अरिर् हन्ति साधकम्  ॥ ह्भ्व्_१।२०९ ॥  
  
तथा च तन्त्रे, अस्य च मन्त्र-विशेषेऽपवादः -  
नृसिंहार्क-वराहाणां प्रासाद-प्रणवस्य च  ।  
वैदिकस्य च मन्त्रस्य सिद्धादीन् नैव शोधयेत्  ॥ ह्भ्व्_१।२१० ॥  
स्वप्न-लब्धे स्त्रिया दत्ते माला-मन्त्रे च त्र्य्-अक्षरे  ।  
एकाक्षरे तथा मन्त्रे सिद्धादीन् नैव शोधयेत्  ॥ ह्भ्व्_१।२११ ॥  
  
स्व-कुलान्य् अकुलत्वादि विज्ञेयं चागमान्तरात्  ।  
न विस्तर-भयाद् अत्र व्यर्थत्वाद् अपि लिख्यते  ॥ ह्भ्व्_१।२१२ ॥  
श्रीमद्-गोपाल-देवस्य सर्वैश्वर्य-प्रदर्शिनः  ।  
तादृक्-शक्तिषु मन्त्रेषु नहि किञ्चिद् विचार्यते  ॥ ह्भ्व्_१।२१३ ॥  
  
तथा च क्रम-दीपिकायाम् [१।४]  
सर्वेषु वर्णेषु तथाश्रमेषु  
नारीषु नानाह्वय-जन्मभेषु  
दाता फलानाम् अभिवाञ्छितानां  
द्राग् एव गोपालक-मन्त्र एषः  ॥ ह्भ्व्_१।२१४ ॥  
  
त्रैलोक्य-सम्मोहन-तन्त्रे च, अष्टादशाक्षर-मन्त्रम् अधिकृत्य श्री-शिवेनोक्तम् -  
न चात्र शात्रवा दोषा नर्णस्वादि-विचारणा  ।  
ऋक्ष-राशि-विचारो वा न कर्तव्यो मनौ प्रिये  ॥ ह्भ्व्_१।२१५ ॥  
केचिच् छिन्नाश् च रुद्धाश् च केचिन् मद-समुद्धताः  ।  
मलिनाः स्तम्भिताः केचित् कीलिता दूषिता अपि  ।  
एतैर् दोषैर् युतो नायं यतस् त्रिभुनोत्तमः  ॥ ह्भ्व्_१।२१६ ॥  
इति   
सामान्यतश् च यथा बृहद्-गौतमीये -  
अथ कृष्ण-मनून् वक्ष्ये दृष्टादृष्ट-फल-प्रदान्  ।  
यान् वै विज्ञाय मुनयो लेभिरे मुक्तिम् अञ्जसा  ॥ ह्भ्व्_१।२१७ ॥  
गृहस्था वनगाश् चैव यतयो ब्रह्मचारिणः  ।  
स्त्रियः शूद्रादयश् चैव सर्वे यत्राधिकारिणः  ॥ ह्भ्व्_१।२१८ ॥  
नात्र चिन्त्यो ऽरि-शुद्ध्यादिर् नारि-मित्रादि-लक्षणम्  ।  
न वा प्रयास-बाहुल्यं साधने न परिश्रमः  ॥ ह्भ्व्_१।२१९ ॥  
अज्ञान-तूल-राशेश् च अनलः क्षण-मात्रतः  ।  
सिद्ध-साध्य-सुसिद्धारि-रूपा नात्र विचारणा  ॥ ह्भ्व्_१।२२० ॥  
सर्वेषां सिद्ध-मन्त्राणां यतो ब्रह्माक्षरो मनुः  ।  
प्रजापतिर् अवापाग्र्यं देव-राज्यं शचीपतिः  ।  
अवापुस् त्रिदशाः स्वर्गं वागीशत्वं बृहस्पतिः  ॥ ह्भ्व्_१।२२१ ॥  
इत्य् आदि  
  
तत्रैवान्तरे -  
विष्णु-भक्त्या विशेषेण किं न सिध्यति भूतले  ।  
कीटादि-ब्रह्म-पर्यन्तं गोविन्दानुग्रहान् मुने  ॥ ह्भ्व्_१।२२२ ॥  
सर्व-सम्पत्ति-निलयाः सर्वत्राप्य् अकुतोभयाः  ।  
इत्य् आदि कथितं किञ्चिन् माहात्म्यं वो मुनीश्वराः  ॥ ह्भ्व्_१।२२३ ॥  
आकाशे तारका यद्वत् सिन्धोः सैकत-सृष्टिवत्  ।  
एतद्-विज्ञान-मात्रेण लभेन् मुक्तिं चतुर्विधाम्  ॥ ह्भ्व्_१।२२४ ॥  
एतद्-अन्येषु मन्त्रेषु दोषाः सन्ति परे च ये  ।  
तद्-अर्थं मन्त्र-संस्कारा लिप्यन्ते तन्त्रतो दश  ॥ ह्भ्व्_१।२२५ ॥  
  
सरदा-तिलके -  
जननं जीवनं चेति ताडनं रोधनं तथा  ।  
अथाभिषेको विमलीकरणाप्यायने पुनः  ।  
तर्पणं दीपनं गुप्तिर् दशैता मन्त्र-संस्क्रियाः  ॥ ह्भ्व्_१।२२६ ॥  
मन्त्राणां मातृका-मध्याद् उद्धारो जननं स्मृतम्  ।  
प्रणवान्तरितान् कृत्वा मन्त्र-वर्णान् जपेत् सुधीः  ॥ ह्भ्व्_१।२२७ ॥  
एतज् जीवनम् इत्य् आहुर् मन्त्र-तन्त्र-विशारदाः  ।  
मनोर् वर्णान् समालिख्य ताडयेच् चन्दनाम्भसा  ॥ ह्भ्व्_१।२२८ ॥  
प्रत्येकं वायुना मन्त्री ताडनं तद् उदाहृतम्  ।  
विलिख्य मन्त्रं तं मन्त्री प्रसूनैः कर-वीरजैः  ॥ ह्भ्व्_१।२२९ ॥  
तन्-मन्त्राक्षर-सङ्ख्यातैर् हन्याद् यत् तेन रोधनम्  ।  
स्वतन्त्रोक्त-विधानेन मन्त्री मन्त्रार्ण-सङ्ख्यया  ॥ ह्भ्व्_१।२३० ॥  
अश्वत्थ-पल्लवैर् मन्त्रम् अभिषिञ्चेद् विशुद्धये  ।  
सञ्चिन्त्य मनसा मन्त्रं योतिर् मन्त्रेण निर्दहेत्  ॥ ह्भ्व्_१।२३१ ॥  
मन्त्रे मूल-त्रयं मन्त्री विमलीकरणं त्व् इदम्  ।  
तार-व्योमाग्नि-मनु-युग-दण्डी ज्योतिर् मनुर् मतः  ।  
कुशोदकेन जप्तेन प्रत्यर्णं प्रोक्षणं मनोः  ॥ ह्भ्व्_१।२३२ ॥  
तेन मन्त्रेण विधिवद् एतद् आप्यायनं स्मृतम्  ।  
मन्त्रेण वारिणा यन्त्रे तर्पणं तर्पणं स्मृतम्  ॥ ह्भ्व्_१।२३३ ॥  
तार-माया-रमा-योगो मनोर् दीपनम् उच्यते  ।  
जप्यमानस्य मन्त्रस्य गोपनं त्व् अप्रकाशनम्  ॥ ह्भ्व्_१।२३४ ॥  
  
बलित्वात् कृष्ण-मन्त्राणां संस्कारापेक्षणं नहि  ।  
सामान्योद्देश-मात्रेण तथाप्य् एतद् उदीरितम्  ॥ ह्भ्व्_१।२३५ ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे   
गौरवो नाम प्रथमो विलासः  
  
  
*************************************************************************  
  
  
२। दैक्सिक-विलस  
  
  
द्वितीयो विलासः  
दैक्षिकः  
  
तं श्रीमत्-कृष्ण-चैतन्यं  वन्दे जगद्-गुरुम् ।  
यस्यानुकम्पया श्वापि महाब्धिं सन्तरेत् सुखम्  ॥ ह्भ्व्_२।१ ॥  
अथ दीक्षा-विधिः  
  
दीक्षा-विधिर् लिख्यतेऽत्रानुसृत्य क्रम-दीपिकाम् ।  
विना दीक्षां हि पूजायां नाधिकारो ऽस्ति कर्हिचित्  ॥ ह्भ्व्_२।२ ॥  
  
आगमे --  
द्विजानाम् अनुपेतानां स्व-कर्माध्ययनादिषु ।  
यथाधिकारो नास्तीह स्याच् चोपनयनाद् अनु  ॥ ह्भ्व्_२।३ ॥  
तथात्रादीक्षितानां तु मन्त्रदेवार्चनादिषु ।  
नाधिकारो ऽस्त्य् अतः कुर्याद् आत्मानं शिवसंस्तुतम्  ॥ ह्भ्व्_२।४ ॥  
  
स्कान्दे कार्त्तिक-प्रसङ्गे श्री-ब्रह्म-नारद-संवादे --  
ते नराः पशवो लोके किं तेषां जीवने फलम् ।  
यैर् न लब्धा हरेर् दीक्षा नार्चितो वा जनार्दनः  ॥ ह्भ्व्_२।५ ॥  
  
तत्रैव श्री-रुक्माङ्गद-मोहिनी-संवादे, विष्णु-यामले च -  
अदिक्षितस्य वामोरु कृतं सर्वं निरर्थकम् ।  
पशु-योनिम् अवाप्नोति दीक्षा-विरहितो जनः  ॥ ह्भ्व्_२।६ ॥  
  
विशेषतो विष्णु-यामले -  
स्नेहाद् वा लोभतो वापि यो गृह्णीयाद् अदीक्षया ।  
तस्मिन् गुरौ स-शिष्ये तु देवता-शाप आपतेत्  ॥ ह्भ्व्_२।७  ॥  
  
विष्णु-रहस्ये च -  
अविज्ञाय विधानोक्तं हरि-पूजा-विधि-क्रियाम् ।  
कुर्वन् भक्त्या समाप्नोति शत-भागं विधानतः  ॥ ह्भ्व्_२।८ ॥  
दिव्यं ज्ञानं यतो दद्यात् कुर्यात् पापस्य सङ्क्षयम् ।  
तस्माद् दीक्षेति सा प्रोक्ता देशिकैस् तत्त्वकोविदैः  ॥ ह्भ्व्_२।९ ॥  
अतो गुरुं प्रणम्यैवं सर्वस्वं विनिवेद्य च ।  
गृह्णीयाद् वैष्णवं मन्त्रं दीक्षापूर्वं विधानतः  ॥ ह्भ्व्_२।१० ॥  
  
स्कान्दे तत्रैव श्री-ब्रह्म-नारद-संवादे -  
तपस्विनः कर्म-निष्ठाः श्रेष्ठास् ते वै नरा भुवि ।  
प्राप्ता यैस् तु हरेर् दीक्षा सर्व-दुःख-विमोचिनी  ॥ ह्भ्व्_२।११  ॥  
  
तन्त्र-सागरे च --  
यथा काञ्चनतां याति कांस्यं रसविधानतः ।  
तथा दीक्षाविधानेन द्विजत्वं जायते नृणाम्  ॥ ह्भ्व्_२।१२ ॥  
  
अथ दीक्षा-कालः -- तत्र मास-शुद्धिः  
  
आगमे -  
मन्त्र-स्वीकरणं चैत्रे बहु-दुःह-फल-प्रदम् ।  
वैशाखे रत्न-लाभः स्याज् ज्यैष्ठे तु मरणं ध्रुवम्  ॥ ह्भ्व्_२।१३  ॥  
आषाढे बन्धु-नाशाय श्रावणे तु भयावहम् ।  
प्रजा-हानिर् भाद्रपदे सर्वत्र शुभम् आश्विने  ॥ ह्भ्व्_२।१४  ॥  
कार्त्तिके धन-वृद्धिः स्यान् मार्गशीर्षे शुभ-प्रदम् ।  
पौषे तु ज्ञान-हानिः स्यान् माघे मेधावि-वर्धनम् ।  
फाल्गुने सर्व-वश्यत्वम् आचार्यैः परिकीर्तितम्  ॥ ह्भ्व्_२।१५  ॥  
  
क्वचिच् च -  
समृद्धिः श्रावणे नूनं ज्ञानं स्यात् कार्त्तिके तथा ।  
फाल्गुनेऽपि समृद्धिः स्यान् मलमासं परित्यजेत्  ॥ ह्भ्व्_२।१६  ॥  
  
गौतमीये-  
मन्त्रारम्भस् तु चैत्रे स्यात् समस्त-पुरुषार्थदः ।  
वैशाखे रत्न-लाभः स्यात् ज्यैष्ठे तु मरणं ध्रुवम्  ॥ ह्भ्व्_२।१७ ॥  
आषाढे बन्धु-नाशः स्यात् पूर्णायुः श्रावणे भवेत् ।  
प्रजा-नाशो भवेद् भाद्रे आश्विने रत्न-सञ्चयः  ॥ ह्भ्व्_२।१८ ॥  
कार्त्तिके मन्त्र-सिद्धिः स्यात् मार्ग-शीर्षे तथा भवेत् ।  
पौषे तु शत्रु-पीडा स्यात् माघे मेधा-विवर्धनम् ।  
फाल्गुने सर्व-कामाः स्युर् मल-मासं परित्यजेत्  ॥ ह्भ्व्_२।१९ ॥  
  
स्कान्दे तत्रैव श्री-रुक्माङ्गद-मोहिनी-संवादे-  
कार्त्तिके तु कृता दीक्षा नॄणां जन्म-निकृन्तनी ।  
तस्मात् सर्व-प्रयत्नेन दीक्षां कुर्वीत कार्त्तिके  ॥ ह्भ्व्_२।२० ॥  
श्रीमद्-गोपाल-मन्त्राणां दीक्षायां तु न दुष्यति ।  
चैत्र-मासे यद् उक्ता तद् दीक्षा तत्रैव देशिकैः  ॥ ह्भ्व्_२।२१ ॥  
  
अथ बार-शुद्धिः  
  
रवौ गुरौ तथा सोमे कर्तव्यं बुध-शुक्रयोः  ॥ ह्भ्व्_२।२२ ॥  
  
अथ नक्षत्र-शुद्धिः  
  
नारद-तन्त्रे-  
रोहिणी श्रवणार्द्रा च धनिष्ठा चोत्तरात्रयः ।  
पुष्यं शतभिषश् चैव दीक्षा-नक्षत्रम् उच्यते  ॥ ह्भ्व्_२।२३ ॥  
  
क्वचिच् च-  
अश्विनी-रोहिणी-स्वाति-विशाखा-हस्तभेषु च ।  
ज्येष्ठोत्तरात्रयेष्व् एव कुर्यान् मन्त्राभिषेचनम्  ॥ ह्भ्व्_२।२४ ॥  
  
अथ तिथि-शुद्धिः  
  
सार-सङ्ग्रहे-  
द्वितीया पञ्चमी चैव षष्ठी चैव विशेषतः ।  
द्वादश्याम् अपि कर्तव्यं त्रयोदश्याम् अथापि च  ॥ ह्भ्व्_२।२५ ॥  
  
क्वचिच् च-  
पूर्णिमा पञ्चमी चैव द्वितीया सप्तमी तथा ।  
त्रयोदशी च दशमी प्रशस्ता सर्व-कामदा  ॥ ह्भ्व्_२।२६ ॥  
। इति ।  
  
एवं शुद्धे दिने शुक्ल-पक्षे शुक्र-गुरूदये ।  
सल्-लग्ने चन्द्र-तारानुकूले दीक्षा प्रशस्यते  ॥ ह्भ्व्_२।२७ ॥  
अथात्रापवादः (विशेष-विधिः)  
  
रुद्र-यामले-  
सत्-तीर्थेऽर्क-विधु-ग्रासे तन्तु-दामन-पर्वणोः ।  
मन्त्र-दीक्षां प्रकुर्वीत मास-र्क्षादि न शोधयेत्  ॥ ह्भ्व्_२।२८ ॥  
सुलग्न-चन्द्र-तारादि-बलम् अत्र सदैव हि ।  
लब्धो ऽत्र मन्तोर् दीर्घायुः-सम्पत्-सन्तति-वर्धनः  ॥ ह्भ्व्_२।२९ ॥  
सूर्य-ग्रहण-कालेन समानो नास्ति कश्चन ।  
यत्र यद् यत् कृतं सर्वम् अनन्त-फलदं भवेत् ।  
न मास-तिथि-वारादि-शोधनं सूर्य-पर्वणि  ॥ ह्भ्व्_२।३० ॥  
  
तत्त्व-सागरे च-  
दुर्लभे सद्-गुरूणां च सकृत् सङ्ग उपस्थिते ।  
तद्-अनुज्ञा यदा लब्धा स दीक्षावसरो महान्  ॥ ह्भ्व्_२।३१ ॥  
ग्रामे वा यदि वारण्ये क्षेत्रे वा दिवसे निशि ।  
आगच्छति गुरुर् दैवाद् यदा दीक्षा तदाज्ञया  ॥ ह्भ्व्_२।३२ ॥  
यदैवेच्छा तदा दीक्षा गुरोर् आज्ञानुरूपतः ।  
न तीर्थं न व्रतं होमो न स्नानं न जप-क्रिया ।  
दीक्षायाः करणं किन्तु स्वेच्छा-प्राप्ते तु सद्-गुरौ  ॥ ह्भ्व्_२।३३ ॥  
  
अथ मण्डप-निर्माण-विधिः  
  
क्रियावत्यादि-भेदेन भवेद् दीक्षा चतुर्विधा ।  
तत्र क्रियावती दीक्षा सङ्क्षेपेणैव लिख्यते  ॥ ह्भ्व्_२।३४ ॥  
भूमिं संस्कृत्य तस्याङ् चार्चयित्वा वास्तु-देवताः ।  
सप्त-हस्त-मितं कुर्यान् मण्डपं रम्य-वेदिकम्  ॥ ह्भ्व्_२।३५ ॥  
अष्ट-ध्वजं चतुर्धारं क्षीर-पादप-तोरणम् । त्रिगुणीकृत-सूत्राढ्यं कुशमालाभिवेष्टितम्  ॥ ह्भ्व्_२।३६ ॥  
  
अथ कुण्ड-निर्माण-विधिः  
  
तस्मिंश् च दिशि कौवेर्यां चतुष्कोणं त्रिमेखलम् ।  
कुण्डे कुर्याच् चतुर्विंशत्य्-अङ्गुलि-प्रमितं बुधह्  ॥ ह्भ्व्_२।३७ ॥  
खातं त्रिमेखलोच्छ्राय-सहितं तावद् आचरेत् ।  
तस्मात् खाताद् बहिः कुर्यात् कण्ठम् एकाङ्गुलं ध्रुवम्  ॥ ह्भ्व्_२।३८ ॥  
तत्राद्य्-मेखलोच्छ्राय-विस्तारौ चतुर्-अङ्गुलौ ।  
त्र्य्-अङ्गुलौ तौ द्वितीयायास् तृतीयाया युगाङ्गुलौ  ॥ ह्भ्व्_२।३९ ॥  
योनिं च पश्चिमे भागे मेखला-त्रितयोपरि ।  
षड्-अङ्गुलां च विस्तारे दैर्घ्ये च द्वादशाङ्गुलाम्  ॥ ह्भ्व्_२।४० ॥  
एकाङ्गुलां तथोच्छ्राये मध्ये छिद्र-समन्विताम् ।  
गदाधराकृतिं कुर्याद् विधिवन् मेखलान्विताम्  ॥ ह्भ्व्_२।४१ ॥  
शतार्ध-होमे कुण्डं स्याद् ऊर्ध्व-मुष्टि-करोन्मितम्  ॥ ह्भ्व्_२।४२ ॥  
शत-होमेऽरत्नि-मात्रम् सहस्रे पाणिना मितम् ।  
लक्षे चतुर्भिर् हस्तैश् च कोटौ तैर् अष्टभिर् मितम् ।  
चतुरस्रं कुण्ड-खातं कुर्वीताधश् च तादृशम्  ॥ ह्भ्व्_२।४३ ॥  
होमस् त्व् अधिक-सङ्खाकः कुण्डे वै न्यून-सङ्ख्यया ।  
कृते कार्यो न च् अन्यून-सङ्ख्याकः सङ्खयाधिके  ॥ ह्भ्व्_२।४४ ॥  
यथाविध्य् एव कर्तव्यं कुण्डं यत्नेन धीमता ।  
अन्यथा बहवो दोषा भवेयुर् बहु-दुःखदाः  ॥ ह्भ्व्_२।४५ ॥  
  
तद् उक्तं तान्त्रिकैः-  
एवं लक्षण-संयुक्तं कुण्डम् इष्ट-फल-प्रदम् ।  
अनेक-दोषदं कुण्डं यत्र न्यूनाधिकाम् भवेत्  ॥ ह्भ्व्_२।४६ ॥  
तस्मात् सम्यक् परीक्ष्यैव कर्तव्यं शुभम् इच्छता ।  
हस्त-मात्रं स्थण्डिलं वा सङ्क्षिप्ते होम-कर्मणि  ॥ ह्भ्व्_२।४७ ॥  
  
हारीतेनापि -  
विस्ताराधिक्य-हीनत्वे अल्पायुर् जायते ध्रुवम् ।  
खाताधिक्ये भवेद् योगी हीने तु धन-सङ्क्षयः ।  
कुण्डे वक्रे च सन्तापो मरणं छिन्न-मेखले  ॥ ह्भ्व्_२।४८ ॥  
शोकस् तु मेखलोनत्वे तदाधिक्ये पशु-क्षयः ।  
भार्या-नाशो योनि-हीने कण्ठ-हीने शुभ-क्षयः  ॥ ह्भ्व्_२।४९ ॥  
  
अङ्गुलि-परिमाणं चोक्तम्-  
तिर्यग्-यवोदराण्यष्टाव् ऊर्ध्वा वा ब्रीहयस् त्रयः ।  
ज्ञेयम् अङ्गुलि-मानं तु मध्यमा मध्य-पर्वणा  ॥ ह्भ्व्_२।५० ॥  
। इति ।  
  
विशेषो ऽपेक्षितो ऽन्यत्र स्रक्-स्रुव-प्रक्रियादिकः ।  
ज्ञेयो ग्रन्थान्तरात् सो ऽत्राधिक्य-भीत्या न लिख्यते  ॥ ह्भ्व्_२।५१ ॥  
  
अथ दीक्षा-मण्डल-विधिः  
  
अथोक्षिते पञ्च-गव्यैर् गन्धाम्भोभिश् च मण्डपे ।  
यथाविधि लिखेद् दीक्षा-मण्डलं वेदिकोपरि  ॥ ह्भ्व्_२।५२ ॥  
तन्-मध्ये चाष्टपत्राब्जं बहिर् वृत्त-त्रयं ततः ।  
ततो राशींस् ततः पीठं चतुष्पाद-समन्वितम्  ॥ ह्भ्व्_२।५३ ॥  
तस्माद् बहिश् चतुर्दिक्षु लिखेद् वीथी-चतुष्टयम् ।  
शोभापशोभा-कोणाढ्यं ततो द्वार-चतुष्टयम्  ॥ ह्भ्व्_२।५४ ॥  
  
अथ दीक्षाङ्ग-पूजा  
  
प्रातः-कृत्यं गुरुः कृत्वा यथा-स्थानं न्यसेत् ततः ।  
शङ्खं पूजोपचारांश् च पुरो-लेख्य-प्रकारतः  ॥ ह्भ्व्_२।५५ ॥  
  
तत्रादौ कुम्भ-स्थापन-विधिः  
  
गुरून् गणेशं चाभ्यर्च्य पीठ-पूजां विधाय च ।  
पद्म-मध्ये न्यसेत् शालींस् तण्डुलांश् च कुशांस् तथा  ॥ ह्भ्व्_२।५६ ॥  
वह्नेर् दश-कला यादिवर्णाद्याश् च कुशोपरि ।  
न्यस्याभ्यर्च्य जपंस् तारं न्यसेत् कुम्भं यथोदितम्  ॥ ह्भ्व्_२।५७ ॥  
  
ताश् चोक्ताः-  
धूम्रार्चिर् उष्मा ज्वलनी ज्वालिनी विस्फुलिङिनी ।  
सुश्रीः सुरूपा कपिला हव्य-कव्यवहे अपि  ॥ ह्भ्व्_२।५८ ॥  
। इति ।  
  
काद्यष्ठान्तैर् युता भाद्यैर् डान्तैश् चार्णैर् विलोमगैः ।  
सूर्यस्य च कलाः कुम्भे द्वादश न्यस्य पूजयेत्  ॥ ह्भ्व्_२।५९ ॥  
  
अधुना तस्मिन् कुण्डे सूर्य-कलानां न्यासादिकं लिखति-काद्यैर् इति । ककाराद्यैष् ठ-कारान्तैर् अर्णैर् वर्णैर् युता द्वादशापि कलाः । च-कारः समुच्चये । भ-काराद्यैर् ड-कारान्तैर् वर्णैर् अपि युताः । ननु, भ-कारादीनां द्वादश-वर्णानां ड-कारान्तता कथं स्यात् ? क्रमेण क्ष-कारान्तता-प्राप्तेस् तत्राह-विलोमगैः व्युत्क्रम-प्राप्तैः । अयम् अर्थः-अनुलोम-पठित-क-काराद्यैकैकम् अक्षरं प्रतिलोम-पठित-भ-काराद्य्-एकैकाक्षरेण सहितम् आदौ सूर्य-कलासु संयोज्य न्यासादिकं कुर्याद् इति । प्रयोगश् च कं भं तपन्यै नम इत्य् आदि  ॥ ह्भ्व्_२।५९ ॥  
  
ताश् चोक्ताः-  
तपनी तापनी धूम्रा भ्रामरी ज्वालिनी रुचिः ।  
सुषुम्णा भोगदा विश्वा बोधिनी धारिणी क्षमा  ॥ ह्भ्व्_२।६० ॥  
। इति ।  
  
कुब्म्हान्तर् निक्षिपेन् मूल-मन्त्रेण कुसुमं सितम् ।  
साक्षतं ससितं स्वर्णं स-रत्नं च कुशांस् तथा  ॥ ह्भ्व्_२।६१ ॥  
  
ततश् चोक्त-प्रकारेणाधार-रूपम् अग्निं कुम्भ-रूपं सूर्यं च विचिन्त्य कुम्भस्य तस्य अन्तर् मध्ये शुक्ल-कुसुमादिकं क्षिपेत् । स-सितं स-शर्करम् । तद् उक्तम्-  
प्रोत्तोलयित्वा तन्-मध्ये शुक्ल-पुष्पं सिता-युतम् ।  
स्वर्णं रत्नं च कूर्चं च मूलेनैव विनिक्षिपेत्  ॥  
। इति ।  
यच् च मूल-ग्रन्थार्थाद् अधिकं किञ्चिल् लिखते, तत् पूर्व-गतस्य यथोदितम् इत्य् अस्यानुवर्तनाद् इति ज्ञेयम्  ॥ ह्भ्व्_२।६१ ॥  
  
कुम्भं च विधिना तीर्थाम्बुना शुद्धेन पूरयेत् ।  
जले चेन्दुकुला न्यस्य सस्वराः षोडशार्चयेत्  ॥ ह्भ्व्_२।६२ ॥  
  
ताश् चोक्ताः-  
अमृता मानदा पूषा तुष्टिः पुष्टी रतिर् धृतिः ।  
शशिनी चन्द्रिका कान्तिर् ज्योत्स्ना श्रीः प्रीतिर् अङ्गदा ।  
पूर्णा पूर्णामृता च  ॥ ह्भ्व्_२।६३ ॥  
। इति ।  
  
शुद्धाम्बु-पूरिते शङ्खे क्षिप्त्वा गन्धाष्टकं कलाः ।  
आवाह्य सर्वास् ताः प्राण-प्रतिष्ठाम् आचरेत् क्रमात्  ॥ ह्भ्व्_२।६४ ॥  
  
गन्धाष्टकं चोक्तम्-  
उशीरं कुङ्कुमं कुष्ठं बालकं चागुरुर् मुरा ।  
जटा-मांसी चन्दनं चेतीष्टं गन्धाष्टकं हरेः  ॥ ह्भ्व्_२।६५ ॥  
। इति ।  
  
कैश्चिच् चन्दन-कर्पूरागुरु-कुङ्कुम-रोचनाः ।  
कक्कोल-कपि-मांस्यश् च गन्धाष्टकम् इदं मतम्  ॥ ह्भ्व्_२।६६ ॥  
तथैवाकारजा वर्णैः कादिभिर् दशभिर् दश ।  
उकारजाष्टकाराद्यैः प-काराद्यैर् म-कार-जाः  ॥ ह्भ्व्_२।६७ ॥  
चतस्रो बिन्दुजाः षाद्यैश् चतुर्भिर् नाद-जाः कलाः ।  
स्वरैः षोडशभिर् युक्ता न्यसेच् छङ्खे च षोडश  ॥ ह्भ्व्_२।६८ ॥  
  
ताश् चोक्ताः-  
सृष्टिर् ऋद्धिः स्मृतिर् मेधा कान्तिर् लक्ष्मीर् धृइत्ः स्थिरा ।  
स्थितिः सिद्धिर् अकारोत्थाः कला दश समीरितः  ॥ ह्भ्व्_२।६९ ॥  
जरा च पालिनी शान्तिर् ऐश्वरी रति-कामिके ।  
वरदा ह्लादिनी प्रीतिर् दीर्घा चोकार-जाः कलाः  ॥ ह्भ्व्_२।७० ॥  
तीक्ष्णा रौद्रा भया निद्रा तन्तीर् क्षुत् क्रोधनी क्रिया ।  
उत्कारी चैव मृत्युश् च मकाराक्षरजाः कलाः  ॥ ह्भ्व्_२।७१ ॥  
निवृत्तिश् च प्रतिष्ठा च विद्या शान्तिस् तथैव च ।  
इन्धिका दीपिका चैव रेचिका मोचिका परा  ॥ ह्भ्व्_२।७२ ॥  
सूक्ष्मा  सूक्ष्मामृता ज्ञानाज्ञाना चाप्य् आयनी तथा ।  
व्यापिनी व्योम-रूपा च अनन्ता नाद-सम्भवाः  ॥ ह्भ्व्_२।७३ ॥  
। इति ।  
न्यासं कलानां सर्वासां कुर्याद् एकैकशः क्रमात् ।  
नामोच्चार्य चतुर्थान्तं तत्-तद्-वर्णैर् नमो ऽन्तकम्  ॥ ह्भ्व्_२।७४ ॥  
पूर्वं प्राण-प्रतिष्ठायास् तासाम् आवाहनात् परम् ।  
ऋचः पञ्च यथा-स्थानं पठेत् ताश् चार्चयेत् कलाः  ॥ ह्भ्व्_२।७५ ॥  
हंशः शुचिषद् इत्य् आदौ प्रतद् विष्णुस् ततः परम् ।  
त्र्यम्बकं तत् सवितुर् विष्णुर् योनिम् इति क्रमात्  ॥ ह्भ्व्_२।७६ ॥  
तच् च शङ्खोदकं कुम्भे मूल-मन्त्रेण निक्षिपेत् ।  
पिदध्यात् तन् मुखं शक्र-वल्ली-चूतादि-पल्लवैः  ॥ ह्भ्व्_२।७७ ॥  
शरावेनाथ पुष्पादि-युक्तेनाच्छाद्य तत् पुनः ।  
संवेष्ट्य वस्त्र-युग्मेन ततः कुम्भं च मण्डयेत्  ॥ ह्भ्व्_२।७८ ॥  
  
  
अथ कुम्भे श्री-भगवत्-पूजा-विधिः  
  
तस्मिन्न् आवाह्य कलसे परं तेजो यथा-विधि ।  
सकलीकृत्य चाचार्यः पूजयेद् आसनादिभिः  ॥ ह्भ्व्_२।७९ ॥  
  
सकलीकरणं चोक्तम्-  
देवताङ्गे षड्-अङ्गानां न्यासः स्यात् सकली-कृतिः  ॥ ह्भ्व्_२।८० ॥  
केचिच् चाहुः कर-न्यासौ विनाखिलैः ।  
न्यासैस् तत्-तेजसः साङ्गीकरणं सकलीकृतः  ॥ ह्भ्व्_२।८१ ॥  
एवं च कुम्भे तं साङ्गोपाङ्गं सावरणं प्रभुम् ।  
अग्रतो लेख्य-विधिनार्चयेद् भोज्यार्पणावधि  ॥ ह्भ्व्_२।८२ ॥  
नैवेद्यार्पणतः पश्चान् मण्डलस्य च सर्वतः ।  
स-दीपान् पैष्टिकान् न्यस्येत् स-बीजाङ्कुर-भाजनात्  ॥ ह्भ्व्_२।८३ ॥  
  
अथ दीक्षा-होम-विधिः  
  
ततो दीक्षाङ्ग-होमार्थं कुण्डलस्य च सर्वतः ।  
सम्मार्ज्य दर्भ-मार्जन्या यथा-विध्य् उपलेपयेत्  ॥ ह्भ्व्_२।८४ ॥  
विकीर्य सर्षपांस् तत्र गव्यैः सम्प्रोक्ष्य पञ्चभिः ।  
मध्ये सम्पूजयेद् वास्तु-पुरुषं दिक्षु तत्-पतीन्  ॥ ह्भ्व्_२।८५ ॥  
शोषणादीनि कुण्डस्य कृत्वा प्रोक्ष्य कुशाम्बुभिः ।  
उल्लिख्य चास्मिन् योन्य्-आदि-सहितं मण्डलं लिखेत्  ॥ ह्भ्व्_२।८६ ॥  
श्री-बीजं मध्य-योनौ च विलिख्याभुक्ष्य पूजयेत् ।  
निधाय तत्र पुष्पादि-विष्टरं साधु कल्पयेत्  ॥ ह्भ्व्_२।८७ ॥  
तत्र लक्ष्मी-मृत्यु-स्नानां विष्णुं चावाह्य पूजयेत् ।  
ताम्रादि-पात्रेणानीयाग्रतो ऽग्निं स्थापयेच् छुभ्रम्  ॥ ह्भ्व्_२।८८ ॥  
गन्धादिनाग्निम् अभ्यर्च्य विष्णोः सक्रीडतः श्रिया ।  
रेतो-रूपं विचिन्त्यामुं कुण्डं तारेण चार्चयेत्  ॥ ह्भ्व्_२।८९ ॥  
वैश्वानरेति मन्त्रेणाच्छाच्याग्निं तं सद्-इन्धनैः ।  
चित्-पिङ्गलेति प्रज्वाल्योपतिष्ठेद् अग्निम् इत्य् अमुम्  ॥ ह्भ्व्_२।९० ॥  
जिह्वा न्यस्येत् सप्त त्स्मिन्न् अप्य् अङ्गेष्व् अङ्ग-देवताः ।  
षट्सु षट् न्यस्य मूर्तीश् च न्यस्याष्टाभ्यर्चयेच् च ताः  ॥ ह्भ्व्_२।९१ ॥  
  
सप्त-जिह्वाश् चोक्ताः-  
हिरण्या गगना रक्ता तथा कृष्णा च सुप्रभा ।  
बहु-रूपाति-रूपा च सप्त जिह्वा वसोर् इमाः  ॥ ह्भ्व्_२।९२ ॥  
  
अथाङ्ग-देवताः  
  
सहस्रार्चिः स्वस्ति-पूर्ण उत्तिष्ठ-पुरुषस् तथा ।  
धूम-व्यापी सप्त-जिह्वो धनुर्धर इति स्मृतः  ॥ ह्भ्व्_२।९३ ॥  
  
अष्ट-मूर्तयश् च  
  
जात-वेदाः सप्त-जिह्वो हव्य-वाहन एव च ।  
अश्वोदरज-सञ्ज्ञश् च तथा वैश्वानरो ऽपरः ।  
कौमार-तेजाश् च तथा विश्वदेव-मुखाह्वयौ  ॥ ह्भ्व्_२।९४ ॥  
। इति ।  
  
ततो वह्निं परिस्तीर्य संस्कृताज्यं यथा-विधि ।  
हुत्वा च व्याहृतीः पश्चात् त्रीन् वारान् जुहुयात् पुनः  ॥ ह्भ्व्_२।९५ ॥  
ततो ऽस्य गर्भधानादीन् विव्हान्तान् यथाक्रमम् ।  
संस्कारान् आचरेद् उक्त-मन्त्रेणाष्टाहुतैस् तथा  ॥ ह्भ्व्_२।९६ ॥  
इत्थं हि संस्कृते वह्नौ पीठम् अभ्यर्च्य तत्र च ।  
देवम् आवाह्य गन्धादि-दीपान्त-विधिनार्चयेत्  ॥ ह्भ्व्_२।९७ ॥  
तं चाग्निं देव-रसनां सङ्कल्प्याष्टोत्तरं बुधः ।  
सहस्रं जुहुयात् सर्पिः-शर्करा-पायसैर् युतैः  ॥ ह्भ्व्_२।९८ ॥  
हुत्वाज्येनाथ महती-व्याहृतीर् विधिना कृती ।  
ग्रहर्क्ष-करणादिभ्यो बलिं दद्याद् यथोदितम्  ॥ ह्भ्व्_२।९९ ॥  
  
अथ होम-द्रव्यादि-परिमाणम्  
  
कर्ष-मात्रं घृतं होमे शुक्ति-मात्रं पयः स्मृतम् ।  
उक्तानि पञ्च-गव्यानि तत्-समानि मनीषिभिः  ॥ ह्भ्व्_२।१०० ॥  
तत्-समं मधु-दुग्धान्नम् अक्ष-मात्रम् उदाहृतम् ।  
दधि प्रसृति-मात्रं स्यात् लाजाः स्युः मुष्टि-सम्मिताः  ॥ ह्भ्व्_२।१०१ ॥  
। इत्य् आदि ।  
  
अथ नत्वाम्बु-पानार्थं प्रदायाचमनानि च ।  
आत्मार्पणान्तम् अभ्यर्च्य लेख्येन विधिनाचरेत्  ॥ ह्भ्व्_२।१०२ ॥  
  
अथ गुरु-शिष्य-नियमादिः  
  
व्रत-स्थं वाग्-यतं शिष्यं प्रवेश्याथ यथा-विधि ।  
तद्-देहे मातृकां साङ्गां न्यस्याथोपदिशेच् च ताम्  ॥ ह्भ्व्_२।१०३ ॥  
देवं सावरणं कुम्भ-गतं चानुस्मरन् गुरुः ।  
जप्त्वाष्टोत्तर-साहस्रं शयीत प्राश्य किञ्चन  ॥ ह्भ्व्_२।१०४ ॥  
दर्भोपर्यजिने त्वैणे निविष्टो मातृकां स्मरन् ।  
गुरुं च शिष्यो निद्राणं तां शयीत जपन् व्रती  ॥ ह्भ्व्_२।१०५ ॥  
  
इति पूर्व-दिन-कृत्यम् ।  
  
अथ तद्-दिन-कृत्यानि  
  
प्रातः-कृत्यं गुरुः कृत्वा कुम्भं चाभ्यर्च्य पूर्ववत् ।  
हुत्वा दत्त्वा बलिं कर्मान्यत् कुर्यात् स्वार्पणावधि  ॥ ह्भ्व्_२।१०६ ॥  
संहार-मुद्रया कृष्णे संयोज्यावृत्ति-देवताः ।  
तम् चामृत-मयं ध्यात्वा स्वस्मिंश् चाग्निं विलापयेत्  ॥ ह्भ्व्_२।१०७ ॥  
ध्वज-तोरण-दिक्-कुम्भ-मण्डपाद्य्-अधिदेवताः ।  
सर्वा विभाव्य चिद्-रूपाः कुम्भे संयोज्य पूजयेत्  ॥ ह्भ्व्_२।१०८ ॥  
अतो गुरुं गणेशं च विष्वक्सेनं च पूजयेत् ।  
उद्वास्य कलसं स्पृष्ट्वा शतम् अष्टोत्तरं जपेत्  ॥ ह्भ्व्_२।१०९ ॥  
कृतोपवासः शिष्यो ऽथत् प्रातः-कृत्यं विधाय सः ।  
शुक्ल-वस्त्रः सुवेशः सन् विप्रान् द्रव्येण तोषयेत्  ॥ ह्भ्व्_२।११० ॥  
गुरुं च भगवद्-दृष्ट्या परिक्रम्य प्रणम्य च ।  
दत्त्वोक्तां दक्षिणां तस्मै स्व-शरीरं समर्पयेत्  ॥ ह्भ्व्_२।१११ ॥  
  
अथ दीक्षाङ्ग-पूजा  
  
तथा च दशम-स्कन्धे [भ्प् १०।८०।४१] -  
इयद् एव हि सच्-छिष्यैः कर्तव्यं गुरु-निष्कृतम् ।  
यद् वै विशुद्ध-भावेन सर्वार्थात्मार्पणं गुरौ  ॥ ह्भ्व्_२।११२ ॥  
  
अथाभिषेचन-विधिः  
  
यागालयाद् उत्तरस्याम् आशायां स्नान-मण्डपे ।  
पीठे निवेश्य तं शिष्यं कारयेच् छोषणादिकम्  ॥ ह्भ्व्_२।११३ ॥  
पीठ-न्यासान्तम् अखिलं मातृकान्यास-पूर्वकम् ।  
न्यासं शिष्य-तनौ कृत्वा पीठ-मन्त्रेण पूजयेत्  ॥ ह्भ्व्_२।११४ ॥  
सद्-ऊर्वाक्षत-पुष्पां च मूर्ध्नि शिष्यस्य रोचनाम् ।  
निधाय कलसं तस्यान्तिके वाद्यादिना नयेत्  ॥ ह्भ्व्_२।११५ ॥  
श्री-कृष्णम् अथ सम्प्रार्थ्य गुरुः कुम्भस्य वाससा ।  
नीराज्य शिष्यं तन्-मूर्ध्नि न्यसेत् तत्-पल्लवादिकम्  ॥ ह्भ्व्_२।११६ ॥  
  
तद् उक्तम्-  
विधिवत् कुम्भम् उद्धृत्य तन्-मुखस्थान् सुर-द्रुमान् ।  
शिशोः शिरसि विन्यस्य मातृकां मनसा जपेत्  ॥ ह्भ्व्_२।११७ ॥  
ततः कुम्भाम्भसा शिष्यं प्रोक्ष्य त्रिर् मूल-मन्त्रतः ।  
विप्राशीर् मङ्गलोद्घोषैर् अभिषिञ्चेन् मनून् पठन्  ॥ ह्भ्व्_२।११८ ॥  
  
अथाभिषेक-मन्त्राः  
  
वशिष्ठ-संहितायाम्-  
       सुरास् त्वाम् अभिषिञ्च्यं तु ब्रह्म-विष्णु-महेश्वराः ।  
       वासुदेवो जगन्नाथस् तथा सङ्कर्षणो विभुः  ॥ ह्भ्व्_२।११९ ॥  
प्रद्युम्नश् चानिरुद्धश् च भवन्तु विभवाय ते ।  
आखण्डलो ऽग्निर् भगवान् यमो वै निरृतिस् तथा  ॥ ह्भ्व्_२।१२० ॥  
वरुणः पवनश् चैव धनाध्यक्षस् तथा शिवः ।  
ब्रह्मणा सहिता ह्य् एते दिक्-पालाः पान्तु वः सदा  ॥ ह्भ्व्_२।१२१ ॥  
कीर्तिर् लक्ष्मीर् धृतिर् मेधा पुष्टिः श्रद्धा क्रिया गतिः ।  
बुद्धिर् लज्जा वपुः शान्तिर् माया निद्रा च भावना  ॥ ह्भ्व्_२।१२२ ॥  
एतास् त्वाम् अभिषिञ्चन्तु राहुः केतुश् च पूजिताः ।  
देव-दानव-गन्धर्वा यक्ष-राक्षस-पन्नगाः  ॥ ह्भ्व्_२।१२३ ॥  
ऋषयो मुनयो गावो देव-मातर एव च ।  
देव-पत्न्यो ध्रुवा नागा दैत्या अप्सरसां गणाः  ॥ ह्भ्व्_२।१२४ ॥  
अस्त्राणि सर्व-शस्त्राणि राजानो वाहनानि च ।  
औषधानि च रत्नानि कालस्यावयवाश् च ये  ॥ ह्भ्व्_२।१२५ ॥  
सरितः सागराः शैलास् तीर्थानि जलदा नदाः ।  
एते त्वाम् अभिषिञ्चन्तु धर्म-कामार्थ-सिद्धये  ॥ ह्भ्व्_२।१२६ ॥  
  
  
अथ मन्त्र-कथन-विधिः  
  
परिधायांशुके शिष्य आचान्तो याग-मण्डपे ।  
गत्वा भक्त्या गुरुं नत्वा गुरोर् आसीत दक्षिणे  ॥ ह्भ्व्_२।१२७ ॥  
गुरुः समर्प्य गन्धादीन् पुरुषाहार-सम्मितम् ।  
निवेद्य पायसं कृष्णे कुर्यात् पुष्पाञ्जलिं ततः  ॥ ह्भ्व्_२।१२८ ॥  
साम्प्रदायिक-मुद्रादि-भूषितं तं कृताञ्जलिम् ।  
पञ्चाङ्ग-प्रमुखैर् न्यासैः कुर्यात् श्री-कृष्ण-साच्-छिशुम्  ॥ ह्भ्व्_२।१२९ ॥  
न्यस्य पाणि-तलं मूर्ध्नि तस्य कर्णे च दक्षिणे ।  
ऋष्य्-आदि-युक्तं विधवन् मन्त्रं वार-त्रयं वदेत्  ॥ ह्भ्व्_२।१३० ॥  
दीर्घ-मन्त्रं च शिष्यस्य यावद् आग्रहणं पठेत् ।  
गुरु-दैवत-मन्त्रैक्यं शिष्यस् तं भावयन् पठेत्  ॥ ह्भ्व्_२।१३१ ॥  
साक्षतं गुरुर् आदाय वारि शिष्यस्य दक्षिणे ।  
करेऽर्पयेद् वदन् मन्त्रो ऽयं समो ऽस्त्व् आवयोर् इति  ॥ ह्भ्व्_२।१३२ ॥  
स्वस्माज् ज्योतिर्मयीं विद्यां गच्छन्तीं भावयेद् गुरुः ।  
आगतां भावयेच् छिष्यो धन्यो ऽस्मीति विशेषतः  ॥ ह्भ्व्_२।१३३ ॥  
महा-प्रसादं शिष्याय दत्त्वा तत्-पायसं गुरुः ।  
निदध्याद् अक्षतान् मूर्ध्नि तस्य यच्छन् शुभाशिषम्  ॥ ह्भ्व्_२।१३४ ॥  
गुरुणा कृपया दत्तं शिष्यश् चावाप्य तं मनुम् ।  
अष्टोत्तर-शतं जप्त्वा समयान् शृणुयात् ततः  ॥ ह्भ्व्_२।१३५ ॥  
  
अथ समयाः  
  
श्री-नारद-पञ्चरात्रे-  
स्व-मन्त्रो नोपदेष्टव्यो वक्तव्यश् च न संसदि ।  
गोपनीयं तथा शास्त्रं रक्षणीयं शरीरवत्  ॥ ह्भ्व्_२।१३६ ॥  
वैष्णवानां परा भक्तिर् आचार्याणां विशेषतः ।  
पूजनं च यथा-शक्ति तान् आपन्नांश् च पालयेत्  ॥ ह्भ्व्_२।१३७ ॥  
प्राप्तम् आयतनाद् विष्णोः शिरसां प्रणतो वहेत् ।  
निक्षिपेद् अम्भसि ततो न पतेद् अवनौ यथा  ॥ ह्भ्व्_२।१३८ ॥  
सोम-सूर्यान्तरस्थं च गवाश्वत्थाग्नि-मध्यगम् ।  
भावयेद् दैवतं विष्णुं गुरु-विप्र-शरीरगम्  ॥ ह्भ्व्_२।१३९ ॥  
यत्र यत्र परिवादो मात्सर्याच् छ्रूयते गुरोः ।  
तत्र तत्र न वस्तव्यं निर्यायात् संस्मरन् हरिम्  ॥ ह्भ्व्_२।१४० ॥  
यैः कृता च गुरोर् निन्दा विभोः शास्त्रस्य नारद ।  
नापि तैः सह वस्तव्यं वक्तव्यं वा कथञ्चन  ॥ ह्भ्व्_२।१४१ ॥  
प्रदक्षिणे प्रयाणे च प्रदाने च विशेषतः ।  
प्रभाते च प्रवासे च स्व-मन्त्रं बहुशः स्मरेत्  ॥ ह्भ्व्_२।१४२ ॥  
स्वप्ने वाक्षि-समक्षं वा आश्चर्यम् अतिहर्षदम् ।  
अकस्माद् यदि जायेत न ख्यातव्यं गुरोर् विना  ॥ ह्भ्व्_२।१४३ ॥  
  
पञ्चरात्रान्तरे-  
समयांश् च प्रवक्ष्यामि सङ्क्षेपात् पञ्चरात्रकात् ।  
न भक्षयेन् मत्स्य-मांसं कूर्म-शूकरकांस् तथा  ॥ ह्भ्व्_२।१४४ ॥  
कांस्य-पात्रे न भुञ्जीत न प्लक्ष-बट-पत्रयोः ।  
देवागारे न निष्ठीवेत् क्षुतं चात्र विवर्जयेत् ।  
न सोपानत्क-चरणः प्रविशेद् अन्तरं क्वचित्  ॥ ह्भ्व्_२।१४५ ॥  
एकादश्यां न चाश्नीयात् पक्षयोर् उभयोर् अपि ।  
जागरं निशि कुर्वीत विशेषाच् चार्चयेद् विभुम्  ॥ ह्भ्व्_२।१४६ ॥  
  
सम्मोहन-तन्त्रे च-  
गोपयेद् देवताम् इष्टां गोपयेद् गुरुम् आत्मनः ।  
गोपयेच् च निजं मन्त्रं गोपयेन् निज-मालिकाम्  ॥ ह्भ्व्_२।१४७ ॥  
। इति ।  
  
चतुर्-युक्-शत-सङ्ख्येषु प्राग् गुरोः समयेषु च ।  
शिष्येणाङ्गीकृतेष्व् एव दीक्षा कैश्चन मन्यते  ॥ ह्भ्व्_२।१४८ ॥  
  
तथा च विष्णु-यामले-  
गुरुः परीक्षयेच् छिष्यं संवत्सरम् अतन्द्रितः ।  
नियमान् विहितान् वर्ज्यान् श्रावयेच् च चतुःशतम्  ॥ ह्भ्व्_२।१४९ ॥  
ब्राह्मे मुहूर्त उत्थानं महा-विष्णोः प्रबोधनम् ।  
नीराजनं च वाद्येन प्रातः-स्नानं विधानतः  ॥ ह्भ्व्_२।१५० ॥  
विशुद्धाहत-युग् वस्त्र-धारणं देवतार्चनम् ।  
गोपी-चन्दन-मृत्स्नायाः सर्वदा चोर्द्ध्व-पुण्ड्रकम्  ॥ ह्भ्व्_२।१५१ ॥  
पञ्चायुधानां विधृतिश् चरणामृत-सेवनम् ।  
तुलसी-मणि-मालादि-भूषा-धारणम् अन्वहम्  ॥ ह्भ्व्_२।१५२ ॥  
शालग्राम-शिला-पूजा प्रतिमासु च भक्तितः ।  
निर्माल्य-तुलसी-भक्षस् तुलस्य-वचयो विधेः  ॥ ह्भ्व्_२।१५३ ॥  
विधिना तान्त्रिकी सन्ध्या शिखा-बन्धो हि कर्मणि ।  
विष्णु-पादोदकेनैव पितॄणां तर्पण-क्रिया ।  
महाराजोपचारैश् च शक्त्यां सम्पूजनं हरेः  ॥ ह्भ्व्_२।१५४ ॥  
विष्णु-भक्त्य्-अविरोधेन नित्य-नैमित्तिकी क्रिया ।  
भूत-शुद्ध्य्-आदि-करणं न्यासाः सर्वे यथा-विधि  ॥ ह्भ्व्_२।१५५ ॥  
नवीन-फल-पुष्पादेर् भक्तितः सन्निवेदनम् ।  
तुलसी-पूजनं नित्यं श्री-भागवत-पूजनम्  ॥ ह्भ्व्_२।१५६ ॥  
त्रि-कालं विष्णु-पूजा च पुराण-श्रुतिर् अन्वहम् ।  
विष्णोर् निवेदितानां वै वस्त्रादीनां च धारणम्  ॥ ह्भ्व्_२।१५७ ॥  
सर्वेषां पुण्य-कार्याणां स्वामि-दृष्ट्या प्रवर्तनम् ।  
गुर्व्-आज्ञा-ग्रहणं तत्र विश्वासो गुरुणोदिते  ॥ ह्भ्व्_२।१५८ ॥  
यथा-स्व-मुद्रा-रचनं गीत-नृत्यादि भक्तितः ।  
शङ्खादि-ध्वनि-माङ्गल्य-लीलाद्य्-अभिनयो हरेः ।  
नित्य-होम-विधानं च बलि-दानं यथा-विधि  ॥ ह्भ्व्_२।१५९ ॥  
साधूनां स्वागतं पूजा शेष-नैवेद्य-भोजनम् ।  
ताम्बूल-शेष-ग्रहणं वैष्णवैः सह सङ्गमः  ॥ ह्भ्व्_२।१६० ॥  
विशिष्ट-धर्म-जिज्ञासा दशम्यादि-दिन-त्रये ।  
व्रते नियमतः स्वास्थ्यं सन्तोषो येन केन वै  ॥ ह्भ्व्_२।१६१ ॥  
पर्वयात्रादि-करणं वासराष्टक-सद्-विधिः ।  
विष्णोः सर्वर्तु-चर्या च महाराजोपचारतः  ॥ ह्भ्व्_२।१६२ ॥  
सर्वेषां वैष्णवानां च व्रतानां परिपालनम् ।  
गुराव् ईश्वर-भावश् च तुलसी-सङ्ग्रहः सदा  ॥ ह्भ्व्_२।१६३ ॥  
शयनाद्य्-उपचारश् च रामादीनां च चिन्तनम्  ॥ ह्भ्व्_२।१६४ ॥  
सन्ध्ययोः शयनं नैव न शौचं मृत्तिकां विना ।  
तिष्ठताचमनं नैव तथा गुर्वासनासनम्  ॥ ह्भ्व्_२।१६५ ॥  
गुर्व्-अग्रे पाद-विस्तार-च्छायाया लङ्घनं गुरोः ।  
शक्तौ स्नान-क्रिया-हानिर् देवतार्चन-लोपनम्  ॥ ह्भ्व्_२।१६६ ॥  
देवतानां गुरूणां च प्रत्युत्थानाद्य-भावनम् ।  
गुरोः पुरस्तात् पाण्डित्यं प्रौढ-पाद-क्रिया तथा  ॥ ह्भ्व्_२।१६७ ॥  
अमन्त्र-तिलकाचामो नीली-वस्त्र-विधारणम् ।  
अभक्तैः सह मैत्र्य्-आदि असच्-छास्त्र-परिग्रहः ।  
तुच्छ-सङ्ग-सुखासक्तिर् मद्य-मांस-निषेवणम्  ॥ ह्भ्व्_२।१६८ ॥  
मादकौषध-सेवा च मसुराद्य्-अन्न-भोजनम् ।  
शाकं तुम्बी कलञ्जादि तथाभक्तान्न-सङ्ग्रहः ।  
अवैष्णव-व्रतारम्भस् तथा जप्यम् अवैष्णवम्  ॥ ह्भ्व्_२।१६९ ॥  
अभिचारादि-करणं शक्त्या गौणोपचारकम् ।  
शोकादि-पारवश्यं च दिग्-विद्धैकादशी-व्रतम्  ॥ ह्भ्व्_२।१७० ॥  
शुक्लाकृष्णाविभेदश् चासद्-व्यापारो व्रते तथा ।  
शक्तौ फलादि-भुक्तिश् च श्राद्धं चैकादशी-दिने  ॥ ह्भ्व्_२।१७१ ॥  
द्वादश्यां च दिवा-स्वापस् तुलस्यावचयस् तथा ।  
तत्र विष्णोर् दिवा-स्नानं श्राद्धं हर्य्-अनिवेदितैः  ॥ ह्भ्व्_२।१७२ ॥  
वृद्धाव् अतुलसी-श्राद्धं तथा श्राद्धम् अवैष्णवम् ।  
चरणामृत-पानेऽपि शुद्ध्य्-अर्थाचमन-क्रिया  ॥ ह्भ्व्_२।१७३ ॥  
काष्ठासनोपविष्टेन वासुदेवस्य पूजनम् ।  
पूजा-कालेऽसद्-आलापः कर-वीरादि-पूजनम्  ॥ ह्भ्व्_२।१७४ ॥  
आयसं धूप-पात्रादि तिर्यक्-पुण्ड्रं प्रमादतः ।  
पूजा चासंस्कृतैर् द्रव्यैस् तथा चञ्चल-चित्ततः  ॥ ह्भ्व्_२।१७५ ॥  
एक-हस्त-प्रणामादि अकाले स्वामि-दर्शनम् ।  
पर्युषितादि-दुष्टानाम् अन्नादीनां निवेदनम्  ॥ ह्भ्व्_२।१७६ ॥  
सङ्ख्यां विना मन्त्र-जपस् तथा मन्त्र-प्रकाशनम् ।  
सदा शक्त्यां मुख्य-लोपो गौणकाल-परिग्रहः  ॥ ह्भ्व्_२।१७७ ॥  
प्रसादाग्रहणं विष्णोर् वर्जयेद् वैष्णवः सदा ।  
चतुः-शतं विधीन् एतान् निषेधान् श्रावयेद् गुरुः  ॥ ह्भ्व्_२।१७८ ॥  
अङ्गीकारे कृते बाढं तन्-नीराजन-पूर्वकम् ।  
देव-पूजां कारयित्वा दक्ष-कर्णे मन्त्रं जपेत्  ॥ ह्भ्व्_२।१७९ ॥  
। इति ।  
  
ततश् चोत्थाय पूर्णात्मा दण्डवत् प्रणमेद् गुरुम् ।  
तत्-पाद-पङ्कजं शिष्यः प्रतिष्ठाप्य स्व-मूर्धनि  ॥ ह्भ्व्_२।१८० ॥  
अथ न्यासान् गुरुः स्वस्मिन् कृत्वान्तर्-यजनं तथा ।  
साष्टं सहस्रं तन्-मन्त्रं स्व-शक्त्य्-अक्षतये जपेत्  ॥ ह्भ्व्_२।१८१ ॥  
शिष्यः कुम्भादि तत् सर्वं द्रवम् अन्यच् च शक्तितः ।  
दत्त्वाभ्यर्च्य गुरुं नत्वा विप्रान् सम्पूज्य भोजयेत्  ॥ ह्भ्व्_२।१८२ ॥  
श्री-गुरोर् ब्राह्मणानां च शुभाशीर्भिः समेधितः ।  
तान् अनुज्ञाप्य गुर्वादीन् भुञ्जीत सह बन्धुभिः  ॥ ह्भ्व्_२।१८३ ॥  
इति दीक्षा-विधानेन यो मन्त्रं लभते गुरोः ।  
स भाग्यवान् चिरञ्जीवी कृत-कृत्यश् च जायते  ॥ ह्भ्व्_२।१८४ ॥  
  
तथा च सम्मोहन-तन्त्रे श्री-शिवोमा-संवादे-  
एवं यः कुरुते मर्त्यः करे तस्य विभूतयः ।  
अतः परं महा-भागे नान्यत् कर्मास्ति भूतले ।  
यस्याचरण-मात्रेण साक्षात् कृष्णः प्रसीदति  ॥ ह्भ्व्_२।१८५ ॥  
प्रायः प्रपञ्च-सारादाव् उक्तो ऽयं तान्त्रिको विधिः ।  
दीक्षाया लिख्यते दिव्यो विधिः पौराणिको ऽधुना  ॥ ह्भ्व्_२।१८६ ॥  
  
अथ वराह-पुराणोक्त-दीक्षा-विधिः  
  
इदानीं शृणु मे देवि पञ्च-पातक-नाशनम् ।  
यजनं देव-देवस्य विष्णोः पुत्र-वसु-प्रदम्  ॥ ह्भ्व्_२।१८७ ॥  
इह जन्मनि दारिद्र्य-व्याधि-कुष्ठादि-पीडितः ।  
अलक्ष्मीवान् अपुत्रस् तु यो भवेत् पुरुषो भुवि ।  
तस्य सद्यो भवेल् लक्ष्मीर् आयुर् वित्तं सुताः सुखम्  ॥ ह्भ्व्_२।१८८ ॥  
दृष्ट्वा तु मण्डले देवि देवं देव्या समन्वितम् ।  
नारायणं परं देवं यः पश्यति विधानतः  ॥ ह्भ्व्_२।१८९ ॥  
पूजितं नव-नाभे तु षोडशाब्ज-दले तथा ।  
आचार्य-दर्शितं देवं मन्त्र-मूर्तिम् अयोनिजम्  ॥ ह्भ्व्_२।१९० ॥  
कार्त्तिके मासि शुद्धायां द्वादश्यां तु विशेषतः ।  
सर्वासु च यजेद् देवं द्वादशीषु विधानतः  ॥ ह्भ्व्_२।१९१ ॥  
सङ्क्रान्तौ च महाभागे चन्द्र-सूर्य-ग्रहेऽपि वा ।  
यः पश्यति हरिं देवं पूजितं गुरुणा शुभे ।  
तस्य सद्यो भवेत् तुष्टिः पाप-ध्वंसो ऽप्य् अशेषतः  ॥ ह्भ्व्_२।१९२ ॥  
स सामान्यो हि देवानां भवतीति न संशयः  ॥ ह्भ्व्_२।१९३ ॥  
ब्राह्मण-क्षत्रिय-विशां शूद्राणां च परीक्षणम् ।  
संवत्सरं गुरुः कुर्याज् जाति-शौच-क्रियादिभिः  ॥ ह्भ्व्_२।१९४ ॥  
उपसन्नांस् ततो ज्ञात्वा हृदयेनावधारयेत् ।  
तेऽपि भक्तिमतो ज्ञात्वा आत्मनः परमेश्वरम् ।  
संवत्सरं  गुरोर् भक्तिं कुर्युर् विष्णाव् इवाचलाम्  ॥ ह्भ्व्_२।१९५ ॥  
संवत्सरं ततः पूर्णे गुरुं चैव प्रसादयेत्  ॥ ह्भ्व्_२।१९६ ॥  
भगवंस् त्वत्-प्रसादेन संसारार्णव-तारणम् ।  
इच्छामस् त्व् ऐहिकीं लक्ष्मीं विशेषेण तपोधन  ॥ ह्भ्व्_२।१९७ ॥  
एवम् अभ्यर्थ्य मेधावी गुरुं विष्णुम् इवाग्रतः ।  
अभ्यर्च्य तद्-अनुज्ञातो दशम्यां कार्त्तिकस्य तु  ॥ ह्भ्व्_२।१९८ ॥  
क्षीर-वृक्ष-समुद्भूतं मन्त्रितं परमेष्ठिना ।  
भक्षयित्वा शयीतोर्व्यां देवदेवस्य सन्निधौ  ॥ ह्भ्व्_२।१९९ ॥  
स्वप्नान् दृष्ट्वा गुरोर् अग्रे श्रावयेत विचक्षणः ।  
ततः शुभाशुभं तद्वद् आलपेत् परमो गुरुः ।  
एकादश्याम् उपोष्याथ स्नात्वा देवालयं व्रजेत्  ॥ ह्भ्व्_२।२०० ॥  
गुरुश् च मण्डलं भूमौ कल्प्तायां तु वर्तयेत् ।  
लक्षणैर् विविधैर् भूमिं लक्षयित्वा विधानतः  ॥ ह्भ्व्_२।२०१ ॥  
षोडशारं लिखेच् चक्रं नव-नाभम् अथापि वा ।  
अष्ट-पत्रम् अथो वापि लिखित्वा दर्शयेद् बुधः  ॥ ह्भ्व्_२।२०२ ॥  
नेत्र-बन्धं प्रकुर्वीत सित-वस्त्रेण यत्नतः ।  
वर्णानुक्रमतः शिष्यान् पुर्ष्प-हस्तान् प्रवेशयेत्  ॥ ह्भ्व्_२।२०३ ॥  
नव-नाभं यदा कुर्यान् मण्डलं वर्णकैर् बुधः ।  
तदानीं पूर्वतो देवम् इन्द्रम् ऐन्द्र्यां तु पूजयेत्  ॥ ह्भ्व्_२।२०४ ॥  
लोक-पालम् अथाग्नेय्याम् अग्निं सम्पूजयेद् द्विजः ।  
यमं तद् अनु याम्यायां नैरृत्यां निरृतिं न्यसेत् ।  
वारुण्यां वरुणं चैव वायव्यां पवनं यजेत्  ॥ ह्भ्व्_२।२०५ ॥  
धनदं चोत्तरे न्यस्य रुद्रम् ऐशान-गोचरे ।  
सम्पूज्यैवं विधानेन दिक्-पत्रेषु विशेषतः ।  
अधः-पत्रे तथा विष्णुम् अर्चयेत् परमेश्वरम्  ॥ ह्भ्व्_२।२०६ ॥  
पूर्व-पत्रे बलं पूज्य प्रद्युम्नं दक्षिणे तथा ।  
अनिरुद्धं तथा पूज्य पश्चिमे चोत्तरे तथा ।  
पूजयेद् वासुदेवं तु सर्व-पातक-शान्तिदम्  ॥ ह्भ्व्_२।२०७ ॥  
ऐशान्यां विन्यसेच् छङ्खम् आग्नेय्यां चक्रम् एव च ।  
सौम्यायां तु गदा पूज्या वायव्यां पद्मम् एव च  ॥ ह्भ्व्_२।२०८ ॥  
नैरृत्यां मुषलं पूज्यं दक्षिणे गरुडं तथा ।  
वामतो विन्यसेल् लक्ष्मीं देवदेवस्य बुद्धिमान्  ॥ ह्भ्व्_२।२०९ ॥  
धनुश् चैव च खड्गं च देवस्य पुरतो न्यसेत् ।  
श्रीवत्सं कौस्तुभं चैव देवस्य पुरतो ऽर्चयेत्  ॥ ह्भ्व्_२।२१० ॥  
एवं पूज्य यथा-न्यायं देवदेवं जनार्दनम् ।  
दिङ्-मण्डले च विन्यस्य चाष्टौ कुम्भान् विधानतः ।  
वैष्णवं कलसं चैव नवमं तत्र कल्पयेत्  ॥ ह्भ्व्_२।२११ ॥  
स्नापयेन् मुक्ति-कामांस् तु वैष्णवेन घटेन तु ।  
श्री-कामान् स्नापयेत् तद्वद् ऐन्द्रेणाथ घटेन तु  ॥ ह्भ्व्_२।२१२ ॥  
जय-प्रताप-कामांस् तु आग्नेयेनाभिषेचयेत् ।  
मृत्युञ्जय-विधानेन याम्येन स्नापनं तथा  ॥ ह्भ्व्_२।२१३ ॥  
दुष्ट-प्रध्वंस्नायालं नैरृतेन विधीयते ।  
शान्तये वारुण्येनाथ पाप-नाशाय वायवम्  ॥ ह्भ्व्_२।२१४ ॥  
द्रव्य-सम्पत्ति-कामस्य कौवरेण विधीयते ।  
रौद्रेण ज्ञान-हेतुस् तु लोक-पाल-घटास् त्व् इमे  ॥ ह्भ्व्_२।२१५ ॥  
एकैकेन नरः स्नातः सर्व-पाप-वर्जितः ।  
भवेद् अव्याहत-ज्ञानः श्रीमांश् च पुरुषः सदा  ॥ ह्भ्व्_२।२१६ ॥  
किं पुनर् नवभिः स्नातो नरः पातक-वर्जितः ।  
जायते विष्णु-सदृशः सद्यो राजाथवा पुनः  ॥ ह्भ्व्_२।२१७ ॥  
अथवा दिक्षु सर्वासु यथा-सङ्ख्येन लोकपान् ।  
पूजयेत् स्व-स्व-नाम्ना तु षड्-भिन्नेन विधानतः  ॥ ह्भ्व्_२।२१८ ॥  
एवं सम्पूज्य देवांस् तु लोक-पालान् प्रसन्न-धीः ।  
पश्चात् परीक्षितान् शिष्यान् बद्ध-नेत्रान् प्रवेशयेत्  ॥ ह्भ्व्_२।२१९ ॥  
आग्नेय-धारणा-दग्धान् वायुना विधूतांस् ततः ।  
सोमेनाप्य् आयितान् पश्चाच् छ्रावयेन् नियमान् बुधः  ॥ ह्भ्व्_२।२२० ॥  
न निन्देद् अब्राह्मणान् देवान् विष्णुं ब्राह्मणम् एव च ।  
रुद्रम् आदियम् अग्निं च लोक-पालान् ग्रहांस् तथा ।  
वन्देत वैष्णवं चापि पुरुषं पूर्व-दीक्षितम्  ॥ ह्भ्व्_२।२२१ ॥  
एवं तु समयान् श्राव्य पश्चाद् धोमं तु कारयेत् ।  
तत्त्वानि शिष्य-देहेषु विन्यस्य च विशोधयेत्  ॥ ह्भ्व्_२।२२२ ॥  
ॐ नमो भगवते विष्णवे सर्व-रूपिणे हुं स्वाहा  ॥ ह्भ्व्_२।२२३ ॥  
षोडशाक्षर-मन्त्रेण होमयेज् ज्वलितानलः ।  
गर्भाधानादिकाश् चैव क्रियाः सर्वाश् च कारयेत्  ॥ ह्भ्व्_२।२२४ ॥  
त्रिभिस् त्रिभिर् आहुतिभिर् देवदेवस्य सन्निधौ ।  
ततो ऽपनीय दृग्-बन्धं पुरः शिष्यं निवेश्य च ।  
प्रायः पूर्वोक्त-विधिना मन्त्रं तस्मै गुरुर् दिशेत्  ॥ ह्भ्व्_२।२२५ ॥  
होमान्ते दीक्षितः पश्चाद् दापयेद् गुरु-दक्षिणाम् ।  
हस्त्य्-अश्व-रत्न-कटकं हेम-ग्रामादिकं नृपः  ॥ ह्भ्व्_२।२२६ ॥  
दापयेद् गुरवे प्राज्ञो मध्यमो मध्यमां तथा ।  
दापयेद् इतरो युग्मं सहिरण्यं यथा-विधि  ॥ ह्भ्व्_२।२२७ ॥  
एवं कृते तु यत् पुण्यं माहात्म्यं जायते धरे ।  
तद् अशक्यं तु गदितुम् अपि वर्ष-शतैर् अपि  ॥ ह्भ्व्_२।२२८ ॥  
दीक्षितात्मा गुरोर् भूत्वा वाराहं शृणुयाद् यदि ।  
तेन वेदाः पुराणानि सर्वे मन्त्राः सुसङ्ग्रहाः  ॥ ह्भ्व्_२।२२९ ॥  
जप्ताः स्युः पुष्करे तीर्थे प्रयागे सिन्धु-सागरे ।  
देवहूते कुरुक्षेत्रे वाराणस्यां विशेषतः  ॥ ह्भ्व्_२।२३० ॥  
ग्रहेण विषुवे चैव यत् फलं जपतां भवेत् ।  
तत् फलं द्विगुणं तस्य दीक्षितो यः शृणोति च  ॥ ह्भ्व्_२।२३१ ॥  
देवा अपि तपः कृत्वा ध्यायन्ति च वदन्ति च ।  
कदा मे भारते वर्षे जन्म स्याद् भूत-धारिणि  ॥ ह्भ्व्_२।२३२ ॥  
दीक्षिताश् च भविष्यामो वाराहं शृणुमः कदा ।  
वाराहं षोडशात्मानं युक्ता देहे कदाचन ।  
पश्यामः परमं स्थानं यद् गत्वा न पुनर् भवेत्  ॥ ह्भ्व्_२।२३३ ॥  
एवं जल्पन्ति विबुधा मनसा चिन्तयन्ति च ।  
वाराह-यागं कार्त्तिक्यां कदा द्रक्ष्यामहे धरे  ॥ ह्भ्व्_२।२३४ ॥  
एष ते विधिर् उद्दिष्टो मया ते भूत-धारिणि ।  
देव-गन्धर्व-यक्षाणां सर्वथा दुर्लभो ह्य् असौ  ॥ ह्भ्व्_२।२३५ ॥  
एवं यो वेत्ति तत्त्वेन यश् च पश्यति मण्डलम् ।  
यश् चेमं शृणुयाद् देवि सर्वे मुक्ता इति श्रुतिः  ॥ ह्भ्व्_२।२३६ ॥  
  
अथ सङ्क्षिप्त-दीक्षा  
  
सङ्क्षिप्तश् चाथ दीक्षाया विधिर् एष विलिख्यते ।  
मुख्य-कल्पे ह्य् अशक्तस्य जनस्य स्याद् धिताय च  ॥ ह्भ्व्_२।२३७ ॥  
सु-मुहूर्तेऽथ सम्प्राप्ते सर्वतोभद्र-मण्डले ।  
नूतनं गन्ध-पुष्पादि-मण्डितं कलसं न्यसेत्  ॥ ह्भ्व्_२।२३८ ॥  
वस्त्रावृतं पयः पूर्णं पञ्च-पल्लव-संयुतम् ।  
सर्वौषधि-पञ्च-रत्न-मृत्स्ना-सप्तक-गर्भितम्  ॥ ह्भ्व्_२।२३९ ॥  
  
मृत्तिकाश् च सप्तोक्ताः-  
अश्व-स्थानाद् गज-स्थानाद् वल्मीकाच् च चतुष्पथात् ।  
राज-द्वाराच् च गोष्ठाच् च नद्याः कूलान् मृदः स्मृताः  ॥ ह्भ्व्_२।२४० ॥  
। इति ।  
  
कृष्णम् अभ्यर्च्य तं कुम्भं कुश-कूर्चेन देशिकः ।  
देय-मन्त्रेण साष्टं तु सहस्रम् अभिमन्त्रयेत्  ॥ ह्भ्व्_२।२४१ ॥  
तद्-अद्भिः पूर्ववच् छिष्यम् अभिषिच्य दिशेन् मनुम् ।  
शिष्यो ऽर्चयेद् गुरुं भक्त्या यथा-शक्ति द्विजान् अपि  ॥ ह्भ्व्_२।२४२ ॥  
  
अथोपदेशस् तत्त्व-सागरे-  
अत्राप्य् अशक्तः कश्चिच् चेद् अब्जम् अभ्यर्च्य साक्षतम् ।  
तद्-अम्भसाभिषिच्याष्ट वारान् मूलेन के करम्  ॥ ह्भ्व्_२।२४३ ॥  
निधायामुं जपेत् कर्णे उपदेशेष्व् अयं विधिः ।  
चन्द्र-सूर्य-ग्रहे तीर्थे सिद्ध-क्षेत्रे शिवालये ।  
मन्त्र-मात्र-प्रकथनम् उपदेशः स उच्यते  ॥ ह्भ्व्_२।२४४ ॥  
  
तत्र तत्रैव विशेषः श्री-नारद-पञ्चरात्रे ।  
वित्त-लोभाद् विमुक्तस्य स्वल्प-वित्तस्य देहिनः ।  
संसार-भय-भीतस्य विष्णु-भक्तस्य तत्त्वतः  ॥ ह्भ्व्_२।२४५ ॥  
अग्नाव् आज्यान्विते बीजैः सलिलैः केवलैश् च वा ।  
द्रव्य-हीनस्य कुर्वीत वचसानुग्रहं गुरुः  ॥ ह्भ्व्_२।२४६ ॥  
यः समः सर्व-भूतेषु विरागो वीत-मत्सरः ।  
जितेन्द्रियः शुचिर् दक्षः सर्वाङ्गावयवान्वितः  ॥ ह्भ्व्_२।२४७ ॥  
कर्मणा मनसा वाचा भीते चाभयदः सदा ।  
सम-बुद्धि-पदं प्राप्तस् तत्रापि भगवन्-मयः  ॥ ह्भ्व्_२।२४८ ॥  
पञ्च-काल-परश् चैव पञ्चरात्रार्थवित् तथा ।  
विष्णु-तत्त्वं परिज्ञाय एकं चानेक-भेदगम् ।  
वीक्षयेन् मेदिनीं सर्वां किं पुनश् चोपसन्नतान्  ॥ ह्भ्व्_२।२४९ ॥  
  
अथ मन्त्र-दान-माहात्म्यम्  
  
स्कान्दे ब्रह्म-नारद-संवादे -  
इह कीर्तिं वदान्यत्वं प्रजा-वृद्धिं धनं सुखम् ।  
विद्या-दानेन लभते सात्त्विको नात्र संशयः  ॥ ह्भ्व्_२।२५०  ॥  
यथा सुराणां सर्वेषां परमः परमेश्वरः ।  
तथैव सर्व-दानानां विद्या-दानं परं स्मृतम्  ॥ ह्भ्व्_२।२५१  ॥  
यावच् च पातकं तेन कृतं जन्म-शतैर् अपि ।  
तत् सर्वं नाशम् आप्नोति विद्या-दानेन देहिनाम्  ॥ ह्भ्व्_२।२५२  ॥  
विद्या-दानात् परं दानं न भूतं न भविष्यति ।  
येन दत्तेन चाप्नोति शिवं परम-कारणम्  ॥ ह्भ्व्_२।२५३  ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
दैक्षिको नाम द्वितीयो विलासः ।  
  
  
*************************************************************************  
  
  
  
३। सौचिय-विलस  
  
  
तृतीय-विलासः  
शौचीयः  
  
  
वन्देऽनन्ताद्भुतैश्वर्यं श्री-चैतन्यं महाप्रभुम् ।  
नीचो ऽपि यत्-प्रसादात् स्यात् सदाचार-प्रवर्तकः  ॥ ह्भ्व्_३।१ ॥  
पुंसो गृहीत-दीक्षस्य श्री-कृष्णं पूजयिष्यतः ।  
आचारो लिख्यते कृत्यं श्रुति-स्मृत्य्-अनुसारतः  ॥ ह्भ्व्_३।२ ॥  
  
अथ दीक्षितस्य पूजाया नित्यता  
  
लब्ध्वा मन्त्रं तु यो नित्यं नार्चयेन् मन्त्र-देवताम् ।  
सर्व-कर्म-फलं तस्यानिष्टं यच्छति देवता  ॥ ह्भ्व्_३।३ ॥  
  
अथ सद्-आचारः  
  
न किञ्चित् कस्यचित् सिध्येत् सद्-आचारं विना यतः ।  
तस्माद् अवश्यं सर्वत्र सद्-आचारो ह्य् अपेक्ष्यते  ॥ ह्भ्व्_३।४ ॥  
  
विष्णु-पुराणे [विप् ३।८।९] -  
वऋणाश्रमाचरवता पुरुषेण परः पुमान् ।  
विष्णुर् आराध्यते पन्था नान्यत् तत्-तोष-कारणम्  ॥ ह्भ्व्_३।५ ॥  
  
अथ सद्-आचारस्य नित्यता  
  
मार्कण्डेय-पुराणे श्रीमद्-आलसालर्क-संवादे-  
गृहस्थेन सदा कार्यम् आचार-परिपालनम् ।  
न ह्य् आचार-विहीनस्य सुखम् अत्र परत्र च  ॥ ह्भ्व्_३।६ ॥  
यज्ञ-दान-तपांसीह पुरुषस्य न भूतये ।  
भवन्ति यः सदाचारं समुल्लङ्घ्य प्रवर्तते  ॥ ह्भ्व्_३।७ ॥  
  
भविष्योत्तरे च श्री-कृष्ण-युधिष्ठिर-संवादे-  
आचार-हीनं न पुनन्ति वेदाः  
यद्यप्य् अधीताः सह षड्भिर् अङ्गैः ।  
छन्दांस्य् एनं मृत्यु-काले त्यजन्ति  
नीडं शकुन्ता इव जात-पक्षाः  ॥ ह्भ्व्_३।८ ॥  
कपालस्थं यथा तोयं श्वदृतौ वा यथा पयः ।  
दुष्टं स्यात् स्थान-दोषेण वृत्त-हीने तथाशुभम् ।  
आचार-रहितो राजन् नेह नामुत्र निन्दति  ॥ ह्भ्व्_३।९ ॥  
। इति ।  
  
लेख्येन स्मरणादीनां नित्यत्वेनैव सेत्स्यति ।  
स्मरणाद्य्-आत्मकस्यापि सद्-आचारस्य नित्यता  ॥ ह्भ्व्_३।१० ॥  
  
विष्णु-पुराणे [३।११।३] तत्रैव गृहि-धर्म-प्रसङ्गे -  
सद्-आचारवता पुंसा जितौ लोकाव् उभाव् अपि  ॥ ह्भ्व्_३।११ ॥  
साधवः क्षीण-दोषास् तु सच्-छब्दः साधु-वाचकः ।  
तेषाम् आचरणं यत् तु सद्-आचारः स उच्यते  ॥ ह्भ्व्_३।१२ ॥  
  
काशी-खण्डे स्कन्दागस्त्य-संवादे-  
अनध्ययन-शीलं च सद्-आचार-विलङ्घिनम् ।  
सालस्यं च दुरन्नादं ब्राह्मणं बाधतेऽन्तकः  ॥ ह्भ्व्_३।१३ ॥  
ततो ऽभ्यसेत् प्रयत्नेन सद्-आचारं सदा द्विजः ।  
तीर्थान्य् अप्य् अभिलष्यन्ति सद्-आचार-समागमम्  ॥ ह्भ्व्_३।१४ ॥  
  
भविष्योत्तरे च तत्रैव-  
आचार-प्रभवो धर्मः सन्तश् चाचार-लक्षणाः ।  
साधूनां च यथा वृत्तं स सद्-आचार इष्यते  ॥ ह्भ्व्_३।१५ ॥  
तस्मात् कुर्यात् सद्-आचारं य इच्छेद् गतिम् आत्मनः ।  
सर्व-लक्षण-हीनो ऽपि समुचाचारवान् नृप ।  
श्रद्दधानो ऽनसूयश् च सर्वान् कामान् अवाप्नुयात्  ॥ ह्भ्व्_३।१६ ॥  
  
किं च-  
आचार एव धर्मस्य मूलं राजन् कुलस्य च ।  
आचाराद् विच्युतो जन्तुर् न कुलीनो न धार्मिकः  ॥ ह्भ्व्_३।१७ ॥  
  
किं च-  
आचारो भूति-जनन आचारः कीर्ति-वर्धनः ।  
आचाराद् वर्धते ह्य् आयुर् आचारो हन्त्य् अलक्षणम्  ॥ ह्भ्व्_३।१८ ॥  
  
आचार एव नृप-पुङ्गव सेव्यमानो  
धर्मार्थ-काम-फलदो भवितेह पुंसाम् ।  
तस्मात् सदैव विदुषावहितेन राजन्  
शास्त्रोदितो ह्य् अनुदिनं परिपालनीयः  ॥ ह्भ्व्_३।१९ ॥  
  
अथ तत्र नित्य-कृत्यानि  
  
ब्राह्मे मुहूर्त उत्थाय कृष्ण कृष्णेति कीर्तयन् ।  
प्रक्षाल्य पाणि-पादौ च दन्त-धावनम् आचरेत्  ॥ ह्भ्व्_३।२० ॥  
आचम्य वसनं रात्रेस् त्यक्त्वान्यत् परिधाय च ।  
पुनर् आचमने कुर्याल् लेख्येन विधिनाग्रतः  ॥ ह्भ्व्_३।२१ ॥  
अथेच्छन् परमां शुद्धिं मूर्ध्नि ध्यात्वा गुरोः पदौ ।  
स्तुत्वा च कीर्तयन् कृष्णं स्मरंश् चैतद् उदीरयेत्  ॥ ह्भ्व्_३।२२ ॥  
  
अथ प्रातः-स्मरण-कीर्तने  
  
जयति जन-निवासो देवकी-जन्म-वादो  
यदु-वर-परिषत् स्वैर् दोर्भिर् अस्यन्न् अधर्मम् ।  
स्थिर-चर-वृजिन-घ्नः सु-स्मित- श्री-मुखेन  
व्रज-पुर-वनितानां वर्धयन् काम-देवम्  ॥ ह्भ्व्_३।२३ ॥  
[भ्प् १०।९०।४८]  
  
स्मृते सकल-कल्याण-भाजनं यत्र जायते ।  
पुरुषस् तम् अजं नित्यं व्रजामि शरणं हरिम्  ॥ ह्भ्व्_३।२४ ॥  
  
विदग्ध-गोपाल-विलासिनीनां  
सम्भोग-चिह्नाङ्कित-सर्व-गात्रम् ।  
पवित्रम् आम्नाय-गिराम् अगम्यं  
ब्रह्म प्रपद्ये नव-नीत-चौरम्  ॥ ह्भ्व्_३।२५ ॥  
  
दशम-स्कन्धे [भ्प् १०।४६।४६] -  
उद्गायतीनाम् अरविन्द-लोचनं  
व्रजाङ्गनानां दिवम् अस्पृशद् ध्वनिः ।  
दध्नश् च निर्मन्थन-शब्द-मिश्रितो  
निरस्यते येन दिशाम् अमङ्गलम्  ॥ ह्भ्व्_३।२६ ॥  
। इति ।  
  
पठेत् पुनश् च साधूनां सम्प्रदायानुसारतः ।  
चतुःश्लोकीम् इमां सर्व-दोष-शान्त्यै शुभाप्तये  ॥ ह्भ्व्_३।२७ ॥  
  
प्रातः स्मरामि भव-भीति-महार्ति-शान्त्यै  
नारायणं गरुड-वाहनम् अब्ज-नाभम् ।  
ग्राहाभिभूत-वर-वारि-वारण-मुक्ति-हेतुं  
चक्रायुधं तरुण-वारिज-पत्र-नेत्रम्  ॥ ह्भ्व्_३।२८ ॥  
  
प्रातर् नमामि मनसा वचसा च मूर्ध्ना  
पादारविन्द-युगलं परमस्य पुंसः ।  
नारायणस्य नरकार्णव-तारणस्य  
पारायण-प्रवण-विप्र-परायणस्य  ॥ ह्भ्व्_३।२९ ॥  
  
प्रातर् भजामि भजताम् अभयङ्करं तं  
प्राक् सर्व-जन्म-कृत-पाप-भयावहत्यै ।  
यो ग्राह-वक्त्र-पतिताङ्घ्रि-गजेन्द्र-घोर-  
शोक-प्रणाशम् अकरोद् धृत-शङ्ख-चक्रः  ॥ ह्भ्व्_३।३० ॥  
  
श्लोक-त्रयम् इदं पुण्यं प्रातः प्रातः पठेत् तु यः ।  
लोक-त्रय-गुरुस् तस्मै दद्याद् आत्म-पदं हरिः  ॥ ह्भ्व्_३।३१ ॥  
। इति ।  
  
तद् एतल् लिखितं कुत्र कुत्रचिद् व्यवहारतः ।  
किन्तु स्वाभीष्ट-रूपादि श्री-कृष्णस्य विचिन्तयेत्  ॥ ह्भ्व्_३।३२ ॥  
इत्थं विदध्याद् भगवत्-कीर्तन-स्मरणादिकम् ।  
सर्व-तीर्थाभिषेकं वै बहिर् अन्तर्विशोधनम्  ॥ ह्भ्व्_३।३३ ॥  
  
तथा च स्कान्दे स्कन्दं प्रति श्री-शिवोक्तौ-  
सकृन् नारायणएत्य् उक्त्वा पुमान् कल्प-शत-त्रयम् ।  
गङ्गादि-सर्व-तीर्थेषु स्नातो भवति पुत्रक  ॥ ह्भ्व्_३।३४ ॥  
  
अन्यत्र च-  
शयनाद् उत्थितो यस् तु कीर्तयेन् मधुसूदनम् ।  
कीर्तनात् तस्य पापस्य नाशम् आयात्य् अशेषतः  ॥ ह्भ्व्_३।३५ ॥  
। इति ।  
  
माहात्म्यं कीर्तनस्याग्रे लेख्यं मुख्य-प्रसङ्गतः ।  
स्मरणस्य तु माहात्म्यम् अधुना लिख्यते कियत्  ॥ ह्भ्व्_३।३६ ॥  
  
तत्रादौ तस्य नित्यता  
  
पाद्मे बृहत्-सहस्र-नाम्नि स्तोत्रे [६।७१।१००]-  
स्मर्तव्यः सततं विष्णुर् विस्मर्तव्यो न जातुचित् ।  
सर्वे विधि-निषेधाः स्युर् एतयोर् एव किङ्कराः  ॥ ह्भ्व्_३।३७ ॥  
  
स्कान्दे कार्त्तिक-प्रसङ्गे श्रीमद्-अगस्त्योक्तौ-  
सा हानिस् तन् महच् छिद्रं स मोहः स च विभ्रमः ।  
यन्-मुहूर्तं क्षणं वापि वासुदेवो न चिन्त्यते  ॥ ह्भ्व्_३।३८ ॥  
  
काशी-खण्डे च श्री-ध्रुव-चरिते-  
इयम् एव परा हानिर् उपसर्गो ऽयम् एव च ।  
अभाग्यं परमं चैतद् वासुदेवं न यत् स्मरेत्  ॥ ह्भ्व्_३।३९ ॥  
ये मुहूर्ताः क्षणा ये च याः काष्ठा ये निमेषकाः ।  
ऋते विष्णु-स्मृतेर् यातास् तेषु मुष्टो यमेन सः  ॥ ह्भ्व्_३।४० ॥  
। इति ।  
नित्यत्वेऽप्य् अस्य माहात्म्यं विचित्र-फल-दानतः ।  
ज्ञेयं शास्त्रोदितं दर्श-पूर्णमासादिवद् बुधैः  ॥ ह्भ्व्_३।४१ ॥  
  
अथ स्मरण-माहात्म्यम्  
तत्र सर्व-तीर्थ-स्नानाधिकत्वम्  
  
उक्तं च स्मार्तैर् अपि-  
मान्त्रं पार्थिवम् आग्नेयं वायव्यं दिव्यम् एव च ।  
वारुणं मानसं चेति स्नानं सप्त-विधं स्मृतम्  ॥ ह्भ्व्_३।४२ ॥  
शं न आपस् तु वै मान्त्रं मृद्-आलम्भं तु पार्थिवम् ।  
भस्मना स्नानम् आग्नेयं स्नानं गोरजसानिलम्  ॥ ह्भ्व्_३।४३ ॥  
आतपे सति या वृष्टिर् दिव्यं स्नानं तद् उच्यते ।  
बहिर् नद्यादिषु स्नानं वारुणं प्रोच्यते बुधैः ।  
ध्यानं यन् मनसा विष्णोर् मानसं तत् प्रकीर्तनम्  ॥ ह्भ्व्_३।४४ ॥  
  
किं च-  
असामर्थ्येन कायस्य काल-देशाद्य्-अपेक्षया ।  
तुल्य-फलानि सर्वाणि स्युर् इत्य् आह पराशरः  ॥ ह्भ्व्_३।४५ ॥  
स्नानानां मानसं स्नानं मन्व्-आद्यैः परमं स्मृतम् ।  
कृतेन येन मुच्यन्ते गृहस्था अपि वै द्विजाः  ॥ ह्भ्व्_३।४६ ॥  
  
परम-शोधक्तवम्  
गारुडे श्री-नारदोक्तौ, विष्णु-धर्मे च पुलस्य्त्योक्तौ -  
अपवित्रः पवित्रो वा सर्वावस्थां गतो ऽपि वा ।  
यः स्मरेत् पुण्डरीकाक्षं स बाह्याभ्यन्तरः शुचिः  ॥ ह्भ्व्_३।४७ ॥  
यद्यप्य् उपहतः पापैर् मनसायन्त-दुस्तरैः ।  
तथापि संस्मरन् विष्णुं स बाह्याभ्यन्तरः शुचिः  ॥ ह्भ्व्_३।४८ ॥  
  
श्री-विष्णु-पुराणे [विप् २।६।३७-३८] -  
प्रायश्चित्तान्य् अशेषाणि तपः कर्मात्मकानि वै ।  
यानि तेषाम् अशेषाणां कृष्णानुस्मरणं परम्  ॥ ह्भ्व्_३।४९ ॥  
कृते पापेऽनुतापो वै यस्य पुंसः प्रजायते ।  
प्रायश्चित्तं तु तस्यैकं हरि-संस्मरणं परम्  ॥ ह्भ्व्_३।५० ॥  
  
किं च [विप् ६।८।२१] -  
कलि-कल्मषम् अत्युग्रं नरकार्ति-प्रदं नॄणाम् ।  
प्रयाति विलयं सद्यः सकृद् यत्रानुसंस्मृते  ॥ ह्भ्व्_३।५१ ॥  
  
बृहन्-नारदीये [णार्प् १।१०।१००] शुक्र-बलि-संवादे -  
हरिर् हरति पापानि दुष्ट-चित्तैर् अपि स्मृतः ।  
अनिच्छयापि संस्पृष्टो दहत्य् एव हि पावकः  ॥ ह्भ्व्_३।५३ ॥  
  
तत्रैव [णार्प् १।३०।९३] प्रायश्चित्त-प्रसङ्गान्ते  
महा-पातक-युक्तो वा युक्तो वा सर्व-पातकैः ।  
स वै विमुच्यते सद्यो यस्य विष्णु-परं मनः  ॥ ह्भ्व्_३।५४ ॥  
  
ब्रह्म-वैवर्ते -  
कर्मणा मनसा वाचा यः कृतः पाप-सञ्चयः ।  
सो ऽप्य् अशेषः क्षयं याति स्मृत्वा कृष्णाङ्घ्र-पङ्कजम्  ॥ ह्भ्व्_३।५५ ॥  
  
अतएवोक्तं स्कान्दे कार्त्तिक-प्रसङ्गे श्री-पराशरेण -  
यम-मार्गं महा-घोरं नरकांश् च यमं तथा ।  
स्वप्नेऽपि न नरः पश्येद् यः स्मरेद् गरुडध्वजम्  ॥ ह्भ्व्_३।५६ ॥  
  
षष्ठ-स्कन्धे [भ्प् ६।१।१९] श्री-शुकेन -  
सकृन् मनः कृष्ण-पदारविन्दयोर्  
निवेशितं तद्-गुण-रागि यैर् इह ।  
न ते यमं पाश-भृतश् च तद्-भटान्  
स्वप्ने ऽपि पश्यन्ति हि चीर्ण-निष्कृताः  ॥ ह्भ्व्_३।५७ ॥  
  
सर्वापद्-विमोचकत्वम्  
  
श्री-विष्णु-पुराणे [विप् १।१७।४४] श्री-प्रह्लादोक्तौ -  
दन्ता गजानां कुल्शाग्र-निष्ठुराः  
शीर्णा यद् एते न बलं ममैतत् ।  
महा-विपत्-पात-विनाशनो ऽयं  
जनार्दनानुस्मरणानुभावः  ॥ ह्भ्व्_३।५८ ॥  
  
वामन-पुराणे च -  
विष्टयो व्यतिपाताश् च येऽन्ये दुर्नीति-सम्भवाः ।  
ते सर्वे स्मरणाद् विष्णोर् नाशम् आयान्त्य् उपद्रवाः  ॥ ह्भ्व्_३।५९ ॥  
  
पाद्मे माघ-माहात्म्ये देव-द्युति-स्तुतौ -  
यस्य स्मरण-मात्रेण न मोहो न च दुर्गतिः ।  
न रोगो न च दुःखानि तम् अनन्तं नमाम्य् अहम्  ॥ ह्भ्व्_३।६० ॥  
  
दुर्वासनोन्मूलनत्वम्  
द्वादश-स्कन्धे [भ्प् १२।३।४७] -  
यथा हेम्नि स्थितो वह्निर् दुर्वर्णं हन्ति धातु-जम् ।  
एवम् आत्म-गतो विष्णुर् योगिनाम् अशुभाशयम्  ॥ ह्भ्व्_३।६१ ॥  
सर्व-मङ्गल-कारित्वम्  
  
पाण्डव-गीतायाम्-  
लाभस् तेषां जयस् तेषां कुतस् तेषां पराभवः ।  
येषाम् इन्दीवर-श्यामो हृदयस्थ-जनार्दनः  ॥ ह्भ्व्_३।६२ ॥  
सर्व-सत्-कर्म-फलदत्वम्  
स्कान्दे कार्त्तिक-प्रसङ्गेऽगस्त्योक्तौ-  
देवेषु यज्ञेषु तपःसु चैव  
दानेषु तीर्थेषु व्रतेषु चैव ।  
इष्टेषु पूर्तेषु च यत् प्रदिष्टं  
नॄणां स्मृते तत्-फलम् अच्युते च  ॥ ह्भ्व्_३।६३ ॥  
कर्म-साद्गुण्य-कारित्वम्  
  
बृहन्-नारदीये [णार्प्] -  
न्यूनातिरिक्तता सिद्धा कलौ वेदोक्त-कर्मणाम् ।  
हरि-संस्मरणम् एवात्र सम्पूर्ण-फल-दायकम्  ॥ ह्भ्व्_३।६४ ॥  
  
स्मृतौ च-  
प्रमादात् कुर्वतां कर्म प्रच्यवेताध्वरेषु यत् ।  
स्मरणाद् एव तद् विष्णोः सम्पूर्णं स्याद् इति श्रुतिः  ॥ ह्भ्व्_३।६५ ॥  
सर्व-कर्माधिकत्वम्  
  
बृहन्-नारदीये कलि-प्रसङ्गे [णार्प्] -  
तुला-पुरुष-दानानां राजसूयाश्वमेधयोः ।  
फलं विष्णोः स्मृति-समं न जातु द्विज-सत्तम  ॥ ह्भ्व्_३।६६ ॥  
  
द्वादश-स्कन्धे [भ्प् १२।३।४८]-  
विद्या-तपः-प्राण-निरोध-मैत्री  
तीर्थाभिषेक-व्रत-दान-जप्यैः ।  
नात्यन्त-शुद्धिं लभते ऽन्तर्-आत्मा  
यथा हृदि-स्थे भगवत्य् अनन्ते  ॥ ह्भ्व्_३।६७ ॥  
  
विष्णु-पुराणे [विप् १।१७।३६] हिरण्यकशिपुं प्रति श्री-प्रह्लादोक्तौ -  
भयं भयानाम् अपहारिणि स्थिते  
मनस्य् अनन्ते मम कुत्र तिष्ठति ।  
यस्मिन् स्मृते जन्म-जरोद्भवानि  
भयानि सर्वाण्य् अपयान्ति तात  ॥ ह्भ्व्_३।६८ ॥  
  
तत्रैवान्यत्र [विप् २।६।४०] -   
विष्णु-संस्मरणात् क्षीण-समस्त-क्लेश-सञ्चयः ।  
मुक्तिं प्रयाति स्वर्गाप्तिस् तस्य विघ्नो ऽनुमीयते  ॥ ह्भ्व्_३।६९ ॥  
  
बृहन्-नारदीये [णार्प् १।१।६५] -  
वरं वरेण्यं वरदं पुराणं  
निज-प्रभा-भावित-सर्व-लोकम् ।  
सङ्कल्पितार्थ-प्रदम् आदि-देवं  
स्मृत्वा व्रजेन् मुक्ति-पदं मनुष्यः  ॥ ह्भ्व्_३।७० ॥  
  
स्कान्दे-  
यस्य स्मरण-मात्रेण जन्म-संसार-बन्धनात् ।  
विमुच्यते नमस् तस्मै विष्णवे प्रभविष्णवे  ॥ ह्भ्व्_३।७१ ॥  
  
तत्रैव कार्त्तिक-प्रसङ्गे श्री-पराशरोक्तौ-  
तदैव पुरुषो मुक्तो जन्म-दुःख-जरादिभिः ।  
भक्त्या तु परया नूनं यदैव स्मरते हरिम्  ॥ ह्भ्व्_३।७२ ॥  
भगवत्-प्रसादनम्  
  
बृहन्-नारदीये [णार्प् १।१।७७] --  
येन केनाप्य् उपायेन स्मृतो नारायणो ऽव्ययः ।  
अपि पातक-युक्तस्य प्रसन्नः स्यान् न संशयः  ॥ ह्भ्व्_३।७३ ॥  
श्री-वैकुण्ठ-लोक-प्रापकत्वम्  
वामन-पुराणे-  
अनाद्य्-अनन्तम् अजरामरं हरिं  
ये संस्मरन्त्य् अहरहर् नियतं नरा भुवि ।  
तत् सर्वगं ब्रह्म परं पुराणं  
ते यान्ति वैष्णव-पदं धुर्वम् अव्ययं च  ॥ ह्भ्व्_३।७४ ॥  
  
पाद्मे (३।३१।१०१) देव-दूत-विकुण्डल-संवादे यमस्य दूतानुशासने-  
स्मरन्ति ये सकृद् भूताः प्रसङ्गेनापि केशवम् ।  
ते विध्वस्ताखिलाघौघा यन्ति विष्णोः परं पदम्  ॥ ह्भ्व्_३।७५ ॥  
  
ब्रह्म-पुराणे विष्णु-रहस्ये (२१६।८८)-  
शाठ्येनापि नरा नित्यं ये स्मरन्ति जनार्दनम् ।  
ते ऽपि यान्ति तनुं त्यक्त्वा विष्णुलोकम् अनामयम्  ॥ ह्भ्व्_३।७६ ॥  
  
विष्णु-धर्मोत्तरे-  
निराशीर् निर्ममो यस् तु विष्णोर् ध्यान-परो भवेत् ।  
तत्-पदं समवाप्नोति यत्र गत्वा न शोचति  ॥ ह्भ्व्_३।७७ ॥  
  
सारूप्य-प्रापणम्  
  
काशी-खण्डे श्री-बिन्दुमाधव-प्रसङ्गे अग्नि-बिन्दु-स्तुतौ-  
ये त्वां त्रिविक्रम सदा हृदि शीलयन्ति  
कादम्बिनी-रुचिर् अरोचिषम् अम्बुजाक्ष ।  
सौदामिनी-विलसितांशुक-वीत-मूर्ते  
तेऽपि स्पृशन्ति तव कान्तिम् अचिन्त्य-रूपाम्  ॥ ह्भ्व्_३।७८ ॥  
  
श्री-भगवद्-गीतासु [ङीता ८।५] -  
अन्त-काले च माम् एव स्मरन् मुक्त्वा कलेवरम् ।  
यः प्रयाति स मद्-भावं याति नास्त्य् अत्र संशयः  ॥ ह्भ्व्_३।७९ ॥  
  
दशम-स्कन्धे [भ्प् १०।८०।११] पृथुकोपाख्याने -  
स्मरतः पाद-कमलम् आत्मानम् अपि यच्छति ।  
किं न्व् अर्थ-कामान् भजतो नात्य्-अभीष्टान् जगद्-गुरुः  ॥ ह्भ्व्_३।८० ॥  
  
वैष्णवे-  
वासुदेवे मनो यस्य जप-होमार्चनादिषु ।  
तस्यान्तरायो मैत्रेय देवेन्द्रत्वादि सत्-फलम्  ॥ ह्भ्व्_३।८१ ॥  
  
गारुडे-  
महतस् तपसो मूलं प्रसवः पुण्य-सन्ततेः ।  
जीवितस्य फलं स्वादु नियतं स्मरणं हरेः  ॥ ह्भ्व्_३।८२ ॥  
  
द्वितीय-स्कन्धे [भ्प् २।१।६] -  
एतावान् साङ्ख्य-योगाभ्यां स्व-धर्म-परिनिष्ठया ।  
जन्म-लाभः परः पुंसाम् अन्ते नारायण-स्मृतिः  ॥ ह्भ्व्_३।८३ ॥  
  
अतएव जरासन्ध-निरुद्ध-नृप-वर्गैः प्रार्थितं दशम-स्कन्धे [भ्प् १०।७३।१५] -  
तं नः समादिशोपायं येन ते चरणाब्जयोः ।  
स्मृतिर् यथा न विरमेद् अपि संसरताम् इह  ॥ ह्भ्व्_३।८४ ॥  
  
श्री-नारदेनापि [भ्प् १०।६९।१८] --  
दृष्टं तवाङ्घ्रि-युगलं जनतापवर्गं  
ब्रह्मादिभिर् हृदि विचिन्त्यम् अगाध-बोधैः ।  
संसार-कूप-पतितोत्तरणावलम्बं  
ध्यायंश् चराम्य् अनुगृहाण यथा स्मृतिः स्यात्  ॥ ह्भ्व्_३।८५ ॥  
। इति ।  
कृष्ण-स्मरण-माहात्म्य-महाब्धिर् दुस्तरो धिया ।  
यो यियासति तत्-पारं स हि चैतन्य-वञ्चितः  ॥ ह्भ्व्_३।८६ ॥  
ततः पादोदकं किञ्चित् प्राक् पीत्वा तुलसी-दलैः ।  
गृहीतेनाचरेत् तेन स्वमूर्धन्य् अभिषेचनम्  ॥ ह्भ्व्_३।८७ ॥  
अथादौ श्री-गुरुं नत्वा श्री-कृष्णस्य पदाब्जयोः ।  
किञ्चिद् विज्ञापयन् सर्वस्व-कृत्यान्य् अर्पयेन् नमेत्  ॥ ह्भ्व्_३।८८ ॥  
  
अथ प्रातः प्रणामः  
  
वामन-पुराणे -  
सर्व-मङ्गल-मङ्गल्यं वरेण्यं वरदं शिवम् ।  
नारायणं नमस्कृत्य सर्व-कर्माणि कारयेत्  ॥ ह्भ्व्_३।८९ ॥  
  
अथ विज्ञापनम्  
  
विष्णु-धर्मोत्तरे -  
यद्-उत्सवादिकं कर्म तत् त्वया प्रेरितो हरे ।  
करिष्यामि त्वया ज्ञेयम् इति विज्ञापनं मम  ॥ ह्भ्व्_३।९० ॥  
प्रातः प्रबोधितो विष्णो हृषीकेशेन यत् त्वया ।  
यद् यत् कारयसीशान तत् करोमि तवाज्ञया  ॥ ह्भ्व्_३।९१ ॥  
  
त्रैलोक्य-चैतन्यमयादि-देव  
श्री-नाथ विष्णो भवद्-आज्ञयैव ।  
प्रातः समुत्थाय तव प्रियार्थं  
संसार-यात्राम् अनुवर्तयिष्ये  ॥ ह्भ्व्_३।९२ ॥  
  
संसार-यात्राम् अनुवर्तमानं  
त्वद्-आज्ञया श्री-नृहरेऽन्तरात्मन् ।  
स्पर्धातिरस्कार-कलि-प्रमाद-  
भयानि मा माभिभवन्तु भूमन्  ॥ ह्भ्व्_३।९३ ॥  
  
जानामि धर्मं न च मे प्रवृत्तिर्  
जानाम्य् अधर्मं न च मे निवृत्तिः ।  
त्वया हृषीकेश हृदि स्थितेन  
यथा नियुक्तो ऽस्मि तथा करोमि  ॥ ह्भ्व्_३।९४ ॥  
  
अथ प्रणाम-वाक्यानि  
  
महाभारते -  
नमो ब्रह्मण्य-देवाय गो-ब्राह्मण-हिताय च ।  
जगद्-धिताय कृष्णाय गोविन्दाय नमो नमः  ॥ ह्भ्व्_३।९५ ॥  
  
गरुड-पुराणे-  
असुर-विबुध-सिद्धैर् ज्ञायते यस्य नान्तः  
सकल-मुनिभिर् अन्तश् चिन्त्यते यो विशुद्धः ।  
निखिल-हृदि निविष्टो वेत्ति यः सर्व-साक्षी  
तम् अजम् अमृतम् ईशं वासुदेवं नतो ऽस्मि  ॥ ह्भ्व्_३।९६ ॥  
  
विष्णु-पुराणे [विप् ??]  
यज्ञिभिर् यज्ञ-पुरुषो वासुदेवश् च सात्वतः ।  
वेदान्त-वेदिभिर् विष्णुः प्रोच्यते यो नतो ऽस्मि तम्  ॥ ह्भ्व्_३।९७ ॥  
एवं विज्ञापयन् ध्यायन् कीर्तयंश् च यथाविधि ।  
प्रणामानाचरेच् छक्त्या चतुः-सङ्ख्यावरान् बुधः  ॥ ह्भ्व्_३।९८ ॥  
श्री-गोपी-चन्दनेनोर्ध्व-पुण्ड्रं कृत्वा यथा-विधि ।  
आसीत प्राङ्-मुखो भूत्वा शुद्ध-स्थाने शुभासने  ॥ ह्भ्व्_३।९९ ॥  
  
तथा च नारदीय-पञ्चरात्रे-  
निर्गत्याचम्य विधिवत् प्रविश्य च पुनः सुधीः ।  
आसने प्राङ्-मुखो भूत्वा विहिते चोपविश्य वै  ॥ ह्भ्व्_३।१०० ॥  
सम्प्रदायानुसारेण भूत-शुद्धिं विधाय च ।  
प्राणायामांश् च विधिवत् कृष्णं ध्यायेत् यथोदितम्  ॥ ह्भ्व्_३।१०१ ॥  
  
तथा चोक्तम्-  
उपपातकेषु सर्वेषु पातकेषु महत्सु च ।  
प्रविश्य रजनी-पादं विष्णु-ध्यानं समाचरेत्  ॥ ह्भ्व्_३।१०२ ॥  
  
वैहायस-पञ्चरात्रे च-  
तथैव रात्रि-शेषं तु कालं सूर्योदयावधि ।  
कर्तव्यं सजपं ध्यानं नित्यम् आराधकेन वै  ॥ ह्भ्व्_३।१०३ ॥  
विभज्य पञ्चधा रात्रिं शेषे देवार्चनादिकम् ।  
जपं होमं तथा ध्यानं नित्यं कुर्वीत साधकः  ॥ ह्भ्व्_३।१०४ ॥  
  
अतएव विष्णु-स्मृतौ-  
रात्रेस् तु पश्चिमे यामे मुहूर्तौ ब्राह्म्य उच्यते  ॥ ह्भ्व्_३।१०५ ॥  
। इति ।  
पादोदपानादीनां च स विधिर् महिमाग्रतः ।  
लेख्यो ऽधुना तु ध्यानस्य स सङ्क्षेपेण लिख्यते  ॥ ह्भ्व्_३।१०६ ॥  
  
तापनीय-श्रुतिषु [ङ्टू १।९-११] -  
सत्-पुण्डरीक-नयनं मेघाभं वैद्युताम्बरम् ।  
द्वि-भुजं ज्ञान-मुद्राढ्यं वन-मालिनम् ईश्वरम्  ॥ ह्भ्व्_३।१०७ ॥  
गोप-गोपी-गवावीतं सुर-द्रुम-तलाश्रितम् ।  
द्वियालङ्करणोपेतं रत्न-पङ्कज-मध्यगम्  ॥ ह्भ्व्_३।१०८ ॥  
कालिन्दी-जल-कल्लोल-सङ्गि-मारुत-सेवितम् ।  
चिन्तयंश् चेतसा कृष्णं मुक्तो भवति संसृतेः  ॥ ह्भ्व्_३।१०९ ॥  
  
मृत्युञ्जय-संहितानुसारोदित-सारदा-तिलके च -  
स्मरेद् वृन्दावने रम्ये मोहयन्तम् अनारतम् ।  
गोविन्दं पुण्डरीकाक्षं गोप-कन्याः सहस्रशः  ॥ ह्भ्व्_३।११० ॥  
आत्मनो वदनाम्भोज-प्रेरिताक्षि-मधु-व्रताः ।  
काम-बाणेन विवशाश् चिरम् आश्लेषेणोत्सुकाः  ॥ ह्भ्व्_३।१११ ॥  
मुक्ताहार-लसत्-पीनोत्तुङ्गस्तन-भरानताः ।  
स्रस्त-धम्मिल्ल-वसना मद-स्खलित-भाषणाः  ॥ ह्भ्व्_३।११२ ॥  
दन्त-पङ्क्ति-प्रभोद्भासि-स्पन्दमानाधराञ्चिताः ।  
विलोभयन्तीर् विविधैर् विभ्रमैर् भाव-गर्भितैः  ॥ ह्भ्व्_३।११३ ॥  
  
फुल्लेन्दीवर-कान्तिम् इन्दु-वदनं बर्हावतंस-प्रियं  
श्री-वत्साङ्कम् उदार-कौस्तुभ-धरं पीताम्बरं सुन्दरम् ।  
गोपीनां नयनोत्पलार्चित-तनुं गो-गोप-सङ्घावृतं  
गोविन्दं कल-वेणु-वादन-परं दिव्याङ्ग-भूषं भजे  ॥ ह्भ्व्_३।११४ ॥  
। इति ।  
श्री-गौतमीय-तन्त्रादौ तद्-ध्यानं प्रथितं परम् ।  
अग्रतो ऽत्रापि संलेख्यं यद् इष्टं तत्र तद् भजेत्  ॥ ह्भ्व्_३।११५ ॥  
  
बृहत्-शाताताप-स्मृतौ-  
पक्षोपवासाद् यत् पापं पुरुषस्य प्रणश्यति ।  
प्राणायाम-शतेनैव यत् पापं नश्यते नॄणाम्  ॥ ह्भ्व्_३।११६ ॥  
प्राणायाम-सहस्रेण यत् पापं नश्यते नॄणाम् ।  
क्षण-मात्रेण तत् पापं हरेर् ध्यानात् प्रणश्यति  ॥ ह्भ्व्_३।११७ ॥  
  
विष्णु-धर्मे-  
सर्व-पाप-प्रसक्तो ऽपि ध्यायन् निमिषम् अच्युतम् ।  
भूतस् तपस्वी भवति पङ्क्ति-पावन-पावनः  ॥ ह्भ्व्_३।११८ ॥  
  
विष्णु-पुराणे (?) च-  
ध्यायेन् नारायणं देवं स्नानादिषु च कर्मसु ।  
प्रायश्चित्तं हि सर्वस्य दुष्कृतस्येति निश्चितम्  ॥ ह्भ्व्_३।११९ ॥  
कलि-दोष-हरत्वम्  
  
बृहन्-नारदीये कलि-प्रसङ्गे [णार्प्  १।४१।९७] -  
समस्त-जगद्-आधारं परमार्थ-स्वरूपिणम् ।  
घोरे कलि-युगे प्राप्ते विष्णुं ध्यायन् न सीदति  ॥ ह्भ्व्_३।१२० ॥  
सर्व-धर्माधिकारित्वम्  
  
स्कान्दे कार्त्तिक-माहात्म्ये अगस्त्योक्तौ-  
किन्त्व् अस्य बहुभिस् तीर्थैः किं तस्य बहुभिर् व्रतैः ।  
यो नित्यं ध्यायते देवं नारायणम् अनन्य-धीः  ॥ ह्भ्व्_३।१२१ ॥  
मोक्ष-प्रदत्वम्  
  
बृहन्-नारदीये कलि-प्रसङ्गे [णार्प्  १।४०।५२] -  
ये मानवा विगत-राग-परावर-ज्ञा  
नारायणं सुर-गुरुं सततं स्मरन्ति ।  
ध्यानेन तेन हत किल्बिष-चेतनास् ते  
मातुः पयोधर-रसं न पुनः पिबन्ति  ॥ ह्भ्व्_३।१२२ ॥  
श्री-वैकुण्ठ-प्रापकत्वम्  
स्कान्दे श्री-ब्रह्मोक्तौ-  
मुहूर्तम् अपि यो ध्यायेन् नारायणम् अतन्द्रितः ।  
सो ऽपि सद्-गतिम् आप्नोति किं पुनस् तत्-परायणः  ॥ ह्भ्व्_३।१२३ ॥  
  
पाद्मे वैशाख-माहात्म्ये यम-ब्राह्मण-संवादे [पद्मप् १।९६।७८]  
ध्यायन्ति पुरुषं दिव्यम् अच्युतं ये स्मरन्ति च ।  
लभन्ते तेऽच्युत-स्थानं श्रुतिर् एषा पुरातनी  ॥ ह्भ्व्_३।१२४ ॥  
  
सारूप्य-प्रापणम्  
  
एकादश-स्कन्धे [भ्प् ११।५।४८] -  
वैरेण यं नृपतयः शिशुपाल-पौण्ड्र-  
शाल्वादयो गति-विलास-विलोकनाद्यैः ।  
ध्यायन्त आकृत-धियः शयनासनादौ  
तत्-साम्यम् आपुर् अनुरक्त-धियां पुनः किम्  ॥ ह्भ्व्_३।१२५ ॥  
  
स्वतः परम-फलत्वम्  
  
चतुर्थ-स्कन्धे [भ्प् ४।२०।२९] श्री-पृथूक्तौ -  
भजन्त्य् अथ त्वाम् अत एव साधवो  
व्युदस्त-माया-गुण-विभ्रमोदयम् ।  
भवत्-पदानुस्मरणाद् ऋते सतां  
निमित्तम् अन्यद् भगवन् न विद्महे  ॥ ह्भ्व्_३।१२६ ॥  
  
स्कन्द-पुराणे ब्रह्मोक्तौ च -  
आलोड्य सर्व-शास्त्राणि विचार्य च पुनः पुनः ।  
इदमे एव सुनिष्पन्नं ध्येयो नारायणः सदा  ॥ ह्भ्व्_३।१२७ ॥  
  
अतएवोक्तं हायशीर्ष-पञ्चरात्रे नारायण-व्यूह-स्तवे -  
ये त्यक्त-लोक-धर्मार्था विष्णु-भक्ति-वशं गताः ।  
ध्यायन्ति परमात्मानं तेभ्यो ऽपीह नमो नमः  ॥ ह्भ्व्_३।१२८ ॥  
। इति ।  
  
स्मरणे यत् तन् माहात्म्यं तद्-ध्यानेऽप्य् अखिलं विदुः ।  
भेदः कल्प्येत सामान्य-विशेषाभ्यां तयोः कियान्  ॥ ह्भ्व्_३।१२९ ॥  
  
अथ श्री-भगवत्-प्रबोधनम्  
  
ततो देवालये गत्वा घण्टाद्य्-उद्घोष-पूर्वकम् ।  
प्रबोध्य स्तुतिभिः कृष्णं नीराज्यं प्रार्थयेद् इदम्  ॥ ह्भ्व्_३।१३० ॥  
  
तृतीय-स्कन्धे [भ्प् ३।९।२५] -  
सो ऽसाव् अदभ्र-करुणो भगवान् विवृद्ध-  
प्रेम-स्मितेन नयनाम्बुरुहं विजृम्भन् ।  
उत्थाय विश्व-विजयाय च नो विषादं  
माध्व्या गिरापनयतात् पुरुषः पुराणः  ॥ ह्भ्व्_३।१३१ ॥  
  
देव-प्रपन्नार्तिहर प्रसादं कुरु केशव ।  
अवलोकन-दानेन भूयो मां पारयाच्युत  ॥ ह्भ्व्_३।१३२ ॥  
। इति ।  
देवालयं प्रविश्याथ स्तोत्राणीष्टानि कीर्तयन् ।  
कृष्णस्य तुलसी-वर्जं निर्माल्यम् अपसारयेत्  ॥ ह्भ्व्_३।१३३ ॥  
अथ निर्माल्योत्तारणम्  
  
अत्रि-स्मृतौ-  
प्रातः-काले सदा कुर्यान् निर्माल्योत्तारणं बुधः ।  
तृषिताः पशवो बद्धाः कन्यका च रजस्वला ।  
देवता च सनिर्माल्या हन्ति पुण्यं पुराकृतम्  ॥ ह्भ्व्_३।१३४ ॥  
  
नारसिंहे श्री-यमोक्तौ-  
देव-माल्यापनयनं देवागारे समूहनम् ।  
स्नापनं सर्व-देवानां गो-प्रदान-समं स्मृतम्  ॥ ह्भ्व्_३।१३५ ॥  
  
नारद-पञ्चरात्रे-  
यः प्रातर् उत्थाय विधाय नित्यं  
निर्माल्यम् ईशस्य निराकरोति ।  
न तस्य दुःखं न दरिद्रता च  
नाकाल-मृत्युर् न च रोग-मात्रम्  ॥ ह्भ्व्_३।१३६ ॥  
  
अरुणोदय-वेलायां निर्माल्यं शल्यतां व्रजेत् ।  
प्रातस् तु स्यान् महाशल्यं घटिका-मात्र-योगतः  ॥ ह्भ्व्_३।१३७ ॥  
अतिशल्यं विजानीयात् ततो वज्र-प्रहारवत् ।  
अरुणोदय-वेलायां शल्यं तत् क्षमते हरिः  ॥ ह्भ्व्_३।१३८ ॥  
घटिकायाम् अतिक्रान्तौ क्षुद्रं पातकम् आवहेत् ।  
मुहूर्ते समतिक्रान्ते पूर्णं पातकम् उच्यते  ॥ ह्भ्व्_३।१३९ ॥  
अतिपातकम् एव् स्यात् घटिकानां चतुष्टये ।  
मुहूर्त-त्रितये पूर्णे महा-पातकम् उच्यते  ॥ ह्भ्व्_३।१४० ॥  
ततः परं ब्रह्म-वधो महा-पातक-पञ्चकम् ।  
प्रहरे पूर्णतां याते प्रायश्चित्तं ततो न हि  ॥ ह्भ्व्_३।१४१ ॥  
निर्माल्यस्य विलम्बे तु प्रायश्चित्तम् अथोच्यते ।  
अतिक्रान्ते मुहूर्तार्धे सहस्रं जपम् आचरेत्  ॥ ह्भ्व्_३।१४२ ॥  
पूर्णे मुहूर्ते सञ्जाते सहस्रं सार्धम् उच्यते ।  
सहस्र-द्वितीयं कुर्यात् घटिकानां चतुष्टये  ॥ ह्भ्व्_३।१४३ ॥  
मुहूर्त-त्रितयेऽतीते अयुतं जपम् आचरेत् ।  
प्रहरे पूर्णतां याते पुरश्चरणम् उच्यते ।  
प्रहरे समतिक्रान्ते प्रायश्चित्तं न विद्यते  ॥ ह्भ्व्_३।१४४ ॥  
  
अथ श्री-मुख-प्रक्षालनम्  
  
श्री-हस्ताङ्घ्रि-मुखाम्भोज-क्षालनाय च तद्-गृहे ।  
गण्डूषाणि जलैर् दत्त्वा दन्त-काष्ठं समर्पयेत्  ॥ ह्भ्व्_३।१४५ ॥  
जिह्वोल्लेखनिकां दत्त्वा पादुके शुद्ध-मृत्तिकाम् ।  
सलिलं च पुनर् दद्याद् वासो ऽपि मुख-मार्जनम्  ॥ ह्भ्व्_३।१४६ ॥  
ततः श्री-तुलसीं पुण्याम् अर्पयेत् भगवत्-प्रियाम् ।  
तन्-माहात्म्यं च तन्-मुख्य-प्रसङ्गे लेख्यम् अग्रतः  ॥ ह्भ्व्_३।१४७ ॥  
  
अथ दन्त-काष्ठार्पण-माहात्म्यम्  
  
विष्णु-धर्मोत्तरे-  
दन्त-काष्ठ-प्रदानेन दन्त-सौभाग्यम् ऋच्छति ।  
जिह्वोल्लेखनिकां दत्त्वा विरोगस् त्व् अभिजायते  ॥ ह्भ्व्_३।१४८ ॥  
पादुकायाः प्रदानेन गतिम् इष्टाम् अवाप्नुयात् ।  
मृद्-भाग-दानाद् देवस्य भूमिम् आप्नोत्य् अनुत्तमाम्  ॥ ह्भ्व्_३।१४९ ॥  
  
अथ मङ्गल-नीराजनम्  
  
पठित्वाथ प्रियान् श्लोकान् महा-वादित्र-निस्वनैः ।  
प्रभोर् नीराजनं कुर्यान् मङ्गलाख्यं जगद्-धितम्  ॥ ह्भ्व्_३।१५० ॥  
नीराजनं त्व् इदं सर्वैः कर्तव्यं शुचि-विग्रहैः ।  
परम-श्रद्धयोत्थाय द्रष्टव्यं च सदा नरैः  ॥ ह्भ्व्_३।१५१ ॥  
स्त्रीणां पुंसां च सर्वेषाम् एतत् सर्वेष्ट-पूरकम् ।  
समस्त-दैन्य-दारिद्र्य-दुरिताद्य्-उपशान्ति-कृत्  ॥ ह्भ्व्_३।१५२ ॥  
  
अथ प्रातः-स्नानार्थोद्यमः  
  
ततो ऽरुणोदयस्यान्ते स्नानार्थं निःसरेद् बहिः ।  
कीर्तयन् कृष्ण-नामानि तीर्थं गच्छेद् अनन्तरम्  ॥ ह्भ्व्_३।१५३ ॥  
  
तथा च शुक्र-स्मृतौ-  
ब्राह्मे मुहूर्ते चोत्थाय शुचिर् भूत्वा समाहितः ।  
स्वस्तिकाद्य्-आसनं बद्ध्वा ध्यात्वा कृष्ण-पादाम्बुजम्  ॥ ह्भ्व्_३।१५४ ॥  
ततो निर्गत्य निलयान्नामानीमानि कीर्तयेत् ।  
श्री-वासुदेवानिरुद्ध-प्रद्युम्नाधोक्षजाच्युत ।  
श्री-कृष्णानन्त गोविन्द सङ्कर्षण नमो ऽस्तु ते  ॥ ह्भ्व्_३।१५५ ॥  
गत्वा तीर्थादिकं तत्र निक्षिप्य स्नान-साधनम् ।  
विधिनाचर्य मैत्र्य्-आदि-कृत्यं शौचं विधाय च ।  
आचम्य खानि सम्मार्ज्य स्नानं कुर्यात् यथोचितम्  ॥ ह्भ्व्_३।१५६ ॥  
  
अथ मैत्र्यादि-कृत्य-विधिः  
  
श्री-विष्णु-पुराणे [विप् ३।११।८-१५] और्व-सगर-संवादे गृहि-धर्म-कथने-  
ततः कल्ये समुत्थाय कुर्यान् मूत्रं नरेश्वर ।  
नैरृत्याम् इषु-विक्षेपम् अतीत्याधिकं गृहात्  ॥ ह्भ्व्_३।१५७ ॥  
दूरादावसथान् मूत्रं पुरीषं च समुत्सृजेत् ।  
पादाव् असेचनोच्छिष्टे प्रक्षिपेन् न गृहाङ्गणे  ॥ ह्भ्व्_३।१५८ ॥  
आत्म-च्छायां तरोश् छायां गो-सूर्याग्न्य्-अनिलांस् तथा ।  
गुरुं द्विजादींश् च बुधो न मेहेत कदाचन  ॥ ह्भ्व्_३।१५९ ॥  
न कृष्टे शस्य-मध्ये वा गो-व्रजे जन-संसदि ।  
न वर्त्मनि न नद्य्-आदि-तीर्थेषु पुरुषर्षभ  ॥ ह्भ्व्_३।१६० ॥  
नाप्सु नैवाम्भसस् तीरे न श्मशाने समाचरेत् ।  
उत्सर्गं वै पुरीषस्य मूत्रस्य च विसर्जनम्  ॥ ह्भ्व्_३।१६१ ॥  
उदङ्मुखो दिवोत्सर्गं विपरीत-मुखो निशि ।  
कुर्वीतानापदि प्राज्ञो मूत्रोत्सर्गं च पार्थिव  ॥ ह्भ्व्_३।१६२ ॥  
तृणैर् आच्छाद्य वसुधां वस्त्र-प्रावृत-मस्तकः ।  
तिष्ठेन् नातिचिरं तत्र नैव किञ्चिद् उदीरयेत्  ॥ ह्भ्व्_३।१६३ ॥  
  
तथा कौर्मे व्यास-गीतायाम्-  
निधाय दक्षिणे कर्णे ब्रह्म-सूत्रम् उदङ्मुखः ।  
अन्तर्धाप्य महीं काष्ठैः पत्रैर् लोष्ट्रैस् तृणेन वा  ॥ ह्भ्व्_३।१६४ ॥  
प्रावृत्य तु शिरः कुर्याद् विन्-मूत्रस्य विसर्जनम् ।  
न चैवाभिमुखः स्त्रीणां गुरु-ब्राह्मणयोर् गवाम् ।  
न देव-देवालयोर् नापाम् अपि कदाचन  ॥ ह्भ्व्_३।१६५ ॥  
नदीं ज्योतींषि वीक्षित्वा न वाय्व्-अग्नि-मुखो ऽपि वा ।  
प्रयादित्यं प्रत्यनलं प्रतिसोमं तथैव च  ॥ ह्भ्व्_३।१६६ ॥  
  
काशी-काण्डे श्री-स्कन्दागस्त्य-संवादे-  
ततश् चावश्यकं कर्तुं नैरृतीं दिशम् आश्रयेत् ।  
ग्रामाद् धनुः-शतं गच्छेन् नगराच् च चतुर्गुणम्  ॥ ह्भ्व्_३।१६७ ॥  
कर्णोपवीत्य्-उदग्-वक्त्रो दिवसे सन्ध्ययोर् अपि ।  
विन्-मूत्रे विसृजेन् मौनी निशायां दक्षिणा-मुखः  ॥ ह्भ्व्_३।१६८ ॥  
नालोकयेद् दिशो भागान् ज्योतिश् चक्रं नभो ऽमलम् ।  
वामेन पाणिना शिश्नं धृत्वोत्तिष्ठेत् प्रयत्नवान्  ॥ ह्भ्व्_३।१६९ ॥  
  
तत्रैवाग्रे-  
न मूत्रं गो-व्रजे कुर्यान् न वल्मीके न भस्मनि ।  
न गर्तेषु स-सत्त्वेषु न तिष्ठन् न व्रजन्न् अपि  ॥ ह्भ्व्_३।१७० ॥  
यथा-सुख-मुखो रात्रौ दिवा छायान्धकारयोः ।  
भीतिषु प्राण-बाधायां कुर्यान् मल-विसर्जनम्  ॥ ह्भ्व्_३।१७१ ॥  
  
विष्णु-पुराणे [भ्प् ३।११।१६-१८] तत्रैव-  
वल्मीक-मूषिकोत्खातां मृदं नान्तर्-जलात् तथा ।  
शौचावशिष्टां गेहाच् च न दद्याल् लेप-सम्भवाम्  ॥ ह्भ्व्_३।१७२ ॥  
अन्तःप्राण्यवपन्नां च हलोत्खातां च पार्थिव ।  
परित्यजेन् मृदश् चैताः सकलाः शौच-साधने  ॥ ह्भ्व्_३।१७३ ॥  
एका लिङ्गे गुदे तिस्रस् दश वाम-करे नृप ।  
हस्त-द्वये सप्तान्या मृदः शौचोपपादिकाः  ॥ ह्भ्व्_३।१७४ ॥  
  
यम-स्मृतौ-  
तिस्रस् तु पादयोर् देयाः शुद्धि-कामेन नित्यशः  ॥ ह्भ्व्_३।१७५ ॥  
  
किं च-  
तिस्रस् तु मृत्तिका देयाः कृत्वा तु नख-शोधनम्  ॥ ह्भ्व्_३।१७६ ॥  
  
काशी-खण्डे च तत्रैव-  
गुह्ये दद्यान् मृदं चैकां पायौ पञ्चाम्बु-सान्तराः ।  
दश वाम-करे चापि सप्त पाणि-द्वये मृदः  ॥ ह्भ्व्_३।१७७ ॥  
एकैकां पादयोर् दद्यात् तिस्रः पाण्योर् मृदः स्मृताः ।  
इत्थं शौचं गृही कुर्याद् गन्ध-लेप-क्षयावधि  ॥ ह्भ्व्_३।१७८ ॥  
क्रमाद् द्विगुणम् एतत् तु ब्रह्मचर्यादिषु त्रिषु ।  
दिवा विहित-शौचाच् च रात्राव् अर्धं समाचरेत्  ॥ ह्भ्व्_३।१७९ ॥  
रुजार्धं च तद्-अर्धं च पथि चौरादि-पीडिते ।  
तद्-अर्ध-योषितां चापि स्वास्थ्ये न्यूनं न कारयेत् ।  
आर्द्र-धात्री-फलोन्माना मृदः शौचे प्रकीर्तिताः  ॥ ह्भ्व्_३।१८० ॥  
  
शङ्ख-स्मृतौ-  
मृत्तिका तु समुद्दिष्टा त्रिपर्वी पूर्यते यया  ॥ ह्भ्व्_३।१८१ ॥  
  
दक्ष-स्मृतौ-  
अर्ध-प्रसृति-मात्रा तु प्रथमा मृत्तिका स्मृता ।  
द्वितीया च तृतीया च तद्-अर्धं परिकीर्तिता  ॥ ह्भ्व्_३।१८२ ॥  
अथ केवल-मूत्रोत्सर्गे  
  
दक्षः-  
एका लिङ्गे तु सव्ये त्रिर् उभयोर् मृद्-द्वयं स्मृतम्  ॥ ह्भ्व्_३।१८३ ॥  
  
ब्राह्मे-  
पादयोर् द्वे गृहीत्वा च सुप्रक्षालित-पाणिना ।  
आचम्य तु ततः शुद्धः स्मृत्वा विष्णुं सनातनम्  ॥ ह्भ्व्_३।१८४ ॥  
  
विष्णु-पुराणे [भ्प् ३।११।१९-२१] तत्रैव-  
अच्छेनागन्ध-फेनेन जलेनाबुद्बुदेन च ।  
आचामेत मृदं भूयस् तथा दद्यात् समाहितः  ॥ ह्भ्व्_३।१८५ ॥  
निष्पादिताङ्घ्रि-शौचस् तु पापाव् अभ्युक्ष्य वै पुनः ।  
त्रिः पिबेत् सलिलं तेन तथा द्विः परिमार्जयेत्  ॥ ह्भ्व्_३।१८६ ॥  
शीर्षण्यानि ततः खानि मूर्धानं च मृदा लभेत् ।  
बाहू नाभिं च तोयेन हृदयं चापि संस्पृशेत्  ॥ ह्भ्व्_३।१८७ ॥  
  
अत्र च विशेषो दक्षेणोक्तः-  
प्रक्षाल्य हस्तौ पादौ च त्रिः पिबेद् अम्बु वीक्षितम् ।  
संवृत्ताङ्गुष्ठ-मूलेन द्विः प्रमृज्यात् ततो मुखम्  ॥ ह्भ्व्_३।१८८ ॥  
संहत्य तिसृभिः पूर्वम् आस्यम् एवम् उपस्पृशेत् ।  
अङ्गुष्ठेन प्रदेशिन्या घ्राणं पश्चाद् अनन्तरम्  ॥ ह्भ्व्_३।१८९ ॥  
अङ्गुष्ठानामिकाभ्यां तु चक्षुः-श्रोत्रे पुनः पुनः ।  
कनिष्ठाङ्गुष्ठयोर् नाभिं हृदयं तु तलेन वै ।  
सर्वाभिस् तु शिरः पश्चाद् बाहू चाग्रेण संस्पृशेत्  ॥ ह्भ्व्_३।१९० ॥  
  
तथा काशी-खण्डे तत्रैव-  
प्राग् आस्य उदगास्यो वा सूपविष्टः शुचौ भुवि ।  
उपस्पृशेद् विहीनायां तुषाङ्गारास्थि-भस्मभिः  ॥ ह्भ्व्_३।१९१ ॥  
अनुष्णाभिर् अफेनाभिर् अद्भिर् हृद्गाभिर् अत्वरः ।  
ब्राह्मणो ब्रह्म-तीर्थेन दृष्टि-पूतनाभिर् आचमेत्  ॥ ह्भ्व्_३।१९२ ॥  
कण्ठ-गाभिर् नृपः शुध्येत् तालुगाभिस् तथोरुजः ।  
स्त्री-शूद्रावास्यसंस्पर्श-मात्रेणापि विसुध्यतः  ॥ ह्भ्व्_३।१९३ ॥  
  
याज्ञवल्क्य-स्मृतौ-  
पाद-क्षालन-शेषेण नाचामेत् वारिणा द्विजः ।  
यद्य् आचमेत् स्रावयित्वा भूमौ बौधायनो ऽब्रवीत्  ॥ ह्भ्व्_३।१९४ ॥  
  
भरद्वाज-स्मृतौ-  
पाणिना दक्षिणेनैव संहताङ्गुलिनाचमेत् ।  
मुक्ताङ्गुष्ठक-निष्ठेन नक-स्पृष्टा अपस् त्यजेत्  ॥ ह्भ्व्_३।१९५ ॥  
  
कौर्मे च व्यास-गीतायाम्-  
भुक्त्वा पीत्वा च सुप्त्वा च स्नात्वा रथ्योपसर्पणे ।  
औष्ठौ विलोमकौ स्पृष्ट्वा वासो विपरिधाय च  ॥ ह्भ्व्_३।१९६ ॥  
रेतो-मूत्र-पुरीषाणाम् उत्सर्गेऽनृत-भाषणे ।  
ष्थीवित्वाध्ययनारम्भे काश-श्वासागमे तथा  ॥ ह्भ्व्_३।१९७ ॥  
चत्वरं वा श्मशानं वा समभ्यस्य द्विजोत्तमः ।  
सन्ध्योर् उभयोस् तद्वद् आचान्तो ऽप्य् आचमेत् पुनः  ॥ ह्भ्व्_३।१९८ ॥  
  
किं च-  
शिरः प्रावृत्य कण्ठं वा मुक्तकच्छ-शिखो ऽपि वा ।  
अकृत्वा पादयोः शौचम् आचान्तो ऽप्य् अशुचिर् भवेत्  ॥ ह्भ्व्_३।१९९ ॥  
सोपानत्कौ जलस्थो वा नोष्णीषी चाचमेद् बुधः ।  
न चैव वर्ष-धाराभिर् हस्तोच्छिष्टे तथा बुधः  ॥ ह्भ्व्_३।२०० ॥  
नैक-हस्तार्पिउत्त-जलैर् विना सूत्रेण वा पुनः ।  
न पादुकासन-स्थो वा बहिर् जानुर् अथापि वा  ॥ ह्भ्व्_३।२०१ ॥  
अथ वैष्णवाचमनम्  
  
त्रिः-पाने केशवं नारायणं माधवम् अप्य् अथ ।  
प्रक्षालने द्वयोः पाण्योर् गोविन्दं विष्णुम् अप्य् उभौ  ॥ ह्भ्व्_३।२०२ ॥  
मधुसूदनम् एकं च मार्जनेऽन्यं त्रिविक्रमम्  ॥ ह्भ्व्_३।२०३ ॥  
उन्मार्जनेऽप्य् अधरयोर् वामन-श्रीधराव् उभौ  ॥ ह्भ्व्_३।२०४ ॥  
प्रक्षालने पुनः पाण्योर् हृषीकेशं च पादयोः ।  
पद्मनाभं प्रोक्षणे तु मूर्ध्नो दामोदरं ततः  ॥ ह्भ्व्_३।२०५ ॥  
वासुदेवं मुखे सङ्कर्षणं प्रद्युम्नम् इत्य् उभौ ।  
नासयोर् नेत्र-युगलेऽनिरुद्धं पुरुषोत्तमम् ।  
अधोक्षजं नृसिंहं च कर्णयोर् नाभितो ऽच्युतम्  ॥ ह्भ्व्_३।२०६ ॥  
जनार्दनं च हृदये उपेन्द्रं मस्तके ततः ।  
दक्षिणे तु हरिं बाहौ वामे कृष्णं यथाविधि ।  
नमो ऽनन्तं च चतुर्थ्य्-अन्तम् आचामेत् क्रमतो जपन्  ॥ ह्भ्व्_३।२०७ ॥  
अशक्तः केवलम् दक्षं स्पृशेत् कर्णं तथा च वाक् ।  
कुर्वीतालभनं वापि दक्षिण-श्रवणस्य वै  ॥ ह्भ्व्_३।२०८ ॥  
  
अथ दन्त-धावन-विधिः  
  
तत्र कात्यायनः-  
उत्थाय नेत्रं प्रक्षाल्य शुचिर् भूत्वा समाहितः ।  
परिजप्य च मन्त्रेण भक्षयेद् दन्त-धावनम्  ॥ ह्भ्व्_३।२०९ ॥  
  
मन्त्रश् चायम्-  
आयुर् बलं यशो वर्चः प्रजा पशु-वसूनि च ।  
ब्रह्म प्रज्ञां च मेधां च त्वं नो धेहि वनस्पते  ॥ ह्भ्व्_३।२१० ॥  
  
तस्य नित्यता  
  
काशी-खण्डे-  
अथो मुख-विशुद्ध्य्-अर्थं गृह्णीयाद् दन्त-धावनम् ।  
आचान्तो ऽप्य् अशुचिर् यस्माद् अकृत्वा दन्त-धावनम्  ॥ ह्भ्व्_३।२११ ॥  
  
वाराहे च-  
दन्त-काष्ठम् अखादित्वा यस् तु माम् उपसर्पति ।  
सर्व-काल-कृतं कर्म तेन चैकेन नश्यति  ॥ ह्भ्व्_३।२१२ ॥  
  
अथ दन्त-काष्ठ-निषिद्ध-दिनानि  
  
मनुः-  
चतुर्दश्य्-अष्टमी-दर्श-पौर्णमास्य्-अर्क-सङ्क्रमः ।  
एषु स्त्री-तैल-मांसानि दन्त-काष्ठानि वर्जयेत्  ॥ ह्भ्व्_३।२१३ ॥  
  
संवर्तकः-  
आद्ये तिथौ नवम्यां च क्षये चन्द्रमसस् तथा ।  
आदित्य्-वारे शौरे च वर्जयेद् दन्त-धावनम्  ॥ ह्भ्व्_३।२१४ ॥  
  
कात्यायनः-  
प्रतिपद्-दर्श-षष्ठीषु नवम्यां च विशेषतः ।  
दन्तानां काष्ठ-संयोगो दहत्य् आसप्तमं कुलम्  ॥ ह्भ्व्_३।२१५ ॥  
  
वृद्ध-वशिष्ठः-  
उपवासे तथा श्राद्धेन खादेद् दन्त-धावनम् ।   
दन्तानां काष्ठ-संयोगो हन्ति सप्त-कुलानि वै  ॥ ह्भ्व्_३।२१६ ॥  
  
अन्यत्र च-  
प्रतिपद्-दर-षष्ठीषु नवम्य्-एकादशी-रवौ ।  
दन्तानां काष्ठ-संयोगो हन्ति पुण्यं पुरा-कृतम्  ॥ ह्भ्व्_३।२१७ ॥  
  
अथ तत्र प्रतिनिधिः  
दिनएष्व् एतेषु काष्ठैर् हि दन्तानां धावनस्य तु ।  
निषिद्धत्वात् तृणैः कुर्यात् तथा काष्ठेतरैश् च तत्  ॥ ह्भ्व्_३।२१८ ॥  
  
तथा च व्यासः-  
प्रतिपद्-दर्श-षष्ठीषु नवम्यां दन्त-धावनम् ।  
पर्णैर् अन्यत्र काष्ठैश् च जीवोल्लेख्हः सदैव हि  ॥ ह्भ्व्_३।२१९ ॥  
  
पैठीनसिः-  
अलाभे च निषेधे वा काष्ठानां दन्त-धावनम् ।  
पर्णादिना विशुद्धेन जिह्वोल्लेखः सदैव हि  ॥ ह्भ्व्_३।२२० ॥  
  
अथ तत्रैवापवादः  
  
काष्ठैः प्रतिपद्-आदौ यन् निषिद्धं दन्त-धावनम् ।  
तृण-पर्णैस् तु तत् कुर्याद् अमाम् एकादशीं विना  ॥ ह्भ्व्_३।२२१ ॥  
  
अत एव व्यासस्य वचनान्तरम्-  
अलाभे दन्त-काष्ठानां निषिद्धायां तथा तिथौ ।  
अपां द्वादश-गण्डूषैर् विदध्याद् दन्त-धावनम्  ॥ ह्भ्व्_३।२२२ ॥  
  
काशी-खण्डे तत्रैव-  
मुखे पर्युषिते यस्माद् भवेद् अशुचि-भाग् नरः ।  
ततः कुर्यात् प्रयत्नेन शुद्ध्य्-अर्थं दन्त-धावनम्  ॥ ह्भ्व्_३।२२५ ॥  
उपवासेऽपि नो दुष्येद् दन्त-धावनम् अञ्जनम् ।  
गन्धालङ्कार-सद्-वस्त्र-पुष्प-मालानुलेपनम्  ॥ ह्भ्व्_३।२२६ ॥  
  
अथ दन्त-काष्ठानि  
  
स्मृतौ-  
सर्व कण्टकिनः पुण्याः आयुर्दाः क्षीरिणः स्मृताः ।  
कटु-तिक्त-कषायाश् च बलारोग्य-सुख-प्रदाः  ॥ ह्भ्व्_३।२२७ ॥  
  
किं च-  
पलाशानां दन्त-काष्ठं पादुके चैव वर्जयेत् ।  
वर्जयेच् च प्रयत्नेन बटं वाश्वत्थम् एव च  ॥ ह्भ्व्_३।२२८ ॥  
  
कौर्मे श्री-व्यास-गीतायाम्-  
मध्याङ्गुलि-समस्थौल्यं द्वादशाङ्गुल-सम्मितम् ।  
स-त्वचं दन्त-काष्ठं यत् तद्-अग्रे न तु धारयेत्  ॥ ह्भ्व्_३।२२९ ॥  
क्षीरि-वृक्ष-समुद्भूतं मालती-सम्भवं शुभम् ।  
अपामार्गं च बिल्वं वा कर-वीरं विशेषतह्  ॥ ह्भ्व्_३।२३० ॥  
वर्जयित्वा निनितानि गृहीत्वैकं यथोदितम् ।  
परिहृत्य दिनं पापं भक्षयेद् वै विधानवित्  ॥ ह्भ्व्_३।२३१ ॥  
न पाटयेत् दन्त-काष्ठं नाङ्गुल्य्-अग्रेण धारयेत् ।  
प्रक्षाल्य भुक्त्वा तज् जह्यात् शुचौ देशे समाहितः  ॥ ह्भ्व्_३।२३२ ॥  
  
काशी-खण्डे च तत्रैव-  
कनिष्ठाग्र-परीणाहं स-त्वचं निर्व्रणं ऋजुम् ।  
द्वादशाङ्गुल-मानं च सार्द्रं स्याद् दन्त-धावनम् ।  
जिह्वोल्लेखनिकाम् वापि कुर्याच् चापाकृतिं शुभाम्   ॥ ह्भ्व्_३।२३३ ॥  
  
रामार्चन-चन्द्रिकायाम् च-  
दन्तोल्लेखो वितस्त्या भवति परिमिताद् अन्नम् इत्य् आदि-मन्त्रात्  
प्रातः क्षीर्य्-आदि-काष्ठाद् वट-खदिर-पलाशैर् विनार्काम्र-बिल्वैः ।  
भुक्त्वा गण्डूष-षट्कं द्विर् अपि कुशम् ऋते देशिनीम् अङ्गुलीभिर्  
नन्दाभूताष्ट-पर्वण्य् अपि न खलु नवम्य्-अर्क-सङ्क्रान्ति-पाते  ॥ ह्भ्व्_३।२३४ ॥  
  
अथ केश-प्रसाधनादिः  
  
ततश् चाचम्य विधिवत् कृत्वा केश-प्रसाधनम् ।  
स्मृत्वा प्रणव-गायत्र्यौ निबध्नीयाच् छिखां द्विजः  ॥ ह्भ्व्_३।२३५ ॥  
  
तथा चोक्तं-  
न दक्षिणा-मुखो नोर्ध्वं कुर्यात् केश-प्रसाधनम् ।  
स्मृत्वोङ्कारं च गायत्रीं निबध्नीयाच् चिखान्ततः  ॥ ह्भ्व्_३।२३६ ॥  
  
अथ स्नानम्  
  
विष्णु-पुराणे [भ्प् ३।११।२५] तत्रैव-  
नदी-नद-तडागेषु देव-खात-जलेषु च ।  
नित्य-क्रियार्थं स्नायीत गिरि-प्रस्रवणेषु च  ॥ ह्भ्व्_३।२३७ ॥  
कूपेषूद्धृत-तोयेन स्नानं कुर्वीत वा भुवि ।  
स्नायीतोद्धृत-तोयेन अथवा भुव्य् असम्भवे  ॥ ह्भ्व्_३।२३८ ॥  
  
अथ स्नान-नित्यता  
  
तत्र कात्यायनः-  
यथाहनि तथा प्रातर् नित्यं स्नायाद् अनातुरः ।  
अत्यन्त-मलिनः कायो नव-च्छिद्र-समन्वितः ।  
स्रवत् एव दिवा-रात्रौ प्रातः-स्नानं विशोधनम्  ॥ ह्भ्व्_३।२३९ ॥  
  
दक्षः-  
प्रातर् मध्याह्नयोः स्नानं वानप्रस्थ-गृहस्थयोः ।  
यतेस् त्रि-सवनं स्नानं सकृत् तु ब्रह्मचारिणः  ॥ ह्भ्व्_३।२४० ॥  
सर्वे चापि सकृत् कुर्युर् अशक्तौ चोदकं विना  ॥ ह्भ्व्_३।२४१ ॥  
  
किं च-  
अशिरस्कं भवेत् स्नानम् अशक्तौ कर्मिणां सदा ।  
आर्द्रेण वाससा वापि पाणिना वापि मार्जनम्  ॥ ह्भ्व्_३।२४२ ॥  
  
शङ्खश् च-  
अस्नातस् तु पुमान् नार्हो जपादि-हवनादिषु  ॥ ह्भ्व्_३।२४३ ॥  
  
कौर्मे व्यास-गीतायाम्-  
प्रातः-स्नानं विना पुंसां पापित्वं कर्मसु स्मृतम् ।  
होमे जपे विशेषेण तस्मात् स्नानं समाचरेत्  ॥ ह्भ्व्_३।२४४ ॥  
  
काशी-खण्डे-  
प्रस्वेद-लालसाद्याक्लिन्नो निद्राधीनो यतो नरः ।  
प्रातः-स्नानात् ततो ऽर्हः स्यान् मन्त्र-स्तोत्र-जपादिषु  ॥ ह्भ्व्_३।२४५ ॥  
  
पाद्मे च देवहूति-विकुण्डल-संवादे [पद्मप् ३।३१।५५-५६] --  
स्नानं विना तु यो भुङ्क्ते मलाशी स सदा नरः ।  
अस्नायिनो ऽशुचेस् तस्य विमुखाः पितृ-देवताः  ॥ ह्भ्व्_३।२४६ ॥  
स्नान-हीनो नरः पापः स्नान-हीनो नरो ऽशुचिः ।  
अस्नायी नरकं भुङ्क्ते पुंस्-कीटादिषु जायते  ॥ ह्भ्व्_३।२४७ ॥  
  
अथ स्नान-माहात्म्यम्  
  
महाभारते [५।३७।२९] उद्योग-पर्वणि श्री-विदुरोक्तौ-  
गुणा दश स्नान-शीलं भजन्ते  
बलं रूपं स्वर-वर्ण-प्रशुद्धिः ।  
स्पर्शश् च गन्धश् च विशुद्धता च  
श्रीः सौकुमार्यं प्रवराश् च नार्यः  ॥ ह्भ्व्_३।२४८ ॥  
  
पाद्मे च [३।३१।५४-५८] तत्रैव-  
याम्यं हि यातना-दुःखं नित्य-स्नायी न पश्यति ।  
नित्य-स्नानेन पूयन्ते अपि पाप-कृतो नराः  ॥ ह्भ्व्_३।२४९ ॥  
प्रातः-स्नानं हरेद् वैश्य बाह्याभ्यन्तरजं मलम् ।  
प्रातः-स्नानेन निष्पापो नरो न निरयं व्रजेत्  ॥ ह्भ्व्_३।२५० ॥  
ये पुनः स्रोतसि स्नानम् आचरन्तीह पर्वणि ।  
तेनैव नरकं यान्ति न जायन्ते कुयोनिषु  ॥ ह्भ्व्_३।२५१ ॥  
दुःस्वप्ना दुष्ट-चिन्ताश् च बन्ध्या भवन्ति सर्वदा ।  
प्रातः-स्नानेन शुद्धानां पुरुषाणां विशां वर  ॥ ह्भ्व्_३।२५२ ॥  
  
अत्रि-स्मृतौ-  
स्नाने मनः-प्रसादः स्याद् देवा अभिमुखाः सदा ।  
सौभाग्यं श्रीः सुखं पुष्टिः पुण्यं विद्या यशो धृतिः  ॥ ह्भ्व्_३।२५३ ॥  
महा-पापान्य् अलक्ष्मीं च दुरितं दुर्विचिन्तितम् ।  
शोक-दुःखादि हरते प्रातः-स्नानं विशेषतः  ॥ ह्भ्व्_३।२५४ ॥  
  
कौर्मे तत्रैव-  
प्रातः-स्नानं प्रशंसन्ति दृष्टादृष्ट-करं हि तत् ।  
प्रातः-स्नानेन पापानि पूयन्ते नात्र संशयः  ॥ ह्भ्व्_३।२५५ ॥  
  
काशी-खण्डे च-  
प्रातः-स्नानात् यतः शुध्येत् कायो ऽयं मलिनः सदा ।  
छिद्रितो नवभिश् छिद्रैः स्रवत्य् एव दिवा-निशम्  ॥ ह्भ्व्_३।२५६ ॥  
उत्साह-मेधा-सौभाग्य-रूप-सम्पत्-प्रवर्तकम् ।  
मनः-प्रसन्नता-हेतुः प्रातः-स्नानं प्रशस्यते  ॥ ह्भ्व्_३।२५७ ॥  
प्रातः प्रातस् तु यत् स्नानं सञ्जाते चारुणोद्वये ।  
प्राजापत्य-समं प्राहुस् तन् महाघ-विघातकृत्  ॥ ह्भ्व्_३।२५८ ॥  
प्रातः-स्नानं हरेत् पापम् अलक्ष्मीं ग्लानिम् एव च ।  
अशुचित्वं च दुःस्वप्नं तुष्टिं पुष्टिं प्रयच्छति  ॥ ह्भ्व्_३।२५९ ॥  
नोपसर्पन्ति वै दुष्टाः प्रातः-स्नायि-जनं क्वचित् ।  
दृष्टादृष्ट-फलं तस्मात् प्रातः-स्नानं समाचरेत्  ॥ ह्भ्व्_३।२६० ॥  
स्नान-मात्रं तथा प्रातः-स्नानं चात्र नियोजितम् ।  
यद्यप्य् अन्यो ऽन्य-मिलिते पृथग् ज्ञेये तथाप्य् अमू  ॥ ह्भ्व्_३।२६१ ॥  
  
अथ स्नान-विधिः  
  
अथ तीर्थ-गतस् तत्र धौत-वस्त्रं कुशांस् तथा ।  
मृत्तिकां च तटे न्यस्य स्नायात् स्व-स्व-विधानतः  ॥ ह्भ्व्_३।२६२ ॥  
अधौतेन तु वस्त्रेण नित्य-नैमित्तिकीं क्रियाम् ।  
कुर्वन् न फलम् आप्नोति कृता चेन् निष्फला भवेत्  ॥ ह्भ्व्_३।२६३ ॥  
धौताङ्घ्रि-पाणिर् आचान्तः कृत्वा सङ्कल्पम् आदरात् ।  
गङ्गादि-स्मरणं कृत्वा तीर्थायार्घ्यं समर्पयेत्  ॥ ह्भ्व्_३।२६४ ॥  
सागर-स्वन-निर्घोष-दण्ड-हस्तासुरान्तक ।  
जगत्-स्रष्टर् जगन्-मर्दिन् नमामि त्वां सुरेश्वर  ॥ ह्भ्व्_३।२६५ ॥  
इमं मन्त्रं समुच्चार्य तीर्थ-स्नानं समाचरेत् ।  
अन्यथा तत्-फलस्यार्धं तीर्थेशो हरति स्वयम्  ॥ ह्भ्व्_३।२६६ ॥  
नत्वाथ तीर्थं स्नानार्थम् अनुज्ञां प्रार्थयेद् इमाम् ।  
देवदेव जगन्नाथ शङ्ख-चक्र-गदाधर ।  
देहि विष्णो ममानुज्ञां तव तीर्थ-निषेवणे  ॥ ह्भ्व्_३।२६७ ॥  
। इति ।  
विधिवन् मृदम् आदाय तीर्थ-तोये प्रविश्य च ।  
प्रवाहाभिमुखो नद्यां स्याद् अन्यत्रार्क-सम्मुखः  ॥ ह्भ्व्_३।२६८ ॥  
दिग्-बन्धं विधिनाचर्य तीर्थानि परिकल्प्य च ।  
आवाहयेद् भगवतीं गङ्गाम् आदित्य-मण्डलात्  ॥ ह्भ्व्_३।२६९ ॥  
दर्भ-पाणिः कृत-प्राणायामः कृष्ण-पदाम्बुजम् ।  
ध्यात्वा तन्-नाम सङ्कीर्त्य निमज्जेत् पुण्य-वारिणि  ॥ ह्भ्व्_३।२७० ॥  
आचम्य मूल-मन्त्रं च स-प्राणायामकं जपन् ।  
कृष्णं ध्यायन् जले भूयो निमज्ज्य स्नानम् आचरेत्  ॥ ह्भ्व्_३।२७१ ॥  
कृत्वाघ-मर्षणान्तं च नामभिः केशवादिभिः ।  
तत्र द्वादशधा तोये निमज्ज्य स्नानम् आचरेत्  ॥ ह्भ्व्_३।२७२ ॥  
तत्र विशेषः  
  
श्री-नारद-पञ्चरात्रे-  
प्रसिद्धेषु च तीर्थेषु यद्य् अन्यस्याभिधां स्मरेत् ।  
स्नातकं तं तु तत् तीर्थम् अभिशप्य क्षणाद् व्रजेत्  ॥ ह्भ्व्_३।२७३ ॥  
। इति ।  
इति वैदिक-तान्त्रिक-मिश्रितो विधिः ।  
  
पाद्मे वैशाख्य-माहात्म्ये [पद्मप् ५।९५।१२-१६, २०-२३] श्री-नारदाम्बरीष-संवादे -  
एवम् उच्चार्य तत्-तीर्थे पादौ प्रक्षाल्य वाग् यतः ।  
स्मरन् नारायणं देवं स्नानं कुर्याद् विधानतः  ॥ ह्भ्व्_३।२७४ ॥  
तीर्थं प्रकल्पयेद् धीमान् मूल-मन्त्रम् इमं पठन् ।  
औं नमो नारायणाय मूल-मन्त्र उदाहृतः  ॥ ह्भ्व्_३।२७५ ॥  
दर्भ-पाणिस् तु विधिवद् आचान्तः प्रणतो भुवि ।  
चतुर्-हस्त-समायुक्तं चतुरस्रं समन्ततः  ॥ ह्भ्व्_३।२७६ ॥  
प्रकल्प्यावाहयेद् गङ्गां मन्त्रेणानेन मानवः ।  
विष्णु-पाद-प्रसूतासि वैष्णवी विष्णु-देवता ।  
त्राहि नस् त्वेनसस् तस्माद् आजन्म-मरणान्तिकात्  ॥ ह्भ्व्_३।२७७ ॥  
। इत्यादि ।  
  
सप्त-वाराभिजप्तेन कर-सम्पुट-योजिते ।  
मूर्ध्नि कृत्वा जलं भूपश् चतुर् वा पञ्च सप्त वा ।  
स्नानं कृत्वा मृदा तद्वद् आमन्त्र्य तु विधानतः  ॥ ह्भ्व्_३।२७८ ॥  
अश्व-क्रान्ते रथ-क्रान्ते विष्णु-क्रान्ते वसुन्धरे ।  
मृत्तिके हर मे पापं यन् मया दुष्कृतं कृतम्  ॥ ह्भ्व्_३।२७९ ॥  
उद्धृतासि वराहेण विष्णुना शत-बाहुना ।  
नमस् ते सर्व-लोकानां प्रभवारणि सुव्रते  ॥ ह्भ्व्_३।२८० ॥  
। इति ।  
गुरोः सन्निहितस्याथ पित्रोश् च चरणोदकैः ।  
विप्राणां च पदाम्भोधिः कुर्यान् मूर्धन्य् अभिषेचनम्  ॥ ह्भ्व्_३।२८१ ॥  
  
तथा च पाद्मे-  
       गुरोः पादोदकं पुत्र तीर्थ-कोटि-फल-प्रदम्  ॥ ह्भ्व्_३।२८२ ॥  
किं च-  
       विप्र-पादोदक-क्लिन्नं यस्य तिष्ठति वै शिरः ।  
तस्य भागीरथी-स्नानम् अहन्य् अहनि जायते  ॥ ह्भ्व्_३।२८३ ॥  
  
तथा गौतमीय-तन्त्रे-  
पृथिव्यां यानि तीर्थानि तानि तीर्थानि सागरे ।  
स-सागराणि तीर्थानि पादे विप्रस्य दक्षिणे  ॥ ह्भ्व्_३।२८४ ॥  
। इति ।  
शङ्खे वसन्ति सर्वाणि तीर्थानि च विशेषतः ।  
शङ्खेन मूल-मन्त्रेणाभिषेकं पुनर् आचरेत्  ॥ ह्भ्व्_३।२८५ ॥  
तथैव तुलसी-मिश्र-शालग्राम-शिलाम्भसा ।  
अभिषेकं विदध्याच् च पीत्वा तत् किञ्चिद् अग्रतः  ॥ ह्भ्व्_३।२८६ ॥  
  
तद् उक्तं गौतमीय-तन्त्रे-  
शालग्राम-शिला-तोयं तुलसी-गन्ध-मिश्रितम् ।  
कृत्वा शङ्खे भ्रामयंस् त्रिः प्रक्षिपेन् निज-मूर्धनि  ॥ ह्भ्व्_३।२८७ ॥  
शालग्राम-शिला-तोयम् अपीत्वा यस् तु मस्तके ।  
प्रेक्षेपणं प्रकुर्वीत ब्रह्महा स निगद्यते  ॥ ह्भ्व्_३।२८८ ॥  
विष्णु-पादोदकान् पूर्वं विप्र-पादोदकं पिबेत् ।  
विरुद्धम् आचरन् मोहाद् ब्रह्महा स निगद्यते  ॥ ह्भ्व्_३।२८९ ॥  
  
श्री-चरणामृत-धारण-मन्त्रः  
  
अकाल-मृत्यु-हरणं सर्व-व्याधि-विनाशनम् ।  
विष्णोः पादोदकं पीत्वा शिरसा धारयाम्य् अहम्  ॥ ह्भ्व्_३।२९० ॥  
। इति ।  
लेख्यो ऽग्र्ये कृष्ण-पादाब्ज-तीर्थ-धारण-पानयोः ।  
महिमात्र तु तत्-तीर्थेनाभिषेकस्य लिख्यते  ॥ ह्भ्व्_३।२९१ ॥  
  
अथ श्री-चरणोदकाभिषेक-माहात्म्यम्  
  
पद्म-पुराणे [३।३१।३८, १३९-१४०]-  
स स्नातः सर्व-तीर्थेषु सर्व-यज्ञेषु दीक्षितः ।  
शालग्राम-शिला-तोयैर् यो ऽभिषेकं समाचरेत्  ॥ ह्भ्व्_३।२९२ ॥  
गङ्गा गोदावरी रेवा नद्यो मुक्ति-प्रदास् तु याः ।  
निवसन्ति सतीर्थास् ताः शालग्राम-शिला-जले  ॥ ह्भ्व्_३।२९३ ॥  
कोटि-तीर्थ-सहस्रैस् तु सेवितैः किं प्रयोजनम् ।  
तीर्थं यदि भवेत् पुण्यं शालग्राम-शिलोद्भवम्  ॥ ह्भ्व्_३।२९४ ॥  
  
तत्रैव श्री-गौतमाम्बरीष-संवादे-  
येषां धौतानि गात्राणि हरेः पादोदकेन वै ।  
अम्बरीष कुले तेषां दासो ऽस्मि वशगः सदा  ॥ ह्भ्व्_३।२९५ ॥  
राजन्ते तानि तावच् च तीर्थानि भुवन-त्रये ।  
यावन् न प्राप्यते तोयं शालग्रामाभिषेकजम्  ॥ ह्भ्व्_३।२९६ ॥  
  
स्कान्दे कार्त्तिक-माहात्म्ये-  
       गृहेऽपि वसतस् तस्य गङ्गा-स्नानं दिने दिने ।  
       शालग्राम-शिला-तोयैर् यो ऽबिषिञ्चति मानवः  ॥ ह्भ्व्_३।२९७ ॥  
  
तत्रैवान्यत्र च-  
यानि कानि च तीर्थानि ब्रह्माद्या देवतास् तथा ।  
विष्णु-पादोदकस्यैते कलां नार्हन्ति षोडशीम्  ॥ ह्भ्व्_३।२९८ ॥  
शालग्रामोद्भ्वओ देवो देवो द्वारवती-भवः ।  
उभयोः स्नान-तोयेन ब्रह्म-हत्या निवर्तते  ॥ ह्भ्व्_३।२९९ ॥  
  
किं च-  
स वै चावभृत-स्नातः स च गङ्गा-जलाप्लुतः ।  
विष्णु-पादोदकं कृत्वा शङ्खेयः स्नाति मानवः  ॥ ह्भ्व्_३।३०० ॥  
  
श्री-नृसिंह-पुराणे-  
गङ्गा-प्रयाग-गय-नैमिष-पुष्कराणि  
पुण्यानि यानि कुरु-जाङ्गल-यामुनानि ।  
कालेन तीर्थ-सलिलानि पुनन्ति पापं  
पादोदकं भगवतः प्रपुनाति सद्यः  ॥ ह्भ्व्_३।३०१ ॥  
  
स्मृतौ च-  
त्रि-रात्रि-फलदा नद्यो याः काश्चिद् असमुद्रगाः ।  
समुद्रगाश् च पक्षस्य मासस्य सरितां पतिः  ॥ ह्भ्व्_३।३०२ ॥  
षण्-मास-फलदा गोदा वत्सरस्य तु जाह्नवी ।  
पादोदकं भगवतो द्वादशाब्द-फल-प्रदम्  ॥ ह्भ्व्_३।३०३ ॥  
  
तन्-नित्यता  
  
गरुड-पुराणे-  
जलं च येषां तुलसी-विमिश्रितं  
पादोदकं चक्र-शिला-समुद्भवम् ।  
नित्यं त्रिसन्ध्यं प्लवते न गात्रं  
खगेन्द्र ते धर्म-बहिष्कृता नराः  ॥ ह्भ्व्_३।३०४ ॥  
। इति ।  
ततो जलाञ्जलीन् क्षिप्त्वा मूर्ध्नि त्रीन् कुम्भ-मुद्रया ।  
मूलेनाथाविशेषेण कुर्याद् देवादि-तर्पणम्  ॥ ह्भ्व्_३।३०५ ॥  
  
अथ सामान्यतो देवादि-तर्पणम्  
  
तच् च वैदिकेषु प्रसिद्धम् एव-  
ब्रह्मादयो ये देवास् तान् देवान् तर्पयामि । भूर्-देवांस् तर्पयामि । भुवर्-देवांस् तर्पयामि । स्वर्-देवांस् तर्पयामि । भूर्-भुवः-स्वर्-देवांस् तर्पयामि  ॥ ह्भ्व्_३।३०६ ॥  
। इत्य् आदि ।  
  
आचाम्याङ्गानि सम्मार्ज्य स्नान-वस्त्राण्य-वाससा ।  
परिधायांशुके शुक्ले निविश्याचमनं चरेत्  ॥ ह्भ्व्_३।३०७ ॥  
विधिवत् तिलकं कृत्वा पुनश् चाचम्य वैष्णवः ।  
विधाय वैदिकीं सन्ध्याम् अथोपासीत तान्त्रिकीम्  ॥ ह्भ्व्_३।३०८ ॥  
  
अथ वैदिकी सन्ध्या  
  
कौर्मे तत्रैव-  
प्राक्-कुलेषु ततः स्थित्वा दर्भेषु सुसमाहितः ।  
प्राणायाम-त्रयं कृत्वा ध्यायेत् सन्ध्याम् इति श्रुतिः  ॥ ह्भ्व्_३।३०९ ॥  
  
मनु-स्मृतौ (?)-  
ब्राह्मणाः शाक्तिकाः सर्वे न शैवा न च वैष्णवाः ।  
यत उपासते देवीं गायत्रीं वेद-मातरम्  ॥ ह्भ्व्_३।३१० ॥  
या च सन्ध्या जगत्-सूतिर् मायातीता हि निष्कला ।  
ऐश्वरी केवला शक्तिस् तत्त्व-त्रय-समुद्भवा  ॥ ह्भ्व्_३।३११ ॥  
ध्यात्वार्क-मण्डल-गतां सावित्रीं तां जपेद् बुधः ।  
प्राङ्-मुखः सततं विप्रः सन्ध्योपासनम् आचरेत्  ॥ ह्भ्व्_३।३१२ ॥  
  
किं च-  
सहस्र-परमां नित्यं शत-मध्यां दशावराम् ।  
सावित्रीं वै जपेद् विद्वान् प्राङ्-मुखः प्रयतः स्थितः  ॥ ह्भ्व्_३।३१३ ॥  
  
किं च-  
सन्ध्या-हीनो ऽशुचिर् नित्यम् अनर्हः सर्व-कर्मसु ।  
यद् अन्यत् कुरुते किञ्चिन् न तस्य फलम् अप्नुयात्  ॥ ह्भ्व्_३।३१४ ॥  
यो ऽन्यत्र कुरुते यत्नं धर्म-कार्ये द्विजोत्तमः ।  
विहाय सन्ध्या-प्रणतिं स याति नरकायुतम्  ॥ ह्भ्व्_३।३१५ ॥  
अनन्य-चेतसः शान्ता ब्राह्मणा वेद-पारगाः ।  
उपास्य विधिवत् सन्ध्यां प्राप्ताः पूर्वे परां गतिम्  ॥ ह्भ्व्_३।३१६ ॥  
  
अथ तान्त्रिकी सन्ध्या  
  
ततः सम्पूज्य सलिले निजां श्री-मन्त्र-देवताम् ।  
तर्पयेद् विधिना तस्य तथिवावरणानि च  ॥ ह्भ्व्_३।३१७ ॥  
  
तथा च बोधायन-स्मृतौ-  
हविषाग्नौ जले पुष्पैर् ध्यानेन हृदये हरिम् ।  
अर्चन्ति सूरयो नित्यं जपेन रवि-मण्डले  ॥ ह्भ्व्_३।३१८ ॥  
  
पाद्मे च तत्रैव-  
सूर्ये चाभ्यर्हणं श्रेष्ठं सलिले सलिलादिभिः  ॥ ह्भ्व्_३।३१९ ॥  
  
अथ तद्-विधिः  
  
मूल-मन्त्रम् अथोच्चार्य ध्यायन् कृष्णाङ्घ्रि-पङ्कजे ।  
श्री-कृष्णं तर्पयामीति त्रिः सम्यक् तर्पयेत् कृती  ॥ ह्भ्व्_३।३२० ॥  
ध्यानोद्दिष्ट-स्वरूपाय सूर्य-मण्डल-वर्तिने ।  
कृष्णाय काम-गायत्र्या दद्याद् अर्घ्यम् अनन्तरम्  ॥ ह्भ्व्_३।३२१ ॥  
अथ काम-गायत्री  
  
श्री-सनत्-कुमार-कल्पे-  
आदौ मन्मथम् उद्धृत्य काम-देव-पदं वदेत् ।  
आयान्ते विद्महे पुष्प-बाणायेति पदं वदेत् ।  
धीमहीति तथोक्त्वाथ तन् नो ऽनङ्गः प्रचोदयात्  ॥ ह्भ्व्_३।३२२ ॥  
। इति ।  
अथार्क-मण्डले कृष्णं ध्यात्वैतां दशधा जपेत् ।  
क्षमस्वेति तम् उद्वास्य दद्याद् अर्घ्यं विवस्वते  ॥ ह्भ्व्_३।३२३ ॥  
विधिस् तान्तिर्क-सन्ध्याया जलेऽर्चायाश् च कश्चन ।  
यो ऽन्यो मन्येत सो ऽप्य् अत्र तद्-विशेषाय लिख्यते  ॥ ह्भ्व्_३।३२४ ॥  
अथ मतान्तर-तान्त्रिक-सन्ध्या-विधिः  
  
आदौ दक्षिण-हस्तेन गृह्णीयाद् वारि वैष्णवः ।  
ततो हृदय-मन्त्रेण वाम-पाणि-तलेऽर्पयेत्  ॥ ह्भ्व्_३।३२५ ॥  
तद्-अङ्गुली-विनिर्याताम्भः-कणैर् दक्ष-पाणिना ।  
मस्तके नेत्र-मन्त्रेण कुर्यात् सम्प्रोक्षणं ततः  ॥ ह्भ्व्_३।३२६ ॥  
शिष्टं तच् चास्त्र-मन्त्रेणादायाम्भो दक्ष-पाणिना ।  
अधः क्षिपेत् पुनश् चैवम् इति वार-चतुष्टयम्  ॥ ह्भ्व्_३।३२७ ॥  
पुनर् हृदय-मन्त्रेणादायाम्भो दक्ष-पाणिना ।  
नासा-पुटेन वामेनाघ्रायान्येन विसर्जयेत्  ॥ ह्भ्व्_३।३२८ ॥  
अथाम्भो ऽञ्जलिम् आदाय सूर्य-मण्डल-वर्तिने ।  
अर्घ्यं गोपाल-गायत्र्या कृष्णाय त्रिर् निवेदयेत्  ॥ ह्भ्व्_३।३२९ ॥  
  
सा चोक्ता  
  
ब्रूयाद् गोपीजनं ङेऽन्तं विद्महे इत्य् अतः परम् ।  
पुनर् गोपी-जनं तद्वद् धीमहीति ततः परम् ।  
तन् नः कृष्ण इति प्रान्ते प्रपूर्वं चोदयाद् इति  ॥ ह्भ्व्_३।३३० ॥  
मूर्ध्नि न्यसेत् तद्-अङ्गानि ललाटे नेत्रयोर् द्वयोः ।  
भुजयोः पादयोश् चैव सर्वाङ्गेषु तथा क्रमात्  ॥ ह्भ्व्_३।३३१ ॥  
  
तानि चोक्तानि-  
पञ्चभिश् च तिर्भिश् चैव पञ्चभिश् च त्रिभिः पुनः ।  
चतुर्भिश् च चतुर्भिश् च कुर्याद् अङ्गानि वर्णकिः  ॥ ह्भ्व्_३।३३२ ॥  
। इति ।  
रास-क्रीडा-रतं कृष्णं ध्यात्वा चादित्य-मण्डले ।  
तत्-सम्मुखोत्क्षिप्त-भुजो गायत्रीं तां जपेत् क्षणम्  ॥ ह्भ्व्_३।३३३ ॥  
  
अथ तत्र जले श्री-भगवत्-पूजा-विधिः  
  
अङ्ग-न्यासं स्व-मन्त्रेण कृत्वाथाब्जं जलान्तरे ।  
सञ्चिन्त्य पीठ-मन्त्रेण तर्पयेच् च सकृत् सकृत्  ॥ ह्भ्व्_३।३३४ ॥  
तस्मिंश् च कृष्णम् आवाह्य सकलीकृत्य मानसान् ।  
पञ्चोपचारात् दत्त्वाप्सु धेनु-मुद्रां प्रदर्शयेत्  ॥ ह्भ्व्_३।३३५ ॥  
तज्-जलं चामृतं ध्यात्वा स्व-मन्त्रेणाभिमन्त्र्य च ।  
अष्टोत्तर-शतं कृष्णोत्तमाङ्गे तर्पयेत् कृती  ॥ ह्भ्व्_३।३३६ ॥  
ततश् च मूल-मन्त्रेण वारान् वै पञ्च-विंशतिम् ।  
अभिजप्तेनोदकेनाचमनं विधिना चरेत्  ॥ ह्भ्व्_३।३३७ ॥  
  
अथ विशेषतो देवादि-तर्पणम्  
  
पाद्मे [१।२०।१५६-१६३;  तत्रैव-  
ब्रह्माणं तर्पयेत् पूर्वं विष्णुं रुद्रं प्रजापतीन् ।  
देवा यक्षास् तथा नागा गन्धर्वाप्सरसां गणाः  ॥ ह्भ्व्_३।३३८ ॥  
क्रूराः सर्पाः सुपर्णाश् च तरवो जम्भकादयः ।  
विद्याधरा जलधरास् तथैवाकाश-गामिनः  ॥ ह्भ्व्_३।३३९ ॥  
निराधाराश् च ये जीवा पाप-धर्म-रताश् च ये ।  
तेषाम् आप्यायनायैतद् दीयते सलिलं मया  ॥ ह्भ्व्_३।३४० ॥  
कृतोपवीतो देवेभ्यो निवीती च भवेत् ततः ।  
मनुष्यांस् तर्पयेद् भक्त्या ऋषि-पुत्रान् ऋषींस् तथा  ॥ ह्भ्व्_३।३४१ ॥  
सनकश् च सनन्दश् च तृतीयश् च सनातनः ।  
कपिलश् चासुरिश् चैव वोढुः पञ्च-शिखस् तथा ।  
सर्वे ते तृप्तिम् आयान्तु मद्-दत्तेनाम्बुना सदा  ॥ ह्भ्व्_३।३४२ ॥  
मरीचिम् अत्र्य्-अङ्गिरसौ पुलस्त्यं पुलहं क्रतुम् ।  
प्रचेतसं वसिष्ठं च भृगुं नारदम् एव च ।  
देव-ब्रह्म-ऋषीन् सर्वांस् तर्पयेत् साक्षतोदकैः  ॥ ह्भ्व्_३।३४३ ॥  
अपसव्यं ततः कृत्वासव्यं जानु च भूतले ।  
अग्निष्व् आत्तास् तथा सौम्या बहिष्मन्तस् तथोष्मपाः  ॥ ह्भ्व्_३।३४४ ॥  
  
कव्यानलौ बर्हिषदस् तथा चैवाज्यपाः पुनः ।  
तर्पयेत् पितृ-भक्त्या च स-तिलोक्दक-चन्दनैः  ॥ ह्भ्व्_३।३४५ ॥  
यमाय धर्म-राजाय मृत्यवे चान्तकाय च ।  
वैवस्वताय कालाय सर्व-भूताक्षयाय च  ॥ ह्भ्व्_३।३४६ ॥  
औडुम्बराय दध्नाय नीलाय परमेष्ठिने ।  
वृकोदराय चित्राय चित्र-गुप्ताय वै नमः  ॥ ह्भ्व्_३।३४७ ॥  
दर्भ-पाणिः सुप्रयतः पितॄन् स्वान् तर्पयेत् ततः  ॥ ह्भ्व्_३।३४८ ॥  
पित्रादीन् नाम-गोत्रेण तथा माता-महान् अपि ।  
सन्तर्प्य विधिना सर्वान् इमं मन्त्रम् उदीरयेत्  ॥ ह्भ्व्_३।३४९ ॥  
येऽबान्धवा बान्धवा वा येऽन्य-जन्मनि बान्धवाः ।  
ते तृप्तिम् अखिलां यान्तु ये चास्मत्-तोय-काङ्क्षिणः  ॥ ह्भ्व्_३।३५० ॥  
। इति ।  
सन्ध्योपासनतः पूर्वं केचिद् देवादि-तर्पणम् ।  
मन्यन्ते सकृद् एवेदं पुराणोक्तानुसारतः  ॥ ह्भ्व्_३।३५१ ॥  
  
तथा च पाद्मे, स्नाने मृद्-ग्रहणानन्तरम्-  
एवं स्नात्वा ततः पश्चाद् आचम्य सुविधानतः ।  
उत्थाय वाससी शुक्ले शुद्धे तु परिधाय वै ।  
ततस् तु तर्पणं कुर्यात् त्रैलोक्याप्यायनाय वै  ॥ ह्भ्व्_३।३५२ ॥  
  
अत एव श्री-रामार्चन-चन्द्रिकायाम्-  
       निष्पीडयित्वा वस्त्रं तु पश्चात् सन्ध्यां समाचरेत् ।  
अन्यथा कुरुते यस् तु स्नानं तस्याफलं भवेत्  ॥ ह्भ्व्_३।३५३ ॥  
  
किं च-  
वस्त्रं त्रिगुणितं यस् तु निष्पीडयति मूढ-धीः ।  
वृथा स्नानं भवेत् तस्य निष्पीडयति चाम्बुनि  ॥ ह्भ्व्_३।३५४ ॥  
  
काशी-काण्डे-  
अपि सर्व-नदी-तोयैर् मृत्-कूटैश् चाथ गो-रसैः ।  
आपातम् आचरेच् छौचं भाव-दुष्टो न शुद्धि-भाक्  ॥ ह्भ्व्_३।३५५ ॥  
नक्तं दिनं निमज्ज्याप्सु कैवर्ताः किम् उ पावनाः ।  
शतशो ऽपि तथा स्नाता न शुद्धा भाव-दूषिताः  ॥ ह्भ्व्_३।३५६ ॥  
  
पाद्मे वैशाख-माहात्म्ये [५।८७।३०,३३] श्री-नारदाम्बरीष-संवादे-  
पुण्येन गाङ्गेन जलेन काले  
देशेऽपि यः स्नान-परो ऽपि भूप ।  
आजन्मतो भाव-हतो ऽपि दाता न  
शुद्ध्यतीत्य् एव मतं ममैतत्  ॥ ह्भ्व्_३।३५७ ॥  
  
प्रज्वाल्य वह्निं घृत-तैल-सिक्तं  
प्रदक्षिणावर्त-शिखं स्व-काले ।  
प्रविश्य दग्धः किल भाव-दुष्टो  
न स्वर्गम् आप्नोति फलं न चान्यत्  ॥ ह्भ्व्_३।३५८ ॥  
  
अतएव भविष्योत्तरे-  
यस्य हस्तौ च पादौ च वाङ् मनश् च सुसंयतम् ।  
विद्या-तपश् च कीर्तिश् च स तीर्थ-फलम् आप्नुयात्  ॥ ह्भ्व्_३।३५९ ॥  
अश्रद्दधानः पापात्मा नास्तिको ऽच्छिन्न-संशयः ।  
हेतु-निष्ठश् च पञ्चैते न तीर्थ-फल-भागिनः  ॥ ह्भ्व्_३।३६० ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
शौचीयो नाम तृतीयो विलासः ।  
  
*************************************************************************  
  
४। वैस्नवलम्कर-विलस  
  
चतुर्थो विलासः  
श्री-वैष्णवालङ्कारः  
  
  
स्नात्वा श्री-कृष्ण-चैतन्य-नाम-तीर्थोत्तमे सकृत् ।  
नित्याशुचिः शुचीन्द्रः सन् स्व-धर्मं वक्तुम् अर्हति  ॥ ह्भ्व्_४।१ ॥  
अथ स्व-गृहम् आगच्छेद् आदौ नत्वेष्ट-देवताम् ।  
गुरून् ज्येष्ठांश् च पुष्पैधः-कुशाम्भोधारकेतरान्  ॥ ह्भ्व्_४।२ ॥  
  
तथा च श्री-नृसिंह-पुराणे-  
जले देवं नमस्कृत्य ततो गच्छेद् गृहं पुमान् ।  
पौरुषेण तु सूक्तेन ततो विष्णुं समर्चयेत्  ॥ ह्भ्व्_४।३ ॥  
  
अथ श्री-भगवन्-मन्दिर-संस्कारः  
  
मन्दिरं मार्जयेद् विष्णोर् विधायाचमनादिकम् ।  
कृष्णं पश्यन् कीर्तयंश् च दास्येनात्मानम् अर्पयेत्  ॥ ह्भ्व्_४।४ ॥  
शुद्धं गोमयम् आदाय ततो मृत्स्नां जलं तथा ।  
भक्त्या तत् परितो लिम्पेद् अभुक्षेच् च तद्-अङ्गनम्  ॥ ह्भ्व्_४।५ ॥  
  
तथा च नवम-स्कन्धे [भ्प् ९।४।२८] श्रीमद्-अम्बरीषोपाख्याने --  
स वै मनः कृष्ण-पदारविन्दयोर्  
वचांसि वैकुण्ठ-गुणानुवर्णने  
करौ हरेर् मन्दिर-मार्जनादिषु  
श्रुतिं चकाराच्युत-सत्-कथोदये  ॥ ह्भ्व्_४।६ ॥  
  
एकादश-स्कन्धे [भ्प् ११।११।३९] श्री-भगवद्-उद्धव-संवादे भगवद्-धर्म-कथने -  
सम्मार्जनोपलेपाभ्यां सेक-मण्डल-वर्तनैः ।  
गृह-शुश्रूषणं मह्यं दासवद् यद् अमायया  ॥ ह्भ्व्_४।७ ॥  
  
अथ तत्र सम्मार्जन-माहात्म्यम्  
  
श्री-नृसिंह-पुराणे -  
नरसिंह-गृहे नित्यं यं सम्मार्जनम् आचरेत् ।  
समस्त-पाप-निर्मुक्तो विष्णु-लोके स मोदते  ॥ ह्भ्व्_४।८ ॥  
  
श्री-विष्णु-धर्मोत्तरे-  
सम्मार्जनं तु यः कुर्यात् पुरुषः केशवालये ।  
रजस्-तमोभ्यां निर्मुक्तः स भवेन् नात्र संशयः  ॥ ह्भ्व्_४।९ ॥  
पांशूनां यावतां राजन् कुर्यात् सम्मार्जनं नरः  
तावन्त्य् अब्दानि स सुखी नाकम् आसाद्य मोदते  ॥ ह्भ्व्_४।१० ॥  
  
श्री-वाराहे-  
यावत्कानि प्रहाराणि भूमि-सम्मार्जने ददुः ।  
तावद्-वर्ष-सहस्राणि शाक-द्वीपे महीयते  ॥ ह्भ्व्_४।११ ॥  
जायते मम भक्तश् च सर्व-धर्म-समन्वितः ।  
शुचिर् भागवतः शुद्धो ह्य् अपराध-विवर्जितः  ॥ ह्भ्व्_४।१२ ॥  
ततो भुक्त्वा सर्व-भोगान् तीर्त्वा संसार-सागरम् ।  
शाक-द्वीपात् परिभ्रष्टः स्वर्ग-लोकं स गच्छति  ॥ ह्भ्व्_४।१३ ॥  
नन्दनं वनम् आश्रित्य मोदते चाप्सरैः सह ।  
नन्दनाच् च परिभ्रष्टो मम कर्म-व्यवस्थितः ।  
सर्व-सङ्गात् परित्यज्य मम लोकं तु गच्छति  ॥ ह्भ्व्_४।१४ ॥  
अथोपलेपन-माहात्म्यम्  
  
तत्रैव-  
गो-मयं गृह्य वै भूमिं मम वेश्मोपलेपयेत् ।  
यावतस् तु पदांस् तत्र समन्ताद् उपलेपयेत् ।  
तावद्-वर्ष-सहस्राणि मद्-भक्तो जायते तथा  ॥ ह्भ्व्_४।१५ ॥  
समीपे यदि वा दूरे यश् चालयति गोमयम् ।  
यावत् तस्य पदाग्राणि तावत् स्वर्गे महीयते  ॥ ह्भ्व्_४।१६ ॥  
शाल्मलौ तत्-परिभ्रष्टो राजा भवति धार्मिकः ।  
मद्-भक्तश् चैव जायते सर्व-शास्त्र-विशारदः  ॥ ह्भ्व्_४।१७ ॥  
यश् चालेपयते भूमिं गो-मयेन दृढ-व्रतः ।  
तस्य दृष्ट्वानुलेपं तु मम तुष्टिः प्रजायते  ॥ ह्भ्व्_४।१८ ॥  
गोश् च यस्याः पुरीषेण क्रियते भूमि-लेपनम् ।  
एकेनैव तु लेपेन गो-योन्या विप्रमुच्यते  ॥ ह्भ्व्_४।१९ ॥  
स्थानोपलेपने भूमे सलिलं यो ददाति मे ।  
तस्य पुण्यं महा-भागे शृणु तत्त्वेन निष्कलम्  ॥ ह्भ्व्_४।२० ॥  
यावन्ति जल-बिन्दूनि लिप्यमानस्य सुन्दरि ।  
तावद्-वर्ष-सहस्राणि स्वर्ग-लोके महीयते  ॥ ह्भ्व्_४।२१ ॥  
यावन्तो बिन्दवः केचित् पानीयस्य वसुन्धरे ।  
तावद् वर्ष-सहस्राणि क्रौञ्च-द्वीपे महीयते  ॥ ह्भ्व्_४।२२ ॥  
क्रौञ्च-द्वीपात् परिभ्रष्टः सर्व-धर्म-परायणः ।  
सर्व-सङ्गान् परित्यज्य मम लोकं च गच्छति  ॥ ह्भ्व्_४।२३ ॥  
  
श्री-विष्णु-धर्मोत्तरे-  
कृत्वोपलेपनं विष्णोर् नरस् त्व् आयतने सदा ।  
गो-मयेन शुभान् लोकान् अयत्नाद् एव गच्छति  ॥ ह्भ्व्_४।२४ ॥  
हस्त-प्रमाणं भू-भागम् उपलिप्य नराधिप ।  
देव-रामा-शतं नाके लभते सततं नरः  ॥ ह्भ्व्_४।२५ ॥  
  
नारसिंहे-  
गो-मयेन मृदा तोयैर् यः कुर्याद् उपलेपनम् ।  
चान्द्रायण-फलं प्राप्य विष्णु-लोके महीयते  ॥ ह्भ्व्_४।२६ ॥  
  
तत्रैव श्री-धर्म-राजस्य दूतानुशासने-  
सम्मार्जनं यः कुरुते गोमयेनोपलेपनम् ।  
करोति भवने विष्णोस् त्याज्यं तेषां कुल-त्रयम्  ॥ ह्भ्व्_४।२७ ॥  
  
अथाभुक्षण-माहात्म्यम्  
  
श्री-विष्णु-धर्मोत्तरे-  
अभ्युक्षणं तु यः कुर्यात् पानीयेन सुरालये ।  
स शान्त-तापो भवति नात्र कार्या विचारणा  ॥ ह्भ्व्_४।२८ ॥  
अभ्युक्षणं तु यः कुर्याद् देव-देवाजिरे नरः ।  
सर्व-पाप-विनिर्मुक्तो वारुणं लोकम् अश्नुते  ॥ ह्भ्व्_४।२९ ॥  
सर्वतो-भद्र-पद्मादीन् अभिज्ञः स्वस्तिकानि च ।  
विरचय्य विचित्राणि मण्डयेद् धरि-मन्दिरम्  ॥ ह्भ्व्_४।३० ॥  
  
तथा च नारसिंहे-  
सम्मार्जनोपलेपाभ्यां रङ्ग-पद्मादि-शोभनम् ।  
कुर्यात् स्थानं महा-विष्णोः सोज्ज्वलाङ्गं मुदान्वितः  ॥ ह्भ्व्_४।३१ ॥  
अथ मण्डल-माहात्म्यम्  
  
स्कन्द-पुराणे कार्त्तिक-प्रसङ्गे-  
अगम्य-गमने पापम् अभक्ष्यस्य च भक्षणे ।  
सर्वं तन्-नाशम् आप्नोति मण्डयित्वा हरेर् गृहम्  ॥ ह्भ्व्_४।३२ ॥  
अणु-मात्रं तु यः कुर्यान् मण्डलं केशवाग्रतः ।  
मृदा धातु-विकारैश् च दिवि कल्प-शतं वसेत्  ॥ ह्भ्व्_४।३३ ॥  
शालग्राम-शिलाग्रे तु यः कुर्यात् स्वस्तिकं शुभम् ।  
कार्त्तिके तु विशेषेण पुनात्य् आसप्तमं कुलम्  ॥ ह्भ्व्_४।३४ ॥  
मण्डलं कुरुते नित्यं या नारी केशवाग्रतः ।  
सप्त-जन्मानि वैधव्यं न प्राप्नोति कदाचन  ॥ ह्भ्व्_४।३५ ॥  
गृहीत्वा गो-मयं या तु मण्डलं केशवाग्रतः ।  
भर्तुर् वियोगं नाप्नोति सन्ततेश् च धनस्य च  ॥ ह्भ्व्_४।३६ ॥  
प्राङ्गणं वर्णकोपेतं स्वस्तिकैश् च समन्वितम् ।  
देवस्य कुरुते यस् तु क्रीडते भुवन-त्रये  ॥ ह्भ्व्_४।३७ ॥  
  
नारदीये-  
मृदा धातु-विकारैर् वा वर्णकैर् गोमयेन वा ।  
विष्णु-लोकेऽथ तत्र रथैः स-स्पृहं वीक्ष्यते सुखी  ॥ ह्भ्व्_४।३८ ॥  
  
हरि-भक्ति-सुधोदये-  
उपलिप्यालयं विष्णोश् चित्रयित्वाथ वर्णकैः ।  
विष्णु-लोकेऽथ तत्रस्थैः स-स्पृहं वीक्ष्यते सुखी  ॥ ह्भ्व्_४।३९ ॥  
  
अथ स्वस्तिक-लक्षणम्  
  
आगमे-  
विदिग्-गत-चतुष्काणि भित्त्वा षोडशधा सुधीः ।  
मार्जयेत् स्वस्तिकाकारं श्वेत-पीतारुणासितैः  ॥ ह्भ्व्_४।४० ॥  
  
तत्र च पञ्चरात्र-वचनम्-  
रजांसि पञ्च-वर्णानि मण्डलार्थं हि कारयेत् ।  
शालि-तण्डुल-चूर्णेन शुक्लं वा यव-सम्भवम्  ॥ ह्भ्व्_४।४१ ॥  
रक्त-कुङ्कुम-सिन्दूर-गैरिकादि-समुद्भवम् ।  
हरि-तालोद्भवं पीतं रजनी-सम्भवं क्वचित् ।  
कृष्णं दग्धैर् हरिद्-यवैर् हरित्-पीतैर् विमिश्रितम्  ॥ ह्भ्व्_४।४२ ॥  
  
अथ तत्र ध्वज-पताकाद्य्-आरोपणम्  
  
ततो ध्वज-पताकादि विन्यस्य हरि-मन्दिरे ।  
विचित्रं भूषयेत् तच् च भगवद्-भक्तिमान् नरः  ॥ ह्भ्व्_४।४३ ॥  
  
अथ ध्वरारोपण-माहात्म्यम्  
  
ध्वजम् आरोपयेद् यस् तु प्रासादोपरि भक्तितः ।  
तस्य ब्रह्म-पदे वासः क्रीडते ब्रह्मणा सह  ॥ ह्भ्व्_४।४४ ॥  
  
बृहन्-नारदीये [१।१९।२] -  
यः कुर्याद् विष्णु-भवने ध्वजारोपणम् उत्तमम् ।  
सम्पूज्यते विरिञ्च्य्-आद्यैः किम् अन्यैर् बहु-भाषितैः  ॥ ह्भ्व्_४।४५ ॥  
  
तत्रैवाग्रे च [णार्प् १।१९।४२-३, ४५]-  
पटो ध्वजस्य विप्रेन्द्र यावच् चलति वायुना ।  
तावन्ति पाप-जालानि नश्यन्त्य् एव न संशयः  ॥ ह्भ्व्_४।४६ ॥  
महा-पातक-युक्तो वा युक्तो वा सर्व-पातकैः ।  
ध्वजं विष्णु-गृहे कृत्वा मुच्यते सर्व-पातकैः  ॥ ह्भ्व्_४।४७ ॥  
आरोपितं ध्वजं दृष्ट्वा येऽभिनन्दन्ति धार्मिकाः ।  
तेऽपि सर्वे प्रमुच्यन्ते महा-पातक-कोटिभिः  ॥ ह्भ्व्_४।४८ ॥  
।इति।  
  
एवं बृहन्-नारदीये ख्यातं यच् चान्यद् अद्भुतम् ।  
ध्वजारोपण-माहात्म्यं तद् द्रष्टव्यम् इहाखिलम्  ॥ ह्भ्व्_४।४९ ॥  
  
अथ पतादारोपण-माहात्म्यम्  
  
द्वारका-माहात्म्ये-  
कृष्णालयं यः कुरुते पताकाभिश् च शोभितम् ।  
सदैव तस्य लोके तु वासस् तस्य न चान्यतः  ॥ ह्भ्व्_४।५० ॥  
  
विष्णुधर्मोत्तरे-  
पताकां च शुभां दत्त्वा तथा केशव-वेश्मनि ।  
वायु-लोकम्  अवाप्नोति बहून् अब्द-गणान् द्विजः  ॥ ह्भ्व्_४।५१ ॥  
दोधूयते यथा सा तु वायुना केशवालये ।  
तथा तस्यापि सकलं देहात् पापं विधूयते  ॥ ह्भ्व्_४।५२ ॥  
  
अथ वन्दन-माला-कदली-स्तम्भारोपण-माहात्म्यम्  
  
द्वारका-माहात्म्ये तत्रैव-  
भूप वन्दन-मालां तु कुरुते कृष्ण-वेश्मनि ।  
देवकन्यावृतैर् लक्षैः सेव्यते सुर-नायकैः  ॥ ह्भ्व्_४।५३ ॥  
यः कुर्यात् कृष्ण-भवनं कदली-स्तम्भ-शोभितम् ।  
नन्दते चाप्सरो-युक्तः स्वागतं तस्य देव-राट्  ॥ ह्भ्व्_४।५४ ॥  
  
अथ पीठ-पात्र-वस्त्रादि-संस्कारः  
  
तत्र ताम्रादि-पात्रं यत् प्रभोर् वस्त्रादिकं च यत् ।  
पीठादिकं च तत् सर्वं यथोक्तं च विशोधयेत्  ॥ ह्भ्व्_४।५५ ॥  
  
तत्र पीठस्य संस्कारः  
  
नारसिंहे-  
पाद-पीठं च कृष्णस्य बिल्व-पत्रेण धर्षयेत् ।  
उष्णाम्बुना च प्रक्षाल्य सर्व-पापैः प्रमुच्यते  ॥ ह्भ्व्_४।५६ ॥  
  
अथ तैजसादि-पात्राणां संस्कारः  
  
मार्कण्डेय-पुराणे-  
उडुम्बराणाम् अम्लेन क्षारेण त्रपु-सीसयोः ।  
भस्माम्बुभिश् च काम्स्यानां शुद्धिः प्लावो द्रवस्य च  ॥ ह्भ्व्_४।५७ ॥  
  
वायु-पुराणे च-  
मणि-वज्र-प्रवालानां मुक्ता-शङ्खोपलस्य च ।  
सिद्धार्थकानां कल्केन तिल-कल्केन वा पुनः  ॥ ह्भ्व्_४।५८ ॥  
  
ब्राह्मे-  
सुवर्ण-रूप्य-शङ्खाश्म-शुक्ति-रत्न-मयानि च ।  
कांस्यायस्-ताम्र-रैत्यानि त्रपु-सीस-मयानि च  ॥ ह्भ्व्_४।५९ ॥  
निर्लेपानि तु शुध्यन्ति केवलेनोदकेन तु ।  
शूद्रोच्छिष्ठानि शोध्यानि त्रिधा क्षाराम्ल-वारिभिः  ॥ ह्भ्व्_४।६० ॥  
।इति।  
  
अतिदुष्टं तु पात्रादि विशोध्यातिथ्य-कर्मणे ।  
युञ्ज्यात् तत्-परिवर्ताय प्रभु-कर्मान्तराय वा  ॥ ह्भ्व्_४।६१ ॥  
एतस्य परिवर्तेन प्रभवेऽन्यत् समर्पयेत् ।  
इत्य् अयं सर्वतो लोके सदाचारो विराजते  ॥ ह्भ्व्_४।६२ ॥  
  
मनुः [५।११४]-  
ताम्रायः-कांस्य-रैत्यानां त्रपुणः सीसकस्य च ।  
शौचं यथार्हं कर्तव्यं क्षाराम्लोदक-वारिभिः  ॥ ह्भ्व्_४।६३ ॥  
  
शङ्खः-  
अम्लोदकेन ताम्रस्य सीसस्य त्रपुणस् तथा ।  
क्षारेण शुद्धिं कांस्यस्य लौहस्य च विनिर्दिशेत्  ॥ ह्भ्व्_४।६४ ॥  
  
किं च-  
सूतिकोच्छिष्ठ-भाण्डस्य सुराद्य्-उपहतस्य च ।  
त्रिः-सप्त-मार्जनाच् छुद्धिर् न तु कांस्यस्य तापनम्  ॥ ह्भ्व्_४।६५ ॥  
  
अन्यत्र च-  
       ताम्रम् अम्लेन शुध्येन न चेदामिष-लेपनम् ।  
आमिषेण तु यल् लिप्तं पुनर् दाहेन शुध्यन्ति  ॥ ह्भ्व्_४।६६ ॥  
  
ब्राह्मे-  
       सूतिका-शव-विण्-मूत्र-रजःस्वल-हतानि च ।  
       प्रक्षेप्तव्यानि तान्य् अग्नौ यच् च यावत् सहेद् अपि  ॥ ह्भ्व्_४।६७ ॥  
  
अत एव देवलः-  
लोहानां दहनाच् छुद्धिर् भस्मना गोमयेन वा ।  
दहनात् खननाद् वापि शैलानाम् अम्भसापि वा  ॥ ह्भ्व्_४।६८ ॥  
काष्ठानां तक्षणाच् छुद्धिर् मृद्-गोमय-जलैर् अपि ।  
मृण्-मयानां तु पात्राणां दहनाच् छुद्धिर् इष्यते  ॥ ह्भ्व्_४।६९ ॥  
  
मनुः [५।१२३]-  
मद्यैर् मूत्रैः पुरीषैर् वा ष्ठीवनैह् पूयशोणितैः ।  
संस्पृष्टं नैव शुद्ध्येत पुनःपाकेन मृन्-मयम्  ॥ ह्भ्व्_४।७० ॥  
  
वृद्ध-शातातपः-  
       संहतानां तु पात्राणां यद् एकम् उपहन्यते ।  
तस्यैवं शोधनं प्रोक्तं सामान्य-द्रव्य-शुद्धि-कृत्  ॥ ह्भ्व्_४।७१ ॥  
  
अथ वस्त्रादीनां संस्कारः  
  
तत्र शङ्खः-  
तान्तवं मलिनं पूर्वम् अद्भिः क्षारैश् च शोधयेत् ।  
अंशुभिः शोषयित्वा वा वायुना वा समाहरेत्  ॥ ह्भ्व्_४।७२ ॥  
ऊर्णा-पट्टांशुक-क्षौम-दुकूलाविक-चर्मणाम् ।  
अल्पाशौचे भवेच् छुद्धिः शोषण-प्रोक्षणादिभिः  ॥ ह्भ्व्_४।७३ ॥  
तान्य् एवामेध्य-लिप्तानि नेनिज्याद् गौर-सर्षपैः ।  
धान्य-कल्कैः पर्ण-कल्कैः रसैश् च फल-बल्कलैः  ॥ ह्भ्व्_४।७४ ॥  
तुलिकाद्य्-उपधानानि पुष्प-रत्नाम्बराणि च ।  
शोधयित्वातपे किञ्चित् करैर् उन्मार्जयेन् मुहुः  ॥ ह्भ्व्_४।७५ ॥  
पश्चाच् च वारिणा प्रोक्ष्य शुचीत्य् एवम् उदाहरेत् ।  
तान्य् अप्य् अतिमलाक्तानि यथावत् परिशोधयेत्  ॥ ह्भ्व्_४।७६ ॥  
  
शातातपः-  
कुसुम्भ-कुङ्कुमारक्तास् तथा लाक्षा-रसेन च ।  
प्रक्षालनेन शुध्यन्ति चण्डाल-स्पर्शने तथा  ॥ ह्भ्व्_४।७७ ॥  
  
यमः-  
कृष्णाजिनानां वातैश् च बालानां मृद्भिर् अम्भसा ।  
गोमूत्रेणास्थि-दन्तानां क्षौमाणां गौर-सर्षपैः  ॥ ह्भ्व्_४।७८ ॥  
  
शङ्खः-  
सिद्धार्थकानां कल्केन दन्त-शृङ्ग-मयस्य च ।  
गो-बालैः फल-पात्राणाम् अस्थ्नां स्याच् छृङ्गवत् तथा  ॥ ह्भ्व्_४।७९ ॥  
  
किं च-  
निर्यासानां गुडानां च लवणानां तथैव च ।  
कुसुम्भ-कुसुमानां च ऊर्णाकार्पासयोस् तथा ।  
प्रोक्षणात् कथिता शुद्धिर् इत्य् आह भगवान् यमः  ॥ ह्भ्व्_४।८० ॥  
  
मनुः [५।११८-९, १२२]  
अद्भिस् तु प्रोक्षणं शौचं बहूनां धान्य-वाससाम् ।  
प्रक्षालनेन त्व् अल्पानाम् अद्भिः शौचं विधीयते  ॥ ह्भ्व्_४।८१ ॥  
चैलवत्-चर्मणां शुद्धिर् वैदलानां तथा-एव च ।  
शाक-मूल-फलानां च धान्यवत्-शुद्धिर् इष्यते  ॥ ह्भ्व्_४।८२ ॥  
प्रोक्षणात् तृण-काष्ठं च पलालं चैव शुध्यति ।  
मार्जन-उपाञ्जनैर् वेश्म पुनःपाकेन मृत्-मयम्  ॥ ह्भ्व्_४।८३ ॥  
  
किं च [मनु ५।१२६]-  
यावन् नापैत्य् अमेध्याक्ताद् गन्धो लेपश् च तत्-कृतः ।  
तावन् मृद्-वारि चादेयं सर्वासु द्रव्यशुद्धिषु  ॥ ह्भ्व्_४।८४ ॥  
  
बृहस्पतिः-  
वस्त्र-वैदल-चर्मादेः शुद्धिः प्रक्षालनं स्मृतम् ।  
अतिदुष्टस्य तन्-मात्रं त्यजेच् छित्त्वा तु शुद्धये  ॥ ह्भ्व्_४।८५ ॥  
  
विष्णुः-  
मृत्-पर्ण-तृण-काष्ठानां श्वास्थि-चाण्डाल-वायसैः ।  
स्पर्शने विहितं शौचं सोम-सूर्यांशु-मारुतैः  ॥ ह्भ्व्_४।८६ ॥  
  
बौधायनः-  
आसनं शयनं यानं नावः पन्थास् तृणानि च ।  
मारुतार्केण शुध्यन्ति पक्वेष्ट-रचितानि च  ॥ ह्भ्व्_४।८७ ॥  
  
अथ धान्यादीनां संस्कारः  
  
तत्र बौधायनः-  
व्रीहयः प्रोक्षणाद् अद्भिः शाक-मूल-फलानि च ।  
तन्-मात्रस्यापहाराद् वा निस्तुषीकरणेन च  ॥ ह्भ्व्_४।८८ ॥  
  
शङ्खः-  
       श्रपणं घृत-तैलानां प्लावनं गो-रसस्य च ।  
भाण्डानि प्लावयेद् अद्भिः शाक-मूल-फलानि च  ॥ ह्भ्व्_४।८९ ॥  
  
ब्राह्मे-  
द्रव-द्रव्याणि भूरीणि परिप्लाव्यानि चाम्भसा  ॥ ह्भ्व्_४।९० ॥  
शस्यानि व्रीहयश् चैव शाक-मूल-फलानि च ।  
त्यक्त्वा तु दूषितं भागं प्लाव्यान्य् अथ जलेन तु  ॥ ह्भ्व्_४।९१ ॥  
  
बृहस्पतिः-  
तापनं घृत-तैलानां प्लावनं गोरसस्य च ।  
तन्-मात्रम् उद्धृतं शुध्येत् कठिनं तु पयोदधि  ॥ ह्भ्व्_४।९२ ॥  
अविलीनं तथा सर्पिर् विलीनं श्रपणेन तु ।  
आधार-दोषे तु नयेत् पात्रात् पात्रान्तरं द्रवम्  ॥ ह्भ्व्_४।९३ ॥  
घृतं च पायसं क्षीरं तथैक्षव-रसो गुडः ।  
शूद्र-भाण्ड-स्थितं तक्रं तथा मधु न दुष्यति  ॥ ह्भ्व्_४।९४ ॥  
  
किं च मनुः [५।१४३]-  
उच्छिष्टेन तु संस्पृष्टो द्रव्य-हस्तः कथं चन ।  
अनिधायैव तद् द्रव्यम् आचान्तः शुचिताम् इयात्  ॥ ह्भ्व्_४।९५ ॥  
।इति।  
  
अन्येऽपि शुद्धि-विधयो द्रव्याणां स्मृति-शास्त्रतः ।  
अपेक्ष्या वैष्णवैर् ज्ञेयास् तत्-तद्-विस्तारणैर् अलम्  ॥ ह्भ्व्_४।९६ ॥  
  
अथ पूजार्थ-तुलसी-पुष्पाद्य्-आहरणम्  
  
प्रणम्याथ महा-विष्णुं प्रार्थ्यानुज्ञां तु वैष्णवः ।  
समाहरेत् श्री-तुलसीं पुष्पादि च यथोदितम्  ॥ ह्भ्व्_४।९७ ॥  
  
यच् च हारीत-वचनम्-  
स्नानं कृत्वा तु ये केचित् पुष्पं गृह्णन्ति वै द्विजाः ।  
देवतास् तन् न गृह्णन्ति भस्मीभवति काष्ठवत्  ॥ ह्भ्व्_४।९८ ॥  
।इति।  
  
तच् च मध्याह्न-स्नान-विषयम्, यत उक्तं पाद्मे [५।९८।७] वैशाख-माहात्म्ये-  
अस्नात्वा तुलसीं छित्त्वा देवार्थं पितृ-कर्मणि ।  
तत् सर्वं निष्फलं याति पञ्चगव्येन शुध्यति  ॥ ह्भ्व्_४।९९ ॥  
  
अथ गृह-स्नान-विधिः  
  
स्व-गृहे वाचरन् स्नानं प्रक्षाल्याङ्घ्री करौ तथा ।  
आचम्यायम्य च प्राणान् कृत-न्यासो हरिं स्मरेत्  ॥ ह्भ्व्_४।१०० ॥  
ततो गङादिकं स्मृत्वा तुलसी-मिश्रितैर् जलैः ।  
पूर्णे पात्रे समस्तानि तीर्थान्य् आवाहयेत् कृती  ॥ ह्भ्व्_४।१०१ ॥  
  
आवाहन-मन्त्रश् चायम्-  
गङ्गे च यमुने चैव गोदावरि सरस्वति ।  
नर्मदे सिन्धु कावेरि जलेऽस्मिन् सन्निधिं कुरु  ॥ ह्भ्व्_४।१०२ ॥  
।इति ॥  
  
अथवा जाह्नवीम् एव सर्व-तीर्थ-मयीं बुधः ।  
आवाहयेद् द्वादशभिर् नामभिर् जल-भाजने  ॥ ह्भ्व्_४।१०३ ॥  
  
द्वादश-नामानि-  
नलिनी नन्दिनी सीता मालिनी च महापगा ।  
विष्णु-पादार्घ्य-सम्भूता गङ्गा त्रिपथ-गामिनी ।  
भागीरथी भोगवती जाह्नवी त्रिदशेश्वरी  ॥ ह्भ्व्_४।१०४ ॥  
  
पद्म-पुराणे [५।९५।१७-१८] च वैशाख-माहात्म्ये-  
नन्दिनीत्य् एव ते नाम वेदेषु नलिनीति च ।  
दक्षा पृथ्वी च विहगा विश्व-गाथा शिव-प्रिया  ॥ ह्भ्व्_४।१०५ ॥  
विद्याधरी महा-देवी तथा लोक-प्रसादिनी ।  
क्षेमङ्करी जाह्नवी च शान्ता शान्ति-प्रदायिनी  ॥ ह्भ्व्_४।१०६ ॥  
  
अथाचम्य गुरुं स्मृतानुज्ञां प्रार्थ्य च पूर्ववत् ।  
कृष्ण-पादाब्जतो गङ्गां पतन्तीं मूर्ध्नि चिन्तयेत्  ॥ ह्भ्व्_४।१०७ ॥  
  
तथा चोक्तं श्री-नारद-पञ्चरात्रे-  
स्वस्थितं पुण्डरीकाक्षं मन्त्र-मूर्तिं प्रभुं स्मरेत् ।  
अनन्तादित्य-सङ्काशं वासुदेवं चतुर्भुजम्  ॥ ह्भ्व्_४।१०८ ॥  
शङ्ख-चक्र-गदा-पद्मधरं पीताम्बरावृतम् ।  
श्यामलं शान्त-वदनं प्रसन्नं वरदेक्षणम्  ॥ ह्भ्व्_४।१०९ ॥  
दिव्य-चन्दन-लिप्ताङ्गं चारहास-मुखाम्बुजम् ।  
अनेक-रत्न-सञ्छन्न-ज्वलन्-मकर-कुण्डलम्  ॥ ह्भ्व्_४।११० ॥  
वनमाला-परिवृतं नारदादिभिर् अर्चितम् ।  
केयूर-वलयोपेतं सुवर्ण-मुकुटोज्ज्वलम् ।  
सर्वाङ्ग-सुन्दरं देवं सर्वाभरण-भूषितम्  ॥ ह्भ्व्_४।१११ ॥  
तत्-पाद-पङ्कजाद् धारां निपतन्तीं स्व-मूर्धनि ।  
चिन्तयेद् ब्रह्म-रन्ध्रेण प्रविशन्तीं स्वकां तनुम् ।  
तया सङ्क्षालयेत् सर्वम् अन्तर्-देह-गतं मलम्  ॥ ह्भ्व्_४।११२ ॥  
तत्-क्षणाद् विरजा मन्त्री जायते स्फटिकोपमः ।  
इदं स्नानान्तरं मान्त्रात् सहस्रम् अधिकं स्मृतम्  ॥ ह्भ्व्_४।११३ ॥  
।इति।  
  
सकृन् नारायणेत्य् आदि वचनं तत्र कीर्तयेत् ।  
स्नान-काले तु तन्-नाम संस्मरेच् च महाप्रभुम्  ॥ ह्भ्व्_४।११४ ॥  
  
तथा च कूर्म-पुराणे-  
       आपो नारायणोद्भूतास् ता एवास्यायनं यथः ।  
       तस्मान् नारायणं देवं स्नान-काले स्मरेद् बुधः  ॥ ह्भ्व्_४।११५ ॥  
।इति।  
  
स्नायाद् उष्णोदकेनापि शक्तो ऽप्य् आमलकैस् तथा ।  
तिलैस् तैलैश् च संवर्ज्य प्रतिषिद्ध-दिनानि तु  ॥ ह्भ्व्_४।११६ ॥  
  
अथोष्णोदक-स्नानम्  
  
षट्-त्रिंशन्-मते-  
आपः स्वभावतो मेध्या विशेषाद् अग्नि-योगतः ।  
तेन सन्तः प्रशंसन्ति स्नानम् उष्णेन वारिणा  ॥ ह्भ्व्_४।११७ ॥  
  
यमश् च-  
आपः स्वयं सदा पूता वह्नि-तप्ता विशेषतः ।  
तस्मात् सर्वेषु कालेषु उष्णाम्भः पावनं स्मृतम्  ॥ ह्भ्व्_४।११८ ॥  
  
यच् चोक्तं शङ्खेन-  
स्नातस्य वह्नि-तप्तेन तथैवातप-वारिणा ।  
शरीर-शुद्धिर् विज्ञेया न तु स्नान-फलं भवेत्  ॥ ह्भ्व्_४।११९ ॥  
।इति।  
  
तत् तु काम्य-नैमित्तिक-विषयम् । अत एवोक्तं  गर्गेण-  
कुर्यान् नैमित्तिकं स्नानं शीताद्भिः काम्यम् एव च ।  
नित्यं यादृच्छिकं चैव यथारुचि समाचरेत्  ॥ ह्भ्व्_४।१२० ॥  
  
अथ तत्र निषिद्ध-दिनानि  
  
तत्र यमः-  
पुत्र-जन्मनि सङ्क्रान्तौ ग्रहणे चन्द्र-सूर्ययोः ।  
अस्पृश्य-स्पर्शने चैव न स्नायाद् उष्ण-वारिणा  ॥ ह्भ्व्_४।१२१ ॥  
  
वृद्ध-मनुः-  
पौर्णमास्यां तथा दर्शे यः स्नायाद् उष्ण-वारिणा ।  
स गोहत्या-कृतं पापं प्राप्नोतीह न संशयः  ॥ ह्भ्व्_४।१२२ ॥  
  
अथामलक-स्नानम्  
  
तत्र मार्कण्डेयः-  
तुष्यत्य् आमलकैर् विष्णुर् एकादश्यां विशेषतः ।  
श्री-कामः सर्वदा स्नानं कुर्वीतामलकैर् नरः  ॥ ह्भ्व्_४।१२३ ॥  
सप्तम्यां न स्पृशेत् तैलं नीलीवस्त्रं न धारयेत् ।  
न चाप्य् आमलकं स्नायान् न कुर्यात् कलहं नरः  ॥ ह्भ्व्_४।१२४ ॥  
  
भृगुः-  
अमां षष्ठीं सप्तमीं च नवमीं च त्रयोदशीम् ।  
सङ्क्रान्तौ रवि-वारे च स्नान-मालकैस् त्यजेत्  ॥ ह्भ्व्_४।१२५ ॥  
  
याज्ञवल्क्यः-  
धात्री-फलैर् अमावस्या-सप्तमी-नवमीषु च ।  
यः स्नायात् तस्य हीयन्ते तेजश् चायुर्धनं सुताः  ॥ ह्भ्व्_४।१२६ ॥  
  
अथ तिल-स्नानम्  
  
तत्र बृहस्पतिः-  
सर्व-कालं तिलैः स्नानं पुनर् व्यासो ऽब्रवीन् मुनिः  ॥ ह्भ्व्_४।१२७ ॥  
  
षट्त्रिंशन्-मते-  
तथा सप्तम्य्-अमावस्या-सङ्क्रान्ति-ग्रहणेषु च ।  
धन-पुत्र-कलत्रार्थी तिल-स्पृष्टं न संस्पृशेत्  ॥ ह्भ्व्_४।१२८ ॥  
  
अथ तैल-स्नानम्  
  
तत्रैव-  
षष्ठ्यां तैलम् अनायुष्यं चतुर्थीष्व् अपि च पर्वसु  ॥ ह्भ्व्_४।१२९ ॥  
  
योगी-याज्ञवल्क्यः-  
दशम्यां तैलम् अपृष्ट्वा यः स्नायाद् अविचक्षणः ।  
चत्वारि तस्य नश्यन्ति आयुः प्रज्ञा यशोधनम्  ॥ ह्भ्व्_४।१३० ॥  
मोहात् प्रतिपदं षष्ठीं कुहूं रिक्तातिथिं तथा ।  
तैलेनाभ्यञ्जयेद् यस् तु चतुर्भिः परिहीयते  ॥ ह्भ्व्_४।१३१ ॥  
पञ्चदश्यां चतुर्दश्यां सप्तम्यां रवि-सङ्क्रमे ।  
द्वादश्यां सप्तमीं षष्ठीं तैल-स्पर्शं विवर्जयेत्  ॥ ह्भ्व्_४।१३२ ॥  
  
अन्यच् च-  
सप्तम्यां न स्पृशेत् तैलं नवम्यां प्रतिपद्य् अपि ।  
अष्टम्यां च चतुर्दश्याम्म् अमावस्यां विशेषतः  ॥ ह्भ्व्_४।१३३ ॥  
  
किं च-  
स्नाने वा यदि वास्नाने पक्क-तैलं न दुष्यति  ॥ ह्भ्व्_४।१३४ ॥  
  
किं च अत्रि-स्मृतौ-  
तैलाभ्युक्तो घृताभ्यक्तो विण्-मूत्रे कुरुते द्विजः ।  
अहो-रात्रोषितो भूत्वा पञ्च-गव्येन शुध्यति  ॥ ह्भ्व्_४।१३५ ॥  
अथाङ्गम् अलम् उत्तार्य स्नात्वा विधिवद् आचरेत् ।  
नासालग्नेन चुलुकोदकेनैवाघ-मर्षणम्  ॥ ह्भ्व्_४।१३६ ॥  
ततो गुर्व्-आदि-पादोदैः प्राग्वत् कृत्वाभिषेचनम् ।  
कार्यो ऽभिषेकः शङ्खेन तुलसी-मिश्रितैर् जलैः  ॥ ह्भ्व्_४।१३७ ॥  
  
अथ तुलसी-जलाभिषेक-माहत्म्यम्  
  
गारुडे-  
मार्जयत्य् अभिषेके तु तुलस्या वैष्णवो नरः ।  
सर्व-तीर्थ-मयं देहं तत्-क्षणात् द्विज जायते  ॥ ह्भ्व्_४।१३८ ॥  
तुलसी-दलज-स्नाने एकादश्यां विशेषतः ।  
मुच्यते सर्व-पापेभ्यो यद्यपि ब्रह्महा भवेत्  ॥ ह्भ्व्_४।१३९ ॥  
तन्-मूल-मृत्तिकाभ्यङ्गं कृत्वा स्नाति दिने दिने ।  
दशाश्वमेधावभृतं लभते स्नान-जं फलम्  ॥ ह्भ्व्_४।१४० ॥  
तुलसी-दल-सम्मिश्रं तोयं गङ्गा-समं विदुः ।  
यो वहेच् छिरसा नित्यं धृता भवति जाह्नवी  ॥ ह्भ्व्_४।१४१ ॥  
पादोदकं ताम्र-पात्रे कृत्वा स-तुलसी-दलम् ।  
शङ्खं कृत्वाभिषिञ्चेत मूलेनैव स्व-मूर्धनि  ॥ ह्भ्व्_४।१४२ ॥  
  
तन्-माहात्म्ये चोक्तं पाद्मे कार्त्तिक-माहात्म्ये-  
द्वारका-चक्र-संयुक्त-शालग्राम-शिला-जलम् ।  
शङ्खे कृत्वा तु निक्षिप्तं स्नानार्थं ताम्र-भाजने ।  
तुलसी-दल-संयुक्तं ब्रह्म-हत्या-विनाशनम्  ॥ ह्भ्व्_४।१४३ ॥  
।इति।  
  
स्नान-शाटीतरेणैव वाससाम्भांसि गात्रतः ।  
सम्मार्ज्य वाससी दध्यात् परिधानोत्तरीयके  ॥ ह्भ्व्_४।१४४ ॥  
  
अथ वस्त्र-धारण-विधिः  
तत्रात्रिः-  
अधौतं कारु-धौतं वा परेद्यु-धौतम् एव वा ।  
काषायं मलिनं वस्त्रं कौपीनं च परित्यजेत्  ॥ ह्भ्व्_४।१४५ ॥  
न चार्द्रम् एव वसनं परिदध्यात् कदाचन  ॥ ह्भ्व्_४।१४६ ॥  
नग्नो मलिन-वस्त्रः स्यात् नग्नश् चार्ध-पटस् तथा ।  
नग्नो द्विगुण-वस्त्रः स्यान् नग्नो रक्त-पटस् तथा  ॥ ह्भ्व्_४।१४७ ॥  
नग्नश् च स्यूत-वस्त्रः स्यान् नग्नः स्निग्ध-पटस् तथा ।  
द्विकच्छो ऽनुत्तरीयश् च नग्नश् चावस्त्र एव च  ॥ ह्भ्व्_४।१४८ ॥  
श्रौतं स्मार्तं तथा कर्म न नग्नश् चिन्तयेद् अपि ।  
मोहात् कुर्वन्न् अधो गच्छेत् तद् भवेद् आसुरं स्मृतम्  ॥ ह्भ्व्_४।१४९ ॥  
जप-होमोपवासेषु धौत-वस्त्र-धरो भवेत् ।  
अलङ्कृतः शुचिर् मौनी श्राद्धादौ च जितेन्द्रियः  ॥ ह्भ्व्_४।१५० ॥  
  
गोभिलः-  
एक-वस्त्रो न भुञ्जीत न कुर्याद् देवनार्चनम्  ॥ ह्भ्व्_४।१५१ ॥  
  
त्रैलोक्य-सम्मोहन-पञ्चरात्रे-  
शुक्ल-वासो भवेन् नित्यं रक्तं चैव विवर्जयेत्  ॥ ह्भ्व्_४।१५२ ॥  
  
अङ्गिराः-  
शौचं सहस्र-रोमाणां वाय्व्-अग्न्य्-अर्केन्दु-रश्मिभिः ।  
रेतः-स्पृष्टं शव-स्पृष्टम् आविकं नैव दुष्यति  ॥ ह्भ्व्_४।१५३ ॥  
  
अन्यत्र च-  
छिन्नं वा सन्धितं दग्ध्म् आविकं न प्रदुष्यति ।  
आविकेन तु वस्त्रेण मानवः श्राद्धम् आचरेत् ।  
गया-श्राद्ध-समं प्रोक्तं पितृभ्यो दत्तम् अक्षयम्  ॥ ह्भ्व्_४।१५४ ॥  
न कुर्यात् सन्धितं वस्त्रं देव-कर्मणि भूमिप ।  
न दग्धं न च वै छिन्नं पारक्यं न तु धारयेत्  ॥ ह्भ्व्_४।१५५ ॥  
काक-विष्ठा-समं ह्य् उक्तम् अविधौतं च यद् भवेत् ।  
रजकाद् आहृतं यच् च न तद् वस्त्रं भवेच् छुचि  ॥ ह्भ्व्_४।१५६ ॥  
कीट-स्पृष्टं तु यद् वस्त्रं पुरीषं येन कारितम् ।  
मूत्रं वा मैथुनं वापि तद् वस्त्रं परिवर्जयेत्  ॥ ह्भ्व्_४।१५७ ॥  
आविकं तु सदा वस्त्रं पवित्रं राज-सत्तम ।  
पितृ-देव-मनुष्याणां क्रियायां च प्रशस्यते  ॥ ह्भ्व्_४।१५८ ॥  
धौताधौतं तथा दग्धं सन्धितं रजकाहृतम् ।  
शुक्र-मूत्र-रक्त-लिप्तं तथापि परमं शुचि  ॥ ह्भ्व्_४।१५९ ॥  
अग्निर् आविक-वस्त्रं च ब्रह्मणाश् च तथा कुशाः ।  
चतुर्णां न कृतो दोषो ब्रह्मणा परमेष्ठिना  ॥ ह्भ्व्_४।१६० ॥  
  
किं चान्यत्र-  
धारयेद् वाससी शुद्धे परिधानोत्तरीयके ।  
अच्छिन्न-सुदशे शुक्ले आचामेत् पीठ-संस्थितः  ॥ ह्भ्व्_४।१६१ ॥  
  
अथ पीठम्  
  
बह्वृच-परिशिष्टे-  
यतीनाम् आसनं शुक्लं कूर्माकारं तु कारयेत् ।  
अन्येषां तु चतुष्पादं चतुरस्रं तु कारयेत्  ॥ ह्भ्व्_४।१६२ ॥  
गो-शकृन्-मयं भिन्नं तथा पलाश-पैप्पलम् ।  
लोह-बद्धं सदैवार्कं वर्जयेद् आसनं बुधः  ॥ ह्भ्व्_४।१६३ ॥  
  
अथासन-विधिः  
तत्रैव-  
दानम् आचमनं होमं भोजनं देवतार्चनम् ।  
प्रौढ-पादो न कुर्वीत स्वाध्यायं चैव तर्पणम्  ॥ ह्भ्व्_४।१६४ ॥  
आसनारूढ-पादस् तु जानुनोर् वाथ जङ्घयोः ।  
कृतावस्क्थिको यस् तु प्रौढ-पादः स उच्यते  ॥ ह्भ्व्_४।१६५ ॥  
।इति।  
  
ततो भूमि-गताङ्घ्रिः सन् निविश्याचम्य दर्भ-भृत् ।  
ऊर्ध्व-पुण्ड्रादिकं कुर्यात् श्री-गोपी-चन्दनादिना  ॥ ह्भ्व्_४।१६६ ॥  
तत्रादाव् अनुलेपेन भगवच्-चरणाब्जयोः ।  
निर्माल्येन प्रसादेन सर्वाण्य् अङ्गानि मार्जयेत्  ॥ ह्भ्व्_४।१६७ ॥  
  
तद् उक्तं ब्राह्मे श्री-भगवता-  
शालग्राम-शिला-लग्नं चन्दनं धारयेत् सदा ।  
सर्वाङ्गेषु महा-शुद्धि-सिद्धये कमलासन  ॥ ह्भ्व्_४।१६८ ॥  
।इति।  
  
ततो द्वादशभिः कुर्यान् नामभिः केशवादिभिः ।  
द्वादशाङ्गेषु विधिवद् ऊर्ध्व-पुण्ड्राणि वैष्णवः  ॥ ह्भ्व्_४।१६९ ॥  
  
अथ द्वादश-तिलक-विधिः  
  
पद्म-पुराणे उत्तर-खण्डे [६।२२५।४५-४७]-  
ललाटे केशवं ध्यायेन् नारायणम् अथोदरे ।  
वक्षः-स्थले माधवं तु गोविन्दं कण्ठ-कूपके  ॥ ह्भ्व्_४।१७० ॥  
विष्णुं च दक्षिणे कुक्षौ बाहौ च मधुसूदनम् ।  
त्रिविक्रमं कन्धरे तु वामनं वाम-पार्श्वके  ॥ ह्भ्व्_४।१७१ ॥  
श्रीधरं वाम-बाहौ तु हृषीकेशं तु कन्धरे ।  
पृष्ठे तु पद्मनाभं च कट्यां दामोदरं न्यसेत्  ॥ ह्भ्व्_४।१७२ ॥  
तत्-प्रक्षालन-तोयं तु वासुदेवेति मूर्धनि  ॥ ह्भ्व्_४।१७३ ॥  
  
किं च [६।२२५।५४]-  
ऊर्ध्व-पुण्ड्रं ललाटे तु सर्वेषां प्रथमं स्मृतम् ।  
ललाटादि-क्रमेणैव धारणं तु विधीयते  ॥ ह्भ्व्_४।१७४ ॥  
।इति।  
  
एवं न्यासं समाचर्य सम्प्रदायानुसारतः ।  
न्यसेत् किरीट-मन्त्रं च मूर्ध्नि सर्वार्थ-सिद्धये  ॥ ह्भ्व्_४।१७५ ॥  
  
अथ किरीट-मन्त्रः  
  
ॐ श्री-किरीट-केयूर-हार-मकर-कुण्डल-चक्र-शङ्ख-गदा-पद्म-हस्त-पीताम्बर-धर श्रीवत्साङ्कित-वक्षः-स्थल श्री-भूमि-सहित-स्वात्म-ज्योतिर् दीप्ति-कराय सहस्रादित्य-तेजसे नमो नमः  ॥ ह्भ्व्_४।१७६ ॥  
।इति।  
  
अथोर्ध्व-पुण्ड्र-नित्यता  
  
पाद्मे श्री-भगवद्-उक्तौ-  
मत्-प्रियार्थं शुभार्थं वा रक्षार्थे चतुरानन ।  
मत्-पूजा-होम-काले च सायं प्रातः समाहितः ।  
मद्-भक्तो धारयेन् नित्यम् ऊर्ध्व-पुण्ड्रं भयापहम्  ॥ ह्भ्व्_४।१७७ ॥  
तत्रैव श्री-नारदोक्तौ-  
यज्ञो दानं तपो होमः स्वाध्यायः पितृ-तर्पणम् ।  
व्यर्थं भवति तत् सर्वम् ऊर्ध्व-पुण्ड्रं विना कृतम्  ॥ ह्भ्व्_४।१७८ ॥  
  
तत्रैवोत्तर-खण्डे-  
ऊर्ध्व-पुण्ड्रैर् विहीनस् तु किञ्चित् कर्म करोति यः ।  
इष्टापूर्तादिकं सर्वं निष्फलं स्यान् न संशयः  ॥ ह्भ्व्_४।१७९ ॥  
ऊर्ध्व-पुण्ड्रैर् विहीनस् तु सन्ध्या-कर्मादिकं चरेत् ।  
तत् सर्वं राक्षसं नित्यं नरकं चाधिगच्छति  ॥ ह्भ्व्_४।१८० ॥  
  
अन्यच् च-  
ऊर्ध्व-पुण्ड्रे त्रि-पुण्ड्रं यः कुरुते नराधमः ।  
भङ्क्त्वा विष्णु-गृहं पुण्ड्रं स याति नरकं ध्रुवम्  ॥ ह्भ्व्_४।१८१ ॥  
  
अत एव पाद्मे श्री-नारदोक्तौ-  
यच् छरीरं मनुष्याणाम् ऊर्ध्व-पुण्ड्रं विना कृतम् ।  
द्रष्टव्यं नैव तत् तावत् श्मशान-सदृशं भवेत्  ॥ ह्भ्व्_४।१८२ ॥  
  
पद्म-पुराणे-  
ऊर्ध्व-पुण्ड्रं मृदा सौम्यं ललाटे यस्य दृश्यते ।  
स चाण्डालो ऽपि शुद्धात्मा पूज्य एव न संशयः  ॥ ह्भ्व्_४।१८३ ॥  
  
स्कान्दे-  
तिर्यक्-पुण्ड्रं न कुर्वीत सम्प्राप्ते मरणेऽपि च ।  
नैवान्यन् नाम च ब्रूयात् पुमान् नारारायणाद् ऋते  ॥ ह्भ्व्_४।१८४ ॥  
धारयेद् विष्णु-निर्माल्यं धूप-शेषं विलेपनम् ।  
वैष्णवं कारयेत् पुण्ड्रं गोपी-चन्दन-सम्भवम्  ॥ ह्भ्व्_४।१८५ ॥  
  
तत्रैव कार्त्तिक-प्रसङ्गे-  
यस्योर्ध्व-पुण्ड्रं दृश्येत ललाटे नो नरस्य हि ।  
तद्-दर्शनं न कर्तव्यं दृष्ट्वा सूर्यं निरीक्षयेत्  ॥ ह्भ्व्_४।१८६ ॥  
  
अन्यत्रापि-  
वैष्णवानां ब्राह्मणानाम् ऊर्ध्व-पुण्ड्रं विधीयते ।  
अन्येषां तु त्रि-पुण्ड्रं स्याद् इति ब्रह्म-विदो विदुः  ॥ ह्भ्व्_४।१८७ ॥  
त्रिपुण्ड्रं यस्य विप्रस्य ऊर्ध्व-पुण्ड्रं न दृश्यते ।  
तं स्पृष्ट्वाप्य् अथवा दृष्ट्वा स-चेलं स्नानम् आचरेत्  ॥ ह्भ्व्_४।१८८ ॥  
ऊर्ध्व-पुण्ड्रे न कुर्वीत वैष्णवानां त्रिपुण्ड्रकम् ।  
कृत-त्रि-पुण्ड्र-मर्त्यस्य क्रिया न प्रीतये हरेः  ॥ ह्भ्व्_४।१८९ ॥  
  
अतएवोत्तर-खण्डे-  
अश्वत्थ-पत्र-सङ्काशो वेणु-पत्राकृतिस् तथा ।  
पद्म-कुट्मल-सङ्काशो मोहनं त्रितयं स्मृतम्  ॥ ह्भ्व्_४।१९० ॥  
  
अथोर्ध्व-पुण्ड्र-माहात्म्यम्  
  
स्कान्दे कार्त्तिक-प्रसङ्गे-  
ऊर्ध्व-पुण्ड्रो मृदा शुभ्रो ललाटे यस्य दृश्यते ।  
चण्डालो ऽपि विशुद्धात्मा याति ब्रहम् सनातनम्  ॥ ह्भ्व्_४।१९१ ॥  
ऊर्ध्व-पुण्ड्रे स्थिता लक्ष्मीर् ऊर्ध्व-पुण्ड्रे स्थितं यशः ।  
ऊर्ध्व-पुण्ड्रे स्थिता मुक्तिर् ऊर्ध्व-पुण्ड्रे स्थितो हरिः  ॥ ह्भ्व्_४।१९२ ॥  
  
पद्म-पुराणे-  
ऊर्ध्व-पुण्ड्रं मुदा सौम्यं ललाटे यस्य दृश्यते ।  
स चाण्डालो ऽपि शुद्धात्मा पूज्य एव न संशयः  ॥ ह्भ्व्_४।१९३ ॥  
  
तत्रैवोत्तर-खण्डे शिवोमा-संवादे [६।२२५।२-३,५,७-१०] -  
ऊर्ध्व-पुण्ड्रस्य मध्ये तु विशाले सुमनोहरे ।  
लक्ष्म्या सार्धं समासीनो देव-देवो जनार्दनः  ॥ ह्भ्व्_४।१९४ ॥  
तस्माद् यस्य शरीरे तु ऊर्ध्व-पुण्ड्रं धृतो भवेत्  ।  
तस्य देहं भगवतो विमलं मन्दिरं शुभम्  ॥ ह्भ्व्_४।१९५ ॥  
ऊर्ध्व-पुण्ड्र-धरो विप्रः सर्व-लोकेषु पूजितः ।  
विमान-वरम् आरुह्य याति विष्णोः परं पदम्  ॥ ह्भ्व्_४।१९६ ॥  
ऊर्ध्व-पुण्ड्र-धरं दृष्ट्वा सर्व-पापैः प्रमुच्यते ।  
नमस्कृत्वाथवा भक्त्या सर्व-दान-फलं लभेत्  ॥ ह्भ्व्_४।१९७ ॥  
ऊर्ध्व-पुण्ड्र-धरं विप्रं यः श्राद्धे भोजयिष्यति ।  
आकल्प-कोटि-पितरस् तस्य तृप्ता न संशयः  ॥ ह्भ्व्_४।१९८ ॥  
ऊर्ध्व-पुण्ड्र-धरो यस् तु कुर्याच् छ्राद्धं शुभानने ।  
कल्प-कोटि-सहस्राणि गया-श्राद्ध-फलं लभेत्  ॥ ह्भ्व्_४।१९९ ॥  
यज्ञ-दान-तपश्-चर्या-जप-होमादिकं च यत् ।  
ऊर्ध्व-पुण्ड्र-धरः कुर्यात् तस्य पुण्यम् अनन्तकम्  ॥ ह्भ्व्_४।२०० ॥  
  
श्री-ब्रह्माण्ड-पुराणे-  
अशुचिर् वाप्य नाचारो मनसा पापम् आचरन् ।  
शुचिर् एव भवेन् नित्यम् ऊर्ध्व-पुण्ड्राङ्कितो नरः  ॥ ह्भ्व्_४।२०१ ॥  
  
तत्रैव श्री-भगवद्-वचनम्-  
ऊर्ध्व-पूण्ड्र-धरो मर्त्यो म्रियते यत्र कुत्रचित् ।  
श्वपाको ऽपि विमानस्थो मम लोके महीयते  ॥ ह्भ्व्_४।२०२ ॥  
ऊर्ध्व-पूण्ड्र-धरो मर्त्यो गृहे यस्यान्नम् अश्नुते ।  
तदा विंशत्-कुलं तस्य नरकाद् उद्धराम्य् अहं  ॥ ह्भ्व्_४।२०३ ॥  
  
अथोह्व-पूण्ड्र-इर्माण-विधिः  
  
श्री-ब्रह्माण्ड-पुराणे-  
वीक्ष्यादर्शे जले वापि यो विदध्यात् प्रयत्नतः ।  
ऊर्ध्व-पूण्ड्रं महा-भाग स याति परमां गतिम्  ॥ ह्भ्व्_४।२०४ ॥  
दशाङ्गुल-प्रमाणं तु उत्तमोत्तमम् उच्यते ।  
नवाङ्गुलं मध्यमं स्याद् अष्टाङ्गुलम् अतः परम्  ॥ ह्भ्व्_४।२०५ ॥  
एतैर् अङ्गुलि-भेदैस् तु कारयेन् न नखैः स्पृशेत्  ॥ ह्भ्व्_४।२०६ ॥  
  
पद्म-पुराणे उत्तर-खण्डे तत्रैव [६।२५३।२१, ४०-४३] -  
एकान्तिनो महा-भागाः सर्व-भूत-हिते रताः ।  
सान्तरालं प्रकुर्वीरन् पुण्ड्रं हरि-पदाकृतिम्  ॥ ह्भ्व्_४।२०७ ॥  
श्यामं शान्ति-करं प्रोक्तं रक्तं वश्य-करं तथा ।  
श्री-करं पीतम् इत्य् आहुः श्वेतं मोक्ष-करं शुभम्  ॥ ह्भ्व्_४।२०८ ॥  
वर्तुलं तिर्यग् अछिद्रं ह्रस्वं दीर्घं ततं तनुम् ।  
वक्रं विरूपं बद्धाग्रं छिन्न-मूलं पद-च्युतम्  ॥ ह्भ्व्_४।२०९ ॥  
अशुभं रूक्षम् आसक्तं तथा नाङ्गुलि-कल्पितम् ।  
विगन्धम् अवसह्यं च पुण्ड्रम् आहुर् अनर्थकम्  ॥ ह्भ्व्_४।२१० ॥  
आरभ्य नासिका-मूलं ललाटान्तं लिखेन् मृदा ।  
नासिकायास् त्रयो भागा नासा-मूलं प्रचक्ष्यते  ॥ ह्भ्व्_४।२११ ॥  
समारभ्य भ्रुवोर् मध्यम् अन्तरालं प्रकल्पयेत्  ॥ ह्भ्व्_४।२१२ ॥  
  
तत्रैव [६।२५३।२६-७, २४]--  
निरन्तरालं यः कुर्याद् ऊर्ध्व-पुण्ड्रं द्विजाधमः ।  
स हि तत्र स्थितं विष्णुं श्रियं चैव व्यपोहति  ॥ ह्भ्व्_४।२१३ ॥  
अच्छिद्रम् ऊर्ध्व-पुण्ड्रं तु ये कुर्वन्ति द्विजाधमाः ।  
तेषां ललाटे सततं शुनः पादो न संशयः  ॥ ह्भ्व्_४।२१४ ॥  
तस्माच् छिद्रान्वितं पुण्ड्रं दण्डाकारं सुशोभनम् ।  
विप्राणां सततं कार्यं स्त्रीणां च शुभ-दर्शने  ॥ ह्भ्व्_४।२१५ ॥  
  
हरि-मन्दिर-लक्षणम्  
  
नासादि-केश-प्रयन्तम् ऊर्ध्व-पुण्ड्रं सुशोभनम् ।  
मध्ये छिद्र-समायुक्तं तद् विद्याद् हरिमन्दिरम्  ॥ ह्भ्व्_४।२१६ ॥  
वाम-पार्श्वे स्थितो ब्रह्मा दक्षिणे च सदा-शिवः ।  
मध्ये विष्णुं विजानीयात् तस्मान् मध्यं न लेपयेत्  ॥ ह्भ्व्_४।२१७ ॥  
  
वायु-पुराणे सेवापराधे-  
अधृत्वा चोर्ध्व-पुण्ड्रं च हरेः पूजां करोति यः ।  
तिर्यक्-पुण्ड्र-धरो यस् तु यजेद् देवं जनार्दनम्  ॥ ह्भ्व्_४।२१८ ॥  
अच्चिद्रेणोर्ध्व-पुण्ड्रेण भस्मना तिर्यग्-अङ्गिना ।  
अधृत्वा शङ्ख-चक्रे च चेत्य् आदिना दोष उक्तः  ॥ ह्भ्व्_४।२१९ ॥  
  
श्रुतिश् च, यजुर्वेदस्य हिरण्य-केशौर्य-शखायाम्-  
हरेः पदाक्रान्तिम् आत्मनि धारयति यः ।  
स परस्य प्रियो भवति स पुण्यवान् ।  
मध्ये छिद्रम् ऊर्ध्व-पुण्ड्रं  
यो धारयति स मुक्तिभाग् भवति  ॥ ह्भ्व्_४।२२० ॥  
।इति।  
  
तिलक-रचनाङ्गुलि-नियमः  
  
स्मृतिः-  
अनामिका कामदोक्ता मध्यम् आयुस्करी भवेत् ।  
अङ्गुष्ठः पुष्टिदः प्रोक्तस् तर्जनी मोक्ष-दायिनी  ॥ ह्भ्व्_४।२२१ ॥  
  
अथोर्ध्व-पुण्ड्र-मृत्तिकाः  
  
पद्म-पुराणे [६।२२५।३५-३८] तत्रैव-  
पर्वताग्रे नदी-तीरे बिल्व-मूले जलाशये ।  
सिन्धु-तीरे च वल्मीके हरि-क्षेत्रे विशेषतः  ॥ ह्भ्व्_४।२२२ ॥  
विष्णोः स्नानोदकं यत्र प्रवाहयति नित्यशः ।  
पुण्ड्राणां धारणार्थाय गृह्णीयात् तत्र मृत्तिकाम्  ॥ ह्भ्व्_४।२२३ ॥  
श्री-रङ्गे वेङ्कटाद्रौ च श्री-कूर्मे द्वारके शुभे ।  
प्रयागे नारसिंहाद्रौ वाराहे तुलसी-वने  ॥ ह्भ्व्_४।२२४ ॥  
गृहीत्वा मृत्तिकां भक्त्या विष्णु-पाद-जलैः सह ।  
धृत्वा पुण्ड्राणि चाङ्गेषु विष्णु-सायुज्यम् आप्नुयात्  ॥ ह्भ्व्_४।२२५ ॥  
  
तत्रैव-  
       यत् तु दिव्यं हरि-क्षेत्रे तस्यैव मृदम् आहरेत्  ॥ ह्भ्व्_४।२२६ ॥  
  
उक्तं च पाद्मे श्री-नारदेन-  
ब्रह्मघ्नो वाथ गो-घ्नो वा हैतुकः सर्व-पाप-कृत् ।  
गोपी-चन्दन-सम्पर्कात् पूतो भवति तत्-क्षणात्  ॥ ह्भ्व्_४।२२७ ॥  
गोपी-चन्दन-खण्डं तु यो ददातिइ हि वैष्णवे ।  
कुलम् एकोत्तरं तेन सम्भवेत् तारितं शतम्  ॥ ह्भ्व्_४।२२८ ॥  
  
स्कन्द-पुराणे-  
शङ्ख-चक्राङ्कित-तनुः शिरसा मञ्जरी-धरः ।  
गोपी-चन्दन-लिप्ताङ्गो दृष्टश् चेत् तद् अघं कृतः  ॥ ह्भ्व्_४।२२९ ॥  
गोपी-मृत्-तुलसी शङ्खः शालग्रामः सचक्रकः ।  
गृहेऽपि यस्य पञ्चैते तस्य पाप-भयं कुतः  ॥ ह्भ्व्_४।२३० ॥  
  
काशी-खण्डे च श्री-यमेन-  
श्रीखण्डे क्व स आमोदः स्वरोवर्णः क्व तादृशः ।  
तत् पावित्र्यं क्व वै तीर्थे श्री-गोपी-चन्दने यथा  ॥ ह्भ्व्_४।२३१ ॥  
  
अथ गोपीचन्दनोर्ध्व-पुण्ड्र-माहात्म्यम्  
  
उक्तं च गरुड-पुराणे नारदेन-  
यो मृत्तिकां द्वारवती-समुद्भवां  
करे समादाय ललाट-पट्टके ।  
करोति नित्यं त्व् अथ चोर्ध्व-पुण्ड्रं  
क्रिया-फलं कोटि-गुणं सदा भवेत्  ॥ ह्भ्व्_४।२३२ ॥  
  
क्रिया-विहीनं यदि मन्त्र-हीनं  
श्रद्धा-विहीनं यदि काल-वर्जितम् ।  
कृत्वा ललाटे यदि गोपी-चन्दनं  
प्राप्नोति तत् कर्म-फलं सदा क्षयम्  ॥ ह्भ्व्_४।२३३ ॥  
  
गोपी-चन्दन-सम्भवं सुरुचिरं पुण्ड्रं ललाटे द्विजो  
नित्यं धारयते यदि द्विज-पते रात्रौ दिवा सर्वदा ।  
यत् पुण्यं कुरु-जाङ्गले रवि-ग्रहे माध्यां प्रयागे तथा  
तत् प्राप्नोति खगेन्द्र विष्णु-सदने सन्तिष्ठते देववत्  ॥ ह्भ्व्_४।२३४ ॥  
  
यस्मिन् गृहे तिष्ठति गोपीचन्दनं  
भक्त्या ललाटे मनुजो बिभर्ति ।  
तस्मिन् गृहे तिष्ठति सर्वदा हरिः  
श्रद्धान्वितः कंसहा विहङ्गम  ॥ ह्भ्व्_४।२३५ ॥  
  
यो धारयेत् कृष्ण-पुरी-समुद्भवां  
सदा पवित्रां कलि-किल्बिषापहाम् ।  
नित्यं ललाटे हरि-मन्त्र-संयुतां  
यमं न पश्येद् यदि पाप-संवृतः  ॥ ह्भ्व्_४।२३६ ॥  
  
यस्यान्त-काले खग गोपी-चन्दनं  
बाह्वोर् ललाटे हृदि मस्तके च ।  
प्रयाति लोकं कमलालयं प्रभोर्  
गो-बाल-घाती यदि ब्रह्म-हा भवेत्  ॥ ह्भ्व्_४।२३७ ॥  
  
ग्रहा न पीडन्ति न रक्षसां गणाः  
यक्षाः पिशाचोरग-भूत-दानवाः ।  
ललाट-पट्टे खग गोपी-चन्दनं  
सन्तिष्ठते यस्य हरेः प्रसादतः  ॥ ह्भ्व्_४।२३८ ॥  
  
पद्म-पुराणे श्री-गोतमेन-  
अम्बरीष महाघस्य क्षयार्थे कुरु वीक्षणम् ।  
ललाटे यैः कृतं नित्यं गोपी-चन्दन-पुण्ड्रकम्  ॥ ह्भ्व्_४।२३९ ॥  
  
काशी-खण्डे च श्री-यमेन-  
दूताः शृणुत यद्-भालं गोपी-चन्दन-लाञ्छितम् ।  
ज्वलद्-इन्धनवत् सो ऽपि त्याज्यो दूरे प्रयत्नतः  ॥ ह्भ्व्_४।२४० ॥  
।इति।  
  
अथ तस्योपरि श्रीमत्-तुलसी-मूल-मृत्स्नया ।  
तत्रैव वैष्णवैः कार्यम् ऊर्ध्व-पुण्ड्रं मनोहरम्  ॥ ह्भ्व्_४।२४१ ॥  
अथ श्री-तुलसी-मूल-मृत्तिका-पुण्ड्र-माहात्म्यम्  
  
तन्-मृदं गृह्य यैः पुण्ड्रं ललाटे धारितं नरैः ।  
प्रमाणकं कृतं तैस् तु मोक्षाय गमनं प्रति  ॥ ह्भ्व्_४।२४२ ॥  
  
तत्रैव च कार्त्तिक-माहात्म्ये ब्रह्म-नारद-संवादे-  
तुलसी-मृत्तिका-पुण्ड्रं ललाटे यस्य दृश्यते ।  
देहं न स्पृशति पापं क्रियमाणस् तु नारद  ॥ ह्भ्व्_४।२४३ ॥  
  
गरुड-पुराणे-  
तुलसी-मृत्तिका-पुण्ड्रं यः करोति दिने दिने ।  
तस्यावलोकनात् पापं याति वर्ष-कृतं नृणाम्  ॥ ह्भ्व्_४।२४४ ॥  
।इति।  
  
तस्योपरिष्ठाद् भगवन्-निर्माल्यम् अनुलेपनम् ।  
तथैव धार्यम् एवं हि त्रिविधं तिलकं स्मृतम्  ॥ ह्भ्व्_४।२४५ ॥  
ततो नारायणीं मुद्रां धारयेत् प्रीतये हरेः ।  
मत्स्य-कूर्मादि-चिह्नानि चक्रादीन्य् आयुधानि च  ॥ ह्भ्व्_४।२४६ ॥  
  
अथ मुद्रा-धारण-नित्यता  
  
स्मृतौ-  
अङ्कितः शङ्ख-चक्राभ्याम् उभयोर् बाहु-मूलयोः ।  
समर्चयेद् धरिं नित्यं नान्यथा पूजनं भवेत्  ॥ ह्भ्व्_४।२४७ ॥  
  
आदित्य-पुराणे-  
शङ्ख-चक्रोर्ध्व-पुण्ड्रादि-रहितं ब्राह्मणाधमम् ।  
गर्दभं तु समारोप्य राजा राष्ट्रात् प्रवासयेत्  ॥ ह्भ्व्_४।२४८ ॥  
  
गारुडे श्री-भगवद्-उक्तौ-  
सर्व-कर्माधिकारश् च शुचीनाम् एव चोदितः ।  
शुचित्वं च विजानीयान् मदीयायुध-धारणात्  ॥ ह्भ्व्_४।२४९ ॥  
  
पाद्मे चोत्तर-खण्डे-  
शङ्ख-चक्रादिभिश् चिह्नैर् विप्रः प्रियतमैर् हरेः ।  
रहितः सर्व-धर्मेभ्यः प्रच्युतो नरकं व्रजेत्  ॥ ह्भ्व्_४।२५० ॥  
  
श्रुतौ च यजुः-कठ-शाखायाम्-  
धृतोर्ध्व-पुण्ड्रः कुत-चक्र-धारी  
विष्णुं परं ध्यायति यो महात्मा ।  
स्वरेण मन्त्रेण सदा हृदि स्थितं  
परात्परं यन् महतो महान्तम्  ॥ ह्भ्व्_४।२५१ ॥  
  
अथर्वणि च-  
एभिर् वयम् उरुक्रमस्य चिह्नैर्  
अङ्किता लोके सुभगा भवेम ।  
तद् विष्णोः परमं पदं  
ये गच्छन्ति लाङ्छिताः  ॥ ह्भ्व्_४।२५२ ॥  
। इत्य् आदि ।  
  
अतएव ब्रह्म-पुराणे--  
कृष्णायुधाङ्कितं दृष्ट्वा सम्मानं न करोति यः ।  
द्वादशाब्दार्जितं पुण्यं चाफलयोपगच्छति  ॥ ह्भ्व्_४।२५३ ॥  
  
अथ मुद्रा-धारण-माहात्म्यम्  
  
स्कान्दे श्री-सनत्-कुमार-मार्कण्डेय-संवादे-  
यो विष्णु-भक्तो विप्रेन्द्र शङ्ख-चक्रादि-चिह्नितः ।  
स याति विष्णु-लोकं वै दाह-प्रलय-वर्जितम्  ॥ ह्भ्व्_४।२५४ ॥  
  
तत्र वान्त्यत्र च-  
नारायणायुधैर् नित्यं चिह्नितं यस्य विग्रहम् ।  
पाप-कोटि-युक्तस्य तस्य किं कुरुते यमः  ॥ ह्भ्व्_४।२५५ ॥  
शङ्खोद्धारे तु यत् प्रोक्तं वसतां वर्ष-कोटिभिः ।  
तत् फलं लिखिते शङ्खे प्रत्यहं दक्षिणे भुजे  ॥ ह्भ्व्_४।२५६ ॥  
यत् फलं पुष्करे नित्यं पुण्डरीकाक्ष-दर्शने ।  
शङ्खोपरि कृते पद्मे तत् फलं समवाप्नुयात्  ॥ ह्भ्व्_४।२५७ ॥  
वामे भुजे गदा यस्य लिखिता दृश्यते कलौ ।  
गदाधरो गया-पुण्यं प्रत्यहं तस्य यच्छति  ॥ ह्भ्व्_४।२५८ ॥  
यच् चानन्द-पुरे प्रोक्तं चक्र-स्वामी-समीपतः ।  
गदाधोल्लिखिते चक्रे तत् फलं कृष्ण-दर्शने  ॥ ह्भ्व्_४।२५९ ॥  
  
श्री-भगवद्-उक्तौ-  
यः पुनः कलि-काले तु मत्-पुरी-सम्भवां मृदम् ।  
मत्स्य-कूर्मादिकां चिह्नं गृहीत्वा कुरुते नरः  ॥ ह्भ्व्_४।२६० ॥  
देहे तस्य प्रविष्टो ऽहं जानन्तु त्रिदशोत्तमाः ।  
तस्य मे नान्तरं किञ्चित् कर्तव्यं श्रेय इच्छता  ॥ ह्भ्व्_४।२६१ ॥  
ममावतार-चिह्नानि दृश्यन्ते यस्य विग्रहे ।  
मर्त्यैर् मर्त्यो न विज्ञेयः स नूनं मामकी तनूः  ॥ ह्भ्व्_४।२६२ ॥  
पापं सुकृत-रूपं तु जायते तस्य देहिनः ।  
ममायुधानि तस्याङ्गे लिखितानि कलौ युगे  ॥ ह्भ्व्_४।२६३ ॥  
उभाभ्याम् अपि चिह्नाभ्यां यो ऽङ्कितो मत्स्य-मुद्रया ।  
कूर्मयापि स्वकं तेजो निक्षिप्तं तस्य विग्रहे  ॥ ह्भ्व्_४।२६४ ॥  
  
शङ्खं च पद्मं च गदां रथाङ्गं  
मत्स्यं च कूर्मं रचितं स्व-देहे ।  
करोति नित्यं सुकृतस्य वृद्धिं  
पाप-क्षयं जन्म-शतार्जितस्य  ॥ ह्भ्व्_४।२६५ ॥  
  
तत्रैव श्री-ब्रह्म-नारद-संवादे-  
कृष्ण-शस्त्राङ्क-कवचं दुर्भेद्यं देव-दानवैः ।  
अदृश्यं सर्व-भूतानां शत्रूणां रक्षसाम् अपि  ॥ ह्भ्व्_४।२६६ ॥  
लक्ष्मीः सरस्वती दुर्गा सावित्री हरि-वल्लभा ।  
नित्यं तस्य वसेद् देहे यस्य शङ्खाङ्किता तनुः  ॥ ह्भ्व्_४।२६७ ॥  
गङ्गा गया कुरुक्षेत्रं प्रयागं पुष्करादि च ।  
नित्यं तस्य सदा तिष्ठेद् यस्य पदाङ्कितं वपुः  ॥ ह्भ्व्_४।२६८ ॥  
यस्य कौमोदकी-चिह्नं भुजे वामे कलि-प्रिय ।  
प्रत्यहं तत्र द्रष्टव्यो गङ्गा-सागर-सङ्गमः  ॥ ह्भ्व्_४।२६९ ॥  
सव्ये करे गदाधस्तद् रथाङ्गं तिष्ठते यदि ।  
कृष्णेन सहितं तत्र त्रैलोक्यं स-चराचरम्  ॥ ह्भ्व्_४।२७० ॥  
त्रयो ऽग्नयस् त्रयो देवा विष्णोस् त्रीणि पदानि च ।  
निवसन्ति सदा यस्य यस्य देहे सुदर्शनम्  ॥ ह्भ्व्_४।२७१ ॥  
  
किं च-  
कृष्णायुधाङ्किता मुद्रा यस्य नारायणी करे ।  
ऊर्ध्व-लोकाधिकारी च स ज्ञेयस् त्रिदशां पतिः  ॥ ह्भ्व्_४।२७२ ॥  
कृष्ण-मुद्रा-प्रयुक्तस् तु दैवं पित्र्यं करोति यः ।  
नित्यं नैमित्तिकं काम्यं प्रत्यहं चाक्षयं भवेत्  ॥ ह्भ्व्_४।२७३ ॥  
पीडयन्ति न तत्रैव ग्रहा ऋक्षाणि राशयः ।  
अष्टाक्षराङ्किता मुद्रा यस्य धातुमयी करे  ॥ ह्भ्व्_४।२७४ ॥  
  
वाराहे श्री-सनत्-कुमारोक्तौ-  
कृष्णायुधाङ्कितं देहं गोपी-चन्दन-मृत्स्नया ।  
प्रयागादिषु तीर्थेषु स गत्वा किं करिष्यति  ॥ ह्भ्व्_४।२७५ ॥  
यदा यस्य प्रपश्येत देहं शङ्खादि-चिह्नितम् ।  
तदा तस्य जगत्-स्वामी तुष्टो हरति पातकम्  ॥ ह्भ्व्_४।२७६ ॥  
भवते यस्य देहे तु अहो-रात्रं दिने दिने ।  
शङ्ख-चक्र-गदा-पद्मं लिखितं सो ऽच्युतः स्वयम्  ॥ ह्भ्व्_४।२७७ ॥  
नारायणायुधैर् युक्तं कृत्वात्मानं कलौ युगे ।  
कुरुते पुण्य-कर्माणि मेरु-तुल्यानि तानि वै  ॥ ह्भ्व्_४।२७८ ॥  
शङ्खादिनाङ्कितो भक्त्या श्राद्धं यः कुरुते द्विज ।  
विधि-हीनं तु सम्पूर्णं पितॄणां तु गया-समम्  ॥ ह्भ्व्_४।२७९ ॥  
यथाग्निर् दहते काष्ठं वायुना प्रेरितो भृशम् ।  
तथा दह्यन्ति पापानि दृष्ट्वा कृष्णायुधानि वै  ॥ ह्भ्व्_४।२८० ॥  
  
ब्राह्म्ये श्री-ब्रह्म-नारद-संवादे-  
विष्णु-नामाङ्कितां मुद्राम् अष्टाक्षर-समन्विताम् ।  
शङ्खादिकायुधादिकैर् युक्तां स्वर्ण-रूप्य-मयीम् अपि  ॥ ह्भ्व्_४।२८१ ॥  
धत्ते भागवतो यस् तु कलिकाले विशेषतः ।  
प्रह्लादस्य समो क्षेयो नान्यथा कल-वल्लभ  ॥ ह्भ्व्_४।२८२ ॥  
  
किं च-  
शङ्खाङ्कित-तनुर् विप्रो भुङ्क्ते यस्य च वेश्मनि ।  
तद्-अन्नं स्वयम् अश्नाति पितृभिः सह केशवः  ॥ ह्भ्व्_४।२८३ ॥  
कृष्णायुधाङ्कितो यस् तु श्मशाने म्रियते यदि ।  
प्रयागे या गतिः प्रोक्ता सा गतिस् तस्य नारद  ॥ ह्भ्व्_४।२८४ ॥  
कृष्णायुधैः कलौ नित्यं मण्डितं यस्य विग्रहम् ।  
तत्राश्रयं प्रकुर्वन्ति विवधा वासवादयः  ॥ ह्भ्व्_४।२८५ ॥  
यः करोति हरेः पूजां कृष्ण-शस्त्राङ्कितो नरः ।  
अपराध-सहस्राणि नित्यं हरति केशवः  ॥ ह्भ्व्_४।२८६ ॥  
कृत्वा काष्ठ-मयं बिम्बं कृष्ण-शस्त्रैस् तु चिह्नितम् ।  
यो ह्य् अङ्कयति चात्मानं तत्-समो नास्ति वैष्णवः  ॥ ह्भ्व्_४।२८७ ॥  
पाषण्ड-पतित-व्रात्यैर् नास्तिकालाप-पातकैः ।  
न लिप्यते कलि-कृतैः कृष्ण-शस्त्राङ्कितो नरः  ॥ ह्भ्व्_४।२८८ ॥  
  
किं च-  
अष्टाक्षराङ्किता मुद्रा यस्य धातुमयी भवेत् ।  
शङ्ख-पद्मादिभिर् युक्ता पूज्यतेऽसौ सुरासुरैः  ॥ ह्भ्व्_४।२८९ ॥  
धृता नारायणी मुद्रा प्रह्लादेन पुरा कृते ।  
विभीषणेन बलिना ध्रुवेण च शुकेन च  ॥ ह्भ्व्_४।२९० ॥  
मान्धातृणाम्बरीषेण मार्कण्ड-प्रमुखैर् द्विजैः ।  
शङ्खादि-चिह्नितैः शस्त्रैर् देहे कृत्वा कलिप्रिय ।  
आराध्य केशवात् प्राप्तं समीहित-फलं महत्  ॥ ह्भ्व्_४।२९१ ॥  
किं च-  
गोपी-चन्दन-मृत्स्नाया लिखितं यस्य विग्रहे ।  
शङ्ख-पद्मादि-चक्रं वा तस्य देहे वसेद् धरिः  ॥ ह्भ्व्_४।२९२ ॥  
  
तत्रैव श्री-सनत्-कुमारोक्तौ-  
यस्य नारायणी मुद्रा देहं शङ्खादि-चिह्नितम् ।  
धात्री-फल-कृता माला तुलसी-काष्ठ-सम्भवा  ॥ ह्भ्व्_४।२९३ ॥  
द्वादशाक्षर-मन्त्रैस् तु नियुक्तानि कलेवरे ।  
आयुधानि च विप्रस्य मत्-समः स च वैष्णवः  ॥ ह्भ्व्_४।२९४ ॥  
  
किं च-  
यस्य नारायणी मुद्रा देहे शङ्खादि चिह्निता ।  
सर्वाङ्गं चिह्नितं यस्य सस्त्रैर् नारायणोद्भवैः ।  
प्रवेशो नास्ति पापस्य कवचं तस्य वैष्णवम्  ॥ ह्भ्व्_४।२९५ ॥  
  
अन्यत्र च-  
एभिर् भागवतैश् चिह्नैः कलि-काले द्विजातयः ।  
भवन्ति मर्त्य-लोके ते शापानुग्रह-कारकाः  ॥ ह्भ्व्_४।२९६ ॥  
  
अथ मुद्रा-धारण-विधिः  
  
गौतमीये-  
चक्रं च दक्षिणे बाहौ शङ्खं वामेऽपि दक्षिणे ।  
गदां वामे गदाधस्तात् पुनश् चक्रं च धारयेत्  ॥ ह्भ्व्_४।२९७ ॥  
शङ्खोपरि तथा पद्मं पुनः पद्मं च दक्षिणे ।  
खड्गं वक्षसि चापं च स-शरं शीर्ष्णि धारयेत्  ॥ ह्भ्व्_४।२९८ ॥  
इति पञ्चायुधान्य् आदौ धारयेद् वैष्णवो जनः ।  
मत्स्यं च दक्षिणे हस्ते कूर्मं वाम-करे तथा  ॥ ह्भ्व्_४।२९९ ॥  
  
तथा चोक्तं -  
दक्षिणे तु भुजे विप्रो विभृषाद् वै सुदर्शनम् ।  
मत्स्यं पद्मं चापरेऽथ शङ्खं पद्मं गदास् तथा  ॥ ह्भ्व्_४।३०० ॥  
।इति।  
  
साम्प्रदायिक-शिष्टानाम् आचाराच् च यथारुचि ।  
शङ्ख-चक्रादि-चिह्नानि सर्वेष्व् अङ्गेषु धारयेत्  ॥ ह्भ्व्_४।३०१ ॥  
भक्त्या निजेष्ट-देवस्य धारयेल् लक्षणान्य् अपि  ॥ ह्भ्व्_४।३०२ ॥  
चक्र-शङ्खौ च धार्यते सम्मिश्राव् एव कैश्चन  ॥ ह्भ्व्_४।३०३ ॥  
श्री-गोपी-चन्दनेनैवं चक्रादीनि  बुधो ऽन्वहम् ।  
धारयेच् छयनादौ तु तप्तानि किल तानि हि  ॥ ह्भ्व्_४।३०४ ॥  
  
अथ चक्रादीनां लक्षणानि  
  
द्वादशारं तु षट्-कोणं वलयत्रय-संयुतम् ।  
चक्रं स्याद् दक्षिणावर्तं शङ्खं च श्री-हरेः स्मृतः  ॥ ह्भ्व्_४।३०५ ॥  
गदा-पद्मादिकं लोक-सिद्धम् एव मतं बुधैः ।  
मुद्रा वा भगवन्-नामाङ्किता वाष्टाक्षरादिभिः  ॥ ह्भ्व्_४।३०६ ॥  
अथ मालादि-धारणम्  
  
ततः कृष्णार्पिता माला धारयेत् तुलसी-दलैः ।  
पद्माक्षैस् तुलसी-काष्ठैः फलैर् धात्र्याश् च निर्मिताः  ॥ ह्भ्व्_४।३०७ ॥  
धारयेत् तुलसी-काष्ठ-भूषणानि च वैष्णवः ।  
मस्तके कर्णयोर् बाह्वोः करयोश् च यथा-रुचि  ॥ ह्भ्व्_४।३०८ ॥  
  
अथ माला-धारण-विधिः  
  
स्कान्दे-  
सन्निवेद्यैव हरये तुलसी-काष्ठ-सम्भवाम् ।  
मालां पश्चात् स्वयं धत्ते स वै भागवतोत्तमः  ॥ ह्भ्व्_४।३०९ ॥  
हरये नार्पयेद् यस् तु तुलसी-काष्ठ-सम्भवाम् ।  
मालां धत्ते स्वयं मूढः स याति नरकं ध्रुवम्  ॥ ह्भ्व्_४।३१० ॥  
क्षालितां पञ्च-गव्येन मूल-मन्त्रेण मन्त्रिताम् ।  
गायत्र्या चाष्त कृत्वा वै मन्त्रितां धूपयेच् च ताम् ।  
विधिवत् परया भक्त्या सद्यो-जातेन पूजयेत्  ॥ ह्भ्व्_४।३११ ॥  
तुलसी-काष्ठ-सम्भूते माले कृष्ण-जन-प्रिये ।  
बिभर्मि त्वाम् अहं कण्ठे कुरु मां कृष्ण-वल्लभम्  ॥ ह्भ्व्_४।३१२ ॥  
यथा त्वं वल्लभा विष्णोर् नित्यं विष्णु-जन-प्रिया ।  
तथा मां कुरु देवेशि नित्यं विष्णु-जन-प्रियम्  ॥ ह्भ्व्_४।३१३ ॥  
दाने ला-धातुर् उद्दिष्टो लासि मां हरि-वल्लभे ।  
भक्तेभ्यश् च समस्तेभ्यस् तेन माला निगद्यसे  ॥ ह्भ्व्_४।३१४ ॥  
एवं सम्प्रार्थ्य विधिवन् मालां कृष्ण-गलेऽर्पिताम् ।  
धारयेद् वैष्णवो यो वै स गच्छेद् वैष्णवं पदम्  ॥ ह्भ्व्_४।३१५ ॥  
  
तत्रैव कार्त्तिक-प्रसङ्गे-  
धात्री-फल-कृतां मालां कण्ठस्थां यो वहेन् न हि ।  
वैष्णवो न स विज्ञेयो विष्णु-पूजा-रतो यदि  ॥ ह्भ्व्_४।३१६ ॥  
  
गारुडे-  
धारयन्ति न ये मालां हैतुकाः पाप-बुद्धयः ।  
नरकान् न निवर्तन्ते दग्धाः कोपाग्निना हरेः  ॥ ह्भ्व्_४।३१७ ॥  
  
अत एव स्कान्दे-  
न जह्यात् तुलसी-मालां धात्री-मालां विशेषतः ।  
महा-पातक-संहन्त्रीं धर्म-कामार्थ-दायिनीम्  ॥ ह्भ्व्_४।३१८ ॥  
  
अथ माला-धारण-माहात्म्यम्  
  
अगस्त्य-संहितायाम्-  
निर्माल्य-तुलसी-माला-युक्तो यश् चार्चयेद् धरिम् ।  
यद् यत् करोति तत् सर्वम् अनन्त-फलदं भवेत्  ॥ ह्भ्व्_४।३१९ ॥  
  
नारदीये-  
ये कण्ठ-लग्न-तुलसी-नलिनाक्ष-माला  
ये वा ललाट-फल्के लसद् ऊर्ध्व-पुण्ड्राः ।  
ये बाहु-मूल-परिचिह्नित-शङ्ख-चक्रास्  
ते वैष्णवा भुवनम् आशु पवित्रयन्ति  ॥ ह्भ्व्_४।३२० ॥  
किं च-  
भुज-युगम् अपि चिह्नैर् अङ्कितं यस्य विष्णोः  
परम-पुरुष-नाम्नां कीर्तनं यस्य वाचि ।  
ऋजुतरम् अपि पुण्ड्रं मस्तके यस्य कण्ठे  
सरसिज-मणि-माला यस्य तस्यास्मि दासः  ॥ ह्भ्व्_४।३२१ ॥  
  
विष्णु-धर्मोत्तरे श्री-भगवद्-उक्तौ-  
तुलसी-काष्ठ-मालां च कण्ठ-स्थां वहते तु यः ।  
अप्य् अशौचो ऽप्य् अनाचारो माम् एवैति न संशयः  ॥ ह्भ्व्_४।३२२ ॥  
  
स्कान्दे-  
धात्री-फल-कृता माला तुलसी-काष्ठ-सम्भवा ।  
दृश्यते यस्य देहे तु स वै भागवतोत्तमः  ॥ ह्भ्व्_४।३२३ ॥  
तुलसी-दलजां मालां कण्ठस्थां वहते तु यः ।  
विष्णूत्तीर्णा विशेषेण स नमस्यो दिवौकसाम्  ॥ ह्भ्व्_४।३२४ ॥  
तुलसी-दलजा माला धात्री-फल-कृतापि च ।  
ददाति पापिनां मुक्तिं किं पुनर् विष्णु-सेविनाम्  ॥ ह्भ्व्_४।३२५ ॥  
  
तत्रैव कार्त्तिक-प्रसङ्गे-  
यः पुनस् तुलसी-मालां कृत्वा कण्ठे जनार्दनम् ।  
पूजयेत् पुण्यम् आप्नोति प्रतिपुष्पं गवायुतम्  ॥ ह्भ्व्_४।३२६ ॥  
यावल् लुठति कण्ठ-स्था धात्री-माला नरस्य हि ।  
तावत् तस्य शरीरे तु प्रीत्या लुठति केशवः  ॥ ह्भ्व्_४।३२७ ॥  
स्पृशेच् च यानि लोमानि धात्री-माला कलौ नृणाम् ।  
तावद् वर्ष-सहस्राणि वसते केशवालये  ॥ ह्भ्व्_४।३२८ ॥  
यावद् दिनानि वहते धात्री-मालां कलौ नरः ।  
तावद्-युग-सहस्राणि वैकुण्ठे वसतिर् भवेत्  ॥ ह्भ्व्_४।३२९ ॥  
माला-युग्मं वहेद् यस् तु धात्री-तुलसि-सम्भवम् ।  
वहते कण्ठ-देशे तु कल्प-कोटि-ं दिवं वसेत्  ॥ ह्भ्व्_४।३३० ॥  
  
गारुडे च मार्कण्डेयोक्तौ-  
तुलसी-दलजां मालां कृष्णोत्तीर्णा वहेत् तु यः ।  
पत्रे पत्रेऽश्वमेधानां दशानां लभते फलम्  ॥ ह्भ्व्_४।३३१ ॥  
तुलसी-काष्ठ-सम्भूतां यो मालां वहते नरः ।  
फलं यच्छति दैतारिः प्रत्यहं द्वारकोद्भवम्  ॥ ह्भ्व्_४।३३२ ॥  
निवेद्य विष्णवे मालां तुलसी-काष्ठ-सम्भवम् ।  
वहते यो नरो भक्त्या तस्य वै नास्ति पातकम्  ॥ ह्भ्व्_४।३३३ ॥  
सदा प्रीतमनास् तस्य कृष्ण देवकी-नन्दनः ।  
तुलसी-काष्ठ-सम्भूतां यो मालां वहते नरः ।  
प्रायश्चित्तं न तस्यास्ति नाशौचं तस्य विग्रहे  ॥ ह्भ्व्_४।३३४ ॥  
तुलसी-काष्ठ-सम्भूतां शिरसो यस्य भूषणम् ।  
बाह्वोः करे च मर्त्यस्य देहे तस्य सदा हरिः  ॥ ह्भ्व्_४।३३५ ॥  
तुलसी-काष्ठ-मालाभिर् भूषितः पुण्यम् आचरेत् ।  
पितॄणां देवतानां च कृतं कोटि-गुणं कलौ  ॥ ह्भ्व्_४।३३६ ॥  
तुलसी-काष्ठ-मालां तु प्रेत-राजस्य दूतकाः ।  
दृष्ट्वा नश्यन्ति दूरेण वातोद्धूतं यथा दलम्  ॥ ह्भ्व्_४।३३७ ॥  
तुलसी-काष्ठ-मालाभिर् भूषितो भ्रमते यदि ।  
दुःस्वप्नं दुर्निमित्तं च न भयं शस्त्रजं क्वचित्  ॥ ह्भ्व्_४।३३८ ॥  
  
अथ गृहे सन्ध्योपासन-विधिः  
  
सन्ध्योपास्त्य्-आदिकं कर्म ततः कुर्यात् यथा-विधि ।  
कृष्ण-पादोदकेनैव तत्र देवादि-तर्पणम्  ॥ ह्भ्व्_४।३३९ ॥  
शिरसा विष्णु-निर्माल्यं पादोदेनापि तर्पणम् ।  
पितॄणां देवतानां च वैष्णवैस् तु समं मतम्  ॥ ह्भ्व्_४।३४० ॥  
  
सन्ध्योपास्तौ च वशिष्ठ-वचनम्-  
गृहे त्व् एक-गुणा सन्ध्या गोष्ठे दश-गुणा स्मृता ।  
शत-साहस्रिका नद्याम् अनन्ता विष्णु-सन्निधौ  ॥ ह्भ्व्_४।३४१ ॥  
  
अथ श्री-गुरु-पूजा  
  
पूजयिष्यंस् ततः कृष्णम् आदौ सन्निहितं गुरुम् ।  
प्रणम्य पूजयेद् भक्त्या दत्त्वा किञ्चिद् उपाअयनम्  ॥ ह्भ्व्_४।३४२ ॥  
  
स्मृति-महार्णवे-  
रिक्त-पाणिर् न पश्येत राजानं भिषजं गुरुम् ।  
नोपायन-करः पुत्रं शिष्यं भृत्यं निरीक्षयेत्  ॥ ह्भ्व्_४।३४३ ॥  
  
किं च, श्री-भगवद्-उक्तौ-  
प्रथमं तु गुरुं पूज्य ततश् चैव ममार्चनम् ।  
कुर्वन् सिद्धिम् अवाप्नोति ह्य् अन्यथा निष्फलं भवेत्  ॥ ह्भ्व्_४।३४४ ॥  
  
श्री-नारदेन च-  
गुरौ सन्निहिते यस् तु पूजयेद् अन्यम् अग्रतः ।  
स दुर्गतिम् अवाप्नोति पूजनं तस्य निष्फलम्  ॥ ह्भ्व्_४।३४५ ॥  
  
श्रुतिषु [श्वेत्।उ। ६।२३]  
यस्य देवे परा भक्तिः यथा देवे तथा गुरौ ।  
तस्यैते कथिता ह्य् अर्थाः प्रकाशन्ते महात्मनः  ॥ ह्भ्व्_४।३४६ ॥  
  
एकादश-स्कन्धे [११।१७।२७] श्री-भगवद्-उक्तौ-  
आचार्यं मां विजानीयान् नावमन्येत कर्हिचित् ।  
न मर्त्य-बुद्ध्यासूयेत सर्व-देव-मयो गुरुः  ॥ ह्भ्व्_४।३४७ ॥  
  
दशम-स्कन्धे [भ्प् १०।८०।३४] च --  
नाहम् इज्या-प्रजातिभ्यां तपसोपशमेन च ।  
तुष्येयं सर्व-भूतात्मा गुरु-शुश्रूषया यथा  ॥ ह्भ्व्_४।३४८ ॥  
  
सप्तम-स्कन्धे [भ्प् ७।१५।२६]-  
यस्य साक्षाद् भगवति ज्ञान-दीप-प्रदे गुरौ ।  
मर्त्यासद्-धीः श्रुतं तस्य सर्वं कुञ्जर-शौचवत्  ॥ ह्भ्व्_४।३४९ ॥  
  
अन्यत्रापि-  
साधकस्य गुरौ भक्तिं मन्दीकुर्वन्ति देवताः ।  
यन् नो ऽतीत्य व्रजेद् विष्णुं शिष्यो भक्त्या गुरौ ध्रुवन्  ॥ ह्भ्व्_४।३५० ॥  
  
मनु-स्मृतौ [२।१५३]-  
अज्ञो भवति वै बालः पिता भवति मन्त्रदः ।  
अज्ञं हि बालम् इत्य् आहुः पितेत्य् एव तु मन्त्रदम्  ॥ ह्भ्व्_४।३५१ ॥  
  
किं च-  
       गुरुर् ब्रह्मा गुरुर् विष्णुर् गुरुर् देवो महेश्वरः ।  
       गुरुर् एव परं ब्रह्म तस्मात् सम्पूजयेत् सदा  ॥ ह्भ्व्_४।३५२ ॥  
वामन-कल्पे-  
यो मन्त्रः स गुरुः साक्षात् यो गुरुः स हरिः स्मृतः ।  
गुरुर् यस्य भवेत् तुष्टस् तस्य तुष्टो हरिः स्वयम् ।  
गुरोः समासने नैव न चैवोच्चासने वसेत्  ॥ ह्भ्व्_४।३५३ ॥  
  
विष्णु-रहस्ये-  
       तस्मात् सर्व-प्रयत्नेन यथा-विधि तथा गुरुम् ।  
       अभेदेनार्चयेत् यस् तु स मुक्ति-फलम् आप्नुयात्  ॥ ह्भ्व्_४।३५४ ॥  
  
विष्णु-धर्मे श्री-भागवते च हरिश्चन्द्रस्य-  
गुरु-सुश्रूषणं नाम सर्व-धर्मोत्तमोत्तमम् ।  
तस्माद् धर्मात् परो धर्मः पवित्रं नैव विद्यते  ॥ ह्भ्व्_४।३५५ ॥  
काम-क्रोधादिकं यद् यद् आत्मनो ऽनिष्ट-कारणम् ।  
एतत् सर्वं गुरौ भक्त्या पुरुषो ह्य् अञ्जसा जयेत्  ॥ ह्भ्व्_४।३५६ ॥  
  
पाद्मे-  
पितुर् आधिक्य-भावेन येऽर्चयन्ति गुरुं सदा ।  
भवन्त्य् अतिथयो लोके ब्रह्मणस् ते विशां वर  ॥ ह्भ्व्_४।३५७ ॥  
  
तत्रैव देवहूति-स्तुतौ-  
भक्तिर् यथा हरौ मेऽस्ति तद्वन् निष्ठा गुरौ यदि ।  
ममास्ति तेन सत्येन स्वं दर्शयतु मे हरिः  ॥ ह्भ्व्_४।३५८ ॥  
  
अदित्य-पुराणे-  
अविद्यो वा स-विद्यो वा गुरुर् एव जनार्दनः ।  
मार्गस्थो वाप्य् अमार्ग-स्थो गुरुर् एव सदा गतिः  ॥ ह्भ्व्_४।३५९ ॥  
  
अन्यत्र च-  
हरौ रुष्टे गुरुस् त्राता गुरौ रुष्टे न कश्चन ।  
तस्मात् सर्व-प्रयत्नेन गुरुम् एव प्रसादयेत्  ॥ ह्भ्व्_४।३६० ॥  
  
ब्रह्म-वैवर्ते-  
अपि घ्नन्तः शपन्तो वा विरुद्धा अपि ये क्रुधाः ।  
गुरवः पूजनीयास् ते गृहं नत्वा नयेत तान्  ॥ ह्भ्व्_४।३६१ ॥  
तत् श्लाघ्यं जन्म धन्यं तत् दिनं पुण्याथ नडिका ।  
यस्यां गुरुं प्रणमते समुपास्य तु भक्तितः  ॥ ह्भ्व्_४।३६२ ॥  
उपदेष्टारम् आम्नाय-गतं परिहरन्ति ये ।  
तान् मृतान् अपि क्रव्यादाः कृतघ्नान् नोपभुञ्जते  ॥ ह्भ्व्_४।३६३ ॥  
बोधः कलुषितस् तेन दौरात्म्यं प्रकटीकृतम् ।  
गुरुर् येन परित्यक्तस् तेन त्यक्तः पुरा हरिः  ॥ ह्भ्व्_४।३६४ ॥  
  
अन्यत्र च -  
प्रतिपद्य गुरुं यस् तु मोहाद् विप्रतिपद्यते ।  
स कल्प-कोटिं नरके पच्यते पुरुषाधमः  ॥ ह्भ्व्_४।३६५ ॥  
  
पञ्चरात्रे --  
अवैष्णवोपदिष्टेन मन्त्रेण निरयं व्रजेत् ।  
पुनश् च विधिना सम्यग् ग्राहयेद् वैष्णवाद् गुरोः  ॥ ह्भ्व्_४।३६६ ॥  
  
अगस्त्य-संहितायां --  
ये गुर्व्-आज्ञां न कुर्वन्ति पापिष्ठाः पुरुषाधमाः ।  
न तेषां नरक-क्लेश-निस्तारो मुनि-सत्तम  ॥ ह्भ्व्_४।३६७ ॥  
यैः शिष्यैः शश्वद् आराध्या गुरवो ह्य् अवमानिताः ।  
पुत्र-मित्र-कलत्रादि-सम्पद्भ्यः प्रच्युता हि ते  ॥ ह्भ्व्_४।३६८ ॥  
अधिक्षिप्य गुरुं मोहात् परुषं प्रवदन्ति ये ।  
शूकरत्वं भवत्य् एव तेषां जन्म-शतेष्व् अपि  ॥ ह्भ्व्_४।३६९ ॥  
ये गुरु-द्रोहिणो मूढाः सततं पाप-कारिणः ।  
तेषां च यावत् सुकृतं दुष्कृतं स्यान् न संशयः  ॥ ह्भ्व्_४।३७० ॥  
अतः प्राग् गुरुम् अभ्यर्च्य कृष्ण-भावेन बुद्धिमान् ।  
त्र्य्-अवरान् असमान् कुर्यात् प्रणामान् दण्ड-पातवत्  ॥ ह्भ्व्_४।३७१ ॥  
  
अत एव कौर्मे श्री-व्यास-गीतायाम्-  
व्यत्यस्त पाणिना कार्यम् उपसङ्ग्रहणं गुरोः ।  
सव्येन सव्यः स्प्रष्टव्यो दक्षिणेन तु दक्षिणः  ॥ ह्भ्व्_४।३७२ ॥  
।इति।  
  
अथ श्री-गुरु-पादानां प्राप्यानुज्ञां च साधकः ।  
प्राक् संस्कृतं हरेर् गेहं प्रवेक्ष्यन् पादुके त्यजेत्  ॥ ह्भ्व्_४।३७३ ॥  
  
तथा चापस्तम्ब-  
अग्न्य्-आगारे गवां गोष्ठे देव-ब्राह्मण-सन्निधौ ।  
जपे भोजन-काले च पादुके परिवर्जयेत्  ॥ ह्भ्व्_४।३७४ ॥  
।इति।  
  
ततः श्री-भगवत्-पूजा-मन्दिरस्याङ्गनं गतः ।  
प्रक्षाल्य हस्तौ पादौ च द्वि-राचमनम् आचरेत्  ॥ ह्भ्व्_४।३७५ ॥  
  
तथा च मार्कण्डेये-  
देवार्चनादि-कार्याणि तथा गुर्व्-अभिवादनम् ।  
कुर्वीत सम्यग् आचम्य तद्वद् एव भुजि-क्रियाम्  ॥ ह्भ्व्_४।३७६ ॥  
।इति।  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
श्री-वैष्णवालङ्कारो नाम  
चतुर्थो विलासः  
  
*************************************************************************  
  
५। अधिस्थनिक-विलस  
  
  
पञ्चम-विलासः  
आधिष्ठानिकः  
  
श्री-चैतन्य-प्रभुं वन्दे बालो ऽपि यद्-अनुग्रहात् ।  
तरेन् नाना-मत-ग्राह-व्याप्तं पूजा-क्रमार्णवम्  ॥ ह्भ्व्_५।१ ॥  
  
सनातनः: श्री-चैतन्याय नमः । बालो ऽज्ञः । पक्षे शिशुः । नाना-विध-मतान्य् एव ग्राहस् तैर् व्याप्तम् । पूजायाः क्रमो विधिः । विध्य्-अनुक्रमो वा स एवार्णवस् तम्  ** ह्भ्व्च्_५।१ **  
  
  
  
  
श्रीमद्-गोपाल-देवस्याष्टादशाक्षर-यन्त्रतः ।  
लिख्यतेऽर्चा-विधिर् गूढः क्रम-दीपिकयेक्षितः  ॥ ह्भ्व्_५।२ ॥  
सनातनः: अष्टादशाक्षर-मन्त्रेण यो ऽर्चा-विधिः पूजा-प्रकारः स लिख्यते । यद्यपि दशाक्षरादिनापि पूजा-विधौ भेदो नास्ति, तथापि न्यासादि-भेदापेक्षया, तथा लिखितम् । गूढो ऽपि क्रम-दीपिकया श्री-केशवाचार्य-विरचितया ईक्षितः दर्शितः सन् । अतः क्रम-दीपिकोक्तानुसारेण लेख्य इति भावः  ** ह्भ्व्च्_५।२ **  
  
  
  
  
आगमोक्तेन मार्गेण भगवान् ब्राह्मणैर् अपि ।  
सदैव पूज्यो ऽतो लेख्यः प्राय आगमिको विधिः  ॥ ह्भ्व्_५।३ ॥  
  
तथा च विष्णु-यामले-  
कृते श्रुत्य्-उक्त-मार्गः स्यात् त्रेतायां स्मृति-भावितः ।  
द्वापरे तु पुराणोक्तः कलाव् आगम-सम्भवः  ॥ ह्भ्व्_५।४ ॥  
अशुद्धाः शूद्राकल्पा हि ब्राह्मणाः कलि-सम्भवाः ।  
तेषाम् आगम-मार्गेण शुद्धिर् न श्रौत-वर्त्मना  ॥ ह्भ्व्_५।५ ॥  
  
सनातनः: तेषाम् आगम-मार्गेण श्रौत-वर्त्मनेत्य् अनेन तैर् अपि आगमिक-विधिनैव पूजा कार्येति भावः । तथा चैकादश-स्कन्धे [भ्प् ११।५।६१] नाना-तन्त्र-विधानेन कलाव् अपि तथा शृणु इति । तत्र श्रीधर-स्वामि-पादाः-नाना-तन्त्र-विधानेनेति कलौ तन्त्र-मार्गस्य प्राधान्यं दर्शयति इति  ** ह्भ्व्च्_५।३-५ **  
  
  
  
  
अथ द्वार-पूजा  
  
श्री-कृष्ण-द्वार-देवेभ्यो दत्त्वा पाद्यादिकं ततः ।  
गन्ध-पुष्पैर् अर्चयेत् तान् यथा-स्थानं यथा-क्रमम्  ॥ ह्भ्व्_५।६ ॥  
  
सनातनः: तान् श्री-कृष्ण-द्वार-देवान्, प्रणवादि-चतुर्थ्य्-अन्तं देव-नाम नमो ऽन्तकम् इत्य् अग्रे लेख्यत्वाद् अत्रैवं प्रयोगः-श्री-कृष्ण-द्वार-देवताभ्यो नमः । अनेन मन्त्रेण पाद्यार्ध्यादिकं दत्त्वा गन्धादिभिः पुनर् विशेषेण पूजयेद् इत्य् अर्थः । एवम् अग्रेऽपि स-परिवारेभ्यः श्री-कृष्ण-पार्षदेभ्यो नमः इत्य् आदि प्रयोगो द्रष्टव्यः  ** ह्भ्व्च्_५।६ **  
  
  
  
द्वाराग्रे स-परीवारान् भू-पीठे कृष्ण-पार्षदान् ।  
तद्-अग्रे गरुडं द्वारस्योर्ध्वे द्वार-श्रियं यजेत्  ॥ ह्भ्व्_५।७ ॥  
प्राग्-द्वारोभय-पार्श्वे तु यजेच् चण्ड-प्रचण्डकौ ।  
द्वारे च दक्षिणे धातृ-विधातारौ च पश्चिमे  ॥ ह्भ्व्_५।८ ॥  
जयं च विजयं चैव बलं प्रबलम् उत्तरे ।  
द्वन्द्व-शस्त्व् एवम् अभ्यर्च्य देहल्यां वास्तु-पुरुषम्  ॥ ह्भ्व्_५।९ ॥  
  
सनातनः: एवं सामान्येन सर्वेषाम् एव पूजा-विधिर् लिखितः । इदानीं यथा-स्थानं यथा-क्रमम् इति यल् लिखितं, तद् एव विविच्य लिखति-द्वाराग्र इति द्वाराभ्याम् । तत्राप्य् आदौ द्वारस्याग्रे यत् भू-रूपं पीठं, तत्र समस्त-परिवारान्वितान् श्री-कृष्ण-पार्षदान् यजेत् पूजयेत् । अनन्तरं तस्य द्वारस्याग्रे गरुडं । यद्यपि द्वार-श्रियो ऽर्चनं प्रबलार्चनानन्तरम् एव क्रम-दीपिकायाम् उक्तम्, तथापि इष्ट्वेति क्ट्वा-प्रत्ययेन चण्डादि-पूजातः पूर्व-काल एवेति बोधितम् । तथैवअ सद्-आचारात् । किं च, द्वन्द्व इत्य् अग्रे लिखनात्, चण्ड-प्रचण्डाभ्यां नमः इत्य् एवं युग्मत्वेन प्रयोगो ज्ञेयः  ** ह्भ्व्च्_५।७-९ **  
  
  
  
  
द्वारान्तः-पार्श्वयोर् गङ्गां यमुनां च ततो ऽर्चयेत् ।  
तत्-पार्श्वयोः शङ्ख-निधिं तथा पद्म-निधिं यजेत्  ॥ ह्भ्व्_५।१० ॥  
  
सनातनः: द्वारस्यान्तः अभ्यन्तरे तत्-पार्श्व-द्वये तयोर् गङ्गा-यमुनयोः पार्श्व-द्वये  ** ह्भ्व्च्_५।१० **  
  
  
  
गणेशं मन्दिरस्याग्नि-कोणे दुर्गां च नैरृते ।  
वाणीं वायव्य ऐशाने क्षेत्रपालं तथार्चयेत्  ॥ ह्भ्व्_५।११ ॥  
  
सनातनः: आग्नेये कोणे गणेशम् अर्चयेत् । तथा चोक्तं क्रम-दीपिकायाम् [७।१०३-१०६]-  
परिवाराराः कृताः सर्वे पुनः श्री-विष्णु-पार्षदाः ।  
द्वाराग्राबलि-पीठेऽर्च्याः पक्षीन्द्रश् च तद्-अग्रतः ॥  
चण्ड-प्रचण्डौ प्राग् धातृ-विधातारौ च दक्षिणे ।  
जयः स-विजयः पश्चाद् बलः प्रबल उत्तरे ॥  
ऊर्ध्वे द्वार-श्रियं चेष्ट्वा द्वार्य् एतान् युग्मशो ऽर्चयेत् ।  
पूज्यो वास्तु-पुमांस् तत्र तत्र द्वाः-पीथ-मध्यतः ॥  
द्वारान्तः-पार्श्वयोर् अर्च्या गङ्गा च यमुना नदी ।  
कोणेषु विघ्नं दुर्गां च वाणीं क्षेत्रे समर्चयेत् ॥  
। इति ।  
  
  
  
द्वाः-शाखाम् आश्रयन् वामां सङ्कोच्याङ्गानि देहलीम् ।  
अस्पृष्ट्वा प्रविशेद् वेश्म न्यस्यन् प्राग् दक्षिणं पदम्  ॥ ह्भ्व्_५।१२ ॥  
  
सनातनः: वामां स्व-वाम-भाग-वर्तिनीं द्वार-शाखां आश्रयन् ईषत् स्पृषद् निजाङ्गानि सङ्कोच्य देहलीम् अस्पृष्ट्वा न लङ्घयित्वेत्य् अर्थः । दक्षिणं पदं प्राक् आदौ न्यस्यन् । दक्षिण-पाद-न्यास-क्रमेणेत्य् अर्थः । वेश्म श्री-भगवन्-मन्दिरं हरेर् गेहं प्रवेक्ष्यन्न् इति पूर्व-लिखनात् । प्रविशेत् तन्-मध्यं शनैः पूजको गच्छेत्  ** ह्भ्व्च्_५।१२ **  
  
  
  
तथा च सारदा-तिलके-  
किञ्चित्  स्पृशन् वाम-शाखां देहलीं लङ्घयन् गुरुः  ।  
अङ्गं सङ्कोचयन्न् अन्तः प्रविशेद् दक्षिणाङ्घ्रिणा  ॥ ह्भ्व्_५।१३ ॥  
  
सनातनः: गुरुर् इति दीक्षा-विधानोक्तः  ** ह्भ्व्च्_५।१३ **  
  
  
  
अथ गृह-प्रवेश-माहात्म्यम्  
  
तन्-माहात्म्यं च हरि-भक्ति-सुधोदये-  
प्रविशन्न् आलयं विष्णोर् अर्चनार्थं सुभक्तिमान् ।  
न भूयः प्रविशन् मातुः कुक्षि-कारा-गृहं सुधीः  ॥ ह्भ्व्_५।१४ ॥  
  
अथ गृहान्तः-पूजा  
  
नैरृते वास्तु-पुरुषं ब्रह्माणम् अपि पूजयेत् ।  
आसनस्थो यजेत् तांस् तान् अन्यत्र भगवद्-गृहात्  ॥ ह्भ्व्_५।१५ ॥  
  
तत्-पूजामन्त्रश् चोक्तः-  
प्रणवादि-चतुर्थ्य्-अन्तं देव-नाम नमो ऽन्तकम् ।  
पूजा-मन्त्रम् इदं प्रोक्तं सर्वत्रार्चन-कर्मणि  ॥ ह्भ्व्_५।१६ ॥  
। इति ।  
  
अथ कृष्णाग्रतस् तिष्ठन् कृत्वा दिग्-बन्धनं क्षिपेत् ।  
पुष्पाक्षतान् समस्तासु दिक्षु तत्रोक्त-मन्त्रतः  ॥ ह्भ्व्_५।१७ ॥  
अथ पूजार्थासनम्  
  
ततश् चासन-मन्त्रेणाभिमन्त्र्याभ्यर्च्य चासनम् ।  
तस्मिन्न् उपविशेत् पद्मासनेन स्वस्तिकेन वा  ॥ ह्भ्व्_५।१८ ॥  
तत्र कृष्णार्चकः प्रायो दिवसे प्राङ्-मुखो भवेत् ।  
उदङ्मुखो रजन्यां तु स्थिर-मूर्तिश् च सम्मुखः  ॥ ह्भ्व्_५।१९ ॥  
  
तत्र च एकादश-स्कन्धे [भ्प् ११।२७।१९]-  
       आसीनः प्राग् उदग्-वार्चेत् स्थिरायान्त्व् अथ सम्मुखः  ॥ ह्भ्व्_५।२० ॥  
  
अथासन-मन्त्रः  
  
आसन-मन्त्रस्य मेरु-पृष्ठ ऋषिः सुतलं छन्दः ।  
कूर्मो देवता आसनाभिमन्त्रेण विनियोगः  ॥ ह्भ्व्_५।२१ ॥  
पृथ्वि त्वया धृता लोका देवि त्वं विष्णुना धृता ।  
त्वं च धारय मां नित्यं पवित्रं कुरु चासनम्  ॥ ह्भ्व्_५।२२ ॥  
  
अथासन-विधिः  
  
नारद-पञ्चरात्रे-  
वंशाश्म-दारु-धरणी-तृण-पल्लव-निर्मितम् । वर्जयेद् आसनं विद्वान् दारिद्र्य-व्याधि-दुःखदम् ।  
कृष्णाजिनं कम्बलं वा नान्यद् आसनम् इष्यते  ॥ ह्भ्व्_५।२३ ॥  
  
अन्यत्र च-  
कृष्णाजिनं व्याघ्र-चर्म कौषेयं वेत्र-निर्मितम् ।  
वस्त्राजिनं कम्बलं वा कल्पयेद् आसनं मृदु  ॥ ह्भ्व्_५।२४ ॥  
  
अथ विशेषत आसन-दोष-विधिः  
  
नारद-पञ्चरात्रे-  
वंशाद् आहुर् दरिद्रत्वं पाषाणे व्याधि-सम्भवम् ।  
धरण्यां दुःख-सम्भूतिं दौर्भाग्यं दारवासने  ॥ ह्भ्व्_५।२५ ॥  
तृणासने यशो-हानिं पल्लवे चित्त-विभ्रमम् ।  
दर्भासने व्याधि-नाशं कम्बलं दुःख-मोचनम्  ॥ ह्भ्व्_५।२६ ॥  
  
किं च, श्री-भगवद्-गीतासु [ङीता ६।११]-  
शुचौ देशे प्रतिष्ठाप्य स्थिरम् आसनम् आत्मनः ।  
नात्युच्छ्रितं नातिनीचं चैलाजिन-कुशोत्तरम्  ॥ ह्भ्व्_५।२७ ॥  
। इति ।  
  
यथोकतम् उपविश्याथ सम्प्रदायानुसारतः ।  
शङ्खादि-पूजा-सम्भारान् न्यसेत् तत्-तत्-पदेषु तान्  ॥ ह्भ्व्_५।२८ ॥  
  
अथ पात्रासादनम्  
  
स्वस्य वामाग्रतः शङ्खं साधारं स्थापयेद् बुधः ।  
तत्रैवार्ध्यादि-पात्राणि न्यस्येच् च द्वारि भागशः  ॥ ह्भ्व्_५।२९ ॥  
तुलसी-गन्ध-पुष्पादि-भाजनानि च दक्षिणे ।  
वामे च स्थापयेत् पार्श्वे कलसं पूर्णम् अम्भसा  ॥ ह्भ्व्_५।३० ॥  
दक्षिणे घृत-दीपं च तैल-दीपं च वामतः ।  
सम्भारानपरान् न्यसेत् स्व-दृष्टि-विषये पदे ।  
कर-प्रक्षालनार्थं च पात्रम् एकं स्व-पृष्ठतः  ॥ ह्भ्व्_५।३१ ॥  
अथ पात्राणि तन्-माहात्म्यं च  
  
देवी-पुराणे-  
       नाना-विचित्र-रूपाणि पुण्डरीकाकृतीनि च ।  
शङ्ख-नीलोत्पलाभानि पात्राणि परिकल्पयेत्  ॥ ह्भ्व्_५।३२ ॥  
रत्नादि-रचितान्य् एव काञ्ची-मूल-युतानि च ।  
यथा-शोभं यथा-लाभं तथा पात्राणि कारयेत्  ॥ ह्भ्व्_५।३३ ॥  
  
किं च-  
हंस-पात्रेण सर्वाणि चेप्सितानि लभेन् मुने ।  
अर्घ्यं दत्त्वा तथा रौप्येणायु-राज्यं शुभं भवेत् ।  
ताम्र-पात्रेण सौभाग्यं धर्मं मृण्-मय-सम्भवम्  ॥ ह्भ्व्_५।३४ ॥  
  
वाराहे-  
सौवर्णं राजतं कांस्यं येन दीयते भाजनम् ।  
तान् सर्वान् सम्परित्यज्य ताम्रं तु मम रोचते  ॥ ह्भ्व्_५।३५ ॥  
पवित्राणां पवित्रं यो मङ्गलानां च मङ्गलम् ।  
विशुद्धानां शुचिं चैव ताम्रं संसार-मोक्षणम्  ॥ ह्भ्व्_५।३६ ॥  
दीक्षितानां विशुद्धानां मम कर्म-परायणः ।  
सदा ताम्रेण कर्तव्यम् एवं भूमि मम प्रियम्  ॥ ह्भ्व्_५।३७ ॥  
। इति ।  
  
  
केचिच् च ताम्र-पात्रेषु गव्यादेर् योग-दोषतः ।  
ताम्रातिरिक्तम् इच्छन्ति मधुपर्कस्य भाजनम्  ॥ ह्भ्व्_५।३८ ॥  
तथैव शङ्खम् एवार्ध्य-पात्रम् इच्छन्ति केचन ।  
शङ्खे कृत्वा तु पानीयं स-पुष्पं सलिलाक्षतम् ।  
अर्घ्यं ददाति देवस्येत्य् एवं स्कान्देऽभिधानतः  ॥ ह्भ्व्_५।३९ ॥  
  
अथ मङ्गल-घट-स्थापनम्  
  
मङ्गलार्थं च कलसं सजलं करकान्वितम् ।  
फलादि-सहितं दिव्यं न्यसेद् भगवतो ऽग्रतः  ॥ ह्भ्व्_५।४० ॥  
  
तथा च स्कान्दे-  
कुम्भं स-करकं दिव्यं फल-कर्पूर-संयुतम् ।  
न्यसेद् अर्चन-काले तु कृष्णस्यातीव वल्लभम्  ॥ ह्भ्व्_५।४१ ॥  
। इति ।  
  
  
किं च-  
सनीरं च स-कर्पूरं कुम्भं कृष्णाय यो न्यसेत् ।  
कल्पं तस्य न पापेक्षां कुर्वन्ति प्रपितामहाः  ॥ ह्भ्व्_५।४२ ॥  
  
अथार्घ्यादि-पात्राणि  
  
प्रक्षिपेद् अर्घ्य-पात्रे तु गन्ध-पुष्पाक्षतान् यवान् ।  
कुशाग्र-तिल-दूर्वाश् च सिद्धार्थान् अपि साधकः ।  
केचिच् चात्र जलादीनि द्रव्याण्य् अष्टौ वदन्ति हि  ॥ ह्भ्व्_५।४३ ॥  
  
यत उक्तं भविष्ये-  
आपः क्षीरं कुशाग्राणि दध्य्-अक्षत-तिलस् तथा ।  
यवाः सिद्धार्थकाश् चैवम् अर्घ्यो ऽष्टाङ्गः प्रकीर्तितः  ॥ ह्भ्व्_५।४४ ॥  
पाद्य-पात्रे च कमलं दूर्वा श्यामाकम् एव च ।  
निक्षिपेद् विष्णु-पत्रीं चेत्य् एवं द्रव्य-चतुष्टयम्  ॥ ह्भ्व्_५।४५ ॥  
तथैवाचमनीयार्थं पात्रे द्रव्य-त्रयं बुधः ।  
जाती-फलं लवङ्गं च कक्कोलम् अपि निक्षिपेत्  ॥ ह्भ्व्_५।४६ ॥  
मधुपर्कीय-पात्रे च गव्यं दधि पयो घृतम् ।  
मधु-खण्डम् अपीत्य् एवं निक्षिपेद् द्रव्य-पञ्चकम्  ॥ ह्भ्व्_५।४७ ॥  
केचित् त्रीण्य् एव पात्रेऽस्मिन् द्रव्याणीच्छन्ति साधवः  ॥ ह्भ्व्_५।४८ ॥  
  
यत उक्तं श्री-विष्णु-धर्मे-  
घृतं दधि तथा क्षौद्रं मधुपर्को विधीयते  ॥ ह्भ्व्_५।४९ ॥  
  
आदि-वाराहे च-  
दधि-सर्पिर् मधु-समं पात्रे औडुम्बरे मम ।  
मधुनस् तु अलाभे तु गुडेन सह मिश्रयेत्  ॥ ह्भ्व्_५।५० ॥  
घृतस्यालाभे सुश्रोणि लाजैश् च सह मिश्रयेत् ।  
तथा दध्नो ऽप्य् अलाभे तु क्षीरेण सह मिश्रयेत्  ॥ ह्भ्व्_५।५१ ॥  
तेषाम् अभावे पुष्पादि तत्-तद्-भावनया क्षिपेत् ।  
नारदस् त्व् आह विमलेनोदकेनैव पूर्यते  ॥ ह्भ्व्_५।५२ ॥  
मूलेन पात्रेणैकेन मष्टकृत्वो ऽभिमन्त्रयेत् ।  
कुर्याच् च तेषां पात्राणां रक्षणं चक्र-मुद्रया  ॥ ह्भ्व्_५।५३ ॥  
पूजाम् आरभमाणो हि यथोक्तासनम् आस्थितः ।  
पठेन् मङ्गल-शान्तिं तां यार्चने सम्मता सताम्  ॥ ह्भ्व्_५।५४ ॥  
अथ मङ्गल-शान्तिः  
  
ॐ भद्रं कर्णेभिः शृणुयाम देवा  
भद्रं पश्येमाक्षभिर् यजत्रा ।  
स्थिरैर् अङ्गैस् तुष्टुवांसस् तनुभिर्  
व्यशेम देव-हितं यद् आयुः  ॥ ह्भ्व्_५।५५ ॥  
  
स्वस्ति न इन्द्रो वृद्धश्रवाः । स्वस्ति नः पूषा विश्वदेवाः ।  
स्वस्ति नस् तार्क्षो ऽरिष्टनेमिः । स्वस्ति नो बृहस्पतिर् दधातु  ॥ ह्भ्व्_५।५६ ॥  
। इति ।  
  
  
पठन्, ॐ शान्तिः श्री-कृष्ण-पाद-पद्माराधनेषु शान्तिर् भवतु ॥  
। इति ।  
  
  
अथ विघ्न-निवारणम्  
  
अपसर्पन्तु ते भूता ये भूता भुवि संस्थिताः ।  
ये भूता विघ्न-कर्तारस् ते नश्यन्तु शिवाज्ञया  ॥ ह्भ्व्_५।५७ ॥  
इत्य् उदीर्यास्त्र-मन्त्रेण वाम-पादस्य पार्ष्णिना ।  
घातैस् त्रिभिर् बुधो विघ्नान् भौमान् सर्वान् निवारयेत्  ॥ ह्भ्व्_५।५८ ॥  
आन्तरीक्षांश् च तेनैवोर्ध्वोर्ध्व-ताल-त्रयेण हि ।  
निरस्योत्सारयेद् दिव्यान् मान्त्रिको दिव्य-दृष्टितः  ॥ ह्भ्व्_५।५९ ॥  
  
श्री-गुर्व्-आदि-नतिः  
  
ततः कृताञ्जलिर् वामे श्री-गुरुं परमं गुरुम् ।  
परमेष्ठि-गुरुं चेति नमेद् गुरु-परम्पराम्  ॥ ह्भ्व्_५।६० ॥  
गणेशं दक्षिणे भागे दुर्गाम् अग्रेऽथ पृष्ठतः ।  
क्षेत्रपालं नमेद् भक्त्या मध्ये चात्मेष्ट-दैवतम्  ॥ ह्भ्व्_५।६१ ॥  
ततश् चास्त्रेण संशोध्य करौ कुर्वीत तेन हि ।  
ताल-त्रयं दिशां बन्धम् अग्नि-प्राकारम् एव च  ॥ ह्भ्व्_५।६२ ॥  
अथ भूत-शुद्धिः  
  
शरीराकार-भूतानां भूतानां यद् विशोधनम् ।  
अव्यय-ब्रह्म-सम्पर्काद् भूत-शुद्धिर् इयं मता  ॥ ह्भ्व्_५।६३ ॥  
भूत-शुद्धिं विना कर्तुर् जप-होमादिकाः क्रियाः ।  
भवन्ति निष्फलाः सर्वा यथा-विध्य् अप्य् अनिष्ठिताः  ॥ ह्भ्व्_५।६४ ॥  
तत्-प्रकारश् च  
  
कर-कच्छपिकां कृत्वात्मानं बुद्ध्या हृद्-अब्जतः ।  
शिरः-सहस्र-पत्राब्जे परमात्मनि योजयेत् ।  
पृथिव्यादीनि तत्त्वानि तस्मिन् लीनानि भावयेत्  ॥ ह्भ्व्_५।६५ ॥  
वाम-हस्तं तथोत्तानम् अधो दक्षिण-बन्धितम् ।  
कर-कच्छपिका मुद्रा भूत-शुद्धौ प्रकीर्तिता  ॥ ह्भ्व्_५।६६ ॥  
देहं संशोष्य दग्ध्वेदम् आप्लाव्यामृत-वर्षतः ।  
उत्पाद्य द्रढयित्वासु-प्रतिष्ठां विधिनाचरेत्  ॥ ह्भ्व्_५।६७ ॥  
आत्मानम् एवं संशोध्य नीत्वा कृष्णार्चनार्हताम् ।  
वात्सल्याद् धृद्-गतं कृष्णं यष्टुं हृत् पुनर् आनयेत्  ॥ ह्भ्व्_५।६८ ॥  
  
तथा च त्रैलोक्य-सम्मोहन-तन्त्रे-  
नाभिस्थ-वायुना देहं स-पापं शोधयेद् बुधः ।  
वह्निना हृदय-स्थेन दहेत् तच् च कलेवरम्  ॥ ह्भ्व्_५।६९ ॥  
सहस्रारे महापद्मे ललाट-स्थे स्थितं विधुम् ।  
सम्पूर्ण-मण्डलं शुद्धं चिन्तयेद् अमृतात्मकम्  ॥ ह्भ्व्_५।७० ॥  
तस्माद् गलित-धाराभिः प्लावयेद् भस्मसाद् बुधः ।  
आभिर् वर्णमयीभिश् च पञ्च-भूतात्मकं वपुः ।  
पूर्ववद् भावयेद् देवीम्  ॥ ह्भ्व्_५।७१ ॥  
। इत्य् आदि ।  
  
किं चाग्रे-  
ततस् तस्मात् समाकृष्य प्रणवेन तु मन्त्रवित् ।  
तत् तेजो हृदये न्यस्य चिन्तयेद् विष्णुम् अव्ययम्  ॥ ह्भ्व्_५।७२ ॥  
किं वा चिन्तन-मात्रेण भूत-शुद्धिं विधाय ताम् ।  
प्राणायामांश् ततः कुर्यात् सम्प्रदायानुसरतः  ॥ ह्भ्व्_५।७३ ॥  
अथ प्राणायामः  
  
रेचः षोडश-मात्राभिः पूरो द्वात्रिंशता भवेत् ।  
चतुःषष्ठ्या भवेत् कुम्भ एवं स्यात् प्राण-संयमः  ॥ ह्भ्व्_५।७४ ॥  
विरेच्य पवनं पूर्वं सङ्कोच्य गुद-मण्डलम् ।  
पूरयित्वा विधानेन स्व-शक्त्या कुम्भके स्थितः  ॥ ह्भ्व्_५।७५ ॥  
तत्र प्रणवम् अभ्यस्यन् बीजं वा मन्त्रम् ऊर्ध्वगम् ।  
ऋष्य्-आदि-स्मरणं कृत्वा कुर्याद् ध्यानम् अतन्द्रितः  ॥ ह्भ्व्_५।७६ ॥  
  
तद् ध्यानं चोक्तम्-  
       विष्णुं भास्वत्-किरीटाङ्गद-वलय-कला-कल्प-हारोदराङ्घ्रि-  
श्रोणीभूषं सवक्षो-मणि-मकर-महा-कुण्डलामृष्ट-गण्डम् ।  
हस्तोद्यच्-छङ्ख-चक्राम्बुज-गदम् अमलं पीत-कौशेय-वासं  
विद्योतद्-भासम् उद्यद्-दिन-कर-सदृशं पद्म-संस्थं नमामि  ॥ ह्भ्व्_५।७७ ॥  
  
क्वचिच् च-  
रुद्रस् तु रेचके ब्रह्मा पूरके ध्येय-देवता ।  
श्री-विष्णुः कुम्भके ज्ञेयो ध्यान-स्थानं गुरोर् मुखात्  ॥ ह्भ्व्_५।७८ ॥  
  
तथा हि-  
नाभि-स्थाने पूरकेण चिन्तयेत् कमलासनम् ।  
ब्रह्माणं रक्त-गौराङ्गं चतुर्वक्त्रं पितामहम्  ॥ ह्भ्व्_५।७९ ॥  
नीलोत्पल-दल-श्यामं हृदि मध्ये प्रतिष्ठितम् ।  
चतुर्भुजं महात्मानं कुम्भकेन तु चिन्तयेत्  ॥ ह्भ्व्_५।८० ॥  
रेचेकनैश्वरं ध्यानं ललाटे सर्व-पापहम् ।  
शुद्ध-स्फटिक-सङ्काशं कुर्याद् वै निर्मलं बुधः  ॥ ह्भ्व्_५।८१ ॥  
। इति ।  
  
  
एकान्तिभिश् च भगवान् सर्व-देव-मयः प्रभुः ।  
कृष्णः प्रिय-जनोपेतश् चिन्तनीयो हि सर्वतः  ॥ ह्भ्व्_५।८२ ॥  
  
अथ प्राणायाम-माहात्म्यम्  
  
पाद्मे [३।३१।७९-८३] देवहूति-विकुण्डल-संवादे-  
यम-लोकं न पश्यन्ति प्राणायाम-परायणाः ।  
अपि दुष्कृत-कर्माणस् तैर् एव हत-किल्बिषाः  ॥ ह्भ्व्_५।८३ ॥  
दिवसे दिवसे वैश्य प्राणायामास् तु षोडश ।  
अपि ब्रह्म-हणं साक्षात् पुनन्त्य् अहर्-अहः कृताः  ॥ ह्भ्व्_५।८४ ॥  
तपांसि यानि तप्यन्ते व्रतानि नियमाश् च ये ।  
गो-सहस्र-प्रदानं च प्राणायामस् तु तत्-समः  ॥ ह्भ्व्_५।८५ ॥  
अम्बु-बिन्दुं यः कुशाग्रेण मासे मासे नरः पिबेत् ।  
संवत्सर-शतं साग्रं प्राणायामस् तु तत्-समः  ॥ ह्भ्व्_५।८६ ॥  
पातकं तु महद् यच् च तथा क्षुद्रोपपातकम् ।  
प्राणायामैः क्षणात् सर्वं भस्मसात् कुरुते नरः  ॥ ह्भ्व्_५।८७ ॥  
। इति ।  
  
  
न्यासान् विना जपं प्राहुर् आसुरं विफलं बुधाः ।  
अतो यथा-सम्प्रदायं न्यासान् कुर्याद् यथा-विधि  ॥ ह्भ्व्_५।८८ ॥  
  
तत्रादौ मातृका-न्यासः  
  
ऋषि-च्छन्दो-देवतादि स्मृत्वादौ मातृका-मनोः ।  
शिरो-वक्त्र-हृद्-आदौ च न्यस्य तद्-ध्यानम् आचरेत्  ॥ ह्भ्व्_५।८९ ॥  
  
तच् चोक्तम्-  
पञ्चाशल्-लिपिभिर् विभक्त-मुख-दोः-पन्-मध्य-वक्षः-स्थलीं  
भावन्-मौलि-निबद्ध-चन्द्र-शकलाम् आपीन-तुङ्ग-स्तनीम् ।  
मुद्राम् अक्ष-गुणं सुधाढ्य-कलसं विद्यां च हस्ताम्बुजैर्  
बिभ्राणां विशद-प्रभां त्रि-नयनां वाग्-देवताम् आश्रये  ॥ ह्भ्व्_५।९० ॥  
  
अकारादीन् क्ष-कारान्तान् वर्णानादौ तु केवलान् ।  
ललाटादिषु चाङ्गेषु न्यसेद् विद्वान् यथा-क्रमम्  ॥ ह्भ्व्_५।९१ ॥  
  
तच् च विविच्योक्तम्-  
ललाट-मुख-बिम्बाक्षि-श्रुति-घ्राणेषु गण्डयोः ।  
ओष्ठ-दन्तोत्तमाङ्गास्ये दोः-पत्-सन्ध्यग्रकेषु च  ॥ ह्भ्व्_५।९२ ॥  
पार्श्वयोः पृष्ठतो नाभौ जठरे हृदयेऽंसके ।  
ककुद्यसे च हृत्-पूर्वं पाणि-पाद-युगे ततः ।  
जठराननयोर् न्यसेन् मातृकार्णान् यथा-क्रमम्  ॥ ह्भ्व्_५।९३ ॥  
। इति ।  
  
  
सानुस्वारान् विसर्गाढ्यान् सानुस्वार-विसर्गकान् ।  
न्यसेद् भूयो ऽपि तान् विद्वान् एवं वार-चतुष्टयम्  ॥ ह्भ्व्_५।९४ ॥  
अथ मातृका-न्यासः  
  
कण्ठ-हृन्-नाभि-गुह्येषु पायु-भ्रू-मह्द्ययोस् तथा ।  
स्थिते षोडश-पत्राब्जे क्रमेण द्वादश-च्छदे  ॥ ह्भ्व्_५।९५ ॥  
दश-पत्रे च षट्-पत्रे चतुष्पत्रे द्विपत्रके ।  
न्यसेद् एकैक-पत्रान्ते स-बिन्द्व्-एकैकम् अक्षरम्  ॥ ह्भ्व्_५।९६ ॥  
अथ केशवादि-न्यासः  
  
स्मृत्वा ऋष्य्-आदिकां वर्णान् मूर्तिभिः केशवादिभिः ।  
कीर्त्यादिभिः शक्तिभिश् च न्यसेत् तान् पूर्ववत् क्रमात्  ॥ ह्भ्व्_५।९७ ॥  
न्यसेच् चतुर्थीन् अत्यन्ता मूर्तीः शक्तीश् च यादिभिः ।  
सप्त-धातून् प्राण-जीवौ क्रोधम् अप्य् आत्मनेऽन्तकान्  ॥ ह्भ्व्_५।९८ ॥  
तत्र ध्यानम्  
  
उद्यत्-प्रद्योतन-शत-रुचिं तप्त-हेमावदानं  
पार्श्व-द्वन्द्वे जलधि-सुतया विश्व-धात्र्या च जुष्टम् ।  
नाना-रत्नोल्लसित-विविधाकल्पम् आपीत-वस्त्रं  
विष्णुं वन्दे दर-कमल-कौमोदकी-चक्र-पाणिम्  ॥ ह्भ्व्_५।९९ ॥  
अथ श्री-मूर्तयः  
  
प्रथमं केशवो नारायणः पश्चाच् च माधवः ।  
गोविन्दश् च तथा विष्णुर् मधुसूदन एव च  ॥ ह्भ्व्_५।१०० ॥  
त्रिविक्रमो वामनो ऽथ श्रीधरश् च ततः परम् ।  
ऋषीकेशः पद्मनाभस् ततो दामोदरस् तथा  ॥ ह्भ्व्_५।१०१ ॥  
वासुदेवः सङ्कर्षणः प्रद्युम्नो ऽथानिरुद्धकः ।  
चक्री गदी तथा शार्ङ्गी खड्गी शङ्खी हली तथा  ॥ ह्भ्व्_५।१०२ ॥  
मुषली च तथा शूली पाशी चैवाङ्कुशी तथा ।  
मुकुन्दो नन्दजश् चैव तथा नन्दी नरस् तथा  ॥ ह्भ्व्_५।१०३ ॥  
नरकजिद् धरिः कृष्णः सत्यः सात्वत एव च ।  
ततः शौरिस् तथा शूरस् ततः पश्चाज् जनार्दनः  ॥ ह्भ्व्_५।१०४ ॥  
भूधरो विश्वमूर्तिश् च वैकुण्ठः पुरुषोत्तमः ।  
बलो बलानुजो बालो वृषघ्नो वृष एव च  ॥ ह्भ्व्_५।१०५ ॥  
हंसो वराहो विमलो नृसिंहश् चेति मूर्तयः  ॥ ह्भ्व्_५।१०६ ॥  
अथ शक्तयः  
  
कीर्तिः कान्तिस् तुष्टि-पुष्टी धृतिः शान्तिः क्रिया दया ।  
मेधा हर्षा तथा श्रद्धा लज्जा लक्ष्मीः सरस्वती  ॥ ह्भ्व्_५।१०७ ॥  
प्रीती रतिर् जया दुर्गा प्रभा सत्या च चण्डिका ।  
वाणी विलासिनी चैव विजया  विरजा तथा  ॥ ह्भ्व्_५।१०८ ॥  
विश्वा च विनदा चैव सुनन्दा च स्मृतिस् तथा ।  
ऋद्धिः समृद्धिः शुद्धिश् च बुद्धिर् मूर्तिर् नतिः क्षमा  ॥ ह्भ्व्_५।१०९ ॥  
रमोमा क्लेदिनी क्लिन्ना वसुदा वसुधा परा ।  
परायणा च सूक्ष्मा च सन्ध्या प्रज्ञा प्रभा निशा  ॥ ह्भ्व्_५।११० ॥  
अमोघा विद्युतेत्य् एक-पञ्चाशत् शक्तयो मताः ।  
ददात्य् अयं केशवादि-न्यासो ऽत्राखिल-सम्पदम्  ॥ ह्भ्व्_५।१११ ॥  
अमुत्राच्युत-सारूप्यं नयति न्यास-मात्रतः  ॥ ह्भ्व्_५।११२ ॥  
  
तद् उक्तं-  
ध्यात्वैवं परम-पुमांसम् अक्षरैर् यो  
विन्यसेद् दिनम् अनु केशवादि-युक्तैः ।  
मेधायुः-स्मृति-धृति-कीर्ति-कान्ति-लक्ष्मी-  
सौभाग्यैश् चिरम् उपबृंहितो भवेत् सः  ॥ ह्भ्व्_५।११३ ॥  
  
अन्यत्र च-  
       केशवादिर् अयं न्यासो न्यास-मात्रेण देहिनः ।  
अच्युतत्वं ददात्य् एव सत्यं सत्यन्न संशयः  ॥ ह्भ्व्_५।११४ ॥  
। इति ।  
  
  
यश् च कुर्याद् इमं न्यासं लक्ष्मी-बीज-पुरःसरम् ।  
भक्तिं मुक्तिं च भुक्तिं च कृष्णं च लभतेऽचिरात्  ॥ ह्भ्व्_५।११५ ॥  
  
तथा चोक्तम्-  
       अमुम् एव रमा-पुरः-सरं  
प्रभजेद् यो मनुजो विधिं बुधः ।  
समुपेत्य रमां प्रथीयसीं  
पुनर् अन्ते हरितां व्रजत्य् असौ  ॥ ह्भ्व्_५।११६ ॥  
  
अथ तत्त्व-न्यासः  
  
म-कारादि-क-कारान्त-वर्णैर् युक्तं स-बिन्दुकैः ।  
नमः परायेति पूर्वम् आत्मने नम इत्य् अनु  ॥ ह्भ्व्_५।११७ ॥  
नाम जीवादि-तत्त्वानां न्यसेत् तत्-तत्-पदे क्रमात् ।  
न्यासेनानेन लोको हि भवेत् पूजाधिकारवान्  ॥ ह्भ्व्_५।११८ ॥  
तत्रादौ सकले न्यसेज् जीव-प्राणौ कलेवरे ।  
हृदये मत्य् अहङ्कार-मनांसीति त्रयं ततः  ॥ ह्भ्व्_५।११९ ॥  
शब्दं स्पर्शं ततो रूपं रसं गन्धं च मस्तके ।  
मुखे हृदि च गुह्ये च पादयोश् च यथा-क्रमम्  ॥ ह्भ्व्_५।१२० ॥  
श्रोत्रं त्वचं दृशं जिह्वां घ्राणं स्व-स्व-पदे ततः ।  
वाक्-पाणि-पायूपस्थानि स्व-स्व-पदे तथा  ॥ ह्भ्व्_५।१२१ ॥  
आकाश-वायु-तेजांसि जलं पृथ्वीं च मूर्धनि ।  
वदने हृदये लिङ्गे पादयोश् च यथा-क्रमम्  ॥ ह्भ्व्_५।१२२ ॥  
हृदि हृत्-पुण्डरीकं च द्विषट्-द्व्यष्टदशादिकम् ।  
कला-व्याप्तेति पूर्वं च सूर्य-चन्द्राग्नि-मण्डलम् ।  
वर्णैः सह सरेफैश् च क्रमान् न्यसेत् स-बिन्दुकैः  ॥ ह्भ्व्_५।१२३ ॥  
वासुदेवं ष-कारेण परमेष्ठि-युतं च के ।  
य-कारेण मुखे सङ्कर्षणं न्यसेत् पुमन्वितम्  ॥ ह्भ्व्_५।१२४ ॥  
हृदि न्यसेल् ल-कारेण प्रद्युम्नं विश्व-संयुतम् ।  
अनिरुद्धं निवृत्त्य्-आढ्यं व-कारेण च गुह्यके ।  
नारायणं च सर्वाढ्यं ल-कारेणैव पादयोः  ॥ ह्भ्व्_५।१२५ ॥  
नृसिंहं कोप-संयुक्तं तद्-बीजेनाखिलात्मनि ।  
तत्त्व-न्यासो ऽयम् अचिरात् कृष्ण-सान्निध्य-कारकः  ॥ ह्भ्व्_५।१२६ ॥  
  
तथा चोक्तम्-  
  
अतत्त्व-व्याप्त्य-रूपस्य तत्-प्राप्तेर् हेतुना पुनः ।  
तत्त्व-न्यासम् इति प्राहुर् न्यास-तत्त्व-विदो बुधाः  ॥ ह्भ्व्_५।१२७ ॥  
यः कुर्यात् तत्त्व-विन्यासं स पूतो भवति ध्रुवम् ।  
तद्-आत्मनानुप्रविश्य भगवान् इह तिष्ठति ।  
यतः स एव तत्त्वानि सर्वं तस्मिन् प्रतिष्ठितम्  ॥ ह्भ्व्_५।१२८ ॥  
अथ पुनः प्राणायांअ-विशेषः  
  
प्राणायामांस् ततः कुर्यान् मूल-मन्त्रं जपन् क्रमात् ।  
वारौ द्वौ चतुरः षट् च रेच-पूरक-कुम्भकः  ॥ ह्भ्व्_५।१२९ ॥  
अथवा रेचकादींस् तान् कुर्याद् वारांस् तु षोडश ।  
द्वात्रिंशच् च चतुःषष्ठिं काम-बीजं जपन् क्रमात्  ॥ ह्भ्व्_५।१३० ॥  
  
 --ओ)०(ओ--  
  
तथा च क्रम-दीपिकायाम् [१।३९]-  
  
रेचयेन् मारुतं दक्षया दक्षिणः  
पूरयेद् वामया मध्य-नाड्या पुनः ।  
धारयेद् ईरितं रेचकादि-त्रयं स्यात्  
कलादन्त-विद्याख्य-मात्राच्युकम्  ॥ ह्भ्व्_५।१३१ ॥  
  
सनातनः: तद् एव क्रम-दीपिकोक्त्या संवादयन् तत्रैव किञ्चिद् विशेषं च दर्शयति-रेचयेद् इति । दक्षया दक्षिण-नाड्या, दक्षिणः विद्वान् जनः । मध्य-नाड्या सुषुम्णया धारयेत् । एवं रेचक-पूरक-कुम्भकाख्यं त्रयं स्यात् । रेचकादिषु त्रिषु क्रमेणावधिकालम् आह-कलाः षोडश । दन्ता द्वात्रिंशत् । विद्याश् चतुःषष्ठिस् तत्-तत्-सङ्ख्यक-मात्रात्मकम् इत्य् अर्थः । मात्रा च-वामाङ्गुष्ठेन वाम-कनिष्ठाद्य्-अङ्गुलीनां प्रत्येकं पर्व-त्रय-सम्पर्क-कालः । वाम-हस्तेन वाम-जानु-मण्डलस्य प्रादक्षिण्येन स्पर्श-कालो वा । तत्राप्य् अङ्गुलि-नियमो ऽप्य् उक्तः-  
कनिष्ठानामिकाङ्गुष्ठैर् यन् नासा-पुट-धारणम् ।  
प्राणायामः स विज्ञेयस् तर्जनी-मध्यमे विना ॥  
। इति ।  
  
तत्र तेषु प्राणायामेषु पुर्वं रेचकादिषु सङ्ख्योक्ता । अत्र च प्राणायामेष्व् इति भेदः  ** ह्भ्व्च्_५।१३१ **  
  
  
  
तत्र कालः सङ्ख्यादिकं च  
  
तत्रैव [१।३६]-  
पुरतो जपस्य परतो ऽपि  
विहितम् अथ तत्-त्रयं बुधैः ।  
षोडश य इह समाचरेद् दिनेशः  
परिपूयते स खलु मासतो ऽं हंसः  ॥ ह्भ्व्_५।१३२ ॥  
सनातनः: जपस्य पुरत आदौ परतः अन्ते च इति प्राणायामेषु कालः । तत् त्रयं प्राणायाम-त्रयम् इति सङ्ख्या । यो जनो दिनशः प्रत्यहं षोडश-प्राणायामान् आचरेत्, स मासतः मासेनैकेन अंहसः पापात् परिपूयते शुद्धो भवतीति सामान्यतः फलम् । परं च सर्वं पुर्वं लिखितम् एव  ** ह्भ्व्च्_५।१३२ **  
  
  
अथ पीठ-न्यासः  
  
ततो निज-तनूम् एव पूजा-पीठं प्रकल्पयेत् ।  
पीठस्याधार-शक्त्यादीन् न्यसेत् स्वाङ्गेषु तारवत्  ॥ ह्भ्व्_५।१३३ ॥  
आधार-शक्तिं प्रकृतिं कूर्मानन्तौ च तत्र तु ।  
पृथिवीं क्षीर-सिन्धुं च श्वेतद्वीपं च भास्वरम्  ॥ ह्भ्व्_५।१३४ ॥  
श्री-रत्न-मण्डपं चैव कल्प-वृक्षं तथा हृदि ।  
न्यसेत् प्रदक्षिणत्वेन धर्म-ज्ञाने ततो ऽंसयोः  ॥ ह्भ्व्_५।१३५ ॥  
ऊर्वोर् वैराग्यम् ऐश्वर्यं तथैवाधर्मम् आनने ।  
त्रिकेऽज्ञानम् अवैराग्यम् अनैश्वर्यं च पार्श्वयोः  ॥ ह्भ्व्_५।१३६ ॥  
हृद्-अब्जेऽनन्त-पद्मं च सूर्येन्दु-शिखिनान् तथा ।  
मण्डलानि क्रमाद् वर्णैः प्रणवांशैः स-बिन्दुकैः  ॥ ह्भ्व्_५।१३७ ॥  
सत्त्व रजस् तमश् चात्मान्तरात्मानौ च तत्र हि ।  
परमात्मानम् अप्य् आत्माद्य्-आद्य-वर्णैः स-बिन्दुकैः  ॥ ह्भ्व्_५।१३८ ॥  
ज्ञानात्मानं च भुवनेश्वरी-बीजेन संयुतम् ।  
तस्याष्ट-दिक्षु मध्येऽपि नव-शक्तीश् च दिक्-क्रमात्  ॥ ह्भ्व्_५।१३९ ॥  
  
ताश् चोक्ताः-  
विमलोत्कर्षिणी ज्ञाना क्रिया योगेति शक्तयः ।  
प्रह्वी सत्या तथेशानानुग्रहा नवम् स्मृता  ॥ ह्भ्व्_५।१४० ॥  
। इति ।  
  
  
न्यसेत् तद्-उपरिष्ठाच् च पीठ-मन्त्रं यथोदितम् ।  
ऋष्य्-आदिकं स्मरेद् अस्याष्टादशार्ण-मनोस् ततः  ॥ ह्भ्व्_५।१४१ ॥  
ज्ञेयाश् चैकान्तिभिः क्षीर-समुद्रादि-चतुष्टयम् ।  
क्रमाच् छ्री-मथुरा-वृन्दावनं तत्-कुञ्ज-नीपकाः  ॥ ह्भ्व्_५।१४२ ॥  
ततो पीठ-न्यासः  
  
तथा च ब्रह्म-संहितायाम् आदि-पुरुष-रहस्य-स्तोत्रे [५।५६]-  
  
स यत्र क्षीराब्धिः स्रवति सुरभीभ्यश् च सुमहान्  
निमेषार्धाख्यो वा व्रजति न हि यत्रापि समयः ।  
भजे श्वेतद्वीपं तम् अहम् इह गोलोकम् इति यं  
विदन्तस् ते सन्तः क्षितिविरलचाराः कतिपये  ॥ ह्भ्व्_५।१४३ ॥  
  
क्रम-दीपिकायां [१।४४-४५]-  
एवं हृदयं भगवान् विष्णुः सर्वान्वितश् च भूतात्मा ।  
ङेऽन्ताः स-वासुदेवाः सर्वात्म-युतं च संयोगं  ॥ ह्भ्व्_५।१४४ ॥  
योगावधश् च पद्मं पीठात् ङे-युतो नतिश् चान्ते ।  
पीठ-महा-मनुर् व्यक्तः पर्याप्तो ऽयं सपर्यासु  ॥ ह्भ्व्_५।१४५ ॥  
  
सनातनः: तारः प्रणवः । ततो हृदयं नम इति पदम् । ततश् च भगवान् इति विष्णुर् इति च । सर्वान्वितः सर्व-शब्द-युक्तो भूतात्मा सर्व-भूतात्मेति । एते त्रयः स-वासुदेवा वासुदेव-सहिताः प्रत्येकं ङेऽन्ताश् चतुर्थ्य्-अन्ताः । ततश् च सर्वात्मना युतं संयोगं सर्वात्म-संयोगम् इति नपुंसकत्वम् आर्षम् । ततश् च योगस्यावधौ अन्ते पद्मं योग-पद्मम् इति । तद्-अन्ते ङे-युक्तश् चतुर्थ्य्-अन्तः पीठात्मा । तद्-अन्ते च नतिः नमः-शब्दः । एवं ॐ नमो भगवते विष्णवे सर्व-भूतात्मने वासुदेवाय सर्वात्म-संयोग-योग-पद्म-पीठात्मने नम इति सिद्धम् । तथा च शारदा-तिलके-  
नमो भगवते ब्रूयाद् विष्णवे च पदं वदेत् ।  
सर्व-भूतात्मने वासुदेवायेति वदेत् ततः ॥  
सर्वात्म-संयोग-पदाद् योग-पद्म-पदं पुनः ।  
पीठात्मने हृद्-अन्तो ऽयं मन्त्रस् तारादिर् ईरितः ॥  
। इति ।  
  
सनत्-कुमार-कल्पे च-  
       ॐ नमः पदम् आभाष्य तथा भगवते-पदम् ।  
       वासुदेवाय इत्य् उक्त्वा सर्वात्मेति पदं तथा ॥  
       संयोग-योगेत्य् उक्त्वा च तथा पीठात्मने पदम् ।  
       वह्नि-पत्नी-समायुक्तः पीठ-मन्त्र इतीरितः ॥  
। इति ।  
।१४४-५॥  
  
अथ ऋष्य्-आदि-स्मरणम्  
  
ॐ अष्टादशाक्षर-मन्त्रस्य श्री-नारद ऋषिर् गायत्री-च्छन्दः, सकल-लोक-मङ्गलो नन्द-तनयो देवता, ह्रीं बीजं, स्वाहा शक्तिः, कृष्णः प्रकृतिर्, दुर्गाधिष्ठात्री देवता, अभिमतार्थे विनियोगः  ॥ ह्भ्व्_५।१४६ ॥  
  
तथा च सम्मोहन-तन्त्रे शिवोमा-संवादे-  
ऋषिर् नारद इत्य् उक्तो गायत्री-च्छन्द उच्यते ।  
गोप-वेश-धरः कृष्णो देवता परिकीर्तितः  ॥ ह्भ्व्_५।१४७ ॥  
बीजं मन्मथ-सञ्ज्ञं तु प्रिया शक्तिर् हविर् भुजः ।  
त्वम् एव परमेशानि अस्याधिष्ठातृ-देवता ।  
चतुर्वर्ग-फलावाप्त्यै विनियोगः प्रकीर्तितः  ॥ ह्भ्व्_५।१४८ ॥  
अथाङ्ग-न्यासः  
  
चतुश् चतुर्भिर् वर्णैश् च चत्वार्य् अङ्गानि कल्पयेत् ।  
द्वाभ्याम् अस्त्राख्यम् अङ्गं च तस्येत्य् अङ्गानि पञ्च वै  ॥ ह्भ्व्_५।१४९ ॥  
न्यस्येच् च व्यापकत्वेन तान्य् अङ्गानि कर-द्वये ।  
तान्य् अङ्गुलीषु पञ्चाथ केचिद् वर्णान् स्वरान् अपि  ॥ ह्भ्व्_५।१५० ॥  
  
ते चोक्ताः-  
द्रावण-क्षोभणाकर्ष-वशीकृत्-स्रावणास् तथा ।  
शोषणो मोहनः सन्दीपनस् तापन-मादनौ  ॥ ह्भ्व्_५।१५१ ॥  
। इति ।  
  
  
किं च-  
नमो ऽन्तं हृदयं चाङ्गैः शिरः स्वाहान्वितं शिखाम् ।  
वषड्-युतं च कवचं हुं-युग्-अस्त्रं च फड्-युतम्  ॥ ह्भ्व्_५।१५२ ॥  
न्यस्यन्ति पुनर् अङ्गुष्ठौ तर्जन्यौ मध्यमे तथा ।  
अनामिके कनिष्ठे च क्रमाद् अङ्गैश् च पञ्चभिः  ॥ ह्भ्व्_५।१५३ ॥  
पुनश् च हृदयादीनि तथाङ्गुष्ठादिकानि च ।  
न्यस्यन्ति युगपत् सर्वाण्य् अङ्गैस् तैः पञ्चभिः क्रमात्  ॥ ह्भ्व्_५।१५४ ॥  
न्यस्यन्ति च षड्-अङ्गानि हृदयादीनि तन्-मनोः ।  
हृदयादिषु चैतेषां पञ्चैकं दिक्षु च क्रमात्  ॥ ह्भ्व्_५।१५५ ॥  
  
षड्-अङ्गानि चोक्तानि सम्मोहन-तन्त्रे सनत्-कुमार-कल्पे-  
वर्र्णेनैकेन हृदयं तिर्भिर् एव शिरो मतम् ।  
चतुर्भिश् च शिखा प्रोक्ता तथैव कवचं मतम् ।  
नेत्रं तथा चतुर्वर्णैर् अस्त्रं द्वाभ्यां तथा मतम्  ॥ ह्भ्व्_५।१५६ ॥  
। इति ।  
  
  
ततश् चापादम् आकेशान् न्यसेद् दोर्भ्याम् इमं मनुम् ।  
वारांस् त्रीन् व्यापकत्वेन न्यसेच् च प्रणवं सकृत्  ॥ ह्भ्व्_५।१५७ ॥  
अथाक्षर-न्यासः  
  
ततो ऽष्टादश-वर्णांश् च मन्त्रस्यास्य यथा-क्रमम् ।  
दन्ते ललाटे भ्रू-मध्ये कर्णयोर् नेत्रयोर् द्वयोः  ॥ ह्भ्व्_५।१५८ ॥  
नासयोर् वदने कण्ठे हृदि नाभौ कटि-द्वये ।  
गुह्ये जानु-द्वये चैकं न्यसेद् एकं च पादयोः  ॥ ह्भ्व्_५।१५९ ॥  
सन्तो न्यस्यन्ति तारादि-नमो ऽनन्तांस् तान् स-बिन्दुकान् ।  
श्री-शक्ति-काम-बीजैश् च सृष्ट्य्-आदि-क्रमतो ऽपरे  ॥ ह्भ्व्_५।१६० ॥  
अथ पद-न्यासः  
तारं शिरसि विन्यस्य पञ्च मन्त्र-पदानि च ।  
न्यसेन् नेत्र-द्वये वक्त्रे हृद्-गुह्याङ्घ्रिषु च क्रमात्  ॥ ह्भ्व्_५।१६१ ॥  
देहे च व्यापकत्वेन न्यसेत् तान्य् अखिले पुनः ।  
केचित् तानि नमो ऽन्तानि न्यस्यन्त्य् आद्याक्षरैः सह  ॥ ह्भ्व्_५।१६२ ॥  
स्वाहान्तानि तथा त्रीणि सम्मिश्राण्य् उत्तरोत्तरैः ।  
गुह्याद् गलान् मस्तकाच् च व्यापय्य चरणावधि  ॥ ह्भ्व्_५।१६३ ॥  
न्यासो ऽत्र ज्ञान-निष्ठानां गुह्यादि-विषयस् तु यः ।  
स्व-स्व-वर्ण-तनोः कार्यस् तत्-तद्-वर्णेषु वैष्णवैः  ॥ ह्भ्व्_५।१६४ ॥  
  
अथ ऋष्य्-आदि-न्यासः  
  
ऋष्य्-आदीन् सप्त-भागांश् च न्यसेद् अस्य मनोः क्रमात् ।  
मूर्धास्य-हृत्सु कुचयोः पुनर् हृदि पुनर् हृदि  ॥ ह्भ्व्_५।१६५ ॥  
अथ मुद्रा-पञ्चकम्  
  
वेण्व्-आख्यां वन-मालाख्यां मुद्रां सन्दर्शयेत् ततः ।  
श्री-वत्साख्यां कौस्तुभाख्यां ब्लिवाख्यां च मनोरमाम्  ॥ ह्भ्व्_५।१६६ ॥  
इत्थं नय्स्त-शरीरः सन् कृत्वा दिग्-बन्धनं पुनः ।  
कर-कच्छपिकां कृत्वा धायेच् छ्री-नन्द-नन्दनम्  ॥ ह्भ्व्_५।१६७ ॥  
  
अथ श्री-नन्दन्दन-भगवद्-ध्यान-विधिः  
  
[क्रम-दीपिका ३।१-३६]  
  
अथ प्रकट-सौरभोद्गलित-माध्विकोत्फुल्ल-सत्-  
प्रसून-नव-पल्लव-प्रकर-नम्र-शाखैर् द्रुमैः ।  
प्रफुल्ल-नव-मञ्जरी-ललित-वल्लरी-वेष्टितैः  
स्मरेच् छिशिरितं शिवं सित-मतिस् तु वृन्दावनम्  ॥ ह्भ्व्_५।१६८ ॥  
  
अथानन्तरं सित-मतिः शुद्ध-मनाः सन् वृन्दावनं चिन्तयेत् । कीदृशं ? द्रुमैः शिशिरितं शीतली-कृतम् । कीदृशैः ? प्रकटम् उद्भटं सौरभं यस्य तच् च । तद् उद्गलित-माध्वीकं च प्रच्युत-मधु । उत्फुल्लं च विकसितं । सच् च उत्तमं यत् प्रसूनं पुष्पं नव-पल्लवं च । तयोः प्रकरः समूहः । तेन नम्राः शाखा येषां तैः । माध्विकेति-ह्रस्वत्वं महा-कवि-निबद्धत्वात् सोढव्यम् । प्रकट-सौरभाकुलित-मत्त-भृङ्गोल्लसद् इति पाठस् तु सुगम एव । पुनः कीदृशैः ? प्रफुल्लाभिर् नव-मञ्जरीभिर् ललिता मनोहरा या वल्लर्यः अग्र-शाखा लता वा, तभिर् वेष्टितैः । शिवं मङ्गल-रूपं, निर्बाधत्वात् परम-कल्याण-करत्वाच् च  ** ह्भ्व्च्_५।१६८ **  
  
विकासि-सुमनोरसास्वादन-मञ्जुलैः सञ्चरच्-  
छिलीमुख-मुखोद्गतैर् मुखरितान्तरं झङ्कृतैः ।  
कपोत-शुक-शारिका-परभृतादिभिः पत्रिभिर्  
विराणितम् इतस् ततो भुजग-शत्रु-नृत्याकुलम्  ॥ ह्भ्व्_५।१६९ ॥  
  
कलिन्द-दुहितुश् चलल्-लहरि-विप्रुषां वाहिभिर्  
विनिद्र-सरसी-रुहोदर-रजश्-चयोद्धूसरैः ।  
प्रदीपित-मनोभव-व्रज-विलासिनी-वाससां  
विलोलन-विहारिभिः सतत-सेवितं मारुतैः  ॥ ह्भ्व्_५।१७० ॥  
  
प्रवाल-नव-पल्लवं मरकत-च्छदं वज्र-मौक्तिक-  
प्रकर-कोरकं कमल-राग-नाना-फलम् । स्थविष्ठम् अखिल-र्तुभिः सतत-सेवितं कामदं  
तद्-अन्तर् अपि कल्पकाङ्घ्रिपम् उदञ्चितं चिन्तयेत्  ॥ ह्भ्व्_५।१७१ ॥  
  
सुहेम-शिखरावलेर् उदित-भानुवद् भास्वरम्  
अधो ऽस्य कनक-स्थलीम् अमृत-शीकरासारिणः ।  
प्रदीप्त-मणि-कुट्टिमां कुसुम-रेणु-पुञ्जोज्ज्वलां  
स्मरेत् पुनर् अतन्द्रितो विगत-षट्-तरङ्गां बुधः  ॥ ह्भ्व्_५।१७२ ॥  
तद्-रत्न-कुट्टिम-निविष्ट-महिष्ठ-योग-  
पीठेऽष्ट-पत्रम् अरणं कमलं विचिन्त्य ।  
उद्यद्-विरोचन-सरोचिर् अमुष्य मध्ये  
सञ्चिन्तयेत् स्सुख-निविष्टम् अथो मुकुन्दम्  ॥ ह्भ्व्_५।१७३ ॥  
  
सूत्रामरत्न-दलिताञ्जन-मेघ-पुञ्ज-  
प्रत्यग्र-नील-जलजन्म-समान-भासम् ।  
सुस्निग्ध-नील-घन-कुञ्चित-केश-जालं  
राजन्-मनोज्ञ-शिति-कण्ठ-शिखण्ड-चूडम्  ॥ ह्भ्व्_५।१७४ ॥  
  
रोलम्ब-लालित-सुर-द्रुम-सून-कल्पि-  
तोत्तंसम् उत्कच-नवोत्पल-कर्ण-पूरम् ।  
लोलालक-स्फुरित-भाल-तल-प्रदीप्त-  
गोरोचना-तिलकम् उच्चल-चिल्लि-मालम्  ॥ ह्भ्व्_५।१७५ ॥  
  
आपूर्ण-शारद-गताङ्क-शशाङ्क-बिम्ब-  
कान्ताननं कमल-पत्र-विशाल-नेत्रम् ।  
रत्न-स्फुरन्-मकर-कुण्डल-रश्मि-दीप्त-  
गण्ड-स्थली-मुकुरम् उन्नत-चारु-नासम्  ॥ ह्भ्व्_५।१७६ ॥  
  
सिन्दूर-सुन्दरतराधरम् इन्दु-कुन्द-  
मन्दार-मन्द-हसित-द्युति-दीपिताङ्गम् ।  
वन्य-प्रवाल-कुसुम-प्रचयावक्प्त-  
ग्रैवेयकोज्ज्वल-मनोहर-कम्बु-कष्ठम्  ॥ ह्भ्व्_५।१७७ ॥  
  
मत्त-भ्रमद्-भ्रमर-जुष्ट-विलम्बमान-  
सन्तानक-प्रसव-दाम-परिष्कृतांसम् ।  
हारावली-भगण-राजित-पीवरोरो-  
व्योम-स्थली-ललित-कौस्तुभ-भानुमन्तम्  ॥ ह्भ्व्_५।१७८ ॥  
  
श्रीवत्स-लक्षण-सुलक्षितम् उन्नतांस-  
आजानु-पीन-परिवृत्त-सुजात-बाहुम् ।  
आबन्धुरोदरम् उदार-गभीर-नाभिं  
भृङ्गाङ्गनानिकर-वञ्जुल-रोम-राजिम्  ॥ ह्भ्व्_५।१७९ ॥  
  
नाना-मणि-प्रघटिताङ्गद-कङ्कणोर्मि-  
ग्रैवेय-सार-सन-नूपुर-तुन्द-बन्धम् ।  
दिव्याङ्ग-राग-परिपिञ्जरिताङ्ग-यष्टि-  
मापीत-वस्त्र-परिवीत-नितम्ब-बिम्बम्  ॥ ह्भ्व्_५।१८० ॥  
  
चारूरुजानु-मनुवृत्त-मनोज्ञ-जङ्घं  
कान्तोन्नत-प्रपद-निन्दित-कूर्म-कान्तिम् ।  
माणिक्य-दराण-लसन्-नखराजिराज-  
द्रत्नाङ्गुलि-च्छदन-सुन्दर-पाद-पद्मम्  ॥ ह्भ्व्_५।१८१ ॥  
  
मत्स्याङ्कुशारदर-केतु-यवाब्ज-वज्र-  
संलक्षितारुण-कराङ्घ्रि-तलाभिरामम् ।  
लावण्य-सार-समुदाय-विनिर्मिताङ्ग-  
सौन्दर्य-निर्जित-मनोभव-देह-कान्तिम्  ॥ ह्भ्व्_५।१८२ ॥  
  
आस्यारविन्द-परिपूरित-वेणु-रन्ध्र-  
लोलत्-कराङ्गुलि-समीरित-दिव्य-रागैः ।  
शश्वद्-द्द्रवीकृत-विकृष्ट-समस्त-जन्तु-  
सन्तान-सन्ततिम् अनन्त-सुखाम्बु-राशिम्  ॥ ह्भ्व्_५।१८३ ॥  
  
गोभिर् मुखाम्बुज-विलीन-विलोचनाभि-  
रूधोभर-स्खलित-मन्थर-मन्दगाभिः ।  
दन्ताग्र-दष्ट-परिशिष्ट-तृणाङ्कुराभि-  
रालम्ब्-वालधि-लताभिवीतम्  ॥ ह्भ्व्_५।१८४ ॥  
  
सप्रस्रवस्तन-विचूषण-पूर्ण-निश्च-  
लास्यावटक्षरित-फेनिल-दुग्ध-मुग्धैः ।  
वेणु-प्रवर्तित-मनोहर-मन्द्रगीत-  
दत्तोच्च-कर्ण-युगलैर् अपि तर्णकैश् च  ॥ ह्भ्व्_५।१८५ ॥  
  
प्रत्यग्र-शृङ्ग-मृदु-मस्तक-सम्प्रहार-  
संरम्भ-वल्गन-विलोल-खुराग्र-पातैः ।  
आमेदुरैर् बहुल-सास्न-गलैर् उदग्र-  
पुच्छैश् च वत्सतर-वत्सतरी-निकायैः  ॥ ह्भ्व्_५।१८६ ॥  
  
हम्बा-रव-क्षुभित-दिग्-वलयैर् महद्भि-  
रप्य् उक्षभिः पृथु-ककुद्भर-भार-खिन्नैः ।  
उत्तम्भित-श्रुति-पुटी-परिवीत-वंश-  
ध्वानामृतोद्धत-विकाशि-विशाल-घोणैः  ॥ ह्भ्व्_५।१८७ ॥  
  
गोपैः समान-गुण-शील-वयो-विलास-  
वेशैश् च मूर्च्छित-कल-स्वन-वेणु-वीणैः ।  
मन्द्रोच्चतार-पट-गान-परैर् विलोल-  
दोर्-वल्लरी-ललित-लास्य-विधान-दक्षैः  ॥ ह्भ्व्_५।१८८ ॥  
  
जङ्घान्त-पीवर-कटीर-तटी-निबद्ध-  
व्यालोल-किङ्किणि-घटारटितैर् अटद्भिः ।  
मुग्धैस् तरक्षु-नख-कल्पित-कण्ठ-भूषै-  
रव्यक्त-मञ्जु-वचनैः पृथुकैः परीतम्  ॥ ह्भ्व्_५।१८९ ॥  
  
अथ सुललित-गोप-सुन्दरीणां  
पृथु-निविवीष-नितम्ब-मन्थराणाम् ।  
गुरु-कुच-भर-भङ्गुरावलग्न-  
त्रिवलि-विजृम्भित-रोम-राजि-भाजाम्  ॥ ह्भ्व्_५।१९० ॥  
  
तद्-अतिमधुर-चारु-वेणु-वाद्या-  
मृत-रस-पल्लविताङ्गजाङ्घ्रिपाणाम् ।  
मुकुल-विसर-रम्य-रूढ-रोमो-  
द्गम-समलङ्कृत-गान-वल्लरीणाम्  ॥ ह्भ्व्_५।१९१ ॥  
  
तद्-अतिरुचिर-मन्द-हास-चन्द्रा-  
तप-परिजृम्भित-राग-वारि-राशेः ।  
तरलतर-तरङ्ग-भङ्ग-विप्रुट्-  
प्रकर-सम-श्रम-बिन्दु-सन्ततानाम्  ॥ ह्भ्व्_५।१९२ ॥  
  
तद्-अतिललित-मन्द-चिल्लि-चाप-  
च्युत-निशितेक्षण-मार-बाण-वृष्ट्या ।  
दलित-सकल-मर्म-विह्वलाङ्ग-  
प्रविसृत-दुःसह-वेपथु-व्यथानाम्  ॥ ह्भ्व्_५।१९३ ॥  
तद्-अतिसुभग-कम्र-रूप-शोभा-  
मृत-रस-पान-विधान-लालसाभ्याम् ।  
प्रणय-सलिल-पूर-वाहिनीना-  
मलस-विलोल-विलोचनाम्बुजाभ्याम्  ॥ ह्भ्व्_५।१९४ ॥  
  
विस्रंसत्-कवरी-कलाप-विगलत्-फुल्ल-प्रसून-स्रव-  
न्-माध्वी-लम्पट-चञ्चरीक-घटया संसेवितानां मुहुः ।  
मारोन्माद-मद-स्खलन्-मृदु-गिराम् आलोल-काञ्च्य्-उच्छ्वस-  
न्नीवी-विश्लथ-मान-चीन-हिचयान्ताविर्-नितम्ब-त्विषाम्  ॥ ह्भ्व्_५।१९५ ॥  
  
स्खलित-ललित-पादाम्भोज-मन्दाभिधान-  
क्वणित-मणि-तुलाकोट्य्-आकुलाशामुखानाम् ।  
चलद्-अधर-दलानां कुट्-नल-पक्ष्मलाक्षि-  
द्वय-सरसिरुहाणाम् उल्लसत्-कुण्डलानाम्  ॥ ह्भ्व्_५।१९६ ॥  
  
स्खलितस्य स्खलन-युक्तस्य ललितस्य च पादाम्भोजस्य मन्दाभिघातेन ईषद् भू-भागअ-प्रहारेण क्वणितः कृत-शब्दो मणि-मयो यस् तुलाकोटिर् नूपुरं, तेनाकुलं शब्द-व्याप्तम् आशानां दिशां मुखं याभ्यस् तासाम् । कुड्मलत् मुकुलायमानं पक्ष्मलं च उत्कृष्ट-पक्ष्म-युक्तम् अक्षि-द्वय-सरसि-रुहं यासाम्  ** ह्भ्व्च्_५।१९६ **  
  
द्राघिष्ठ-श्वसन-समीरणाभिताप-  
प्रम्लानीभवद्-अरुणोष्ठ-पल्लवानाम् ।  
नानोपायन-विलसत्-कराम्बुजाना-  
मालीभिः सतत-निषेवितं समन्तात्  ॥ ह्भ्व्_५।१९७ ॥  
  
द्राघिष्ठो ऽतिदीर्घः श्वासन-समीरणः श्वास-वायुस् तेन अभितापः सन्तापस् तेन प्रम्लानी-भवन् अरुणोष्ठ-पल्लवो यासाम्  ** ह्भ्व्च्_५।१९७ **  
  
तासाम् आयत-लोल-नील-नयन-व्याकोष-नीलाम्बुज-  
स्रग्भिः सम्परिपूजिताखिल-तनुं नाना-विनोदास्पदम् ।  
तन्-मुग्धानन-पङ्कज-प्रविगलन्-माध्वी-रसास्वादिनीं  
विभ्राणं प्रणयोन्मदाक्षि-मधु-कृन्-मालां मनोहारिणीम्  ॥ ह्भ्व्_५।१९८ ॥  
  
व्याकोशं विकसितं, प्रणयाद् उन्मदे उद्गत-मदे अक्षिणी एव मधु-कृन्-माला भ्रमर-पङ्क्तिः । तां बिभ्राणम् प्रकटयन्तम् । श्री-लोचनयोर् इतस् ततो बहुधा निपतनेन सर्वतो दर्शनान् मालेत्य् उक्तम् । कीदृशीम् ? तासां यन् मुग्धं मनोहरम् आनन-पङ्कजं । तस्मात् प्रविगलितो माध्वी-रसस्य मकरन्दस्य आस्वादन- शीलाम् । अत एव मनोहारिणीं   ** ह्भ्व्च्_५।१९८ **  
  
गोप-गोपी-पशूनां बहिः स्मरेद्  
अग्रतो ऽस्य गीर्वाण-घटाम् ।  
वित्तार्थिनीं विरिञ्चि-त्रिनयन-  
शतमन्यु-पूर्विकां स्तोत्र-पराम्  ॥ ह्भ्व्_५।१९९ ॥  
  
इदानीं क्रमेण वित्त-धर्म-मोक्ष-कामाख्य-पुरुषार्थचतुष्टयस्य तथा सर्वतः श्रेष्ठस्य पञ्चम-पुरुषार्थ-रूपाया भक्तेश् च वाञ्छायाः प्रदानां देवादीनां ध्यानम् आह-गोपेति पञ्चभिः । अस्य कृष्णस्य अग्रतः सम्मुखे  ** ह्भ्व्च्_५।१९९ **  
  
तद्-दक्षिणतो मुनि-निकरं  
दृढ-धर्म-वाञ्छम् आनाय-परम् ।  
योगीन्द्रान् अथ पृष्ठे मुमुक्ष-  
माणान् समाधिना सनकाद्यान्  ॥ ह्भ्व्_५।२०० ॥  
  
दक्षिणे चास्य मुनि-निकरं स्मरेत् । दृढा धर्मे वाञ्छा यस्य तम्  ** ह्भ्व्च्_५।२०० **  
  
सव्ये सकान्तान् अथ यक्ष-सिद्ध-  
गन्धर्व-विद्याधर-चारणांश् च ।  
स-किन्नरान् अप्सरसश् च मुख्याः  
कामार्थिनो नर्तन-गीत-वाद्यैः  ॥ ह्भ्व्_५।२०१ ॥  
  
स-कान्तान् पत्नी-सहितान् यक्षादींश् च स्मरेत् । कथम्-भूतान् ? नर्तनाद्यैः कामार्थिनो निज-निजाभीष्ट-प्रार्थकान् । मुख्याः श्रेष्ठाः उर्वश्य्-आद्या अप्सरसश् च स्मरेत्  ** ह्भ्व्च्_५।२०१ **  
  
शङ्खेन्दु-कुन्द-धवलं सकलागम-ज्ञं  
सौदामनी-तति-पिङ्ग-जटा-कलापम् ।  
तत्-पाद-पङ्कज-गताम् अचलां च भक्तिं  
वाञ्छन्तम् उज्झिततरान्य-समस्त-सङ्गम्  ॥ ह्भ्व्_५।२०२ ॥  
  
तस्य श्री-कृष्णस्य पाद-पङ्क-जगतां तद्-विषयिणीम् इत्य् अर्थः । उज्झिततरो नितरां परित्यक्तो ऽन्यस्मिन् भक्ति-व्यतिरिक्ते समस्ते सङ्ग आसक्तिर् येन तम्  ** ह्भ्व्च्_५।२०२ **  
  
नाना-विध-श्रुति-गणान्वित-सप्त-राग-  
ग्राम-त्रयी-गत-मनोहर-मूर्छनाभिः ।  
सम्प्रीणयन्तम् उदिताभिर् अमुं महत्या  
सञ्चिन्तयेन् नभसि धातृ-सुतं मुनीन्द्रम्  ॥ ह्भ्व्_५।२०३ ॥  
  
अत एव अमुं श्री-कृष्णं महत्याख्यया कच्छपिकया स्वकीय-वीणया प्रीणयन्तम् । काभिः ? नाना-विधः षट्-त्रिंशद्-भेदात्मको यः श्रुति-गणो नाद-समूहस् तेनान्विता ये सप्त रागाः निषादादि-स्वरा मेघनाद-वसन्तादि-रागा वा, तेषु वा ग्राम-त्रयी तत्र ग्रामाणां त्रयाणां समाहारस् तस्यां गताः प्राप्ता या मनोहरा मूर्छनास् ताभिः । किम्भूताभिः ? उदिताभिः स्वयम् एव प्राकट्यं प्राप्ताभिः । महत्योदिताभिर् इति वा सम्बन्धः । अत एव मुनीन्द्रं मुनि-गण-श्रेष्ठं धातृ-सुतं श्री-नारदं नभसि सम्यक् चिन्तयेत्  ** ह्भ्व्च्_५।२०३ **  
  
श्री-गौतमीय-तन्त्रे-  
अथ ध्यानं प्रवक्ष्यामि सर्व-पाप-प्रणाशनम् ।  
पीताम्बर-धरं कृष्णं पुण्डरीक-निभेक्षणम्  ॥ ह्भ्व्_५।२०४ ॥  
रक्त-नेत्राधरं रक्त-पाण-पाद-नखं शुभम् ।  
कौस्तुभोद्भासितोरस्कं नाना-रत्न-विभूषितम्  ॥ ह्भ्व्_५।२०५ ॥  
तद्-धाम-विलसन्-मुक्ता-बद्ध-हारोपशोभितम् ।  
नाना-रत्न-प्रभोद्भासि-मुकुटं दिव्य-तेजसम्  ॥ ह्भ्व्_५।२०६ ॥  
हर-केयूर-कटक-कुण्डलैः परिमण्डितम् ।  
श्रीवत्स-वक्षसं चारु-नूपुराद्य्-उपशोभितम्  ॥ ह्भ्व्_५।२०७ ॥  
नाना-रत्न-विचित्रैश् च कटि-सूत्राङ्गुलीयकैः ।  
बर्हि-पत्र-कृतापीडं वन्य-पुष्पैर् अलङ्कृतम्  ॥ ह्भ्व्_५।२०८ ॥  
कदम्ब-कुसुमोद्बद्ध-वन-माला-विभूषितम् ।  
स-चन्द्र-तारकानन्दि-विमलाम्बर-सन्निभम्  ॥ ह्भ्व्_५।२०९ ॥  
वेणुं गृहीत्वा हस्ताभ्यां मुखे संयोज्य संस्थितम् ।  
गायन्तं दिव्य-गानैश् च गोष्ठ-मध्य-गतं हरिम्  ॥ ह्भ्व्_५।२१० ॥  
स्वर्गाद् इव परिभ्रष्ट-कन्यका-शत-वेष्टितम् ।  
सर्व-लक्षण-सम्पन्नं सौन्दर्येणाभिशोभितम्  ॥ ह्भ्व्_५।२११ ॥  
  
शुभं जगन्-मङ्गल-रूपं, तस्य कौस्तुभस्य धाम्ना तेजसा विलसन्तीभिर् मुक्ताभिर् आच्छन्नेन संवेष्टितेन हारेण उपशोभितम् । मुक्ता-बद्धेति वा पाठः । कटि-सूत्रेणाङ्गुलीयकैश् चालङ्कृतम् । स-चन्द्राभिस् ताराभिर् आनन्दं सुख-करं यद् विमलम् अम्बरं व्योम तत् सदृशम् । अत्र चन्द्र-स्थाने कौस्तुभः । तारा-स्थाने कदम्ब-माला । अम्बर-स्थाने श्रीमद्-वक्षः-स्थलम् ऊह्यम् । स्वर्गाद् इव परिभ्रष्टानां परम-सुन्दरीणाम् इत्य् अर्थः । तदृशीनां कन्यानां श्री-गोप-कुमारीणां शतेन वेष्टितम् । शत-शब्दो ऽत्रासङ्ख्यत्वे  ** ह्भ्व्च्_५।२०४-२११ **  
  
मोहनं सर्व-गोपीनां सर्वासां च गवाम् अपि ।  
लेलिह्यमानं वत्सैश् च धेनुभिश् च समन्ततः  ॥ ह्भ्व्_५।२१२ ॥  
सिद्ध-गन्धर्व-यक्षैश् च अप्सरोभिर् विहङ्गमैः ।  
सुरासुर-मनुष्यैश् च स्थावरैः पन्नगैर् अपि  ॥ ह्भ्व्_५।२१३ ॥  
मृगैर् विद्याधरैश् चैव वीक्ष्यमाणं सुविस्मितैः ।  
नारदेन वशिष्ठेन विश्वामित्रेण धीमता  ॥ ह्भ्व्_५।२१४ ॥  
पराशरेण व्यासेन भृगुणाङ्गिरसा तथा ।  
दक्षेण शौनकात्रिभ्यां सिद्धेन कपिलेन च  ॥ ह्भ्व्_५।२१५ ॥  
सनकाद्यिर् मुनीन्द्रैश् च ब्रह्म-लोक-गतैर् अपि ।  
अन्यैर् अपि च संयुक्तं कृष्णं ध्यायेद् अहर्निशम्  ॥ ह्भ्व्_५।२१६ ॥  
  
सङ्क्षेपेण श्री-सनत्-कुमार-कल्पेऽपि-  
अव्यान् मीलत्-कलाय-द्युतिर् अहि-रिपु-पिच्छोल्लसत् केश-जालो  
गोपी-नेत्रोत्सवाराधित-ललित-वपुर् गोप-गो-वृन्द-वीतः ।  
श्रीमद्-वक्त्रारविन्द-प्रतिसहित्-शशाङ्काकृतिः पीत-वासा  
देवो ऽसौ वेणु-नाद-क्षपित-जन-धृतिर् देवकी-नन्दनो नः  ॥ ह्भ्व्_५।२१७ ॥  
। इति ।  
  
  
असौ अनिर्वचनीय-माहात्म्यः श्री-देवकी-नन्दनो देवो नः अस्मान् अव्यात् रक्षतु । कलायस्य तत्-पुष्पस्येव द्युतिः श्यामा कान्तिर् यस्य सः  ** ह्भ्व्च्_५।२१७ **  
अथान्तर्-यागः  
  
ध्यात्वैवं भगवन्तं तं सम्प्रार्थ्य च यथा-सुखम् ।  
आदौ सम्पूजयेत् सर्वैर् उपचारैश् च मानसैः  ॥ ह्भ्व्_५।२१८ ॥  
लेख्या ये बहिर् अर्चयाम् उपचारा विभागशः ।  
ते सर्वेऽप्य् अन्तर्-अर्चायां कल्पनीया यथा-रुचि  ॥ ह्भ्व्_५।२१९ ॥  
  
अथ प्रार्थना-विधिः  
  
श्री-नारद-पञ्चरात्रे-  
स्वागतं देव-देवेश सन्निधौ भव केशव ।  
गृहाण मानसीं पूजां यथार्थ-परिभाविनाम्  ॥ ह्भ्व्_५।२२० ॥  
। इति ।  
  
  
अथोपचारैर् बाह्यैश् च स्वात्मन्य् एव स्थितं प्रभुम् ।  
पूजयन् स्थापयेद् आदौ शङ्खं सत्-सम्प्रदायतः  ॥ ह्भ्व्_५।२२१ ॥  
  
अथ शङ्ख-प्रतिष्ठा  
  
स्वस्य वामाग्रतो भूमाव् उल्लिख्य त्र्य्-अस्र-मण्डलम् ।  
ततास्त्र-क्षालितं शङ्खं साधारं स्थापयेद् बुधः  ॥ ह्भ्व्_५।२२२ ॥  
शङ्खे हृदय-मन्त्रेण गन्ध-पुष्पाक्षतान् क्षिपेत् ।  
व्युत्क्रान्तैर् मातृकार्णैस् तं शिरो ऽन्तैः केन पूरयेत्  ॥ ह्भ्व्_५।२२३ ॥  
स-बिन्दुना म-कारेण तद्-आधारेऽग्नि-मण्डलम् ।  
सम्पूजयेद् अ-कारेण शङ्खे चादित्य-मण्डलम्  ॥ ह्भ्व्_५।२२४ ॥  
उ-कारेण जले सोम-मण्डलं च तथार्चयेत् ।  
तीर्थ-मन्त्रेण तीर्थान्य् आवाहयेच् चार्क-मण्डलम्  ॥ ह्भ्व्_५।२२५ ॥  
कृष्णं चावाह्य हृत्-पद्माद् गालिनीं शिखयेक्षयेत् ।  
नेत्र-मन्त्रेण वीक्ष्यान्तः कवचेनावगुण्ठएत्  ॥ ह्भ्व्_५।२२६ ॥  
कुर्यान् न्यासं जले मूल-मन्त्राङ्गानां ततो दिशः ।  
बद्ध्वास्त्रेणामृतीकुऋयाद् अथ तद्-धेनु-मुद्रया  ॥ ह्भ्व्_५।२२७ ॥  
तच् चक्र-मुद्रया रक्ष्य सलिलं मत्स्य-मुद्रया ।  
आच्छाद्य संस्पृशन् शङ्खं जपेन् मूलं ततो ऽष्टशः  ॥ ह्भ्व्_५।२२८ ॥  
तज् जलं प्रोक्षणी-पात्रे किञ्चित् क्षिप्त्वा त्रिर् उक्षयेत् ।  
तच्-छेषेणार्चन-द्रव्य-जातानि स्व-तनूम् अपि  ॥ ह्भ्व्_५।२२९ ॥  
कनिष्ठाङ्गुष्ठकौ सक्तौ करयोर् इतरेतरम् ।  
तर्जनी-मध्यमानामाः संहता भुग्न-सज्जिताः ।  
मुद्रैषा गालिनी प्रोक्ता शङ्खस्योपरि चालिता  ॥ ह्भ्व्_५।२३० ॥  
ततो ऽपास्यावशिष्टान्तः शङ्खं वर्धनिकाम्बुना ।  
पुनर् आपूर्य कृष्णाग्रे न्यसेद् आचारतः सताम्  ॥ ह्भ्व्_५।२३१ ॥  
  
अथ स्व-देहे पीठ-पूजा  
  
गुरून् मूर्ध्नि गणेशं च मूलाधारेऽभिपूज्य तम् ।  
पीठ-न्यासानुसारेण पीठं चात्मनि पूजयेत्  ॥ ह्भ्व्_५।२३२ ॥  
  
अथ देवाङ्गेषु मन्त्राङ्गादि-न्यासः  
  
ततो जपन् काम-बीजं त्रि-स्थान-स्थं परं महः ।  
मूल-मन्त्रात्मकं बीजेनैकीभूतं विचिन्तयेत्  ॥ ह्भ्व्_५।२३३ ॥  
तच् च पञ्चाङ्ग-न्यासेन साकारं स्वेष्ट-दैवतम् ।  
विचिन्त्य पञ्चाङ्गादीनि न्यस्येत् तस्मिन् यथात्मनि  ॥ ह्भ्व्_५।२३४ ॥  
कुर्युर् भगवति प्रादुर्भूते कृष्णे च वैष्णवाः ।  
तत्-तन्-न्यासान् अभेदाय मनोर् भगवता सह  ॥ ह्भ्व्_५।२३५ ॥  
केचिन् न्यस्यन्ति तत्त्वादीन्न् अव्यक्तानि यथोदितम् ।  
मन्त्रार्णैः स्वर-हंसाद्यैर् भूषणेषु प्रभोः क्रमात्  ॥ ह्भ्व्_५।२३६ ॥  
  
अथ बाह्योपचारैर् अन्तः-पूजा  
  
तस्मिन् पीठे तम् आसीनं भगवन्तं विभावयन् ।  
आसनाद्यैस् तु पुष्पान्तैर् यथा-विध्य् अर्चयेद् बुधः  ॥ ह्भ्व्_५।२३७ ॥  
ततो मुखेऽर्चयेद् वेणुं वनमालां च वक्षसि ।  
दक्षस्तनोर्ध्वे श्रीवत्सं सव्ये तत्रैव कौस्तुभम्  ॥ ह्भ्व्_५।२३८ ॥  
वैष्णवश् चन्दनेनामुम् आलिप्योपक-निष्ठया ।  
प्राग्वद् दीप-शिखाकार-तिलकानि द्विषड् लिखेत्  ॥ ह्भ्व्_५।२३९ ॥  
यथोक्तं पञ्चभिः पुष्पाञ्जलिभिश् चाभिपूज्य तम् ।  
धूपं दीपं च नैवेद्यं मुख-वासादि चार्पयेत्  ॥ ह्भ्व्_५।२४० ॥  
गीतादिभिश् च सन्तोष्य कृष्णम् अस्मै ततो ऽखिलम् ।  
अशक्तो बहिर् अर्चायाम् अर्पयेज् जपम् आचरेत्  ॥ ह्भ्व्_५।२४१ ॥  
अथान्तर्-याग-माहात्म्यम्  
  
वैष्णव-तन्त्रे-  
अश्वमेध-सहस्राणि वाजपेय-शतानि च ।  
एकस्य ध्यान-योगस्य कलां नार्हन्ति षोडशीम्  ॥ ह्भ्व्_५।२४२ ॥  
  
बृहन्-नारदीये (१।११।१२) श्री-वामन-प्रादुर्भावे-  
यन्-नामोच्चारणाद् एव सर्वे नश्यन्त्य् उपद्रवाः ।  
स्तोत्रैर् वा अर्हणाभिर् वा किम् उ ध्यानेन कथ्यते  ॥ ह्भ्व्_५।२४३ ॥  
  
नारद-पञ्चरात्रे श्री-भगवन्-नारद-संवादे-  
अयं यो मानसो यागो जरा-व्याधि-भयापहः ।  
सर्व-पापौघ-शमनो भावाभाव-करो द्विज ।  
सतताभ्यास-योगेन देह-बन्धाद् विमोचयेत्  ॥ ह्भ्व्_५।२४४ ॥  
यश् चैवं परया भक्त्या सकृत् कुर्यान् महामते ।  
क्रमोदितेन विधिना तस्य तुष्याम्य् अहं मुने  ॥ ह्भ्व्_५।२४५ ॥  
  
स्मरण-ध्यानयोः पूर्वं माहात्म्यं लिखितं च यत् ।  
ज्ञेयं तद्-अधिकं चात्रान्तर्यागाङ्गतया तयोः  ॥ ह्भ्व्_५।२४६ ॥  
एवं यथा-सम्प्रदायं शक्त्या यावन्-मनः-सुखम् ।  
अन्तः-पूजां विधायादाव् आरभेत बहिस् ततः  ॥ ह्भ्व्_५।२४७ ॥  
  
तथा चोक्तं नारदेन-  
       ध्यात्वा षोडश-सङ्ख्यातैर् उपचारैश् च मानसैः ।  
       सम्यग् आराधनं कृत्वा बाह्य-पूजां समाचरेत्  ॥ ह्भ्व्_५।२४८ ॥  
  
अथ बहिः-पूजा  
अनुज्ञां देहि भगवन् बहिर् योगे मम प्रभो ।  
श्री-कृष्णम् इत्य् अनुज्ञाप्य बहिः पूजां समाचरेत्  ॥ ह्भ्व्_५।२४९ ॥  
तत्र त्व् अनेकशः सन्ति पूजा-स्थानानि तत्र च ।  
श्री-मूर्तयो बहु-विधाः शालग्राम-शिलास् तथा  ॥ ह्भ्व्_५।२५० ॥  
अथ पूजा-स्थानानि  
  
सम्मोहन-तन्त्रे-  
शालग्रामे मनौ यन्त्रे स्थण्डिले प्रतिमादिषु ।  
हरेः पूजा तु कर्तव्या केवले भूतले न तु  ॥ ह्भ्व्_५।२५१ ॥  
  
एकादश-स्कन्धे [भ्प् ११।११।४२-४६] श्रीमद्-उद्धव-संवादे-  
सूर्यो ऽग्निर् ब्राह्मणा गावो वैष्णवः खं मरुज् जलम् ।  
भूर् आत्मा सर्व-भूतानि भद्र पूजा-पदानि मे  ॥ ह्भ्व्_५।२५२ ॥  
सूर्ये तु विद्यया त्रय्या हविषाग्नौ यजेत माम् ।  
आतिथ्येन तु विप्राग्र्ये गोष्व् अङ्ग यवसादिना  ॥ ह्भ्व्_५।२५३ ॥  
वैष्णवे बन्धु-सत्-कृत्या हृदि खे ध्यान-निष्ठया ।  
वायौ मुख्य-धिया तोये द्रव्यैस् तोय-पुरः-सरैः  ॥ ह्भ्व्_५।२५४ ॥  
स्थण्डिले मन्त्र-हृदयैर् भोगैर् आत्मानम् आत्मनि ।  
क्षेत्र-ज्ञं सर्व-भूतेषु समत्वेन यजेत माम्  ॥ ह्भ्व्_५।२५५ ॥  
धिष्ण्येष्व् इत्य् एषु मद्-रूपं शङ्ख-चक्र-गदाम्बुजैः ।  
युक्तं चतुर्-भुजं शान्तं ध्यायन्न् अर्चेत् समाहितः  ॥ ह्भ्व्_५।२५६ ॥  
  
अथ श्री-मूर्तयः  
  
तत्रैव [भ्प् ११।२७।१२-१४]-  
शैली दारुमयी लौही लेप्या लेख्या च सैकती ।  
मनोमयी मणिमयी प्रतिमाष्ट-विधा मता  ॥ ह्भ्व्_५।२५७ ॥  
चलाचलेति द्वि-विधा प्रतिष्ठा जीव-मन्दिरम्  ।  
उद्वासावाहने न स्तः स्थिरायाम् उद्धवार्चने   ॥ ह्भ्व्_५।२५८ ॥  
अस्थिरायां विकल्पः स्यात् स्थण्डिले तु भवेद् द्वयम्  ।  
स्नपनं त्व् अविलेप्यायाम् अन्यत्र परिमार्जनम्   ॥ ह्भ्व्_५।२५९ ॥  
गोपाल-मन्त्रोद्दिष्टत्वात् तच्-छ्री-मूर्तिर् अपेक्षिता ।  
तथापि वैष्णव-प्रीत्यै लेख्याः श्री-मूर्तयो ऽखिलाः  ॥ ह्भ्व्_५।२६० ॥  
  
अथ श्री-मूर्ति-लक्षणानि  
  
श्री-हयशीर्ष-पञ्चरात्रे श्री-भगवत्-श्री-हयशीर्ष-ब्रह्म-संवादे-  
       आदि-मूर्तिर् वासुदेवः सङ्कर्षणम् अथासृजत् ।  
चतुर्मूर्तिः परं प्रोक्तं एकैको भिद्यते त्रिधा ।  
केशवादि-प्रभेदेन मूर्ति-द्वादशकं स्मृतम्  ॥ ह्भ्व्_५।२६१ ॥  
पङ्कजं दक्षिणे दद्यात् पाञ्चजन्यं तथोपरि ।  
वामोपरि गदा यस्य चक्रं चाधो व्यवस्थितम् ।  
आदि-मूर्तेस् तु भेदो ऽयं केशवेति पर्कीर्त्यते  ॥ ह्भ्व्_५।२६२ ॥  
अधरोत्तर-भावेन कृतम् एतत् तु यत्र वै ।  
नारायणाख्या सा मूर्तिः स्थापिता भुक्ति-मुक्तिदा  ॥ ह्भ्व्_५।२६३ ॥  
सव्याधः पङ्कजं यस्य पाञ्चजन्यं तथोपरि ।  
दक्षिणोर्ध्वे गदा यस्य चक्रं चाधो व्यवस्थितम् ।  
आदिमूर्तेस् तु भेदो ऽयं माधवेति प्रकीर्त्यते  ॥ ह्भ्व्_५।२६४ ॥  
दक्षिणाधः-स्थितं चक्रं गदा यस्योपरि स्थिता ।  
वामोर्ध्व-संस्थितं पद्मं शङ्खं चाधो व्यवस्थितम् ।  
सङ्कर्षणस्य भेदो ऽयं गोविन्देति प्रकीर्त्यते  ॥ ह्भ्व्_५।२६५ ॥  
दक्षिणोपरि पद्मं तु गदा चाधो व्यवस्थिता ।  
सङ्कर्षणस्य भेदो ऽयं विष्णुर् इत्य् अभिशब्द्यते  ॥ ह्भ्व्_५।२६६ ॥  
दक्षिणोपरि शङ्खं च चक्रं चाधः प्रदर्श्यते ।  
वामोपरि तथा पद्मं गदा चाधः प्रदर्श्यते ।  
मधुसूदन-नामायं भेदः सङ्कर्षणस्य च  ॥ ह्भ्व्_५।२६७ ॥  
वामोर्ध्व-संस्थितं चक्रम् अधः शङ्खं प्रदर्श्यते ।  
ब्रह्माण्डगं वाम-पादं दक्षिणं शेष-पृष्ठगम्  ॥ ह्भ्व्_५।२६९ ॥  
दक्षिणोर्ध्वं सहस्रारं पाञ्चजन्यम् अधः-स्थितम् ।  
सप्त-ताल-प्रमाणेन वामनं कारयेत् सदा  ॥ ह्भ्व्_५।२७० ॥  
ऊर्ध्वं दक्षिणतश् चक्रम् अधः पद्मं व्यवस्थितम् ।  
पद्मा पद्म-करा वामे पार्श्वे यस्य व्यवस्थिता  ॥ ह्भ्व्_५।२७१ ॥  
स्थितो वाप्य् उपविष्टो वा सानुरागो विलासवान् ।  
प्रद्युम्नस्य हि भेदो ऽयं श्रीधरेति प्रकीर्त्यते  ॥ ह्भ्व्_५।२७२ ॥  
दक्षिणोर्ध्वं महा-चक्रं कौमुदी तद्-अधः-स्थिता ।  
वामोर्ध्वे नलिनं यस्य अधः शङ्खं विराजते ।  
हृषीकेशेति विज्ञेयः स्थापितः सर्व-कामदः  ॥ ह्भ्व्_५।२७३ ॥  
दक्षिणोर्ध्वे पुण्डरीकं पाञ्चजन्यम् अधस् तथा ।  
वामोर्ध्वे संस्थितं चक्रं कौमुदी तद्-अधः-स्थिता ।  
पद्मनाभेति सा मूर्तिः स्थापिता मोक्ष-दायिनी  ॥ ह्भ्व्_५।२७४ ॥  
दक्षिणोर्ध्वे पाञ्चजन्यम् अधस्तात् तु कुशेशयम् ।  
सवोर्ध्वे कौमुदी चैव हेति-राजम् अधः-स्थितम् ।  
अनिरुद्धस्य भेदो ऽयं दामोदर इति स्मृतः  ॥ ह्भ्व्_५।२७५ ॥  
एतेषां तु स्त्रियौ कार्ये पद्म-वीणाधरे शुभे  ॥ ह्भ्व्_५।२७६ ॥  
  
इति क्रमेण मार्गाधिमासाधिपाः केशवादयो द्वादश ।  
अथ चतुर्विंशति-मूर्तयः  
  
सिद्धार्थ-संहितायाम्-  
वासुदेवो गदा-शङ्ख-चक्र-पद्म-धरो मतः ।  
पद्मं शङ्खं तथा चक्रं गदां वहति केशवः  ॥ ह्भ्व्_५।२७७ ॥  
शङ्खं पद्मं गदां चक्रं धत्ते नारायणः सदा ।  
गदां चक्रं तथा शङ्खं पद्मं वहति माधवः  ॥ ह्भ्व्_५।२७८ ॥  
चक्रं पद्मं तथा शङ्खं गदां च पुरुषोत्तमः ।  
पद्मं कौमोदकीं शङ्खं चक्रं धत्तेऽप्य् अधोक्षजः  ॥ ह्भ्व्_५।२७९ ॥  
सङ्कर्षणो गदा-शङ्ख-पद्म-चक्र-धरः स्मृतः ।  
चक्रं गदां पद्म-शङ्खौ गोविन्दो धरते भुजैः  ॥ ह्भ्व्_५।२८० ॥  
गदां पद्मं तथा शङ्खं चक्रं विष्णुर् बिभर्ति यः ।  
चक्रं शङ्खं तथा पद्मं गदां च मधुसूदनः  ॥ ह्भ्व्_५।२८१ ॥  
गदां सरोजं चक्रं च शङ्खं धत्तेऽच्युतः सदा ।  
शङ्खं कौमोदकीं चक्रम् उपेन्द्रः  पद्मम् उद्वहेत्  ॥ ह्भ्व्_५।२८२ ॥  
चक्र-शङ्ख-गदा-पद्म-धरः प्रद्युम्न उच्यते ।  
पद्मं कौमोदकीं चक्रं शङ्खं धत्ते त्रिविक्रमः  ॥ ह्भ्व्_५।२८३ ॥  
शङ्खं चक्रं गदां पद्मं वामनो वहते सदा ।  
पद्मं चक्रं गदां शङ्खं श्रीधरो वहते भुजैः  ॥ ह्भ्व्_५।२८४ ॥  
चक्रं पद्मं गदां शङ्खं नरसिंहो बिभर्ति यः ।  
पद्मं सुदर्शनं शङ्खं गदां धत्ते जनार्दनः  ॥ ह्भ्व्_५।२८५ ॥  
अनिरुद्धश् चक्र-गदा-शङ्ख-पद्म-लसद्-भुजः ।  
हृषीकेशो गदां चक्रं पद्मं शङ्खं च धारयेत्  ॥ ह्भ्व्_५।२८६ ॥  
पद्मनाभो वहेत् शङ्खं पद्मं चक्रं गदां तथा ।  
पद्मं चक्रं गदां शङ्खं धत्ते दामोदरः सदा  ॥ ह्भ्व्_५।२८७ ॥  
शङ्खं चक्रं सरोजं च गदां वहति यो हरिः ।  
शङ्खं कौमोदकीं पद्मं चक्रं विष्णुर् बिभर्ति यः  ॥ ह्भ्व्_५।२८८ ॥  
एताश् च मूर्तयो ज्ञेया दक्षिणाधः-कर-क्रमात्  ॥ ह्भ्व्_५।२८९ ॥  
  
मत्स्य-पुराणे च-  
एतद्-उद्देशतः प्रोक्तं प्रतिमा-लक्षणं तथा ।  
विस्तरेण न शक्नोति बृहस्पतिर् अपि द्विजाः  ॥ ह्भ्व्_५।२९० ॥  
। इति ।  
  
  
सेवा-निष्ठा हरेः श्रीमद्-वैष्णवाः पाञ्चरात्रिकाः ।  
प्राकट्याद् अखिलाङ्गानां श्री-मूर्तिं बहु मन्यते  ॥ ह्भ्व्_५।२९१ ॥  
सेव्या निज-निजैर् एव मन्त्रैः स्व-स्वेष्ट-मूर्तयः ।  
शालग्रामात्मके रूपे नियमो नैव विद्यते  ॥ ह्भ्व्_५।२९२ ॥  
द्विभुजा जलद-श्यामा त्रिभङ्गी मधुराकृतिः ।  
सेव्या ध्यानानुरूपैश् च मूर्तिः कृष्णस्य दैवतैः  ॥ ह्भ्व्_५।२९३ ॥  
अन्याश् च विविधा श्रीमद्-अवतारादि-मूर्तयः ।  
प्रादुर्भाव-विधाव् अग्रे लेख्यास् तत्-तद्-विशेषतः  ॥ ह्भ्व्_५।२९४ ॥  
नित्य-कर्म-प्रसङ्गेऽत्र मूर्ति-जन्म-प्रतिष्ठयोः ।  
विधिर् न लिखितुं योग्यः स तु लेखिष्यतेऽग्रतः  ॥ ह्भ्व्_५।२९५ ॥  
अथ शालग्राम-शिलाः  
  
गौतमीय-तन्त्रे-  
गण्डक्याश् चैव देशे च शालग्राम-स्थलं महत् ।  
पाषाणं तद्-भवं यत् तत् शालग्रामम् इति स्मृतम्  ॥ ह्भ्व्_५।२९६ ॥  
  
स्कन्द-पुराणे-  
स्निग्धा कृष्णा पाण्डरा वा पीता नीला तथैव च ।  
वक्रा रुक्षा च रक्ता च महा-स्थूला त्व् अलाञ्छिता  ॥ ह्भ्व्_५।२९७ ॥  
कपिला दर्दुरा भग्ना बहु-चक्रैक-चक्रिका ।  
बृहन्-मुखी बृहच्-चक्रा लग्न-चक्राथवा पुनः ।  
बद्ध-चक्राथवा काचिद् भग्न-चक्रा त्व् अधोमुखी  ॥ ह्भ्व्_५।२९८ ॥  
  
अथ तासां वर्णादि-भेदेन गुण-दोषौ  
  
तत्रैव-  
स्निग्धा सिद्धि-करी मन्त्रे कृष्णा कीर्तिं ददाति च ।  
पाण्डरा पाप-दहनी पीता पुत्र-फल-प्रदा  ॥ ह्भ्व्_५।२९९ ॥  
नीला सन्दिशते लक्ष्मीं रक्ता रोग-प्रदायिका ।  
रक्षा चोद्वेगदा नित्यं वक्रा दारिद्र्य-दायिका  ॥ ह्भ्व्_५।३०० ॥  
स्थूला निहति चैवायुर् निष्फला तु अलाञ्छिता ।  
कपिला कर्बुरा भग्ना बहु-चक्रैक-चक्रिका   ॥ ह्भ्व्_५।३०१ ॥  
बृहन्-मुखी बृहच्-चक्रा लग्न-चक्राथवा पुनः  ॥ ह्भ्व्_५।३०२ ॥  
बद्ध-चक्राथवा या स्याद् भग्न-चक्रा त्व् अधो-मुखी ।  
पूजयेद् यः प्रमादेन दुःखम् एव लभेत सः  ॥ ह्भ्व्_५।३०३ ॥  
  
अग्नि-पुराणे च-  
तथा व्याल-मुखी भग्ना विषया बद्ध-चक्रिका ।  
विकारावर्तनाभिश् च नारसिंही तथैव च  ॥ ह्भ्व्_५।३०४ ॥  
कपिला विभ्रमावर्ता रेखावर्ता च या शिला ।  
दुःखदा सा तु विज्ञेया सुखदा न कदाचन  ॥ ह्भ्व्_५।३०५ ॥  
स्निग्धा श्यामा तथा मुक्तामाया वा सम-चक्रिका ।  
घोणि-मूर्तिर् अनन्ताख्या गम्भीरा सम्पुटा तथा  ॥ ह्भ्व्_५।३०६ ॥  
सूक्ष्म-मूर्तिर् अमूर्तिश् च सम्मुखा सिद्धि-दायिका ।  
धात्री-फल-प्रमाणा या करेणोभय-सम्पुटा ।  
पूजनीया प्रयत्नेन शिला चैतादृशी शुभा  ॥ ह्भ्व्_५।३०७ ॥  
इष्टा तु यस्य या मूर्तिः स तां यत्नेन पूजयेत् ।  
पूजिते फलम् आप्नोति इह-लोके परत्र च  ॥ ह्भ्व्_५।३०८ ॥  
  
दोषाश् चैते स-कामार्चन-विषयाः  
  
यत उक्तं श्री-भगवता ब्राह्मे-  
खण्डितं स्फुटितं भग्नं पार्श्व-भिन्नं विभेदितम् ।  
शालग्राम-समुद्भूतं शैलं दोषावहं न हि  ॥ ह्भ्व्_५।३०९ ॥  
  
श्री-रुद्रेण च स्कान्दे-  
खण्डितं त्रुटितं भग्नं शालग्रामे न दोष-भाक् ।  
इष्टा तु यस्य या मूर्तिः स तां यत्नेन पूजयेत्  ॥ ह्भ्व्_५।३१० ॥  
  
तथा-  
चक्रं वा केवलं तत्र पद्मेन सह संयुतम् ।  
केवला वनमाला वा हरिर् लक्ष्म्या सह स्थितः  ॥ ह्भ्व्_५।३११ ॥  
मुख्याः स्निघ्दादयस् तत्रामुख्या रक्तादयो मताः ।  
मुख्याभावे त्व् अमुख्या हि पूज्या इत्य् उच्यते परैः  ॥ ह्भ्व्_५।३१२ ॥  
अथ तासाम् एव लक्षण-विशेषेण सञ्ज्ञ-विशेषः  
  
ब्राह्मे श्री-भगवद्-ब्रह्म-संवादे-  
निवसामि सदा ब्रह्मन् शालाग्रामाख्य-वेश्मनि ।  
तत्रैव रथ-चक्राङ्क-भेद-नामानि मे शृणु  ॥ ह्भ्व्_५।३१३ ॥  
द्वार-देशे समे चक्रे दृश्यते नान्तरीयके ।  
वासुदेवः स विज्ञेयः शुक्लाभश् चातिशोभनः  ॥ ह्भ्व्_५।३१४ ॥  
द्वे चक्रे एक-लग्ने तु पूर्व-भागस् तु पुष्कलः ।  
सङ्कर्षणाख्यो विज्ञेयो रक्ताभिश् चातिशोभनः  ॥ ह्भ्व्_५।३१५ ॥  
प्रद्युम्नः सूक्ष्म-चक्रस् तु पीत-दीप्तिस् तथैव च ।  
शुषिरं छिद्र-बहुलं दीर्घाकारं तु तद् भवेत्  ॥ ह्भ्व्_५।३१६ ॥  
अनिरुद्धस् तु नीलाभो वर्तुलश् चातिशोभनः ।  
रेखा-त्रयं तु तद् द्वारि पृष्ठं पद्मेन लाञ्छितम्  ॥ ह्भ्व्_५।३१७ ॥  
सौभाग्यं केशवो दद्यात् चतुष्कोणो भवेत् तु यः ।  
श्यामं नारायणं विद्यान् नाभि-चक्रं तथोन्नतम्  ॥ ह्भ्व्_५।३१८ ॥  
दीर्घ-रेखा-समोपेतं दक्षिणे शुषिरं पृथु ।  
ऊर्ध्वं मुखं विजानीयात् द्वारे च हरि-रूपिणम्  ॥ ह्भ्व्_५।३१९ ॥  
कामदं मोक्षदं चैव अर्थदं च विशेषतः ।  
परमेष्ठी लोहितभः पद्म-चक्र-समन्वितः  ॥ ह्भ्व्_५।३२० ॥  
बिल्वाकृतिस् तथा पृष्ठे शुषिरं चातिपुष्कलम् ।  
कृष्ण-वर्णस् तथा विष्णुः स्थूले चक्रे सुशोभनः ।  
ब्रमचर्येण पूज्यो ऽसाव् अन्यथा विघ्नदो भवेत्  ॥ ह्भ्व्_५।३२१ ॥  
  
क्वचिच् च-  
कपिलो नरसिंहो ऽथ पृथु-चक्रे च शोभने ।  
ब्रह्मचर्याधिकारी स्यान् नान्यथा पूजनं भवेत्  ॥ ह्भ्व्_५।३२२ ॥  
नरसिंहस् त्रिबिन्दुः स्यात् कपिलः पञ्च-बिन्दुकः ।  
ब्रह्मचर्येण पूज्यः स्याद् अन्यथा सर्व-विघ्नदः  ॥ ह्भ्व्_५।३२३ ॥  
स्थूलं चक्र-द्वयं मध्ये गुड-लाक्षा-सवर्णकम् ।  
द्वारोपरि तथा रेखा पद्माकारा सुशोभना  ॥ ह्भ्व्_५।३२४ ॥  
स्फुटितं विषमं चक्रं नारसिंहं तु कापिलम् ।  
सम्पूज्य मुक्तिम् आप्नोति सङ्ग्रामे विजयी भवेत्  ॥ ह्भ्व्_५।३२५ ॥  
  
पाद्मे कार्त्तिक-माहात्म्ये च-  
       यस्य दीर्घं मुखं पूर्व-कथितैर् लक्षणैर् युतम् ।  
रेखाश् च केशराकारा नारसिंहो मतो हि सः  ॥ ह्भ्व्_५।३२६ ॥  
  
ब्राह्मे [पद्मप् ५।१२०।६१]-  
वाराहं शक्ति-लिङ्गे च चक्रे च विषमे स्मृते ।  
इन्द्रनील-निभं स्थूलं त्रि-रेखा-लाञ्छितं शुभम्  ॥ ह्भ्व्_५।३२७ ॥  
  
पाद्मे च तत्रैव-  
वराहाकृतिर् आभुग्नश् चक्र-रेखास्व् अलङ्कृतः ।  
वाराह इति स प्रोक्तो भुक्ति-मुक्ति-फल-प्रदः  ॥ ह्भ्व्_५।३२८ ॥  
  
ब्राह्म एव-  
दीर्घा काञ्चन-वर्णा या बिन्दु-त्रय-विभूषिता ।  
मत्स्याख्या सा शिला ज्ञेया भुक्ति-मुक्ति-फल-प्रदा  ॥ ह्भ्व्_५।३२९ ॥  
  
क्वचिच् च-  
मत्स्य-रूपं तु देवेशं दीर्घाकारं तु यद् भवेत् ।  
बिन्दु-त्रयम् आयुक्तं कास्य-वर्णं विशोभनम्  ॥ ह्भ्व्_५।३३० ॥  
  
ब्राह्म [पद्मप् ५।१२०।६३] एव-  
कूर्मस् तथोन्नतः पृष्ठे वर्तुलावर्त-पूरितः ।  
हरितं वर्णम् आधत्ते कौस्तुभेन च चिह्नितः  ॥ ह्भ्व्_५।३३१ ॥  
  
पाद्मे च तत्रैव-  
कूर्माकारा च चक्राङ्का शिला कूर्मः प्रकीर्तितः  ॥ ह्भ्व्_५।३३२ ॥  
  
ब्राह्म [पद्मप् ५।१२०।६४] एव-  
हयग्रीवो ऽङ्कुशाकारो रेखा चक्र-शमीपगाः ।  
बहु-चक्र-समायुक्तं पृष्ठे नीरद-नीलकम्  ॥ ह्भ्व्_५।३३३ ॥  
  
क्वचिच् च-  
हयग्रीवाङ्कुशाकारे रेखाः पञ्च भवन्ति हि ।  
बहु-बिन्दु-समाकीर्णे दृश्यन्ते नील-रूपकाः  ॥ ह्भ्व्_५।३३४ ॥  
  
पाद्मे च तत्रैव-  
हायग्रीवा यथा लम्बा रेखाङ्का या शिला भवेत् ।  
तथासौ स्याद् धयग्रीवः पूजितो ज्ञानदो भवेत्  ॥ ह्भ्व्_५।३३५ ॥  
  
किं च-  
       अश्वाकृति मुखं यस्य साक्षमालं शिरस् तथा ।  
पद्माकृतिर् भवेद् वापि हयशीर्षस् त्व् असौ मतः  ॥ ह्भ्व्_५।३३६ ॥  
  
ब्राह्मे [पद्मप् ५।१२०।६५-६७] एव-  
वैकुण्ठम् मणि-वर्णाभं चक्रम् एकं तथा ध्वजम् ।  
द्वारोपरि तथा रेखा पद्माकारा सुशोभना  ॥ ह्भ्व्_५।३३७ ॥  
श्रीधरस् तु तथा देवश् चिह्नितो वनमालया ।  
कदम्ब-कुसुमाकारो रेखा-पञ्चक-भूषितः  ॥ ह्भ्व्_५।३३८ ॥  
वर्तुलश् चातिह्रस्वश् च वामनः परिकीर्तितः ।  
अतसी-कुसुम-प्रख्यो बिन्दुना परिशोभितः  ॥ ह्भ्व्_५।३३९ ॥  
  
अन्यत्र च-  
वामनाख्यो भवेद् देवो ह्रस्वो यः स्यान् महा-द्युतिः ।  
ऊर्ध्व-चक्रस् त्व् अधश् चक्रः सो ऽभीष्टार्थ-प्रदो ऽर्चितः  ॥ ह्भ्व्_५।३४० ॥  
  
ब्राह्मे [पद्मप् ५।१२०।६८] एव-  
सुदर्शनस् तथा देवः श्याम-वर्णो महा-द्युतिः ।  
वाम-पार्श्वे गदा-चक्रे रेखे चैव तु दक्षिणे  ॥ ह्भ्व्_५।३४१ ॥  
  
पाद्मे कार्त्तिक-माहात्म्ये-  
चक्राकारेण पङ्क्तिः सा यत्र रेखा-मयी भवेत् ।  
स सुदर्शन इत्य् एवं ख्यातः पूजा-फल-प्रदः  ॥ ह्भ्व्_५।३४२ ॥  
  
ब्राह्मे [पद्मप् ५।१२०।६९]-  
दामोदरस् तथा स्थूलो मध्ये चक्रं प्रतिष्ठितम् ।  
दूर्वाभं द्वार-सङ्कीर्णं पीता रेखा तथैव च  ॥ ह्भ्व्_५।३४३ ॥  
  
पाद्मे च तत्रैव-  
उपर्य्-अधश् च चक्रे द्वे नातिदीर्घं मुखे बिलम् ।  
चक्रे च रेखा लम्बैका स च दामोदरः स्मृतः  ॥ ह्भ्व्_५।३४४ ॥  
  
अन्यत्र च-  
स्थूलो दामोदरो ज्ञेयः सूक्ष्म-रन्ध्रो भवेत् तु यः ।  
चक्रे च मध्य-देश-स्थे पूजितः सुखदः सदा  ॥ ह्भ्व्_५।३४५ ॥  
नाना-वर्णो ह्य् अनन्ताख्यो नाग-भोगेन चिह्नितः ।  
अनन्तः स तु विज्ञेयः सर्व-पूजा-फल-प्रदः  ॥ ह्भ्व्_५।३४६ ॥  
  
पाद्मे च तत्रैव-  
अनन्त-चक्रो बहुभिश् चिह्नैर् अप्य् उपलक्षितः ।  
अनन्तः स तु विज्ञेयः सर्व-पूजा-फल-प्रदः  ॥ ह्भ्व्_५।३४७ ॥  
[पद्मप् ५।१२०।७२-७४]  
दृश्यते शिखरे लिङ्गं शालग्राम-समुद्भवम् ।  
यस्य योगेश्वरो नाम ब्रह्म-हत्यां व्यपोहति  ॥ ह्भ्व्_५।३४८ ॥  
आरक्तः पद्मनाभाख्यं पङ्कज-च्छत्र-संयुतम् ।  
तुलस्या पूजयेन् नित्यं दरिद्रस् त्व् ईश्वरो भवेत्  ॥ ह्भ्व्_५।३४९ ॥  
चन्द्राकृतिं हिरण्याख्यं रश्मि-जालं विनिर्दिशेत् ।  
सुवर्ण-रेखा-बहुलं स्फटिक-द्युति-शोभितम्  ॥ ह्भ्व्_५।३५० ॥  
  
किं च-  
अर्ध-चन्द्राकृतिर् देवो हृषीकेश उदाहृतः ।  
तम् अर्च्य लभते स्वर्गं विषयांश् च समीहिताम्  ॥ ह्भ्व्_५।३५१ ॥  
वाम-पार्श्वे समे चक्रे कृष्ण-वर्णः स बिन्दुकः ।  
लक्ष्मी-नृसिंहो विख्यातो भुक्ति-मुक्ति-फल-प्रदः  ॥ ह्भ्व्_५।३५२ ॥  
त्रिविक्रमस् तथा देवः श्याम-वर्णो महा-द्युतिः ।  
वाम-पार्श्वे तथा चक्रे रेखा चैव तु दक्षिणे  ॥ ह्भ्व्_५।३५३ ॥  
प्रदक्षिणावर्त-कृत-वनमाला-विभूषिता ।  
या शिला कृष्ण-सञ्ज्ञा सा धन-धान्य-सुख-प्रदा  ॥ ह्भ्व्_५।३५४ ॥  
  
गौतमीये-  
बहुभिर् जन्मभिः पुण्यैर् यदि कृष्ण-शिलां लभेत् ।  
गोष्पदेन तु चिह्नेन जनुस् तेन समाप्यते  ॥ ह्भ्व्_५।३५५ ॥  
चतस्रो यत्र दृश्यन्ते रेखाः पार्श्व-समीपगाः ।  
द्वे चक्रे मध्य-देशे तु सा शिला तु चतुर्मुखा  ॥ ह्भ्व्_५।३५६ ॥  
  
किं च, पाद्मे तत्रैव-  
वज्र-कीटोद्भवा रेखाः पङ्क्तीभूताश् च यत्र वै ।  
शालग्राम-शिला या सा विष्णु-पञ्जर-सञ्ज्ञिता  ॥ ह्भ्व्_५।३५७ ॥  
नागवत् कुण्डली-भूत-रेखा-पङ्क्तिः स शेषकः ।  
पद्माकारे च पङ्क्ती द्वे मध्ये लम्बा च रेखिका ।  
गरुडः स तु विज्ञेयश् चतुश् चक्रो जनार्दनः  ॥ ह्भ्व्_५।३५८ ॥  
चतुश् चक्रः सूक्ष्म-द्वारो वनमालाङ्कितोदरः ।  
लक्ष्मी-नारायणः श्रीमान् भुक्ति-मुक्ति-फल-प्रदः  ॥ ह्भ्व्_५।३५९ ॥  
एतल् लक्षण-युक्तास् तु शालग्राम-शिलाः शुभाः ।  
याश् च तास्व् अपि सूक्ष्माः स्युस् ताः प्रशस्त-कराः स्मृताः  ॥ ह्भ्व्_५।३६० ॥  
  
तथा च श्री-भगवद्-ब्रह्म-संवादे तत्रैव-  
यथा यथा शिला सूक्ष्मा महत् पुण्यं तथा तथा ।  
तस्मात् तां पूजयेन् नित्यं धर्म-कामार्थ-सिद्धये  ॥ ह्भ्व्_५।३६१ ॥  
तत्राप्य् आमलकी-तुल्या सूक्ष्मा चातीव या भवेत् ।  
तस्याम् एव सदा ब्रह्मन् श्रिया सह वसाम्य् अहम्  ॥ ह्भ्व्_५।३६२ ॥  
अथ श्री-शालग्राम-शिला-माहात्म्यम्  
  
शालग्राम-शिला-स्पर्शात् कोटि-जन्माघ-नाशनम् ।  
किं पुनर् यजनं तत्र हरि-सान्निध्य-कारकम्  ॥ ह्भ्व्_५।३६३ ॥  
  
पाद्मे माघ-माहात्म्ये तत्रैव-  
यः पूजयेद् धरिं चक्रे शालग्राम-शिलोद्भवे ।  
राजसूय-सहस्रेण तेनेष्टं प्रतिवासरम्  ॥ ह्भ्व्_५।३६४ ॥  
यद् आमनन्ति वेदान्ता ब्रह्म निर्गुणम् अच्युतम् ।  
तत्-प्रसादो भवेन् नृणां शालग्राम-शिलार्चनात्  ॥ ह्भ्व्_५।३६५ ॥  
महाकाष्ठ-स्थितो वह्निर् मथ्यमानः प्रकाशते ।  
यथा तथा हरिर् व्यापी शालग्रामे प्रकाशते  ॥ ह्भ्व्_५।३६६ ॥  
अपि पाप-समाचाराः कर्मण्य् अनधिकारिणः ।  
शालग्रामार्चका वैश्य नैव यान्ति यमालयम्  ॥ ह्भ्व्_५।३६७ ॥  
न तथा रमते लक्ष्म्यां न तथा निज-मन्दिरे ।  
शालग्राम्-शिला-चक्रे यथा स रमते सदा  ॥ ह्भ्व्_५।३६८ ॥  
अग्निहोत्रं हुतं तेन दत्ता पृथ्वी स-सागरा ।  
येनार्चितो हरिश् चक्रे शालग्राम-शिलोद्भवे  ॥ ह्भ्व्_५।३६९ ॥  
कामैः क्रोधैः प्रलोभैश् च  व्याप्तो यो ऽत्र नराधमः ।  
सो ऽपि याति हरेर् लोकं शालग्राम-शिलार्चनात्  ॥ ह्भ्व्_५।३७० ॥  
यः पूजयति गोविन्दं शालग्रामे सदा नरः ।  
आहूत-सम्प्लवं यावत् न स प्रच्यवते दिवः  ॥ ह्भ्व्_५।३७१ ॥  
विना तीर्थैर् विना दानैर् विना यज्ञैर् विना मतिम् ।  
मुक्तिं याति नरो वैश्य शालग्राम-शिलार्चनात्  ॥ ह्भ्व्_५।३७२ ॥  
नरकं गर्भ-वासं च तिर्यक्त्वं कृमि-योनिताम् ।  
न याति वैश्य पापो ऽपि शालग्रामेऽच्युतार्चकः  ॥ ह्भ्व्_५।३७३ ॥  
दीक्षा-विधान-मन्त्र-ज्ञश् चक्रे यो बलिम् आहरेत् ।  
स याति वैष्णवं धाम सत्यं सत्यं मयोदितम्  ॥ ह्भ्व्_५।३७४ ॥  
नैवेद्यैर् विविधैः पुष्पैर् धूपैर् दीपैर् विलेपनैः ।  
गीत-वादित्र-स्तोत्राद्यैः शालग्राम-शिलार्चनम्  ॥ ह्भ्व्_५।३७५ ॥  
कुरुते मानवो यस् तु कलौ भक्ति-परायणः ।  
कल्प-कोटि-सहस्राणि रमते सन्निधौ हरेः  ॥ ह्भ्व्_५।३७६ ॥  
लिङ्गैस् तु कोटिभिर् दृष्टैर् यत् फलं पूजितैस् तु तैः ।  
शालग्राम-शिलायां तु एकेनापीह तत् फलम्  ॥ ह्भ्व्_५।३७७ ॥  
शालग्राम-शिला-रूपी यत्र तिष्ठति केशवः ।  
तत्र देवासुरा यक्षा भुवनानि चतुर्दश  ॥ ह्भ्व्_५।३७८ ॥  
शालग्राम-शिलायां तु यः श्राद्धं कुरुते नरः ।  
पितरस् तस्य तिष्ठन्ति तृप्ताः कल्प-शतं दिवि  ॥ ह्भ्व्_५।३७९ ॥  
शालग्राम-शिला यत्र तत्-तीर्थं योजन-त्रयम् ।  
यत्र दानं जपो होमः सर्वं कोटि-गुणं भवेत्  ॥ ह्भ्व्_५।३८० ॥  
शालग्राम-समीपे तु क्रोश-मात्रं समन्ततः ।  
कीकटो ऽपि मृतो याति वैकुण्ठ-भवनं नर  ॥ ह्भ्व्_५।३८१ ॥  
शालग्राम-शिला-चक्रं यो दद्याद् दानम् उत्तमम् ।  
भू-चक्रं तेन दत्तं स्यात् स-शैल-वन-काननम्  ॥ ह्भ्व्_५।३८२ ॥  
  
स्कान्दे कार्त्तिक-माहात्म्ये [पद्म ५।१२०।४-४३] श्री-शिव-स्कन्द-संवादे-  
शालग्राम-शिलायां तु त्रैलोक्यं स-चराचरम् ।  
मया सह महासेन लीनं तिष्ठति सर्वदा  ॥ ह्भ्व्_५।३८३ ॥  
दृषा प्रणमिता येन स्नापिता पूजिता तथा ।  
यज्ञ-कोटि-समं पुण्यं गवां कोटि-फलं लभेत्  ॥ ह्भ्व्_५।३८४ ॥  
कामासक्तो ऽपि यो नित्यं भक्ति-भाव-विवर्जितः ।  
शालग्राम-शिलां विप्र सम्पूज्यैवाच्युतो भवेत्  ॥ ह्भ्व्_५।३८५ ॥  
शालग्राम-शिला-बिम्बं हत्या-कोटि-विनाशनम् ।  
स्मृतं सङ्कीर्तितं ध्यातं पूजितं च नमस्कृतम्  ॥ ह्भ्व्_५।३८६ ॥  
शालग्राम-शिलां दृष्ट्वा यान्ति पापान्य् अनेकशः ।  
सिंहं दृष्ट्वा यथा यान्ति वने मृग-गणा भयात्  ॥ ह्भ्व्_५।३८७ ॥  
नमस्करोति मनुजः शालग्राम-शिलार्चने ।  
पापानि विलयं यान्ति तमः सूर्योदये यथा  ॥ ह्भ्व्_५।३८८ ॥  
कामासक्तो ऽथवा क्रुद्धः शालग्राम-शिलार्चनम् ।  
भक्त्या वा यदि वाऽभक्त्या कृत्वा मुक्तिम् अवाप्नुयात्  ॥ ह्भ्व्_५।३८९ ॥  
वैवस्वतं भयं नास्ति तथा मरण-जन्मनोः ।  
यः कथां कुरुते विष्णोः शालग्राम-शिलाग्रतः  ॥ ह्भ्व्_५।३९० ॥  
गीतैर् वाद्यैस् तथा स्तोत्रैः शालग्राम-शिलार्चनम् ।  
कुरुते मानवो यस् तु कलौ भक्ति-परायणः ।  
कल्प-कोटि-सहस्राणि रमते विष्णु-सद्मनि  ॥ ह्भ्व्_५।३९१ ॥  
शालग्राम-नमस्कारेऽभावेनापि नरैः कृते ।  
भयं नैव करिष्यन्ति मद्-भक्ता ये नरा भुवि  ॥ ह्भ्व्_५।३९२ ॥  
मद्-भक्ति-बल-दर्पिष्ठा मत्-प्रभुं न नमन्ति ये ।  
वासुदेवं न ते ज्ञेया मद्-भक्ताः पापिनो हि ते  ॥ ह्भ्व्_५।३९३ ॥  
शालग्राम-शिलायां तु सदा पुत्र वसाम्य् अहम् ।  
दत्तं देवेन तुष्टेन स्व-स्थानं मम भक्तितः  ॥ ह्भ्व्_५।३९४ ॥  
पद्म-कोटि-सहस्रैस् तु पूजिते मयि यत् फलम् ।  
तत् फलं कोटि-गुणितं शालग्राम-शिलार्चने  ॥ ह्भ्व्_५।३९५ ॥  
पूजितो æहं न तैर् मर्त्यैर् नमितो ऽहं न तैर् नरैः ।  
न कृतं मर्त्य-लोके यैः शालग्राम-शिलार्चनम्  ॥ ह्भ्व्_५।३९६ ॥  
शालग्राम-शिलाग्रे तु यः करोति ममार्चनम् ।  
तेनार्चितो ऽहं सततं युगानाम् एकविंशतिम्  ॥ ह्भ्व्_५।३९७ ॥  
किम् अर्चितैर् लिङ्ग-शतैर् विष्णु-भक्ति-विवर्जितैः ।  
शालग्राम-शिला-बिम्बं नार्चितं यदि पुत्रक  ॥ ह्भ्व्_५।३९८ ॥  
अनर्हं मम नैवेद्यं पत्रं पुष्पं फलं जलम् ।  
शालग्राम-शिला-लग्नं सर्वं याति पवित्रताम्  ॥ ह्भ्व्_५।३९९ ॥  
यो हि माहेश्वरो भूत्वा वैष्णव-लिङ्गम् उत्तमम् ।  
द्वेष्टि वै याति नरकं यावद् इन्द्राश् चतुर्दश  ॥ ह्भ्व्_५।४०० ॥  
सकृद् अप्य् अर्चिते बिम्बे शालग्राम-शिलोद्भवे ।  
मुक्तिं प्रयान्ति मनुजा नूनं साङ्ख्येन वर्जिताः  ॥ ह्भ्व्_५।४०१ ॥  
मल्-लिङ्गैः कोटिभिर् दृष्टैर् यत् फलं पूजितैस् तु तैः ।  
शालग्राम-शिलायां तु एकेनापि हि तद् भवेत्  ॥ ह्भ्व्_५।४०२ ॥  
तस्माद् भक्त्या च मद्-भक्तैः प्रीत्य्-अर्थे मम पुत्रक ।  
कर्तव्यं सततं भक्त्या शालग्राम-शिलार्चनम्  ॥ ह्भ्व्_५।४०३ ॥  
शालग्राम-शिला-रूपी यत्र तिष्ठति केशवः ।  
तत्र देवासुरा यक्षा भुवनानि चतुर्दश  ॥ ह्भ्व्_५।४०४ ॥  
शालग्राम-शिलाग्रे तु सकृत् पिण्डेन तर्पिताः ।  
वसन्ति पितरस् तस्य न सङ्ख्या तत्र विद्यते  ॥ ह्भ्व्_५।४०५ ॥  
प्रमाणम् अस्ति सर्वस्य सुकृतस्य हि पुत्रक ।  
फलं प्रमाण-हीनं तु शालग्राम-शिलार्चने  ॥ ह्भ्व्_५।४०६ ॥  
यो ददाति शिलां विष्णोः शालग्राम-समुद्भवाम् ।  
विप्राय विष्णु-भक्ताय तेनेष्टं बहुभिः मखैः  ॥ ह्भ्व्_५।४०७ ॥  
(अत्र-प्रभृति श्लोका आकरे न दृश्यन्ते)  
मानुष्ये दुर्लभा लोके शालग्रामोद्भवा शिला ।  
प्राप्यते न विना पुण्यैः कलि-काले विशेषतः  ॥ ह्भ्व्_५।४०८ ॥  
स धन्यः पुरुषो लोके सफलं तस्य जीवितम् ।  
शालग्राम-शिला शुद्धा गृहे यस्य च पूजिता  ॥ ह्भ्व्_५।४०९ ॥  
सन्नियम्येन्द्रिय-ग्रामं शालग्राम-शिलार्चनम् ।  
यः कुर्यान् मानवो भक्त्या पुष्पे पुष्पेऽश्वमेध-भाक्  ॥ ह्भ्व्_५।४१० ॥  
काले वा यदि वाकाले शालग्राम-शिलार्चनम् ।  
भक्त्या वा यदि वाभक्त्या यः करोति स पुण्य-भाक्  ॥ ह्भ्व्_५।४११ ॥  
द्वेषेणापि च लोभेन दम्भेन कपटेन वा ।  
शालग्रामोद्भवं देवं दृष्ट्वा पापात् प्रमुच्यते  ॥ ह्भ्व्_५।४१२ ॥  
अशुचिर् वा दुराचारः सत्य-शौच-विवर्जितः ।  
शालग्राम-शिलां स्पृष्ट्वा सद्य एव शुचिर् भवेत्  ॥ ह्भ्व्_५।४१३ ॥  
तिल-प्रस्थ-शतं भक्त्या यो ददाति दिने दिने ।  
तत् फलं समवाप्नोति शालग्राम-शिलार्चने  ॥ ह्भ्व्_५।४१४ ॥  
पत्रं पुष्पं फलं मूलं तोयं दूर्वाक्षतं सुत ।  
जायते मेरुणा तुल्यं शालग्राम-शिलार्पितम्  ॥ ह्भ्व्_५।४१५ ॥  
विधि-हीनो ऽपि यः कुर्यात् क्रिया-मन्त्र-विवर्जितः ।  
चक्र-पूजाम् अवाप्नोति सम्यक् शास्त्रोदितं फलम्  ॥ ह्भ्व्_५।४१६ ॥  
  
तत्रैव चान्यत्र-  
स्कन्धे कृत्वा तु यो ऽध्वानं वहते शैल-नायकम् ।  
तेनोढं तु भवेत् सर्वं त्रैलोक्यं स-चराचरम्  ॥ ह्भ्व्_५।४१७ ॥  
ब्रह्म-हत्यादिकं पापं यत् किञ्चित् कुरुते नरः ।  
तत् सर्वं निर्दहत्य् आशु शालग्राम-शिलार्चनम्  ॥ ह्भ्व्_५।४१८ ॥  
न पूजनं न मन्त्राश् च न जपो न च भावना ।  
न स्तुतिर् नोपचारश् च शालग्राम-शिलार्चने  ॥ ह्भ्व्_५।४१९ ॥  
शालग्राम-शिला यत्र तत् तीर्थं योजन-त्रयम् ।  
तत्र दानं च होमश् च सर्वं कोटि-गुणं भवेत्  ॥ ह्भ्व्_५।४२० ॥  
शालग्राम-शिलायां तु यः श्राद्धं कुरुते नरः ।  
पितरस् तस्य तिष्ठन्ति तृप्ताः कल्प-शतं दिवि  ॥ ह्भ्व्_५।४२१ ॥  
शालग्राम-समीपे तु क्रोश-मात्रं समन्ततः ।  
कीकटो ऽपि मृतो याति वैकुण्ठ-भुवनं नरः  ॥ ह्भ्व्_५।४२२ ॥  
  
पाद्मे च-  
शालग्राम-शिला-चक्रं यो दद्याद् दानम् उत्तमम् ।  
भू-चक्रं तेन दत्तं स्यात् स-शैल-वन-काननम्  ॥ ह्भ्व्_५।४२३ ॥  
गरुड-पुराणे-  
तिष्ठन्ति नित्यं पितरो मनुष्यास्  
तीर्थानि गङ्गादिक-पुष्कराणि ।  
यज्ञाश् च मेधा ह्य् अपि पुण्य-शैलाश्  
चक्राङ्किता यस्य वसन्ति गेहे  ॥ ह्भ्व्_५।४२४ ॥  
  
पाद्मे कार्त्तिक-माहात्म्ये श्री-यम-धूम्रकेश-संवादे-  
शालग्राम-शिलायां तु यैर् नरैः पूजितो हरिः ।  
संशोध्य तेषां पापानि मुक्तये बुद्धितो भवेत्  ॥ ह्भ्व्_५।४२५ ॥  
कार्त्तिके मथुरायां तु सारूप्यं दिशते हरिः ।  
शालग्राम-शिलायां वै पितॄण् उद्दिश्य पूजितः ।  
कृष्णः समुद्धरेत् तस्य पितॄन् एतान् स्वलोकताम्  ॥ ह्भ्व्_५।४२६ ॥  
  
बृहन्-नारदीये [१।३८।६७-६८] च यज्ञध्वजोपाख्यानान्ते-  
शालग्राम-शिला-रूपी यत्र तिष्ठति केशवः ।  
न बाधन्तेऽसुरास् तत्र भूत-वेतालकादयः  ॥ ह्भ्व्_५।४२७ ॥  
शालग्राम-शिला यत्र तत्-तीर्थं तत् तपो-वनम् ।  
यतः सन्निहितस् तत्र भगवान् मधुसूदनः  ॥ ह्भ्व्_५।४२८ ॥  
  
शालग्राम-शिलास् ताश् च यदि द्वादश पूजिताः ।  
शतं वा पूजितं भक्त्या तदा स्याद् अधिकं फलम्  ॥ ह्भ्व्_५।४२९ ॥  
  
अथ बाहुल्ये तासां फल-विशेषः  
  
पाद्मे माघ-माहात्म्ये [३।३१।१२४-१२६] देवदूत-विकुण्डल-संवादे-  
शिला द्वादश भो वैश्य शालग्राम-शिलोद्भवाः ।  
विधिवत् पूजिता येन तस्य पुण्यं वदामि ते   ॥ ह्भ्व्_५।४३० ॥  
कोटि-द्वादश-लिङ्गैस् तु पूजितैः स्वर्ण-पङ्कजैः ।  
यत् स्याद् द्वादश-कालेषु दिनेनैकेन तद् भवेत् ॥ ह्भ्व्_५।४३१ ॥  
यः पुनः पूजयेद् भक्त्या शालग्राम-शिलाशतम् ।  
उषित्वा स हरेर् लोके चक्रवर्तीह जायते  ॥ ह्भ्व्_५।४३२ ॥  
  
स्कान्दे कार्त्तिक-माहात्म्ये [पद्म ६।१२०।३१-३३] श्री-शिव-स्कन्द-संवादे-  
द्वादशैव शिला यो वै शालग्राम-समुद्भवाः ।  
अर्चयेद् वैष्णवो नित्यं तस्य पुण्यं निबोध मे  ॥ ह्भ्व्_५।४३३ ॥  
कोटि-लिङ्ग-सहस्रैस् तु पूजितैर् जाह्नवी-तटे ।  
काशी-वासे युगान्य् अष्टौ दिनेनैकेन तद् भवेत्  ॥ ह्भ्व्_५।४३४ ॥  
किं पुनर् बहुना यस् तु पुजयेद् वैष्णवो नरः ।  
न हि ब्रह्मादयो देवाः सङ्ख्यां कुर्वन्ति पुण्यतः  ॥ ह्भ्व्_५।४३५ ॥  
 अथ तत्-क्रय-विक्रय-निषेधः  
  
तत्रैव [पद्म ३।३१।१४४-१४६]-  
शालग्राम-शिलायां यो मूल्यम् उद्घातयेन् नरः ।  
विक्रेता चानुमन्ता च यः परीक्षाम् उदीरयेत्  ॥ ह्भ्व्_५।४३६ ॥  
सर्वे ते नरकं यान्ति यावद् आहूत-सम्प्लवम् ।  
अतः संवर्जयेद् विप्र चक्रस्य क्रय-विक्रयम्  ॥ ह्भ्व्_५।४३७ ॥  
अथ प्रतिष्ठा निषेधः  
  
तत्रैव-  
शालग्राम-शिलायां तु प्रतिष्ठा नैव विद्यते ।  
महा-पूजां तु कृत्वादौ पूजयेत् तां ततो बुधः  ॥ ह्भ्व्_५।४३८ ॥  
। इति ।  
  
अतो ऽधिष्ठान-वर्गेषु सूर्यादिष्व् इव मूर्तिषु ।  
शालग्राम-शिलैव स्याद् अधिष्ठानोत्तमं हरेः  ॥ ह्भ्व्_५।४३९ ॥  
  
अथ सर्वाधिष्ठान-श्रैष्ठ्यम्  
  
पाद्मे [३।३१।११५-११७] तत्रैव-  
हृदि सूर्ये जले वाथ प्रतिमा-स्थण्डिलेषु च ।  
समभ्यर्च्य हरिं यान्ति नरास् ते वैष्णवं पदम्  ॥ ह्भ्व्_५।४४० ॥  
अथवा सर्वदा पूज्यो वासुदेवो मुमुक्षुभिः ।  
शालग्रामे-शिला-चक्रे वज्र-कीट-विनिर्मिते  ॥ ह्भ्व्_५।४४१ ॥  
अधिष्ठानं हि तद् विष्णोः सर्व-पाप-प्रणाशनम् ।  
सर्व-पुण्य-प्रदं वैश्य सर्वेषाम् अपि मुक्तिदम्  ॥ ह्भ्व्_५।४४२ ॥  
  
तत्रैव कार्त्तिक-माहात्म्ये यम-धूम्रकेश-संवादे-  
पूजा च विहिता तस्य प्रतिमायां नृपात्मज ।  
शैली दारुमयी लौही लेप्या लेख्या च सैकता ।  
मनोमयी मणिमयी श्री-मूर्तिर् अष्टधा स्मृता  ॥ ह्भ्व्_५।४४३ ॥  
शालग्राम-शिलायां तु साक्षात् श्री-कृष्ण-सेवनम् ।  
नित्यं सन्निहितस् तत्र वासुदेवो जगद्-गुरुः  ॥ ह्भ्व्_५।४४४ ॥  
  
स्कान्दे कार्त्तिक-माहात्म्ये श्री-शिव-स्कन्द-संवादे-  
सुवर्णार्चा न रत्नार्चा न शिलार्चा सुरोत्तम ।  
शालग्राम-शिलायां तु सर्वदा वसते हरिः  ॥ ह्भ्व्_५।४४५ ॥  
  
अत एवोक्तम्-  
हत्यां हन्ति यद्-अङ्घ्रि-सङ्ग-तुलसी स्तेयं च तोयं पदे  
नैवेद्यं बहु-मद्य-पान-दुरितं गुर्व्-अङ्गना-सङ्गजम् ।  
श्रीशाधीन-मतिः स्थितिर् हरि-जनैस् तत्-सङ्गजं किल्बिषं  
शालग्राम-शिला-नृसिंह-महिमा को ऽप्य् एष लोकोत्तरः  ॥ ह्भ्व्_५।४४६ ॥  
  
शालग्राम-शिला-रूप-भगवन्-महिमाम्बुधेः ।  
ऊर्मीन् गणयितुं शक्यः श्री-चैतन्याश्रितो ऽपि कः  ॥ ह्भ्व्_५।४४७ ॥  
अथ शालग्राम-शिला-पूजा-नित्यता  
  
पाद्मे-  
शालग्राम-शिला-पूजा विना यो ऽश्नाति किञ्चन ।  
स चण्डालादि-विष्ठायाम् आकल्पं जायते कृमिः  ॥ ह्भ्व्_५।४४८ ॥  
  
स्कान्दे च-  
गौरवाचल-शृङ्गाग्रैर् भिद्यते यस्य वै तनुः ।  
न मतिर् जायते यस्य शालग्राम-शिलार्चने  ॥ ह्भ्व्_५।४४९ ॥  
। इति ।  
  
  
एवं श्री-भगवान् सर्वैः शालग्राम-शिलात्मकः ।  
द्विजैः स्त्रीभिश् च शूद्रैश् च पूज्यो भगवतः परैः  ॥ ह्भ्व्_५।४५० ॥  
  
तथा स्कान्दे श्री-ब्रह्म-नारद-संवादे चातुर्मास्य-व्रते शालग्राम-शिलार्चा-प्रसङ्गे-  
ब्राह्मण-क्षत्रिय-विशां सच्-छूद्राणाम् अथापि वा ।  
शालग्रामेऽधिकारो ऽस्ति न चान्येषां कदाचन  ॥ ह्भ्व्_५।४५१ ॥  
  
तत्रैवान्यत्र-  
स्त्रियो वा यदि वा शूद्रा ब्राह्मणाः क्षत्रियादयः ।  
पूजयित्वा शिला-चक्रं लभन्ते शाश्वतं पदम्  ॥ ह्भ्व्_५।४५२ ॥  
। इति ।  
  
  
अतो निषेधकं यद् यद् वचनं श्रूयते स्फुटम् ।  
अवैष्णव-परं तत् तद् विज्ञेयं तत्त्व-दर्शिभिः  ॥ ह्भ्व्_५।४५३ ॥  
  
यथा-  
ब्राह्मणस्यैव पूज्यो ऽहं शुचेर् अप्य् अशुचेर् अपि ।  
स्त्री-शूद्र-कर-संस्पर्शो वज्राद् अपि सुदुःसहः  ॥ ह्भ्व्_५।४५४ ॥  
प्रणवोच्चारणार्चैव शालग्राम-शिलार्चनात् ।  
ब्राह्मणी-गमनाच् चैव शूद्रश् चण्डालताम् इयात्  ॥ ह्भ्व्_५।४५५ ॥  
  
सनातनः: तद् एव श्री-नारदोक्त्या प्रमाणयति-ब्राह्मणेति । सतां वैष्णवानां शूद्राणां, शालग्रामे श्री-शालग्राम-शिलार्चने, अन्येषाम् असतां शूद्राणाम् । अतएव शूद्रम् अधिकृत्योक्तं वायु-पुराणे-  
अयाचकः प्रदाता स्यात् कृषिं वृत्त्य्-अर्थम् आचरेत् ।  
पुराणं शृणुयान् नित्यं शालग्रामं च पूजयेत् ॥  
। इति ।  
  
एवं महा-पुराणानां वचनैः सह-ब्राह्मणस्यैव पूज्यो ऽहम् इति वचनस्य विरोधान् मात्सर्य-परैः स्मार्तैः कैश्चित् कल्पितम् इति मन्तव्यम् । यदि च युक्त्या सिद्धं स-मूलं स्यात् तर्हि चावैष्णविः शूद्रैस् तादृशीभिश् च स्त्रीभिस् तत्-पूजा न कर्तव्या, यथा-विधि गृहीत-विष्णु-दीक्षाकैश् च तैः कर्त्व्येति व्यवस्थापनीयम् । यतः शूद्रेष्व् अन्त्यजेष्व् अपि मध्ये ये वैष्णवास् ते शूद्रादयो न किलोच्यन्ते । तथा च नारदीये-  
       श्वपचो ऽपि महीपाल विष्णोर् भक्तो द्विजोधिकः इति ।  
इतिहास-समुच्चये-  
न शूद्रा भगवद्-भक्तं निषादं श्वपचं तथा ।  
वीक्षते जाति-सामान्यात् स याति नरकं ध्रुवम् ॥  
। इति ।  
  
पाद्मे च-  
न शूद्रा भगवद्-भक्तास् ते तु भागवता नराः ।  
सर्व-वर्णेषु ते शूद्रा ये न भक्ता जनार्दने ॥  
। इति ।  
  
एतद्-आदिकं चाग्रे वैष्णव-माहात्म्ये विस्तरेण व्यक्तं भावि । किं च, भगवद्-दीक्षा-प्रभावेन शूद्रादीनाम् अपि विप्र-साम्यं सिद्धम् एव । तथा च तत्र-यथा काञ्चनतां याति इत्य् आदि । एतच् च प्राग्-दीक्षा-माहात्म्ये लिखितम् एव । अत एव तृतीय-स्कन्धे देवहूति-वाक्यम् [भ्प् ३।३३।६]-  
यन्-नाम-धेय-श्रवणानुकीर्तनाद्  
यत्-प्रह्वणाद् यत्-स्मरणाद् अपि क्वचित् ।  
श्वादो ऽपि सद्यः सवनाय कल्पते  
कुतः पुनस् ते भगवन् नु दर्शनात् ॥  
। इति ।  
  
सवनाय यजनाय कल्पते योग्यो भवतीत्य् अर्थः । अत एव विप्रैः सह वैष्णवानाम् एकत्रैव गणना । तथा च हरि-भक्ति-सुधोदये श्री-भगवद्-ब्रह्म-संवादे-  
तीर्थान्य् अश्वत्थ-तरवो गावो विप्रास् तथा स्वयम् ।  
मद्-भक्ताश् चेति विज्ञेयाः पञ्च ते तनवो मम ॥  
। इति ।  
  
  
  
चतुर्थ-स्कन्धे [भ्प् ४।२१।१२] श्री-पृथु-महाराज-वर्णने-  
सर्वत्रास्खलितादेशः सप्त-द्वीपैक-दण्ड-धृक् ।  
अन्यत्र ब्राह्मण-कुलाद् अन्यत्राच्युत-गोत्रतः ॥  
। इति ।  
  
ईमहाराजस्योक्तौ [भ्प् ४।२१।३७]  
मा जातु तेजः प्रभवेन् मह-र्द्धिभिस्  
तितिक्षया तपसा विद्यया च ।  
देदीप्यमाने ञ्जित-देवतानां  
कुले स्वयं राज-कुलाद् द्विजानाम् ॥  
। इति ।  
  
अत्र श्री-स्वामि-पादानां टीका-महत्यश् च ता ऋद्धयश् च ताभिर् यद्-राज-कुलस्य तेजस् तत् तस्मात् सकाशाद् द्विजानां विप्राणां कुले अजितो देवता-पूज्यो येषां वैष्णवानां, तेषां कुले मा जातु प्रभवेत् । कदाचिद् अपि प्रभवं न करोतु । कथम्भूते ? समृद्धिभिर् विनापि स्वयम् एव तितिक्षादिभिर् देदीप्यमान इति ।  
  
पुरञ्जनोक्तौ [भ्प् ३।२६।२४]  च-  
तस्मिन् दधे दमम् अहं तव वीर-पत्नि  
यो ऽन्यत्र भूसुर-कुलात् कृत-किल्बिषस् तम् ।  
पश्ये न वीत-भयम् उन्मुदितं त्रि-लोक्याम्  
अन्यत्र वै मुर-रिपोर् इतरत्र दासात् ॥  
। इति ।  
  
तत्रापि सैव टीका-हे वीर-पत्नि ! यस् ते कृतापराधः । तस्मिन्न् अहं ब्राह्मण-कुलाद् अन्यत्र अन्यस्मिन् मुररिपु-दासाद् इतरत्र च दमं दधे, दण्डं करोमीत्य् अदि । ईदृशानि च वचनानि श्री-भागवतादौ बहून्य् एव सन्ति । इत्थं वैष्णवानां ब्राह्मणैः सह साम्यम् एव सिध्यति । किं च-विप्राद् द्विषड्-गुण-युतात् [भ्प् ७।९।१०] इत्य् आदि-वचनैर् वैष्णव-ब्राह्मणेभ्यो नीच-जाति-जातानाम् अपि वैष्णवानां श्रैष्ठ्यं निर्दिश्यतेतराम् । अत एवोक्तं श्री-भगवता श्री-हयग्रीवेण श्री-हयशीर्ष-पञ्चरात्रे श्री-पुरुषोत्तम-प्रतिष्ठान्ते-  
मूर्तिपानां तु दातव्या देशिकार्धेन दक्षिणा ।  
तद्-अर्धं वैष्णवानां तु तद्-अर्धं तद्-द्विजन्मनाम् ॥  
। इति ।  
  
अतो युक्तम् एव लिखित सर्वैर् भगवतः परैः पूज्य इति । तथा च ब्रह्म-वैवर्ते प्रियव्रतोपाख्याने धर्म-व्याधस्यापि श्री-शालग्राम-शिला-पूजनम् उक्तम्-  
       ततः स विस्मितः श्रुत्वा धर्म-व्याधस्य तद्-वचः ।  
       तस्थौ स च समानीय दर्शयामास तव् उभौ ॥  
निनिक्त-वसनौ वृद्धावासनस्थौ निजौ गुरू ।  
शालग्राम-शिलां चैव तत्-समीपे सुपूजितम् ॥  
। इति ।  
  
अत्राचारश् च-सतां मध्य-देशेऽस्मिन् विशेषतो दक्षिण-देशे च महत्तमानां श्री-वैष्णवानां प्रमाणम् इति दिक् । एवं श्री-भागवत-पाठआदाव् अप्य् अधिकारो वैष्णवानां द्रष्टव्यः । यतो विधि-निषेधा भगवद्-भक्तानां न भवन्तीति देवर्षि-भूताप्त-नॄणां पितॄणाम् [भ्प् ११।५।४१] इत्य् आदि-वचनैः । तथा कर्म-परित्यागादिनापि न कश्चिद् दोषो घटत इति तावत् कर्माणि कुर्वीत [भ्प् ११।२०।९] इति, यदा यस्यानुगृह्णाति भगवान् [भ्प् ४।२९।४६] इत्य् आदि वचनैश् च व्यक्तं बोधितम् एवास्ति । एतत् सर्वम् अग्रे श्री-वैष्णव-माहात्म्ये विस्तरेण व्यक्तं भावि  ** ह्भ्व्च्_५।४५४-४५५ **  
  
श्वादत्वम् अत्र श्व-भक्षक-जाति-विशेषत्वम् एव श्वानम् अत्तीति निरुक्तेर् वर्तमान-प्रयोगात् क्रव्यादवत् तच्-छीलत्व-प्राप्तेः । कादाचित्क-भक्षण-प्रायश्चित्त-विवक्षायां त्व् अतीतः प्रयोगः क्रियेत । रूढिर् योगम् अपहरतीति न्यायेन च तद् विरुध्यते । अतएव श्वपच इति तैर् व्याख्यातम् । सवनं चात्र सोम-याग उच्यते । ततश् चास्य भगवन्-नाम-श्रवणाद्य्-एकतरात् सद्य एव सवन-योग्यता-प्रतिकूल-दुर्जातित्व-प्रारम्भक-प्रारब्ध-पाप-नाशः प्रतिपद्यते । उद्धवं प्रति भगवता च - तस्मात् भक्तिः पुनाति मन्-निष्ठा श्वपाकान् अपि सम्भवात् [भ्प् ११।१४।२०] इति कैमुत्यार्थम् एव प्रोक्तम् इत्य् आयाति । किन्तु योग्यत्वम् अत्र श्वपचत्व-प्रापक-प्रारब्ध-पाप-विच्छिन्नत्व-मात्रम् उच्यते । सवनार्थं तु गुणान्तराधानम् अपेक्षत एव । ब्राह्मण-कुमाराणां शौक्रे जन्मनि योग्यत्वे सत्य् अपि सावित्र-दैक्स्य-जन्मापेक्षावत् । सावित्रादि-जन्मनि तु सद्-आचार-प्राप्तेर् इति सवने प्रवृत्तिर् न युज्यते । तस्मात् पूज्यत्व-मात्रे तात्पर्यम् इत्य् अभिप्रेत्य टीका-कृद्भिर् अप्य् उक्तम् अनेन पूज्यत्वं लक्ष्यत इति । तथापि जाति-दोष-हरत्वेन प्रारब्ध-हारित्वं तु व्यक्तम् एवायातम् ।  
  
सन्धार्यआ वैष्णवैर् यत्नाच् छालग्राम-शिलाऽसुवत् ।  
सा चार्च्या द्वारका-चक्राङ्कितोपेतैव सर्वदा  ॥ ह्भ्व्_५।४५६ ॥  
  
ब्राह्मे तत्रैव-  
शालग्रामोद्भवो देवो देवो द्वारवती-भवः ।  
उभयोः सङ्गमो यत्र मुक्तिस् तत्र न संशयः  ॥ ह्भ्व्_५।४५७ ॥  
स्कान्दे श्री-ब्रह्म-नारद-संवादे-  
चक्राङ्किता शिला यत्र शालग्राम-शिलाग्रतः ।  
तिष्ठते मुनि-शार्दूल वर्धन्ते तत्र सम्पदः  ॥ ह्भ्व्_५।४५८ ॥  
  
तत्रैवान्यत्र-  
प्रत्यहं द्वादश शिलाः शालग्रामस्य यो ऽर्चयेत् ।  
द्वारवत्याः शिला-युक्ताः स वैकुण्ठे महीयते  ॥ ह्भ्व्_५।४५९ ॥  
  
अथ श्री-द्वारका-चक्राङ्क-लक्षणानि  
  
श्री-प्रह्लाद-संहितायाम्-  
एकः सुदर्शनो द्वाभ्यां लक्ष्मी-नारायणः स्मृतः ।  
त्रिभिस् त्रिविक्रमो नाम चतुर्भिश् च जनार्दनः  ॥ ह्भ्व्_५।४६० ॥  
पञ्चभिर् वासुदेवस् तु षड्भिः प्रद्युम्न उच्यते ।  
सप्तभिर् बलदेवस् तु अष्टभिः पुरुषोत्तमः  ॥ ह्भ्व्_५।४६१ ॥  
नवभिश् च नव-व्यूहो दशभिर् दश-मूर्तिकः ।  
एकादशैश् चानिरुद्धो द्वादशैर् द्वादशात्मकः ।  
अन्येषू बहु-चक्रेषु अनन्तः परिकीर्तितः  ॥ ह्भ्व्_५।४६२ ॥  
  
अथ द्वादश-चक्राङ्क-माहात्म्यम्  
  
वाराहे-  
ये केचिच् चैव पाषाणा विष्णु-चक्रेण मुद्रिताः ।  
तेषां स्पर्शन-मात्रेण मुच्यते सर्व-पातकैः  ॥ ह्भ्व्_५।४६३ ॥  
  
गारुडे-  
सुदर्शनाद्यास् तु शिलाः पूजिताः सर्व-कामदाः  ॥ ह्भ्व्_५।४६४ ॥  
  
स्कान्दे च-  
भक्त्या वा यदि वाभक्त्या चक्राङ्कं पूजयेन् नरः ।  
अपि चेत् सुदुराचारो मुच्यते नात्र संशयः  ॥ ह्भ्व्_५।४६५ ॥  
  
द्वारका-माहात्म्ये च द्वारका-गतानां श्री-ब्रह्मादीनाम् उक्तौ-  
एतद् वै चक्र-तीर्थं तु यच् छिला चक्र-चिह्निता ।  
मुक्तिदा पापिनां लोके म्लेच्छ-देशेऽपि पूजिता  ॥ ह्भ्व्_५।४६६ ॥  
  
अथ तेष्व् एव चक्र-भेदेन फल-भेदः  
  
कपिल-पञ्चरात्रे-  
एक-चक्रस् तु पाषाणो द्वारवत्याः सुशोभनः ।  
सुदर्शनाभिधो यो ऽसौ मोक्षैक-फल-दायकः  ॥ ह्भ्व्_५।४६७ ॥  
लक्ष्मी-नारायणो द्वाभ्यां भुक्ति-मुक्ति-फल-प्रदः ।  
एभिश् चाच्युत-रूपो ऽसौ फलम् ऐन्द्रं प्रयच्छति  ॥ ह्भ्व्_५।४६८ ॥  
चतुर्-भुजश् चतुश्-चक्रश् चतुर्-वर्ग-फल-प्रदः ।  
पञ्चभिर् वासुदेवश् च जन्म-मृत्यु-भयापहः  ॥ ह्भ्व्_५।४६९ ॥  
षड्भिः प्रद्युम्न एवासौ लक्ष्मीं कान्तिं ददाति सः ।  
सप्तभिर् बलभद्रो ऽसौ गोत्र-कीर्ति-विवर्धनः  ॥ ह्भ्व्_५।४७० ॥  
ददाति वाञ्छितं सर्वम् अष्टभिः पुरुषोत्तमः ।  
नव-चक्रो नृसिंहस् तु फलं यच्छत्य् अनुत्तमम्  ॥ ह्भ्व्_५।४७१ ॥  
राज्य-प्रदो दशभिस् तु दशावतारकः स्मृतः ।  
एकादशभिर् ऐश्वर्यम् अनिरुद्धः प्रयच्छति  ॥ ह्भ्व्_५।४७२ ॥  
निर्वाणं द्वादशात्मासौ सौख्यदश् च सुपूजितः  ॥ ह्भ्व्_५।४७३ ॥  
अथ वर्णादि-भेदेन दोष-गुणाः पूज्यत्वापूज्यत्वे च  
  
तत्रैव-  
कृष्ण मृत्यु-प्रदो नित्यं धूम्रश् चैव भयावहः ।  
अस्वास्थ्यं कर्बुरो दद्यान् नीलस् तु धन-हानिदः  ॥ ह्भ्व्_५।४७४ ॥  
छिद्रो दारिद्र्य-दुःखानि दद्यात् सम्पूजितो ध्रुवम् ।  
पाण्डरस् तु महद् दुःखं भग्नो भार्या-वियोगदः  ॥ ह्भ्व्_५।४७५ ॥  
पुत्र-पौत्र-धनैश्वर्य-सुखम् अत्यन्तम् उत्तमम् ।  
ददाति शुक्ल-वर्णश् च तस्माद् एनं समर्चयेत्  ॥ ह्भ्व्_५।४७६ ॥  
  
श्री-प्रह्लाद-संहितायाम्-  
कृष्णा मृत्यु-प्रदा नित्यं कपिला च भयावहा ।  
रोगार्तिं कर्बुरा दद्यात् पीता वित्त-विनाशिनी  ॥ ह्भ्व्_५।४७७ ॥  
धूम्राभा वित्त-नाशाय भग्ना भार्या-विनाशिका ।  
सच्-छिद्रा च त्रिकोणा च तथा विषम-चक्रिका ।  
अर्ध-चन्द्राकृतिर् या च पूज्यास् ता न भवन्ति हि  ॥ ह्भ्व्_५।४७८ ॥  
  
गार्ग्य-गालवयोः-  
सुखदा सम-चक्रा तु द्वादशी चोत्तमा शुभा ।  
वर्तुला चतुरस्रा च नराणां च सुख-प्रदा  ॥ ह्भ्व्_५।४७९ ॥  
त्रिकोणा विषमा चैव छिद्रा भग्ना तथैव च ।  
अर्ध-चन्द्राकृतिर् या तु पूजार्हा न भवेत् तु सा ।  
फलं नोत्पद्यते तत्र पूजितायां कदाचन  ॥ ह्भ्व्_५।४८० ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
आधिष्ठानिको नाम  
पञ्चमो विलासः  
  
*************************************************************************  
  
६। स्नपनिक-विलस  
  
षष्ठ-विलासः  
स्नापनिकः  
  
श्री-चैतन्य-प्रसादेन तद्-रूपं गोकुलोत्सवम् ।  
मनोज्ञं यष्टु-कामस्य मूर्त्य्-अर्चा-विधिर् उच्यते  ॥ ह्भ्व्_६।१ ॥  
स्वयं व्यक्ताः स्थापनाश् च मूर्तयो द्विविधा मताः ।  
स्वयं व्यक्ताः स्वयं कृष्णः स्थापनास् तु प्रतिष्ठया  ॥ ह्भ्व्_६।२ ॥  
  
यथा च पाद्मोत्तर-खण्डे [पद्मप् ६।२५३।४-७]-  
शृणु देवि प्रवक्ष्यामि तद्-अर्चावसथं हरेः ।  
स्थापनं च स्वयं व्यक्तं द्विविधं तत् प्रकीर्तितम्  ॥ ह्भ्व्_६।३ ॥  
शिला-मृद्-दारु-लोहाद्यैः कृत्वा प्रतिकृतिं हरेः ।  
श्रौत-स्मार्तागम-प्रोक्त-विधिना स्थापनं हि यत्  ॥ ह्भ्व्_६।४ ॥  
तत् स्थापनं इति प्रोक्तं स्वयं व्यक्तं हि मे शृणु ।  
यस्मिन् सन्निहितो विष्णुः स्वम् एव नॄणां भुवि  ॥ ह्भ्व्_६।५ ॥  
पाषाणदार्वोर् आत्मेशः स्वयं व्यक्तं हि तत् स्मृतम् ।  
दुर्लभत्वात् स्वयं व्यक्त-मूर्तेः श्री-वैष्णवोत्तमः ।  
यथाविधि प्रतिष्ठाप्य स्थापितां मूर्तिम् अर्चयेत्  ॥ ह्भ्व्_६।६ ॥  
हरि-भक्ति-सुधोदये-  
नैकं स्व-वंशं तु नरस् तारयत्य् अखिलं जगत् ।  
अर्चायाम् ईप्सितं नॄणां फलं यागादि-दुर्लभम् ।  
प्रतिमाम् आश्रितो ऽभीष्ट-प्रदां कल्प-लतां यथा  ॥ ह्भ्व्_६।७ ॥  
  
अथ-श्री-मूर्तेः प्रसादनम् आत्मादि-शुद्धयश् च  
  
श्री-मूर्तिं क्षालनार्हां तु शस्त-गन्ध-जलादिना ।  
प्रक्सालयेत् तद् अन्यां तु मूल-मन्त्रेण मार्जयेत्  ॥ ह्भ्व्_६।८ ॥  
श्री-मूर्ति-हृदयं स्पृष्ट्वा स्व-मन्त्रं चाष्टधा जपेत् ।  
एवं प्रसादनं मूर्तेर् आत्मनस् तत्-प्रसादनात् ।  
शुद्धिर् एका द्वितीया तु स्याद् अव्यग्रतयापि च  ॥ ह्भ्व्_६।९ ॥  
स्थान-शुद्धिस् तथा द्रव्य-शुद्धिश् च लिखिता पुरा ।  
इति प्रकार-भेदेन भवेच् छुद्धि-चतुष्टयम्  ॥ ह्भ्व्_६।१० ॥  
  
उक्तं च श्री-नारदेन-  
पुष्पेणाम्बु गृहीत्वा तु प्रोक्षयेते सर्व-साधनम् ।  
मल-स्नानं ततः कुर्यात् पात्रे देवं निधाय च  ॥ ह्भ्व्_६।११ ॥  
  
अन्येनापि-  
पुष्पाक्षतादि-द्रव्यानां कुर्यान् मन्त्रादि-शोधनम् ।  
क्षालनेनाम्बु-लेपादेर् मूर्ति-शुद्दिं समाचरेत् ।  
अव्यग्रत्वेनात्म-शुद्धिं क्सिति-शुद्धिं ततश् चरेत्  ॥ ह्भ्व्_६।१२ ॥  
। इति ॥  
  
मन्त्र-शुद्धिं परां चित्त-शुद्धिं चेच्छन्ति केचन ।  
एवं षट् शुद्धयः पुण्याः सम्प्रदायानुसारतः  ॥ ह्भ्व्_६।१३ ॥  
  
अथ पीठ-पूजा  
  
ताम्रादि-पीठे श्री-खण्डाद्यालिप्तेऽष्ट-दलं लिखेत् ।  
सकर्णिकं त्रिवृत्ताढ्यं पद्मं षोडश-केशरम्  ॥ ह्भ्व्_६।१४ ॥  
सदलाग्रं चतुष्कोणं चतुर्द्वार-विभूषितम् ।  
पूजा-यन्त्रं समुद्धृत्य पीठार्चां तत्र साधयेत्  ॥ ह्भ्व्_६।१५ ॥  
पीठे भगवतो वामे श्री-गुरून् गुरु-पादुकाम् ।  
नारदादीन् पूर्व-सिद्धान् यजेद् अन्यांश् च वैष्णवान्  ॥ ह्भ्व्_६।१६ ॥  
दक्षिणे चार्चयेद् दुर्गां गणेशं च सरस्वतीम् ।  
तत्र प्राग्-लिखित-न्यासस्यानुसारेण पूजयेत्  ॥ ह्भ्व्_६।१७ ॥  
मध्ये आधार-शक्त्य्-आदीन् धर्मादींश् च विदिक्ष्व् अथ ।  
अधर्मादींश् चतुर्-दिक्ष्व् अनन्तादीन् मध्यतः पुनः  ॥ ह्भ्व्_६।१८ ॥  
शक्तीर् नवाष्ट-पत्रेषु कर्णिकायां च पूजयेत् ।  
तथा तद्-उपरिष्ठाच् च पीठ-मन्त्रं यथोदितम्  ॥ ह्भ्व्_६।१९ ॥  
तत्-पीठे मूल-मन्त्रेण श्री-मूर्तिं स्थापयेद् अथ ।  
पुष्पाञ्जलिं गृहित्वेष्ट-देव-रूपं विचिन्तयेत्  ॥ ह्भ्व्_६।२० ॥  
ततश् च मूल-मन्त्रेण क्षिप्त्वा पुष्पाञ्जलि-त्रयम् ।  
निजेष्ट-देव-मूर्तेश् च परम् ऐक्यं विभावयेत्  ॥ ह्भ्व्_६।२१ ॥  
  
अथावाहनादीनि  
  
ततो देवार्चने प्रौढ-पादताया निषेधनात् ।  
भूमै निहित-पादः सन् कुर्याद् आवाहनादिकम्  ॥ ह्भ्व्_६।२२ ॥  
यच् चावाह्यम् अधिष्ठानं तत्रावाहनम् आचरेत् ।  
शालग्राम-स्थापने च नावाहन-विसर्जने  ॥ ह्भ्व्_६।२३ ॥  
तथा चोक्तम्-  
उद्वासावाहने न स्तः स्थावरे वै यथा तथा ।  
शालग्रामार्चने नैव ह्य् आवाहन-विसर्जने  ॥ ह्भ्व्_६।२४ ॥  
शालग्रामे तु भगवान् आविर्भूतो यथा हरिः ।  
न तथान्यत्र सूर्यादौ वैकुण्ठेऽपि च सर्वगः  ॥ ह्भ्व्_६।२५ ॥  
  
अथावाहनादि-विधिः  
  
आवाहनादि-मुद्राश् च सन्दर्श्यावाहनं बुधः ।  
तथा संस्थापनं सन्निधापनं सन्निरोधनम्  ॥ ह्भ्व्_६।२६ ॥  
सकलीकरणं चावगुण्ठनं च यथाविधि ।  
अमृतीकरणं कुर्यात् परमीकरणं तथा  ॥ ह्भ्व्_६।२७ ॥  
  
तथावाहनाद्य्-अर्थः  
  
आगमे-  
आवाहनं चादरेण सम्मुखीकरणं प्रभोः ।  
भक्त्या निवेशनं तस्य संस्थापन-मुद्रा-हृतम्  ॥ ह्भ्व्_६।२८ ॥  
तवास्मीति त्वदीयत्व-दर्शनं सन्निधापनम् ।  
क्रिया-समाप्ति-पर्यन्तं स्थापनं सन्निरोधनम्  ॥ ह्भ्व्_६।२९ ॥  
सक्लईकरणं चोक्तं तत्-सर्वाङ्ग-प्रकाशनम् ।  
आनन्द-घनतात्यन्त-प्रकाशो ह्य् अवगुठनम्  ॥ ह्भ्व्_६।३० ॥  
अमृतीकरणं सर्वैर् एवाङ्गैर् अवरुद्धता ।  
परमीकरणं नामाभीष्ट-सम्पादनं परम्  ॥ ह्भ्व्_६।३१ ॥  
अथावाहन-माहात्म्यम्  
  
नारसिंहे-  
आगच्छ नरसिंहेति आवाह्याक्षत-पुष्पकैः ।  
एतावतापि राजेन्द्र सर्व-पापैः प्रमुच्यते  ॥ ह्भ्व्_६।३२ ॥  
। इति।  
  
न्यसेद् यथा-सम्प्रदायं देवेऽङ्गादीनि पूर्ववत् ।  
शङ्ख-चक्रादिकाश् चाथ मुद्रा विद्वान् प्रदर्शयेत्  ॥ ह्भ्व्_६।३३ ॥  
  
तथा च तत्त्व-सागरे-  
आवाहनादि-मुद्राश् च दर्शयित्वा ततः पुनः ।  
अङ्ग-न्यासं च देवस्य कृत्वा मुद्राः प्रदर्शयेत्  ॥ ह्भ्व्_६।३४ ॥  
अथ मुद्राः  
आगमे-  
आवाहनीं स्थापनीं च तथान्यां सन्निधापनीम् ।  
सन्निरोध-करीं चान्यां सकलीकरणीं पराम्  ॥ ह्भ्व्_६।३५ ॥  
तथावगुण्ठनीं पश्चाद् अमृतीकरणीं तथा ।  
परमीकरणं चान्या प्राग् अष्टौ दर्शयेद् इमाः  ॥ ह्भ्व्_६।३६ ॥  
शङ्खं चक्रं गदां पद्मं मुषलं शार्ङ्गम् एव च ।  
खड्गं पाशाङ्कुशी तद्वद् वैनतेयं तथैव च  ॥ ह्भ्व्_६।३७ ॥  
श्रीवत्स-कौस्तुभौ वेणुम् अभीति-वरदौ तथा ।  
वनमालां तथा मन्त्री दर्शयेत् कृष्ण-पूजने  ॥ ह्भ्व्_६।३८ ॥  
मुद्रा चापि प्रयोक्तव्या नित्यऽअबिल्व-फलाकृतिः ।  
इत्य् एताश् च पुनः सप्तदश मुद्राः प्रदर्शयेत्  ॥ ह्भ्व्_६।३९ ॥  
गन्द-दिग्धौ करौ कृत्वा मुद्राः सर्वत्र योजयेत् ।  
यो ऽन्यथा कुरुते मूढो न सिद्धः फलभाग् भवेत्  ॥ ह्भ्व्_६।४० ॥  
अथ मुद्रा-माहात्म्यम्  
अगस्त्य-संहितायाम्-  
एताभिः सप्तदशभिर् मुद्राभिस् तु विचक्सणः ।  
यो वै माम् अर्चयेन् नित्यं मोहयेत् स सुरेश्वरम् ।  
द्रापयेद् अपि विप्रेन्द्र ततः प्रार्थितम् आप्नुयत्  ॥ ह्भ्व्_६।४१ ॥  
  
क्रम-दीपिकायां [२।५८] बिल्व-मुद्राम् अधिकृत्य -  
  
मनो-वाणी-देहैर् यद् इह च पुरा वापि विहितं  
त्वमत्या मत्या वा तद् अखिलम् असौ दुष्कृति-चयम् ।  
इमां मुद्रां जानन् क्षपयति नरस् तं सुर-गणा  
नमन्त्य् अस्याधीना भवति सततं सर्व-जनता  ॥ ह्भ्व्_६।४२ ॥  
अथासनाद्य्-अर्पणम्  
  
ततो निक्षिप्य देवस्योपरि पुष्पाञ्जलि-त्रयम् ।  
दत्त्वासनार्थं पुस्पं च स्वागतं विधिनाचरेत्  ॥ ह्भ्व्_६।४३ ॥  
आसनाद्य्-उपचारेषु मुद्राः षोडश दर्शयेत् ।  
प्रसिद्धाः पद्म-स्वस्त्य्-आद्या विद्वान् षोडशसु क्रमात्  ॥ ह्भ्व्_६।४४ ॥  
श्री-कृष्णायार्पयेद् अर्घ्यं पाद्यम् आचमनीयकम् ।  
मधुपर्कं पुनश् चाचमनीयं च विधिर् यथा  ॥ ह्भ्व्_६।४५ ॥  
  
तथा च स्मृत्य्-अर्थ-सारे -  
आवाहनासनं  पाद्यम् अर्घ्यम् आचमनीयकम् ।  
स्नानम् आचमनं वस्त्राचमनं चोपवीतकम्  ॥ ह्भ्व्_६।४६ ॥  
आचमनं गन्ध-पुष्पं धूप-दीपं प्रकल्पयेत् ।  
नैवेद्यं पुनर् आचामं नत्वा स्तुत्वा विसर्जयेत्  ॥ ह्भ्व्_६।४७ ॥  
  
अन्यत्र च -  
आदौ पुष्पाञ्जलिं दत्त्वा पादार्चनम् अतः परम् ।  
पाद्यम् अर्घं त्व् आचमनं मधुपर्कं यथोदितम्  ॥ ह्भ्व्_६।४८ ॥  
अभ्यङ्गोद्वर्तने कृत्वा महा-स्नानं समाचरेत् ।  
अभिषेकाङ्ग-वस्त्रं च दत्त्वा नीराजयेद् धरिम्  ॥ ह्भ्व्_६।४९ ॥  
। इति।  
  
श्री-मूर्तौ तु शिरस्य् अर्घ्यं दद्यात् पाद्यं च पादयोः ।  
मुखे चाचमनीयं त्रिर् मधुपर्कं च तत्र हि  ॥ ह्भ्व्_६।५० ॥  
सर्वेष्व् अप्य् उपचारेषु पाद्यादिषु पृथक् पृथक् ।  
आदौ पुष्पाञ्जलिं केचिद् इच्छन्ति भगवत्-पराः  ॥ ह्भ्व्_६।५१ ॥  
  
अथासनाद्य्-अर्पण-माहात्म्यम्  
  
नरसिंह-पुराणे -  
दत्त्वासनम् अथार्घ्यं च पाद्यम् आचमनीयकम् ।  
देवदेवस्य विधिना सर्व-पापैः प्रमुच्यते  ॥ ह्भ्व्_६।५२ ॥  
  
विष्णु-धर्मोत्तरे -  
आसनानां प्रदानेन स्थानं सर्वत्र विन्दति ।  
गोदान-फलम् आप्नोति तथा पाद्य-प्रदो नरः  ॥ ह्भ्व्_६।५३ ॥  
ततस् त्व् अर्हण-दानेन सर्व-पापैः प्रमुच्यते ।  
तथैवाचमईयस्य दाता ब्राहमण-सत्तमाः  ॥ ह्भ्व्_६।५४ ॥  
तीर्थ-तोयं तथा दत्त्वा देवस्याचमनं पुनः ।  
स्वर्ग-लोकम् अवाप्नोति सर्व-पाप-विवर्जितः ।  
नरस् त्व् आचमनीयस्य दाता भवति निर्मलः  ॥ ह्भ्व्_६।५५ ॥  
मधुपर्कस्य दानेन परं पदम् इहाश्नुते  ॥ ह्भ्व्_६।५६ ॥  
  
विष्णु-पुराणे (?) च -  
मधुपर्क-विधिं कृत्वा मधुपर्कं प्रयच्छति ।  
ब्रह्मन् स याति परमं स्थानम् एतन् न संशयः  ॥ ह्भ्व्_६।५७ ॥  
अथ स्नानम्  
  
विज्ञाप्य देवं स्नानार्थं पादुके पुरतो ऽर्पयेत् ।  
महा-विद्यादिना तं च स्नान-स्थानं ततो नयेत्  ॥ ह्भ्व्_६।५८ ॥  
प्राग्वत् तत्रासनं पाद्यं तत्रैवाचमनीयकम् ।  
निवेद्य दर्शयेन् मुद्राम् अमृतीकरणीं बुधः  ॥ ह्भ्व्_६।५९ ॥  
शालग्राम-शिला-रूपं ततो देवं निवेशयेत् ।  
स्नान-पात्रे निजाभीष्टां चलां श्री-मूर्तिम् एव वा  ॥ ह्भ्व्_६।६० ॥  
  
अथ स्नान-पात्रम्  
  
स्कन्द-पुराणे -  
कृत्वा ताम्र-मये पात्रे यो ऽर्चयेन् मधुसूदनम् ।  
फलम् आप्नोति पूजायाः प्रत्यहं शत्वार्षिकम्  ॥ ह्भ्व्_६।६१ ॥  
यो ऽर्चयेन् माधवं भक्त्या अश्वत्थ-दल-संस्थितम् ।  
प्रत्यहं लभते पुण्यं पद्म-युत-समुद्भवम्  ॥ ह्भ्व्_६।६२ ॥  
रम्भा-दलोपरि हरिं कृत्वा यो ऽभ्यर्चयेन् नरः ।  
वर्षायुतं भवेत् पीतः केशवः प्रियया सह  ॥ ह्भ्व्_६।६३ ॥  
ये पश्यन्ति सकृद् भक्त्या पद्म-पत्रोपरि स्थितम् ।  
भक्त्या पद्मालया-कान्तं तैर् आप्तं दुर्लभ-फलम्  ॥ ह्भ्व्_६।६४ ॥  
। इति।  
  
ततः शङ्खेनाभिषेकं कुर्याद् घण्टादि-निःस्वनैः ।  
मूलेनाष्टाक्षरेणापि धूपयन्न् अन्तरान्तरा  ॥ ह्भ्व्_६।६५ ॥  
तत्र तु प्रथमं भक्त्या विदधीत सुगन्धिभिः ।  
दिव्यैस् तैलादिभिर् द्रव्यैर् अभ्यङ्गं श्री-हरेः शनैः  ॥ ह्भ्व्_६।६६ ॥  
अथाभ्यङ्ग-द्रव्याणि तन्-माहात्म्यं च  
  
स्कन्दे -  
मालती-जातिम् आदाय सुगन्धानां तु वा पुनः  ॥ ह्भ्व्_६।६७ ॥  
तथान्य-पुष्प-जातीनां गृहीत्वा भक्तितो नराः ।  
ये स्नापयन्ति देवेशम् उत्सवे वै हरेर् दिने  ॥ ह्भ्व्_६।६८ ॥  
मेदिनी-दान-तुल्यं हि फलम् उक्तं स्वयम्भुवा ।  
यः पुनः पुष्प-तैलेन दिव्यौषधि-युतेन हि  ॥ ह्भ्व्_६।६९ ॥  
अभ्यङ्गं कुरुते विष्णोर् मध्ये क्षिप्त्वा तु कुङ्कुमम् ।  
रोमाञ्चित-तनुर् भूत्वा प्रियया सह माधवः ।  
प्रीत्या बिभर्ति स्वोत्सङ्गे मन्वन्तर-शतं हरिः  ॥ ह्भ्व्_६।७० ॥  
  
विष्णु-धर्मोत्तरे च -  
गन्ध-तैलानि दिव्यानि सुगन्धीनि शुचीनि च ।  
केशवाय नरो दत्त्वा गन्धर्वैः सह मोदते  ॥ ह्भ्व्_६।७१ ॥  
अथ पञ्चामृत-स्नपनम्  
  
ततः शङ्ख-भृतेनैव क्षीरेण स्नापयेत् क्रमात् ।  
दध्ना घृतेन मधुना खण्डेन च पृथक् पृथक्  ॥ ह्भ्व्_६।७२ ॥  
पञ्चामृताद्यैः स्नपनं सदा नेच्छन्ति तत् प्रियाः ।  
किन्तु तैः काल-देशादि-विशेषे कारयन्ति तत्  ॥ ह्भ्व्_६।७३ ॥  
अथ तत्-परिमाणम्  
  
ब्रह्म-पुराणे (?)  
देवानां प्रतिमा यत्र घृताभ्यङ्गस् ततो भवेत् ।  
पलानि तस्य देयानि श्रद्धया  पञ्चविंशतिः  ॥ ह्भ्व्_६।७४ ॥  
अष्टोत्तर-पल-शतं देयं च सर्वदा ।  
द्वे सहस्रे पलानां तु महा-स्नाने च सङ्ख्यया  ॥ ह्भ्व्_६।७५ ॥  
दातव्ये येन सर्वासु दिक्षु निर्याति तद्-घृतम्  ॥ ह्भ्व्_६।७६ ॥  
। इति।  
  
दुग्धादाव् अपि सङ्ख्येयम् एवं ज्ञेया मनीषिभिः ।  
पल-सङ्ख्या च विज्ञेया याज्ञवल्क्यादि-वाक्यतः  ॥ ह्भ्व्_६।७७ ॥  
  
तथा हि -  
पञ्च-कृष्णलको माषस् ते सुवर्णस् तु षोडश ।  
सुवर्णानां च चत्वारः पलम् इत्य् अभिधीयते  ॥ ह्भ्व्_६।७८ ॥  
। इति।  
  
किं च -  
स्नानार्थं सुरभी-क्षीरं महिष्याद्यास् तु कुत्सिताः  ॥ ह्भ्व्_६।७९ ॥  
  
विष्णु-धर्मोत्तरे च -  
शरीर-दुःख-शमनं मनो-दुःख-विनाशनम् ।  
क्षीरेण स्नपनं विष्णोः क्षीराभोधि-प्रदं तथा  ॥ ह्भ्व्_६।८० ॥  
  
अग्नि-पुराणे -  
गवां शतस्य विप्रेभ्यः सम्यग्-दत्तस्य यत् फलम् ।  
घृत-प्रस्थेन तद् विष्णोर् लभेत् स्नानान् न संशयः  ॥ ह्भ्व्_६।८१ ॥  
इन्द्रद्युम्नेन सम्प्राप्ता सप्त-द्वीपा वसुन्धरा ।  
घृतोदकेन संयुक्ता प्रतिमा स्नापिता किल  ॥ ह्भ्व्_६।८२ ॥  
प्रतिमासं सिताष्टम्यां घृतेन जगतां पतिम् ।  
स्नापयित्वा समभ्यर्च्य सर्व-पापैः प्रमुच्यते  ॥ ह्भ्व्_६।८३ ॥  
ज्ञानतो ऽज्ञानतो वापि यत् पापं कुरुते नरः ।  
तत् क्षालयति सन्ध्यायां घृत-स्नपन-तोषितः  ॥ ह्भ्व्_६।८४ ॥  
येषु क्षीरवहा नद्यो पायस-कर्दमाः ।  
तान् लोकान् पुरुषा यान्ति क्षीर-स्नपनका हरेः  ॥ ह्भ्व्_६।८५ ॥  
  
विष्णु-धर्मे श्री-पुलस्त्य-प्रह्लाद-संवादे च -  
द्वादश्यां पञ्चदश्यां च गव्येन हविसा हरेः ।  
स्नापनं दैत्य-शार्दूल महा-पातक-नाशनम्  ॥ ह्भ्व्_६।८६ ॥  
दध्य्-आदीनां विकाराणां क्षीरतः  सम्भवो यथा ।  
तथैवाशेष-कामानां क्षीर-स्नानं ततो हरेः  ॥ ह्भ्व्_६।८७ ॥  
  
नारसिंहे -  
पयसा यस् तु देवेशं स्नापयेद् गरुड-ध्वजम् ।  
सर्व-पाप-विशुद्धात्मा विष्णु-लोके महीयते  ॥ ह्भ्व्_६।८८ ॥  
स्नाप्य दध्ना सकृद् विष्णुं निर्मलं प्रिय-दर्शनम् ।  
विष्णु-लोकम् अवाप्नोति सेव्यमानः सुरोत्तमः  ॥ ह्भ्व्_६।८९ ॥  
दुःस्वप्न-शमनं ज्ञेयम् अमङ्गल्य-विनाशनम् ।  
माङ्गल्य-वृद्धि-दं दध्ना स्नपनं नर-पुङ्गव  ॥ ह्भ्व्_६।९० ॥  
यः करोति हरेर् अर्चां मधुना स्नापितां नरः ।  
अग्नि-लोके स मोदित्वा पुनर् विष्णु-पुरे वसेत्  ॥ ह्भ्व्_६।९१ ॥  
मधुना स्नपनं कृत्वा सौभाग्यम् अधिगच्छति ।  
लोक-मित्राण्य् अवाप्नोति तथैवेक्षु-रसेन च  ॥ ह्भ्व्_६।९२ ॥  
  
श्री-द्वारका-माहात्म्ये च श्री-मार्कण्डेयेन्द्रद्युम्न-संवादे -  
क्षीर-स्नानं प्रकुर्वन्ति ये नरा विष्णु-मूर्धनि ।  
तेनाश्व-मेधजं पुण्यं बिन्दुना बिन्दुना स्मृतम्  ॥ ह्भ्व्_६।९३ ॥  
क्षीराद् दश-गुणं दध्ना घृतं तस्माद् दशोत्तरम् ।  
घृताद् दश-गुणं क्षौद्रं खण्डं तस्माद् दशोत्तरम्  ॥ ह्भ्व्_६।९४ ॥  
पुष्पोदकं च गन्धोदं वर्धते च दशोत्तरम् ।  
मन्त्रोदकं च दर्भोदं तथैव नृप-सत्तम  ॥ ह्भ्व्_६।९५ ॥  
द्राक्षा-रसं चूत-रसं शत-वाजि-मखैः समम् ।  
तथैव तीर्थ-नीरं च फलं यच्छति भूमिप  ॥ ह्भ्व्_६।९६ ॥  
स्नापनं कृष्ण-देवस्य यः करोति स्व-शक्तितः ।  
फलम् आप्नोति तत् प्रोक्तं निष्कामो मुक्तिम् आप्नुयात्  ॥ ह्भ्व्_६।९७ ॥  
  
विष्णु-धर्मोत्तरे-  
तीर्थोदकानि पुण्यानि स्वयम् आनीय मानवः ।  
तैलस्य स्नपनं दत्त्वा सर्व-पापैः प्रमुच्यते  ॥ ह्भ्व्_६।९८ ॥  
  
अथ स्नपने धूपने धूपन-माहात्म्यम्  
  
स्कान्दे -  
स्नान-काले तु कृष्णस्य अगुरुं दहते तु यः ।  
प्रविष्टो नासिका-रन्ध्रं पापं जन्मायुतं दहेत्  ॥ ह्भ्व्_६।९९ ॥  
उद्वर्तनं च तैलादेर् अपसारण-कारणम् ।  
देवस्य कारयेद् द्रव्यैर् उपयुक्त्यैर् अनन्तरम्  ॥ ह्भ्व्_६।१०० ॥  
  
अथोद्वर्तनं तन्-माहात्म्यं च  
  
नारसिंहे -  
यव-गोधूमैश् चूर्णैर् उद्वर्त्योष्णेन वारिणा ।  
प्रक्षाल्य देव-देवेशं वारुणं लोकम् आप्नुयात्  ॥ ह्भ्व्_६।१०१ ॥  
  
विष्णु-धर्मोत्तरे च -  
गो-धूम-यव-चूर्णैस् तु तम् उत्साद्य जनार्दनम् ।  
लोध्र-चूर्णक-सङ्कीर्णैर् बल-रूपं तथाप्नुयात्  ॥ ह्भ्व्_६।१०२ ॥  
मसूर-मास-चूर्णं च कुङ्कुम-क्षोद-संयुतम् ।  
निवेद्य देव-देवाय गन्धर्वैः सह मोदते  ॥ ह्भ्व्_६।१०३ ॥  
  
वाराहे -  
कलायकस्य चूर्णेन पिष्ट-चूर्णेन वा पुनः ।  
तेनैवोद्वर्तनं कुर्याद् गन्ध-पुष्पैश् च संयुतम् ।  
यदीच्छेत् परमां सिद्धिं मम कर्म-परायणः  ॥ ह्भ्व्_६।१०४ ॥  
। इति।  
  
ततः समर्पयेत् कूर्चम् उषीरादि-विनिर्मितम् ।  
मलापकर्षणाद्य्-अर्थं श्रीमन्-मूर्त्य्-अङ्ग-सन्धितः  ॥ ह्भ्व्_६।१०५ ॥  
  
अथ कूर्चं तन्-माहात्म्यम्  
  
विष्णु-धर्मोत्तरे -  
उषीर-कूर्चकं दत्त्वा सर्व-पापैः प्रमुच्यते ।  
दत्त्वा गो-बाल-जं कूर्चं सर्वांस् तापान् व्यपोहति ।  
दत्त्वा चामरकं कूर्चं श्रियम् आप्नोत्य् अनुत्तमम्  ॥ ह्भ्व्_६।१०६ ॥  
  
अथ शुद्ध-जल-स्नपनम्  
  
ततः कोष्णेन संस्नाप्य संस्कृतेन सुगन्धिना ।  
शीतलेनाम्बुना शङ्ख-भृतेन स्नापयेत् पुनः  ॥ ह्भ्व्_६।१०७ ॥  
  
तद् उक्तम् एकादश-स्कन्धे [भ्प् ११।२७।३०] -  
चन्दनोशीर-कर्पूर- कुङ्कुमागुरु-वासितैः ।  
सलिलैः स्नापयेन् मन्त्रैर् नित्यदा विभवे सति  ॥ ह्भ्व्_६।१०८ ॥  
अथ जल-परिमाणम्  
  
भविष्ये -  
स्नाने पल-शतं देयम् अभ्यङ्गे पञ्च-विंशतिः ।  
पलानां द्वे सहस्रे तु महा-स्नानं प्रकीर्तितम्  ॥ ह्भ्व्_६।१०९ ॥  
  
तत्र याज्ञवल्क्यः-  
न नक्तोदक-पुष्पाद्यैर् अर्चनं स्नानम् अर्हति  ॥ ह्भ्व्_६।११० ॥  
  
विष्णुः-  
न नक्तं गृहीतोदकेन दैव-कर्म कुर्यात्  ॥ ह्भ्व्_६।१११ ॥  
  
हारीतः-  
रात्राव् एता आपो वरुणं प्राविशन्त  
तस्मान् न रात्रौ गृह्णीयात्  ॥ ह्भ्व्_६।११२ ॥  
  
अथ स्नपन-माहात्म्यम्  
नारसिंहे-  
निर्मालय्म् अपनीयाथ तोयेन स्नाप्य केशवम् ।  
नरसिंहाकृतिं राजन् सर्व-पापैः प्रमुच्यते  ॥ ह्भ्व्_६।११३ ॥  
गो-दान-जं फलं प्राप्य यानेनाम्बर-शोभिना ।  
नरसिंह-पुरं प्राप्य मोदते कालम् अक्षयम्  ॥ ह्भ्व्_६।११४ ॥  
  
किं च-  
स्नाप्य तोयेन भक्त्या तु नरसिंहं नराधिप ।  
सर्व-पाप-विनिर्मुक्तो विष्णु-लोकं महीयते  ॥ ह्भ्व्_६।११५ ॥  
नरसिंहं तु संस्नाप्य कर्पूरागुरु-वारिणा ।  
चन्द्द्र-लोके स मोदित्वा पश्चाद् विष्णु-पुरं वसेत्  ॥ ह्भ्व्_६।११६ ॥  
  
किं च-  
कुश-पुष्पोदकेनापि विष्णु-लोकम् अवाप्नुयात् ।  
रत्नोदकेन सावित्रं कौवेरं हेम-वारिणा  ॥ ह्भ्व्_६।११७ ॥  
  
विष्णु-धर्मोत्तरे -  
रत्नोदक-प्रदानेन श्रियम् आप्नोत्य् अनुत्तमाम् ।  
बीजोदक-प्रदानेन क्रिया-साफल्यम् आप्नुयात्  ॥ ह्भ्व्_६।११८ ॥  
पुष्प-तोय-प्रदानेन श्रीमान् भवति मानवः ।  
फल-तोय-प्रदानेन सफलां विन्दते क्रियाम्  ॥ ह्भ्व्_६।११९ ॥  
  
हयशीर्ष-पञ्चरात्रे-  
सुगन्धिना यस् तोयेन स्नापयेज् जल-शायिनम् ।  
ब्रह्म-लोकम् अवाप्नोति यावद् इन्द्राश् चतुर्दश  ॥ ह्भ्व्_६।१२० ॥  
  
गारुडे -  
तुलसी-मिश्र-तोयेन स्नापयन्ति जनार्दनम् ।  
पूजयन्ति च भावेन धन्यास् ते भुवि मानवाः  ॥ ह्भ्व्_६।१२१।  
  
अग्नि-पुराणे-  
महा-स्नानेन गोविन्दं सम्यक् संस्नाप्य मानवः ।  
यं यं प्रार्थयते कामं तं तं प्राप्नोत्य् असंशयः  ॥ ह्भ्व्_६।१२२ ॥  
  
पाद्मे श्री-पुलस्त्य-भगीरथ-संवादे-  
स्नानम् अभ्यर्चनं यस् तु कुरुते केशवे सदा ।  
तस्य पुण्यस्य या सङ्ख्या नास्ति सा ज्ञाने गोचरा  ॥ ह्भ्व्_६।१२३ ॥  
  
विष्णु-धर्मोत्तरे -  
स्नानार्थं देवदेवस्य यस् तु गन्धं प्रयच्छति ।  
भवन्ति वशगास् तस्य नार्यः सर्वत्र सर्वदा  ॥ ह्भ्व्_६।१२४ ॥  
पुष्प-दानात् तथा लोके भवतीह फलान्वितः ।  
दत्त्वा मृगमद-स्नानं सर्वान् कामान् अवाप्नुयात्  ॥ ह्भ्व्_६।१२५ ॥  
सर्वौषधि-प्रदानेन वाजिमेध-फलं लभेत् ।  
दत्त्वा जाती-फलं मुख्यं सफलां विन्दति क्रियाम्  ॥ ह्भ्व्_६।१२६ ॥  
  
अथ सर्वौषधिः  
  
मुरा मासी वचा कुष्ठं शैलेयं रजनी-द्वयम् ।  
शटी चम्पक-मुस्तं च सर्वौषधि-गणः स्मृतः  ॥ ह्भ्व्_६।१२७ ॥  
  
गन्धश् चागमे-  
गन्धश् चन्दन-कर्पूर-कालागुरुभिर् ईरितः  ॥ ह्भ्व्_६।१२८ ॥  
अथ शङ्ख-माहात्म्यम्  
  
स्कान्दे श्री-ब्रह्म-नारद-संवादे-  
शङ्ख-स्थितेन तोयेन यः स्नापयति केशवम् ।  
कपिला-शत-दानस्य  फलं प्राप्नोति मानवः  ॥ ह्भ्व्_६।१२९ ॥  
शङ्के तीर्थोदकं कृत्वा यः स्नापयति माधवम् ।  
द्वादश्यां बिन्दु-मात्रेण कुलानां तारयेच् छतम्  ॥ ह्भ्व्_६।१३० ॥  
कपिला-क्षीरम् आदाय शङ्खे कृत्वा जनार्दनम् ।  
यः स्नापयति धर्मात्मा यज्ञायुत-फलं लभेत्  ॥ ह्भ्व्_६।१३१ ॥  
अन्य-गो-सम्भवं क्षीरं शङ्खे कृत्वा तु नारद ।  
यः स्नापयति देवेशं राजसूय-फलं लभेएत्  ॥ ह्भ्व्_६।१३२ ॥  
शङ्खे कृत्वा च पानीयं साक्षतं कुसुमान्वितम् ।  
स्नापयेद् देवदेवेशं हन्यात् पापं चिरार्जितम्  ॥ ह्भ्व्_६।१३३ ॥  
साक्षतं कुसुमोपेतं शङ्खे तोयं स-चन्दनम् ।  
यः कृत्वा स्नापयेद् देवं मम लोके वसेच् चिरम्  ॥ ह्भ्व्_६।१३४ ॥  
क्षिप्त्वा गन्धोदकं शङ्खे यः स्नापयति केशवम् ।  
नमो नारायणायेति मुच्यते योनि-सङ्कटान्  ॥ ह्भ्व्_६।१३५ ॥  
नाद्यं तडागजं वारि वापी-कूप-ह्रदादिजम् ।  
गाङ्गेयं च भवेत् सर्वं कृतं शङ्खे कलि-प्रिय  ॥ ह्भ्व्_६।१३६ ॥  
त्रैलोक्ये यानि तीर्थानि वासुदेवस्य चाज्ञया ।  
शङ्खे तिष्ठन्ति विप्रेन्द्र तस्मात् शङ्खं सदार्चयेत्  ॥ ह्भ्व्_६।१३७ ॥  
शङ्खे कृत्वा तु पानीयं स-पुष्पं सतिलाक्षतम् ।  
अर्घ्यं ददाति देवस्य स-सागर-धरा-फलम्  ॥ ह्भ्व्_६।१३८ ॥  
अर्घ्यं दत्त्वा तु शङ्खेन यः करोति प्रदक्षिणम् ।  
प्रदक्षिणी-कृता तेन सप्त-द्वीपा वसुन्धरा  ॥ ह्भ्व्_६।१३९ ॥  
दर्शनेनापि शङ्खस्य किं पुनः स्पर्शने कृते ।  
विलयं यान्ति पापानि हिमं सूर्योदये यथा  ॥ ह्भ्व्_६।१४० ॥  
नित्ये नैमित्तिके काम्ये स्नानार्चन-विलेपने ।  
शङ्खम् उद्वहते यस् तु श्वेतद्वीपे वसेच् चिरम्  ॥ ह्भ्व्_६।१४१ ॥  
नत्वा शङ्खं करे धृत्वा मन्त्रेणानेन वैष्णवः ।  
यः स्नापयति गोविन्दं तस्य पुण्यम् अनन्तकम्  ॥ ह्भ्व्_६।१४२ ॥  
मन्त्रः  
  
त्वं पुरा सागरोत्पन्नो विष्णुना विधृतः करे ।  
मानितः सर्व-देवैश् च पाञ्चजन्य नमो ऽस्तु ते  ॥ ह्भ्व्_६।१४३ ॥  
तव नादेन जीमूता वित्रस्यन्ति सुरासुराः ।  
शशाङ्कायुत-दीप्ताभ पाञ्चजन्य नमो ऽस्तु ते  ॥ ह्भ्व्_६।१४४ ॥  
गर्भा देवारि-नारीणां विलीयन्ते सहस्रधा ।  
तव नादेन पाताले पाञ्चजन्य नमो ऽस्तु ते  ॥ ह्भ्व्_६।१४५ ॥  
  
वाराहे च-  
दक्षिणावर्त-शङ्खेन तिल-मिश्रोदकेन च ।  
उदके नाभिमात्रे तु यः कुर्याद् अभिषेचनम्  ॥ ह्भ्व्_६।१४६ ॥  
प्राक् स्रोतसि च नद्यां वै नरस् त्व् एकाग्र-मानसः ।  
यावज् जीव-कृतं पापं तत्-क्षणाद् एव नश्यति  ॥ ह्भ्व्_६।१४७ ॥  
दक्षिणावर्त-शङ्खेन पात्रे औडुम्बरे स्थितम् ।  
उदकं यः प्रतीच्छेत शिरसा कृष्ण-मानसः ।  
तस्य जन्म-कृतं पापं तत्-क्षणाद् एव नश्यति  ॥ ह्भ्व्_६।१४८ ॥  
  
आगमे-  
बृहत्त्वं स्निग्धताच्छत्वं शङ्खस्येति गुण-त्रयम्  ॥ ह्भ्व्_६।१४९ ॥  
आवर्त-भङ्ग-दोषस् तु हेम-योगान् न जायते ।  
नालिकायां स्वभावेन यदि छिद्रं भवेन् नहि  ॥ ह्भ्व्_६।१५० ॥  
। इति।  
  
घण्टावाद्यं च नितरां स्नान-काले प्रशस्यते ।  
यतो भगवतो विष्णोस् तत् सदा परमं प्रियम्  ॥ ह्भ्व्_६।१५१ ॥  
आवाहनार्घ्ये धूपे च पुष्प-नैवेद्य-योजने ।  
नित्यम् एतां प्रयुञ्जीत तन्-मन्त्रेणाभिमन्त्रिताम्  ॥ ह्भ्व्_६।१५२ ॥  
तन्-मन्त्रः  
  
जय-ध्वनिं ततो मन्त्रमातः स्वाहेत्य् उदीर्य च ।  
अभ्यर्च्य वादयन् घण्टां धूपं नीचैः प्रदापयेत्  ॥ ह्भ्व्_६।१५३ ॥  
पूजा-कालं विनान्यत्र हितं नास्याः प्रचालनम् ।  
न तया च विना कुर्यात् पूजनं सिद्धि-लालसः  ॥ ह्भ्व्_६।१५४ ॥  
अथ घण्टा-माहात्म्यम्  
  
उक्तं च स्कान्दे श्री-ब्रह्म-नारद-संवादे-  
स्नानार्चन-क्रिया-काले घण्टा-नादं करोति यः ।  
पुरतो वासुदेवस्य तस्य पुण्य-फलं शृणु  ॥ ह्भ्व्_६।१५५ ॥  
वर्ष-कोटि-सहस्राणि वर्ष-कोटि-शतानि च ।  
वसते देव-लोके तु अप्सरो-गण-सेवितः  ॥ ह्भ्व्_६।१५६ ॥  
सर्व-वाद्य-मयी घण्टा केशवस्य सदा प्रिया ।  
वादनाल् लभते पुण्यं यज्ञ-कोटि-समुद्भवम्  ॥ ह्भ्व्_६।१५७ ॥  
वादित्र-निनदैस् तूर्य-गीत-मङ्गल-निस्वनैः ।  
यः स्नापयति गोविन्दं जीवन्-मुक्तो भवेद् धि सः  ॥ ह्भ्व्_६।१५८ ॥  
वादित्राणाम् अभावे तु पूजा-काले हि सर्वदा ।  
घण्टा-शब्दो नरैः कार्यः सर्व-वाद्य-मयी यतः  ॥ ह्भ्व्_६।१५९ ॥  
सर्व-वाद्य-मयी घण्टा देवदेवस्य वल्लभा ।  
तस्मात् सर्व-प्रयत्नेन घण्टा-नादं तु कारयेत्  ॥ ह्भ्व्_६।१६० ॥  
मन्वन्तर-सहस्राणि मन्वन्तर-शतानि च ।  
घण्टा-नादेन देवेशः प्रीतो भवति केशवः  ॥ ह्भ्व्_६।१६१ ॥  
  
विष्णु-धर्मोत्तरे श्री-भगवत्-प्रह्लाद-संवादे-  
शृणु दैत्येन्द्र वक्ष्यामि घण्टा-माहात्म्यम् उत्तमम् ।  
प्रह्लाद त्वत्-समो नास्ति मद्-भक्तो भुवन-त्रये  ॥ ह्भ्व्_६।१६२ ॥  
मम नामाङ्किता घण्टा पुरतो मम तिष्ठति ।  
अर्चिता वैष्णव-गृहे तत्र मां विद्धि दैत्यज  ॥ ह्भ्व्_६।१६३ ॥  
वैनतेयाङ्कितां घण्टां सुदर्शन-युतां यदि ।  
ममाग्रे स्थापयेद् यस् तु देहे तस्य वसाम्य् अहम्  ॥ ह्भ्व्_६।१६४ ॥  
यस् तु वादयते घण्टा वैनतेयेन चिह्निताम् ।  
धूपे नीराजनए स्नाने पूजा-काले विलेपने  ॥ ह्भ्व्_६।१६५ ॥  
ममाग्रे प्रत्यहं वत्स प्रत्येकं लभते फलम् ।  
ममायुतं गो-युतं च चान्द्रायण-शतोद्भवम्  ॥ ह्भ्व्_६।१६६ ॥  
विधि-बाह्य-कृता पूजा सफला जायते नॄणाम् ।  
घण्टा-नादेन तुस्टो ऽहं प्रयच्छामि स्वकं पदम्  ॥ ह्भ्व्_६।१६७ ॥  
नागारि-चिह्निता घण्टा रथाङ्गेन समन्विता ।  
वादनात् कुरुते नाशं जन्म-मृत्यु-भयस्य च  ॥ ह्भ्व्_६।१६८ ॥  
गरुडेनाङ्क्तां घण्टां दृष्ट्वाहं प्रत्यहं  सदा ।  
प्रीतिं करोति दैत्येन्द्र लक्ष्मीं प्राप्य यथाधनः  ॥ ह्भ्व्_६।१६९ ॥  
दृष्ट्वामृतं यथा देवाः प्रीतिं कुर्वन्त्य् अहर्निशम् ।  
सुपर्णे च तथा प्रीतिं घण्टा-शिखर-संस्थिते  ॥ ह्भ्व्_६।१७० ॥  
स्व-करेण प्रकुर्वन्ति घण्टा-नादं स्व-भक्तितः ।  
मदीयार्चन-काले तु फलं कोट्य्-ऐन्दवं कलौ  ॥ ह्भ्व्_६।१७१ ॥  
  
अन्यत्र च-  
घण्टा-दण्डस्य शिखरे स-चक्रं स्थापयेत् तु यः ।  
गरुडं वै प्रियं विष्णोः स्थापितं भुवन-त्रयम्  ॥ ह्भ्व्_६।१७२ ॥  
स-चक्र- घण्टा-नादं तु मृत्यु-काले शृणोति यः ।  
पाप-कोटि-युतस्यापि नश्यन्ति यम-किङ्कराः  ॥ ह्भ्व्_६।१७३ ॥  
सर्वे दोषाः प्रलीयन्ते घण्टा-नादे कृते हरौ ।  
देवतानां मुनीन्द्राणां पितॄणाम् उत्सवो भवेत्  ॥ ह्भ्व्_६।१७४ ॥  
अभावे वैनतेयस्य चक्रस्यापि न संशयः ।  
घण्टा-नादेन भक्तानां प्रसादं कुरुते हरिः  ॥ ह्भ्व्_६।१७५ ॥  
गृहे यस्मिन् भवेन् नित्यं घण्टा नागारि-संयुता ।  
न सर्पाणां भयं तत्र नाग्नि-विद्युत्-समुद्भवम्  ॥ ह्भ्व्_६।१७६ ॥  
यस्य घण्टा  गृहे नास्ति शङ्खश् च पुरतो हरेः ।  
कथं भागवतं नाम गीयते तस्य देहिनः   ॥ ह्भ्व्_६।१७७ ॥  
। इति।  
  
अतो भगवतः प्रीत्यै घण्टा श्री-गरुडान्विता ।  
सङ्गृह्या वैष्णवैर् यत्नाच् चक्रेणोपरि मण्डिता  ॥ ह्भ्व्_६।१७८ ॥  
स्नाने शङ्खादि-वाद्यां तु नाम-सङ्कीर्तनं हरेः ।  
गीतं नृत्यं पुराणादि-पठनं च प्रशस्यते  ॥ ह्भ्व्_६।१७९ ॥  
अथ स्नाने वाद्यादि-माहात्म्यम्  
  
स्कन्द-पुराणे-  
स्नान-काले तु कृष्णस्य शङ्खादीनां तु वादनम् ।  
कुरुते ब्रह्म-लोके तु वसते ब्रह्म-वासरम्  ॥ ह्भ्व्_६।१८० ॥  
स्नान-काले तु सम्प्राप्ते कृष्णस्याग्रे तु नर्तनम् ।  
गीतं चैव पुनात्य् अत्र ऋचोक्तं वदनेन हि  ॥ ह्भ्व्_६।१८१ ॥  
  
तत्रैव श्री-ब्रह्म-नारद-संवादे-  
मृदङ्ग-वाद्येन युतं पणवेन समन्वितम् ।  
अर्चनं वासुदेवस्य स-नृत्यं मोक्षदं नॄणाम्  ॥ ह्भ्व्_६।१८२ ॥  
गीतं वाद्यं च नृत्यं च तथा पुस्तक-वाचनम् ।  
पूजा-काले तु कृष्णस्य सर्वदा केशव-प्रियम्  ॥ ह्भ्व्_६।१८३ ॥  
नृत्य-वाद्याद्य्-अभावे तु कुर्यात् पुस्तक-वाचनम् ।  
पूजा-काले त्व् इदं पुत्र सर्वदा प्रीति-दायकम्  ॥ ह्भ्व्_६।१८४।  
पुस्तकस्याप्य् अभावे तु विष्णु-नाम-सहस्रकम् ।  
स्तव-राजं मिनि-श्रेष्ठ गजेन्द्रस्य च मोक्षणम्  ॥ ह्भ्व्_६।१८५ ॥  
पूजा-काले तु देवस्य गीता-स्तोत्रम् अनुस्मृतिः ।  
पञ्च-स्तअवा महा-भाग महा-प्रीति-करा हरेः  ॥ ह्भ्व्_६।१८६ ॥  
विहाय गीत-वाद्यानि पूजा-काले सदा हरेः ।  
पठनीयं महा-भक्त्या विष्णोर् नाम-सहस्रकम्  ॥ ह्भ्व्_६।१८७ ॥  
  
द्वारका-माहात्म्ये-  
स्नान-काले तु कृष्णस्य जय-शब्दं करोति यः ।  
कर-ताडन-संयुक्तं गीतं नृत्यं प्रकुर्वते  ॥ ह्भ्व्_६।१८८ ॥  
उन्मत्त-चेष्टां कुर्वाणो हसन् जल्पन् यथेच्छया ।  
नोत्तान-शायी भवति मातुर् अङ्के नरेश्वर  ॥ ह्भ्व्_६।१८९ ॥  
अथ सहस्र-नाम-माहात्म्यम्  
  
तत्रैव-  
स्नान-काले तु देवस्य पठेन् नाम-सहस्रकम् ।  
प्रत्यक्सरं लभेत् पुण्यं कपिला-गो-शतोद्भवम्  ॥ ह्भ्व्_६।१९० ॥  
  
विष्णु-धर्मोत्तरे-  
कृत्वा नाम-सहस्रेण स्तुतिं तस्य महात्मनः ।  
वियोगम् आप्नोति  नरः सर्वानर्थैर् न संशयः  ॥ ह्भ्व्_६।१९१ ॥  
  
स्कान्दे श्री-ब्रह्म-नारद-संवादे-  
विष्णोर् नाम-सहस्रं तु पूजा-काले पठन्ति ये ।  
वेदानां चैव पुण्यानां फलम् आप्नोति मानवः  ॥ ह्भ्व्_६।१९२ ॥  
श्लोकेनैकेन देवर्षे सहस्र-नामकस्य यत् ।  
पठितेन फलं प्रोक्तं न तत् क्रतु-शतैर् अपि  ॥ ह्भ्व्_६।१९३ ॥  
मन्त्र-हीनं क्रिया-हीनं यत् कृतं पूजनं हरेः ।  
परिपूर्णं भवेत् सर्वं सहस्र-नाम-कीर्तनात्  ॥ ह्भ्व्_६।१९४ ॥  
  
किं च-  
ज्ञानाज्ञान-कृतं पापं पठित्वा विष्णु-सन्निधौ ।  
नाम्नां सहस्रं विष्णोस् तु प्रजहाति महा-रुजम्  ॥ ह्भ्व्_६।१९५ ॥  
ब्रह्म-हत्यादि-पापानि काम-चार-कृतान्य् अपि ।  
विलयं यान्ति वै नूनम् अन्य-पापे तु का कथा  ॥ ह्भ्व्_६।१९६ ॥  
सिद्ध्यन्ति सर्व-कार्याणि मनसा चिन्तितानि च ।  
यः पठेत् प्रातर् उत्थाय विष्णोर् नाम-सहस्रकम्  ॥ ह्भ्व्_६।१९७ ॥  
  
तत्रैव श्री-कृष्णार्जुन-संवादे-  
अधीतास् तेन वै वेदाः सुराः सर्व-समर्चिताः ।  
नाम्नां सहस्रं यो ऽधीते मुक्तिस् तस्य करे स्थिता  ॥ ह्भ्व्_६।१९८ ॥  
कुर्वत् पाप-सहस्राणि भुञ्जानो ऽपि यतस् ततः ।  
पठेन् नाम-सहस्रस् तु दुर्गन्धं न स पश्यति  ॥ ह्भ्व्_६।१९९ ॥  
मुक्त्वा नाम-सहस्रस् तु नान्यो धर्मो ऽस्ति कश्चन ।  
कलौ प्राप्ते गुडाकेश सत्यम् एतन् मयेरितम्  ॥ ह्भ्व्_६।२०० ॥  
यज्ञैर् दानैस् तपभिश् च स्तवैः प्रीतिर् न मेऽर्जुन ।  
सन्तुष्टिस् तु न चान्येन विना नाम-सहस्रकम्  ॥ ह्भ्व्_६।२०१ ॥  
स्तवं नाम-सहस्राख्यं ये न जानन्ति वै कलौ ।  
भ्रमन्ति ते नरी̀अ लोके सर्व-धर्म-बहिष्कृताः  ॥ ह्भ्व्_६।२०२ ॥  
स्तवं नाम-सहस्राख्यं लिखितं यस्य वेश्मनि ।  
पूज्यते मम सान्निध्ये पूजां गृह्णामि तस्य वै  ॥ ह्भ्व्_६।२०३ ॥  
यस्मिन् नाम-सहस्रं मे गृहे तिष्ठति सर्वदा ।  
लिखितं पाण्डव-श्रेष्ठ तत्र नो विशते कलिः  ॥ ह्भ्व्_६।२०४ ॥  
तस्मात् त्वम् अपि कौन्तेय मद्-भक्तो मन्-मना भव ।  
पठन् नाम-सहस्रं मे सर्वान् कामान् अवाप्स्यसि  ॥ ह्भ्व्_६।२०५ ॥  
अहम् आराधितः पूर्वं ब्रह्मणा लोक-कर्तृणा ।  
ततो नाम-सहस्रं मे प्राप्तं लोक-हितं परम्  ॥ ह्भ्व्_६।२०६ ॥  
नारदेन ततः पूर्वं प्राप्तं च परमेष्ठिनः ।  
नारदेन ततः प्रोक्त-वृषीणाम् ऊर्ध्व-रेतसाम्  ॥ ह्भ्व्_६।२०७ ॥  
ऋषिभिस् तु महाबाहो देवलोके प्रकाशितम् ।  
मर्त्य-लोके मनुष्याणां व्यासेन परिभाषितम्  ॥ ह्भ्व्_६।२०८ ॥  
तपसोग्रेण महता शङ्करेण महात्मना ।  
मत्-प्रसादाद् अनुप्राप्तं गुह्यानाम् उत्तमोत्तमम्  ॥ ह्भ्व्_६।२०९ ॥  
दत्तं भवान्यै रुद्रेण नाम्नां मे हि सहस्रकम् ।  
विश्रुतं त्रिषु लोकेषु मया ते परिकीर्तितम्  ॥ ह्भ्व्_६।२१० ॥  
अशेषार्तिहरं पार्थ मम नाम-सहस्रकम् ।  
सद्यः प्रीति-करं पुण्यं सुराणाम् अमृतं यथा  ॥ ह्भ्व्_६।२११ ॥  
अष्टादश-पुराणानां सारेम् एतद् धनञ्जय ।  
मयोद्धृत्य समाख्यातं तव नाम-सहस्रकम्  ॥ ह्भ्व्_६।२१२ ॥  
सहस्र-नाम-माहात्म्यं देवो जानाति शङ्करः ।  
सहस्र-नाम-माहात्म्यं यः पठेच् छृणुयाद् अपि ।  
अपराध-सहस्रेण न स लिप्येत् कदाचन  ॥ ह्भ्व्_६।२१३ ॥  
  
अथ श्री-भगवद्-गीता-माहात्म्यम्  
  
स्कान्दे अवन्ती-खण्डे श्री-व्यासोक्तौ -  
गीता सुगीता कर्तव्या किम् अन्यैः शास्त्र-विस्तरैः ।  
या स्वयं पद्म-नाभस्य मुख-पद्माद् विनिःसृता  ॥ ह्भ्व्_६।२१४ ॥  
सर्व-शास्त्र-मयी गीता सर्व-देव-मयी यतः ।  
सर्व-धर्म-मयी यस्मात् तस्माद् एतां समभ्यसेत्  ॥ ह्भ्व्_६।२१५ ॥  
शालग्राम-शिलाग्रे तु गीताध्यायं पठेत् तु यः ।  
मन्वन्तर-सहस्राणि वसते ब्रह्मणः पुरे  ॥ ह्भ्व्_६।२१६ ॥  
हत्वा हत्वा जगत् सर्वं मुषित्वा स-चराचरम् ।  
पापैर् न लिप्यते चैव गीताध्यायी कथञ्चन  ॥ ह्भ्व्_६।२१७ ॥  
तेनेष्टं क्रतुभिः सर्वैर् दत्तं तेन गवायुतम् ।  
गीताम् अभ्यस्यता नित्यं तेनाप्तं पदम् अव्ययम्  ॥ ह्भ्व्_६।२१८ ॥  
गीताध्यायं पठेद् यस् तु श्लोकं श्लोकार्धम् एव वा ।  
भव-पाप-विनिर्मुक्तो याति विष्णोः परं पदम्  ॥ ह्भ्व्_६।२१९ ॥  
यो नित्यं विश्व-रूपाख्यम् अध्यायं पठति द्विजः ।  
विभूतिं देव-देवस्य तस्य पुण्यं वदाम्य् अहम्  ॥ ह्भ्व्_६।२२० ॥  
वेदैर् अधीतैर् यत् पुण्यं सेतिहासैः पुरातनैः ।  
श्लोकेनैकेन तत् पुण्यं लभते नात्र संशयः  ॥ ह्भ्व्_६।२२१ ॥  
आब्रह्म-स्तम्ब-पर्यन्तं जगत्-तृप्तिं करोति सः ।  
विश्व-रूपं सदाध्यायं विभूतिं च पठेत् तु यः  ॥ ह्भ्व्_६।२२२ ॥  
अहन्य् अहनि यो मर्त्यो गीताध्यायं पठेत् तु वै ।  
द्वात्रिंशद्-अपराधांस् तु क्षमते तस्य केशवः  ॥ ह्भ्व्_६।२२३ ॥  
लिखित्वा वैष्णवानां च गीता-शास्त्रं प्रयच्छति ।  
दिने दिने च यजते हरिं चात्र न संशयः  ॥ ह्भ्व्_६।२२४ ॥  
चतुर्णाम् एव वेदानां सारम् उद्धृत्य विष्णुना ।  
त्रैलोक्यस्योपकाराय गीता-शास्त्रं प्रकाशितम्  ॥ ह्भ्व्_६।२२५ ॥  
भारतामृत-सर्वस्वं विष्णोर् वक्त्राद् विनिःसृतम् ।  
गीता-गङ्गोदकं पीत्वा पुनर् जन्म न विद्यते  ॥ ह्भ्व्_६।२२६ ॥  
धर्मं चार्थं च कामं च मोक्षं चापीच्छता सदा ।  
श्रोतव्या पठनीया च गीता कृष्ण-मुखोद्गता  ॥ ह्भ्व्_६।२२७ ॥  
यो नरः पठते नित्यं गीता-शास्त्रं दिने दिने ।  
विमुक्तः सर्व-पापेभ्यो याति विष्णोः परं पदम्  ॥ ह्भ्व्_६।२२८ ॥  
  
अथ पुराण-पाठादि-माहात्म्यम्  
  
पाद्मे देवदूत-विकुण्डल-संवादे [पद्मप् ३।३१।९४-९६] -  
विचारयन्ति ये शास्त्रं वेदाभ्यास-रताश् च ये ।  
पुराणं संहितां ये च श्रावयन्ति पठन्ति च  ॥ ह्भ्व्_६।२२९ ॥  
व्याकुर्वन्ति स्मृतिं ये च ये धर्म-प्रतिबोधकाः ।  
वेदान्तेषु निषण्णा ये तैर् इयं जगती धृता  ॥ ह्भ्व्_६।२३० ॥  
तत्-तद्-अभ्यास-माहात्म्यैः सर्वे ते हत-किल्बिषाः ।  
गच्छन्ति ब्रह्मणो लोकं यत्र मोहो न विद्यते  ॥ ह्भ्व्_६।२३१ ॥  
  
तत्रैव श्री-शिवोमा-संवादे -  
अन्तं गतो ऽपि वेदानां सर्व-शास्त्रार्थ-वेद्य् अपि ।  
पुंसो ऽश्रुत-पुराणस्य न सम्यग् गति-दर्शनम्  ॥ ह्भ्व्_६।२३२ ॥  
वेदार्थाद् अधिकं मन्ये पुराणार्थं च भामिनि ।  
पुराणम् अन्यथा कृत्वा तिर्यग्-योनिम् अवाप्नुयात्  ॥ ह्भ्व्_६।२३३ ॥  
  
बृहन्-नारदीये च [णार्प् १।१।५७, ?, ६०-६१] -  
पुराणेष्व् अर्थ-वादत्वं ये वदन्ति नराधमाः ।  
तैर् अर्जितानि पुण्यानि क्षयं यान्ति द्विजोत्तमाः  ॥ ह्भ्व्_६।२३४ ॥  
पुराणेषु द्विज-श्रेष्ठाः सर्व-धर्म-प्रवक्तृषु ।  
प्रवदन्त्य् अर्थ-वादत्वं ये ते नरक-भाजनाः  ॥ ह्भ्व्_६।२३५ ॥  
अनायासेन यः पुण्यानीच्छतीह द्विजोत्तमाः ।  
श्रोतव्यानि भक्त्या तेनैव पुराणानि न संशयः  ॥ ह्भ्व्_६।२३६ ॥  
पुरार्जितानि पापानि नशम् आयान्ति तस्य वै ।  
पुराण-श्रवणे बुद्धिस् तस्यैव भवति ध्रुवम्  ॥ ह्भ्व्_६।२३७ ॥  
  
किं च -  
पुराणे वर्तमानेऽपि पाप-पाशेन यन्त्रितः ।  
अनादृत्यान्य-गाथासु सक्त-बुद्धिः प्रवर्तते  ॥ ह्भ्व्_६।२३८ ॥  
  
अथ वस्त्रार्पणम्  
  
स्नान-मुद्रां प्रदर्श्याथ शुद्ध-सूक्ष्माङ्ग-वाससा ।  
शनैः सम्मार्ज्य गात्राणि दिव्ये वस्त्रे समर्पयेत्  ॥ ह्भ्व्_६।२३९ ॥  
मध्य-देशीय-नेपथ्याद्य्-अनुसारेण भक्तितः ।  
केऽप्य् अत्र कञ्चुकोस्णीषाद्य्-अम्बराण्य् अर्पयन्ति च  ॥ ह्भ्व्_६।२४० ॥  
तथा च मत्स्ये-  
तत्-तद्-देशीय-भूषाढ्यां तत्-तन्-मूर्तिं च कारयेत्  ॥ ह्भ्व्_६।२४१ ॥  
  
एकादश-स्कन्धे [भ्प् ११।२७।३२] -  
अलङ्कुर्वीत स-प्रेम मद्-भक्तो मां यथोचितम्  ॥ ह्भ्व्_६।२४२ ॥  
  
भविष्ये च-  
वासोभिः पूजयेद् विष्णुं य्न्य् एवात्म-प्रियाणि तु ।  
तथान्यैश् च शुभिअर् दिव्यैर् अर्चयेच् च दुकूलैः  ॥ ह्भ्व्_६।२४३ ॥  
वासांसि च विचित्राणि सारवन्ति शुचीनि च ।  
धूपितानि हरेर् दद्यात् विकेशानि नवानि च  ॥ ह्भ्व्_६।२४४। ॥  
भूषयेद् बहुभिर् वस्त्रैर् विचित्रैः कञ्चुकादिभिः ।  
भोगानन्तरम् एवेति बहूनां सम्मतं सताम्  ॥ ह्भ्व्_६।२४५ ॥  
  
अथ श्रीमद्-अङ्ग-मार्जन-माहात्म्यम्  
  
द्वारका-माहात्म्ये-  
कृष्णं स्नानार्द्र-गात्रं तु वस्त्रेण परिमार्जति ।  
तस्य लक्षार्जितस्यापि भवेत् पापस्य मार्जनम्  ॥ ह्भ्व्_६।२४६ ॥  
अथ वस्त्रार्पण-माहात्म्यम्  
  
नारसिंहे-  
वस्त्राभ्याम् अच्युतं भक्त्या परिधाप्य विचित्रितम् ।  
सोम-लोके वसित्वा तु विष्णु-लोके महीयते  ॥ ह्भ्व्_६।२४७ ॥  
  
स्कान्दे श्री-शिवोमा-संवादे-  
वस्त्राणि सुपवित्राणि सारवन्ति मृदूनि च ।  
रूपवन्ति हरेर् दत्त्वा सदशानि नवानि च  ॥ ह्भ्व्_६।२४८ ॥  
यावद् वस्त्रस्य तन्तुना परिमाणं भवत्य् अथ ।  
तावद् वर्ष-सहस्राणि विष्णु-लोके महीयते  ॥ ह्भ्व्_६।२४९ ॥  
  
विष्णु-धर्मोत्तरे [३।३४१।१७६-१७८]-  
राङ्कवस्य प्रदानेन सर्वान् कानाम् अवाप्नुयात् ।*  
कार्पासिकं वस्त्र-युगं यः प्रदद्याज् जनार्दने  ॥ ह्भ्व्_६।२५० ॥  
यावन्ति तस्य तन्तूनि हस्त-मात्र-मितानि तु ।  
तावद् वर्ष-सहस्राणि विष्णु-लोके महीयते  ॥ ह्भ्व्_६।२५१ ॥  
महार्घता यथा तस्य साधु-देशोद्भवो यथा ।  
सूक्ष्मता च यथा विप्रास् तथा प्रोक्तं फलं महत्  ॥ ह्भ्व्_६।२५२ ॥  
  
किं च तत्रैवान्यत्र [३।३४१।१७९-१८५]-  
शुक्ल-वस्त्र-प्रदानेन श्रियम् आप्नोत्य् अनुत्तमाम् ।  
महा-रजन-रक्तेन सौभाग्यं महद् अश्नुते  ॥ ह्भ्व्_६।२५३ ॥  
तथा कुङ्कुम-रक्तेन स्त्रीणां वल्लभतां व्रजेत् ।  
नीली-रक्तं विना रक्तं शेष-रङ्गैर् द्विजोत्तमाः ।  
दत्त्वा भवति धर्मात्मा सर्व-व्याधि-विवर्जितः  ॥ ह्भ्व्_६।२५४ ॥  
कौशेयानि च वस्त्राणि सुमृदूनि लघूनि च ।  
यः प्रयच्छति देवाय सो ऽश्वमेध-फलं लभेत्  ॥ ह्भ्व्_६।२५५ ॥  
राङ्कवा मृग-लोम्याश् च कदल्याश् च तथा शुभा ।  
यो दद्याद् देव-देवाय सो ऽश्वमेध-फलं लभेत्  ॥ ह्भ्व्_६।२५६ ॥  
नाना-भक्ति-विचित्राणि चीरजानि नवानि च ।  
दत्त्वा वासांसि शुभ्राणि राजसूय-फलं लभेत्  ॥ ह्भ्व्_६।२५७ ॥  
  
द्वारका-माहात्म्ये च-  
नाना-देश-समुद्भूतैः सुवस्त्रैश् च सुकोमलैः ।  
धूपयित्वा सुभक्त्या च प्रधापयति माधवम् ।  
मन्वन्तराणि वसते तन्तु-सङ्ख्यं हरेर् गृहे  ॥ ह्भ्व्_६।२५८ ॥  
अथ वस्त्रार्पणे निषिद्धम्  
  
विष्णु-धर्मोत्तरे-  
नीली-रक्तं तथा जीर्णं वस्त्रम् अन्य-धृतं तथा ।  
देव-देवाय यो दद्यात् स तु पापैर् हि युज्यते  ॥ ह्भ्व्_६।२५९ ॥  
अत्रापवादः  
  
तत्रैव-  
आविके पट्ट-वस्त्रे च नीली-रागो न दुष्यति  ॥ ह्भ्व्_६।२६० ॥  
  
अथ यज्ञोपवीतम्  
  
वस्त्रस्यार्पण-मुद्रां च प्रदर्श्य परिधाप्य तत् ।  
उपवीतं समार्प्याथ तन्-मुद्रां च प्रदर्शयेत्  ॥ ह्भ्व्_६।२६१ ॥  
  
अथोपवीतार्पण-माहात्म्यम्  
  
त्रिवृत् शुक्लं च पीतं च पट्ट-सूत्रादि-निर्मितम् ।  
यज्ञोपवीतं गोविन्दे दत्त्वा वेदान्तगो भवेत्  ॥ ह्भ्व्_६।२६२ ॥  
  
नन्दि-पुराणे-  
यज्ञोपवीत-दानेन सुरेभ्यो ब्राह्मणाय वा ।  
भवेद् विद्वांश् चतुर्वेदी शुद्ध-धीर् नात्र संशयः  ॥ ह्भ्व्_६।२६३ ॥  
अथ पाद्य-तिलकाचमनानि  
  
अथ पाद्यं निवेद्यादाव् ऊर्ध्व-पुण्ड्रं मनोहरम् ।  
निर्माय भाले कृष्णस्य दद्याद् आचमनं ततः  ॥ ह्भ्व्_६।२६४ ॥  
अथ भूषणम्  
  
ततो देवाय दिव्यानि भूषणानि निवेद्य च ।  
परिधाप्य यथा-युक्तं तन्-मुद्रां च प्रदर्शयेत्  ॥ ह्भ्व्_६।२६५ ॥  
अथ भूषणार्पण-माहात्म्यम्  
  
स्कान्दे शिवोमा-संवादे-  
मणि-मौक्तिक-संयुक्तं दत्त्वाभरणम् उत्तमम् ।  
स्व-शक्त्या भूषणं दत्त्वा अग्निष्टोम-फलं लभेत्  ॥ ह्भ्व्_६।२६६ ॥  
  
किं च--  
गुञ्जा-मात्रं सुवर्णस्य यो दद्याद् विष्णु-मूर्धनि ।  
इन्द्रस्य भवने तिष्ठेद् यावद् आहूत-सम्प्लवम्  ॥ ह्भ्व्_६।२६७ ॥  
तस्माद् आभरणं देवि दातव्यं विष्णवे सदा ।  
नारायणो भवेत् प्रीतो भक्त्या परमया मुभे  ॥ ह्भ्व्_६।२६८ ॥  
  
नन्दि-पुराणे-  
अलङ्कारं तु यो दद्याद् विप्रायाथ सुराय वा ।  
स गच्छेद् वारुणं लोकं नानाभरण-भूषितः ।  
जातः पृथिव्यां काएन भवेद् द्वीप-पतिर् नृपः  ॥ ह्भ्व्_६।२६९ ॥  
  
विष्णु-धर्मोत्तरे-  
कर्णाभरण-दानेन भवेच् छ्रुति-धरो नरः ।  
अश्वमेधम् अवाप्नोति सौभाग्यं चापि विन्दति  ॥ ह्भ्व्_६।२७० ॥  
कर्णपूर-प्रदानेन श्रुतिं सर्वत्र विन्दति  ॥ ह्भ्व्_६।२७१ ॥  
मूर्धाभरण-दानेन भूर् धन्यो भूतले भवेत् ।  
चतुः-समुद्र-वलयां प्रशास्ति च वसुन्धराम्  ॥ ह्भ्व्_६।२७२ ॥  
  
तत्रैव तृतीय-खण्डे-  
विभूषण-प्रदानेन मूर्धन्यो भूतले भवेत् ।  
रम्याणि रत्न-चित्राणि सौर्वर्णानि द्विजोत्तमाः  ॥ ह्भ्व्_६।२७३ ॥  
दत्त्वाभरण-जातानि राजसूय-फलं लभेत् ।  
पादाङ्गुलीय-दानेन गुह्यकाधिपतिर् भवेत्  ॥ ह्भ्व्_६।२७४ ॥  
पादाभरण-दानेन स्थानं सर्वत्र विन्दति  ॥ ह्भ्व्_६।२७५ ॥  
श्रोणी-सूत्र-प्रदानेन महीं सागर-मेखलाम् ।  
प्रशास्ति निहतामित्रो नात्र कार्या विचारणा  ॥ ह्भ्व्_६।२७६ ॥  
सौभाग्यं महद् आप्नोति किङ्किणीं प्रददद् धरेः ।  
हस्ताङ्गुलीय-दानेन परं सौभाग्यम् आप्नुयात्  ॥ ह्भ्व्_६।२७७ ॥  
तथैवाङ्गद-दानेन राजा भवति भूतले ।  
केयूर-दानाद् भवति शतुर्-पक्ष-क्षयङ्करः  ॥ ह्भ्व्_६।२७८ ॥  
ग्रैवेयकाणि दत्त्वा च सर्व-शास्त्रार्थविद् भवेत् ।  
नार्यश् च वशगास् तस्य भवति द्विज-पुङ्गवाः  ॥ ह्भ्व्_६।२७९ ॥  
दत्त्वा प्रतिसरान् मुख्यान् न भूतैर् अभिभूयते  ॥ ह्भ्व्_६।२८० ॥  
  
किं च तत्रैव-  
कृत्रिमं च प्रदातव्यं तथैवाभरणं दिव्जाः ।  
प्रतिरूप-कृतं दत्त्वा क्षिप्रं पुष्ट्या प्रयुज्यते  ॥ ह्भ्व्_६।२८१ ॥  
  
पाद्मे-  
शङ्ख-चक्र-गदादीनि पादाद्य्-अवयवेषु च ।  
सौवर्णाभरणं कृत्वा विष्णु-लोके महीयते  ॥ ह्भ्व्_६।२८२ ॥  
  
नारसिंहे-  
सुवर्णाभरणैर् दिव्यैर् हार-केयूर-कुण्डलैः ।  
मुकुटैः कटकाद्यैश् च यो विष्णुं पूजयेन् नरः  ॥ ह्भ्व्_६।२८३ ॥  
सर्व-पाप-विनिर्मुक्तः सर्व-भूषण-भूषितः ।  
इन्द्र-लोके वसेद् धीमान् यावद् इन्द्रश् चतुर्दश  ॥ ह्भ्व्_६।२८४ ॥  
  
गरुड-पुराणे-  
यस्यार्चा तिष्ठते विष्णोर् हेम-भूषण-भूषिता ।  
रत्नैर् मुक्ताविशेषेण अहन्य् अहनि वासव  ॥ ह्भ्व्_६।२८५ ॥  
कल्प-कोटि-सहस्राणि तस्य वै भुवने हरेः ।  
वासो भवति देवेन्द्र कथितं ब्रह्मणा मम  ॥ ह्भ्व्_६।२८६ ॥  
यः पश्यति नरः कृष्णं हेम-भूषण-भूषितम् ।  
सकृद् भक्त्या कलौ शक्र पुनात्य् आसप्तमं कुलम्  ॥ ह्भ्व्_६।२८७ ॥  
। इति।  
  
बहुलं भूषणं भोगात् पश्चाद् एवानुलेपनम् ।  
पुष्पं चेच्छन्ति सन्तो ऽनुलेपनार्चानुभूषणम्  ॥ ह्भ्व्_६।२८८ ॥  
सम्प्रार्थ्याथ प्रभुं प्राग्वत् निवेद्य शुचि-पादुके ।  
वाद्य-गीतातपत्रान्यैः पूजा-स्थानं पुनर् नयेत्  ॥ ह्भ्व्_६।२८९ ॥  
प्राग्वद् दत्त्वासनादीनि गन्धं तन्-मुद्रयार्पयेत् ।  
शङ्खे निधाय तुलसी-दलेनैवाथ चन्दनम्  ॥ ह्भ्व्_६।२९० ॥  
अथ गन्धः  
आगमे-  
चन्दनागुरु-कर्पूर-पङ्कं गन्धम् इहोच्यते  ॥ ह्भ्व्_६।२९१ ॥  
  
गारुडे-  
कस्तूरिकाया द्वौ भागौ चत्वारश् चन्दनस्य तु ।  
कुङ्कुमस्य त्रयश् चैकः शशिनः स्याच् चतुःसमम्  ॥ ह्भ्व्_६।२९२ ॥  
कर्पूरं चन्दनं दर्पः कुङ्कुमं च चतुःसम ।  
सर्वं गन्धम् इति प्रोक्तं समस्त-सुर-वल्लभम्  ॥ ह्भ्व्_६।२९३ ॥  
वाराहे-  
कर्पूरं कुङ्कुमश् चैव वरं तगरम् एव च ।  
रस्यं च चन्दनं चैव अगुरुं गुग्गुलं तथा ।  
एतैर् विलेपनं दद्यात् शुभं चारु विचक्षणः  ॥ ह्भ्व्_६।२९४ ॥  
  
विष्णु-धर्मोत्तराग्नि-पुराणयोः-  
सुगन्धैश् च मुरामांसी-कर्पूरागुरु-चन्दनैः ।  
तथान्यैश् च शुभैर् द्रव्यैर् अर्चयेज् जगती-पतिम्  ॥ ह्भ्व्_६।२९५ ॥  
  
वशिष्ठ-संहितायाम्-  
कर्पूरागुरु-मिश्रेण चन्दनेनानुलेपयेत् ।  
मृग-दर्पं विशेषेण अभीष्टं चक्र-पाणिनः  ॥ ह्भ्व्_६।२९६ ॥  
  
स्कान्दे श्री-ब्रह्म-नारद-संवादे-  
गन्धेभ्यश् चन्दनं पुण्यं चन्दनाद् अगुरुर् वरः ।  
कृष्णागुरुस् ततः श्रेष्ठः कुङ्कुमं तु ततो ऽधिकम्  ॥ ह्भ्व्_६।२९७ ॥  
  
विष्णु-धर्मोत्तरे-  
न दातव्यं द्विज-श्रेष्ठ अतो ऽन्यद् अनुलेपनम् ।  
अनुलेपन-मुख्यं तु चन्दनं परिकीर्तितम्  ॥ ह्भ्व्_६।२९८ ॥  
  
नारदीये-  
यथा विष्णोः सदाभीष्टं नैवेद्यं शालि-सम्भवम् ।  
शुकेनोक्तं पुराणे च तथा तुलसि-चन्दनम्  ॥ ह्भ्व्_६।२९९ ॥  
  
अगस्त्य-संहितायां च-  
सङ्घृष्य तुलसी-काष्ठं यो दद्याद् राम-मूर्धनि ।  
कर्पूरागुरु-कस्तूरी-कुङ्कुमं न च तत्-समम्  ॥ ह्भ्व्_६।३०० ॥  
  
अथानुलेपन-माहात्म्यम्  
  
स्कान्दे ब्रह्म-नारद-संवादे शङ्ख-माहात्म्ये-  
विलेपयन्ति देवेशं शङ्खे कृत्वा तु चन्दनम् ।  
परमात्मा परां प्रीतिं करोति शत्वार्षिकीम्  ॥ ह्भ्व्_६।३०१ ॥  
  
गारुडे-  
तुलसी-दल-लग्नेन चन्दनेन जनार्दनम् ।  
विलेपयन्ति यो नित्यं लभते वाञ्छितं फलम्  ॥ ह्भ्व्_६।३०२ ॥  
  
नारसिंहे-  
कुङ्कुमागुरु-श्रीखण्ड-कर्दमैर् अच्युताकृतिम् ।  
विलिप्य भक्त्या  राजेन्द्र कल्प-कोटिं वसेद् दिवि  ॥ ह्भ्व्_६।३०३ ॥  
  
विष्णु-धर्मोत्तराग्नि-पुराणयोः-  
चन्दनागुरु-कर्पूर-कुङ्कुमोशीर-पद्मकैः ।  
अनुलिप्तो हरिर् भक्त्या वरान् भोगान् प्रयच्छति  ॥ ह्भ्व्_६।३०४ ॥  
कालेयकं तुरुष्कं च रक्त-चन्दनम् उत्तमम्  ॥ ह्भ्व्_६।३०५ ॥  
नृणां भवन्ति दत्तानि पुण्यानि पुरुषोत्तम  ॥ ह्भ्व्_६।३०६ ॥  
  
विष्णु-धर्मोत्तरे-  
चन्दनेनानुलेप्यैनं चन्द्र-लोक अवाप्नुयात् ।  
शारीरैर् मानसैर् दुःखैस् तथैव च विमुच्यते  ॥ ह्भ्व्_६।३०७ ॥  
कुङ्कुमेनानुलेप्यैनं सूर्य-लोके महीयते ।  
सौभाग्यम् उत्तमं लोके तथा प्राप्नोति मानवः  ॥ ह्भ्व्_६।३०८ ॥  
कर्पूरेणानुल्पियैनं वारुणं लोकम् आप्नुयात् ।  
शारीरैर् मानसैर् दुःखैस् तथैव च विमुच्यते  ॥ ह्भ्व्_६।३०९ ॥  
दत्त्वा मृगमदं मुख्यं यशसा च विराजते ।  
दत्त्वा जात-फल-क्षोदं क्रिया-साफल्यम् अश्नुते  ॥ ह्भ्व्_६।३१० ॥  
रम्येणागुरु-सारेण अनुलिप्य जनार्दनम् ।  
सौभाग्यम् अतुलं लोके बलं प्राप्नोति चोत्तमम्  ॥ ह्भ्व्_६।३११ ॥  
तथा बकुल-निर्यासैर् अग्निष्टोम-फलं लभेत् ।  
बकुलागुरु-मिश्रेण चन्दनेन सुगन्धिना ।  
समालिप्य जगन्नाथं पुण्डरीक-फलं लभेत्  ॥ ह्भ्व्_६।३१२ ॥  
एकीकृत्य तु सर्वाणि समालिप्य जनार्दनम् ।  
अश्वमेधस्य मुख्यस्य फलं प्राप्नोत्य् असंशयम्  ॥ ह्भ्व्_६।३१३ ॥  
यो ऽनुलिम्पेत देवेशं कीर्तितैर् अनुलेपनैः ।  
पार्थिवाद्यानि यावन्ति परमाणूनि तत्र वै  ॥ ह्भ्व्_६।३१४ ॥  
तावद् अब्दानि लोकेषु कामचारी भवत्य् असौ ।  
केश-सौगन्ध्य-जननं कृत्वा मृगमदं नरः  ॥ ह्भ्व्_६।३१५ ॥  
सर्व-काम-समृद्धस्य यज्ञस्य फलम् अश्नुते  ॥ ह्भ्व्_६।३१६ ॥  
यः प्रयच्छति गन्धानि गन्ध-युक्ती-कृतानि च ।  
गन्धर्वत्वं ध्रुवं तस्य सौभाग्यं तथोत्तमम्  ॥ ह्भ्व्_६।३१७ ॥  
अथ श्री-तुलसी-काष्ठ-चन्दन-माहात्म्यम्  
  
गारुडे श्री-नारद-धुन्धुमार-नृप-संवादे-  
यो ददाति हरेर् नित्यं तुलसी-काष्ठ-चन्दनम् ।  
युगानि वसते स्वर्गे ह्य् अनन्तानि नरोत्तम  ॥ ह्भ्व्_६।३१८ ॥  
महा-विष्णौ कलौ भक्त्या दत्त्वा तुलसी-चन्दनम् ।  
यो ऽर्चयेन् मालती-पुष्पैर् न भूय-स्तनपो भवेत्  ॥ ह्भ्व्_६।३१९ ॥  
तुलसी-काष्ठ-सम्भूतं चन्दनम् यच्छतो हरेः ।  
निर्दहेत् पातकं सर्वं पूर्व-जन्म-शतैः कृतम्  ॥ ह्भ्व्_६।३२० ॥  
सर्वेषाम् अपि देवानां तुलसी-काष्ठ-चन्दनम् ।  
पितॄणां च विशेषेण सदाभीष्टं हरेर् यथा  ॥ ह्भ्व्_६।३२१ ॥  
मृत्यु-काले तु सम्प्राप्ते तुलसी-काष्ठ-चन्दनम् ।  
भवते यस्य देहे तु हरिर् भूत्वा हरिं व्रजेत्  ॥ ह्भ्व्_६।३२२ ॥  
तावन् मलय-जं विष्णोर् भाति कृष्णागुरुर् नृप ।  
यावन् न दृश्यते पुण्यं तुलसी-काष्ठ-चन्दनम्  ॥ ह्भ्व्_६।३२३ ॥  
तावत् कस्तूरिकामोदः कर्पूरस्य सुगन्धिना ।  
यावन् न दीयते विष्णोस् तुलसी-काष्ठ-चन्दनम्  ॥ ह्भ्व्_६।३२४ ॥  
कलौ यच्छन्ति ये विष्णौ तुलसी-काष्ठ-चन्दनम् ।  
धुन्धुमार न वै मर्त्याः पुनर् आयान्ति ते भुवि  ॥ ह्भ्व्_६।३२५ ॥  
यो हि भागवतो भूत्वा कलौ तुलसी-चन्दनम् ।  
नार्पयति सदा विष्णोर् न स भागवतो नरः  ॥ ह्भ्व्_६।३२६ ॥  
  
प्रह्लाद-संहितायां-  
न तेन सदृशो लोके वैष्णवो विद्यते भुवि ।  
यः प्रयच्छति कृष्णाय तुलसी-काष्ठ-चन्दनम्  ॥ ह्भ्व्_६।३२७ ॥  
तुलसी-दारु-जातेन चन्दनेन कलौ नरः ।  
विलिप्य भक्तितो विष्णुं रमते सन्निधौ हरेः  ॥ ह्भ्व्_६।३२८। ॥  
तुलसी-काष्ठ-जातेन चन्दनेन विलेपनम् ।  
यः कुर्याद् विष्णु-तोषाय कपिलागो-फलं लभेत्  ॥ ह्भ्व्_६।३२९ ॥  
तुलसी-काष्ठ-सम्भूतं चन्दनं यस् तु सेवते ।  
मृत्यु-काले विशेषेण कृत-पापो ऽपि मुच्यते  ॥ ह्भ्व्_६।३३० ॥  
यो ददाति पितॄणां तु तुलसी-काष्ठ-चन्दनम् ।  
तेषां स कुरुते तृप्तिं श्राद्धे वै शतवार्षिकीम्  ॥ ह्भ्व्_६।३३१ ॥  
  
विष्णु-धर्मोत्तरे च-  
तुलसी-चन्दनाक्ताङ्गः कुरुते कृष्ण-पूजनम् ।  
पूजनेन दिनैकेन लभते शत-वार्षिकीम्  ॥ ह्भ्व्_६।३३२ ॥  
विलेपनार्थं कृष्णस्य तुलसी-काष्ठ-चन्दनम् ।  
मन्दिरे वसते यस्य तस्य पुण्य-फलं शृणु  ॥ ह्भ्व्_६।३३३ ॥  
तिल-प्रस्थाष्टकं दत्त्वा यत् पुण्यं चोत्तरायणे ।  
तत् तुल्यं जायते पुण्यं प्रसादाच् चक्र-पाणिनः  ॥ ह्भ्व्_६।३३४ ॥  
। इति।  
  
देयं मलयजाभावे शीतलत्वात् कदम्बजम् ।  
यथा किञ्चित् सुगन्धित्वाच् चन्दनं देव-दारुजम्  ॥ ह्भ्व्_६।३३५ ॥  
  
गारुडे-  
हरेर् मलयजं श्रेष्ठम् अभावे देवदारुजम्  ॥ ह्भ्व्_६।३३६ ॥  
अथानुलेपे निषिद्धानि  
  
विष्णु-धर्मोत्तरे-  
दारिद्र्यं पद्मकं कुर्याद् अस्वास्थ्यं रक्त-चन्दनम् ।  
उशीरं चित्त-विभ्रंशम् अन्ये कुर्युर् उपद्रवम्  ॥ ह्भ्व्_६।३३७ ॥  
। इति।  
  
पद्मकादि न दातव्यम् ऐहिकं हीच्छता सुखम् ।  
मुख्यालाभे तु तत् सर्वं दातव्यं भगवत्-परैः  ॥ ह्भ्व्_६।३३८ ॥  
ततो भगवतः कुर्याद् अनुलेपाद् अनन्तरम् ।  
विद्वान् विचित्रैर् व्यजनैश् चामरैर् अपि वीजनम्  ॥ ह्भ्व्_६।३३९ ॥  
वीजन-माहात्म्यं च  
विष्णु-धर्मोत्तरे-  
अनुलिप्य जगन्नाथं ताल-वृन्तेन वीजयेत् ।  
वायु-लोकम् अवाप्नोति पुरुषस् तेन कर्मणा  ॥ ह्भ्व्_६।३४० ॥  
चामरैर् वीजयेद् यस् तु देवदेवं जनार्दनम् ।  
तिल-प्रस्थ-प्रदानस्य फलम् आप्नोत्य् असंशयम्  ॥ ह्भ्व्_६।३४१ ॥  
व्यजनेनाथ वस्त्रेण सुभक्त्या मातरिश्वन ।  
देवदेवस्य राजेन्द्र कुरुते ताप-वारणम्  ॥ ह्भ्व्_६।३४२ ॥  
तत्-कुले यम-लोके तु शमते नारको दरः ।  
वायु-लोकान् महीपाल न च्युतिर् विद्यते पुनः  ॥ ह्भ्व्_६।३४३ ॥  
चलच्-चामर-वातेन कृष्णं सन्तोषयेन् नरः  ॥ ह्भ्व्_६।३४४ ॥  
तस्योत्तमाङ्गं देवेश स्तुवते स्व-मुखेन वै ।  
उष्ण-काले त्व् इदं ज्ञेयं यत् सन्तः पौष-माघयोः ।  
शीतलत्वान् मलयजम् अपि नैवार्पयन्ति हि  ॥ ह्भ्व्_६।३४५ ॥  
तथा चोक्तम्-  
न शीते शीतलं देयम्  ॥ ह्भ्व्_६।३४६ ॥  
। इति।  
इति श्री-गोपाल-भट्ट-विलिखिते श्री-भगवद्-भक्ति-विलासे  
स्नापनिको नाम षष्ठो विलासः ।  
  
*************************************************************************  
  
८। प्रतरर्चसमपन-विलस  
  
  
अष्टम-विलासः  
प्रातर्-अर्चा-समापनः  
  
  
श्री-चैतन्य-प्रभुं वन्दे यत्-पादाश्रय-वीर्यतः ।  
सङ्गृह्णात्य् आकरव्राताद् रङ्को रत्नावलीमयम्  ॥ ह्भ्व्_८।१ ॥  
  
अथ धूपनं    
  
ततश् च धूपम् उत्सृज्य नीचैस् तन्-मुद्रयार्पयेत् ।  
कृष्णं सङ्कीर्तयन् घण्टम् वाम-हस्तेन वादयन्  ॥ ह्भ्व्_८।२ ॥  
  
तथा च बह्व्-ऋच-परिशिष्टे --    
धूपस्य विजने चैव धूपेनाङ्ग-विधूपने ।  
नीराजनेषु सर्वेषु विष्णोर् नामानि कीर्तयेत्  ॥ ह्भ्व्_८।३ ॥  
जय-घोषं प्रकुर्वीत कारुण्यं चाभिकीर्तयेत् ।  
तथा मङ्गल-घोषं च जगद्-बीजस्य च स्तुतिम्  ॥ ह्भ्व्_८।४ ॥  
  
अन्यत्र च --  
ततः समर्पयेद् धूपं घण्ट-वाद्य-जय-स्वनैः ।  
धूप-स्थानं समभ्यर्च्य तर्जन्या वामया हरेः  ॥ ह्भ्व्_८।५ ॥  
  
तत्र मन्त्रः  --  
वनस्पति-रसोत्पन्नो गन्धाढ्यो गन्ध उत्तमः ।  
अघ्रेयः सर्व-देवानां धूपो ऽयं प्रतिगृह्यतम्  ॥ ह्भ्व्_८।६ ॥  
  
अथ धूपः   
  
वामन-पुराणे -  
रुहिकाख्यं कणो दारु-सिह्लकं चागुरुः सिता ।   
शङ्खो जाति-फलं श्रीशे धूपानि स्युः प्रियाणि वै  ॥ ह्भ्व्_८।७ ॥  
  
मूलागमे    
स-गुग्गुल्व्-अगुरु-शीर-सिताज्य-मधु-चन्दनैः ।  
साराङ्गार-विनिक्षिप्तैः कल्पयेद् धूपम् उत्तमम्  ॥ ह्भ्व्_८।८ ॥  
  
विष्णु-धर्मोत्तरे च --  
तथैव शुभ-गन्धा ये धूपस् ते जगतः पतेः ।  
वासुदेवस्य धर्म-ज्ञैर् निवेद्य दानवेश्वर  ॥ ह्भ्व्_८।९ ॥  
  
अथ धूपेषु निषिद्धं    
  
न धूपर्थे जीव-जतम्  ॥ ह्भ्व्_८।१० ॥  
  
तत्रैवापवादः  
विना मृगमदं धूपे जीव-जातं विवर्जयेत्  ॥ ह्भ्व्_८।११ ॥  
  
कालिका-पुराणे --  
न यक्ष-धूपं वितरेन् मधवय कदचन  ॥ ह्भ्व्_८।१२ ॥  
  
अग्नि-पुराणे -  
न सल्लकिजं न तृणम् न शल्क-रस-सम्भ्र्तं धूपम् ।  
प्रत्यङ्ग-निर्मुक्तम् दद्यात् कृष्णाय बुद्धिमान्  ॥ ह्भ्व्_८।१३ ॥  
  
अथ धूपन-माहात्म्यम्  
  
नारसिंहे श्री-मर्कन्देय-सतनिक-सम्वदे    
महिषाख्यं गुग्गुलुं च आज्य-युक्तं स-शर्करम् ।   
धूपं ददाति रजेन्द्र नरसिंहस्य भक्तिमान्  ॥ ह्भ्व्_८।१४ ॥  
स धूपितः सर्व-दिक्षु सर्व-पाप-विवर्जितः ।  
अप्सरो-गण-युक्तेन विमानेन विराजता  ।  
वायु-लोकं समासाद्य विष्णु-लोके महीयते  ॥ ह्भ्व्_८।१५ ॥  
  
स्कान्दे -  
ये कृष्ण-गुरुणा कृष्णं धूपयन्ति कलौ नराः ।  
 स-कर्पूरेण राजेन्द्र कृष्ण-तुल्या भवन्ति ते  ॥ ह्भ्व्_८।१६ ॥  
साज्येन वै गुग्गुलुना सु-धूपेन जनार्दनम् ।  
धूपयित्वा नरो याति पदं तस्य सदा-शिवं   ॥ ह्भ्व्_८।१७ ॥  
अगुरुं तु स-कर्पूर-दिव्य-चन्दन-सौरभम् ।  
दत्त्वा नित्यं हरेर् भक्त्या कुलानां तारयेच् छतम्  ॥ ह्भ्व्_८।१८ ॥  
  
विष्णु-धर्मोत्तर-त्र्तिय-खण्डे -  
धूपनम् उत्तमं तद्वत् सर्व-कम-फल-प्रदम् ।   
धूपं तुरुष्ककं दत्त्वा वह्निस्तोम-फलं लभेत्  ॥ ह्भ्व्_८।१९ ॥  
दत्त्वा तु कृत्रिमं मुख्यं सर्व-कामान् अवाप्नुयात् ।  
गन्ध-युक्त-कृतं दत्त्वा यज्ञ-गोसवं आप्नुयात्  ॥ ह्भ्व्_८।२० ॥  
दत्त्वा कर्पूर-निर्यासं वाजिमेध-फलं लभेत् ।  
वसन्ते गुग्गुलं दत्त्वा वह्निस्तोमं अवाप्नुयात्  ॥ ह्भ्व्_८।२१ ॥  
ग्रीष्मे चन्दन-सारेण राजसूय-फलं लभेत् ।  
तुरुष्कस्य प्रदानेन प्रवृष्य् उत्तमतां लभेत्  ॥ ह्भ्व्_८।२२ ॥  
कर्पूर-दानाच् छरदि राजसूयं अवाप्नुयात्  ॥ ह्भ्व्_८।२३ ॥  
हेमन्ते म्र्ग-दर्पेण वाजिमेध-फलं लभेत् ।  
शिशिरे ऽगुरु-सरेन सर्व-मेध-फलं लभेत्  ॥ ह्भ्व्_८।२४ ॥  
पदम् उत्तमं आप्नोति धूप-दः पुष्टिम् अश्नुते ।  
धूप-लेख यथाइवोर्ध्वम् नित्यं एव प्रसर्पति  ।  
तथाइवोर्ध्व-गतो नित्यं धूप-दानाद् भवेन् नरः  ॥ ह्भ्व्_८।२५ ॥  
  
प्रह्लाद-संहितायां च    
यो ददाति हरेर् धूपम् तुलसी-काष्ठ-वह्निना ।  
शत-क्रतु-समं पुण्यं गो ऽयुतं लभते फलं  ॥ ह्भ्व्_८।२६ ॥  
इति ।  
  
धूपयेच् च तथा सम्यक् श्रीमद्-भगवद्-आलयं ।  
धूप-शेषं ततो भक्त्या स्वयं सेवेत वैष्णवः  ॥ ह्भ्व्_८।२७ ॥  
  
तथा च ब्राह्मे अम्बरिसं प्रति गौतम-प्रश्ने --  
धूप-शेषं तु कृष्णस्य भक्त्या भजसि भूपते ।  
कृत्वा चारात्रिकं विष्णोः स्व-मूर्ध्ना वन्दसे नृप  ॥ ह्भ्व्_८।२८ ॥  
  
अथ श्री-भगवद्-अलय-धूपन-माहात्म्यं    
  
कृष्णागुरु-समुत्थेन धूपेन श्रीधरालयम् ।  
धूपयेद् वैष्णवो यस् तु स मुक्तो नरकार्णवत्  ॥ ह्भ्व्_८।२९ ॥  
  
धूप-शेष-सेवन-माहात्म्यम्   
  
पाद्मे श्री-गौतमाम्बरीष-संवादे -  
तीर्थ-कोटि-शतैर् धौतो यथा भवति निर्मलः ।  
करोति निर्मलं देहं धूप-शेषस् तथा हरेः  ॥ ह्भ्व्_८।३० ॥  
न भयं विद्यते तस्य भौमं दिव्यं रासातलम् ।  
कृष्ण-धूपावशेषेन यस्याङ्गं परिवासितम्  ॥ ह्भ्व्_८।३१ ॥   
नापदो विपदस् तस्य भवन्ति खलु देहिनः ।  
हरेर् दत्तावशेषेन धूपयेद् यस् तनुं सदा  ॥ ह्भ्व्_८।३२ ॥   
नासौख्यं न भयं दुःखं नाधिजं नैव रोगजम् ।   
यः सेवयेद् धूप-शेषं विष्णोर् अद्भुत-कर्मणः  ॥ ह्भ्व्_८।३३ ॥  
क्रूर-सत्त्व-भयं नैव न च चौर-भयं क्वचित् ।  
सेवयित्वा हरेर् धूपं निर्माल्यं पदयोर् जलम्  ॥ ह्भ्व्_८।३४ ॥  
  
हरि-भक्ति-सुधोदये च-  
आघ्राणं यद् धरेर् दत्तं धूपोच्छिष्टस्य सर्वतः ।  
तद्-भव-व्याल-दष्टानां भवेत् कर्म-विषापहं  ॥ ह्भ्व्_८।३५ ॥  
इति ।  
  
दर्शनाद् अपि धूपस्य धूप-दानादि-जं फलम् ।  
सर्वं अन्येऽपि विन्दन्ति तच् चाग्रे व्यतिं एष्यति  ॥ ह्भ्व्_८।३६ ॥  
  
अथ दीपनं    
  
तथैट दीपम् उत्सृज्य प्राग्वद् घण्टं च वादयन् ।  
पदाब्जाद् अदृग्-अब्जान्तं मुद्रयोच्चैः प्रदीपयेत्  ॥ ह्भ्व्_८।३७ ॥  
  
तत्र मन्त्रः    
  
गौतमीये-  
सु-प्रकाशो महा-तेजह् सर्वतस् तिमिरापहः ।  
स-बाह्याभ्यन्तर-ज्योतिर् दीपो ऽयं प्रतिगृह्यताम्  ॥ ह्भ्व्_८।३८ ॥  
  
अथ दीपः    
  
दीपं प्रज्वलयेत् शक्तौ कर्पूरेन घृतेन वा ।  
गव्येन तत्रासामार्थ्ये तैलेनापि सु-गन्धिना  ॥ ह्भ्व्_८।३९ ॥  
  
तथा च नारदीय-कल्पे-  
स-घृतं गुग्गुलं धूपं दीपं गो-घृत-दीपितम् ।  
समस्त-परिवाराय हरये श्रद्धयार्पयेत्  ॥ ह्भ्व्_८।४० ॥  
  
भविष्योत्तरे-  
घृतेन दीपो दातव्यो राजन् तैलेन वा पुनः  ॥ ह्भ्व्_८।४१ ॥  
महाभारते च-  
हविषा प्रथमः कल्पो द्वितीयश् चौषधोरसैः  ॥ ह्भ्व्_८।४२ ॥   
  
अथ दीपे निषिद्धं    
  
भविष्योत्तरे-  
वसा-मज्जादिभिर् दीपो न तु देयः कदाचन  ॥ ह्भ्व्_८।४३ ॥  
  
महाभारते-  
वसा-मज्जास्थि-निर्यासैर् न कार्यः पुष्टिं इच्छत  ॥ ह्भ्व्_८।४४ ॥  
  
विष्णु-धर्मोत्तरे तृतीय-खण्डे-  
नील-रक्त-दशं दीपं प्रयत्नेन विवर्जयेत्  ॥ ह्भ्व्_८।४५ ॥  
  
कालिका-पुराणे-  
दीप-वृक्षश् च कर्तव्यस् तैजासाद्यैश् च भैरव ।  
वृक्षेषु दीपो दातव्यो न तु भूमौ कदाचन  ॥ ह्भ्व्_८।४६ ॥  
  
अथ दीप-माहात्म्यं    
  
स्कान्दे ब्रह्म-नारद-संवादे-  
प्रज्वाल्य देव-देवस्य कर्पूरेन च दीपकम् ।   
अश्वमेधं अवाप्नोति कुलं चैव समुद्धरेत्  ॥ ह्भ्व्_८।४७ ॥  
  
अत्रैवान्यत्र च-  
यो ददाति मही-पाल कृष्णस्याग्रे तु दीपकम् ।  
पातकं तु समुत्सृज्य ज्योती-रूपं लभेत् फलम्  ॥ ह्भ्व्_८।४८ ॥  
  
वाराहे-  
दीपं ददाति यो देवि मद्-भक्त्या तु व्यवस्थितः ।  
नात्रान्धत्वं भवेत् तस्य सप्त-जन्मनि सुन्दरि  ॥ ह्भ्व्_८।४९ ॥  
यस् तु दद्यात् प्रदीपं मे सर्वतः स्रद्धयान्वितः ।  
स्वयम्-प्रभेषु देशेषु तस्योत्पत्तिर् विधीयते  ॥ ह्भ्व्_८।५० ॥  
  
हरि-भक्ति-सुधोदये-  
दत्तं स्व-ज्योतिषे ज्योतिर् यद् विस्तारयति प्रभाम् ।  
तद्वद् धर्यति सज्-ज्योतिर् दातुः पापतमो ऽपहं  ॥ ह्भ्व्_८।५१ ॥  
  
नारसिंहे-  
घृतेन वाथ तैलेन दीपं प्रज्वलयेन् नरः ।  
विष्णवे विधिवद् भक्त्या तस्य पुण्य-फलं शृणु  ॥ ह्भ्व्_८।५२ ॥  
विहाय पापं सकलं सहस्रादित्य-स-प्रभः ।  
ज्योतिष्मता विमानेन विष्णु-लोके महीयते  ॥ ह्भ्व्_८।५३ ॥  
  
प्रह्लाद-संहितायां    
च तुलसी-पवकेनैव दीपं यः कुरुते हरेः ।  
दीप-लक्ष-सहस्राणां पुण्यं भवति दैत्यज  ॥ ह्भ्व्_८।५४ ॥  
इति ।  
  
पश्चाद् दीपं च तं भक्त्या मूर्ध्ना वन्देत वैष्णवः ।  
धूपस्येवेक्षणात् तस्य लभन्तेऽन्येऽपि तत् फलम्  ॥ ह्भ्व्_८।५५ ॥  
केचिच् चानेन दीपेन श्री-मूर्तेर् मूर्ध्नि वैष्णवः ।  
नीराजनं इहेच्छन्ति महा-नीराजने यथा  ॥ ह्भ्व्_८।५६ ॥  
  
तथा च रामार्चन-चन्द्रिकायां धूपानन्तरं दीप-प्रसङ्गे-  
आरात्रिकं तु विषम-बहु-वर्ति-समन्वितम् ।  
अभ्यर्च्य रामचन्द्राय वाम-मध्यम् अथार्पयेत्  ॥ ह्भ्व्_८।५७ ॥  
नमो दीपेश्वरायेति दद्यात् पुष्पाञ्जलिं ततः ।  
अवधूप्याभ्यर्च्य वाद्यैर् मूर्ध्नि नीराजयेत् प्रभुम्  ॥ ह्भ्व्_८।५८ ॥  
इति ।  
  
अत एवेष्यते तस्य कराभ्यां वन्दनं च तैः ।  
नाम चारात्रिकेत्य् आदि वर्त्यो ऽपि बहुलाः समाः  ॥ ह्भ्व्_८।५९ ॥  
प्रसङ्गाल् लिख्यतेऽत्रैव श्रीमद्-भगवद्-आलये ।  
दीप-दानस्य माहात्म्यं कार्त्तिकीयं च तद् विना  ॥ ह्भ्व्_८।६० ॥  
अथ श्री-भगवद्-आलये दीप-प्रदान-माहात्म्यम्  
  
विष्णु-धर्मोत्तरे प्रथम-काण्डे [१।१६६।१७ड़्ड़्, मिxएद् उप्]-  
दीप-दानात् परं दानं न भूतं न भविष्यति ।  
केशवायतने कृत्वा दीप-वृक्षा-मनोहरम् ।  
अतीव भ्राजते लक्ष्म्या दिवम् आसाद्य सर्वतः  ॥ ह्भ्व्_८।६१ ॥  
दीप-मालां प्रयच्छन्ति ये नराः शार्ङ्गिणो गृहे ।  
भवन्ति ते चन्द्र-समाः स्वर्गम् आसाद्य मानवाः  ॥ ह्भ्व्_८।६२ ॥  
दीपागारं नरः कृत्वा कूतागार-निभं शुभम् ।  
केशवालयम् आसाद्य लोके भाति स शक्रवत्  ॥ ह्भ्व्_८।६३ ॥  
यथोज्ज्वलो भवेद् दीपः सम्प्रदातापि यादव ।  
तथा नित्योज्ज्वलो लोके नाकपृष्ठे विराजते  ॥ ह्भ्व्_८।६४ ॥  
स-दीपे च यथा देसे चक्षूंसि फलवन्ति च ।  
तथा दीपस्य दतरो भवन्ति स-फलेक्षनः  ॥ ह्भ्व्_८।६५ ॥  
एकादश्यां च द्वादश्यां प्रति-पक्षं तु यो नरः ।  
दीपं ददाति कृष्णाय तस्य पुण्य-फलं शृणु  ॥ ह्भ्व्_८।६६ ॥  
सुवर्ण-मणि-मुक्ताढ्यम् मनोज्ञम् अति-सुन्दरम् ।  
दीप-माला-कुलं दिव्यं विमानम् अधिरोहति  ॥ ह्भ्व्_८।६७ ॥  
पद्म-सुत्रोद्भवं वर्त्ति गन्ध-तैलेन दीपकान् ।  
विरोगः सुभगश् चैव दत्त्वा भवति मानवः  ॥ ह्भ्व्_८।६८ ॥  
दीप-दनं महा-पुण्यम् अन्य-देवेष्व् अपि ध्रुवम् ।  
किं पुनर् वासुदेवस्यानन्तस्य तु महात्मनः  ॥ ह्भ्व्_८।६९ ॥  
  
तत्रैव तृतीय-खण्डे-  
दीपं चक्षुः-प्रदं दद्यात् तथैवोर्ध्व-गति-प्रदम् ।  
ऊर्ध्वं यथा दीप-शिखा दाता चोर्ध्व-गतिस् तथा  ॥ ह्भ्व्_८।७० ॥  
यावद् अक्षि-निमेषाणि दीपो देवालये ज्वलेत् ।  
तावद् वर्ष-सहस्राणि नाक-पृष्ठे महीयते  ॥ ह्भ्व्_८।७१ ॥  
  
ब्र्हन्-नारदीये वितिहोत्रं प्रति यज्ञध्वजस्य पूर्व-जन्म-वृत्त-कथने-  
प्रदीपः स्थापितस् तत्र सुरतार्थं द्विजोत्तम ।  
तेनापि मम दुष्कर्म निह्शेषं क्षयम् अगतम्  ॥ ह्भ्व्_८।७२ ॥  
  
विष्णु-धर्मे च-  
विलीयते स्व-हस्ते तु स्व-तन्त्रे सति दीपकः ।  
महा-फलो विष्णु-गृहे न दत्तो नरकाय सः  ॥ ह्भ्व्_८।७३ ॥  
  
नारदीये मोहिनीं प्रति श्री-रुक्माङ्गदोक्तौ-  
तिष्ठन्तु बहु-वित्तानि दानार्थं वर-वर्णिनि ।  
हृदयायास-कर्तृणि दीप-दानाद् दिवं व्रजेत्  ॥ ह्भ्व्_८।७४ ॥  
तस्याप्य् अभावे सुभगे पर-दीप-प्रबोधनम् ।   
कर्तव्यं भक्ति-भावेन सर्व-दानाधिकश् च यत्  ॥ ह्भ्व्_८।७५ ॥  
इति ।  
  
सद कल-विशेषेऽपि भक्त्या भगवद्-आलये ।  
महा-दीप-प्रदानस्य महिमाप्य् अत्र लिख्याते  ॥ ह्भ्व्_८।७६ ॥  
  
अथ महादीप-माहात्म्यम्   
  
विष्णु-धर्मोत्तरे प्रथम-खण्डे-  
महावर्त्तिः सदा देया भूमि-पाल महा-फला ।  
कृष्ण-पक्षे विशेषेण तत्रापि स विशेषतः  ॥ ह्भ्व्_८।७७ ॥  
अमावस्या च निर्दिष्टा द्वादशी च महाफला ।  
अश्व-युज्याम् अतीतायां कृष्ण-पक्षश् च यो भवेत्  ॥ ह्भ्व्_८।७८ ॥  
अमावस्या तदा पुण्या द्वादशी च विशेषतः ।  
देवस्य दक्षिणे पार्श्वे देया तैल-तुला नृप  ॥ ह्भ्व्_८।७९ ॥  
पलाष्टक-युतां राजन् वर्त्ति तत्र च दापयेत् ।  
वाससा तु समग्रेण सोपवासो जितेन्द्रियः  ॥ ह्भ्व्_८।८० ॥  
महावर्त्ति-द्वयम् इदं सकृद् दत्त्वा महामते ।  
स्वर्-लोकं सु-चिरं भुक्त्वा जायते भू-तले यदा  ॥ ह्भ्व्_८।८१ ॥  
तदा भवति लक्ष्मीवान् जय-द्रविण-सम्युतः ।  
राष्ट्रे च जायते स्वस्मिन् देशे च नगरे तथा  ॥ ह्भ्व्_८।८२ ॥  
कुले च राज-शार्दूल तत्र स्याद् दीपवत्-प्रभः ।  
प्रत्युज्ज्वलश् च भवति युद्धेषु कलहेषु च  ॥ ह्भ्व्_८।८३ ॥  
ख्यातिं याति तथा लोके सद्-गुणानां च सद्-गुणैः ।  
एकम् अप्य् अथ यो दद्याद् अभीष्टतमयोर् द्वयोः  ॥ ह्भ्व्_८।८४ ॥  
मनुष्ये सर्वम् आप्नोति यद् उक्तं ते महानघ ।  
स्वर्गे तथात्वम् आप्नोति भोग-काले तु यादव  ॥ ह्भ्व्_८।८५ ॥  
समान्यस्य तु दीपस्य राजन् दानं महाफलम् ।  
किं पुनर् महतो दीपस्यात्रेयत्त न विद्यते  ॥ ह्भ्व्_८।८६ ॥  
  
अथ सोन-मलिनदि-वस्त्र-वर्त्त्य दीप-दन-निसेधः   
  
शोणं वादरकं वस्त्रं जीर्णं मलिनम् एव च ।  
उपभुक्तं न वा दद्यात् वर्त्तिकार्थं कदाचन  ॥ ह्भ्व्_८।८७ ॥  
इति ।  
  
स्वयम् अन्येन वा दत्तं दीपान् न श्री-हरेर् हरेत् ।  
निर्वापयेन् न हिंसाच् च शुभं इच्छन् कदाचन  ॥ ह्भ्व्_८।८८ ॥  
  
अथ दीप-निर्वापनादि-दोषः  
  
विष्णु-धर्मोत्तरे प्रथम-खण्डे-  
दत्त्वा दीपो न हर्तव्यस् तेन कर्म विजानता ।  
निर्वापनं च दीपस्य हिंसनं च विगर्हितम्  ॥ ह्भ्व्_८।८९ ॥  
यः कुर्याद् धिंसनं तेन कर्मणा पुष्पितेक्षणः ।  
दीप-हर्ता भवेद् अन्धः कणो निर्वाण-कृद् भवेत्  ॥ ह्भ्व्_८।९० ॥  
  
विष्णु-धर्मे च नारकान् प्रति श्री-धर्मराजोक्तौ-  
युष्माभिर् यौवनोन्मादम् उदितैर् अविवेकिभिः ।  
द्युतोद्योतय गोविन्द-गेहाद् दीपः पुरा हृतः  ॥ ह्भ्व्_८।९१ ॥  
तेनाद्य नरके घोरे क्षुत्-तृष्णा-परिपीडिताः ।   
भवन्ति पतितास् तीव्रे शीत-वात-विदारिताः  ॥ ह्भ्व्_८।९२ ॥  
  
तत्रैव श्री-पुलस्त्योक्तौ च-  
तस्माद् आयातने विष्णोर् दद्याद् दीपान् द्विजोत्तम ।  
ताम्श् च दत्त्वा न हिंसेत न च तैल-वियोजितान्  ॥ ह्भ्व्_८।९३ ॥  
कुर्वीत दीप-हन्ता च मूको ऽन्धो जायते मृतः ।  
अन्धे तमसि दुष्परे नरके पच्यते किल  ॥ ह्भ्व्_८।९४ ॥  
  
भूमौ दीप-दन-निसेधः    
  
कालिका-पुराणे-  
दीप-वृक्षश् च कर्तव्यस् तैजासाद्यैश् च भैरव ।  
वृक्षेषु दीपो दातव्यो न तु भूमौ कदाचन  ॥ ह्भ्व्_८।९५ ॥  
  
अथ नैवेद्यं    
  
दत्त्वा पुष्पाञ्जलिं पीठं पद्यम् आचमनं तथा ।  
कृत्वा पात्रेषु कृष्णायार्पयेद् भोज्यं यथा-विधि  ॥ ह्भ्व्_८।९६ ॥  
  
अथ नैवेद्यर्पन-विधिः    
  
अस्त्रं जप्त्वाम्बुना प्रोक्ष्य नैवेद्यं चक्र-मुद्रया ।  
संरक्ष्य प्रोक्षयेद् वायु-बीज-जप्त-जलेन च  ॥ ह्भ्व्_८।९७ ॥  
तेन संशोष्य तद्-दोषम् अग्नि-बीजं च दक्षिणे ।  
ध्यात्वा कर-तलेऽन्यत् तत् पृष्ठे संयोज्य दर्श्यते  ॥ ह्भ्व्_८।९८ ॥  
तद्-उत्थ-वह्निना तस्य शुष्क-दोषं हृदा दहेत् ।  
ततः कर-तले सव्येऽमृत-बीजं विचिन्तयेत्  ॥ ह्भ्व्_८।९९ ॥  
तत्-पृष्ठे दक्षिणं पनि-तलं संयोज्य दर्शयेत् ।  
तद्-उत्थया निवेद्यं तत् सिचेद् अमृत-धारया  ॥ ह्भ्व्_८।१०० ॥  
जलेन मूल-जप्तेन प्रोक्ष्य तच् चामृतात्मकम् ।  
सर्वं विचिन्त्य संस्पृश्य मूलं वाराष्टकं जपेत्  ॥ ह्भ्व्_८।१०१ ॥  
अमृती-कृत्य तद् धेनु-मुद्रया सलिलादिभिः ।  
तच् च कृष्णं च सम्पूज्य गृहित्वा कुसुमाञ्जलिम्  ॥ ह्भ्व्_८।१०२ ॥  
श्री-कृष्णं प्रार्थ्य तद्-वक्त्रात् तेजो ध्यात्वा विनिर्गतम् ।   
संयोज्य च निवेद्यैतत् पत्रं वामेन संस्पृशन्  ॥ ह्भ्व्_८।१०३ ॥  
दक्षेण पाणिनादाय गन्ध-पुष्पान्वितं जलम् ।  
स्वाहान्तं मूलम् उच्चार्य तज्-जलं विसृजेद् भुवि  ॥ ह्भ्व्_८।१०४ ॥  
तत् पाणिभ्यां समुत्थाय निवेद्यं तुलसी-युतम् ।  
पत्राढ्यं तस्य मन्त्रेण भक्त्या भागवतेऽर्पयेत्  ॥ ह्भ्व्_८।१०५ ॥  
  
निवेदन-मन्त्रश् चयं-  
निवेदयमि भवते जुसनेदं हविर् हरे  ॥ ह्भ्व्_८।१०६ ॥  
इति ।  
  
अमृतोपस्तरनम् असि स्वाहेत्य् उच्चारयन् हरेः ।  
दत्त्वाथ विधिवद् वारि-गण्डूषं वाम-पाणिना ।  
दर्शयेद् ग्रास-मुद्रां तु  प्रफुल्लोत्पल-सन्निभम्  ॥ ह्भ्व्_८।१०७ ॥  
प्राणादि-मुद्रा-हस्तेन दक्षिणेन तु दर्शयेत् ।  
मन्त्रैश् चतुर्थी-स्वाहान्तैस् ताराद्यैस् तत्-तद्-आह्वयैः  ॥ ह्भ्व्_८।१०८ ॥  
ततः स्पृशम्श् च करयोर् अङ्गुष्ठाभ्याम् अनामिके ।  
प्रदर्शयेन् निवेद्यस्य मुद्रां तस्य मनुं जपन्  ॥ ह्भ्व्_८।१०९ ॥  
  
मन्त्रश् चायं क्रम-दीपिकायाम् [४।६२] --  
नन्दजो ऽम्बुमनु-बिन्दु-युङ् नतिः  
पार्श्व-रा-मरुद्-अवात्मने नि च ।  
रुद्ध-ङे-युत-निवेद्यम् आत्म-भूर्  
मास-पार्श्वम् अनिलस् तथाऽमि-युक्  ॥ ह्भ्व्_८।११० ॥  
  
निवेद्यस्य मनुत्वेन स्वाभीष्टं मनुम् एव ते ।  
एकान्तिनो जपन्तस् तु ग्रास-मुद्रां वितन्वते  ॥ ह्भ्व्_८।१११ ॥  
न च ध्यायन्ते ते कृष्ण-वक्त्रात् तेजो-विनिर्गमम् ।  
मञ्जुल-व्यवहारेण भोजयन्ति हरिं मुदा  ॥ ह्भ्व्_८।११२ ॥  
  
अन्यत्र च-  
शाली-भक्तं सु-भक्तं शिशिर-कर-सितं पायसं पूप-सूपम्  
लेह्यं पेयं सु-चूष्यं सितम् अमृत-फलं घारिकाद्यं सुखाद्यम् ।  
आज्यं प्राज्यं समिज्यं नयन-रुचि-करं वाजिकैल-मरीच-  
स्वादियः शाकराजि-परिकरम् अमृताहार-जोषं जुषस्व  ॥ ह्भ्व्_८।११३ ॥  
  
किं च-गरुड-पुराणे-  
नैवेद्यं परया भक्त्या घण्टाद्यैर् जय-निस्वनैः ।  
नीराजनैश् च हरये दद्याद् दीपासनं बुधः  ॥ ह्भ्व्_८।११४ ॥  
  
अथ नैवेद्य-पत्राणि    
  
स्कान्दे श्री-ब्रह्म-नारद-संवादे-  
नैवेद्य-पात्रं वक्ष्यामि केशवस्य महात्मनः ।  
हैरण्यं रजतं ताम्रं कंस्यं मृन्-मयम् एव च ।  
पलाशं पद्म-पत्रं च पात्रं विष्णोर् अति-प्रियम्  ॥ ह्भ्व्_८।११५ ॥  
  
विष्णु-धर्मोत्तरे-  
पत्राणां तु प्रदानेन नरकं च न गच्छति  ॥ ह्भ्व्_८।११६ ॥  
  
पत्र-परिमनं    
  
देवी-पुराणे-  
षट्-त्रिंशद्-अङ्गुलं पात्रम् उत्तमं परिकीर्तितम् ।  
मध्यमं च त्रिभागोनं कन्यसं द्वादशाङ्गुलम् ।   
वस्व्-अङ्गुल-विहीनं तु न पात्रं कारयेत् क्वचित्  ॥ ह्भ्व्_८।११७ ॥  
  
अथ भोज्यनि    
  
एकादश-स्कन्दे  (११।२७।३४)-  
गुड-पायस-सर्पींषि सष्कुल्यापूप-मोदकान् ।  
संयाव-दधि-सूपाम्श् च नैवेद्यं सति कल्पयेत्  ॥ ह्भ्व्_८।११८ ॥  
  
किं च-(११।११।४१)-  
यद् यद् इष्टतमं लोके यच् चाति-प्रियम् आत्मनः ।  
तत् तन् निवेदयेन् मह्यं तद् आनन्त्याय कल्पते  ॥ ह्भ्व्_८।११९ ॥  
  
अष्टम-स्कान्दे- (८।१६।५२)-  
नैवेद्यं चाधि-गुणवद् दद्यात् पुरुष-तुष्टि-दम्  ॥ ह्भ्व्_८।१२० ॥   
बौधायन-स्मृतौ च-  
नाना-विधान्न-पानैश् च भक्षनाद्यैर् मनोहरैः ।  
नैवेद्यं कल्पयेद् विष्णोस् तद्-अभावे च पायसं    
केवलं घृत-संयुक्तं  ॥ ह्भ्व्_८।१२१ ॥  
  
वामन-पुराणे---  
हविषा संस्कृता ये च यव-गोधूम-शलयः ।  
तिल-मुद्गादयो माषा व्रीहयश् च प्रिया हरेः  ॥ ह्भ्व्_८।१२२ ॥  
  
गारुडे-  
अन्नं चतुर्-विधं पुण्यम् गुणाढ्यं चामृतोपमम् ।  
निष्पण्णं स्व-गृहे यद् वा श्रद्धया कल्पयेद् धरेः  ॥ ह्भ्व्_८।१२३ ॥  
  
भविष्ये-  
पुष्पं धूपं तथा दीपं नैवेद्यं सु-मनोहरम् ।   
खण्ड-लड्डुक-श्री-वेस्त-कासाराशोक-वर्तिकाः  ॥ ह्भ्व्_८।१२४ ॥  
स्वस्तिकोल्लसिक-दुग्ध-तिल-वेष्ट-किलाटिकाः ।  
फलानि चैव पक्वानि नागरङ्गादिकानि च  ॥ ह्भ्व्_८।१२५ ॥  
अन्यानि विधिना दत्त्वा भक्ष्याणि विविधानि च ।  
एवम् आदिनि दापयेद् भक्तितो न्र्प  ॥ ह्भ्व्_८।१२६ ॥  
  
वाराहे-  
यस् तु भागवतो देवि अन्नाद् येन तु प्रीणयेत् ।  
प्रीणितस् तिष्ठतेऽसौ वा बहु-जन्मानि माधवि  ॥ ह्भ्व्_८।१२७ ॥  
सर्व-व्रीहि-मयं गृह्यम् शुभं सर्व-रसान्वितम् ।  
मन्त्रेण मे प्रदीयेत न किञ्चिद् अपि संस्पृशेत्  ॥ ह्भ्व्_८।१२८ ॥  
इङ्गुदि-फल-बिल्वानि बदरामलकानि च ।  
खर्जुराम्श् चासनाम्श् चैव मानवाम्श् च परूषकान्  ॥ ह्भ्व्_८।१२९ ॥  
शालोड्डम्बरिकाम्श् चैव तथा प्लक्ष-फलानि च ।  
पैप्पलं कण्टकीयं च तुम्बुरुं च प्रियङ्गुकम्  ॥ ह्भ्व्_८।१३० ॥  
मरीचं शिंश-पाकं च भल्लातकर-मर्दकम् ।  
द्राक्षां च दाडिमं चैव पिण्ड-खर्जूरम् एव च  ॥ ह्भ्व्_८।१३१ ॥  
सौवीरं केलिकं चैव तथा शुभ-फलानि च ।  
पिण्डारक-फलं चैव पुन्नाग-फलम् एव च  ॥ ह्भ्व्_८।१३२ ॥  
शमीं चैव कवीरं च खर्जूरक-महाफलम् ।  
कुमुदस्य फलं चैव वहेडक-फलं तथा  ॥ ह्भ्व्_८।१३३ ॥  
अजं कर्कोटकं चैव तथा तल-फलानि च ।  
कदम्बः कौमुदं चैव द्वि-विधं स्थल-कञ्जयोः  ॥ ह्भ्व्_८।१३४ ॥  
पिण्डिकण्डेति विख्यातं वंश-नीपं ततः परम् ।  
मधु-कण्डेति विख्यातं माहिषं कण्डम् एव च  ॥ ह्भ्व्_८।१३५ ॥  
कर-मर्दक-कन्दं च तथा निलोत्पलस्य च ।  
मृणालं पौष्करं चैव शालूकस्य फलं तथा  ॥ ह्भ्व्_८।१३६ ॥  
एते चान्ये च बहवः काण्ड-मूल-फलानि च ।  
एतानि चोपयोज्यानि ये मया परिकल्पिताः  ॥ ह्भ्व्_८।१३७ ॥  
मूलकस्य ततः शाकम् चिञ्च-शाकं तथैव च ।   
शाकं चैव कलायस्य सर्षपस्य तथैव च  ॥ ह्भ्व्_८।१३८ ॥  
वंसकस्य तु शाकं च शाकम् एव कलम्बिकम् ।  
आर्द्रकस्य च शाकं वै पालङ्कं शाकम् एव च  ॥ ह्भ्व्_८।१३९ ॥  
अम्बिलोडक-शाकं च काशं कौमारकं तथा ।  
शुक-मण्डल-पत्रं च द्वाव् एव तरु-वानकौ  ॥ ह्भ्व्_८।१४० ॥  
चरस्य चैव शाकं च मधु-कोड्डुम्बरं तथा ।  
एते चान्ये च बहवह् शतशो ऽथ सहस्रशः  ।  
कर्मण्याश् चैव सर्वे वै ये मया परिकीर्तिताः  ॥ ह्भ्व्_८।१४१ ॥  
व्रीहीणां च प्रवक्ष्यामि उपयोगाम्श् च माधवि ।  
एक-चित्तं समाधाय तत् सर्वं शृणु सुन्दरि  ॥ ह्भ्व्_८।१४२ ॥  
धर्माधार्मिक-रक्तं च सु-गन्धं रक्त-शालिकम् ।   
दीर्घशूकं महाशालिं वर-कुङ्कुम-पत्रकम्  ॥ ह्भ्व्_८।१४३ ॥  
ग्राम-शालिं समद्राशाम् स-श्रीशां कुश-शालिकाम् ।   
यवाश् च द्वि-विधा ज्ञेयाः कर्मण्या मम सुन्दरि  ॥ ह्भ्व्_८।१४४ ॥  
कर्मण्याश् चैव मुद्गाश् च तिलाः कृष्णाः कुलत्थकाः ।  
गोधूमकं महा-मुद्ग-मुद्गाष्टकम् अवाट-जित्  ॥ ह्भ्व्_८।१४५ ॥  
कर्मण्य् एतानि चोक्तानि व्यजनानि प्रियान्वितान् ।  
प्रतिगृह्णाम्य् अहं ह्य् एतान् सर्वान् भागवतान् प्रियान्  ॥ ह्भ्व्_८।१४६ ॥  
  
किं च--  
ये मयैवोपयोज्यानि गव्यं दधि पयो घृतम्  ॥ ह्भ्व्_८।१४७ ॥  
  
स्कान्दे च ब्रह्म-नारद-संवादे-  
हविः शल्योदनं दिव्यम् आज्य-युक्तं स-शर्करम् ।  
नैवेद्यं देव-देवाय यावकं पायसं तथा  ॥ ह्भ्व्_८।१४८ ॥  
नैवेद्यानाम् अभावे तु फलानि विनिवेदयेत् ।  
फलानाम् अप्य् अभावे तु तृण-गुल्मौषधीर् अपि  ॥ ह्भ्व्_८।१४९ ॥  
औषधीनाम् अलाभे तु तोयं च विनिवेदयेत् ।  
तद्-अलाभे तु सर्वत्र मानसं प्रवरं स्मृतम्  ॥ ह्भ्व्_८।१५० ॥  
  
स्कान्दे महेन्द्रं प्रति श्री-नारद-वचनं-  
यच्छन्ति तुलसी-शाकं श्रुतं ये माधवाग्रतः ।  
कल्पान्तं विष्णु-लोके तु वसन्ति पितृभिः सह  ॥ ह्भ्व्_८।१५१ ॥  
  
अथ नैवेद्य-निषिद्धानि    
  
हारित-स्मृतौ-  
नाभक्ष्यं नैवेद्यार्थे भक्ष्येस्व् अप्य् अजा-महिषी-क्षीरं पञ्च-नखा मत्स्याश् च  ॥ ह्भ्व्_८।१५२ ॥  
  
द्वारका-माहात्म्ये-  
नीली-क्षेत्रं वापयन्ति मूलकं भक्षयन्ति ये ।  
नैवास्ति नरकोत्तारह् कल्प-कोटि-शतैर् अपि  ॥ ह्भ्व्_८।१५३ ॥  
  
वाराहे-  
माहिषं चाविकं चाजम् अयज्ञीयम् उदाहृतम्  ॥ ह्भ्व्_८।१५४ ॥  
  
किं च-   
माहिषं वर्जयेन् मह्यं क्षीरं दधि घृतं यदि  ॥ ह्भ्व्_८।१५५ ॥  
  
विष्णु-धर्मोत्तरे तृतीय-खण्डे-  
अभक्ष्यं चप्य् अहृद्यं च नैवेद्यं न निवेदयेत् ।  
केश-कीटावपन्नं च तथा चाविहितं च यत्  ॥ ह्भ्व्_८।१५६ ॥  
मूषिका-लाङ्गुलोपेतम् अवधूतम् अवक्षुतम् ।  
उड्डुम्बरं कपित्थं च तथा दन्त-शठं च यत् ।   
एवम् आदीनि देवाय न देयानि कदाचन  ॥ ह्भ्व्_८।१५७ ॥  
  
अथाभक्ष्याणि    
  
कौर्मे-  
वृन्ताकं जालिका-शाकं कुसुम्भाश्मन्तकं तथा ।  
पलाण्डुं लशुनं शुक्लम् निर्यासं चैव वर्जयेत्  ॥ ह्भ्व्_८।१५८ ॥  
गृञ्जनं किंशुकं चैव कुकुण्डं च तथैव च ।  
उडुम्बरम् अलाबुं च जग्ध्वा पतति वै द्विजः  ॥ ह्भ्व्_८।१५९ ॥  
  
वैष्णवे-  
भुञ्जीतोद्धृत-साराणि न कदाचिन् नरेश्वर  ॥ ह्भ्व्_८।१६० ॥  
  
स्कान्दे-    
न भक्षयति वृन्ताकं तस्य दूरतरो हरिः  ॥ ह्भ्व्_८।१६१ ॥  
  
किं चान्यत्र-  
दोर्भ्यां पाद्भ्यां च जानुभ्याम् उरसा शिरसा दृशा ।  
मनसा वचसा चेति प्रणामो ऽष्टाङ्ग ईरितः  ॥ ह्भ्व्_८। १६२ ॥  
जानुभ्याम् चैव बाहुभ्यां शिरसा वचसा धिया ।  
पञ्चाङ्गकः प्रणामः स्यात् पूजासु प्रवराव् इमौ  ॥ ह्भ्व्_८। १६३ ॥  
  
अत एवोक्तं यामले-  
यत्र मद्यं तथा मांसम् तथा वृन्ताक-मूलके ।  
निवेदयेन् नैव तत्र हरेर् ऐकान्तिकी रतिः  ॥ ह्भ्व्_८।१६४ ॥  
  
अथ नैवेद्यर्पन-माहात्म्यं    
  
स्कान्दे-  
नैवेद्यानि मनोज्ञानि कृष्णस्याग्रे निवेदयेत् ।  
कल्पान्तं तत्-पितॄणं तु तृप्तिर् भवति शाश्वती  ॥ ह्भ्व्_८।१६५ ॥  
फलानि यच्छते यो वै सुहृद्यानि नरेश्वर ।  
कल्पान्तं जायते तस्य स-फलं च मनोरथः  ॥ ह्भ्व्_८।१६६ ॥  
  
नारसिंहे-  
हविः शाल्योदनं दिय्यम् आज्य-युक्तं स-शर्करम् ।  
निवेद्य नरसिंहाय यावकं पायसं तथा  ॥ ह्भ्व्_८।१६७ ॥  
समास् तण्डुल-शङ्ख्याया यावत्यस् तावतीर् नृप ।  
विष्णु-लोके महा-भोगन् भुञ्जानस् ते स-वैष्णवाः  ॥ ह्भ्व्_८।१६८ ॥  
  
विष्णु-धर्मोत्तरे-  
अन्न-दस् तृप्तिम् आप्नोति स्वर्ग-लोकं च गच्छति ।  
दत्त्वा च संविभागाय तथैवान्नम् अतन्द्रितः ।  
त्रैलोक्य-तर्पिते पुण्यं तत्-क्षनात् समवाप्नुयात्  ॥ ह्भ्व्_८।१६९ ॥  
अक्षय्यम् अन्न-पानं च पितृभ्यश् चोपतिष्ठते ।  
ओदनं व्यजनोपेतम् दत्त्वा स्वर्गम् अवाप्नुयात्  ॥ ह्भ्व्_८।१७० ॥   
परमान्नं तथा दत्त्वा तृप्तिम् आप्नोति शश्वतिम् ।  
विष्णु-लोकम् अवाप्नोति कुलम् उद्धरते तथा  ॥ ह्भ्व्_८।१७१ ॥  
घृतौदन-प्रदानेन दीर्घम् आयुर् अवाप्नुयात् ।  
दध्य्-ओदन-प्रदानेन श्रियम् आप्नोत्य् अनुत्तमाम्  ॥ ह्भ्व्_८।१७२ ॥  
क्षीरोदन-प्रदानेन दीर्घ-जीवितम् आप्नुयात् ।  
इक्षूणां च प्रदानेन परं सौभाग्यम् अश्नुते  ॥ ह्भ्व्_८।१७३ ॥  
रत्नानां चैव भागी स्यात् स्वर्ग-लोकं च गच्छति ।  
फाणितस्य प्रदानेन अग्न्य्-आधान-फलं लभेत्  ॥ ह्भ्व्_८।१७४ ॥  
तथा गुड-प्रदानेन कामिताभीष्टम् आप्नुयात्  ॥ ह्भ्व्_८।१७५ ॥  
निवेद्येक्षु-रसं भक्त्या परं सौभाग्यम् आप्नुयात् ।  
सर्वान् कामान् अवाप्नोति क्षौद्रं यश् च प्रयच्छति  ॥ ह्भ्व्_८।१७६ ॥  
तद् एव तुहितोपेतम् राजसूयम् अवाप्नुयात् ।  
वह्निष्टोमम् अवाप्नोति यवाकस्य निवेदकः ।  
अति-रात्रम् अवाप्नोति तथा पूप-निवेदकः  ॥ ह्भ्व्_८।१७७ ॥  
वैदलानां च भक्ष्याणां दानात् कामान् अवाप्नुयात् ।  
दीर्घ-जीवितम् आप्नोति घृत-पूर-निवेदकः  ॥ ह्भ्व्_८।१७८ ॥  
मोदकानां प्रदानेन कामान् आप्नोत्य् अभीप्सितान्  ॥ ह्भ्व्_८।१७९ ॥  
नाना-विधानां भक्ष्याणां दानात् स्वर्गम् अवाप्नुयात् ।  
भोजनीय-प्रदानेन तृप्तिम् आप्नोत्य् अनुत्तमाम्  ॥ ह्भ्व्_८।१८० ॥  
तथा लेह्य-प्रदानेन सौभाग्यम् अधिगच्छति ।  
बल-वर्णम् अवाप्नोति चूष्याणां च निवेदने  ॥ ह्भ्व्_८।१८१ ॥  
कुल्माषोल्लासिक-दाता वह्न्य्-आधेयं फलं लभेत् ।  
तथा कृषार-दानेन वह्निष्टोमम् अवाप्नुयात्  ॥ ह्भ्व्_८।१८२ ॥  
धनानां क्षौद्र-युक्तानां लाजानां च निवेदकः ।  
मुख्यं चैव शक्तूनां वह्निष्टोमम् अवाप्नुयात्  ॥ ह्भ्व्_८।१८३ ॥  
वानप्रस्थाश्रितं पुण्यम् लभेच् छाक-निवेदकः ।  
दत्त्वा हरितकं चैव तद् एव फलम् आप्नुयात्  ॥ ह्भ्व्_८।१८४ ॥  
दत्त्वा शाकानि रम्याणि विशोकस् त्व् अभिजायते ।  
दत्त्वा च व्यजनार्थाय तथोपकरणानि च  ॥ ह्भ्व्_८।१८५ ॥  
सु-कुले लभते जन्म कन्द-मूल-निवेदकः ।  
नीलोत्पल-विदरीणां तरुटस्य तथा द्विजः  ॥ ह्भ्व्_८।१८६ ॥  
कन्द-दानाद् अवाप्नोति वानप्रस्थ-फलं शुभम् ।  
त्रपुषेर् वारुकं दत्त्वा पुण्डरीक-फलं लभेत्  ॥ ह्भ्व्_८।१८७ ॥  
कर्कन्धु-वदरे दत्त्वा तथा पारैवतं कलम् ।  
परूषकं तथाभ्रं च पनसं नारिकेलकम्  ॥ ह्भ्व्_८।१८८ ॥  
भव्यं मोचं तथा चोचम् खर्जूरम् अथ दाडिमम् ।  
आम्रातक-स्रुवाम्लोट-फल-मान-प्रियालकम्  ॥ ह्भ्व्_८।१८९ ॥  
जम्बू-बिल्वामलं चैव जात्यं वीणातकं तथा ।  
नारङ्ग-बीज-पूरे च बीज-फल्गु-फलन्य् अपि  ॥ ह्भ्व्_८।१९० ॥  
एवम् आदीनि दिव्यनि यः फलानि प्रयच्छति ।  
तथा कन्दानि मुख्यानि देव-देवाय भक्तितः  ॥ ह्भ्व्_८।१९१ ॥  
क्रिया-साफल्यम् आप्नोति स्वर्ग-लोकं तथैव च ।  
प्राप्नोति फलम् आरोग्यम् मृद्वीकानां निवेदकः  ॥ ह्भ्व्_८।१९२ ॥  
रसान् मुख्यान् अवाप्नोति सौभाग्यम् अपि चोत्तमम् ।  
आम्रैर् अभ्यर्च्य देवेशम् अश्वमेध-फलं लभेत्  ॥ ह्भ्व्_८।१९३ ॥  
  
किं च-   
मोचकं पनसं जम्बू तथान्यत् कुम्भालि-फलम् ।  
प्राचीनामलकं श्रेष्ठं मधुकोड्डुम्बरस्य च ।  
यत्न-पक्वम् अपि ग्राह्यं कदली-फलम् उत्तमम्  ॥ ह्भ्व्_८।१९४ ॥  
  
हरि-भक्ति-सुधोदये च-  
यत् किञ्चिद् अल्पं नैवेद्यम् भक्त-भक्ति-रस-प्लुतम् ।  
प्रतिभोजयति श्रीशस् तद्-दातॄन् स्व-सुखं द्रुतम् इति  ॥ ह्भ्व्_८।१९५ ॥  
ततः प्राग्वद् विचित्राणि पनकान्य् उत्तमानि च ।  
सु-गन्धि शीतलं स्वच्छं जलम् अप्य् अर्पयेत् ततः  ॥ ह्भ्व्_८।१९६ ॥  
  
अथ पनकानि, तन्-माहात्म्यं च    
  
विष्णु-धर्मोत्तरे-  
पानकानि सु-गन्धीनि शीतलानि विशेषतः ।  
निवेद्य देव-देवाय वाजिमेधम् अवाप्नुयात्  ॥ ह्भ्व्_८।१९७ ॥  
त्वगेला-नाग-कुसुम-कर्पूर-सित-संयुतैः ।  
सिता-क्षौद्र-गुडोपेतैर् गन्ध-वर्ण-गुणान्वितैः  ॥ ह्भ्व्_८।१९८ ॥  
बीज-पूरक-नारङ्ग-सहकार-समन्वितैः ।  
राजसूयम् अवाप्नोति पनकैर् विनिवेदितैः  ॥ ह्भ्व्_८।१९९ ॥  
निवेद्य नारिकेलाम्बु-वह्निष्टोम-फलं लभेत् ।  
सर्व-काम-वहा नद्यो नित्यं यत्र मनोरमाः  ।  
तत्र पान-प्रदा यान्ति  यत्र रामा गुणान्विताः  ॥ ह्भ्व्_८।२०० ॥  
इति ।  
  
इत्थं समर्प्य नैवेद्यम् दत्त्वा जवनिकं ततः ।  
बहिर्-भूय यथा-सक्ति जपं सन्ध्यानम् आचरेत्  ॥ ह्भ्व्_८।२०१ ॥  
  
अथ ध्यानम्   
  
ब्रह्मेशाद्यैः परित ऋषिभिः सूपविष्टैः समेतो   
लक्ष्म्या शिञ्जद्-वलय-करया सादरं वीज्यमन ।  
मर्म-क्रीड-प्रहसित-मुखो हासयन् पङ्क्ति-भोक्तॄन्   
भुङ्क्ते पात्रे कनक-घटिते षड्-रसं श्री-रमेशः  ॥ ह्भ्व्_८।२०२ ॥  
इति ।  
  
एकन्तिभिश् चात्म-कृतं स-वयस्यस्य गोकुले ।  
यशोदा-लाल्यमानस्य ध्येयं कृष्णस्य भोजनम्  ॥ ह्भ्व्_८।२०३ ॥  
  
अथ होमः  
  
नित्यं चावश्यकं होमं कुर्यात् शक्त्य्-अनुसारतः ।  
होमाशक्तौ तु कुर्वीत जपं तस्य चतुर्-गुणम्  ॥ ह्भ्व्_८।२०४ ॥  
केऽप्य् एवं मन्वतेऽवश्यम् नित्य-होमं सदाचरेत् ।  
पुरश्चरन-होमस्याशक्तौ हि स विधिर् मतः  ॥ ह्भ्व्_८।२०५ ॥  
पूर्वं दीक्षा-विधौ होम-विधिश् च लिखितः कियान् ।  
तद्-विस्तारश् च विज्ञेयस् तत्-तच्-छास्त्रात् तद्-इच्छुभिः  ॥ ह्भ्व्_८।२०६ ॥  
समाप्तिं भोजने ध्यात्वा दत्त्वा गण्डूषिकं जलम् ।  
अमृतापिधानम् असि स्वाहेत्य् उच्चारयेत् सुधीः  ॥ ह्भ्व्_८।२०७ ॥  
विसृजेद् देव-वक्त्रे तत् तेजः संहार-मुद्रया ।  
नैकन्ती तेजसः कुर्यान् निष्क्रान्तिं इव सङ्क्रमम्  ॥ ह्भ्व्_८।२०८ ॥  
अथ बलि-दानम्  
  
ततो जवनिका विद्वान् अपसार्य यथाविधि ।  
विष्वक्सेनाय भगवन्-नैवेद्यांशं निवेदयेत्  ॥ ह्भ्व्_८।२०९ ॥  
  
तथा च पञ्चरात्रे श्री-नारद-वचनम्-  
विश्वक्सेनाय दातव्यं नैवेद्यं तच्-छतांशकम् ।  
पादोदकं प्रसादं च लिङ्गे चण्डेश्वराय च  ॥ ह्भ्व्_८।२१० ॥  
  
तद्-विधिः    
  
मुख्याद् ईसानतः पात्रान् नैवेद्यांशं समुद्धरेत् ।  
सर्व-देव-स्वरुपाय पराय परमेष्ठिने  ॥ ह्भ्व्_८।२११ ॥  
श्री-कृष्ण-सेव-युक्ताय विष्वक्सेनाय ते नमः ।  
इत्य् उक्त्वा श्री-हरेर् वामे तीर्थ-क्लिन्नं समर्पयेत्  ॥ ह्भ्व्_८।२१२ ॥  
सतंसं वा सहस्रांशम् अन्यथा निष्फलं भवेत्  ॥ ह्भ्व्_८।२१३ ॥  
पश्चाच् च बलिर् इत्य् आदि श्लोकाव् उच्चार्य वैष्णवः ।  
सर्वेभ्यो वैष्णवेभ्यस् तच्-छतांसं विनिवेदयेत्  ॥ ह्भ्व्_८।२१४ ॥  
तौ च श्लोकौ -  
बलिर् विभीषणो भीष्मः कपिलो नारदो ऽर्जुनः ।  
प्रह्लादश् चाम्बरीषश् च वसुर् वायु-सुतः सिवः  ॥ ह्भ्व्_८।२१५ ॥  
विष्वक्सेनोद्धवाक्रूरः सनकाद्याः शुकादयः ।  
श्री-कृष्णस्य प्रसादो ऽयं सर्वे गृह्णन्तु वैष्णवाः  ॥ ह्भ्व्_८।२१६ ॥  
  
इदं यद्यपि युज्येत दर्पणार्पणतः परम् ।  
तथापि भक्त-वात्सल्यात् कृष्णस्यात्रापि सम्भवेत्  ॥ ह्भ्व्_८।२१७ ॥  
अथ बलि-दन-माहात्म्यं    
  
नारसिंहे-  
ततस् तद्-अन्न-शेषेण पार्षदेभ्यः समन्ततः ।  
पुष्पाक्षतैर् विमिश्रेण बलिं यस् तु प्रयच्छति  ॥ ह्भ्व्_८।२१८ ॥  
बलिना वैष्णवेनाथ तृप्तः सन्तो दिवौकसः ।  
शान्तिं तस्य प्रयच्छन्ति श्रियम् आरोग्यम् एव च  ॥ ह्भ्व्_८।२१९ ॥  
  
अथ जल-गन्दुसद्य्-अर्पनं  
  
उपलिप्य ततो भूमिं पुनर् गाण्डूषिकं जलम् ।  
दद्यात् त्रिर् अग्रे कृष्णस्य ततो ऽस्मै दन्त-सोधनम्  ॥ ह्भ्व्_८।२२० ॥   
पुनर् आचमनं दत्त्वा श्री-पाण्योः श्री-मुखस्य च ।  
मार्जनायांशुकं दत्त्वा सर्वाण्य् अङ्गानि मार्जयेत्  ॥ ह्भ्व्_८।२२१ ॥  
परिधाप्य् अपरे वस्त्रे पुनर् दत्त्वासनान्तरम् ।  
पद्यम् आचमनीयं च पूर्ववत् पुनर् अर्पयेत्  ॥ ह्भ्व्_८।२२२ ॥  
चन्दनागुरु-चूर्णादि प्रदद्यात् कर-मार्जनम् ।  
कर्पूरद्य्-आस्य-वासं च ताम्बूलं तुलसीम् अपि  ॥ ह्भ्व्_८।२२३ ॥  
अथ मुख-वसदि-माहात्म्यं    
  
विष्णु-धर्मोत्तरे त्र्तीय-खण्डे-  
पूग-जाति-फलं दत्त्वा जाति-पत्रं तथैव च ।  
लवङ्ग-फल-कक्कोल-मेल-कत-फलं तथा  ॥ ह्भ्व्_८।२२४ ॥  
ताम्बूलीनां किशलयं स्वर्ग-लोकम् अवाप्नुयात् ।  
सौभाग्यम् अतुलं लोके तथा रूपम् अनुत्तमम्  ॥ ह्भ्व्_८।२२५ ॥  
  
स्कान्दे-    
ताम्बूलं च स-कर्पूरम् स-पूगं नर-नायक ।  
कृष्णाय यच्छति प्रीत्या तस्य तुष्टो हरिः सदा  ॥ ह्भ्व्_८।२२६ ॥  
अथ पुनर् गन्धर्पनं    
  
दिव्यं गन्धं पुनर् दत्त्वा यथेष्टम् अनुलेपनैः ।  
दिव्यैर् विचित्रैः श्री-कृष्णम् भक्ति-च्छेदेन लेपयेत्  ॥ ह्भ्व्_८।२२७ ॥  
रम्याणि चोर्ध्व-पुण्ड्राणि सद्-वर्णेन यथास्पदम् ।   
सु-गन्धिनानुलेपेन कृष्णस्य रचयेत्तराम्  ॥ ह्भ्व्_८।२२८ ॥  
  
तथा चागमे ध्यान-प्रसङ्गे-  
ललाटे हृदये कुक्षौ कण्ठे बह्वोश् च पार्श्वयोः ।  
विराजतोर्ध्व-पुण्ड्रेण सौवर्णेन विभूषितम्  ॥ ह्भ्व्_८।२२९ ॥  
इति ।   
  
दिव्यानि कञ्चुकोष्णीष-काञ्च्य्-आदीनि पराण्य् अपि ।  
वस्त्राणि सु-विचित्राणि श्री-कृष्णं परिधापयेत्  ॥ ह्भ्व्_८।२३० ॥  
ततो दिव्य-किरीटादि-भूषणनि यथा-रुचि ।  
विचित्र-दिव्य-माल्यानि परिधाप्य विभूषयेत्  ॥ ह्भ्व्_८।२३१ ॥  
  
अथ महारजोपचरर्पनं    
  
ततश् च चामर-च्छत्र-पादुकादीन् परान् अपि ।  
महाराजोपचाराम्श् च दत्त्वादर्शं प्रदर्शयेत्  ॥ ह्भ्व्_८।२३२ ॥  
  
विष्णु-धर्मोत्तरे-  
यथादेशं यथा-कलं राज-लिङ्गं सुरालये ।  
दत्त्वा भवति राजैव नात्र कार्या विचारणा  ॥ ह्भ्व्_८।२३३ ॥   
  
तत्र चामर-माहात्म्यं    
  
तथा चामर-दानेन श्रीमान् भवति भू-तले ।  
मुच्यते च तथा पापैः स्वर्ग-लोकं च गच्छति  ॥ ह्भ्व्_८।२३४ ॥  
  
  
छत्रस्य माहात्म्यं   
  
तत्रैव-  
छत्रं बहु-शलाकं च झल्लरी-वस्त्र-संयुतम् ।  
दिव्य-वस्त्रैश् च संयुक्तं हेम-दण्ड-समन्वितम्  ॥ ह्भ्व्_८।२३५ ॥  
यः प्रयच्छति कृष्णस्य छत्र-लक्ष-युतैर् वृतः ।  
प्रार्थ्यते सो ऽमरैः सर्वैः क्रीडते पितृभिः सह  ॥ ह्भ्व्_८।२३६ ॥  
  
तत्रैव वान्यत्र-  
राजा भवति लोकेऽस्मिन् छत्रं दत्त्वा द्विजोत्तमः ।  
नाप्नोति रिपुजं दुःखं सङ्ग्रामे रिपु-जिद् भयेत्  ॥ ह्भ्व्_८।२३७ ॥  
उपानत्-सम्प्रदानेन विमानम् अधिरोहति ।  
यथेष्टं तेन लोकेषु विचरत्य् अमर-प्रभः  ॥ ह्भ्व्_८।२३८ ॥  
ध्वजस्य माहात्म्यं   
  
तत्रैव-  
लोकेषु ध्वज-भूतः स्याद् दत्त्वा विष्णोर् वरं ध्वजम् ।  
शक्र-लोकम् अवाप्नोति बहून् अब्द-गणान् नरः  ॥ ह्भ्व्_८।२३९ ॥  
  
किं च-   
युक्तं पीत-पताकाभिर् निवेद्य गरुड-ध्वजम् ।  
केशवाय द्विज-श्रेष्ठः सर्व-लोके महीयते इति  ॥ ह्भ्व्_८।२४० ॥   
यत्-प्रसादे ध्वजारोप-माहात्म्यं लिखितं पुरा ।  
तद् अत्राप्य् अखिलं ज्ञेयं तत्रात्रत्यं इदं तथा  ॥ ह्भ्व्_८।२४१ ॥  
  
किं च भविष्ये-  
विष्णोर् ध्वजे तु सौवर्णम् दण्डं कुर्याद् विचक्षणः ।  
पताका चापि पीता स्याद् गरुडस्य समीप-गा  ॥ ह्भ्व्_८।२४२ ॥  
  
व्यजनस्य माहात्म्यं    
  
विष्णु-धर्मोत्तरे-  
तल-व्र्ण्त-प्रदानेन निर्वृतिं प्राप्नुयात् परम्   ॥ ह्भ्व्_८।२४३ ॥  
  
वितनस्य माहात्म्यं    
तत्रैव-  
वितानक-प्रदानेन सर्व-पापैः प्रमुच्यते ।  
परं निर्वृतिम् आप्नोति यत्र तत्राभिजायते  ॥ ह्भ्व्_८।२४४ ॥  
  
खद्गदीनां माहात्म्यं    
  
दत्त्वा निस्त्रिंशकान् मुख्यान् शत्रुभिर् नाभिभूयते ।  
दत्त्वा तद्-बन्धनं मुख्यम् अग्न्य्-आधेय-फलं लभेत्  ॥ ह्भ्व्_८।२४५ ॥  
  
किं च-   
पतद्-ग्रहं तथा दत्त्वा शुभदस् त्व् अभिजायते ।  
पाद-पीठ-प्रदानेन स्थानं सर्वत्र विन्दति  ॥ ह्भ्व्_८।२४६ ॥  
दर्पणस्य प्रदानेन रूपवान् दर्पवान् भवेत् ।  
मार्जयित्वा तथा तं च शुभगस् त्व् अभिजायते  ॥ ह्भ्व्_८।२४७ ॥  
यत् किञ्चिद् देव-देवाय दद्याद् भक्ति-समन्वितः ।  
तद् एवाक्षयम् आप्नोति स्वर्ग-लोकं स गच्छति  ॥ ह्भ्व्_८।२४८ ॥  
  
किं च, वामन-पुराणे श्री-बलिं प्रति श्री-प्रह्लादोक्तौ-  
श्रद्दधानैर् भक्ति-परैर् यान्य् उद्दिश्य जनार्दनम् ।  
बलि-दानानि दीयन्ते अक्षयानि विदुर् बुधः  ॥ ह्भ्व्_८।२४९ ॥  
अत्रापि केचिद् इच्छन्ति दत्त्वा पुष्पाञ्जलि-त्रयम् ।  
पूर्वोक्त दश शङ्खाद्या मुद्राः सन्दर्शयेत्  ॥ ह्भ्व्_८।२५० ॥  
इति ।  
  
अथ गीत-वद्य-नृत्यनि    
  
ततो विचित्रैर् ललितैः कारितैर् वा स्वयं कृतैः ।  
गीतैर् वाद्यैश् च नृत्यैश् च श्री-कृष्णं परितोषयेत्  ॥ ह्भ्व्_८।२५१ ॥  
  
अथ तत्र निषिद्धं    
  
नृत्यादि कुर्वतो भक्तान् नोपविष्टो ऽवलोकयेत् ।  
न च तिर्यग् व्रजेत् तत्र तैः सहान्तरयन् प्रभुम्  ॥ ह्भ्व्_८।२५२ ॥  
  
तथा चोक्तं-  
नृत्यन्तं वैष्णवं हर्साद् आसीनो यस् तु पश्यति ।  
खञ्जो भवति राजेन्द्र सो ऽयं जन्मनि जन्मनि  ॥ ह्भ्व्_८।२५३ ॥  
  
किं च-   
नृत्यतां गायतां मध्ये भक्तानां केशवस्य च ।  
तान् ऋते यस् तिरो याति तिर्यग्-योनिं स गच्छति  ॥ ह्भ्व्_८।२५४ ॥  
  
अथ गीतदि-माहात्म्यम्   
अदौ समन्यतः    
  
नारसिंहे-    
गीत-वाद्यादिकं नाट्यम् शङ्ख-तुर्यादि-निस्वनम् ।  
यः कारयति विष्णोस् तु सन्ध्यायां मन्दिरे नरः ।  
सर्व-काले विशेषेण  कामगः काम-रूपवान्  ॥ ह्भ्व्_८।२५५ ॥  
सु-सङ्गीत-विदग्धैश् च सेव्यमानो ऽप्सरो-गणैः ।  
महार्हेण विमानेन विचित्रेण विराजता ।  
स्वर्गात् स्वर्गम् अनुप्राप्य विष्णु-लोके महीयते  ॥ ह्भ्व्_८।२५६ ॥  
स्कान्दे विष्णु-नारद-संवादे-  
गीतं वाद्यं च नृत्यं च नाट्यं विष्णु-कथां मुने ।  
यः करोति स पुण्यात्मा त्रैलोक्योपरि संस्थितः  ॥ ह्भ्व्_८।२५७ ॥  
  
बृहन्-नारदीये श्री-यम-भगीरथ-संवादे-  
देवतायतने यस् तु भक्ति-युक्तः प्रनृत्यति ।  
गीतानि गायत्य् अथवा तत्-फलं शृणु भू-पते  ॥ ह्भ्व्_८।२५८ ॥  
गन्धर्व-राजतां गणैर् नृत्याद् रुद्र-गणेशताम् ।  
प्राप्नोत्य् अष्ट-कुलैर् युक्तस् ततः स्यान् मोक्ष-भाङ् नरः  ॥ ह्भ्व्_८।२५९ ॥  
  
लैङ्गे श्री-मार्कण्डेयाम्बरीष-संवादे-  
विष्णु-क्षेत्रे तु यो विद्वान् कारयेद् भक्ति-संयुतः ।  
गन-नृत्यादिकं चैव विष्ण्व्-आख्यं च कथां तथा  ॥ ह्भ्व्_८।२६० ॥  
जातिं स्मृतिं च मेधां च तथैव परमां स्थितिम् ।  
प्राप्नोति विष्णु-सालोक्यं सत्यम् एतन् नाराधिप  ॥ ह्भ्व्_८।२६१ ॥  
  
अन्यत्र च श्री-भगवद्-उक्तौ-  
विसृज्य लज्जां यो ऽधीते गायते नृत्यतेऽपि च ।  
कुल-कोटि-समायुक्तो लभते मामकं पदम्  ॥ ह्भ्व्_८।२६२ ॥  
  
अत एवोक्तं-  
भारते नृत्य-गीते तु कुर्यात् स्वाभाविकेऽपि वा ।  
स्वाभाविकेन भगवान् प्रीणातीत्य् आह शौनकः  ॥ ह्भ्व्_८।२६३ ॥  
  
अत एव नारदीये-    
विष्णोर् गीतं च नृत्यं च नटानां च विशेषतः ।  
ब्रह्मन् ब्राह्मण-जातीनां कर्तव्यं नित्य-कर्म-वत्  ॥ ह्भ्व्_८।२६४ ॥  
  
किन्तु स्मृतौ---  
गीत-नृत्यानि कुर्वीत देव-द्विजादि-तुष्टये ।  
न जीवनाय युञ्जीत विप्रो पाप-भिया क्वचित्  ॥ ह्भ्व्_८।२६५ ॥  
  
एवं कृष्ण-प्रीणनत्वाद् गीतादेर् नित्यता परा ।  
संसिद्धैर् अविशेषेन ज्ञेया सा हरि-वसरे  ॥ ह्भ्व्_८।२६६ ॥  
  
तथा चोक्तं-  
केशवाग्रे नृत्य-गीतं न करोति हरेर् दिने ।  
वह्निना किं न दग्धो ऽसौ गतः किं न रसातलं  ॥ ह्भ्व्_८।२६७ ॥  
  
अथ विशेषतो गीतस्य माहात्म्यं   
  
द्वारका-माहात्म्ये श्री-मर्कन्देयेन्द्रद्युम्न-संवादे-  
कृष्णं सन्तोषयेद् यस् तु सु-गीतैर् मधुर-स्वनैः ।  
सर्व-वेद-फलं तस्य जायते नात्र संशयः  ॥ ह्भ्व्_८।२६८ ॥  
  
स्कान्दे श्री-महादेवोक्तौ-  
श्रुति-कोटि-समं जप्यं जप-कोटि-समं हविः ।  
हविह्-कोटि-समं गेयं गेयं गेय-समं विदुः  ॥ ह्भ्व्_८।२६९ ॥  
  
कसि-खण्डे विष्णु-दूत-शिवशर्म-संवादे-  
यदि गीतं क्वचिद् गीतं श्रीमद्-धरि-हराङ्कितम् ।  
मोक्षं तु तत् फलं प्राहुह् सान्निध्यम् अथवा तयोः  ॥ ह्भ्व्_८।२७० ॥  
विष्णुशर्मे श्री-भगवद्-उक्तौ-  
रागेणाकृष्यते चेतो गान्धर्वाभिमुखं यदि ।  
मयि बुद्धिं समास्थाय गायेथ मम सत्-कथाः  ॥ ह्भ्व्_८।२७१ ॥  
  
हरि-भक्ति-सुधोदये    
यो गायति सम् अनिशं भुवि भक्ता उच्चैः  
स द्राण् समस्त-जन-पाप-भिदेऽलम् एकः ।  
दीपेस्व् असत्स्व् अपि ननु प्रति-गेहम् अन्तर्  
ध्वान्तं किम् अत्र विलसत्य् अमले द्यु-नाथे  ॥ ह्भ्व्_८।२७२ ॥  
  
यद् आनन्द-कलं गायन् भक्तः पुण्याश्रु वर्षति ।  
तत् सर्व-तीर्थ-सलिल-स्नानं स्व-मल-शोधनं  ॥ ह्भ्व्_८।२७३ ॥  
  
वाराहे --  
ब्राह्मणो वासुदेवार्थं गायमनो ऽनिशं परम् ।   
सम्यक् ताल-प्रयोगेण सन्निपातेन वा पुनः  ॥ ह्भ्व्_८।२७४ ॥  
नव वर्ष-सहस्राणि नव वर्ष-शतानि च ।  
कुवेर-भवनं गत्वा मोदते वै यदृच्छया  ॥ ह्भ्व्_८।२७५ ॥  
कुवेर-भवनाद् भ्रष्टः स्वच्छन्द-गमनालयः ।  
फलम् आप्नोति सुश्रोणि मम कर्म-परायणः  ॥ ह्भ्व्_८।२७६ ॥  
नारायणानां विधिना गानं श्रेष्ठतमं स्मृतम् ।   
गानेनाराधितो विष्णुह् स्व-कीर्ति-जन-वर्चसा  ददाति ।  
तुष्टः स्थानं स्वं यथास्मै कौशिकया वै  ॥ ह्भ्व्_८।२७७ ॥  
  
किं च-   
एष वो मुनि-शार्दूलः प्रोक्तो गीत-क्रमो मुनेः ।  
ब्राह्मणो वासुदेवाख्यं गायमानो ऽनिशं परम्  ॥ ह्भ्व्_८।२७८ ॥  
हरेः सालोक्यम् आप्नोति रुद्र-गानाधिको भवेत् ।  
कर्मणा मनसा वाचा वासुदेव-परायणः ।   
गायन् नृत्यंस् तम् आप्नोति  तस्माद् गेयं परं विदुः  ॥ ह्भ्व्_८।२७९ ॥  
  
प्रथम-स्कन्धे श्री-नारदोक्तौ  (१।६।३३)-  
प्रगायतः स्व-वीर्याणि तीर्थ-पदः प्रिय-श्रवः ।  
अहुत इव मे सिघ्रम् दर्शनं याति चेतसि  ॥ ह्भ्व्_८।२८० ॥  
  
द्वादश-स्कन्धे  (१२।१२।४९-५०) श्री-सूतोक्तौ-  
मृषा गिरस् ता ह्य् असतीर् असत्-कथा   
न कथ्यते यद् भगवान् अधोक्षजः ।  
तद् एव सत्यं तद् उहैव मङ्गलं   
तद् एव पुण्यं भगवद्-गुनोदयम्  ॥ ह्भ्व्_८।२८१ ॥  
  
तद् एव रम्यं रुचिरं नवं नवं   
तद् एव शश्वन् मनसो महोत्सवम् ।  
तद् एव शोकार्णव-शोषणं नॄणां   
यद् उत्तम-श्लोक-यशो ऽनुगीयते  ॥ ह्भ्व्_८।२८२ ॥  
  
विष्णु-धर्मोत्तरे-  
दत्त्वा च गीतं धर्म-ज्ञा गन्धर्वैः सह मोदते ।  
स्वयं गीतेन सम्पूज्य तस्यैवानुचरो भवेत्  ॥ ह्भ्व्_८।२८३ ॥  
  
पाद्मे श्री-कृष्ण-सत्यभामा-संवादीय-कार्त्तिक-माहात्म्ये श्री-पृथु-नारद-संवादे श्री-भगवद्-उक्तौ-  
नाहं वसामि वैकुण्ठे न योगि-हृदयेषु वा ।  
मद्-भक्ता यत्र गायन्ति तत्र तिष्ठामि नारद  ॥ ह्भ्व्_८।२८४ ॥  
तेषां पूजादिकं गन्ध-पद्याद्यैः क्रियते नरैः ।  
तेन प्रीतिं परां यामि न तथा मत्-पूजनात्  ॥ ह्भ्व्_८।२८५ ॥  
  
अत एवोक्तं-  
कर्माण्य् औपायिकत्वेन ब्राह्मणो ऽन्य इति स्मृतः ।  
कारिकायाम् अतः प्रोक्तं विप्रो गीतै रमेद् इति  ॥ ह्भ्व्_८।२८६ ॥  
  
अथ नृत्यस्य माहात्म्यं  
  
द्वारका-माहात्म्ये तत्रैव-  
यो नृत्यति प्रहृष्टात्मा भावैर् बहु-सुभक्तितः ।  
स निर्दहति पापानि जन्मान्तर-शतेष्व् अपि  ॥ ह्भ्व्_८।२८७ ॥  
  
हरि-भक्ति-सुधोदय-  
बहुधोत्सार्यते हर्षाद् विष्णु-भक्तस्य नृत्यतः ।  
पद्भ्यां भूमेर् दिशो ऽक्षिभ्यां दोर्भ्यां वामङ्गलं दिवः  ॥ ह्भ्व्_८।२८८ ॥  
  
वाराहे-  
यश् च नृत्यति सुश्रोणि पुराणोक्तं समासतः ।  
त्रिंशद्-वर्ष-सहस्राणि त्रिंशद्-वर्ष-शतानि च ।  
पुष्कर-द्वीपम् आसाद्य मोदते वै यदृच्छया  ॥ ह्भ्व्_८।२८९ ॥  
पुष्कराच् च परिभ्रष्टः स्वच्छन्द-गमनालयः ।  
फलम् आप्नोति सुश्रोणि मम कर्म-परायणः  ॥ ह्भ्व्_८।२९० ॥  
  
विष्णु-धर्मोत्तरे-    
नृत्यं दत्त्वा तथाप्नोति रुद्र-लोकम् असंशयम् ।  
स्वयं नृत्येन सम्पूज्य तस्यैवानुचरो भवेत्  ॥ ह्भ्व्_८।२९१ ॥  
  
अन्यत्र श्री-नारदोक्तौ-  
नृत्यतां श्रीपतेर् अग्रे तालिका-वादनैर् भृशम् ।  
उड्डीयन्ते शरीर-स्थाः सर्वे पातक-पक्षिणः  ॥ ह्भ्व्_८।२९२ ॥  
  
सङ्गीत-शास्त्रे-  
वीणा-वादन-तत्त्व-ज्ञह् श्रुति-जाति-विशारदः ।  
तालज्ञश् चाप्रयासेन मोक्ष-मार्गं नियच्छति  ॥ ह्भ्व्_८।२९३ ॥  
  
विष्णु-धर्मोत्तरे-  
वाद्यं दत्त्वा तथा विप्रह् शक्र-लोकम् अवाप्नुयात् ।  
स्वयं वद्येन सम्पूज्य तस्यैवनुचरो भवेत्  ॥ ह्भ्व्_८।२९४ ॥  
वाद्यानाम् अपि देवस्य तन्त्री-वाद्यं सदा प्रियम् ।  
तेन सम्पूज्य वरदं गाणपत्यम् अवाप्नुयात्  ॥ ह्भ्व्_८।२९५ ॥  
  
अतः सक्तौ पुनः पूज    
  
शक्तश् चेत् स-परिवारं कृष्णं गन्धादिभिः पुनः ।  
पञ्चोपचारैर् मूलेन सम्पूज्यार्घ्यं समर्पयेत्  ॥ ह्भ्व्_८।२९६ ॥  
  
अथ नीराजनं  
  
ततश् च मूल-मन्त्रेन दत्त्वा पुष्पाञ्जलि-त्रयम् ।  
महा-नीराजनं कुर्यान् महा-वाद्य-जय-स्वनैः  ॥ ह्भ्व्_८।२९७ ॥  
प्रज्वलयेत् तद्-अर्थं च कर्पूरेण घृतेन वा ।  
आरात्रिकं शुभे पात्रे विषमानेक-वर्तिकं  ॥ ह्भ्व्_८।२९८ ॥  
  
अथ नीराजन-माहात्म्यम्  
  
स्कान्दे ब्रह्म-नारद-संवादे-  
बहु-वर्त्ति-समायुक्तं ज्वलन्तं केशवोपरि ।  
कुर्याद् आरात्रिकं यस् तु कल्प-कोटिं वसेद् दिवि  ॥ ह्भ्व्_८।२९९ ॥  
कर्पूरेन तु यः कुर्याद् भक्त्या केशव-मुर्धनि ।  
आरात्रिकं मुनि-श्रेष्ठ प्रविशेद् विष्णुम् अव्ययं  ॥ ह्भ्व्_८।३०० ॥  
  
तत्रैवन्यत्र-    
दीप्तिमन्तं स-कर्पूरम् करोत्य् आरात्रिकं नृप ।  
कृष्णस्य वसते लोके सप्त कल्पानि मानवाः  ॥ ह्भ्व्_८।३०१ ॥  
  
तत्रैव श्री-सिवोम-संवादे-  
मन्त्र-हीनं क्रिया-हीनम् यत् कृतं पूजनं हरेः ।  
सर्वं सम्पूर्णताम् एति कृते नीराजने शिवे  ॥ ह्भ्व्_८।३०२ ॥  
  
हरि-भक्ति-सुधोदये-  
कृत्वा नीराजनं विष्णोर् दीपावल्या सुदृश्यया ।  
तमो-विकारं जयति जिते तस्मिम्श् च को भवः  ॥ ह्भ्व्_८।३०३ ॥  
  
अन्यत्र च-  
कोटयो ब्रह्म-हत्यानाम् अगम्यागम-कोतयः ।  
दहत्य् आलोक-मात्रेण विष्णोः सारात्रिकं मुखं  ॥ ह्भ्व्_८।३०४ ॥  
इति ।  
  
यच् च दीपस्य माहात्म्यं पूर्वं लिखितम् अस्ति तत् ।  
द्रस्तव्यं सर्वत्रापि प्रायेनाभेदतो ऽनयोः  ॥ ह्भ्व्_८।३०५ ॥  
अतः सादरम् उत्थाय महा-नीराजनं त्व् इदम् ।  
द्रष्टव्यं दीपवत् सर्वैर् वन्द्यम् आरात्रिकं च यत्  ॥ ह्भ्व्_८।३०६ ॥  
  
तद् उक्तं श्री-पुलस्त्येन विष्णु-धर्मे-    
धूपं चारात्रिकं पश्येत् कराभ्यां च प्रवन्दते ।  
कुल-कोटिं समुद्धृत्य याति विष्णोः परं पदं  ॥ ह्भ्व्_८।३०७ ॥  
  
मूलागमे च-  
नीराजनं च यः पश्येद् देव-देवस्य चक्रिणः ।  
सप्त जन्मानि विप्रः स्याद् अन्ते च परमं पदम्  ॥ ह्भ्व्_८।३०८ ॥  
  
अथ शङ्खादि-वादन-माहात्म्यम्  
  
बृहन्-नारदीये श्री-यम-भगीरथ-संवादे-  
केशवायतने राजन् कुर्वन् शङ्ख-रवं नरः ।  
सर्व-पाप-विनिर्मुक्तो ब्रह्मणा सह मोदते  ॥ ह्भ्व्_८।३०९ ॥  
कर-शब्दं प्रकुर्वन्ति केशवायतनेषु ये ।  
ते सर्वे पाप-निर्मुक्ता विमानेशा युग-द्वयम्  ॥ ह्भ्व्_८।३१० ॥  
तालादि-कांस्य-निनदं कुर्वन् विष्णु-गृहे नरः ।  
यत् फलं लभते राजन् शृणुष्व गदतो मम  ॥ ह्भ्व्_८।३११ ॥  
सर्व-पाप-विनिर्मुक्तो विमान-शत-सङ्कुलः ।  
गीयमानश् च गन्धर्वैर् विष्णुना सह मोदते  ॥ ह्भ्व्_८।३१२ ॥  
भेरी-मृदङ्ग-पटह-मुरजैश् च स-डिण्डिमैः ।  
सम्प्रीणयन्ति देवेशं तेषां पुण्य-फलं शृणु  ॥ ह्भ्व्_८।३१३ ॥  
देव-स्त्री-गण-संयुक्ताः सर्व-कामैः समर्चिताः ।  
स्वर्ग-लोकम् अनुप्राप्य मोदन्ते कल्प-पञ्चकम्  ॥ ह्भ्व्_८।३१४ ॥  
इति ।  
  
अथ स-जल-शङ्ख-नीराजनं    
  
ततश् च स-जलं शङ्खं भगवन्-मस्तकोपरि ।  
त्रि भ्रामयित्वा कुर्वीत पुनर् नीराजनं प्रभोः  ॥ ह्भ्व्_८।३१५ ॥  
तन्-माहात्म्यं च    
  
द्वारका-माहात्म्ये तत्रैव-  
शङ्खे कृत्वा तु पानीयं भ्रामितं केशवोपरि ।  
सन्निधौ वसते विष्णोः कल्पान्तं क्षीर-सागरे  ॥ ह्भ्व्_८।३१६ ॥  
इति ।  
  
नीराजन-द्वयं चैतत् ताम्बूलस्यार्पणं परम् ।  
केचिद् इच्छन्ति केचिच् च दर्पणार्पणतः परम्  ॥ ह्भ्व्_८।३१७ ॥  
  
तथा च पञ्चरात्रे-  
पुनर् आचमनं दद्यात् करोद्वर्तनम् एव च ।  
स-कर्पूरं च ताम्बूलम् कुर्यान् नीराजनं तथा  ॥ ह्भ्व्_८।३१८ ॥  
समर्प्य मुकुटादीनि भूषणानि विचक्षणः ।  
आदर्शयेत् तथादर्शं प्रकल्प्य छत्र-चामरे  ॥ ह्भ्व्_८।३१९ ॥  
  
गारुडे च-  
अथ भुक्तवते दत्त्वा जलैः कर्पूर-वासितैः ।  
आचमनं च ताम्बूलम् चन्दनैः कर-मार्जनम्  ॥ ह्भ्व्_८।३२० ॥  
पुष्पाञ्जलिं ततः कृत्वा भक्त्यादर्शं प्रदर्शयेत् ।  
नीराजनं पुनः कार्यं कर्पूरं विभवे सति  ॥ ह्भ्व्_८।३२१ ॥  
  
अत एव वायु-पुराणे-  
आरात्रिकं तु निःस्नेहं निःस्नेहयति देवताम् ।   
अतः संशमयित्वैव पुनः पूजनम् आचरेत्  ॥ ह्भ्व्_८।३२२ ॥  
  
अत एव द्वारका-माहात्म्ये-  
तत्रैव कृत्वा पूजादिकं सर्वं ज्वलन्तं कृष्ण-मूर्धनि ।  
आरात्रिकं प्रकुर्वाणो मोदते कृष्ण-सन्निधौ  ॥ ह्भ्व्_८।३२३ ॥  
इति ।  
  
केचिन् नीराजनत् पश्चाद् इच्छन्ति प्रणतिं ततः ।  
प्रदक्षिणं ततः स्तोत्रं गीत-नृत्यादिकं ततः  ॥ ह्भ्व्_८।३२४ ॥  
एवं भगवतः स्व-स्व-सम्प्रदायानुसारतः ।  
प्रवर्तन्ते प्रभोर् भक्तौ भक्त्या सर्वं हि शोभनम्  ॥ ह्भ्व्_८।३२५ ॥  
ततो निक्षिप्य देवस्योपरि पुस्पाञ्जलि-त्रयम् ।  
विचित्रैर् मधुरैः स्तोत्रैह् स्तुतिं कुर्वीत भक्तिमान्  ॥ ह्भ्व्_८।३२६ ॥  
  
अथ स्तुति-विधिः    
  
महाभारते-  
आरिराधयिषुः कृष्णं वाचं जिगदिषामि यम् ।  
तया व्यास-समासिन्या प्रीयतां मधुसूदनः  ॥ ह्भ्व्_८।३२७ ॥  
इति ।  
  
आरम्भे च स्तुतेर् एतम् श्लोकं स्तुति-परः पठेत् ।  
सत्यां तस्यां समाप्तौ च श्लोकं सङ्कीर्तयेद् इमम्  ॥ ह्भ्व्_८।३२८ ॥  
इति विद्या-तपो-योनिर् अयोनिर् विष्णुर् ईरितः ।  
वग्-यज्ञेनार्चितो देवः प्रीयतां मे जनार्दनः  ॥ ह्भ्व्_८।३२९ ॥  
  
पूर्व-तापनी-श्रुतिषु [ग्तु १।३४-४५] --  
ॐ नमो विश्वरूपाय विश्व-स्थित्य्-अन्त-हेतवे ।  
विश्वेश्वराय विश्वाय गोविन्दाय नमो नमः  ॥ ह्भ्व्_८।३३० ॥  
नमो विज्ञान-रूपाय परमानन्द-रूपिणे ।  
कृष्णाय गोपीनाथाय गोविन्दाय नमो नमं  ॥ ह्भ्व्_८।३३१ ॥  
नमः कमल-नेत्राय नमः कमल-मालिने ।  
नमः कमल-नाभाय कमला-पतये नमः  ॥ ह्भ्व्_८।३३२ ॥  
बर्हापीडाभिरामाय रामयाकुण्ठ-मेधसे ।  
रमा-मानस-हंसाय गोविन्दाय नमो नमं  ॥ ह्भ्व्_८।३३३ ॥  
कंस-वंश-विनाशाय केशि-चाणूर-घातिने ।  
वृषभ-ध्वज-वन्द्याय पार्थ-सारथये नमः  ॥ ह्भ्व्_८।३३४ ॥  
वेणु-वादन-शीलाय गोपालायाहि-मर्दिने ।  
कालिन्दी-कूल-लोलाय लोल-कुण्डल-धारिणे  ॥ ह्भ्व्_८।३३५ ॥  
वल्लवी-वदनाम्भोज-मालिने नृत्य-शालिने ।  
नमः प्रणत-पालाय श्री-कृष्णाय नमो नमः  ॥ ह्भ्व्_८।३३६ ॥  
नमः पाप-प्रणाशाय गोवर्धन-धराय च ।  
पूतना-जीवितान्ताय तृणावार्तासु-हारिणे  ॥ ह्भ्व्_८।३३७ ॥  
निष्कलाय विमोहाय शुद्धायाशुद्ध-वैरिणे ।  
अद्वितीयाय महते श्री-कृष्णाय नमो नमः  ॥ ह्भ्व्_८।३३८ ॥  
प्रसीद परमानन्द प्रसीद परमेश्वर ।  
आधिव्याधिभुजङ्गेन दष्टं माम् उद्धर प्रभो  ॥ ह्भ्व्_८।३३९ ॥  
श्री-कृष्ण रुक्मिणी-कान्त गोपी-जन-मनोहर ।  
संसारसागरे मग्नं माम् उद्धर जगद् गुरो  ॥ ह्भ्व्_८।३४० ॥  
केशव क्लेश-हरण नारायण जनार्दन ।  
गोविन्द परमानन्द मां समुद्धर माधव  ॥ ह्भ्व्_८।३४१ ॥  
  
एकादश-स्कन्धे [भ्प् ११।५।३३-३४] -  
ध्येयं सदा परिभव-घ्नम् अभीष्ट-दोहं  
तीर्थास्पदं शिव-विरिञ्चि-नुतं शरण्यं  
भृत्यार्ति-हं प्रणत-पाल भवाब्धि-पोतं  
वन्दे महा-पुरुष ते चरणारविन्दम्  ॥ ह्भ्व्_८।३४२ ॥  
  
त्यक्त्वा सु-दुस्त्यज-सुरेप्सित-राज्य-लक्ष्मीं  
धर्मिष्ठ आर्य-वचसा यद् अगाद् अरण्यम् ।  
माया-मृगं दयितयेप्सितम् अन्वधावद्  
वन्दे महा-पुरुष ते चरणारविन्दम्  ॥ ह्भ्व्_८।३४३ ॥  
  
अथ वद्यस्य माहात्म्यं   
  
वैदिकानीदृशान्य् एव कृष्णे पौराणिकान्य् अपि ।  
तान्त्रिकाणि च शास्त्राणि स्तोत्राण्य् अभिनवान्य् अपि  ॥ ह्भ्व्_८।३४४ ॥  
  
विष्णु-धर्मोत्तरे हंस-गीतयं---  
अभ्रष्ट-लक्षणैः कृत्वा स्वयं विरचिताक्षरैः ।  
स्तवं ब्राह्मण-शार्दूलस् तस्मात् कामान् अवाप्नुयात्  ॥ ह्भ्व्_८।३४५ ॥  
स्तुति-माहात्म्यं    
  
विष्णु-धर्मे-  
सर्व-देवेषु यत् पुण्यं सर्व-देवेषु यत् फलम् ।  
नरस् तत् फलम् आप्नोति स्तुत्वा देवं जनार्दनम्  ॥ ह्भ्व्_८।३४६ ॥  
  
विष्णु-धर्मोत्तरे-  
न वित्त-दान-निचयैर् बहुभिर् मधुसूउदनः ।  
तथा तोषम् अवाप्नोति यथा स्तोत्रैर् द्विजोत्तमः  ॥ ह्भ्व्_८।३४७ ॥  
  
नारसिंहे-  
स्तोत्रैर् जपैश् च देवाग्रे यः स्तौति मधुसूदनम् ।   
सर्व-पाप-विनिर्मुक्तो विष्णु-लोकम् अवाप्नुयात्  ॥ ह्भ्व्_८।३४८ ॥  
  
हरि-भक्ति-सुधोदये-  
स्तुवन्न् अमेय-माहात्म्यं भक्ति-ग्रथित-रम्य-वाक् ।  
भवेद् ब्रह्मादि-दुर्लभ्य-प्रभु-कारुण्य-भाजनम्  ॥ ह्भ्व्_८।३४९ ॥  
यथा नरस्य स्तुवतो बालकस्येव तुष्यति ।  
मुग्ध-वाक्यैर् न हि तथा विबुधानां जगत्-पिता  ॥ ह्भ्व्_८।३५० ॥  
  
अबलं प्रभुर् ईप्सितोन्नतिं   
कृत-यत्नं स्व-यशह्-स्तवे घ्र्णी ।  
स्वयम् उद्धरति स्तनार्थिनं   
पद-लग्नं जननीव बालकम्  ॥ ह्भ्व्_८।३५१ ॥  
  
स्कान्दे अमृत-सरोद्धरे-  
श्री-कृष्ण-स्तव-रत्नौघैर् येषां जिह्वा त्व् अलङ्कृता ।  
नमस्या मुनि-सिद्धानां वन्दनीया दिवौकसाम्  ॥ ह्भ्व्_८।३५२ ॥  
  
तत्रैव कर्त्तिक-माहात्म्ये श्री-ब्रह्म-नारद-संवादे-  
स्तोत्राणां परमं स्तोत्रं विष्णोर् नाम-सहस्रकम् ।  
हित्वा स्तोत्र-सहस्राणि पठनीयं महा-मुने  ॥ ह्भ्व्_८।३५३ ॥  
तेनैकेन मुनि-श्रेष्ठ पथितेन सदा हरिः ।  
प्रीतिम् आयाति देवेशो युग-कोटि-शतानि च  ॥ ह्भ्व्_८।३५४ ॥  
इति ।  
  
स्नाने यत् स्तोत्र-माहात्म्यं लिखितं लेख्यम् अग्रतः ।  
यच् च कीर्तन-माहात्म्यं सर्वं ज्ञेयं इहापि तत्  ॥ ह्भ्व्_८।३५५ ॥  
  
तन्-नित्यत    
  
विष्णु-धर्मे-  
नूनं तत् कण्ठ-शालूकम् अथवा प्रति-जिह्विका ।  
रोगो वान्यो न सा जिह्वा या न स्तौति हरेर् गुणान्  ॥ ह्भ्व्_८।३५६ ॥  
  
अथ वन्दनं    
  
प्रणमेद् अथ साष्टाङ्गं तन्-मुद्रां च प्रदर्शयेत् ।  
पठेत् प्रति-प्रणामं च प्रसीद भगवन्न् इति  ॥ ह्भ्व्_८।३५७ ॥  
  
तद् उक्तम् एकादशे श्री-भगवता [भ्प् ११।२७।४५]-  
स्तवैर् उच्चावचैः स्तोत्रैः पौराणैः प्राकृतैर् अपि  ।  
स्तुत्वा प्रसीद भगवन्न् इति वन्देत दण्ड-वत्   ॥ ह्भ्व्_८।३५८ ॥  
  
अथ प्रणाम-विधिः  
  
तत्रैव [भ्प् ११।२७।४६]-  
शिरो मत्-पादयोः कृत्वा बाहुभ्यां च परस्परम्  ।  
प्रपन्नं पाहि माम् ईश भीतं मृत्यु-ग्रहार्णवात्   ॥ ह्भ्व्_८।३५९ ॥  
  
किं चागमे-  
दोर्भ्यां पद्भ्यां च जानुभ्याम् उरसा शिरसा दृशा ।  
मनसा वचसा चेति प्रणामो ऽष्टाङ्ग ईरितः  ॥ ह्भ्व्_८।३६० ॥  
जानुभ्यां चैव बाहुभ्यां शिरसा वचसा धिया ।  
पञ्चाङ्गकः प्रणामः स्यात् पूजासु प्रवराव् इमौ  ॥ ह्भ्व्_८।३६१ ॥  
इति ।  
  
गरुदं दक्षिणे कृत्वा कुर्यात् तत्-पृष्ठतो बुधः ।  
अवश्यं च प्रणामांस् त्रीन् शक्तश् चेद् अधिकाधिकान्  ॥ ह्भ्व्_८।३६२ ॥  
  
तथा च नारद-पञ्चरात्रे-  
सन्धिं वीक्ष्य हरिं चाद्यं गुरून् स्व-गुरुम् एव च ।  
द्वि-चतुर्-विंशद् अथवा चतुर्-विंशत् तद्-अर्धकम् ।  
नमेत् तद्-अर्धम् अथवा तद्-अर्धं सर्वथा नमेत्  ॥ ह्भ्व्_८।३६३ ॥  
  
विष्णु-धर्मोत्तरे-  
देवार्चा-दर्शनाद् एव प्रणमेन् मधुसूदनम् ।  
स्नानापेक्षा न कर्तव्या दृष्ट्वार्चां द्विज-सत्तमः ।  
देवार्चा-दृष्ट-पूतं हि  शुचि सर्वं प्रकीर्तितम्  ॥ ह्भ्व्_८।३६४ ॥  
  
अथ नमस्कर-माहात्म्यं    
  
नारसिंहे-  
नमस्कारः स्मृतो यज्ञः सर्व-यज्ञेषु चोत्तमः ।  
नमस्कारेण चकेन साष्टाङ्गेन हरिं व्रजेत्  ॥ ह्भ्व्_८।३६५ ॥  
  
स्कान्दे-    
दण्ड-प्रणामं कुरुते विष्णवे भक्ति-भावितः ।  
रेणु-सङ्ख्यं वसेत् स्वर्गे मन्वन्तर-शतं नरः  ॥ ह्भ्व्_८।३६६ ॥  
  
तत्रैव श्री-ब्रह्म-नारद-संवादे-  
प्रणम्य दण्डवद् भूमौ नमस्कारेण यो ऽर्चयेत् ।  
स यां गतिम् अवाप्नोति न तां क्रतु-शतैर् अपि ।  
नमस्कारेण चैकेन  नरः पुतो हरिं व्रजेत्  ॥ ह्भ्व्_८।३६७ ॥  
  
तत्रैव श्री-सिवोम-संवादे-  
भूमिम् आपीड्य जानुभ्यां शिर आरोप्य वै भुवि ।  
प्रणमेद् यो हि देवेशम् सो ऽश्वमेध-फलं लभेत्  ॥ ह्भ्व्_८।३६८ ॥  
  
तत्रैवन्यत्र-  
तीर्थ-कोटि-सहस्राणि तीर्थ-कोटि-शतानि च ।  
नारायण-प्रणामस्य कालं नार्हन्ति षोडशीम्  ॥ ह्भ्व्_८।३६९ ॥  
शाठ्येनापि नमस्कारम् कुर्वतः शार्ङ्ग-धन्वने ।  
शतशन् मार्जितं पापं तत्-क्षनाद् एव नश्यति  ॥ ह्भ्व्_८।३७० ॥  
रेणु-मण्डित-गात्रस्य कणा देहे भवन्ति यत् ।  
तावद् वर्ष-सहस्राणि विष्णु-लोके महीयते  ॥ ह्भ्व्_८।३७१ ॥  
  
विष्णु-धर्मोत्तरे-  
अभिवाद्यं जगन्नाथं कृतार्थश् च तथा भवेत् ।  
नमस्कार-क्रिया तस्य सर्व-पाप-प्रणाशिनी  ॥ ह्भ्व्_८।३७२ ॥  
जानुभ्यां चैव पाणिभ्यां शिरसा च विचक्षणः ।  
कृत्वा प्रणामं देवस्य सर्वान् कामान् अवाप्नुयात्  ॥ ह्भ्व्_८।३७३ ॥  
  
विष्णु-पुराणे [?]-  
अनादि-निधनं देवं दैत्य-दानव-दारणम् ।  
ये नमन्ति नरा नित्यं न हि पश्यन्ति ते यमम्  ॥ ह्भ्व्_८।३७४ ॥  
ये जना जगतां नाथं नित्यं नारायणं द्विजाः ।  
नमन्ति न हि ते विष्णोः स्नानाद् अन्यत्र गामिनः  ॥ ह्भ्व्_८।३७५ ॥  
  
नारदीये --  
एको ऽपि कृष्णाय कृतः प्रणामो   
दशाश्वमेधावभृथैर् न तुल्यः ।  
दशाश्वमेधी पुनर् एति जन्म   
कृष्ण-प्रणामी न पुनर्-भवाय  ॥ ह्भ्व्_८।३७६ ॥  
  
हरि-भक्ति-सुधोदये-  
विष्णोर् दण्ड-प्रणामार्थं भक्तेन पतितो भुवि ।  
पतितं पातकं कृत्स्नं नोत्तिष्ठति पुनः सह  ॥ ह्भ्व्_८।३७७ ॥  
  
पाद्मे देवदूत-विकुण्डल-संवादे-  
तपस् तप्त्वा नरो घोरम् अरण्ये नियतेन्द्रियः ।  
यत् फलं समवाप्नोति तन् नत्वा गरुड-ध्वजम्  ॥ ह्भ्व्_८।३७८ ॥  
कृत्वापि बहुशः पापं नरो मोह-समन्वितः ।  
न याति नरकं नत्वा सर्व-पाप-हरं हरिम्  ॥ ह्भ्व्_८।३७९ ॥  
  
तत्रैव वेद-निधि-स्तुतौ    
  
अपि पापं दुराचारं नरं तत् प्रणतो हरेः ।  
नेक्षन्ते किङ्करा याम्या उलूकास् तपनं यथा  ॥ ह्भ्व्_८।३८० ॥  
  
विष्णु-पुराणे श्री-यमस्य निज-भटानुशासने [विप् ३।७।१८]-  
हरिम् अमर-गणार्चिताङ्घ्रि-पद्मं  
प्रणमति यः परमार्थतो हि मर्त्यः ।  
तम् अपगत-समस्त-पाप-बन्धं  
व्रज परिहृत्य यथाग्निम् आज्य-सिक्तम्  ॥ ह्भ्व्_८।३८१ ॥  
  
ब्रह्म-वैवर्ते-  
शरणागत-रक्षणोद्यतं   
हरिम् ईशं प्रणमन्ति ये नराः ।  
न पतन्ति भवाम्बुधौ स्फुटं   
पतितानुद्धरति स्म तान् असौ  ॥ ह्भ्व्_८।३८२ ॥  
  
अष्टम-स्कन्धे च बलि-वाक्ये [भ्प् ८।२३।२] -  
अहो प्रणामाय कृतः समुद्यमः  
प्रपन्न-भक्तार्थ-विधौ समाहितः ।  
यल् लोक-पालैस् त्वद्-अनुग्रहो ऽमरैर्  
अलब्ध-पूर्वो ऽपसदे ऽसुरे ऽर्पितः  ॥ ह्भ्व्_८।३८३ ॥  
  
अतैव नारायण-व्यूह-स्तवे -  
अहो भाग्यम् अहो भाग्यम् अहो भाग्यं नॄणाम् इदम् ।  
येषां हरि-पदाब्जाग्रे शिरो न्यस्तं यथा तथा  ॥ ह्भ्व्_८।३८४ ॥  
  
किं च, नारसिंहे श्री-यमोक्तौ-  
तस्य वै नरसिंहस्य विष्णोर् अमित-तेजसः ।  
प्रणामं ये प्रकुर्वन्ति तेषाम् अपि नमो नमः  ॥ ह्भ्व्_८।३८५ ॥  
  
भविष्योत्तरे च-  
विष्णोर् देव-जगद्-धातुर् जनार्दन-जगत्-पतेः ।  
प्रणामं ये प्रकुर्वन्ति तेषाम् अपि नमो नमः  ॥ ह्भ्व्_८।३८६ ॥  
इति ।  
अथ प्रणाम-नित्यत   
  
बृहन्-नारदीये लुब्धकोपाख्यानारम्भे-  
सकृद् वा न नमेद् यस् तु विष्णवे सर्म-कारिणे ।  
शवोपरं विजानीयात् कदाचिद् अपि नालपेत्  ॥ ह्भ्व्_८।३८७ ॥  
  
किं च, पाद्मे वैशाख-माहात्म्ये यम-ब्राह्मण-संवादे-  
पश्यन्तो भगवद्-द्वारं नाम शास्त्र-परिच्छदम् ।  
अकृत्वा तत्-प्रणामादि यान्ति ते नरकौकसः  ॥ ह्भ्व्_८।३८८ ॥  
  
अथ नमस्कर-निषिद्धनि    
  
विष्णु-स्मृतौ-    
जन्म-प्रभृति यत् किञ्चित् पुमान् वै धर्मम् आचरेत् ।  
सर्वं तन् निष्फलं यात्य् एक-हस्ताभिवादनात्  ॥ ह्भ्व्_८।३८९ ॥  
  
वाराहे-    
वस्त्र-प्रावृत-देहस् तु यो नरः प्रणमेत माम् ।  
श्वित्री स जायते मूर्खह् सप्त जन्मानि भामिनी  ॥ ह्भ्व्_८।३९० ॥  
  
किं चान्यत्र-  
अग्रे पृष्ठे वाम-भागे समीपे गर्भ-मन्दिरे ।  
जप-होम-नमस्कारान् न कुर्यात् केशवालये  ॥ ह्भ्व्_८।३९१ ॥  
  
अपि च-  
सकृद् भूमौ निपतितो न शक्तः प्रणमेन् मुहुः ।  
उत्थायोत्थाय कर्तव्यं दण्डवत् प्रणिपातनम्  ॥ ह्भ्व्_८।३९२ ॥  
इति ।   
  
अथ प्रदक्षिणा    
  
ततः प्रदक्षिणां कुर्याद् भक्त्या भगवतो हरेः ।  
नामानि कीर्तयन् शक्तौ तां च साष्टाङ्ग-वन्दनाम्  ॥ ह्भ्व्_८।३९३ ॥  
  
प्रदक्षिणा-शङ्ख्या  
  
नारसिंहे-  
एकां चाण्ड्यां रवौ सप्त तिस्रो दद्याद् विनायके ।  
चतस्रः केशवे दद्यात् शिवे त्व् अर्ध-प्रदक्षिणाम्  ॥ ह्भ्व्_८।३९४ ॥  
  
अथ प्रदक्षिणा-माहात्म्यं    
  
वाराहे-  
प्रदक्षिणां ये कुर्वन्ति भक्ति-युक्तेन चेतसा ।  
न ते यम-पुरं यान्ति यान्ति पुण्य-कृतां गतिम्  ॥ ह्भ्व्_८।३९५ ॥  
यस् त्रिः प्रदक्षिणां कुर्यात् साष्टाङ्गक-प्रणामकम् ।  
दशाश्वमेधस्य फलं प्राप्नुयान् नात्र संशयः  ॥ ह्भ्व्_८।३९६ ॥  
  
स्कान्दे श्री-ब्रह्म-नारद-संवादे-  
विष्णोर् विमानं यः कुर्यात् सकृद् भक्त्या प्रदक्षिणाम् ।  
अश्वमेध-सहस्रस्य फलम् आप्नोति मानवः  ॥ ह्भ्व्_८।३९७ ॥  
  
तत्र चतुर्मस्य-माहात्म्ये    
  
चतुर्-वारं भ्रमीभिस् तु जगत् सर्वं चराचरम् ।  
क्रान्तं भवति विप्राग्र्य तत् तीर्थ-गमनाधिकम्  ॥ ह्भ्व्_८।३९८ ॥  
  
तत्रैवान्यत्र-  
प्रदक्षिणां तु यः कुर्यात् हरिं भक्त्या समन्वितः ।  
हंस-युक्त-विमानेन विष्णु-लोकं स गच्छति  ॥ ह्भ्व्_८।३९९ ॥  
  
नारसिंहे-  
प्रदक्षिणेन चैकेन देव-देवस्य मन्दिरे ।  
कृतेन यत् फलं नृणां तच् छृणुष्व नृपात्मज ।  
पृथ्वी-प्रदक्षिण-फलं यत् तत् प्राप्य हरिं व्रजेत्  ॥ ह्भ्व्_८।४०० ॥।  
  
अन्यत्र च-  
एवं कृत्वा तु कृष्णस्य यः कुर्याद् द्विः प्रदक्षिणाम् ।  
सप्त-द्वीपवती-पुण्यं लभते तु पदे पदे ।   
पठन् नाम-सहस्रं तु  नामान्य् एवाथ केवलम्  ॥ ह्भ्व्_८।४०१ ॥  
  
हरि-भक्ति-सुधोदये-  
विष्णुं प्रदक्षिणी-कुर्वाण् यस् तत्रावर्तते पुनः ।  
तद् एवावर्तनं तस्य पुनर् नावर्तते भवे  ॥ ह्भ्व्_८।४०२ ॥  
  
बृहन्-नारदीये यम-भगीरथ-संवादे-  
प्रदक्षिणा-त्रयं कुर्याद् यो विष्णोर् मनुजेश्वर ।  
सर्व-पाप-विनिर्मुक्तो देवेन्द्रत्वं समश्नुते  ॥ ह्भ्व्_८।४०३ ॥  
  
तत्रैव प्रदक्षिणा-माहात्म्ये सुधर्मोपाख्यानारम्भे-  
भक्त्या कुर्वन्ति ये विष्णोह् प्रदक्षिणा-चतुष्टयम् ।  
तेऽपि यन्ति परं स्थानम् सर्व-लोकोत्तमोत्तमम्  ॥ ह्भ्व्_८।४०४ ॥  
इति ।   
  
तत् ख्यातं यत् सु-धर्मस्य पूर्वस्मिन् गृध्र-जन्मनि ।  
कृष्ण-प्रदक्षिणाभ्यासान् महा-सिद्धिर् अभूद् इति  ॥ ह्भ्व्_८।४०५ ॥  
  
अथ प्रदक्षिणायं निषिद्धं    
  
विष्णु-स्मृतौ-  
एक-हस्त-प्रणामश् च एका चैव प्रदक्षिणा ।  
अकाले दर्शनं विष्णोर् हन्ति पुण्यं पुरा-कृतम्  ॥ ह्भ्व्_८।४०६ ॥  
  
किं च-   
कृष्णस्य पुरतो नैव सूर्यस्यैव प्रदक्षिणाम् ।  
कुर्याद् भ्रमरिका-रूपां वैमुख्य-पदनीं प्रभोः  ॥ ह्भ्व्_८।४०७ ॥  
  
तथा चोक्तं---  
प्रदक्षिणां न कर्तव्यं विमुखत्वाच् च कारणात्  ॥ ह्भ्व्_८।४०८ ॥  
  
अथ कर्माद्य्-अर्पणम्  
  
ततः श्री-कृष्ण-पादाब्जे दास्येनैव समर्पयेत् ।  
त्रिभिर् मन्त्रैः स्व-कर्माणि सर्वाण्य् आत्मानम् अप्य् अथ  ॥ ह्भ्व्_८।४०९ ॥  
  
मन्त्रश् च-  
इतः पूर्वं प्राण-बुद्धि-धर्माधिकारतो जाग्रत्-स्वप्न-सुषुप्त्य्-अवस्थासु मनसा वाचा कर्मणा हस्ताभ्यां पद्भ्याम् उदरेण शिश्ना यत् स्मृतं यद् उक्तं यत् कृतं तत् सर्वं श्री-कृष्णार्पणं भवतु स्वाहा मां मदीयं च सकलं हरये समर्पयामीति । ॐ तत् सत्  ॥ ह्भ्व्_८।४१० ॥  
इति ।  
अथ तत्र कर्मर्पनं  
  
बृहन्-नारदीये-  
विरागी चेत् कर्म-फले न किञ्चिद् अपि कारयेत् ।  
अर्पयेत् स्व-कृतं कर्म प्रीयताम् इति मे हरिः  ॥ ह्भ्व्_८।४११ ॥  
  
अत एव कूर्म-पुराणे-  
प्रीणातु भगवान् ईशः कर्मणानेन शाश्वतः  ।  
करोति सततं बुद्ध्या ब्रह्मार्पणम् इदं परम्  ॥ ह्भ्व्_८।४१२ ॥  
यद् वा फलानां सन्न्यासं प्रकुर्यात् परमेश्वरे ।  
कर्मणाम् एतद् अप्य् आहुर् ब्रह्मार्पणम् अनुत्तमम्  ॥ ह्भ्व्_८।४१३ ॥  
  
अथ कर्मार्पण-विधिः    
  
दक्षेण पाणिनार्घ्य-स्थं गृहीत्वा चुलुकोदकम् ।  
निधाय कृष्ण-पादाब्ज-समीपे प्रार्थयेद् इदम्  ॥ ह्भ्व्_८।४१४ ॥  
पाद-त्रय-क्रमाक्रान्त त्रैलोकेश्वर केशव ।  
त्वत्-प्रसादाद् इदं तोयं पाद्यं तेऽस्तु जनार्दन  ॥ ह्भ्व्_८।४१५ ॥  
  
अथ कर्मर्पन-माहात्म्यं    
  
बृहन्-नारदीये-  
पर-लोक-फल-प्रेप्सुः कुर्यात् कर्माण्य् अतन्द्रितः ।  
हरेर् निवेदयेत् तानि तत् सर्वं त्व् अक्षयं भवेत्  ॥ ह्भ्व्_८।४१६ ॥  
  
अत एव नारायण-व्यूह-स्तवे-  
कृष्णार्पित-फलाः कृष्णं स्व-धर्मेण यजन्ति ये ।  
विष्णु-भक्त्य्-अर्थिनो धन्यास् तेभ्यो ऽपीह नमो नमः  ॥ ह्भ्व्_८।४१७ ॥  
  
अथ स्वार्पण-विधिः    
  
अहं भगवतो ऽंशो ऽस्मि सदा दासो ऽस्मि सर्वथा ।  
तत्-कृपापेक्षको नित्यम् इ त्य् आत्मानं समर्पयेत्  ॥ ह्भ्व्_८।४१८ ॥  
  
तथा चोक्तं श्री-शङ्कराचार्य-पादैः -  
सत्य् अपि भेदापगमे नाथ तवाहं न मामकीनस् त्वम् ।  
सामुद्रो हि तरङ्गः क्वचन समुद्रो न तारङ्गः  ॥ ह्भ्व्_८।४१९ ॥  
  
अथात्मार्पण-माहात्म्यम्  
  
सप्तम-स्कन्धे श्री-प्रह्लादोक्तौ [भ्प् ७।६।२६] -  
धर्मार्थ-काम इति यो ऽभिहितस् त्रि-वर्ग  
ईक्षा त्रयी नय-दमौ विविधा च वार्ता ।  
मन्ये तद् एतद् अखिलं निगमस्य सत्यं  
स्वात्मार्पणं स्व-सुहृदः परमस्य पुंसः  ॥ ह्भ्व्_८।४२० ॥  
  
एकादशे श्री-भगवद्-उद्धव-संवादे [भ्प् ११।२९।३४] --  
मर्त्यो यदा त्यक्त-समस्त-कर्मा  
निवेदितात्मा विचिकीर्षितो मे ।  
तदामृतत्वं प्रतिपद्यमानो  
मयात्म-भूयाय च कल्पते वै  ॥ ह्भ्व्_८।४२१ ॥  
  
अथ जपः  
  
जपस्य पुरतः कृत्वा प्राणायाम-त्रयं बुधः ।  
मन्त्रार्थ-स्मृति-पूर्वं च जपेद् अष्टोत्तरं शतम् ।  
मूलं लेख्येन विधिना सदैव जप-मालया  ॥ ह्भ्व्_८।४२२ ॥  
शक्तौऽष्टाधिक-साहस्रम् जपेत् तं चार्पयन् जपम् ।  
प्राणायामांश् च कृत्वा त्रीन् दद्यात् कृष्ण-करे जलम्  ॥ ह्भ्व्_८।४२३ ॥  
  
तत्र चायं मन्त्रः  
  
गुह्यातिगुह्य-गोप्ता त्वं गृहाणास्मत्-कृतं जपम् ।  
सिद्धिर् भवतु मे देव त्वत्-प्रसादात् त्वयि स्थिते  ॥ ह्भ्व्_८।४२४ ॥  
इति ।  
  
जप-प्रकारो यो ऽपेक्ष्यो मालादि-नियमात्मकः ।  
पुरश्चर्या-प्रसङ्गे तु स विलिख्यतेऽग्रतः  ॥ ह्भ्व्_८।४२५ ॥  
अर्पितं तं च सञ्चिन्त्य स्वीकृतं प्रभुणाखिलम् ।  
पुनः स्तुत्वा यथा-शक्ति प्रणम्य प्रार्थयेद् इदम्  ॥ ह्भ्व्_८। ४२६ ॥  
  
आगमे-  
मन्त्र-हीनं क्रिया-हीनं भक्ति-हीनं जनार्दन ।  
यत् पूजितं मया देव परिपूर्णं तद् अस्तु मे  ॥ ह्भ्व्_८।४२७ ॥  
  
किं च-  
यद् दत्तं भक्ति-मात्रेण पत्रं पुष्पं फलं जलम् ।  
आवेदितं निवेद्यं तु तद् गृहाणानुकम्पया  ॥ ह्भ्व्_८।४२८ ॥  
विधि-हीनं मन्त्र-हीनं यत् किञ्चिद् उपपादितम् ।  
क्रिया-मन्त्र-विहीनं वा तत् सर्वं क्षन्तुम् अर्हसि  ॥ ह्भ्व्_८।४२९ ॥  
  
किं च-  
अज्ञानाद् अथवा ज्ञानाद् अशुभं यन् मया कृतम् ।  
क्षन्तुम् अर्हसि तत् सर्वं दास्येनैव गृहाण माम्  ॥ ह्भ्व्_८।४३० ॥  
स्थितिः सेवा गतिर् यात्रा स्मृतिश् चिन्ता स्तुतिर् वचः ।  
भूयात् सर्वात्मना विष्णो मदीयं त्वयि चेष्टितम्  ॥ ह्भ्व्_८।४३१ ॥  
  
अपि च-  
कृष्ण राम मुकुन्द वामन वासुदेव जगद्-गुरो ।  
मत्स्य कच्छप नारसिंह वराह राघव पाहि माम्  ॥ ह्भ्व्_८।४३२ ॥  
देव-दानव-नारदादि-वन्द्य दया-निधे ।  
देवकी-सुत देहि मे तव पाद-भक्तिम् अचलाम्  ॥ ह्भ्व्_८।४३३ ॥  
  
श्री-विष्णु-पुराणे [विप् १।२०।१८-१९] -  
नाथ योनि-सहस्रेषु येषु येषु व्रजाम्य् अहम् ।  
तेषु तेष्व् अच्युता भक्तिर् अच्युतेऽस्तु सदा त्वयि  ॥ ह्भ्व्_८।४३४ ॥  
या प्रीतिर् अविवेकानां विषयेष्व् अनपायिनी ।  
त्वाम् अनुस्मरतः सा मे हृदयान् नापसर्पतु  ॥ ह्भ्व्_८।४३५ ॥   
  
पाण्डव-गीतायां -  
कीटेषु पक्षिषु मृगेषु सरीसृपेषु  
रक्षः-पिशाच-मनुजेष्व् अपि यत्र तत्र ।  
जातस्य मे भवतु केशव ते प्रसादात्  
त्वय्य् एव भक्तिर् अतुलाव्यभिचारिणी च  ॥ ह्भ्व्_८।४३६ ॥  
  
पाद्मे --  
युवतीनां यथा यूनि यूनां च युवतौ यथा ।  
मनो ऽभिरमते तद्वन् मनो ऽभिरमतां त्वयि  ॥ ह्भ्व्_८।४३७ ॥  
  
अथापराध-क्षमापणम्  
  
ततो ऽपराधान् श्री-कृष्णं क्षमा-शीलं क्षमापयेत् ।  
सकाकु कीर्तयन् श्लोकान् उत्तमान् साम्प्रदायिकान्  ॥ ह्भ्व्_८।४३८ ॥  
  
तथा हि-  
अपराध-सहस्राणि क्रियन्तेऽहर्निशं मया ।  
दासो ऽहम् इति मां मत्वा क्षमस्व मधुसूदन  ॥ ह्भ्व्_८।४३९ ॥  
  
किं च-  
प्रतिज्ञा तव गोविन्द न मे भक्तः प्रणश्यति ।  
इति संस्मृत्य संस्मृत्य प्राणान् सन्धारयाम्य् अहम्  ॥ ह्भ्व्_८।४४० ॥  
  
अथापराधाः  
  
आगमे -  
यानैर् वा पादुकैर् वापि गमनं भगवद्-गृहे ।  
देवोत्सवाद्य्-असेवा च अप्रणामस् तद्-अग्रतः  ॥ ह्भ्व्_८।४४१ ॥  
उच्छिष्टे वाप्य् अशौचे वा भगवद्-वन्दनादिकम् ।  
एक-हस्त-प्रणामश् च तत्-पुरस्तात् प्रदक्षिणम्  ॥ ह्भ्व्_८।४४२ ॥  
पाद-प्रसारणं चाग्रे तथा पर्यङ्क-बन्धनम् ।  
शयनं भक्षणं चापि मिथ्या-भाषणम् एव च  ॥ ह्भ्व्_८।४४३ ॥  
उच्चैर् भाषा मिथो जल्पो रोदनानि च विग्रहः ।  
निग्रहानुग्रहौ चैव नृषु च क्रूर-भाषणम्  ॥ ह्भ्व्_८।४४४ ॥  
कम्बलावरणं चैव पर-निन्दा पर-स्तुतिः ।  
अश्लील-भाषणं चैव अधो-वायु-विमोक्षणम्  ॥ ह्भ्व्_८।४४५ ॥  
शक्तौ गौणोपचारश् च अनिवेदित-भक्षणम् ।  
तत्-तत्-कालोद्भवानां च फलादीनाम् अनर्पणम्  ॥ ह्भ्व्_८।४४६ ॥  
विनियुक्तावैशिष्ठस्य प्रदानं व्यञ्जनादिके ।  
पृष्ठीकृत्यासनं चैव परेषाम् अभिवादनम्  ॥ ह्भ्व्_८।४४७ ॥  
गुरौ मौनं निज-स्तोत्रं देवता-निन्दनं तथा ।  
अपराधास् तथा विष्णोर् द्वात्रिंशत् परिकीर्तिताः  ॥ ह्भ्व्_८।४४८ ॥  
  
वाराहे-  
द्वात्रिंशद्-अपराधा ये कीर्त्यन्ते वसुधे मया ।  
वैष्णवेन सदा ते तु वर्जनीयाः प्रयत्नतः  ॥ ह्भ्व्_८।४४९ ॥  
ये वै न वर्जयन्त्य् एतान् अपराधान् मयोदितान् ।  
सर्व-धर्म-परिभ्रष्टाः पच्यन्ते नरके चिरम्  ॥ ह्भ्व्_८।४५० ॥  
राजान्न-भक्षणं चैवम् आपद्य् अपि भयावहम् ।  
ध्वान्तागारे हरेः स्पर्शः परं सुकृत-नाशनः  ॥ ह्भ्व्_८।४५१ ॥  
तथैव विधिम् उल्लङ्घ्य सहसा स्पर्शनं हरेः ।  
द्वारोद्घाटो विना वाद्यं क्रोड-मांस-निवेदनम्  ॥ ह्भ्व्_८।४५२ ॥  
पादुकाभ्यां तथा विष्णोर् मन्दिरायोपसर्पणम् ।  
कुक्कुरोच्छिष्ट-कलनं मौन-भङ्गो ऽच्युतार्चने  ॥ ह्भ्व्_८।४५३ ॥  
तथा पूजन-काले विड्-उत्सर्गाय सर्पणम् ।   
श्राद्धादिकम् अकृत्वा च नवान्नस्य च भक्षणम्  ॥ ह्भ्व्_८।४५४ ॥  
अदत्त्वा गन्ध-माल्यादि धूपनं मधुघातिनः ।   
अकर्मण्य् अप्रसूनेन पूजनं च हरेस् तथा  ॥ ह्भ्व्_८। ४५५ ॥  
अकृत्वा दन्त-काष्ठं च कृत्वा निधूवनं तथा ।  
स्पृष्ट्वा रजस्वलां दीपं तथा मृतकम् एव च  ॥ ह्भ्व्_८।४५६ ॥  
रक्तं नीलम् अधौतं च पारक्यं मलिनं पटम् ।  
परिधाय मृतं दृष्ट्वा विमुच्यापान-मारुतम्  ॥ ह्भ्व्_८।४५७ ॥  
क्रोधं कृत्वा श्मशानं च गत्वा भुक्ताप्य् अजीर्ण-युक् ।  
भक्षयित्वा क्रोड-मांसं पिन्याकं जाल-पादकम्  ॥ ह्भ्व्_८।४५८ ॥  
तथा कुसुम्भ-शाकं च तैलाभ्यङ्गं विधाय च ।  
हरेः स्पर्शो हरेः कर्म-करणं पातकावहम्  ॥ ह्भ्व्_८।४५९ ॥  
  
किं तत्रैव-  
मम शास्त्रं बहिष्कृत्य अस्माकं यः प्रपद्यते ।  
मुक्त्वा च मम शास्त्राणि शास्त्रम् अन्यत् प्रभाषसे  ॥ ह्भ्व्_८।४६० ॥  
मद्यपस् तु समासाद्य प्रविशेद् भवनं मम  ॥ ह्भ्व्_८।४६१ ॥  
यो मे कुसुम्भ-शाकेन प्रापणं कुरुते नरः  ॥ ह्भ्व्_८।४६२ ॥  
  
अपि च-  
मम दृष्टेर् अभिमुखं ताम्बूलं चर्वयेत् तु यः ।  
कुरूवकः पलाशस्थैः पुष्पैः कुर्यान् ममार्चनम्  ॥ ह्भ्व्_८।४६३ ॥  
ममार्चाम् आसुरे काले यः करोति विमूढ-धीः ।  
पीठासनोपविष्टो यः पूजयेद् वा निरासनः  ॥ ह्भ्व्_८।४६४ ॥  
वाम-हस्तेन मां धृत्वा स्नापयेद् वा विमूढ-धीः ।  
पूजा पर्युषितैः पुष्पैः ष्ठीवनं गर्व-कल्पनम्  ॥ ह्भ्व्_८।४६५ ॥  
तिर्यक्-पुण्ड्र-धरो भूत्वा यः करोति ममार्चनम् ।  
याचितैः पत्र-पुष्पाद्यैर् यः करोति ममार्चनम्  ॥ ह्भ्व्_८।४६६ ॥  
अप्रक्षालित-पादो यः प्रविशेन् मम मन्दिरम् ।  
अवैष्णवस्य पक्वान्नं यो मह्यं विनिवेदयेत्  ॥ ह्भ्व्_८।४६७ ॥  
अवैष्णवेषु पश्यत्सु मम पूजां करोति यः ।  
अपूजयित्वा विघ्नेशं सम्भाष्य च कपालिनम्  ॥ ह्भ्व्_८।४६८ ॥  
नरः पूजां तु यः कुर्यात् स्नपनं च नखाम्भसा ।  
अमौनी धर्म-लिप्ताङ्गो मम पूजां करोति यः  ॥ ह्भ्व्_८।४६९ ॥  
ज्ञेयाः परेऽपि बहवो ऽपराधाः सद्-असम्मतैः ।  
आचारैः शास्त्र-विहित-निषिद्धातिक्रमादिभिः ।  
तत्रापि सर्वथा कृष्ण-निर्माल्यं तु न लङ्घयेत्  ॥ ह्भ्व्_८।४७० ॥  
  
तथा च नारसिंहे शन्तनुं प्रति नारद-वाक्यम् -  
अतः परं तु निर्माल्यं न लङ्घय महीपते ।  
नरसिंहस्य देवस्य तथान्येषां दिवौकसाम्  ॥ ह्भ्व्_८।४७१ ॥  
कृष्णस्य परितोषेप्सुर् न तच्-छपथम् आचरेत् ।  
नाना-देवस्य निर्माल्यम् उपयुञ्जीत न क्वचित्  ॥ ह्भ्व्_८।४७२ ॥  
  
तथा विष्णु-धर्मोत्तरे-  
आपाद्य् अपि च कष्टायां देवेश-शपथं नरः ।  
न करोति हि यो ब्रह्मंस् तस्य तुष्यति केशवः  ॥ ह्भ्व्_८।४७३ ॥  
न धारयति निर्माल्यम् अन्य-देव-धृतं तु यः ।  
भुङ्क्ते न चान्य-नैवेद्यं तस्य तुष्यति केशवः  ॥ ह्भ्व्_८।४७४ ॥  
इति ।  
  
अथापराध-शमनम्   
  
संवत्सरस्य मध्ये तु तीर्थे शौकरके मम ।   
कृतोपवासः स्नानेन गङ्गायां शुद्धिम् आप्नुयात्  ॥ ह्भ्व्_८। ४७५ ॥  
मथुरायां तथाप्य् एवं सापराधः शुचि भवेत्  ॥ ह्भ्व्_८। ४७६ ॥  
अनयोस् तीर्थयोर् एकं यः सेवेत सुकृती नरः ।  
सहस्र-जन्म-जनितान् अपराधान् जहाति सः  ॥ ह्भ्व्_८।  ४७७ ॥  
  
स्कान्दे -  
अहन्य् अहनि यो मर्त्यो गीताध्यायं पठेत् तु वै ।  
द्वात्रिंशद्-अपराधांस् तु क्षमते तस्य केशवः  ॥ ह्भ्व्_८। ४७८ ॥  
  
तत्र कार्त्तिक-माहात्म्ये --  
तुलस्या रोपणं कार्यं श्रावणेषु विशेषतः ।  
अपराध-सहस्राणि क्षमते पुरुषोत्तमः  ॥ ह्भ्व्_८। ४७९ ॥  
  
तत्रैवान्यत्र -  
द्वादश्यां जागरे विष्णोर् यः पठेत् तुलसी-स्तवम् ।  
द्वात्रिंशद्-अपराधानि क्षमते तस्य केशवः  ॥ ह्भ्व्_८। ४८० ॥  
यः करोति हरेः पूजां कृष्ण-शत्राङ्कितो नरः ।  
अपराध-सहस्राणि नित्यं हरति केशवः  ॥ ह्भ्व्_८।४८१ ॥  
  
अथ शेष-ग्रहणम्   
ततो भगवता दत्तं मन्यमानो दयालुना ।  
महा-प्रसाद इत्य् उक्त्वा शेषं शिरसि धारयेत्  ॥ ह्भ्व्_८।४८२ ॥  
  
अथ निर्माल्य-धारण-नित्यता    
  
पाद्मे श्री-गौतमाम्बरीष-संवादे-  
अम्बरीष हरेर् लग्नं नीरं पुष्पं विलेपनम् ।  
भक्त्या न धत्ते शिरसा श्वपचाद् अधिको हि सः  ॥ ह्भ्व्_८।४८३ ॥  
  
अथ श्री-भगवन्-निर्माल्य-माहात्म्यं    
  
स्कान्दे ब्रह्म-नारद-संवादे-  
कृष्णोत्तीर्णं तु निर्माल्यं यस्याङ्गं स्पृशते मुने ।  
सर्व-रोगैर् तथा पापैर् मुक्तो भवति नारद  ॥ ह्भ्व्_८।४८४ ॥  
विष्णोर् निर्माल्य-शेषेण  यो गात्रं परिमार्जयेत् ।  
दुरितानि विनश्यन्ति व्याधयो यान्ति खण्डशः  ॥ ह्भ्व्_८।४८५ ॥  
मुखे शिरसि देहे तु विष्णूत्तिर्नं तु यो वहेत् ।  
तुलसीं मुनि-शार्दूल न तस्य स्पृशते कलिः  ॥ ह्भ्व्_८।४८६ ॥  
  
किं च-  
विष्णु-मूर्ति-स्थितं पुष्पं शिरसा यो वहेन् नरः ।  
अपर्यूषित-पापस् तु यावद् युग-चतुष्टयम्  ॥ ह्भ्व्_८।४८७ ॥  
किं करिष्यति सु-स्नातो गङ्गायां भूसुरोत्तम ।  
यो वहेत् शिरसा नित्यं तुलसीं विष्णु-सेवितां  ॥ ह्भ्व्_८।४८८ ॥  
विष्णु-पादाब्ज-संलग्नाम् अहो-रात्रोषितां शुभाम् ।  
तुलसीं धारयेद् यो वै तस्य पुण्यम् अनन्तकम्  ॥ ह्भ्व्_८।४८९ ॥  
अहो-रत्रं शिरे यस्य तुलसी विष्णु-सेविता ।  
न स लिप्यति पापेन पद्म-पत्रम् इवाम्भसा  ॥ ह्भ्व्_८।४९० ॥  
  
किं च-   
विष्णोः शिरः-परिभ्रष्टम् भक्त्या यस् तुलसीं वहेत् ।  
सिध्यान्ति सर्व-कार्याणि मनसा चिन्तितानि च  ॥ ह्भ्व्_८।४९१ ॥  
  
अपि च-  
प्रमार्जयति यो देहम् तुलस्या वैष्णवो नरः ।  
सर्व-तीर्थ-मयं देहं तत्-क्षनात् द्विज जायते  ॥ ह्भ्व्_८।४९२ ॥  
  
गारुडे-  
हरेर् मूर्त्य्-अवशेषं तु तुलसी-काष्ठ-चन्दनम् ।  
निर्माल्यं तु वहेद् यस् तु कोटि-तीर्थ-फलं लभेत्  ॥ ह्भ्व्_८।४९३ ॥  
  
नारद-पञ्चरात्रे-  
भोजननान्तरं विष्णोर् अर्पितं तुलसी-दलम् ।  
तत्-क्षनात् पाप-निर्मोक्तस् चान्द्रायण-शताधिकः  ॥ ह्भ्व्_८।४९४ ॥  
  
किं चान्यत्र-  
कौतुकं शृणु मे देवि विष्णोर् निर्माल्य-वह्निना ।  
तापितं नाशम् आयाति ब्रह्म-हत्यादि-पातकम्  ॥ ह्भ्व्_८।४९५ ॥   
  
एकादश-स्कन्धे (११।६।४६) श्री-भगवन्तं प्रत्य् उद्धवोक्तौ-  
त्वयोपयुक्त-स्रग्-गन्ध-वासो ऽलङ्कार-चर्चितः ।  
उच्छिस्त-भोजिनो दासास् तव मायां जयेम हि  ॥ ह्भ्व्_८।४९६ ॥  
  
अत एव स्कान्दे श्री-यमस्य दूतानुशासने-  
पादोदक-रता ये च हरेर् निर्माल्य-धारकाः ।  
विष्णु-भक्ति-रता ये वै ते तु त्याज्यः सु-दुरतः  ॥ ह्भ्व्_८।४९७ ॥  
इति ।   
  
विसर्जनं तु चेत् कार्यं विसृज्य-वरणानि तत् ।  
देवे तन्-मुद्रया प्रार्थ्य देवं हृदि विसर्जयेत्  ॥ ह्भ्व्_८।४९८ ॥  
  
तथा चोक्तं-  
पूजितो ऽसि मया भक्त्या भगवन् कमल-पते ।  
स लक्ष्मीको मम स्वान्तं विश विश्रान्ति-हेतवे  ॥ ह्भ्व्_८।४९९ ॥  
प्रार्थ्यैवं पादुके दत्त्वा सङ्गम् उद्वासयेद् धरिम् ।  
प्राणायामं षड्-अङ्गं च कृत्वा मुद्रां विसर्जनीम्  ॥ ह्भ्व्_८।५०० ॥  
  
अथ पूज-विधि-विवेकः    
  
अयं पूज-विधिर् मन्त्र-सिद्ध्य्-अर्थस्य जपस्य हि ।  
अङ्गं भक्तेस् तु तन्-निष्ठैर् न्यासादीन् अन्तरेष्यते  ॥ ह्भ्व्_८।५०१ ॥  
तत्र देवलये पूज नित्यत्वेन महाप्रभोः ।  
काम्यत्वेनापि गेहे तु प्रायो नित्यतया मता  ॥ ह्भ्व्_८।५०२ ॥  
सेवादि-नियमो देवालये देवस्य चेष्यते ।  
प्रायः स्व-गेहे स्वच्छन्द-सेवा स्व-व्रत-रक्षया  ॥ ह्भ्व्_८।५०३ ॥  
  
किं च विष्णु-धर्मोत्तरे-  
घृतेन स्नपितं देवं चन्दनेनानुलेपयेत् ।  
सित-जात्याश् च कुसुमैह् पूजयेत् तद्-अनन्तरम्  ॥ ह्भ्व्_८।५०४ ॥  
श्वेतेन वस्त्र-युग्मेन तथा मुक्ता-फलैः शुभैः ।  
मुख्य-कर्पूर-धूपेन पयसा पायसेन च  ॥ ह्भ्व्_८।५०५ ॥  
पद्म-सूत्रस्य वर्त्त्या च घृत-धूपेन चाप्य् अथ ।  
पूजयेत् सर्वथा यत्नात् सर्व-काम-प्रदार्चनम्  ॥ ह्भ्व्_८।५०६ ॥  
कृत्वेमं मुच्यते रोगी रोगात् शीघ्रम् असंशयम् ।  
दुःखार्तो मुच्यते दुःखाद् बद्धो मुच्येत बन्धनात्  ॥ ह्भ्व्_८।५०७ ॥  
राज-ग्रस्तश् च मुच्येत तथा राज-भयान् नरः ।  
क्षेमेण गच्छेद् अध्वानम् सर्वानर्थ-विवर्जितः  ॥ ह्भ्व्_८।५०८ ॥  
इति ।   
  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
प्रातर्-अर्चा-समापनो नामाष्टमो विलासः ।  
  
  
*************************************************************************  
  
  
९। महप्रसद-विलस  
  
  
नवम-विलासः  
महा-प्रसादः  
  
स प्रस्Ṛदतु चैतन्य-देवो यस्य प्रसादतः ।  
महा-प्रसाद-जातार्हः सद्यः स्याद् अधमो ऽप्य् अहम्  ॥ ह्भ्व्_९।१ ॥  
अथ शश्खोदकं तच् च कृष्ञ-दृष्टि-सुधोक्षितम् ।  
वैष्ञवेभ्यः प्रदायाभिवन्द्य मूर्धनि धारयेत्  ॥ ह्भ्व्_९।२ ॥  
  
शश्खोदक-माहात्म्यं    
  
स्कान्दे ब्रह्म-नारद-संवादे--  
शश्खोदकं हरेर् भक्तिर् निर्माल्यं पादयोर् जलं ।  
चन्दनं धूप-शेषं तु ब्रह्म-हत्यापहारकम्  ॥ ह्भ्व्_९।३ ॥  
  
तत्रैव शश्ख-माहात्म्ये-  
  
शश्ख-स्थितं तु यत् तोयं भ्रामितं केशवोपरि ।  
वन्दते शिरसा नित्यं गश्गा-स्नानेन तस्य किम्  ॥ ह्भ्व्_९।४ ॥  
न दाहो न क्लमो नार्तिर् नरकाग्नि-भयं न हि ।  
यस्य शश्खोदकं मूर्ध्नि कृष्ञ-दृष्ट्य्-अवलोकितम्  ॥ ह्भ्व्_९।५ ॥  
न ग्रहा न च कुष्माञ्डाः पिशाचोरग-रक्षसाः ।  
दृष्ट्वा शश्खोदकं मूर्ध्नि विद्रवन्ति दिशो दश  ॥ ह्भ्व्_९।६ ॥  
कृष्ञ-मूर्ध्नि भ्रामितं तु जलं तच्-छश्ख-संस्थितम् ।  
कृत्वा मूर्धन्य् अवाप्नोति मुक्तिं विष्ञोः प्रसादतः  ॥ ह्भ्व्_९।७ ॥  
भ्रामयित्वा हरेर् मूर्ध्नि मन्दिरं शश्ख-वारिञा ।  
प्रोक्षयेद् वैष्ञवो यस् तु नाशुभं तद्-गृहे भवेत्  ॥ ह्भ्व्_९।८ ॥  
न्Ṛराजन-जलं यत्र यत्र पादोदकं हरेः ।  
तिष्ठते मुनि-शार्दूल वर्धन्ते तत्र सम्पदः  ॥ ह्भ्व्_९।९ ॥  
  
तत्रैवाग्रे-  
न्Ṛराजन-जलं विष्ञोर् यस्य गात्राञि संस्पृशेत् ।  
यज्ञावभृत-लक्षञं स्नान-जं लभते फलम्  ॥ ह्भ्व्_९।१० ॥  
  
तत्रैव श्र्Ṛ-शिवोक्तौ-  
पादोदकेन देवस्य हत्यायुत-समन्वितः ।  
शुध्यते नात्र सन्देहस् तथा शश्खोदकेन हि  ॥ ह्भ्व्_९।११ ॥  
  
बृहद्-विष्ञु-पुराञे च-  
त्Ṛर्थाधिकं यज्ञ-शताच् च पावनं   
जलं सदा केशव-दृष्टि-संस्थितम् ।  
छिनत्ति पापं तुलस्Ṛ-विमिश्रितं   
विशेषतश् चक्र-शिला-विनिर्मितम्  ॥ ह्भ्व्_९।१२ ॥  
  
अथ त्Ṛर्थ-धारानं    
  
कृष्ञ-पदब्ज-त्Ṛर्थं च वैष्ञवेभ्यः प्रदाय हि ।  
स्वयं भक्त्य्-अभिवन्द्यादौ प्Ṛत्वा शिरसि धारयेत्  ॥ ह्भ्व्_९।१३ ॥  
तस्य मन्त्र-विधिश् च प्राक् प्रातः-स्नान-प्रसश्गतः ।  
लिखितो ह्य् अधुना पाने विशेषो लिख्यते कियान्  ॥ ह्भ्व्_९।१४ ॥  
  
स चोक्तः-  
ॐ चरञं पवित्रं विततं पुराञं   
येन पूतस् तरति दुष्कृतानि ।  
तेन पवित्रेञ शुद्धेन पूता   
अपि पाप्मानम् अरातिं तरेम  ॥ ह्भ्व्_९।१५ ॥  
  
लोकस्य द्वारम् आर्चयत् पवित्रं ज्योतिष्मत् विभ्राजमानं महस् तद् अमृतस्य धारा बहुधा दोहमानं  चरञं लोके सुधितं दधतु  ॥ ह्भ्व्_९।१६ ॥ इति ।  
  
इमं मन्त्रं समुच्चार्य सर्व-दुष्ट-ग्रहापहम् ।  
प्राश्न्Ṛयात् प्रोक्षयेद् देहं पुत्र-मित्र-परिग्रहम्  ॥ ह्भ्व्_९।१७ ॥  
  
किं च-  
विष्ञोः पादोदकं प्Ṛतं कोटि-हत्याघ-नाशनम् ।  
तद् एवष्ट-गुनं पापं भुमौ बिन्दु-निपतनत्  ॥ ह्भ्व्_९।१८ ॥  
  
अथ श्र्Ṛ-चरनोदक-पन-माहात्म्यं    
  
पाद्मे गौतमाम्बर्Ṛष-संवादे-    
हरेः स्नानावशेषस् तु जलं यस्योदरे स्थितम् ।  
अम्बर्Ṛष प्रञम्योच्चैः पाद-पांशुः प्रगृह्यताम्  ॥ ह्भ्व्_९।१९ ॥  
  
तत्रैव देवदूत-विकुञ्डल-संवादे-    
ये पिबन्ति नरा नित्यं शालग्राम-शिला-जलम् ।  
पञ्च-गव्य-सहस्रैस् तु सेवितैः किं प्रयोजनम्  ॥ ह्भ्व्_९।२० ॥  
कोटि-त्Ṛर्थ-सहस्रैस् तु सेवितैः किं प्रयोजनम् ।  
नित्यं यदि पिबेत् पुञ्यं शालग्राम-शिला-जलम्  ॥ ह्भ्व्_९।२१ ॥  
शालग्राम-शिला-तोयं यः पिबेद् बिन्दुना समम् ।  
मातुः स्तन्यं पुनर् नैव न पिबेद् भक्ति-भाश् नरः  ॥ ह्भ्व्_९।२२ ॥  
  
किं च-  
दहन्ति नरकान् सर्वान् गर्भ-वासं च दारुञम् ।  
प्Ṛतं यैस् तु सदा नित्यं शालग्राम-शिला-जलम्  ॥ ह्भ्व्_९।२३ ॥  
  
तत्रैव श्र्Ṛ-यम-धुम्रकेतु-संवादे-    
शालग्राम-शिला-तोयं बिन्दु-मात्रं तु यः पिबेत् ।  
सर्व-पापैः प्रमुच्येत भक्ति-मार्गे कृतोद्यमः  ॥ ह्भ्व्_९।२४ ॥  
  
तत्रैव पुलस्त्य-भग्Ṛरथ-संवादे-    
पादोदकस्य माहात्म्यं भग्Ṛरथ वदामि ते ।  
पावनं सर्व-त्Ṛर्थेभ्यो हत्या-कोटि-विनाशकम्  ॥ ह्भ्व्_९।२५ ॥  
धृते शिरसि प्Ṛते च सर्वास् तुस्यन्ति देवताः ।  
प्रायश्चित्तं तु पापानां कलौ पादोदकं हरेः  ॥ ह्भ्व्_९।२६ ॥  
  
किं च-  
त्रिभिः सारस्वतं तोयं सप्ताहेन तु नार्मदम् ।  
सद्यः पुनाति गाश्गेयं दर्शनाद् एव यामुनम्  ॥ ह्भ्व्_९।२७ ॥  
पुनन्त्य् एतानि तोयानि स्नान-दर्शन-क्Ṛर्तनैः ।  
पुनाति स्मरञाद् एव कलौ पादोदकं हरेः  ॥ ह्भ्व्_९।२८ ॥  
  
किं च-  
अर्चितैः कोटिभिर् लिश्गैर् नित्यं यत् क्रियते फलम् ।  
तत् फलं शत-सहस्रं पिते पादोदके हरेः  ॥ ह्भ्व्_९।२९ ॥  
अशुचिर् वा दुराचारो महा-पातक-संयुतः ।  
स्पृष्ट्वा पादोदकं विष्ञोः सदा शुध्यति मानवः  ॥ ह्भ्व्_९।३० ॥  
पाप-कोटि-युतो यस् तु मृत्यु-काले शिरो-मुखे ।  
देहे पादोदकं तस्य न प्रयाति यमालयम्  ॥ ह्भ्व्_९।३१ ॥  
न दानं न हविर् येषां स्वाध्यायो न सुरार्चनम् ।  
ते ऽपि पादोदकं प्Ṛत्वा प्रयन्ति परमां गतिम्  ॥ ह्भ्व्_९।३२ ॥  
कार्त्तिके कार्त्तिक्Ṛ-योगे किं करिष्यति पुष्करे ।  
नित्यं च पुष्करं तस्य यस्य पादोदकं हरेः  ॥ ह्भ्व्_९।३३ ॥  
विशाखा-ऋक्ष-संयुक्त वैशाख्Ṛ हि करिष्यति ।  
पिञ्डारके महा-त्Ṛर्थे उज्जायिन्यां भग्Ṛरथ  ॥ ह्भ्व्_९।३४ ॥  
माघ-मासे प्रयागे तु स्नानं किं करिष्यति ।  
प्रयागं सततं तस्य यस्य पादोदकं हरेः  ॥ ह्भ्व्_९।३५ ॥  
प्रबोध-वासरे प्राप्ते मथुरायां च तस्य किम् ।  
नित्यं च यामुनं स्नानं यस्य पादोदकं हरेः  ॥ ह्भ्व्_९।३६ ॥  
कस्याम् उत्तर-वाहिन्यां गश्गायां तु मृतस्य किम् ।  
यस्य पादोदकं विष्ञोर् मुखे चैवावतिष्ठते  ॥ ह्भ्व्_९।३७ ॥  
  
किं च-  
हित्वा पादोदकं विष्ञोर् यो ऽन्य-त्Ṛर्थानि गच्छति ।  
अनर्घं रत्नम् उत्सृज्य लोष्ट्रं वाञ्छति दुर्मतिः  ॥ ह्भ्व्_९।३८ ॥  
कुरुक्षेत्र-समो देशो बिन्दुः पादोदकं मतः  ॥ ह्भ्व्_९।३९ ॥  
पतेद् यत्राक्षयं पुञ्यं नित्यं भवति तद्-गृहे ।  
गया-पिञ्ड-समं पुञ्यं पुत्राञाम् अपि जायते  ॥ ह्भ्व्_९।४० ॥  
पादोदकेन देवस्य ये कुर्युः पितृ-तर्पञम् ।  
नासुराञां भयं तस्य प्रेत-जन्यं च राक्षसम्  ॥ ह्भ्व्_९।४१ ॥  
न रोगस्य भयं चैव नास्ति विघ्न-कृतं भयम् ।  
न दुष्टा नैव घोराक्षाः स्वापदोत्थ-भयं न हि  ॥ ह्भ्व्_९।४२ ॥  
ग्रहाः प्Ṛदां न कुर्वन्ति चौरा नश्यन्ति दारुञाः ।  
किं तस्य त्Ṛर्थ-गमने देवर्ष्Ṛञां च दर्शने  ॥ ह्भ्व्_९।४३ ॥  
यस्य पादोदकं मूर्ध्नि शालग्राम-शिलोद्भवम् ।  
प्र्Ṛतो भवति मार्तञ्डः प्र्Ṛतो भवति केशवः ।  
ब्रह्मा भवति सु-प्र्Ṛतः  प्र्Ṛतो भवति सश्करः  ॥ ह्भ्व्_९।४४ ॥  
पादोदकस्य माहात्म्यं यः पठेत् केशवग्रतः ।  
स याति परमं स्थानं यत्र देवो जनर्दनः  ॥ ह्भ्व्_९।४५ ॥  
  
ब्रह्माञ्ड-पुराञे श्र्Ṛ-ब्रह्म-नारद-संवादे--  
प्रायश्चित्तं यदि प्राप्तं कृच्छ्रं वा त्व् अघ-मर्षञम् ।  
सो ऽपि पादोदकं प्Ṛत्वा शुद्धिं प्राप्नोति तत्-क्षञात्  ॥ ह्भ्व्_९।४६ ॥  
अशौचं नैव विद्येत सूतके मृतके ऽपि च ।  
येषां पादोदकं मूर्ध्नि प्राशनं ये च कुर्वते  ॥ ह्भ्व्_९।४७ ॥  
अन्त-काले ऽपि यस्येह द्Ṛयते पादयोर् जलम् ।  
सो ऽपि सद्-गतिम् आप्नोति सद्-आचारैर् बहिष्कृतः  ॥ ह्भ्व्_९।४८ ॥  
अपेयं पिबते यस् तु भुश्क्ते यश् चाप्य् अभोजनम् ।  
अगम्यागमना ये वै पापाचाराश् च ये नराः  ।  
ते ऽपि पूज्या भवन्त्य् आशु सद्यः पादाम्बु-सेवनात्  ॥ ह्भ्व्_९।४९ ॥  
  
किं च-  
अपवित्रं यद्-अन्नं स्यात् पान्Ṛयं चापि पापिनाम् ।  
भुक्त्वा प्Ṛत्वा विशुद्धः स्यात् प्Ṛत्वा पादोदकं हरेः  ॥ ह्भ्व्_९।५० ॥  
तप्त-कृच्छ्रात् पञ्च-गव्यान् महा-कृच्छ्राद् विशिष्यते ।  
चान्द्रायञात् पार-कृच्छ्रात् पराकाद् अपि सुव्रत ।  
काय-शुद्धिर् भवत्य् आशु प्Ṛत्वा पादोदकं हरेः  ॥ ह्भ्व्_९।५१ ॥  
अगुरुं कुश्कुमं चापि कर्पूरं चानुलेपनम् ।  
विष्ञु-पादाम्बु-संलग्नं तद् वै पावन-पावनम्  ॥ ह्भ्व्_९।५२ ॥  
दृष्टि-पूतं तु यत् तोयं विष्ञुना प्रभविष्ञुना ।  
तद् वै पाप-हरं पुत्र किं पुनः पादयोर् जलम्  ॥ ह्भ्व्_९।५३ ॥  
एतद्-अर्थम् अहं पुत्र शिरसा विष्ञु-तत्-परः ।  
धारायामि पिबाम्य् अद्य माहात्म्यं विदितं मम  ॥ ह्भ्व्_९।५४ ॥  
प्रियस् त्वम् अग्रजः पुत्रस् तद्-अर्थं गदितं मया ।  
रहस्यं मे त्व् अनर्हस्य न वक्तव्यं कदाचन  ॥ ह्भ्व्_९।५५ ॥  
धारयस्व सदा मूर्ध्नि प्राशनं कुरु नित्यशः ।  
जन्म-मृत्यु-जरा-दुःखैर् मोक्षं यास्यसि पुत्रक  ॥ ह्भ्व्_९।५६ ॥  
  
विष्ञु-धर्मोत्तरे-  
सद्यः फल-प्रदं पुञ्यं सर्व-पाप-विनाशनम् ।  
सर्व-मश्गल-मश्गल्यं सर्व-दुःख-विनाशनम्  ॥ ह्भ्व्_९।५७ ॥  
दुःस्वप्न-नाशनं पुञ्यं विष्ञु-पादोदकं शुभम् ।  
सर्वोपद्रव-हन्तारं सर्व-व्याधि-विनाशनम्  ॥ ह्भ्व्_९।५८ ॥  
सर्वोत्पात-प्रशमनं सर्व-पाप-निवारञम् ।  
सर्व-कल्याञ-सुखदं सर्व-काम-फल-प्रदम्  ॥ ह्भ्व्_९।५९ ॥  
सर्व-सिद्धि-प्रदं धन्यं सर्व-धर्म-विवर्धनम् ।  
सर्व-शत्रु-प्रशमनं सर्व-भोग-प्रदायकम्  ॥ ह्भ्व्_९।६० ॥  
  
सर्व-त्Ṛर्थस्य फल-दम् मूर्ध्नि पादाम्बु-धारञम् ।  
प्रयागस्य प्रभासस्य पुष्करस्य च सेवने ।  
पृथूदकस्य त्Ṛर्थस्य आचान्तो लभते फलम्  ॥ ह्भ्व्_९।६१ ॥  
चक्र-त्Ṛर्थं फलं यादृक् तादृञ् पादाम्बु-धारञात् ।  
सरस्वत्यां गयायां च गत्वा यत् प्राप्नुयात् फलम् ।  
तत् फलं लभते श्रेष्ठं मूर्ध्नि पादाम्बु-धारञात्  ॥ ह्भ्व्_९।६२ ॥  
  
स्कान्दे-  
पादोदकस्य माहात्म्यं देवो जानाति शश्करः ।  
विष्ञु-पाद-च्युता गश्गा शिरसा येन धारिता ।  
स्थानं नैवास्ति पापस्य देहिनां देह-मध्यतः  ॥ ह्भ्व्_९।६३ ॥  
स-बाह्याभ्यन्तरं यस्य व्याप्तं पादोदकेन वै ।  
पादोदं विष्ञु-नैवेद्यम् उदरे यस्य तिष्ठति  ॥ ह्भ्व्_९।६४ ॥  
नाश्रयं लभते पापं स्वयम् एव विनश्यति ।  
महा-पाप-ग्रह-ग्रस्तो व्याप्तो रोग-शतैर् यदि  ॥ ह्भ्व्_९।६५ ॥  
हरेः पादोदकं प्Ṛत्वा मुच्यते नात्र संसयः ।  
शिरसा तिष्ठते येषां नित्यं पादोदकं हरेः  ॥ ह्भ्व्_९।६६ ॥  
किं करिष्यति ते लोके त्Ṛर्थ-कोटि-मनोरथैः ।  
अयम् एव परो धर्म इदम् एव परं तपः ।  
इदम् एव परं त्Ṛर्थं विष्ञु-पादाम्बु यत् पिबेत्  ॥ ह्भ्व्_९।६७ ॥  
  
तत्रैव श्र्Ṛ-शिवोमा-संवादे-   
विलयं यान्ति पापानि प्Ṛते पादोदके हरेः ।  
किं पुनर् विष्ञु-पादोदं शालग्राम-शिला-च्युतम्  ॥ ह्भ्व्_९।६८ ॥  
विशेषेन हरेत् पापं ब्रह्म-हत्यादिकं प्रिये ।  
प्Ṛते पादोदके विष्ञोर् यदि प्राञैर् विमुच्यते ।  
हत्वा यम-भटान् सर्वान् वैष्ञवं लोकम् आप्नुयात्  ॥ ह्भ्व्_९।६९ ॥  
  
तत्रैव श्र्Ṛ-शिव-कार्त्तिकेय-संवादे श्र्Ṛ-शालग्राम-शिला-माहात्म्ये-  
छिन्नस् तेन महा-सेन गर्भावासः सु-दारुञः ।  
प्Ṛतं येन सदा विष्ञोः शालग्राम-शिला-जलम्  ॥ ह्भ्व्_९।७० ॥  
ये पिबन्ति नरा नित्यं शालग्राम-शिला-जलम् ।  
पञ्च-गव्य-सहस्रैस् तु प्राशितैः किं प्रयोजनम्  ॥ ह्भ्व्_९।७१ ॥  
प्रायश्चित्ते समुत्पन्ने किं दानैः किम् उपोषञैः ।  
चान्द्रायञैश् च त्Ṛर्थैश् च प्Ṛत्वा पादोदकं शुचि  ॥ ह्भ्व्_९।७२ ॥  
  
बृहन्-नारदिये लुब्धकोपाख्यानारम्भे-  
हरि-पादोदकं यस् तु क्षञ-मात्रं च धारयेत् ।  
स स्नातः सर्व-त्Ṛर्थेसु विष्ञोः प्रियतरस् तथा  ॥ ह्भ्व्_९।७३ ॥  
अकाल-मृत्यु-शमनं सर्व-व्याधि-विनाशनम् ।  
सर्व-दुःखोपशमनं हरि-पादोदकं शुभम्  ॥ ह्भ्व्_९।७४ ॥  
  
तत्रैव तद्-उपाख्यानान्ते-  
हरि-पादोदक-स्पर्शाल् लुब्धको व्Ṛत-कल्मषः ।  
दिव्यं विमानम् आरुह्य मुनिम् एनम् अथाब्रव्Ṛत्  ॥ ह्भ्व्_९।७५ ॥  
हरि-पादोदकं यस्मान् मयि त्वं क्षिप्तवान् मुने ।  
प्रापितो ऽस्मि त्वया तस्मात् तद् विष्ञोः परमं पदम्  ॥ ह्भ्व्_९।७६ ॥  
  
हरि-भक्ति-सुधोदये-  
पादं पूर्वं किल स्पृष्ट्वा गश्गाभूत् स्मर्तृ-मोक्ष-दा ।  
विष्ञोः सद्यस् तु सत्-सश्गि पादाम्बु कथम् Ṛड्यते  ॥ ह्भ्व्_९।७७ ॥  
ताप-त्रयानलो यो ऽसौ न शाम्येत् सकलाब्धिभिः ।  
द्रुतं शाम्यति सो ऽल्पेन श्र्Ṛमद्-विष्ञु-पदाम्बुना  ॥ ह्भ्व्_९।७८ ॥  
युद्धास्त्राभेद्य-कवचं भवाग्नि-स्तम्भनौषधम् ।  
सर्वाश्गैः सर्वथा धार्यं पाद्यं शुचि-पदः सदा  ॥ ह्भ्व्_९।७९ ॥  
अमृतत्वावहं नित्यं विष्ञु-पादाम्बु यः पिबेत् ।  
स पिबत्य् अमृतं नित्यं मासे मासे तु देवताः  ॥ ह्भ्व्_९।८० ॥  
माहात्म्यम् इयद् इत्य् अस्य वक्ता यो ऽपि स निर्भयः ।  
नन्व् अनर्घ-मञेर् मूल्यं कल्पयन्न् अघम् अश्नुते  ॥ ह्भ्व्_९।८१ ॥  
  
अन्यत्रपि-  
स ब्रह्मचार्Ṛ स व्रत्Ṛ आश्रम्Ṛ च सदा-शुचिः ।  
विष्ञु-पादोदकं यस्य मुखे शिरसि विग्रहे  ॥ ह्भ्व्_९।८२ ॥  
जन्म-प्रभृति-पापानां प्रायश्चित्तं यद्Ṛच्छति ।  
शालग्राम-शिला-वरि पाप-हारि निषेव्यताम्  ॥ ह्भ्व्_९।८३ ॥  
  
अत एव तेजोद्रविन-पञ्चरत्रे श्र्Ṛ-ब्रह्मञोक्तम्-  
प्Ṛठ-प्रञालाद् उदकं पृथग् आदाय पुत्रक ।  
सिञ्चयेन् मूर्ध्नि भक्तानां सर्व-त्Ṛर्थ-मयं हि तत्  ॥ ह्भ्व्_९।८४ ॥ इति ।  
  
पादोदकस्य माहात्म्यं विख्यातं सर्व-शास्त्रतः ।  
लिखितुं शक्नुयत् को हि सिन्धूर्म्Ṛन् गञयन्न् अपि  ॥ ह्भ्व्_९।८५ ॥  
विशेषतश् च पादोदं तुलस्Ṛ-दल-संयुतम् ।  
शश्खे कृत्वा वैष्ञवेभ्यो दत्त्वा प्राग्वत् पिबेत् स्वयम्  ॥ ह्भ्व्_९।८६ ॥  
  
अथ शश्ख-कृत-पादोदक-माहात्म्यं   
  
स्कान्दे श्र्Ṛ-ब्रह्म-नारद-संवादे-  
कृत्वा पादोदकं शश्खे वैष्ञवानां महात्मनाम् ।  
यो दद्यात् तुलस्Ṛ-मिश्रं चान्द्रायञ-शतं लभेत्  ॥ ह्भ्व्_९।८७ ॥  
गृह्Ṛत्वा कृष्ञ-पादाम्बु शश्खे कृत्वा तु वैष्ञवः ।  
यो वहेत् शिरसा नित्यं स मुनिस् तपसोत्तमः  ॥ ह्भ्व्_९।८८ ॥  
  
पाद्मे देवदूत-विकुञ्डल-संवादे-  
शालग्राम-शिला-तोयं यदि शश्ख-भृतं पिबेत् ।  
हत्या-कोटि-विनाशं च कुरुते नात्र संसयः  ॥ ह्भ्व्_९।८९ ॥  
  
अगस्त्य-संहितायाम्-  
शालग्राम-शिला-तोयं तुलस्Ṛ-दल-वासितम् ।  
ये पिबन्ति पुनस् तेषां स्तन्य-पानं न विद्यते  ॥ ह्भ्व्_९।९० ॥ इति ।  
श्र्Ṛ-विष्ञोर् वैष्ञवानां च पावनं चरञोदकम् ।  
सर्व-त्Ṛर्थ-मयं प्Ṛत्वा कुर्याद् आचमनं न हि  ॥ ह्भ्व्_९।९१ ॥  
  
तद् उक्तं स्कान्दे शिवेन-  
विष्ञोः पादोदकं प्Ṛत्वा पश्चाद् अशुचि-शश्कया ।  
आचमति च यो मोहाद् ब्रह्म-हा स निगद्यते  ॥ ह्भ्व्_९।९२ ॥  
  
स्रुतिश् च-  
भगवान् पवित्रं भगवत्-पादौ पवित्रं, भगवत्-पादोदकं पवित्रं, न तत्-पान आचमन्Ṛयम् । यथा हि सोम इति  ॥ ह्भ्व्_९।९३ ॥   
  
सौपर्ञे च-  
विष्ञु-पादोदकं प्Ṛत्वा भक्त-पादोदकं तथा ।  
य आचमति सम्मोहाद् ब्रह्म-हा स निगद्यते  ॥ ह्भ्व्_९।९४ ॥ इति ।  
  
ततः शुद्धं पयः-पूर्ञं गन्ध-पुष्पाक्षतान्वितम् ।  
अधरोपरि सन्न्यसेच् छश्खं भगवद्-अग्रतः  ॥ ह्भ्व्_९।९५ ॥  
  
अथ श्र्Ṛ-भगवद्-अग्रतः शश्ख-स्थपन-महतम्यं   
  
स्कान्दे ब्रह्म-नारद-संवादे शश्ख-माहात्म्ये-  
पुरतो वासुदेवस्य स-पुष्पं स-जलाक्षतम् ।  
शश्खम् अभ्यर्चितं पश्येत् तस्य लक्ष्म्Ṛर् न दुर्लभा  ॥ ह्भ्व्_९।९६ ॥  
स-पुष्पं वारि-जं यस्य दुर्वाक्षत-समन्वितम् ।  
पुरतो वासुदेवस्य तस्य श्र्Ṛः सर्वतो-मुख्Ṛ  ॥ ह्भ्व्_९।९७ ॥ इति ।  
  
भूत्वाथ भक्तिमान् श्र्Ṛमत्-तुलस्या कानने प्रभुम् ।  
सम्पूज्याभ्यर्चयेत् तं च श्र्Ṛ-कृष्ञ-चरञ-प्रियम्  ॥ ह्भ्व्_९।९८ ॥  
  
अथ श्र्Ṛ-तुलस्Ṛ-वन-पूजा   
  
प्राग् दत्त्वार्घ्यं ततो ऽव्यर्च्य गन्ध-पुष्पाक्षतादिना ।  
स्तुत्वा भगवत्Ṛं तां च प्रञमेत् प्रार्ह्त्य दञ्डवत्  ॥ ह्भ्व्_९।९९ ॥  
  
अथार्घ्य-मन्त्रः  
  
श्रियः श्रिये श्रियावासे नित्यं श्र्Ṛधारा-सत्कृते ।  
भक्त्या दत्तं मया देवि अर्घ्यं गृह्ञ नमो ऽस्तु ते  ॥ ह्भ्व्_९।१०० ॥  
पूजा मन्त्रः  
  
निर्मिता त्वं पुरा देवैर् अर्चिता त्वं सुरासुरैः ।  
तुलस्Ṛ हर मे पापं पूजां गृह्ञ नमो ऽस्तु ते  ॥ ह्भ्व्_९।१०१ ॥  
  
स्तुतिश् च   
  
महा-प्रसाद-जनन्Ṛ सर्व-सौभाग्य-वर्धिन्Ṛ ।  
आधि-व्याधि-हरो नित्यं तुलस्Ṛ त्वं नमो ऽस्तु ते  ॥ ह्भ्व्_९।१०२ ॥  
  
प्रार्थना  
  
श्र्Ṛयं देहि यशो देहि क्Ṛर्तिम् आयुस् तथा सुखम् ।  
बलं पुष्टिं तथा धर्मं तुलस्Ṛ त्वं प्रस्Ṛद मे  ॥ ह्भ्व्_९।१०३ ॥  
  
प्रञाम-वाक्यम्  
  
अवन्त्Ṛ-खञ्डे-  
या दृष्टा निखिलाघ-सश्घ-शमन्Ṛ स्पृष्टा वपुः-पावन्Ṛ   
रोगाञाम् अभिवन्दिता निरसिन्Ṛ सिक्तान्तक-त्रासिन्Ṛ ।  
प्रत्यासत्ति-विधायिन्Ṛ भगवतः कृष्ञस्य संरोपिता  
न्यस्ता तच्-चरञे विमुक्ति-फलदा तस्यै तुलस्यै नमः  ॥ ह्भ्व्_९।१०४ ॥  
  
भगवत्यास् तुलस्यास् तु माहात्म्यामृत-सागरे ।  
लोभात् कूर्दितुम् इच्छामि क्षुद्रस् तत् क्षम्यतां त्वया  ॥ ह्भ्व्_९।१०५ ॥  
  
अथ तुलसि-वन-पुज-महत्म्यम्    
स्कान्दे-  
श्रावञ-द्वादश्Ṛ-योगे शालग्राम-शिलार्चने ।  
यत् फलं सश्गमे प्रोक्तं तुलस्Ṛ-पूजनेन तत्  ॥ ह्भ्व्_९।१०७ ॥  
  
गारुडे-  
धात्र्Ṛ-फलेन यत् पुञ्यं जयन्त्यां समुपोषञे ।  
खगेन्द्र भवते नृञां तुलस्Ṛ-पूजनेन तत्  ॥ ह्भ्व्_९।१०७ ॥  
प्रयाग-स्नान-निरतौ कस्यां प्राञ-विमोक्षञे ।  
यत् फलं विहितं देवैस् तुलस्Ṛ-पूजनेन तत्  ॥ ह्भ्व्_९।१०८ ॥  
  
अगस्त्य-संहितायाम्--   
चतुर्ञाम् अपि वर्ञानाम् आश्रमाञाम् विशेषतः ।  
स्त्र्Ṛञां च पुरुषाञां च पूजितेष्टं ददाति हि  ॥ ह्भ्व्_९।१०९ ॥  
तुलस्Ṛ रोपिता सिक्ता दृष्टा स्पृष्टा च पावयेत् ।  
आराधिता प्रयत्नेन सर्व-काम-फल-प्रदा  ॥ ह्भ्व्_९।११० ॥  
  
अथ तुलस्Ṛ-वन-पूज-माहात्म्यं   
  
प्रदक्षिञं भ्रमित्वा ये नमस्कुर्वन्ति नित्यशः ।  
न तेषां दुरितं किञ्चिद् अक्ष्Ṛञम् अवशिष्यते  ॥ ह्भ्व्_९।१११ ॥  
  
बृहन्-नारदिये यज्ञध्वजोपाख्यानान्ते-  
पूज्यमाना च तुलस्Ṛ यस्य वेश्मनि तिष्ठति ।  
तस्य सर्वाञि श्रेयांसि वर्धन्ते ऽहर्-अहर् द्विजाः  ॥ ह्भ्व्_९।११२ ॥  
  
अत एव पाद्मे देवदूत-विकुञ्डल-संवादे-   
पक्षे पक्षे तु सम्प्राप्ते द्वादश्यां वैश्य-सत्तम ।  
ब्रह्मादयो ऽपि कुर्वन्ति तुलस्Ṛ-वन-पूजनम्  ॥ ह्भ्व्_९।११३ ॥   
  
अत एव श्र्Ṛ-तुलस्Ṛ-स्तुति-महिमा   
  
अनन्य-मनसा नित्यं तुलस्Ṛं स्तौति यो नरः ।  
पितृ-देव-मनुष्याञां प्रियो भवति सर्वदा  ॥ ह्भ्व्_९।११४ ॥  
  
अथ तुलस्Ṛ-वन-माहात्म्यं   
  
स्कान्दे-  
रतिं बध्नाति नान्यत्र तुलस्Ṛ-काननम् विना ।  
देव-देवो जगत्-स्वाम्Ṛ कलि-काले विशेषतः  ॥ ह्भ्व्_९।११५ ॥  
हित्वा त्Ṛर्थ-सहस्राञि सर्वान् अपि शिलोच्चयन् ।  
तुलस्Ṛ-कानने नित्यं कलौ तिष्ठति केशवः  ॥ ह्भ्व्_९।११६ ॥  
निर्Ṛक्षिता नरैर् यैस् तु तुलस्Ṛ-वन-वाटिका ।  
रोपिता यैश् च विधिना सम्प्राप्तं परमं पदम्  ॥ ह्भ्व्_९।११७ ॥  
न धात्र्Ṛ स-फला यत्र न विष्ञुस् तुलस्Ṛ-वनम् ।  
तत् श्मशान-समं स्थानं सन्ति यत्र न वैष्ञवाः  ॥ ह्भ्व्_९।११८ ॥  
केशवार्थे कलौ ये तु रोपयन्त्Ṛह भू-तले ।  
किं करिष्यत्य् असन्तुष्टो यमो ऽपि सह किश्करैः  ॥ ह्भ्व्_९।११९ ॥  
तुलस्या रोपञं कार्यं श्रवञेन विशेषतः ।  
अपराध-सहस्राञि क्षमते पुरुषोत्तमः  ॥ ह्भ्व्_९।१२० ॥  
देवालयेषु सर्वेषु पुञ्य-क्षेत्रेषु यो नरः ।  
वापयेत् तुलस्Ṛं पुञ्यां तत् त्Ṛर्थं चक्र-पाञिनः  ॥ ह्भ्व्_९।१२१ ॥  
घटैर् यन्त्र-घट्Ṛभिश् च सिञ्चितं तुलस्Ṛ-वनम् ।  
जल-धाराभिर् विप्रेन्द्र प्र्Ṛञितं भुवन-त्रयम्  ॥ ह्भ्व्_९।१२२ ॥  
  
तत्रैव श्र्Ṛ-ब्रह्म-नारद-संवादे-   
तुलस्Ṛ-गन्धम् आदाय यत्र गच्छति मारुतः ।  
दिशो दश च पूताः स्युर् भूत-ग्रामाश् चतुर्-विधाः  ॥ ह्भ्व्_९।१२३ ॥  
तुलस्Ṛ-काननोद्भूता छाया यत्र भवेद् द्विज ।  
तत्र श्राद्धं प्रदातव्यम् पित्ङ्ञां तृप्ति-हेतवे  ॥ ह्भ्व्_९।१२४ ॥  
तुलस्Ṛ-ब्Ṛज-निकराः पतते यत्र नारद ।  
पिञ्ड-दानं कृतं तत्र पित्ङ्ञां दत्तम् अक्षयम्  ॥ ह्भ्व्_९।१२५ ॥  
  
तत्रैवाग्रे-  
दृष्टा स्पृष्टा तथा ध्याता क्Ṛर्तिता नमिता श्रुता ।  
रोपिता सेविता नित्यं पूजिता तुलस्Ṛ शुभा  ॥ ह्भ्व्_९।१२६ ॥  
नवधा तुलस्Ṛं नित्यं ये भजन्ति दिने दिने ।  
युग-कोटि-सहस्राञि ते वसन्ति हरेर् गृहे  ॥ ह्भ्व्_९।१२७ ॥  
रोपिता तुलस्Ṛ यावत् कुरुते मूल-विस्तरं ।  
तावत् कोटि-सहस्रं तु तनोति सुकृतं कलौ  ॥ ह्भ्व्_९।१२८ ॥  
यावच् छाखा-प्रशाखाभिर् ब्Ṛज-पुष्पैः फलैर् मुने ।  
रोपिता तुलस्Ṛ पुम्भिर् वर्धते वसुधा-तले  ॥ ह्भ्व्_९।१२९ ॥  
कुले तेषां तु ये जाता ये भविष्यन्ति ये मृतः ।  
आकल्पं युग-साहस्रं तेषां वासो हरेर् गृहे  ॥ ह्भ्व्_९।१३० ॥  
  
तत्रैव चावन्त्Ṛ-खञ्डे-  
तुलस्Ṛं ये विचिन्वन्ति धन्यास् तत्-कर-पल्लवाः ।  
केशवार्थे कलौ ये च रोपयन्त्Ṛह भू-तले  ॥ ह्भ्व्_९।१३१ ॥  
स्नाने दाने तथा ध्याने प्राशने केशवार्चने ।  
तुलस्Ṛ दहते पापं रोपञे क्Ṛर्तने कलौ  ॥ ह्भ्व्_९।१३२ ॥  
काश्Ṛ-खञ्डे स्व-दूतान् प्रति श्र्Ṛ-यमानुशासने-  
तुलस्य्-अलश्कृता ये ये तुलस्Ṛ-नाम-जापकाः ।  
तुलस्Ṛ-वन-पाला ये ते त्याज्या दूरतो भटाः  ॥ ह्भ्व्_९।१३३ ॥  
  
तत्रैव ध्रुव-चरिते-  
तुलस्Ṛ यस्य भवने प्रत्य्-अहं परिपूज्यते ।  
तद्-गृहे नोपसर्पन्ति कदाचिद् यम-किश्कराः  ॥ ह्भ्व्_९।१३४ ॥  
  
पाद्मे देवदूत-विकुञ्डल-संवादे-   
न पश्यन्ति यमं वैश्य तुलस्Ṛ-वन-रोपञात् ।  
सर्व-पाप-हरं सर्व-कामदं तुलस्Ṛ-वनम्  ॥ ह्भ्व्_९।१३५ ॥  
तुलस्Ṛ-काननं वैश्य गृहे यस्मिंस् तु तिष्ठते ।  
तद्-गृहं त्Ṛर्थ्Ṛ-भूतं हि नो यान्ति यम-किश्कराः  ॥ ह्भ्व्_९।१३६ ॥  
तावद् वर्ष-सहस्राञि यावद् ब्Ṛज-दलानि च ।  
वसन्ति देव-लोके तु तुलस्Ṛं रोपयन्ति ये  ॥ ह्भ्व्_९।१३७ ॥  
तुलस्Ṛ-गन्धम् आघ्राय पितरस् तुष्ट-मानसाः ।  
प्रयान्ति गरुडारूढास् तत् पदं चक्र-पाञिनः  ॥ ह्भ्व्_९।१३८ ॥  
दर्शनं नर्मदायास् तु गश्गा-स्नानं विशां वर ।  
तुलस्Ṛ-दल-संस्पर्सः समम् एतत् त्रयं स्मृतम्  ॥ ह्भ्व्_९।१३९ ॥  
रोपञात् पालनात् सेकाद् दर्शनात् स्पर्शनान् नृञाम् ।  
तुलस्Ṛ दहते पापं वाश्-मनः-काय-सञ्चितम्  ॥ ह्भ्व्_९।१४० ॥  
आम्र-वृक्ष-सहस्रेञ पिप्पलानां शतेन च ।  
यत् फलं हि तद् एकेन तुलस्Ṛ-वितपेन तु  ॥ ह्भ्व्_९।१४१ ॥  
विष्ञु-पूजन-संयुक्तस् तुलस्Ṛं यस् तु रोपयेत् ।  
युगायुत-दशैकं स रोपको रमते दिवि  ॥ ह्भ्व्_९।१४२ ॥  
  
तत्रैव वैशाख-माहात्म्ये-  
पुष्कराद्Ṛनि त्Ṛर्थानि गश्गाद्याः सरितस् तथा ।  
वासुदेवादयो देवा वसन्ति तुलस्Ṛ-दले  ॥ ह्भ्व्_९।१४३ ॥  
दारिद्र्य-दुःख-रोगार्ति-पापानि सु-बहून्य् अपि ।  
तुलस्Ṛ हरति क्षिप्रं रोगान् इव हर्Ṛतक्Ṛ  ॥ ह्भ्व्_९।१४४ ॥  
  
तत्रैव कार्त्तिक-माहात्म्ये-  
यद्-गृहे तुलस्Ṛ भाति रक्षाभिर् जल-सेचनैः ।  
तद्-गृहे यम-दूताश् च दूरतो वर्जयन्ति हि  ॥ ह्भ्व्_९।१४५ ॥  
तुलस्यास् तर्पञं ये च पित्ङ्न् उद्दिश्य मानवाः ।  
कुर्वन्ति तेषां पितरस् तृप्ता वर्षयुतं जलैः  ॥ ह्भ्व्_९।१४६ ॥  
परिचर्यां च ये तस्य रक्षयाबाल-बन्धनैः ।  
शुश्रूषितो हरिस् तैस् तु नात्र कार्या विचारञा  ॥ ह्भ्व्_९।१४७ ॥  
नावज्ञा जातु कार्यास्या वृक्ष-भावान् मन्Ṛषिभिः ।  
यथा हि वासुदेवस्य वैकुञ्ठ-भोग-विग्रहः  ॥ ह्भ्व्_९।१४८ ॥  
शालग्राम-शिला-रूपम् स्थावरं भुवि दृश्यते ।  
तथा लक्ष्म्य्-ऐक्यम् आपन्ना तुलस्Ṛ भोग-विग्रहा  ॥ ह्भ्व्_९।१४९ ॥  
अपरं स्थावरं रूपं भुवि लोक-हिताय वै ।  
स्पृष्टा दृष्टा रक्षिता च महा-पातक-नाशिन्Ṛ  ॥ ह्भ्व्_९।१५० ॥  
  
अगस्त्य-संहितायाम्--   
विष्ञोस् त्रैलोक्य-नाथस्य रामस्य जनकात्मजा ।  
प्रिया तथैव तुलस्Ṛ सर्व-लोकैक-पावन्Ṛ  ॥ ह्भ्व्_९।१५१ ॥  
तुलस्Ṛ-वाटिका यत्र पुष्पान्तर-शतावृता ।  
शोभते राघवस् तत्र स्Ṛतया सहितं स्वयम्  ॥ ह्भ्व्_९।१५२ ॥  
तुलस्Ṛ-विपिनस्यापि समन्तात् पावनं स्थलम् ।  
क्रोश-मात्रं भवत्य् एव गाश्गेयस्यैव पाथसः  ॥ ह्भ्व्_९।१५३ ॥  
तुलस्Ṛ-सन्निधौ प्राञान् ये त्यजन्ति मुन्Ṛश्वर ।  
न तेषां नरक-क्लेशह् प्रयान्ति परमं पदम्  ॥ ह्भ्व्_९।१५४ ॥  
  
किं च-   
अनन्य-दर्शनाः प्रातर् ये पश्यन्ति तपो-धन ।  
अहो-रात्र-कृतं पापं तत्-क्षञात् प्रहरन्ति ते  ॥ ह्भ्व्_९।१५५ ॥  
  
गारुडे-  
कृतं येन महा-भाग तुलस्Ṛ-वन-रोपञम् ।  
मुक्तिस् तेन भवेद् दत्ता प्राञिनां विनता-सुत  ॥ ह्भ्व्_९।१५६ ॥  
तुलस्Ṛ वापिता येन पुञ्यारामे वने गृहे ।  
पक्ष्Ṛन्द्र तेन सत्योक्तं लोकाः सप्त प्रतिष्ठिताः  ॥ ह्भ्व्_९।१५७ ॥  
तुलस्Ṛ-कानने यस् तु मुहूर्तम् अपि विश्रमेत् ।  
जन्म-कोटि-कृतात् पापान् मुच्यते नात्र संशयः  ॥ ह्भ्व्_९।१५८ ॥  
प्रदक्षिञां यः कुरुते पठन् नाम-सहस्रकम् ।  
तुलस्Ṛ-कानने नित्यं यज्ञायुत-फलं लभेत्  ॥ ह्भ्व्_९।१५९ ॥  
  
हरि-भक्ति-सुधोदये-  
       नित्यं सन्निहितो विष्ञुः स-स्पृहस् तुलस्Ṛ-वने ।  
       अपि मेऽक्षत-पत्रैकं कश्चिद् धन्यो ऽर्पयेद् इति  ॥ ह्भ्व्_९।१६० ॥  
  
बृहन्-नारद्Ṛये गश्गा-प्रसश्गे-  
       संसार-पाप-विच्छेदि गश्गा-नाम प्रक्Ṛर्तितम् ।  
       तथा तुलस्या भक्तिश् च हरि-क्Ṛर्ति-प्रवक्तरि  ॥ ह्भ्व्_९।१६१ ॥  
       तुलस्Ṛ-काननं यत्र यत्र पद्म-वनानि च ।  
पुराञ-पठनं यत्र तत्र सन्निहितो हरिः  ॥ ह्भ्व्_९।१६२ ॥  
  
तत्रैव श्र्Ṛ-यम-भग्Ṛरथ-संवादे-  
तुलस्Ṛ-रोपञं ये तु कुर्वते मनुजेश्वर ।  
तेषां पुञ्य-फलं वक्ष्ये वदतस् त्वं निशामय  ॥ ह्भ्व्_९।१६३ ॥  
सप्त-कोटि-कुलैर् युक्तो मातृतः पितृतस् तथा ।  
वसेत् कल्प-शतं साग्रं नारायञ-सम्Ṛपगः  ॥ ह्भ्व्_९।१६४ ॥  
तृञानि तुलस्Ṛ-मूलात् यावन्त्य् अपहिनोति वै ।  
तावत्Ṛर् ब्रह्म-हत्या हि छिन्नत्त्य् एव न संशयः  ॥ ह्भ्व्_९।१६५ ॥  
तुलस्या सिञ्चयेद् यस् तु चुलुकोदक-मात्रकम् ।  
क्ष्Ṛरोदशायिना सार्धं वसेद् आचन्द्र-तारकम्  ॥ ह्भ्व्_९।१६६ ॥  
कञ्टकावरञं वापि वृतिं काष्ठैः करोति यः ।  
तुलस्याः शृञु राजेन्द्र तस्य पुञ्य-फलं महत्  ॥ ह्भ्व्_९।१६७ ॥  
यावद् दिनानि सन्तिष्ठेत् कञ्टकावरञं प्रभो ।  
कुल-त्रय-युतस् तावत् तिष्ठेद् ब्रह्म-पदे युगम्  ॥ ह्भ्व्_९।१६८ ॥  
प्राकार-कल्पको यस् तु तुलस्या मनुजेश्वर ।  
कुल-त्रयेञ सहितो विष्ञोः सारूप्यतां व्रजेत्  ॥ ह्भ्व्_९।१६९ ॥  
  
अतैव तत्रैव यज्ञध्वजोपाख्यानान्ते-  
दुर्लभा तुलस्Ṛ-सेवा दुर्लभा सश्गतिः सताम् ।  
दुर्लभा हरि-भक्तिश् च संसारार्ञव-पातिनाम्  ॥ ह्भ्व्_९।१७० ॥  
  
पुराञान्तरेषु-  
यत् फलं क्रतुभिः स्विष्टैः समाप्त-वर-दक्षिञैः ।  
तत् फलं कोटि-गुञितं रोपयित्वा हरेः प्रियाम्  ॥ ह्भ्व्_९।१७१ ॥  
तुलस्Ṛं ये प्रयच्छन्ति सुराञाम् अर्चनाय वै ।  
रोपयन्ति शुचौ देशे तेषां लोको ऽक्षयः स्मृतः  ॥ ह्भ्व्_९।१७२ ॥  
रोपितां तुलस्Ṛं दृष्ट्वा नरेञ भुवि भूमिप ।  
विवर्ञ-वदनो भूत्वा तल्-लिपिं मार्जयेद् यमः  ॥ ह्भ्व्_९।१७३ ॥  
तुलस्Ṛति च यो ब्रूयात् त्रि-कालं वदने यदि ।  
नित्यं स गो-सहस्रस्य फलम् आप्नोति भूसुर  ॥ ह्भ्व्_९।१७४ ॥  
तेन दत्तं हुतं जप्तं कृतं श्राद्धं गयाशिरे ।  
तपस् तप्तं खग-श्रेष्ठ तुलस्Ṛ येन रोपिता  ॥ ह्भ्व्_९।१७५ ॥  
श्रुताभिलषिता दृष्टा रोपिता सिञ्चिता नता ।  
तुलस्Ṛ दहते पापं युगान्ताग्निर् इवाखिलम्  ॥ ह्भ्व्_९।१७६ ॥  
केशवायतने यस् तु कारयेत् तुलस्Ṛ-वनम् ।  
लभते चाक्षयं स्थानं पितृभिः सह वैष्ञवः  ॥ ह्भ्व्_९।१७७ ॥  
  
अन्यत्रापि-  
तुलस्Ṛ-कानने श्राद्धं पित्ङ्ञां कुरुते तु यः ।  
गया-श्राद्धं कृतं तेन भाषितं विष्ञुना पुरा  ॥ ह्भ्व्_९।१७८ ॥  
तुलस्Ṛ-गहनं दृष्ट्वा विमुक्तो याति पातकात् ।  
सर्वथा मुनि-शार्दूल ब्रह्महा पुञ्य-भाग् भवेत्  ॥ ह्भ्व्_९।१७९ ॥  
  
किं च, स्कान्दे वशिष्ठ-मान्धातृ-संवादे-  
शुक्ल-पक्षे यदा राजन् तृत्Ṛया बुध-संयुता ।  
श्रवञेन महाभाग तुलस्Ṛ चातिपुञ्यदा  ॥ ह्भ्व्_९।१८० ॥ इति ।  
  
प्रसश्गात् श्र्Ṛ-तुलस्या हि मृदः काष्ठस्य चाधुना ।  
माहात्म्यं लिख्यते कृष्ञे अर्पितस्य दलस्य च  ॥ ह्भ्व्_९।१८१ ॥  
अथ श्र्Ṛ-तुलस्Ṛ-मृत्तिका-काष्ठादि-माहात्म्यम्  
  
स्कान्दे श्र्Ṛ-ब्रह्म-नारद-संवादे-  
भूगतैस् तुलस्Ṛ-मूलैर् मृत्तिका स्पर्शिता तु या ।  
त्Ṛर्थ-कोटि-समा ज्ञेया धार्या यत्नेन सा गृहे  ॥ ह्भ्व्_९।१८२ ॥  
यस्मिन् गृहे द्विज-श्रेष्ठ तुलस्Ṛ-मूल-मृत्तिका ।  
सर्वदा तिष्ठते देहे देवता न स मानुषः  ॥ ह्भ्व्_९।१८३ ॥  
तुलस्Ṛ-मृत्तिका-लिप्तो यदि प्राञान् परित्यजेत् ।  
यमेन नेक्षितुं शक्तो युक्तः पाप-शतैर् अपि  ॥ ह्भ्व्_९।१८४ ॥  
शिरसि क्रियते यैस् तु तुलस्Ṛ-मूल-मृत्तिका ।  
विघ्नानि तस्य नश्यन्ति सानुकूला ग्रहास् तथा  ॥ ह्भ्व्_९।१८५ ॥  
तुलस्Ṛ-मृत्तिका यत्र काष्ठं पत्रं च वेश्मनि ।  
तिष्ठते मुनि-शार्दूल निश्चलं वैष्ञवं पदम्  ॥ ह्भ्व्_९।१८६ ॥  
अथ वृत्ति-सम्पदानं   
  
तत्रैवान्यत्र-   
मश्गलार्थं च दोष-घ्नं पवित्रार्थं द्विजोत्तम ।  
तुलस्Ṛ-मूल-संलग्नां मृत्तिकाम् आवहेद् बुधः  ॥ ह्भ्व्_९।१८७ ॥  
तन्-मूल-मृत्तिकां यो वै धारयिष्यति मस्तके ।  
तस्य तुष्टो वरान् कामान् प्रददाति जनार्दनः  ॥ ह्भ्व्_९।१८८ ॥  
  
बृहन्-नारदिये गश्गा-प्रसश्गे-  
तुलस्Ṛ-मूल-सम्भूता हरि-भक्त-पदोद्भवा ।  
गश्गोद्भवा च मृल्-लेखा नयत्य् अच्युत-रूपताम्  ॥ ह्भ्व्_९।१८९ ॥  
  
गारुडे--   
यद्-गृहे तुलस्Ṛ-काष्ठम् पत्रं शुष्कम् अथार्द्रकम् ।  
भवते नैव पापं तद्-गृहे सश्क्रमते कलौ  ॥ ह्भ्व्_९।१९० ॥  
  
श्र्Ṛ-प्रह्लाद-संहितायां तथा विष्ञु-धर्मोत्तरेऽपि-  
पत्रं पुष्पं फलं काष्ठं त्वक्-शाखा-पल्लवाश्कुरम् ।  
तुलस्Ṛ-सम्भवं मूलं पावनं मृत्तिकाद्य् अपि  ॥ ह्भ्व्_९।१९१ ॥  
होमं कुर्वन्ति ये विप्रास् तुलस्Ṛ-काष्ठ-वह्निना ।  
लवे लवे भवेत् पुञ्यम् अग्निष्टोम-शतोद्भवम्  ॥ ह्भ्व्_९।१९२ ॥  
नैवेद्यं पचते यस् तु तुलस्Ṛ-काष्ठ-वह्निना ।  
मेरु-तुल्यं भवेद् अन्नं तद् दत्तं केशवाय हि  ॥ ह्भ्व्_९।१९३ ॥  
शर्Ṛरं दह्यते येषां तुलस्Ṛ-काष्ठ-वह्निना ।  
न तेषां पुनर् आवृत्तिर् विष्ञु-लोकात् कथञ्चन  ॥ ह्भ्व्_९।१९४ ॥  
ग्रस्तो यदि महा-पापैर् अगम्यागमनादिकैः ।  
मृतः शुध्यति दाहेन तुलस्Ṛ-काष्ठ-वह्निना  ॥ ह्भ्व्_९।१९५ ॥  
त्Ṛर्थं यदि न सम्प्राप्तं स्मृतिर् वा क्Ṛर्तनम् हरेः ।  
तुलस्Ṛ-काष्ठ-दग्धस्य मृतस्य न पुनर् भवः  ॥ ह्भ्व्_९।१९६ ॥  
यद्य् एकं तुलस्Ṛ-काष्ठं मध्ये काष्ठ-चयस्य हि ।  
दह-काले भवेन् मुक्तिह् पाप-कोटि-युतस्य च  ॥ ह्भ्व्_९।१९७ ॥  
जन्म-कोटि-सहस्रैस् तु तोषितो यैर् जनार्दनः ।  
दह्यन्ते ते जना लोके तुलस्Ṛ-काष्ठ-वह्निना  ॥ ह्भ्व्_९।१९८ ॥  
  
अगस्त्य-संहितायाम्-  
यः कुर्यात् तुलस्Ṛ-काष्ठैर् अक्ष-मालां सु-रूपिञ्Ṛम् ।  
कञ्ठ-मालां च यत्नेन कृतं तस्याक्षयं भवेत्  ॥ ह्भ्व्_९।१९९ ॥  
  
अथ तुलस्Ṛ-पत्र-धारञ-माहात्म्यम्   
स्कान्दे श्र्Ṛ-ब्रह्म-नारद-संवादे-  
यस्य नाभि-स्थितं पत्रं मुखे शिरसि कर्ञयोः ।  
तुलस्Ṛ-सम्भवं नित्यं त्Ṛर्थैस् तस्य मखैश् च किम्  ॥ ह्भ्व्_९।२०० ॥  
  
तत्रैवान्यत्र-  
शत्रुघ्नं च सुपुञ्यं च श्र्Ṛ-करं रोग-नाशनम् ।  
कृत्वा धर्मम् अवाप्नोति शिरसा तुलस्Ṛ-दलम्  ॥ ह्भ्व्_९।२०१ ॥   
यः कश्चिद् वैष्ञवो लोके मिथ्याचारो ऽप्य् अनाश्रम्Ṛ ।  
पुनाति सकलान् लोकान् शिरसा तुलस्Ṛं वहन्  ॥ ह्भ्व्_९।२०२ ॥  
  
बृहन्-नारदिये श्र्Ṛ-यम-भग्Ṛरथ-संवादे-   
कर्ञेन धारयेद् यस् तु तुलस्Ṛं सततं नरः ।  
तत्-काष्ठं वापि राजेन्द्र तस्य नास्त्य् उपपातकम्  ॥ ह्भ्व्_९।२०३ ॥  
  
हरि-भक्ति-सुधोदये वैष्ञव-विप्रं प्रति यमदूतनम् उक्तौ-  
कस्माद् इति न जान्Ṛमस् तुलस्या हि प्रियो हरिः ।  
गच्छन्तं तुलस्Ṛ-हस्तम् रक्षञ्न् एवनुगच्छति  ॥ ह्भ्व्_९।२०४ ॥  
  
पुराञान्तरे च-  
यः कृत्वा तुलस्Ṛ-पत्रम् शिरसा विष्ञु-तत्-परः ।  
करोति धर्म-कार्याञि फलम् आप्नोति चाक्षयम्  ॥ ह्भ्व्_९।२०५ ॥  
  
गरुड-पुराञे-  
मुखे तु तुलस्Ṛ-पत्रम् दृष्ट्वा शिरसि कर्ञयोः ।  
कुरुते भस्करिस् तस्य दुष्कृतस्य तु मार्जनम्  ॥ ह्भ्व्_९।२०६ ॥  
त्रि-कालं विनता-पुत्र प्राशयेत् तुलस्Ṛं यदि विशिष्यते ।  
काय-शुद्धिश् चान्द्रायञ-शतं विना  ॥ ह्भ्व्_९।२०७ ॥  
  
स्कान्दे श्र्Ṛ-वशिष्थ-मन्धतृ-संवादे-   
चान्द्रायञत् तप्त-कृच्छ्रात् ब्रह्म-कूर्चात् कुशोदकात् ।  
विशिष्यते काय-शुद्धिस् तुलस्Ṛ-पत्र-भक्षञात्  ॥ ह्भ्व्_९।२०८ ॥   
तथा च तुलस्Ṛ-पत्र-भक्षञाद् भाव-वर्जितः ।  
पापो ऽपि सद्-गतिं प्राप्त इत्य् एतद् अपि विश्रुतम्  ॥ ह्भ्व्_९।२०९ ॥  
  
तथा च स्कान्दे श्र्Ṛ-ब्रह्म नारदं प्रति कथिते अमृत-सरोद्धरे लुब्धकोपाख्यानान्ते यमदूतन् प्रति श्र्Ṛ-विष्ञुदूतनं वचनं-  
क्ष्Ṛराब्धौ मथ्यमाने हि तुलस्Ṛ काम-रूपिञ्Ṛ ।  
उत्पादिता महा-भाग लोकोद्धारञ-हेतवे  ॥ ह्भ्व्_९।२१० ॥  
यस्याः स्मरञ-मात्रेञ दर्शनात् क्Ṛर्तनाद् अपि ।  
विलयं यान्ति पापानि किं पुनर् विष्ञु-पूजनात्  ॥ ह्भ्व्_९।२११ ॥  
जात-रूप-मयं पुष्पम् पद्मराग-मयं शुभम् ।  
हित्वा तु रत्न-जातानि गृह्ञाति तुलस्Ṛ-दलम्  ॥ ह्भ्व्_९।२१२ ॥  
भक्षितं लुब्धकेनापि पत्रं तुलस्Ṛ-सम्भवम् ।  
पश्चाद् दिष्टान्तम् आपन्नो भस्म्Ṛभूतं कलेवरम्  ॥ ह्भ्व्_९।२१३ ॥  
सितासितं यथा न्Ṛरं सर्व-पाप-क्षयावहम् ।  
तथा च तुलस्Ṛ-पत्रम् प्राशितं सर्व-काम-दम्  ॥ ह्भ्व्_९।२१४ ॥  
यथा जात-बलो वह्निर् दहते काननादिकम् ।  
प्राशितं तुलस्Ṛ-पत्रं यथा दहति पातकम्  ॥ ह्भ्व्_९।२१५ ॥  
यथा भक्ति-रतो नित्यं नरो दहति पातकम् ।  
तुलस्Ṛ-भक्षञात् तत् तद् दहते पाप-सञ्चयम्  ॥ ह्भ्व्_९।२१६ ॥  
चान्द्रायञ-सहस्रस्य परकाञां शतस्य च ।  
न तुल्यं जायते पुञ्यं तुलस्Ṛ-पत्र-भक्षञात्  ॥ ह्भ्व्_९।२१७ ॥  
कृत्वा पाप-सहस्राञि पूर्वे वयसि मानवः ।  
तुलस्Ṛ-भक्षञान् मुच्येत् श्रुतम् एतत् पुरा हरेः  ॥ ह्भ्व्_९।२१८ ॥  
तावत् तिष्ठन्ति पापानि देहिनां यम-किश्कराः ।  
यावन् न तुलस्Ṛ-पत्रं मुखे शिरसि तिष्ठति  ॥ ह्भ्व्_९।२१९ ॥  
अमृताद् उत्थिता धात्र्Ṛ तुलस्Ṛ विष्ञु-वल्लभा ।  
स्मृता सश्क्Ṛर्तिता ध्याता प्राशिता सर्व-काम-दा  ॥ ह्भ्व्_९।२२० ॥  
  
तत्रैव श्र्Ṛ-यमं प्रति श्र्Ṛ-भगवद्-वक्यं-  
धात्र्Ṛ-फलं च तुलस्Ṛ मृत्यु-काले भवेद् यदि ।  
मुखे यस्य शिरे देहे दुर्गतिर् नास्ति तस्य वै  ॥ ह्भ्व्_९।२२१ ॥  
युक्तो यदि महा-पापैः सुकृतं नार्जितं क्वचित् ।  
तथापि द्Ṛयते मोक्षस् तुलस्Ṛ भक्षिता यदि  ॥ ह्भ्व्_९।२२२ ॥  
लुब्धकेनात्म-देहेन भक्षितं तुलस्Ṛ-दलम् ।  
सम्प्राप्तो मत्-पदं नूनं कृत्वा प्राञस्य सङ्क्षयम्  ॥ ह्भ्व्_९।२२३ ॥  
  
पुराञान्तरे च-  
उपोष्य द्वादश्Ṛं शुद्धां पराञे तुलस्Ṛ-दलम् ।  
प्राशयेद् यदि विप्रेन्द्र अश्वमेधाष्टकं लभेत्  ॥ ह्भ्व्_९।२२४ ॥ इति ।  
  
तथैव तुलस्Ṛ-स्पर्सत् कृष्ञ-चक्रेञ रक्षितः ।  
ब्रह्म-बन्धुर् इति ख्यातो हरि-भक्ति-सुधोदये  ॥ ह्भ्व्_९।२२५ ॥  
  
अत एवोक्तम्-  
किं चित्रम् अस्याः पतितं तुलस्या   
दलं जलं वा पतितं पुन्Ṛते ।  
लग्नाधिभाल-स्थलम् आलवाल-   
मृत्स्नापि कृत्स्नाघ-विनाशनाय  ॥ ह्भ्व्_९।२२६ ॥ इति ।  
  
श्र्Ṛमत्-तुलस्याः पत्रस्य माहात्म्यं यद्य् अप्Ṛदृशम् ।  
तथापि वैष्ञवैस् तन् न ग्राह्यं कृष्ञार्पञं विना  ॥ ह्भ्व्_९।२२७ ॥  
कृष्ञ-प्रियत्वात् सर्वत्र श्र्Ṛ-तुलस्याः प्रसश्गतः ।  
सश्क्Ṛर्त्यमानं धात्र्याश् च माहात्म्यं लिख्यते ऽधुना  ॥ ह्भ्व्_९।२२८ ॥  
  
अथ धात्र्Ṛ-माहात्म्यं स्कान्दे ब्रह्म-नारद-संवादे-   
धात्र्Ṛ-च्छायां समाश्रित्य यो ऽर्चयेच् चक्र-पाञिनाम् ।  
पुष्पे पुष्पे ऽश्वमेधस्य फलं प्राप्नोति मानवः  ॥ ह्भ्व्_९।२२९ ॥  
  
तत्रैवाग्रे-  
धात्र्Ṛ-च्छायां तु संस्पृश्य कुर्यात् पिञ्डं तु यो मुने ।  
मुक्तिं प्रयान्ति पितरः प्रसादान् माधवस्य च  ॥ ह्भ्व्_९।२३० ॥  
मूर्ध्नि घ्राञे मुखे चैव देहे च मुनि-सत्तम ।  
धत्ते धात्र्Ṛ-फलं यस् तु स महात्मा सु-दुर्लभः  ॥ ह्भ्व्_९।२३१ ॥  
धात्र्Ṛ-फल-विलिप्ताश्गो धात्र्Ṛ-फल-विभूषितः ।  
धात्र्Ṛ-फल-कृताहारो नरो नारायञो भवेत्  ॥ ह्भ्व्_९।२३२ ॥  
यः कश्चिद् वैष्ञवो लोके धत्ते धात्र्Ṛ-फलं मुने ।  
प्रियो भवति देवानां मनुष्याञां तु का कथा  ॥ ह्भ्व्_९।२३३ ॥  
यः कश्चिद् वैष्ञवो लोके मिथ्याचारो ऽपि दुष्ट-ध्Ṛः ।  
पुनाति सकलान् लोकान् धात्र्Ṛ-फल-दलान्वितः  ॥ ह्भ्व्_९।२३४ ॥  
धात्र्Ṛ-फलानि यो नित्यं वहते कर-सम्पुटे ।  
तस्य नारायञो देवो वरम् एकं प्रयच्छति  ॥ ह्भ्व्_९।२३५ ॥  
धत्र्Ṛ-फलं च भोक्तव्यं कदाचित् कर-सम्पुटात् ।  
यशः श्रियम् अवाप्नोति प्रसादाच् चक्र-पाञिनः  ॥ ह्भ्व्_९।२३६ ॥  
धात्र्Ṛ-फलं च तुलस्Ṛ मृत्तिका द्वारकोद्भवा ।  
सफलं ज्Ṛवितं तस्य त्रितयं यस्य वेश्मनि  ॥ ह्भ्व्_९।२३७ ॥  
धात्र्Ṛ-फलैस् तु सम्मिश्रं तुलस्Ṛ-दल-वासितम् ।  
पिबते वहते यस् तु त्Ṛर्थ-कोटि-फलं लभेत्  ॥ ह्भ्व्_९।२३८ ॥  
यस्मिन् गृहे भवेत् तोयं तुलस्Ṛ-दल-वासितम् ।  
धात्र्Ṛ-फलैश् च विप्रेन्द्र गाश्गेयैः किं प्रयोजनम्  ॥ ह्भ्व्_९।२३९ ॥  
तुलस्Ṛ-दल-नैवेद्यं धात्र्या यस्य फलं गृहे ।  
कवचं वैष्ञवं तस्य सर्व-पाप-विनाशनम्  ॥ ह्भ्व्_९।२४० ॥  
  
ब्रह्म-पुराञे च-  
धात्र्Ṛ-फलानि तुलस्Ṛ ह्य् अन्त-काले भवेद् यदि ।  
मुखे चैव शिरस्य् अश्गे पातकं नास्ति तस्य वै  ॥ ह्भ्व्_९।२४१ ॥  
कृत्वा तु भगवत्-पूजां न त्Ṛर्थं स्नानम् आचरेत् ।  
न च देवालयोपेतास्पृश्य-संस्पर्शनादिना  ॥ ह्भ्व्_९।२४२ ॥  
  
अथ स्नान-विशेष-कलः   
स्मृत्य्-अर्थ-सारे-  
न स्नायाद् उत्सवे त्Ṛर्थे माश्गल्यं विनिवर्त्य च ।  
अनुव्रज्य सुहृद्-बन्धून् अर्चयित्वेष्ट-देवताम्  ॥ ह्भ्व्_९।२४३ ॥  
  
विष्ञु-स्मृतौ च-  
विष्ञ्व्-आलय-सम्Ṛप-स्थान् विष्ञु-सेवार्थम् आगतान् ।  
चाञ्डालान् पतितान् वापि स्पृष्ट्वा न स्नानम् आचरेत्  ॥ ह्भ्व्_९।२४४ ॥  
देव-यत्र-विवाहेषु यज्ञोपकरञेषु च ।  
उत्सवेषु च सर्वेषु स्पृष्टास्पृष्टिर् न विद्यते  ॥ ह्भ्व्_९।२४५ ॥  
एवं प्रातः समभ्यर्च्य श्र्Ṛ-कृष्ञं तद्-अनन्तरम् ।  
शास्त्राभ्यासं द्विजः शक्त्या कुर्याद् विप्रो विशेषतः  ॥ ह्भ्व्_९।२४६ ॥  
  
यद् उक्तम्-  
श्रुति-स्मृत्Ṛ उभे नेत्रे विप्राञं परिक्Ṛर्तिते ।  
एकेन विकलः काञो द्वाभ्याम् अन्धः प्रक्Ṛर्तितः  ॥ ह्भ्व्_९।२४७ ॥  
  
किं च कौर्मे व्यस-ग्Ṛतायाम्-  
यो ऽन्यत्र कुरुते यत्नं अनाध्Ṛत्य श्रुतिं द्विजः ।  
स समूढो न सम्भाष्यो वेद-बाह्यो द्विजातिभिः  ॥ ह्भ्व्_९।२४८ ॥  
न वेद-पथ-मात्रेञ सन्तुस्येद् एस वै द्विजः ।  
यथोक्ताचार-हिनस् तु पश्के गौर् इव सिदति  ॥ ह्भ्व्_९।२४९ ॥  
यो ऽध्Ṛत्य विधिवद् वेदं वेदार्थं न विचारयेत् ।  
स चान्धः शूद्र-कल्पस् तु पदार्थं न प्रपद्यते  ॥ ह्भ्व्_९।२५० ॥ इति ।  
  
अतो ऽध्Ṛत्यान्वहं विद्वान् अथाध्याप्य च वैष्ञवः ।  
समर्प्य तच् च कृष्ञाय यतेत निज-वृत्तये  ॥ ह्भ्व्_९।२५१ ॥  
वृत्तौ सत्यां च शृञुयात् साधून् सश्गत्य सत्-कथाम्  ॥ ह्भ्व्_९।२५२ ॥  
  
सप्तम-स्कन्धे [भ्प् ७।११।१८-२०]-  
ऋतामृताभ्यां ज्Ṛवेत मृतेन प्रमृतेन वा ।  
सत्यान्र्ताभ्याम् अपि वा न स्व-वृत्त्या कदाचन  ॥ ह्भ्व्_९।२५३ ॥  
ऋतम् उञ्छ-शिलं प्रोक्तं अमृतं स्याद् अयाचितम् ।  
मृतं तु नित्यं याच्ञा स्यात् प्रमृतं कर्षञं स्मृतम्  ॥ ह्भ्व्_९।२५४ ॥  
सत्यानृतं तु वाञिज्यं श्व-वृत्तिर् न्Ṛच-सेवनम्  ॥ ह्भ्व्_९।२५५ ॥  
आत्मनो न्Ṛच-लोकानां सेवनं वृत्ति-सिद्धये ।  
नितरां निन्द्यते सद्भिर् वैष्ञवस्य विशेषतः  ॥ ह्भ्व्_९।२५६ ॥  
  
तद् उक्तं-  
सेवा श्व-वृत्तिर् यैर् उक्ता न सम्यक् तैर् उदाहृतम् ।  
स्वच्छन्द-चरितः क्व श्वा विक्र्Ṛतासुः क्व सेवकः  ॥ ह्भ्व्_९।२५७ ॥  
पञ्Ṛ-कृत्यात्मनः प्राञान् ये वर्तन्ते द्विजाधमाः ।  
तेषां दुरात्मनाम् अन्नं भुक्त्वा चान्द्रायञं चरेत्  ॥ ह्भ्व्_९।२५८ ॥ इति ।  
  
शुक्ल-वृत्तेर् असिद्धौ च भोज्यान्नान् शूद्र-वर्गतः ।  
तथैव ग्राह्याग्राह्याञि जान्Ṛयाच् छास्त्रतो बुधः  ॥ ह्भ्व्_९।२५९ ॥  
  
शुक्ल-वृत्तिश् च   
  
श्र्Ṛ-विष्ञु-धर्मोत्तरे त्र्तिय-खञ्डे-  
प्रतिग्रहेञ यल् लब्धं यज्यतः शिष्यतस् तथा ।  
गुनान्वितेभ्यो विप्रस्य शुक्लं तत् त्रि-विधं स्मृतम्  ॥ ह्भ्व्_९।२६० ॥  
युद्धोपकाराल् लब्धं च दञ्डाच् च व्यवहारतः ।  
क्षत्रियस्य धनं शुक्लं त्रि-विधं परिक्Ṛर्तितम्  ॥ ह्भ्व्_९।२६१ ॥  
कृषि-वाञिज्य-गो-रक्षः कृत्वा शुक्लं तथा विशः ।  
द्विज-शुश्रूषया लब्धं शुक्लं शूद्रस्य क्Ṛर्तितम्  ॥ ह्भ्व्_९।२६२ ॥  
क्रमागतं प्र्Ṛति-दानं प्राप्तं च सह भार्यया ।  
अविशेषेन सर्वेषां धनं शुक्लं प्रक्Ṛर्तितम्  ॥ ह्भ्व्_९।२६३ ॥  
अथ ग्राह्याग्राह्याञि   
  
कौर्मे तत्रैव-  
नाद्याच् छूद्रस्य विप्रो ऽन्नं मोहाद् वा यदि कामतः ।  
न शूद्र-योनिं व्रजति यस् तु भुश्क्ते ह्य् अनापदि  ॥ ह्भ्व्_९।२६४ ॥  
दुष्कृतं हि मनुष्यस्य सर्वम् अन्ने प्रतिष्ठितम् ।  
यो यस्यान्नं समश्नाति स तस्याश्नाति किल्बिषम्  ॥ ह्भ्व्_९।२६५ ॥  
आर्धिकः कुल-मित्रश् च स्व-गोपालश् च नापितः ।  
एते शूद्रेषु भोज्यान्ना दत्त्वा स्वल्प-पञं बुधैः  ॥ ह्भ्व्_९।२६६ ॥  
पायसं स्नेह-पक्वं यद् गो-रसं चैव शक्तवः ।  
पिञ्याकं चैव तैलं च शूद्राद् ग्राह्यं तथैव च  ॥ ह्भ्व्_९।२६७ ॥  
  
अश्गिराः-  
गो-रसं चैव शक्तूंश् च तैल-पिञ्याकम् एव च ।  
अपूपान् भक्षयेच् छूद्रात् यत् किञ्चित् पयसा कृतम्  ॥ ह्भ्व्_९।२६८ ॥  
  
अत्रि-स्मृतौ-  
स्व-सुतायाश् च यो भुश्क्ते स भुश्क्ते पृथिव्Ṛ-मलम् ।  
नरेन्द्र-भवने भुक्त्वा विष्ठायां जायते कृमिः  ॥ ह्भ्व्_९।२६९ ॥  
दास-नापित-गोपाल- कुल-मित्रार्ध-स्Ṛरिञः ।  
भोज्यान्नाः शूद्र-वर्गे ऽम्Ṛ तथात्म-विनिवेदकः  ॥ ह्भ्व्_९।२७० ॥  
मधूदकं फलं मूलम् एधांस्य्-अभय-दक्षिञा ।  
अभ्युद्यतानि त्व् एतानि ग्राह्याञ्य् अपि निकृष्टतः  ॥ ह्भ्व्_९।२७१ ॥  
खल-क्षेत्र-गतं धन्यं कूप-वापिसु यज् जलम् ।  
अग्राह्याद् अपि तद्-ग्राह्यं यच् च गोष्ठ-गतं पयः  ॥ ह्भ्व्_९।२७२ ॥  
पान्Ṛयं पायसं भक्ष्यं घृतं लवञम् एव च ।  
हस्त-दत्तं न गृह्ञ्Ṛयात् तुल्यं गो-मांस-भक्षञैः  ॥ ह्भ्व्_९।२७३ ॥  
  
  
मनु-स्मृतौ-  
समुद्रं सैन्धवं चैव लवञे परमाद्भुते ।  
प्रत्यक्षे अपि तु ग्राह्ये निषेधस् त्व् अन्य-गोचरः  ॥ ह्भ्व्_९।२७४ ॥  
आयसेनैव पात्रेञ यद् अन्नम् उपन्Ṛयते ।  
भोक्ता तद् विट्-समं भुश्क्ते दाता च नरकं व्रजेत्  ॥ ह्भ्व्_९।२७५ ॥  
गो-रक्षकान् वाञिजकान् तथा कारुक-श्Ṛलिनः ।  
प्रोष्यान् वार्धूषिकांश् चैव विप्रान् शूद्रवद् आचरेत्  ॥ ह्भ्व्_९।२७६ ॥  
  
कौर्मे च तत्रैव-  
तृञं काष्ठं फलं पुष्पं प्रकाशं वै हरेर् बुधः ।  
धर्मार्थं केवलं विप्र ह्य् अन्यथा पतितो भवेत्  ॥ ह्भ्व्_९।२७७ ॥  
तिल-मुद्ग-यवाद्Ṛनां मुष्टिर् ग्राह्या पथि स्थितैः ।  
क्षुधार्थैर् नान्यथा विप्र धर्म-विद्भिर् इति स्थितिः  ॥ ह्भ्व्_९।२७८ ॥  
वैष्ञवानां हि भोक्तव्यं प्रार्थ्यान्नं वैष्ञवैः सदा ।  
अवैष्ञवानाम् अन्नं तु परिवर्ज्यम् अमेध्यवत्  ॥ ह्भ्व्_९।२७९ ॥  
  
तथा च पाद्मे देवदूत-विकुञ्डल-संवादे-  
प्रार्थयेद् वैष्ञवाद् अन्नं प्रयत्नेन विचक्षञः ।  
सर्व-पाप-विशुध्य्-अर्थं तद्-अभावे जलं पिबेत्  ॥ ह्भ्व्_९।२८० ॥  
  
नारदिये-  
महा-पातक-संयुक्तो व्रजेद् वैष्ञव-मन्दिरम् ।  
याचयेद् अन्नम् अमृतं तद्-अभावे जलं पिबेत्  ॥ ह्भ्व्_९।२८१ ॥  
  
विष्ञु-स्मृतौ-  
श्रोत्रियान्नं वैष्ञवान्नं हुत-शेषं च यद्-धविः ।  
आनखात् शोधयेत् पापं तुषाग्निः कनकं यथा  ॥ ह्भ्व्_९।२८२ ॥  
  
स्कान्दे मार्कञ्डेय-भग्Ṛरथ-संवादे-   
शुद्धं भागवतस्यान्नं शुद्धं भग्Ṛरथि-जलम् ।  
शुद्धं विष्ञु-परं चित्तं शुद्धम् एकादश्Ṛ-व्रतम्  ॥ ह्भ्व्_९।२८३ ॥  
अवैष्ञव-गृहे भुक्त्वा प्Ṛत्वा वा जानतो ऽपि वा ।  
शुद्धिश् चान्द्रायञे प्रोक्त इष्टापूर्तं वृथा सदा  ॥ ह्भ्व्_९।२८४ ॥  
  
श्र्Ṛ-प्रह्लाद-वाक्ये च-  
केशवार्चा गृहे यस्य न तिष्ठति मह्Ṛ-पते ।  
तस्यान्नं नैव भोक्तव्यम् अभक्ष्येञ समं स्मृतम्  ॥ ह्भ्व्_९।२८५ ॥  
केचिद् वृत्त्य्-अनपेक्षस्य जप-श्रद्धावतः प्रभो ।  
विश्वस्तस्यादिशन्त्य् अस्मिन् काले ऽपि कृतिनो जपम्  ॥ ह्भ्व्_९।२८६ ॥  
  
अथ मध्याह्निक-कृत्यानि   
  
मध्याह्ने स्नानतः पूर्वं पुष्पाद्य् आहृत्य वा स्वयम् ।  
भृत्यादिना वा सम्पाद्य कुर्यान् मध्याह्निक्Ṛः क्रियाः  ॥ ह्भ्व्_९।२८७ ॥  
स्नानाशक्तौ च मध्याह्ने स्नानम् आचार्य मान्त्रिकम् ।  
यथोक्तं भगवत्-पूजां शक्तश् चेत् प्राग्वद् आचरेत्  ॥ ह्भ्व्_९।२८८ ॥  
  
अथ वैष्ञव-वैस्वदेवदि-विधिः   
  
ततः कृष्ञार्पितेनैव शुद्धेनानेन वैष्ञवः ।  
वैश्वदेवादिकं दैवं कर्म पैत्रं च साधयेत्  ॥ ह्भ्व्_९।२८९ ॥  
तद् उक्तं षष्ठे दिन-विभागे तु कुर्यात् पञ्च महा-मखान् ।  
दैवो होमेन यज्ञः स्यात् भौतस् तु बलि-दानतह्  ॥ ह्भ्व्_९।२९० ॥  
पैत्रो विप्रान्न-दानेन  पैत्रेञ बलिनाथवा ।  
किञ्चिद् अन्न-प्रदानाद् वा तर्पञाद् वा चतुर्-विधः  ॥ ह्भ्व्_९।२९१ ॥  
नृ-यज्ञो ऽतिथि-सत्कारात् हन्त-कारेञ चाम्बुना ।  
ब्रह्म-यज्ञो वेद-जपात् पुराञ-पठनेन वा  ॥ ह्भ्व्_९।२९२ ॥  
तन्-नित्यता   
  
कौर्मे-  
अकृत्वा तु द्विजः पञ्च महा-यज्ञान् द्विजोत्तमः ।  
भुञ्ज्Ṛत चेत् सु-मूढात्मा तिर्यग्-योनिं स गच्छति  ॥ ह्भ्व्_९।२९३ ॥  
अथ वैष्ञव-श्राद्ध-विधिः   
  
प्राप्ते श्राद्ध-दिने ऽपि प्राग् अन्नं भगवते ऽर्पयेत् ।  
तच्-छेषेञैव कुर्व्Ṛत श्राद्धं भागवतो नरह्  ॥ ह्भ्व्_९।२९४ ॥  
  
यच् च स्मृतौ-  
गृहाग्नि-शिषु-देवानां  यत्Ṛनां ब्रह्माचारिञाम् ।  
पितृ-पाको न दातव्यो यावत् पिञ्डान् न निर्वपेत्  ॥ ह्भ्व्_९।२९५ ॥ इति ।  
  
Ṛदृञ् सामान्य-वचनम् विशेष-वचन-व्रजैह् ।  
श्रुति-स्मृति-पुराञादि- वर्त्तिभिर् बाध्यते ध्रुवम्  ॥ ह्भ्व्_९।२९६ ॥  
  
तथा च पाद्मे-  
विष्ञोर् निवेदितान्नेन  यष्टव्यं देवतान्तरम् ।  
पितृभ्यश् चापि तद् देयम् तद् आनन्त्याय कल्पते  ॥ ह्भ्व्_९।२९७ ॥  
  
मोक्ष-धर्मे नारदोक्तौ-  
सात्वतं विधिम् आस्थाय प्राञ् सूर्य-मुख-निसृतम् ।  
पूजायाम् आस देवेशं तच्-छेषेञ पितामहान्  ॥ ह्भ्व्_९।२९८ ॥  
  
ब्रह्माञ्ड-पुराञे-  
यः श्राद्ध-काले हरि-भुक्त-शेषम्  
ददाति भक्त्या पितृ-देवतानाम् ।  
तेनैव पिञ्डांस् तुलस्Ṛ-विमिश्रान्  
आकल्प-कोटिं पितरः सु-तृप्ताः  ॥ ह्भ्व्_९।२९९ ॥  
  
स्कान्दे-  
देवान् पित्ङ्न् समुद्दिश्य यद् विष्ञोर् विनिवेदितम् ।  
तान् उद्दिश्य तथा कुर्यात् प्रदानं तस्य चैव हि  ॥ ह्भ्व्_९।३०० ॥  
प्रयान्ति तृप्तिम् अतुलां सोदकेन तु तेन वै ।  
मुकुन्द-गात्र-लग्नेन ब्राह्मञानां विलेपनम्  ॥ ह्भ्व्_९।३०१ ॥  
चन्दनेन तु पिञ्डनम्  कर्तव्यं पितृ-तृप्तये ।  
देवानां च पित्ङ्ञां च जायते तृप्ति-रक्षया  ॥ ह्भ्व्_९।३०२ ॥  
एवं कृते मह्Ṛ-पल  मा भवेत् संशयः क्वचित्  ॥ ह्भ्व्_९।३०३ ॥  
  
तत्रैव श्र्Ṛ-पुरुसोत्तम-खञ्डे-    
अन्नाद्यं श्राद्ध-काले तु  पतिताद्यैर् निर्Ṛक्षितम् ।  
तुलस्Ṛ-दल-मिश्रेञ सलिलेनाभिषिञ्चयेत्  ॥ ह्भ्व्_९।३०४ ॥  
तद्-अन्नं शुद्धताम् एति विष्ञोर् नैवेद्य-मिश्रितम् ।  
विष्ञोर् नैवेद्य-शेषं तु तस्माद् देयं द्विजात्मनाम् ।  
पिञ्डे चैव विशेषेन पित्ङ्ञां तृप्तिम् इच्छता  ॥ ह्भ्व्_९।३०५ ॥  
  
तत्रैव श्र्Ṛ-ब्रह्म-नारद-संवादे-   
पित्ङ्न् उद्दिश्य यैः पूजा केशवस्य कृता नरैह् ।  
त्यक्त्वा ते नारक्Ṛं प्Ṛडां मुक्तिं यान्ति महा-मुने  ॥ ह्भ्व्_९।३०६ ॥  
धन्यास् ते मानवा लोके कलि-काले विशेषतह् ।  
ये कुर्वन्ति हरेर् नित्यं पित्र्-अर्थं पूजनं मुने  ॥ ह्भ्व्_९।३०७ ॥  
किं दत्तैर् बहुभिर् पिञ्डैर् गया-श्राद्धादिभिर् मुने ।  
यैर् अर्चितो हरिर् भक्त्या पित्र्-अर्थं च दिने दिने  ॥ ह्भ्व्_९।३०८ ॥  
यम् उद्दिश्य हरेः पूजा क्रियते मुनि-पुश्गव ।  
उद्धृत्य नरकावासात् तं नयेत् परमं पदम्  ॥ ह्भ्व्_९।३०९ ॥  
यो ददाति हरेः स्थानं पित्ङ्न् उद्दिश्य नारद ।  
कर्तव्यं हि पित्ङ्ञां यत् तत् कृतं तेन भो द्विज  ॥ ह्भ्व्_९।३१० ॥  
  
श्रुतौ च-  
एक एव नारायञ आस्Ṛत्, न ब्रह्मा, नेमे द्यावा-पृथिव्यौ, सर्वे देवाः, सर्वे पितरः, सर्वे मनुस्याः । विष्ञुना अशितम् अश्नन्ति विष्ञुनाघ्रातं जिघ्रन्ति, विष्ञुना प्Ṛतं पिबन्ति, तस्माद् विध्वंसो विष्ञूपाहृतं भक्षयेयुः  ॥ ह्भ्व्_९।३११ ॥ इति ।  
  
अत एवोक्तं श्र्Ṛ-भगवता विष्ञु-धर्मे-  
प्राञेभ्यो जुहुयाद् अन्नं मन्-निवेदितम् उत्तमम् ।  
तृप्यन्ति सर्वदा प्राञा मन्-निवेदित-भक्षञात्  ॥ ह्भ्व्_९।३१२ ॥  
तस्मात् सर्व-प्रयत्नेन प्रदेयं मन्-निवेदितम् ।  
ममापि हृदय-स्थस्य पित्ङ्ञां च विशेषतः  ॥ ह्भ्व्_९।३१३ ॥  
  
किं च तत्रैवान्यत्र-  
भक्ष्यं भोज्यं च यत् किञ्चिद् अनिवेद्याग्र-भोक्तरि ।  
न देयं पितृ-देवेभ्यः प्रायश्चित्त्Ṛ यतो भवेत्  ॥ ह्भ्व्_९।३१४ ॥  
स्वर्गादौ कथितो देवैर् अग्र-भुग् भगवान् हरिः ।  
यज्ञ-भाग-भुजो देवास् ततस् तेन प्रकल्पिताः  ॥ ह्भ्व्_९।३१५ ॥  
  
स्कान्दे श्र्Ṛ-मार्कञ्डेय-भग्Ṛरथ-संवादे-  
यस् तु विद्या-विनिर्मुक्तं मूर्खं मत्वा तु वैष्ञवम् ।  
वेदविद्भ्यो ऽवदाद् विप्रः श्राद्धं तद् राक्षसं भवेत्  ॥ ह्भ्व्_९।३१६ ॥  
सिक्थ-मात्रं तु यद् भुश्क्ते जलं गञ्डूष-मात्रकम् ।  
तद्-अन्नं मेरुञा तुल्यं तज् जलं सागरोपमम्  ॥ ह्भ्व्_९।३१७ ॥  
  
ब्रह्म-पुराञे श्र्Ṛ-ब्रह्म-वचनम्-  
शश्खाश्कित-तनुर् विप्रो भुश्क्ते यस्य च वेश्मनि ।  
तद्-अन्नं स्वयम् अश्नाति पितृभिः सह केशवः  ॥ ह्भ्व्_९।३१८ ॥  
  
स्मृतिश् च-  
सुराभाञ्डस्थ-प्Ṛयूषं यथा नश्यति तत्-क्षञात् ।  
चक्राश्क-रहितं श्राद्धं तथा शातातपो ऽब्रव्Ṛत्  ॥ ह्भ्व्_९।३१९ ॥  
  
किं च, श्र्Ṛ-विष्ञु-रहस्ये-  
निवेशयेन् नरो मोहाद् अन्य-पश्क्तौ हरेः प्रियम् ।  
स पतेन् निरये घोरे पश्क्ति-भेद्Ṛ नराधमः  ॥ ह्भ्व्_९।३२० ॥  
अथ श्र्Ṛ-भगवद्-अर्पञे निषिद्धम्  
  
निवेदितं यद् अन्यस्मै तद् उच्छिष्टं हि कथ्यते ।  
अतः कथञ्चिद् अपि तन् न श्र्Ṛ-भगवतेऽर्पयेत्  ॥ ह्भ्व्_९।३२१ ॥  
  
तथा चैकादश-स्कन्धे श्र्Ṛ-भगवद्-उक्तौ [भ्प् ११।११।४०]-  
अपि द्Ṛपावलोकं मे नोपयुञ्ज्यान् निवेदितम्  ॥ ह्भ्व्_९।३२२ ॥  
  
नारद्Ṛये-  
पितृ-शेषं तु योउ दद्याद् धरये परमात्मने ।  
रेतोदाः पितरस् तस्य भवन्ति क्लेश-भागिनः  ॥ ह्भ्व्_९।३२३ ॥  
  
श्र्Ṛ- विष्ञु-धर्मे-  
हरि-शेषं हविर् दद्यात् पित्ङ्ञाम् अक्षयं भवेत् ।  
न पुनः पितृ-शेषं तु हरेर् ब्रह्मादि-सद्-गुरोः  ॥ ह्भ्व्_९।३२४ ॥  
  
अन्यत्र च-  
दक्षादयश् च पितरो भृत्या इन्द्रादयः सुराः ।  
अतस् तद्-भक्त-शेषं तु विष्ञोर् नैव निवेदयेत्  ॥ ह्भ्व्_९।३२५ ॥ इति ।  
  
एवम् आवश्यकं कृत्वा वैष्ञवेभ्यो विभज्य च ।  
श्र्Ṛमन्-महा-प्रसादान्नं भुञ्ज्Ṛत सह बन्धुभिः  ॥ ह्भ्व्_९।३२६ ॥  
  
तथा च प्रह्लाद-पञ्चरात्रे-  
स्वभावस्थैः कर्म-जडान् वञ्चयन् द्रविञादिभिः ।  
हरेर् नैवेद्य-सम्भारान् वैष्ञवेभ्यः समर्पयेत्  ॥ ह्भ्व्_९।३२७ ॥  
  
अतैव वैष्ञव-तन्त्रे-  
हरेर् निवेदितं किञ्च्चिन् न दद्यात् कर्हिचिद् बुधः ।  
अभक्तेभ्यः सशल्येभ्यो यद् दवन् निरये व्रजेत्  ॥ ह्भ्व्_९।३२८ ॥  
  
विष्ञु-धर्मोत्तरे-  
अवैष्ञवे देव-धृतं निर्माल्यं न प्रयच्छति ।  
नैवेद्यं वा महाभाग तस्य तुष्यति केशवः  ॥ ह्भ्व्_९।३२९ ॥ इति ।  
  
कथञ्चिद् अपि नाश्न्Ṛयाद् अकृत्वा कृष्ञ-पूजनम् ।  
न चासमर्प्य गोविन्दे किञ्चिद् भुञ्ज्Ṛत वैष्ञवः  ॥ ह्भ्व्_९।३३० ॥  
अथ पूजा-व्यतिरिक्त-भोजन-दोषाः  
  
श्र्Ṛ-कूर्म-पुराञे-  
अनर्चयित्वा गोविन्दं यैर् भुक्तं धर्म-वर्जितैः ।  
श्वान-विष्ठा-समं चान्नं न्Ṛरं च सुरया समम्  ॥ ह्भ्व्_९।३३१ ॥  
  
किं च-  
यो मोहाद् अथवालस्याद् अकृत्वा देवतार्चनम् ।  
भुश्क्ते स याति नरकं शूकरेष्व् इह जायते  ॥ ह्भ्व्_९।३३२ ॥  
  
विष्ञु-धर्मोत्तरे-  
एक-कालं द्विकालं वा त्रि-कालं पूजयेद् धरिम् ।  
अपूज्य भोजनं कुर्वन् नरकाञि व्रजेन् नरः  ॥ ह्भ्व्_९।३३३ ॥  
  
नारद्Ṛये च-  
प्रातर् मध्यन्दिनं सायं विष्ञु-पूजा स्मृता बुधैः ।  
अशक्तो विस्तरेञैव प्रातः सम्पूज्य केशवम्  ॥ ह्भ्व्_९।३३४ ॥  
मध्याह्ने चैव सायं च पुष्पाञ्जलिम् अपि क्षिपेत् ।  
मध्याह्ने वा विस्तरेञ सङ्क्षेपेञाथवा हरिम्  ॥ ह्भ्व्_९।३३५ ॥  
सम्भोज्य भोजनं कुर्याद् अन्यथा नरकं व्रजेत्  ॥ ह्भ्व्_९।३३६ ॥  
अथानर्पित-भोग-निषेधः  
  
हायश्Ṛर्ष-पञ्चरात्रे-  
न त्व् एवापूज्य भुञ्ज्Ṛत भगवन्तं जनार्दनम् ।  
न तत् स्वयं समश्न्Ṛयात् यद् विष्ञौ न निवेदयेत्  ॥ ह्भ्व्_९।३३७ ॥  
ब्रह्माञ्ड-पुराञे -  
पत्रं पुष्पं फलं तोयम् अन्न-पानाद्यम् औषधम् ।  
अनिवेद्य च भुञ्ज्Ṛत यद् आहाराय कल्पितम्  ॥ ह्भ्व्_९।३३८ ॥  
अनिवेद्यं तु भुञ्जानः प्रायश्चित्त्Ṛ भवेन् नरः ।  
तस्मात् सर्वं निवेद्यैव विष्ञोर् भुञ्ज्Ṛत सर्वदा  ॥ ह्भ्व्_९।३३९ ॥  
  
पाद्मे गौतमाम्बर्Ṛष-संवादे-  
अम्बर्Ṛष गृहे पक्वं यद् अभ्Ṛष्टं सदात्मनः ।  
अनिवेद्य हरेर् भुञ्जन् सप्त-कल्पानि नारक्Ṛ  ॥ ह्भ्व्_९।३४० ॥  
  
तत्रैवोत्तर-काञ्डे शिवोमा-संवादे (६।२५३।११२)-  
अवैष्ञवानां यच् चान्नं पतितानां तथैव च ।  
अनर्पितं तथा विष्ञौ श्व-मांस-सदृशं भवेत्   ॥ ह्भ्व्_९।३४१ ॥  
  
विष्ञु-स्मृतौ-  
अनिवेद्य तु यो भुश्क्ते हरये परमात्मने ।  
मज्जन्ति पितरस् तस्य नरके शाश्वत्Ṛः समाः  ॥ ह्भ्व्_९।३४२ ॥  
  
अतैव गौत्माम्बर्Ṛष-संवादे-  
अम्बर्Ṛष नवं वस्त्रं फलम् अन्नं रसादिकम् ।  
कृत्वा विष्ञूपभुक्तं तु सदा सेव्यं हि वैष्ञवैः  ॥ ह्भ्व्_९।३४३ ॥  
  
विष्ञु-धर्माग्निपुराञयोः-  
गन्धान्न-वर-भक्ष्यांश् च स्रजो वासांसि भूषञम् ।  
दत्त्वा तु देवदेवाय तच्-छेषाञ्य् उपभुञ्जते  ॥ ह्भ्व्_९।३४४ ॥  
  
गारुडे-  
पादोदकं पिबेन् नित्यं नैवेद्यं भक्षयेद् धरेः ।  
शेषाश् च मस्तके धार्या इति वेदानुशासनम्  ॥ ह्भ्व्_९।३४५ ॥  
  
षष्ठ-स्कन्धे पुंसवन-व्रत-प्रसश्गे [भ्प् ६।१९।२०]-  
उद्वास्य देवं स्वे धाम्नि तन् निवेदितम् अग्रतः ।  
अद्याद् आत्म-विशुद्ध्य्-अर्थं सर्व-कामार्थ-सिद्धये  ॥ ह्भ्व्_९।३४६ ॥  
  
अष्टम-स्कन्धे च पयो-व्रत-प्रसश्गे [भ्प् ८।१६।४२]-  
निवेदितं तद्-भक्ताय दद्याद् भुञ्ज्Ṛत वा स्वयम्  ॥ ह्भ्व्_९।३४७ ॥  
  
गौतम्Ṛय-तन्त्रे-  
शुक्लोपचार-सम्भारैर् नित्यशो हरिम् अर्चयेत् ।  
निवेद्य कृष्ञाय विधिवद् अन्नं भुञ्ज्Ṛत तत् स्वयम् ।  
अथवा सात्वते दद्याद् यदि लभ्यते भक्तितः  ॥ ह्भ्व्_९।३४८ ॥  
  
शरत्-प्रद्Ṛपे च-  
भक्त-क्षञ-क्षञो देवः स्मृतिः सेवा स्व-वेश्मनि ।  
स्व-भोज्यस्यार्पञं दानं फलम् इन्द्रादि-दुर्लभम्  ॥ ह्भ्व्_९।३४९ ॥  
  
अथ नैवेद्य-भक्षञ-विधिः   
  
दृष्ट्वा महा-प्रसादान्नं तत् प्राश् नत्वाभिमन्त्रयेत् ।  
स्वेष्ट-नाम्ना ततो मूल-मनुना वार-सप्तकम्  ॥ ह्भ्व्_९।३५० ॥  
धर्मराजादि-भागं चापास्य श्र्Ṛ-चरञामृतम् ।  
तुलस्Ṛं चात्र निक्षिप्य श्लोकान् सश्क्Ṛर्तयेद् इमान्  ॥ ह्भ्व्_९।३५१ ॥  
यस्योच्छिष्टं हि वाञ्छन्ति ब्रह्माद्या ऋषयो ऽमलाः ।  
सिद्धाद्याश् च हरेस् तस्य वयम् उच्छिष्ट-भोजिनः  ॥ ह्भ्व्_९।३५२ ॥  
  
किं च-  
यस्य नाम्ना विनश्यन्ति महापातक-राशयः ।  
तस्य श्र्Ṛ-कृष्ञ-देवस्य वयम् उच्छिष्ट-भोजिनः  ॥ ह्भ्व्_९।३५३ ॥  
उच्छिष्ट-भोजिनस् तस्य वयम् अद्भुत-कर्मञः ।  
यो बाल्य-ल्Ṛलया तांस् तान् पूतनाद्Ṛन् अपातयत्  ॥ ह्भ्व्_९।३५४ ॥  
  
एकादश-स्कन्धे [भ्प् ११।६।४६]-  
त्वयोपभुक्त-स्रग्-गन्ध-वासो ऽलश्कार-चर्चिताः ।  
उच्छिष्ट-भोजिनो दासास् तव मायां जयेमहि  ॥ ह्भ्व्_९।३५५ ॥  
  
यतो ऽमृतोपस्तरञम् अस्Ṛत्य् उक्त्वा यथा-विधि ।  
पञ्च प्राञाहुत्Ṛः कृत्वा भुञ्ज्Ṛत पुरतः प्रभोः  ॥ ह्भ्व्_९।३५६ ॥  
  
श्र्Ṛ-विष्ञु-पुराञे [विप् ३।११।७७, ७९-८०, ८२-३, ८६-९१, ९५-६, ९८] और्व-सगर-संवादे-  
प्रशस्त-रत्न-पाञिस् तु भुञ्ज्Ṛत प्रयतो गृह्Ṛ  ॥ ह्भ्व्_९।३५७ ॥  
पुञ्य-गन्धौ शस्त-माल्य-धार्Ṛ चैव नरेश्वर ।  
नैक-वस्त्र-धरो ऽथार्द्र-पाञि-पादो मह्Ṛपते  ॥ ह्भ्व्_९।३५८ ॥  
विशुद्ध-वदनः प्र्Ṛतो भुञ्ज्Ṛत न विदिश्-मुखः ।  
प्राश्-मुखोदश्-मुखो वापि न चैवान्य-मना नरः  ॥ ह्भ्व्_९।३५९ ॥  
दत्त्वा तु भक्तं शिष्येभ्यः क्षुधितेभ्यस् तथा गृह्Ṛ ।  
प्रशस्त-शुद्ध-पात्रे तु भुञ्ज्Ṛताकुपितो द्विजः  ॥ ह्भ्व्_९।३६० ॥  
नासन्दि-संस्थिते पात्रे नादेशे च नरेश्वर ।  
नाकाले नातिसश्क्Ṛर्ञे दत्त्वाग्रं च नरो ऽग्नये ।  
नाशेषं पुरुषो ऽश्न्Ṛयाद् अन्यत्र जगत्Ṛ-पते  ॥ ह्भ्व्_९।३६१ ॥  
मध्वम्भु-दधि-सर्पिभ्यः सक्तुभ्यश् च विवेकवान् ।  
अश्न्Ṛयात् तन्-मयो भूत्वा पूर्वं तु मधुरं रसम्  ॥ ह्भ्व्_९।३६२ ॥  
लवञाम्ले तथा मध्ये कटु-तिक्तादिकांस् ततः ।  
प्राग् द्रवं पुरुषो ऽश्न्Ṛयान् मध्ये कठिनाशनम्  ॥ ह्भ्व्_९।३६३ ॥  
अन्ते पुनर् द्रवाश्Ṛ तु बलारोग्ये न मुञ्चति ।  
पञ्च-ग्रासं महा-मौनं प्राञाद्याप्यायनाय तत्  ॥ ह्भ्व्_९।३६४ ॥  
भुक्त्वा सम्यग् अथाचम्य प्राश्-मुखोदश्मुखो ऽपि वा ।  
यथावत् पुनर् आचामेत् पाञ्Ṛ प्रक्षाल्य मूलतः  ॥ ह्भ्व्_९।३६५ ॥  
स्वस्थः प्रशान्त-चित्तस् तु कृतासन-परिग्रहः ।  
अभ्Ṛष्ट-देवतानां तु कुर्व्Ṛत स्मरञं नरः  ॥ ह्भ्व्_९।३६६ ॥  
  
अगस्तिर् अग्निर् बडवानलश् च   
भुक्तं मयान्नं जरयत्व् अशेषम् ।  
सुखं च मे तत्-परिञाम-सम्भवं  
यच्छन्त्व् अरोगो मम चास्तु देहे  ॥ ह्भ्व्_९।३६७ ॥  
  
विष्ञुः समस्तेन्द्रिय-देह-देह्Ṛ  
प्रधान-भूतो भगवान् यथैकः ।  
सत्येन तेनात्तम् अशेषम् अन्नम्  
आरोग्यदं मे परिञामम् एतु  ॥ ह्भ्व्_९।३६८ ॥  
  
इत्य् उच्चार्य स्व-हस्तेन परिमृज्य तथोदरम् ।  
अनायास-प्रदाय्Ṛनि कुर्यात् कर्माञ्य् अतन्द्रितः  ॥ ह्भ्व्_९।३६९ ॥  
  
कौर्मे व्यास-ग्Ṛतायाम्-  
प्राश्-मुखो ऽन्नानि भुञ्ज्Ṛत सूर्याभिमुखम् एव वा ।  
आस्Ṛनः स्वासने सिद्धे भूम्यां पादौ निधाय च  ॥ ह्भ्व्_९।३७० ॥  
आयुष्यं प्राश्-मुखो भुश्क्ते यशस्यं दक्षिञामुखः ।  
श्रियं प्रत्यश्-मुखो भुश्क्ते ऋतं भुश्क्ते उदश्-मुखः  ॥ ह्भ्व्_९।३७१ ॥  
पञ्चार्द्रो भोजनं कुर्याद् भूमौ पात्रं निधाय च ।  
उपवासेन तत् तुल्यं मनुर् आह प्रजापतिः  ॥ ह्भ्व्_९।३७२ ॥  
उपलिप्ते शुचौ देशे पादौ प्रक्षाल्य वै करौ ।  
आचम्यार्द्राननो ऽक्रोधः पञ्चार्द्रो भोजनं चरेत्  ॥ ह्भ्व्_९।३७३ ॥  
महा-व्याहृतिभिस् त्व् अन्नं परिवार्योदकेन तु ।  
अमृतोपस्तरञम् अस्Ṛत्यपोशान-क्रियां चरेत्  ॥ ह्भ्व्_९।३७४ ॥  
स्वाहा-प्रञव-संयुक्तां प्राञायेत्य् आहुतिं ततः ।  
अपानाय ततो हुत्वा व्यानाय तद्-अनन्तरम्  ॥ ह्भ्व्_९।३७५ ॥  
उदानाय ततः कुर्यात् समानायेति पञ्चम्Ṛम् ।  
विज्ञाय तत्त्वम् एतेषां जुहुयाद् आत्मनि द्विजाः  ॥ ह्भ्व्_९।३७६ ॥  
शेषम् अन्नं यथाकामं भुञ्ज्Ṛत व्यञ्जनैर् युतम् ।  
ध्यात्वा तन्-मनसा देवम् आत्मानं वै प्रजापतिम्  ॥ ह्भ्व्_९।३७७ ॥  
अमृतापिधानम् अस्Ṛत्य् उपरिष्टाद् अपः पिबेत्  ॥ ह्भ्व्_९।३७८ ॥  
  
किं च, तत्रैव-  
यद् भुश्क्ते वेष्टित-शिरा यच् च भुश्क्ते विदिश्-मुखः ।  
सोपानत्कश् च यद् भुश्क्ते सर्वं विद्यात् तद् आसुरम्  ॥ ह्भ्व्_९।३७९ ॥  
नार्ध-रात्रे न मध्याह्ने नाज्Ṛर्ञं नार्द्र-वस्त्र-धृक् ।  
न च भिन्नासन-गतो न याने संस्थितो ऽपि वा  ॥ ह्भ्व्_९।३८० ॥  
न भिन्न-भाजने चैव न भूम्यां न च पाञिषु ।  
अनारोग्यम् अनायुष्यम् अस्वर्ग्यं चातिभोजनम् ।  
अपुञ्यं लोक-विद्विष्टं तस्मात् तत् परिवर्जयेत्  ॥ ह्भ्व्_९।३८१ ॥  
  
किं च-  
न वाम-हस्तेनोद्धृत्य पिबेद् वक्त्रेञ वा जलम्  ॥ ह्भ्व्_९।३८२ ॥  
  
विष्ञु-स्मृतौ-  
पिबतः पतते तोयं भाजने मुख-निर्गयम् ।  
अभोज्यं तद् भवेद् अन्नं भुक्त्वा चान्द्रायञं चरेत्  ॥ ह्भ्व्_९।३८३ ॥  
  
मार्कञ्डेये-  
भुञ्ज्Ṛतान्नं च तच्-चित्तो ह्य् अन्तर्जासु सदा नरः ।  
उपघाताद् ऋते दोषान्नान्नस्योद्Ṛरयेद् बुधः  ॥ ह्भ्व्_९।३८४ ॥  
  
अन्यत्र च-  
हस्तादृतेऽम्बुनान्येनान् अश्नन् पात्राद् ऋते पिबेत् ।  
दक्षिञं तु परित्यज्य वामे न्Ṛरं निघापयेत् ।  
अभोज्यं तद् भवेद् अन्नं पान्Ṛयं च सुरा-समम्  ॥ ह्भ्व्_९।३८५ ॥  
तृप्तो दद्याद् धि तद्-अन्नं शेषं दुर्गत-तृप्तये  ॥ ह्भ्व्_९।३८६ ॥  
सम्यग् आचम्य दक्षाश्घ्रेर् अश्गुष्ठे वारि निक्षिपेत्  ॥ ह्भ्व्_९।३८७ ॥  
ततः संस्मृत्य सन्तुष्टः पुष्टिदाम् इष्ट-देवताम् ।  
सन्निकृष्टैर् वृतः शिष्टैर् जपेद् अन्न-पतेर् मनून् ।  
अन्नपतेऽन्नस्य नो देहि  ॥ ह्भ्व्_९।३८८ ॥ इत्य् आदि ।  
  
भक्षयेद् अथ ताम्बूलं प्रसादं वल्लव्Ṛ-प्रभोः ।  
शिष्टैर् इष्टैर् जपेद् दिव्यं भगवन् नाम-मश्गलम्  ॥ ह्भ्व्_९।३८९ ॥  
  
अथ नैवेद्य-माहात्म्यम्  
वाराहे-  
यो ममैवार्चनं कृत्वा तत्र प्रापञम् उत्तमम् ।  
शेषम् अन्नं शम् अश्नाति ततः सौख्यतरं नु किम्  ॥ ह्भ्व्_९।३९० ॥  
  
स्कान्दे-  
तवोपहारं भुक्त्वा यः सेवते यज्ञ-पूरुषम् ।  
सेवितं तेन नियतं पुरोडाशो महाधिया  ॥ ह्भ्व्_९।३९१ ॥  
  
किं च तत्रैव-  
शश्खोदकं त्Ṛर्थ-वराद् वरिष्ठं  
पादोदकं त्Ṛर्थ-गञाद् गरिष्ठम् ।  
नैवेद्य-शेषं क्रतु-कोटि-पुञ्यं   
निर्माल्य-शेषं व्रत-दान-तुल्यम्  ॥ ह्भ्व्_९।३९२ ॥  
  
नैवेद्य-शेषं तुल-स्Ṛवि-मिश्रं  
विशेषतः पाद-जलेन सिक्तम् ।  
यो ऽश्नाति नित्यं पुरतो मुरारेः  
प्राप्नोति यज्ञायुत-कोटि-पुञ्यम्  ॥ ह्भ्व्_९।३९३ ॥  
  
षड्भिर् मासोपवासैस् तु यत् फलं परिक्Ṛर्तितम् ।  
विष्ञोर् नैवेद्य-शेषे यत् फलं तद् भुञ्जतां कलौ  ॥ ह्भ्व्_९।३९४ ॥  
  
किं च, तत्र श्र्Ṛ-शालग्राम-शिला-माहात्म्ये-  
भक्त्या भुनक्ति नैवेद्यं शालग्राम-शिलार्पितम् ।  
कोटिं मखस्य लभते फलं शत-सहस्रशः  ॥ ह्भ्व्_९।३९५ ॥  
ब्रह्म-वारि-गृहस्थैश् च वानप्रस्थैश् च भिक्षुभिः ।  
भोक्तव्यं विष्ञु-नैवेद्यं नात्र कार्या विचारञा  ॥ ह्भ्व्_९।३९६ ॥  
भुक्त्वान्य-देव-नैवेद्यं द्विजश् चान्द्रायञं चरेत् ।  
भुक्त्वा केशव-नैवेद्यं यज्ञ-कोटि-फलं लभेत्  ॥ ह्भ्व्_९।३९७ ॥  
  
तत्रैव श्र्Ṛ-ब्रह्म-नारद-संवादे-  
अग्निष्टोम-सहस्रैस् तु वाजपेय-शतैर् अपि ।  
तत् फलं प्राप्यते नूनं विष्ञोर् नैवेद्य-भक्षञात्  ॥ ह्भ्व्_९।३९८ ॥  
हृदि रूपं मुखे नाम नैवेद्यम् उदरे हरेः ।  
पादोदकं च निर्माल्यं मस्तके यस्य सो ऽच्युतः  ॥ ह्भ्व्_९।३९९ ॥  
  
किं च-  
पावनं विष्ञु-नैवेद्यं सुर-सिद्धर्षिभिः स्मृतम् ।  
अन्य-देवस्य नैवेद्यं भुवत्त्वाचान्द्रायञं चरेत्  ॥ ह्भ्व्_९।४०० ॥  
कोटि-यज्ञैस् तु यत् पुञ्यं मासोपोषञ-कोटिभिः ।  
तत् फलं प्राप्यते पुम्भिर् विष्ञोर् नैवेद्य-भक्षञात्  ॥ ह्भ्व्_९।४०१ ॥  
तुलस्याश् च रजो-जुष्टं नैवेद्यस्य च भक्षञम् ।  
निर्माल्यं च धृतं येन महा-पातक-नाशनम्  ॥ ह्भ्व्_९।४०२ ॥  
  
बृहद्-विष्ञु-पुराञे --  
नैवेद्यं जगद्Ṛशस्य अन्न-पानादिकं च यत् ।  
ब्रह्मवन् निर्विकारं हि यथा विष्ञुस् तथैव तत्  ॥ ह्भ्व्_९।४०३ ॥  
विकारं ये प्रकुर्वन्ति भक्षञे तद् द्विजातयः  ॥ ह्भ्व्_९।४०४ ॥  
कुष्ठ-व्याधि-समायुक्ताः पुत्र-दार-विवर्जिताः ।  
निरयं यान्ति ते विप्रा यस्मान् नावर्तते पुनः  ॥ ह्भ्व्_९।४०५ ॥  
  
विष्ञुधर्मोत्तरे-  
नवम् अन्नं फलं पुष्पं निवेद्य मधुसूदने ।  
पश्चाद् भुश्क्ते स्वयं यश् च तस्य तुष्यति केशवः  ॥ ह्भ्व्_९।४०६ ॥  
  
ब्रह्माञ्ड-पुराञे-  
मुकुन्दाशन-शेषं तु यो हि भुश्क्ते दिने दिने ।  
सिक्थे सिक्थे भवेत् पुञ्यं चान्द्रायञ-शताधिकम्  ॥ ह्भ्व्_९।४०७ ॥  
  
अन्यत्रापि-  
       एकादश्Ṛ-सहस्रैस् तु मासोपोषञ-कोटिभिः ।  
       तत् फलं प्राप्यते पुम्भिर् विष्ञोर् नैवेद्य-भक्षञात्  ॥ ह्भ्व्_९।४०८ ॥ इति ।  
  
ततो यथोक्तम् आचम्य ताम्बूलादि विभज्य च ।  
महा-प्रसादं दास्येन गृह्ञ्Ṛयात् प्रयतः स्वयम्  ॥ ह्भ्व्_९।४०९ ॥  
  
तथा च नवम-स्कन्धे श्र्Ṛमद्-अम्बर्Ṛष-चरिते [भ्प् ९।४।२०]-  
कामं च दास्ये न तु काम-काम्यया  
यथोत्तमश्लोक-जनाश्रया रतिः  ॥ ह्भ्व्_९।४१० ॥  
  
नैवेद्य-भक्षञे यच् च निर्माल्य-ग्रहञे च यत् ।  
माहात्म्यम् आदौ लिखितं ज्ञेयं सर्वम् इहापि तत्  ॥ ह्भ्व्_९।४११ ॥  
  
इति श्र्Ṛ-गोपाल-भट्ट-विलिखिते श्र्Ṛ-भगवद्-भक्ति-विलासे  
महा-प्रसादो नाम नवमो विलासः ।  
  
  
*************************************************************************  
  
१०। सत्सम्गम-विलस  
  
  
दशम-विलासः  
  
श्री-कृष्ण-चरणाम्भोज-मधुपेभ्यो नमो नमः  ।  
कथञ्चिद् आश्रयाद् येषां श्वापि तद्-गन्ध-भाग् भवेत्  ॥ ह्भ्व्_१०।१ ॥  
अथ श्री-कृष्ण-भक्तानां सभां स-विनयं शुभाम्  ।  
गच्छेद् वैष्णव-चिह्नाढ्यः पातुं कृष्ण-कथा-सुधाम्  ॥ ह्भ्व्_१०।२ ॥  
  
तथा च स्मृतिः -  
इतिहास-पुराणाभ्यां षष्ठ-सप्तमकौ नयेत्  ॥ ह्भ्व्_१०।३ ॥  
  
अथ श्री-भगवद्-भक्तानां लक्षणानि -  
सामान्यतः लैङ्गे -  
विष्णुर् एव हि यस्यैष देवता वैष्णवः स्मृतः  ॥ ह्भ्व्_१०।४ ॥  
  
अत्र विशेषः -  
व्रत-कर्म-गुण-ज्ञान-भोग-जन्मादिमत्स्व् अपि  ।  
शैवेष्व् अपि च कृष्णस्य भक्ताः सन्ति तथा तथा  ॥ ह्भ्व्_१०।५ ॥  
  
अत्र व्रतिषु मध्ये भगवद्-भक्ति-हेतु-व्रत-परता भगवद्-भक्त-लक्षणम्  
  
तथा स्कान्दे श्री-मार्कण्डेय-भगीरथ-संवादे -  
दशमी-शेष-संयुक्तं दिनं वैष्णव-वल्लभम्  ।  
नोपासते महीपाल ते वै भागवता नराः  ॥ ह्भ्व्_१०।६ ॥  
प्राणात्यये न चाश्नन्ति दिनं प्राप्य हरेर् नराः  ।  
कुर्वन्ति जागरं रात्रौ सदा भागवता हि ते  ॥ ह्भ्व्_१०।७ ॥  
उपोष्य द्वादशीं शुद्धां रात्रौ जागरणान्विताम्  ।  
अल्पां तु साधयेद् यस् तु स वै भागवतो नरः  ॥ ह्भ्व्_१०।८ ॥  
भक्तिर् न विच्युता येषां न च्युतानि व्रतानि च  ।  
सुप्रियः श्रीपतिर् येषां ते स्युर् भागवता नराः  ॥ ह्भ्व्_१०।९ ॥  
  
कर्मिषु भगवद्-अर्पणादिना तद्-आज्ञा-बुद्ध्या वा भक्ति-हेतुः सदाचार-परता  ।  
धर्मार्थं जीवितं येषां सन्तानार्थं च मैथुनम्  ।  
पचनं विप्रमुख्यार्थं ज्ञेयास् ते वैष्णवा नराः  ॥ ह्भ्व्_१०।१० ॥  
अध्वगं तु पथि श्रान्तं कालेऽत्र गृहम् आगतम्  ।  
यो ऽतिथिं पूजयेद् भक्त्या वैष्णवः स न संशयः  ॥ ह्भ्व्_१०।११ ॥  
सदाचार-रताः शिष्टाः सर्व-भूतानुकम्पकाः  ।  
शुचयस् त्यक्त-रागा ये सदा भागवता हि ते  ॥ ह्भ्व्_१०।१२ ॥  
  
पाद्मे वैशाख-माहात्म्ये श्री-नारदाम्बरीष-संवादे (५।९४।८) -  
जीवितं यस्य धर्मार्थं धर्मो हर्य्-अर्थम् एव च  ।  
अहो-रात्राणि पुण्यार्थं तं मन्ये वैष्णवं भुवि  ॥ ह्भ्व्_१०।१३ ॥  
  
लैङ्गे च -  
विष्णु-भक्ति-समायुक्तान् श्रौत-स्मार्त-प्रवर्तकान्  ।  
प्रीतो भवति यो दृष्ट्वा वैष्णवो ऽसौ प्रकीर्तितः  ॥ ह्भ्व्_१०।१४ ॥  
  
गुणवत्सु भक्ति-हेतुः कृपालुत्वादि-सद्-गुण-शीलता  ।  
  
स्कान्दे तत्रैव -  
पर-दुःखेनात्म-दुःखं मन्यन्ते ये नृपोत्तम  ।  
भगवद्-धर्म-निरतास् ते नरा वैष्णवा नृप  ॥ ह्भ्व्_१०।१५ ॥  
  
तृतीय-स्कन्धे श्री-कपिल-देवहूति-संवादे (३।२५।२१) -  
तितिक्षवः कारुणिकाः सुहृदः सर्व-देहिनाम्  ।  
अजात-शत्रवः शान्ताः साधवः साधु-भूषणाः  ॥ ह्भ्व्_१०।१६ ॥  
  
पञ्चम-स्कन्धे ऋषभदेवस्य पुत्रानुशासने (५।य्५।२) --  
महत्-सेवां द्वारम् आहुर् विमुक्तेस्  
तमो-द्वारं योषितां सङ्गि-सङ्गम्  ।  
महान्तस् ते सम-चित्ताः प्रशान्ता  
विमन्यवः सुहृदः साधवो ये  ॥ ह्भ्व्_१०।१७ ॥  
  
एकादश-स्कन्धे भगवत्-प्रदत्तोद्धव-प्रश्नोत्तरे (११।११।२९-३१) -  
कृपालुर् अकृत-द्रोहस् तितिक्षुः सर्व-देहिनाम्  ।  
सत्य-सारो ऽनवद्यात्मा समः सर्वोपकारकः  ॥ ह्भ्व्_१०।१८ ॥  
कामैर् अहत-धीर् दान्तो मृदुः शुचिर् अकिञ्चनः  ।  
अनीहो मित-भुक् शान्तः स्थिरो मच्-छरणो मुनिः  ॥ ह्भ्व्_१०।१९ ॥  
अप्रमत्तो गभीरात्मा धृति-माञ् जित-षड्-गुणः  ।  
अमानी मान-दः कल्यो मैत्रः कारुणिकः कविः  ॥ ह्भ्व्_१०।२० ॥  
  
विष्णु-पुराणे यम-तद्-भट-संवादे [विप् ३।७।२०] -  
न चलति निज-वर्ण-धर्मतो यः   
सम-मतिर् आत्म-सुहृद्-विपक्ष-पक्षे  ।  
न हरति न हन्ति किञ्चिद् उच्चैः   
स्थित-मनसं तम् अवेहि विष्णु-भक्तम्  ॥ ह्भ्व्_१०।२१ ॥  
  
ज्ञानिषु भक्ति-हेतुर् ज्ञानवत्ता । एकादशे हवि-योगेश्वरोत्तरे [भ्प् ११।२।४५,५२] -  
सर्व-भूतेषु यः पश्येद् भगवद्-भावम् आत्मनः  ।  
भूतानि भगवत्य् आत्मन्य् एष भागवतोत्तमः  ॥ ह्भ्व्_१०।२२ ॥  
न यस्य स्वः पर इति वित्तेष्व् आत्मनि वा भिदा  ।  
सर्व-भूत-समः शान्तः स वै भागवतोत्तमः  ॥ ह्भ्व्_१०।२३ ॥  
  
एकादशे श्री-भगवद्-उक्तौ [भ्प् ११।११।३३] -  
ज्ञात्वाज्ञात्वाथ ये वै मां यावान् यश् चास्मि यादृशः  ।  
भजन्त्य् अनन्य-भावेन ते मे भक्त-तमा मताः  ॥ ह्भ्व्_१०।२४ ॥  
  
तत्रैव हवि-योगेश्वरोत्तरे [भ्प् ११।२।४६-४७]  
ईश्वरे तद्-अधीनेषु बालिशेषु द्विषत्सु च  ।  
प्रेम-मैत्री-कृपोपेक्षा यः करोति स मध्यमः  ॥ ह्भ्व्_१०।२५ ॥  
अर्चायाम् एव हरये पूजां यः श्रद्धयेहते  ।  
न तद्-भक्तेषु चान्येषु स भक्तः प्राकृतः स्मृतः  ॥ ह्भ्व्_१०।२६ ॥  
  
भोगवत्सु भक्ति-हेतुर् भोगानासक्तता । हवि-योगेश्वरोत्तरे [भ्प् ११।२।४८]  
गृहीत्वापीन्द्रियैर् अर्थान् यो न द्वेष्टि न हृष्यति  ।  
विष्णोर् मायाम् इदं पश्यन् स वै भागवतोत्तमः  ॥ ह्भ्व्_१०।२७ ॥  
  
सज्जन्म-विद्यादिमत्सु भक्ति-हेतुर् निरभिमानिता । तत्रैव [भ्प् ११।२।५१] --  
न यस्य जन्म-कर्मभ्यां न वर्णाश्रम-जातिभिः  ।  
सज्जते ऽस्मिन्न् अहम्-भावो देहे वै स हरेः प्रियः  ॥ ह्भ्व्_१०।२८ ॥  
  
भावाः कथञ्चिद् भक्तैव ज्ञानानासक्त्य्-अमानिता  ।  
भक्ति-निष्ठापका जातास् ततो ह्य् उत्तमतोदिता  ॥ ह्भ्व्_१०।२९ ॥  
  
शैवेषु श्रीशिव-कृष्ण-भेदकाः । बृहन्-नारदीये [नार्प् १।५।७२] -  
शिवे च परमेशाने विष्णौ च परमात्मनि  ।  
समबुद्ध्या प्रवर्त्तन्ते ते वै भागवतोत्तमाः  ॥ ह्भ्व्_१०।३० ॥  
  
अन्यच् च तेषां भगवच्-छास्त्रार्थ-परतादिकम्  ।  
साक्षाद्-भक्त्य्-आत्मकं मुख्यं लक्षणं लिख्यतेऽधुना  ॥ ह्भ्व्_१०।३१ ॥  
  
स्कान्दे -  
येषां भागवतं शास्त्रं सदा तिष्ठति सन्निधौ  ।  
पूजयन्ति च ये नित्यं ते स्युर् भागवता नराः  ॥ ह्भ्व्_१०।३२ ॥  
येषां भागवतं शास्त्रं जीविताद् अधिकं भवेत्  ।  
महा-भागवताः श्रेष्ठा विष्णुना कथिता नराः  ॥ ह्भ्व्_१०।३३ ॥  
  
वैष्णव-सम्मान-निष्ठा । लैङ्गे -  
विष्णु-भक्तम् अथायातं यो दृष्ट्वा सुमुखः प्रियः  ।  
प्रणामादि करोत्य् एव वासुदेवे यथा तथा  ।  
स वै भक्त इति ज्ञेयः स पुनाति जगत् त्रयम्  ॥ ह्भ्व्_१०।३४ ॥  
रुक्षाक्षरा गिरः शृण्वन् तथा भागवतेरिताः  ।  
प्रणाम-पूर्वकं क्षान्त्वा यो वदेद् वैष्णवो हि सः  ॥ ह्भ्व्_१०।३५ ॥  
भोजनाच्छादनं सर्वं यथा-शक्त्या करोति यः  ।  
विष्णु-भक्तस्य सततं स वै भागवतः स्मृतः  ॥ ह्भ्व्_१०।३६ ॥  
  
गारुडे -  
येन सर्वात्मना विष्णु-भक्त्या भावो निवेशितः  ।  
वैष्णवेषु कृतात्मत्वान् महा-भागवतो हि सः  ॥ ह्भ्व्_१०।३७ ॥  
  
श्री-तुलसी-सेवा-निष्ठा [नार्प् १।५।६५-६६] -  
तुलसी-काननं दृष्ट्वा ये नमस्कुर्वते नराः  ।  
तत्-काष्ठाङ्कित-कर्णा ये ते वै भागवतोत्तमाः  ॥ ह्भ्व्_१०।३८ ॥  
तुलसी-गन्धम् आघ्राय सन्तोषं कुर्वते तु ये  ।  
तन्-मूलम् ऋद्धूता यैश् च ते वै भागवतोत्तमाः  ॥ ह्भ्व्_१०।३९ ॥  
  
श्री-भगवतः कथा-परता   
  
बृहन्-नारदीये [१।५।५२] श्री-भगवन्-मार्कण्डेय-संवादे -  
मत्-कथा-श्रवणे येषां वर्तते सात्त्विकी मतिः  ।  
तद्-भक्त-विष्णु-भक्ताश् च ते वै भागवतोत्तमाः  ॥ ह्भ्व्_१०।४० ॥  
  
स्कान्दे श्री-भगवद्-अर्जुन-संवादे -  
मत्-कथां कुरुते यस् तु मत्-कथां च शृणोति यः  ।  
हृष्यते मत्-कथायां च स वै भागवतोत्तमः  ॥ ह्भ्व्_१०।४१ ॥  
  
तृतीय-स्कन्धे [भ्प् ३।२५।२३] तत्रैव -  
मद्-आश्रयाः कथा मृष्टाः शृण्वन्ति कथयन्ति च  ।  
तपन्ति विविधास् तापा नैतान् मद्-गत-चेतसः  ॥ ह्भ्व्_१०।४२ ॥  
  
बृहन्-नारदीये [१।५।६४] तत्रैव -  
मन्-मानसाश् च मद्-भक्ता मद्-भक्त-जन-लोलुपाः  ।  
मन्-नाम-श्रवणासक्तास् ते वै भागवतोत्तमाः  ॥ ह्भ्व्_१०।४३ ॥  
येऽभिनन्दन्ति नामानि हरेः श्रुत्वाऽतिहर्षिताः  ।  
रोमाञ्चितशरीराश्च ते वै भागवतोत्तमाः  ॥ ह्भ्व्_१०।४४ ॥  
  
तत्रैवान्यत्र [१।५।६१] -  
अन्येषाम् उदयं दृष्ट्वा येऽभिनन्दन्ति मानवाः  ।  
हरि-नाम-परा ये च ते वै भागवतोत्तमाः  ॥ ह्भ्व्_१०।४५ ॥  
  
स्मरण-परता तत्र स्व-धर्म-निष्ठया राग-द्वेष-निवृत्त्या स्मरणम्  
  
श्री-विष्णु-पुराणे यम-तद्-भट-संवादे [विप् ३।७।२०-२६] -  
न चलति य उच्चैः श्री-भगवत्-पदारविन्दे  ।  
सितमनास् तम् अवेहि विष्णु-भक्तम्  ॥ ह्भ्व्_१०।४६ ॥  
कलि-कलुष-मलेन यस्य नात्मा  
विमल-मतेर् मलिनीकृतस् तम् एनम्  ।  
मनसि कृत-जनार्दनं मनुष्यं  
सततम् अवेहि हरेर् अतीव-भक्तम्  ॥ ह्भ्व्_१०।४७ ॥  
कनकम् अपि रहस्य् अवेक्ष्य बुद्ध्या  
तृणम् इव यः समवैति पर-स्वम्  ।  
भवति च भगवत्य् अनन्य-चेताः   
पुरुष-वरं तम् अवेहि विष्णु-भक्तम्  ॥ ह्भ्व्_१०।४८ ॥  
स्फटिक-गिरि-शिलामलः क्व विष्णुर्  
मनसि नॄणां क्व च मत्सरादि-दोषः  ।  
न हि तुहिन-मयूख-रश्मि-पुञ्जे  
भवति हुताशन-दीप्तिजः प्रतापः  ॥ ह्भ्व्_१०।४९ ॥  
विमल-मतिर् अमत्सरः प्रशान्तः   
शुचि-चरितो ऽखिल-सत्त्व-मित्र-भूतः  ।  
प्रिय-हित-वचनो ऽस्तुमानमायो  
वसति सदा हृदि तस्य वासुदेवः  ॥ ह्भ्व्_१०।५० ॥  
वसति हृदि सनातने च तस्मिन्  
भवति पुमान् जगतो ऽस्य सौख्य-रूपः  ।  
क्षिति-रसम् अतिरम्यम् आत्मनो ऽन्तः  
कथयति चारुतयैव शालपोतः  ॥ ह्भ्व्_१०।५१ ॥  
  
अन्य-विजये वैराग्यादिना च स्मरणम्  
  
एकादश-स्कन्धे हवि-योगेश्वरोत्तरे [भ्प् ११।२।४९, ५३-५४]  
देहेन्द्रिय-प्राण-मनो-धियां यो  
जन्माप्यय-क्षुद्-भय-तर्ष-कृच्छ्रैः  ।  
संसार-धर्मैर् अविमुह्यमानः  
स्मृत्या हरेर् भागवत-प्रधानः  ॥ ह्भ्व्_१०।५२ ॥  
त्रि-भुवन-विभव-हेतवे ऽप्य् अकुण्ठ-  
स्मृतिर् अजितात्म-सुरादिभिर् विमृग्यात्  ।  
न चलति भगवत्-पदारविन्दाल्  
लव-निमिषार्धम् अपि यः स वैष्णवाग्र्यः  ॥ ह्भ्व्_१०।५३ ॥  
भगवत उरु-विक्रमाङ्घ्रि-शाखा-  
नख-मणि-चन्द्रिकया निरस्त-तापे  ।  
हृदि कथम् उपसीदतां पुनः स  
प्रभवति चन्द्र इवोदिते ऽर्क-तापः  ॥ ह्भ्व्_१०।५४ ॥  
  
स्कान्दे तत्रैव -  
येऽर्चयन्ति सदा विष्णुं यज्ञेशं वरदं हरिम्  ।  
देहिनः पुण्य-कर्माणः सदा भागवता हि ते  ॥ ह्भ्व्_१०।५५ ॥  
  
लैङ्गे -  
विष्णु-क्षेत्रे शुभान्य् एव करोति स्नेह-संयुतः  ।  
प्रतिमां च हरेर् नित्यं पूजयेत् प्रतयामवान्  ॥ ह्भ्व्_१०।५६ ॥  
विष्णु-भक्तः स विज्ञेयः कर्मणा मनसा गिरा  ।  
नारायण-परो नित्यं भूप भागवतो हि सः  ॥ ह्भ्व्_१०।५७ ॥  
  
अथ वैष्णव-धर्म-निष्ठादि  
  
पाद्मोत्तर-खण्डे (६।२५३।२७)-  
तापादि-पञ्च-संस्कारी नवेज्याकर्म-कारकः  ।  
अर्थ-पञ्चक-विद् विप्रो महा-भागवतः स्मृतः  ॥ ह्भ्व्_१०।५८ ॥  
  
एकान्तिकता  
गारुडे -  
एकान्तेन सदा विष्णौ यस्माद् देवे परायणाः  ।  
तस्माद् एकान्तिनः प्रोक्तास् तद्-भागवत-चेतसः  ॥ ह्भ्व्_१०।५९ ॥  
  
तद्-विज्ञानेनानन्य-परता  
  
एकादशे [भ्प् ११।११।३३] उद्धव-प्रश्नोत्तरे -  
ज्ञात्वाज्ञात्वाथ ये वै माम् यावान् यश् चास्मि यादृशः  ।  
भजन्त्य् अनन्य-भावेन ते वै भागवता मताः  ॥ ह्भ्व्_१०।६० ॥  
  
एकादश-स्कन्धे [भ्प् ११।२।५०] -  
न काम-कर्म-बीजानां यस्य चेतसि सम्भवः  ।  
वासुदेवैक-निलयः स वै भागवतोत्तमः  ॥ ह्भ्व्_१०।६१ ॥  
  
सा च एकान्तिता चतुर्धा  
  
तत्र धर्मानादरेण श्रीमद्-उद्धव-प्रश्नोत्तर एव [भ्प् ११।११।३२] -  
आज्ञायैवं गुणान् दोषान् मयादिष्टान् अपि स्वकान्  ।  
धर्मान् सन्त्यज्य यः सर्वान् मां भजेत स तु सत्तमः  ॥ ह्भ्व्_१०।६२ ॥  
  
श्री-भगवद्-गीतायाम् [गीता १८।६६] --  
सर्व-धर्मान् परित्यज्य माम् एकं शरणं व्रज  ।  
अहं त्वा सर्वपापेभ्यो मोक्षयिष्यामि मा शुचः  ॥ ह्भ्व्_१०।६३ ॥  
  
चतुर्थ-स्कन्धे [भ्प् ४।२९।४७] -  
यदा यस्यानुगृह्णाति भगवान् अत्म-भावितः  ।  
न जहाति मतिं लोके वेदे च परिनिष्ठिताम्  ॥ ह्भ्व्_१०।६४ ॥  
  
अन्य-सर्व-निरपेक्षता  
  
श्री-भगवद्-उद्धव-संवादे [भ्प् ११।२६।२७] ऐलोपाख्याने -  
सन्तो ऽनपेक्षा मच्-चित्ताः प्रशान्ताः सम-दर्शिनः  ।  
निर्ममा निरहङ्कारा निर्द्वन्द्वा निष्परिग्रहाः  ॥ ह्भ्व्_१०।६५ ॥  
  
अतएव श्री-कपिल-देवहूति-संवादे (३।२५।२४) -  
त एते साधवः साध्वि सर्व-सङ्ग-विवर्जिताः  ।  
सङ्गस् तेष्व् अथ ते प्रार्थ्यः सङ्ग-दोष-हरा हि ते  ॥ ह्भ्व्_१०।६६ ॥  
  
विघ्नाकुलत्वेऽपि मनो-रति-परता ।   
  
स्कान्दे तत्रैव --  
यस्य कृच्छ्र-गतस्यापि केशवे रमते मनः  ।  
न विच्युता च भक्तिर् वै स वै भागवतो नरः  ॥ ह्भ्व्_१०।६७ ॥  
आपद्-गतस्य यस्येह भकिर् अव्यभिचारिणी  ।  
नान्यत्र रमते चित्तं स वै भागवतो नरः  ॥ ह्भ्व्_१०।६८ ॥  
  
प्रेमैक-रसता ।   
  
श्री-ऋषभदेवस्य पुत्रानुशासने [भ्प् ५।५।३] --  
ये वा मयीशे कृत-सौहृदार्था; जनेषु देहम्भर-वार्तिकेषु  ।  
गृहेषु जायात्मज-रातिमत्सु; न प्रीति-युक्ता यावद्-अर्थाश् च लोके  ॥ ह्भ्व्_१०।६९ ॥  
  
त्रिधा प्रेमैक-परता प्रेम्णः स्यात् तारतम्यतः  ।  
उत्तमा मध्यमा चासौ कनिष्ठा चेति भेदतः  ॥ ह्भ्व्_१०।७० ॥  
  
तत्रोत्तमा ।   
  
यथा एकादशे हवि-योगेश्वरोत्तरे [भ्प् ११।२।४५-४६] --  
सर्व-भूतेषु यः पश्येद् भगवद्-भावम् आत्मनः  ।  
भूतानि भगवत्य् आत्मन्य् एष भागवतोत्तमः  ॥ ह्भ्व्_१०।७१ ॥  
  
स्वेष्ट-देवस्य भावं यः सर्व-भूतेषु पश्यति  ।  
भावयन्ति च तान्य् अस्मिन्न् इत्य् अर्थः सम्मतः सताम्  ॥ ह्भ्व्_१०।७२ ॥  
  
श्री-कपिल-देवहूति-संवादे (३।२५।२२) -  
मय्य् अनन्येन भावेन भक्तिं कुर्वन्ति ये दृढाम्  ।  
मत्-कृते त्यक्त-कर्माणस् त्यक्त-स्वजन-बान्धवाः  ॥ ह्भ्व्_१०।७३ ॥  
  
श्री-हवि-योगेश्वरोत्तरे [भ्प् ११।२।५५] --  
विसृजति हृदयं न यस्य साक्षाद्  
धरिर् अवशाभिहितो ऽप्य् अघौघ-नाशः  ।  
प्रणय-रसनया धृताङ्घ्रि-पद्मः  
स भवति भागवत-प्रधान उक्तः  ॥ ह्भ्व्_१०।७४ ॥  
  
तत्र मध्यमा ।   
  
श्री-हवि-योगेश्वरोत्तरे [भ्प् ११।२।४६] --  
ईश्वरे तद्-अधीनेषु बालिशेषु द्विषत्सु च  ।  
प्रेम-मैत्री-कृपोपेक्षा यः करोति स मध्यमः  ॥ ह्भ्व्_१०।७५ ॥  
  
तत्र कनिष्ठा ।   
  
तत्रैव [भ्प् ११।२।४७] --  
अर्चायाम् एव हरये पूजां यः श्रद्धयेहते  ।  
न तद्-भक्तेषु चान्येषु स भक्तः प्राकृतः स्मृतः  ॥ ह्भ्व्_१०।७६ ॥  
  
श्रद्धया पूजनं प्रेम-बोधकं भक्त इत्य् अपि  ।  
लक्षणानि च यान्य् अग्रे भक्तेर् लेख्यानि तान्य् अपि  ॥ ह्भ्व्_१०।७७ ॥  
वन्दनादीनि विद्यन्ते येषु भागवता हि ते  ।  
एतानि लक्षणानीत्थं गौण-मुख्यादि-भेदतः  ॥ ह्भ्व्_१०।७८ ॥  
ऊह्यानि लक्षणान्य् एवं विवेच्यानि पराण्य् अपि  ॥ ह्भ्व्_१०।७९ ॥  
ईदृग्-लक्षणवन्तः स्युर् दुर्लभा बहवो जनाः  ।  
दिव्या हि मणयो व्यक्तं न वर्तेरन्न् इतस् ततः  ॥ ह्भ्व्_१०।८० ॥  
  
अतएवोक्तं मोक्ष-धर्मे नारायणीये [म्भ् १२।३३६।६८] -  
जायमानं हि पुरुषं यं पश्येन् मधुसूदनः  ।  
सात्त्विकस् तु स विज्ञेयो भवेन् मोक्षे च निश्चितः  ॥ ह्भ्व्_१०।८१ ॥  
  
एवं सङ्क्षिप्य लिखिताद् वैष्णवानां तु लक्षणात्  ।  
माहात्म्यम् अपि विज्ञेयं लिख्यतेऽन्यच् च तत् कियत्  ॥ ह्भ्व्_१०।८२ ॥  
  
अथ भगवद्-भक्तानां माहात्म्यम् ।   
  
सौपर्णे श्री-शक्रोक्तौ -  
कलौ भागवतं नाम यस्य पुंसः प्रजायते  ।  
जननी पुत्रिणी तेन पितॄणां तु धुरन्धरः  ॥ ह्भ्व्_१०।८३ ॥  
कलौ भागवतं नाम दुर्लभं नैव लभ्यते  ।  
ब्रह्म-रुद्र-पदोत्कृष्टं गुरुणा कथितं मम  ॥ ह्भ्व्_१०।८४ ॥  
यस्य भागवतं चिह्नं दृश्यते तु हरिर् मुने  ।  
गीयते च कलौ देवा ज्ञेयास् ते नास्ति संशयः  ॥ ह्भ्व्_१०।८५ ॥  
  
श्री-मार्कण्डेयोक्तौ -  
समीपे तिष्ठते यस्य ह अन्त-कालेऽपि वैष्णवः  ।  
गच्छते परमं स्थानं यद्यपि ब्रह्महा भवेत्  ॥ ह्भ्व्_१०।८६ ॥  
  
नारदीये श्री-वामदेव-रुक्माङ्गद-संवादे [नार्प् २।१०।३७] -  
श्वपचो ऽपि मही-पाल विष्णु-भक्तो द्विजाधिकः  ।  
विष्णु-भक्ति-विहीनस् तु द्विजो ऽपि श्वपचाधिकः  ॥ ह्भ्व्_१०।८७ ॥  
  
स्कान्दे रेवा-खण्डे श्री-ब्रह्मोक्तौ -  
इन्द्रो महेश्वरो ब्रह्मा परं ब्रह्म तदैव हि  ।  
श्वपचो ऽपि भवत्य् एव यदा तुष्टाऽसि केशव  ॥ ह्भ्व्_१०।८८ ॥  
श्वपचाद् अपि कष्टत्वं ब्रह्मेशानादयः सुराः  ।  
तदैवाच्युत यान्त्य् एते यदैव त्वं पराङ्मुखः  ॥ ह्भ्व्_१०।८९ ॥  
स कर्ता सर्व-धर्माणां भक्तो यस् तव केशव  ।  
स कर्ता सर्व-पापानां यो न भक्तस् तवाच्युत  ॥ ह्भ्व्_१०।९० ॥  
धर्मो भवत्य् अधर्मो ऽपि कृतो भक्तैस् तवाच्युत  ।  
पापं भवति धर्मो ऽपि तवाभक्तैः कृतो हरेः  ॥ ह्भ्व्_१०।९१ ॥  
निःशेष-धर्म-कर्ता वाप्य् अभक्तो नरके हरे  ।  
सदा तिष्ठति भक्तस् ते ब्रह्महापि विशुध्यति  ॥ ह्भ्व्_१०।९२ ॥  
निश्चला त्वयि भक्तिर् या सैव मुक्तिर् जनार्दन  ।  
मुक्ता एव हि भक्तास् ते तव विष्णो यतो हरे  ॥ ह्भ्व्_१०।९३ ॥  
  
तत्रैव दुर्वासो-नारद-संवादे -  
नूनं भागवता लोके लोक-रक्षा-विशारदाः  ।  
व्रजन्ति विष्णुनादिष्टा हृदिस्थेन महामुने  ॥ ह्भ्व्_१०।९४ ॥  
भगवान् एव सर्वत्र भूतानां कृपया हरिः  ।  
रक्षणाय चरन् लोकान् भक्त-रूपेण नारद  ॥ ह्भ्व्_१०।९५ ॥  
  
तत्रैव श्री-ब्रह्म-नारद-संवादे -  
यस् तु विष्णु-परो नित्यं दृढ-भक्तिर् जितेन्द्रियः  ।  
स्व-गृहेऽपि वसन् याति तद् विष्णोः परमं पदम्  ॥ ह्भ्व्_१०।९६ ॥  
अश्वमेध-सहस्राणां सहस्रं यः करोति वै  ।  
नासौ तत्-फलम् आप्नोति तद्-भक्तैर् यद् अवाप्यते  ॥ ह्भ्व्_१०।९७ ॥  
  
तत्रैवामृत-सारोद्धारे श्री-यम-तद्-भट-संवादे -  
सर्वत्र वैष्णवाः पूज्याः स्वर्गे मर्त्ये रसातले  ।  
देवतानां मनुष्याणां तथैवोरग-रक्षसाम्  ॥ ह्भ्व्_१०।९८ ॥  
येषां स्मरण-मात्रेण पाप-लक्ष-शतानि च  ।  
दह्यन्ते नात्र सन्देहो वैष्णवानां महात्मनाम्  ॥ ह्भ्व्_१०।९९ ॥  
येषां पाद-रजेनैव प्राप्यते जाह्नवी-जलम्  ।  
नार्मदं यामुनं चैव किं पुनः पादयोर् जलम्  ॥ ह्भ्व्_१०।१०० ॥  
येषां वाक्य-जलौघेन विना गङ्गा-जलैर् अपि  ।  
विना तीर्थ-सहस्रेण स्नातो भवति मानवः  ॥ ह्भ्व्_१०।१०१ ॥  
  
तत्रैव चातुर्मास्य-माहात्म्ये -  
तावद् भ्रमन्ति संसारे पितरः पिण्ड-तत्-परः  ।  
यावत् कुले भक्ति-युक्तः सुतो नैव प्रजायते  ॥ ह्भ्व्_१०।१०२ ॥  
स एव ज्ञानवान् लोके योगिनां प्रथमो हि सः  ।  
महा-क्रतूनाम् आहर्ता हरि-भक्ति-युतो हि यः  ॥ ह्भ्व्_१०।१०३ ॥  
  
काशी-खण्डे ध्रुव-चरिते -  
न च्यवन्ते हि यद्-भक्त्या महत्यां प्रलयापदि  ।  
अतो ऽच्युतो ऽखिले लोके स एकः सर्वगो ऽव्ययः  ॥ ह्भ्व्_१०।१०४ ॥  
न तस्माद् भगवद्-भक्ताद् भेतव्यं केनचित् क्वचित्  ।  
नियतं विष्णु-भक्ता येन ते स्युः पर-तापिनः  ॥ ह्भ्व्_१०।१०५ ॥  
  
तत्रैवाग्रे --   
ब्राह्मणः क्षत्रियः वैश्यः शूद्रो वा यदि वेतरः  ।  
विष्णु-भक्ति-समायुक्तो ज्ञेयः सर्वोत्तमोत्तमः  ॥ ह्भ्व्_१०।१०६ ॥  
शङ्ख-चक्राङ्कित-तनुः शिरसा मञ्जरी-धरः  ।  
गोपी-चन्दन-लिप्ताङ्गो दृष्टश् चेद् तद्-अघं कुतः  ॥ ह्भ्व्_१०।१०७ ॥  
  
महाभारते राज-धर्मे-  
ईश्वरं सर्व-भूतानां जगतः प्रभवाप्ययम्  ।  
भक्ता नारायणं देवं दुर्गाण्य् अतितरन्ति ते  ॥ ह्भ्व्_१०।१०८ ॥  
  
विष्णु-धर्मोत्तरे-  
शयनाद् उत्थितो यस् तु कीर्तयेन् मधुसूदनम्  ।  
कीर्तनात् तस्य पापानि नाशम् आयान्त्य् अशेषतः  ॥ ह्भ्व्_१०।१०९ ॥  
  
तत्रैव-  
यस्याप्य् अनन्ते जगताम् अधीशे  
भक्तिः परा यादव-देव-देवे  ।  
तस्मात् परं नापरम् अस्ति किञ्चित्  
पात्रं त्रिलोके पुरुष-प्रवीर  ॥ ह्भ्व्_१०।११० ॥  
  
द्वारका-माहात्म्ये श्री-प्रह्लाद-बलि-संवादे-  
नित्यं ये प्रातर् उत्थाय वैष्णवानां तु कीर्तनम्  ।  
कुर्वन्ति ते भागवताः कृष्ण-तुल्याः कलौ बले  ॥ ह्भ्व्_१०।१११ ॥  
  
हरि-भक्ति-सुधोदये-  
स्व-दर्शन-स्पर्शन-पूजनैः कृती  
तमांसि विष्णु-प्रतिमेव वैष्णवः  ।  
धुन्वन् वसत्य् अत्र जनस्य यन् न तत्  
स्वार्थं परं लोक-हिताय दीपवत्  ॥ ह्भ्व्_१०।११२ ॥  
  
इतिहास-समुच्चये श्री-लोमश-वाक्ये-  
ये भजन्ति जगद्-योनिं वासुदेवं सनातनम्  ।  
न तेभ्यो विद्यते तीर्थम् अधिकं राज-सत्तम  ॥ ह्भ्व्_१०।११३ ॥  
यत्र भागवताः स्नानं कुर्वन्ति विमलाश्रयाः  ।  
तत्-तीर्थम् अधिकं विद्धि सर्व-पाप-विशोधनम्  ॥ ह्भ्व्_१०।११४ ॥  
यत्र रागादि-रहिता वासुदेव-परायणाः  ।  
तत्र सन्निहितो विष्णुर् नृपते नात्र संशयः  ॥ ह्भ्व्_१०।११५ ॥  
न गन्धैर् न तथा तोयैर् न पुष्पैश् च मनोहरैः  ।  
सान्निध्यं कुरुते देवो यत्र सन्ति न वैष्णवाः  ॥ ह्भ्व्_१०।११६ ॥  
बलिभिश् चोपवासैश् च नृत्य-गीतादिभिस् तथा  ।  
नित्यम् आराध्यमानो ऽपि तत्र विष्णुर् न तृप्यति  ॥ ह्भ्व्_१०।११७ ॥  
तस्माद् एते महाभागा वैष्णवा वीत-कल्मषाः  ।  
पुनन्ति सकलान् लोकांस् तत् तीर्थम् अधिकं ततः  ॥ ह्भ्व्_१०।११८ ॥  
शूद्रं वा भगवद्-भक्तं निषादं श्वपचं तथा  ।  
वीक्षतं जाति-सामान्यात् स याति नरकं ध्रुवम्  ॥ ह्भ्व्_१०।११९ ॥  
तस्माद् विष्णु-प्रसादाय वैष्णवान् परितोषयेत्  ।  
प्रसाद-सुमुखो विष्णुस् तेनैव स्यान् न संशयः  ॥ ह्भ्व्_१०।१२० ॥  
  
तत्रैव श्री-नारद-पुण्डरीक-संवादे -  
ये नृशंसा दुरात्मानः पापाचार-रताः सदा  ।  
तेऽपि यान्ति परं धाम नारायण-पराश्रयाः  ॥ ह्भ्व्_१०।१२१ ॥  
लिप्यन्ते न च पापेन वैष्णवा विष्णु-तत्-पराः  ।  
पुनन्ति सकलान् लोकान् सहस्रांशुर् इवोदितः  ॥ ह्भ्व्_१०।१२२ ॥  
जन्मान्तर-सहस्रेषु यस्य स्याद् बुद्धिर् ईदृशी  ।  
दासो ऽहं वासुदेवस्य सर्वान् लोकान् समुद्धरेत्  ॥ ह्भ्व्_१०।१२३ ॥  
स याति विष्णु-सालोक्यं पुरुषो नात्र संशयः  ।  
किं पुनस् तद्-गत-प्राणाः पुरुषाः संयतेन्द्रियाः  ॥ ह्भ्व्_१०।१२४ ॥  
स्मृतः सम्भाषितो वापि पूजितो वा द्विजोत्तमाः  ।  
पुनाति भगवद्-भक्तश् चाण्डालो ऽपि यदृच्छया  ॥ ह्भ्व्_१०।१२५ ॥  
  
श्री-व्यास-वाक्ये -  
जन्मान्तर-सहस्रेषु विष्णु-भक्तो न लिप्यते  ।  
यस्य सन्दर्शनाद् एव भस्मीभवति पातकम्  ॥ ह्भ्व्_१०।१२६ ॥  
  
इतिहास-समुच्चये श्री-भगवद्-वाक्ये -  
न मे प्रियश् चतुर्वेदी मद्-भक्तः श्वपचः प्रियः  ।  
तस्मै देयं ततो ग्राह्यं स च पूज्यो यथा ह्य् अहम्  ॥ ह्भ्व्_१०।१२७ ॥  
  
तत्रैव ब्रह्म-वाक्ये -  
सभर्तृका वा विधवा विष्णु-भक्तिं करोति या  ।  
समुद्धरति चात्मानं कुलम् एकोत्तरं शतम्  ॥ ह्भ्व्_१०।१२८ ॥  
  
द्वारका-माहात्म्ये प्रह्लाद-बलि-संवादे -  
सङ्कीर्ण-योनयः पूता ये भक्ता मधुसूदने  ।  
म्लेच्छ-तुल्याः कुलीनास् ते ये न भक्ता जनार्दने  ॥ ह्भ्व्_१०।१२९ ॥  
  
आदि-पुराणे श्री-कृष्णार्जुन-संवादे -  
वैष्णवान् भज कौन्तेय मा भजस्वान्य-देवताः  ।  
पुनन्ति वैष्णवाः सर्वे सर्व-देवम् इदं जगत्  ।  
मद्-भक्तो दुर्लभो यस्य स एव मम दुर्लभः  ॥ ह्भ्व्_१०।१३० ॥  
तत्-परो दुर्लभो नास्ति सत्यं  सत्यं धनञ्जय  ।  
जगतां गुरवो भक्ता भक्तानां गुरवो वयम्  ।  
सर्वत्र गुरवो भक्ता वयं च गुरवो यथा  ।  
अस्माकं बान्धवा भक्ता भक्तानां बान्धवा वयम्  ॥ ह्भ्व्_१०।१३१ ॥  
अस्माकं गुरवो भक्ता भक्तानां गुरवो वयम्  ।  
मद्-भक्ता यत्र गच्छन्ति तत्र गच्छामि पार्थिव  ।  
भक्तानाम् अनुगच्छन्ति मुक्तयः श्रुतिभिः सह  ॥ ह्भ्व्_१०।१३२ ॥  
ये मे भक्त-जनाः पार्थ न मे भक्ताश् च ते जनाः  ।  
मद्-भक्तानां च ये भक्तास् ते मे भक्ततमा मताः  ॥ ह्भ्व्_१०।१३३ ॥  
ये केचित् प्राणिनो भक्ता मद्-अर्थे त्यक्त-बान्धवाः  ।  
तेषाम् अहं परिक्रीतो नान्य-क्रीतो धनञ्जय  ॥ ह्भ्व्_१०।१३४ ॥  
एषां भक्ष्यं सुनिर्णीतं श्रूयतां निश्चितं मम ।   
उच्छिष्टम् अवशिष्टं च भक्तानां भोजन-द्वयम्  ॥ ह्भ्व्_१०।१३५ ॥  
नाम-युक्त-जनाः केचिज् जात्य्-अन्तर-समन्विताः  ।  
कुर्वन्ति मे यथा प्रीतिं न तथा वेद-पारगाः  ॥ ह्भ्व्_१०।१३६ ॥  
  
बृहन्-नारदीये मार्कण्डेयं प्रति श्री-भगवद्-उक्तौ [१।४।९६,९८] -  
विष्णुर् भक्त-कुटुम्बीति वदन्ति विबुधाः सदा  ।  
तद् एव पालयिष्यामि मज्जनो नानृतं वदेत्  ॥ ह्भ्व्_१०।१३७ ॥  
मम जन्म कुले यस्य तत् कुलं मोक्षगामि वै  ।  
मयि तुष्टे मुनि-श्रेष्ठ किम् असाध्यं जगत्-त्रये  ॥ ह्भ्व्_१०।१३८ ॥  
  
मयि भक्ति-परो यस् तु मद्-याजी मत्-कथा-परः  ।  
मद्-ध्यानी स्व-कुलं सर्वं नयत्य् अच्युत-रूपताम्  ॥ ह्भ्व्_१०।१३९ ॥  
मद्-अर्थं कर्म कुर्वाणो मत्-प्रणाम-परो नरः  ।  
मन्-मनाः स्व-कुलं सर्वं नयत्य् अच्युत-रूपताम्  ॥ ह्भ्व्_१०।१४० ॥  
अहम् एव द्विज-श्रेष्ठ नित्यं प्रच्छन्न-विग्रहः  ।  
भगवद्-भक्त-रूपेण लोकान् रक्षामि सर्वदा  ॥ ह्भ्व्_१०।१४१ ॥  
  
तत्रैवादिति-माहात्म्ये श्री-सूतोक्तौ -  
विप्राः शृणुध्वं माहात्म्यं हरि-भक्ति-रतात्मनाम्  ।  
हरि-ध्यान-पराणां तु कः समर्थः प्रबाधितुम्  ॥ ह्भ्व्_१०।१४२ ॥  
हरि-भक्ति-परो यत्र तत्र ब्रह्मा हरिः शिवः  ।  
तत्र देवाश् च सिद्धाद्या नित्यं तिष्ठन्ति सत्तमाः  ॥ ह्भ्व्_१०।१४३ ॥  
निमिषं निम्षार्धं वा यत्र तिष्ठन्ति सत्तमाः  ।  
तत्रैव सर्व-श्रेयांसि तत् तीर्थं तत् तपो-वनम्  ॥ ह्भ्व्_१०।१४४ ॥  
  
तत्रैवादितिं प्रति श्री-भगवद्-उत्तरे [नार्प् १।११।५७-५८]-  
राग-द्वेष-विहीना ये मद्-भक्ता मत्-परायणाः  ।  
वदन्ति सततं ते मां गतासूया अदाम्भिकाः  ॥ ह्भ्व्_१०।१४५ ॥  
परोपताप-विमुखाः शिव-भक्ति-परायणाः  ।  
मत्-कथा-श्रवणासक्ता वहन्ति सततं हि माम्  ॥ ह्भ्व्_१०।१४६ ॥  
  
तत्रैव ध्वजारोपण-माहात्म्ये श्री-विष्णु-दूतोक्तौ [नार्प् १।२०।७३] -  
यतीनां विष्णु-भक्तानां परिचर्या-परायणाः  ।  
ईक्षिता अपि गच्छन्ति पापिनो ऽपि परां गतिम्  ॥ ह्भ्व्_१०।१४७ ॥  
  
तत्रैव श्री-भगवत्-तोष-प्रकार-प्रश्नोत्तरे [नार्प् १।३४।५-६] -  
रिपवस् तं न हिंसन्ति न बाधन्ते ग्रहाश् च तम्  ।  
राक्षसाश् च न चेक्षन्ते नरं विष्णु-परायणम्  ॥ ह्भ्व्_१०।१४८ ॥  
भक्तिर् दृढा भवेद् यस्य देव-देवे जनार्दने  ।  
श्रेयांसि तस्य सिध्यन्ति भक्तिमन्तो ऽधिकास् ततः  ॥ ह्भ्व्_१०।१४९ ॥  
  
तत्रैवाग्रे [नार्प् १।३४।६३] --  
अद्यापि च मुनि-श्रेष्ठ ब्रह्माद्या अपि देवताः  ।  
प्रभावं न विजानन्ति विष्णु-भक्ति-रतात्मनाम्  ॥ ह्भ्व्_१०।१५० ॥  
  
किं च [नार्प् १।३०।१०१] -  
धर्मार्थ-काम-मोक्षाख्याः पुरुषार्था द्विजोत्तमाः  ।  
हरि-भक्ति-पराणां वै सम्पद्यन्ते न संशयः  ॥ ह्भ्व्_१०।१५१ ॥  
  
तत्रैव लुब्धकोपाख्यानस्यादौ [नार्प् १।३७।९,१२] --  
ये विष्णु-निरताः शान्ता लोकानुग्रह-तत्-पराः  ।  
सर्व-भूत-दया-युक्ता विष्णु-रूपाः परिकीर्तिताः  ॥ ह्भ्व्_१०।१५२ ॥  
विष्णु-भक्ति-विहीना ये चण्डालाः परिकीर्तिताः  ।  
चण्डाला अपि वै श्रेष्ठा हरि-भक्ति-परायणाः  ॥ ह्भ्व्_१०।१५३ ॥  
  
तत्रैव यज्ञ-ध्वजोपाख्यानस्यादौ श्री-सूत-वाक्यम् [नार्प् १।३९।३-४,८] --  
हरि-भक्ति-रसास्वाद-मुदिता ये नरोत्तमाः  ।  
नमस्करोम्य् अहं तेभ्यो यत्-सङ्गान् मुक्ति-भाग् नरः  ॥ ह्भ्व्_१०।१५४ ॥  
हरि-भक्ति-परा ये तु हरि-नाम-परायणाः  ।  
दुर्वृत्ता वा सुवृत्ता वा तेभ्यो नित्यं नमो नमः  ॥ ह्भ्व्_१०।१५५ ॥  
अहो भाग्यम् अहो भाग्यं विष्णु-भक्ति-रतात्मनाम्  ।  
यस्मान् मुक्तिः करस्थैव योगिनाम् अपि दुर्लभा  ॥ ह्भ्व्_१०।१५६ ॥  
  
तत्रैव कलि-प्रसङ्गे [नार्प् १।४१?]  
घोरे कलि-युगे प्राप्ते सर्व-धर्म-विवर्जिते  ।  
वासुदेव-परा मर्त्याः कृतार्था नात्र संशयः  ॥ ह्भ्व्_१०।१५७ ॥  
अस्त्य् अन्तर् दुर्लभा प्रोक्ता हरि-भक्तिः कलौ युगे  ।  
हरि-भक्ति-रतानां वै पाप-बन्धो न जायते  ॥ ह्भ्व्_१०।१५८ ॥  
वेद-वाद-रताः सर्वे तथा तीर्थ-निषेविणः  ।  
हरि-भक्ति-रतैः सार्धं कलां नार्हन्ति षोडशीम्  ॥ ह्भ्व्_१०।१५९ ॥  
  
अतएवोक्तं देवैस् तत्रैव भारतवर्ष-प्रसङ्गे [नार्प् १।३।५३] -  
हरि-कीर्तन-शीलो वा तद्-भक्तानां प्रियो ऽपि वा  ।  
शुश्रूषुर् वापि महतां स वन्द्यो ऽस्माभिर् उत्तमः  ॥ ह्भ्व्_१०।१६० ॥  
  
पाद्मे श्री-भगवद्-ब्रह्म-संवादे -  
दर्शन-ध्यान-संस्पर्शैर् मर्त्य-कूर्म-विहङ्गमाः  ।  
पुष्णन्ति स्वान्य् अपत्यानि तथाहम् अपि पद्मज  ॥ ह्भ्व्_१०।१६१ ॥  
मुहूर्तेनापि संहर्तुं शक्तौ यद्यपि दानवात्  ।  
मद्-भक्तानां विनोदार्थं करोमि विविधाः क्रियाः  ॥ ह्भ्व्_१०।१६२ ॥  
  
तत्रैव माघ-माहात्म्ये देवदूत-विकुण्डल-संवादे -  
न वयं यमं यम-लोकं न न दूतान् घोर-दर्शनात्  ।  
पश्यन्ति वैष्णवा नूनं सत्यं सत्यं मयोदितम्  ॥ ह्भ्व्_१०।१६३ ॥  
श्वपाकम् इव नेक्षेत लोके विप्रम् अवैष्णवम्  ।  
वैष्णवो वर्ण-बाह्यो ऽपि पुनाति भुवन-त्रयम्  ॥ ह्भ्व्_१०।१६४ ॥  
न शूद्रा भगवद्-भक्तास् ते तु भावना मताः  ।  
सर्व-वर्णेषु ते शूद्रा ये न भक्ता जनार्दन  ॥ ह्भ्व्_१०।१६५ ॥  
विष्णु-भक्तस्य ये दासा वैष्णवान्न-भुजश् च ये  ।  
तेऽपि क्रतु-भुजां ग्वैश्य गतिं यान्ति निराकुलाः  ॥ ह्भ्व्_१०।१६६ ॥  
  
तत्रैव वैशाख-माहात्म्ये पञ्च-पुरुषाणाम् उक्तौ -  
भव्यानि भूतानि जनार्दनस्य  
परोपकाराय चरन्ति विश्वम्  ॥ ह्भ्व्_१०।१६७ ॥  
  
तथा --  
सन्तः प्रतिष्ठा दीनानां दैवाद् उद्भूत-पाप्मनाम्  ।  
आर्तानाम् आर्तिहन्तारो दर्शनाद् एव साधवः  ॥ ह्भ्व्_१०।१६८ ॥  
  
तत्रैवोत्तर-खण्डे शिव-पार्वती-संवादे [पद्मप् ६।२२९।५८-५९]  
न कर्म-बन्धनं जन्म वैष्णवानां च विद्यते  ।  
विष्णोर् अनुचरत्वं हि मोक्षयाहुर् मनीषिणः  ॥ ह्भ्व्_१०।१६९ ॥  
न दास्यम् अमरेशस्य बन्धनं परिकीर्तितम्  ।  
सर्व-बन्धन-निर्मुक्ता हरि-दासा निरामयाः  ॥ ह्भ्व्_१०।१७० ॥  
  
ब्रह्माण्ड-पुराणे जन्माष्टमी-व्रत-माहात्म्ये श्री-चित्रगुप्तोक्तौ -  
दर्शन-स्पर्शनालाप-सहवासादिभिः क्षणात्  ।  
भक्ताः पुनन्ति कृष्णस्य साक्षाद् अपि च पुक्कशम्  ॥ ह्भ्व्_१०।१७१ ॥  
त्यक्त-सर्व-कुलाचारो महा-पातकवान् अपि  ।  
विष्णोर् भक्तं समाश्रित्य नरो नार्हति यातनाम्  ॥ ह्भ्व्_१०।१७२ ॥  
  
वाशिष्ठे -  
यस्मिन् देशे मरौ तज्-ज्ञो नास्ति सज्जन-पादपः  ।  
सफलः शीतलच्-छायो न तत्र दिवसं वसेत्  ॥ ह्भ्व्_१०।१७३ ॥  
  
सदा सन्तो ऽभिगन्तव्या यद्यप्य् उपदिशन्ति न  ।  
या हि स्वैर-कथास् तेषाम् उपदेशा भवन्ति ते  ॥ ह्भ्व्_१०।१७४ ॥  
गारुडे -  
सत्रयाजि-सहस्रेभ्यः सर्व-वेदान्त-पारगः  ।  
सर्व-वेदान्त-वित्-कोट्या विष्णु-भक्तो विशिष्यते  ॥ ह्भ्व्_१०।१७५ ॥  
वैष्णवानां सहस्रेभ्य एकान्त्य् एको विशिष्यते  ।  
एकान्तिनस् तु पुरुषा गच्छन्ति परमं पदम्  ॥ ह्भ्व्_१०।१७६ ॥  
  
श्री-भगवद्-गीतासु [गीता ९।३०-३३] -  
अपि चेत् सुदुराचारो भजते माम् अनन्यभाक्  ।  
साधुर् एव स मन्तव्यः सम्यग् व्यवसितो हि सः  ॥ ह्भ्व्_१०।१७७ ॥  
क्षिप्रं भवति धर्मात्मा शश्वच्छान्तिं निगच्छति  ।  
कौन्तेय प्रतिजानीहि न मे भक्तः प्रणश्यति  ॥ ह्भ्व्_१०।१७८ ॥  
मां हि पार्थ व्यपाश्रित्य ये ऽपि स्युः पापयोनयः  ।  
स्त्रियो वैश्यास् तथा शूद्रास् ते ऽपि यान्ति परां गतिम्  ।  
किं पुनर् ब्राह्मणाः पुण्या भक्ता राजर्षयस् तथा  ॥ ह्भ्व्_१०।१७९ ॥  
  
किं च तत्रैव [गीता ६।४७] -  
योगिनाम् अपि सर्वेषां मद्-गतेनान्तरात्मना  ।  
श्रद्धावान् भजते यो मां स मे युक्ततमो मतः  ॥ ह्भ्व्_१०।१८० ॥  
  
श्री-भागवतस्य प्रथम-स्कन्धे श्री-परीक्षितोक्तौ [भ्प् १।१९।३३] -  
येषां संस्मरणात् पुंसां सद्यः शुद्ध्यन्ति वै गृहाः  ।  
किं पुनर् दर्शन-स्पर्श- पाद-शौचासनादिभिः  ॥ ह्भ्व्_१०।१८१ ॥  
  
तृतीय-स्कन्धे श्री-विदुरस्य [भ्प् ३।१३।४] -  
श्रुतस्य पुंसां सुचिर-श्रमस्य  
नन्व् अञ्जसा सूरिभिर् ईडितो ऽर्थः  ।  
तत्-तद्-गुणानुश्रवणं मुकुन्द-  
पादारविन्दं हृदयेषु येषाम्  ॥ ह्भ्व्_१०।१८२ ॥  
  
देवहूतिं प्रति कपिल-देवस्य [भ्प् ३।२५।३८] -  
न कर्हिचिन् मत्-पराः शान्त-रूपे  
नङ्क्ष्यन्ति नो मे ऽनिमिषो लेढि हेतिः  ।  
येषाम् अहं प्रिय आत्मा सुतश् च  
सखा गुरुः सुहृदो दैवम् इष्टम्  ॥ ह्भ्व्_१०।१८३ ॥  
  
चतुर्थे श्री-ध्रुवस्य [भ्प् ४।९।१०] -  
या निर्वृतिस् तनु-भृतां तव पाद-पद्म-  
ध्यानाद् भवज्-जन-कथा-श्रवणेन वा स्यात्  ।  
सा ब्रह्मणि स्व-महिमन्य् अपि नाथ मा भूत्  
किं त्व् अन्तकासि-लुलितात् पततां विमानात्  ॥ ह्भ्व्_१०।१८४ ॥  
  
श्री-रुद्रस्य [भ्प् ४।२४।२९]  
स्व-धर्म-निष्ठः शत-जन्मभिः पुमान्  
विरिञ्चताम् एति ततः परं हि माम्  ।  
अव्याकृतं भागवतो ऽथ वैष्णवं  
पदं यथाहं विबुधाः कलात्यये  ॥ ह्भ्व्_१०।१८५ ॥  
  
पञ्चमे श्री-जड-भरतस्य [भ्प् ५।१२।१२] -  
रहूगणैतत् तपसा न याति  
न चेज्यया निर्वपणाद् गृहाद् वा  ।  
न च्छन्दसा नैव जलाग्नि-सूर्यैर्  
विना महत्-पाद-रजो-ऽभिषेकम्  ॥ ह्भ्व्_१०।१८६ ॥  
षष्ठे श्री-परीक्षितः [भ्प् ६।१४।३-५] -  
रजोभिः सम-सङ्ख्याताः पार्थिवैर् इह जन्तवः  ।  
तेषां ये केचनेहन्ते श्रेयो वै मनुजादयः  ॥ ह्भ्व्_१०।१८७ ॥  
प्रायो मुमुक्षवस् तेषां केचनैव द्विजोत्तम  ।  
मुमुक्षूणां सहस्रेषु कश्चिन् मुच्येत सिध्यति  ॥ ह्भ्व्_१०।१८८ ॥  
मुक्तानाम् अपि सिद्धानां नारायण-परायणः  ।  
सुदुर्लभः प्रशान्तात्मा कोटिष्व् अपि महामुने  ॥ ह्भ्व्_१०।१८९ ॥  
  
श्री-शिवस्य [भ्प् ६।१७।२८] -  
नारायण-पराः सर्वे न कुतश्चन बिभ्यति  ।  
स्वर्गापवर्ग-नरकेष्व् अपि तुल्यार्थ-दर्शिनः  ॥ ह्भ्व्_१०।१९० ॥  
  
सप्तमे श्री-प्रह्लादस्य [भ्प् ७।५।३२] -  
नैषां मतिस् तावद् उरुक्रमाङ्घ्रिं  
स्पृशत्य् अनर्थापगमो यद्-अर्थः  ।  
महीयसां पाद-रजो-ऽभिषेकं  
निष्किञ्चनानां न वृणीत यावत्  ॥ ह्भ्व्_१०।१९१ ॥  
  
किं च [भ्प् ७।९।१०] -  
विप्राद् द्वि-षड्-गुण-युताद् अरविन्द-नाभ-  
पादारविन्द-विमुखात् श्वपचं वरिष्ठम्  ।  
मन्ये तद्-अर्पित-मनो-वचनेहितार्थ-  
प्राणं पुनाति स कुलं न तु भूरिमानः  ॥ ह्भ्व्_१०।१९२ ॥  
  
अष्टमे श्री-गजेन्द्रस्य [भ्प् ८।३।२०] -  
एकान्तिनो यस्य न कञ्चनार्थं  
वाञ्छन्ति ये वै भगवत्-प्रपन्नाः  ।  
अत्य्-अद्भुतं तच्-चरितं सुमङ्गलं  
गायन्त आनन्द-समुद्र-मग्नाः  ॥ ह्भ्व्_१०।१९३ ॥  
  
नवमे श्री-भगवतः [भ्प् ९।४।६३-६६, ६८] -  
अहं भक्त-पराधीनो ह्य् अस्वतन्त्र इव द्विज  ।  
साधुभिर् ग्रस्त-हृदयो भक्तैर् भक्त-जन-प्रियः  ॥ ह्भ्व्_१०।१९४ ॥  
नाहम् आत्मानम् आशासे मद्-भक्तैः साधुभिर् विना  ।  
श्रियं चात्यन्तिकीं ब्रह्मन् येषां गतिर् अहं परा  ॥ ह्भ्व्_१०।१९५ ॥  
ये दारागार-पुत्राप्त- प्राणान् वित्तम् इमं परम्  ।  
हित्वा मां शरणं याताः कथं तांस् त्यक्तुम् उत्सहे  ॥ ह्भ्व्_१०।१९६ ॥  
मयि निर्बद्ध-हृदयाः साधवः सम-दर्शनाः  ।  
वशे कुर्वन्ति मां भक्त्या सत्-स्त्रियः सत्-पतिं यथा  ॥ ह्भ्व्_१०।१९७ ॥  
साधवो हृदयं मह्यं साधूनां हृदयं त्व् अहम्  ।  
मद्-अन्यत् ते न जानन्ति नाहं तेभ्यो मनाग् अपि  ॥ ह्भ्व्_१०।१९८ ॥  
  
तत्रैव श्री-दुर्वाससः [भ्प् ९।५।१५] -  
दुष्करः को नु साधूनां दुस्त्यजो वा महात्मनाम्  ।  
यैः सङ्गृहीतो भगवान् सात्वताम् ऋषभो हरिः  ॥ ह्भ्व्_१०।१९९ ॥  
यन्-नाम-श्रुति-मात्रेण पुमान् भवति निर्मलः  ।  
तस्य तीर्थ-पदः किं वा दासानाम् अवशिष्यते  ॥ ह्भ्व्_१०।२०० ॥  
  
दशमे देव-स्तुतौ [भ्प् १०।२।३३] -  
तथा न ते माधव तावकाः क्वचिद्  
भ्रश्यन्ति मार्गात् त्वयि बद्ध-सौहृदाः  ।  
त्वयाभिगुप्ता विचरन्ति निर्भया  
विनायकानीकप-मूर्धसु प्रभो  ॥ ह्भ्व्_१०।२०१ ॥  
  
श्री-बादरायणेः [भ्प् १०।९।२१] -  
नायं सुखापो भगवान् देहिनां गोपिका-सुतः  ।  
ज्ञानिनां चात्म-भूतानां यथा भक्तिमताम् इह  ॥ ह्भ्व्_१०।२०२ ॥  
  
तत्रैव श्री-भगवतः [भ्प् १०।१०।४१] -  
साधूनां सम-चित्तानां मुकुन्द-चरणैषिणाम्  ।  
उपेक्ष्यैः किं धन-स्तम्भैर् असद्भिर् असद्-आश्रयैः  ॥ ह्भ्व्_१०।२०३ ॥  
  
किं च [भ्प् १०।८४।११] -  
न ह्य् अम्-मयानि तीर्थानि न देवा मृच्-छिला-मयाः  ।  
ते पुनन्त्य् उरु-कालेन दर्शनाद् एव साधवः  ॥ ह्भ्व्_१०।२०४ ॥  
  
अपि च [भ्प् १०।८४।१२-१३] -  
नाग्निर् न सूर्यो न च चन्द्र-तारका  
न भूर् जलं खं श्वसनो ऽथ वाङ् मनः  ।  
उपासिता भेद-कृतो हरन्त्य् अघं  
विपश्चितो घ्नन्ति मुहूर्त-सेवया  ॥ ह्भ्व्_१०।२०५ ॥  
यस्यात्म-बुद्धिः कुणपे त्रि-धातुके  
स्व-धीः कलत्रादिषु भौम इज्य-धीः  ।  
यत्-तीर्थ-बुद्धिः सलिले न कर्हिचिज्  
जनेष्व् अभिज्ञेषु स एव गो-खरः  ॥ ह्भ्व्_१०।२०६ ॥  
  
श्रुति-स्तुतौ [भ्प् १०।८७।२७] -  
तव परि ये चरन्त्य् अखिल-सत्त्व-निकेततया  
त उत पदाक्रमन्त्य् अविगणय्य शिरो निरृतेः  ।  
परिवयसे पशून् इव गिरा विबुधान् अपि तांस्  
त्वयि कृत-सौहृदाः खलु पुनन्ति न ये विमुखाः  ॥ ह्भ्व्_१०।२०७ ॥  
  
एकादशे श्री-वसुदेवस्य [भ्प् ११।२।५-६] -  
भूतानां देव-चरितं दुःखाय च सुखाय च  ।  
सुखायैव हि साधूनां त्वादृशाम् अच्युतात्मनाम्  ॥ ह्भ्व्_१०।२०८ ॥  
भजन्ति ये यथा देवान् देवा अपि तथैव तान्  ।  
छायेव कर्म-सचिवाः साधवो दीन-वत्सलाः  ॥ ह्भ्व्_१०।२०९ ॥  
  
तत्रैव श्री-भगवतः [भ्प् ११।२०।३६] -  
न मय्य् एकान्त-भक्तानां गुण-दोषोद्भवा गुणाः  ।  
साधूनां सम-चित्तानां बुद्धेः परम् उपेयुषाम्  ॥ ह्भ्व्_१०।२१० ॥  
एवम् एतान् मया दिष्टान् अनुतिष्ठन्ति मे पथः  ।  
क्षेमं विन्दन्ति मत्-स्थानं यद् ब्रह्म परमं विदुः  ॥ ह्भ्व्_१०।२११ ॥  
निमज्ज्योन्मज्जतां घोरे भवाब्धौ परमायणम्  ।  
सन्तो ब्रह्म-विदः शान्ता नोर् दृढेवाप्सु मज्जताम्  ॥ ह्भ्व्_१०।२१२ ॥  
अन्नं हि प्राणिनां प्राणा आर्तानां शरणं त्व् अहम्  ।  
धर्मा वित्तं नॄणां प्रेत्य सन्तो ऽर्वाग्-बिभ्यतो ऽरणम्  ॥ ह्भ्व्_१०।२१३ ॥  
सन्तो दिशन्ति चक्षूंषि बहिर् अर्कः समुत्थितः  ।  
देवता बान्धवाः सन्तः सन्त आत्माहम् एव च  ॥ ह्भ्व्_१०।२१४ ॥  
  
किं च [भ्प् ११।२०।३४] --  
न किञ्चित् साधवो धीरा भक्ता ह्य् एकान्तिनो मम  ।  
वाञ्छन्त्य् अपि मया दत्तं कैवल्यम् अपुनर्-भवम्  ॥ ह्भ्व्_१०।२१५ ॥  
  
द्वादशे च श्री-परीक्षितः [भ्प् १२।६।३] --  
नात्य्-अद्भुतम् अहं मन्ये महताम् अच्युतात्मनाम्  ।  
अज्ञेषु ताप-तप्तेषु भूतेषु यद् अनुग्रहः  ॥ ह्भ्व्_१०।२१६ ॥  
  
श्री-रुद्रस्य च मार्कण्डेयम् अधिकृत्य [भ्प् १२।१०।२५] --  
श्रवणाद् दर्शनाद् वापि महा-पातकिनो ऽपि वः  ।  
शुध्येरन्न् अन्त्यजाश् चापि किम् उ सम्भाषणादिभिः  ॥ ह्भ्व्_१०।२१७ ॥  
  
अतएव श्री-धर्म-राजस्य स्व-दूतानुशासने षष्ठ-स्कन्धे [भ्प् ६।३।२७] --  
ते देव-सिद्ध-परिगीत-पवित्र-गाथा  
ये साधवः समदृशो भगवत्-प्रपन्नाः  ।  
तान् नोपसीदत हरेर् गदयाभिगुप्तान्  
नैषां वयं न च वयः प्रभवाम दण्डे  ॥ ह्भ्व्_१०।२१८ ॥  
  
तथा श्री-विष्णु-पुराणे [विप् ३।७।२६, ३२-३४]  
यम-नियम-विधूत-कल्मषाणाम्  
अनुदिनम् अच्युत-सक्त-मानसानाम्  ।  
अपगतम् अदमान-मत्सराणां  
व्रज भट दूरतरेण मानवानाम्  ॥ ह्भ्व्_१०।२१९ ॥  
  
सकलम् इदम् अहं च वासुदेवः  
परम-पुमान् परमेश्वरः स एकः  ।  
इति मतिर् अचला भवत्य् अनन्ते  
हृदय-गते व्रज तान् विहाय दूरात्  ॥ ह्भ्व्_१०।२२० ॥  
कमल-नयन वासुदेव विष्णो  
धरणिधराच्युत शङ्ख-चक्र-पाणे  ।  
भव शरणम् इतीरयन्ति ये वै  
त्यज भट दूरतरेण तान् अपापान्  ॥ ह्भ्व्_१०।२२१ ॥  
वसति मनसि यस्य सो ऽव्ययात्मा  ।  
पुरुष-वरस्य न तस्य दृष्टि-पाते  ।  
तव गतिर् अथ वा ममास्ति चक्र-  
प्रतिहत-वीर्य-बलस्य सो ऽन्य-लोक्यः  ॥ ह्भ्व्_१०।२२२ ॥  
  
नारसिंहे, विष्णु-पुराणे च [विप् ३।७।१५]  
अहम् अमरार्चितेन धात्रा  
यम इति लोक-हिताहिते नियुक्तः  ।  
हरि-गुरु-वशगो ऽस्मि न स्वतन्त्रः  
प्रभवति संयमने ममापि विष्णुः  ॥ ह्भ्व्_१०।२२३ ॥  
  
सुगतिम् अभिलषामि  वासुदेवा-  
वहम् अपि भागवत-स्थितान्तरात्मा  ।  
मधुवर वशगो ऽस्मि न स्वतन्त्रः  
प्रभवति संयमने ममापि कृष्णः  ॥ ह्भ्व्_१०।२२४ ॥  
न हि शशकलुष-च्छविः कदाचित्  
तिमिर-पराभवताम् उपैति चन्द्रः  ।  
भगवति च हराव् अनन्य-चेता   
भृश-मलिनो ऽपि विराजते मनुष्यः  ॥ ह्भ्व्_१०।२२५ ॥  
  
पाद्मे देवद्यूति-विकुण्डल-संवादे [पद्मप् ३।३१।१००, १०२-३]--  
प्राहास्मान् यमुना भ्राता सदैव हि पुनः पुनः  ।  
भवद्भिर् वैष्णवास् त्याज्या न ते स्युर् मम गोचराः  ॥ ह्भ्व्_१०।२२६ ॥  
दुराचारो दुष्कृतो ऽपि सदाचार-रतो ऽपि यः  ।  
भवद्भिः स सदा त्याज्यो विष्णुं च भजते नरः  ॥ ह्भ्व्_१०।२२७ ॥  
वैष्णवो यद्-गृहे भुङ्क्ते येषां वैष्णव-सङ्गतिः  ।  
तेऽपि वः परिवार्याः स्युस् तत्-सङ्ग-हत-किल्बिषाः  ॥ ह्भ्व्_१०।२२८ ॥  
  
स्कान्दे अमृत-सारोद्धारे -  
एकादश्याम् अभुञ्जाना युक्ताः पाप-शतैर् अपि  ।  
भवद्भिः परिहर्तव्या हिता मे यदि सर्वदा  ॥ ह्भ्व्_१०।२२९ ॥  
ये स्मरन्ति जगन्नाथं मृत्यु-काले जनार्दनम्  ।  
पाप-कोटि-शतैर् युक्ता न ते ग्राह्या ममाज्ञया  ॥ ह्भ्व्_१०।२३० ॥  
न ब्रह्मा न शिवाग्नीन्द्रा नाहं नान्ये दिवौकसः  ।  
शक्ता न निग्रहं कर्तुं वैष्णवानां महात्मनाम्  ॥ ह्भ्व्_१०।२३१ ॥  
अतो ऽहं सर्व-कालं च वैष्णवानां बिभेमि वै  ।  
भवद्भिः परिहर्तव्या वैष्णवा ये सदैव हि  ॥ ह्भ्व्_१०।२३२ ॥  
वैष्णवा विष्णुवत् पूज्या मम मान्या  विशेषतः  ।  
तेषां कृतेऽपमानेऽपि विनाशो जायते ध्रुवम्  ॥ ह्भ्व्_१०।२३३ ॥  
  
किं च -  
येषां स्मरण-मात्रेण पाप-लक्ष-शतानि च  ।  
दह्यन्ते नात्र सन्देहो वैष्णवानां महात्मनाम्  ॥ ह्भ्व्_१०।२३४ ॥  
येषां पाद-रजेनैव प्राप्यते जाह्नवी-जलम्  ।  
नार्मदं यामुनं चैव किं पुनः पादयोर् जलम्  ॥ ह्भ्व्_१०।२३५ ॥  
येषां वाक्य-जलौघेन विना गङ्गा-जलैर् अपि  ।  
विना तीर्थ-सहस्रेण स्नातो भवति मानवः  ॥ ह्भ्व्_१०।२३६ ॥  
  
किं च -  
ब्रह्म-लोके न मे वासो न मे वासो हरालये  ।  
नालये लोक-पालानां वैष्णवानां पराभवे  ॥ ह्भ्व्_१०।२३७ ॥  
न देवा न च गन्धर्वा न यक्षोरग-राक्षसाः  ।  
त्रातुं समर्था ऋषयो वैष्णवानां पराभवे  ॥ ह्भ्व्_१०।२३८ ॥  
करोमि कर्मणा वाचा मनसापि न विप्रियम्  ।  
वैष्णवानां महाभागाः सुदर्शन-भयाद् अपि  ॥ ह्भ्व्_१०।२३९ ॥  
एकतो धावते चक्रम् एकतो हरि-वाहनम्  ।  
एकतो विष्णु-दूताश् च वैष्णवे चार्दिते मया  ॥ ह्भ्व्_१०।२४० ॥  
  
बृहन्-नारदीये चैकादशी-माहात्म्ये [नार्प् १।२३।७५, ७७-७९] -  
ये विष्णु-पूजन-रताः प्रयताः कृतज्ञाश्  
चैकादशी-व्रत-परा विजितेन्द्रियाश् च  ।  
नारायणाच्युत हरे शरणं भवेति   
शान्ता वदन्ति सततं तरसा त्यजध्वम्  ॥ ह्भ्व्_१०।२४१ ॥  
नारायणार्पित-धियो हरि-भक्त-भक्तान्   
स्वाचार-मार्ग-निरतान् गुरु-सेवकांश् च  ।  
सत्-पात्र-दान-निरतान् हरि-कीर्ति-भक्तान्  
दूतास् त्यजध्वम् अनिशं हरि-नाम-सक्तान्  ॥ ह्भ्व्_१०।२४२ ॥  
पाषण्ड-सङ्ग-रहितान् हरि-भक्ति-तुष्टान्   
सत्-सङ्ग-लोलुप-तरांश् च तथातिपुण्यान्  ।  
शम्भोर् हरेश् च सम-बुद्धि-मतस् तथैव   
दूतास् त्यजध्वम् उपकार-पराञ् नराणाम्  ॥ ह्भ्व्_१०।२४३ ॥  
ये वीक्षिता हरि-कथामृत-सेवकैश् च   
नारायण-स्मृति-परायण-मानसैश् च  ।  
विप्रेन्द्र-पाद-जल-सेवन-सम्प्रहृष्टैस्  
तान् पापिनो ऽपि च भटा सततं त्यजध्वम्  ॥ ह्भ्व्_१०।२४४ ॥  
  
अतएवोक्तं श्री-नारदेन चतुर्थ-स्कन्ध-शेषे [भ्प् ४।३१।२२]  
श्रियम् अनुचरतीं तद्-अर्थिनश् च  
द्विपद-पतीन् विबुधांश् च यत् स्व-पूर्णः  ।  
न भजति निज-भृत्य-वर्ग-तन्त्रः  
कथम् अमुम् उद्विसृजेत् पुमान् कृत-ज्ञः  ॥ ह्भ्व्_१०।२४५ ॥  
  
अतएव प्रार्थनम् । नारायण-व्यूह-स्तवे -  
नाहं ब्रह्मापि भुयासं त्वद्-भक्ति-रहितो हरे  ।  
त्वयि भक्तस् तु कीटो ऽपि भूयासं जन्म-जन्मसु  ॥ ह्भ्व्_१०।२४६ ॥  
  
श्री-ब्रह्म-स्तुतौ च दशम-स्कन्धे [भ्प् १०।१४।३०] -  
तद् अस्तु मे नाथ स भूरि-भागो  
भवेऽत्र वान्यत्र तु वा तिरश्चाम्  ।  
येनाहम् एको ऽपि भवज्-जनानां  
भूत्वा निषेवे तव पाद-पल्लवम्  ॥ ह्भ्व्_१०।२४७ ॥  
  
अतएवोक्तं श्री-नारायण-व्यूह-स्तवे -  
ये त्यक्त-लोक-धर्मार्था विष्णु-भक्ति-वशं गताः  ।  
भजन्ति परमात्मानं तेभ्यो नित्यं नमो नमः  ॥ ह्भ्व्_१०।२४८ ॥  
  
एवं श्री-भगवद्-भक्त-माहात्म्यामृत-वारिधेः  ।  
विचित्र-भङ्ग-लेखार्हो लोभ-लोलं विनास्ति कः  ॥ ह्भ्व्_१०।२४९ ॥  
अतः श्री-भगवद्-भक्त-जनानां सङ्गतिः सदा  ।  
कार्या सर्व-प्रयत्नेन द्वौ लोकौ विजिगीषुभिः  ॥ ह्भ्व्_१०।२५० ॥  
अथ श्री-भगवद्-भक्त-सङ्ग-माहात्म्यम्  
  
भगवद्-भक्त-पादाब्ज-पादुकाभ्यो नमो ऽस्तु मे  ।  
यत्-सङ्गमः साधनं च साध्यं चाखिलम् उत्तमम्  ॥ ह्भ्व्_१०।२५१ ॥  
  
तत्र सर्व-पातक-मोचकता   
  
बृहन्-नारदीये [नार्प् १।३६।६०] यज्ञ-माल्य्-उपाख्यानान्ते  ।  
हरि-भक्ति-पराणां तु सङ्गिनां सङ्ग-मात्रतः  ।  
मुच्यते सर्व-पापेभ्यो महा-पातकवान् अपि  ॥ ह्भ्व्_१०।२५२ ॥  
  
सामान्यतो ऽनर्थ-निवर्तकताअर्थ-प्रापकता च ।   
  
पाद्मे वैशाख-माहात्म्ये [पद्मप् ५।९४।७४] श्री-मुनि-शर्माणं प्रति प्रेतानाम् उक्तौ -  
विनाशयत्य् अपयशो बुद्धिं विशदयत्य् अपि  ।  
प्रतिष्ठापयति प्रायो नृणां वैष्णव-दर्शनम्  ॥ ह्भ्व्_१०।२५३ ॥  
  
तत्र (?) श्री-यम-ब्राह्मण-संवादे महारथ-नृपोक्तौ -  
यथा प्रपद्यमानस्य भगवन्तं विभावसुम्  ।  
शीतं भयं तमो ऽप्य् एति साधून् संसेवतः सदा  ॥ ह्भ्व्_१०।२५४ ॥  
  
तत्रैव प्रेतोपाख्याने प्रेतोक्तौ [पद्मप् ५।९८।५७] -  
अपाकरोति दुरितं श्रेयः संयोजयत्य् अपि  ।  
यशो विस्तारयत्य् आशु नॄणां वैष्णव-सङ्गमः  ॥ ह्भ्व्_१०।२५५ ॥  
  
अथ सर्व-तीर्थाधिकता   
  
तत्रैव [पद्मप् ५।९८।७८] -  
गङ्गादि-पुण्य-तीर्थेषु यो नरः स्नातुम् इच्छति  ।  
यः करोति सतां सङ्गां तयोः सत्-सङ्गमो वरः  ॥ ह्भ्व्_१०।२५६ ॥  
  
तत्रैव भगीरथ-नृपोक्तौ [पद्मप् ५।१००।५] -  
यः स्नातः शान्ति-सितया साधु-सङ्गति-गङ्गया  ।  
किं तस्य दानैः किं तीर्थैः किं तपोभिः किम् अध्वरैः  ॥ ह्भ्व्_१०।२५७ ॥  
  
अथ सर्वेष्ट-साधकता  
  
यानि यानि दुरापाणि वाञ्छितानि मही-तले  ।  
प्राप्यन्ते तानि तान्य् एव साधूनाम् एव सङ्गमात्  ॥ ह्भ्व्_१०।२५८ ॥  
  
अथ अनर्थस्याप्य् अर्थत्वापादकता   
  
वाशिष्ठे -  
शून्यम् आपूर्णताम् एति मृतिर् अप्य् अमृतायते  ।  
आपत् सम्पद् इव भाति विद्वज्-जन-समागमे  ॥ ह्भ्व्_१०।२५९ ॥  
  
तृतीय-स्कन्धे [भ्प् ३।२३।५५] --  
सङ्गो यः संसृतेर् हेतुर् असत्सु विहितो ऽधिया  ।  
स एव साधुषु कृतो निःसङ्गत्वाय कल्पते  ॥ ह्भ्व्_१०।२६० ॥  
  
श्री-कपिल-देवोक्तौ [भ्प् ३।२५।२०] --  
प्रसङ्गम् अजरं पाशम् आत्मनः कवयो विदुः  ।  
स एव साधुषु कृतो मोक्ष-द्वारम् अपावृतम्  ॥ ह्भ्व्_१०।२६१ ॥  
  
यतः -  
अरिर् मित्रं विषं पथ्यम् अधर्मो धर्मतां व्रजेत्  ।  
प्रसन्ने पुण्डरीकाक्षे विपरीते विपर्ययः  ॥ ह्भ्व्_१०।२६२ ॥  
  
किं च श्री-भगवद्-वाक्यं [*भक्तिस् १६८ अत्त्रिबुतेद् तो पद्मप्।] -  
मन्-निमित्तं कृतं पापम् अपि धर्माय कल्पते  ।  
माम् अनादृत्य धर्मो ऽपि पापं स्यान् मत्-प्रभावतः  ॥ ह्भ्व्_१०।२६३ ॥  
  
चतुर्थ-स्कन्धे श्री-ध्रुवोक्तौ [भ्प् ४।९।१२] --  
ते न स्मरन्त्य् अतितरां प्रियम् ईश मर्त्यं  
ये चान्व् अदः सुत-सुहृद्-गृह-वित्त-दाराः  ।  
ये त्व् अब्ज-नाभ भवदीय-पदारविन्द-  
सौगन्ध्य-लुब्ध-हृदयेषु कृत-प्रसङ्गाः  ॥ ह्भ्व्_१०।२६४ ॥  
  
पाद्मे तत्रैव प्रेतोक्तौ [पद्मप् ५।९८।५८] -  
रसायन-मयी शीता परमानन्द-दायिनी  ।  
नानन्दयति कं नाम वैष्णवाश्रय-चन्द्रिका  ॥ ह्भ्व्_१०।२६५ ॥  
  
अथ मोक्षदत्वम् । दशम-स्कन्धे श्री-मुचुकुन्द-स्तुतौ [भ्प् १०।५१।५३] --  
भवापवर्गो भ्रमतो यदा भवेज्  
जनस्य तर्ह्य् अचुत सत्-समागमः  ।  
सत्-सङ्गमो यर्हि तदैव सद्-गतौ  
परावरेशे त्वयि जायते मतिः  ॥ ह्भ्व्_१०।२६६ ॥  
  
अतएवोक्तं श्री-प्रचेतोभिश् चतुर्थ-स्कन्धे [भ्प् ४।३०।३५-३७]  
यत्रेड्यन्ते कथा मृष्टास् तृष्णायाः प्रशमो यतः  ।  
निर्वैरं यत्र भूतेषु नोद्वेगो यत्र कश्चन  ॥ ह्भ्व्_१०।२६७ ॥  
यत्र नारायणः साक्षाद् भगवान् न्यासिनां गतिः  ।  
संस्तूयते सत्-कथासु मुक्त-सङ्गैः पुनः पुनः  ॥ ह्भ्व्_१०।२६८ ॥  
तेषां विचरतां पद्भ्यां तीर्थानां पावनेच्छया  ।  
भीतस्य किं न रोचेत तावकानां समागमः  ॥ ह्भ्व्_१०।२६९ ॥  
  
अथ सर्व-सारता । बृहन्-नारदीये श्री-नारद-सनत्कुमार-संवादे [नार्प् १।४।१३] -  
असार-भूते संसारे सारम् एतद् अजात्मज  ।  
भगवद्-भक्त-सङ्गश् च हरि-भक्तिस् तितिक्षुता  ॥ ह्भ्व्_१०।२७० ॥  
  
पाद्मे तत्रैव महारथ-नृपोक्तौ -  
असागरोत्थं पीयूषम् अद्रव्यं व्यसनौषधम्  ।  
हर्षश् चालोक-पर्यन्तः सतां किल समागमः  ॥ ह्भ्व्_१०।२७१ ॥  
  
अथ भगवत्-कथामृत-पानैक-हेतुता । पाद्मे वैशाख-माहात्म्ये श्री-नारदोक्तौ [पद्मप् ५।८४।३७]  
प्रसङ्गेन सताम् आत्म-मनः श्रुति-रसायनाः  ।  
भवन्ति कीर्तनीयस्य कथाः कृष्णस्य निर्मलाः  ॥ ह्भ्व्_१०।२७२ ॥  
  
तृतीय-स्कन्धे [भ्प् ३।२५।२५] श्री-कपिल-देवोक्तौ -  
सतां प्रसङ्गान् मम वीर्य-संविदो  
भवन्ति हृत्-कर्ण-रसायनाः कथाः  ।  
तज्-जोषणाद् आश्व् अपवर्ग-वर्त्मनि  
श्रद्धा रतिर् भक्तिर् अनुक्रमिष्यति  ॥ ह्भ्व्_१०।२७३ ॥  
  
चतुर्थे श्री-नारदोक्तौ [भ्प् ४।२९।३९-४०] --  
यत्र भागवता राजन् साधवो विशदाशयाः  ।  
भगवद्-गुणानुकथन- श्रवण-व्यग्र-चेतसः  ॥ ह्भ्व्_१०।२७४ ॥  
  
तस्मिन् महन्-मुखरिता मधुभिच्-  
चरित्र-पीयूष-शेष-सरितः परितः स्रवन्ति  ।  
ता ये पिबन्त्य् अवितृषो नृप गाढ-कर्णैस्  
तान् न स्पृशन्त्य् अशन-तृड्-भय-शोक-मोहाः  ॥ ह्भ्व्_१०।२७५ ॥  
  
पञ्चमे [भ्प् ५।१२।१३] श्री-ब्राह्मण-रहूगण-संवादे -  
यत्रोत्तमश्लोक-गुणानुवादः  
प्रस्तूयते ग्राम्य-कथा-विघातः  ।  
निषेव्यमाणो ऽनुदिनं मुमुक्षोर्  
मतिं सतीं यच्छति वासुदेवे  ॥ ह्भ्व्_१०।२७६ ॥  
  
एकादशे श्री-भगवद्-उद्धव-संवादे श्री-ऐलोपाख्यानान्ते [भ्प् ११।२६।२८-२९] -  
तेषु नित्यं महा-भाग महा-भागेषु मत्-कथाः  ।  
सम्भवन्ति हि ता न्।णां जुषतां प्रपुनन्त्य् अघम्  ॥ ह्भ्व्_१०।२७७ ॥  
ता ये शृण्वन्ति गायन्ति ह्य् अनुमोदन्ति चादृताः  ।  
मत्-पराः श्रद्दधानाश् च भक्तिं विन्दन्ति ते मयि  ॥ ह्भ्व्_१०।२७८ ॥  
  
बृहन्-नारदीये तत्रैव [१।४।३३] --  
भक्तिस् तु भगवद्-भक्त-सङ्गेन परिजायते  ।  
सत्-सङ्गः प्राप्यते पुम्भिः सुकृतैः पूर्व-सञ्चितैः  ॥ ह्भ्व्_१०।२७९ ॥  
  
एकादशे श्री-भगवद्-उद्धव-संवादे [भ्प् ११।११।४९-५१] --  
अथैतत् परमं गुह्यं शृण्वतो यदु-नन्दन  
सु-गोप्यम् अपि वक्ष्यामि त्वं मे भृत्यः सुहृत् सखा  ॥ ह्भ्व्_१०।२८० ॥  
नो रोधयति मां योगो न साङ्ख्यं धर्म एव च  ।  
न स्वाध्यायस् तपस् त्यागो नेष्टा-पूर्तं न दक्षिणा  ॥ ह्भ्व्_१०।२८१ ॥  
व्रतानि यज्ञश् छन्दांसि तीर्थानि नियमा यमाः  ।  
यथावरुन्धे सत्-सङ्गः सर्व-सङ्गापहो हि माम्  ॥ ह्भ्व्_१०।२८२ ॥  
  
अतएवोक्तं विदुरेण तृतीय-स्कन्धे [भ्प् ३।७।१९] --  
यत्-सेवया भगवतः कूट-स्थस्य मधु-द्विषः  ।  
रति-रासो भवेत् तीव्रः पादयोर् व्यसनार्दनः  ॥ ह्भ्व्_१०।२८३ ॥  
  
प्रथम-स्कन्धे श्री-शौनकादीनां [भ्प् १।१८।१३], चतुर्थे च श्री-प्रचेतसाम् उक्तौ [भ्प् ४।३०।३४] --  
तुलयाम लवेनापि न स्वर्गं नापुनर्-भवम्  ।  
भगवत्-सङ्गि-सङ्गस्य मर्त्यानां किम् उताशिषः  ॥ ह्भ्व्_१०।२८४ ॥  
  
चतुर्थे च श्री-प्रचेतसः प्रति श्री-शिवोपदेशः [भ्प् ४।२४।५७] --  
क्षणार्धेनापि तुलये न स्वर्गं नापुनर्-भवम्  ।  
भगवत्-सङ्गि-सङ्गस्य मर्त्यानां किम् उताशिषः  ॥ ह्भ्व्_१०।२८५ ॥  
  
द्वादशे श्री-मार्कण्डेयोपाख्याने श्री-शिवस्य [भ्प् १२।१०।७] --  
अथापि संवदिष्यामो भवान्य् एतेन साधुना  ।  
अयं हि परमो लाभो नृणां साधु-समागमः  ॥ ह्भ्व्_१०।२८६ ॥  
  
अतएव श्री-प्रह्लादं प्रति श्री-धरण्योक्तं हरि-भक्ति-सुधोदये -  
अक्ष्णोः फलं त्वादृश-दर्शनं हि  
तन्वाः फलं त्वादृश-गात्र-सङ्गः  ।  
जिह्वा-फलं त्वादृश-कीर्तनं हि   
सुदुर्लभा भागवता हि लोके  ॥ ह्भ्व्_१०।२८७ ॥  
  
अतएव विदुरेण तृतीय-स्कन्धे [भ्प् ३।७।२०] --  
दुरापा ह्य् अल्प-तपसः सेवा वैकुण्ठ-वर्त्मसु  ।  
यत्रोपगीयते नित्यं देव-देवो जनार्दनः  ॥ ह्भ्व्_१०।२८८ ॥  
  
श्री-विदेहेनाप्य् एकादश-स्कन्धे [भ्प् ११।२।२९] --  
दुर्लभो मानुषो देहो देहिनां क्षण-भङ्गुरः  ।  
तत्रापि दुर्लभं मन्ये वैकुण्ठ-प्रिय-दर्शनम्  ॥ ह्भ्व्_१०।२८९ ॥  
  
अतएव हि प्रार्थितं श्री-ध्रुवेण चतुर्थ-स्कन्धे [भ्प् ४।९।११] --  
भक्तिं मुहुः प्रवहतां त्वयि मे प्रसङ्गो  
भूयाद् अनन्त महताम् अमलाशयानाम्  ।  
येनाञ्जसोल्बणम् उरु-व्यसनं भवाब्धिं  
नेष्ये भवद्-गुण-कथामृत-पान-मत्तः  ॥ ह्भ्व्_१०।२९० ॥  
  
प्रचेतसः प्रत्युपदेशे श्री-शिवेन च [भ्प् ४।२४।५८] --  
अथानघाङ्घ्रेस् तव कीर्ति-तीर्थयोर्  
अन्तर्-बहिः-स्नान-विधूत-पाप्मनाम्  ।  
भूतेष्व् अनुक्रोश-सुसत्त्व-शीलिनां  
स्यात् सङ्गमो ऽनुग्रह एष नस् तव  ॥ ह्भ्व्_१०।२९१ ॥  
  
श्री-प्रचेतोभिश् च [भ्प् ४।३०।३३] --  
यावत् ते मायया स्पृष्टा भ्रमाम इह कर्मभिः  ।  
तावद् भवत्-प्रसङ्गानां सङ्गः स्यान् नो भवे भवे  ॥ ह्भ्व्_१०।२९२ ॥  
  
श्री-प्रह्लादेनापि सप्तम-स्कन्धे [भ्प् ७।९।२४] --  
तस्माद् अमूस् तनु-भृताम् अहम् आशिषो æज्ञ  
आयुः श्रियं विभवम् ऐन्द्रियम् आविरिञ्च्यात्  ।  
नेच्छामि ते विलुलितान् उरुविक्रमेण  
कालात्मनोपनय मां निज-भृत्य-पार्श्वम्  ॥ ह्भ्व्_१०।२९३ ॥ इति  ।  
  
अथासत्-सङ्ग-दोषाः । श्री-कात्यायन-वाक्ये --  
वरं हुत-वह-ज्वाला-पञ्जरान्तर्-व्यवस्थितिः  ।  
न शौरि-चिन्ता-विमुख-जन-संवास-वैशसम्  ॥ ह्भ्व्_१०।२९५ ॥  
  
पाद्मे उत्तर-खण्डे श्री-उमा-महेश्वर-संवादे -  
अवैष्णवास् तु ये विप्राश् चाण्डालाद् अधमाः स्मृताः  ।  
तेषां सम्भाषणं स्पर्शं सोम-पानादि वर्जयेत्  ॥ ह्भ्व्_१०।२९६ ॥  
  
तृतीय-स्कन्धे श्री-कपिल-देवहूति-संवादे [भ्प् ३।३१।३३-३५]  
सत्यं शौचं दया मौनं बुद्धिः श्रीर् ह्रीर् यशः क्षमा  ।  
शमो दमो भगश् चेति यत्-सङ्गाद् याति सङ्क्षयम्  ॥ ह्भ्व्_१०।२९७ ॥  
तेष्व् अशान्तेषु मूढेषु खण्डितात्मस्व् असाधुषु  ।  
सङ्गं न कुर्याच् छोच्येषु योषित्-क्रीडा-मृगेषु च  ॥ ह्भ्व्_१०।२९८ ॥  
न तथास्य भवेन् मोहो बन्धश् चान्य-प्रसङ्गतः  ।  
योषित्-सङ्गाद् यथा पुंसो यथा तत्-सङ्गि-सङ्गतः  ॥ ह्भ्व्_१०।२९९ ॥  
  
एकादशे च श्री-भगवद्-उद्धव-संवादे [भ्प् ११।२६।३] -  
सङ्गं न कुर्याद् असतां शिश्नोदर-तृपां क्वचित्  ।  
तस्यानुगस् तमस्य् अन्धे पतत्य् अन्धानुगान्ध-वत्  ॥ ह्भ्व्_१०।३०० ॥  
  
भगवद्-भक्ति-हीना ये मुख्याऽसन्तस् त एव हि  ।  
तेषां निष्ठा शुभा क्वापि न स्यात् सच्-चरितैर् अपि  ॥ ह्भ्व्_१०।३०१ ॥  
  
बृहन्-नारदीये प्रायश्चित्त-प्रकरणान्ते -  
किं वेदैः किम् उ वा शास्त्रैः किम् उ तीर्थ-निषेवणैः  ।  
विष्णु-भक्ति-विहीनानां किं तपोभिः किम् अध्वरैः  ॥ ह्भ्व्_१०।३०२ ॥  
  
श्री-गारुडे -  
अन्तं गतो ऽपि वेदानां सर्व-शास्त्रार्थ-वेद्य् अपि  ।  
यो न सर्वेश्वरे भक्तस् तं विद्यात् पुरुषाधमम्  ॥ ह्भ्व्_१०।३०३ ॥  
  
तृतीय-स्कन्धे [भ्प्  ३।९।१०] --  
अह्न्य् आपृतार्त-करणा निशि निःशयाना  
नाना-मनोरथ-धिया क्षण-भग्न-निद्राः  ।  
दैवाहतार्थ-रचना ऋषयो ऽपि देव  
युष्मत्-प्रसङ्ग-विमुखा इह संसरन्ति  ॥ ह्भ्व्_१०।३०४ ॥  
अतएवोक्तं षष्ठे [भ्प् ६।१।१८] --  
प्रायश्चित्तानि चीर्णानि नारायण-पराङ्मुखम्  ।  
न निष्पुनन्ति राजेन्द्र सुरा-कुम्भम् इवापगाः  ॥ ह्भ्व्_१०।३०५ ॥  
  
विष्णु-धर्मोत्तरे -  
कुतः पाप-क्षयस् तेषां कुतस् तेषां च मङ्गलम्  ।  
येषां नैव हृदिस्थो ऽयं मङ्गलायतनो हरिः  ॥ ह्भ्व्_१०।३०६ ॥  
  
अतएव बृहन्-नारदीये लुब्धकोपाख्यानारम्भे -  
हरि-पूजा-विहीनाश् च वेद-विद्वेषिणस् तथा  ।  
द्विज-गो-द्वेषिणश् चापि राक्षसाः परिकीर्तिताः  ॥ ह्भ्व्_१०।३०७ ॥  
  
अतएव निज-दूतान् प्रति धर्म-राजस्यानुशासनं षष्ठ-स्कन्धे [भ्प् ६।३।२८-९] --  
तान् आनयध्वम् असतो विमुखान् मुकुन्द-  
पादारविन्द-मकरन्द-रसाद् अजस्रम्  ।  
निष्किञ्चनैः परमहंस-कुलैर् असङ्गैर्  
जुष्टाद् गृहे निरय-वर्त्मनि बद्ध-तृष्णान्  ॥ ह्भ्व्_१०।३०८ ॥  
जिह्वा न वक्ति भगवद्-गुण-नाम-धेयं  
चेतश् च न स्मरति तच्-चरणारविन्दम्  ।  
कृष्णाय नो नमति यच्-छिर एकदापि  
तान् आनयध्वम् असतो ऽकृत-विष्णु-कृत्यान्  ॥ ह्भ्व्_१०।३०९ ॥  
  
स्कान्दे मार्कण्डेय-भगीरथ-संवादे -  
यो हि भागवतं लोकम् उपहासं नृपोत्तम  ।  
करोति तस्य नश्यन्ति अर्थ-धर्म-यशः-सुता  ॥ ह्भ्व्_१०।३१० ॥  
निन्दां कुर्वन्ति ये मूढा वैष्णवानां महात्मनाम्  ।  
पतन्ति पितृभिः सार्धं महा-रौरव-सञ्ज्ञिते  ॥ ह्भ्व्_१०।३११ ॥  
हन्ति निन्दति वै द्वेष्टि वैष्णवान् नाभिनन्दति  ।  
क्रुध्यते याति नो हर्षं दर्शने पतनानि षट्  ॥ ह्भ्व्_१०।३१२ ॥  
  
तत्रैवामृतसारोद्धारे श्री-यमोक्तौ -  
जन्म-प्रभृति यत् किञ्चित् सुकृतं समुपार्जितम्  ।  
नाशम् आयाति तत् सर्वं पीडयेद् यदि वैष्णवान्  ॥ ह्भ्व्_१०।३१३ ॥  
  
द्वारका-माहात्म्ये प्रह्लाद-बलि-संवादे -  
कर-पत्रैश् च फाल्यन्ते सुतीव्रैर् यम-शासनैः  ।  
निन्दां कुर्वन्ति ये पापा वैष्णवानां महात्मनाम्  ॥ ह्भ्व्_१०।३१४ ॥  
पूजितो भगवान् विष्णुर् जन्मान्तर-शतैर् अपि  ।  
प्रसीदति न विश्वात्मा वैष्णवे चापमानिते  ॥ ह्भ्व्_१०।३१५ ॥  
  
दशम-स्कन्धे च [भ्प् १०।७४।४०] -  
निन्दां भगवतः शृण्वंस् तत्-परस्य जनस्य वा  ।  
ततो नापैति यः सो ऽपि यात्य् अधः सुकृताच् च्युतः  ॥ ह्भ्व्_१०।३१६ ॥  
  
अतएवोक्तं विष्णु-धर्मोत्तरे -  
जीवितं विष्णु-भक्तस्य वरं पञ्च-दिनानि च  ।  
न तु कल्प-सहस्राणि भक्ति-हीनस्य केशवे  ॥ ह्भ्व्_१०।३१७ ॥  
  
अतएवोक्तं श्री-भागवते ऐलोपाख्यानान्ते [भ्प् ११।२६।२६] --  
ततो दुःसङ्गम् उत्सृज्य सत्सु सज्जेत बुद्धिमान्  ।  
सन्त एवास्य छिन्दन्ति मनो-व्यासङ्गम् उक्तिभिः  ॥ ह्भ्व्_१०।३१८ ॥  
  
अथ श्री-वैष्णव-समागम-विधिः  
  
अथ श्री-भगवद्-भक्तान् सल्-लक्षण-विभूषितान्  ।  
गत्वा तान् दूरतो दृष्ट्वा दण्डवत् प्रणमेन् मुदा  ॥ ह्भ्व्_१०।३१९ ॥  
  
तेजो-द्रविण-पञ्चरात्रे -  
वैष्णवो वैष्णवं दृष्ट्वा दण्डवत् प्रणमेद् भुवि  ।  
उभयोर् अन्तरा विष्णुः शङ्ख-चक्र-गदाधरः  ॥ ह्भ्व्_१०।३२० ॥  
  
तत्र च विशेषो बृहन्-नारदीये (१।२५।४१) -  
सभायां यज्ञ-शालायां देवतायतनेष्व् अपि  ।  
प्रत्येकं तु नमस्कारो हन्ति पुण्यं पुराकृतम्  ॥ ह्भ्व्_१०।३२१ ॥  
पुण्य-क्षेत्रे पुण्य-तीर्थे स्वाध्याय-समये तथा  ।  
प्रत्येकं तु नमस्कारो हन्ति पुण्यं पुराकृतम्  ॥ ह्भ्व्_१०।३२२ ॥  
वैष्णवं चागतं वीक्ष्याभिगम्यालिङ्ग वैष्णवम्  ।  
वैदेशिकं प्रीणयेयुर् दर्शयन्तः स्व-वैष्णवान्  ॥ ह्भ्व्_१०।३२३ ॥  
  
तथा चोक्तं श्री-ब्रह्मणा तेजो-द्रविण-पञ्चरात्रे --  
नारायणाश्रयं भक्तं देशान्तर-समागतम्  ।  
प्रीणयेद् दर्शयंस् तस्य भक्त्या नारायणाश्रयान्  ॥ ह्भ्व्_१०।३२४ ॥  
इति  
  
ततश् च वैष्णवः प्राप्तः सन्तर्प्य वचनामृतैः  ।  
सद्-बन्धुर् इव सम्मान्यो ऽन्यथा दोषो महान् स्मृतः  ॥ ह्भ्व्_१०।३२५ ॥  
  
अथ वैष्णव-सम्मानन-नित्यता   
  
स्कान्दे श्री-मार्कण्डेय-भगीरथ-संवादे -  
दृष्ट्वा भागवतं दैवात् सम्मुखे यो न याति हि  ।  
न गृह्णाति हरिस् तस्य पूजां द्वादश-वार्षिकीम्  ॥ ह्भ्व्_१०।३२६ ॥  
यो न गृह्णाति भूपाल वैष्णवं गृहम् आगतम्  ।  
तद्-गृहं पितृभिस् त्यक्तं श्मशानम् इव भीषणम्  ॥ ह्भ्व्_१०।३२७ ॥  
अथवाभ्यगतं दूराद् यो नार्चयन्ति वैष्णवम्  ।  
स्व-शक्त्या नृप-शार्दूल नान्यः पाप-रतस् ततः  ॥ ह्भ्व्_१०।३२८ ॥  
श्रान्तं भागवतं दृष्ट्वा कठिनं यस्य मानसम्  ।  
प्रसीदति न दुष्टात्मा श्वपचाद् अधिको हि सः  ॥ ह्भ्व्_१०।३२९ ॥  
विप्रं भागवतं दृष्ट्वा दीनम् आतुर-मानसम्  ।  
न करोति परित्राणं केशवो न प्रसीदति  ॥ ह्भ्व्_१०।३३० ॥  
दृष्ट्वा भागवतं विप्रं नमस्कारेण नार्चयेत्  ।  
देहिनस् तस्य पापस्य न च वै क्षमते हरिः  ॥ ह्भ्व्_१०।३३१ ॥  
अपूजितो यदा गच्छद् वैष्णवो गृह-मेधिनः  ।  
शत-जन्मार्जितं भूप पुण्यम् आदाय गच्छति  ॥ ह्भ्व्_१०।३३२ ॥  
अनभ्यर्च्य पितॄन् देवान् भुञ्जते हरि-वासरे  ।  
तत् पापं जायते भूप वैष्णवानाम् अतिक्रमे  ॥ ह्भ्व्_१०।३३३ ॥  
पूर्वं कृत्वा तु सम्मानम् अवज्ञां कुरुते तु यः  ।  
वैष्णवानां महीपाल सान्वयो याति सङ्क्षयम्  ॥ ह्भ्व्_१०।३३४ ॥  
  
पाद्मे वैशाख-माहात्म्ये यम-ब्राह्मण-संवादे [पद्मप् ५।९६।६९}  
वैष्णवं जनम् आलोक्य नाभ्युत्थानं करोति यः  ।  
प्रणयादरतो विप्र स नरो नरकातिथिः  ॥ ह्भ्व्_१०।३३५ ॥  
  
चतुर्थ-स्कन्धे [भ्प् ४।२२।११] च --  
व्यालालय-द्रुमा वै तेष्व् अरिक्ताखिल-सम्पदः  ।  
यद्-गृहास् तीर्थ-पादीय- पादतीर्थ-विवर्जिताः  ॥ ह्भ्व्_१०।३३६ ॥  
  
अथ वैष्णव-स्तुतिः   
  
स्कान्दे -  
दह्न्यो ऽहं कृत-कृत्यो ऽहं यद् यूयं गृहम् आगताः  ।  
दुर्लभं दर्शनं नूनं वैष्णवानां यथा हरेः  ॥ ह्भ्व्_१०।३३७ ॥  
मेरु-मन्दर-तुल्या वै पुण्य-पुञ्जा मया कृताः  ।  
सम्प्राप्तं दर्शनं यद् वै वैष्णवानां महात्मनाम्  ॥ ह्भ्व्_१०।३३८ ॥  
दशम-स्कन्धे श्री-गर्गाचार्यं प्रति श्री-नन्दस्य वाक्यम् [भ्प् १०।८।४] --  
महद्-विचलनं नॄणां गृहिणां दीन-चेतसाम्  ।  
निःश्रेयसाय भगवन् कल्पते नान्यथा क्वचित्  ॥ ह्भ्व्_१०।३३९ ॥  
  
चतुर्थ-स्कन्धे [भ्प् ४।२२।७,१०, १३-१४] --  
अहो आचरितं किं मे मङ्गलं मङ्गलायनाः  ।  
यस्य वो दर्शनं ह्य् आसीद् दुर्दर्शानां च योगिभिः  ॥ ह्भ्व्_१०।३४० ॥  
अधना अपि ते धन्याः साधवो गृह-मेधिनः  ।  
यद्-गृहा ह्य् अर्ह-वर्याम्बु- तृण-भूमीश्वरावराः  ॥ ह्भ्व्_१०।३४१ ॥  
कच्चिन् नः कुशलं नाथा इन्द्रियार्थार्थ-वेदिनाम्  ।  
व्यसनावाप एतस्मिन् पतितानां स्व-कर्मभिः  ॥ ह्भ्व्_१०।३४२ ॥  
भवत्सु कुशल-प्रश्न आत्मारामेषु नेष्यते  ।  
कुशलाकुशला यत्र न सन्ति मति-वृत्तयः  ॥ ह्भ्व्_१०।३४३ ॥  
  
अथ वैष्णवाभिगमन-माहात्म्यम्  
  
स्कान्दे श्री-मार्कण्डेय-भगीरथ-संवादे-  
सम्मुखं व्रजमानस्य वैष्णवानां नराधिप  ।  
पदे पदे यज्ञ-फलं प्राहुः पौराणिका द्विजाः  ॥ ह्भ्व्_१०।३४४ ॥  
  
अथ वैष्णव-स्तुति-माहात्म्यम् । तत्रैव-  
प्रत्यक्षं वा परोक्षं वा यः प्रशंसति वैष्णवम्  ।  
ब्रह्म-हा मद्यपः स्तेयी गुरु-गामी सदा नॄणाम्  ।  
मुच्यते पातकात् सद्यो विष्णुर् आह नृपोत्तम  ॥ ह्भ्व्_१०।३४५ ॥  
किं च-  
प्रत्यक्षं वा परोक्षं वा ये प्रशंसन्ति वैष्णवम्  ।  
प्रसादाद् वासुदेवस्य ते तरन्ति भवार्णवम्  ॥ ह्भ्व्_१०।३४६ ॥  
  
अथ वैष्णव-सम्मान-माहात्म्यम् । तत्रैवामृत-सारोद्धारे-  
श्रद्धया दत्तम् अन्नं च वैष्णवाग्निषु जीर्यति  ।  
तद्-अन्नं मेरुणा तुल्यं भवते च दिने दिने  ॥ ह्भ्व्_१०।३४७ ॥  
दैवे पैत्रे च यो दद्याद् वारि-मात्रं तु वैष्णवे  ।  
सप्तोदधि-समं भूत्वा पितॄणाम् उपतिष्ठति  ॥ ह्भ्व्_१०।३४८ ॥  
  
विष्णु-धर्मे-  
किं दानैः किं तपोभिर् वा यज्ञैश् च विविधैः कृतैः  ।  
सर्वं सम्पद्यते पुंसां विष्णु-भक्ताभिपूजनात्  ॥ ह्भ्व्_१०।३४९ ॥  
पूजयेद् वैष्णवान् एतान् प्रयत्नेन विचक्षणः  ।  
स्व-शक्त्या वैष्णवेभ्यो यद् दत्तं स्याद् अक्षयं भवेत्  ॥ ह्भ्व्_१०।३५० ॥  
  
बृहन्-नारदीये यज्ञमाल्य्-उपाख्याने (नार्प् १।३६।५९)--  
हरि-भक्ति-रतान् यस् तु हरि-बुद्ध्या प्रपूजयेत्  ।  
तस्य तुष्यन्ति विप्रेन्द्र ब्रह्म-विष्णु-महेश्वराः  ॥ ह्भ्व्_१०।३५१ ॥  
हरि-पूजा-पराणां च हरि-नाम-रतात्मनाम्  ।  
शुश्रूषा-निरता यान्ति पापिनो ऽपि परां गतिम्  ॥ ह्भ्व्_१०।३५२ ॥  
  
तत्रैव यज्ञध्वजोपाख्यानस्यारम्भे (नार्प् १।३९।५)--  
संसार-सागरं तर्तुं य इच्छेन् मुनिपुङ्गव  ।  
स भजेद् धरि-भक्तानां भक्तान् वै पाप-हारिणः  ॥ ह्भ्व्_१०।३५३ ॥  
  
तद्-अन्ते च (नार्प् १।३९।६१-३, ६५)-  
यो विष्णु-भक्तान् निष्कामान् भोजयेत् श्रद्धयान्वितः  ।  
त्रिः-सप्त-कुल-संयुक्तास् ते यान्ति हरि-मन्दिरम्  ॥ ह्भ्व्_१०।३५४ ॥  
विष्णु-भक्ताय यो दद्यान् निष्कामाय महात्मने  ।  
पानीयं वा फलं वापि स एव भगवत्-प्रियः  ॥ ह्भ्व्_१०।३५५ ॥  
विष्णु-भक्ति-पराणां तु शुश्रूषां कुर्वते तु ये  ।  
ते यान्ति विष्णु-भवनं यावद्-आभूत-सम्प्लवम्  ॥ ह्भ्व्_१०।३५६ ॥  
देव-पूजा-परो यस्य गृहे वसति सर्वदा  ।  
तत्रैव सर्व-देवाश् च तिष्ठन्ति श्री-हरिस् तथा  ॥ ह्भ्व्_१०।३५७ ॥  
  
लैङ्गे-  
नारायण-परो विद्वान् यस्यान्नं प्रीत-मानसः  ।  
अश्नाति तद्-धरेर् आस्यं गतम् अन्नं न संशयः  ॥ ह्भ्व्_१०।३५८ ॥  
सर्वार्चनाद् अपि विश्वात्मा प्रीतो भवति माधवः  ।  
दृष्ट्वा भागवतस्यान्नं स भुङ्क्ते भक्त-वत्सलः  ॥ ह्भ्व्_१०।३५९ ॥  
  
ब्राह्मे श्री-भगवद्-वाक्यम्-  
नैवेद्यं पुरतो न्यस्तं दृष्ट्वैव स्वीकृतं मया  ।  
भक्तस्य रसनाग्रेण रसम् अश्नामि पद्मज  ॥ ह्भ्व्_१०।३६० ॥  
  
पाद्मोत्तर-खण्डे (२५३।१७६-८) श्री-शिवोमा-संवादे --  
आराधनानां सर्वेषां विष्णोर् आराधनं परम्  ।  
तस्मात् परतरं देवि तदीयानां समर्चनम्  ॥ ह्भ्व्_१०।३६१ ॥  
अर्चयित्वापि गोविन्दं तदीयान् नार्चयेत् पुनः  ।  
न स भागवतो ज्ञेयः केवलं दाम्भिकः स्मृतः  ॥ ह्भ्व्_१०।३६२ ॥  
पुमांस् तस्मात् प्रयत्नेन वैष्णवान् पूजयेत् सदा  ।  
सर्वं तरति दुःखौघं महा-भागवतार्चनात्  ॥ ह्भ्व्_१०।३६३ ॥  
  
एकादशे श्री-भगवद्-वाक्यम् [भ्प् ११।११।४४, ११।१९।२१] -  
वैष्णवे बन्धु-सत्-कृत्या  ॥ ह्भ्व्_१०।३६४ ॥  
मद्-भक्त-पूजाभ्यधिका  ॥ ह्भ्व्_१०।३६५ ॥  
  
किं च स्कान्दे श्री-मार्कण्डेय-भगीरथ-संवादे -  
कर्मणा मनसा वाचा येऽर्चयन्ति सदा हरिम्  ।  
तेषां वाक्यं नरैः कार्यं ते हि विष्णु-समा नराः  ॥ ह्भ्व्_१०।३६६ ॥  
  
इत्य् आदृतो ऽनुशृणुयाद् भक्ति-शास्त्राणि तत्र च  ।  
श्री-भागवतम् अत्रापि कृष्ण-लीला-कथां मुहुः  ॥ ह्भ्व्_१०।३६७ ॥  
  
अथ वैष्णव-शास्त्र-माहात्म्यम् ।   
  
स्कान्दे श्री-ब्रह्म-नारद-संवादे -  
वैष्णवानि तु शास्त्राणी ये शृण्वन्ति पठन्ति च  ।  
धन्यास् ते मानवा लोके तेसां कृष्णः प्रसीदति  ॥ ह्भ्व्_१०।३६८ ॥  
वैष्णवानि तु शास्त्राणी ये æर्चयन्ति गृहे नराः  ।  
सर्व-पाप-विनिर्मुक्ता भवन्ति सुर-वन्दिताः  ॥ ह्भ्व्_१०।३६९ ॥  
सर्वस्वेनापि विप्रेन्द्र कर्तव्यः शास्त्र-सङ्ग्रहः  ।  
वैष्णवैस् तु महा-भक्त्या तुष्ट्य्-अर्थं चक्र-पाणिनः  ॥ ह्भ्व्_१०।३७० ॥  
तिष्ठते वैष्णवं शास्त्रं लिखितं यस्य मन्दिरे  ।  
तत्र नारायणो देवः स्वयं वसति नारद  ॥ ह्भ्व्_१०।३७१ ॥  
पौराणं वैष्णवं श्लोकं श्लोकार्धम् अथवापि च  ।  
श्लोक-पादं पठेद् यस् तु गो-सहस्र-फलं लभेत्  ॥ ह्भ्व्_१०।३७२ ॥  
देवतानाम् ऋषीणां च योगिनाम् अपि दुर्लभम्  ।  
विप्रेन्द्र वैष्णवं शास्त्रं मनुष्याणां च का कथा  ॥ ह्भ्व्_१०।३७३ ॥  
तत्रैव श्री-कृष्णार्जुन-संवादे -  
मम शास्त्राणि ये नित्यं पूजयन्ति पठन्ति च  ।  
ते नराः कुरु-शार्दूल ममातिथ्यं गताः सदा  ॥ ह्भ्व्_१०।३७४ ॥  
मम शाख्य-प्रवक्तारं मम शास्त्रानुचिन्तकम्  ।  
चिन्तयामि न सन्देहो नरं तं चात्मवत् सदा  ॥ ह्भ्व्_१०।३७५ ॥  
  
अथ श्रीमद्-भागवत-माहात्म्यम्   
  
तत्रैव --  
जीविताद् अधिकं येषां शास्त्रं भागवतं कलौ  ।  
न तेषां भवति क्लेशो याम्यः कल्प-शतैर् अपि  ॥ ह्भ्व्_१०।३७६ ॥  
धारयन्ति गृहे नित्यं शास्त्रं भागवतं हि ये  ।  
आस्फोटयन्ति वल्गन्ति तेषां प्रीताः पितामहाः  ॥ ह्भ्व्_१०।३७७ ॥  
यावद् दिनानि विप्रर्षे शास्त्रं भागवतं गृहे  ।  
तावत् पिबन्ति पितरः क्षीरं सर्पिर् मधूदकम्  ॥ ह्भ्व्_१०।३७८ ॥  
येऽर्चयन्ति सदा गेहे शास्त्रं भागवतं नराः  ।  
प्रीणितास् तैश् च विबुधा यावद् आहूत-सम्प्लवम्  ॥ ह्भ्व्_१०।३७९ ॥  
यच्चन्ति वैष्णवे भक्त्या शास्त्रं भागवतं हि ये  ।  
कल्प-कोटि-सहस्राणि विष्णु-लोके वसन्ति ते  ॥ ह्भ्व्_१०।३८० ॥  
श्लोकार्धं श्लोक-पादं वा वरं भागवतं गृहे  ।  
शतशो ऽथ सहस्रैश् च किम् अन्यैः शास्त्र-सङ्ग्रहैः  ॥ ह्भ्व्_१०।३८१ ॥  
न यस्य तिष्ठते गेहे शास्त्रं भागवतं कलौ  ।  
न तस्य पुनर् आवृत्तिर् याम्यात् पाशात् कदाचन  ॥ ह्भ्व्_१०।३८२ ॥  
कथं स वैष्णवो ज्ञेयः शास्त्रं भागवतं कलौ  ।  
गृहे न तिष्ठते यस्य स विप्रः श्वपचाधमः  ॥ ह्भ्व्_१०।३८३ ॥  
यत्र यत्र भवेद् विप्र शास्त्रं भागवतं कलौ  ।  
तत्र तत्र हरिर् याति त्रिदशैः सह नारद  ॥ ह्भ्व्_१०।३८४ ॥  
तत्र सर्वाणि तीर्थानि नदीनद-सरांसि च  ।  
यत्र भागवतं शास्त्रं तिष्ठते मुनि-सत्तम  ॥ ह्भ्व्_१०।३८५ ॥  
तत्र सर्वाणि तीर्थानि सर्वे यज्ञाः सुदक्षिणाः  ।  
यत्र भागवतं शास्त्रं पूजितं तिष्ठते गृहे  ॥ ह्भ्व्_१०।३८६ ॥  
  
किं च -  
नित्यं भागवतं यस् तु पुराणं पठते नरः  ।  
प्रत्यक्षरं भवेत् तस्य कपिला-दानजं फलम्  ॥ ह्भ्व्_१०।३८७ ॥  
श्लोकार्धं श्लोक-पादं वा नित्यं भागवतोद्भवम्  ।  
पठेत् शृणोति वा भक्त्या गो-सहस्रं फलं लभेत्  ॥ ह्भ्व्_१०।३८८ ॥  
यः पठेत् प्रयतो नित्यं श्लोकं भागवतं मुने  ।  
अष्टादश-पुराणानां फलं प्राप्नोति मानवः  ॥ ह्भ्व्_१०।३८९ ॥  
  
तत्रैव मार्कण्डेय-भगीरथ-संवादे -  
यो हि भागवते शास्त्रे विघ्नम् आचरते पुमान्  ।  
नाभिनन्दति दुष्टात्मा कुलानां पातयेच् छतम्  ॥ ह्भ्व्_१०।३९० ॥  
  
पाद्मे गौतमाम्बरीष-संवादे -  
अम्बरीष शुक-प्रोक्तं नित्यं भागवतं शृणु  ।  
पठस्व स्व-मुखेनापि यदीच्छसि भव-क्षयम्  ॥ ह्भ्व्_१०।३९१ ॥  
श्लोकं भागवतं वापि श्लोकर्ध-पादम् एव वा  ।  
लिखितं तिष्ठते यस्य गृहे तस्य सदा हरिः  ।  
वसते नात्र सन्देहो देव-देवो जनार्दनः  ॥ ह्भ्व्_१०।३९२ ॥  
  
द्वारका-माहात्म्ये श्री-मार्कण्डेयेन्द्रद्युम्न-संवादे -  
श्रीमद्-भागवतं शास्त्रं पठते कृष्ण-सन्निधौ  ।  
कुल-कोटि-शतैर् युक्तः क्रीडते योगिभिः सह  ॥ ह्भ्व्_१०।३९३ ॥  
  
गारुडे--  
अर्थो ऽयं ब्रह्म-सूत्राणां भारतार्थ-विनिर्णयः  ।  
गायत्री-भाष्य-रूपो ऽसौ वेदार्थ-परिबृंहितः  ॥ ह्भ्व्_१०।३९४ ॥  
पुराणानां साम-रूपः साक्षाद्-भगवतोदितः  ।  
द्वादश-स्कन्ध-युक्तो ऽयं शतविच्-छेद-संयुतः  ।  
ग्रन्थो ऽष्टादश-साहस्रः श्रीमद्-भागवताभिधः  ॥ ह्भ्व्_१०।३९५ ॥  
  
तस्मिन्न् एव श्री-भागवते प्रथम-स्कन्धे [भ्प् १।१।२, १।३।४०-४१]  
धर्मः प्रोज्झित-कैतवो ऽत्र परमो निर्मत्सराणां सतां  
वेद्यं वास्तवम् अत्र वस्तु शिवदं ताप-त्रयोन्मूलनम्  ।  
श्रीमद्-भागवते महा-मुनि-कृते किं वा परैर् ईश्वरः  
सद्यो हृद्य् अवरुध्यते ऽत्र कृतिभिः शुश्रूषुभिस् तत्-क्षणात्  ॥ ह्भ्व्_१०।३९६ ॥  
  
इदं भागवतं नाम पुराणं ब्रह्म-सम्मितम्  ।  
उत्तम-श्लोक-चरितं चकार भगवान् ऋषिः  ॥ ह्भ्व्_१०।३९७ ॥  
निःश्रेयसाय लोकस्य धन्यं स्वस्त्य्-अयनं महत्  ।  
तद् इदं ग्राहयाम् आससुतम् आत्मवतां वरम्  ।  
सर्व-वेदेतिहासानां सारं सारं समुद्धृतम्  ॥ ह्भ्व्_१०।३९८ ॥  
  
किं च [भ्प् १।३।४३] -  
कृष्णे स्व-धामोपगते धर्म-ज्ञानादिभिः सह  ।  
कलौ नष्ट-दृशाम् एष पुराणार्को ऽधुनोदितः  ॥ ह्भ्व्_१०।३९९ ॥  
  
किं च [भ्प् १।७।६-७]  
अनर्थोपशमं साक्षाद् भक्ति-योगम् अधोक्षजे  ।  
लोकस्याजानतो विद्वांश् चक्रे सात्वत-संहिताम्  ॥ ह्भ्व्_१०।४०० ॥  
यस्यां वै श्रूयमाणायां कृष्णे परम-पूरुषे  ।  
भक्तिर् उत्पद्यते पुंसः शोक-मोह-भयापहा  ॥ ह्भ्व्_१०।४०१ ॥  
द्वितीये श्री-शुकोक्तौ [भ्प् २।१।९-१०] --  
परिनिष्ठितो ऽपि नैर्गुण्य उत्तम-श्लोक-लीलया  ।  
गृहीत-चेता राजर्षे आख्यानं यद् अधीतवान्  ॥ ह्भ्व्_१०।४०२ ॥  
राजन्ते तावद् अन्यानि पुराणानि सतां गणे  ।  
यावद् भागवतं नैव श्रूयते ऽमृत-सागरम्  ॥ ह्भ्व्_१०।४०३ ॥  
  
द्वादशे च [भ्प् १२।१३।१४, १६, १८] -  
राजन्ते तावद् अन्यानि पुराणानि सतां गणे  ।  
यावद् भागवतं नैव श्रूयतेऽमृत-सागरः  ॥ ह्भ्व्_१०।४०४ ॥  
सर्व-वेदान्त-सारं हि श्री-भागवतम् इष्यते  ।  
तद्-रसामृत-तृप्तस्य नान्यत्र स्याद् रतिः क्वचित्  ॥ ह्भ्व्_१०।४०५ ॥  
निम्न-गानां यथा गङ्गा देवानाम् अच्युतो यथा  ।  
वैष्णवानां यथा शम्भुः पुराणानाम् इदं तथा  ॥ ह्भ्व्_१०।४०६ ॥  
  
श्रीमद्-भागवतं पुराणम् अमलं यद् वैष्णवानां प्रियं  
यस्मिन् पारमहंस्यम् एकम् अमलं ज्ञानं परं गीयते  ।  
तत्र ज्ञान-विराग-भक्ति-सहितं नैष्कर्म्यम् आविष्कृतं  
तच् छृण्वन् सु-पठन् विचारण-परो भक्त्या विमुच्येन् नरः  ॥ ह्भ्व्_१०।४०७ ॥  
  
अतएवोक्तं [भ्प् १।१।३] --  
निगम-कल्प-तरोर् गलितं फलं  
शुक-मुखाद् अमृत-द्रव-संयुतम्  ।  
पिबत भागवतं रसम् आलयं  
मुहुर् अहो रसिका भुवि भावुकाः  ॥ ह्भ्व्_१०।४०८ ॥  
  
किं च [भ्प् १।२।३] -  
यः स्वानुभावम् अखिल-श्रुति-सारम् एकम्  
अध्यात्म-दीपम् अतितितीर्षतां तमो ऽन्धम्  ।  
संसारिणां करुणयाह पुराण-गुह्यं  
तं व्यास-सूनुम् उपयामि गुरुं मुनीनाम्  ॥ ह्भ्व्_१०।४०९ ॥  
  
अथ श्री-भगवच्-छास्त्र-वक्तृ-माहात्म्यम्   
  
भगवद्-धर्म-वक्तारं भगवच्-छास्त्र-वाचकम्  ।  
वैष्णवं गुरुवद् भक्त्या पूजयेज् ज्ञान-दायकम्  ॥ ह्भ्व्_१०।४१० ॥  
  
नारद-पञ्चरात्रे ऋषीन् प्रति श्री-शाण्डिल्योक्तौ --  
वैष्णवं ज्ञान-वक्तारं यो विद्याद् विष्णुवद् गुरुम्  ।  
पूजयेद् वाङ्-मनः-कायैः स शास्त्रज्ञः स वैष्णवः  ॥ ह्भ्व्_१०।४११ ॥  
श्लोक-पादस्य वक्तापि यः पूज्यः स सदैव हि  ।  
किं पुनर् भगवद्-विष्णोः स्वरूपं वितनोति यः  ॥ ह्भ्व्_१०।४१२ ॥  
  
किं च --  
नारायणः परं ब्रह्म तज्-ज्ञानेनाथ गम्यते  ।  
ज्ञानस्य साधनं शास्त्रं शास्त्रं च गुरु-वक्तृगम्  ॥ ह्भ्व्_१०।४१३ ॥  
ब्रह्म प्राप्तिर् अतो हेतोर् गुर्व्-अधीना सदैव हि  ।  
हेतुनानेन वै विप्रा गुरुर् गुरुतरः स्मृतः  ॥ ह्भ्व्_१०।४१४ ॥  
यस्माद् देवो जगन्नाथः कृत्वा मर्यमयीं तनुम्  ।  
मग्नान् उद्धरते लोकान् कारुण्याच् छास्त्र-पाणिना  ॥ ह्भ्व्_१०।४१५ ॥  
तस्माद् भक्तिर् गुरौ कार्या संसार-भय-भीरुणा  ।  
शास्त्र-ज्ञानेन यो ऽज्ञानं तिमिरं विनिपातयेत्  ॥ ह्भ्व्_१०।४१६ ॥  
शास्त्रं पाप-हरं पुण्यं पवित्रं भोग-मोक्षदम्  ।  
शान्तिदं च महार्थं च वक्ति यः स जगद्-गुरुः  ॥ ह्भ्व्_१०।४१७ ॥  
  
अथ श्री-कृष्ण-लीला-कथा-श्रवण-माहात्म्यम्  
तत्र पापादि-शोधकत्वम्  
  
स्कान्दे ब्रह्म-नारद-संवादे -  
तेषां क्षीणं महत् पापं वर्ष-कोटि-शतोद्भवम्  ।  
विप्रेन्द्र नास्ति सन्देहो ये शृण्वन्ति हरेः कथाम्  ॥ ह्भ्व्_१०।४१८ ॥  
  
तत्रैवान्यत्र -  
सर्वाश्रमाभिगमनं सर्व-तीर्थावगाहनम्  ।  
न तथा पारणं नॄणां नारायण-कथा यथा  ॥ ह्भ्व्_१०।४१९ ॥  
  
बृहन्-नारदीये [१।३९।२] यज्ञध्वजोपाख्यानान्ते -  
अहो हरि-कथा लोके पाप-घ्नी पुण्य-दायिनी  ।  
शृण्वतां वदतां चैव तद्-भक्तानां विशेषतः  ॥ ह्भ्व्_१०।४२० ॥  
  
प्रथम-स्कन्धे [भ्प् १।२।१७] --  
शृण्वतां स्व-कथाः कृष्णः पुण्य-श्रवण-कीर्तनः  ।  
हृद्य् अन्तःस्थो ह्य् अभद्राणि विधुनोति सुहृत्-सताम्  ॥ ह्भ्व्_१०।४२१ ॥  
  
एकादशे च देव-स्तुतौ [भ्प् ११।६।९] --  
शुद्धिर् नृणां न तु तथेड्य दुराशयानां  
विद्या-श्रुताध्ययन-दान-तपः-क्रियाभिः  ।  
सत्त्वात्मनाम् ऋषभ ते यशसि प्रवृद्ध-  
सच्-छ्रद्धया श्रवण-सम्भृतया यथा स्यात्  ॥ ह्भ्व्_१०।४२२ ॥  
  
दशमे [भ्प् १०।१।१३] श्री-बादरायणिं प्रति श्री-परीक्षिद्-उक्तौ --  
नैषातिदुःसहा क्षुन् मां त्यक्तोदम् अपि बाधते  ।  
पिबन्तं त्वन्-मुखाम्भोज- च्युतं हरि-कथामृतम्  ॥ ह्भ्व्_१०।४२३ ॥  
  
स्कान्दे च तत्रैव -  
श्री-प्रदं विष्णु-चरितं सर्वोपद्रव-नाशनम्  ।  
सर्व-दुःखोपशमनं दुष्ट-ग्रह-निवारणम्  ॥ ह्भ्व्_१०।४२४ ॥  
  
अथ प्रकर्षेण सर्व-मङ्गल-कारित्वम्  
  
तत्रैव -  
श्रोतव्यं साधु-चरितं यशो-धर्म-जयार्थिभिः  ।  
पाप-क्षयार्थं देवर्षे स्वर्गार्थं धर्म-बुद्धिभिः  ॥ ह्भ्व्_१०।४२५ ॥  
आयुष्यामारोग्यकरं यशस्यं पुण्य-वर्धनम्  ।  
चरितं वैष्णवं नित्यं श्रोतव्यं साधु-बुद्धिना  ॥ ह्भ्व्_१०।४२६ ॥  
कुटुम्ब-वृद्धिं विजयं शत्रु-नाशं बलम्  ।  
करोति विष्णु-चरितं सर्व-काल-फल-प्रदम्  ॥ ह्भ्व्_१०।४२७ ॥  
  
प्रथम-स्कन्धे [भ्प् १।२।८] --  
धर्मः स्वनुष्ठितः पुंसां विष्वक्सेन-कथासु यः  ।  
नोत्पादयेद् यदि रतिं श्रम एव हि केवलम्  ॥ ह्भ्व्_१०।४२८ ॥  
  
तृतीये श्री-विदुर-मैत्रेय-संवादे [भ्प् ३।६।३७] --  
एकान्त-लाभं वचसो नु पुंसां  
सुश्लोक-मौलेर् गुण-वादम् आहुः  ।  
श्रुतेश् च विद्वद्भिर् उपाकृतायां  
कथा-सुधायाम् उपसम्प्रयोगम्  ॥ ह्भ्व्_१०।४२९ ॥  
  
द्वितीये श्री-शौनकोक्तौ [भ्प् २।३।१७]  
आयुर् हरति वै पुंसाम् उद्यन्न् अस्तं च यन्न् असौ  ।  
तस्यर्ते यत्-क्षणो नीत उत्तम-श्लोक-वार्तया  ॥ ह्भ्व्_१०।४३० ॥  
  
तृतीये श्री-विदुरोक्तौ [भ्प् ३।५।१३]  
सा श्रद्दधानस्य विवर्धमाना  
विरक्तिम् अन्यत्र करोति पुंसः  ।  
हरेः पदानुस्मृति-निर्वृतस्य  
समस्त-दुःखाप्ययम् आशु धत्ते  ॥ ह्भ्व्_१०।४३१ ॥  
  
चतुर्थे श्री-पृथु-चरितान्ते श्री-मैत्रेयोक्तौ [भ्प् ४।२३।१२]  
छिन्नान्य-धीर् अधिगतात्म-गतिर् निरीहस्  
तत् तत्यजे ञ्च्छिनद् इदं वयुनेन येन  ।  
तावन् न योग-गतिभिर् यतिर् अप्रमत्तो  
यावद् गदाग्रज-कथासु रतिं न कुर्यात्  ॥ ह्भ्व्_१०।४३२ ॥  
  
एकादशे च श्री-भगवन्तं प्रत्य् उद्धव-वाक्ये [भ्प्  ११।६।४४] --  
तव विक्रीडितं कृष्ण नृणां परम-मङ्गलम्  ।  
कर्ण-पीयूषम् आसाद्य त्यजन्त्य् अन्य-स्पृहां जनाः  ॥ ह्भ्व्_१०।४३३ ॥  
  
चतुर्थे प्रचेतसः प्रति श्री-भगवद्-उक्तौ [भ्प् ४।३०।१९] --  
गृहेष्व् आविशतां चापि पुंसां कुशल-कर्मणाम्  ।  
मद्-वार्ता-यात-यामानां न बन्धाय गृहा मताः  ॥ ह्भ्व्_१०।४३४ ॥  
  
स्कान्दे तत्रैव -  
धर्मार्थ-काम-मोक्षाणां यद् इष्टं च नॄणाम् इह  ।  
तत् सर्वं लभते वत्स कथां श्रुत्वा हरेः सदा  ॥ ह्भ्व्_१०।४३५ ॥  
  
द्वादशे च श्री-शुकोक्तौ [भ्प् १२।४।४०]--  
संसार-सिन्धुम् अति-दुस्तरम् उत्तितीर्षोर्  
नान्यः प्लवो भगवतो पुरुषोत्तमस्य  ।  
लीला-कथा-रस-निषेवनम् अन्तरेण  
पुंसो भवेद् विविध-दुःख-दवार्दितस्य  ॥ ह्भ्व्_१०।४३६ ॥  
  
द्वारका-माहात्म्ये -  
नित्यं कृष्ण-कथा यस्य प्राणाद् अपि गरीयसी  ।  
न तस्य दुर्लभं किञ्चिद् इह लोके परत्र च  ॥ ह्भ्व्_१०।४३७ ॥  
  
द्वितीय-स्कन्धे [भ्प् २।३।१२]  
ज्ञानं यद् आप्रतिनिवृत्त-गुणोर्मि-चक्रम्  
आत्म-प्रसाद उत यत्र गुणेष्व् असङ्गः  ।  
कैवल्य-सम्मत-पथस् त्व् अथ भक्ति-योगः  
को निर्वृतो हरि-कथासु रतिं न कुर्यात्  ॥ ह्भ्व्_१०।४३८ ॥  
  
दशम-स्कन्धे श्रुति-स्तुतौ [भ्प् १०।८७।२१] --  
दुरवगमात्म-तत्त्व-निगमाय तवात्त-तनोश्  
चरित-महामृताब्धि-परिवर्त-परिश्रमणाः  ।  
न परिलषन्ति केचिद् अपवर्गम् अपीश्वर ते  
चरण-सरोज-हंस-कुल-सङ्ग-विसृष्ट-गृहाः  ॥ ह्भ्व्_१०।४३९ ॥  
  
तृतीय-स्कन्धे श्री-कपिल-देवहूति-संवादे [भ्प् ३।२५।३४] --  
नैकात्मतां मे स्पृहयन्ति केचिन्  
मत्-पाद-सेवाभिरता मद्-ईहाः  ।  
ये ऽन्योन्यतो भागवताः प्रसज्य  
सभाजयन्ते मम पौरुषाणि  ॥ ह्भ्व्_१०।४४० ॥  
  
द्वितीये श्री-सूतोक्तौ [भ्प् २।२।३७]  
पिबन्ति ये भगवत आत्मनः सतां  
कथामृतं श्रवण-पुटेषु सम्भृतम्  
पुनन्ति ते विषय-विदूषिताशयं  
व्रजन्ति तच्-चरण-सरोरुहान्तिकम्  ॥ ह्भ्व्_१०।४४१ ॥  
  
तृतीये कपिल-देव-स्तुतौ [भ्प् ३।५।४५] --  
पानेन ते देव कथा-सुधायाः  
प्रवृद्ध-भक्त्या विशदाशया ये  ।  
वैराग्य-सारं प्रतिलभ्य बोधं  
यथाञ्जसान्वीयुर् अकुण्ठ-धिष्ण्यम्  ॥ ह्भ्व्_१०।४४२ ॥  
  
स्कान्दे अमृत-सारोद्धारे श्री-यमस्य दूतानुशासने -  
ये शृण्वन्ति कथां विष्णोर् ये पठन्ति हरेः कथाम्  ।  
कलायुतं नावलोक्यं गतास् ते ब्रह्म शाश्वतम्  ॥ ह्भ्व्_१०।४४३ ॥  
यस्य विष्णु-कथालापैर् नित्यं प्रमुदितं मनः  ।  
तस्य न च्यवते लक्ष्मीस् तत्-पदं च करे स्थितम्  ॥ ह्भ्व्_१०।४४४ ॥  
  
द्वादशे [भ्प् १२।३।१५] --  
यत् तूत्तमः-श्लोक-गुणानुवादः  
सङ्गीयते ऽभीक्ष्णम् अमङ्गल-घ्नः  ।  
तम् एव नित्यं शृणुयाद् अभीक्ष्णं  
कृष्णे ऽमलां भक्तिम् अभीप्समानः  ॥ ह्भ्व्_१०।४४५ ॥  
  
स्कान्दे -  
यत्र यत्र मही-पाल वैष्णवी वर्तते कथा  ।  
तत्र तत्र हरिर् याति गौर् यथा सुत-वत्सला  ॥ ह्भ्व्_१०।४४६ ॥  
  
श्री-विष्णु-धर्मे श्री-भगवद्-उक्तौ, स्कान्दे च श्री-भगवद्-अर्जुन-संवादे --  
मत्-कथा-वाचकं नित्यं मत्-कथा-श्रवणे रतम्  ।  
मत्-कथा-प्रीत-मनसं नाहम् त्यक्ष्यामि तं नरम्  ॥ ह्भ्व्_१०।४४७ ॥  
  
दशम-स्कन्धे ब्रह्म-स्तुतौ [भ्प् १०।१४।३] -  
ज्ञाने प्रयासम् उदपास्य नमन्त एव  
जीवन्ति सन्-मुखरितां भवदीय-वार्ताम्  ।  
स्थाने स्थिताः श्रुति-गतां तनु-वाङ्-मनोभिर्  
ये प्रायशो ञ्जित जितो ऽप्य् असि तैस् त्रि-लोक्याम्  ॥ ह्भ्व्_१०।४४८ ॥  
  
तृतीये श्री-सनकादि-स्तुतौ [भ्प् ३।१५।४८] -  
नात्यन्तिकं विगणयन्त्य् अपि ते प्रसादं  
किं वान्यद् अर्पित-भयं भ्रुव उन्नयैस् ते  ।  
ये ऽङ्ग त्वद्-अङ्घ्रि-शरणा भवतः कथायाः  
कीर्तन्य-तीर्थ-यशसः कुशला रस-ज्ञाः  ॥ ह्भ्व्_१०।४४९ ॥  
  
चतुर्थे श्री-भगवन्तं प्रति सिद्धानां स्तुतौ [भ्प् ४।७।३५] -  
अयं त्वत्-कथा-मृष्ट-पीयूष-नद्यां  
मनो-वारणः क्लेश-दावाग्नि-दग्धः  ।  
तृषार्तो ऽवगाढो न सस्मार दावं  
न निष्क्रामति ब्रह्म-सम्पन्नवन् नः  ॥ ह्भ्व्_१०।४५० ॥  
  
अतएवोक्तं प्रथम-स्कन्धे श्री-शौनकादिभिः [भ्प् १।१।१९] -  
वयं तु न वितृप्याम उत्तम-श्लोक-विक्रमे  ।  
यच्-छृण्वतां रस-ज्ञानां स्वादु स्वादु पदे पदे  ॥ ह्भ्व्_१०।४५१ ॥  
  
किं च [भ्प् १।१८।१४] --  
को नाम तृप्येद् रसवित् कथायां  
महत्तमैकान्त-परायणस्य  ।  
नान्तं गुणानाम् अगुणस्य जग्मुर्  
योगेश्वरा ये भव-पाद्म-मुख्याः  ॥ ह्भ्व्_१०।४५२ ॥  
  
तृतीये श्री-विदुरेण [भ्प् ३।५।७] -  
क्रीडन् विधत्ते द्विज-गो-सुराणां  
क्षेमाय कर्माण्य् अवतार-भेदैः  ।  
मनो न तृप्यत्य् अपि शृण्वतां नः  
सुश्लोक-मौलेश् चरितामृतानि  ॥ ह्भ्व्_१०।४५३ ॥  
  
दशम-स्कन्धे च श्री-परीक्षिता [भ्प् १०।५२।२०] --  
ब्रह्मन् कृष्ण-कथाः पुण्या माध्वीर् लोक-मलापहाः  ।  
को नु तृप्येत शृण्वानः श्रुत-ज्ञो नित्य-नूतनः  ॥ ह्भ्व्_१०।४५४ ॥  
  
अतो हि श्री-पृथु-राजेन प्रार्थितं [भ्प् ४।२०।२४] -  
न कामये नाथ तद् अप्य् अहं क्वचिन्  
न यत्र युष्मच्-चरणाम्बुजासवः  ।  
महत्तमान्तर्-हृदयान् मुख-च्युतो  
विधत्स्व कर्णायुतम् एष मे वरः  ॥ ह्भ्व्_१०।४५५ ॥  
  
अतएव निश्चयोक्तं पाद्मे वैशाख-माहात्म्ये [पद्मप् ५।८५।४१] अम्बरीषं प्रति श्री-नारदेन --  
नातः परं परम-तोष-विशेष-पोषं   
पश्यामि पुण्यम् उचितं च परस्परेण  ।  
सन्तः प्रसह्य यद् अनन्त-गुणान् अनन्त   
श्रेयो-निधीन् अधिक-भाव-भुजो भजन्ति  ॥ ह्भ्व्_१०।४५६ ॥  
  
प्रथम-स्कन्धे श्री-सूतेन [भ्प् १।१८।१०] -  
या याः कथा भगवतः कथनीयोरु-कर्मणः  ।  
गुण-कर्माश्रयाः पुम्भिः संसेव्यास् ता बुभूषुभिः  ॥ ह्भ्व्_१०।४५७ ॥  
  
दशम-स्कन्ध-शेषे च श्री-बादरायणिना [भ्प् १०।९०।४९] --  
इत्थं परस्य निज-वर्त्म-रिरक्षयात्त-  
लीला-तनोस् तद्-अनुरूप-विडम्बनानि  ।  
कर्माणि कर्म-कषणानि यदूत्तमस्य  
श्रूयाद् अमुष्य पदयोर् अनुवृत्तिम् इच्छन्  ॥ ह्भ्व्_१०।४५८ ॥  
  
अथ श्री-भगवत्-कथा-त्यागादि-दोषः   
  
अतः कृष्ण-कथायां तु सत्याम् अन्य-कथा-श्रुतिम्  ।  
तद् अश्रुतिं च वैमुख्यं तस्यां तृप्तिम् अपि त्यजेत्  ॥ ह्भ्व्_१०।४५९ ॥  
  
तृतीय-स्कन्धे  कपिल-देवहूति-संवादे [भ्प् ३।३२।१९] --  
नूनं दैवेन विहता ये चाच्युत-कथा-सुधाम्  ।  
हित्वा शृण्वन्त्य् असद्-गाथाः पुरीषम् इव विड्-भुजः  ॥ ह्भ्व्_१०।४६० ॥  
  
तत्रैव श्री-वैकुण्ठ-वर्णने [भ्प् ३।१५।२३] --  
यन् न व्रजन्त्य् अघ-भिदो रचनानुवादाच्  
छृण्वन्ति ये ऽन्य-विषयाः कुकथा मति-घ्नीः  ।  
यास् तु श्रुता हत-भगैर् नृभिर् आत्त-सारास्  
तांस् तान् क्षिपन्त्य् अशरणेषु तमःसु हन्त  ॥ ह्भ्व्_१०।४६१ ॥  
  
  
किं च स्कान्दे ब्रह्म-नारद-संवादे -  
वाच्यमानं तु ये शास्त्रं वैष्णवं पुरुषाधमाः  ।  
न शृण्वन्ति मुनि-श्रेष्ठ तेषां स्वामी सदा यमः  ॥ ह्भ्व्_१०।४६२ ॥  
न शृण्वन्ति न हृष्यन्ति वैष्णवीं प्राप्य ये कथाम्  ।  
धम आयुर् यशो धर्मः सन्तानश् चैव नश्यति  ॥ ह्भ्व्_१०।४६३ ॥  
न शृणोति हरेर् यस् तु कथां पाप-प्रणाशिनीम्  ।  
अचिराद् एव देवर्षे समूलं तु विनश्यति  ॥ ह्भ्व्_१०।४६४ ॥  
  
द्वितीय-स्कन्धे श्री-शौनकोक्तौ [भ्प् २।३।२०] --  
बिले बतोरुक्रम-विक्रमान् ये  
न शृण्वतः कर्ण-पुटे नरस्य  ।  
जिह्वासती दार्दुरिकेव सूत  
न चोपगायत्य् उरुगाय-गाथाः  ॥ ह्भ्व्_१०।४६५ ॥  
  
तृतीये श्री-ब्रह्म-स्तुतौ [भ्प् ३।९।७] --  
दैवेन ते हत-धियो भवतः प्रसङ्गात्  
सर्वाशुभोपशमनाद् विमुखेन्द्रिया ये  ।  
कुर्वन्ति काम-सुख-लेश-लवाय दीना  
लोभाभिभूत-मनसो ऽकुशलानि शश्वत्  ॥ ह्भ्व्_१०।४६६ ॥  
  
[भ्प् ३।५।१४] --  
ताञ् छोच्य-शोच्यान् अविदो ऽनुशोचे  
हरेः कथायां विमुखान् अघेन  ।  
क्षिणोति देवो ऽनिमिषस् तु येषाम्  
आयुर् वृथा-वाद-गति-स्मृतीनाम्  ॥ ह्भ्व्_१०।४६७ ॥  
  
श्री-मैत्रेयोक्तौ च [भ्प् ३।१३।५०] --  
को नाम लोके पुरुषार्थ-सारवित्  
पुरा-कथानां भगवत्-कथा-सुधाम्  ।  
आपीय कर्णाञ्जलिभिर् भवापहाम्  
अहो विरज्येत विना नरेतरम्  ॥ ह्भ्व्_१०।४६८ ॥  
  
चतुर्थे श्री-पृथु-स्तुतौ [भ्प् ४।२०।२६]  
यशः शिवं सुश्रव आर्य-सङ्गमे  
यदृच्छया चोपशृणोति ते सकृत्  ।  
कथं गुण-ज्ञो विरमेद् विना पशुं  
श्रीर् यत् प्रवव्रे गुण-सङ्ग्रहेच्छया  ॥ ह्भ्व्_१०।४६९ ॥  
  
दशमारम्भे श्री-परीक्षित्-प्रश्ने [भ्प् १०।१।४] --  
निवृत्त-तर्षैर् उपगीयमानाद्  
भवौषधाच् छ्रोत्र-मनो-ऽभिरामात्  ।  
क उत्तमश्लोक-गुणानुवादात्  
पुमान् विरज्येत विना पशुघ्नात्  ॥ ह्भ्व्_१०।४७० ॥  
  
अतएवोक्तं देवैः पञ्चम-स्कन्धे [भ्प् ५।१९।२३] -  
न यत्र वैकुण्ठ-कथा-सुधापगा  
न साधवो भागवतास् तदाश्रयाः  ।  
न यत्र यज्ञेश-मखा महोत्सवाः  
सुरेश-लोको ऽपि न वै स सेव्यताम्  ॥ ह्भ्व्_१०।४७१ ॥  
  
अथ भगवत्-कथासक्तिः   
  
अतो निषेव्यमाणां च सर्वथा भगवत्-कथाम्  ।  
मुहुस् तद्-रसिकान् पृच्छेन् मिथो मोद-विवृद्धये  ॥ ह्भ्व्_१०।४७१ ॥  
  
दशम-स्कन्धे [भ्प् १०।१३।२] --  
सताम् अयं सार-भृतां निसर्गो  
यद्-अर्थ-वाणी-श्रुति-चेतसाम् अपि  ।  
प्रति-क्षणं नव्य-वद् अच्युतस्य यत्  
स्त्रिया विटानाम् इव साधु वार्ता  ॥ ह्भ्व्_१०।४७३ ॥  
  
अतएव तत्रैव [भ्प् १०।८७।११]  
तुल्य-श्रुत-तपः-शीलास् तुल्य-स्वीयारि-मध्यमाः  ।  
अपि चक्रुः प्रवचनम् एकं शुश्रूषवो ऽपरे  ॥ ह्भ्व्_१०।४७४ ॥ इति  ।  
  
अथ श्री-भगवद्-धर्म-प्रतिपादन-माहात्म्यम्  
  
तथा वैष्णव-धर्मांश् च क्रियमानाम् अपि स्वयम्  ।  
सम्पृच्छेत् तद्-विदः साधून् अन्योन्य-प्रीति-वृद्धये  ॥ ह्भ्व्_१०।४७५ ॥  
श्रद्धया भगवद्-धर्मान् वैष्णवायानुपृच्छते  ।  
अवश्यं कथयेद् विद्वान् अन्यथा दोष-भाग् भवेत्  ॥ ह्भ्व्_१०।४७६ ॥  
  
तद् उक्तम्-  
नाख्याति वैष्णवं धर्मं विष्णु-भक्तस्य पृच्छतः  ।  
कलौ भागवतो भूत्वा पुण्यं याति शताब्दिकम्  ॥ ह्भ्व्_१०।४७७ ॥  
  
स्कान्दे ब्रह्म-नारद-संवादे-  
वैष्णवे वैष्णवं धर्मं यो ददाति द्विजोत्तमः  ।  
स-सागर-मही-दाने यत् फलं लभतेऽधिकम्  ॥ ह्भ्व्_१०।४७८ ॥  
  
किं च तत्रैव --  
अज्ञानाय च यो ज्ञानं दद्याद् धर्मोपदेशनम्  ।  
कृत्स्नां वा पृथिवीं दद्यात् तेन तुल्यं हि तत् स्मृतम्  ॥ ह्भ्व्_१०।४७९ ॥  
  
विष्णु-धर्मोत्तरे [३।३४१।५०] --  
तत् कथां श्रावयेद् यस् तु तद्-भक्तान् मानवोत्तमः  ।  
गो-दान-फलम् आप्नोति स नरस् तेन कर्मणा  ॥ ह्भ्व्_१०।४८० ॥  
  
पाद्मे देव-दूत-विकुण्डल-संवादे  [पद्मप् ३।३१।९७] -  
ज्ञानम् अज्ञाय यो दद्याद् वेद-शास्त्र-समुद्भवम्  ।  
अपि देवास् तम् अर्चन्ति भव-बन्ध-विदारकम्  ॥ ह्भ्व्_१०।४८१ ॥  
  
बृहन्-नारदीये [नार्प् १।१।६३]  
सत्-सङ्ग-देवार्चन-सत्-कथासु   
हितोपदेशे निरतो मनुष्यः  ।  
प्रयाति विष्णोः परमं पदं यद्   
देहावसानेऽच्युत-तुल्य-तेजाः  ॥ ह्भ्व्_१०।४८२ ॥  
  
अथ भगवद्-धर्माः   
  
ते च श्री-भगवद्-धर्मा भगवद्-भक्त-लक्षणैः  ।  
व्यञ्जिताः कतिचिन् मुख्या लिख्यन्तेऽत्र परेऽपि ते  ॥ ह्भ्व्_१०।४८३ ॥  
ते तु यद्यपि विख्याताः श्रीमद्-भागवतादिषु  ।  
तथापि यत्नाद् एकत्र सङ्गृह्यन्ते समाधनाः  ॥ ह्भ्व्_१०।४८४ ॥  
  
ते चोक्ताः काशी-खण्डे द्वारका-माहात्म्ये चन्द्र-शर्मणा --   
अद्य प्रभृति कर्तव्यं यन् मया कृष्ण तच् छृणु  ।  
एकादश्यां न भोक्तव्यं कर्तव्यो जागरः सदा  ॥ ह्भ्व्_१०।४८५ ॥  
महोत्सवः प्रकर्तव्यः प्रत्यह-पूजनं तव  ।  
पलार्धेनापि बिद्धं तु भोक्तव्यं वासरान्तरे  ॥ ह्भ्व्_१०।४८६ ॥  
त्वत्-प्रीत्याष्टौ मया कार्या द्वादश्यो व्रत-संयुता  ।  
भक्तिर् भागवती कार्या प्राणैर् अपि धनैर् अपि  ॥ ह्भ्व्_१०।४८७ ॥  
नित्यं नाम-सहस्रं तु पठनीयं तव प्रियम्  ।  
पूजा तु तुलसी-पत्रैर् मया कार्या सदैव हि  ॥ ह्भ्व्_१०।४८८ ॥  
तुलसी-काष्ठा-सम्भूता माला कार्या सदा मया  ।  
नृत्य-गीतं प्रकर्तव्यं सम्प्राप्ते जागरे तव  ॥ ह्भ्व्_१०।४८९ ॥  
तुलसी-काष्ठा-सम्भूत-चन्दनेन विलेपनम्  ।  
करिष्यामि तवाग्रे च गुणानां तव कीर्तनम्  ॥ ह्भ्व्_१०।४९० ॥  
मथुरायां प्रकर्तव्यं प्रत्यब्दं गमनं मया  ।  
तत्-कथा-श्रवणं कार्यं तथा पुस्तक-वाचनम्  ॥ ह्भ्व्_१०।४९१ ॥  
नित्यं पादोदकं मूर्ध्ना मया धार्यं प्रयत्नतः  ।  
नैवेद्य-भक्षणं चापि करिष्यामि यत-व्रतः  ॥ ह्भ्व्_१०।४९२ ॥  
निर्माल्यं शिरसा धार्यं त्वदीयं सादरं मया  ।  
तव दत्त्वा यद् इष्टं तु भक्षणीयं मुदा मया  ॥ ह्भ्व्_१०।४९३ ॥  
तथा तथा प्रकर्तव्यं तव तुष्टिः प्रजायते  ।  
सत्यम् एतन् मया कृष्ण तवाग्रे परिकीर्तनम्  ॥ ह्भ्व्_१०।४९४ ॥  
  
सप्तम-स्कन्धे श्री-प्रह्लादेन [भ्प् ७।७।३०-३२] -  
गुरु-शुश्रूषया भक्त्या सर्व-लब्धार्पणेन च  ।  
श्रद्धया तत्-कथायां च कीर्तनैर् गुण-कर्मणाम्  ।  
तत्-पादाम्बुरुह-ध्यानात् तल्-लिङ्गेक्षार्हणादिभिः  ॥ ह्भ्व्_१०।४९५ ॥  
हरिः सर्वेषु भूतेषु भगवान् आस्त ईश्वरः  ।  
इति भूतानि मनसा कामैस् तैः साधु मानयेत्  ॥ ह्भ्व्_१०।४९६ ॥  
  
एकादशे च श्री-कवि-योगेश्वरेण [भ्प् ११।२।३४]  
ये वै भगवता प्रोक्ता उपाया ह्य् आत्म-लब्धये  ।  
अञ्जः पुंसाम् अविदुषां विद्धि भागवतान् हि तान्  ॥ ह्भ्व्_१०।४९७ ॥  
  
तत्रैव प्रबुद्ध-योगेश्वरेण [भ्प् ११।३।२३-३०] --  
सर्वतो मनसो ऽसङ्गम् आदौ सङ्गं च साधुषु  ।  
दयां मैत्रीं प्रश्रयं च भूतेष्व् अद्धा यथोचितम्  ॥ ह्भ्व्_१०।४९८ ॥  
शौचं तपस् तितिक्षां च मौनं स्वाध्यायम् आर्जवम्  ।  
ब्रह्म-चर्यम् अहिंसां च समत्वं द्वन्द्व-सञ्ज्ञयोः  ॥ ह्भ्व्_१०।४९९ ॥  
सर्वत्रात्मेश्वरान्वीक्षां कैवल्यम् अनिकेतताम्  ।  
विविक्त-चीर-वसनं सन्तोषं येन केनचित्  ॥ ह्भ्व्_१०।५०० ॥  
श्रद्धां भागवते शास्त्रे ऽनिन्दाम् अन्यत्र चापि हि  ।  
मनो-वाक्-कर्म-दण्डं च सत्यं शम-दमाव् अपि  ॥ ह्भ्व्_१०।५०१ ॥  
श्रवणं कीर्तनं ध्यानं हरेर् अद्भुत-कर्मणः ।   
जन्म-कर्म-गुणानां च तद्-अर्थे ऽखिल-चेष्टितम्  ॥ ह्भ्व्_१०।५०२ ॥  
इष्टं दत्तं तपो जप्तं वृत्तं यच् चात्मनः प्रियम्  ।  
दारान् सुतान् गृहान् प्राणान् यत् परस्मै निवेदनम्  ॥ ह्भ्व्_१०।५०३ ॥  
एवं कृष्णात्म-नाथेषु मनुष्येषु च सौहृदम्  ।  
परिचर्यां चोभयत्र महत्सु नृषु साधुषु  ॥ ह्भ्व्_१०।५०४ ॥  
परस्परानुकथनं पावनं भगवद्-यशः  
मिथो रतिर् मिथस् तुष्टिर् निवृत्तिर् मिथ आत्मनः  ॥ ह्भ्व्_१०।५०५ ॥  
  
श्री-भगवता च [भ्प् ११।११।३४-४१] -  
मल्-लिङ्ग-मद्-भक्त-जन- दर्शन-स्पर्शनार्चनम्  ।  
परिचर्या स्तुतिः प्रह्व- गुण-कर्मानुकीर्तनम्  ॥ ह्भ्व्_१०।५०६ ॥  
मत्-कथा-श्रवणे श्रद्धा मद्-अनुध्यानम् उद्धव  ।  
सर्व-लाभोपहरणं दास्येनात्म-निवेदनम्  ॥ ह्भ्व्_१०।५०७ ॥  
मज्-जन्म-कर्म-कथनं मम पर्वानुमोदनम्  ।  
गीत-ताण्डव-वादित्र- गोष्ठीभिर् मद्-गृहोत्सवः  ॥ ह्भ्व्_१०।५०८ ॥  
यात्रा बलि-विधानं च सर्व-वार्षिक-पर्वसु  ।  
वैदिकी तान्त्रिकी दीक्षा मदीय-व्रत-धारणम्  ॥ ह्भ्व्_१०।५०९ ॥  
ममार्चा-स्थापने श्रद्धा स्वतः संहत्य चोद्यमः  ।  
उद्यानोपवनाक्रीड- पुर-मन्दिर-कर्मणि  ॥ ह्भ्व्_१०।५१० ॥  
सम्मार्जनोपलेपाभ्यां सेक-मण्डल-वर्तनैः  ।  
गृह-शुश्रूषणं मह्यं दास-वद् यद् अमायया  ॥ ह्भ्व्_१०।५११ ॥  
अमानित्वम् अदम्भित्वं कृतस्यापरिकीर्तनम्  ।  
अपि दीपावलोकं मे नोपयुञ्ज्यान् निवेदितम्  ॥ ह्भ्व्_१०।५१२ ॥  
यद् यद् इष्टतमं लोके यच् चाति-प्रियम् आत्मनः  ।  
तत् तन् निवेदयेन् मह्यं तद् आनन्त्याय कल्पते  ॥ ह्भ्व्_१०।५१३ ॥  
  
किं च [भ्प् ११।१९।२०-२३]  
श्रद्धामृत-कथायां मे शश्वन् मद्-अनुकीर्तनम्  ।  
परिनिष्ठा च पूजायां स्तुतिभिः स्तवनं मम  ॥ ह्भ्व्_१०।५१४ ॥  
आदरः परिचर्यायां सर्वाङ्गैर् अभिवन्दनम्  ।  
मद्-भक्त-पूजाभ्यधिका सर्व-भूतेषु मन्-मतिः  ॥ ह्भ्व्_१०।५१५ ॥  
मद्-अर्थेष्व् अङ्ग-चेष्टा च वचसा मद्-गुणेरणम्  ।  
मय्य् अर्पणं च मनसः सर्व-काम-विवर्जनम्  ॥ ह्भ्व्_१०।५१६ ॥  
मद्-अर्थे ऽर्थ-परित्यागो भोगस्य च सुखस्य च  ।  
इष्टं दत्तं हुतं जप्तं मद्-अर्थं यद् व्रतं तपः  ॥ ह्भ्व्_१०।५१७ ॥  
  
अपि चाग्रे [भ्प् ११।२९।९-१२] --  
कुर्यात् सर्वाणि कर्माणि मद्-अर्थं शनकैः स्मरन्  ।  
मय्य् अर्पित-मनश्-चित्तो मद्-धर्मात्म-मनो-रतिः  ॥ ह्भ्व्_१०।५१८ ॥  
देशान् पुण्यान् आश्रयेत मद्-भक्तैः साधुभिः श्रितान्  ।  
देवासुर-मनुष्येषु मद्-भक्ताचरितानि च  ॥ ह्भ्व्_१०।५१९ ॥  
पृथक् सत्रेण वा मह्यं पर्व-यात्रा-महोत्सवान्  ।  
कारयेद् गीत-नृत्याद्यैर् महाराज-विभूतिभिः  ॥ ह्भ्व्_१०।५२० ॥  
माम् एव सर्व-भूतेषु बहिर् अन्तर् अपावृतम्  ।  
ईक्षेतात्मनि चात्मानं यथा खम् अमलाशयः  ॥ ह्भ्व्_१०।५२१ ॥  
  
अथ श्री-भगवद्-धर्म-माहात्म्यम्  
  
उक्तं च सप्तम-स्कन्धे श्री-प्रह्लादेन [भ्प् ७।७।३३] -  
एवं निर्जित-षड्-वर्गैः क्रियते भक्तिर् ईश्वरे  ।  
वासुदेवे भगवति यया संलभ्यते रतिः  ॥ ह्भ्व्_१०।५२२ ॥  
  
एकादशे श्री-नारदेन [भ्प्  ११।२।१२] --  
श्रुतो ऽनुपठितो ध्यात आदृतो वानुमोदितः  
सद्यः पुनाति सद्-धर्मो देव-विश्व-द्रुहो ऽपि हि  ॥ ह्भ्व्_१०।५२३ ॥  
  
तत्रैव श्री-कवि-योगेश्वरेण [भ्प् ११।२।३५] --  
यान् आस्थाय नरो राजन् न प्रमाद्येत कर्हिचित्  ।  
धावन् निमील्य वा नेत्रे न स्खलेन् न पतेद् इह  ॥ ह्भ्व्_१०।५२४ ॥  
  
श्री-प्रबुद्ध-योगेश्वरेण [भ्प् ११।३।३३] -  
इति भागवतान् धर्मान् शिक्षन् भक्त्या तद्-उत्थया  ।  
नारायण-परो मायाम् अञ्जस् तरति दुस्तराम्  ॥ ह्भ्व्_१०।५२५ ॥  
  
श्री-भगवता च [भ्प् ११।१९।२४] --  
एवं धर्मैर् मनुष्याणाम् उद्धवात्म-निवेदिनाम्  ।  
मयि सञ्जायते भक्तिः को ऽन्यो ऽर्थो ऽस्यावशिष्यते  ॥ ह्भ्व्_१०।५२६ ॥  
  
किं चाग्रे [भ्प् ११।२९।२०] --  
न ह्य् अङ्गोपक्रमे ध्वंसो मद्-धर्मस्योद्धवाण्व् अपि  
मया व्यवसितः सम्यङ् निर्गुणत्वाद् अनाशिषः  ॥ ह्भ्व्_१०।५२७ ॥  
इति  
  
अलाभे सत्-सभायास् तु शुश्रूषुं च निजालये  ।  
देवालये वा शास्त्रज्ञः कीर्तयेद् भगवत्-कथाम्  ॥ ह्भ्व्_१०।५२८ ॥  
  
अथ श्री-भगवल्-लीला-कथा-कीर्तन-माहात्म्यम्  ।  
  
उक्तं च स्कान्दे श्री-भगवता अर्जुनं प्रति -  
मत्-कथा कुरुते यस् तु वैष्णवानां सदाग्रतः  ।  
इह भोगान् अवाप्नोति तथा मोक्षं न संशयः  ॥ ह्भ्व्_१०।५२९ ॥  
  
प्रथम-स्कन्धे [भ्प् १।५।२२] श्री-नारदेन--  
इदं हि पुंसस् तपसः श्रुतस्य वा  
स्विष्टस्य सूक्तस्य च बुद्धि-दत्तयोः  ।  
अविच्युतो ऽर्थः कविभिर् निरूपितो  
यद्-उत्तमश्लोक-गुणानुवर्णनम्  ॥ ह्भ्व्_१०।५३० ॥  
  
किं च [भ्प् १।३।३५] -  
एतद् ध्य् आतुर-चित्तानां मात्रा-स्पर्शेच्छया मुहुः  ।  
भव-सिन्धु-प्लवो दृष्टो हरि-चर्यानुवर्णनम्  ॥ ह्भ्व्_१०।५३१ ॥  
  
एकादशे श्री-शुकेनापि [भ्प् ११।३१।२८] --  
इत्थं हरेर् भगवतो रुचिरावतार-  
वीर्याणि बाल-चरितानि च शन्तमानि  ।  
अन्यत्र चेह च श्रुतानि गृणन् मनुष्यो  
भक्तिं परां परमहंस-गतौ लभेत  ॥ ह्भ्व्_१०।५३२ ॥  
  
अतएव श्री-प्रह्लादेन नृसिंह-स्तुताव् उक्तम् [भ्प् ७।९।१८] --  
सो ऽहं प्रियस्य सुहृदः पर-देवताया  
लीला-कथास् तव नृसिंह विरिञ्च-गीताः  ।  
अञ्जस् तितर्म्य् अनुगृणन् गुण-विप्रमुक्तो  
दुर्गाणि ते पद-युगालय-हंस-सङ्गः  ॥ ह्भ्व्_१०।५३३ ॥  
  
गोपिकाभिर् अपि गीतम् [भ्प् १०।३१।९] --  
तव कथामृतं तप्त-जीवनं   
कविभिर् ईडितं कल्मषापहम्  ।  
श्रवण-मङ्गलं श्रीमद्-आततं   
भुवि ग्र्णन्ति ते भुरिदा जनाः  ॥ ह्भ्व्_१०।५३४ ॥  
  
किर्तनेऽप्य् अत्र तज् ज्ञेयं माहात्म्यं श्रवणेऽस्य यत्  ।  
सिध्यति श्रवणम् नूनं कीर्तनात् स्वयम् एव हि  ॥ ह्भ्व्_१०।५३५ ॥  
शास्त्राभ्यासस्य चाभावे पूर्वेषां लोक-विश्रुताम्  ।  
सताम् आधुनिकानां च कथां बन्धुषु कीर्तयेत्  ॥ ह्भ्व्_१०।५३६ ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे   
सत्-सङ्गमो नाम   
दशमो विलासः   
  
  
*************************************************************************  
  
११। नित्यक्र्त्यसमपन-विलस  
  
  
  
एकादश-विलासः  
नित्य-कृत्य-समापनः  
  
  
श्री-चैतन्यं प्रपद्ये तं महाश्चर्य-प्रभावकम् ।  
प्रसादे यस्य दुष्टो ऽपि भगवद्-भक्तिमान् भवेत्  ॥ ह्भ्व्_११।१ ॥  
ततो दिनान्त्य-भागेषु बाह्येषु सुर-सद्मसु ।  
यात्रां कृत्वा द्विजः सन्ध्याम् उपासीत यथा-विधि  ॥ ह्भ्व्_११।२ ॥  
  
श्री-विष्णु-पुराणे और्व-सगर-संवादे [विप् ३।११।१००-१, १०५] -  
दिनान्त-सन्ध्यां सूर्येण पूर्वा मृक्षैर् युतां बुधः ।  
उपतिष्ठेद् यथान्यायं सम्यग् आचम्य पार्थिव  ॥ ह्भ्व्_११।३ ॥  
सर्व-कालम् उपस्थानं सन्ध्यायाः पार्थिवेष्यते ।  
अन्यत्र सूतिका-शौच-विभ्रमातुर-भीतितः  ॥ ह्भ्व्_११।४ ॥  
उपतिष्ठन्ति वै सन्ध्यां ये न पूर्वां न पश्चिमाम् ।  
व्रजन्ति ते दुरात्मानस् तामिस्रं नरकं नृप  ॥ ह्भ्व्_११।५ ॥  
इति ।  
  
ततो यथाश्रमाचारं कर्म सायन्तनं कृती ।  
निर्वर्त्य पूर्ववत् कुर्याद् भक्त्या भगवद्-अर्चनम्  ॥ ह्भ्व्_११।६ ॥  
श्री-कृष्ण-भक्त्यासक्त्या तु सन्ध्योपास्यादिकं यदि ।  
पतेत् कर्म न पातित्य-दोष-शङ्का कथञ्चन  ॥ ह्भ्व्_११।७ ॥  
  
अथ श्री-भगवद्-भक्तानां कर्म-पातित्य-परिहारः  
  
पाद्मे (?) श्री-भगवद्-उक्तौ -  
मत्-कर्म कुर्वतां पुंसां क्रिया-लोपो भवेद् यदि ।  
तेषां कर्माणि कुर्वन्ति तिस्रः कोट्यो महर्षयः  ॥ ह्भ्व्_११।८ ॥  
  
आदि-पुराणे च -  
स्मरन्ति मम नामानि ये त्यक्त्वा कर्म चाखिलम् ।  
तेषां कर्माणि कुर्वन्ति ऋषयो भगवत्-पराः  ॥ ह्भ्व्_११।९ ॥  
इति ।  
  
मृदु-श्रद्धस्य भक्तस्य प्रौढताम् अनुपेयुषः ।  
किञ्चित् कर्माधिकारित्वात् कर्मास्यैतत् प्रपञ्चितम्  ॥ ह्भ्व्_११।१० ॥  
प्रौढ-श्रद्धस्य भक्तस्यकर्मस्व् अनधिकारतः ।  
पातित्यं न भवत्य् एव लेखनीयं तद्-अग्रतः  ॥ ह्भ्व्_११।११ ॥  
किञ्चिद् ध्यानादि-भेदेन त्रिसन्ध्यं च पृथक् पृथक् ।  
प्रोक्तः पूजा-विधिः प्राज्ञैस् तत्-तत्-कामाशु-सिद्धये  ॥ ह्भ्व्_११।१२ ॥  
  
अथ त्रिकालार्चन-विधि-विशेषतः  
  
श्री-गौतमीय-तन्त्रे -  
आराधन-विधिं वक्ष्ये प्रातः-काले विशेषतः ।  
वरं वृन्दावनं ध्यायेत् पुण्य-वृक्षादि-सेवितम्  ॥ ह्भ्व्_११।१३ ॥  
पुन्नागैर् नाग-वृक्षैश् च पनसैश् चैव काञ्चनैः ।  
बकुलैश् चैव बिल्वैश् च वन्यैः कुर्वकैर् अपि  ॥ ह्भ्व्_११।१४ ॥  
सर्व-र्तु-कुसुमोपेतैः पुष्पावनत-शाखिभिः ।  
तन्-मध्ये पुलिनं ध्यायेद् बहु-पुष्पक-चम्पकम्  ॥ ह्भ्व्_११।१५ ॥  
धूप-दिपैर् वितानेन पुष्प-माला-विभूषितम् ।  
मुक्तादाम-पताकाभिर् वन्य-पुष्पैर् अलङ्कृतम्  ॥ ह्भ्व्_११।१६ ॥  
तन्-मध्ये कल्प-वृक्षस्य च्छायायां पङ्कजासने ।  
सुस्थितं वेणु-गीताढ्यं सर्वाभरण-भूषितम्  ॥ ह्भ्व्_११।१७ ॥  
वन-माला-परिवृतं गोपिका-शत-वेष्टितम् ।  
देवासुरैश् च सिद्धैश् च गन्धर्वैर् अप्सरो-गणैः  ॥ ह्भ्व्_११।१८ ॥  
यक्षैर् विद्याधर-गणैर् विहगैर् भुवि संस्थितैः ।  
ब्रह्मर्षिभिः स्तूयमानं कृष्णं चैव शुचि-स्मितम्  ॥ ह्भ्व्_११।१९ ॥  
नाना-विधैश् च गोपालैर् मृग-पक्षि-विभूषितम् ।  
लेलिह्यमानं प्रणयात् पशूनां शत-कोटिभिः  ॥ ह्भ्व्_११।२० ॥  
इन्दीवर-निभं दिव्यं सुन्दरं त्व् इन्दिरालयम् ।  
सम्पूर्ण-चन्द्र-वदनं पद्म-पत्र-निभेक्षणम्  ॥ ह्भ्व्_११।२१ ॥  
पद्माभ-पाणि-पादं च पद्म-राग-वरार्चितम् ।  
शरण्यं सर्व-लोकानां गोपीनां प्राण-वल्लभम्  ॥ ह्भ्व्_११।२२ ॥  
एवं ध्यात्वार्चयेन् नित्यं षोडशेनोपचारतः ।  
दुग्धं च दधि-खण्डेन सहितं सन्निवेदयेत्  ॥ ह्भ्व्_११।२३ ॥  
सौवर्ण-पात्रे गोपानां ग्रासं कांस्ये निवेदयेत् ।  
एवं समर्चयेद् भक्त्या जपन् मन्त्रं समाहितः  ॥ ह्भ्व्_११।२४ ॥  
मध्याह्ने सम्प्रवक्ष्यामि पूजां सर्वार्थ-सिद्धिदाम् ।  
सौवर्ण-पर्वते मूले धातुभिः समलङ्कृते  ॥ ह्भ्व्_११।२५ ॥  
पुण्य-वृक्ष-समाकीर्णे पुण्य-पक्षि-निनादिते ।  
पद्मोत्पलादि-सङ्कीर्णे वापीभिः समलङ्कृते  ॥ ह्भ्व्_११।२६ ॥  
तस्मिन् सत्-पुलिने रम्ये छायायां पङ्कजासने ।  
सौवर्ण-मण्डपे सम्यग्-वितानादि-विभूषिते  ॥ ह्भ्व्_११।२७ ॥  
मालादि-रचिते रम्ये मणिभिः पुष्प-शोभितैः ।  
सुवर्ण-रत्न-सन्दोहैर् अन्तरान्तर-शोभिते  ॥ ह्भ्व्_११।२८ ॥  
सिंहासने समासीनं विश्रान्तं कंस-सूदनम् ।  
मुक्तामयैः सुरुचिरैर् हारैर् दाम-विभूषितम्  ॥ ह्भ्व्_११।२९ ॥  
ध्यात्वा सम्यग् विशुद्धात्मा जाती-पुष्पैः समर्चयेत् ।  
महारजत-पात्रे तु नैवेद्यान्नं निवेदयेत्  ॥ ह्भ्व्_११।३० ॥  
दद्याद् ग्रासं सखीनां च गोपीनां विजितेन्द्रियः ।  
देवकी-परमानन्दम् एवं ध्यायेत् सुखासनम्  ॥ ह्भ्व्_११।३१ ॥  
रात्रि-पूजा-विधिं वक्ष्ये रुक्मिणी-वल्लभस्य च ।  
अधस्तात् कल्प-वृक्षस्य सर्व-पुष्प-फलस्य च  ॥ ह्भ्व्_११।३२ ॥  
रत्न-मण्डप-मध्य-स्थं दिव्य-पीताम्बरं हरिम् ।  
दिव्य-चन्दन-लिप्ताङ्गं दिव्याभरण-भूषितम्  ॥ ह्भ्व्_११।३३ ॥  
अनेक-दिव्य-मालाभिर् मण्डितं पङ्कजेक्षणम् ।  
रत्न-मण्डप-मध्यस्थं सुन्दरं सुन्दर-स्मितम्  ॥ ह्भ्व्_११।३४ ॥  
शोभयन्तं स्व-वपुषा सर्व-लोकान् निज-श्रिया ।  
गोपी-जनानां हृदय-वल्लभं प्रोक्त-वर्चसम्  ॥ ह्भ्व्_११।३५ ॥  
सुगन्धि-पुष्पैर् आराध्यं श्री-कृष्णं सर्व-नायकम् ।  
राजते तु पयः शुद्धं पक्वं पात्रे निवेदयेत्  ॥ ह्भ्व्_११।३६ ॥  
एवम् अभ्यर्च्य मनसा जपेन् मन्त्रं समाहितः ।  
काल-त्रयार्चने चैव सहस्रं साष्टकं जपेत् ।  
एष नित्य-क्रमः प्रोक्तः कृष्ण-मन्त्रस्य सूरिभिः  ॥ ह्भ्व्_११।३७ ॥  
  
तत्रैवादौ सङ्क्षिप्त-त्रि-काल-पूजोक्त्य्-अनन्तरम्-  
मनसा वा समभ्यर्च्य त्रिषु सन्ध्यासु संयमी ।  
प्रत्यहं तु जपेन् मन्त्रम् अष्टोत्तर-सहस्रकम् ।  
असामर्थ्ये जपेन् मन्त्रं नित्यम् अष्ट-शतं तथा  ॥ ह्भ्व्_११।३८ ॥  
इति ।  
  
अथ नक्तं कृत्यानि  
  
ततो यथा-सम्प्रदायं होमं निष्पाद्य वैष्णवः ।  
गीत-नृत्यादिकं भक्त्या विधाय प्रार्थयेत् प्रभुम्  ॥ ह्भ्व्_११।३९ ॥  
  
तथा चोक्तम्-  
बलीयसा पदा स्वामिन् पदवीम् अवधारय ।  
आगच्छ शयन-स्थानं प्रियाभिः सह केशव  ॥ ह्भ्व्_११।४० ॥  
इति ।  
  
एवं प्रार्थ्य समर्प्यास्मै पादुके शयनालयम् ।  
आनीय देवं तत्रत्यान् उपचारान् प्रकल्पयेत्  ॥ ह्भ्व्_११।४१ ॥  
विशेषतो ऽर्पयेत् तत्र घनं दुग्धं सशर्करम् ।  
ताम्बूलं च स-कर्पूरं दिव्य-माल्यानुलेपनम्  ॥ ह्भ्व्_११।४२ ॥  
इत्थं भक्त्या समाराध्यं भगवन्तं स्व-शक्तितः ।  
तत्-प्रीत्यै सर्व-कर्माणि तत् फलं वार्पयेत् कृती  ॥ ह्भ्व्_११।४३ ॥  
  
अथाहोरात्राखिल-कर्मार्पण-विधिः  
  
एकादश-स्कन्धे [भ्प् ११।२।३६] -  
कायेन वाचा मनसेन्द्रियैर् वा  
बुद्ध्यात्मना वानुसृत-स्वभावात् ।  
करोति यद् यत् सकलं परस्मै  
नारायणायेति समर्पयेत् तत्  ॥ ह्भ्व्_११।४४ ॥  
  
किं चात्र -  
साधु वासाधु वा कर्म यद् यद् आचरितं मया ।  
तत् सर्वं भगवन् विष्णो गृहाणाराधनं परम्  ॥ ह्भ्व्_११।४५ ॥  
  
किं च-  
अपां समीपे शयनासने गृहे  
दिवा च रात्रौ च यथा च गच्छता ।  
यद् अस्ति किञ्चित् सुकृतं कृतं मया  
जनार्दनस् तेन कृतेन तुष्यतु  ॥ ह्भ्व्_११।४६ ॥  
  
अतैवोक्तं तृतीय-स्कन्धे ब्रह्माणं प्रति श्री-भगवता [भ्प् ३।९।४१] --  
पूर्तेन तपसा यज्ञैर् दानैर् योग-समाधिना ।  
राद्धं निःश्रेयसं पुंसां मत्-प्रीतिस् तत्त्वविन्-मतम्  ॥ ह्भ्व्_११।४७ ॥  
इति ।  
  
इत्थम् आराधयेन् नित्यं भगवन्तं यथा विधि ।  
न्यायार्जिताप्त-वित्तेन समग्र-फल-सिद्धये  ॥ ह्भ्व्_११।४८ ॥  
  
अथ पूजा-फल-सम्प्राप्त्य्-उपायः  
  
दशम-स्कन्धे [भ्प् १०।८४।३७] -  
अयं स्वस्त्य्-अयनः पन्था द्वि-जातेर् गृह-मेधिनः ।  
यच् छ्रद्धयाप्त-वित्तेन शुक्लेनेज्येत पूरुषः  ॥ ह्भ्व्_११।४९ ॥  
  
अगस्त्य-संहितायां च-  
न्यायाज् जितैः साधनैश् च दान-होमार्चनादिकम् ।  
कुर्यान् न चेद् अधो याति भक्त्या कुर्वन्न् अपि द्विज  ॥ ह्भ्व्_११।५० ॥  
इति ।  
  
यत्नात् सिद्धैर् निजैः शुद्धैर् द्रव्यैर् धन्यो ऽर्चयेत् प्रभुम् ।  
पूजा-द्रव्याण्य् अशक्तश् चेद् दह्याद् ईक्षेत वार्चनम्  ॥ ह्भ्व्_११।५१ ॥  
अथाशक्तस्य पूजा-प्राप्त्य्-उपायः  
  
अगस्त्य-संहितायां-  
आराधनासमर्थ्यश् चेद् दद्याद् अर्चन-साधनम् ।  
यो दातुं नैव शक्नोति कुर्याद् अर्चन-दर्शनम्  ॥ ह्भ्व्_११।५२ ॥  
निस्ताराय तद् एवालं भवाब्धेर् मुनि-सत्तम ।  
नैकं च यस्य विद्येत सो ऽधो यात्य् एव नान्यथा  ॥ ह्भ्व्_११।५३ ॥  
  
किं च तत्रैव-  
यस् तु भक्त्या प्रयत्नेन स्वयं सम्पाद्य चाखिलम् ।  
साधनं चार्चयेद् विद्वान् समग्रं लभते फलम्  ॥ ह्भ्व्_११।५४ ॥  
यो ऽर्चयेद् विधिवद् भक्त्या परानीतैश् च साधनैः ।  
पूजा-फलार्धम् एव स्यान् न समग्रं फलं लभेत्  ॥ ह्भ्व्_११।५५ ॥  
  
किं च, पाद्मे श्री-कृष्ण-सत्यभामा-संवादीय-कार्त्तिक-माहात्म्ये (६।११२।२१)-  
धर्मोद्देशेन यो द्रव्यम् अपरं याचते नरः ।  
तत्-पुण्य-कर्मजं तस्य धनदस् त्व् आप्नुयात् फलम्  ॥ ह्भ्व्_११।५६ ॥  
  
अथ दर्शन-माहात्म्यम्  
  
पाद्मे श्री-पुलस्त्य-भगीरथ-संवादे-  
पूजितं पूज्यमानं च ये पश्यन्ति जनार्दनम् ।  
कपिला-शत-दानस्य नित्यं भवति तत् फलम्  ॥ ह्भ्व्_११।५७ ॥  
  
आग्नेये-  
पूजितं पूज्यमानं वा यो पश्येद् भक्तितो हरिम् ।  
श्रद्धया मोदयेद् यस् तु सो ऽपि याग-फलं लभेत्  ॥ ह्भ्व्_११।५८ ॥  
सम्पूज्यमानं विधिना यः पश्येत् श्रद्धया हरिम् ।  
सो ऽपि याग-फलं कृत्स्नं प्राप्नुयात् नात्र संशयः  ॥ ह्भ्व्_११।५९ ॥  
दृष्ट्वा सम्पूजितं देवं नृत्यमानो ऽनुमोदयेत् ।  
असंशय-मतिः शुद्धः परं ब्रह्माधिगच्छति  ॥ ह्भ्व्_११।६० ॥  
  
अथ श्री-भगवन्-मूर्ति-दर्शन-नित्यता  
  
विष्णु-धर्मोत्तरे-  
तावद् भ्रमन्ति संसारे मनुष्या मन्द-बुद्धयः ।  
यावद् रूपं न पश्यन्ति केशवस्य महात्मनः  ॥ ह्भ्व्_११।६१ ॥  
  
पाद्मे च तत्रैव-  
पूज्यमानं हृषीकेशं ये न पश्यन्ति वैष्णवाः ।  
तेषां दत्तं हुतं जप्तं दैतेयायोपतिष्ठति  ॥ ह्भ्व्_११।६२ ॥  
  
किं च, तत्रैव नारायण-नारद-संवादे पूजा-विधि-कथने-  
यत्र कुत्रापि प्रतिमां वेद-धर्म-समन्विताम् ।  
न पश्यन्ति जना गत्वा ते दण्ड्या यम-किङ्करैः  ॥ ह्भ्व्_११।६३ ॥  
  
अथ भगवद्-अर्थे द्रव्य-दान-माहात्म्यम्  
  
स्कान्दे-  
विष्णुम् उद्दिश्य यत् किञ्चिद् विष्णु-भक्ताय दीयते ।  
दानं तद् विमलं प्रोक्तं केवलं मोक्ष-साधनम्  ॥ ह्भ्व्_११।६४ ॥  
  
कौर्मे-  
यत् किञ्चिद् देयम् ईशानम् उद्दिश्य ब्राह्मणाय च ।  
प्रभवे विष्णवे चाथ तद् अनन्त-फलं स्मृतम्  ॥ ह्भ्व्_११।६५ ॥  
  
विष्णु-धर्मोत्तरे (नोत् ड़ोउन्द्)-  
अनुग्रहेण महता प्रेतस्य पतितस्य च ।  
नारायण-बलिः कार्यस् तेनास्यानुग्रहो भवेत्  ॥ ह्भ्व्_११।६६ ॥  
अनादि-निधनो देवः शङ्ख-चक्र-गदाधरः ।  
अक्षयः पुण्डरीकाक्षस् तत्र दत्तं न नश्यति  ॥ ह्भ्व्_११।६७ ॥  
यथा कथञ्चिद् यद् दत्तं देवदेवे जनार्दने ।  
अविनाशि तु तद् विद्धि पात्रम् एको जनार्दनः  ॥ ह्भ्व्_११।६८ ॥  
  
तत्रैव तृतीय-काण्डे (नोत् ड़ोउन्द्)-  
सामान्य-भक्त्या यद् दत्तं तद् धि पद्भ्यां प्रतीच्छति ।  
एकान्त-भावोपगमैर् मूर्ध्ना दिव्ज-वरोत्तमाः  ॥ ह्भ्व्_११।६९ ॥  
अनन्तो भगवान् विष्णुस् तस्य काम-विवर्जितैः ।  
यद् एव दीयते किञ्चित् तद् एवाक्षयम् उच्यते  ॥ ह्भ्व्_११।७० ॥  
पद्भ्यां प्रतीच्छते देवः सकामेन निवेदितम् ।  
मूर्ध्ना प्रतीच्छते दत्तम् अकामेन द्विजोत्तमाः  ॥ ह्भ्व्_११।७१ ॥  
  
तथैवोक्तं मोक्ष-धर्मे श्री-नारदेन (नोत् ड़ोउन्द्)-  
ब्रह्मा यद् ऋषयश् चैव स्वयं पशुपतिश् च यत् ।  
अन्ये च विबुध-श्रेष्ठा दैत्य-दानव-राक्षसाः  ॥ ह्भ्व्_११।७२ ॥  
नागाः सुवर्णाः गन्धर्वाः सिद्धा राजर्षयस् तथा ।  
हव्यं क्रव्यं च सततं विधि-युक्तं प्रभुञ्जते ।  
कृत्स्नं तु तस्य देवस्य चरणाव् उपतिष्ठति  ॥ ह्भ्व्_११।७३ ॥  
याः क्रियाः सम्प्रयुक्तास् तु एकान्त-गत-बुद्धिभिः ।  
ताः सर्वाः शिरसा देवः प्रतिगृह्णाति वै स्वयम्  ॥ ह्भ्व्_११।७४ ॥  
ब्रह्म-वैवर्ते-  
एकाम् अपि नरो धेनुं स-वत्सां विधि-पूर्वकम् ।  
दत्त्वोद्देशेन कृष्णस्य प्राप्नोत्य् एवाभिवाञ्छितम्  ॥ ह्भ्व्_११।७५ ॥  
  
नारसिंहे-  
यो गां पयस्विनीं विष्णोः कृष्ण-वर्णां प्रयच्छति ।  
अश्वमेधस्य यज्ञस्य फलं प्राप्य हरिं व्रजेत्  ॥ ह्भ्व्_११।७६ ॥  
सर्व-पापैर् विरहितः सर्व-भूषण-भूषितः ।  
गवां सहस्र-दानस्य प्राप्यं दिव्यं व्रजेत्  ॥ ह्भ्व्_११।७७ ॥  
  
विष्णु-धर्मोत्तरे (३।३४१।७६-)-  
गवां लोकम् अवाप्नोति धेनुं दत्त्वा पयस्विनीम् ।  
दधि-क्षीर-घृतार्थाय वासुदेवस्य चालये ।  
दत्त्वा गां मधुपर्काय महत् फलम् अवाप्नुयात्  ॥ ह्भ्व्_११।७८ ॥  
जलाशयं तथा कृत्वा सर्व-पापैः प्रमुच्यते  ॥ ह्भ्व्_११।७९ ॥  
स-पुष्पैः सफलैर् वृक्षैर् युतं कृत्वा जलाशयम् ।  
उद्यानैः पद्मिनी-षण्डैर् आश्रमैश् च मनोहरैः ।  
श्वेदद्वीपम् अवाप्नोति पुनर् नावर्तते ततः  ॥ ह्भ्व्_११।८० ॥  
देवाग्रे कारयेद् यस् तु रम्याम् आपण-वीथिकाम् ।  
राजा भवति लोकेषु विजितारिर् महाशयाः  ॥ ह्भ्व्_११।८१ ॥  
नगरं च तथा कृत्वा साम्राज्यम् अधिगच्छति ।  
शिविकां ये प्रयच्छन्ति ते प्रयान्त्य् अमरावतीम्  ॥ ह्भ्व्_११।८२ ॥  
अश्वदाः स्वर्ग-लोकस्था राजन्ते दिवि सूर्यवत् ।  
कवीन्द्र-दानाच् छक्रस्य चिराल् लोकाच्युतो नरः  ॥ ह्भ्व्_११।८३ ॥  
राजा भवति धर्मात्मा पृथिव्यां पृथिवी-पतिः  ॥ ह्भ्व्_११।८४ ॥  
विष्णोर् आयतने दत्त्वा तत्-कथा-पुस्तकं नरः ।  
ब्रह्म-लोकम् अवाप्नोति बहु-काल-स्थिरं द्विजाः  ॥ ह्भ्व्_११।८५ ॥  
पुस्तकांश् च तथैवान्यान् यः प्रदद्यान् नरस् त्व् इह ।  
सारस्वतम् अवाप्नोति लोकं कालं तथा बहुम्  ॥ ह्भ्व्_११।८६ ॥  
स्वभृतं वाचकं कृत्वा देवागारे नरः सदा ।  
विद्या-दान-फलं प्राप्य ब्रह्म-लोके महीयते  ॥ ह्भ्व्_११।८७ ॥  
विष्णोः शङ्ख-प्रदानेन वारुणं लोकम् अश्नुते ।  
मानुष्यम् आसाद्य तथा ख्यात-शब्दश् च जायते  ॥ ह्भ्व्_११।८८ ॥  
घण्टा-प्रदानेन तथा महद्-यश उपाश्नुते ।  
कूटागारं तथा दत्त्वा नगराधिपतिर् भवेत्  ॥ ह्भ्व्_११।८९ ॥  
दत्त्वा तु देव-कर्मार्थं नवां वेदीं दृढां शुभाम् ।  
पार्थिवत्वम् अवाप्नोति वेदी हि पृथिवी यतः  ॥ ह्भ्व्_११।९० ॥  
तोरणं कारयेद् यस् तु देवदेवालये नरः ।  
लोकेषु तस्य द्वाराणि भवन्ति विवृतानि वै  ॥ ह्भ्व्_११।९१ ॥  
देव-वेश्मोपयोग्यानि शिल्प-भाण्डानि यो नरः ।  
दद्याद् वा वाद्य-भाण्डानि गणेशत्वम् अवाप्नुयात्  ॥ ह्भ्व्_११।९२ ॥  
यः कुम्भं देव-कर्मार्थं नरो दद्यान् नवं शुभम् ।  
वारुणं लोकम् आप्नोति सर्व-पापैः प्रमुच्यते  ॥ ह्भ्व्_११।९३ ॥  
चतुरः कलसान् दद्याद् यस् तु देव-गृहे नरः ।  
चतुः-समुद्र-वलयां स हि भुङ्क्ते वसुन्धराम्  ॥ ह्भ्व्_११।९४ ॥  
दत्त्वैकम् अपि विप्रेन्द्राः कलसं सुसमाहितः ।  
राजा भवति धर्मात्मा भूतले नात्र संशयः  ॥ ह्भ्व्_११।९५ ॥  
वारिधानीं तथा दत्त्वा वारुणं लोकम् अश्नुते ।  
कमण्डलु-प्रदानेन यज्ञस्य फलम् आप्नुयात्  ॥ ह्भ्व्_११।९६ ॥  
मात्रां तु परिचर्यार्थं निवेद्य हरये तथा ।  
सर्व-काम-समृद्धस्य यज्ञस्य फलम् अश्नुते  ॥ ह्भ्व्_११।९७ ॥  
ताल-वृन्त-प्रदानेन निर्वृतिं प्राप्नुयात् पराम् ।  
माल्याधारं तथा दत्त्वा धूपाधारं तथैव च ।  
गन्धाधारं तथा पात्रं कामानां पात्रतां व्रजेत्  ॥ ह्भ्व्_११।९८ ॥  
सौम्द्रजानि पात्राणि दत्त्वा वै तैजसानि वा ।  
पात्रं भवति कामानां विद्यानां च धनस्य च  ॥ ह्भ्व्_११।९९ ॥  
शयनासन-दानेन स्थितिं विन्दति शाश्वतीम् ।  
उत्तर-च्छद-दानेन सर्वान् कामान् अवाप्नुयात्  ॥ ह्भ्व्_११।१०० ॥  
नरः सुवर्ण-दानेन सर्वान् कामान् अवाप्नुयात् ।  
रूप्यदो रूपम् आप्नोति विशेषाद् भुवि दुर्लभम्  ॥ ह्भ्व्_११।१०१ ॥  
रत्न-दानेन लोकेषु प्रामाण्यम् उपगच्छति ।  
अनड्वाह-प्रदानेन दश-धेनु-फलं लभेत्  ॥ ह्भ्व्_११।१०२ ॥  
आज्ञा-विमहिषोष्ट्राणां दानम् अश्वतरस्य च ।  
सहस्र-गुणितं दानात् पूर्व-प्रोक्तात् प्रकीर्तितम्  ॥ ह्भ्व्_११।१०३ ॥  
वारुणं लोकम् आप्नोति दत्त्वा वस्तुं द्विजोत्तमाः ।  
अविप्रदानाच् च तथा तम् एनं लोकम् अश्नुते  ॥ ह्भ्व्_११।१०४ ॥  
उष्ट्रं वा गर्दभं वापि खरं वा यः प्रयच्छति ।  
अलकां स समासाद्य यक्षेन्द्रैः सह मोदते  ॥ ह्भ्व्_११।१०५ ॥  
आरण्य-मृग-जातीनां तथा दानाच् च पक्षिणाम् ।  
अग्निष्टोमम् अवाप्नोति सुभगश् च तथा भवेत्  ॥ ह्भ्व्_११।१०६ ॥  
दासं दत्त्वा सुखे लोके नेष्ट-भ्रष्टो विजायते ।  
दासीं दत्त्वा तथा विप्रा नात्र कार्या विचारणा  ॥ ह्भ्व्_११।१०७ ॥  
गणिकां ये प्रयच्छन्ति नृत्य-गीत-विशारदाम् ।  
सर्व-दुःख-विनिर्मुक्तास् ते प्रयान्त्य् अमरावतीम्  ॥ ह्भ्व्_११।१०८ ॥  
नृत्यं दत्त्वा तथाप्नोति रुद्र-लोकम् असंशयम्  ॥ ह्भ्व्_११।१०९ ॥  
प्रेक्षणीय-प्रदानेन शक्र-लोके महीयते ।  
गीतं दत्त्वा तथाप्नोति ब्रह्म-लोकम् असंशयम्  ॥ ह्भ्व्_११।११० ॥  
दुन्दुभिं ये प्रयच्छन्ति कीर्तिमन्तो भवन्ति ते  ॥ ह्भ्व्_११।१११ ॥  
दत्त्वा धान्यानि बीजानि शस्यानि विविधानि च ।  
रूपकानि च तान्य् एव प्राप्नुयात् सुर-पूज्यताम्  ॥ ह्भ्व्_११।११२ ॥  
दत्त्वा शाकानि रम्यानि विशोकस् त्व् अभिजायते ।  
दत्त्वा च व्यञ्जनार्थाय तथोपकरणानि च  ॥ ह्भ्व्_११।११३ ॥  
पुष्प-वृक्षं तथा दत्त्वा देशस्याधिपतिर् भवेत् ।  
फल-वृक्षं तथा नगराधिपतिर् भवेत्  ॥ ह्भ्व्_११।११४ ॥  
तथा-  
सुगन्ध-साधनानीह पट-वासानि यो नरः ।  
ददाति देवदेवस्य सो ऽश्वमेध-फलं लभेत्  ॥ ह्भ्व्_११।११५ ॥  
कङ्कतस्य प्रदानेन विरोमस् त्व् अभिजायते ।  
कूर्च-प्रसाधनं कृत्वा परं मङ्गलम् अश्नुते  ॥ ह्भ्व्_११।११६ ॥  
विस्मापनीयं यत् किञ्चिद् दत्त्वात्यन्तं सुखं लभेत्  ॥ ह्भ्व्_११।११७ ॥  
वस्त्रालङ्करणादीनां कृष्णार्पण-फलं च यत् ।  
उपचार-प्रयोगे प्राक् तत्र तत्र व्यलेखि तत्  ॥ ह्भ्व्_११।११८ ॥  
उपचाराश् च विविधाः श्रीमद्-भगवद्-अर्चने ।  
शक्यशक्त्यादि-भेदेन तान्त्रिकैर् वैष्णविर् मताः  ॥ ह्भ्व्_११।११९ ॥  
  
अथ विविधोपचाराः  
  
आगमे-  
आसन-स्वागते सार्घ्ये पाद्यम् आचमनीयकम् ।  
मधुपर्काचम-स्नान-वसनाभरणानि च  ॥ ह्भ्व्_११।१२० ॥  
सुगन्ध-सुमनो-धूप-दीप-नैवेद्य-वन्दनम् ।  
प्रयोजयेद् अरचनाज्ञाम् उपचारांस् तु षोडश  ॥ ह्भ्व्_११।१२१ ॥  
अर्घ्यं च पाद्याचमन-मधुपर्काचमान्य् अपि ।  
गन्धादयो निवेद्यान्ता उपचारा दश क्रमात्  ॥ ह्भ्व्_११।१२२ ॥  
गन्धादिभिर् निवेद्यान्तैः पूजा पञ्चोपचारिकी ।  
सपर्यास् त्रिविधाः प्रोक्तास् तासाम् एकां समाचरेत्  ॥ ह्भ्व्_११।१२३ ॥  
  
क्वचिच् च-  
आसनावाहनं चैव पाद्यार्घ्याचमनीयकम् ।  
स्नानं वासो भूषणं च गन्धः पुष्पं च धूपकः  ॥ ह्भ्व्_११।१२४ ॥  
प्रदीपश् चैव नैवेद्यं पुष्पाञ्जलिर् अतः परम् ।  
प्रदक्षिणं नमस्कारो विसर्गश् चैव षोडश  ॥ ह्भ्व्_११।१२५ ॥  
केचिच् चाहुश् चतुःषष्टिम् उपचारान् ममार्चने ।  
तेष्व् अनेक-प्रकारेषु प्रकारैको ऽत्र लिख्यते  ॥ ह्भ्व्_११।१२६ ॥  
सुख-सुप्तस्य कृष्णस्य प्रातर् आदौ प्रबोधनम् ।  
वेद-घोषण-वीणा-विवाद्यैर् वन्दि-स्तवैर् अपि  ॥ ह्भ्व्_११।१२७ ॥  
जय-शब्दा नमस्कारा मङ्गलारात्रिकं ततः ।  
आसनं दन्त-काष्ठं च पाद्यार्घ्याचमनान्य् अपि  ॥ ह्भ्व्_११।१२८ ॥  
ततश् च मधुपर्काढ्याचमनं पादुकार्पणम् ।  
अङ्ग-मार्जनम् अभ्यङ्गोद्वर्तने स्नपनं जलः  ॥ ह्भ्व्_११।१२९ ॥  
क्षीरेण दध्ना हविषा मधुना सितया तथा ।  
मन्त्र-पूतैः पुनर् वार्भिर् अङ्ग-वासो ऽथ वाससी  ॥ ह्भ्व्_११।१३० ॥  
उपवीतं पुनआ̆च् चाचमनीयं चानुलेपनम् ।  
भूषणं कुसुमं धूपो दीपो दृष्ट्य्-अपसारणम्  ॥ ह्भ्व्_११।१३१ ॥  
नैवेद्यं मुख-वासस् तु ताम्बूलं शयनोत्तमम् ।  
केश-प्रसाधनं दिव्य-वस्त्राणि मुकुटं महत्  ॥ ह्भ्व्_११।१३२ ॥  
दिव्य-गन्धानुलेपश् च कौस्तुभादि-विभूषणम् ।  
विचित्र-दिव्य-पुष्पाणि मङ्गलारात्रिकं ततः  ॥ ह्भ्व्_११।१३३ ॥  
आदर्शः सुखयानेन मण्डपागमनोत्सवः ।  
सिंहासनोपवेशश् च पाद्याद्यैः पुनर् अर्चनम्  ॥ ह्भ्व्_११।१३४ ॥  
पुनर् धूपाद्य्-अर्पणेन प्राग्वन् नैवेद्यम् उत्तमम् ।  
ततश् च दिव्य-ताम्बूल-महा-नीराजनं पुनः  ॥ ह्भ्व्_११।१३५ ॥  
चामर-व्यजन-च्छत्रं गीतं वाद्यं च नर्तनम् ।  
प्रदक्षिणं नमस्कारः स्तुतिः श्री-चरणाब्जयोः  ॥ ह्भ्व्_११।१३६ ॥  
तयोश् च स्थापनं मूर्ध्नि तीर्थ-निर्माल्य-धारणम् ।  
उच्छिष्ट-भोजनं पाद-सेवोद्देशोपवेशनम्  ॥ ह्भ्व्_११।१३७ ॥  
नक्तं शय्या-विनिर्माणं दिव्यैर् विविध-साधनैः ।  
हस्त-प्रदानं शयन-स्थानागम-महोत्सवः  ॥ ह्भ्व्_११।१३८ ॥  
शय्योपवेशनं श्रीमत्-पाद-क्षालन-पूर्वकम् ।  
गन्ध-प्रसून-ताम्बूलार्पण-नीराजनोत्सवः  ॥ ह्भ्व्_११।१३९ ॥  
शेष-पर्यङ्क-शयन-पाद-संवाहनादिकम् ।  
क्रमेणैते चतुः-षष्ठिर् उपचाराः प्रकीर्तिताः  ॥ ह्भ्व्_११।१४० ॥  
सदाचारानुसारेण यद् यद् आचर्यते स्वयम् ।  
नित्य-कर्मादिकं तत् तत् श्री-कृष्णस्यापि कारयेत्  ॥ ह्भ्व्_११।१४१ ॥  
अतो ऽत्रालिखितं यद् यद् उपचारादिकं परम् ।  
सर्वं तत् तच् च जानीयाल् लोक-रीत्य्-अनुसारतः  ॥ ह्भ्व्_११।१४२ ॥  
उक्तानां चोपचाराणाम् अभावे भगवान् सदा ।  
भक्तेनार्च्यो यथा-लब्धैस् तैर् अन्तर्-भावितैर् अपि  ॥ ह्भ्व्_११।१४३ ॥  
अथालब्ध-समाधानम्  
तन्त्रे-  
उपचारोक्त-वस्तूनाम् उपसङ्ग्रहणे विधिः ।  
द्रव्याणाम् अप्य् अभावे तु पुष्पाक्षत-यवैः क्रियाः  ॥ ह्भ्व्_११।१४४ ॥  
अर्चोपचार-वस्तूनाम् अभावे समुपस्थिते ।  
निर्मलेनोदकेनैव द्रव्य-सम्पूर्णता भवेत्  ॥ ह्भ्व्_११।१४५ ॥  
उपचारेषु द्रव्येषु यत् किञ्चिद् दुष्करं बुधः ।  
तत् सर्वं मनसा बुद्ध्या पुष्प-क्षेपेण कल्पयेत्  ॥ ह्भ्व्_११।१४६ ॥  
एतेषु चोपचारेषु वित्त-शाठ्य-विवर्जितम् ।  
यद् असम्पन्नम् एतेषां मनसा तु प्रकल्पयेत्  ॥ ह्भ्व्_११।१४७ ॥  
  
अगस्त्य-संहितायां श्री-तुलसी-माहात्म्ये-  
यद् यन् न्यूनं भवत्य् एव रामाराधन-साधनम् ।  
तुलसी-दल-मात्रेण युक्तं तत् परिपूर्यते  ॥ ह्भ्व्_११।१४८ ॥  
  
एकादश-स्कन्धे च श्री-भगवद्-उद्धव-संवादे (११।२६।१५)-  
द्रव्यैः प्रसिद्धैर् मद्-यागः प्रतिमादिष्व् अमायिनः ।  
भक्तस्य च यथा-लब्धैर् हृदि भावेन चैव हि  ॥ ह्भ्व्_११।१४९ ॥  
  
ततो ऽनुज्ञां प्रभोः प्रार्थ्य दण्डवत् तं प्रणम्य च ।  
सायं भुक्त्वा यथान्यायं सुखं स्वप्यात् प्रभुं स्मरेत्  ॥ ह्भ्व्_११।१५० ॥  
  
अथ शयन-विधिः  
  
आगमे-  
निर्गुणो निष्कलश् चैव विश्व-मूर्ति-धरो ऽव्ययः ।  
अनाद्यन्ते सदानन्ते फणा-मणि-विशोभिते ।  
क्षीराब्धि-मध्ये यः शेते स मां रक्षतु माधवः  ॥ ह्भ्व्_११।१५१ ॥  
स-बाह्याभ्यन्तरं देहम् आपाद-तल-मस्तकम् ।  
सर्वात्मा सर्व-शक्तिश् च पातु मां गरुड-ध्वजः  ॥ ह्भ्व्_११।१५२ ॥  
इति रक्षां पुरस्कृत्य स्वपेद् विष्णुम् अनुस्मरन्  ॥ ह्भ्व्_११।१५३ ॥  
  
किं चान्यत्र-  
अद्भिः शौच-विधिं विधाय चरणौ प्रक्षाल्य् चोपस्पृशेद्  
द्विः संस्मृत्य जगत्पतिं व्रजपतिं श्री-वल्लभी-वल्लभम् ।  
राधायाः सुचिरं पिबन्तम् अमृतासारायमाणां गिरं  
वस्त्रेणाङ्घ्रि-युगं प्रमृज्यअ शयनं त्व् आपाद्य सद्यः स्वपेत्  ॥ ह्भ्व्_११।१५४ ॥  
  
किं च-  
रामं स्कन्दं हनुमन्तं वैनतेयं वृकोदरम् ।  
शयने यः स्मरेन् नित्यं दुःस्वप्नस् तस्य नश्यति  ॥ ह्भ्व्_११।१५५ ॥  
  
अपि च स्कान्द-पाद्मयोः (पद्मप् ५।९।४४-४७)-  
ऋतु-कालाभिगामी यः स्व-दार-निरतश् च यः ।  
सर्वदा ब्रह्मचारीह विज्ञेयः स गृहाश्रमी  ॥ ह्भ्व्_११।१५६ ॥  
ऋतुः षोडश-यामिन्यश् चतस्रस् तासु गर्हिताः ।  
पुत्र-दास् तासु या युग्मा अयुग्माः कन्यका-प्रदाः  ॥ ह्भ्व्_११।१५७ ॥  
त्यक्त्वा चन्द्रमसं दुष्टं मघां मूलं विहाय च ।  
शुचिः सन्निर्विशेत् पत्नीं पुं-नामर्क्षे विशेषतः ।  
शुचिं पुत्रं प्रसूयेत पुरुषार्थ-प्रसाधनम्  ॥ ह्भ्व्_११।१५८ ॥  
  
विष्णु-पुराणे और्व-सगर-संवादे (३।११।१११-१२७)--  
कृत-पादादि-शौचश् च भुक्त्वा सायं ततो गृही ।  
गच्छेच् छय्याम् अस्फुटिताम् एक-दारु-मयीं नृप  ॥ ह्भ्व्_११।१५९ ॥  
नाविशालां न वै भग्नां नासमां मलिनां न च ।  
न च जन्तु-मयीं शय्याम् अधितिष्ठेद् अनास्तृताम्  ॥ ह्भ्व्_११।१६० ॥  
प्राच्यां दिशि शिरः शस्तं याम्यायाम् अथवा नृप ।  
सदैव स्वपतः पुंसो विपरीतं तु रोगदम्  ॥ ह्भ्व्_११।१६१ ॥  
ऋताव् उपगमः शस्तः स्वपत्न्याम् अवनीपते ।  
पुन्नामर्क्षे शुभे काले ज्येष्ठ-युग्मासु रात्रिषु  ॥ ह्भ्व्_११।१६२ ॥  
नास्नातां तु स्त्रियं गच्छेन् नातुरां न रजस्वलाम् ।  
नानिष्टां न प्रकुपितां नाप्रशस्तां न गुर्विणीम्  ॥ ह्भ्व्_११।१६३ ॥  
नादक्षिणां नान्यकामां नाकामां नान्य-योषितम् ।  
क्षुत्-क्षामाम् अतिभुक्तां वा स्वयं चैभिर् गुणैर् युतः  ॥ ह्भ्व्_११।१६४ ॥  
स्नातः स्रग्-गन्ध-धृक्-प्रीतो नाध्यातः क्षुधितो ऽपि वा ।  
सकामः सानुरागश् च व्यवायं पुरुषो व्रजेत्  ॥ ह्भ्व्_११।१६५ ॥  
चतुर्दश्य्-अष्टमी चैव अमावस्याथ पूर्णिमा ।  
पर्वाण्य् एतानि राजेन्द्र रवि-सङ्क्रान्तिर् एव च  ॥ ह्भ्व्_११।१६६ ॥  
तैल-स्त्री-मांस-सम्भोगी पर्वस्व् एतेषु वै पुमान् ।  
विण्-मूत्र-भोजनं नाम प्रयाति नरकं नृप  ॥ ह्भ्व्_११।१६७ ॥  
नान्य-योनाव् अयोनौ वा नोपयुक्तौषधस् तथा ।  
देव-द्विज-गुरूणां च व्यवायी नाश्रमी भवेत्  ॥ ह्भ्व्_११।१६८ ॥  
चैत्य-चत्वर-तीर्थेषु नैव गोष्ठे चतुष्पथे ।  
नैव श्मशानोपवने सलिलेषु महीपते  ॥ ह्भ्व्_११।१६९ ॥  
प्रोक्त-पर्व-स्वशेषेषु नैव भूपाल सन्ध्ययोः ।  
गच्छेद् व्यवायं मतिमान् न मूत्रोच्चार-पीडितः  ॥ ह्भ्व्_११।१७० ॥  
पर-दारान् न गच्छेत मनसापि कदाचन ।  
किम् उ वाचास्थि-बन्धो ऽपि नास्ति तेषु व्यवायिनाम्  ॥ ह्भ्व्_११।१७१ ॥  
मृतो नरकम् अभ्येति हीयते चात्र चायुषः ।  
पर-दार-रतिः पुंसाम् उभयत्रापि भीतिदा  ॥ ह्भ्व्_११।१७२ ॥  
इति मत्वा स्व-दारेषु ऋतुमत्सु बुधो व्रजेत् ।  
यथोक्त-दोष-हीनेषु सकामेष्व् अनृताव् अपि  ॥ ह्भ्व्_११।१७३ ॥  
इति ।  
  
तेषां भक्त्य्-उपयोगित्वं न स्याद् यद्यपि कर्मणाम् ।  
तथापि कृत उल्लेखो गृहिष्व् आवश्यकं ततः  ॥ ह्भ्व्_११।१७४ ॥  
इत्थं हि प्रातरु त्थानात् प्रत्यहं शयनावधि ।  
श्री-कृष्णं पूजयन् सिद्ध-सर्वार्थो ऽस्य प्रियो भवेत्  ॥ ह्भ्व्_११।१७५ ॥  
  
अथ श्री-भगवद्-अर्चन-माहात्म्यम्  
  
श्री-कूर्म-पुराणे-  
न विष्ण्व्-आराधनात् पुण्यं विद्यते कर्म वैदिकम् ।  
तस्माद् अनादि-मध्यान्तं नित्यम् आराधयेद् धरिम्  ॥ ह्भ्व्_११।१७६ ॥  
  
तत्रैव भृग्व्-आदीन् प्रति साक्षात् श्री-भगवद्-उक्तौ-  
येऽर्चयिष्यन्ति मां भक्त्या नित्यं कलि-युगे द्विजाः ।  
विधिना वेद-दृष्टेन ते गमिष्यन्ति तत्-पदम्  ॥ ह्भ्व्_११।१७७ ॥  
  
विष्णु-रहस्ये-  
श्री-विष्णोर् अर्चनं ये तु प्रकुर्वन्ति नरा भुवि ।  
ते यान्ति शाश्वतं विष्णोर् आनन्दं परमं पदम्  ॥ ह्भ्व्_११।१७८ ॥  
इति ।  
  
तत्रैव श्री-भगवद्-उक्तौ-  
न मे ध्यान-रताः सम्यग्-योगिनः परितुष्टये ।  
तथा भवन्ति देवर्षे क्रिया-योग-रता यथा  ॥ ह्भ्व्_११।१७९ ॥  
क्रिया-योगो हि मेऽभीष्टः पर-योगात् स्वनुष्ठितात् ।  
तुष्टिर् मे सम्भवेत् पुम्भिर् भक्तिमद्भिर् अमत्सरैः  ॥ ह्भ्व्_११।१८० ॥  
येऽर्चयन्ति नरा नित्यं क्रिया-योग-रताः स्वयम् ।  
ध्यायन्ति ये च मां नित्यं तेषां श्रेष्ठाः क्रिया मताः  ॥ ह्भ्व्_११।१८१ ॥  
क्रिया-हीनस्य देवर्षे तथा ध्यानं न मुक्तिदम् ।  
न तथा मां विदुर् विप्रा ध्यानिनस् तत्त्वतो विना ।  
क्रिया-योग-रताः सम्यग् लभन्ते मां समाधिना  ॥ ह्भ्व्_११।१८२ ॥  
यथा हि कामदं नॄणां मम तुष्टि-करं परम् ।  
भक्तियोगं महापुण्यं भुक्ति-मुक्ति-प्रदं शुभम्  ॥ ह्भ्व्_११।१८३ ॥  
संवत्सरेण यत् पुण्यं लभन्ते ध्यानिनो मम ।  
प्राप्यन्ते तद् इहैकाहात् क्रिया-योग-परैर् नरैः  ॥ ह्भ्व्_११।१८४ ॥  
  
आदि-पुराणे-  
न कर्म-सदृशं ध्यानं न कर्म-सदृशं फलम् ।  
न कर्म-सदृशस् त्यागो न कर्म-सदृशं तपः ।  
न कर्म-सदृशं पुण्यं न कर्म-सदृशी गतिः  ॥ ह्भ्व्_११।१८५ ॥  
  
नारदीये [नार्प् २।३।३-४]  
भक्ति-ग्राह्यो हृषीकेशो न धनैर् धरणी-धर ।  
भक्त्या सम्पूजितो विष्णुः प्रददाति मनोरथम्  ॥ ह्भ्व्_११।१८६ ॥  
तस्माद् विप्राः सदा भक्तिः कर्तव्या चक्र-पाणिनः ।  
जनेनापि जगन्नाथः पूजितः क्लेशहा भवेत्  ॥ ह्भ्व्_११।१८७ ॥  
  
हरि-भक्ति-सुधोदये --  
कृतापि दम्भ-हास्यार्थे सेवा तारयते जनान् ।  
विफला नान्य-कर्मेव कृपालुः को न्व् अतः परः  ॥ ह्भ्व्_११।१८८ ॥  
  
ब्रह्म-वैवर्ते --  
स समाराधितो देवो मुक्ति-कृत् स्याद् यथा तथा ।  
अनिच्छयापि हुत-भुक् संस्पृष्टो दहति द्विज  ॥ ह्भ्व्_११।१८९ ॥  
धनवान् पुत्रवान् भोगी यशस्वी भय-वर्जितः ।  
मेधावी मतिमान् प्राज्ञो भवत्य् आराधनाद् धरेः  ॥ ह्भ्व्_११।१९० ॥  
  
स्कान्दे सनत्कुमार-मर्कण्डेय-संवादे -  
विशिष्टः सर्व-धर्माच् च धर्मो विष्ण्व्-अर्चनं नॄणाम् ।  
सर्व-यज्ञ-तपो-होमस् तीर्थ-स्नानैश् च यत् फलम्  ॥ ह्भ्व्_११।१९१ ॥  
तत् फलं कोटि-गुणितं विष्णुं सम्पूज्य चाप्नुयात् ।  
तस्मात् सर्व-प्रयत्नेन नारायणम् इहार्चयेत्  ॥ ह्भ्व्_११।१९२ ॥  
  
तत्रैव श्री-शिवोमा-संवादे  --  
यः प्रदद्यद् द्विजेन्द्रय सर्वं भुमिं स-सगरम् ।  
अर्चयेद् यः सकृद् विष्णुं तत् फलं लभते नरः  ॥ ह्भ्व्_११।१९३ ॥  
मसर्धम् अपि यो विष्णुं नैरन्तर्येन पूजयेत् ।  
पुरुषोत्तमः स विज्ञेयो विष्णु-भक्तो न संशयः  ॥ ह्भ्व्_११।१९४ ॥  
मध्यन्दिन-गते सुर्ये यो विष्णुं परिपूजयेत् ।  
वसु-पूर्ण-महि-दतुर् यत् पुन्यं तद् अवाप्नुयात्  ॥ ह्भ्व्_११।१९५ ॥  
प्रातर् उत्थय यो विष्णुं सततं परिपूजयेत् ।  
अग्निस्तोम-सहस्रस्य लभते फलम् उत्तमम्  ॥ ह्भ्व्_११।१९६ ॥  
यो विष्णुं प्रयतो भूत्वा सयङ्कले समर्चयेत् ।  
गवं मेधस्य यज्ञस्य फलम् आप्नोति दुर्लभम्  ॥ ह्भ्व्_११।१९७ ॥  
एवं सर्वासु वेलासु अवेलासु च केशवम् ।  
सम्पूजयन् नरो भक्त्या सर्वान् कामान् अवाप्नुयात्  ॥ ह्भ्व्_११।१९८ ॥  
किं पुनर् यो ऽर्चयेन् नित्यं सर्व-देव-नमस्कृतम् ।  
धन्यः सः कृत-कृत्यश् च विष्णु-लोकम् अवाप्नुयात्  ॥ ह्भ्व्_११।१९९ ॥  
  
किं च  --  
दीक्षा-मात्रेण कृष्णस्य नरा मोक्षं लभन्ति वै ।  
किं पुनर् ये सदा भक्त्या पूजयन्त्य् अच्युतं नरः  ॥ ह्भ्व्_११।२०० ॥  
  
तत्रैव श्री-ब्रह्म-नरद-संवादे   
संसारेऽस्मिन् महा-घोरे जन्म-मृत्यु-भयाकुले ।  
पूजनं वासुदेवस्य तारकं वादिभिः स्म्र्तम्  ॥ ह्भ्व्_११।२०१ ॥  
स नाम सुकृति लोके कुलं तेन ह्य् अलङ्कृतम् ।  
आधारः सर्व-भूतानां येन विष्णुः प्रसदितः  ॥ ह्भ्व्_११।२०२ ॥  
यज्ञानां तपसां चैव शुभानाम् अपि कर्मणाम् ।  
तद् विशिष्ट-फलं नॄणां सदैवाराधनं हरेः  ॥ ह्भ्व्_११।२०३ ॥  
कलौ कलि-मलाक्रान्ता न जानन्ति हरिं परम् ।  
येऽर्चयन्ति तम् ईशानं कृत-कृत्यस् त एव हि  ।  
नास्ति श्रेयोत्तमं नॄणां विष्णोर् आराधनत् परम्  ॥ ह्भ्व्_११।२०४ ॥  
युगेऽस्मिन् तमसे तस्मात् सततं हरिम् अर्चयेत् ।  
अर्चिते देव-देवेसे शङ्ख-चक्र-गदा-धरे  ॥ ह्भ्व्_११।२०५ ॥  
अर्चितः सर्व-देवाः स्युर् यतः सर्व-गतो हरिः ।  
अर्चिते सर्व-लोकेशे सुरासुर-नमस्कृते ।  
केशवे केशि-कंस-घ्ने न याति नरकं नरः  ॥ ह्भ्व्_११।२०६ ॥  
सकृद् अभ्यर्चितो येन हेलयापि नमस्कृतः ।  
स याति परमं स्थानं यत् सुरैर् अपि पूजितम्  ॥ ह्भ्व्_११।२०७ ॥  
समस्त-लोक-नाथस्य देव-देवस्य शार्ङ्गिणः ।  
साक्षाद् भगवतो नित्यं पूजनं जन्मनः फलम्  ॥ ह्भ्व्_११।२०८ ॥  
  
तत्रैवग्रे ---  
असारे खलु संसारे सारम् एतन् निरूपितम् ।  
समस्त-लोक-नाथस्य श्रद्धयाराधनं हरेः  ॥ ह्भ्व्_११।२०९ ॥  
  
किं च  --  
यत्र विष्णु-कथा नित्यं यत्र तिष्ठन्ति वैष्णवाः ।  
कलि-बाह्या नरास् ते वै येऽर्चयन्ति सदा हरिम्  ॥ ह्भ्व्_११।२१० ॥  
  
काशी-खण्डे   
हरेर् आराधनं पुंसां किं किं न कुरुते बत ।  
पुत्र-मित्र-कलत्रार्थं राज्य-स्वर्गापवर्ग-दम्  ॥ ह्भ्व्_११।२११ ॥  
हरत्य् अघं ध्वम्सयति व्याधीन् आधीन् निरस्यति ।  
धर्मं विवर्धयेत् क्षिप्रं प्रयच्छन्ति मनो-रथम्  ॥ ह्भ्व्_११।२१२ ॥  
  
अत एव स्कान्दे ध्रुवं प्रति मर्कण्डेयस्य वचनं  ---  
सकृद् अभ्यर्चितो येन देव-देवो जनार्दनः ।  
स प्राप्नोति परं स्थानं सत्यम् एतन् मयोदितम्  ॥ ह्भ्व्_११।२१३ ॥  
  
तथाङ्गीरसः -  
यस्यान्तः सर्वम् एवेदं यस्य नान्तो महात्मनः ।  
तम् आराधय गोविन्दं स्थानम् आग्र्यं यद् इच्छसि  ॥ ह्भ्व्_११।२१४ ॥  
  
पुलस्तस्य -  
परं ब्रह्म परं धाम यो ऽसौ सस्वत-पूरुषः ।  
तम् आराध्य हरिं याति मुक्तिम् अप्य् अति-दुर्लभम्  ॥ ह्भ्व्_११।२१५ ॥  
  
पुलहस्य -  
ऐन्द्रम् इन्द्रः परं स्थानं यम् आराध्य जगत्-पतिम् ।  
प्राप यज्ञ-पतिं विष्णुं तम् आराधय सु-व्रत  ॥ ह्भ्व्_११।२१६ ॥  
  
वसिष्ठस्य  -  
प्राप्नोत्य् आराधिते विष्णौ मनसा यद् यद् इच्छति ।  
त्रैलोक्यान्तर्-गतं स्थानं किम् उ सर्वोत्तमोत्तमम्  ॥ ह्भ्व्_११।२१७ ॥  
यन् यन् कामयते कामान् नारी वा पुरुषो ऽपि वा ।  
तन् समाप्नोति विपुलान् समाराध्य जनार्दनम्  ॥ ह्भ्व्_११।२१८ ॥  
  
अगस्त्य-संहितायां  --  
आराध्यैव नरो विष्णुं मनसा यद् यद् इच्छति ।  
फलं प्राप्नोत्य् अविहतं भूरि स्वल्पम् अथापि वा  ॥ ह्भ्व्_११।२१९ ॥  
  
इद्र्सं विष्णु-पुरनेऽपि किञ्चिद् अधिकं चेदं, श्री-मरीचेः  
अनाराधित-गोविन्दैर् नरैर् स्थानं नृपात्मज ।  
न हि सम्प्राप्यते श्रेष्ठं तस्माद् आराधयाच्युतम्  ॥ ह्भ्व्_११।२२० ॥  
  
किं च तत्रैव-  
भौमान् मनोरथान् स्वर्गं स्वर्ग-वन्द्यं तथास्पदम् ।  
प्राप्नोत्य् आराधिते विष्णौ निर्वाणम् अपि चोत्तमम्  ॥ ह्भ्व्_११।२२१ ॥  
  
तथा ब्रह्म-वैवर्ते-  
यत्-पादोदकम् आधाय शिवः शिरसि नृत्यति ।  
यन्-नाभि-नलिनाद् आसीद् ब्रह्मा लोक-पितामहः  ॥ ह्भ्व्_११।२२२ ॥  
यद्-इच्छा-शक्ति-विक्षोभाद् ब्रह्मण्डोद्भव-सङ्क्षयौ ।  
तम् आराधय गोविन्दं स्थानम् अग्र्यं यदीच्छसि  ॥ ह्भ्व्_११।२२३ ॥  
  
नारसिंहे मर्कण्डेय-सहस्रनिक-संवादे-  
यस् तु सम्पूजयेन् नित्यं नरसिंह नरेश्वर ।  
स स्वर्ग-मोक्ष-भागी स्यान् नात्र कार्या विचारणा  ॥ ह्भ्व्_११।२२४ ॥  
तस्माद् एक-मना भूत्वा यावज्-जीवं प्रतिज्ञया ।  
अर्चनान् नरसिंहस्य सम्प्राप्नोत्य् अभिवाञ्छितम्  ॥ ह्भ्व्_११।२२५ ॥  
  
तत्रैव श्री-व्यास-शुक-संवादे श्री-मार्कण्डेय-मृत्युञ्जय-संवादानन्तरं-  
नरके पच्यमानस् तु यमेन परिभाषितः ।  
किं त्वया नार्चितो देवः केशवः क्लेश-नाशनः  ॥ ह्भ्व्_११।२२६ ॥  
उदकेनाप्य् अलाभे तु द्रव्याणां पूजितः प्रभुः ।  
यो ददाति स्वकं लोकं स त्वया किं न पूजितः  ॥ ह्भ्व्_११।२२७ ॥  
नरसिंहो हृषीकेशः पुण्डरीक-निभेक्षणः ।  
स्मरनान् मुक्ति-दो नृणां स त्वया किं न पूजितः  ॥ ह्भ्व्_११।२२८ ॥  
  
बृहन्-नारदीयेऽदिति-माहात्म्ये श्री-सूतोक्तौ-  
यत्र पूजा-परो विष्णोस् तत्र विघ्नो न बाधते ।  
राजा च तस्करश् चापि व्याधयश् च न सन्ति हि  ॥ ह्भ्व्_११।२२९ ॥  
प्रेताः पिशाचाः कुष्माण्डा ग्रहा बालग्रहास् तथा ।  
डाकिन्यो राक्षसाश् चैव न बाधन्तेऽच्युतर्चकम्  ॥ ह्भ्व्_११।२३० ॥  
  
तत्रैव यम-भगीरथ-संवादे-  
पत्रैः पुष्पैः फलैर् वार्च्य पूजा-रहितम् अच्युतम् ।  
स याति विष्णु-सालोक्यं कुल-सप्तति-संयुतः  ॥ ह्भ्व्_११।२३१ ॥  
  
तत्रैव ध्वजारोपण-माहात्म्ये श्री-विष्णु-दूतानाम् उक्तौ-  
उत्क्रान्ति-काले यन्-नाम श्रुतवन्तो ऽपि वै सकृत् ।  
लभन्ते परमं स्थानं किम् उ शुश्रूषणे रतः  ॥ ह्भ्व्_११।२३२ ॥  
मुहूर्तं वा मुहूर्तार्धं यस् तिष्ठेद् धरि-मन्दिरे ।  
स याति परमं स्थानं किम् उ शुश्रूषणे रतः  ॥ ह्भ्व्_११।२३३ ॥  
  
तत्रैव विभाण्डक-मुनेः सुमति-नृपं प्रति  --  
अवशेनापि यत् कर्म कृतं तु सु-महत् फलम् ।  
ददाति नॄणां राजेन्द्र किं पुनः सम्यग्-अर्चना  ॥ ह्भ्व्_११।२३४ ॥  
  
प्रायश्चित्त-प्रकारणान्ते  ---  
सम्पर्काद् यदि वा मोहाद् यस् तु पूजयते हरिम् ।  
सर्व-पाप-विनिर्मुक्तः स याति परमं पदम्  ॥ ह्भ्व्_११।२३५ ॥  
सर्वान्तराया नश्यन्ति मनः-सुद्धिश् च जायते ।  
परं मोक्षं लभेच् चैव पूज्यमाने जनार्दने  ॥ ह्भ्व्_११।२३६ ॥  
धर्मार्थ-काम-मोक्षाख्या पुरुषार्थाः सनातनाः ।  
हरि-पूजा-पराणां तु सिध्यन्ते नात्र संशयः  ॥ ह्भ्व्_११।२३७ ॥  
सर्व-तीर्थानि यज्ञाश् च साङ्गा वेदाश् च सत्तमाः ।  
नारायणर्चनस्यैते कालं नर्हन्ति सोदसिम्  ॥ ह्भ्व्_११।२३८ ॥  
  
श्री-विष्णु-तोष-विधि-प्रश्नोत्तरे-  
सत्यं वच्मि हितं वच्मि सारं वच्मि पुनः पुनः ।  
असारोदग्र-संसारे सारं यद् विष्णु-पूजनम्  ॥ ह्भ्व्_११।२३९ ॥  
  
उपलेपन-माहात्म्यन्ते-  
अकामाद् अपि ये विष्णोः सकृत् पूजां प्रकुर्वते न तेषाम् ।  
भव-बन्धस् तु कदाचिद् अपि जायते  ॥ ह्भ्व्_११।२४० ॥  
  
यज्ञध्वजोपाख्यानान्ते-  
तस्मात् शृणुत विप्रेन्द्र देवो नारायणो ऽव्ययः ।  
जानतो ऽजानतो वापि पूजकानां विमुक्ति-दः  ॥ ह्भ्व्_११।२४१ ॥  
ते वन्द्यास् ते प्रपूज्याश् च नमस्कार्या विशेषतः ।  
येऽर्चयन्ति महा-विष्णुं प्रपन्नार्ति-प्रणाशनम्  ॥ ह्भ्व्_११।२४२ ॥  
ये यजन्ति स्पृहा-शून्या हरिं वा हरम् एव वा ।  
त एव भुवनं सर्वं पुनन्ति विबुध-र्षभाः  ॥ ह्भ्व्_११।२४१ ॥  
  
पाद्मे श्री-नारायण-नारद-संवादे पूज-विधि-प्रसङ्गे-  
मद्-भक्तो यो मद्-अर्चां च करोति विधि-दृष्टये ।  
तस्यान्तरायः स्वप्नेऽपि न भवत्य् अभयो हि सः  ॥ ह्भ्व्_११।२४२ ॥  
  
तत्रैव वैशाख-माहात्म्ये नारदाम्बरीष-संवादे-  
पुत्रान् कलत्रान् दीर्घायू राज्यं स्वर्गापवर्गकम् ।  
स दद्याद् ईप्सितं सर्वं भक्त्या सम्पूजितो ऽजितः  ॥ ह्भ्व्_११।२४५ ॥  
नरकेऽपि चिरं मग्नाः पूर्वजा ये कुल-द्वये ।  
तत्रैव यान्ति ते स्वर्गं यदार्चेत सूतो हरिम्  ॥ ह्भ्व्_११।२४६ ॥  
  
तत्रैव  श्री-यम-ब्रह्म-संवादे-  
अनाराध्य हरिं भक्त्या को लोकान् प्राप्नुयाद् बुधः ।  
आराधिते हरौ कामाः सर्वे कर-तल-स्थिताः  ॥ ह्भ्व्_११।२४७ ॥  
  
विष्णु-धर्मोत्तरे श्री-कृष्णामृत-स्तोत्रे-  
सो ऽपि धन्यतमो लोके यो ऽर्चयेद् अचुत्यं सकृत् ।  
किं पुनः श्रद्धया युक्तः स-पुष्पैः प्रतिवासरम्  ॥ ह्भ्व्_११।२४८ ॥  
वैष्णवान् अपि ये नित्यं प्रपश्यन्त्य् अर्चयन्ति च ।  
तेऽपि विष्णु-पदं यान्ति किं पुनर् विष्णु-सेवकाः  ॥ ह्भ्व्_११।२४९ ॥  
स योगी स विशुद्धात्मा स शान्तः स महा-मतिः ।  
स शुद्धः स च सम्पूर्णः कृष्णं सेवेत यो नरः  ॥ ह्भ्व्_११।२५० ॥  
  
अगस्त्य-संहितायाम्-  
अनन्य-मनसः शश्वद् गणयन्तो ऽक्ष-मालया ।  
जपन्तो राम-रामेति सुखामृत-निधौ मनः ।  
प्रविलाप्यामृतीभूय सुखं तिष्ठन्ति केचन  ॥ ह्भ्व्_११।२५१ ॥  
परिचर्या-पराः केचित् प्रासादादिषु शेरते ।  
मनुष्यम् इव तं द्रष्टुं व्यवहर्तुं च बन्धुवत्  ॥ ह्भ्व्_११।२५२ ॥  
  
किं च-  
यथा विधि-निषेधौ तु मुक्तं नविओपसर्पतः ।  
तथा न स्पृशतो रामोपासकं विधि-पूर्वकम्  ॥ ह्भ्व्_११।२५३ ॥  
  
श्री-भगवद्-गीतासु (१२।१)-  
एवं सतत-युक्ता ये भक्तास् त्वां पर्युपासते ।  
ये चाप्य् अक्षरम् अव्यक्तं तेषां के योग-वित्तमाः  ॥ ह्भ्व्_११।२५४ ॥  
  
इत्य् अर्जुनेन पृष्टः श्री-भगवान् उवाच (१२।२)-  
मय्य् आवेश्य मनो ये मां नित्ययुक्ता उपासते ।  
श्रद्धया परयोपेतास् ते मे युक्ततमा मताः  ॥ ह्भ्व्_११।२५५ ॥  
  
चतुर्थ-स्कन्धे [भ्प् ४।२१।३१]-  
यत्-पाद-सेवाभिरुचिस् तपस्विनाम्  
अशेष-जन्मोपचितं मलं धियः ।  
सद्यः क्षिणोत्य् अन्वहम् एधती सती  
यथा पदाङ्गुष्ठ-विनिःसृता सरित्  ॥ ह्भ्व्_११।२५६ ॥  
  
किं च, नारदोक्तौ [भ्प् ४।३१।१४]-  
यथा तरोर् मूल-निषेचनेन  
तृप्यन्ति तत्-स्कन्ध-भुजोपशाखाः ।  
प्राणोपहाराच् च यथेन्द्रियाणां  
तथैव सर्वार्हणम् अच्युतेज्या  ॥ ह्भ्व्_११।२५७ ॥  
  
एकादश-स्कन्धे च कवि-योगेश्वरस्य वाक्यं [भ्प् ११।२।३३]-  
मन्येऽकुतश्चिद्-भयम् अच्युतस्य  
पादाम्बुजोपासनम् अत्र नित्यम् ।  
उद्विग्न-बुद्धेर् असद्-आत्म-भावाद्  
विश्वात्मना यत्र निवर्तते भीः  ॥ ह्भ्व्_११।२५८ ॥  
  
श्री-भगवतश् च [भ्प् ११।२७।४९]-  
एवं क्रिया-योग-पथैः पुमान् वैदिक-तान्त्रिकैः ।  
अर्चन्न् उभयतः सिद्धिं मत्तो विन्दत्य् अभीप्सिताम्  ॥ ह्भ्व्_११।२५९ ॥  
  
किं च [भ्प् ११।२७।५३]  
माम् एव नैरपेक्ष्येण भक्ति-योगेन विन्दति ।  
भक्ति-योगं स लभत एवं यः पूजयेत माम्  ॥ ह्भ्व्_११।२६० ॥  
  
गौतमीय-तन्त्रे श्री-नारदस्य-  
तुलसी-दल-मात्रेण जलस्य चुलुकेन च ।  
विक्रीणीते स्वम् आत्मानं भक्तेभ्यो भक्त-वत्सलः  ॥ ह्भ्व्_११।२६१ ॥  
अथ पूजा-नित्यता  
महाभारते-  
मातृवत् परिरक्षन्तं सृष्टि-संहार-कारकम् ।  
यो नार्चयति देवेशं तं विद्याद् ब्रह्म-घातकम्  ॥ ह्भ्व्_११।२६२ ॥  
  
अत एवोक्तं बृहन्-नारदीये पादोदक-माहात्म्याख्यानारम्भे-  
हरि-पूजा-विधानं तु यस्य वेश्मनि नो द्विजः ।  
श्मशान-सदृशं विद्यान् न कदापि विशेच् च तत्  ॥ ह्भ्व्_११।२६३ ॥  
  
अत एवोक्तं विष्णु-धर्मोत्तरे --  
पुष्पैर् वा यदि वा पत्रैह् फलैर् वा यदि वाम्बुभिः ।  
यष्टव्यः पुण्डरीकाक्षस् त्यक्त्वा कार्य-शतानि च  ॥ ह्भ्व्_११।२६४ ॥  
  
किं च नारदीये-  
निमित्तेषु च सर्वेषु तत्-तत्-काल-विशेषतः ।  
पूजयेद् देव-देवेशं द्रव्यं सम्पाद्य यत्नतः  ॥ ह्भ्व्_११।२६५ ॥  
  
अत एवोक्तं भगवता हायग्रीवेण हायशीर्ष-पञ्चरात्रे-  
प्रतिष्ठितार्चा न त्याज्या यावज्-जीवं समर्चयेत् ।  
वरं प्राणस्य वा त्यागः शिरसो वापि कर्त्तनम्  ॥ ह्भ्व्_११।२६६ ॥  
पूजया नित्यतालेखि प्राक् च नैवेद्य-भक्षणे ।  
माहात्म्यं च परं शालग्राम-चक्र-प्रसङ्गतः  ॥ ह्भ्व्_११।२६७ ॥  
पूजाङ्गानां च माहात्म्यं यद् यद् विलिखितं पुरा ।  
तत् सर्वम् इह पूजायां पर्यवस्यति हि स्वतः  ॥ ह्भ्व्_११।२६८ ॥  
पूजा-महिम-मत्तेभाह् शास्त्रारण्य-विहारिणः ।  
कीटेन कति सङ्ग्राह्याः प्रभावम् श्री-हरेर् विना  ॥ ह्भ्व्_११।२६९ ॥  
  
अथ श्री-भगवन्-नाम सदा सेवेत सर्वतः ।  
तन्-माहात्म्यं च विख्यातं सङ्क्षेपेनात्र लिख्यते  ॥ ह्भ्व्_११।२७० ॥  
  
अथ श्री-भगवन्-नाम-माहात्म्यम्   
  
तत्र श्री-भगवन्-नाम-विशेषस्य च सेवनम् ।  
ऋषिभिः कृपयादिष्टं तत्-तत्-काम-हतात्मनाम्  ॥ ह्भ्व्_११।२७१ ॥  
  
अथ काम-विशेषेण श्री-भगवन्-नाम-विशेष-सेवा-माहात्म्यम्   
  
तत्र पाप-क्षयार्थं   
  
श्री-कौर्मे-  
श्री-शब्द-पूर्वं जय-शब्द-मध्यं  
जय-द्वयाद् उत्तरतस् तथा हि ।  
त्रिः-सप्त-कृत्वो नरसिंह-नाम  
जप्तं निहन्याद् अपि विप्र-हत्याम्  ॥ ह्भ्व्_११।२७२ ॥  
  
महा-भय-निवरनर्थम्   
  
तत्रैव-  
श्री-पूर्वो नरसिंहो द्विर् जयाद् उत्तरतस् तु सः ।  
त्रिः-सप्त-कृत्वो जपतो महाभय-निवारणः  ॥ ह्भ्व्_११।२७३ ॥  
  
काल-विशेषे तु मङ्गलार्थं, विष्णु-धर्मोत्तरे मार्कण्डेय-वज्र-संवादे   
पुरुषं वासुदेवं च तथा सङ्कर्षणं विभुम् ।  
प्रद्युम्नम् अनिरुद्धं च क्रमाद् अब्देषु कीर्तयेत्  ॥ ह्भ्व्_११।२७४ ॥  
बलभद्रं तथा कृष्णं कीर्तयेद् अयन-द्वये ।  
मधवं पुण्डरीकाक्षं तथा वै भोग-सयिनम्  ॥ ह्भ्व्_११।२७५ ॥  
पद्मनाभं हृषीकेशं तथा देवं त्रिविक्रमम् ।  
क्रमेन रज-सर्दुल वसन्तदिसु कीर्तयेत्  ॥ ह्भ्व्_११।२७६ ॥  
विष्णुं च मधु-हन्तारं तथा देवं त्रिविक्रमम् ।  
वामनं श्रीधरं चैव हृषीकेशं तथाइव च  ॥ ह्भ्व्_११।२७७ ॥  
दामोदरं पद्मनाभं केशवं च यदूत्तमम् ।  
नारायणं माधवं च गोविन्दं च तथा क्रमात्  ॥ ह्भ्व्_११।२७८ ॥  
चैत्रादिषु च मासेषु देव-देवम् अनुस्मरेत् ।  
प्रद्युम्नम् अनिरुद्धं च पक्षयोः कृष्ण-शुक्लयोः  ॥ ह्भ्व्_११।२७९ ॥  
सर्वः शर्वः सिवः स्थाणुर् भूतादिर् निधिर् अव्ययः ।  
अदित्यादिषु वरेषु क्रमाद् एवम् अनुस्मरेत्  ॥ ह्भ्व्_११।२८० ॥  
विश्वं विष्णुर् वषट्-कारो भूत-भव्य-भवत्-प्रभुः ।  
भूत-भृद् भूत-कृद् भवो भूतात्मा भूत-भवनः  ॥ ह्भ्व्_११।२८१ ॥  
अव्यक्तः पुण्डरीकाक्षो विस्वकर्म सुचिस्रवः ।  
सद्-भवो भवनो भर्त प्रभवः प्रभुर् इस्वरः  ॥ ह्भ्व्_११।२८२ ॥  
अप्रमेयो हृषीकेशह् पद्मनभो ऽमर-प्रभुः ।  
अग्रह्यः सस्वतो धत कृष्णश् चैतन्य् अनुस्मरेत्  ।  
देव-देवस्य नामानि कृत्तिकदिसु यदव  ॥ ह्भ्व्_११।२८३ ॥  
ब्रह्माणं श्री-पतिं विष्णुं कपिलं श्रीधरं प्रभुम् ।  
दामोदरं हृषीकेशं गोविन्दं मधुसूदनम्  ॥ ह्भ्व्_११।२८४ ॥  
भूधरं गदिनं देवं सङ्खिनं पद्मिनं तथा ।  
चक्रिणं च महाराज प्रथमादिषु संस्मरेत्  ॥ ह्भ्व्_११।२८५ ॥  
सर्वं वा सर्वदा नाम देव-देवस्य यादव  ॥ ह्भ्व्_११।२८६ ॥  
  
नामानि सर्वाणि जनार्दनस्य  
कालश् च सर्वः पुरुष-प्रवीराः ।  
तस्मात् सदा सर्व-गतस्य नाम  
ग्राह्यं यथेष्टं वरदस्य राजन्  ॥ ह्भ्व्_११।२८७ ॥  
  
विविध-काम-सिद्धये च   
  
पुलस्त्योक्तौ-  
कामः काम-प्रदः कान्तः काम-पालस् तथा हरिः ।  
आनन्दो माधवश् चैव काम-संसिद्धये जपेत्  ॥ ह्भ्व्_११।२८८ ॥  
रामः परशुरामश् च नृसिंहो विष्णुर् एव च ।  
विक्रमश् चैवम् आदीनि जप्यान्य् अरि-जिगीषुभिः  ॥ ह्भ्व्_११।२८९ ॥  
विद्याम् अभ्यस्तता नित्यं जप्तव्यः पुरुषोत्तमः ।  
दामोदरं बन्ध-गतो नित्यम् एव जपेन् नरः  ॥ ह्भ्व्_११।२९० ॥  
केशवं पुण्डरीकाक्षम् अनिशं हि तथा जपेत् ।  
नेत्र-बाधासु सर्वासु हृषीकेशं भयेषु च  ॥ ह्भ्व्_११।२९१ ॥  
अच्युतं चामृतं चैव जपेद् औषध-कर्माणि ।  
सङ्ग्रामाभिमुखो गच्छन् संस्मरेद् अपराजितम्  ॥ ह्भ्व्_११।२९२ ॥  
चक्रिणं गदिनं चैव शार्ङ्गिणं खड्गिनं तथा ।  
क्षेमार्थी प्रवसन् नित्यं दिक्षु प्रच्यादिषु स्मरेत्  ॥ ह्भ्व्_११।२९३ ॥  
अजितं चाधिपं चैव सर्वं सर्वेश्वरं तथा ।  
संस्मरेत् पुरुषो भक्त्या व्यवहारेषु सर्वदा  ॥ ह्भ्व्_११।२९४ ॥  
नारायणं सर्व-कालं क्षुत-प्रस्खलनादिषु ।  
ग्रह-नक्षत्र-पीडासु देव-बाधासु सर्वतः  ॥ ह्भ्व्_११।२९५ ॥  
दस्यु-वैरि-निरोधेषु व्याघ्र-सिंहादि-सङ्कटे ।  
अन्धाकारे तमस्-तीव्रे नरसिंहम् अनुस्मरेत्  ॥ ह्भ्व्_११।२९६ ॥  
अग्नि-दाहे समुत्पन्ने संस्मरेज् जल-शायिनम् ।  
गरुडध्वजानुस्मरनाद् विष-वीर्यं व्यपोहति  ॥ ह्भ्व्_११।२९७ ॥  
स्नाने देवार्चने होमे प्रणिपाते प्रदक्षिणे ।  
कीर्तयेद् भगवन्-नाम वासुदेवेति तत्-परः  ॥ ह्भ्व्_११।२९८ ॥  
स्थापने वित्त-धान्यादेर् अपध्याने च दुष्टजे ।  
कुर्वीत तन्-मना भूत्वा अनन्ताच्युत-कीर्तनम्  ॥ ह्भ्व्_११।२९९ ॥  
नारायणम् शार्ङ्ग-धरं श्रीधरं पुरुषोत्तमम् ।  
वामनं खड्गिनं चैव दुष्ट-स्वप्ने सदा स्मरेत्  ॥ ह्भ्व्_११।३०० ॥  
महार्णवादौ पर्यङ्क-शायिनं च नरः स्मरेत् ।  
बलभद्रं समृद्ध्य्-अर्थं सर्व-कर्माणि संस्मरेत्  ॥ ह्भ्व्_११।३०१ ॥  
जगत्-पतिम् अपत्यार्थं स्तुवान् भक्त्या न सीदति ।  
श्रीशं सर्वाभ्युदयिके कर्मन्य् आशु प्रकीर्तयेत्  ॥ ह्भ्व्_११।३०२ ॥  
अरिष्टेषु ह्य् अशेषेषु विशोकं च सदा जपेत् ।  
मरु-प्रपाताग्नि-जल-बन्धनादिषु मृत्युषु  ।  
स्वतन्त्र-परतन्त्रेषु वासुदेवं जपेद् बुधः  ॥ ह्भ्व्_११।३०२ ॥  
सर्वार्थ-शक्ति-युक्तस्य देव-देवस्य चक्रिणः ।  
यथाभिरोचते नाम तत् सर्वार्थेषु कीर्तयेत्  ॥ ह्भ्व्_११।३०३ ॥  
सर्वार्थ-सिद्धिम् आप्नोति नाम्नाम् एकार्थता यथा ।  
सर्वाण्य् एतानि नामानि परस्य ब्रह्मणो हरेः  ॥ ह्भ्व्_११।३०४ ॥  
एवं विष्णु-धर्मोत्तरे च मार्कण्डेय-वज्र-संवादे किं च-  
कूर्मं वराहं मत्स्यं वा जल-प्रतरणे स्मरेत् ।  
भ्राजिष्णुम् अग्नि-जनने जपेन् नाम त्व् अखण्डितम्  ॥ ह्भ्व्_११।३०६ ॥  
गरुडध्वजानुस्मरणाद्  आपदो मुच्यते नरः ।  
ज्वर-जुष्ट-शिरो-रोग-विष-वीर्यं च शम्यति  ॥ ह्भ्व्_११।३०७ ॥  
बलभद्रं तु युद्धार्थी कृश्यारम्भे हलायुधम् ।  
उत्तरानां वाणिज्यार्थी रामम् अभ्युदये नृप  ॥ ह्भ्व्_११।३०८ ॥  
मङ्गल्यं मङ्गलं विष्णुम् मङ्गल्येषु च कीर्तयेत् ।  
उत्तिष्ठन् कीर्तयेद् विष्णुम् प्रस्वपन् मधवं नरः ।  
भोजने चैव गोविन्दं  सर्वत्र मधुसूदनम्  ॥ ह्भ्व्_११।३०९ ॥  
  
तत्रैवान्यत्र-  
औषधे चिन्तयेद् विष्णुम् भोजने च जनार्दनम् ।  
शयने पद्मनाभं च मैथुने च प्रजापतिम्  ॥ ह्भ्व्_११।३१० ॥  
सङ्ग्रामे चक्रिणं क्रुद्धम् स्थान-भ्रंशे त्रिविक्रमम् ।  
नारायणं वृषोत्सर्गे श्रीधरं प्रिय-सङ्गमे  ।  
जल-मध्ये च वाराहं पावके जलशायिनम्  ॥ ह्भ्व्_११।३११ ॥  
कानने नरसिंहं च पर्वते रघुनन्दनम् ।  
दुःस्वप्ने स्मर गोविन्दं विशुद्धौ मधुसूदनम् ।  
मायासु वामनं देवं  सर्व-कार्येषु माधवम्  ॥ ह्भ्व्_११।३१२ ॥  
  
किं च-  
कीर्तयेद् वासुदेवं च अनुक्तेष्व् अपि यादव ।  
कार्यारम्भे तथा राजन् यथेष्टं नाम कीर्तयेत्  ॥ ह्भ्व्_११।३१३ ॥  
  
सर्वाणि नामानि हि तस्य राजन्  
सर्वार्थ-सिद्ध्यै तु भवन्ति पुम्सः ।  
तस्माद् यथेष्टं खलु कृष्ण-नाम  
सर्वेषु कार्येषु जपेत भक्त्या  ॥ ह्भ्व्_११।३१४ ॥  
  
तत्राखिल-पापोन्मूलनत्वम्    
अथ सामान्यतः श्री-भगवन्-नाम-कीर्तन-माहात्म्यम्  
  
विष्णु-धर्मे हरि-भक्ति-सुधोदये चोक्तं नारदेन-  
अहो सु-निर्मल यूयम् रागो हि हरि-कीर्तने ।  
अविधूय तमः कृत्स्नं नृणाम् उदेति सूर्यवत्  ॥ ह्भ्व्_११।३१५ ॥  
  
गरुदे-  
पापानलस्य दीप्तस्य मा कुर्वन्तु भयं नराः ।  
गोविन्द-नाम-मेघौघैर् नश्यते नीर-बिन्दुभिः  ॥ ह्भ्व्_११।३१६ ॥  
अवशेनापि यन्-नाम्नि कीर्तने सर्व-पातकैः ।  
पुमान् विमुच्यते सद्यः सिंह-त्रस्तैर् मृगैर् इव  ॥ ह्भ्व्_११।३१७ ॥  
यन्-नाम-कीर्तनं भक्त्या विलापनम् अनुत्तमम् ।  
मैत्रेयाशेष-पापानां धातूनाम् इव पावकः  ॥ ह्भ्व्_११।३१८ ॥  
  
यस्मिन् न्यस्त-मतिर् न याति नरकं स्वर्गो ऽपि यच्-चिन्तने  
विघ्नो यत्र निवेशितात्म-मनसो ब्राह्मो ऽपि लोको ऽल्पकः ।  
मुक्तिं चेतसि यः स्थितो ऽमल-धियां पुंसां ददात्य् अव्ययः  
किं चित्रं यद्-अघं प्रयाति विलयं तत्राच्युते कीर्तिते  ॥ ह्भ्व्_११।३१९ ॥  
  
विष्णु-धर्मोत्तरे --  
सायं प्रातस् तथा कृत्वा देव-देवस्य कीर्तनम् ।  
सर्व-पाप-विनिर्मुक्तः स्वर्ग-लोके महीयते  ॥ ह्भ्व्_११।३२० ॥  
  
वामने-  
नारायणो नाम नरो नराणां  
प्रसिद्ध-चौरः कथितः पृथिव्याम् ।  
अनेक-जन्मार्जित-पाप-सञ्चयम्  
हरत्य् अशेषं श्रुत-मात्र एव  ॥ ह्भ्व्_११।३२१ ॥  
  
स्कान्दे-  
गोविन्देति तथा प्रोक्तं भक्त्या वा भक्ति-वर्जितैः ।  
दहते सर्व-पापानि युगान्ताग्निर् इवोत्थितः  ॥ ह्भ्व्_११।३२२ ॥  
गोविन्द-नाम्ना यः कश्चिन् नरो भवति भू-तले ।  
कीर्तनाद् एव तस्यापि पापं याति सहस्रधा  ॥ ह्भ्व्_११।३२३ ॥  
  
काशी-खण्डे-  
प्रमादाद् अपि संस्पृष्टो यथानल-कणो दहेत् ।  
तथौष्ठ-पुट-संस्पृष्टं हरि-नाम दहेद् अघम्  ॥ ह्भ्व्_११।३२४ ॥  
  
बृहन्-नारदीये लुब्धकोपख्यानान्ते-  
नराणां विषयान्धानाम् ममताकुल-चेतसाम् ।  
एकम् एव हरेर् नाम सर्व-पाप-विनाशनम्  ॥ ह्भ्व्_११।३२५ ॥  
  
अत एव तत्रैव यमेनोक्तम्-  
हरि हरि सकृद् उच्चारितम्  
दस्यु-च्छलेन यैर् मनुष्यैः ।  
जननी-जठर-मार्ग-लुप्ता  
न मम पट-लिपिं विशन्ति मर्त्याः  ॥ ह्भ्व्_११।३२६ ॥  
  
पाद्मे वैशाख-माहात्म्ये देवशर्मोपाख्यानान्ते श्री-नारदोक्तौ-  
हत्यायुतं पान-सहस्रम् उग्रम्  
गुर्व्-अङ्गना-कोटि-निषेवनं च ।  
स्तेयान्य् अनेकानि हरि-प्रियेण  
गोविन्द-नाम्ना निहतानि सद्यः  ॥ ह्भ्व्_११।३२७ ॥  
  
अनिच्छयापि दहति स्पृष्टो हुत-वहो यथा ।  
तथा दहति गोविन्द-नाम व्याजाद् अपीरितम्  ॥ ह्भ्व्_११।३२८ ॥  
  
तत्रैव श्री-यम-ब्राह्मण-संवादे-  
कीर्तनाद् एव कृष्णस्य विष्णोर् अमित-तेजसः ।  
दुरितानि विलीयन्ते तमांसीव दिनोदये  ॥ ह्भ्व्_११।३२९ ॥  
नान्यत् पश्यामि जन्तूनाम् विहाय करि-कीर्तनम् ।  
सर्व-पाप-प्रशमनम् प्रायश्चित्तम् द्विजोत्तम  ॥ ह्भ्व्_११।३३० ॥  
  
षष्ठ-स्कन्धे [भ्प् ६।२।७-११]  
अयं हि कृत-निर्वेशो जन्म-कोट्य्-अंहसाम् अपि ।  
यद् व्याजहार विवशो नाम स्वस्त्य्-अयनं हरेः  ॥ ह्भ्व्_११।३३१ ॥  
स्तेनः सुरा-पो मित्र-ध्रुग् ब्रह्म-हा गुरु-तल्प-गः ।  
स्त्री-राज-पितृ-गो-हन्ता ये च पातकिनो ऽपरे  ॥ ह्भ्व्_११।३३२ ॥  
सर्वेषाम् अप्य् अघवताम् इदम् एव सुनिष्कृतम् ।  
नाम-व्याहरणं विष्णोर् यतस् तद्-विषया मतिः  ॥ ह्भ्व्_११।३३३ ॥  
  
न निष्कृतैर् उदितैर् ब्रह्म-वादिभिस्  
तथा विशुद्ध्यत्य् अघवान् व्रतादिभिः ।  
यथा हरेर् नाम-पदैर् उदाहृतैस्  
तद् उत्तमश्लोक-गुणोपलम्भकम्  ॥ ह्भ्व्_११।३३४ ॥  
  
[भ्प् ६।२।१४-१५]  
साङ्केत्यं पारिहास्यं वा स्तोभं हेलनम् एव वा ।  
वैकुण्ठ-नाम-ग्रहणम् अशेषाघ-हरं विदुः  ॥ ह्भ्व्_११।३३५ ॥  
पतितः स्खलितो भग्नः सन्दष्टस् तप्त आहतः ।  
हरिर् इत्य् अवशेनाह पुमान् नार्हति यातनाः  ॥ ह्भ्व्_११।३३६ ॥  
  
[भ्प् ६।२।१८]  
अज्ञानाद् अथवा ज्ञानाद् उत्तमश्लोक-नाम यत् ।  
सङ्कीर्तितम् अघं पुंसो दहेद् एधो यथानलः  ॥ ह्भ्व्_११।३३७ ॥  
  
[भ्प् ६।१३।८]  
ब्रह्म-हा पितृ-हा गो-घ्नो मातृ-हाचार्य-हाघवान् ।  
श्वादः पुल्कसको वापि शुद्ध्येरन् यस्य कीर्तनात्  ॥ ह्भ्व्_११।३३८ ॥  
  
लघु-भागवते-  
       वर्तमानं तु यत् पापं यद् भूतं यद् भविष्यति ।  
       तत् सर्वं निर्दहत्य् आशु गोविन्दानल-कीर्तनात्  ॥ ह्भ्व्_११।३३९ ॥  
       सदा द्रोह-परो यस् तु सज्जनानां मही-तले ।  
       जायते पावनो धन्यो हरेर् नामानुकीर्तनात्  ॥ ह्भ्व्_११।३४० ॥  
  
कौर्मे-  
       वसन्ति यानि कोटिस् तु पावनानि महीतले ।  
न तानि तत्-तुलां यान्ति कृष्ण-नामानुकीर्तने  ॥ ह्भ्व्_११।३४१ ॥  
  
बृहद्-विष्णु-पुराणे -  
नाम्नो ऽस्य यावती शक्तिः पाप-निर्हरणे हरेः ।  
तावत् कर्तुं न शक्नोति पातकं पातकी जनः  ॥ ह्भ्व्_११।३४२ ॥  
  
इतिहासोत्तमे-  
स्वादो ऽपि न हि शक्नोति कर्तुं पापानि यत्नतः ।  
तावन्ती यावती शक्तिर् विष्णोर् नाम्नो ऽसुभ-क्षये  ॥ ह्भ्व्_११।३४३ ॥  
  
विशेषतः कलौ, स्कान्दे-  
तन् नास्ति कर्मजं लोके वाग्-जं मानसम् एव वा ।  
यन् न क्षपयते पापं कलौ गोविन्द-कीर्तनम्  ॥ ह्भ्व्_११।३४४ ॥  
  
विष्णु-धर्मोत्तरे --  
शमायालं जलं वह्नेस् तमसो भस्करोदयः ।  
शान्त्यै कलेर् अघौघस्य नाम-सङ्कीर्तनं हरेः  ॥ ह्भ्व्_११।३४५ ॥  
  
नाम्नां हरेः कीर्तनतः प्रयाति  
संसार-पारं दुरितौघ-मुक्तः ।  
नरः स सत्यं कलि-दोष-जन्म  
पापं निहत्य् आशु किम् अत्र चित्रम्  ॥ ह्भ्व्_११।३४६ ॥  
  
ब्रह्माण्ड-पुराणे-  
वराक-चान्द्रायण-तप्त-कृच्छ्रैर्  
न देहि-शुद्धिर् भवतीह तादृक् ।  
कलौ सकृन् माधव-कीर्तनेन  
गोविन्द-नाम्ना भवतीह यादृक्  ॥ ह्भ्व्_११।३४७ ॥  
  
कीर्तन-कर्त्र्-कुल-सङ्ग्य्-आदि-पवनत्वं   
  
तत्रैव-  
महा-पातक-युक्तो ऽपि कीर्तयेन्न् अनिशं हरिम् ।  
शुद्धान्तःकरणो भूत्वा जायते पङ्क्ति-पावनः  ॥ ह्भ्व्_११।३४८ ॥  
  
लघु-भागवते-  
गोविन्देति मुदा युक्तः कीर्तयेद् यस् त्व् अनन्य-धीः ।  
पावनेन च धन्येन तेनेयं पृथिवी धृता  ॥ ह्भ्व्_११।३४९ ॥  
  
हरि-भक्ति-सुधोदये-  
न चैवम् एकं वक्तारं जिह्वा रक्षति वैष्णवी ।  
आश्राव्य भगवत्-ख्यातिं जगत् कृत्स्नं पुनाति हि  ॥ ह्भ्व्_११।३५० ॥  
  
दशम-स्कन्धे  (१०।४।१७) -  
यन्-नाम गृह्णन्न् अखिलन् श्रोतॄन् आत्मानम् एव च ।  
सद्यः पुनाति किं भूयस् तस्य स्पृष्टः पदा हि ते  ॥ ह्भ्व्_११।३५१ ॥  
  
अत एवोक्तं प्रह्लादेन नारसिंहे-  
ते सन्तः सर्व-भूतानां निरुपाधिक-बान्धवाः ।  
ये नृसिंह भवन्-नाम गायन्त्य् उच्चैर् मुदान्विताः  ॥ ह्भ्व्_११।३५२ ॥  
  
सर्व-व्यधि-नसित्वं   
  
बृहन्-नारदीये भगवत्-तोष-प्रसङ्गे-  
अच्युतानन्द-गोविन्द-नामोच्चरण-भीषितः ।  
नश्यन्ति सकला रोगाः सत्यं सत्यं वदाम्य् अहम्  ॥ ह्भ्व्_११।३५३ ॥  
  
पराशर-संहितायां साम्बं प्रति व्यासोक्तौ-  
न साम्ब व्याधिजं दुःखं हेयं नान्यौषधैर् अपि ।  
हरि-नामौषधं पीत्वा व्याधिस् त्याज्यो न संशयः  ॥ ह्भ्व्_११।३५४ ॥  
  
स्कान्दे-  
आधयो व्याधयो यस्य स्मरणान् नाम-कीर्तनात् ।  
तदैव विलयं यान्ति तम् अनन्तं नमाम्य् अहम्  ॥ ह्भ्व्_११।३५५ ॥  
  
वह्नि-पुराणे-  
महा-व्याधि-समाच्छन्नो राज-वधोपापिदितः ।  
नारायणेति सङ्कीर्त्य निराटङ्को भवेन् नरः  ॥ ह्भ्व्_११।३५६ ॥  
  
सर्व-दुःखोपशमनत्वम्  
  
ब्र्हद्-विष्णु-पुराणे-  
सर्व-रोगोपशमनं सर्वोपद्रव-नाशनम् ।  
शान्तिदं सर्वारिष्टानां हरेर् नामानुकीर्तनम्  ॥ ह्भ्व्_११।३५७ ॥  
  
ब्रह्म-वैवर्ते-  
सर्व-पाप-प्रशमनं सर्वोपद्रव-नाशनम् ।  
सर्व-दुःख-क्षय-कारं हरि-नामानुकीर्तनम्  ॥ ह्भ्व्_११।३५८ ॥  
द्वादश-स्कन्धे  (१२।१२।४८)-  
सङ्कीर्त्यमानो भगवान् अनन्तः  
श्रुतनुभावो व्यसनं हि पुंसाम् ।  
प्रविश्य चित्तं विधुनोत्य् अशेषं  
यथा तमो ऽर्को ऽभ्रम् इवाति-वातः  ॥ ह्भ्व्_११।३५९ ॥  
  
विष्णु-धर्मोत्तरे-  
आर्ता विषण्णाः शिथिलाश् च भीता  
घोरेषु च व्याधिषु वर्तमानाः ।  
सङ्कीर्त्य नारायण-शब्दम् एकं  
विमुक्त-दुःखाः सुखिनो भवन्ति  ॥ ह्भ्व्_११।३६० ॥  
  
कीर्तनद् देव-देवस्य विष्णोर् अमित-तेजसः ।  
यक्ष-रक्षस-वेतल-भूत-प्रेत-विनयकः  ॥ ह्भ्व्_११।३६१ ॥  
दकिन्यो विद्रवन्ति स्म ये तथान्ये च सिंहकः ।  
सर्वानर्थ-हरं तस्य नाम-सङ्कीर्तनं स्मृतम्  ॥ ह्भ्व्_११।३६२ ॥  
  
किं च-  
नाम-सङ्कीर्तनं कृत्वा क्षुट्-तृट्-प्रस्खलितादिषु ।  
वियोगं शीघ्रम् आप्नोति सर्वानर्थैर् न संशयः  ॥ ह्भ्व्_११।३६३ ॥  
  
पाद्मे देवहुति-स्तुतौ-  
मोहनलोल्लसज्-ज्वाल-ज्वलल्-लोकेषु सर्वदा ।  
यन्-नामाम्भोधर-च्छायां प्रविष्टो नैव दह्यते  ॥ ह्भ्व्_११।३६४ ॥  
  
कलि-बधपहरित्वम्  
  
स्कान्दे-  
कलि-कल-कु-सर्पस्य तीक्ष्ण-दंष्ट्रस्य मा भयम् ।  
गोविन्द-नाम-दावेन दग्धो यास्यति भस्मताम्  ॥ ह्भ्व्_११।३६५ ॥  
  
बृहन्-नारदीये कलि-धर्म-प्रसङ्गे-  
हरि-नाम-परा ये च घोरे कलि-युगे नराः ।  
त एव कृत-कृत्याश् च न कलिर् बाधते हि तान्  ॥ ह्भ्व्_११।३६६ ॥  
हरे केशव गोविन्द वासुदेव जगन्-मय ।  
इतीरयन्ति ते नित्यं न हि तान् बाधते कलिः  ॥ ह्भ्व्_११।३६७ ॥  
  
विष्णु-धर्मोत्तरे-  
येऽहर्-निशं जगद्-धातुर् वासुदेवस्य कीर्तनम् ।  
कुर्वन्ति तान् नर-व्याघ्र न कलिर् बाधते नरान्  ॥ ह्भ्व्_११।३६८ ॥  
  
नारक्य्-उद्धारकत्वम्  
  
नारसिंहे-  
यथा यथा हरेर् नाम कीर्तयन्ति स्म नारकाः ।  
तथा तथा हरौ भक्तिम् उद्वहन्तो दिवं ययुः  ॥ ह्भ्व्_११।३६९ ॥  
  
इतिहासोत्तमे-  
नरके पच्यमानानां नराणां पाप-कर्मणाम् ।  
मुक्तिः सञ्जायते तस्मान् नाम-सङ्कीर्तनाद् धरेः  ॥ ह्भ्व्_११।३७० ॥  
प्रारब्ध-विनाशित्वम्  
  
षष्ठ-स्कन्धे (६।२।४६)-  
नातः परं कर्म-निबन्ध-कृन्तनं  
मुमुक्षतां तीर्थ-पदानुकीर्तनात् ।  
न यत् पुनः कर्मसु सज्जते मनो  
रजस्-तमोभ्यां कलिलं ततो ऽन्यथा  ॥ ह्भ्व्_११।३७१ ॥  
  
द्वादशे (१२।३।४४) च-  
यन्-नाम-धेयं म्रियमाण आतुरः  
पतन् स्खलन् वा विवशो गृणन् पुमान् ।  
विमुक्त-कर्मार्गल उत्तमां गतिं  
प्राप्नोति यक्ष्यन्ति न तं कलौ जनाः  ॥ ह्भ्व्_११।३७२ ॥  
  
उक्त्य कर्म-निबन्धेति तथा कर्मार्गलेति च ।  
अवश्य-भोग्यतापत्तेः प्रारब्धे पर्यवस्यति  ॥ ह्भ्व्_११।३७३ ॥  
  
अत एव बृहन्-नारदीये-  
गोविन्देति जपन् जन्तुः प्रत्य्-अहं नियतेन्द्रियः ।  
सर्व-पाप-विनिर्मुक्तः सुरवद् भासते नरः  ॥ ह्भ्व्_११।३७४ ॥  
सर्वपाराध-भजनत्वम्  
  
विष्णु-यामले श्री-भगवद्-उक्तौ-  
मम नामानि लोकेऽस्मिन् श्रद्धया यस् तु कीर्तयेत् ।  
तस्यापराध-कोटिस् तु क्षमाम्य् एव न संशयः  ॥ ह्भ्व्_११।३७५ ॥  
  
सर्व-सम्पूर्ति-कारित्वम्  
  
अष्टम-स्कन्धे (८।२३।१६) श्री-भगवन्तं प्रति श्री-शुक्रोक्तौ-  
मन्त्रतस् तन्त्रतश् छिद्रं देश-कालार्ह-वस्तुतः ।  
सर्वं करोति निश्छिद्रम् अनुसङ्कीर्तनं तव  ॥ ह्भ्व्_११।३७६ ॥  
  
स्कान्दे च-  
यस्य स्मृत्या च नामोक्त्या तपो-यज्ञ-क्रियादिषु ।  
न्यूनं सम्पूर्णताम् एति सद्यो वन्दे तम् अच्युतम्  ॥ ह्भ्व्_११।३७७ ॥  
सर्व-वेदाधिकत्वम्  
  
विष्णु-धर्मोत्तरे श्री-प्रह्लादोक्तौ-  
र्ग्-वेदो हि यजुर्-वेदः साम-वेदो ऽप्य् अथर्वणः ।  
अधीतस् तेन येनोक्तं हरिर् इत्य् अक्षर-द्वयम्  ॥ ह्भ्व्_११।३७८ ॥  
  
स्कान्दे श्री-पर्वत्य्-उक्तौ-  
मा ऋचो मा यजुस् तात मा साम पठ किञ्चन ।  
गोविन्देति हरेर् नाम गेयं गायस्व नित्यशः  ॥ ह्भ्व्_११।३७९ ॥  
  
पाद्मे च श्री-रामाष्टोत्तर-शत-नाम-स्तोत्रे-  
विष्णोर् एकैक-नामापि सर्व-वेदाधिकं मतम् ।  
तदृङ्-नाम-सहस्रेण राम-नाम समं स्मृतम्  ॥ ह्भ्व्_११।३८० ॥  
  
सर्व-तीर्थाधिकत्वम्  
  
स्कान्दे-  
कुरुक्षेत्रेण किं तस्य किं कस्य पुस्करेण वा ।  
जिह्वाग्रे वसते यस्य हरिर् इत्य् अक्षर-द्वयम्  ॥ ह्भ्व्_११।३८१ ॥  
वामने-  
तीर्थ-कोटि-सहस्राणि तीर्थ-कोटि-शतानि च ।  
तनि सर्वाण्य् अवाप्नोति विष्णोर् नामानुकीर्तनात्  ॥ ह्भ्व्_११।३८२ ॥  
  
विश्वामित्र-संहितायाम्-  
विश्रुताणि बहून्य् एव तीर्थानि बहुधानि च ।  
कोत्य्-अंशेनापि तुल्यानि नाम-कीर्तनतो हरेः  ॥ ह्भ्व्_११।३८३ ॥  
  
लघु-भागवते-  
किं तत वेदागम-शास्त्र-विस्तरैस्  
तीर्थैर् अनेकैर् अपि किं प्रयोजनम् ।  
यद्य् आत्मनो वाञ्छसि मुक्ति-कारणं  
गोविन्द गोविन्द इति स्फुतं रट  ॥ ह्भ्व्_११।३८४ ॥  
  
सर्व-सत्-कर्माधिकत्वम्  
  
गो-कोटि-दानं ग्रहणे खगस्य  
प्रयाग-गङ्गोदक-कल्प-वासः ।  
यज्ञायुतं मेरु-सुवर्ण-दानं  
गोविन्द-कीर्तेर् न समं शतांशैः  ॥ ह्भ्व्_११।३८५ ॥  
  
बौधयन-संहितायाम्-  
इष्ट-पूर्तानि कर्माणि सु-बहूनि कृतान्य् अपि ।  
भव-हेतूनि तान्य् एव हरेर् नाम तु मुक्तिदम्  ॥ ह्भ्व्_११।३८६ ॥  
  
गारुडे श्री-शौनकाम्बरीष-संवादे-  
वाजपेय-सहस्राणां नित्यं फलम् अभीप्ससि ।  
प्रातर् उत्थाय भूपाल कुरु गोविन्द-कीर्तनम्  ॥ ह्भ्व्_११।३८७ ॥  
किं करिष्यति साङ्ख्येन किं योगैर् नर-नायक ।  
मुक्तिम् इच्छसि राजेन्द्र कुरु गोविन्द-कीर्तनम्  ॥ ह्भ्व्_११।३८८ ॥  
  
तृतीय-स्कन्धे (३।३३।७) श्री-कपिल-देवं प्रति देवहूत्य्-उक्तौ-  
अहो बत श्वपचो ऽतो गरीयान्  
यज्-जिह्वाग्रे वर्तते नाम तुभ्यम् ।  
तेपुस् तपस् ते जुहुवुर् सस्नुर् अर्या  
ब्रह्मानूचुर् नाम गृह्णन्ति ये ते  ॥ ह्भ्व्_११।३८९ ॥  
  
सर्व-तीर्थ-प्रदत्वं  
  
स्कान्दे ब्रह्म-नारद-संवादे चतुर्मास्य-माहात्म्ये-  
एतत् सद्-वर्ग-हरणं रिपु-निग्रहणं परम् ।  
अध्यात्म-मूलम् एतद् धि विष्णोर् नामानुकीर्तनम्  ॥ ह्भ्व्_११।३९० ॥  
  
विष्णु-धर्मोत्तरे --  
हृदि कृत्वा तथा कामम् अभीष्टं द्विज-पुङ्गवः ।  
एकं नाम जपेद् यस् तु शतं कामान् अवाप्नुयात्  ॥ ह्भ्व्_११।३९१ ॥  
  
तत्रैव श्री-कृष्णामृत-स्तोत्रे-  
सर्व-मङ्गल-मङ्गल्यम् आयुष्यं व्याधि-नाशनम् ।  
भुक्ति-मुक्ति-प्रदं दिव्यं वासुदेवस्य कीर्तनम्  ॥ ह्भ्व्_११।३९२ ॥  
  
श्री-नारायण-व्यूह-स्तवे-  
परिहासोपहासाद्यैर् विष्णोर् गृह्णन्ति नाम ते ।  
कृतार्थास् तेऽपि मनुजास् तेभ्यो ऽपीह नमो नमः  ॥ ह्भ्व्_११।३९३ ॥  
  
वाराहे च-  
ते धन्यास् ते कृतार्थाश् च तैर् एव सुकृतं कृतम् ।  
तैर् आप्तं जन्मनः प्राप्यं ये काले कीर्तयन्ति माम्  ॥ ह्भ्व्_११।३९४ ॥  
  
विशेषतः कलौ-  
सकृद् उच्चारयन्त्य् एतद् दुर्लभं चाकृतात्मनाम् ।  
कलौ युगे हरेर् नाम ते कृतार्था न संशयः  ॥ ह्भ्व्_११।३९५ ॥  
  
एकादश-स्कन्धे  (११।५।३६) च-  
कलिं सभाजयन्त्य् आर्या गुण-जाः सार-भागिनः ।  
यत्र सङ्कीर्तनेनैव सर्वः स्वर्थो ऽभिलभ्यते  ॥ ह्भ्व्_११।३९६ ॥  
  
स्कान्दे तत्रैव-  
तथा चैवोत्तमं लोके तपः श्री-हरि-कीर्तनम् ।  
कलौ युगे विशेषेण विष्णु-प्रीत्यै समाचरेत्  ॥ ह्भ्व्_११।३९७ ॥  
  
सर्व-शक्तिमत्त्वम्  
  
यथा स्कान्दे-  
दान-व्रत-तपस्-तीर्थ-यात्रादीनां च याः स्थिताः ।  
शक्तयो देव-महतां सर्व-पाप-हराः शुभाः  ॥ ह्भ्व्_११।३९८ ॥  
राज-सूयाश्वमेधानां ज्ञानस्याध्यात्म-वस्तुनः ।  
आकृष्य हरिणा सर्वाः स्थापिताः स्वेषु नामसु  ॥ ह्भ्व्_११।३९९ ॥  
वातो ऽप्य् अतो हरेर् नाम्न उग्राणाम् अपि दुःसहः ।  
सर्वेषां पाप-राशीनां यथैव तमसां रविः  ॥ ह्भ्व्_११।४०० ॥  
  
अतैव ब्रह्माण्डे-  
सर्वार्थ-शक्ति-युक्तस्य देवदेवस्य चक्रिणः ।  
यच् चाभिरुचितं नाम तत् सर्वार्थेषु योजयेत्  ॥ ह्भ्व्_११।४०१ ॥  
  
जगद्-आनन्दकत्वम्  
  
श्रीमद्-भगवद्-गीतासु [११।३६]-  
स्थाने हृषीकेश तव प्रकीर्त्या  
जगत् प्रहृष्यत्य् अनुरज्यते च ।  
रक्षांसि भीतानि दिशो द्रवन्ति  
सर्वे नमस्यन्ति च सिद्धसङ्घाः  ॥ ह्भ्व्_११।४०२ ॥  
  
जगद्-वन्द्यतापादकत्वम्  
  
बृहन्-नारदीये-  
नारायण जगन्नाथ वासुदेव जनार्दन ।  
इतीरयन्ति ये नित्यं ते वै सर्वत्र वन्दिताः  ॥ ह्भ्व्_११।४०३ ॥  
  
श्री-सूतेनोक्तं तत्रैव यज्ञध्वजोपाख्यानान्ते-  
स्वपन् भुञ्जन् व्रजंस् तिष्ठंश् च वदंस् तथा ।  
ये वदन्ति हरेर् नाम तेभ्यो नित्यं नमो नमः  ॥ ह्भ्व्_११।४०४ ॥  
  
श्री-नारायण-व्यूह-स्तवे-  
स्त्री शूद्रः पुक्कशो वापि ये चान्ये पाप-योनयः ।  
कीर्तयन्ति हरिं भक्त्या तेभ्यो ऽपीह नमो नमः  ॥ ह्भ्व्_११।४०५ ॥  
  
अगत्य्-एक-गतित्वम्  
  
पाद्मे बृहत्-सहस्र-नाम-कथनारम्भे-  
अनन्य-गतयो मर्त्या भोगिनो ऽपि परन्तपाः ।  
ज्ञान-वैराग्य-रहिता ब्रह्मचर्यादि-वर्जिताः  ॥ ह्भ्व्_११।४०६ ॥  
सर्व-धर्मोज्झिता विष्णोर् नाम-मात्रैक-जल्पकाः ।  
सुखेन यां गतिं यान्ति न तां सर्वेऽपि धार्मिकाः  ॥ ह्भ्व्_११।४०७ ॥  
  
सदा सर्वत्र सेव्यत्वम्  
  
विष्णु-धर्मे क्षत्र-बन्धूपाख्याने-  
न देश-नियमस् तस्मिन् न काल-नियमस् तथा ।  
नोच्छिष्ठादौ निषेधो ऽस्ति श्री-हरेर् नाम्नि लुब्धक  ॥ ह्भ्व्_११।४०८ ॥  
  
स्कान्दे, पाद्मे वैशाख-माहात्म्ये, विष्णु-धर्मोत्तरे च-  
चक्रायुधस्य नामानि सदा सर्वत्र कीर्तयेत् ।  
नाशौचं कीर्तने तस्य स पवित्र-करो यतः  ॥ ह्भ्व्_११।४०९ ॥  
  
पुनः स्कन्धे-  
न देश-कालावस्थासु शुद्ध्य्-आदिकम् अपेक्षते ।  
किन्तु स्वतन्त्रम् एवैतन् नाम कामित-कामदम्  ॥ ह्भ्व्_११।४१० ॥  
  
वैश्वानर-संहितायाम्-  
न देश-काल-नियमो न शौचाशौच-निर्णयः ।  
परं सङ्कीर्तनाद् एव राम रामेति मुच्यते  ॥ ह्भ्व्_११।४११ ॥  
  
वैष्णव-चिन्तामणौ श्री-युधिष्ठिरं प्रति श्री-नारद-वाक्यं-  
न देश-नियमो राजन् न काल-नियमस् तथा ।  
विद्यते नात्र सन्देहो विष्णोर् नामानुकीर्तने  ॥ ह्भ्व्_११।४१२ ॥  
कालो ऽस्ति दाने यज्ञे च स्थाने कालो ऽस्ति सज्-जपे ।  
विष्णु-सङ्कीर्तने कालो नास्त्य् अत्र पृथिवी-तले  ॥ ह्भ्व्_११।४१३ ॥  
  
द्वितीय-स्कन्धे [भ्प् २।१।११]-  
एतन् निर्विद्यमानानाम् इच्छताम् अकुतो-भयम् ।  
योगिनां नृप निर्णीतं हरेर् नामानुकीर्तनम्  ॥ ह्भ्व्_११।४१४ ॥  
  
मुक्ति-प्रदत्वम्  
  
वाराहे-  
नारायणाच्युतानन्त वासुदेवेति यो नरः ।  
सततं कीर्तयेद् भूमि याति मल्लयतां स हि  ॥ ह्भ्व्_११।४१५ ॥  
  
गारुडे-  
किं करिष्यति साङ्ख्येन किं योगैर् नर-नायक ।  
मुक्तिम् इच्छसि राजेन्द्र कुरु गोविन्द-कीर्तनम्  ॥ ह्भ्व्_११।४१६ ॥  
  
यथा, पद्म-पुराणे उत्तर-खण्डे--  
सकृद् उच्चारितं येन हरिर् इत्य् अक्षर-द्वयम् ।  
बद्धः परिकरस् तेन मोक्षाय गमनं प्रति  ॥ ह्भ्व्_११।४१७ ॥  
ब्रह्म-पुराणे-  
अप्य् अन्य-चित्तो ऽशुद्धो वा यः सदा कीर्तयेद् धरिम् ।  
सो ऽपि दोष-क्षयान् मुक्तिं लभेच् चेदि-पतिर् यथा  ॥ ह्भ्व्_११।४१८ ॥  
  
पाद्मे देवहूति-स्तुतौ-  
सकृद् उच्चारयेद् यस् तु नारायणम् अतन्द्रितः ।  
शुद्धान्तःकरणो भूत्वा विर्वाणम् अधिगच्छति  ॥ ह्भ्व्_११।४१९ ॥  
  
मात्स्ये-  
पर-दार-रतो वापि परापकृति-कारकः ।  
स शुद्धो मुक्तिम् आप्नोति हरेर् नामानुकीर्तनात्  ॥ ह्भ्व्_११।४२० ॥  
  
वैशम्पायन-संहितायाम्-  
सर्व-धर्म-बहिर्-भूतः सर्व-पाप-रतस् तथा ।  
मुच्यते नात्र सन्देहो विष्णोर् नामानुकीर्तनात्  ॥ ह्भ्व्_११।४२१ ॥  
  
बृहन्-नारदीये [१।२।४९]-  
यथा कथञ्चित् यन् नास्ति कीर्तिते वा श्रुतेऽपि वा ।  
पापिनो ऽपि विशुद्धाः स्युः शुद्धा मोक्षम् अवाप्नुयुः  ॥ ह्भ्व्_११।४२२ ॥  
  
भारत-विभागे-  
प्राण-प्रयाण-पाथेयं संसार-व्याधि-भेषजम् ।  
दुःख-शोक-परित्राणं हरिर् इत्य् अक्षर-द्वयम्  ॥ ह्भ्व्_११।४२३ ॥  
  
नारदीये-  
नव्यं नव्यं नाम-धेयं मुरारेर्  
यद् यच् चैतद् गेय-पीयूष-पुष्टम् ।  
ये गायन्ति त्यक्त-लज्जाः स-हर्षं  
जीवन्-मुक्ताः संशयो नास्ति तत्र  ॥ ह्भ्व्_११।४२४ ॥  
  
प्रथम-स्कन्धे [भ्प् १।१।१४]-  
आपन्नः संसृतिं घोरां यन्-नाम विवशो गृणन् ।  
ततः सद्यो विमुच्येत यद् बिभेति स्वयं भयम्  ॥ ह्भ्व्_११।४२५ ॥  
  
तृतीये [भ्प् ३।९।१५] ब्रह्म-स्तुतौ-  
यस्यावतार-गुण-कर्म-विडम्बनानि  
नामानि येऽसु-विगमे विवशा गृणन्ति ।  
तेऽनैक-जन्म-शमलं सहसैव हित्वा  
संयान्त्य् अपावृतामृतं तम् अजं प्रपद्ये  ॥ ह्भ्व्_११।४२६ ॥  
  
षष्ठे [भ्प् ६।३।२४]-  
एतावतालम् अघ-निर्हरणाय पुंसां  
सङ्कीर्तनं भगवतो गुण-कर्म-नाम्नाम् ।  
विक्रुश्य पुत्रम् अघवान् यद् अजामिलो ऽपि  
नारायणेति म्रियमाण इयाय मुक्तिम्  ॥ ह्भ्व्_११।४२७ ॥  
  
श्री-वैकुण्ठ-लोक-प्रापकत्वम्  
  
उक्तं च लैङ्गे श्री-नारदं प्रति श्री-शिवेन-  
व्रजंस् तिष्ठन् स्वपन्न् अश्नन् श्वसन् वाक्य-प्रपूरणे ।  
नाम-सङ्कीर्तनं विष्णोर् हेलया कलि-मर्दनम् ।  
कृत्वा स्वरूपतां याति भक्ति-युक्तं परं व्रजेत्  ॥ ह्भ्व्_११।४२८ ॥  
नारदीये श्री-ब्रह्मणा-  
ब्राह्मणः श्वपचीं भुञ्जन् विशेषेण रजस्वलाम् ।  
अश्नाति सुरया पक्वं मरणे हरिम् उच्चरन्  ॥ ह्भ्व्_११।४२९ ॥  
अभक्ष्यागम्ययोर् जातं विहायाघौघ-सञ्चयम् ।  
प्रयाति विष्णु-सालोक्यं विमुक्तो भव-बन्धनैः  ॥ ह्भ्व्_११।४३० ॥  
  
बृहन्-नारदीये [१।११।१०१] शुक्रं प्रति श्री-बलिना-  
जिह्वाग्रे वर्तते यस्य हरिर् इत्य् अक्षर-द्वयम् ।  
विष्णोर् लोकम् अवाप्नोति पुनर् आवृत्ति-दुर्लभम्  ॥ ह्भ्व्_११।४३१ ॥  
  
पाद्मे-  
यत्र तत्र स्थितो वापि कृष्ण कृष्णेति कीर्तयेत् ।  
सर्व-पाप-विशुद्धात्मा स गच्छेत् परमां गतिम्  ॥ ह्भ्व्_११।४३२ ॥  
  
तत्रैव वैशाख-माहात्म्ये अम्बरीषं प्रति नारदेन-  
तद् एव पुण्यं परमं पवित्रं  
गोविन्द-गेहे गमनाय पत्रम् ।  
तद् एव लोके सुकृतैक-सत्रं  
यद् उच्यते केशव-नाम-मात्रम्  ॥ ह्भ्व्_११।४३३ ॥  
  
ब्रह्म-वैवर्ते-  
एवं सङ्ग्रहणी-पुत्राभिधान-व्याजतो हरिम् ।  
समुच्चार्यान्त-कालेऽगाद् धाम तत् परमं हरेः  ॥ ह्भ्व्_११।४३४ ॥  
नारायणम् इति व्याजाद् उच्चार्य कलुषाश्रयः ।  
अजामिलो ऽप्य् अगाद् धाम किम् उत श्रद्धया गृणन्  ॥ ह्भ्व्_११।४३५ ॥  
  
षष्ठ-स्कन्धे [भ्प् ६।२।४९]-  
म्रियमाणो हरेर् नाम गृणन् पुत्रोपचारितम् ।  
अजामिलो ऽप्य् अगाद् धाम किम् उत श्रद्धया गृणन्  ॥ ह्भ्व्_११।४३६ ॥  
  
वामने -  
ये कीर्तयन्ति वरदं वर-पद्मनाभं  
शङ्खाब्ज-चक्र-शर-चाप-गदासि-हस्तम् ।  
पद्मालया-वदन-पङ्कज-षट्-पदाक्षं  
नूनं प्रयान्ति सदनं मधु-घातिनस् ते  ॥ ह्भ्व्_११।४३७ ॥  
  
आङ्गिरस-पुराणे-  
वासुदेवेति मनुज उच्चार्य भव-भीतितः ।  
तन्-मुक्तः पदम् आप्नोति विष्णोर् एव न संशयः  ॥ ह्भ्व्_११।४३८ ॥  
  
नन्दि-पुराणे-  
सर्वदा सर्व-कालेषु येऽपि कुर्वन्ति पातकम् ।  
नाम-सङ्कीर्तनं कृत्वा यान्ति विष्णोः परं पदम्  ॥ ह्भ्व्_११।४३९ ॥  
  
विशेषतः कलौ, द्वादश-स्कन्धे [भ्प् १२।३।५१]-  
कलेर् दोष-निधे राजन्न् अस्ति ह्य् एको महान् गुणः ।  
कीर्तनाद् एव कृष्णस्य मुक्त-सङ्गः परं व्रजेत्  ॥ ह्भ्व्_११।४४० ॥  
  
यथा गारुडे-  
यद् इच्छसि परं ज्ञानं ज्ञानाद् यत् परमं पदम् ।  
तद्-आदरेण राजेन्द्र कुरु गोविन्द-कीर्तनम्  ॥ ह्भ्व्_११।४४१ ॥  
  
श्री-भगवत्-प्रीणनत्वम्  
  
वाराहे-  
वासुदेवस्य सङ्कीर्त्या सुरापो व्याधितो ऽपि वा ।  
मुक्तो जायेत नियतं महा-विष्णुः प्रसीदति  ॥ ह्भ्व्_११।४४२ ॥  
  
बृहन्-नारदीये [१।३४।२३]-  
नाम-सङ्कीर्तनं विष्णोः क्षुत्-तृट्-प्रस्खलितादिषु ।  
करोति सततं विप्रास् तस्य प्रीतो ह्य् अधोक्षजः  ॥ ह्भ्व्_११।४४३ ॥  
  
विष्णु-धर्मोत्तरे-  
नाम-सङ्कीर्तनं विष्णोः क्षुत्-तृट्-प्रस्खलितादिषु ।  
यः करोति महाभाग तस्य तुष्यति केशवः  ॥ ह्भ्व्_११।४४४ ॥  
  
अथ श्री-भगवद्-वशीकारित्वम्  
  
विष्णु-रहस्ये -  
यद् अभ्यर्च्य हरिं भक्त्या कृते क्रतु-शतैर् अपि ।  
फलं प्राप्नोत्य् अविकलं कलौ गोविन्द-कीर्तनात्  ॥ ह्भ्व्_११।४४५ ॥  
  
आदि-पुराणे-  
गीत्वा च मम नामानि विचरेन् मम सन्निधौ ।  
इदं ब्रवीमि ते सत्यं क्रीतो ऽहं तस्य चार्जुन  ॥ ह्भ्व्_११।४४६ ॥  
गीत्वा च मम नामानि विचरेन् मम सन्निधौ ।  
इति ब्रवीमि ते सत्यं क्रीतो ऽहं तस्य चार्जुन  ॥ ह्भ्व्_११।४४७ ॥  
इति ।  
  
एवं च श्रुत्वा च मम नामानि इत्य् आदि  ॥ ह्भ्व्_११।४४८ ॥  
  
विष्णु-धर्मे प्रह्लादेन-  
जितं तेन जितं तेन जितं तेनेति निश्चितम् ।  
जिह्वाग्रे वर्तते यस्य हरिर् इत्य् अक्षर-द्वयम्  ॥ ह्भ्व्_११।४४९ ॥  
  
स्वतः परम-पुरुषार्थत्वम्  
  
स्कान्दे काशी-खण्डे, पाद्मे च वैशाख-माहात्म्ये-  
इदम् एव हि माङ्गल्यम् एतद् एव धनार्जनम् ।  
जीवितस्य फलं चैतद् यद् दामोदर-कीर्तनम्  ॥ ह्भ्व्_११।४५० ॥  
  
प्रभास-खण्डे-  
मधुर-मधुरम् एतन् मङ्गलं मङ्गलानां  
सकल-निगम-वल्ली-सत्-फलं चित्-स्वरूपम् ।  
सकृद् अपि परिगीतं श्रद्धया हेलया वा  
भृगु-वर नर-मात्रं तारयेत् कृष्ण-नाम  ॥ ह्भ्व्_११।४५१ ॥  
  
विष्णु-रहस्ये-  
एतद् एव परं ज्ञानम् एतद् एव परं तपः ।  
एतद् एव परं तत्त्वं वासुदेवस्य कीर्तनम्  ॥ ह्भ्व्_११।४५२ ॥  
  
वैष्णव-चिन्तामणौ श्री-शिवोमा-संवादे-  
अघच्छित्-स्मरणं विष्णोर् बह्व्-आयासेन साध्यते ।  
ओष्ठ-स्पन्दन-मात्रेण कीर्तनं तु ततो वरम्  ॥ ह्भ्व्_११।४५३ ॥  
अन्यत्र च-  
येन जन्म-शतैः पूर्वं वासुदेवः समर्चितः ।  
तन्-मुखे हरि-नामानि सदा तिष्ठन्ति भारत  ॥ ह्भ्व्_११।४५४ ॥  
  
विशेषतः कलौ, रहस्ये-  
यद् अभ्यर्च्य हरिं भक्त्या कृते क्रतु-शतैर् अपि ।  
फलं प्राप्नोत्य् अविकलं कलौ गोविन्द-कीर्तनात्  ॥ ह्भ्व्_११।४५५ ॥  
  
विष्णु-पुराणे [विप् ६।२।१७]-  
ध्यायन् कृते यजन् यज्ञैस् त्रेतायां द्वापरेऽर्चयन् ।  
यद् आप्नोति तद् आप्नोति कलौ सङ्कीर्त्य केशवम्  ॥ ह्भ्व्_११।४५६ ॥  
  
द्वादश-स्कन्धे [भ्प् १२।३।५२]  
कृते यद् ध्यायतो विष्णुं त्रेतायां यजतो मखैः ।  
द्वापरे परिचर्यायां कलौ तद् धरि-कीर्तनात्  ॥ ह्भ्व्_११।४५७ ॥  
  
एकादशे [भ्प् ११।५।३२]-  
कृष्ण-वर्णं त्विषाकृष्णं साङ्गोपाङ्गास्त्र-पार्षदम् ।  
यज्ञैः सङ्कीर्तन-प्रायैर् यजन्ति हि सु-मेधसः  ॥ ह्भ्व्_११।४५८ ॥  
  
स्कान्दे च-  
महा-भागवता नित्यं कलौ कुर्वन्ति कीर्तनम्  ॥ ह्भ्व्_११।४५९ ॥  
  
बृहन्-नारदीये [१।४०।११५] नारदोक्तं -  
हरेर् नामैव नामैव नामैव मम जीवनम् ।  
कलौ नास्त्य् एव नास्त्य् एव नास्त्य् एव गतिर् अन्यथा  ॥ ह्भ्व्_११।४६० ॥  
  
अतैवोक्तम्-  
सकृद् उच्चारयन्त्य् एव हरेर् नाम चिद्-आत्मकम् ।  
फलं नास्य क्षमो वक्तुं सहस्र-वदनो विधिः  ॥ ह्भ्व्_११।४६१ ॥  
  
पाद्मोत्तर-खण्डे श्री-रामाष्टोत्तर-शत-नाम-स्तोत्रे श्री-शिवेन-  
र-कारादीनि नामानि शृण्वतो देवि जायते ।  
प्रीतिर् मे मनसो नित्यं राम-नाम-विशङ्कया  ॥ ह्भ्व्_११।४६२ ॥  
  
वैष्णव-चिन्तामणौ-  
ईशो ऽहं सर्व-जगतां नाम्नां विष्णोर् हि जापकः ।  
सत्यं सत्यं वदाम्य् एष हरेर् नाम गतिर् नॄणाम्  ॥ ह्भ्व्_११।४६३ ॥  
  
आदि-पुराणे च श्री-कृष्णार्जुन-संवादे-  
श्रद्धया हेलया नाम रटन्ति मम जन्तवः ।  
तेषां नाम सदा पार्थ वर्तते हृदये मम  ॥ ह्भ्व्_११।४६४ ॥  
न नाम सदृशं ज्ञानं न नाम सदृशं व्रतम् ।  
न नाम सदृशं ध्यानं न नाम सदृशं फलम्  ॥ ह्भ्व्_११।४६५ ॥  
न नाम सदृशस् त्यागो न नाम सदृशः शमः ।  
न नाम सदृशं पुण्यं न नाम सदृशी गतिः  ॥ ह्भ्व्_११।४६६ ॥  
  
किं च-  
नामैव परमा मुक्तिर् नामैव परमा गतिः ।  
नामैव परमा शान्तिर् नामैव परमा स्थितिः  ॥ ह्भ्व्_११।४६७ ॥  
नामैव परमा भक्तिर् नामैव परमा मतिः ।  
नामैव परमा प्रीतिर् नामैव परमा स्मृतिः  ॥ ह्भ्व्_११।४६८ ॥  
नामैव कारणं जन्तोर् नामैव प्रभुर् एव च ।  
नामैव परमाराध्यो नामैव परमो गुरुः  ॥ ह्भ्व्_११।४६९ ॥  
  
किं च-  
नाम-युक्तान् जनान् दृष्ट्वा स्निग्धो भवति यो नरः ।  
स याति परमं स्थानं विष्णुना सह मोदते  ॥ ह्भ्व्_११।४७० ॥  
तस्मान् नामानि कौन्तेय भजस्व दृढ-मानसः ।  
नाम-युक्तः प्रियो ऽस्माकं नाम-युक्तो भवार्जुन  ॥ ह्भ्व्_११।४७१ ॥  
  
अथ श्री-भगवन्-नाम-जपस्य स्मरणस्य च ।  
श्रवणस्यापि माहात्म्यम् ईषद् भेदाद् विलिख्यते  ॥ ह्भ्व्_११।४७२ ॥  
  
अथ श्रीमन्-नाम-जप-माहात्म्यम्  
  
विष्णु-रहस्ये श्री-भगवद्-उक्तौ-  
सत्यं ब्रवीमि मनुजाः स्वयम् ऊर्द्व-बाहुर्  
यो मां मुकुन्द नरसिंह जनार्दनेति ।  
जीवन् जपत्य् अनुदिनं मरणे ऋणीव  
पाषाण-काष्ठ-सदृशाय ददाम्य् अभीष्टम्  ॥ ह्भ्व्_११।४७३ ॥  
  
काशी-काण्डे अग्नि-बिन्दु-स्तुतौ-  
नारायणेति नरकार्णवतारणेति  
दामोदरेति मधुहेति चतुर्भुजेति ।  
विश्वम्भरेति विरजेति जनार्दनेति  
क्वास्तीह जन्म जपतां क्व कृतान्त-भीतिः  ॥ ह्भ्व्_११।४७४ ॥  
  
पाद्मे वैशाख-माहात्म्ये [५।९६।८३] यम-ब्राह्मण-संवादे-  
वासुदेव-जपासक्तान् अपि पाप-कृतो जनान् ।  
नोपसर्पन्ति तान् विप्र यमदूताश् च दारुणाः  ॥ ह्भ्व्_११।४७५ ॥  
  
बृहद्-विष्णु-पुराणे-  
क्व नाक-पृष्ठ-गमनं पुनर्-आवृत्ति-लक्षणम् ।  
क्व जपो वासुदेवेति मुक्ति-बीजम् अनुत्तमम्  ॥ ह्भ्व्_११।४७६ ॥  
  
श्रीमन्-नाम-स्मरण-माहात्म्यम्  
  
इतिहासोत्तमे-  
स्वप्नेऽपि नाम-स्मृतिर् आदि-पुंसः  
क्षयं करोत्य् आहित-पाप-राशेः ।  
प्रयत्नतः किं पुनर् आदि-पुंसः  
प्रकीर्तिते नाग्निर् जनार्दनस्य  ॥ ह्भ्व्_११।४७७ ॥  
  
लघु-भागवते-  
ते स-भाग्या मनुष्येषु कृतार्था नृप निश्चितम् ।  
स्मरन्ति ये स्मारयन्ति हरेर् नाम कलौ युगे  ॥ ह्भ्व्_११।४७८ ॥  
  
पाद्मे देवहूति-स्तुतौ-  
प्रयाणे चाप्रयाणे च यन्-नाम-स्मरणान् नॄणाम् ।  
सद्यो नश्यति पापौघो नमस् तस्मै चिद्-आत्मने  ॥ ह्भ्व्_११।४७९ ॥  
  
तत्रैवोत्तर-खण्डे-  
यन्-नाम-स्मरणाद् एव पापिनाम् अपि सत्वरम् ।  
मुक्तिर् भवति जातूनां ब्रह्मादीनां सुदुर्लभा  ॥ ह्भ्व्_११।४८० ॥  
  
ब्रह्म-वैवर्ते-  
यद्-अनुध्यानदावाग्नि-दग्ध-कर्म-तृणः पुमान् ।  
विशुद्धः पश्यति व्यक्तम् अव्यक्तम् अपि केशवम्  ॥ ह्भ्व्_११।४८१ ॥  
तद् अस्य नाम जीवस्य पतितस्य भवाम्बुधौ ।  
हस्तावलम्ब-दानाय प्रवीणो नापरो हरेः  ॥ ह्भ्व्_११।४८२ ॥  
  
जावालि-संहितायाम्-  
हरेर् नाम परं जप्यं ध्येयं गेयं निरन्तरम् ।  
कीर्तनीयं च बहुधा निर्वृतीर् बहुधेच्छता  ॥ ह्भ्व्_११।४८३ ॥  
  
अथ श्री-भगवन्-नाम-माहात्म्यम्  
  
बृहन्-नारदीये श्री-नारदोक्तौ-  
यन्-नाम-श्रवणेनापि महा-पातकिनो ऽपि ये ।  
पावनत्वं प्रपद्यन्ते कथं स्तोष्यामि खिन्न-धीः  ॥ ह्भ्व्_११।४८४ ॥  
  
इतिहासोत्तमे-  
श्रुतं सङ्कीर्तितं वापि हरेर् आश्चर्य-कर्मणः ।  
दहत्य् एनांसि सर्वाणि प्रसङ्गात् किम् उ भक्तितः  ॥ ह्भ्व्_११।४८५ ॥  
  
षष्ठ-स्कन्धे [भ्प् ६।१६।४४] चित्रकेतूक्तौ -  
न हि भगवन्न् अघटितम् इदं  
त्वद्-दर्शनान् नृणाम् अखिल-पाप-क्षयः ।  
यन्-नाम सकृच् छ्रवणात्  
पुक्कशो ऽपि विमुच्यते संसारात्  ॥ ह्भ्व्_११।४८६ ॥  
इति ।  
  
श्रीमन्-नाम्नां च सर्वेषां माहात्म्येषु समेष्व् अपि ।  
कृष्णस्यैवावतारेषु विशेषः को ऽपि कस्यचित्  ॥ ह्भ्व्_११।४८७ ॥  
  
अथ विशेषतः श्री-कृष्णावतार-माहात्म्यम्  
  
ब्रह्माण्ड-पुराणे श्री-कृष्णाष्टोत्तर-शत-नाम-माहात्म्ये-  
सहस्र-नाम्नां पुण्यानां त्रिर्-आवृत्त्या तु यत् फलम् ।  
एकावृत्त्या तु कृष्णस्य नामैकं तत् प्रयच्छति  ॥ ह्भ्व्_११।४८८ ॥  
इदं किरीटी सञ्जप्य जयी पाशुपतास्त्र-भाक् ।  
कृष्णस्य प्राण-भूतः सन् कृष्णं सारथिम् आप्तवान्  ॥ ह्भ्व्_११।४८९ ॥  
किम् इदं बहुना शंसन् मानुषानन्द-निर्भरः ।  
ब्रह्मानन्दम् अवाप्यान्ते कृष्ण-सायुज्यम् आप्नुयात्  ॥ ह्भ्व्_११।४९० ॥  
  
वाराहे च श्री-माथुर-माहात्म्ये-  
तत्र गुह्यानि नामानि भविष्यन्ति मम प्रिये ।  
पुण्यानि च पवित्राणि संसार-च्छेदनानि च  ॥ ह्भ्व्_११।४९१ ॥  
  
तत्रैव विशेषतः श्री-कृष्णेति नाम-माहात्म्यम्  
  
द्वारका-माहात्म्ये प्रह्लाद-बलि-संवादे-  
अतीताः पुरुषाः सप्त भविषाश् च चतुर्दश ।  
नरस् तारयते सर्वान् कलौ कृष्णेति कीर्तनात्  ॥ ह्भ्व्_११।४९२ ॥  
कृष्ण कृष्णेति कृष्णेति स्वपन् जाग्रद् व्रजंस् तथा ।  
यो जल्पति कलौ नित्यं कृष्ण-रूपी भवेद् धि सः  ॥ ह्भ्व्_११।४९३ ॥  
  
ब्रह्म-वैवर्ते-  
हनन् ब्राह्मणम् अत्यन्तं कामतो वा सुरां पिबन् ।  
कृष्ण कृष्णेत्य् अहो-रात्रं सङ्कीर्त्य शुचिताम् इयात्  ॥ ह्भ्व्_११।४९४ ॥  
  
विष्णु-धर्मे-  
कृष्णेति मङ्गलं नाम यस्य वाचि प्रवर्तते ।  
भस्मीभवन्ति राजेन्द्र महा-पातक-कोटयः  ॥ ह्भ्व्_११।४९५ ॥  
  
नारसिंहे श्री-भगवद्-उक्तौ-  
कृष्ण कृष्णेति कृष्णेति यो मां स्मरति नित्यशः ।  
जलं भित्त्वा यथा पद्मं नरकाद् उद्धराम्य् अहम्  ॥ ह्भ्व्_११।४९६ ॥  
  
गारुडे पाद्मे च-  
संसार-सर्प-सन्दष्टं नष्ट-चेष्टैक-भेषजम् ।  
कृष्णेति वैष्णवं मन्त्रं श्रुत्वा मुक्तो भवेन् नरः  ॥ ह्भ्व्_११।४९७ ॥  
  
प्रभास-पुराणे-  
नाम्नां मुख्यतरं नाम कृष्णाख्यं मे परन्तप ।  
प्रायश्चित्तम् अशेषाणां पापानां मोचकं परम्  ॥ ह्भ्व्_११।४९८ ॥  
  
पाद्मे-  
यत्र यत्र स्थितो वापि कृष्ण-कृष्णेति कीर्तयेत् ।  
सर्व-पाप-विशुद्धात्मा स गच्छेत् परमां गतिम्  ॥ ह्भ्व्_११।४९९ ॥  
  
विष्णु-धर्मोत्तरे श्री-कृष्ण-सहस्र-नाम-स्तोत्रे-  
बल्लवी-कान्त किं तैस् तैर् उपायैः कृष्ण-नाम ते ।  
किन्तु जिह्वाग्रगं जाग्रन् निरुन्धे हि महा-भयम्  ॥ ह्भ्व्_११।५०० ॥  
  
तत्रैवान्यत्र-  
सत्यं ब्रवीमि ते शम्भो गोपनीयम् इदं मम ।  
मृत्यु-सञ्जीवनीं नाम कृष्णाख्याम् अवधारय  ॥ ह्भ्व्_११।५०१ ॥  
  
भारत-विभागे-  
कृष्णः कृष्णः कृष्ण इत्य् अन्त-काले  
जल्पन् जन्तुर् जीवितं यो जहाति ।  
आद्यः शब्दः कल्पते तस्य मुक्त्यै  
व्रीडा-नम्रौ तिष्ठतो ऽन्यावृणस्थौ  ॥ ह्भ्व्_११।५०२ ॥  
  
अन्यत्रापि--  
नाम चिन्तामणिः कृष्णश् चैतन्य-रस-विग्रहः ।  
पूर्णः शुद्धो नित्य-मुक्तो भिन्नत्वान् नाम-नामिनोः  ॥ ह्भ्व्_११।५०३ ॥  
  
अतैवोक्तम्-  
तेभ्यो नमो ऽस्तु भव-वारिधि-जीर्ण-पङ्क-  
सम्मग्न-मोक्षण-विचक्षण-पादुकेभ्यः ।  
कृष्णेति वर्ण-युगलं श्रवणेन येषां  
आनन्दथूर्भवति नर्तित-रोम-वृन्दः  ॥ ह्भ्व्_११।५०४ ॥  
  
किं च द्वितीय-स्कन्धे [भ्प् २।३।२४] -  
तद् अश्म-सारं हृदयं बतेदं  
यद् गृह्यमाणैर् हरि-नाम-धेयैः ।  
न विक्रियेताथ यदा विकारो  
नेत्रे जलं गात्र-रुहेषु हर्षः  ॥ ह्भ्व्_११।५०५ ॥  
  
इतिहासोत्तमे च-  
नाम्नि सङ्कीर्तिते विष्णोर् यस्य पुंसो न जायते ।  
सरोम-पुलकं गात्रं स भवेत् कुलिशोपमः  ॥ ह्भ्व्_११।५०६ ॥  
  
कात्यायन-संहितायाम्-  
नाम-सङ्कीर्तनाज् जातं पुण्यं नोपचयन्ति ये ।  
नाना-व्याधि-समायुक्ताः शत-जन्मसु ते नराः  ॥ ह्भ्व्_११।५०७ ॥  
सा हानिस् तन् महच् छिद्रं स मोहः स च विभ्रमः ।  
यन्-मुहूर्तं क्षणं वापि वासुदेवो न चिन्त्यते  ॥ ह्भ्व्_११।५०८ ॥  
  
पाद्मे वैशाख-माहात्म्ये यम-ब्राह्मण-संवादे-  
अवमत्य च ये यान्ति भगवत्-कीर्तनं नराः ।  
ते यान्ति नरकं घोरं तेन पापेन कर्मणा  ॥ ह्भ्व्_११।५०९ ॥  
  
श्रुतयः-  
ओम् आस्य जानन्तो नाम चिद् विविक्तन्  
महस् ते विष्णो सुमतिं भजामहे  ॥ ह्भ्व्_११।५१० ॥  
  
ॐ तत् सत् ॐ पदं देवस्य नमसा  
व्यन्तः श्रवस्य् अवश्रव आपन्नं ऋक्तम् ।  
नामानि चिद् दधिरे यज्ञियन्ति  
भद्रायान्ते रणयन्तः सन्दृष्टौ  ॥ ह्भ्व्_११।५११ ॥  
  
ॐ तम् उ स्तोतारः पूर्वं यथाविद  
ऋतस्य गर्भं जनुषा पिपर्तन ।  
आस्य जानन्तो नाम चिद् विविक्तन्  
महस् ते विष्णो सुमतिं भजामहे  ॥ ह्भ्व्_११।५१२ ॥  
इत्य् आद्या इति ।  
  
ईदृशे नाम-माहात्म्ये श्रुति-स्मृति-विनिश्चिते ।  
कल्पयन्त्य् अर्थ-वादं ये यान्ति घोर-यातनाम्  ॥ ह्भ्व्_११।५१३ ॥  
  
अथ श्री-भगवन्-नामार्थ-वाद-कल्पना-दूषणम्  
  
श्री-कात्यायन-संहितायाम्-  
अर्थ-वादं हरेर् नाम्नि सम्भावयति यो नरः ।  
स पापिष्ठो मनुष्याणां निरये पतन्ति स्फुटम्  ॥ ह्भ्व्_११।५१४ ॥  
  
ब्रह्म-संहितायां बौधायनं प्रति श्री-भगवद्-उक्तौ-  
यन्-नाम-कीर्तन-फलं विविधं निशम्य  
न श्रद्दधाति मनुते यद् उतार्थ-वादम् ।  
यो मानुषस् तम् इह दुःख-चये क्षिपामि  
संसार-घोर-विविधार्ति-निपीडिताङ्गम्  ॥ ह्भ्व्_११।५१५ ॥  
  
जैमिनि-संहितायां च-  
श्रुति-स्मृति-पुराणेषु नाम-माहात्म्य-वाचिषु ।  
येऽर्थवाद इति ब्रूयुर् न तेषां निरय-क्षयः  ॥ ह्भ्व्_११।५१६ ॥  
तस्मिंश् च भगवन्-नाम्नि जगद्-एकोपकारिणि ।  
विश्वैक-सेव्ये मतिमान् अपराधान् विवर्जयेत्  ॥ ह्भ्व्_११।५१७ ॥  
  
यत उक्तं पाद्मे श्री-नारदं प्रति सनत्-कुमारेण -  
सर्वापराध-कृद् अपि मुच्यते हरि-संश्रयात्  ॥ ह्भ्व्_११।५१८ ॥  
हरेर् अप्य् अपराधान् यः कुर्याद् द्विपद-पांसवः ।  
नामाश्रयः कदाचित् स्यात् तरत्य् एव स नामतः  ॥ ह्भ्व्_११।५१९ ॥  
नाम्नो ऽपि सर्व-सुहृदो ह्य् अपराधात् पतत्य् अधः  ॥ ह्भ्व्_११।५२० ॥  
  
अथ नामापराधाः  
  
तं प्रति तेनैवोक्ताः --  
सतां निन्दा नाम्नः परमम् अपराधं वितनुते  
यतः ख्यातिं यातं कथम् उ सहते तद्-विगर्हाम् ।  
शिवस्य श्री-विष्णोर् य इह गुण-नामादि-सकलं  
धिया भिन्नं पश्येत् स खलु हरि-नामाहित-करः  ॥ ह्भ्व्_११।५२१ ॥  
गुरोर् अवज्ञा श्रुति-शास्त्र-निन्दनं  
तथार्थ-वादो हरि-नाम्नि कल्पनम् ।  
नाम्नो बलाद् यस्य हि पाप-बुद्धिर्  
न विद्यते तस्य यमैर् हि शुद्धिः  ॥ ह्भ्व्_११।५२२ ॥  
धर्म-व्रत-त्याग-हुतादि-सर्व-  
शुभ-क्रिया-साम्यम् अपि प्रमादः ।  
अश्रद्दधाने विमुखेऽप्य् अशृण्वति  
यश् चोपदेशः शिव-नामापराधः  ॥ ह्भ्व्_११।५२३ ॥  
श्रुतेऽपि नाम-माहात्म्ये यः प्रीति-रहितो ऽधमः ।  
अहं-ममादि-परमो नाम्नि सो ऽप्य् अपराध-कृत्  ॥ ह्भ्व्_११।५२४ ॥  
जाते नामापराधेऽपि प्रमादेन कथञ्चन ।  
सदा सङ्कीर्तयन् नाम तद्-एक-शरणो भवेत्  ॥ ह्भ्व्_११।५२५ ॥  
  
अपराध-भञ्जनं  
  
उक्तं च तेनैव तत्र -  
नामापराध-युक्तानां नामान्य् एव हरन्त्य् अघम् ।  
अविश्रान्त-प्रयुक्तानि तान्य् एवार्थ-कराणि च  ॥ ह्भ्व्_११।५२६ ॥  
  
नामैकं यस्य वाचि स्मरण-पथ-गतं  श्रोत्र-मूलं गतं वा  
शुद्धं वाशुद्ध-वर्णं व्यवहित-रहितं तारयत्य् एव सत्यम् ।  
तच् चेद् देह-द्रविण-जनता-लोभ-पाषण्ड-मध्ये  
निक्षिप्तं स्यान् न फल-जनकं शीघ्रम् एवात्र विप्र  ॥ ह्भ्व्_११।५२७ ॥  
  
अतैवोक्तं श्री-नारदेन बृहन्-नारदीये -  
मह्मिनाम् अपि यन्-नाम्नः पारं गन्तुम् अनीश्वरः ।  
मनवो ऽपि मुनीद्राश् च कथं क्षुण्ण-धीर् भजे  ॥ ह्भ्व्_११।५२८ ॥  
इति ।  
  
इत्थं श्री-कृष्ण-पादाब्जे भक्तिः कार्या सदा बुधैः ।  
सा च तस्य प्रसादेन महा-पुण्यात् प्रजायते  ॥ ह्भ्व्_११।५२९ ॥  
  
अथ श्रीमद्-भक्तेर् दुर्लभत्वम्  
  
स्कान्दे श्री-पराशरोक्तौ-  
न ह्य् अपुण्यवतां लोके मूढानां कुटिलात्मनाम् ।  
भक्तिर् भवति गोविन्दे स्मरणं कीर्तनं तथा  ॥ ह्भ्व्_११।५३० ॥  
तत्रैव श्री-ब्रह्मोक्तौ-  
निमिषं निमिषार्धं वा मर्त्यानाम् इह नारद ।  
नादग्धाशेष-पापानां भक्तिर् भवति केशवे  ॥ ह्भ्व्_११।५३१ ॥  
  
योग-वाशिष्ठे-  
जन्मान्तर-सहस्रेषु तपो-ज्ञान-समाधिभिः ।  
नराणां क्षीण-पापानां कृष्णे भक्तिः प्रजायते  ॥ ह्भ्व्_११।५३२ ॥  
  
आदि-वाराहे-  
जन्मान्तर-सहस्रेषु समाराध्य वृष-ध्वजम् ।  
वैष्णवत्वं लभेद् धीमान् सर्व-पाप-क्षये सति  ॥ ह्भ्व्_११।५३३ ॥  
  
बृहन्-नारदीये [१।३९।५१-५२] यज्ञ-ध्वज-नृपोपाख्यानान्ते-  
जन्म-कोटि-सहस्रेषु पुण्यं यैः समुपार्जितम् ।  
तेषां भक्तिर् भवेच् छुद्धा देव-देवे जनार्दने  ॥ ह्भ्व्_११।५३४ ॥  
सुलभं जाह्नवी-स्नानं तथैवातिथि-पूजनम् ।  
सुलभाः सर्व-यज्ञाश् च विष्णु-भक्तिः सुदुर्लभा  ॥ ह्भ्व्_११।५३५ ॥  
  
इतिहास-समुच्चये शिलोञ्छ-वृत्ति-वाक्ये-  
गङ्गायां मरणं चैव दृढा भक्तिश् च केशवे ।  
ब्रह्म-विद्या-प्रबोधश् च नाल्पस्य तपसः फलम्  ॥ ह्भ्व्_११।५३६ ॥  
  
अगस्त्य-संहितायाम्-  
व्रतोपवास-नियमैर् जन्म-कोट्याप्य् अनिष्ठितेः ।  
यज्ञैश् च विविधैः सम्यग् भक्तिर् भवति केशवे  ॥ ह्भ्व्_११।५३७ ॥  
  
विष्णु-धर्मोत्तरे-  
दिवसं दिवसार्धं वा मुहूर्तं चैकम् एव वा ।  
नाशाच् चाशेष-पापस्य भक्तिर् भवति केशवे  ॥ ह्भ्व्_११।५३८ ॥  
अनेक-जन्म-साहस्रैर् नाना-योन्य्-अन्तरेषु च ।  
जन्तोः कलुष-हीनस्य भक्तिर् भवति केशवे  ॥ ह्भ्व्_११।५३९ ॥  
  
दशम-स्कन्धे गोपीः प्रति उद्धवोक्तौ [भ्प् १०।४७।२४]-  
दान-व्रात-तपो-होम- जप-स्वाध्याय-संयमैः ।  
श्रेयोभिर् विविधैश् चान्यैः कृष्णे भक्तिर् हि साध्यते  ॥ ह्भ्व्_११।५४० ॥  
  
श्री-भगवद्-गीतासु [७।२८]-  
येषां त्व् अन्त-गतं पापं जनानां पुण्य-कर्मणाम् ।  
ते द्वन्द्व-मोह-निर्मुक्ता भजन्ते मां दृढव्रताः  ॥ ह्भ्व्_११।५४१ ॥  
  
पञ्चम-स्कन्धे परीक्षितं प्रति श्री-बादरायणिना [भ्प् ५।६।१८]-  
राजन् पतिर् गुरुर् अलं भवतां यदूनां  
दैवं प्रियः कुल-पतिः क्व च किङ्करो वः ।  
अस्त्व् एवम् अङ्ग भगवान् भजतां मुकुन्दो  
मुक्तिं ददाति कर्हिचित् स्म न भक्ति-योगम्  ॥ ह्भ्व्_११।५४२ ॥  
षष्ठ-स्कन्धे वृत्रोपाख्यानान्ते [भ्प् ६।१४।२]--  
देवानां शुद्ध-सत्त्वानां ऋषीणां चामलात्मनाम् ।  
भक्तिर् मुकुन्द-चरणे न प्रायेणोपजायते  ॥ ह्भ्व्_११।५४५ ॥  
  
श्रीमद्-भक्त्यै नमस् तस्यै यस्या माथाम्त्य-मन्दरम् ।  
यत्-प्रभावेण लोलो ऽयं कीटो ऽप्य् उद्धर्तुम् इच्छति  ॥ ह्भ्व्_११।५४६ ॥  
  
अथ श्री-भगवद्-भक्ति-माहात्म्यं  
  
तत्रादौ भक्तिमतः कथञ्चिद् आपतितेऽपि पापे प्रायश्चित्तान्तर-निरसनत्वम् ।  
  
पाद्मे वैशाख-माहात्म्ये नारदाम्बरीष-संवादे [पद्मप् ५।८५।३१]-  
यथाग्निः सु-समृद्धार्चिः करोत्य् एधांसि भस्मसात् ।  
पापानि भगवद्-भक्तिस् तथा दहति तत्-क्षणात्  ॥ ह्भ्व्_११।५४७ ॥  
  
षष्ठे अजामिलोपाख्यानारम्भे [भ्प् ६।१।१५]-  
केचित् केवलया भक्त्या वासुदेव-परायणाः ।  
अघं धुन्वन्ति कार्त्स्न्येन नीहारम् इव भास्करः  ॥ ह्भ्व्_११।५४८ ॥  
  
एकादशे च श्री-भगवद्-उद्धव-संवादे [भ्प् ११।१४।१९]-  
यथाग्निः सु-समृद्धार्चिः करोत्य् एधांसि भस्मसात् ।  
तथा मद्-विषया भक्तिर् उद्धवैनांसि कृत्स्नशः  ॥ ह्भ्व्_११।५४९ ॥  
  
अतैवोक्तं तत्रैव श्री-करभाजनेन [भ्प् ११।५।४२] -  
स्व-पाद-मूलं भजतः प्रियस्य  
त्यक्तान्य-भावस्य हरिः परेशः ।  
विकर्म यच् चोत्पतितं कथञ्चिद्  
धुनोति सर्वं हृदि सन्निविष्टः  ॥ ह्भ्व्_११।५५० ॥  
  
द्वारका-माहात्म्ये चन्द्र-शर्माणं प्रति श्री-भगवता-  
मद्-भक्तिं वहतां पुंसाम् इह लोके परेऽपि वा ।  
नाशुभं विद्यते किञ्चित् कुल-कोटिं नयेद् दितम्  ॥ ह्भ्व्_११।५५१ ॥  
  
विषय-भोगेऽपि तद्-दोष-निराकरत्वम्  
  
एकादश-स्कन्धे तत्रैव [भ्प् ११।१४।२८]-  
बाध्यमानो ऽपि मद्-भक्तो विषयैर् अजितेन्द्रियः ।  
प्रायः प्रगल्भया भक्त्या विषयैर् नाभिभूयते  ॥ ह्भ्व्_११।५५२ ॥  
  
कर्माधिकार-निरसनत्वं  
  
तत्रैव [भ्प् ११।२०।९]-  
तावत् कर्माणि कुर्वीत न निर्विद्येत यावता ।  
मत्-कथा-श्रवणादौ वा श्रद्धा यावन् न जायते  ॥ ह्भ्व्_११।५५३ ॥  
  
अतैवोक्तं प्रथम-स्कन्धे [भ्प् १।५।१७]-  
त्यक्त्वा स्व-धर्मं चरणाम्बुजं हरेर्  
भजन्न् अपक्वो ऽथ पतेत् ततो यदि ।  
यत्र क्व वाभद्रम् अभूद् अमुष्य किं  
को वार्थ आप्तो ऽभजतां स्व-धर्मतः  ॥ ह्भ्व्_११।५५४ ॥  
  
एकान्ति-लक्षणे यच् च लिखितं शरणागतौ ।  
लेख्यं च तत्-तद्-वचनैर् एतत् सुदृढताम् इयात्  ॥ ह्भ्व्_११।५५५ ॥  
  
मनः-प्रसादकत्वम्  
  
प्रथम-स्कन्धे [भ्प् १।२।६]-  
स वै पुंसां परो धर्मो यतो भक्तिर् अधोक्षजे ।  
अहैतुक्य् अप्रतिहता ययात्मा सुप्रसीदति  ॥ ह्भ्व्_११।५५६ ॥  
अतैवोक्तम् एकादशे [भ्प् ११।१४।२२]-  
धर्मः सत्य-दयोपेतो विद्या वा तपसान्विता ।  
मद्-भक्त्यापेतम् आत्मानं न सम्यक् प्रपुनाति हि  ॥ ह्भ्व्_११।५५७ ॥  
  
तत्रैव [भ्प् ११।१४।२१]-  
भक्तिः पुनाति मन्-निष्ठा श्वपाकान् अपि सम्भवात्  ॥ ह्भ्व्_११।५५८ ॥  
  
षष्ठे [भ्प् ६।३।२२]-  
एतावान् एव लोकेऽस्मिन् पुंसां धर्मः परः स्मृतः ।  
भक्ति-योगो भगवति तन्-नाम-ग्रहणादिभिः  ॥ ह्भ्व्_११।५५९ ॥  
  
अतैवोक्तं पाद्मे-  
किं तस्य बहुभिः मन्त्रैः शास्त्रैः किं बहु-विस्तरैः ।  
वाजपेय-सहस्रैः किं भक्तिर् यस्य जनार्दने  ॥ ह्भ्व्_११।५६० ॥  
  
सर्व-गुणादि-सेव्यता-कारित्वम्  
  
पञ्चम-स्कन्धे प्रह्लादोक्तौ [भ्प् ५।१८।१२]-  
यस्यास्ति भक्तिर् भगवत्य् अकिञ्चना  
सर्वैर् गुणैस् तत्र समासते सुराः ।  
हराव् अभक्तस्य कुतो महद्-गुणा  
मनोरथेनासति धावतो बहिः  ॥ ह्भ्व्_११।५६१ ॥  
  
चतुर्थे श्री-ध्रुवं प्रति मनूत्कौ [भ्प् ४।११।३०]-  
त्वं प्रत्यग्-आत्मनि तदा भगवत्य् अनन्त  
आनन्द-मात्र उपपन्न-समस्त-शक्तौ ।  
भक्तिं विधाय परमां शनकैर् अविद्या-  
ग्रन्थिं विभेत्स्यसि ममाहम् इति प्ररूढम्  ॥ ह्भ्व्_११।५६२ ॥  
  
श्री-पृथुं प्रति श्री-सनकादिभिः [भ्प् ४।२२।३९]-  
यत्-पाद-पङ्कज-पलाश-विलास-भक्त्या  
कर्माशयं ग्रथितम् उद्ग्रथयन्ति सन्तः ।  
तद्वन् न रिक्त-मतयो यतयो ऽपि रुद्ध-  
स्रोतो-गणास् तम् अरणं भज वासुदेवम्  ॥ ह्भ्व्_११।५६३ ॥  
  
सर्व-मार्गाधिकत्वम्  
  
तृतीये श्री-कापिलेये [भ्प् ३।२५।१९]-  
न युज्यमानया भक्त्या भगवत्य् अखिलात्मनि ।  
सदृशो ऽस्ति शिवः पन्था योगिनां ब्रह्म-सिद्धये  ॥ ह्भ्व्_११।५६४ ॥  
  
षष्ठे च [भ्प् ६।१।१७]-  
सध्रीचीनो ह्य् अयं लोके पन्थाः क्षेमो ऽकुतो-भयः ।  
सुशीलाः साधवो यत्र नारायण-परायणाः  ॥ ह्भ्व्_११।५६५ ॥  
  
अतैवोक्तं द्वितीये श्री-बादरायणिना [भ्प् २।२।३३-३४]-  
न ह्य् अतो ऽन्यः शिवः पन्था विशतः संसृताव् इह ।  
वासुदेवे भगवति भक्ति-योगो यतो भवेत्  ॥ ह्भ्व्_११।५६६ ॥  
भगवान् ब्रह्म कार्त्स्न्येन त्रिर् अन्वीक्ष्य मनीषया ।  
तद् अध्यवस्यत् कूट-स्थो रतिर् आत्मन्य् अतो भवेत्  ॥ ह्भ्व्_११।५६७ ॥  
  
बृहन्-नारदीये श्री-नारदोक्तं (१।४।४, ३०)-  
यथा समस्त-लोकानां जीवनं सलिलं स्मृतम् ।  
तथा समस्त-सिद्धीनां जीवनं भक्तिर् इष्यते  ॥ ह्भ्व्_११।५६८ ॥  
जीवन्ति जन्तवः सर्वे यथा मातरमाश्रिताः ।  
तथा भक्तिं समाश्रित्य सर्वे जीवन्ति धार्मिकाः  ॥ ह्भ्व्_११।५६९ ॥  
  
ध्वजारोपण-माहात्म्ये श्री-विष्णु-दूतोक्तौ-  
महा-पातक-युक्तो वा युक्तो वा सर्व-पातकैः ।  
ईप्सितां भगवद्-भक्त्या लभते परमां गतिम्  ॥ ह्भ्व्_११।५७० ॥  
  
पाद्मे वैशाख-माहात्म्ये यम-ब्राह्मण-संवादे-  
अपत्यं द्रविणं दारा हारा हर्म्यं हया गजाः ।  
सुखानि स्वर्ग-मोक्षौ च न दूरे हरि-भक्तितः  ॥ ह्भ्व्_११।५७१ ॥  
  
प्रथम-स्कन्धे [भ्प् १।२।७]-  
वासुदेवे भगवति भक्ति-योगः प्रयोजितः ।  
जनयत्य् आशु वैराग्यं ज्ञानं च यद् अहैतुकम्  ॥ ह्भ्व्_११।५७२ ॥  
  
एकादशे च [भ्प् ११।२०।३२-३३]-  
यत् कर्मभिर् यत् तपसा ज्ञान-वैराग्यतश् च यत् ।  
योगेन दाम-धर्मेण श्रेयोभिर् इतरैर् अपि  ॥ ह्भ्व्_११।५७३ ॥  
सर्वं मद्-भक्ति-योगेन मद्-भक्तो लभतेऽञ्जसा ।  
स्वर्गापवर्गं मद्-धाम कथञ्चिद् यदि वाञ्छति  ॥ ह्भ्व्_११।५७४ ॥  
  
अतैवोक्तं द्वितीये [भ्प् २।३।१०]-  
अकामः सर्व-कामो वा मोक्ष-काम उदार-धीः ।  
तीव्रेण भक्ति-योगेन यजेत पुरुषं परम्  ॥ ह्भ्व्_११।५७५ ॥  
  
मोक्षाधिकत्वम्  
  
तृतीये कापिलेये  [भ्प् ३।२५।३२]-  
अनिमित्ता भागवती भक्तिः सिद्धेर् गरीयसी ।  
जरयत्य् आशु या कोषं निगीर्णम् अनलो यथा  ॥ ह्भ्व्_११।५७६ ॥  
  
पञ्चमे श्री-ऋषभदेव-चरितान्ते [भ्प् ५।६।१७]-  
यस्याम् एव कवय आत्मानम् अविरतं विविध-वृजिन-संसार-परितापोपतप्यमानम् अनुसवनं स्नापयन्तस् तयैव परया निर्वृत्या ह्य् अपवर्गम् आत्यन्तिकं परम-पुरुषार्थम् अपि स्वयम् आसादितं नो एवाद्रियन्ते भगवदीयत्वेनैव परिसमाप्त-सर्वार्थाः  ॥ ह्भ्व्_११।५७७ ॥  
  
द्वादशे च श्री-मार्कण्डेयम् उद्दिश्य श्री-शिवोक्तौ [भ्प् १२।१०।६]-  
नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।  
भक्तिं परां भगवति लब्धवान् पुरुषेऽव्यये  ॥ ह्भ्व्_११।५७८ ॥  
  
अतैवोक्तं पञ्चमे श्री-भगवन्तम् उद्दिश्य बादरायणिना [भ्प् ५।१४।४३]-  
यो दुस्त्यजान् क्षिति-सुत-स्वजनार्थ-दारान्  
प्रार्थ्यां श्रियं सुर-वरैः सदयावलोकाम् ।  
नैच्छन् नृपस् तद्-उचितं महतां मधुद्विट्-  
सेवानुरक्त-मनसाम् अभवो ऽपि फल्गुः  ॥ ह्भ्व्_११।५७९ ॥  
  
एकादशे च भगवता [भ्प् ११।१४।१४]---  
न पारमेष्ठ्यं न महेन्द्र-धिष्ण्यं  
न सार्वभौमं न रसाधिपत्यम् ।  
न योग-सिद्धीर् अपुनर्-भवं वा  
मय्य् अर्पितात्मेच्छति मद् विनान्यत्  ॥ ह्भ्व्_११।५८० ॥  
अतैवोक्तं षष्ठे श्री-रुद्रेण [भ्प् ६।१७।३२]----  
वासुदेवे भगवति भक्तिम् उद्वहतां नॄणाम् ।  
ज्ञान-वैराग्य-वीर्याणां नेह कश्चिद् व्यपाश्रयः  ॥ ह्भ्व्_११।५८१ ॥  
  
विष्णु-पुराणे च श्री-प्रह्लादेन [विप्  १।२०।२७]  
धर्मार्थ-कामैः किं तस्य मुक्तिस् तस्य करे स्थिता ।  
समस्त-जगतां मूले यस्य भक्तिः स्थिता त्वयि  ॥ ह्भ्व्_११।५८२ ॥  
  
अतैवोक्तं नारसिंहे-  
पत्रेषु पुष्पेषु फलेषु तोयेस्व्  
अक्रीत-लभ्येषु सदैव सत्सु ।  
भक्त्या सुलभ्ये पुरुषे पुराणे  
मुक्तौ किम् अर्थं क्रियते प्रयत्नः  ॥ ह्भ्व्_११।५८३ ॥  
  
अतैवोक्तं प्रथम-स्कन्धे [भ्प् १।७।१०]-  
आत्मारामाश् च मुनयो निर्ग्रन्था अप्य् उरुक्रमे ।  
कुर्वन्त्य् अहैतुकीं भक्तिम् इत्थम्भूत-गुणो हरिः  ॥ ह्भ्व्_११।५८४ ॥  
  
श्री-वैकुण्ठ-लोक-प्रापकत्वम्  
  
वामने-  
येषां चक्र-गदा-पाणौ भक्तिर् अव्यभिचारिणी ।  
ते यान्ति नियतं स्थानं यत्र योगेश्वरो हरिः  ॥ ह्भ्व्_११।५८५ ॥  
  
स्कान्दे-  
मुनिर् जाप्यपरो नित्यं दृढ-भक्तिर् जितेन्द्रियः ।  
स्व-गृहेऽपि वसन् याति तद् विष्णोः परमं पदम्  ॥ ह्भ्व्_११।५८६ ॥  
  
तृतीय-स्कन्धे श्री-वैकुण्ठ-वर्णने [भ्प् ३।१५।२५]-  
यच् च व्रजन्त्य् अनिमिषां ऋषभानुवृत्त्या  
दूरे यमा ह्य् उपरि नः स्पृहणीय-शीलाः ।  
भर्तुर् मिथः सुयशसः कथनानुराग-  
वैक्लव्य-बाष्प-कलया पुलकी-कृताङ्गाः  ॥ ह्भ्व्_११।५८७ ॥  
  
दशमे च श्री-ब्रह्म-स्तुतौ [भ्प् १०।१४।५]--  
पुरेह भूमन् बहवो ऽपि योगिनस्  
त्वद्-अर्पितेहा निज-कर्म-लब्धया ।  
विबुध्य भक्त्यैव कथोपनीतया  
प्रपेदिरेऽञ्जो ऽच्युत ते गतिं पराम्  ॥ ह्भ्व्_११।५८८ ॥  
  
बृहन्-नारदीये भगवत्-तोष-प्रश्नोत्तरे [१।१।५०]-  
सर्व-देव-मयो विष्णुः शरणार्ति-प्रनाशनः ।  
स्व-भक्त-वत्सलो देवो भक्त्या तुष्यति नान्यथा  ॥ ह्भ्व्_११।५८९ ॥  
  
सप्तम-स्कन्धे श्री-प्रह्लादस्य बालोपदेशे [भ्प् ७।७।५१-५२]-  
नालं द्विजत्वं देवत्वं ऋषित्वं वासुरात्मजाः ।  
प्रीणनाय मुकुन्दस्य न वृत्तं न बहु-ज्ञता  ॥ ह्भ्व्_११।५९० ॥  
न दानं न तपो नेज्या न शौचं न व्रतानि च ।  
प्रीयतेऽमलया भक्त्या हरिर् अन्यद् विडम्बनम्  ॥ ह्भ्व्_११।५९१ ॥  
  
श्री-नृसिंह-स्तुतौ च [भ्प् ७।९।९]-  
मन्ये धनाभिजन-रूप-तपः-श्रुतौजस्-  
तेजः-प्रभाव-बल-पौरुष-बुद्धि-योगाः ।  
नाराधनाय हि भवन्ति परस्य पुंसो  
भक्त्या तुतोष भगवान् गज-यूथपाय  ॥ ह्भ्व्_११।५९२ ॥  
  
अन्यत्रापि [पद्यावली ८]-  
व्याधस्याचरणं ध्रुवस्य च वयो विद्या गजेन्द्रस्य का  
कुब्जायाः किम् उ नाम रूपम् अधिकं किं तत् सुदाम्नो धनम् ।  
वंशः को विदुरस्य यादवपतेर् उग्रस्य किं पौरुषं  
भक्त्या तुष्यति केवलं न च गुणैर् भक्ति-प्रियो माधवः  ॥ ह्भ्व्_११।५९३ ॥  
  
अतैवोक्तं श्री-भगवता [गीता ९।२६]-  
पत्रं पुष्पं फलं तोयं यो मे भक्त्या प्रयच्छति ।  
तद् अहं भक्त्युपहृतम् अश्नामि प्रयतात्मनः  ॥ ह्भ्व्_११।५९४ ॥  
  
प्रथम-स्कन्धे* श्री-हनुमतोक्तम्-  
न जन्म नूनं महतो न सौभगं  
न वाङ् न बुद्धिर् नाकृतिस् तोष-हेतुः ।  
तैर् यद् विसृष्टान् अपि नो वनौकसश्  
चकार सखे बत लक्ष्मणाग्रजः  ॥ ह्भ्व्_११।५९५ ॥  
  
श्री-भगवत्-सङ्गमकत्वम्  
  
श्री-भगवद्-गीतासु [११।१५]-  
भक्त्या त्व् अनन्यया शक्य अहम् एवंविधो ऽर्जुन ।  
ज्ञातुं द्रष्टुं च तत्त्वेन प्रवेष्टुं च परन्तप  ॥ ह्भ्व्_११।५९६ ॥  
  
एकादश-स्कन्धे च श्री-भगवद्-उद्धव-संवादे [भ्प् ११।१४।२५]-  
यथाग्निना हेम-मलं जहाति  
ध्मातं पुनः स्वं भजते च रूपम् ।  
आत्मा च कर्मानुशयं विधूय  
मद्-भक्ति-योगेन भजत्य् अथो माम्  ॥ ह्भ्व्_११।५९७ ॥  
  
किं च [भ्प् ११।१८।४५]-  
भक्त्योद्धवानपायिन्या सर्व-लोक-महेश्वरम् ।  
सर्वोत्पत्त्य्-अप्ययं ब्रह्म कारणं मोपयाति सः  ॥ ह्भ्व्_११।५९८ ॥  
  
श्री-भगवद्-वशीकारत्वम्  
  
पाद्मे कार्त्तिक-माहात्म्ये श्री-नारद-शौनक-संवादे-  
भुक्तिं मुक्तिं हरिर् दद्यात् अर्चितो ऽन्यत्र सेविनाम् ।  
भक्तिं च ददात्य् एष यतो वश्य-करी हरेः  ॥ ह्भ्व्_११।५९९ ॥  
  
तत्रैव वैशाख-माहात्म्ये (५।८५।३९) श्री-नारदाम्बरीष-संवादे-  
मायाजानिरमायो ऽसौ भक्त्या राजन् न मायया ।  
साध्यते साधु-पुरुषैः स्वयं जानाति तद् भवान्  ॥ ह्भ्व्_११।६०० ॥  
  
एकादश-स्कन्धे च तत्रैव [भ्प् ११।१४।२०-२१]-  
न साधयति मां योगो न साङ्ख्यं धर्म उद्धव ।  
न स्वाध्यायस् तपस् त्यागो यथा भक्तिर् ममोर्जिता  ॥ ह्भ्व्_११।६०१ ॥  
धर्मः सत्य-दयोपेतो विद्या वा तपसान्विता ।  
मद्-भक्त्यापेतम् आत्मानं न सम्यक् प्रपुनाति हि  ॥ ह्भ्व्_११।६०२ ॥  
  
स्वतः परम-पुरुषार्थता  
  
तृतीय-स्कन्धे श्री-कापिलेये [भ्प् ३।२९।१३]-  
सालोक्य-सार्ष्टि-सामीप्य- सारूप्यैकत्वम् अप्य् उत ।  
दीयमानं न गृह्णन्ति विना मत्-सेवनं जनाः  ॥ ह्भ्व्_११।६०३ ॥  
  
नवम-स्कन्धे चाम्बरीषोपाख्याने श्री-भगवद्-उक्तौ [भ्प् ९।४।६७]-  
मत्-सेवया प्रतीतं ते सालोक्यादि-चतुष्टयम् ।  
नेच्छन्ति सेवया पूर्णाः कुतो ऽन्यत् काल-विप्लुतम्  ॥ ह्भ्व्_११।६०४ ॥  
इति ।  
  
माहात्म्यं यच् च भगवद्-भक्तानां लिखितं पुरा ।  
तद्-भक्तेर् अपि विज्ञेयं तेषां भक्त्यैव तत्त्वतः  ॥ ह्भ्व्_११।६०५ ॥  
तथा पूजा तद्-अङ्गानां श्रीमन्-नाम्नो ऽपरस्य च ।  
द्रष्टव्यम् इह माहात्म्यं तेषां भक्त्य्-अङ्गता यतः  ॥ ह्भ्व्_११।६०६ ॥  
  
अथ श्रीमद्-भगवद्-भक्ति-नित्यता  
  
यावज् जनो भजति नो भुवि विष्णु-भक्ति-  
वार्ता-सुधा-रस-विशेष-रसैक-सारम् ।  
तावज् जरा-मरण-जन्म-शताभिघात-  
दुःखानि तानि लभते बहु-देहजानि  ॥ ह्भ्व्_११।६०७ ॥  
  
दशमे ब्रह्म-स्तुतौ [भ्प् १०।१४।४]-  
श्रेयः-सृतिं भक्तिम् उदस्य ते विभो  
क्लिश्यन्ति ये केवेल-बोध-लब्धये ।  
तेषाम् असौ क्लेशल एव शिष्यते  
नान्यद् यथा स्थूल-तुषावघातिनाम्  ॥ ह्भ्व्_११।६०८ ॥  
  
एकादशे [भ्प् ११।५।२-३]-  
मुख-बाहूरु-पादेभ्यः पुरुषस्याश्रमैः सह ।  
चत्वारो जज्ञिरे वर्णा गुणैर् विप्रादयः पृथक्  ॥ ह्भ्व्_११।६०९ ॥  
य एवं पुरुषं साक्षाद् आत्म-प्रभवम् ईश्वरम् ।  
न भजन्त्य् अवजानन्ति स्थानाद् भ्रष्टाः पतन्त्य् अधः  ॥ ह्भ्व्_११।६१० ॥  
  
अतैवोक्तं श्री-भगवता [गीता ७।१५] -  
न मां दुष्कृतिनो मूढाः प्रपद्यन्ते नराधमाः ।  
माययापहृत-ज्ञाना आसुरं भावम् आश्रिताः  ॥ ह्भ्व्_११।६११ ॥  
  
नित्यत्वं यद् यद् अङ्गानां भक्तेर् विलिखितं पुरा ।  
तेन तेनैव नित्यत्वम् अस्यां संसाधितं परम्  ॥ ह्भ्व्_११।६१२ ॥  
लक्षणानि च तद्-भक्तेः श्रीमद्-भागवतादिषु ।  
ख्यातानि श्रवणादीनि लिख्यन्तेऽथापि कानिचित्  ॥ ह्भ्व्_११।६१३ ॥  
  
अथ श्रीमद्-भक्ति-लक्षणानि  
तत्र सामान्य-लक्षणम्  
  
तृतीय-स्कन्धे श्री-कापिलेये [भ्प् ३।२५।३२] -  
देवानां गुण-लिङ्गानाम् आनुश्रविक-कर्मणाम् ।  
सत्त्व एवैक-मनसो वृत्तिः स्वाभाविकी तु या ।  
अनिमित्ता भागवती भक्तिः सिद्धेर् गरीयसी  ॥ ह्भ्व्_११।६१४ ॥  
  
अथ विशेष-साधन-भक्ति-लक्षणानि  
  
गौतमीय-तन्त्रे -  
देवतायां च मन्त्रे च तथा मन्त्र-प्रदे गुरौ ।  
भक्तिर् अष्ट-विधा यस्य तस्य कृष्णः प्रसीदति  ॥ ह्भ्व्_११।६१५ ॥  
तद्-भक्त-जन-वात्सल्यं पूजायां चानुमोदनम् ।  
सुमना अर्चयेन् नित्यं तद्-अर्थे दम्भ-वर्जनम्  ॥ ह्भ्व्_११।६१६ ॥  
तत्-कथा-श्रवणे रागस् तद्-अर्थे चाङ्ग-विक्रिया ।  
तद्-अनुस्मरणं नित्यं यस् तन्-नामोपजीवति  ॥ ह्भ्व्_११।६१७ ॥  
भक्तिर् अष्ट-विधा ह्य् एषा यस्मिन् म्लेच्छेऽपि वर्तते ।  
स मुनिः सत्य-वादी च कीर्तिमान् स भवेन् नरः  ॥ ह्भ्व्_११।६१८ ॥  
भक्तिर् अष्ट-विधा ह्य् एषा यस्मिन् म्लेच्छेऽपि वर्तते ।  
स मुनिः सत्यवादी च कीर्तिमान् स भवेन् नरः  ॥ ह्भ्व्_११।६१९ ॥  
  
सप्तम-स्कन्धे प्रह्लादोक्तौ [भ्प् ७।५।२३-२४] -  
श्रवणं कीर्तनं विष्णोः स्मरणं पाद-सेवनम् ।  
अर्चनं वन्दनं दास्यं सख्यम् आत्म-निवेदनम्  ॥ ह्भ्व्_११।६२० ॥  
इति पुंसार्पिता विष्णौ भक्तिश् चेन् नव-लक्षणा ।  
क्रियेत भगवत्य् अद्धा तन् मन्येऽधीतम् उत्तमम्  ॥ ह्भ्व्_११।६२१ ॥  
  
तत्रैव श्री-नारद-युधिष्ठिर-संवादे [भ्प् ७।११।११] -  
श्रवणं कीर्तनं चास्य स्मरणं महतां गतेः ।  
सेवेज्यावनतिर् दास्यं सख्यम् आत्म-समर्पणम्  ॥ ह्भ्व्_११।६२२ ॥  
  
पाद्मे कार्त्तिक-माहात्म्ये श्री-यम-धूम्र-केतु-संवादे -  
श्रवणं कीर्तनं पूजा सर्व-कर्मार्पणं स्मृतिः ।  
परिचर्या नमस्कारः प्रेम स्वात्मार्पणं हरौ  ॥ ह्भ्व्_११।६२२ ॥  
  
तत्रैवोत्तर-खण्डे श्री-शिव-पार्वती-संवादे [पद्मप् ६।२२४।२३-२७]  
आद्यं तु वैष्णवं प्रोक्तं शङ्ख-चक्राङ्कनं हरेः ।  
धारणं चोर्ध्वर्पुण्ड्राणान्तन्मन्त्राणां परिग्रहः  ॥ ह्भ्व्_११।६२३ ॥  
अर्चनं च जपो ध्यानं तन्-नाम-स्मरणं तथा ।  
कीर्तनं श्रवणं चैव वन्दनं पाद-सेवनम्  ॥ ह्भ्व्_११।६२४ ॥  
तत्-पादोदक-सेवा च तन्-निवेदित-भोजनम् ।  
तदीयानां च सेवां च द्वादशी-व्रत-निष्ठितम्  ॥ ह्भ्व्_११।६२५ ॥  
तुलसी-रोपणं विष्णोर् देव-देवस्य शार्ङ्गिणः ।  
भक्तिः षोडशधा प्रोक्ता भव-बन्ध-विमुक्तये  ॥ ह्भ्व्_११।६२६ ॥  
इति ।  
  
किं च -  
दर्शनं भगवन्-मूर्तेः स्पर्शनं क्षेत्र-सेवनम् ।  
आघ्राणं धूप-शेषादेर् निर्माल्यस्य च धारणम्  ॥ ह्भ्व्_११।६२७ ॥  
नृत्यं भगवद्-अग्रे च तथा वीणादि-वादनम् ।  
कृष्ण-लीलाद्य्-अभिनयः श्री-भागवत-सेवनम्  ॥ ह्भ्व्_११।६२८ ॥  
पद्माक्ष-माला-विधृतिर् एकादश्यादि-जागरः ।  
प्रासाद-रचनाद्य्-अन्यज् ज्ञेयं शास्त्रानुसारतः  ॥ ह्भ्व्_११।६२९ ॥  
लिखिता भगवद्-धर्मा भक्तानां लक्षणानि च ।  
तानि ज्ञेयानि सर्वाणि भक्तेर् वै लक्षणां न हि  ॥ ह्भ्व्_११।६३० ॥  
तेषु ज्ञेयानि गौणानि मुख्यानि च विवेकिभिः ।  
बहिरङ्गान्तरङ्गाणि प्रेम-सिद्धौ च तानि यत्  ॥ ह्भ्व्_११।६३१ ॥  
भेदास् तु विविधा भक्तेर् भक्त-भावादि-भेदतः ।  
मुक्ता-फलादि-ग्रन्थेभ्यो ज्ञेयास् तल् लिखनैर् अलम्  ॥ ह्भ्व्_११।६३२ ॥  
प्रेम-भक्तौ च सिद्धायां सर्वेऽर्थाः सेवकाः स्वयम् ।  
भगवांश् चातिवश्यः स्याल् लिख्यतेऽस्याः सुलक्षणम्  ॥ ह्भ्व्_११।६३३ ॥  
  
अथ प्रेम-भक्ति-लक्षणम्  
  
नारद-पञ्चरात्रे-  
अनन्य-ममता विष्णौ ममता प्रेम-सम्प्लुता ।  
भक्तिर् इत्य् उच्यते भीष्म-प्रह्लादोद्धव-नारदैः  ॥ ह्भ्व्_११।६३४ ॥  
इति ।  
  
अथ श्रीमद्-भक्तेर् दुर्लभत्वम्  
  
प्रेम-भक्तेश् च माहात्म्यं भक्तेर् माहात्म्यतः परम् ।  
सिद्धम् एव यतो भक्तेः फलं प्रेमैव निश्चितम्  ॥ ह्भ्व्_११।६३५ ॥  
चिह्नानि प्रेम-सम्पत्तेर् बाह्यान्य् अभ्यन्तराणि च ।  
कियन्त्य् उल्लिखता तस्या महिमैव विलिख्यते  ॥ ह्भ्व्_११।६३६ ॥  
  
सप्तम-स्कन्धे श्री-प्रह्लादस्य प्रह्लादस्य बालानुशासने [भ्प् ७।७।३४-३६]-  
निशम्य कर्माणि गुणान् अतुल्यान्  
वीर्याणि लीला-तनुभिः कृतानि ।  
यदातिहर्षोत्पुलकाश्रु-गद्गदं  
प्रोत्कण्ठ उद्गायति रौति नृत्यति  ॥ ह्भ्व्_११।६३७ ॥  
  
यदा ग्रह-ग्रस्त इव क्वचिद् धसत्य्  
आक्रन्दते ध्यायति वन्दते जनम् ।  
मुहुः श्वसन् वक्ति हरे जगत्-पते  
नारायणेत्य् आत्म-मतिर् गत-त्रपः  ॥ ह्भ्व्_११।६३८ ॥  
  
तदा पुमान् मुक्त-समस्त-बन्धनस्  
तद्-भाव-भावानुकृताशयाकृतिः ।  
निर्दग्ध-बीजानुशयो महीयसा  
भक्ति-प्रयोगेण समेत्य् अधोक्षजम्  ॥ ह्भ्व्_११।६३९ ॥  
  
एकादशे च श्री-कवि-योगेश्वरोत्तरे [भ्प् ११।२।३९-४०]-  
शृण्वन् सुभद्राणि रथाङ्ग-पाणेर्  
जन्मानि कर्माणि च यानि लोके ।  
गीतानि नामानि तद्-अर्थकानि  
गायन् विलज्जो विचरेद् असङ्गः  ॥ ह्भ्व्_११।६४० ॥  
  
एवं-व्रतः स्व-प्रिय-नाम-कीर्त्या  
जातानुरागो द्रुत-चित्त उच्चैः ।  
हसत्य् अथो रोदिति रौति गायत्य्  
उन्माद-वन् नृत्यति लोक-बाह्यः  ॥ ह्भ्व्_११।६४१ ॥  
  
तत्रैव श्री-प्रबुद्ध-योगेश्वरोत्तरे [भ्प् ११।३।३१-३२]-  
स्मरन्तः स्मारयन्तश् च मिथो ऽघौघ-हरं हरिम् ।  
भक्त्या सञ्जातया भक्त्या बिभ्रत्य् उत्पुलकां तनुम्  ॥ ह्भ्व्_११।६४२ ॥  
  
क्वचिद् रुदन्त्य् अच्युत-चिन्तया क्वचिद्  
धसन्ति नन्दन्ति वदन्त्य् अलौकिकाः ।  
नृत्यन्ति गायन्त्य् अनुशीलयन्त्य् अजं  
भवन्ति तूष्णीं परम् एत्य निर्वृताः  ॥ ह्भ्व्_११।६४३ ॥  
श्री-भगवद्-उद्धव-संवादे च [भ्प् ११।१४।२३-२४]-  
कथं विना रोम-हर्षं द्रवता चेतसा विना  
विनानन्दाश्रु-कलया शुध्येद् भक्त्या विनाशयः  ॥ ह्भ्व्_११।६४४ ॥  
  
वाग् गद्गदा द्रवते यस्य चित्तं  
रुदत्य् अभीक्ष्णं हसति क्वचिच् च ।  
विलज्ज उद्गायति नृत्यते च  
मद्-भक्ति-युक्तो भुवनं पुनाति  ॥ ह्भ्व्_११।६४५ ॥  
  
यथोक्त-भक्त्य्-अशक्तौ तु भगवच्-चरणाम्बुजम् ।  
शरणागत-भावेन कृत्स्न-भीति-घ्नम् आश्रयेत्  ॥ ह्भ्व्_११।६४६ ॥  
  
अथ शरणापत्तिः  
  
श्रीमद्-भगवद्-गीतासु [१८।६६]  
सर्व-धर्मान् परित्यज्य माम् एकं शरणं व्रज ।  
अहं त्वा सर्वपापेभ्यो मोक्षयिष्यामि मा शुचः  ॥ ह्भ्व्_११।६४७ ॥  
एकादश-स्कन्धे च श्री-भगवद्-उद्धव-संवादे [भ्प् ११।१२।१४-१५]-  
तस्मात् त्वम् उद्धवोत्सृज्य चोदनां प्रतिचोदनाम् ।  
प्रवृत्तिं च निवृत्तिं च श्रोतव्यं श्रुतम् एव च  ॥ ह्भ्व्_११।६४८ ॥  
माम् एकम् एव शरणम् आत्मानं सर्व-देहिनाम् ।  
याहि सर्वात्म-भावेन मया स्या ह्य् अकुतो-भयः  ॥ ह्भ्व्_११।६४९ ॥  
  
तन्-नित्यता च  
  
ब्रह्म-वैवर्ते---  
प्राप्यापि दुर्लभतरं मानुष्यं विबुधेप्सितम् ।  
यैर् आश्रितो न गोविन्दस् तैर् आत्मा वञ्चितश् चिरम्  ॥ ह्भ्व्_११।६५० ॥  
अशीति-चतुरश् चैव लक्षांस् तान् जीव-जातिषु ।  
भ्रमद्भिः पुरुषैः प्राप्य मानुष्यं जन्म-पर्ययात्  ॥ ह्भ्व्_११।६५१ ॥  
तद् अप्य् अफलतां जातं तेषाम् आत्माभिमानिनाम् ।  
वराकानाम् अनाश्रित्य गोविन्द-चरण-द्वयम्  ॥ ह्भ्व्_११।६५२ ॥  
  
अथ शरणापत्ति-माहात्म्यम्  
  
उक्तं च रामायणे श्री-रघुनाथेन विभीषण-गमन-प्रसङ्गे-  
सकृद् एव प्रपन्नो यस् तवास्मीति च याचते ।  
अभयं सर्वदा तस्मै ददाम्य् एतद् व्रतं हरेः  ॥ ह्भ्व्_११।६५३ ॥  
  
नारसिंहे वैकुण्ठ-नाथेन-  
त्वां प्रपन्नो ऽस्मि शरणं देव-देवं जनार्दनम् ।  
इति यः शरणं प्राप्तस् तं क्लेशाद् उद्धराम्य् अहम्  ॥ ह्भ्व्_११।६५४ ॥  
  
नामापराध-प्रसङ्गे पाद्मे श्री-नारदं प्रति श्री-सनत्-कुमारेण-  
सर्वाचार-विवर्जिताः शठ-धियो व्रात्या जगद्-वञ्चका  
दम्भाहङ्कृति-पान-पैशुन-पराः पापान्त्यजा निष्ठुरा ।  
ये चान्ये धन-दार-पुत्र-निरताः सर्वाधमास् तेऽपि हि  
श्री-गोविन्द-पदारविन्द-शरणा मुक्ता भवन्ति द्विज  ॥ ह्भ्व्_११।६५५ ॥  
  
ब्रह्म-वैवर्ते-  
न हि नारायणं नाम नराः संश्रित्य शौनक ।  
प्राप्नुवन्त्य् अशुभअ सत्यम् इदम् उक्तं पुनः  पुनः   ॥ ह्भ्व्_११।६५६ ॥  
  
बृहन्-नारदीये कलि-प्रसङ्गे-  
परमार्थम् अशेषस्य जगताम् आदि-कारणम् ।  
शरण्यं शरणं यातो गोविन्दः नावसीदति  ॥ ह्भ्व्_११।६५७ ॥  
  
शान्ति-पर्वणि [म्भ् १२।१११।२६-२७] राज-धर्मे भीष्म-युधिष्ठिर-संवादे-  
स्थितः प्रियहिते जिष्णोः स एव पुरुषर्षभ ।  
राजंस् तव च दुर्धर्षो वैकुण्ठः पुरुषोत्तमः  ॥ ह्भ्व्_११।६५८ ॥  
य एनं संश्रयन्तीह भक्त्या नारायणं हरिम् ।  
ते तरन्तीह दुर्गाणि न मेऽत्रास्ति विचारणा  ॥ ह्भ्व्_११।६५९ ॥  
  
तृतीय-स्कन्धे विदुर-मैत्रेय-संवादे [भ्प् ३।२२।३७]-  
शारीरा मानसा दिव्या वैयासे ये च मानुषाः ।  
भौतिकाश् च कथं क्लेशा बाधन्ते हरि-संश्रयम्  ॥ ह्भ्व्_११।६६० ॥  
  
वामने श्री-प्रह्लाद-बलि-संवादे-  
ये संश्रिता हरिम् अनन्तम् अनादि-मध्यं  
नारायणं सुर-गुरुं शुभदं वरेण्यम् ।  
शुद्धं खगेन्द्र-गमनं कमलालयेशं  
ते धर्म-राज-करणं न विशन्ति धीराः  ॥ ह्भ्व्_११।६६१ ॥  
  
ये शङ्ख-चक्राब्ज-करं स-शार्ङ्गिणं  
खगेन्द्र-केतुं वरदं श्रियः पतिम् ।  
समाश्रयन्ते भव-भीति-नाशं  
तेषां भयं नास्ति विमुक्ति-भाजाम्  ॥ ह्भ्व्_११।६६२ ॥  
  
बृहन्-नारदीये प्रायश्चित्त-प्रकरणान्ते-  
संसारेऽस्मिन् महा-घोरे मोह-निद्रा-समाकुले ।  
ये हरिं शरणं यान्ति ते कृतार्था न संशयः  ॥ ह्भ्व्_११।६६३ ॥  
  
ब्रह्म-पुराणे-  
कर्मणा मनसा वाचा येऽच्युतं शरणं गताः ।  
न समर्थो यमस् तेषां ते मुक्ति-फल-भागिनः  ॥ ह्भ्व्_११।६६४ ॥  
  
दशम-स्कन्धे [भ्प् १०।१४।५८]-  
समाश्रिता ये पद-पल्लव-प्लवं  
महत्-पदं पुण्य-यशो मुरारेः ।  
भवाम्बुधिर् वत्स-पदं परं पदं  
पदं पदं यद् विपदां न तेषाम्  ॥ ह्भ्व्_११।६६५ ॥  
  
प्रथमे [भ्प् १।१।१५]-  
यत्-पाद-संश्रयाः सूत मुनयः प्रशमायनाः ।  
सद्यः पुनन्त्य् उपस्पृष्टाः स्वर्धुन्य्-आपो ऽनुसेवया  ॥ ह्भ्व्_११।६६६ ॥  
  
द्वितीये श्री-शुकोक्तौ [भ्प् २।४।१८]-  
किरात-हूणान्ध्र-पुलिन्द-पुल्कशा  
आभीर-शुम्भा यवनाः खसादयः ।  
येऽन्ये च पापा यद्-अपाश्रयाश्रयाः  
शुध्यन्ति तस्मै प्रभविष्णवे नमः  ॥ ह्भ्व्_११।६६७ ॥  
  
तृतीये मैत्रेयोक्तौ [भ्प् ३।२३।४२]-  
किं दुरापादनं तेषां पुंसाम् उद्दाम-चेतसाम् ।  
यैर् आश्रितस् तीर्थ-पदश् चरणो व्यसनात्ययः  ॥ ह्भ्व्_११।६६८ ॥  
  
दशमे नागपत्नी-स्तुतौ [भ्प् १०।१६।३७]-  
न नाक-पृष्ठं न च पारमेष्ठ्यं  
न सार्व-भौमं न रसाधिपत्यम् ।  
न योग-सिद्धीर् अपुनर्-भवं वा  
समञ्जस त्वा विरहय्य काङ्क्षे  ॥ ह्भ्व्_११।६६९ ॥  
  
एकादशे च श्री-करभाजन-योगेश्वरोत्तरे [भ्प् ११।५।४१]--  
देवर्षि-भूताप्त-नॄणां पितॄणां  
नायं किङ्करो नायं ऋणी च राजन् ।  
सर्वात्मना यः शरणं शरण्यं  
गतो मुकुन्दं परिहृत्य कर्तम्  ॥ ह्भ्व्_११।६७० ॥  
  
अतैवोक्तं श्री-भगवन्तं प्रति उद्धवेन [भ्प् ११।१९।९]-  
ताप-त्रयेणाभिहतस्य घोरे  
सन्तप्यमानस्य भवाध्वनीश ।  
पश्यामि नान्यच् छरणं तवाङ्घ्रि-  
द्वन्द्वातपत्राद् अमृताभिवर्षात्  ॥ ह्भ्व्_११।६७१ ॥  
  
इत्थं च बोध्यं विद्वद्भिः शरणापत्ति-लक्षणम् ।  
वाचा हृदा च तन्वापि कृष्णैकाश्रयणं हि यत्  ॥ ह्भ्व्_११।६७२ ॥  
  
अथ शरणापत्ति-लक्षणम्  
  
स्कन्धे-  
गोविन्दं परमानन्दं मुकुन्दं मधुसूदनम् ।  
त्यक्त्वान्यं वै न जानामि न भजामि स्मरामि न  ॥ ह्भ्व्_११।६७३ ॥  
न नमामि न च स्तौमि न पश्यामि स्व-चक्षुषा ।  
न स्पृहामि न गायामि न वा यामि हरिं विना  ॥ ह्भ्व्_११।६७४ ॥  
इति ।  
  
केचिद् आहुश् च शरणागतत्वं षट्-प्रकारकम् ।  
प्रायः सख्य-प्रकारे तत् पर्यवस्येद् विचारतः  ॥ ह्भ्व्_११।६७५ ॥  
  
तच् चोक्तं वैष्णव-तन्त्रे-  
आनुकूल्यस्य सङ्कल्पः प्रातिकूल्य-विवर्जनम् ।  
रक्षिष्यतीति विश्वासो गोप्तृत्वे वरणं तथा ।  
आत्म-निक्षेप-कार्पण्ये षड्-विधा शरणागतिः  ॥ ह्भ्व्_११।६७६ ॥  
इति ।  
  
तवास्मीति वदन् वाचा तथैव मनसा विदन् ।  
तत्-स्थानम् आश्रितस् तन्वा मोदते शरणागतः  ॥ ह्भ्व्_११।६७७ ॥  
  
अतैवोक्तं दशमे श्री-भगवन्तं प्रति अक्रूरेण [भ्प् १०।४८।२६]-  
कः पण्डितस् त्वद् अपरं शरणं समीयाद्  
भक्त-प्रियाद् ऋत-गिरः सुहृदः कृत-ज्ञात् ।  
सर्वान् ददाति सुहृदो भजतो ऽभिकामान्  
आत्मनम् अप्य् उपचयापचयौ न यस्य  ॥ ह्भ्व्_११।६७८ ॥  
  
तृतीये श्री-उद्धवेन [भ्प् ३।२।२३]-  
अहो बकी यं स्तन-काल-कूटं  
जिघांसयापाययद् अप्य् असाध्वी ।  
लेभे गतिं धात्र्य्-उचितां ततो ऽन्यं  
कं वा दयालुं शरणं व्रजेम  ॥ ह्भ्व्_११।६७९ ॥  
इति ।  
  
अथाचारा बहु-विधाः शिष्टाचारानुसारतः ।  
श्री-वैष्णवानां कर्तव्या लिख्यन्तेऽत्र समासतः  ॥ ह्भ्व्_११।६८० ॥  
  
अथाचाराः  
  
श्री-विष्णु-पुराणे और्व-सगर-संवादे गृहस्थाचार-कथनारम्भे [विप् ३।१२।१-२०]-  
  
देव-गो-ब्राह्मणान् सिद्धान् वृद्धाचार्यांस् तथार्चयेत् ।  
द्विकालं च नमेत् सन्ध्याम् अग्नीन् उपचरेत् तथा  ॥ ह्भ्व्_११।६८१ ॥  
सदानुपहते वस्त्रे प्रशस्तां च तथौषधीः ।  
गारुडानि च रत्नानि विभृयात् प्रयतो नरः  ॥ ह्भ्व्_११।६८२ ॥  
प्रस्निग्धामल-केशश् च सुगन्धश् चारु-वेश-धृक् ।  
किञ्चित् परस्वं न हरेत् नाल्पम् अप्य् अप्रियं वदेत्  ॥ ह्भ्व्_११।६८३ ॥  
प्रियं च नानृतं ब्रूयान् नान्य-दोषान् उदीरयेत्  
नान्य-स्त्रियं तथा वैरं रोचयेत् पुरुषर्षभ  ॥ ह्भ्व्_११।६८४ ॥  
न दुष्टं यानम् आरोहेत् कुल-च्छायां न संश्रयेत्  ॥ ह्भ्व्_११।६८५ ॥  
विद्विष्ट-पतितोन्मत्त-बहु-वैरादि-कीटकैः ।  
बन्धकी बन्धकी-भर्तुः क्षुद्रानृत-कथैः सह  ॥ ह्भ्व्_११।६८६ ॥  
तथातिव्यय-शीलैश् च परिवाद-रतैः शठैः ।  
बुधो मैत्रीं न कुर्वीत नैकः पन्थानम् आश्रयेत्  ॥ ह्भ्व्_११।६८७ ॥  
नावगाहेज् जलौघस्य वेगम् अग्रे नरेश्वर ।  
प्रदीप्तं वेश्म न विशेन् नारोहेच् छिखरं तरोः  ॥ ह्भ्व्_११।६८८ ॥  
न कुर्याद् दन्त-सङ्घर्षं कुष्णीयाच् च न नासिकाम् ।  
नासंवृत-मुखो जृम्भेच् छ्वासकासौ विसर्जयेत्  ॥ ह्भ्व्_११।६८९ ॥  
नोच्चैर् हसेत् स-शब्दं च न मुञ्चेत् पवनं बुधः ।  
नखान् न खादयेच् छिन्द्यान् न तृणं न महीं लिखेत्  ॥ ह्भ्व्_११।६९० ॥  
न श्मश्रु भक्षयेल् लोष्टं न मूद्नीयाद् विचक्षणः  ॥ ह्भ्व्_११।६९१ ॥  
ज्योतींष्य् अमेध्य-शस्तानि नाभिवीक्षेत च प्रभो  ॥ ह्भ्व्_११।६९२ ॥  
न हुङ्कुर्याच् छवं गन्धं शव-गन्धो हि सोमजः  ॥ ह्भ्व्_११।६९३ ॥  
चतुष्पथं चिअत्य-तरुं श्मशानोपवनानि च ।  
दुष्ट-स्त्री-सन्निकर्षं च वर्जयेन् निशि सर्वदा ।  
पूज्य-देव-द्विज-ज्योतिश्-छायां नातिक्रमेद् बुधः  ॥ ह्भ्व्_११।६९४ ॥  
नैकः शून्याटवीं गच्छेत् तथा शून्य-गृहे वसेत्  ॥ ह्भ्व्_११।६९५ ॥  
केशास्थि-कण्टकामेध्य-बलि-भस्म-तुषांस् तथा ।  
स्नानार्द्र-धरणीं चैव दूरतः परिवर्जयेत्  ॥ ह्भ्व्_११।६९६ ॥  
नानार्थानाश्रयेत् कांश्चिन् न जिह्मं रोचयेद् बुधः  ॥ ह्भ्व्_११।६९७ ॥  
उपसर्पेन् न वै व्यालं चिरं तिष्ठेन् न चोत्थितः ।  
यथेष्ट-भोजकांश् चैव तथा देव-पराङ्मुखान् ।  
वर्णाश्रम-क्रियातीतान् दूरतः परिवर्जयेत्  ॥ ह्भ्व्_११।६९८ ॥  
अतीव जागर-स्वप्नौ तद्वत् स्थानासने बुधः ।  
न सेवेत तथा शय्यां व्यायामं च नरेश्वर  ॥ ह्भ्व्_११।६९९ ॥  
दंष्ट्रिणः शृङ्गिणश् चैव प्राज्ञो दूरेण वर्जयेत्  ॥ ह्भ्व्_११।७०० ॥  
अवश्यायं च राजेन्द्र पुरो वातातपौ तथा ।  
न स्नायान् न स्वपेन् नग्नो न चैवोपस्पृशेद् बुधः  ॥ ह्भ्व्_११।७०१ ॥  
मुक्त-कच्छश् च नाचामेद् देवाद्य्-अर्चां च वर्जयेत् ।  
नैक-वस्त्रः प्रवर्तेतअ द्विज-वाचनिके जपे  ॥ ह्भ्व्_११।७०२ ॥  
किं च [विप् ३।१२।२४-३१, ३६, ३८-९]-  
न च निर्धूनयेत् केशान् नाचामेच् चैव चोत्थितः ।  
पादेन नाक्रमेत् पादं न पूज्याभिमुखं नयेत्  ॥ ह्भ्व्_११।७०३ ॥  
अपसव्यं न गच्छेच् च देवागार-चतुष्पथान् ।  
मङ्गल्य-पूज्यांश् च तथा विपरीतान् न दक्षिणाम्  ॥ ह्भ्व्_११।७०४ ॥  
सोमार्काग्न्य्-अम्बु-वायूनां पूज्यानां च न सम्मुखम् ।  
कुर्यान् निष्ठीव-विण्-मूत्र-समुत्सर्गं च पण्डितः  ॥ ह्भ्व्_११।७०५ ॥  
तिष्ठन् न मूत्रयेत् तद्वत् पथिष्व् अपि न मूत्रयेत् ।  
श्लेष्म-विण्-मूत्र-रक्तानि सर्वदैव न लङ्घयेत्  ॥ ह्भ्व्_११।७०६ ॥  
श्लेष्म-ष्टीवनकोत्सर्गो नान्न-काले प्रशस्यते ।  
बलि-मङ्गल-जप्यादौ न होमे न महाजने  ॥ ह्भ्व्_११।७०७ ॥  
योषितो नावमन्येत न चासां विश्वसेद् बुधः ।  
न चैवेर्ष्युर् भवेत् तासु नाधिकुर्यात् कदाचन  ॥ ह्भ्व्_११।७०८ ॥  
मङ्गल्य-पुष्प-रत्नाज्य-पूज्याननभिवाद्य च ।  
न निष्क्रामेद् गृहात् प्राज्ञः सदाचार-परो नरः  ॥ ह्भ्व्_११।७०९ ॥  
अकाल-गर्जितादौ तु पर्वस्वशौचकादिषु ।  
अनध्यायं बुधः कुर्याद् उपरागादिके तथा  ॥ ह्भ्व्_११।७१० ॥  
वर्षातपादिके छत्री दण्डी रात्र्य्-अटवीषु च ।  
शरीर-त्राण-कामो वै सोपानत्कः सदा व्रजेत्  ॥ ह्भ्व्_११।७११ ॥  
नोर्ध्वं न तिर्यग्-दूरं वा निरीक्षन् पर्यटेद् बुधः ।  
युग-मात्रं मही-पृष्ठं नरो गच्छेद् विलोकयन्  ॥ ह्भ्व्_११।७१२ ॥  
किं च [विप् ३।१२।४४-४५]-  
       प्रियम् उक्तं हितं नैतद् इति मत्वा न तद् वदेत् ।  
       श्रेयस् तद्-रहितं वाच्यं यद्यप्य् अत्यन्त-विप्रियम्  ॥ ह्भ्व्_११।७१३ ॥  
       प्राणिनाम् उपकाराय यद् एवेह परत्र च ।  
कर्मणा मनसा वाचा तद् एव मतिमान् भजेत्  ॥ ह्भ्व्_११।७१४ ॥  
  
बृहन्-नारदीये सद्-आचार-प्रसङ्गे- [१।२५।३५-४३]  
असाव् अहम् इति ब्रूयाद् द्विजो वै ह्य् अभिवादने ।  
श्राद्धं व्रतं तथा दानं देवताभ्यर्चनं तथा ।  
यज्ञं च तर्पणं चैव कुर्वन्तं नाभिवादयेत्  ॥ ह्भ्व्_११।७१५ ॥  
तथा स्नानं प्रकुर्वन्तं धावन्तम् अशुचिं तथा ।  
भुञ्जानं च अभ्यक्त-शिरसं तथा  ॥ ह्भ्व्_११।७१६ ॥  
भिक्षान्न-धारिणं चैव रमन्तं जल-मध्य-गम् ।  
कृतेऽभिवादने यस् तु न कुर्यात् प्रतिवादनम् ।  
नाभिवाद्यः स विज्ञेयो यथा शूद्रस् तथैव सः  ॥ ह्भ्व्_११।७१७ ॥  
  
मार्कण्डेय-पुराणेमद्राल-सालर्क-संवादे-  
मार्कण्डेय-पुराणेमद्राल-सालर्क-संवादे-  
असत्-प्रलापम् अनृतं व्क्-पारुष्यं च वर्जयेत् ।  
असच्-छास्त्रम् असद्-वादम् असत्-सेवां च पुत्रक  ॥ ह्भ्व्_११।७१८ ॥  
केश-प्रसाधनादर्श-दर्शनं दन्त-धावनम् ।  
पूर्वाह्न एव कार्याणि देवतानां च तर्पणम्  ॥ ह्भ्व्_११।७१९ ॥  
उदक्या दर्शनं स्पर्शं वर्जेत सम्भाषणं तथा  ॥ ह्भ्व्_११।७२० ॥  
न चाभीक्ष्णं शिरः-स्नानं कुर्यान् निष्कारणं नरः ।  
शिरः-स्नातश् च तैलेन नाङ्गं किञ्चिद् अपि स्पृशेत्  ॥ ह्भ्व्_११।७२१ ॥  
पन्था देयो ब्राह्मणानां राजो दुःखातुरस्य च ।  
विद्याधिकस्य गुर्विण्या भारार्तस्य महीयसः  ॥ ह्भ्व्_११।७२२ ॥  
मूकान्ध-वधिराणां च मत्तस्योन्मत्तकस्य च ।  
पुंश्चल्याः कृत-वैरस्य बालस्य पतितस्य च  ॥ ह्भ्व्_११।७२३ ॥  
उपानद्-वस्त्र-माल्यानि धृतान्य् अन्यैर् न धारयेत् ।  
उपवीतम् अलङ्कारं कवलं चैव वर्जयेत्  ॥ ह्भ्व्_११।७२४ ॥  
न क्षिप्त-बाहु-जङ्घश् च प्राज्ञस् तिष्ठेत् कदाचन ।  
न चापि विक्षिपेत् पादौ वाससा न च धूनयेत्  ॥ ह्भ्व्_११।७२५ ॥  
मूर्खोन्मत्त-व्यसनिनो विरूपान् मायिनस् तथा ।  
न्यूनाङ्गानधमांश् चैव नोपहासेन् न दूषयेत्  ॥ ह्भ्व्_११।७२६ ॥  
परस्य दण्डं नोद्यच्छेत् शिक्षार्थं पुत्र-शिष्ययोः ।  
नानुलेपनम् आदद्याद् अस्नातः स्नातकी क्वचित्  ॥ ह्भ्व्_११।७२७ ॥  
न चापि रक्त-वासाः स्याच् चित्र-वास-धरो ऽपि वा ।  
क्षुर-कर्मणि चान्ते च स्त्री-सम्भोगे च पुत्रक ।  
स्नायीत चेलवान् प्राज्ञः कट-भूमिम् उपेत्य च  ॥ ह्भ्व्_११।७२८ ॥  
युगपज् जलम् अग्निं च बिभृयान् न विचक्षणः ।  
नाचक्षीत धयन्तीं गां जलं नाञ्जलिना पिबेत्  ॥ ह्भ्व्_११।७२९ ॥  
शौच-कालेषु सर्वेषु गुरुष्व् अल्पेषु वा पुनः ।  
न विलम्बेत शौचार्थं न मुखेनानलं धमेत्  ॥ ह्भ्व्_११।७३० ॥  
विपुर्षो मक्षिकाद्याश् च हस्त-सङ्गाद् अदोषिणः ।  
अजाश्वौ मुहतो मेध्यौ न गोर् वत्सस्य चाननम्  ॥ ह्भ्व्_११।७३१ ॥  
मातुः प्रस्नवने मेध्यं शकुनिः फल-पातने ।  
उदक्याशौचिनग्नांश् च सूतिकान्त्याचसायिनः ।  
स्पृष्ट्वा स्नायीत शौचार्थं तथैव मृत-हारिणः  ॥ ह्भ्व्_११।७३२ ॥  
नारं स्पृष्ट्वास्थि स-स्नेहं स्नातः शुध्यति मानवः ।  
आचम्यैव तु निस्नेहं गाम् आलभ्यार्कम् ईक्ष्य वा  ॥ ह्भ्व्_११।७३३ ॥  
न चालपेज् जनं द्विष्टं वीर-हीनां तथा स्त्रियम् ।  
देवतातिथि-सच्-छास्त्र-यज्ञ-सिद्धादि-निन्दकैः  ॥ ह्भ्व्_११।७३४ ॥  
कृत्वा तु स्पर्शतालापं शुध्येद् अर्कावलोकनात् ।  
अवलोक्य तथोदक्याम् अन्त्यजान् पतितं शठम् ।  
विधर्मि-सूतिका-षण्ड-विवस्त्रान्यावसायिनः  ॥ ह्भ्व्_११।७३५ ॥  
मृत-निर्यातकाश् चैव पर-दार-रताश् च ये ।  
एतद् एव हि कर्तव्यं प्राज्ञैः शोधनम् आत्मनः  ॥ ह्भ्व्_११।७३६ ॥  
  
किं च-  
यच् चापि कुर्वतो नात्मा जुगुप्साम् एति पुत्रक ।  
तत् कर्तव्यम् अशङ्केन यन् न गोप्यं महाजने  ॥ ह्भ्व्_११।७३७ ॥  
  
भविष्योत्तरे श्री-कृष्ण-युधिष्ठिर-संवादे-  
उपासते न ये पूर्वां द्विजाः सन्ध्यां न पश्चिमाम् ।  
सर्वाम्स् तान् धार्मिको राजा शूद्र-कर्मणि योजयेत्  ॥ ह्भ्व्_११।७३८ ॥  
दूराद् आवसथान् मूत्रं दूरात् पादावसेचनम् ।  
उच्छिष्टोत्सर्जनं भूप सदा कार्या हितैषिणा  ॥ ह्भ्व्_११।७३९ ॥  
उच्छिष्टौ न स्पृशेच् छीर्षं सर्वे प्राणास् तद्-आश्रयाः ।  
केश-ग्राहान् प्रहारांश् च शिरस्य् एतानि वर्जयेत् ।  
न पाणिभ्याम् उभाभ्यां तु कण्डूयाज् जातु वै शिरः  ॥ ह्भ्व्_११।७४० ॥  
  
किं च-  
सुवासिनीर् गुर्विणीश् च वृद्धं बालातुरौ तथा ।  
भोजयेत् संस्कृतान्न् एव प्रथमं चरमं गृही  ॥ ह्भ्व्_११।७४१ ॥  
अघं स केवलं भुङ्क्ते वृद्धे गो-वाहनादिके ।  
यो भुङ्क्ते पाण्डव-श्रेष्ठ प्रेक्षताम् अप्रदाय च  ॥ ह्भ्व्_११।७४२ ॥  
वर्जयेद् दधि-शक्तुं च रात्रौ धानाश् च वासरे  ॥ ह्भ्व्_११।७४३ ॥  
  
किं च-  
स्रजश् च नावकर्षेत न बहिर् धारयेत च ।  
गृहे पारावता धन्याः शुकाश् च सह-सारिकाः  ॥ ह्भ्व्_११।७४४ ॥  
  
कौर्मे व्यास-गीतायाम्-  
तृणं वा यदि वा शाकं मूलं वा जलम् एव वा ।  
परस्यापहरन् जन्तुर् नरकं प्रतिपद्यते  ॥ ह्भ्व्_११।७४५ ॥  
न राज्ञः प्रतिगृह्णीयान् न शूद्रात् पतिताद् अपि ।  
नान्यस्माद् याचकत्वं च निन्दिताद् वर्जयेद् बुधः  ॥ ह्भ्व्_११।७४६ ॥  
नित्यं याचनको न स्यात् पुनस् तत्रैव याचयेत् ।  
प्राणान् अपहरत्य् एष याचकस् तस्य दुर्मतिः  ॥ ह्भ्व्_११।७४७ ॥  
न देव-द्रव्य-हारी स्याद् विशेषेण द्विजोत्तमाः ।  
ब्रह्मस्वं च नापहरेद् आपद्य् अपि कदाचन  ॥ ह्भ्व्_११।७४८ ॥  
न विषं विषम् इत्य् आहुर् ब्रह्मस्वं विषम् उच्यते ।  
देवस्वं वापि यत्नेन सदा परिहरेत् ततः  ॥ ह्भ्व्_११।७४९ ॥  
न धर्मस्यापदेशेन पापं कृत्वा व्रतं चरेत् ।  
व्रतेन पापं प्रच्छाद्य कुर्वन् स्त्री-शूद्र-दम्भनम् ।  
प्रेत्येह चेदृशो विप्रो गर्ह्येत ब्रह्म-वादिभिः  ॥ ह्भ्व्_११।७५० ॥  
देव-द्रोहाद् गुरु-द्रोहः कोटि-कोटि-गुणाधिकः ।  
ज्ञानापवाओ नास्तिक्यं तस्माद् कोटि-गुणाधिकम्  ॥ ह्भ्व्_११।७५१ ॥  
  
किं च-  
हिमवद्-विन्ध्ययोर् मध्ये पूर्व-पश्चिमयोः शुभम् ।  
मुक्त्वा समुद्रयोर् देशं नान्यत्र निवसेद् द्विजः  ॥ ह्भ्व्_११।७५२ ॥  
कृष्णो वा यत्र चरति मृगो नित्यं स्वभावतः ।  
पुण्याश् च विश्रुता नद्यस् तत्र वा निवसेद् द्विजः ।  
अर्ध-क्रोशान् नदी-कुलं वर्जयित्वा द्विजोत्तमाः  ॥ ह्भ्व्_११।७५३ ॥  
  
किं च-  
अग्निना भस्मना चैव सलिलेन विशेषतः ।  
द्वारेण स्तम्भ-मार्गेण पद्भिः पङ्क्तिर् विभिद्यते ।  
पर-क्षेत्रे चरन्तीं गां न चाचक्षीत कस्यचित्  ॥ ह्भ्व्_११।७५४ ॥  
नषुर्य-परिवेशं वा नेन्द्रचापं न चाग्निकम् ।  
परस्मै कथयेद् विद्वान् शशिनं वा कथञ्चन ।  
तिथिं पक्षस्य न ब्रूयान् नक्षत्राणि विनिर्दिशेत्  ॥ ह्भ्व्_११।७५५ ॥  
न देव-गुरु-विप्राणां दीयमानं तु वारयेत् ।  
निन्दयेद् यो गुरून् देवान् वेदं वा सोपबृंहितम् ।  
कल्प-कोटि-शतं साग्रं रौरवे पच्यते नरः  ॥ ह्भ्व्_११।७५६ ॥  
तूष्णीम् आसीत निन्दायां न ब्रूयात् किञ्चिद् उत्तरम् ।  
कर्णौ पिधाय गन्तव्यं न चैनम् अवलोकयेत्  ॥ ह्भ्व्_११।७५७ ॥  
वर्जयेद् रहस्यं च परेषां गूहयेद् बुधः ।  
विवादं स्वजनैः सार्धं न कुर्याद् वै कदाचन  ॥ ह्भ्व्_११।७५८ ॥  
न पापं पापिनं ब्रूयाद् अपापं वा द्विजोत्तमाः  ॥ ह्भ्व्_११।७५९ ॥  
नेक्षेतोद्यन्तम् आदित्यं शशिनं वा निमित्ततः  ॥ ह्भ्व्_११।७६० ॥  
आस्तं यान्तं न वारिस्थं नोपसृष्टं न मध्यगम् ।  
तिरोहितं वाससा वा न दर्शान्तर-गामिनम्  ॥ ह्भ्व्_११।७६१ ॥  
नग्नां स्त्रियं पुमांसं वा पुरीषं मूत्रम् एव वा ।  
पतित-व्यङ्ग-चाण्डालान् उच्छिष्टानुच्छिष्टान् नावलोकयेत्  ॥ ह्भ्व्_११।७६२ ॥  
न मुक्त-बन्धनां गां वा नोन्मत्तं मत्तम् एव वा ।  
स्पृशेन् न भोजने पत्नीं नैनाम् ईक्षेत मेहतीम्  ॥ ह्भ्व्_११।७६३ ॥  
क्षुबन्तीं जृम्भमाणां वा नासनस्थां यथा सुखम् ।  
नोदके चात्मनो रूपं नकुलं श्वभ्रम् एव वा  ॥ ह्भ्व्_११।७६४ ॥  
न शूद्राय मतिं दद्यात् कृषरं पायसं दधि ।  
नोच्छिष्टं वा घृत-मधु न च कृष्णाजिनं हविः  ॥ ह्भ्व्_११।७६५ ॥  
न कुर्यात् कस्यचित् पीडां सुतं शिष्यं च ताडयेत् ।  
नात्मानम् अवमन्येत दैन्यं यत्नेन वर्जयेत् ।  
न च शिष्यान्नं सत्कुर्यान् नात्मानं शंसयेद् बुधः  ॥ ह्भ्व्_११।७६६ ॥  
न नदीं च नदीं ब्रूयात् पर्वतेषु न पर्वतम् ।  
आवसेत् तेन नैवापि यस् त्यजेत् सहवासिनम्  ॥ ह्भ्व्_११।७६७ ॥  
शिरो ऽभ्यङ्गावशिष्टेन तलेनाङ्गं न लेपयेत् ।  
रोमाणि च रहस्यानि स्वानि खानि न च स्पृशेत्  ॥ ह्भ्व्_११।७६८ ॥  
न पाणि-पाद-वाङ्-नेत्र-चापलानि समाश्रयेत् ।  
नाभिहन्याज् जलं पद्भ्यां पाणिना न कदाचन  ॥ ह्भ्व्_११।७६९ ॥  
न घातयेद् इष्टकाभिः फलानि न फलेन च ।  
न म्लेच्छ-भाषणं शिक्षेन् न कर्षेच् च पदासनम्  ॥ ह्भ्व्_११।७७० ॥  
नोत्सङ्गे भक्षयेद् भक्ष्यान् गां च संवेशयेन् न हि ।  
नाक्षैः क्रीडेन् न धावेत स्त्रीभिर् वादं च चाचरेत्  ॥ ह्भ्व्_११।७७१ ॥  
न दन्तैर् नख-लोमानि छिन्द्यात् सुप्तं न बोधयेत् ।  
न बालातपम् आसेवेत् प्रेत-धूमं विवर्जयेत्  ॥ ह्भ्व्_११।७७२ ॥  
नैकः सुप्यात् शून्य-गृहे स्वयं नोपानहौ हरेत् ।  
नाकारणाद् वा निष्ठीवेन् न बाहुभ्यां नदीं तरेत्  ॥ ह्भ्व्_११।७७३ ॥  
न पाद-क्षालनं कुर्यात् पादेनैव कदाचन ।  
नाग्नौ प्रतापयेत् पादौ न कांस्ये धारयेद् बुधः  ॥ ह्भ्व्_११।७७४ ॥  
नाभिप्रतारयेद् देवान् ब्राह्मणान् गाम् अथापि वा ।  
न स्पृशेत् पानिनोच्छिष्टो विप्रा गो-ब्राह्मणानलान् ।  
न चैवान्नं पदा वापि न देव-प्रतिमां स्पृशेत्  ॥ ह्भ्व्_११।७७५ ॥  
नोत्तरेद् अनुपस्पृश्य स्रवन्तीं नो व्यतिक्रमेत् ।  
चैत्यं बृह्मं नैव छिन्द्यान् नाप्सु ष्ठीवनम् उत्सृजेत् ।  
न चाग्निं लङ्घयेद् धीमान् नोपदध्याद् अधः क्वचित्  ॥ ह्भ्व्_११।७७६ ॥  
न चैनं पादतः कुर्यात् तिल-बद्धं निशि त्यजेत् ।  
न कूपम् अवरोहेत नाचक्षीताशुचिः क्वचित्  ॥ ह्भ्व्_११।७७७ ॥  
अग्नौ न प्रक्षिपेद् अग्निं नाद्भिः प्रशमयेत् तथा ।  
सुहृन्-मरणम् आर्तिं वा न स्वयं श्रावयेत् परान् ।  
अपण्यम् अथ पण्यं वा विक्रयं न प्रयोजयेत्  ॥ ह्भ्व्_११।७७८ ॥  
पुण्य-स्थानोदक-स्थाने सीमान्तं वा कृषेन् न तु ।  
भिन्द्यात् पूर्व-समयं सत्र्योपेतं कदाचन  ॥ ह्भ्व्_११।७७९ ॥  
परस्परं पशून् व्यालान् पक्षिणो न च योधयेत् ।  
कारयित्वा स्व-कर्माणि कारून् विद्वान् न वञ्चयेत्  ॥ ह्भ्व्_११।७८० ॥  
बहिर् गन्धं च कुद्वार-प्रवेशं च विवर्जयेत् ।  
नैकश् चरेत् सभां विप्रः समवायं च वर्जयेत्  ॥ ह्भ्व्_११।७८१ ॥  
न वीजयेद् वा वस्त्रेण न देवायतने स्वपेत् ।  
नाग्नि-गो-ब्राह्मणादीनाम् अन्तरेण व्रजेत् क्वचित्  ॥ ह्भ्व्_११।७८२ ॥  
नाक्रामेत् कामतश् छायां ब्राह्मणानां गवाम् अपि ।  
स्वान्तु नाक्रामयेच् छायं पतिताद्यैर् न रोगिभिः  ॥ ह्भ्व्_११।७८३ ॥  
नाश्नीयात् पयसा तक्रं न बीजान्य् उपबीजयेत् ।  
विवत्सायाश् च गोः क्षीरम् औष्ट्रं वा निर्दशस्य च ।  
आविकं सन्धिनी-क्षीरम् अपेयं मनुर् अब्रवीत्  ॥ ह्भ्व्_११।७८४ ॥  
हन्त-कारम् अथाग्र्यं वा भिक्षां वा शक्तितो द्विजः ।  
दद्याद् अतिथये नित्यं बुध्येत परमेश्वरम्  ॥ ह्भ्व्_११।७८५ ॥  
भिक्षाम् आहुर् ग्रास-मात्रम् अग्र्यं तस्माच् चतुर्गुणम् ।  
पुष्कलं हन्त-कारं तु तच् चतुर्गुणम् इष्यते  ॥ ह्भ्व्_११।७८६ ॥  
  
मार्कण्डेये-  
भोजनं हन्त-कारं वा अग्र्यं भिक्षाम् अथापि वा ।  
अदत्त्वा तु न भोक्तव्यं यथा-विभवम् आत्मनः  ॥ ह्भ्व्_११।७८७ ॥  
  
काशी-खण्डे-  
नैवोत्कटासनेऽश्नीयान् नाग्नौ वस्त्व् अशुचि क्षिपेत् ।  
श्राद्धं कृत्वा पर-श्राद्धे यो ऽश्नीयाज् ज्ञान-वर्जितः ।  
दातुः श्राद्ध-फलं नास्ति भोक्ता किल्बिष-भुग् भवेत्  ॥ ह्भ्व्_११।७८८ ॥  
नोत्पाटयेल् लोम-नखं दशनेन कदाचन ।  
करजैः करज-च्छेदं करेणैव विवर्जयेत्  ॥ ह्भ्व्_११।७८९ ॥  
अपद्वारे न गन्तव्यं स्व-वेश्म-पर-वेश्मनोः ।  
उत्कोच-द्युत-दौत्यार्थ-द्रव्यं दूरात् परित्यजेत्  ॥ ह्भ्व्_११।७९० ॥  
निष्ठीवनं च श्लेष्माणं गृहाद् दूरे विनिक्षिपेत् ।  
उद्धृत्य पञ्च मृत्-पिण्डान् स्नायात् पर-जलाशये ।  
अनुद्धृत्य च तत्-कर्तुर् एनसः स्यात् तुरीय-भाक्  ॥ ह्भ्व्_११।७९१ ॥  
  
ब्राह्मे-  
यस् तु पाणि-तले भुङ्क्ते यस् तु फुत्कार-संयुतम् ।  
प्रसृताङ्गुलिभिर् यस् तु तस्य गो-मांसवच् च तत्  ॥ ह्भ्व्_११।७९२ ॥  
  
अत्रि-स्मृतौ-  
न्यूनाधिक-स्तनी या गौर् याथवाभक्ष्य-चारिणी ।  
तयोर् दुग्धं न होतव्यं न पातव्यं कदाचन  ॥ ह्भ्व्_११।७९३ ॥  
अजा गावो महिष्यश् च यामेध्यम् अपि भक्षयेत् ।  
हव्ये कव्ये च तद्-दुग्धं गोमयं च विवर्जयेत्  ॥ ह्भ्व्_११।७९४ ॥  
अङ्गुल्या दन्त-काष्ठं च प्रत्यक्ष-लवणं तथा ।  
मृत्तिका-प्राशनं चैव तुल्यं गोमांस-भक्षणैः  ॥ ह्भ्व्_११।७९५ ॥  
  
अत्रापवादो मनु-स्मृतौ-  
सामुद्रं सैन्धवं  चैव लवणे परमाद्भुते ।  
प्रत्यक्षे अपि ते ग्राह्ये निषेधस् त्व् अन्य-गोचरः  ॥ ह्भ्व्_११।७९६ ॥  
अत्रि-स्मृतौ-  
दिवा कपित्थ-च्छाया च निशायां दधि-भोजनम् ।  
कार्पासं दन्त-काष्ठं च शक्राद् अपि हरेत् श्रियम्  ॥ ह्भ्व्_११।७९७ ॥  
  
विष्णु-स्मृतौ च-  
कपिलायाः पयः पीत्वा शूद्रस् तु नरकं व्रजेत् ।  
होम-शेषं पिबेद् विप्रो विप्रः स्याद् अन्यथा पशुः  ॥ ह्भ्व्_११।७९८ ॥  
  
परिहर्तुं पुनर् लेखं तत्-तत्-शास्त्रोक्तम् अन्यथा ।  
यद् अत्र लिखितं किञ्चित् तत् क्षन्तव्यं महात्मभिः  ॥ ह्भ्व्_११।७९९ ॥  
आचाराश् चेदृशाः सन्ति परेऽपि बहुलाः सताम् ।  
ते लोक-शास्त्रतो ज्ञेया अपेक्ष्या यदि वैष्णवैः  ॥ ह्भ्व्_११।८०० ॥  
नित्यत्वम् एषां माहात्म्यम् अप्य् अत्र लिखितात् पुरा ।  
सद्-आचारस्य नित्यत्वान् माहात्म्याच् च सुसिध्यति  ॥ ह्भ्व्_११।८०१ ॥  
  
इति श्री-गोपाल-भट्ट-विलिखिते श्री-भगवद्-भक्ति-विलासे  
नित्य-कृत्य-समापनो नाम  
एकादशो विलासः   
  
*************************************************************************  
  
  
  
  
  
  
