---
title: Prakasa-Samhita

---
## Intro
  
  
  
  
Prakasa-Samhita  
  
  
  
  
  
Prakasa-Samhita (a Pancaratra Samhita)  
  
  
Input by members of the Sansknet project  
(www.sansknet.org)  
  
  
This GRETIL version has been converted from a custom Devanagari encoding.  
Consequently, many word boundaries are not marked by spaces.  
  
  
  
  


## पाठः
  
  
  
  
  
  
  
अथ प्रथमो ऽध्यायः  
  
  
सर्वलोकेश्वरो विष्णुः सृष्ट्याद्यष्टकृदीश्वरः ।  
यथा ससर्ज निखिलं तन्मे ब्रूहि जगद्गुरो  ॥ प्स्_१,१।१ ॥  
  
श्रीहंस उवाच  
  
  
नारायणो ऽनन्तशक्तिः पूर्णानन्दो ऽक्षरः स्वराट् ।  
ज्ञनानन्दात्मकानन्ततनुरासीदिति श्रुतिः  ॥ प्स्_१,१।२ ॥  
  
तस्य स्वतन्त्रस्य हरेः साकल्येन महात्मनः ।  
स्वरूपं नैव जानन्ति रमाब्रह्मादयोपि तु  ॥ प्स्_१,१।३ ॥  
  
तथापि ते प्रवक्ष्यामि यथा जानासि तत्वतः ।  
पूर्णकामस्य तस्यास्य सृष्ट्याद्यैर्न प्रयोजनम्  ॥ प्स्_१,१।४ ॥  
  
स्वभावस्तादृशस्तस्य तदर्थं तत्करोत्यजः ।  
स एव भगवानात्मा चराचरनियामकः  ॥ प्स्_१,१।५ ॥  
  
अण्डमावरणान् सर्वान् प्राकृतान् पुरुषोत्तमः ।  
सङ्कर्षणो नृसिंहेन रूपेणाग्रसदीश्वरः  ॥ प्स्_१,१।६ ॥  
  
ततः सर्वान् पूर्वकल्पमुक्तान् बद्धांश्च चेतनान् ।  
स्वोदरे स्थाप्य भगवान् स्वप्रकाशो ऽस्वपत्सुखी  ॥ प्स्_१,१।७ ॥  
  
दशावरणसंयुक्तब्रम्हाण्डस्य स्तिथौ मितिः ।  
यावत्प्रदेशस्तत्तुल्यरूपा श्रीरुदरूपिणी  ॥ प्स्_१,१।८ ॥  
  
तावद्रूपवती भूमिः वटपत्राभवत्पुरा ।  
दुर्गा तावत्परिमिता अन्धकारस्वरूपिणी  ॥ प्स्_१,१।९ ॥  
  
तदा रमाविना कश्चिन्नान्यदासीद्बहिस्थले ।  
शून्यनाम्नः शिशोर्गर्भे सर्वे जीवास्तदावसन्  ॥ प्स्_१,१।१० ॥  
  
तदूर्ध्वकुक्षिगा मुक्ताः प्रभवन्ति महालये ।  
मुक्तियोग्या मध्यकुक्षौ नित्यबद्धास्तु नभितः  ॥ प्स्_१,१।११ ॥  
  
अधोसुराः कटितटे प्राप्तदुःखास्तदूर्ध्वगाः ।  
वसन्ति कॢप्तानन्दस्ते मुक्ता भुञ्जन्ति नेतराः  ॥ प्स्_१,१।१२ ॥  
  
प्राप्तव्यान् प्रलयेनैव तेषां दास्यति माधवः ।  
हित्वा प्राप्तव्यमानन्दं कॢप्तानन्दैकभोजिनाम्  ॥ प्स्_१,१।१३ ॥  
  
वैकुण्ठादि विहारञ्च हित्वा गर्भस्थितिर्हरेः ।  
प्रलये सर्वमुक्तानां नाश इत्युच्यतेब्जज  ॥ प्स्_१,१।१४ ॥  
  
सुखदुःखादि भोगार्हाः इच्छाज्ञानस्वरूपिणः ।  
द्वेषधर्माधर्मयत्ननिरता जीवराशयः  ॥ प्स्_१,१।१५ ॥  
  
लिङ्गबद्धाः समस्ताश्च सृष्टौ जीवाश्चरन्ति हि ।  
साम्यावस्थामुपगताः लिङ्गदेह समन्विताः  ॥ प्स्_१,१।१६ ॥  
  
लये वसन्तीशगर्भे पूर्वशक्तिस्तदानहि ।  
तदासर्वे गाढनिद्रामुपगच्छन्ति तादृशाः  ॥ प्स्_१,१।१७ ॥  
  
लय इत्युच्यते सद्भिः न लयोस्ति स्वरूपतः ।  
सर्वजीवस्वरूपस्थाः ज्ञानव्यञनशक्तयः  ॥ प्स्_१,१।१८ ॥  
  
मनोवृत्तिज्ञानदानशक्तिर्याश्रुतेर्मता ।  
लयेजीवाद्यभावेन सा शक्तिः कुण्ठिता भवेत्  ॥ प्स्_१,१।१९ ॥  
  
व्याप्तेश्वरमतिस्थानां श्रुतीनां तादृशो लयः ।  
अण्डादिजडजीवानां व्योमाव्याकृतसञ्ज्ञकम्  ॥ प्स्_१,१।२० ॥  
  
आश्रयं सृष्टिकालेतत्प्रलये कुण्ठितं भवेत् ।  
देशस्याव्याकृतस्यास्य नाश इत्युच्यते लये  ॥ प्स्_१,१।२१ ॥  
  
समस्त लिङ्गदेहानां तत्तत्कर्मानुसारतः ।  
नानायोनि प्रापिकास्ति शक्तिः सृष्टौ लये न तु  ॥ प्स्_१,१।२२ ॥  
  
सुखदुःखप्रदाशक्तिः समस्तकृतकर्मणाम् ।  
सृष्टौ लये न सा विष्णोराज्ञया कुण्ठिता भवेत्  ॥ प्स्_१,१।२३ ॥  
  
तादृशो हि लयस्तस्य न स्वरूपलयस्मृतः ।  
वर्णेषु सर्वभाषाभिव्यञ्जका शक्तिरिष्यते  ॥ प्स्_१,१।२४ ॥  
  
सृष्टौ न सास्ति प्रलये तेषां नाशो हि तादृशः ।  
तमः स्थानां पूर्वकॢप्तदुःखभोगो लयः स्मृतः  ॥ प्स्_१,१।२५ ॥  
  
प्रकृत्यात्मकलिङ्गस्य जडायाः प्रकृतेस्तथा ।  
सूक्ष्माणां स्थूलकत्वानां त्रिगुणस्यापि कृत्स्नशः  ॥ प्स्_१,१।२६ ॥  
  
स्रष्टृत्वशक्तिः सृष्टौ हि न लये स्यत्ततो लयः ।  
हित्वा जगत्सर्जनाद्यं सर्वदा श्रीपतौ रतिः  ॥ प्स्_१,१।२७ ॥  
  
अतिसामीप्यसेवा हि लयो लक्ष्म्याः प्रकीर्तितः ।  
अनित्यस्याचेतनस्य अण्डान्तर्बहिरेव वा  ॥ प्स्_१,१।२८ ॥  
  
क्रमात्सङ्कर्षणाग्नेस्तु दाहो नाश उदहृतः ।  
देशतः कालतो व्याप्ता वर्णासर्वेपि शाश्वताः  ॥ प्स्_१,१।२९ ॥  
  
जडा च प्रकृतिर्नित्या जडरूपाणुरेव च ।  
देशतः कालतो व्याप्ताचिद्रूपाः श्रीहरेःःसदा  ॥ प्स्_१,१।३० ॥  
  
अनन्तगुणतो नीचा गुणतो ऽनन्तर् इश्वरे ।  
लये समाश्रिताःसर्वे वसन्ति क्षीणशक्तयः  ॥ प्स्_१,१।३१ ॥  
  
सम्पूर्णशक्ते भगवत्यनन्ते देशकालतः ।  
परमाणुमितानन्तानन्तरूपः सदा हरिः  ॥ प्स्_१,१।३२ ॥  
  
तदभिन्नानन्तसूक्ष्मस्थूलरूपो हरिः परः ।  
समस्तजीवरूपोरुसूक्ष्मस्थूलस्वरूपकः  ॥ प्स्_१,१।३३ ॥  
  
समस्तजडरूपानन्तानन्तरूपो जगद्गुरुः ।  
अनन्तानन्तरपैरप्यभिन्नो निर्गुणो हरिः  ॥ प्स्_१,१।३४ ॥  
  
सर्वतः पाणिपादात्मा सर्वतो ऽक्षिशिरोमुखः ।  
सर्वत्र सर्वेन्द्रियावान् सर्वमावृत्य तिष्ठति  ॥ प्स्_१,१।३५ ॥  
  
अप्राकृतेन्द्रियानन्तरूपकः परमाद्भुतः ।  
असङ्गः सर्वविच्चैव निर्गुणो गुणपूरितः  ॥ प्स्_१,१।३६ ॥  
  
बहिरन्तश्च भूतानाम् अचरश्चर एव च ।  
अव्यक्तोव्यक्तरूपश्च साधुःसत्साक्षिगोचरः  ॥ प्स्_१,१।३७ ॥  
  
एकोप्यनेकवद्भाति नित्यसत्यो महासुखः ।  
अनन्तवेदगम्यश्च सृष्ट्याद्यष्टकृदीश्वरः  ॥ प्स्_१,१।३८ ॥  
  
स्वतन्त्रोवर्णनीयोरुरुपानन्तस्तु चित्तनुः ।  
स्वानन्तानन्तचिन्मात्रदेहमध्यैकदेशगः  ॥ प्स्_१,१।३९ ॥  
  
योगनिद्रामुपगतो विनिद्रो ऽस्वपदीश्वरः ।  
अण्डस्यावरणस्योपचयं दग्ध्वा लये हरिः  ॥ प्स्_१,१।४० ॥  
  
उपादानं प्रकृत्यैकीभूतं कृत्वा नृकेसरी ।  
अनिरुद्धादि मुखगं सङ्कर्षण नृसिंहतः  ॥ प्स्_१,१।४१ ॥  
  
सर्वसूक्ष्मशरीरोपचयं दग्ध्वाखिलेश्वरः ।  
तदुपादानभूतानि लिङ्गैरेकीकरोत्यजः  ॥ प्स्_१,१।४२ ॥  
  
तदास्तरणरूपाभूः श्रीर्भार्यारूपिणी परा ।  
दुर्गा प्रावरणाकारा हरेरमिततेजसः  ॥ प्स्_१,१।४३ ॥  
  
स्वानेव सुगुणान् भुञ्जन् असुप्ताभूत्सुसुप्तवत् ।  
मुक्ताभुक्तोदरो विष्णुः अनन्तानन्तभानुरुक्  ॥ प्स्_१,१।४४ ॥  
  
स्वप्रकाशोस्वपद्योगनिद्रयावटपत्रगः ।  
सृष्टिकाले सर्वजीवाः नानादुःखसमाकुलाः  ॥ प्स्_१,१।४५ ॥  
  
भ्रमन्ति सर्वजीवानां तत्तच्छ्रमनिवृत्तये ।  
लये स्वापं प्रापयति लिङ्गबद्धान् स्वदेहगान्  ॥ प्स्_१,१।४६ ॥  
  
अनादियोग्ताकर्मभावाज्ञानाकुलान् बहून् ।  
सृज्यान् विलक्षणान् तारतम्यस्थान् त्रिविधात्मकान्  ॥ प्स्_१,१।४७ ॥  
  
स्वल्पनिद्रान् महानिद्रान् गढनिद्रासमन्वितान् ।  
चिन्मात्रानन्दभुङ्मुक्तान् सदा दुःखभुजो ऽसुरान्  ॥ प्स्_१,१।४८ ॥  
  
तमःसंस्थान् सदा बद्धान् जठरे स्थाप्य केशवः ।  
वटपत्रे स्वपद्देवो निद्रामाचरतीव सः  ॥ प्स्_१,१।४९ ॥  
  
तेषु सृज्यान् स्वयं सृष्ट्वा यथायोग्यफलं विभुः ।  
सुखं मिश्रं तथा दुःखं दातुमैच्छल्लयान्तिमे  ॥ प्स्_१,१।५० ॥  
  
लयास्यष्टमो भागो लयान्तिम उदाहृतः ।  
लये समालिङ्य हरिं विनिद्रा परमेश्वरी  ॥ प्स्_१,१।५१ ॥  
  
निद्रिते वा सदानन्दवारिधिं समुपाश्रिता ।  
लयष्टमांशे श्रीदेवी अस्वतन्त्रा स्वतन्त्रतः  ॥ प्स्_१,१।५२ ॥  
  
प्रबुद्धाचाज्ञया विष्णोः स्तोतुं समुपचक्रमे ।  
देशतः कालतो ऽनन्ता गुणानन्त्यविवर्जिता  ॥ प्स्_१,१।५३ ॥  
  
ब्रह्मवाय्वोः कोटिगुणैः अधिका विष्णुवल्लभा ।  
लये सृष्टौ सर्वनित्यपदार्थेष्वभिमानिनी  ॥ प्स्_१,१।५४ ॥  
  
सृष्ट्याद्यष्टकरी विष्णोः आज्ञयानन्तरूपिणी ।  
छायेव सूक्ष्मस्थूलोरु रूपं विष्णुं समाश्रिता  ॥ प्स्_१,१।५५ ॥  
  
विष्णोरनन्तवेदेषु प्रोक्तान्तदधिकानपि ।  
गुणान्सञ्जानती साक्षात्सर्ववेदाभिमानिनी  ॥ प्स्_१,१।५६ ॥  
  
अवर्णणीयसौन्दर्या सर्वजीवाभिमानिनी ।  
शुभ्रेषु मुक्तियोग्येषु शुभ्रा (मुक्ता) श्रीरभिमानिनी  ॥ प्स्_१,१।५७ ॥  
  
रक्तेषु सर्वबद्धेषु रक्ताभूरभिमानिनी ।  
नीलेष्वयोग्यजीवेषु नीला दुर्गाभिमानिनी  ॥ प्स्_१,१।५८ ॥  
  
प्रकृति प्रकृतौ साम्यवैषम्यादि प्रवर्तका ।  
अछिन्ना भगवद्भक्ता जडेषु जडरूपिणी  ॥ प्स्_१,१।५९ ॥  
  
चित्सुचिद्रूपिणी स्त्रीषु स्त्रीचेष्टादि प्रवर्तका ।  
पुरुषाकृतिरुत्कृष्टा पुम्भावपरिवर्जिता  ॥ प्स्_१,१।६० ॥  
  
अव्यक्ततत्कार्यमय देहशून्या तथाविधा ।  
स्वयं श्रीः विष्णुभावज्ञा वेदैस्तुष्टाव वेदवित्  ॥ प्स्_१,१।६१ ॥  
  
ते वेदाः ऋग्यजुःसामाथर्वणाः श्रीहरेर्वशाः ।  
चत्वारोपि पृथग्जात्या अनन्ता दोषवर्जिताः  ॥ प्स्_१,१।६२ ॥  
  
उदात्तादि स्वरार्थादि वर्णक्रमसमागमाः ।  
विसर्गबिन्दुपूर्वोरुशब्दयोग्यगुणोच्चयैः  ॥ प्स्_१,१।६३ ॥  
  
अनन्तकालमरभ्यर् इषद्वेत्यासवर्जिताः ।  
सांशा समस्तदेशेषु व्याप्ताः शुद्धजडाः सदा  ॥ प्स्_१,१।६४ ॥  
  
गुणाख्यानपरा विष्णोः शब्ददोषविवर्जिताः ।  
ज्ञतज्ञापकता तेषु विपरीतार्थवक्तृता  ॥ प्स्_१,१।६५ ॥  
  
अस्पष्टत्वादयस्तेषु वाददोषानसन्त्यलम् ।  
ध्वनिरूपा सृष्टिकाले वाक्स्था वाग्देवतावशाः  ॥ प्स्_१,१।६६ ॥  
  
लये लक्ष्मीवशाः सृष्टौ ब्रह्माद्यैरभिमानिभिः ।  
रक्षिताः प्रलये सृष्टावेकरूपा भवन्ति हि  ॥ प्स्_१,१।६७ ॥  
  
अनन्तानन्तसङ्ख्याताः विष्णोः ज्ञाने च साधकाः ।  
सर्वदेशगतानन्ता कण्ठस्थास्तस्य शार्ङ्गिणः  ॥ प्स्_१,१।६८ ॥  
  
कण्ठेनोद्गीयमनास्ते जीवानां योग्यतावशात् ।  
तत्तत्स्वरूपविज्ञानव्यञ्जकाः श्रीहरीच्छया  ॥ प्स्_१,१।६९ ॥  
  
वृत्तिज्ञानोत्पादशौण्डाः अ(योग्या)थाज्ञानाममबोधकाः ।  
शब्दरूपाःसाक्षियुक्तमनः श्रोत्रैकगोचराः  ॥ प्स्_१,१।७० ॥  
  
सर्वशब्दात्मकहरेः बिम्बस्य प्रतिबिम्बकाः ।  
शब्दरूपा वेदगता दुर्गा सानन्तरूपिणी  ॥ प्स्_१,१।७१ ॥  
  
पुरुषोद्बोधितुं ज्ञात्वा तुष्टाव पुरुषं परम् ।  
अनन्तात्मानन्तशक्तिः ॐ(आ)कारादि श्रुतिव्रजान्  ॥ प्स्_१,१।७२ ॥  
  
नित्यान् सव्यञ्जयन् तेषां सृष्टौ दुर्गामुपादिशत् ।  
प्रलयस्याष्टमे भागे वेदस्रष्टुर्जगत्पतेः  ॥ प्स्_१,१।७३ ॥  
  
ॐ(अ)कारः प्रथमो व्यक्तो बभूव भगवन्मयः ।  
औमानादबिन्दू च घोषशान्तातिशान्तकाः  ॥ प्स्_१,१।७४ ॥  
  
यत्स्वरूपाश्च विश्वाद्याः यद्वाच्या यद्गताः पराः ।  
ओङ्कारवाच्यः पुरुषः पुत्रास्ते नित्यचिन्मयाः  ॥ प्स्_१,१।७५ ॥  
  
ते विश्वतैजसप्राज्ञतुर्यात्मान्तरात्मनाम् ।  
परमात्मज्ञानात्मकानां रूपाणां वाचका हरेः  ॥ प्स्_१,१।७६ ॥  
  
तारप्रणवशब्दाभ्यां वाच्य ओङ्कारर् इरितः ।  
नारायणाष्टाक्षराख्यः तरगर्भाक्षरैरभूत्  ॥ प्स्_१,१।७७ ॥  
  
अभिव्यक्तोथ विश्वादिर्व्यक्तविश्वादयोखिलाः ।  
नारायणमनोर्वाच्याः देवताः परिकीर्तिताः  ॥ प्स्_१,१।७८ ॥  
  
तारगर्भाक्षरैराद्यैश्चतुर्भिरभवन्मनुः ।  
व्याहृत्याख्यो ऽनिरुद्धाद्याः विश्वाद्युत्था तदीरिताः  ॥ प्स्_१,१।७९ ॥  
  
तारगर्भाक्षरैर्व्यक्ताः वर्णाः पञ्चाशदीरिताः ।  
अकौचटौतपौ तद्वद्यशौ अष्टा उदाहृताः  ॥ प्स्_१,१।८० ॥  
  
अष्टवर्णाः अकारोत्थाः अचः षोडशसम्मताः ।  
पञ्चवर्णाः कवर्गस्य उकारोत्थाः प्रकीर्तिताः  ॥ प्स्_१,१।८१ ॥  
  
मकारोत्थाश्चवर्गस्य पञ्चवर्णाः प्रकीर्तिताः ।  
टवर्गपञ्चवर्णास्तु नादोत्था इति सम्मताः  ॥ प्स्_१,१।८२ ॥  
  
पञ्चवर्णास्तवर्गस्य बिन्दुव्यक्ता उदाहृताः ।  
पवर्गपञ्चवर्णास्तु घोषतः सम्भवन्ति हि  ॥ प्स्_१,१।८३ ॥  
  
यवर्गस्य चतुर्वर्णाः व्यक्तिं यास्यन्ति शान्तितः ।  
अतिशान्ताच्छवर्गस्य पञ्चवर्णाःसमुत्थिताः  ॥ प्स्_१,१।८४ ॥  
  
कषयोगादभिव्यक्तः क्षोप्यन्योक्षर उच्यते ।  
पञ्चाशतान्तुवर्णानां तारवर्णाष्ट दैवतैः  ॥ प्स्_१,१।८५ ॥  
  
विश्वादिभिः क्रमाद्व्यक्ताः अजाद्या देवतामताः ।  
अज आनन्द इन्द्रेश उग्र ऊर्ज ऋतम्भरः  ॥ प्स्_१,१।८६ ॥  
  
ॠघःऌशौ लॄजिरेकात्मैर ओजोभृदौरसः ।  
अन्तोर्धगर्भः कपिलः खपतिर्गरुडासनः  ॥ प्स्_१,१।८७ ॥  
  
घर्मोङ्गसारश्चार्वङ्गश्छन्दोगम्यो जनार्दनः ।  
झडितारिञमष्टङ्की ठलको डरको ढरी  ॥ प्स्_१,१।८८ ॥  
  
णात्मातारस्थपोदण्डी धन्वी नम्यः परः फली ।  
बलिर्भगोमनुर्यज्ञो रामो लक्षीपतिर्वरः  ॥ प्स्_१,१।८९ ॥  
  
शान्तसंवित् षड्गुणश्च सारात्मा हंसलालुकौ ।  
अकाराद्यैःसर्ववर्णैर्वाच्या एते प्रकीर्तिताः  ॥ प्स्_१,१।९० ॥  
  
क्षवाच्यो नृसिंहस्तु सर्वजीवनियामकः ।  
एकपञ्चाशद्वर्णात्मा मतृकामन्त्रर् इरितः  ॥ प्स्_१,१।९१ ॥  
  
नारायणाष्टवर्णाश्च चतुर्व्याहृतिभिः क्रमात् ।  
वासुदेवद्वादशार्णमन्त्रोभून्महदात्मकः  ॥ प्स्_१,१।९२ ॥  
  
केशवाद्याः द्वादशैव तन्मन्त्राक्षर देवताः ।  
त्रिवारं विष्णुनैवोक्तान् मन्त्रान् नारायणादभूत्  ॥ प्स्_१,१।९३ ॥  
  
गयत्री ब्रह्मःऋषिका द्विगुणाद्वादशाक्षरात् ।  
केशवाद्याश्चतुर्विंशत् गायत्रीवर्णदेवताः  ॥ प्स्_१,१।९४ ॥  
  
गायत्र्याः पौरुषं सूक्तं सूक्तान्मन्त्रास्तु वैष्णवाः ।  
पुंसूक्तप्रतिपाद्यस्तु पुरुषो हरिरीरितः  ॥ प्स्_१,१।९५ ॥  
  
विष्णुमन्त्रोदितो विष्णुः सर्वात्मा परिकीर्तितः ।  
प्रणवोष्टौ व्याहृतयो मात्रृकाद्वादशाक्षरौ  ॥ प्स्_१,१।९६ ॥  
  
गायत्री ब्रह्मःऋषिका पुंसूक्तं वैष्णवं तथा ।  
अष्टावेते महामन्त्राः वैदिकाःसर्वसिद्धिदाः  ॥ प्स्_१,१।९७ ॥  
  
पुंसूक्तात्सर्ववेदानां व्यक्तिरासीदिति श्रुतिः ।  
दुर्गयानन्तरूपिण्यानन्त वेदोदितो हरिः  ॥ प्स्_१,१।९८ ॥  
  
तयार्थितो ऽखिलाध्यक्षः स्वात्मासृष्टिमचीकॢपत्  ॥ प्स्_१,१।९९ ॥  
  
इति श्री परतत्तवनिर्णये प्रकाशसंहितायां प्रथमपरिच्छेदे प्रथमो ऽध्यायः  
_____________________________________________________________  
  
  
श्रीहंस उवाच  
  
  
संस्तुतो भगवानेवं तदैवोत्थाय केशवः ।  
शून्यनामाथ जगृहे परुषाख्यां तनुं हरिः  ॥ प्स्_१,२।१ ॥  
  
पुरुषः सर्वरूपाणां व्यक्ताबीज इवस्थितः ।  
सोनन्तात्मा व्याप्ततनुः विश्वकुक्षिरितीरितः  ॥ प्स्_१,२।२ ॥  
  
पुरुषाद्वासुदेवाद्याश्चत्वारो ह्यभवंस्ततः ।  
वासुदेवः सङ्कर्षणः प्रद्युम्नश्चानिरुद्धकः  ॥ प्स्_१,२।३ ॥  
  
श्वेतरक्तपीतनीलाः वासुदेवादयः क्रमात् ।  
मुक्त्यैहृत्यै तथा गुप्तै सृष्ट्यै स्वेच्छातनुर्हरिः  ॥ प्स्_१,२।४ ॥  
  
शून्यनाम्नी रमादेवी श्रीर्भूत्वा पुरुषंश्रिता ।  
सैवमायाजयाभूत्वा कृतिःशान्तिरितीरिता  ॥ प्स्_१,२।५ ॥  
  
वासुदेवादि भार्यासीत् सर्वदा सानपायिनी ।  
चतुर्मुखो वासुदेवः ब्रह्मणो बिम्बरूपकः  ॥ प्स्_१,२।६ ॥  
  
सङ्कर्षणः सहस्रास्यः फणिराड्बिम्बरूपकः ।  
प्रद्युम्नो मारबिम्बात्मा ह्यतिसुन्दरविग्रहः  ॥ प्स्_१,२।७ ॥  
  
बिम्बात्मा कामपुत्रस्यानिरुद्धास्यानिरुद्धकः ।  
सकृद्धोल्कादि पञ्चात्मा विश्वाद्यष्टतनुर्हरिः  ॥ प्स्_१,२।८ ॥  
  
विमलादिनवात्माभूत् समत्स्यादि दशाकृतिः ।  
शक्त्यादि द्वादशात्माभूद्वारकादि षोडशरूपवान्  ॥ प्स्_१,२।९ ॥  
  
आनन्दादि त्रयोविंशद्रूप आसीत्परात्परः ।  
केशवादि चतुर्विंशद्रूपवानभवद्धरिः  ॥ प्स्_१,२।१० ॥  
  
अजादि पञ्चाशद्रूपः ततोभूत् पुरुषोत्तमः ।  
कालाख्यषष्ठिरूपोभूत् संवत्सरनियामकः  ॥ प्स्_१,२।११ ॥  
  
नारायणादि शतकः स विश्वादि सहस्रकः ।  
पराद्यनन्तरूपोभूदात्मभेद विवर्जितः  ॥ प्स्_१,२।१२ ॥  
  
तदाज्ञयैव देवी सा रमापि बहुरूपिणी ।  
स तयानन्तरूपिण्या अनन्तरूपो रमापतिः  ॥ प्स्_१,२।१३ ॥  
  
स्वरतो ऽपि तया देव्या तत्प्रीत्यर्थं दयानिधिः ।  
लयकालाष्टमांशन्तु नीत्वा पुरुषपुङ्गवः  ॥ प्स्_१,२।१४ ॥  
  
प्रारम्भे सृष्टिकालस्य अजादीन्स्रष्टुमारभत्  ॥ प्स्_१,२।१५ ॥  
  
इति श्री परतत्वनिर्णये प्रकाशसंहितायां प्रथमपरिच्छेदे द्वितीयोध्यायः  
_____________________________________________________________  
  
  
  
श्रीहंस उवाच  
  
जालरन्ध्रात् ग्रहाविष्टा सूर्यरश्मिप्रभा भुवि ।  
यदा भवन्ति तस्याः समीपे तिर्गास्थितः  ॥ प्स्_१,३।१ ॥  
  
केशं यदोद्गमयतो सो मर्त्यानां परमाणुकः ।  
मर्त्योत्तमो भक्तिपाकात् महरादिषु संस्थितः  ॥ प्स्_१,३।२ ॥  
  
यं कालं सूक्ष्मदृग्वेद स कालः परमाणुकः ।  
तच्छतांशो हि देवानां तच्छतांशोब्जजस्य तु  ॥ प्स्_१,३।३ ॥  
  
भूमौ स्थितानां मर्त्यानां यः कालः परमाणुकः ।  
तच्छतांशो देवलोके स्थितस्य परमाणुकः  ॥ प्स्_१,३।४ ॥  
  
तत्कोट्यंशो रमायाश्च तदनन्तांशको हरेः ।  
परमाणुरिति प्रोक्तः तदन्यैर्न्यैव बुध्यते  ॥ प्स्_१,३।५ ॥  
  
परमाणुद्वयात्मातु कालो द्व्यणुकर् इरितः ।  
परमाणुत्रयात्मस्य त्र्यणुकः परिकीर्तितः  ॥ प्स्_१,३।६ ॥  
  
त्रुटिः त्रिभिश्च त्र्यणुकैः वेधः स्यात्तत्रयेण तु ।  
लवोवेधत्रयात्मास्यात् निमेषस्तु त्रिभिर्लवैः  ॥ प्स्_१,३।७ ॥  
  
क्षणस्त्रिनमिषः प्रोक्तः काष्ठाख्या क्षणपञ्चकात् ।  
काष्ठाभिः पञ्चदशभिः लघुकालः प्रकीर्तितः  ॥ प्स्_१,३।८ ॥  
  
लघुभिः पञ्चदशभिः विनाडिका प्रकीर्तिता ।  
विनाडिका षष्ठिभिर्या नाडिकैका भविष्यति  ॥ प्स्_१,३।९ ॥  
  
ताभ्यां मुहूर्तत्रिंशद्भिः अहोरात्रमितीरितम् ।  
अष्टमांशान्न्यूनसप्तघटिकाभिश्च सप्तभिः  ॥ प्स्_१,३।१० ॥  
  
सपादसप्तभिर्वापि सार्धसप्तभिरेव वा ।  
यामः कालोष्टभिर्वापि कालभेदेन चोदितः  ॥ प्स्_१,३।११ ॥  
  
यामैश्चतुर्भिः अहः स्यात् तावद्भिर्यामिनीमता ।  
अहोरात्रत्रिंशता च मासः पक्षद्वयात्मकः  ॥ प्स्_१,३।१२ ॥  
  
ताभ्यां ऋतुस्तत्रयेणैवा अयनं परिकीर्तितम् ।  
कर्कादि कार्मुकान्तेषु यदा चरति भस्करः  ॥ प्स्_१,३।१३ ॥  
  
दक्षिणायनमुद्धिष्टं देवानां रात्रिसञ्ज्ञकम् ।  
यावन्नक्रादिके भानौ मिथुनान्तेषु तिष्ठति  ॥ प्स्_१,३।१४ ॥  
  
उत्तरायणमुद्धिष्टं तावत्कालं विचक्षणैः ।  
अयनाभ्यां वत्सरस्तु द्विषण्मासात्मकः स्मृतः  ॥ प्स्_१,३।१५ ॥  
  
षष्ठ्युत्तरत्रिशतकैः अहोरात्रैश्च वत्सरः ।  
अष्टाविंशत्सहस्रैस्तु लक्षसप्तदशाब्दतः  ॥ प्स्_१,३।१६ ॥  
  
कॢप्तः कृतयुगस्तस्मात् त्रेतापादोनमुच्यते ।  
सहस्रषण्णवत्येतलक्षद्वादश सम्मितः  ॥ प्स्_१,३।१७ ॥  
  
त्रेतायुगस्ततः पादन्यूनो द्वापरर् इरितः ।  
चतुःषष्ठिसहस्रेत अष्टलक्षमितिस्मृतः  ॥ प्स्_१,३।१८ ॥  
  
द्वापररात्तु कलिस्तस्मादर्धपादमितिस्मृतः ।  
द्विषोडशसहस्रेताच्चतुर्लक्षात्मकः कलिः  ॥ प्स्_१,३।१९ ॥  
  
कृतत्रेताद्वापरश्च कलिश्चेति चतुर्युगाः ।  
चतुर्युगात्मकः कालो महायुग इतीर्यते  ॥ प्स्_१,३।२० ॥  
  
विंशत्सहस्रेतलक्षत्रिचत्वारिंशदब्दकैः ।  
कॢप्तः कालः कालदृग्भिः महायुग इतीर्यते  ॥ प्स्_१,३।२१ ॥  
  
षष्ठ्युत्तराब्दत्रिंशताद्देवानामब्दर् इरितः ।  
तादृगब्दसहस्राणां चतुष्कोणः कृताह्वयः  ॥ प्स्_१,३।२२ ॥  
  
त्रेता तु त्रिसहस्राब्दा द्विसहस्राब्दसम्मितः ।  
द्वापरस्तु ततो न्यूनसहस्राब्दमितः कलिः  ॥ प्स्_१,३।२३ ॥  
  
कृतस्यादौ कृतान्ते च पृथगब्दश्चतुःशतम् ।  
सन्धिस्त्रेतायुगाद्यन्ते पृथगब्दशतत्रयम्  ॥ प्स्_१,३।२४ ॥  
  
सन्धिस्तु द्वापराद्यन्ते पृथगब्दशतद्वयम् ।  
शताब्दःसम्मितः कालः सन्धिराद्यन्तयोः कलेः  ॥ प्स्_१,३।२५ ॥  
  
एवं दैवेन मानेन द्वदशाब्दाःसहस्रतः ।  
कॢप्तः कालः कालविद्भिः महायुग इतीर्यते  ॥ प्स्_१,३।२६ ॥  
  
सार्धाष्टादशलक्षाब्दे युगानाम् एकसप्तति ।  
मिलितो मनुसन्धातभोगकाल उदीरितः  ॥ प्स्_१,३।२७ ॥  
  
द्विषट्शताब्दसमितो लयः स्वायम्भुवोत्तरः ।  
स्वारोचिषादिकानान्तु षण्णामप्यन्तरे लयः  ॥ प्स्_१,३।२८ ॥  
  
पञ्चादशशताब्दात्मा लयः काल उदीरितः ।  
चतुर्दशशताब्दात्मा लयः काल उदाहृतः  ॥ प्स्_१,३।२९ ॥  
  
तदन्य मन्वन्तरेषु नियमात्सर्वदैव तु ।  
चतुर्युगसहस्रन्तु ब्रह्मणो दिन उ(दिवमु)च्यते  ॥ प्स्_१,३।३० ॥  
  
रीत्रिश्च तावती तस्य अहोरात्रा तु तादृशा ।  
षष्ठ्युत्तरत्रिशतकाद्वत्सरो ऽजस्य कीर्तितः  ॥ प्स्_१,३।३१ ॥  
  
एवं विधशताब्दात्मा कालो ऽजस्यायुषो मतः ।  
वासुदेवात्सूक्ष्मतनुं स्वशताब्दादिमे क्षणे  ॥ प्स्_१,३।३२ ॥  
  
यः प्राप सशताब्दायुः तद्रूपाणीतराणि तु ।  
मासत्रयाधिकादब्दषट्कात् पूर्वतनादभूत्  ॥ प्स्_१,३।३३ ॥  
  
सृज्यानां सूक्ष्मसांशानां सूक्ष्मसृष्टिश्चतुस्तनोः ।  
सृष्टानां सूक्ष्मतः पूर्वं स्थूलदेहस्ततो ऽभवत्  ॥ प्स्_१,३।३४ ॥  
  
नारायणादजाद्रुद्रात् क्रमात् कालानुसारतः ।  
यावतां सूक्ष्मतः सृष्टिः स्थूलसृष्टिस्तु तावता  ॥ प्स्_१,३।३५ ॥  
  
अण्डादूर्ध्वं चावृतयः स्थूलदेहाश्च तन्मयाः ।  
आद्यस्य ब्रह्मणः पूर्वं पञ्चाशद्वत्सरान्ति मे  ॥ प्स्_१,३।३६ ॥  
  
दिने व्यतीते तद्रात्रावण्डसृष्टिरथाभवत् ।  
तदन्तः स्वपतो विष्णोर्जलमध्यगतस्य तु  ॥ प्स्_१,३।३७ ॥  
  
नाभ्युत्थिताल्लोकमयात् प्राकृतात् पद्मकोशतः ।  
पाद्मः ब्रह्मोत्थितःसार्धं सप्तत्रिंशच्चतन्मये  ॥ प्स्_१,३।३८ ॥  
  
दिनान्तिमे निशायां च नाशो ऽण्डस्य जगत्पतेः ।  
व्युत्क्रमात्पूर्वमानेन स्थूलसूक्ष्मस्य नाशनम्  ॥ प्स्_१,३।३९ ॥  
  
एवं शतायुषः पूर्णेद्विपरार्धात्मकायुषी ।  
स्वयं चात्मस्वरूपाणाम् एकीभावं करोत्यजः  ॥ प्स्_१,३।४० ॥  
  
यावत्कालेनात्मसृष्टिरेकीभावस्तु तावता ।  
एकीभूतेपि रमति तथैकीभूतमायया  ॥ प्स्_१,३।४१ ॥  
  
तावत्कालं ततः पश्चात् सुप्तवत् स्वापयत्यजः ।  
सार्धद्विषड्ब्रह्मवर्षमिति शिष्टे निशान्ति मे  ॥ प्स्_१,३।४२ ॥  
  
भागे पुनः पूर्ववच्च आत्मसृष्ट्यादिमीश्वरः ।  
करोति पुरुषस्तस्य नायुर्मानं विधीयते  ॥ प्स्_१,३।४३ ॥  
  
एवं विधापरिमितानन्तानन्तपरात्मके ।  
काले भाविन्यपि हरिः सृष्ट्यादीशः करिष्यति  ॥ प्स्_१,३।४४ ॥  
  
स्वन्तन्त्रस्यास्य मर्यादा अस्वतन्त्रैर्न शक्यते ।  
लङ्घितुं पूर्णशक्तेर्हि वशे सर्वं चराचरम्  ॥ प्स्_१,३।४५ ॥  
  
ये ऽनन्तकालतस्तस्य मृतिजन्मजरादयः ।  
आयासदुःखदौर्भाग्यचिन्तासन्तापपूर्वकाः  ॥ प्स्_१,३।४६ ॥  
  
अज्ञानेर्ष्यासूयपीडा कामक्रोधभयादयः ।  
कृशतारोगदुरितपुण्यलेपादयस्तथा  ॥ प्स्_१,३।४७ ॥  
  
आशाहानिश्च वृद्धिश्च क्षुत्तृट्कम्पादयस्तथा ।  
नासन् दोषाः नोत्तरत्र भविष्यन्त्यखिलेश्वरे  ॥ प्स्_१,३।४८ ॥  
  
तत्तद्दुर्जनसङ्घैश्च ये कल्प्याः दोषसञ्चयाः ।  
तत्तद्विरोधि सुगुणानन्त्यपूर्णस्य मीलुषः  ॥ प्स्_१,३।४९ ॥  
  
तद्दोषलेशगन्धोपि न विष्णोरिति निश्चयः ।  
यः कालः परमाण्वादि द्विपरार्धावसानकः  ॥ प्स्_१,३।५० ॥  
  
तेषु सर्वेषु कालेषु तत्तन्नाम्ना रमापतिः ।  
तत्सामर्थ्यव्यञ्जकश्च स्थित्वा रक्षत्यजः प्रभुः  ॥ प्स्_१,३।५१ ॥  
  
नित्यः कालप्रवाहोयमनित्यास्तु क्षणादयः ।  
नष्टेषु सत्सुकालेषु वर्तमानेषु वै क्रमात्  ॥ प्स्_१,३।५२ ॥  
  
अविनाश्य स्वरूपोसौ तत्प्रवाहस्य रक्षकः ।  
शताब्दःसम्मितः कालो ब्रह्मणः परसञ्ज्ञकः  ॥ प्स्_१,३।५३ ॥  
  
सकालस्तु निमेषाख्यः अहश्च परमेशितुः ।  
इत्यज्ञजनबुद्धीनां शुद्ध्यर्थमुपचर्यते  ॥ प्स्_१,३।५४ ॥  
  
अत आहुर्महाप्राज्ञाः कालतोनन्तमीश्वरम् ।  
अथापि परकालान्तं ब्रह्माणं जनयन्विभुः  ॥ प्स्_१,३।५५ ॥  
  
अङ्गीकरोति तं कालमहोयदखिलेश्वरः ।  
रात्रिमानादि शून्योपि तावन्तं कालमीश्वरः  ॥ प्स्_१,३।५६ ॥  
  
रात्रित्वेन चरत्येवं ब्रह्मादीन्स्वापयत्यजः ।  
निशायाश्चरमे भागे आत्मसृष्ट्यादिमीश्वरः  ॥ प्स्_१,३।५७ ॥  
  
करोति पुरुषस्तस्य आयुर्मानं विधीयते ।  
एवं विधापरिमितानन्तानन्तपरात्मकः  ॥ प्स्_१,३।५८ ॥  
  
कालाव्यतीता सृष्ट्यादि कर्तुर्विष्णोः परात्मनः ।  
स्वरूपेन्द्रियवद्योसौ कालोरूपादिवर्जितः  ॥ प्स्_१,३।५९ ॥  
  
पूर्वपूर्वसु कालेषु नष्टेष्वन्ये भवन्ति हि ।  
उत्तरत्रायास्यमानपरमाणुप्रवाहतः  ॥ प्स्_१,३।६० ॥  
  
संयोज्यघटिकाद्यास्तु कालोज्ञेयः समानतः ।  
घटिकायाममासाद्या नैकदा सम्भवन्ति हि  ॥ प्स्_१,३।६१ ॥  
  
आयुर्मानविहीनस्यानन्तानन्तपरात्मकैः ।  
विष्णोः कालानन्त्यमितौ कालज्ञान(नं)प्रयोजकम्  ॥ प्स्_१,३।६२ ॥  
  
वेदानामक्षराणाञ्च देशन्याव्याकृतस्य च ।  
रमायाः सर्वजीवानां मुक्तानां लिङ्गसंयुजाम्  ॥ प्स्_१,३।६३ ॥  
  
समस्तलिङ्गदेहानां जडायाः प्रकृतेस्तथा ।  
एतेषामस्वतन्त्राणां स्वतन्त्रवशवर्तिनाम्  ॥ प्स्_१,३।६४ ॥  
  
कालानन्त्यमितौ नित्यं कालज्ञान(नं)प्रयोजकम् ।  
अनित्या(अनन्ता)नां जडानां च सूक्ष्मस्थूलशरीरिणाम्  ॥ प्स्_१,३।६५ ॥  
  
आयुर्माने शरीराणां कालज्ञनं प्रयोजकम् ।  
एवं कालगतिं जानन् कालभीतिं तरिष्यति  ॥ प्स्_१,३।६६ ॥  
  
एकस्मिन्परकालेतु एकमण्डं जगद्गुरुः ।  
दशावरणसंयुक्तं सृजत्यवति हन्त्यजः  ॥ प्स्_१,३।६७ ॥  
  
नैकदाजाण्डबहुलं स्रष्टुमिच्छति केशवः ।  
ब्रह्माणं गरुडं शेषम् इद्रं प्राणं रविं सुरान्  ॥ प्स्_१,३।६८ ॥  
  
एकमेकं हरिर्मुक्तं(क्त)परकाले करोत्यजः ।  
तथाप्यजाण्डानन्तानां नियन्ताजाण्डरूपवान्  ॥ प्स्_१,३।६९ ॥  
  
हरिः तादृङ्महारूपानन्तानन्तानि वै हरेः ।  
रोमाङ्कुरेष्वनन्तेषु संवसन्तीति हि श्रुतिः  ॥ प्स्_१,३।७० ॥  
  
तादृशानन्तरूपाणाम् अनन्त्यानन्त्ययोगतः ।  
अधश्चोर्ध्वं चाष्टदिक्षु संयुक्तानामनन्तशः  ॥ प्स्_१,३।७१ ॥  
  
रूपानन्त्यैरपूर्णोरु देशे पूर्णतनुर्हरिः ।  
अत्यभिन्नोरुचित्सौख्यबलादि गुणविग्रहः  ॥ प्स्_१,३।७२ ॥  
  
निर्विशेषः सर्वगतः सूक्ष्मस्थूलादिरूपकः ।  
समशक्तिः समज्ञानबलादिशुभसद्गुणः  ॥ प्स्_१,३।७३ ॥  
  
समाधिकविहीनश्च रमयानन्तरुपया ।  
सहस्वाधीनया सत्याशेषचिज्जडभृद्धरिः  ॥ प्स्_१,३।७४ ॥  
  
स्वभिन्नायाः श्रियाः भिन्नाः मुक्तामक्तासुचिद्गुणैः ।  
भिन्नैर्नित्यजडैःसत्यैः भिन्नैः जीवेश्वरैः सदा  ॥ प्स्_१,३।७५ ॥  
  
विभिन्नो विश्वतो विष्णुः देशतो गुणतो विभुः ।  
अनन्तानन्तरूपेण अभिन्नोभिन्नवद्धरिः  ॥ प्स्_१,३।७६ ॥  
  
पूर्णोपि जडचिद्रूपं सृजत्यवति हन्त्यजः  ॥ प्स्_१,३।७७ ॥  
  
इति श्री परतत्तवनर्णये प्रकाशसंहितायां प्रथमपरिच्छेदे तृतीयो ऽध्यायः  
_____________________________________________________________  
  
  
श्रीहंस उवाच  
  
  
सूक्ष्मं सर्वजगद्बीजं मितं त्रातं च विष्णुना ।  
प्रधानमव्यक्तमिति यद्वदन्ति मनीषिणः  ॥ प्स्_१,४।१ ॥  
  
महामायेत्यविद्येति प्रकृतिर्मोहिनीति च ।  
त्रिगुणात्मकमव्यक्तं त्रिरूपं तत्त्रिशक्तिमत्  ॥ प्स्_१,४।२ ॥  
  
अविद्याकामकर्मादि बीजमित्यपि तां विदुः ।  
रक्षितं प्रलये सृष्टा(वेवा)वण्वनन्तस्वरूपवान्  ॥ प्स्_१,४।३ ॥  
  
अनादिकर्मग्रन्थीति बन्धोबन्धकमित्यपि ।  
अजामनन्यवशगां कलाषोडशसंयुताम्  ॥ प्स्_१,४।४ ॥  
  
तीव्रदुःखात्मकां नानायोनिप्रापकमीरितम् ।  
नारिकेलसमाकारं परिच्छेदत्रयात्मकम्  ॥ प्स्_१,४।५ ॥  
  
मूर्ध्निच्छिद्रयुतं दिव्यं रत्नवद्भास्वरं सदा ।  
विष्णुना रमयाच्छन्नाच्छिद्रगर्भावकाशवत्  ॥ प्स्_१,४।५ ॥  
  
सृष्टौ लये रमा तस्य मानिनी च निरन्तरम् ।  
सृष्टावेव ब्रह्मवायू सभार्यावभिमानिनौ  ॥ प्स्_१,४।७ ॥  
  
रजःसत्त्वतमःसञ्ज्ञभागत्रयसमन्वितम् ।  
सत्वभागः शुक्लवर्णः रक्तवर्णस्तु राजसः  ॥ प्स्_१,४।८ ॥  
  
नीलवर्णस्तमोभाग इति भागत्रयात्मकः ।  
ज्ञानकर्मेन्द्रियकलाः रजोभागे व्यवस्थिताः  ॥ प्स्_१,४।९ ॥  
  
तमोभागगताः पञ्चतन्मात्रासञ्ज्ञिताः कलाः ।  
मनः कला सत्वभागगता सर्वप्रधानिका  ॥ प्स्_१,४।१० ॥  
  
मनोबुद्धिरहङ्कारश्चित्तं चेति चतुर्विधम् ।  
कामक्रोधमहालोभमदमात्सर्यमोहकाः  ॥ प्स्_१,४।११ ॥  
  
द्वेषाहङ्कारममकारेर्ष्यसूयाभयादयः ।  
मनोदोषास्तद्विहीनं मनोज्ञानाय साधनम्  ॥ प्स्_१,४।१२ ॥  
  
मनश्चतुर्विधं नित्यं जडप्रकृतिगं मतम् ।  
तज्जन्यमप्यनित्यं स्यात्तत्र चित्तं न दोषयुक्  ॥ प्स्_१,४।१३ ॥  
  
मनः स्वर्णाद्यनेकार्थमपेक्षां जनयिष्यति ।  
बुद्धिर्निषिद्धभोग्च्छां सदासङ्कल्पयिष्यति  ॥ प्स्_१,४।१४ ॥  
  
अहङ्कारः पुमर्थानां घातकःः सोत्तमैः सह ।  
स्पर्धां विष्णुसुरद्वेषं कल्पयत्यपि सर्वशः  ॥ प्स्_१,४।१५ ॥  
  
चित्तं सत्साधनगतं करोति पुरुषं सदा ।  
सत्साधनमहङ्कारकलितं पापमेवहि  ॥ प्स्_१,४।१६ ॥  
  
अहङ्कारविहीनं तच्चित्तं विज्ञानसाधनम् ।  
रचिते भारते वर्षे यथा मानुषसत्तनुम्  ॥ प्स्_१,४।१७ ॥  
  
लब्ध्वा गुरुकुलावासं कृत्वानेकसुजन्मभिः ।  
कृत्वात्मयोग्यसत्कर्म लब्धसद्गुरुसेवया  ॥ प्स्_१,४।१८ ॥  
  
प्रसन्नैरुपदिष्टोरु सच्छास्त्रश्रवणादिभिः ।  
वृत्तिज्ञानप्रदं तच्च वृत्तिभक्त्यादि साधकम्  ॥ प्स्_१,४।१९ ॥  
  
ताभ्यां स्वारूपिकज्ञानभक्तिर्व्यक्तिर्भविष्यति ।  
स्वारूपिकं मनो नित्यं ततः स्वारूपिकी मतिः  ॥ प्स्_१,४।२० ॥  
  
व्यक्ता भवति नित्या सा भक्तिः स्वारूपिकी तथा ।  
सैवानन्दस्वरूपेण नित्या मुक्तेषु तिष्ठति  ॥ प्स्_१,४।२१ ॥  
  
इन्द्रियाणां गोलकानि दृश्यान्याहुः समग्रशः ।  
अतीन्द्रियाणीन्द्रियाणि ज्ञानकर्ममयानि च  ॥ प्स्_१,४।२२ ॥  
  
श्रोत्रत्वङ्नेत्ररसनघ्राणाद्या ज्ञानशक्तयः ।  
वाक्पाणिपादपायूपस्थाः सर्वे कर्मशक्तयः  ॥ प्स्_१,४।२३ ॥  
  
श्रोत्रं शब्दग्राहिशब्दो द्विविधः परिकीर्तितः ।  
शब्दो ध्वन्यात्मको वर्णात्मकश्चेति तदादिमः  ॥ प्स्_१,४।२४ ॥  
  
अहङ्कारात्समुद्भूतः आकाशोत्पत्तिकारणः ।  
ध्वन्यात्मकस्तु शब्दस्तु प्रथमः परिकीर्तितः  ॥ प्स्_१,४।२५ ॥  
  
ज्ञानकर्मेन्द्रियमनोमात्राः सूक्ष्माह्यनादयः ।  
नित्याश्च प्रलये सृष्टावनित्यास्ते प्रकीर्तिताः  ॥ प्स्_१,४।२६ ॥  
  
वर्णात्मकस्तु यःशब्दो नित्यः सर्वगतो विभुः ।  
द्रव्यमित्येव सर्वेषां न गुणः कस्यचिन्मते  ॥ प्स्_१,४।२७ ॥  
  
वेदाः पदाद्वर्णतश्च शब्दतः स्वरतस्तथा ।  
अनादिनित्यास्ते सर्वेप्यपौरुषेयगुणोत्कराः  ॥ प्स्_१,४।२८ ॥  
  
विष्णोर्माहात्म्यविज्ञप्तौ सत्प्रमेये च साधकाः ।  
शास्त्राणिच पुराणानि पौरुषेयाणि कृत्स्नशः  ॥ प्स्_१,४।२९ ॥  
  
यथार्थानि प्रणीतानि हरिणाथ सुरर्षिभिः ।  
नित्यान्येवार्थतो वर्णक्रमयोगादनित्यकाः  ॥ प्स्_१,४।३० ॥  
  
सात्विकानि पुराणानि मन्वादि स्मृतयस्तथा ।  
यथार्थ एव तत्रोक्तं ग्राह्यं श्रीहरितत्परैः  ॥ प्स्_१,४।३१ ॥  
  
वाराहं वैष्णवं पाद्मं वायुप्रोक्तं च गारुडम् ।  
श्रीमद्भागवतं चैव सात्विकानीति हि श्रुतिः  ॥ प्स्_१,४।३२ ॥  
  
ब्रह्माण्डं ब्रह्मवैवर्तं मार्कण्डेयं च वामनम् ।  
भविष्यं नारसिंहं च राजसानि षडैव हि  ॥ प्स्_१,४।३३ ॥  
  
मात्स्यं कौर्म्यं तथा लैङ्ग्यं शैवं स्कान्दं तथैव च ।  
पाशुपतसञ्ज्ञिकं चेति तामसानि विदो विदुः  ॥ प्स्_१,४।३४ ॥  
  
ग्राह्यं सर्वं सात्विकोक्तं योजना भेदतोथवा ।  
वेदवेदानुसारेषु विरोधे ऽन्यार्थकल्पना  ॥ प्स्_१,४।३५ ॥  
  
इतराणि विरुद्धानि प्रलम्भभ्रमजान्यपि ।  
व्यासोक्तानि पुराणानि सात्विकान्यपि कृत्स्नशः  ॥ प्स्_१,४।३६ ॥  
  
क्वचित् क्वचित् पुराणानि प्रायोज्ञानकराण्यपि ।  
आसुरावेशवशतः तदन्योक्तान्यनन्तशः  ॥ प्स्_१,४।३७ ॥  
  
श्रोत्राग्राह्याणि सन्त्येव अप्रमाणानि तान्यलम् ।  
परशुक्लत्रयोक्तानि नित्यं विष्ण्वाज्ञयैव तु  ॥ प्स्_१,४।३८ ॥  
  
अतिप्रमाणानि दैत्यावेशाज्ञानादि वर्जनात् ।  
बधिरत्वादयः श्रोत्रृदोषास्तद्वर्जितेन्द्रियैः(याः)  ॥ प्स्_१,४।३९ ॥  
एतानि विषयाण्याहुः श्रोतव्यानि सहस्रशः ।  
शब्ददोषविहीनानि ग्राह्याणि मनसा सह  ॥ प्स्_१,४।४० ॥  
  
तत्रोक्तानन्तसुगुणं निर्देषं ज्ञेयमीश्वरम् ।  
गम्यं सत्यं च सुखचिन्मयं विष्णुं सनातनम्  ॥ प्स्_१,४।४१ ॥  
  
आत्मेश्वरं हरिं भक्त्योपा(स्त्या)स्यमुक्ता भवन्ति हि ।  
कुशास्त्रेषूक्तदुर्मार्गे हेयता बुद्धिसंयुतम्  ॥ प्स्_१,४।४२ ॥  
  
इति श्री प्रकाशसंहितायां प्रथमपरिच्छेदे चतुर्थो ऽध्यायः  
  
_____________________________________________________________  
  
  
श्रीहंस उवाच  
  
ज्ञानेन्द्रियाणि पञ्चानि पञ्चकर्मेन्द्रियाणि च ।  
रजोभागगतान्येषु श्रोत्रमा(त्रं)द्यं विशिष्यते  ॥ प्स्_१,५।१ ॥  
  
श्रावणास्याद्यभक्तेस्तु साधकत्वाद्गुणाधिकम् ।  
त्वक्चर्मगोलके सर्वदेहगे समु(पाश्रिता)पस्थिता  ॥ प्स्_१,५।२ ॥  
  
कुष्ठभङुरपामाद्याः त्वक्दोषाः परिकीर्तिताः ।  
अव्यक्तादि स्पर्शदोषशून्याः शीतोष्णपूर्वकाः  ॥ प्स्_१,५।३ ॥  
  
स्पर्शास्तद्विषयाः प्रोक्ताः वायुतेजोम्बुभूमयः ।  
पदार्थाः केचनगुणाः सत्वगिन्द्रियगोचराः  ॥ प्स्_१,५।४ ॥  
  
त्वक्स्पर्शौ प्रकृतिस्थौ द्वौ नित्यौ स्थूलावनित्यकौ ।  
तज्जन्यौ प्राकृतौ वायुसंश्रयौ नश्वरौ मतौ  ॥ प्स्_१,५।५ ॥  
  
इन्द्रियाणान्तु विषयाः गुणामात्राः प्रकीर्तिताः ।  
ज्ञानात्मकानां ते सर्वे द्विविधाः परिकीर्तिताः  ॥ प्स्_१,५।६ ॥  
  
विष्णुवैष्णवसेवायै अनुकूलाःशुभा मताः ।  
अशुभाः प्रतिकूलाश्च पुनस्ते त्रिविधा मताः  ॥ प्स्_१,५।७ ॥  
  
मुक्तियोग्याश्रिता नित्याः नित्यसृतिषु मध्यमाः ।  
तमोयोग्याश्रिता नीचास्तत्तद्योग्यसुसाधनैः  ॥ प्स्_१,५।८ ॥  
  
नीचमध्योत्तमस्थानप्रापकाः क्रमयोगतः ।  
जीवस्वरूपभूतानि मनोमात्रेन्द्रियाणि च  ॥ प्स्_१,५।९ ॥  
  
तत्स्वरूपाणि नित्यानि उत्तमेषु शुभान्यपि ।  
उत्तमा मुक्तियोग्यास्तु नित्यबद्धास्तु मध्यमाः  ॥ प्स्_१,५।१० ॥  
  
अधमास्तु तमोयोग्याः मनोमात्रादयस्तथा ।  
स्वारूपिकाश्चलिङ्गस्थाः अनित्याः स्थूलदेहगाः  ॥ प्स्_१,५।११ ॥  
  
विष्णोरमायाब्रह्मादि मुक्तानां क्रमयोगतः ।  
मनोमात्रेन्द्रियज्ञानसुखधैर्यबलादयः  ॥ प्स्_१,५।१२ ॥  
  
स्वरूपाण्येवविष्णोस्तु नित्यव्याप्तानि कृत्स्नशः ।  
स्वतन्त्राणि स्वतन्त्रस्य (कर्माणि तु)पुरुषस्य महात्मनः  ॥ प्स्_१,५।१३ ॥  
  
स्वस्वरूपस्थितौ यस्य ज्ञानेकर्मण्यपि स्फुटम् ।  
सर्वस्वरूपचेष्टासु परापेक्षा न यस्य हि  ॥ प्स्_१,५।१४ ॥  
  
स स्वन्तन्त्र इति प्रोक्तः स विष्णुर्नेतरः क्वचित् ।  
अव्यक्ततत्कार्यमय देहशून्यारमापि हि  ॥ प्स्_१,५।१५ ॥  
  
तच्चित्तेन्द्रियमात्रास्तु नित्या व्याप्ता स्वरूपका(काः) ।  
विष्ण्वैकवशगास्तस्याः हर्यपेक्षासदस्ति हि  ॥ प्स्_१,५।१६ ॥  
  
परापेक्षयुतत्वात्सा अस्वतन्त्रा प्रकीर्तिता ।  
ब्रह्मादिमुक्तामुक्तानाम् अस्वतन्त्र्यमनादितः  ॥ प्स्_१,५।१७ ॥  
  
सिद्धमेव स्वरूपे च ज्ञाने कर्मण्यपि स्फुटम् ।  
नीचानीचस्वरूपाणाम् उत्तमोत्तमचेतसाम्  ॥ प्स्_१,५।१८ ॥  
  
प्रसादतः प्रवृत्तिर्हि ज्ञानभक्त्यादि चाखिलम् ।  
ज्ञानाज्ञानतमोमोक्षाः नित्यानित्यजडस्य च  ॥ प्स्_१,५।१९ ॥  
  
नोत्पत्तिनाशौ जीवानां त्रिविधानां समस्तशः ।  
स्वरूपदुःखद्वेषेर्ष्या चिन्तासन्तापपूर्वकाः  ॥ प्स्_१,५।२० ॥  
  
न मुक्तानां देहयोगो यावत्तेषां भयादिकम् ।  
भयादीनि च योग्येभ्यः उत्तमेष्वल्पमेव च  ॥ प्स्_१,५।२१ ॥  
  
ज्ञानं मुक्तिरयोग्यस्य न च स्वप्नेपि दृश्यते ।  
स्वरूपाज्ञानतमसी योग्यानां न कदाचन  ॥ प्स्_१,५।२२ ॥  
  
सृष्टिं स्थितिं संहृतिं च नियतिं जगतोस्य तु ।  
ज्ञानाज्ञाने तमोमोक्षौ विष्णुनैव विदो विदुः  ॥ प्स्_१,५।२३ ॥  
  
ब्रह्मादीनां स्वरूपन्तु अत्यन्ताणुतमं मतम् ।  
तदिन्द्रियाणि सूक्ष्माणि सूक्ष्माण्येव स्थिराणि तु  ॥ प्स्_१,५।२४ ॥  
  
चक्षुर्गोलकगं नेत्रं रूपग्राह्यमतीन्द्रियम् ।  
नित्यमव्यक्तगं स्थूलमनित्यं जन्यमक्षि च  ॥ प्स्_१,५।२५ ॥  
  
स्वरूपनेत्रकलितं नित्यानित्ये अक्षिणी उभे ।  
ज्ञानप्रदे साक्षिसञ्ज्ञे सर्वस्वारूपकेन्द्रियम्  ॥ प्स्_१,५।२६ ॥  
  
उक्तानां वक्ष्यमाणानाम् इन्द्रियाणां समग्रशः ।  
स्वारूपेन्द्रियसाहाय्यं विना शक्तिर्नविद्यते  ॥ प्स्_१,५।२७ ॥  
  
वृद्धिं हानिं च लभते गुणैर्देषैः स्वरूपतः ।  
साक्षीन्द्रियन्तु योग्यानां स्वोत्तमद्रोहतां विना  ॥ प्स्_१,५।२८ ॥  
  
तत्रापीषत्कुतश्चित्तु तत्सर्वं कुण्ठितं भवेत् ।  
पटलं कामिला काचः प्रतिदीधिति सङ्गतिः  ॥ प्स्_१,५।२९ ॥  
  
नेत्ररोगं व्रणाद्याश्च पैत्यप्रतिहतास्तथा ।  
अक्षिभ्रमणशैत्याद्याः नेत्रदोषाः प्रकीर्तिताः  ॥ प्स्_१,५।३० ॥  
  
आरस्थत्वं दूरगत्वं सौक्ष्मं च व्यवधानतः ।  
स्थितिः समानाभिघातः अर्थदोषाः प्रकीर्तिताः  ॥ प्स्_१,५।३१ ॥  
  
निर्देषविषया ये च निर्देषेक्षणगोचराः ।  
शुक्लं रक्तं श्वेतपीतहरितादीनि कृत्स्नशः  ॥ प्स्_१,५।३२ ॥  
  
चित्रादीनि स्वरूपाणि चक्षुषो विषयाणि च ।  
उद्भूतरूपसंयुक्ताः तेजोवार्भूमयात्मका  ॥ प्स्_१,५।३३ ॥  
  
चक्षुषो विषयाः प्रोक्ताः केचित्सूर्योदयो ऽमराः ।  
जिह्वा गोलकगं प्राहुः रसनेन्द्रियमुत्तमम्  ॥ प्स्_१,५।३४ ॥  
  
अतीन्द्रियमरुच्याद्यास्तद्धोषास्फोटकादयः ।  
कषायश्च कटुस्तिक्तः लवणो मधुराम्लकौ  ॥ प्स्_१,५।३५ ॥  
  
तथा चित्ररसश्चेति रसनेन्द्रियगोचराः ।  
दोषहीनस्य च रसज्ञानं जनयति स्फुटम्  ॥ प्स्_१,५।३६ ॥  
  
ज्ञानं जनयति क्षिप्रं प्राकृतम्प्रकृतिस्थितम् ।  
दुष्टा पर्युषिता यामहीना पूतियुता रसाः  ॥ प्स्_१,५।३७ ॥  
  
सदोषा रससम्बन्धे रसना ज्ञानदा न हि ।  
भूमयाम्मया अर्थाः रसनेन्द्रियगोचराः  ॥ प्स्_१,५।३८ ॥  
  
घ्राणगोलकगं प्रोक्तं नासिकेन्द्रियमूर्जितम् ।  
पीनसाद्याः घ्राणदोषाः गन्धग्राहेन्द्रियं मतम्  ॥ प्स्_१,५।३९ ॥  
  
व्यामिश्राद्याः दोषभागाः गन्धदोषाः प्रकीर्तिताः ।  
वक्त्रगोलकगं प्रोक्तं वागिन्द्रियमतीन्द्रियम्  ॥ प्स्_१,५।४० ॥  
  
नित्यानित्यवचांस्तस्य सत्यासत्यवचांसि च ।  
वचांसि युक्तायुक्तानि गीर्वाणप्राकृतानि च  ॥ प्स्_१,५।४१ ॥  
  
मूकत्वादि महादोषहीनवाग्गोचराणि च ।  
गद्गदत्वास्पष्टताद्याः वाग्दोषाः परिकीर्तिताः  ॥ प्स्_१,५।४२ ॥  
  
हस्तगोलकगं प्राहुः पाणीन्द्रियमतीन्द्रियम् ।  
व्यङ्गुलत्वादयस्तस्य दोषाः निर्देषामिन्द्रियम्  ॥ प्स्_१,५।४३ ॥  
  
गृह्णाती(व)ह परत्रापि यद्धितः स्वात्मनः सदा ।  
भूमयारत्नहेमाद्या बह्वर्था विषयामताः  ॥ प्स्_१,५।४४ ॥  
  
अश्मयाश्च तथाभावाः हस्तयोर्विषयामताः ।  
कण्टकोच्छिष्टपाषाणवृश्चिकाद्या अनिष्टदाः  ॥ प्स्_१,५।४५ ॥  
  
हेया अर्थाश्च हस्ताभ्यां परित्याज्याः सदा मताः ।  
सानिष्टदं हितकरं हस्तयोर्हितदं मतम्  ॥ प्स्_१,५।४६ ॥  
  
अङ्घ्रिगोलकगं प्राहुः पादेन्द्रियमलं बुधाः ।  
पङ्गुत्वाद्याः अङ्घ्रिदोषाः निर्देषगतिसाधनम्  ॥ प्स्_१,५।४७ ॥  
  
स्वारूपिगं प्रकृतिगं प्राकृतं त्रिविधं मतम् ।  
येनेन्द्रियेण यत्कर्मक्रियते साधुभिःसदा  ॥ प्स्_१,५।४८ ॥  
  
तत्तस्य विषयः प्रोक्तः तन्नामेन्द्रिय गोचरम् ।  
पक्वापक्वं च भुक्तं च वातं जीर्णं च कुक्षिगम्  ॥ प्स्_१,५।४९ ॥  
  
कालेन विपरीतन्तु शकृदित्युच्यते बुधैः ।  
तादृगर्थोत्सर्गसञ्ज्ञो पायोर्विषयमीरितम्  ॥ प्स्_१,५।५० ॥  
  
भगन्धरादयो मूलव्रणाद्याः पायुसंस्थिताः ।  
दोषाः निरोधातिसाराः पायोर्न यदि कार्यकृत्  ॥ प्स्_१,५।५१ ॥  
  
स्त्रीपुंसोर्भगमेढ्रादि गोलकस्थं ह्यतीन्द्रियम् ।  
उपस्थशिश्नसञ्ज्ञे द्वे इन्द्रिये दोषवर्जिते  ॥ प्स्_१,५।५२ ॥  
  
रत्युत्सृतौ प्रभवतः असृक्शुक्लाश्रयौ मतौ ।  
मेहव्रणाद्याः तद्धोषाः निर्देषं स्वार्थसाधकम्  ॥ प्स्_१,५।५३ ॥  
  
प्रकृतं प्राकृतं चैव स्वरूपेन्द्रिय संयुतम् ।  
अर्थक्रियाकारि तद्धि नान्यथा भवति ध्रुवम्  ॥ प्स्_१,५।५४ ॥  
  
ज्ञानेन्द्रियाणि पञ्चापि पञ्चकर्मेन्द्रियाणि च ।  
रजः परिच्छेदगानि भिन्नशक्तियुतानि च  ॥ प्स्_१,५।५५ ॥  
  
ज्ञानेन्द्रियाणां विषयाः क्रमाच्छब्दादयोमताः ।  
शब्दस्पर्शारूपरसगन्धास्ते च गुणामताः  ॥ प्स्_१,५।५६ ॥  
  
मात्रातमः परिच्छेद पञ्चभूतान्तरामताः ।  
भूतानि मात्रा गर्भेषु लीनाहुर्मनीषिणः  ॥ प्स्_१,५।५७ ॥  
  
भावरूपाज्ञानगतं पञ्चकं गुणगर्भकम् ।  
मात्रासु लीनभूतेषु संस्थितं भावपञ्चकम्  ॥ प्स्_१,५।५८ ॥  
  
तमोमोहमहामोहतामिश्रान्धतामिस्रकाः ।  
तमः शब्दगतं प्राहुः मोहः स्पर्शगतो मतः  ॥ प्स्_१,५।५९ ॥  
  
महामोहो रूपगतः तामिश्रो रसगोमतः ।  
गन्धे अन्धतामिस्राख्यस्त एते भावरूपकाः  ॥ प्स्_१,५।६० ॥  
  
एतानि प्रकृतिस्थानि नित्याण्यणुतराणि च ।  
स्थूलानि भूतव्यक्तानि अनित्यान्यामनन्ति हि  ॥ प्स्_१,५।६१ ॥  
  
जीवस्वरूपं नैवते तद्विभिन्नं लिङ्गदेहगम् ।  
जीवस्वरूपविज्ञानाच्छादकं परिकीर्तितम्  ॥ प्स्_१,५।६२ ॥  
  
तत्साधनाद्व्यञ्जमानस्वरूपज्ञानबाधकम् ।  
तमः स्वरूपज्ञानस्य विपरीतप्रवर्तकम्  ॥ प्स्_१,५।६३ ॥  
  
यो मोहः स उपदेशेपि महामोहो ऽनिवर्तयेत् ।  
विद्वेषकारणं प्राहुः तामिश्रमुपदेष्टृषु  ॥ प्स्_१,५।६४ ॥  
  
कुयुक्तिभिः क्वागम्यैश्च गाढाज्ञानैकसाधनम् ।  
अन्धतामिश्रसञ्ज्ञाख्यम् अनाद्यज्ञानमीरितम्  ॥ प्स्_१,५।६५ ॥  
  
अनादिकालमारभ्यानन्तानन्ताणुमात्रकाः ।  
केशाद्यायुततुल्याल्पस्वरूपाह्यात्मगोचराः  ॥ प्स्_१,५।६६ ॥  
  
तत्तत्स्वरूपकाकार हरिणाबिम्बरूपिणा ।  
रक्षिताः प्रलये सृष्टा नित्यं तदनपायिना  ॥ प्स्_१,५।६७ ॥  
  
एतत्कल्पादिभावीनां तत्तकल्पेषु वै क्रमात् ।  
सृज्याः विलक्षणास्तुल्याः अतुल्यास्त्रिविधात्मकाः  ॥ प्स्_१,५।६८ ॥  
  
जीवाः अनादितः सर्वेप्यस्वतन्त्रा रमावशाः ।  
प्रकृत्यात्मकलिङ्गेन बद्धाः श्रीहरिकुक्षिगाः  ॥ प्स्_१,५।६९ ॥  
  
लये सृष्टौ हरिःसृष्टाः अण्डाद्बहिरथान्तरे ।  
सात्विकानीचमध्याश्च अन्तः सृज्या अतात्विकाः  ॥ प्स्_१,५।७० ॥  
  
निरंशामर्त्यगन्धर्वपूर्वाः सर्वे तृणान्तिकाः ।  
योग्या नित्यसृतिस्थाश्च तमो योग्याश्च कृत्स्नशः  ॥ प्स्_१,५।७१ ॥  
  
सर्वेपि लिङ्गसम्बद्धा ये ते जीवा न चान्यथा ।  
तेपि पूर्वानन्तकाल्पेष्वेवं स्वोचित साधनैः  ॥ प्स्_१,५।७२ ॥  
  
मुक्ताः मध्यास्तमः प्राप्ताः सन्ति श्रीहरिगर्भगाः ।  
नैषां क्वापि क्वचित्पूर्तिर्भविता नियमाद्धरेः  ॥ प्स्_१,५।७३ ॥  
  
इति श्री प्रकाशसंहितायां प्रथमपरिच्छेदे पञ्चमो ऽध्यायः  
  
_____________________________________________________________  
  
  
श्रीहंस उवाच  
  
निःशेषतो रात्रिमाने व्यतीतेत्वहराग(दि)मे ।  
क्षणे तं विश्वसृक्स्रष्टुमिच्छां चक्रे ऽखिल(स्वयं)प्रभुः  ॥ प्स्_१,६।१ ॥  
  
ततः स्वगर्भगान् जीवान् लिङ्गमुक्तान् विनेश्वरः ।  
प्रकृत्यात्मकलिङ्गेन शरीरेणावृतास्त्रिधा  ॥ प्स्_१,६।२ ॥  
  
विभिन्नानां स्तमसान् शुद्धराजसान् सात्विकान् प्रभुः ।  
स्वोदरस्थान् समुधृत्यसृज्यान् पुरुषनामकः  ॥ प्स्_१,६।३ ॥  
  
प्रादात् सवासुदेवाख्यो सर्वान् जीवान् जगत्प्रभुः ।  
नैव सृष्टिस्तु मुक्तानां बद्धानां न हि सर्वशः  ॥ प्स्_१,६।४ ॥  
  
सृष्टिरुक्तायुक्तः सङ्ख्या नियमात् सृष्टिरुच्यते ।  
सृष्टिः सङ्ख्या नियमतः तात्विकातात्विकेषु च  ॥ प्स्_१,६।५ ॥  
  
निरंशेषु न सङ्ख्यास्ति बहुत्वात्वाद्बहुधैव सा ।  
ब्रह्मत्वयोग्या ऋजवो नामतो ऽनन्तशो गणाः  ॥ प्स्_१,६।६ ॥  
  
तेषु पूर्वानन्तकल्पैः मुक्ताः सन्ति ह्यनन्तशः ।  
लिङ्गबद्धा अप्यनन्तानन्तशः सन्ति गर्भगाः  ॥ प्स्_१,६।७ ॥  
  
हरेस्तेषां सर्वशोपि तेषु सृज्यास्तु केचन ।  
ऋज्वादि तात्विकाःसर्वे अनादितो ह्यपरोक्षिणः  ॥ प्स्_१,६।८ ॥  
  
सामान्यतो विशेषेण स्वस्वयोग्यापरोक्षिणः ।  
कॢप्तकालोचितमहासाधनेन भवन्ति हि  ॥ प्स्_१,६।९ ॥  
  
यतन्ति ह्यपरोक्षार्थम् ऋजवो शतसम्मिताः ।  
पूर्वापरोक्षिणस्ते च शतसङ्ख्यामिताः सदा  ॥ प्स्_१,६।१० ॥  
  
अनन्तवेदोक्तगुणोपासनायां हरेः सदा ।  
यतन्ति तेपि क्रमशो ह्युपासीतगुणोच्चयाः  ॥ प्स्_१,६।११ ॥  
  
भवन्ति वेधाः सम्पूर्णसद्गुणोपास्तिमानिह ।  
काले मुक्तो भवत्येव मुच्यते नैकदैव हि  ॥ प्स्_१,६।१२ ॥  
  
एवञ्च ब्रह्ममानेन कल्पद्विशतकेन च ।  
पूर्णशक्तिः पूर्णगुणोपास्तिः मुक्ता भवत्यलम्  ॥ प्स्_१,६।१३ ॥  
  
मुक्तेः पूर्वक्षणे भोग्यसुप्रारब्धक्षयेपि च ।  
एवमेवोत्तरत्रापि सङ्ख्या नियमतः सुराः  ॥ प्स्_१,६।१४ ॥  
  
मुच्यन्ते तात्विका वक्ष्यमाणैः कल्पैरजस्य तु ।  
द्विपञ्चाशत्कल्पमिताः शेषाद्यास्तु सभार्यकाः  ॥ प्स्_१,६।१५ ॥  
  
विंशत्कल्पमितास्त्विन्द्रजीवाः द्विनवकल्पकाः ।  
अहम्प्राणपदार्हश्च गुर्वाद्याद्व्यष्टकल्पकाः  ॥ प्स्_१,६।१६ ॥  
  
प्रवाहस्तु द्विषट्कल्पैः सूर्याद्याः दशकल्पकाः ।  
मित्रादीनां च नवभिस्तूक्त शेषगणस्य तु  ॥ प्स्_१,६।१७ ॥  
  
अष्टभिः सप्तभिः कल्पैः सनकादि गणस्य तु ।  
षड्भिः पर्जन्यमारभ्य पुष्करान्तगणस्य वै  ॥ प्स्_१,६।१८ ॥  
  
अपरोक्षतः कर्मदेवाः पञ्चकल्पापरोक्षिणः ।  
चतुर्भिराजानजानान्तु सार्धकल्पत्रयेण तु  ॥ प्स्_१,६।१९ ॥  
  
कृष्णाङ्गसङ्गगोपीनां त्रिभिः पितृगणस्य तु ।  
गन्धर्वाणान्तु कल्पाभ्यां मर्त्यानां तु तथैकतः  ॥ प्स्_१,६।२० ॥  
  
अर्धकल्पं तृणान्तानां योग्यानां हरिदर्शने ।  
नियमो ऽयंसर्वकल्पेष्वेवमेव न चान्यथा  ॥ प्स्_१,६।२१ ॥  
  
क्ल्पसङ्ख्या ब्रह्ममानाद्विज्ञेया योग्यचेतनैः ।  
असुराणां तमःप्राप्तिः ब्रह्मणो दिनकल्पतः  ॥ प्स्_१,६।२२ ॥  
  
भवत्येव जगद्धातुराज्ञयेत्थं सदैव तु ।  
इन्द्रादिपुष्करान्तानां गुणोपासनयोचितैः  ॥ प्स्_१,६।२३ ॥  
  
प्रोक्तैः कल्पैर्विमुच्यन्ते तावत्कल्पैस्तु साधनम् ।  
तत्पूर्वमपरोक्षस्य कर्तव्यमिति निश्चयः  ॥ प्स्_१,६।२४ ॥  
  
अण्डान्तराले पद्मोत्थब्रह्मा यावद्धि तिष्ठति ।  
तावत्संवत्सरगतप्रतिप्रतिदिनेष्वपि  ॥ प्स्_१,६।२५ ॥  
  
सांशा अतात्विकाः सर्वे सङ्ख्यया वक्ष्यमाणया ।  
मितास्तु प्रतिकल्पे ऽपि पदस्था ह्यपरोक्षिणः  ॥ प्स्_१,६।२६ ॥  
  
उर्वश्याद्याप्सरसः शतान्तांश् चाष्टसङ्ख्यया ।  
मिता आजानजैस्तुल्याः कर्मदेवैः समाः पराः  ॥ प्स्_१,६।२७ ॥  
  
शतं पितॄणां सप्तैव तेषूर्वश्यादिभिः समाः ।  
अन्ये आजानजेभ्यस्तु न्यूनास्तेभ्यो ऽवराः क्रमात्  ॥ प्स्_१,६।२८ ॥  
  
गन्धर्वास्तु शतं तेषु अष्टौ तुल्यास्तु कर्मजैः ।  
शतकोटिमिताः सर्वे ऋषयो विंशदुत्तमाः  ॥ प्स्_१,६।२९ ॥  
  
ऋषीणां च शतं कर्मदेवैस्तल्यमुदीरितम् ।  
हर्यावेशाश्च तन्मध्ये विंशदीषद्गुणोत्तमाः  ॥ प्स्_१,६।३० ॥  
  
तेष्वेव तात्विकाश्चाष्टौ शतकं कर्मजैः समम् ।  
तदन्ये ऽजानजेभ्यस्तु तुल्या अग्निसुता अपि  ॥ प्स्_१,६।३१ ॥  
  
द्व्यष्टौसहस्राणिशतन्त्रिंशच्चारणरक्षसाम् ।  
साध्यसिद्धास्तथान्यास्तु सप्ततिः सर्वजातिषु  ॥ प्स्_१,६।३२ ॥  
  
आजानजास्तेस्वन्यूनं पितृगन्धर्वसंयुताः ।  
प्रतीकालम्बनाः सांशाः निरंशास्तु ततो ऽवराः  ॥ प्स्_१,६।३३ ॥  
  
प्रतीकालम्बनस्तेषु श्रेष्ठाः मानुषगायकाः ।  
ततो न्यूनास्तु राजानो मर्त्योच्चास्तु ततो ऽधमाः  ॥ प्स्_१,६।३४ ॥  
  
मर्त्यगन्धर्वराश्यादि सर्वजीवगणेष्वपि ।  
ये मुक्तियोग्यास्ते सर्वे प्रतीकस्थावलम्बिनः  ॥ प्स्_१,६।३५ ॥  
  
निरंशा अपरोक्षात्प्राक् ऊर्ध्वमप्यण्ड एव हि ।  
सृज्यानूर्ध्वं यथा सांशाः अपरोक्षविवर्जिताः  ॥ प्स्_१,६।३६ ॥  
  
अपरोक्षिणान्तु सांशानां तात्विकैर्भिन्नचेतसाम्।  
अतात्विकानां कर्मादि सुरगन्धर्वमानुषाम्  ॥ प्स्_१,६।३७ ॥  
  
एतावदन्तजीवानां सूक्ष्माप्तिरनिरुद्धतः ।  
अजोत्पत्तेः पुराजाण्डे स्थूलाप्तिरिति निश्चयः  ॥ प्स्_१,६।३८ ॥  
  
तात्विकानां बहिश्चाण्डात् सूक्ष्मस्थूलाप्तिरिष्यते ।  
असंसृष्टशरीरास्ते ऽण्डोत्पत्तेः पुराःसुराः  ॥ प्स्_१,६।३९ ॥  
  
अण्डान्तराले सर्वे ऽपि संसृष्टाः स्थूलदेहकाः ।  
लये सर्वे लिङ्गबद्धाः शून्यकुक्षा वसन्ति हि  ॥ प्स्_१,६।४० ॥  
  
तेषु मुक्तेतरे सङ्ख्या नियमात्सृष्टिसम्मताः ।  
ये च तान्निखिलान्वासुदेवः स्रष्टुमुपाक्रमत्  ॥ प्स्_१,६।४१ ॥  
  
जडाख्या प्रकृतिः सर्वजीवानां लिङ्गरूपिणी ।  
प्रकृतेर्गर्भगा जीवाः लिङ्गदेहयुता मताः  ॥ प्स्_१,६।४२ ॥  
  
अनादिकालमारभ्य जीवाः संसृतिबन्धगाः ।  
तत्र पूर्वानन्तकल्पे जीवाः सत्साधनेन च  ॥ प्स्_१,६।४३ ॥  
  
मिश्रेण विपरीतेन ज्ञानेनात्यक्तबन्धनाः ।  
जीवाश्च त्रिविधा आसन् शतकोटिसहस्रशः  ॥ प्स्_१,६।४४ ॥  
  
सृज्येषु लिङ्गबद्धेषु पूर्वसृज्यश्चतुर्मुखः ।  
न चैककाले सर्वेषां सृष्टिः सा कालभेदतः  ॥ प्स्_१,६।४५ ॥  
  
भवत्यतः पूर्वजाताः उत्तमान्ये ततो ऽवराः ।  
लयाख्य परकालान्ते व्यतीते सृष्टिसम्मते  ॥ प्स्_१,६।४६ ॥  
  
परकालादिमे ऽजस्य सृष्टिरन्यस्य कालतः ।  
ब्रह्मणः सृष्टितः पश्चाद्वायोः सृष्टिः शताब्दतः  ॥ प्स्_१,६।४७ ॥  
  
ततः शताब्दतो वाण्याः भारत्यास्तच्छताब्दतः ।  
ततः सहस्राब्दतश्च सृष्टिस्तु विपशेषयोः  ॥ प्स्_१,६।४८ ॥  
  
नीलादीनां सहस्रश्च वत्सरैस्तावता पुनः ।  
वारुण्यादेर्दशसाहस्राब्दतस्तु ततः परम्  ॥ प्स्_१,६।४९ ॥  
  
सृष्टिरिन्द्रस्य कामस्याप्ययुताब्दास्तथापरे ।  
सृष्टास्युर्हरिणा ये च नीचास्ते ऽनुत्तमोत्तमैः  ॥ प्स्_१,६।५० ॥  
  
पुष्करान्तास्तात्विकाश्च तथैवातात्विकाः परे ।  
निरंशा नित्यबद्धाश्च तमोयोग्याश्च राक्षसाः  ॥ प्स्_१,६।५१ ॥  
  
अयुताब्दाद्धेवमानात् पूर्वपूर्वव्यवस्थया ।  
सृष्टिर्भवति सा सूक्ष्मस्थूलभेदाद्विधा मता  ॥ प्स्_१,६।५२ ॥  
  
तात्विकानां पदस्थानां सर्वेषामपरोक्षिणाम् ।  
अण्डात्पूर्वैव भवति तदन्येषां तदन्तरे  ॥ प्स्_१,६।५३ ॥  
  
अण्डाद्बहिरथाण्डान्तर्जायमानजनस्य तु ।  
पूर्वोक्तकालनियमात्सृष्टिः ज्ञेया यथाक्रमम्  ॥ प्स्_१,६।५४ ॥  
  
लिङ्गबद्धस्य तु यदा सूक्ष्मदेहाप्तिरिष्यते ।  
ततः पूर्वक्षणे लिङ्गे गुणवैषम्यमिष्यते  ॥ प्स्_१,६।५५ ॥  
  
लिङ्गदेहस्य मध्यस्थो रजोभागः प्रकीर्तितः ।  
भूर्नामकेन्दिरा तत्र चेष्टका तस्य मानिनी  ॥ प्स्_१,६।५६ ॥  
  
सत्वभागस्पृष्टरजः पार्श्वगा राजसाणवः ।  
दशप्रलयकाले तु भूम्या सत्वस्य पार्श्वगाः  ॥ प्स्_१,६।५७ ॥  
  
भवन्ति लयकालान्ते तत्र तिष्ठन्ति सर्वशः ।  
राजसाणुः सात्विकांशगतस्त्वेकैकशः पृथक्  ॥ प्स्_१,६।५८ ॥  
  
दशैव तादृशा एते मिलिता द्वादशाणवः ।  
सात्विकेषु शतमितान् रक्तवर्णान् करोत्यलम्  ॥ प्स्_१,६।५९ ॥  
  
स्वभावतःसत्वभागाः शुक्लास्ते सत्वसंस्थिताः ।  
रक्तासहस्रसङ्ख्याकाः दशभीराजसाणुभिः  ॥ प्स्_१,६।६० ॥  
  
भवन्ति च रजः स्पृष्टाः सत्वपार्श्वगता लये ।  
एवमेको राजसाणुः राजसांशापसव्यगम्  ॥ प्स्_१,६।६१ ॥  
  
तामसांश भुवानीतः स्वशतांशन्तु तामसम् ।  
अत्यल्पं नीलवर्णं ते रक्तोरक्ती करोत्यलम्  ॥ प्स्_१,६।६२ ॥  
  
एकः शुद्धो राजसांशः परिच्छेदे तु राजसे ।  
मध्ये तिष्ठन्त्यपि लये राजसाणु समा इमे  ॥ प्स्_१,६।६३ ॥  
  
तमः परिच्छेदगताः तामसाणुस्तु यादृशाः ।  
लये सत्वपरिच्छेदपार्श्वगा राजसाणवः  ॥ प्स्_१,६।६४ ॥  
  
तामसास्तादृशा एते मिलिता द्वादशाणवः ।  
राजसा तामसात्यल्प परमाणु प्रमाणतः  ॥ प्स्_१,६।६५ ॥  
  
अधिकं गुणितास्तत्र शतद्वादशसम्मिताः ।  
दशराजससंयुक्त सहस्रसात्विकाणवः  ॥ प्स्_१,६।६६ ॥  
  
लक्षाभवन्ति कार्योपयुक्ता एते भवन्ति हि ।  
तामसात्तु परिच्छेदाद्विगुणो राजसस्मृतः  ॥ प्स्_१,६।६७ ॥  
  
राजसात्तु परिच्छेदा द्विगुणःसात्विकः स्मृतः ।  
एकैकस्मन्परिच्छेदेप्यनन्ताः परमाणवः  ॥ प्स्_१,६।६८ ॥  
  
सन्ति तत्र नियन्ताजो विष्णुब्रह्मशिवात्मकः ।  
नारायणोनन्तगुणः श्री स्त्रीरूपाभिमानिनी  ॥ प्स्_१,६।६९ ॥  
  
जडायां प्रकृतौ चापि लिङ्गदेहे तथैव च ।  
सन्त्यानन्ताणवस्तेषु पूर्वोक्ताः कार्यसाधकाः  ॥ प्स्_१,६।७० ॥  
  
सत्वङ्गता राजसांशाः लये राजससात्विकान् ।  
वदन्ति तामसगतं रजोराजसतामसम्  ॥ प्स्_१,६।७१ ॥  
  
रजः परिच्छेदगतं सन्तो राजसतामसम् ।  
वदन्त्येव लये योगो भवति श्रीहरीच्छया  ॥ प्स्_१,६।७२ ॥  
  
साम्यावस्थां बुधाः प्राहुः एतां प्रकृतिलिङ्गयोः  ॥ प्स्_१,६।७३ ॥  
  
इति श्री प्रकाशसंहितायां प्रथमपरिच्छेदे षष्ठो ऽध्यायः  
_____________________________________________________________  
  
  
श्रीहंस उवाच  
  
नारीकेलफलाकारो लिङ्गदेहस्त्रिवृन्मतः ।  
मूर्ध्निच्छिद्रयुतो गर्भावकाशकलितः सदा  ॥ प्स्_१,७।१ ॥  
  
अन्तर्निबद्धा जीवास्ते त्रिविधा अपि मोचने ।  
न शक्तः रमयाश्चन्न मूर्ध्निच्छिद्रावसन्त्यलम्  ॥ प्स्_१,७।२ ॥  
  
दुःखस्पृष्टा लिङ्गबद्धाः दुःखास्पृष्टा रमैव हि ।  
यस्मन्नकाले यस्य सूक्ष्मः नाशो भवति विष्णुना  ॥ प्स्_१,७।३ ॥  
  
अनिरुद्धेन तन्नीच क्रमतोन्डान्तरे बहिः ।  
तदुत्तरक्षणे लिङ्गदेहे च गुणसाम्यता  ॥ प्स्_१,७।४ ॥  
  
भूम्याकृता भवति सा (स्वरूपज्ञानरूपिणी)जीवानां ज्ञानरोधिनी ।  
स्वारूपिकज्ञानसुखे प्रयत्नेच्छाः सतां लये  ॥ प्स्_१,७।५ ॥  
  
रुद्धा भवन्ति साम्ये तु वैषम्ये व्यक्तिमञ्जसा ।  
यान्त्यवस्थाद्वयं लिङ्गे लये सृष्टौ क्रमात्किल  ॥ प्स्_१,७।६ ॥  
  
क्षणक्षणेन भ्रमतां स तां सव्येन चान्यथा ।  
भ्रमतां लिङ्गदेहस्थगुणत्रयसुयोगतः  ॥ प्स्_१,७।७ ॥  
  
सृष्टिकाले त्रिधाभिन्ना जीवानां बुद्धिरिष्यते ।  
सात्विकी राजसी चेति तामसीति समस्तशः  ॥ प्स्_१,७।८ ॥  
  
योग्यानां सात्विकीबुद्धिः बहुला अन्ये ऽल्पके मते ।  
मध्यमानान्तु जीवानां राजसी तामसी मतिः  ॥ प्स्_१,७।९ ॥  
  
क्रमात्बहुतरे ऽन्येतु स्वल्पमात्रे भविष्यतः ।  
पञ्चमात्रागताज्ञानपञ्चकं लिङ्गदेहगम्  ॥ प्स्_१,७।१० ॥  
  
अनाद्यज्ञानमुद्दिष्टं बाह्यमस्वारूपिकं तु तत् ।  
साक्षीन्द्रियाणां (तमसा)मनसा योगे तद्धि भविष्यति  ॥ प्स्_१,७।११ ॥  
  
साक्षीन्द्रियाणां सत्वस्थमनसा सङ्गमो यदि ।  
बाह्या स्वारूपिकञ्ज्ञानं त्रिविधानां चितामिह  ॥ प्स्_१,७।१२ ॥  
  
साक्षीन्द्रियाणां रजसा मनसा सङ्गमो यदि ।  
बाह्यमस्वारूपिकं च कामक्रोधादिकं च यत्  ॥ प्स्_१,७।१३ ॥  
  
अनादिकामो जीवानां त्रिविधानां भविष्यति ।  
रजः परिच्छेदगताः ज्ञानेन्द्रियकलाः यदि  ॥ प्स्_१,७।१४ ॥  
  
साक्षीन्द्रिययुताबाह्यशब्दादीच्छा भविष्यति ।  
अनादिकामःसा प्रोक्ता त्रिविधानां चितामिह  ॥ प्स्_१,७।१५ ॥  
  
रजः परिच्छेदगताः कर्मेन्द्रियकलाः यदि ।  
साक्षीन्द्रियुताः कर्मजनयन्त्यप्यनादिकम्  ॥ प्स्_१,७।१६ ॥  
  
बाह्यलिङ्गगतं कर्म न तु स्वारूपिकं मतम् ।  
अनाद्यविद्याकामौ चानादि कर्म च लिङ्गगम्  ॥ प्स्_१,७।१७ ॥  
  
मदीयमितिमत्वा तु बद्धो भवति चेतनः ।  
कालेन भारते वर्षे लब्धजन्मापि मानुषम्  ॥ प्स्_१,७।१८ ॥  
  
ब्राह्मण्यं सद्गुरोः सङ्गं भक्तिज्ञानेधिगम्य च ।  
प्रसादात् श्रीहरेः कर्म देवतानामथान्तरे  ॥ प्स्_१,७।१९ ॥  
  
अण्डाद्बहिस्तात्विकानां वैकुण्ठपरिघालये ।  
अण्डखर्परसंस्पृष्ट श्रीभागेवा हरीच्छया  ॥ प्स्_१,७।२० ॥  
  
परान्त्यवृत्तिपरितः स्थितेवारि निमज्य च ।  
अभिव्यक्तस्वरूपाणां सतां लिङ्गविपर्यये  ॥ प्स्_१,७।२१ ॥  
  
हरीरमासुराद्वेषाद्भारते मर्त्यजन्मनि ।  
दुःसङ्गवृद्धात् अण्डान्तर्लिङ्गदेहस्य नाशने  ॥ प्स्_१,७।२२ ॥  
  
सतिवायोर्गदाघातादसतां कालयोगतः ।  
अनाद्यविद्याकामौ चानादिकर्मापि नश्यति  ॥ प्स्_१,७।२३ ॥  
  
अतो बाह्यं न स्वरूपा अविद्याद्याः प्रकीर्तिताः ।  
ज्ञानाज्ञाने स्वरूपस्थे नित्ये नैव च नश्वरे  ॥ प्स्_१,७।२४ ॥  
  
अनाद्यविद्याकामाद्याः साम्यावस्था यदा भवेत्।  
तदा जीवस्य सर्वस्य न भवन्ति कदाचन  ॥ प्स्_१,७।२५ ॥  
  
राजसाणुशतांशाभाः द्विषट्कास्तामसाणवः ।  
लये तेषु रजस्येकः सत्वपार्श्वगतादश  ॥ प्स्_१,७।२६ ॥  
  
भवन्त्येकस्तमो मध्ये संस्थितो भवति ध्रुवम् ।  
रजोगतोणुस्तमसः सतो द्विगुणराजसम्  ॥ प्स्_१,७।२७ ॥  
  
राजसाणुशतांशाभाः सत्वगास्तामसाणवः ।  
दशापिदशतोत्कृष्टान्सात्विकाणून् लये ध्रुवम्  ॥ प्स्_१,७।२८ ॥  
  
नीलीकुर्वन्त्येवमेषा साम्यावस्था प्रकीर्तिता ।  
तामसी राजसी चेति साम्यावस्था द्विधा मता  ॥ प्स्_१,७।२९ ॥  
  
साम्यावस्था सात्विके तु न क्वापि किल विद्यते ।  
द्वाभ्यान्तु साम्यवस्थाभ्यां लिङ्गस्ताभ्यां जनस्य तु  ॥ प्स्_१,७।३० ॥  
  
लये सर्वस्य तां निद्रां नाशं प्राहुर्मनीषिणः ।  
यदा योगेच्छोपरमः तदा ज्ञापयति प्रभुः  ॥ प्स्_१,७।३१ ॥  
  
अयोग्येच्छा प्रयत्नादि कर्तुराशां छिनत्ति च ।  
वैषम्ये सति लिङ्गे तु जननेच्छा हि जायते  ॥ प्स्_१,७।३२ ॥  
  
यदेच्छा जायते जन्तोस्तदा सृजति तं प्रभुः ।  
सृज्यानां सर्वजीवानां अण्डाद्बहि रथान्तरे  ॥ प्स्_१,७।३३ ॥  
  
नैकदा विषमावस्था ह्यजादीनां क्रमाद्भवेत् ।  
व्युत्क्रमात्पूर्वमानेन अण्डान्तर्बहिरेव च  ॥ प्स्_१,७।३४ ॥  
  
साम्यावस्था च नीचानां प्राक्पश्चादुत्तमस्य च ।  
लये सत्वप्रविष्टा ये दशते राजसाणवः  ॥ प्स्_१,७।३५ ॥  
  
स्वशताधिकसत्वस्थपरमाणु समन्विताः ।  
सृष्टिकाले श्रियानुन्ना रजो भागं विशन्ति हि  ॥ प्स्_१,७।३६ ॥  
  
तमः परिच्छेदगत राजसाणुर्लये तु यः ।  
स्वशतांशं तामसाणुं गृहीत्वा दुर्गयेरितः  ॥ प्स्_१,७।३७ ॥  
  
रजोभागं प्रविशन्ति सृष्टिकाले समागते ।  
लये रजोभागमध्यगतोणू राजसस्य यः  ॥ प्स्_१,७।३८ ॥  
  
रजो मध्ये व्यक्तिमेति सृष्टिकाल उपागते ।  
प्रकृतौ लिङ्गदेहो ऽपि एवं यदि गुणस्थितिः  ॥ प्स्_१,७।३९ ॥  
  
साम्यावस्थां जगुः प्राज्ञाः तया सृष्टिर्भविष्यति ।  
लये सत्वप्रविष्ठा ये दशैतत्तामसाणवः  ॥ प्स्_१,७।४० ॥  
  
राजसाणु शतांशाभाः सात्विकैः स्वसमाणुभिः ।  
युक्तास्तामस भागं हि विशन्ति श्रीसमीरिताः  ॥ प्स्_१,७।४१ ॥  
  
रजोविष्टस्तामसाणुः पूर्वाणु(सत्वेण)तुलितः स्वयम् ।  
स्वतो(सत्वाच्च) द्विगुणेनैव संयुक्तो राजसाणुना  ॥ प्स्_१,७।४२ ॥  
  
तत्र स्थित्वा लये भूयः सृष्टिकाल उपागते ।  
भुवानुन्नः तमोभागं विशन्ति श्रीहरीच्छया  ॥ प्स्_१,७।४३ ॥  
  
एकशुद्धस्तामसाणुः पूर्वैस्तामससात्विकैः ।  
दशाभिश्चैकतमसा तथा राजसतामसम्  ॥ प्स्_१,७।४४ ॥  
  
प्राप्यसम्मिलिताःसर्वे तमो वैषम्यनामकम् ।  
सहस्रसात्विकाणुभ्यः दशराजसकाणुभिः  ॥ प्स्_१,७।४५ ॥  
  
शुद्धेन रजसैकेन रजसायुक्त तामसः ।  
अणुर्यदैकीभवति रजो वैषम्य उच्यते  ॥ प्स्_१,७।४६ ॥  
  
रजो वैषम्यतः सृष्टिः तमो वैषम्यतो लयः  ॥ प्स्_१,७।४७ ॥  
  
  
इति श्री प्रकाशसंहितायां प्रथमपरिच्छेदे सप्तमो ऽध्यायः  
  
_____________________________________________________________  
  
  
श्रीहंस उवाच  
  
  
व्यतीते लयकाले तु सृष्टिकाल उपागते ।  
परकालादिमादौ तु पुरुषः सर्वचेतनान्  ॥ प्स्_१,८।१ ॥  
  
वासुदेवेर्पयल्लिङ्गबद्धान् जीवान् (सृज्यान्)विलक्षणान् ।  
तारतम्ययुतान् स्वयोग्यतां कलितांश्च सः  ॥ प्स्_१,८।२ ॥  
  
स्वस्वोचितमहायत्नाभिमुखान् स्वस्वकर्मणा ।  
जन्मलाभोचितान् वासुदेवस्थान् वीक्ष्य चिन्तयन्  ॥ प्स्_१,८।३ ॥  
  
सृष्टिकालाद्यनिमिषसूक्ष्मदेहोचितं ह्यजाम् ।  
लिङ्गबद्धन्तु तत्पूर्वक्षणवैषम्यसङ्गतः  ॥ प्स्_१,८।४ ॥  
  
एकं गृहीत्वान्यजीवान् प्रादात् सङ्कर्षणो विभुः ।  
स वायुमेकं लिङ्गे तं गृहीत्वान्यान् सुचेतनान्  ॥ प्स्_१,८।५ ॥  
  
प्रद्युम्रो ऽदात्तयोर्भार्ये स गृहीत्वा सलिङ्गके ।  
तदन्यान्तात्विकान् सर्वपदस्थान् भावितात्विकान्  ॥ प्स्_१,८।६ ॥  
  
व्यक्तापरोक्षिणः सङ्ख्या नियमात् सूक्ष्मयोगतः ।  
स्रष्टुं प्रादात् सचरमे अनिरुद्धो ऽखिलेश्वरः  ॥ प्स्_१,८।७ ॥  
  
वासुदेवो विरिञ्चस्य लिङ्गदेहं व्यचालयत् ।  
तत्तलिङ्गदेहस्थत्रिगुणेभ्यस्त्रिबिन्दवः  ॥ प्स्_१,८।८ ॥  
  
न्यपतन् तत्र योबिन्दुः सात्विकः स तु निर्मलः । ।  
रजो वैषम्यसंयुक्त रजोबिन्दुस्तथापतत्  ॥ प्स्_१,८।९ ॥  
  
तमो वैषम्यकलितस्तमोबिन्दुरभूत्ततः ।  
रजोबिन्दुगतो विष्णूरजोवैषम्यमूर्जितम्  ॥ प्स्_१,८।१० ॥  
  
पृथक्स्थाप्य रजोबिन्दुं शुद्धं चक्रे जगद्गुरुः ।  
तमोबिन्दुगतोदेवः तमोवैषम्यमुत्कटम्  ॥ प्स्_१,८।११ ॥  
  
समुधृत्य पृथक्स्थाप्य तं बिन्दुं शुद्धमातनोत् ।  
ततो माया प्रार्थितः सन् वासुदेवस्तदादिमः  ॥ प्स्_१,८।१२ ॥  
  
तद्रजोगुणवैषम्यलिङ्गबद्धमजं विभुः ।  
अजस्य सूक्ष्मदेहाप्त्यै रजोवैषम्यमूर्जितम्  ॥ प्स्_१,८।१३ ॥  
  
निक्षिप्य च निगीर्येशोमायायां महदाह्वयम् ।  
सूक्ष्मरूपं तु तद्वीर्यं प्राकृतं प्राक्षिपद्धरिः  ॥ प्स्_१,८।१४ ॥  
  
तत्र सा सुषुवे सूक्ष्मदेहवन्तमजं विभुम् ।  
गुणत्रयाणवः पूर्वं साङ्ख्या नियमतः स्थिताः  ॥ प्स्_१,८।१५ ॥  
  
यावन्तस्ते सदा नित्याः तेषां नाशो न विद्यते ।  
तत्र सत्वाणवः सर्वे दशधोपचिताः सदा  ॥ प्स्_१,८।१६ ॥  
  
भवन्ति राजसास्तामसाणवः पादमात्रतः ।  
भवन्त्युपचिता वायुसरस्वत्यादि सूक्ष्मगाः  ॥ प्स्_१,८।१७ ॥  
  
सत्वादयस्तु दशधा ऊर्जिताःसम्भवन्ति हि ।  
त्रृणादीनां सूक्ष्मगतानधिकाः प्रभवन्ति हि  ॥ प्स्_१,८।१८ ॥  
  
सत्वाणवो राजसाश्च तामसाह्यणवश्च ये ।  
ऋजूनां सूक्ष्मगाः पादोपचिताः प्रभवन्ति हि  ॥ प्स्_१,८।१९ ॥  
  
सांशाःसर्वेषु सांशेषु सूक्ष्मदेहेषु कृत्स्नशः ।  
सत्वाणवो दशाधिक्यं यान्त्येवोपचितौ सताम्  ॥ प्स्_१,८।२० ॥  
  
रजस्तमाणवस्तूच्चेष्वल्पनीचेषु चाधिकाः ।  
तद्रजोगुणवैषम्यमादायाद्यानुजः स्वयम्  ॥ प्स्_१,८।२१ ॥  
  
सर्वेषां सूक्ष्मदेहानां अन्ते वसति नाशकृत् ।  
सत्वंरजस्तमः सृष्टं विष्णुब्रह्मशिवात्मकम्  ॥ प्स्_१,८।२२ ॥  
  
श्रीभूदुर्गापतिर्विश्वतैजसप्राज्ञनामकाः ।  
शुक्लरक्तात्मिकानीला आदायानन्तरूपकः  ॥ प्स्_१,८।२३ ॥  
  
तत्तत्सूक्ष्मशरीरस्थस्थानत्रयगतो हरिः ।  
तदा ह्यवस्था त्रितयं तद्विशेषादिमे सुखम्  ॥ प्स्_१,८।२४ ॥  
  
एकोनविंशतिमुखौ विश्वतैजसनामकौ ।  
सव्यापसव्यगान्येवं पुरुषास्यानिमध्यगम्  ॥ प्स्_१,८।२५ ॥  
  
गजाभं तु तयोरस्याः मुखानां कृत्यमप्युत ।  
दक्षिणाक्षिस्थितो विश्वः सत्वस्थः सत्वभागतः  ॥ प्स्_१,८।२६ ॥  
  
उत्तमानां मध्यमानां नीचानां तत्वमानिनाम् ।  
त्रिभिर्मुखैः सत्वगतैः अवस्थां जाग्रदाह्वयाम्  ॥ प्स्_१,८।२७ ॥  
  
करोत्ययं मध्यगाख्य त्रितयेन स एव हि ।  
उच्चमध्यावरामर्त्यदासानां जाग्रदाह्वयाम्  ॥ प्स्_१,८।२८ ॥  
  
करोत्यवस्थामन्तस्थैः त्रिभिरास्यैः स एव हि ।  
निरंशानां च जीवानां जाग्रतां सम्प्रवर्तकः  ॥ प्स्_१,८।२९ ॥  
  
पुंसामेवं वामगास्यैः स्त्रीणामेवं करिष्यति ।  
अनन्तानन्तजन्मोरु मर्त्यदेहैः कृतानि तु  ॥ प्स्_१,८।३० ॥  
  
जाग्रद्धशायां मनसा वाचका येन चेन्द्रियैः ।  
कृतानि सात्विकादीनि कर्माण्युच्यावचानि च  ॥ प्स्_१,८।३१ ॥  
  
यानि यान्यपि सर्वाणि सञ्चिन्तान्यपि तेष्वलम् ।  
नष्टेषु तददृष्टानि लिङ्गानि निवसन्त्यलम्  ॥ प्स्_१,८।३२ ॥  
  
तेषु भोगाय दत्तानि भुक्त्वा नाशं प्रयान्ति हि ।  
भोगाय च प्रदत्तानि अर्धभुक्तानि सर्वशः  ॥ प्स्_१,८।३३ ॥  
  
प्रारब्धानि च तेष्वेव कानिचिद्भोगतः क्षयम् ।  
यान्ति प्रारब्धशिष्टानि अपरोक्षे सतिस्फुटम्  ॥ प्स्_१,८।३४ ॥  
  
न नयान्ति च सर्वाणि भोगयोग्यान्य संशयः ।  
तत्र दुष्प्रारब्धजातं बह्वल्पं करोत्यजः  ॥ प्स्_१,८।३५ ॥  
  
भगवद्भक्ति योगेन हरेरिच्छा हि तादृशी ।  
हरिणा जीवभोगाय न दत्तानि ह्यनन्तशः  ॥ प्स्_१,८।३६ ॥  
  
राशीकृतानि लिङ्गस्थकर्मादृष्टानि कोटिशः ।  
सञ्चितान्यपि तानीह अपरोक्षे सति स्फुटम्  ॥ प्स्_१,८।३७ ॥  
  
दग्धान्यपि विनष्टानि भवन्त्येव न संशयः ।  
मर्त्यो जीवन्भारतेस्मिन् नित्यं कोटिसहस्रशः  ॥ प्स्_१,८।३८ ॥  
  
करोति विवशो बद्धः प्रकृत्यातान्यनन्तशः ।  
अनन्त जन्मनानन्तानन्तायुः परिमाणतः  ॥ प्स्_१,८।३९ ॥  
  
कृतान्यभुङ्क्तस्वकृतकर्मणां भोगतो लयः ।  
सञ्चितानामनन्तोरु ब्रह्मकालैरपि क्वचित्  ॥ प्स्_१,८।४० ॥  
  
क्वापि नो घटते भोक्तुं किन्तु श्रीविष्णुदर्शने ।  
नैषां फलं हि जीवानां भवेदित्याज्ञया हरेः  ॥ प्स्_१,८।४१ ॥  
  
लिखितान्यपि पत्रेषु चित्रगुप्तैः पुनः पुनः ।  
रमाब्रह्मादयो देवाः सर्वकर्माभिमानिनः  ॥ प्स्_१,८।४२ ॥  
  
यच्छन्ति न फलं पुण्यं पापं वा तस्य कर्हिचित् ।  
च्छित्वा लिखितपत्राणि यमदूतैर्हरिः प्रियैः  ॥ प्स्_१,८।४३ ॥  
  
बोधयन्त्यपि हे जीव न ते सञ्चिततो भयम् ।  
इति कारणतो नाशं सञ्चितस्य वदन्ति हि  ॥ प्स्_१,८।४४ ॥  
  
घटादिनाशवन्नाशः कर्मणां नैव शस्यते ।  
सुप्रारब्धस्य सर्वस्य भोगादेव परिक्षयः  ॥ प्स्_१,८।४५ ॥  
  
अपरोक्षानन्तरन्तु कृतं कर्म शुभाशुभम् ।  
आगामीत्युदितः सद्भिर्नतलोपो भविष्यति  ॥ प्स्_१,८।४६ ॥  
  
न लिखन्ति पटे चित्रगुप्तास्तानि सुरोत्तमाः ।  
यच्छन्ति न फलं तेषामतो न श्लिष्यते जनः  ॥ प्स्_१,८।४७ ॥  
  
आगामिकर्मभिस्तच्चानिष्टं काम्यं हि राज(क्ष)साः ।  
गृह्णन्तीष्टं काम्यपुण्यं तदिष्टाः प्राप्नुवन्ति हि  ॥ प्स्_१,८।४८ ॥  
  
आगामि विष्णुद्वेषादि कलिर्गृह्णाति नेतरः ।  
आगामि भक्तितो मुक्तो प्राप्तव्यानन्दमश्नुते  ॥ प्स्_१,८।४९ ॥  
  
वेदोक्तमप्यवेदोक्तं ज्ञानाज्ञानादिभिः कृतम् ।  
बाल्ययौवनवार्धिकैः कृतं वाक्कायमानसैः  ॥ प्स्_१,८।५० ॥  
  
भीत्या प्रीत्या आवेशतो वा कृतं कर्म शुभाशुभम् ।  
ज्ञायन्नेव करोत्येषः भुङ्क्ते जागृद्धि तत्फलम्  ॥ प्स्_१,८।५१ ॥  
  
समस्त भूतले वापि विवरेष्वन्तरिक्षके ।  
स्वर्गादि सर्वलोकेषु ब्रह्माण्डाद्बहिरन्तरे  ॥ प्स्_१,८।५२ ॥  
  
निरये वा तमसि वा वैकुण्ठादिषु वा जनः ।  
जाग्रद्भुङ्क्ते कर्मफलं विश्वाधीनः सदैव हि  ॥ प्स्_१,८।५३ ॥  
  
आनन्तासनवैकुण्ठश्वेतद्वीपेषु संस्थिताः ।  
महरादिषु सत्यान्तलोकेष्वण्डाद्बहिस्तथा  ॥ प्स्_१,८।५४ ॥  
  
तात्विकाः स्वाधिकारेषु नियता नेतरे जनाः ।  
स्वप्रारब्धफलं यान्ति ते सर्वे ह्यपरोक्षिणः  ॥ प्स्_१,८।५५ ॥  
  
अतात्विका निरंशानां योग्यानां क्वापि कर्हिचित् ।  
नाधिकारस्त्वयोग्यानां किं वाच्यं दुःखभोगिनाम्  ॥ प्स्_१,८।५६ ॥  
  
रियुः त्रीन् कर्मणा लोकान् ज्ञानेनैव तदुत्तरान् ।  
तत्र मख्या हरिं यान्ति तदन्ये वायुमेव तु  ॥ प्स्_१,८।५७ ॥  
  
अपक्वा ये न ते यान्ति वायुं वा हरिमेव वा ।  
स्थानमात्राश्रितास्ते तु पुनर्जनि विवर्जिताः  ॥ प्स्_१,८।५८ ॥  
  
ज्ञानगम्येषु लोकेषु अण्डान्तर्महरादिषु ।  
अतात्विकनिरंशानां मुक्तान्तानां क्रमोन्नताम्  ॥ प्स्_१,८।५९ ॥  
  
वासः प्रारब्धपुण्येन निष्कामो न भविष्यति ।  
आतात्विकनिरंशानां सर्गमर्त्याधमेष्वपि  ॥ प्स्_१,८।६० ॥  
  
स तात्विकानां प्ररब्धात् पुण्यात्पापाच्च सञ्चितात् ।  
भोगदत्तात् पुण्यपापात् सुखदुःखादि शस्यते  ॥ प्स्_१,८।६१ ॥  
  
तिर्यग्योनिषु गर्भेषु वासेभ्येषां प्रकल्प्यते ।  
निरंशनीचसांशानां नरके वास इष्यते  ॥ प्स्_१,८।६२ ॥  
  
प्रारब्धतः सञ्चिताद्वा न योग्यानां तमोगतिः ।  
अयोग्यानां द्वेषपाकात् तमः प्राप्तिर्भविष्यति  ॥ प्स्_१,८।६३ ॥  
  
देवगन्धर्वपर्यन्ताः देवशब्दोदिताः क्रमात् ।  
देवानां निरयो नैव तमश्चापि कथञ्चन  ॥ प्स्_१,८।६४ ॥  
  
ना सुराणां तथा मुक्तिः कदाचित् केनचित् क्वचित् ।  
भारताद्यष्टवर्षेषु सप्तद्वीपेषु चाद्रिषु  ॥ प्स्_१,८।६५ ॥  
  
सर्वेषां पापपुण्यैश्च मुख्यप्रारब्धसञ्चयैः ।  
तमो मिथ्याज्ञानयोगात् ज्ञानेनैव हरेः पदम्  ॥ प्स्_१,८।६६ ॥  
  
तेषां प्रागुक्त कर्मोत्थ फलं वै जाग्रता भवेत् ।  
जाग्रत्प्रवर्तको विश्वः सो ऽज दक्षाक्षिगो भवेत्  ॥ प्स्_१,८।६७ ॥  
  
लिङ्गोत्थ सत्वमादाय तत्सूक्ष्मस्थ तथा चरन् ।  
न धातुः सञ्चितं काम्यं न दृष्टं पातकादिकम्  ॥ प्स्_१,८।६८ ॥  
  
न दैन्यावेशदुःखादि न संशयविपर्ययौ ।  
न दुरिच्छानान्यरतिः न भोगेच्छा कुसङ्गतिः  ॥ प्स्_१,८।६९ ॥  
  
न देहाभिमतिर्नासत्पथे देहेन्द्रियोद्गतिः ।  
निष्काम्यकर्मसज्ञानसद्भक्तिषु सदारतिः  ॥ प्स्_१,८।७० ॥  
  
ब्रह्मणो हि परस्यास्य प्रसादात् सर्वदासुखम् ।  
स्वप्ननिद्राव्याधिपूर्वं तच्च दुःखफलं त्यजेत्  ॥ प्स्_१,८।७१ ॥  
  
सोन्तरङ्गो हरेः साक्षात् सर्वोत्कृष्ट प्रियो मतः ।  
पक्वशेषादिभिर्दृश्यमापरोक्षेण केशवम्  ॥ प्स्_१,८।७२ ॥  
  
अनादिकालमारभ्य अजजीवगणाः सदा ।  
पश्यन्त्यात्मोचितहरेरपरोक्षाय जन्मभिः  ॥ प्स्_१,८।७३ ॥  
  
यतन्तेशतकल्पान्त्यैः दृष्ट्वेशं शतकल्पकैः ।  
कृतयानन्तवेदोक्त गुणोपासनया पदम्  ॥ प्स्_१,८।७४ ॥  
  
प्राप्नोति तस्य सूक्ष्मापिर्वासुदेवात्तदाभवत् ।  
तद्धेहलिङ्गजं शुद्धं रज आदाय तेजसः  ॥ प्स्_१,८।७५ ॥  
  
तत्सूक्ष्मकण्ठे वसति स्वप्नकृद्भगवान् हरिः ।  
एकादशेन्द्रियैः कर्मकर्तव्यमिति वासना  ॥ प्स्_१,८।७६ ॥  
  
मनस्युत्पद्यते तच्च न करोति प्रयत्नतः ।  
निद्राज्ञानोन्मादभयरोगायासा विदुन्मतैः  ॥ प्स्_१,८।७७ ॥  
  
अनुकूला भावताव(भवत्येव) जन्मजन्मान्तरेष्वपि ।  
अकृतानां कर्मणान्तु स्वप्नः(प्न)स्येशफलप्रदः  ॥ प्स्_१,८।७८ ॥  
  
स्वप्नदृष्टा अनन्तार्थास्तत्काल सुखदुःखदाः ।  
न जाग्रदृष्टिपथगाः किन्तु तत्काल कल्पिताः  ॥ प्स्_१,८।७९ ॥  
  
स्वप्ने स्वस्थस्य जीवस्य वासनानन्त्यमीश्वरः ।  
उपादानीकृत्यमुख्यैः पूर्वोक्तैरेव तैजसः  ॥ प्स्_१,८।८० ॥  
  
कल्पयित्वा बहूनर्थान् दर्शयत्यखिलेश्वरः ।  
स्वप्नः सत्यस्ततो यस्मात् भावीनफलसूचकः  ॥ प्स्_१,८।८१ ॥  
  
शेषादिसर्वजीवानां योग्यकाले तथा चरन् ।  
तैजसः स्वप्नकृच्चेति जनस्य स्वप्नकृद्भवेत्  ॥ प्स्_१,८।८२ ॥  
  
तत्तमोगुणमादाय प्राज्ञस्तसूक्ष्महृद्गतः ।  
जीवस्य लिङ्गबद्धस्य पादस्थस्य जगद्गुरोः  ॥ प्स्_१,८।८३ ॥  
  
ध्यानावस्थां ददात्येवमेकास्यो देह्वयोनितः ।  
लिङ्गबद्धं ग्रसन्नर्धं मूर्छावस्थां प्रयच्छति  ॥ प्स्_१,८।८४ ॥  
  
लिङ्गबद्धं मुखेस्थाप्य प्राज्ञोत्यल्पोन्यरूपतः ।  
यदाश्लिष्यति तं देवः तदा निद्रां प्रयच्छति  ॥ प्स्_१,८।८५ ॥  
  
प्राज्ञो जीवेश्वरस्तं वै विना जीवोक्षमः स्मृतः ।  
प्राज्ञः कण्ठस्थितं प्राप्य जीवानां स्वप्नदो भवेत्  ॥ प्स्_१,८।८६ ॥  
  
जीवं गृहीत्वा दक्षाक्षिगतोसौ जग(जागृ)दीश्वरः ।  
न प्राज्ञतेजसौ धातुः स्वप्ननिद्रा प्रवर्तकौ(का ?)  ॥ प्स्_१,८।८७ ॥  
  
ध्यानावस्थां विना तस्य तत्तद्दुष्कर्म वर्जनात् ।  
प्राज्ञं जीवेश्वरं प्राहुः स सर्वहृदिसङ्गतः  ॥ प्स्_१,८।८८ ॥  
  
सांशजीवं स वै प्राज्ञो रूपैण्यैकेन पादयोः ।  
हृदिसंस्थाप्य सूक्ष्मान्यरूपेणादाय चेतनम्  ॥ प्स्_१,८।८९ ॥  
  
सलिङ्गं स यदा विश्वे नैकीभूतो भविष्यति ।  
सोणुः प्राज्ञोहृदिस्थेन एकीभूतो भवेद्यदि  ॥ प्स्_१,८।९० ॥  
  
ध्यानावस्थां सञ्जनयत्यपि जीवपतिप्रभुः ।  
विश्वादयो निरंशानां अवस्था त्रितयप्रदाः  ॥ प्स्_१,८।९१ ॥  
  
विना ऋजून् सर्वसुरान् भुविजातान् जगद्गुरुः ।  
अवस्थात्रयसंयुक्तान् कुर्वन्ति प्राज्ञपूर्वकाः  ॥ प्स्_१,८।९२ ॥  
  
ऊर्ध्वलोकस्थितानान्तु सदा जागृत्प्रवर्तकः ।  
एवं सूक्ष्मशरीरेण ब्रह्माणमसृजद्विभुः  ॥ प्स्_१,८।९३ ॥  
  
एवं सङ्कर्षणो वायोः जयायां सूक्ष्मदेहकृत् ।  
वासुदेवः सरस्वत्याः ब्रह्माणमकरोत्पतिम्  ॥ प्स्_१,८।९४ ॥  
  
सङ्कर्षणस्तु भारत्याः मुख्यप्राणं व्यधात्पतिम् ।  
सरस्वत्याश्च भारत्याः प्रद्युम्नः सूक्ष्मदेहकृत्  ॥ प्स्_१,८।९५ ॥  
  
तयोस्ताभ्यां सूक्ष्मतनू विपशेषौ बभूवतुः ।  
सूत्रनामा तदावायुः ब्रह्मा पुरुषनामकः  ॥ प्स्_१,८।९६ ॥  
  
वेदादि सर्वनित्यानाम् अर्थानां जीवसन्ततेः ।  
नित्यानामपि सृष्टौ हि तावुभावाभिमानिनौ  ॥ प्स्_१,८।९७ ॥  
  
ते भार्ये तौ विनाकश्चनार्थोपि स्थितिमर्हति ।  
ब्रह्मा निरभिमानित्वात् शरीर्यप्यशरीरवान्  ॥ प्स्_१,८।९८ ॥  
  
अशरीरो वायुरभ्रं विद्युदित्यादि नामभिः ।  
परशुक्लत्रयं वाच्यं योगात्ते सर्वमानिनः  ॥ प्स्_१,८।९९ ॥  
  
अथानिरुद्धः कालेन ब्रह्मवाय्वोः सभार्ययोः ।  
त्रिचतुस्त्वेकविंशत्यवारं सूक्ष्मशरीरकृत्  ॥ प्स्_१,८।१०० ॥  
  
त्रिवारमेकविंशत्सवारं सूक्ष्म(तनुप्रदः)तनुं प्रदात् ।  
अनिरुद्धो विपादीनां नीलादीनां तथैव च  ॥ प्स्_१,८।१०१ ॥  
  
सौपर्ण्यादि त्रयाणाञ्च कालदेशक्रमेण च ।  
इन्द्रादि पुष्करान्तानां तात्विकानाम् अशेषतः  ॥ प्स्_१,८।१०२ ॥  
  
एकविंशतिवारन्तु अनिरुद्धस्तु सूक्ष्मकृत् ।  
यदा यस्य च सूक्ष्माप्तिस्तत्पूर्वक्षण एव च  ॥ प्स्_१,८।१०३ ॥  
  
तत्तज्जीवगणस्यासु लिङ्गवैषम्यमित्यपि ।  
पञ्चसप्तभिर्मासैर्बाह्यमानेन सर्वशः  ॥ प्स्_१,८।१०४ ॥  
  
तात्विकानां तु देवानां सूक्ष्मसृष्टिरभूद्धरेः ।  
ततो स सत्वतमसः वैषम्यावस्थयायुताम्  ॥ प्स्_१,८।१०५ ॥  
  
जडाख्यां प्रकृतिं सम्यक् चेष्टयामास विश्वसृट् ।  
ततो बिन्दुत्रयं जातं सत्वं चेति रजस्तमः  ॥ प्स्_१,८।१०६ ॥  
  
ऊर्ध्वदेशे सत्वबिन्दुः रजोबिन्दुस्ततोप्यधः ।  
तदधोभूत्तमो बिन्दुः स्थूलश्चाद्यास्त्रिबिन्दवः  ॥ प्स्_१,८।१०७ ॥  
  
श्रीभूदुर्गेति रूपा मा क्रमात्रिगुणमानिनी ।  
विष्णुब्रह्माशिवश्चेति बिन्दुक्रमनियामकाः  ॥ प्स्_१,८।१०८ ॥  
  
ब्रह्मवायू सभार्यौ द्वौ त्रिरूपावभिमानिनौ ।  
सत्वादिबिन्दुषु श्रीश्च श्रिता नश्वरेषु वै  ॥ प्स्_१,८।१०९ ॥  
  
रजस्तमो बिन्दुगतवैषम्ये जगदीश्वरः ।  
ब्रह्मा सङ्कर्षणात्मा तु समुधृत्य ररक्षतुः  ॥ प्स्_१,८।११० ॥  
  
ततो विष्णुः सत्वबिन्दुगतः संवर्धयत्यजः ।  
सत्वावरणमाद्यं च चक्रे तत्र वृतोद्यमम्  ॥ प्स्_१,८।१११ ॥  
  
रजोविन्दुगतो ब्रह्मनामकस्तदधस्तने ।  
देशे द्वितीयावरणं राजसस्यैव नामकम्  ॥ प्स्_१,८।११२ ॥  
  
तमोबिन्दुस्थितो रुद्रस्तामसावरणं व्यधात् ।  
तद्धि द्वितीयावरणं रजसस्यैव गर्भगम्  ॥ प्स्_१,८।११३ ॥  
  
विष्णुब्रह्मशिवौ द्वौ द्वौ ब्रह्मवायू सभार्यकौ ।  
श्रीभूदुर्गास्वाद्यमाद्य तृतीयावरणेषु हि  ॥ प्स्_१,८।११४ ॥  
  
तत्तदात्मस्थूलदेहत्रिगुणेष्वभिमानिनौ ।  
आद्यं शुक्लं द्वितीयं तु रक्तं नीलं तृतीयकम्  ॥ प्स्_१,८।११५ ॥  
  
रजोगुणस्यवैषम्या त्रिगुणावरणान्तरे ।  
महदावरणं चक्रे ब्रह्मनामा स भूपतिः  ॥ प्स्_१,८।११६ ॥  
  
चतुर्थावरणं तत्र विष्णुब्रह्मशिवात्मकः ।  
जाताभ्यां ब्रह्मवायुभ्यां जतौ द्वौ द्वौ त्रिरूपकौ  ॥ प्स्_१,८।११७ ॥  
  
सभार्यौ ब्रह्मवायू च महत्तत्वाभिमानिनौ ।  
महत्तत्वनियन्तेशः आनन्दाख्यो हरिः स्वयम्  ॥ प्स्_१,८।११८ ॥  
आनन्दनाम्नस्तनयौ ब्रह्मवायू महद्गतौ ।  
रजोगुणस्य वैषम्यात् सर्वांशेन मतः कलाः  ॥ प्स्_१,८।११९ ॥  
  
राजसांशेनेन्द्रियाणां दशानां च कलास्तथा ।  
तामसांशेन तन्मात्राः कलाः पञ्चमहद्गताः  ॥ प्स्_१,८।१२० ॥  
  
अभवन्ताः कला नित्यं षोडशापि सदातनः ।  
महत्तत्वाद्विकुर्वाणाद्ब्रह्मणः स्थूलदेहतः  ॥ प्स्_१,८।१२१ ॥  
  
आनन्दवशगाज्जातस्त्वहङ्कारस्त्रिवृन्मतः ।  
वैकारिकस्तैजसश्च तामसश्चेत्यहं त्रिधा  ॥ प्स्_१,८।१२२ ॥  
  
उद्यद्रविप्रभावत्वान् महताहं त्रिवर्णकः ।  
वैकारिकस्तु सत्वांशजातः शुक्ल उदहृतः  ॥ प्स्_१,८।१२३ ॥  
  
तैजसो राजसांशोत्थः रक्तवर्णः प्रकीर्तितः ।  
मनो हृषीकाणि मात्राः पूर्वं सूक्ष्मस्वरूपतः  ॥ प्स्_१,८।१२४ ॥  
  
महत्तत्वगताह्येता अहङ्काराश्रिताः क्रमात् ।  
गायत्रीशो विधिः सत्वे विरिञ्चस्तु रजोगुणे  ॥ प्स्_१,८।१२५ ॥  
  
सावित्रीशो भवत्यद्धा तमसि ब्रह्मनामकः ।  
सरस्वतीशो वसति तादृग्रूपत्रयोत्थितौ  ॥ प्स्_१,८।१२६ ॥  
  
त्रिरूपौ वै ब्रह्मवायू तन्नामानौ महद्गतौ ।  
विद्यादिभिस्त्रिभिस्तासु गायत्र्यादिषु तिसृषु  ॥ प्स्_१,८।१२७ ॥  
  
क्रमाद्ब्रह्मा च वायुश्च शेषश्चासन् हरीच्छया ।  
विपशेषौ सभार्या च महद्राजे रजोत्रिधार्  ॥ प्स्_१,८।१२८  ॥  
  
हर्याज्ञयैवत्रिविधाहंरेष्वभिमानिनः ।  
विद्याद्युत्थैर्ब्रह्मपूर्वैस्त्रिभिः रुद्रस्त्रिरूपकः  ॥ प्स्_१,८।१२९ ॥  
  
सभार्यस्त्रिविधाहङ्कृन्मानीतुस्थूलदेहकः ।  
महत्तत्वस्य गर्भस्थमहदावरणं मतम्  ॥ प्स्_१,८।१३० ॥  
  
लक्ष्मीनारायणो ब्रह्मवायू भार्यासमन्वितौ ।  
उक्तेषु वक्ष्यमाणेषु सर्वतत्वेषु सर्वदा  ॥ प्स्_१,८।१३१ ॥  
  
वसन्ति तान्विना शेषवीशाद्या नक्षमा क्वचित् ।  
वैकारिकाद्धि कुर्वाणान् मनस्तत्वं जगद्गुरुः  ॥ प्स्_१,८।१३२ ॥  
  
सृष्ट्वाहङ्कारगर्भस्थं चकार पुरुषर्षभः ।  
तैजसात्तु विकुर्वाणात् हरिणा चेन्द्रियाणि च  ॥ प्स्_१,८।१३३ ॥  
  
ज्ञानशक्तीनि पञ्चापि कर्मशक्तीनि पञ्च च ।  
सृष्टा भावीनि काले तु सृज्यं वै भूतपञ्चकम्  ॥ प्स्_१,८।१३४ ॥  
  
यत्र यत्र स्थाप्यमीशस्तत्रतानि क्रमाद्व्यधात् ।  
आकाशं तु विकुर्वाणात् स्पर्शमात्रमभूद्धरेः  ॥ प्स्_१,८।१३५ ॥  
  
ततो वायुं समुत्पाद्य वाय्वावरणमातनोत् ।  
वायोश्चैव विकुर्वाणाद्रूपमात्रं ह्यभूत्ततः  ॥ प्स्_१,८।१३६ ॥  
  
ततो वह्निं समुत्पाद्य वह्न्यावरणमातनोत् ।  
वह्नेरपि विकुर्वाणाज्जलमात्रं व्यधाद्धरिः  ॥ प्स्_१,८।१३७ ॥  
  
ततः सलिलमुत्पाद्य जलावरणमाचरत् ।  
जलावृत्ते विकुर्वाणात्तु गन्धमात्राभवद्विभोः  ॥ प्स्_१,८।१३८ ॥  
  
ततः पृथ्वीं सनिर्माय चक्रे भूम्यावृतिं हरिः  ॥ प्स्_१,८।१३९ ॥  
  
इति श्री प्रकाशसंहितायां प्रथमपरिच्छेदे अष्टमो ऽध्यायः  
  
_____________________________________________________________  
  
  
  
श्रीभगवानुवाच  
  
  
भूम्यावरणमध्ये तु ब्रह्माण्डोत्पादनोचितम् ।  
योजनानां पञ्चविंशत्कोटिद्विगुणसम्मितम्  ॥ प्स्_१,९।१ ॥  
  
देशमुर्वरितं चक्रे भगवान् देशकालवित् ।  
असंसृष्टानि तत्वानि ब्रह्माण्डोर्ध्वगतानि च  ॥ प्स्_१,९।२ ॥  
  
अण्डं तदन्तर्निखिलं संसृष्टं परिकीर्तितम् ।  
विज्ञाननामको विष्णुः अहङ्कारस्य रक्षकः  ॥ प्स्_१,९।३ ॥  
  
मनो हृषीकामात्रासु तत्तन्नामा रमापतिः ।  
आकाशवायुतेजस्तु प्राणनामाखिलेश्वरः  ॥ प्स्_१,९।४ ॥  
  
अन्ननामा पृथिव्यां सः जलावरणगोपि च ।  
विशेषपृथिवी चाण्डद्विगुणावृत्तिरूपिका  ॥ प्स्_१,९।५ ॥  
  
अबग्नीरनभोहङ्कृन्महत्तत्व गुणा इमे ।  
सत्वाद्यावृत्तयोण्डोर्ध्वं स्थिताः क्ष्मावरणाः क्रमात्  ॥ प्स्_१,९।६ ॥  
  
दशोत्तराः प्रविज्ञेया तमसो द्विगुणं रजः ।  
रजसो द्विगुणं सत्वं ततो न प्राकृतं क्वचित्  ॥ प्स्_१,९।७ ॥  
  
पश्चादूर्ध्वप्रदेशे तु अनिरुद्धात्मको हरिः ।  
तस्माद्धशाधिकतनुः सोप्यावरणरूपकः  ॥ प्स्_१,९।८ ॥  
  
ततो दशाधिकौ प्रद्युम्नसङ्कर्षणनामकौ ।  
वासुदेवस्तदूर्ध्वस्थस्तद्धशांशाधिको मतः  ॥ प्स्_१,९।९ ॥  
  
ततोप्यनन्तगुणिकानन्तानन्त प्रदेशके ।  
लक्ष्मीनारायणौ व्याप्तौ मर्यादा न तयोः क्वचित्  ॥ प्स्_१,९।१० ॥  
  
श्रीर्देशकालतोनन्तागुणानन्ता न हि क्वचित् ।  
अनिरुद्धात् प्रथमतो ऋजुभिस्त्वपरोक्षिभिः  ॥ प्स्_१,९।११ ॥  
  
सह पूर्वोक्तकालेन जातौ द्वौ भार्ययायुतौ ।  
त्रिरूपकौ ब्रह्मवायू त्रिगुणावृत्तिगौ क्रमत्  ॥ प्स्_१,९।१२ ॥  
  
तेषां सत्वाद्या वृत्तयः स्थूलदेहाः प्रकीर्तिताः ।  
ततोनिरूद्धसूक्ष्मदेहाज्जातौ विधीरणौ  ॥ प्स्_१,९।१३ ॥  
  
स ऋजूकौ चतुर्वारं महत्तत्वगतौ मतौ ।  
तेषां महत्तत्वमेव स्थूलदेहं वदन्ति हि  ॥ प्स्_१,९।१४ ॥  
  
तत स्त्रिरूपौ स ऋजू तौ द्वौ शान्तीशजौ क्रमात् ।  
त्रिविधाहङ्कृतिगतौ स भार्यौ स ऋजू उभौ  ॥ प्स्_१,९।१५ ॥  
  
एकविंशद्वारजातौ मनस्तत्वादितत्वगौ ।  
अपरोक्षिणाम् ऋजूनां च शतस्याण्डाद्बहिर्जनिः  ॥ प्स्_१,९।१६ ॥  
  
एवं रुद्रादि तत्वेशाः स्वसङ्ख्या नियमोचिताः ।  
अण्डाद्बहिः सृष्टियोग्याः दृष्टेशाः नेतरे क्वचित्  ॥ प्स्_१,९।१७ ॥  
  
एवं त्रिरूपतो जाताः प्राक्शान्तीशेन कालतः ।  
सूक्ष्मेण ऋजुजन्मानन्तरं शेषादयस्त्रयः  ॥ प्स्_१,९।१८ ॥  
  
षण्णीलाद्याः कालयोगात् सापर्ण्याद्याः क्रमेण तु ।  
अजेशाजेरशेष्यैस्तु अजेराभ्यां स्त्रिभिः स्त्रिभिः  ॥ प्स्_१,९।१९ ॥  
  
रूपैरहङ्कारतत्वात्मकस्थूलशरीरिणः ।  
बभूवुरितरेषां तु पदयोग्यापरोक्षिणः  ॥ प्स्_१,९।२० ॥  
  
ते तथैव महत्तत्वाद्येकविंशति तत्वके ।  
तावद्रूपैःसूक्ष्मतत्वाजातौ प्रागनिरूद्धतः  ॥ प्स्_१,९।२१ ॥  
  
मन आदीनि तत्वानि स्थूलदेहानि भेजिरे ।  
इन्द्रादि पुष्करान्ताश्च सूक्ष्मतत्वानिरुद्धजाः  ॥ प्स्_१,९।२२ ॥  
  
एकविंशद्वारतस्ते आसन् चित्तादि तत्वगाः (आस श्रितादित तत्वगाः)।  
तानि स्थूलादि तत्वानि(देहानि) तेषाम् आसन् क्रमेण हि  ॥ प्स्_१,९।२३ ॥  
  
प्राक्शान्तीशोत्थितेन्द्राद्याः मनस्थूलशरीरिणः ।  
द्वित्र्यब्दिपञ्चषड्वारं जाताः श्रोत्रादितत्वगाः  ॥ प्स्_१,९।२४ ॥  
  
सप्ताषटनवदिग्रुद्रवारजाताः क्रमेण तु ।  
इन्द्रादयः पुष्करान्ताः वागादि स्थूलदेहकाः  ॥ प्स्_१,९।२५ ॥  
  
ततश्च पञ्चवारोत्थाः प्राक्शान्तीशेन कालयोगतः ।  
शब्दादि स्थूलदेहेताः ततो जातास्तु द्वादिगाः  ॥ प्स्_१,९।२६ ॥  
  
अत्रोक्तानां सुराणान्तु यादृशस्थूलदेहतः ।  
भावीनां च पदस्थानां तद्वशे स्थितिरिष्यते  ॥ प्स्_१,९।२७ ॥  
  
अनिरुद्धः सूक्ष्मकर्ता प्रागेषामुचितस्थलम् ।  
प्राप्यैव सृष्टिमकरोद्धेशकालार्थतत्ववित्  ॥ प्स्_१,९।२८ ॥  
  
सर्वतत्वस्थितानान्तु ऋजूनां सूक्ष्मदेहगाः ।  
सत्वाणवो दशगुणाधिका यान्ति च सर्वशः  ॥ प्स्_१,९।२९ ॥  
  
रजस्तमोणवः पादमात्रतो यान्ति चोन्नतिम् ।  
बहुवारजातरुद्रेन्द्रादि सूक्ष्मशरीरगाः  ॥ प्स्_१,९।३० ॥  
  
सत्वाणवःसमाश्चोपाश्चोपचितास्तथा ।  
रजस्तमोणवो रुद्रशक्रादिसुरसूक्ष्मगाः  ॥ प्स्_१,९।३१ ॥  
  
द्वित्र्यब्धिपञ्चषट्सप्ताष्ट धर्मशिवार्ककैः ।  
भागतोविंशदन्तैर्वृद्धिं यास्यन्ति वै क्रमात्  ॥ प्स्_१,९।३२ ॥  
  
तेनैव तत्कारणेन पूर्वपूर्वोक्त कारणैः ।  
उत्तरोत्तररूपेषु बुद्धिमान्द्यादि चेष्यते  ॥ प्स्_१,९।३३ ॥  
  
महदादिषु चाण्डोर्ध्वं दैत्यावेशादि नेष्यते ।  
यथा सूक्ष्मशरीरेषु अभिवृद्धं रजस्तमः  ॥ प्स्_१,९।३४ ॥  
  
भवत्तेषां तथा प्रोक्तं स्थूलदेहेष्वपि स्फुटम् ।  
रजस्तमोणवो व्यक्तिं यास्यन्त्येव ततः क्रमात्  ॥ प्स्_१,९।३५ ॥  
  
तत्वानि पूर्वरूपाणि सन्त्यनन्तानि तानि तु ।  
ऋजवः सर्वतत्वेषु प्रतिभातपरावराः  ॥ प्स्_१,९।३६ ॥  
  
सभार्या नीचोच्चसर्वतत्वेषु संस्थिताः ।  
रजस्तमोणूपचयाधिक्याद्बुद्धिविपर्ययम्  ॥ प्स्_१,९।३७ ॥  
  
नैव यास्यन्ति ते सर्वे हरेः प्रियतमाःसदा ।  
ब्रह्मासरस्वतीविष्णोः सर्वाङ्गैः सम्भवन्ति हि  ॥ प्स्_१,९।३८ ॥  
  
वामनाड्युत्थितौ शेषविपौ विष्णोः शिवस्तथा ।  
नीलाद्यावारुणी पूर्वाः इन्द्रकामौ मनोभवौ  ॥ प्स्_१,९।३९ ॥  
  
सभार्यौ च गुरुर्बुद्धेः मनुराद्योह्युपस्थतः ।  
दक्षोङ्गुष्टात् कामपुत्रः मनवः कामपूर्वकाः  ॥ प्स्_१,९।४० ॥  
  
मरुतः श्वासतः सूर्यः चक्षुषः चन्द्रमा श्रुतेः ।  
धर्मो हृदः सभार्यश्च वरुणो रसनोत्थितः  ॥ प्स्_१,९।४१ ॥  
  
भृगुस्त्वचोग्निर्मुखतः जातान् मेढ्रान् मनुर्गतेः ।  
विश्वामित्रमरीच्याद्याः मित्रोपानाच्चनैरुतः  ॥ प्स्_१,९।४२ ॥  
  
स्कन्दाद्भवगणपतिः शम्भुजयन्तौ नाभिपादयोः ।  
नासत्यौ नासिकाभ्यन्तु विश्वक्सेनो मुखादभूत्  ॥ प्स्_१,९।४३ ॥  
  
पद्भ्यान्तु ऋभवः(रुतवः)(रुभवः) कण्ठाद्धिग्देवास्तु कर्मजाः ।  
रुद्राः कपोलाल्ललाटाच्च वसवत्स्विच्छया विभोः  ॥ प्स्_१,९।४४ ॥  
  
आदित्यास्तु प्रकाशोत्था दन्तपङ्क्तिस्थिता अपि ।  
सनकाद्या मनोजाता जयाद्यानाभि पार्श्वतः  ॥ प्स्_१,९।४५ ॥  
  
गङ्गादि नद्यो नाडिभ्यः पादाङ्गुष्टादिभिः प्रभोः ।  
अनुक्ततात्विकाःसर्वे कटाक्षोत्था बुधामताः  ॥ प्स्_१,९।४६ ॥  
  
शनिः शरीरतः पुष्कराद्या कर्मेन्द्रियोद्भवाः ।  
अनुक्तदेवताभार्याः भर्तृभिः सहसम्भवाः  ॥ प्स्_१,९।४७ ॥  
  
एते ह्यशेषतत्वेषु तत्वस्थित हरीरयोः ।  
प्रोक्त्यैरङ्गैः क्रमाज्जातः वसन्ति ह्यभिमानिनः  ॥ प्स्_१,९।४८ ॥  
  
सृष्टावेवं बहिश्चाण्डान् मुक्तावेवं हरेर्वशः ।  
जातौ जातौ हि यस्तस्मात् कामस्तुद्गतिःसुतः  ॥ प्स्_१,९।४९ ॥  
  
चण्डो जयाद्या द्वारस्थाः शशाङ्को धनपस्तथा ।  
गन्धर्वपतयःसर्वे जातिष्वपि च तात्विकाः  ॥ प्स्_१,९।५० ॥  
  
पुष्करोच्चा बुधोच्चास्तु अनुक्तास्ते प्रकीर्तिताः ।  
एवं शेषस्य भागोत्था(मार्गोत्थ) बहिरण्डात्समस्तशः  ॥ प्स्_१,९।५१ ॥  
  
नवकोट्यो हि देवानां सत्वतत्वाभिमानिनः ।  
अजो विपस्ततो नीलाद्विषट्कविपवल्लभा  ॥ प्स्_१,९।५२ ॥  
  
तत इन्द्रःशशी तस्मात् प्राणाद्या मारुतोखिलाः ।  
इन्द्राद्दक्षस्ततो देवर्षयो वै नारदादयः  ॥ प्स्_१,९।५३ ॥  
  
इन्द्राद्गुरुस्ततो सूर्यः जयौ विघ्नप्रभुस्ततः ।  
अभवंश्च स्मृतासूर्यादग्निरग्नेस्तु रुद्रकाः  ॥ प्स्_१,९।५४ ॥  
  
आदित्यावसवो विश्वाप्याश्वनौ रक्षसाधिपः ।  
पर्जन्य बुधशन्याद्याः पुष्करान्ताः समुत्थिताः  ॥ प्स्_१,९।५५ ॥  
  
वसन्ति सर्वतत्वेषु गरुत्मान् मार्गदेवताः ।  
उत्तमानां च गुरवः नीचा उत्तमसेवकाः  ॥ प्स्_१,९।५६ ॥  
  
इति श्री प्रकाशसंहितायां प्रथमपरिच्छेदे नवमो ऽध्यायः  
  
_____________________________________________________________  
  
श्रीहंस उवाच  
  
  
सर्वत्र भाविःऋजवो विष्णोर्वायोर्भवन्ति हि ।  
अण्डान्तर्बहिस्था वा नानैर्जन्म लभन्ति ते  ॥ प्स्_१,१०।१ ॥  
  
व्यामोहायासुराणान्तु अन्यजा इव भान्ति ते ।  
ब्रह्मापरोक्षिणःसर्वे रुद्राद्याः भावितात्विकाः  ॥ प्स्_१,१०।२ ॥  
  
अहङ्कारेश्वरैर्वायुजातैर्जता भवन्ति हि ।  
उत्तमैःसर्वनीचानां सृष्टिरङ्गेर्धदेशतः  ॥ प्स्_१,१०।३ ॥  
  
एवं क्रमात्सृष्टिरुक्ता व्युत्क्रमेण लयः स्मृतः ।  
अण्डोर्ध्वदेशतत्वेशा अत्र पूर्वोक्तरीतितः  ॥ प्स्_१,१०।४ ॥  
  
सुप्रारब्धा बहुविधा दोषसम्बन्धवर्जिताः ।  
ये ये यथा यथा जाताः सृष्टिकाले भवन्ति हि  ॥ प्स्_१,१०।५ ॥  
  
गुणसृष्ट्युत्तरं जाताः सर्वेस्थूलशरीरिणः ।  
अंशानन्दबलज्ञानदेशकालापरोक्षकाः  ॥ प्स्_१,१०।६ ॥  
  
लयसृष्टिपदावेश गुणलक्षणकान्तयः ।  
एवं चतुर्दशमहातारतम्याः प्रकीर्तिताः  ॥ प्स्_१,१०।७ ॥  
  
वेदेषु देशकालेषु लिङ्गदेहेषु चाक्षरे ।  
प्रकृतौ सर्वजीवानां महत्तत्वगुणत्रये  ॥ प्स्_१,१०।८ ॥  
  
अंशा ऋजूनां सन्त्येव विपाद्यंशा न तेषु हि ।  
अहङ्कारे विपाद्यंशा न तत्रेन्द्रादिकांशकाः  ॥ प्स्_१,१०।९ ॥  
  
नीचनीचामरमनो देहादिषु सुरोत्तमाः ।  
वसन्त्यंशैर्ननीचास्तु स्वोत्तमेषु विशन्ति हि  ॥ प्स्_१,१०।१० ॥  
  
अण्डादन्तर्बहिस्त्वेवमंशोत्था तारतम्यधीः ।  
विधेः सर्वाङ्गसायुज्यं वाण्याः वाचिमनस्यपि  ॥ प्स्_१,१०।११ ॥  
  
स्वोत्पत्यङ्गेषु देवानां सायुज्यं दिशतीश्वरः ।  
उत्तमानां महानन्दा नीचनीचेषु सङ्गताः  ॥ प्स्_१,१०।१२ ॥  
  
शतांशादवरा नीचानन्दादुत्तमगामि तत् ।  
शतांशादुत्तमा मुक्तौ श्वेतद्वीपादिषु स्फुटम्  ॥ प्स्_१,१०।१३ ॥  
  
त्रिषु स्थानेषु श्रीभागे चिन्मात्रानन्दमूर्जितम् ।  
भूदुर्गाभागयोः प्राप्तव्यानन्द(दं शुद्ध) सात्विकैः  ॥ प्स्_१,१०।१४ ॥  
  
देहैर्भोगोचितानन्त शुद्धसात्विकवस्तुभिः ।  
भूदुर्गाभ्यां कल्पितैस्तैर्भगवान् भक्तसन्ततेः  ॥ प्स्_१,१०।१५ ॥  
  
उत्तमानां स बहुलं नीचानामल्पमेव च ।  
तत्तद्योग्य निजानन्दं ददाति पुरुषः स्वराट्  ॥ प्स्_१,१०।१६ ॥  
  
मुक्तौ स्वोत्तम भोग्योरु मुदपेक्षाल्पिकस्य तु ।  
न विद्यते हि स्वानन्दपूर्णस्य न पुनर्जनिः  ॥ प्स्_१,१०।१७ ॥  
  
दुःखाज्ञानानादिकं भूयो भग्नलिङ्गस्य नेष्यते ।  
शतशब्दो दशसहस्रपरं प्राप्तं वदन्ति हि  ॥ प्स्_१,१०।१८ ॥  
  
उत्तमानां बलं भूरिनीचानामल्पमेव तु ।  
गर्भोदकागतः शेषः मूर्ध्नैकेनाखिलं भुवम्  ॥ प्स्_१,१०।१९ ॥  
  
स द्वीपाब्धिसरिच्छैलां धत्ते सर्षपवत्सदा ।  
तं वै शेषं सहस्रास्यं वायुकूर्मो महाबलः  ॥ प्स्_१,१०।२० ॥  
  
धत्ते पुच्छाग्रतः शक्रपूर्वाः शेषाद्बलावराः ।  
बहवो गोमहिष्याद्या एक कुञ्जर भोजने  ॥ प्स्_१,१०।२१ ॥  
  
यावत्तावत्कूर्महस्तितोप्येते हि कोटिशः ।  
मिलिता अपि नागेन योद्धुमर्हति न क्वचितु  ॥ प्स्_१,१०।२२ ॥  
  
तथोत्तमसुरैर्नीचसुराः कोटिसहस्रशः ।  
मिलिताः प्रथनेनेशाः किमुमर्त्यास्तु राक्षसाः  ॥ प्स्_१,१०।२३ ॥  
  
अतो बलेन सर्वेषां तारतम्यं विवेचितम् ।  
अनालोच्यानन्तकल्पेष्वण्डान्तर्बहिरास्थितम्  ॥ प्स्_१,१०।२४ ॥  
  
अतीतं वर्तमानं चानागतं वस्तु सञ्चयम् ।  
सदा करतलामलकवद्वेत्ति विष्ण्वनुग्रहात्  ॥ प्स्_१,१०।२५ ॥  
  
अनादि नित्यानधिकान् निर्विशेषादनन्तरान् ।  
सोपि नारायणगुणानालोच्याप्यतिकालतः  ॥ प्स्_१,१०।२६ ॥  
  
अनन्तकल्याणगुणपूर्णस्यानन्तभागतः ।  
विभक्तानन्तभागैकभाग ज्ञप्तौ न हि क्षमः  ॥ प्स्_१,१०।२७ ॥  
  
विनेश्वरगुणज्ञानेज्ञानम् ऋजुगणस्य हि ।  
अतीतानागतजगद्विषयीकरणे क्षमम्  ॥ प्स्_१,१०।२८ ॥  
  
आलोच्य वैष्णवज्ञानेप्यधिकं सर्वजीवतः ।  
विपशेषादिकज्ञानं सर्वदालोचनादपि  ॥ प्स्_१,१०।२९ ॥  
  
स्वोत्तमैर्भिन्नजगतः विषयीकरणे क्षमम् ।  
न भवेदेकदेशेन जानन्त्येते न चान्यथा  ॥ प्स्_१,१०।३० ॥  
  
जडञ्चाचेतनं वापि शिवाद्याः पुष्करान्तिमाः ।  
लिङ्गबद्धाः पदस्थाश्च भाविनश्चापरोक्षिणः  ॥ प्स्_१,१०।३१ ॥  
  
अण्डान्तरे बहिश्चापि तात्विका बहुरूपतः ।  
स्थिता अपि न जानन्ति साकल्येन जगद्गतम्  ॥ प्स्_१,१०।३२ ॥  
  
अनादिसर्वजीवानां ज्ञानं तद्विविधं मतम् ।  
स्वारूपिकं च बाह्यञ्च नित्यं स्वारूपिकं मतम्  ॥ प्स्_१,१०।३३ ॥  
  
अजन्यं शाश्वतं विष्णोः बन्धस्य वशगं सदा ।  
जीवङ्गेशाधीनमायावशगं क्रमयोगतः  ॥ प्स्_१,१०।३४ ॥  
  
साधनेन व्यञ्ज्यमानमामुक्त्यन्तं ततः परम् ।  
एकप्रकारमज्ञानं रहितं स्वोत्तमाश्रितात्  ॥ प्स्_१,१०।३५ ॥  
  
ज्ञानाच्छतगुणन्यूनर्म् इश्वरे वा जगत्यलम् ।  
अनन्तवेदोक्तगुणान् विष्णेर्जानाति पद्मभूः  ॥ प्स्_१,१०।३६ ॥  
  
पदस्थो वा विमुक्तो वा तदन्ये तद्गुणस्थिताः ।  
क्रमेणैव शतन्न्यूनज्ञानं विष्णोरुपासकाः  ॥ प्स्_१,१०।३७ ॥  
  
प्राकृतोप्राकृतशरीराश्रितस्य ऋजोःसदा ।  
मनस्यनित्यं यज्जन्यं पुनः पुनरपि स्फुटम्  ॥ प्स्_१,१०।३८ ॥  
  
तद्बाह्येवृत्तिरुपं च यथार्थं सर्वदापि च ।  
तेषां पञ्चविधज्ञानं क्वचिदेव न सर्वदा  ॥ प्स्_१,१०।३९ ॥  
  
दैत्यावेशादि शून्यास्ते सदा दुर्विषयोज्झिताः ।  
साक्षीन्द्रियैः सहाप्येतल्लिङ्गसूक्ष्मेन्द्रियावृतैः  ॥ प्स्_१,१०।४० ॥  
  
स्थूलेन्द्रियैः सुविषयासक्तैः प्रात्यक्षकी मतिः ।  
यदार्थैव तया दोषशून्या सद्युक्तिजा मतिः  ॥ प्स्_१,१०।४१ ॥  
  
युक्तिजन्यं तु यज्ञानमानुमानिकमीरितः ।  
प्रत्यक्षमनुमानञ्च आगमस्तस्य साधनम्  ॥ प्स्_१,१०।४२ ॥  
  
यथार्थैव तथा वेदशास्त्रार्थश्रवणादपि ।  
मनोजातं स्वागमजं यथार्थज्ञानमेव हि  ॥ प्स्_१,१०।४३ ॥  
  
देशादवरदेशेतु क्रमात्तत्वेषु संश्रिताः ।  
तत्वव्यापारकाले तु स्वरूपोचितशक्तयः  ॥ प्स्_१,१०।४४ ॥  
  
यथागमसमुद्भूतं त्रिविधं परिकीर्तितम् ।  
ज्ञानं मनःसमुद्भूतं बाह्यकार्यमितीरितम्  ॥ प्स्_१,१०।४५ ॥  
  
यत्प्रत्यक्षानुमानं च आगमस्तस्य साधनम् ।  
जीवः प्रमाताविषया अर्थास्ते कारणामताः  ॥ प्स्_१,१०।४६ ॥  
  
रूद्रादीनान्तु यज्झानं बाह्यं मनसि सम्भवम् ।  
प्रत्यक्षाद्यैस्त्रभिः सद्भिः साधनैरप्यनित्यकम्  ॥ प्स्_१,१०।४७ ॥  
  
क्वचिद्यथार्थं तज्ञानमयथार्थं क्वचिद्भवेत् ।  
कर्मदेवाजानजाद्याः देवदासाः क्रमावराः  ॥ प्स्_१,१०।४८ ॥  
  
देवगन्धर्वपर्यन्ताः सांशाः सर्वे प्रकीर्तिताः ।  
निरंशास्ते सदामर्त्यगन्धर्वाद्या स्तृणान्तिमाः  ॥ प्स्_१,१०।४९ ॥  
  
जीवा एषां स्वरूपन्तु ज्ञनं नित्यं यथार्थकम् ।  
उत्तमोत्तमतो न्यूनम् अयथार्थादिकं क्रमात्  ॥ प्स्_१,१०।५० ॥  
  
बाह्यं जन्यमनित्यं च यथार्थं प्रायशः सदा ।  
रिश्वरे वा जगति वा क्रमादल्पावगाहि च  ॥ प्स्_१,१०।५१ ॥  
  
इति ज्ञाने तारतम्यं देवेषूच्चावचेष्वलम् ।  
महद्गणत्रयेष्वंशाः ऋजूनां सन्ति चोन्नते  ॥ प्स्_१,१०।५२ ॥  
  
देशे तत्र न रुद्रादि देवांशास्तदधस्तने ।  
देशेहङ्कृतिरुद्रादि देवांशाःसन्ति सर्वदा  ॥ प्स्_१,१०।५३ ॥  
  
तत्रेन्द्राद्या न तिष्ठन्ति ततोप्यवरदेशगाः ।  
भूताव्यतीनां मर्यादा यद्देशे यादृशीरिता  ॥ प्स्_१,१०।५४ ॥  
  
कलाषोडशतद्गाश्च तत्तदा वृत्तिसन्तताः ।  
मनः शब्दः श्रोत्रवाचां कलास्त्वाकाशसन्तताः  ॥ प्स्_१,१०।५५ ॥  
  
त्वक्स्पर्शपाणिसञ्ज्ञास्तु कलावायुसमाश्रिताः ।  
नेत्ररूपाङ्घ्रिसञ्ज्ञास्तु कलास्तेजः शरीरगाः  ॥ प्स्_१,१०।५६ ॥  
  
रसनारसगुह्यानां कलावारिसमाश्रिताः ।  
गन्धघ्राणोपस्थकला पृथिव्यावरणाश्रिता  ॥ प्स्_१,१०।५७ ॥  
  
मनोमात्रेन्द्रियकला भूतेषु क्रमयोगतः ।  
तदाधिकारा हरिणा शक्राद्याः पुष्करान्तिमाः  ॥ प्स्_१,१०।५८ ॥  
  
सूक्ष्मस्थूलोत्पत्तिकाले उत्तमास्तूर्ध्वदेशगाः ।  
नीचनीचास्तूच्चदेशस्थितोच्चोच्चसुराश्रयात्  ॥ प्स्_१,१०।५९ ॥  
  
देशादवरदेशे तु क्रमात्तत्वेषु संस्थिताः ।  
तत्वव्यापारकाले तु स्वरूपोचितशक्तयः  ॥ प्स्_१,१०।६० ॥  
  
इति देशोचित महातारतम्यं वदन्ति हि ।  
देवमानेनाब्दशतं पौर्वापर्यव्यवस्थया  ॥ प्स्_१,१०।६१ ॥  
  
ऋजूनां च जनिः प्रोक्ता सहस्राब्दान्तरामताः ।  
विपाद्यास्तु तथेन्द्राद्या दशसाहस्रवत्सरैः  ॥ प्स्_१,१०।६२ ॥  
  
क्रमात्पौर्वापर्यजाताः कालान्नीचोच्चभाविनः ।  
अथ सर्वस्यापरोक्षतारतम्यं विविच्यते  ॥ प्स्_१,१०।६३ ॥  
  
तृणादिसर्वजीवानां स्वरूपोद्धार आगते ।  
काले तत्तद्योग्यजीवसाधनोचितकालके  ॥ प्स्_१,१०।६४ ॥  
  
हरिश्च श्रीब्रह्मवायू सभार्यौ च तदाज्ञया ।  
एतदन्यद्वीपवर्षजायामानान् हि सर्वशः  ॥ प्स्_१,१०।६५ ॥  
  
स्वकर्मवशगान् स्वर्गान्तरिक्षधरान् चरन् ।  
नानायोनिगतान् जीवान् अतलाद्याधरस्थितान्  ॥ प्स्_१,१०।६६ ॥  
  
उद्धर्तुकामो भगवान् भारते जनयिष्यति ।  
तत्र मानुषयोन्युत्थांस्तत्रापि ब्राह्मणोत्तमान्  ॥ प्स्_१,१०।६७ ॥  
  
तत्र सर्वस्वरूपोरुव्यक्तिकारककर्मणा ।  
संयोज्य सर्वसद्योग्यज्ञानदानगुरूत्तमान्  ॥ प्स्_१,१०।६८ ॥  
  
भिन्नदेशे भिन्नकाले योजयत्यखिलं हरिः ।  
तृणादिमर्त्यपर्यन्तगन्धर्वास्ते ह्यनन्तशः  ॥ प्स्_१,१०।६९ ॥  
  
निरंशास्ते प्रतीकालम्बनास्ते कर्मयोगिनः ।  
देवगन्धर्वपूर्वास्त्वाजानजान्ता समस्तशः  ॥ प्स्_१,१०।७० ॥  
  
अप्रतीकालम्बना सांशाः क्रमोच्च ज्ञानयोगिनः ।  
प्रतीकस्थं शरीरस्थं पश्यन्तीति तथाह्वयाः  ॥ प्स्_१,१०।७१ ॥  
  
प्रतीकाद्बहिरीशस्य दर्शानात् कर्मदेवताः ।  
अप्रतीकालम्बनाश्च प्रायोविज्ञानयोगिनः  ॥ प्स्_१,१०।७२ ॥  
  
एषामण्डान्तरे जन्मापरोक्षादि प्रशस्यते ।  
निरंशाः पक्वकाले तु उत्क्राम्यैव महरादिगाः  ॥ प्स्_१,१०।७३ ॥  
  
एषां लये स्वोत्तमेषु प्रवेशो नैव विद्यते ।  
देवगन्धर्वपूर्वाणां भूमावुत्क्रमणाल्लयः  ॥ प्स्_१,१०।७४ ॥  
  
महालये स्वोत्तमेषु प्रवेशः लूक्ष्मदेहतः ।  
उत्क्रमानुत्क्रमान्योगिनोह्यतत्वेश्वरवशान् जगुः  ॥ प्स्_१,१०।७५ ॥  
  
पुष्करान्ता तात्विकाश्च क्वापि नोत्क्रमणाल्लयाः ।  
यान्ति स्थूलशरीरैस्ते स्वोत्तमेषु विशन्ति हि  ॥ प्स्_१,१०।७६ ॥  
  
ताननुक्रमणान्याहुः योगिनो भक्तियोगिनः ।  
सत्कर्मज्ञानभक्ती च सर्वेषां सर्वदापि हि  ॥ प्स्_१,१०।७७ ॥  
  
अवश्यकास्ते सर्वेपि तत्तत्प्राचुर्यतस्तथा ।  
निरंशाःसत्साधनायोचितजन्मसहस्रतः  ॥ प्स्_१,१०।७८ ॥  
  
ज्ञानन्तु दशभिः प्राप्य सद्भक्तिं त्रिभिराप्य च ।  
दृष्ट्वा हृदिस्थं मुच्यन्ते ह्यतस्ते कर्मयोगिनः  ॥ प्स्_१,१०।७९ ॥  
  
सत्कर्मकृत्वा निष्काम्यं लभन्ति गुरुसन्तती ।  
अतात्विका देवदासाः सत्कर्मशतजन्मभिः  ॥ प्स्_१,१०।८० ॥  
  
कृत्वा दशसहस्रोरुजन्मभिर्ज्ञानमाप्य च ।  
भक्तिं त्रिशतकैराप्य मुच्यन्ते ज्ञानयोगिनः  ॥ प्स्_१,१०।८१ ॥  
  
अतस्ते कर्मदेवतास्तदूर्ध्वं भक्तियोगिनः ।  
तृणाद्याः स्वहृदिस्थं तं पश्यन्त्युचितजन्मभिः  ॥ प्स्_१,१०।८२ ॥  
  
दीपकान्तिविशिष्टेशं न देवान् नैव मर्त्यगम् ।  
घटिकार्धं शरीरे वा मुक्तौ शक्तिस्तु तादृशी  ॥ प्स्_१,१०।८३ ॥  
  
चिन्मात्रोपासनाशक्तिः नैवाधिकगुणोत्तरे ।  
तेषार्म् इदृश एवं स्यात् अपररोक्षो हि नाधिकः  ॥ प्स्_१,१०।८४ ॥  
  
रामकृष्णादि रूपाणि बहिः पश्यन्त्यपि क्वचित् ।  
मानुषत्वेन पश्यन्ति अपरोक्षेन संस्मृतः  ॥ प्स्_१,१०।८५ ॥  
  
स्थूलहृद्गापरोक्षास्तु बाह्यस्तादपरोक्षकाः ।  
स्वस्वरूपस्थजीवाभस्वतन्त्रस्य च दर्शनम्  ॥ प्स्_१,१०।८६  ॥  
  
स्वरूपाभ्यापरोक्षस्तु सर्वेषामेवमेव हि ।  
पादोनघटिकामात्रं स्वरूपे प्राकृते हृदि  ॥ प्स्_१,१०।८७ ॥  
  
पश्यन्ति क्रिमिकीटाद्याः प्रदीपप्रभया हरिम् ।  
स्वरूपचक्षुषादृष्टिः अपरोक्ष इतीर्यते  ॥ प्स्_१,१०।८८ ॥  
  
वेद देशाक्षरोकालो जीवेशौ प्राकृतेन्द्रियैः ।  
न वेद्या हि स्वरूपेण वेद्या एव प्रकीर्तिताः  ॥ प्स्_१,१०।८९ ॥  
  
भक्त्या हरिप्रसादेन नष्टेत्वज्ञानपञ्चके ।  
रत्नवद्भासुरे लिङ्गे सूक्ष्मदेहेस्थितस्य तु  ॥ प्स्_१,१०।९० ॥  
  
जीवस्य चक्षुषी व्यक्तो भवतः स्वेन पश्यति ।  
तेजोमयस्वरूपस्थं स्थूलहृद्गं क्रमेण तु  ॥ प्स्_१,१०।९१ ॥  
  
यवमात्रं हरिन्तार्णाः कीटाद्याः बदरीमितम् ।  
अङ्गुष्टाग्रमितं वृषाः प्रदीपदशसन्निभम्  ॥ प्स्_१,१०।९२ ॥  
  
हरिं पश्यन्ति घटिकामितं कालं रमापतिम् ।  
समं दीपं चिदानन्दं चिदानन्दात्मकं मृगाः  ॥ प्स्_१,१०।९३ ॥  
  
खगाश्च पशवो गावः हृद्गं जीवगतं हरिम् ।  
प्रदीपशतभायुक्तं घटिकार्धतदर्धकम्  ॥ प्स्_१,१०।९४ ॥  
  
सच्चिदान्द आत्मेति मानुष्यैर्ध्यैयर् इश्वरः ।  
विद्युद्वन्मानुषा विद्युर्दशविद्युन्मितं नृपाः  ॥ प्स्_१,१०।९५ ॥  
  
राजानस्तद्विगुणाभं सूर्यमण्डलवत्सुराः ।  
गन्धर्वाः पितरःसूर्यशतसन्निभमीश्वरम्  ॥ प्स्_१,१०।९६ ॥  
  
गोप्यः कृष्णाङ्गसङ्गार्हाः पञ्चसाहस्रसूर्यभम् ।  
आजानजादशसाहसस्रार्काभं त्वग्निजा अपि  ॥ प्स्_१,१०।९७ ॥  
  
चतुर्लक्षाधिकाशीतिलक्षजीवगणेष्वपि ।  
दशैव पुरुषाः प्रोक्तास्तात्विकास्तेषु पञ्च च  ॥ प्स्_१,१०।९८ ॥  
  
पर्जन्यादवराः पञ्च पुष्करादुत्तमा मताः ।  
सस्त्रीकाःसोमहीना अण्डादन्तर्बहिस्थिताः  ॥ प्स्_१,१०।९९ ॥  
  
त्रिंशच्चारणरक्षांसि सप्ततिः सर्वजातिषु ।  
अन्तरालेतु पद्मोत्था ब्रह्मायावद्धितिष्ठति  ॥ प्स्_१,१०।१०० ॥  
  
तावत्संवत्सरगत प्रतिप्रतिदिनेष्वपि ।  
सांशा अतात्विकाः सर्वेसङ्ख्यया वक्ष्यमाणया  ॥ प्स्_१,१०।१०१ ॥  
  
मितास्तु प्रतिकल्पेपि पदस्था ह्यपरोक्षिणः ।  
उर्वश्याद्याह्यप्सरसः शतंशा स्व(स्वष्ट)सङ्ख्यया  ॥ प्स्_१,१०।१०२ ॥  
  
मिता अजानजैस्तुल्याः कर्मदेवसमापराः ।  
शतं पितॄणां सप्तैव तेषूर्वश्यादिभिः समाः  ॥ प्स्_१,१०।१०३ ॥  
  
अन्ये आजानजेभ्यस्तु न्यूनास्तेभ्योवराः क्रमात् ।  
गन्धर्वास्तु शतं तेषु अष्टौ तुल्याश्च कर्मजैः  ॥ प्स्_१,१०।१०४ ॥  
  
शतकोटिमिताः सर्वे ऋषयो विंशदुत्तमाः ।  
तेष्वेव तावत्विष्टाभिः शतकं कर्मजैः समम्  ॥ प्स्_१,१०।१०५ ॥  
  
तदन्ये आजानजेभ्यस्तुल्या अग्निसुता अपि ।  
द्व्यष्टौसहस्राणि शतन्त्रिंशच्चारणरक्षसाम्  ॥ प्स्_१,१०।१०६ ॥  
  
साध्यसिद्धास्तथान्यास्तु सप्ततिः सर्वजातिषु ।  
शतं सिद्धाजानजाख्या पश्यन्ति हृदि जीवगम्  ॥ प्स्_१,१०।१०७ ॥  
  
कोटिसूर्यप्रभं कर्मदेवा हृद्गं बहिस्थितम् ।  
द्विसप्तलोकसमितं ते प्रतीकावलम्बनाः  ॥ प्स्_१,१०।१०८ ॥  
  
मर्त्याः द्विघटिकामात्रं त्रिनाड्यन्तं नृपोत्तमाः ।  
तथा मानुषगन्धर्वाश्चतुर्नाड्यन्तमीश्वरम्  ॥ प्स्_१,१०।१०९ ॥  
  
षण्णाड्यन्तं सुगन्धर्वा गोप्यायामान्तमञ्जसा ।  
शतोनशतकोट्यस्तु ऋषयोग्निसुता अपि  ॥ प्स्_१,१०।११० ॥  
  
साजानजादशघटिकामितं कालं जगद्गुरुम् ।  
पश्यन्ति कर्मदेवास्तु मध्याह्नान्तं परेश्वरम्  ॥ प्स्_१,१०।१११ ॥  
  
स्वोत्तमस्पर्धयाहीनाः दुष्प्रारब्धविवर्जिताः ।  
भावरूपाज्ञानशून्याः दैत्यावेशविवर्जिताः  ॥ प्स्_१,१०।११२ ॥  
  
पूर्वोक्तकान्त्याकाले तं पश्यन्ति जगदीश्वरम् ।  
पूर्वोक्तदोषरहितास्तात्विकाःसर्वदा हरिम्  ॥ प्स्_१,१०।११३ ॥  
  
पश्यन्तिदिवपर्यन्ता दोषा एते हि नीचकैः ।  
उत्तमेषूत्तमेष्वल्पास्तथा चान्यतरामताः  ॥ प्स्_१,१०।११४ ॥  
  
ब्रह्मणो दोष सम्बन्धो न क्वापि क्व चद् दृश्यते ।  
राजानो मर्त्यगन्धर्वपूर्वा षट्दशपूर्वकान्  ॥ प्स्_१,१०।११५ ॥  
  
शतं दशसहस्रांश्च लक्षकोटिमितान् गुणान् ।  
विष्णोर्गुणानर्बुदांश्च सर्वानपि ततोधिकान्  ॥ प्स्_१,१०।११६ ॥  
  
अनन्तवेदोक्तगुणान् ब्रह्मोपास्यति नेतरः ।  
मर्त्योच्चा हृदि देवांश्च पदस्था पीठदेवताः  ॥ प्स्_१,१०।११७ ॥  
  
तथावरणगान् देवान् पश्यन्त्यपि च मण्डलम् ।  
सुषुम्नां सप्तकमलान्यपि तद्गहरीश्वरे  ॥ प्स्_१,१०।११८ ॥  
  
स्थानेशं चैव मूलेशं राजानो मर्त्यगायकाः ।  
इडापिङ्गलनाडिस्थान् क्रमोच्चान् सर्वदेहगान्  ॥ प्स्_१,१०।११९ ॥  
  
तत्वेशां स्तद्गतहरेः रूपाणि अ(नि)खिलान्यपि ।  
ध्यात्वोपास्य विमुच्यन्ते देवा आजानजाह्वयाः  ॥ प्स्_१,१०।१२० ॥  
  
इमे ते च प्रतीकस्थ हरिपादावलम्बिनः ।  
कर्मदेवा अतत्वेशा अपि रूपाणि सर्वशः  ॥ प्स्_१,१०।१२१ ॥  
  
उपास्यापि विराड्रूपं मुच्यन्ते समुपास्य च ।  
अप्रतीकालम्बनास्ते तु कर्मदेवाः सुरा अपि  ॥ प्स्_१,१०।१२२ ॥  
  
त्यक्तलिङ्गस्य मुक्तस्य तृणकीटादिकस्य च ।  
स्वरूपदेह ते सर्वे दशयोजनसन्तता  ॥ प्स्_१,१०।१२३ ॥  
  
वृक्षादीनां मृगादीनां ततो द्विगुणरुग्भवेत् ।  
विमुक्तानान्तु मर्त्यानां शूद्रादीनामतः परम्  ॥ प्स्_१,१०।१२४ ॥  
  
एकद्वित्रिचतुष्पादाधिकरुक्सन्तताः सदा ।  
राजन्यामर्त्यगन्धर्वास्ततोद्वित्र्याधिकप्रभाः  ॥ प्स्_१,१०।१२५ ॥  
  
परितो मेरुतुल्यात्विट् देवगन्धर्वसन्ततेः ।  
चिरान्तो पितरो मुक्ता भुवर्लोकान्तकान्तयः  ॥ प्स्_१,१०।१२६ ॥  
  
गोप्यः कृष्णाङ्घ्रिसङ्गार्हाः उपसन्तति दीप्तयः ।  
आजनाजातत्समाश्च स्वर्गान्ता तत्प्रकाशिनः  ॥ प्स्_१,१०।१२७ ॥  
  
यस्य यस्य च जीवस्य प्रकाशो यत्र चेरितः ।  
दैवाद्बहिर्दृष्टिगतो भाति मर्त्योच्चवद्धरिः  ॥ प्स्_१,१०।१२८ ॥  
  
न सच्चिदानन्दतनुर्बाह्यदृग्गोचरो भवेत् ।  
दृष्ट्वोपास्य विमुच्यन्ते कर्मदेवा विराट्तनुम्  ॥ प्स्_१,१०।१२९ ॥  
  
तादृज्जोतिस्तावदन्तं विष्णुं पश्यति चक्षुषा ।  
स्वारूपिकेण बाध्येन नैव पश्यन्ति चेश्वरम्  ॥ प्स्_१,१०।१३० ॥  
  
पश्यन्ति नैवोपास्यन्ति ब्रह्माण्डे व्याप्तमीश्वरम् ।  
पुष्कराद्यास्तु शक्रान्ताः पूर्वोक्ताखिलरूपिणम्  ॥ प्स्_१,१०।१३१ ॥  
  
अण्डाद्बहिः पृथिव्यादि मनस्तत्वादि सन्ततेः ।  
दृष्ट्वाध्यात्वोपास्य सर्वे मुक्तिं यास्यन्ति कालतः  ॥ प्स्_१,१०।१३२ ॥  
  
अहङ्कारगतं द्रष्टुमीशानोपासने क्षमाः ।  
पुष्कराद्या महेन्द्रान्ताः क्रमादधिककान्तयः  ॥ प्स्_१,१०।१३३ ॥  
  
कोट्यर्बुदार्काभं देवं वामदेवादयो हरिम् ।  
उपास्याहङ्कारतत्वव्याप्तसत्तनुमीश्वरम्  ॥ प्स्_१,१०।१३४ ॥  
  
मुच्यते च महत्तत्वे तमस्यपि ततं हरिम् ।  
पश्यन्तीवारुणीपूर्वा नेष्यन्ति तमसिस्थितम्  ॥ प्स्_१,१०।१३५ ॥  
  
अनन्तार्करुचा सत्वावृत्यन्तं व्याप्तमव्ययम् ।  
उपास्य गीर्मुक्तिमेति ततोप्यधिकरुक् ततः  ॥ प्स्_१,१०।१३६ ॥  
  
वासुदेवावरणगं ब्रह्मा पश्यति नेतरः ।  
यावत्पश्यन्ति तं जीवं तावत्सामान्यरुक् स हि  ॥ प्स्_१,१०।१३७ ॥  
  
यावनुपास्यो वै विष्णुस्तावत्तेषां विशेषभा ।  
ब्रह्मणो नैव सामान्यरुग्विशेषप्रभो हि सः  ॥ प्स्_१,१०।१३८ ॥  
  
अत्यल्पसुखरूपांशा जीवानां योग्यतावसन् ।  
यादृशी भारमायास्तु व्याप्तायाः सर्वदेशगा  ॥ प्स्_१,१०।१३९ ॥  
  
भानुप्रभागता दीपप्रभा यद्वन्न रोचते ।  
तथा विष्णुप्रभानुन्नामाप्रभा नैव रोचते  ॥ प्स्_१,१०।१४० ॥  
  
एवं नीचप्रभास्वोच्चप्रभासु प्रविलीयते ।  
तथापि च यथार्थज्ञा मुक्ताप्तै तत्ववेत्तमाः  ॥ प्स्_१,१०।१४१ ॥  
  
यो यावतीं हरौ कान्तिं वेत्यसौ तच्छतांशभाक् ।  
प्रभात्येव प्रकाशस्य तारतम्यं विदुत्तमाः  ॥ प्स्_१,१०।१४२ ॥  
  
इति श्री प्रकाशसंहितायां प्रथमपरिच्छेदे दशमो ऽध्यायः  
  
_____________________________________________________________  
  
  
  
श्रीहंस उवाच  
  
पुरुषेषु ब्रह्मवायू विपादिषु रमापतिः ।  
पुं रूपेण विशेषावेशादिकं सर्वदा हरिः  ॥ प्स्_१,११।१ ॥  
  
करोति स्त्रीषु मा वागीर्वायुस्त्री(षु)स्वरूपतः ।  
विशेषावेशकृद्विष्णुः योग्यतायानुयोगतः  ॥ प्स्_१,११।२ ॥  
  
आविष्टस्तूत्तमेष्वेकः विशेषात्मा तु तैः सुरैः(स्वकैः) ।  
जीवैरसाध्य सुमहत्कर्मकार यतीश्वरः  ॥ प्स्_१,११।३ ॥  
  
उत्तमोत्तमजीवेषु आवे(दे)शो यादृगिष्यते ।  
न तथा नीचजीवेषु तस्मात्तेह्यल्पशक्तयः  ॥ प्स्_१,११।४ ॥  
  
पदस्थेषु सुरेष्वेवमावेशो नैव मुक्तिगः ।  
न निरंशेषु चावेशाः सांशेष्वाजानजेष्वपि  ॥ प्स्_१,११।५ ॥  
  
वायोः सर्वावतारेषु विशेषावेश एव हि ।  
स्वरूपलिङ्गसूक्ष्मेषु स्थूलदेहेषु सर्वदा  ॥ प्स्_१,११।६ ॥  
  
रक्षार्थं सर्वतत्वेषु सर्वदा वसतीश्वरः ।  
आवेशो(थ) न तथा विष्णोर्विशेषाख्यः सुरेष्वपि  ॥ प्स्_१,११।७ ॥  
  
क्वचिद्व्यक्तिं क्वचिद्रासं सप्तावेशोण्डजेष्वपि ।  
अण्डादूर्ध्वं सदादे(से)वेष्वन्तः ऋजुषु चेष्यते  ॥ प्स्_१,११।८ ॥  
  
नीचेषूत्तमदेवानाम् आवेशः क्वचिदिष्यते ।  
बलार्थमसुरेष्वेव(ष्वीरः) आवेशं कुर्वति प्रभुः  ॥ प्स्_१,११।९ ॥  
  
आदादाज्ञा तेन दृप्ता सुरैर्नष्टा हरीच्छया ।  
भवन्ति नित्यदा विष्णुः सुरेष्वन्तर्हितो हि सः  ॥ प्स्_१,११।१० ॥  
  
ज्ञानानन्दबलाद्याये गुणाः साधारणा मताः ।  
तृणादि ब्रह्मपर्यन्तेष्वपि माया हरावपि  ॥ प्स्_१,११।११ ॥  
  
तथापि नीचनीचेषु गुणादीपौपमाश्रिताः ।  
साधरणाः सजातीयाः विजातीया विलक्षणाः  ॥ प्स्_१,११।१२ ॥  
  
स्वन्तन्त्रत्वं स्वरमणत्वं सुगुणव्याप्तिता तथा ।  
परापेक्षादि शून्यत्वं(राहित्यं) नियन्तृत्वं जगद्गुरौ  ॥ प्स्_१,११।१३ ॥  
  
सृष्ट्यादि कर्तृताद्यास्तु विजातीया हरौ मताः ।  
अक्ष(र)त्वादयो मायां नैव ते ब्रह्मणि स्फुटम्  ॥ प्स्_१,११।१४ ॥  
  
ऋजुत्वं प्राकृतोच्चत्वं नित्यार्थेष्वभिमानिता ।  
सर्वाधिपत्यता लिङ्गदेहे कार्यवशीत्वता  ॥ प्स्_१,११।१५ ॥  
  
निष्काम्ययोग्यतापूर्वाः विजातीया इतिस्मृताः ।  
एते हरीरयोः प्रोक्ताः नैव ते विपशेषयोः  ॥ प्स्_१,११।१६ ॥  
  
एवमेषूत्तमेषूक्ताः विजातीया न नीचगाः ।  
सत्यनन्तत्वतस्त्वेषामुक्तिर्नैव हि शक्यते  ॥ प्स्_१,११।१७ ॥  
  
कर्मदेवान् समारभ्य ब्रह्मा तेषु शरीरिषु ।  
चक्रशङ्खादयोरेखाः शरशक्त्यङ्कुशादयः  ॥ प्स्_१,११।१८ ॥  
  
प्रासतोमरतिर्यङ्कहलभाग्योमृतादयः ।  
गोविन्द्यातिलगोधूमछत्रचामरतोरणाः  ॥ प्स्_१,११।१९ ॥  
  
ध्वजोर्ध्वव्यजनाकारा आन्दोलागतवानिनः ।  
मच्छकच्छपसिंहाद्याः वृषरत्नधरादयः  ॥ प्स्_१,११।२० ॥  
  
गरुत्मच्छेषमुखरा रेखा दक्षके पदे ।  
पुंसान्तु दक्षिणेपादे स्त्रीणां वामे वसन्ति हि  ॥ प्स्_१,११।२१ ॥  
  
धेनुशङ्खगदारेखाः वामे पुंसां शुभा मताः ।  
नीचेष्वङ्गन्यूनरूपाः उत्तमेषूच्चरूपकाः  ॥ प्स्_१,११।२२ ॥  
  
सम्पूर्णाः सर्वदारेखाः प्राणे मायां हरावपि ।  
तत्राप्युच्चक्रमोच्चास्ति रेखाः चोच्चत्वहेतवः  ॥ प्स्_१,११।२३ ॥  
  
षण्णवत्यङ्गुलो यस्तु न्यग्रोधपरिमण्डलः ।  
सप्तपाद चतुर्हस्तो द्वात्रिंशल्लक्षणैर्युतः  ॥ प्स्_१,११।२४ ॥  
  
शरीराङ्गेषु साधूनां पञ्चस्थानेषु दीर्घताम् ।  
हृस्वत्वं पञ्चसु तथा सप्तस्थानेषु रक्तिमा  ॥ प्स्_१,११।२५ ॥  
  
षडौन्नत्यं यस्य सम्यक् पृथुता त्रिषु यस्य तु ।  
गम्भीरता च लघुता त्रिषु स्थानेषु भाति वै  ॥ प्स्_१,११।२६ ॥  
  
स सुलक्षणसम्पन्नः स तु ज्ञानप्रदो गुरूः ।  
मर्त्योत्तमेषु वै विंशल्लक्षणानि भवन्ति हि  ॥ प्स्_१,११।२७ ॥  
  
क्रमेणैकैकशो वृद्धान्यपि सलक्षणानि च ।  
सर्वाणि परिपूर्णानि लक्षणानि विधीरयोः  ॥ प्स्_१,११।२८ ॥  
  
शरीरे च स्वरूपे च सर्वसत्साधनेष्वलम् ।  
अति(भि)व्यक्तानि (चो)वोच्चेषु अव्यक्तानीतरेषु च  ॥ प्स्_१,११।२९ ॥  
  
अथ सृष्टौ तारतम्यं शृणुष्व प्रागथोत्तरे ।  
आत्मसूक्ष्मगुणस्थूलसृष्टयः प्रागुदीरिताः  ॥ प्स्_१,११।३० ॥  
  
पञ्चमात्राव्यक्तभूता वृत्तिपञ्चकतः क्रमात् ।  
प्रागुक्त भावरूपाज्ञानपञ्चकमभूत्ततः  ॥ प्स्_१,११।३१ ॥  
  
भ्रान्तिर्भौतिकदेहानां व्यक्तायोनिष्वपि क्वचित् ।  
अण्डादूर्ध्वमियं सृष्टि रसं सृष्टेति कीर्त्यते  ॥ प्स्_१,११।३२ ॥  
  
महदाद्यण्डपर्यन्तः सर्ग इत्यभिधीयते ।  
संसृष्टमण्डं तद्गञ्च समस्तं सम्प्रकीर्तितम्  ॥ प्स्_१,११।३३ ॥  
  
अनुसर्गं जनाः प्राहुः अण्डान्तर्यदजोत्थितम् ।  
महदाद्याः सुराः सर्वेप्यण्डसृष्टावशक्तयः  ॥ प्स्_१,११।३४ ॥  
  
अस्तुवन्पुरुषं सार्धं सप्तत्रिंशच्छरन्मयम् ।  
कालं ततो हरिः सर्वतत्वजातं तदन्तकैः  ॥ प्स्_१,११।३५ ॥  
  
भाग्यैरादाय संयोज्यैरेकीभूतं करोत्यजः ।  
तच्च त्रेधा विभज्येशः तेष्वाद्यं भागमीश्वरः  ॥ प्स्_१,११।३६ ॥  
  
गृहीत्वा विष्णुनामेशस्तन्निगीर्य श्रियं स्वयम् ।  
वीर्यं तदात्मकं तस्यामाधत्त पुरुषेश्वरः  ॥ प्स्_१,११।३७ ॥  
  
पृथिव्यावृत्तिमध्ये तु सुषुवेण्डं विधेस्तनुम् ।  
पञ्चाशत्कोटिविस्तारमण्डंसृष्ट्वा जगद्गुरुः  ॥ प्स्_१,११।३८ ॥  
  
सर्वचिच्चैत्यसहितो वीराणामण्डमाविशत् ।  
ब्रह्माण्डे जलसम्पूर्णे सर्वलोकाश्रयो भवेत्  ॥ प्स्_१,११।३९ ॥  
  
स विष्णुः पद्मनाभाख्यो भूदण्डसलिले शुभे ।  
प्राकृतेः स्वस्वरूपेणात्यभिन्नो हीश्वरो हरिः  ॥ प्स्_१,११।४० ॥  
  
सर्वाभरणसम्पन्नः सहस्राङ्घ्र्यक्षिबाहुकः ।  
प्राक्(प्रत्यक्)शिरास्तूर्ध्वमुखः शिश्ये पीताम्बरः समः  ॥ प्स्_१,११।४१ ॥  
  
अण्डसृष्ट्यादिमेकाले तत्वजातात्त्रिधा कृतात् ।  
अद्यादण्डमभूदन्यं पद्मनाभोग्रसद्विभुः  ॥ प्स्_१,११।४२ ॥  
  
तत्सृष्टं भूप्रदानं नाभौ स्थाप्य हिरण्मयम् ।  
पद्मं व्यजनयत्तस्य कन्दात् भूमिरथोभवत्  ॥ प्स्_१,११।४३ ॥  
  
सप्तद्वीपसमुद्रादि तमोघनजलान्विता ।  
पञ्चाशत्कोटिविस्तीर्णाप्यण्डमध्यप्रदेशगा  ॥ प्स्_१,११।४४ ॥  
  
लक्षयोजनसङ्ख्याकपृथुलातिधृढाश्रया ।  
पञ्चविंशत्कोटिमितलक्षोनं गर्भवार्यधः  ॥ प्स्_१,११।४५ ॥  
  
योजनानां तदुपरि स्थापिताभूरभूद्धरेः ।  
भूनामा भूमिगो विष्णुगर्भवार्येस्तदाह्वयः  ॥ प्स्_१,११।४६ ॥  
  
वक्ष्यमाणेषु चोक्तेषु जडचित्सु तदाह्वयः ।  
आधारो रक्षकः सर्वनामा सर्वभृदीश्वरः  ॥ प्स्_१,११।४७ ॥  
  
मेरुस्तन्मध्यगो भूमेश्चतुरस्रो हिरण्मयः ।  
योजनानां लक्षमितः उच्छ्रायाद्रत्नसानुकः  ॥ प्स्_१,११।४८ ॥  
  
अथ षोडशसाहस्रयोजनायामर् इरितः ।  
तावता भूरिमानःसहमेकःसर्वसुरालयः  ॥ प्स्_१,११।४९ ॥  
  
ऊर्धं तद्विगुणायामः सहस्राशीतियोजनैः ।  
चतुर्भिरधिकैर्भूमेरुच्छ्रितः सर्वतः शुभम्  ॥ प्स्_१,११।५० ॥  
  
मेरोः पूर्वाद्यष्टदिक्षु लोकपाल सदांस्यलम् ।  
सन्त्येवसर्वभद्राणि सार्धताद्विसहस्रकैः  ॥ प्स्_१,११।५१ ॥  
  
चतुरस्राणि तन्मध्ये तच्चतुर्गुणविस्तरम् ।  
ब्रह्मणस्तु सदस्यानि रत्नहेममयानि च  ॥ प्स्_१,११।५२ ॥  
  
तेष्विन्द्रोग्निर्यमः क्रव्यात् वरुणानि लयक्षपः ।  
शिवश्चेति सभार्यास्ते साङ्गाः सपरिवारकाः  ॥ प्स्_१,११।५३ ॥  
  
तन्मदध्ये मण्टपस्तस्य विधेराज्ञाकरास्तथा ।  
तत्र वाणीश्वरोनन्त भुजगस्य सुशिरस्ककः  ॥ प्स्_१,११।५४ ॥  
  
लोकपालसदो मध्ये विन्ध्योदिक्षु चतुस्रुषु ।  
समनाः सर्वतोभद्रा तारसार्धाष्टसहस्रकाः  ॥ प्स्_१,११।५५ ॥  
  
मन्दारपारिजाताद्याः दिव्यपुष्पफलश्चदाः ।  
सरित्सरोवराण्यत्र कञ्जादिसुमवन्त्यपि  ॥ प्स्_१,११।५६ ॥  
  
नानानारीसेवितानि हंसादि द्विजवन्त्यपि ।  
आजानजसमानैकजातीयपरिचारकैः  ॥ प्स्_१,११।५७ ॥  
  
सेवितोद्रिवरोभास्वद्दीप्य दिव्यद्रिगोचरः ।  
दिव्याभरणवस्त्राद्यैः अलङ्कृतसुराद(ल)यः  ॥ प्स्_१,११।५८ ॥  
  
तस्य पूर्वाद्यष्टदिक्षु मन्दरो मेरुमन्दरः ।  
सुपार्श्वः कुमुदश्चेति अवषटम्भनगाः क्रमात्  ॥ प्स्_१,११।५९ ॥  
  
ते सहस्रस्त्रिका यामाः सहस्रदशकोच्छ्रिताः ।  
चूतजम्बूकदम्बाश्चन्यग्रोधस्तेषु भूरुहाः  ॥ प्स्_१,११।६० ॥  
  
एकादशशतोच्चास्ते गजोपमफलान्विताः ।  
सुवर्णरत्नसङ्काशाः शतशाखा समावृताः  ॥ प्स्_१,११।६१ ॥  
  
तत्र नाना पक्षिगणाः सगन्धकुसुमछदाः ।  
तेषां तूपरितः स्वर्णरत्नमन्दारभूमिषु  ॥ प्स्_१,११।६२ ॥  
  
नन्दनं चैत्ररथकं वैभ्राजकमितीरितम् ।  
वनान्यवर्णनीयानि सर्वतोभद्रसञ्ज्ञकम्  ॥ प्स्_१,११।६३ ॥  
  
तेषु वै कामिकाः सिद्धाः चरन्ति ललनान्विताः ।  
तेषु सञ्चरतां सौख्यम् अधिकं न श्रमादयः  ॥ प्स्_१,११।६४ ॥  
  
एषां फलैर्निपतितैः विशीर्णैः शुभ्रसद्रसैः ।  
निर्यद्रसमुद्भूताश्चतस्रश्च चतसृषु  ॥ प्स्_१,११।६५ ॥  
  
द्विलक्षवृत्त दीर्घस्थाः जरा दुर्गन्ध दुःसहाः ।  
नीलः श्वेतः शृङ्गवांश्च मेरोरुत्तरतो नगाः  ॥ प्स्_१,११।६६ ॥  
  
योजनानां नवसहस्रायामाक्ष्मातलस्य च ।  
मर्यादागिरयःसर्वे प्रत्यक्सागरदीर्घकाः  ॥ प्स्_१,११।६७ ॥  
  
उश्च्रयाद्धशसाहस्राः पृथुला द्विसहस्रकाः ।  
निषधो हेमकूटश्च हिमवानिति दक्षिणे  ॥ प्स्_१,११।६८ ॥  
  
पूर्वमानेनोक्तभुवः मर्यादा गिरयोमताः ।  
विस्तारादुच्छ्रयाद्धैर्घ्यान्नीलादीनां समाः क्रमात्  ॥ प्स्_१,११।६९ ॥  
  
नानासिद्धगणैः सेव्याः सर्वरत्न समाकुलाः ।  
पूर्वस्यां दिशि मेरोस्तु गन्धमादनपर्वतः  ॥ प्स्_१,११।७० ॥  
  
प्रतीच्यां दिशि मेरोस्तु माल्यवान्नाम भूधरः ।  
आनीलनिषधायामौ पर्वतौ देवपूजितौ  ॥ प्स्_१,११।७१ ॥  
  
तौ पूर्वसमितौ दिवौ सर्वसद्वृक्षशोभितौ ।  
चतुर्दिक्ष्वपि मेरोस्तु नवसाहस्रयोजनैः  ॥ प्स्_१,११।७२ ॥  
  
विस्तृतं भूतलं चेलावृतवर्षं वदन्ति हि ।  
रम्यको हिरण्मयश्चैव कुरुवर्षादयस्त्रयः  ॥ प्स्_१,११।७३ ॥  
  
वर्षानीलाद्यद्रिभिस्ते विभक्ता स्वर्णभूमयः ।  
गन्धमादनतः पूर्वभूमौ भद्राश्चवर्षके  ॥ प्स्_१,११।७४ ॥  
  
माल्यवत्पश्चिमेकेतुमाल्यवर्षः प्रकीर्तितः ।  
हरिकिम्पुरुष भारतवर्षास्तु क्रमयोगतः  ॥ प्स्_१,११।७५ ॥  
  
दक्षिणे निषधाद्यद्रिविभक्तभूमयः क्रमात् ।  
वैवस्वतो मनुर्मर्त्योपासको रम्यकेश्वरः  ॥ प्स्_१,११।७६ ॥  
  
अर्यमाः पितृपः कूर्मोपासकस्तु हिरण्मये ।  
भूमिरादिवराहस्य भार्या वै कुरुवर्षगा  ॥ प्स्_१,११।७७ ॥  
  
हयास्योपासको भद्रश्रवाः भद्राश्च वर्षके ।  
रत्याकामेनार्चितौ द्वौ कृतिप्रद्युम्नसञ्ज्ञकौ  ॥ प्स्_१,११।७८ ॥  
  
केतुमाल्ये स्त्रीजनार्च्यो न जीवं भद्रके खलु ।  
प्रह्लादोपासितो नारसिंह्मोपि हरिवर्षगः  ॥ प्स्_१,११।७९ ॥  
  
हनुमत्पूजितो रामः नाथः किम्पुरुषस्य तु ।  
भद्राश्वाद्दक्षिणे वर्षे भारताख्यो गुणाधिकः  ॥ प्स्_१,११।८० ॥  
  
नराभिमानि शेषांश भारतस्यास्य चानुजः ।  
नारायणो दक्षपुत्र्याः(त्र्यां) मूर्त्याधर्मसमुत्थितौ  ॥ प्स्_१,११।८१ ॥  
  
तौ नारदस्य च ऋषेः ज्ञानदौ लोकपूजितः ।  
इलावृत्ते मेरुपूर्वदिशि सव्यापसव्यगौ  ॥ प्स्_१,११।८२ ॥  
  
जठरो देवकूटश्च मेरुपृष्ठे च पूर्वतः ।  
गन्धमादन संस्पृष्टौ स्वर्णरत्नमयौ समौ  ॥ प्स्_१,११।८३ ॥  
  
विस्तारात्तूच्छ्रयाच्च योजना द्विसहस्रकौ ।  
नवसाहस्रसद्भूमिमध्ये जठरनीलयोः  ॥ प्स्_१,११।८४ ॥  
  
भूर्देवकूटनिषधमध्यस्थात्तावती मता ।  
षट्सहस्रान्तरभुवौ गन्धमादनमन्दरौ  ॥ प्स्_१,११।८५ ॥  
  
तिर्यक् तद्विगुणा भूमिः मेरुपूर्वस्थगोत्रयोः ।  
कैलासकरवीरौ द्वावेवं मेरोस्तु दक्षिणे  ॥ प्स्_१,११।८६ ॥  
  
पवनः परियात्रश्च द्वौ मेरोः पश्चिमाश्रयौ ।  
शृङ्गश्च मकरश्चैव मेरोरुत्तरतस्तथा  ॥ प्स्_१,११।८७ ॥  
  
निषधान्तौ दक्षिणवुत्तरौ नीलसम्मितौ ।  
पाश्चात्यौ माल्यवत्सृष्टौ पूर्वगाद्रीवमानतः  ॥ प्स्_१,११।८८ ॥  
  
एतैरखिलावृतोवर्षो विभक्तश्चाष्वधामलः ।  
सुकुमारं वनं रम्यं सर्वत्र्यैण्यैव तेष्वलम्  ॥ प्स्_१,११।८९ ॥  
  
तेषु चेवास्त्रियः पृष्टापूर्वाध्यष्टं दिगुन्मुखाः ।  
अषटरूपैरादिशेषः सहस्रवदनः प्रभुः  ॥ प्स्_१,११।९० ॥  
  
वसत्यस्य महारुद्रः साम्बश्चाष्टतनुः स्वयम् ।  
सदोपास्त इति शेषं तद्गं सङ्कर्षणं परम्  ॥ प्स्_१,११।९१ ॥  
  
पनरष्टतनुः शम्भुः भवान्याभस्मगो भवः ।  
तेष्वष्टभवनेष्वेव सदारमति शङ्करः  ॥ प्स्_१,११।९२ ॥  
  
प्रारब्धकर्मणा सापि पतिं रमयति स्फुटम्  ॥ प्स्_१,११।९३ ॥  
  
इति श्री प्रकाशसंहितायां प्रथमपरिच्छेदे एकादशो ऽध्यायः  
_____________________________________________________________  
  
  
श्रीभगवानुवाच  
  
  
त्रिविक्रमनखोद्भिन्नाजाण्डखर्पररन्ध्रतः ।  
अन्तः प्रविषटबाह्याम्बु वैकुण्ठशिखरात्ततः(दधः)  ॥ प्स्_१,१२।१ ॥  
पतत्कमणडुले धाता दधारेश पदाम्बुजे ।  
प्रक्षाल्यतच्छेषजलाद्गङागानामनदी व्यधात्  ॥ प्स्_१,१२।२ ॥  
  
अरनाम्नीण्यनाम्नी सा भूदुर्गाभागयोर्द्वयोः ।  
पृथक् सप्तावर्णगा परिघा रूपिणी मता  ॥ प्स्_१,१२।३ ॥  
  
नन्दिनी सत्यलोके सा नलिनी च तपोमये ।  
जनोलोके मालिनीति महर्लोके तु भोगिनी  ॥ प्स्_१,१२।४ ॥  
  
स्वर्धुनी सा स्वर्गलोके वियद्गङ्गा ध्रुवालये ।  
मदापगा सान्तरिक्षे मेरोर्ब्रह्मसदोर्ध्वतः  ॥ प्स्_१,१२।५ ॥  
  
निपतन्ती च पूर्वादि चतुर्दिक्षु क्रमेण सा ।  
सीताचा(?अ)लकालकनन्दा च चक्षुर्भद्राह्वया शुभा  ॥ प्स्_१,१२।६ ॥  
  
सीताख्यातिरवोद्वेगात् सर्वत्रेलावृताद्बहिः ।  
निपात्यमाना हरिणा पूर्वमब्धिङ्गमिष्यति  ॥ प्स्_१,१२।७ ॥  
  
सैवदक्षिणभागस्था कालेन महता किल ।  
सगरात्मजशुद्ध्यर्थं भगीरथसमर्चिता  ॥ प्स्_१,१२।८ ॥  
  
भागीरथीति गदिता सर्वलोकैकपाविनी ।  
जह्नुना राजःऋषिणा पीतात्यक्ता च वाक्यतः  ॥ प्स्_१,१२।९ ॥  
  
सा जाह्नवी मेरुनगस्योत्तराधःस्थलस्थितात् ।  
मार्गादतलपूर्वेषु सप्तलोकेषु संस्थिता  ॥ प्स्_१,१२।१० ॥  
  
सैव त्रिपथगा देवी भाति नारायणाश्रया ।  
सैषा रम्यक(?त)पूर्वेषु हरिवर्षादिषु त्रिषु  ॥ प्स्_१,१२।११ ॥  
  
भद्राश्वकेतुमाले तु चरन्ती सागरप्रिया ।  
भारतेस्मिन् महावर्षे नद्यः सन्ति सहस्रशः  ॥ प्स्_१,१२।१२ ॥  
  
श्रीरङ्गो वेङ्कटेशाख्यो तोताद्रिः पुष्कराह्वयः ।  
श्रीमष्णनैमिषारण्ये गण्डकी बदरीस्थलम्  ॥ प्स्_१,१२।१३ ॥  
  
अष्टावेते स्वयंव्यक्ताः भारते सर्वसिद्धिदाः ।  
स्वामिपुष्करणीपूर्वाः पुष्करिण्यः सहस्रशः  ॥ प्स्_१,१२।१४ ॥  
  
मनवः पितरः सिद्धाः सर्वसाधनतत्पराः ।  
सुरासुरा भारतेस्मिन् स्वसाधनपरायणाः  ॥ प्स्_१,१२।१५ ॥  
  
अत्र सत्कर्मणा स्वर्गं निरयं पापकर्मणा ।  
मिथ्था ज्ञानेन च तमो ज्ञानेनैव पदं हरेः  ॥ प्स्_१,१२।१६ ॥  
  
प्राप्नोति पुरुषो ह्यत्र पदस्थास्तत्वदेवताः ।  
केचित् सर्वावतारेषु भूमौ भूत्वा भवन्त्यलम्  ॥ प्स्_१,१२।१७ ॥  
  
सर्वेसुराः पदस्थाश्च रामकृष्णावतारयोः ।  
जाता भूमावुपास्येशं पुनर्मूलस्वरूपकैः  ॥ प्स्_१,१२।१८ ॥  
  
एकी भवन्त्यपि सुराः भाविनः प्रायशोत्र तु ।  
स्वसाधनैकनिरताः देवदासादयोपि च  ॥ प्स्_१,१२।१९ ॥  
  
सांशाः निरंशाश्च तथा स्वस्वसाधनतत्पराः ।  
विधयश्च निषेधाद्याः अत्रत्यानां भवन्ति हि  ॥ प्स्_१,१२।२० ॥  
  
लक्षयोजनविस्तीर्णलवणाम्बुधिवेष्टितः ।  
द्वीपोयं जम्ब्वाख्यो हि मेरुस्तस्यैव मध्यमः  ॥ प्स्_१,१२।२१ ॥  
  
सुमेरोपरितश्चेलावृतं तद्गवनं शुभम् ।  
सुकुमाराभिधं रुद्रशापात्तत्रगतः पुमान्  ॥ प्स्_१,१२।२२ ॥  
  
नारीभवति पार्वत्यारन्तुकामस्तथाकरोत् ।  
एतस्माद्विगुणः प्लक्षस्त्विक्षूदाम्बुधिवेष्ठितः  ॥ प्स्_१,१२।२३ ॥  
  
स्थूलाश्च पर्वताः सन्ति तत्र श्रीहरिसम्मिताः ।  
तास्ते क्षीराब्धिमारभ्य इक्षुसागरसंस्पृशाः  ॥ प्स्_१,१२।२४ ॥  
  
भारताद्यष्टवर्षेषु षड्द्वीपा अपरा अपि ।  
मध्यस्तत्काम्यपुण्यानां भोगार्थं हरिनिर्मिताः  ॥ प्स्_१,१२।२५ ॥  
  
पापादत्र जनीनैव पुण्यादेव हि काम्यतः ।  
न तत्र चायुर्नयमो यावत्पुण्यन्तु जीवनम्  ॥ प्स्_१,१२।२६ ॥  
  
नरानार्यः सुन्दराङ्गाः सन्ति भोगोचितार्थदाः ।  
वृक्षाश्च पुण्यरत्नानि गृहाश्च स्वर्णभूमयः  ॥ प्स्_१,१२।२७ ॥  
  
विनैव कालमरणं तत्र दुःखादिकं न हि ।  
इच्छामात्रेण सर्वाथसिद्धिस्तत्रेशनिर्मितः  ॥ प्स्_१,१२।२८ ॥  
  
सूर्यात्मकं हरिं तत्र पूजयन्ति विचक्षणाः ।  
ततो हि द्विगुणोद्वीपः शाल्मलः सर्ववर्तुलः  ॥ प्स्_१,१२।२९ ॥  
  
योजनानां चतुर्लक्षं मध्वब्धि समवेष्टितः ।  
जाम्बवं पुष्करं त्यक्त्वा मध्यद्वीपेषु पञ्चसु  ॥ प्स्_१,१२।३० ॥  
  
सर्वेषु सप्तनद्यः स्युः पर्वताः सप्तकीर्तिताः ।  
सप्तद्वीपगता नद्यः दद्बाह्याम्बुधिगामिनः  ॥ प्स्_१,१२।३१ ॥  
  
भोगोपयुक्ता निखिलाः पदार्थजनसङ्कुलाः ।  
तत्रत्याः पर्वताः पूर्वोत्तरसागरसंस्पृशः  ॥ प्स्_१,१२।३२ ॥  
  
तैर्विभक्ताःसप्तवर्षास्तत्तन्मनुसुत्राश्रयाः ।  
चन्द्रान्तर्यामिणं विष्णुं शाल्मलस्था भजन्ति हि  ॥ प्स्_१,१२।३३ ॥  
  
क्रौञ्चद्वीपस्तद्विगुणोद्व्यष्टलक्षार्णवे न तु ।  
पव्यम्बुना वेष्टितोलं सूर्यकान्तादि सन्मणिः  ॥ प्स्_१,१२।३४ ॥  
  
वरुणान्तर्गतं विष्णुं भजन्ति हि ततोत्र हि ।  
ततो हि द्विगुणाः शाकद्वीपः क्षीराब्धिवेष्ठितः  ॥ प्स्_१,१२।३५ ॥  
  
द्वात्रिंशल्लक्षविस्तारः समीरोपासकोदितः ।  
शाकद्वीपस्य मध्येतु अनन्तरूपी हरिस्वयम्  ॥ प्स्_१,१२।३६ ॥  
  
अर्धलक्षस्थलतनुः सप्तलक्षोन्नतः प्रभुः ।  
मेरुलोकालोकनगाभिमुखानन्तलसन्मुखः  ॥ प्स्_१,१२।३७ ॥  
  
चक्रप्राकाररूपात्मा तद्वीपे परितः सदा ।  
लक्षोन्नतस्थेषु जगच्चक्षुःसूर्यश्चरत्यसौ  ॥ प्स्_१,१२।३८ ॥  
  
मेरुं प्रदक्षिणी कुर्वन् रूक्षचक्रोनुवेगतः ।  
दिनेदिनेत्वेकवारं सहस्रांशुः प्रकाशकृत्  ॥ प्स्_१,१२।३९ ॥  
  
सूर्यस्याक्षोत्तराग्रन्तु तैलयन्त्रमिवोलितः ।  
लुप्तमन्यच्चक्रयुतं मानसोत्तरपर्वते  ॥ प्स्_१,१२।४० ॥  
  
परिभ्रमन्ति तन्मध्ये ऽनसि भूमेः समोन्नते ।  
चत्वारिंशद्योजनोर्ध्वप्रदेशस्प्रशिमध्यतः  ॥ प्स्_१,१२।४१ ॥  
  
तावत्परिमितान्यक्षसम्बन्धो तावदन्तराः ।  
स्तम्भाः षष्ठिसहस्राश्च चत्वारः सन्ति सदृढाः  ॥ प्स्_१,१२।४२ ॥  
  
शतयोजनका स्थूला दीप्यध्वज्रमयाः शुभाः ।  
तदूर्ध्वमण्टपे पादलक्षोच्चमणि दीपिते  ॥ प्स्_१,१२।४३ ॥  
  
योजनायुत देदीप्यमण्डले भानुराजतिः(रूर्जितः) ।  
अहःकरः सर्व सत्साधनकृत्फलदोर्यमा  ॥ प्स्_१,१२।४४ ॥  
  
मेरोः पूर्वस्थितो भारतस्थानामुदयङ्करः ।  
मेरोर्दक्षिणगोमध्य(ध्यं)दिनकृत्सप्तसन्धयः  ॥ प्स्_१,१२।४५ ॥  
  
मेरोः पश्चिमगो भारतत्स्थानामस्तमानकृत् ।  
मेरोरुत्तरगश्चार्धरात्रिकृद्भारते नॄणाम्  ॥ प्स्_१,१२।४६ ॥  
  
एवमेव चतुर्दिक्षुविद्यमानजनस्य तु ।  
प्रातर्मध्यन्दिननिशीथार्धरात्रप्रवर्तकः  ॥ प्स्_१,१२।४७ ॥  
  
नारायण विशेषावेशैधितात्मगतिः स्वयम् ।  
एकमेव पृथङ्नामभेदेन श्रीहरीच्छया  ॥ प्स्_१,१२।४८ ॥  
  
सप्तद्वीपेषु योभानुवरिपोहस्तबाधिपः ।  
सव्येन भ्रमतां भानां त्रिलक्षोन्नतवर्तिनाम्  ॥ प्स्_१,१२।४९ ॥  
  
तिर्यगूर्ध्वं च षट्पञ्चाशल्लक्षाधिककोटितः ।  
दीर्घाभिश्च शलाकाभिः निर्मिते रूक्षचक्रके  ॥ प्स्_१,१२।५० ॥  
  
शतयोजनविस्तीर्णं शलाकाग्रेषु भान्त्यलम् ।  
वसन्ति तन्मार्गगताः सञ्चरन्ति नवग्रहाः  ॥ प्स्_१,१२।५१ ॥  
  
ते शलाका वज्रमयाः अष्टोत्तरशतात्मकैः ।  
छिद्रैश्च कलितापाशैः ध्रवाधीनैश्च वारुणैः  ॥ प्स्_१,१२।५२ ॥  
  
सम्बन्धाग्राभिरंशेन कॢप्यैकैकेनभाश्रयाः ।  
चतुश्चिद्रयुताः सर्वशलाकास्तेषु वारुणाः  ॥ प्स्_१,१२।५३ ॥  
  
पाशाश्चान्तः प्रविष्टाश्च भूमेर्लक्षोन्नतान्तरे ।  
स्थितस्य सूर्यरथाग्रेताः अक्षकोट्यस्तथाग्रतः  ॥ प्स्_१,१२।५४ ॥  
  
धुराग्राक्षाग्रयोर्बद्धपाशाग्रेणसमन्विताः ।  
पाशाध्रुवस्य नक्षत्रपादैरेवापसव्यतः  ॥ प्स्_१,१२।५५ ॥  
  
संवत्सरेणैकवारं भ्रमन्तं भ्रामयत्यलम् ।  
ध्रुवस्तस्य हयाःसप्तहरिद्वर्णा महाजवाः  ॥ प्स्_१,१२।५६ ॥  
  
अनुक्तस्तात्विकैस्तुल्यास्तद्यन्ता गरुडाग्रजः ।  
सो ऽनूरुरुस्त्वरुणःसर्पपाशैस्तान्योजयत्यलम्  ॥ प्स्_१,१२।५७ ॥  
  
मानसोत्तरमेरोः तु संस्प्रष्टाक्ष सुमध्यगे ।  
अनेहर्म्यकलितवज्रसम्भाव्यग्रमण्टपे  ॥ प्स्_१,१२।५८ ॥  
  
चरतो भास्करस्यास्यत्वाधारः शाकमध्यगः ।  
हरिर्मेरोःसार्धसप्तोत्तरसप्ततिलक्षकः  ॥ प्स्_१,१२।५९ ॥  
  
तावत्तदुत्तरगत मानसोत्तरपर्वते ।  
योजनानां षष्ठिसहस्रोन्नतं चक्रमूर्जितम्  ॥ प्स्_१,१२।६० ॥  
  
मध्यछिद्रान्वितं वज्रमयं भ्रमति विष्णुना ।  
द्वादशारं हि षण्णेमि त्रिनाड्यन्तर्बहिस्थले  ॥ प्स्_१,१२।६१ ॥  
  
युगकूबराक्षत्रयस्य रेखासु तिथिवारपाः ।  
अपरेषु मासास्तिष्ठन्ति ऋतवस्तस्य नेमिगाः  ॥ प्स्_१,१२।६२ ॥  
  
चतुर्मास्यास्त्रिनेमिस्थाः द्विपरिश्चेदगेयने ।  
वत्सरः सर्वचक्रस्थस्त्वेकचक्रोरथस्य तु  ॥ प्स्_१,१२।६३ ॥  
  
स कर्कटादिषु चरन् एकोह्ना(ह्नां)क्षयकृद्रविः ।  
षट्सुरात्रदीर्घ्यमानः कारयन् दक्षिणायनम्  ॥ प्स्_१,१२।६४ ॥  
  
करोति नक्रादिषु षट्सुचरन् रात्रिक्षय(यं)करः ।  
अह्नान्यभ्येधयन्नेकश्चोत्तरायणकारकः  ॥ प्स्_१,१२।६५ ॥  
  
विनाडिकानां पञ्चाशन्मासिमास्येधेयेत्यसौ ।  
अहान्युत्तराणेन्यत्र रात्रिकालर्धिकृत्तथा  ॥ प्स्_१,१२।६६ ॥  
  
यदा तु मेषतुलयोः चरत्येष समानिशा ।  
द्यस्राश्च वृश्चिकाद्येषु पञ्चस्वपि निशार्धिकृत्  ॥ प्स्_१,१२।६७ ॥  
  
वृषादि पञ्चसु चरन् दिवाकालसमर्धिकृत् ।  
त्रिलक्षोन्नतनक्षत्रशलाकाग्राष्टविंशके  ॥ प्स्_१,१२।६८ ॥  
  
उदग्दक्षिणकोणाद्याः कृत्तिकाद्याः समाश्रिताः ।  
तिर्यगूर्ध्वं सप्तसप्तशलकाभिर्विनिर्मितम्  ॥ प्स्_१,१२।६९ ॥  
  
द्वाभ्यां द्वाभ्यां कोणयोस्तु रेखाभ्यामुपकल्पितम् ।  
नक्षत्रमण्डलं भूमेरूर्ध्वं लक्षत्रयेण हि  ॥ प्स्_१,१२।७० ॥  
  
एकैकस्यां शलाकायां छिद्राणि च पृथक् पृथक् ।  
चत्वारि तानि दंस्रक्षाद्यादिकानि वनानि च  ॥ प्स्_१,१२।७१ ॥  
  
मेषाङ्कानि वृषाङ्कानि नृयुग्मकानि वै नव ।  
कर्कसिंहाङ्गकन्यानि तुलका वृश्चिकानि वै  ॥ प्स्_१,१२।७२ ॥  
  
धनुर्नक्षत्रशङ्खानि मीनाङ्कानि च वै नव ।  
तेषु तेषु प्रविष्टाश्च पादद्यष्टोत्तरं शतम्  ॥ प्स्_१,१२।७३ ॥  
  
पादैर्धुवःससूर्यस्तु अपसव्यक्रमेण वै ।  
सर्वनक्षत्रपादेषु क्रमाद्वृद्धौ भविष्यति  ॥ प्स्_१,१२।७४ ॥  
  
ध्रुवान्तर्हरिणा विंशद्घटिकान्तदिनत्रयम् ।  
एकैक नक्षत्रपादे बद्धो भवति वै क्रमात्  ॥ प्स्_१,१२।७५ ॥  
  
सार्धत्रयोदशादिनैरेकनक्षत्रगो रविः ।  
मासेन नवपादानि भुञ्जन् द्वादश राशिषु  ॥ प्स्_१,१२।७६ ॥  
  
संवत्सरेण चरति ह्यप्रदक्षिणतो रविः ।  
मेषाध्यङ्कितरन्ध्राणि मेषाद्याः राशयस्मृताः  ॥ प्स्_१,१२।७७ ॥  
  
लक्षोन्नतप्रदेशेस्थ ध्रुवपादाग्रगो रविः ।  
द्विलक्षोन्नतदेशस्थ ध्रुवपादाग्रतः शशी  ॥ प्स्_१,१२।७८ ॥  
  
चन्द्रसूर्यौ ऋक्षचक्रादधौ देशगतौ मतौ ।  
कुजादयश्च पञ्चापि ऋक्षचक्रोर्ध्ववर्तिनः  ॥ प्स्_१,१२।७९ ॥  
  
ध्रुवपाशैः सदाबद्धाः सञ्चरत्यपसव्यतः ।  
ज्ञः पञ्चलक्षोन्नतगतः सप्तलक्षोन्नतः कुजः  ॥ प्स्_१,१२।८० ॥  
  
नवलक्षोन्नतः शुक्रः लक्षैकादशको गुरुः ।  
त्रयोदशं तु सूर्यस्यमण्डलं परिकीर्तितम्  ॥ प्स्_१,१२।८१ ॥  
  
लक्षपञ्चादशादूर्ध्वं शनिमण्डलमस्ति हि ।  
षड्विंशति सुलक्षाणाम् ऊर्ध्वं सप्तर्षिमण्डलम्  ॥ प्स्_१,१२।८२ ॥  
लक्षैकादशतस्तत्मात् ध्रुवःसंस्थो हरिप्रियः ।  
स विष्णोः शिंशुमारस्य महाचक्रपदास्थिताः  ॥ प्स्_१,१२।८३ ॥  
  
ध्रुवादीन् ग्रहान् विष्णुः चक्रे सर्वान् सुवारुणैः ।  
पार्शैयोर्जयति श्रीमान् शलाकारन्ध्रसङ्गताः  ॥ प्स्_१,१२।८४ ॥  
  
सर्वेह्येते भानुसमाप्रदेशेषूत्तरोत्तरम् ।  
चरन्ति ऋक्षपादस्थपाशैरेवतु तन्मितैः  ॥ प्स्_१,१२।८५ ॥  
  
एतेषां राशिसञ्चारैः कालं योजयतीश्वरः ।  
चन्द्रोराशिद्वादशकं मासेनैकेन वर्तते  ॥ प्स्_१,१२।८६ ॥  
  
कुजो मासार्धतो राशिं भुक्त्वा राशिं समेष्यति ।  
गुरुर्द्वादशभिर्मासैः त्रिंशन्मासैःशनैश्चरः  ॥ प्स्_१,१२।८७ ॥  
  
मासेनैव बुधः शुक्रः प्रतिराशिं भजत्यलम् ।  
सदा समगती वक्रशून्यौ द्वौ शशिभास्करौ  ॥ प्स्_१,१२।८८ ॥  
  
भानुमण्डलगश्चन्द्रो दर्शेचास्तङ्गतो भवेत् ।  
एवं कुजादयः पञ्च अस्तं यास्यन्ति भानुगाः  ॥ प्स्_१,१२।८९ ॥  
  
प्राक्दिश्यस्तङ्गतौ शुक्रगुरू द्वौ पश्चिमोदयौ ।  
प्रत्यगस्तङ्गतौ तौ द्वौ तु पूर्वदिश्युदितौ मतौ  ॥ प्स्_१,१२।९० ॥  
  
एवमन्येपि सूर्यस्य नास्तमानं स्वभावतः ।  
मेरुछायागतं चास्तङ्गतं सूर्यं वदन्ति हि  ॥ प्स्_१,१२।९१ ॥  
  
चन्द्रार्क कव्यस्तमये लौकिके तु शुभं त्यजेत् ।  
पूर्वस्यां दिशि शुक्रोस्तङ्गतो मासद्वयोत्थितः  ॥ प्स्_१,१२।९२ ॥  
  
प्रत्यगस्तङ्गतः काव्यः सप्ताहोभिरुदेत्यलम् ।  
गुरुर्मासेनोभयत्र ह्युदितो भवति ध्रुवम्  ॥ प्स्_१,१२।९३ ॥  
  
कुजादीनां वक्रमाद्यास्तम्भ ऋज्वोति शीघ्रतः ।  
गतयो विविधाःसन्ति कालस्याशुभसूचकाः  ॥ प्स्_१,१२।९४ ॥  
  
न समा हि गतिस्तेषां क्वचिदेव समागतिः ।  
लक्षदीर्घयुगद्वन्द्व पुरस्थां रजयोजिताः  ॥ प्स्_१,१२।९५ ॥  
  
तद्वादशांशधुरगाः सप्ताश्वा भस्करस्य हि ।  
मानसोत्तरस्यपरितो नवकोटिसुविस्तरम्  ॥ प्स्_१,१२।९६ ॥  
  
सार्धं प्रदक्षिणं कर्तुं योजयन्ति महाजवाः ।  
इत्थं नवग्रहैः कालचक्रं परमः पुमान्  ॥ प्स्_१,१२।९७ ॥  
  
सूर्यस्य गत्या मेषादीन् मासान् सौरेण मानतः ।  
कल्पयत्यपि चन्द्रस्यगत्या चैत्रादीकान् हरिः  ॥ प्स्_१,१२।९८ ॥  
  
चान्द्रमासान् कल्पयन्ति नक्षत्रं ऋक्षसन्ततेः ।  
आवृत्यं चतुरोराप्तिं चारान् मानं बृहस्पतेः  ॥ प्स्_१,१२।९९ ॥  
  
सारस्वतन्तु गान्धर्वाः पक्षाहोरात्रयो मताः ।  
सारस्वतन्तु गान्धर्वमानमाहुर्विचक्षणाः  ॥ प्स्_१,१२।१०० ॥  
  
मासेन स्यादहोरात्रं मैत्रं मानं विदुर्बुधाः ।  
दैवमानं वत्सराहोरात्रिकालेन तावता  ॥ प्स्_१,१२।१०१ ॥  
  
मनुर्मानं मानवाख्यं ब्राह्ममानमजस्य हि ।  
मानाश्च नवमानानां विष्णुरेकः प्रवर्तकः  ॥ प्स्_१,१२।१०२ ॥  
  
द्वात्रिंशल्लक्षविस्तीर्णक्षीराब्धेर्मध्यदेशतः ।  
तदर्धविस्तरोच्चक्रमप्राकाररूपकः  ॥ प्स्_१,१२।१०३ ॥  
  
दशलक्षोन्नतो भूमेः श्वेतद्वीपो रमात्मकः ।  
वेदावर्णा देशकालौ नित्यव्याप्ता जडामताः  ॥ प्स्_१,१२।१०४ ॥  
  
वाय्वाकाशःसौरदीप्तिरनित्यास्तु जडामताः ।  
द्रव्यान्यप्रतिघातानि तेन्योन्यस्याश्रयाणि च  ॥ प्स्_१,१२।१०५ ॥  
  
लक्ष्मीनारायणौ शुद्धचिद्रूपौ व्याप्तविग्रहौ ।  
सर्वार्थप्रतिघाता च श्वेतद्वीपादयस्त्रयः  ॥ प्स्_१,१२।१०६ ॥  
  
लोकास्त्वप्रतिघाताश्च स्तम्भाध्यैर्लोकरूपकाः ।  
दुर्गाभागस्तदुपरि भूभागस्तु तदूर्ध्वतः  ॥ प्स्_१,१२।१०७ ॥  
  
श्रीभागस्तु ततस्तूर्ध्वं शिखरन्तु तदूर्ध्वगः ।  
भागत्रयेपि भूकन्दाः पञ्चलक्षोन्नतायुताः  ॥ प्स्_१,१२।१०८ ॥  
  
त्रिषुभागेष्वपि रमा देशहर्म्यस्वरूपिणी ।  
हर्म्यं प्रदेश भूभागाः लक्षयोजनकन्दकाः  ॥ प्स्_१,१२।१०९ ॥  
  
उपर्यावर्त्तयो भागस्त्रयो भूकन्दसम्मिताः ।  
भागत्रयेपि च स्तम्भामणिमद्भूमितलाश्रयाः  ॥ प्स्_१,१२।११० ॥  
  
सार्धद्विलक्षसमिता नानामणिविराजिता ।  
श्रीभागमध्यवेदिस्थः लक्ष्मीशोनन्तभानुरुक्  ॥ प्स्_१,१२।१११ ॥  
  
चिन्मात्रानन्तमुक्तेड्यः स्वर्गादुपरि वर्तते ।  
स्थानं त्रये त्रिपाद्विष्णोः दिविस्वर्गोन्नतस्थले  ॥ प्स्_१,१२।११२ ॥  
  
श्वेतद्वीपोद्व्यष्टलक्ष दुर्गाभागस्तु तन्मितः ।  
भूभागस्तु तदर्धेतः श्रीभागस्तु तदर्धतः  ॥ प्स्_१,१२।११३ ॥  
  
मणिस्वर्णोज्वलत्सत्वप्राकारान्तात्मभागकाः ।  
अनेकतोरणाट्टालवेदीचत्वारशोभिताः  ॥ प्स्_१,१२।११४ ॥  
  
मणिमत्ननद्यद्रिसरोवाप्यादिसङ्कुलाः ।  
नानायादोगणोपेतस्वर्णकञ्जाबु भास्वराः  ॥ प्स्_१,१२।११५ ॥  
  
सर्वर्तुकालपुष्पाढ्य पल्लवस्वर्णभूरुहाः ।  
हंसकोकिलबर्हादि शुकस्वनसमाकुलाः  ॥ प्स्_१,१२।११६ ॥  
  
अतिसुन्दर सिंहादि नानामृगसमाकुलाः ।  
अवर्णनीयरत्नेरु रचितानेकमण्टपाः  ॥ प्स्_१,१२।११७ ॥  
  
नानास्वादुस्वनोपेत नरनारीगणौर्युताः ।  
सिद्धचारणगन्धर्वाप्सरो गानमणिताः  ॥ प्स्_१,१२।११८ ॥  
  
नानावाद्यमहावीणाशङ्खदुन्दुभिनिस्वनाः ।  
गजाश्वरथपादातिध्वजछत्रादि लाञ्छनाः  ॥ प्स्_१,१२।११९ ॥  
  
सर्वाभरणवस्त्राढ्या विमानावलिसङ्कुलाः ।  
नानाक्रीडासाधनेताः नानाः गन्धोपबृंहिताः  ॥ प्स्_१,१२।१२० ॥  
  
अनेकहंसतूले तु मणिशय्या समावृताः ।  
भोगस्त्रीभिः समाकीर्णाः मणिव्यजनदर्पणाः  ॥ प्स्_१,१२।१२१ ॥  
  
मणिस्वर्णात्मकानेक भित्तिभाण्डादि साधनैः ।  
अनुक्तानन्तसर्वोपस्करणैरुपशोभिताः  ॥ प्स्_१,१२।१२२ ॥  
  
चामरान्दोलिकाडोला पादपीठादि संयुताः ।  
तुलसीपुष्पसद्रत्नमुक्तामालोपशोभिताः  ॥ प्स्_१,१२।१२३ ॥  
  
भानुकोटिप्रभादीप्ता पात्रनैवेद्यरूपिणी ।  
घृतदध्यम्बुरूपा सा पूर्वोक्तार्थस्वरूपिणी  ॥ प्स्_१,१२।१२४ ॥  
  
दासीदाससमाकीर्णभार्यारूपाखिलेश्वरी ।  
दुर्गाभूःश्रीस्वभागेषु अनन्तानन्तरूपिणी  ॥ प्स्_१,१२।१२५ ॥  
  
अनन्तरूपिणं विष्णुं सदाराधयतीश्वरम् ।  
स्वभावादेव नास्यार्थः प्राप्तव्यः कश्चिदेष्यते  ॥ प्स्_१,१२।१२६ ॥  
  
पूर्णकामो हरिः प्रीत्या तत्पूजां स्वीकरोत्यजः ।  
स्थानत्रयेपि सा देवी ह्यनन्तोक्तार्थरूपिणी  ॥ प्स्_१,१२।१२७ ॥  
  
सर्वदेशेषु कालेषु सर्वरूपाश्रिता रमा  ॥ प्स्_१,१२।१२८ ॥  
  
इति श्री प्रकाशसंहितायां प्रथमपरिच्छेदे द्वादशो ऽध्यायः  
  
_____________________________________________________________  
  
  
श्रीहंस उवाच  
  
  
ये प्रोक्ता देवगन्धर्वकर्मज्ञानास्त्वतात्विकाः ।  
पक्वाधिकारिणो भूमेरुत्क्रान्ता महरादिषु  ॥ प्स्_१,१३।१ ॥  
  
स्थिता विपशेषोक्तमार्गेण स्वोत्तमेषु ते ।  
भोगदेहप्रतिषठास्तु अण्डान्तद्विरजातले  ॥ प्स्_१,१३।२ ॥  
  
(यु)त्यक्तलिङ्गास्तुर्यवशा अण्डनाश उपागते ।  
पराष्टमांशावशिष्टकाले श्रहरिगर्भगाः  ॥ प्स्_१,१३।३ ॥  
  
मुक्ता अपि न मुक्ताख्याः पुनर्ब्रह्माण्डसम्भवे ।  
विष्णोर्बहिर्गताः कुक्षेः शुद्धसात्वकदेहकैः  ॥ प्स्_१,१३।४ ॥  
  
रमादत्तैर्भोगयोग्यपूर्वोक्तानन्तसात्विकैः ।  
अर्थैरभ्युन्नताश्वेतद्वीपस्था हरिमञ्जसा  ॥ प्स्_१,१३।५ ॥  
  
दृष्ट्वा नत्वा प्रसाद्येशं मुक्ताख्यां प्राप्यचाज्ञया ।  
अव्याहतेष्टगतयो वैकुण्ठे शुद्धसात्विकैः  ॥ प्स्_१,१३।६ ॥  
  
देहैर्मोदन्ति भूदुर्गाभागयोः श्रीशलालिताः ।  
चिन्मात्रदेहैः श्रीभागे न चात्र जडसंस्थिताः  ॥ प्स्_१,१३।७ ॥  
  
वृक्षपक्षिमृगा ह्यब्धिनद्योपि नवकोटयः ।  
सरांसि नानाविधबद्धा अपि लोकेषु वै हरेः  ॥ प्स्_१,१३।८ ॥  
  
श्रीभूदुर्गाभाग एते सेवन्ते हरिमञ्जसा ।  
स्वाधिक्यस्य सिध्यर्थं स्वानन्दाधिक्यकाङ्क्षिणः  ॥ प्स्_१,१३।९  ॥  
  
केवलं लिङ्गदेहेन भोगभागे वसन्ति हि ।  
(भूभागे संवसन्ति हि) निरंशानां सूक्ष्मदेहाः अण्डान्तःसत्यलोकगा तु  ॥ प्स्_१,१३।१० ॥  
  
अनिरुद्धादल्पकालव्यत्ययात्प्रभवन्ति हि ।  
लयेण्डनाशात्पुरतः नतत्सू(नाशः सू)क्ष्मतनोर्भवेत्  ॥ प्स्_१,१३।११ ॥  
  
तृणादारभ्य सन्मर्त्यगन्धर्वास्त(न्त)स्य कृत्स्नशः ।  
एषां सूक्ष्मतनुः सृष्टिः क्रमाद्युक्तमतोलयः  ॥ प्स्_१,१३।१२ ॥  
  
स्रष्ट्वैष्वेवामर्त्यगन्धर्वादिकर्म्यन्ते(न्त) देवताः ।  
दुर्गाभागस्थानिरुद्धात्सूक्ष्मयुक्ता भवन्ति हि  ॥ प्स्_१,१३।१३ ॥  
  
सृष्टिक्रमाद्व्युत्क्रमेण नाशस्तत्रगताद्धरेः ।  
अण्डनाशात्पुरैवेते केवलं लिङ्गमात्रगाः  ॥ प्स्_१,१३।१४ ॥  
  
तृणाद्याशचातात्विकाश्च भूभागे संवसन्ति हि ।  
एषां श्रीभागपरिखाभूत श्रीविरजा जले  ॥ प्स्_१,१३।१५ ॥  
  
अण्डनाशात्पुराभग्नलिङ्गानां तुर्यसंश्रयम् ।  
प्राप्तानां श्रीहरेर्गभे तदावासो भविष्यति  ॥ प्स्_१,१३।१६ ॥  
  
भूमावुत्क्रममाणास्तु देहन्त्यक्त्वा महर्जनाः ।  
तपः सत्येषु दुर्गाख्यभागे नीचोच्चकाः क्रमात्  ॥ प्स्_१,१३।१७ ॥  
  
वसन्ति देहभोगैस्ते(भोगदेहैः) निरंशानान्तु भोगतः ।  
शीर्णा भवन्ति हि अनिरुद्धेन ये चते  ॥ प्स्_१,१३।१८ ॥  
  
प्रविष्टानि भवन्ति हि अनिरुद्धेन ये चते ।  
अनिरुद्धे प्रविष्टानि सङ्कर्षणजयाय ते  ॥ प्स्_१,१३।१९ ॥  
  
सृष्टान्यतो लिङ्गमुक्ताः प्रभवन्ति ह्यतात्विकाः ।  
भोगेदेहैः स्वोत्तमेषु प्रविष्टाः प्रभवन्ति हि  ॥ प्स्_१,१३।२० ॥  
  
गन्धर्वाणां कुबेरन्तु पितॄणां यम एव हि ।  
कृष्टाङ्गसङ्ग गोपीनां सर्वजातिषु सप्ततेः  ॥ प्स्_१,१३।२१ ॥  
  
मितानामाजानजानां सस्त्रीकाणां धनाधिपे ।  
तत्समानास्तु ऋषयः शतोनशतकोटयः  ॥ प्स्_१,१३।२२ ॥  
  
एतेषां तुलयोदक्षे ह्यग्निपुत्रगणस्य तु ।  
वह्नौ कर्मजदेवानां लयः स्वायम्भुवे मतः  ॥ प्स्_१,१३।२३ ॥  
  
तस्मिन्नेकादशमितामनवोविध्यतात्विकाः ।  
तात्विकौ द्वौ सप्तमाद्यौ यौ तौ मनुपदेश्वरौ  ॥ प्स्_१,१३।२४ ॥  
  
नारायणः स्वयं विष्णुः तापसोमनुरीरितः ।  
विना तान् स्त्रीन् मनून् स्वायम्भुवे लय उदीरितः  ॥ प्स्_१,१३।२५ ॥  
  
आद्य इन्द्रो हरिर्यज्ञः वायुधर्मोश्विनौ क्रमात् ।  
षष्टस्तु मन्द्रद्युम्ननामा सप्तमस्तु पुरन्दरः  ॥ प्स्_१,१३।२६ ॥  
  
द्वौ शचीरमणांशौ तौ षडैते तात्विकाः स्मृताः ।  
भावीन्द्राः कर्मजाभास्ते तेषामाद्यमनौ लयः  ॥ प्स्_१,१३।२७ ॥  
  
सप्तकानां ऋषीणान्तु शतस्य च लयः स्मृतः ।  
दक्षे धर्मे च तत्तुल्यपितॄणां सप्तकस्य तु  ॥ प्स्_१,१३।२८ ॥  
  
तत्समास्त्वष्टगन्धर्वास्त्वष्टोन शतयोषितः ।  
उर्वश्याद्यास्तत्समाहि कुबेरं प्रविशन्ति हि  ॥ प्स्_१,१३।२९ ॥  
  
अतो निरंशास्तूत्क्रान्ति योगिनस्तु त(नस्त)दुत्तमाः ।  
अतात्विकास्तु भूलोकादुत्क्रान्त महरादिगाः  ॥ प्स्_१,१३।३० ॥  
  
भोगदेहैरुत्तमैस्तु भक्षिताः प्रभवन्ति हि ।  
उत्क्रमाणुत्क्रमेण गायन् योगिनस्तानथो जगुः  ॥ प्स्_१,१३।३१ ॥  
  
नित्यसंसारिणः पृथ्व्यां त्यक्त्वा स्थूलन्तु सूक्ष्मतः ।  
धर्मे प्रविश्यसन्त्यक्तानाद्यविद्या भवन्ति हि  ॥ प्स्_१,१३।३२ ॥  
  
केचिदत्रैव मुच्यन्ते केचिद्वैमेरुमूर्धनि ।  
वैश्वानरे द्युनद्यां वा सूर्ये वा देह एव वा  ॥ प्स्_१,१३।३३ ॥  
त्यक्त्वाविद्यां मिश्रपाकालये नाभौ हरेर्गताः ।  
स्वर्गभूम्यादिषु सृष्टौ भ्रमन्ति श्रीहरीच्छया  ॥ प्स्_१,१३।३४ ॥  
  
लये ऽयोग्या गर्भोदगतसङ्कर्षणाग्निना ।  
पाताले नित्यनरके भग्नसूक्ष्मकलेवराः  ॥ प्स्_१,१३।३५ ॥  
  
वायोर्गदाप्रहारेण भग्नलिङ्गास्तमोनुगाः ।  
लये सृष्टौ तमस्यन्धे पतन्ति श्री हरीच्छया  ॥ प्स्_१,१३।३६ ॥  
  
तत्वाभिमानिनो देवाः ह्यणडान्तर्बहिरूपतः ।  
अनुत्क्रमाः स्वोत्तमेषु विपशेषादि मार्गतः  ॥ प्स्_१,१३।३७ ॥  
  
त्यक्तदेहाः सूक्ष्मदेहैः सत्यलोके वसन्ति हि ।  
नष्टे सत्ये ब्रह्मदेहे नष्टे तैः सह पद्मजाः  ॥ प्स्_१,१३।३८ ॥  
  
अण्डनाश उपावृत्ते विशेषं यातितैः सह ।  
अत्रस्थितैःसूक्ष्मदैहैः सर्वतत्रस्थसूक्ष्मकैः  ॥ प्स्_१,१३।३९ ॥  
  
एकीभवन्त्येवमेकविंशत्तत्वगणा(ता) अपि ।  
व्युत्क्रमेण तु भूम्यादि तत्वोपादान सञ्चये  ॥ प्स्_१,१३।४० ॥  
  
स्थले तथा नाभिमानिवशगे सति विष्णुना ।  
अन्नादि नाम्नादेवैस्तदूर्ध्वमूर्ध्वगतक्रमात्  ॥ प्स्_१,१३।४१ ॥  
  
त्यक्तान्यावरणान्येते पूर्वमानेन नाशनम् ।  
यन्ति पूर्वोक्तमानेन अनिरुद्धादिवत्क्रमात्  ॥ प्स्_१,१३।४२ ॥  
  
सङ्कर्षणाद्विनष्टे(षु) तु सूक्ष्मदेहेषु कृत्स्नशः ।  
तदा सत्वार्ध श्रीभागस्थलक्ष्म्यालक्ष्म्यात्मके जले॥ ४३ ॥  
(प्रधानविरजा नद्यामित्यर्थः)  
  
नीचक्रमात् भग्नलिङ्गाः विशन्ति जठरे हरेः ।  
पुनरण्डे समुत्पन्ने श्वेतद्वीपे समाप्य च  ॥ प्स्_१,१३।४४ ॥  
  
मुक्तौ भवत्यसौ लोकः क्षीरसागरमध्यगः ।  
लक्ष्म्यैश्चतुषष्ठिमितैः विस्तृतं(विसृजः) पुष्कराह्वयः  ॥ प्स्_१,१३।४५ ॥  
  
द्वीपः क्षीराब्धिपरितो मणिवज्रमयद्युतिः ।  
तन्मध्यदेशपरितो वर्तुलो मानसोत्तरः  ॥ प्स्_१,१३।४६ ॥  
  
महीधरोयुतोन्नहः द्विसहस्रसुविस्तरः ।  
धृढो वज्रमयः सप्तरथचक्रं रवेः स्थितम्  ॥ प्स्_१,१३।४७ ॥  
  
तदन्तर्मर्त्यसंसारः तद्वाह्योमर्त्यगोचरः ।  
द्वीपायामसमशुद्धवारिसागरवेष्टितः  ॥ प्स्_१,१३।४८ ॥  
  
तस्यापि परितो वज्रलेपिकास्वर्णभूः शुभा ।  
चतुर्लक्षन्यूनकोटिविस्तरात्तद्गतो नगः  ॥ प्स्_१,१३।४९ ॥  
  
लोकालोकाभिधोवर्तुलाकारो परितो गिरिः ।  
मणिस्वर्णमयः प्राकाराकारो निर्मलो महान्  ॥ प्स्_१,१३।५० ॥  
  
स पञ्चाशत्सहस्रेतत्पञ्चाशल्लक्षविस्तृतिः ।  
तावतैवोच्छ्रितस्तस्मात् अर्धलक्षाधिकोन्नतः  ॥ प्स्_१,१३।५१ ॥  
  
नानावृक्षाश्रयो यत्र भाति पूर्वोदितं जगत् ।  
तदष्टदिक्षु शिखराण्यपि छिद्रान्वितानि च  ॥ प्स्_१,१३।५२ ॥  
  
शतोन्नतानि दिग्दन्तिगणास्तदुपरिस्थिताः ।  
तच्छिद्रवेष्टितः शुण्डादण्डैरूत्तम्भयन्ति ते(तैः)  ॥ प्स्_१,१३।५३ ॥  
  
गोत्रन्ते चान्तरिक्षस्थाः हर्यावेशयुताः शुभाः ।  
ते च पूर्वाद्यष्टदिक्षु गर्भोदस्थागतं(ता) भुवम्  ॥ प्स्_१,१३।५४ ॥  
  
ऊर्ध्वोश्चित्रैरात्महस्तैर्धरन्ति श्रीहरीच्छया ।  
ते मानसोत्तरे मेरौ स्वर्गे रूपान्तरस्थिताः  ॥ प्स्_१,१३।५५ ॥  
  
कुर्वन्ति श्री हरेराज्ञां दिक्पालानां च वाहनाः ।  
अनन्तरूपैर्भगवान् उपरिस्तन्न्नगोर्ध्वगः  ॥ प्स्_१,१३।५६ ॥  
  
ऊर्ध्वाधः शिखरस्पृष्टानन्तमूर्ध्वोति यो हरिः ।  
लोकालोकान्तराले तु सूर्येन्द्वृक्षग्रहप्रभाः  ॥ प्स्_१,१३।५७ ॥  
  
वसिष्ठनारदात्र्याद्यानन्तगं स्वर्णभूमिगम् ।  
वदन्ति पूर्वद्वीपेषु यथा सूर्यो(पूर्वो)दयान्तरे  ॥ प्स्_१,१३।५८ ॥  
  
यथा तथैव गिरिशृङ्गे मैत्रेयपूर्वकाः ।  
स्वर्णभूमिमतीत्यैवस्थितमाहुर्नगोत्तमम्  ॥ प्स्_१,१३।५९ ॥  
  
तदुक्तमाहुः पैङ्ग्याद्याः तन्नेत्याहुर्मृ(क)कुण्डजः ।  
मेरुलोकालोकमध्यप्रदेशस्तु त्रिकोटिकः  ॥ प्स्_१,१३।६० ॥  
  
योजनानां सार्थकोटिसम्मितः परिकीर्तितः ।  
लोकालोकध(र)भूम्यासहितः परिमाणतः  ॥ प्स्_१,१३।६१ ॥  
  
अन्धन्तमस्तन्नगस्य परितः सप्तकोटिकः ।  
यत्र मिथ्याज्ञानयुक्ताः पतन्ति शतकोटिशः  ॥ प्स्_१,१३।६१ ॥  
  
हरीरसुरगुर्वायर्विष्णुवैष्णवविद्विषः ।  
निष्कारणं साधुयोषिद्वेदशास्त्र विदूषकाः  ॥ प्स्_१,१३।६२ ॥  
  
भक्तिलेशविहीनाश्च नित्यनैमित्तिकोज्जिताः ।  
अनन्तपापकरणे भयलेशविवर्जिताः  ॥ प्स्_१,१३।६३ ॥  
  
जीवाभेदो निर्गुणत्वमपूर्णगुणता तथा ।  
साम्याधिक्ये तदन्येषां भेदस्तद्गत एव च  ॥ प्स्_१,१३।६४ ॥  
  
प्रादुर्भावविपर्यासः तद्भक्तद्वेष एव च ।  
तत्प्रमाणस्य निन्दा च द्वेषा एतेखिला मताः  ॥ प्स्_१,१३।६५ ॥  
  
सम्प्राप्य भारते जन्म विष्णुद्वेषादि पाकतः ।  
यथा योग्यं वैपरीत्या परोक्षगुरुविद्विषः  ॥ प्स्_१,१३।६६ ॥  
  
पक्वस्वरूपविद्वेषाद् व्युदस्यात्मीय सञ्चितम् ।  
भुक्त्वा दुष्प्रारब्धफलं पूर्णं प्रमादिका गतम्  ॥ प्स्_१,१३।६७ ॥  
  
सुप्रारब्धफलं विष्णुद्वेषादल्पीकृतं हरेः ।  
भुक्त्वागामि व्युदस्यैव ह्यागामि द्वेषयाकृतः(पाकतः)  ॥ प्स्_१,१३।६८ ॥  
  
प्राप्तव्यदुःखमिच्छन्ति स्थूलदेहान् विषाग्निभिः ।  
शस्त्रत्यक्त्वा यातनाद्यैः नित्यतामिश्रनामकः(रकाः)  ॥ प्स्_१,१३।६९ ॥  
  
अण्डनाशात्पुरा सूक्ष्मदेहान् तत्र विसृज्य च ।  
वायोर्गदाघाततश्च लिङ्गभङ्गो भविष्यति  ॥ प्स्_१,१३।७० ॥  
  
चिरं श्रीहर्यूरुदेशे कॢप्तदुःखभुजः खलाः ।  
पुनरण्डे समुत्पन्ने तमस्यन्धे पतत्यलम्  ॥ प्स्_१,१३।७१ ॥  
  
मर्त्याधमा निरंशाश्च पिशाचाः स्वल्पतामसाः ।  
तेषु केचित्तत्वदेवाभासरूपास्त्वधस्तने  ॥ प्स्_१,१३।७२ ॥  
  
स्वर्गादिषु चरन्तस्ते पापकर्माभिमानिनः ।  
दैत्याश्चराक्षसाश्चैव सांशास्ते बहुरूपिणः  ॥ प्स्_१,१३।७३ ॥  
  
रसातलस्थानिरुद्धात् प्राक् सूक्ष्मं देहमाश्रिताः ।  
कर्मानुवशतः स्थूलदेहान् प्राप्य महासुरैः  ॥ प्स्_१,१३।७४ ॥  
  
स्वयं नष्टा परान् साधून् नाशयन्ति कुसाधनैः ।  
तमस्यन्धे लक्षनिम्नोध्युपर्यस्थले स्थिताः  ॥ प्स्_१,१३।७५ ॥  
  
प्राप्तव्यदुःखं भुञ्जन्ति शुद्धं तामसविग्रहैः ।  
पूयासृङ्मूत्रविष्टाद्यैः तप्ततैलास्त्रशस्त्रकैः  ॥ प्स्_१,१३।७६ ॥  
  
अदृष्टाश्रुतदुःखाप्ति साधनोचितवस्तुभिः ।  
दुर्गयाकल्पितैः घोरैः निर्घाताद्यैरनेकशः  ॥ प्स्_१,१३।७७ ॥  
  
सिंहव्याघ्रादिरूपिण्या सह तादृक् स्वरूपवान् ।  
अवर्णनीयदुःखौघं वायुर्दास्यति तान् प्रति  ॥ प्स्_१,१३।७८ ॥  
  
तत्प्राप्तव्यमिति प्राहुः कॢप्तं दुःखं ततोप्यधः ।  
भुञ्जन्ति स्वस्वरूपस्थं सर्वरोगव्रणादिकम्  ॥ प्स्_१,१३।७९ ॥  
  
सर्वक्षतादिकं नित्यं पूर्णदुःखं व्रजन्त्यलम् ।  
ततो द्विसप्तकोटिभ्यां(क्यां) घनोदः परितः स्थितम्  ॥ प्स्_१,१३।८० ॥  
  
यत्र नारायणोनन्ततनुरूपात्मकश्रिया ।  
सदा विहरति श्रीशो ब्रह्माद्यैरपि सेवितः  ॥ प्स्_१,१३।८१ ॥  
  
ततोर्धकोटिसमितमनन्तासनमीशितुः ।  
धामण्डखर्परस्पृष्ट विंशल्लक्षोच्च वेदिमत्  ॥ प्स्_१,१३।८२ ॥  
  
चत्वारिंशल्लक्षामितो भूभागः परिकीर्तितः ।  
त्रिंशल्लक्षमितस्तूच्चः श्रीभागः सर्वतः शुभः  ॥ प्स्_१,१३।८३ ॥  
  
तदन्यानन्तगुणितः श्वेतद्वीपसमः स्मृतः  ॥ प्स्_१,१३।८४ ॥  
  
इति श्री प्रकाशसंहितायां प्रथमपरिच्छेदे त्रयोदशो ऽध्यायः  
  
_____________________________________________________________  
  
  
श्रीहंस उवाच  
  
  
भूमेरधस्तादतलो वितलः सुतलस्ततः ।  
अयुतोन्नाहविस्तारस्तलातलमहातलौ  ॥ प्स्_१,१४।१ ॥  
  
रसातलश्च पातालह्येतस्माद्युत्तरोह्यधः ।  
द्विसहस्रोरु भूकन्दास्त्वन्तरन्तर्भिलोपमाः  ॥ प्स्_१,१४।२ ॥  
  
महामणिप्रकाशेता सूर्यादिग्रहवर्जिताः ।  
मेरुरुत्तरस्तेषां मार्गः सर्वत्र सम्मतः  ॥ प्स्_१,१४।३ ॥  
  
तेषु सर्वेषु कल्परूहतुल्याश्च पादपाः ।  
कामधेनुसमागावः चिन्तामणि समाः शिलाः  ॥ प्स्_१,१४।४ ॥  
  
तत्रत्यानां यथायोग्यं सतामप्यसतां फलम् ।  
यच्छन्ति स्वच्छसलिलं चापि तत्तद्गतं शुभम्  ॥ प्स्_१,१४।५ ॥  
  
न तत्रायासतः सौख्यम् अनायासात् सुखावहः ।  
भुज्योपयुक्तानन्तोरु वस्तुजालसमाकुलः  ॥ प्स्_१,१४।६ ॥  
  
यावत्काम्य शुभन्तावदायुषष्यमसतामधः ।  
भूमौ भारतगा ये च कृते लक्षायुषः स्मृताः  ॥ प्स्_१,१४।७ ॥  
  
त्रेतादिषु त्रिषु दशांशन्यूनायुर्मितानराः ।  
आधिव्याधिजरावार्धिक्यायासेत्यभिधादयः  ॥ प्स्_१,१४।८ ॥  
  
युगायुर्नियमात् कालमृत्यवस्तत्र नैव हि ।  
तत्रस्थयोः सदसतोर्भक्तिद्वेषौ विना क्वचित्  ॥ प्स्_१,१४।९ ॥  
  
तथा विधिनिषेधौ च न च वर्णाश्रमादयः ।  
न तत्र कर्मज्ञानादिः पूर्वकर्मभुजो ऽ(जौ)खिलाः  ॥ प्स्_१,१४।१० ॥  
  
प्रायस्यांशास्तदुत्पन्नाः भूमौ जाता विधीशयोः ।  
वरैःसुरद्विषो विष्णुवायुभ्यामवतारकैः  ॥ प्स्_१,१४।११ ॥  
  
तयोर्मृताः पुनः पूर्वस्थाने प्रारब्धकाम्यके ।  
शुभं भुञ्जन्ति निष्काम्यशुभं तेषां न वै क्वचित्  ॥ प्स्_१,१४।१२ ॥  
  
काम्यपापान्नारकिनो निष्कामाशुभतस्तनूः ।  
इच्छन्तोन्तश्चरादैत्यानिरंशाभारतार्जितान्  ॥ प्स्_१,१४।१३ ॥  
  
काम्यात्तेषु वसन्ति स्म दानवाश्रयभूतयः ।  
सदा शेषादिकस्तत्र वसन्ति सति कारणे  ॥ प्स्_१,१४।१४ ॥  
  
हरीच्छया सुरास्तत्र वसन्तः कर्मतो न हि ।  
एते हि लक्षभूकन्दमध्ये लोकास्ततोह्यधः  ॥ प्स्_१,१४।१५ ॥  
  
पाताले नरकाश्चाष्टाविंशत्सङ्ख्या हरेः कृताः ।  
तदधस्तात् पञ्चविंशत्कोटिगर्भाम्बुनिर्मलम्  ॥ प्स्_१,१४।१६ ॥  
  
लक्षोनं यत्र लक्ष्मीशो यादोरूपी विराजते ।  
सहस्रमूर्ध्नः फणिनस्त्वेकस्मिन् मस्तके तदा  ॥ प्स्_१,१४।१७ ॥  
  
सर्षपायति वै विश्वं निखिलं वारुणीपतेः ।  
धराखिलेयं सद्वीपा स सागरकुलाचला  ॥ प्स्_१,१४।१८ ॥  
  
तस्याश्रयोवायुकूर्मः तस्य कूर्माकृतिर्हरिः ॥  
तं धत्ते जलमध्यस्था शक्तिराधाररूपिणी  ॥ प्स्_१,१४।१९ ॥  
  
सङ्कर्षणनृसिंहात्मा सहस्रा(संहर्ता)नन्त नामकः ।  
तदधस्ताच्चमण्डूको वराहस्तदधस्तटी  ॥ प्स्_१,१४।२० ॥  
  
तमण्डखर्परस्पृष्टा पादमाहुरधस्तले ।  
तेषामुपरि भूलोकस्तन्मध्ये मेरुभूधरः  ॥ प्स्_१,१४।२१ ॥  
  
स कञ्जनाभनाभ्युत्थ पद्मनाभबिसाकृतिः ।  
मेरुमध्योत्थनालोयमूर्ध्वषट्कञ्जसंश्रयः  ॥ प्स्_१,१४।२२ ॥  
  
शतयोजनविस्तीर्णं सत्यलोकान्तदीर्घवान् ।  
वज्रातिसुधृढो गर्भछिद्रं तेने प्रकाशवान्  ॥ प्स्_१,१४।२३ ॥  
  
लक्षोन्नतस्थलो भूम्याः भुवर्लोकस्तदाश्रयः ।  
मणिहेमामयो लक्षभूकनन्दो लोकसुन्दरः  ॥ प्स्_१,१४।२४ ॥  
  
सप्तप्राकारकलितः नाना भोगोरुयोगिभिः ।  
जडैरर्थेःसत्वगुणप्राचुर्यैः विशदालयैः  ॥ प्स्_१,१४।२५ ॥  
  
भूमेः कोट्युन्नतस्वर्गलोकोरम्यो ऽतिवर्तुलः ।  
कोटियोजनविस्तारे भुवर्लोकवदेव सः  ॥ प्स्_१,१४।२६ ॥  
  
द्विलक्षभूकन्दयुक्तो मेरुनालमुपागतः ।  
मणिहेममयोत्तुङ्ग सप्तप्राकारभासुरः  ॥ प्स्_१,१४।२७ ॥  
  
दशयोजनविस्ताराः चतुरस्रासुवीथयः ।  
यत्रानेकपताकाश्च दर्पणानेकसङ्कुलाः  ॥ प्स्_१,१४।२८ ॥  
  
मणिशय्यासनानन्तसात्विकोचितसाधनैः ।  
पूर्वपुण्यसुवर्णश्रीराज(न्म)मन्दिरमण्डिताः  ॥ प्स्_१,१४।२९ ॥  
  
नानोद्यानाष्टदिक्पालनिलयाष्टकभासुराः ।  
मध्येमणिगणभ्राजद्विष्णुमन्दिरमण्डपः  ॥ प्स्_१,१४।३० ॥  
  
सर्वायुधरथाकीर्णचिन्तामण्यादि सङ्कुलैः ।  
मुक्तामणिसृजोपेत सर्वाभरणसन्तताः  ॥ प्स्_१,१४।३१ ॥  
  
दिव्यवस्त्रान्नदानेकपारिजातादि सङ्कुलाः ।  
अष्टाविंशत्पुरद्वारतोरणाट्टालगोपुराः  ॥ प्स्_१,१४।३२ ॥  
  
हर्म्यायुतवृतानेकगृहद्वर्याश्रितापगाः । ।  
मन्दाकिनी मणिमया(त्कल्प)तुल्यरूपाम्बुजाश्रया  ॥ प्स्_१,१४।३३ ॥  
  
परिघारूपतो यत्र भाति यादोगणान्विता ।  
सुशब्दस्पर्शरूपेतः सुरसो(स्ये)ति सुगन्धवान्  ॥ प्स्_१,१४।३४ ॥  
  
मर्त्यदेवासुरैर्भोग्य पृथगर्थ समाकुलाः ।  
भुवर्लोकस्त्वधोलोकः गुणैःशतगणोत्तरः  ॥ प्स्_१,१४।३५ ॥  
  
ततः दशगुणोद्रिक्ताः लोकाः स्वर्गादयः क्रमात् ।  
तथा च तत्तलोकस्थं सुरोपसुरसन्ततः  ॥ प्स्_१,१४।३६ ॥  
  
अधिकारिकसन्मर्त्यगन्धर्वाद्यल्पचेतसाम् ।  
यथायोग्य फलं तेषाम् आधारा(माधास्यद्वि)विष्णुरव्ययः  ॥ प्स्_१,१४।३७ ॥  
  
ततश्च सार्धकोट्युच्चो महर्लोकस्त्वकर्मकः ।  
ततः कोटिद्वयोच्चस्थ जनोलोकः सुपूजितः  ॥ प्स्_१,१४।३८ ॥  
  
ततो सार्धद्विकोट्युच्चस्तपोलोकः सुचिद्गमः ।  
ततः कोट्युन्नतोयं सत्यलोकोति भासुरः  ॥ प्स्_१,१४।३९ ॥  
  
त्रिचतुः पञ्चषल्लक्षभूकन्दाज्ञानगोचरः ।  
नाभ्युत्थित महानालस्याग्रस्थे सत्यलोकगे(के)  ॥ प्स्_१,१४।४० ॥  
  
ब्रह्मा चतुर्मुखो जातो विष्णुना सर्वलोकसृट् ।  
स्वर्लोकसविशेषार्थाः महरादिषु सन्तताः  ॥ प्स्_१,१४।४१ ॥  
  
अजरोत्पत्समानोरु नानामर्त्यगणाश्रयाः ।  
एतादृशं लोकपदमाध्याजार्धायुषोन्तिमे  ॥ प्स्_१,१४।४२ ॥  
  
दिने सृजद्धरिस्तत्र प्राकृतेनाभिमानिनी ।  
लोको ऽजस्य भुवः कोटित्रयोदशमितो मतः  ॥ प्स्_१,१४।४३ ॥  
  
इति श्री प्रकाशसंहितायां प्रथमपरिच्छेदे चतुर्दशो ऽध्यायः  
  
_____________________________________________________________  
  
  
  
श्रीहंसः  
  
सत्यात् कोटिर्द्वादशोर्ध्वः लोको वैकुण्ठनामकः ।  
दुर्गाभागस्त्वधोदेशः भूकन्दो दशलक्षकः  ॥ प्स्_१,१५।१ ॥  
  
तस्योपरिष्टाद्भूभागः श्रीभागस्तु तदूर्ध्वतः ।  
भूकन्देन त्रयस्तुल्या त्रिंशल्लक्षोन्नतं मितम्  ॥ प्स्_१,१५।२ ॥  
  
शिखरं तत्रिभागेषु महाहर्म्याण्यनेकशः ।  
मण्यात्मकानि वैद्व्यष्टसङ्ख्यानि च शुभानि च  ॥ प्स्_१,१५।३ ॥  
  
मध्ये वज्रमयानेको पर्यावरणमानि च ।  
महरादीनि चत्वारि हयजतं विस्तराणि च  ॥ प्स्_१,१५।४ ॥  
  
भुवनानि यथा भागत्रये वैकुण्ठभूमयः ।  
अजाण्डखर्परस्पृष्टाः मध्ये प्राकारसप्तकाः  ॥ प्स्_१,१५।५ ॥  
  
युक्ता पूर्वादिदिक्द्वारा सप्तसप्त हिरण्मयः ।  
पुष्करागावर्णयुक्तपद्मरागकवाटकाः  ॥ प्स्_१,१५।६ ॥  
  
इन्द्रनीलनिरोढोरुवज्रपट्टसभासुराः ।  
सव्यापसव्यो देदिप्यन्मणि वेदी तटोन्नताः  ॥ प्स्_१,१५।७ ॥  
  
द्वारि द्वारि कृतोदार रत्नकञ्जासना सभाः ।  
अनन्तसूर्यभादीप्तलोकमण्डनभूषणाः  ॥ प्स्_१,१५।८ ॥  
  
तेषु तेषु त्रिभागेषु रमानन्तानन्ताधिरूपिणी ।  
विपेशानां समस्तानां ब्रह्मणा सह कर्हिचित्  ॥ प्स्_१,१५।९ ॥  
  
वैकुण्ठादि त्रिभागानां दर्शनं भवति ध्रुवम् ।  
न तत्र संस्थितिस्तेषां महरादिषु संस्थितिः  ॥ प्स्_१,१५।१० ॥  
  
तृणादयो महर्लोके मानुषाद्यास्तदूर्ध्वतः ।  
राजानस्तु तपोलोके सत्यलोके नृगायकाः  ॥ प्स्_१,१५।११ ॥  
  
मुक्तानामेव बद्धानामुत्क्रान्ता(मुक्ता)नामिहस्थितिः ।  
नृगन्धर्वाजानजान्ता उत्क्रान्तास्तु तपस्थिताः  ॥ प्स्_१,१५।१२ ॥  
  
कर्मदेवाःसमुत्क्रम्य सत्यलोके वसन्ति हि ।  
अतात्विका लिङ्गमुक्ता स्थानत्रयगता अपि  ॥ प्स्_१,१५।१३ ॥  
  
भागत्रयेष्वपि न हि प्राकारसंस्थिता भवत् ।  
तस्योपरिष्टात् प्राकाराः श्रीभागस्य बहिस्थिताः  ॥ प्स्_१,१५।१४ ॥  
  
चतुष्कोट्यात्मकस्तस्यपरितः परिघात्मिका ।  
द्विषट्कोट्या यामयुक्ता बाह्यप्राकारर् इरितः  ॥ प्स्_१,१५।१५ ॥  
  
षट्प्राकारास्तदन्तस्था कोट्यन्तरवकाशकाः ।  
अष्टकोट्यात्मकस्तस्य (उ)परिष्टाद्बहिरावृतिः  ॥ प्स्_१,१५।१६ ॥  
  
श्रीः कोटियोजनमिता विरजाख्या नदीशुभा ।  
यदम्भःस्पर्शनाल्लिङ्गमुक्ताः सद्यो भवन्ति हि  ॥ प्स्_१,१५।१७ ॥  
  
जनास्तत्र हरिर्नित्यं जलक्रीडारतः श्रिताः ।  
भूभारोर्ध्वावरणगा भूरेवावराणात्मिका  ॥ प्स्_१,१५।१८ ॥  
  
तन्मध्ये तु ततो लक्षोन्नत श्रीभागभूतले ।  
विरजा तत्र द्वौ भागौ मुक्तामुक्ताश्रयौ शुभौ  ॥ प्स्_१,१५।१९ ॥  
  
एवं दुर्गाभागगतो पर्यावरणसङ्गता ।  
भूभागदुर्गा भागौ द्वौ मध्यो भूरुन्नताकृति  ॥ प्स्_१,१५।२० ॥  
  
तयोरूर्ध्वावरणतत्सन्धिगेरण्यनामके ।  
नद्यौ दुर्गाभूमयाम्बुसमिते श्रीहरिप्रिये  ॥ प्स्_१,१५।२१ ॥  
  
न तत्र लिङ्गभङ्गादि हरिणा चिन्तितं क्वचित् ।  
प्रधानपरमोव्योम्नोरन्तरा विरजा नदी  ॥ प्स्_१,१५।२२ ॥  
  
प्रधानात्मकदेहौ तौ ब्रह्मवायू सभार्यकौ ।  
भूभागोर्ध्वावरणगो लये सर्वसुरैः सह  ॥ प्स्_१,१५।२३ ॥  
  
सुरान् विनावताराणाम् आरम्भे च समाप्तिके ।  
काले भूभागोर्ध्वगतौ स्यातां क्वापि हरीच्छया  ॥ प्स्_१,१५।२४ ॥  
  
अतो भूभागोर्ध्वदेशः प्रधानमिति कीर्तितम् ।  
यदधीना यस्य सत्ता तत्तदित्येव भण्यते  ॥ प्स्_१,१५।२५ ॥  
  
तादृक्प्रधान संसृष्टः श्रीभागः परमाम्बरम् ।  
अतः प्रधानपरमो व्योमगेत्यभिधीयते  ॥ प्स्_१,१५।२६ ॥  
  
निरंशतात्विकानां च ह्यण्डान्तस्तन्निमज्जनम् ।  
तात्विकानां तु सर्वेषाम् अनिरुद्धावृति स्थिते  ॥ प्स्_१,१५।२७ ॥  
  
सत्वारणतस्तूच्च प्रदेशे संस्थिते मले ।  
श्वेतद्वीपस्वधामभ्यो एकीभूतेति(त्वान्ति)(त्वान्ते) शोभने  ॥ प्स्_१,१५।२८ ॥  
  
श्रीदुर्गाभ्यां च भूम्या च एकीभूते विलक्षके ।  
श्रीभागे तत्रगे तस्य परिघा विरजा नदी  ॥ प्स्_१,१५।२९ ॥  
  
तज्जले तु ततः स्नात्वा लिङ्गभङ्गः प्रदृश्यते ।  
लये पृथिव्यावरणं व्युत्क्रामद्गच्छतां सताम्  ॥ प्स्_१,१५।३० ॥  
  
प्रथमावरणं प्रोक्तं सत्वावरणमन्तिमम् ।  
तदुच्चाव्याकृताकाशो व्योमशब्देन भण्यते  ॥ प्स्_१,१५।३१ ॥  
  
अनन्ता(अन्तिमा)वरणव्योम्नोरन्तरा विरजेत्यतः ।  
सोत्पत्यङ्गेषु देवानाम् अङ्गसायुज्यमिष्यते  ॥ प्स्_१,१५।३२ ॥  
  
श्रीभागवैकुण्ठतद्गवासुदेवस्य चक्रिणः ।  
अनन्तरूपे सर्वाङ्गसायुज्यं ब्रह्मणो भवेत्  ॥ प्स्_१,१५।३३ ॥  
  
मुक्तस्य च स्वरूपेण ह्यणोर्वृद्धिर्न युज्यते ।  
नोहानिः पुनरावृत्तिदुःखाज्ञानभयादयः  ॥ प्स्_१,१५।३४ ॥  
  
नीचनीचाल्पमुक्तानां पूर्तिः स्वानन्दमात्रतः ।  
नैवोत्तममुदाकाङ्क्षा सेवाध्यानादिकं(क) फलम्  ॥ प्स्_१,१५।३५ ॥  
  
न हरेर्नपरस्यापि मुद्भुजस्ते स्वमुद्भुजः ।  
प्रलयत्वं क्वचित्सृष्टिः काले श्रीभाग एव हि  ॥ प्स्_१,१५।३६ ॥  
  
ब्रह्मा चिन्मात्रदेहेन ह्यन्तप्राकारगो मतः ।  
रुद्रादयः षष्टमगाः इन्द्राद्याः पञ्चमस्थिताः  ॥ प्स्_१,१५।३७ ॥  
  
चतुर्थस्थाः सूर्याद्या तृतीयस्थाः मरुद्गणाः ।  
द्वितीयप्राकारसंस्थाः पर्जन्याद्याः सुरोत्तमाः  ॥ प्स्_१,१५।३८ ॥  
  
चिन्मात्रदेहैः श्रीभागे आद्ये कर्मजपूर्वकाः ।  
एते मुक्तास्तु भूभागे दुर्गाभागे तथैव च  ॥ प्स्_१,१५।३९ ॥  
  
शुद्धसात्विकदेहैस्तु प्राप्तास्तु सुखिनो हरेः ।  
चतुर्लक्षाधिकाशीतिलक्षजीवगणस्य तु  ॥ प्स्_१,१५।४० ॥  
  
बिम्बात्मा तत्तादाकारो सदा तद्गः प्ररक्षति ।  
सर्वजीवगणामुक्ताः सन्ति वैकुण्ठमन्दिरे  ॥ प्स्_१,१५।४१ ॥  
  
जीवा(न)नां पात्य(पायो)पि हरिः स हि रूपान्तरैविभुः ।  
सर्वजीवसमात्यल्परूपैः स्थूलैश्चतादृशैः  ॥ प्स्_१,१५।४२ ॥  
  
अनन्तकोटिकल्पीयमुक्तोपास्यः त्रिभागगः ।  
तादृग्रूपानन्तयुक्तश्रिया सह चरत्यसौ  ॥ प्स्_१,१५।४३ ॥  
  
तौ तत्र पूजोपयोग्यानन्तानन्तार्थरू(पिका)पकौ ।  
तत्र स्वारूपिककिरीटादि शङ्खचक्रादि साधनैः  ॥ प्स्_१,१५।४४ ॥  
  
सुदर्शनाद्यायुध्यैश्च गन्धमाल्यादिकार्हणैः ।  
नैवेद्यवस्त्रा(सङ्गाद्यैः)शय्याद्यैः रूपैः स्वैः स्वयमर्चितः  ॥ प्स्_१,१५।४५ ॥  
  
श्रियासदैक्यमापन्नः मोदरूप्यनुमोदते ।  
श्रीः देव(वि)मखिलाकारा तैर्विष्णुं पूजयत्यलम्  ॥ प्स्_१,१५।४६ ॥  
  
तैर्न्निमाल्यैः विष्णुदत्तैः रमैकी भवति स्फुटम् ।  
भूदुर्गभागयोरेवं शुद्धसात्विकसाधनैः  ॥ प्स्_१,१५।४७ ॥  
  
तन्मानिनी श्रीःसम्पूज्य तन्निर्माल्यैरजादिकान् ।  
मुक्तास्तोषयति प्राज्ञाः गन्धमाल्यादिभिः शुभैः  ॥ प्स्_१,१५।४८ ॥  
  
ते विमानरथाण्डोला डोलालोल विशेषकैः ।  
शय्याभरणवस्त्राद्यैः करिहर्यादिभिः क्वचित्  ॥ प्स्_१,१५।४९ ॥  
  
समानैरुत्तमजनैः फलपुष्पाक्षतादिभिः ।  
स्वस्व्येष्टतरुणीभिश्च जलक्रीडादिभिस्तथा  ॥ प्स्_१,१५।५० ॥  
  
अव्याहृतेष्टगतयः पूजाया सत्कथादिभिः ।  
पुनरावृत्तिरहिता नमन्ति निखिला अपि  ॥ प्स्_१,१५।५१ ॥  
  
नवकोट्यो हि देवानां पदस्था देवतागणाः ।  
लिङ्गसूक्ष्मस्थूलदेहयुक्ताःसर्वे सभार्यकाः  ॥ प्स्_१,१५।५२ ॥  
  
सेवार्थं श्रीहरेर्दुर्गाभागे सम्यग्वसन्ति हि ।  
ते कामधुक्कल्पवृक्षचिन्तामणिसमुत्थितैः  ॥ प्स्_१,१५।५३ ॥  
  
पूज्योप(युक्ता)योगानन्तार्थैः जलेन श्रीकरार्पितैः ।  
तया सम्पूजितहरिनिर्माल्यैः पुनरार्पितैः  ॥ प्स्_१,१५।५४ ॥  
  
पवित्रिताङ्गापरितः सञ्चरन्त्यपि मोदिनः ।  
सायुज्यमपि सालोक्यं सामीप्यं सर्वदा हरेः  ॥ प्स्_१,१५।५५ ॥  
  
सारूप्यमपि मुक्तिर्हि चतुर्था किल भण्यते ।  
विष्णुर्मुक्तान् स्वदेहस्थान् स्वस्वानन्दैकभोजिनः  ॥ प्स्_१,१५।५६ ॥  
  
करोति तद्धि सायुज्यं तत्सुराणां च नीचगम् ।  
सामीप्यादि त्रयं कर्मदेवानां युज्यते क्वचित्  ॥ प्स्_१,१५।५७ ॥  
  
तद्भिन्नदेवदासानां सारूप्यादि द्वयं मतम् ।  
एकलोकनिवासाख्यं सालोक्यमितरस्य तु  ॥ प्स्_१,१५।५८ ॥  
  
शुद्धसात्विकदेहेषु चतुर्भुजसमन्विताः ।  
दरारिपीताम्बरिणो यदि सारूप्यमीरितम्  ॥ प्स्_१,१५।५९ ॥  
  
जयश्च विजयश्चैव बलश्च प्रबलस्तथा ।  
चण्डः प्रचण्डश्च तथा नन्दश्चापि सुनन्दकः  ॥ प्स्_१,१५।६० ॥  
  
कुमुदः कुमुदाक्षश्च तथा भद्रसुभद्रकौ ।  
सुधामदामनामानौ विष्वक्सेनवशे स्थितौ  ॥ प्स्_१,१५।६१ ॥  
  
रूपैश्चतुर्भिसर्वेपि चतुर्दिक्ष्वपि सप्तसु ।  
अन्तः प्राकारगद्वारमारभ्यद्वारपालकाः  ॥ प्स्_१,१५।६२ ॥  
  
नन्दिनी हरिपादोत्था दुर्गाभागशुभोदका ।  
परिघा स तु वैकुण्ठश्चतुरस्रः प्रकीर्तितः  ॥ प्स्_१,१५।६३ ॥  
  
बाह्यण्डव्यापिनो विष्णोर्लोके वैकुण्ठनामकः ।  
कोट्युच्छ्रितानन्तमूर्ध्नः मुखे मूर्ध्नि सुचित्यते  ॥ प्स्_१,१५।६४ ॥  
  
गर्भोदकान्तर्देहस्थखर्परास्पृष्टपादुकः ।  
स्वरतस्यानन्तासनाख्यः कटिः पीताम्बरात्मकः  ॥ प्स्_१,१५।६५ ॥  
  
घनोदकं कटितटी मेरुस्तन्नाभिमध्यगे ।  
योजनानां पञ्चविंशत्कोटिगं मेरुपर्वतात्  ॥ प्स्_१,१५।६६ ॥  
  
अजाण्डखर्परं दिक्षुविदिक्षूर्ध्वमधः स्मृतम् ।  
मह्यादिभिरावरण्यैर्दशभिस्तु दशादिकैः  ॥ प्स्_१,१५।६७ ॥  
  
दत्तं चावरणान्येत्यन्यूर्ध्वशिष्टानि सर्वशः ।  
अधः पादानि तद्विष्णोः स्थलान्याहुर्मनीषिणः  ॥ प्स्_१,१५।६८ ॥  
  
शिलावत्प्रतिमा विष्णोरजादेरभिमानतः ।  
अण्डंलोकाश्च देवानां क्रमाद्धेहास्तु मानिनः  ॥ प्स्_१,१५।६९ ॥  
  
एवं विधाजाण्डकोट्यनन्तात्मकरूपकैः ।  
सावकाशं सञ्चरद्भिः विलासद्रोमकूपतः  ॥ प्स्_१,१५।७० ॥  
  
हरेरेवं जगत्तस्य वशेज्ञात्वा विशेषतः ।  
विराड्रूपस्य च हरेः सत्यलोकः शिरस्यलम्  ॥ प्स्_१,१५।७१ ॥  
  
लोकालोकस्तस्य हरेः कटिसूत्रे विचिन्त्यते ।  
पीताम्बरः स्वर्णभूमिः शुद्धोदाब्धिः कटिस्तले  ॥ प्स्_१,१५।७२ ॥  
  
कटिप्रधानस्थिगणे चिन्तयेन्मानसोत्तरम् ।  
मूलाधारे जाम्बवाख्यं केसरेषु इलावृतम्  ॥ प्स्_१,१५।७३ ॥  
  
जठराद्यास्तु तद्रेखा मेरुस्तन्नाभिमध्यगः ।  
मेरूपरिस्थलोकेश भवनानि च सर्वशः  ॥ प्स्_१,१५।७४ ॥  
  
बीजकोशेषु सञ्चिन्त्य मुच्यते पुरुषर्षभः ।  
भुवर्लोकं तस्य नाभौ स्वर्लोकं हृदि चिन्तयेत्  ॥ प्स्_१,१५।७५ ॥  
  
महर्लोकमुरःस्थाने जनलोकं गले हरेः ।  
तपोलोकं मुखे ध्यात्वा सत्यलोकं तु मस्तके  ॥ प्स्_१,१५।७६ ॥  
  
षडष्टद्वादशाद्व्यष्टद्विसहस्रदलान्यपि ।  
नाभ्यादिकानि पद्मानि भुवरादीनि वै हरेः  ॥ प्स्_१,१५।७७ ॥  
  
पातालं तस्य पादे तु प्रपदेषु रसातलम् ।  
महातलन्तु जघने जङ्घयोश्च तलातलम्  ॥ प्स्_१,१५।७८ ॥  
  
सुतलं जानुदेशे तु ऊर्वो(पि तु)स्तु वितलातले ।  
विराड्रूपस्य चाङ्गेषु लोकाश्चिन्त्या सुचेतनैः  ॥ प्स्_१,१५।७९ ॥  
  
पद्मनाभस्य नाभ्युत्थं प्राकृतं पद्ममूर्जितम् ।  
संसृष्टतत्वसञ्जातं भूतत्वादिकसङ्गतम्  ॥ प्स्_१,१५।८० ॥  
  
सर्वलोकात्मकं तस्य शिखाग्रे सत्यनामके ।  
आद्यः ब्रह्मांशतो जातो विष्णुनैव चतुर्मुखः  ॥ प्स्_१,१५।८१ ॥  
  
सृष्टः स्वयं द्रष्टुमिच्छन् चतुर्दिक्षुविधिर्हरिम् ।  
मुखानि लेभे चत्वारि नापश्यद्धिक्षु वै स्वयम्  ॥ प्स्_१,१५।८२ ॥  
  
ततस्तन्नालमध्यं तच्छिद्रादन्तर्गतं हरिम् ।  
पश्यामीति तपश्चक्रे न तत्राविददीश्वरम्  ॥ प्स्_१,१५।८३ ॥  
  
सत्यभागधोसंस्पृष्ट संस्पृष्टाम्बुस्थया श्रिया ।  
वायुरूपस्थया धाता भीता विष्णोर्विभीरभूत्  ॥ प्स्_१,१५।८४ ॥  
  
इति श्री प्रकाशसंहितायां प्रथमपरिच्छेदे पञ्चदशो ऽध्यायः सम्पूर्णः  
  
श्री कृष्णार्पणमस्तु  
  
  
===============================================================================  
  
  
द्वितीयपरिच्छेदः  
  
अथ प्रथमो ऽध्यायः  
  
श्रीहंस उवाच  
  
  
कञ्जस्थितः स्वयं ब्रह्मा नापश्यत् सर्वगं हरिम् ।  
यत्नवानपि तत्पूर्वमनसीत्थमचिन्तयत्  ॥ प्स्_२,१।१ ॥  
  
भावरूपाज्ञानमानिन्यपि दुर्गाजगद्गुरोः ।  
नित्यानुग्रहपात्रत्वात् पुत्र(उच्च)त्वाच्च रमा मम  ॥ प्स्_२,१।२ ॥  
  
स्वोपासनारतत्वाच्च नाज्ञानं भावरूपकम् ।  
इच्छतिस्म सलिङ्गस्यानाद्यविद्यायुतस्य च  ॥ प्स्_२,१।३ ॥  
  
स्वकीयस्येन्दिरेषन्मे ह्यभिप्रायं शिवादयः ।  
अविदित्वान्यथाब्रूयुः दुर्गाज्ञानप्रदैव सा  ॥ प्स्_२,१।४ ॥  
  
न समर्थाज्ञानदाने विधेरित्यसुराश्रयाः ।  
इत्यज्ञावाक्यैर्मा(तुर्मे ऽयशसः कारणं वचः  ॥ प्स्_२,१।५ ॥  
मेह्ययशः कारणं न च  
  
तत्राहं सम्मतो मातुः कीर्त्यर्थं प्रार्थयामि ताम् ।  
दुर्गामिति तथा चक्रे तेनादात्सस्य संशयम्  ॥ प्स्_२,१।६ ॥  
  
दत्वाज्ञानं क्षणार्धन्तु स्वभर्तुर्भक्तिमातनोत् ।  
भयशोकौ च तेनासावज्ञोभीतो बभूव हा  ॥ प्स्_२,१।७ ॥  
  
तदज्ञनं भावरूपं चतुर्वारं हरेर्भयम् ।  
शोको द्विवारं रमया प्रार्थितो जगदीश्वरः  ॥ प्स्_२,१।८ ॥  
  
ददावलोचनाभाव दशायां नियमः कृतः ।  
वृत्यज्ञानस्य बहुशः सम्भवाद्ब्रह्मणोपि तु  ॥ प्स्_२,१।९ ॥  
  
सङ्ख्याविशेषस्योक्तत्वात् भावाज्ञानं वदन्ति तत् ।  
ततस्त्वित्थं संशयोभूत् त्रिवारं पद्मजन्मनः  ॥ प्स्_२,१।१० ॥  
  
स्वतः पद्ममिदं जातं किम्पुंसान्येन केनचित् ।  
इति सञ्चिन्त्य पुंस्यैव जातं नैव जडस्य तत्  ॥ प्स्_२,१।११ ॥  
  
स्वतः प्रवृत्तिर्घटते ज्ञानेच्छादेरभावतः ।  
अहं पद्मेन वा जातः मत्सृष्टिः पुरुषेण वा  ॥ प्स्_२,१।१२ ॥  
  
इति संश्चित्य मत्सृष्टिः पुरुषेणै नो वा ।  
इति निश्चित्य स पुमान् स्वतन्त्रो वास्वतन्त्रकः  ॥ प्स्_२,१।१३ ॥  
  
इति सञ्चिन्त्यास्वतन्त्रः कथं मां स्रष्टुमर्हति ।  
तस्मात् स्वतन्त्राज्जातोहं तं पस्यां पुनरुत्थितः (पश्येयं)  ॥ प्स्_२,१।१४ ॥  
  
इति नालं प्रविश्यान्तः नापश्यत् पुनरुत्थितः ।  
कञ्जस्थ आस तज्ज्ञानं विपरीतमजस्य हि  ॥ प्स्_२,१।१५ ॥  
  
बहिर्नदृष्टः स कथमन्तर्दृष्टि प(क)थं व्रजेत् ।  
ततः प्रचण्डवातोत्थाद्भूमिर्मज्जलकम्पितात्  ॥ प्स्_२,१।१६ ॥  
  
पद्मात् पतन्निव महाभयग्रस्थो बभूव ह ।  
तदा क्षणार्धं शोकोभूद्ब्रह्मणः परमेष्ठिनः  ॥ प्स्_२,१।१७ ॥  
  
सृष्ट्वा कालं महाकालं मानिनं विधिमातनोत् ।  
कालावासाने त्वासन्ने तङ्ग्रनिष्यति चाददत्  ॥ प्स्_२,१।१८ ॥  
  
आस्यं नृसिह्मस्तु तदा भयशोकान्वितो भवत् ।  
अत्रैव तत्कारणेन भावाज्ञानयुतो भवेत्  ॥ प्स्_२,१।१९ ॥  
  
नान्यत्र दुःखाज्ञानाद्यं य(म)दुक्तं तन्मृषैव हि ।  
ततस्तपतप इति विष्णोरेव वचो शृणोत्  ॥ प्स्_२,१।२० ॥  
  
ततो ध्यानं जगद्धातुः कृत्वा पश्यत् ससर्वगम् ।  
ब्रह्मा ददर्श वैकुण्ठं हरेर्लोकं महाद्भुतम्  ॥ प्स्_२,१।२१ ॥  
  
पूर्वोक्ताशेषसुमहाविशेषार्थगुणोन्नतम् ।  
दृष्ट्वा तुष्टाव नत्वेशं कृतार्थोभूत् सकञ्जजः  ॥ प्स्_२,१।२२ ॥  
  
सर्वाधिपत्यं तस्यादात् सर्वज्ञत्वं विकुण्ठपः ।  
तद्वशोभूत् स्वतन्त्रोपि भगवान् भक्तवत्सलः  ॥ प्स्_२,१।२३ ॥  
  
द्विसप्तमनुभोगार्हकालं धातुरहो व्यधात् ।  
यथा तथा रात्रिकालं व्यभजद्भगवान् विभुः  ॥ प्स्_२,१।२४ ॥  
  
तत्राद्यरात्रिभागे तु साङ्गम्ब्रह्माण्डमातनोत् ।  
तत्राण्डनामको विष्णुः प्रविश्यान्तः समेधयत्  ॥ प्स्_२,१।२५ ॥  
  
रात्रिद्वितीयभागे तु पद्मनाभस्य नाभितः ।  
संसृष्टस्यान्यभागेन लोकपद्मं व्यधाद्धरिः  ॥ प्स्_२,१।२६ ॥  
  
पद्माग्रगं च ब्रह्माणं तदज्ञानभयादिकम् ।  
तच्छान्तिं तस्य तद्भक्त्युद्रेकं तस्य तपस्थितिम्  ॥ प्स्_२,१।२७ ॥  
  
तस्मिन्पूर्णानुग्रहं च कृतवान् हरिरूर्जितम् ।  
रात्रि तृतीयभागे तु वैकुण्ठमतिसुन्दरम्  ॥ प्स्_२,१।२८ ॥  
  
ससर्ज तल्लोकपतिरजस्यादर्शयद्धरिः ।  
स दृष्ट्वा तं विदध्यौ मुक्तामुक्तेश्वरं हरिम्  ॥ प्स्_२,१।२९ ॥  
  
चतुर्थांशे निशायांश्च विराट्सृष्टिं ददर्श ह ।  
दृष्ट्वा द्विसप्तलोकेषु विराट्देहस्थितान् सुरान्  ॥ प्स्_२,१।३० ॥  
  
सूक्ष्मदेहस्थान् पूर्वमनिरूद्धात् ससूक्ष्मकान् ।  
तथाजस्तत्र तत्रैव स्थूलदेहयुतान् व्यधात्  ॥ प्स्_२,१।३१ ॥  
  
अण्डनिर्माणकाले तु ह्यसंसृष्टानि सर्वशः ।  
तत्वान्यादाय संयोज्य तत्रिधाव्यभजद्धरिः  ॥ प्स्_२,१।३२ ॥  
  
अण्डं तदादितश्चक्रे द्वीतीयेनाब्जमातनोत् ।  
तृतीयं तु त्रिधाभित्वा पुनरेकैकशास्त्रिधा  ॥ प्स्_२,१।३३ ॥  
  
देवोपदेवमर्त्यानां स्थूलान्यादैस्त्रिभिर्व्यधात् ।  
द्वितीयांशैस्त्रिभिस्थूलान्यासुराणां श्री हरीच्छया  ॥ प्स्_२,१।३४ ॥  
  
इति श्री प्रकाशसंहितायां द्वतीयपरिच्छेदे प्रथमो ऽध्यायः  
_____________________________________________________________  
  
  
श्रीहंसः  
  
चक्रेस्थूलशरीराणि यद्धेशेस्थाप्ययान्विराट् ।  
तेषां तदुपयुक्तार्थान् जडानि विविधानि च  ॥ प्स्_२,२।१ ॥  
  
सर्वस्थूलशरीराणि उपादानान्यजः स्वयम् ।  
विराट्दत्तानि सङ्गृह्य क्रमात् कालानुसारतः  ॥ प्स्_२,२।२ ॥  
  
तत्तद्गुणक्रियाजातिरूपलक्षणसम्पदः ।  
व्यवहाराश्रयाचारवेषभाषास्वरूपकान्  ॥ प्स्_२,२।३ ॥  
  
दानमाना(न्नपानार्ह)शनायाशनार्हपूर्वानन्तार्थसञ्चयान् ।  
चतुर्लक्षाधीकाशीतिलक्षजीवगुणोचितान्  ॥ प्स्_२,२।४ ॥  
  
विराडुक्तान् विराड्डन्तान् स्तद्भावज्ञस्तथाकरोत् ।  
यथोत्तरत्र स्थूलोपि न दृष्टस्तेन तच्छ्रुतम्  ॥ प्स्_२,२।५ ॥  
  
तत्पूर्वं पद्मनाभोत्थ त्रिविक्रमपदाम्बुजात् ।  
दक्षिणाद्युधृता गङ्गा तस्याङ्गुष्ठनखाग्रतः  ॥ प्स्_२,२।६ ॥  
  
विशीर्णाजाण्डमध्योर्ध्वरन्ध्रात् क्ष्मावरुणोर्ध्वगम् ।  
अम्भः प्रागग्नितत्वस्था(स्थं) प्राकृताङ्घ्रभिरक्षितम्  ॥ प्स्_२,२।७ ॥  
  
विष्णोः पादात् समुद्भूतं तद्वार्याण्डान्तराविशत् ।  
(ए)तत्मण्डुलुगं कृत्वा ब्रह्मा विष्ण्वङ्घ्रिमज्जनम्  ॥ प्स्_२,२।८ ॥  
  
चकार तेन तद्वारि गङ्गाख्या सुसरद्वरा ।  
अतो विष्ण्वङ्घ्रिजां ब्रह्मकमण्डलुसमुद्भवम्  ॥ प्स्_२,२।९ ॥  
  
वदन्ति सा सुषुम्ना हि ब्रह्माण्डव्यापिनो हरेः ।  
निशायाः पञ्चमांशे तु ब्रह्मेशाद्याखिलामरान्  ॥ प्स्_२,२।१० ॥  
  
सृष्ट्वा वैकुण्ठलोकस्थदुर्गाभागगतान् व्यधात् ।  
सेवार्थं तद्गतानन्तरूपस्य श्रीहरेः श्रियः  ॥ प्स्_२,२।११ ॥  
  
तेषामुचितविज्ञानं हरेः सेवाम् उपादिशत् ।  
षष्टमांशे निशायाश्च पुनः सर्वान् सुरोत्तमान्  ॥ प्स्_२,२।१२ ॥  
  
अजो सृजत्स्वसेवार्थं तांश्च(ते च) पूर्वोक्तरीतितः ।  
सप्तप्राकार(के)गान् सप्तलोकेशं तोषयत्यलम्  ॥ प्स्_२,२।१३ ॥  
  
तावत्सत्याधस्थलस्पृग्वार्यण्डपरिपूरितम् ।  
महोग्रवायुना शुष्यन् महर्लोकादधोविशत्  ॥ प्स्_२,२।१४ ॥  
  
सप्तमांशे निशीथिन्याः पुनर्देवानजोसृजत् ।  
तेषु प्रधानान् सर्वान् मनसो देहतो ऽसृजत्  ॥ प्स्_२,२।१५ ॥  
  
तेषु प्रधानान् शेषादीं तपोलोकेव्यधादजः ।  
तत्र लोकपतिः साक्षात् सङ्कर्षणमनामयम्  ॥ प्स्_२,२।१६ ॥  
आराधयतो ऽन्य सुरान् मनसा देहतो सृजत् ।  
इन्द्रकामौ जनोलोके तृतीयोतावजो व्यधात्  ॥ प्स्_२,२।१७ ॥  
प्रद्युम्नन्तावभजतां सृष्ट्वा तौ स्वावरामरान् ।  
अनिरुद्धादिकान् धाता महर्लोकगतान् व्यधात्  ॥ प्स्_२,२।१८ ॥  
  
अनिरुद्धं भजन्तस्तेवृसृजन् स्वावरामरान् ।  
अष्टमांशेत्रियामाया सनकादीन् पितामहः  ॥ प्स्_२,२।१९ ॥  
  
सृष्ट्वा सृष्ट्वैतन्नियुक्तास्तदाज्ञानाचरन् द्रुतम् ।  
ततः प्रकुपिताद्धातुः रुद्रो एकादशात्मकः  ॥ प्स्_२,२।२० ॥  
  
जातोभूत्सपत्नी(क्षी)कः ससृष्ट्यर्थमजोदितः ।  
तपस्तप्त्वाथकालेन पीते स्वर्गान्तवारिणी(णा)  ॥ प्स्_२,२।२१ ॥  
  
अजेनावाप्यसस्वर्गभूतान् प्रेतांश्च राक्षसान् ।  
नन्दिनं मातृकाःसप्त पिशाचान् लोकभीकरान्  ॥ प्स्_२,२।२२ ॥  
  
भक्तान् सुरांशानपि दुर्भावयुक्तान् दिगम्बरान् ।  
क्रूरसृष्टिं ततो ज्ञात्वा ब्रह्मा तं प्रत्यषेधत  ॥ प्स्_२,२।२३ ॥  
  
ततोजः स्वाकं देशेन नारदं त्वसृजदृषीम् ।  
दक्षं दक्षाङ्गुष्टतोजस्तन्वा भृगुमचीकॢपत्  ॥ प्स्_२,२।२४ ॥  
  
मरीचीं मनसा नेत्रेणात्रिमाङ्गिरसं मुखात् ।  
कर्णरन्ध्रात् पुलस्त्यं च पुलहं नाभिदेशतः  ॥ प्स्_२,२।२५ ॥  
  
करात् क्रतुं वसिष्ठं च प्राणात् कामाच्चगाधिजम् ।  
छायया कर्दमं बुध्यारुचिं व्यजनयद्विभुः  ॥ प्स्_२,२।२६ ॥  
  
ऋगादि देवान् पद्मोत्थः पूर्वाद्यास्यैः क्रमाद्व्यधात् ।  
भारतं पञ्चरात्राणि पुराणानि स्मृतिस्तथा  ॥ प्स्_२,२।२७ ॥  
  
पूर्वादिभिर्व्यधादास्यैस्तथा वर्णाश्रमादिकान् ।  
भृगुं मनुं बुधशनी चतुर्वर्णप्रवर्तकान्  ॥ प्स्_२,२।२८ ॥  
  
चकार(रा) कालावयवान् दिशस्तदभिमानिनः ।  
यज्ञान् हृदापुण्यधर्मो पृष्टेनाधर्मविस्तृतिम्  ॥ प्स्_२,२।२९ ॥  
  
तथा पञ्चवि(धा)ज्ञानं दुर्गां तदभिमानिनीम् ।  
अहोरात्रे पक्षयोश्च लज्जां मूर्धोष्टतोसृजत्  ॥ प्स्_२,२।३० ॥  
  
अधरोष्टात्ततो लोभं नाडिभ्यो व्यसृजन्नदीः ।  
अस्थिभ्यः पर्वतान् कुक्षेः सर्वसागरमानिनः  ॥ प्स्_२,२।३१ ॥  
  
मेघान् केशैर्लोमजातैर्वृक्षा(श्चैव लतादिकान्)न् गुल्मान् लतान्वितान् ।  
चतुर्लक्षाधिकाशीतिलक्षयोनिषु तात्विकान्  ॥ प्स्_२,२।३२ ॥  
  
दशसङ्ख्यामितान् धाता व्यसृजच्चान्य चेतनान् ।  
कर्मदेवादिकान् देवाः क्रमाज्जातास्तु कालतः  ॥ प्स्_२,२।३३ ॥  
  
शतं गन्धर्वाप्सरसां त्रिंशच्चारणरक्षसाम् ।  
शतं सिद्धास्तथान्यासु सप्ततिःसर्वजातिषु  ॥ प्स्_२,२।३४ ॥  
  
आजानजाः कुबेरोत्थास्तेभ्य एव निरंशकाः ।  
देवदासा निरंशाश्च पद्मकल्पादनन्तरम्  ॥ प्स्_२,२।३५ ॥  
  
स्वयम्भुवेन्तरे भूमौ जाताः सर्वत्र सङ्गताः ।  
क्षणदानवमे भागे महीदासहयाननौ  ॥ प्स्_२,२।३६ ॥  
  
सनत्कुमारमछाख्यावादिशेतां मनुं विधेः ।  
अवतीर्याखिलान् वेदान् सारं चैव(वेद सारं) पुराणकम्  ॥ प्स्_२,२।३७ ॥  
  
पञ्चरात्रं महाशास्त्रं श्रीमद्भागवतं शुभम् ।  
दशमे तु निशाभागे पद्मनाभस्य कर्णयोः  ॥ प्स्_२,२।३८ ॥  
  
कल्पितात्तामसाद्भूरि कीकसादासतूरिपू ।  
तदा कुसुमनाभस्य निशांशदशमे शुभे  ॥ प्स्_२,२।३९ ॥  
  
कल्पितात्तमसाद्भूरि कीकसादासतूरिपू ।  
मधुश्च कैटभश्चैव राक्षसौ दुर्मदोद्धतौ  ॥ प्स्_२,२।४० ॥  
  
कदामेरुरूर्ध्वदेशस्थं पीत्वा तावज्जलं स्थितम् ।  
रूपान्तरेणाब्जभवं प्राप्य युद्धाय राक्षसौ  ॥ प्स्_२,२।४१ ॥  
  
आह्वयामास तु ब्रह्मा तावाहाहं हि दुर्बलः ।  
इत्युक्त्वा स हरिं दध्यौ हयग्रीवाह्वयं हरिः  ॥ प्स्_२,२।४२ ॥  
  
व्यक्तो भूद्ब्रह्महृदासताभ्यां चिरमयोधनम् ।  
कृत्वा हत्वाच्छाद्यकुन्तं मेधसा मेदिनीं व्यधात्  ॥ प्स्_२,२।४३ ॥  
  
क्षणदैकादशांशे तु ब्रह्मा मेरुस्थितः स्वयम् ।  
पिशाचान् दानवान् दैत्यान् निरंशान् सांशरूपकान्  ॥ प्स्_२,२।४४ ॥  
  
एतान् विष्णुद्विषो योग्यान् राक्षसांश्च कलिंस्तथा ।  
व्यसृजत्तानधोलोकवासिनः कालतोकरोत्  ॥ प्स्_२,२।४५ ॥  
  
अजेयत्वमवध्यत्ववरं तेषामदाद्विधिः ।  
कालेन भारते जन्म प्रतिमन्वन्तरेष्वपि  ॥ प्स्_२,२।४६ ॥  
  
यथायोग्यं जन्मलब्ध्वा तपस्तप्त्वा शिवाद्वरम् ।  
प्राप्य विप्रार्यगुर्वादिगोसुरद्वेषिणः सदा  ॥ प्स्_२,२।४७ ॥  
  
भविष्यथेति तेषां तु वरं प्रादादथाब्जजः ।  
परशुक्लत्रयं हित्वा छिन्नभागवतेष्वलम्  ॥ प्स्_२,२।४८ ॥  
  
प्रविश्य बुद्धिव्यामोहं कल्पयित्वा क्वचित् क्वचित् ।  
योग्यतातिक्रमोद्भूतपुण्यं नाशयथेति च  ॥ प्स्_२,२।४९ ॥  
  
शरीरतत्वोपादानस्थितसर्वोत्तमान् सुरान् ।  
सर्वेर्(व)तत्त्वो(त्वा)पचयगा भवन्तो भीषयन्त्यथ  ॥ प्स्_२,२।५० ॥  
  
पापदुःखादि सम्बन्धो भवतां च भवेदिति ।  
विष्णुविस्मृतियुक्तानां शरीरेषु सातामपि  ॥ प्स्_२,२।५१ ॥  
  
असतां मिश्रबुद्धीनाम् अभिमानित्वमस्तुवः ।  
मिथ्याभिमानिनो दैत्याः देवास्तत्वाभिमानिनः  ॥ प्स्_२,२।५२ ॥  
  
सर्वतत्वेष्वथ कलिर्जीवमानी दुराग्रहात् ।  
देहस्थ देवताः पूर्(णर्)वपुण्य(भुजः)सौख्यभुजः क्रमात्  ॥ प्स्_२,२।५३ ॥  
  
पापदुःखभुजश्चान्ये देहमान्युभयात्मकाः ।  
अन्तर्बहिस्थजीवानां किञ्चिदुःखं भवत्यपि  ॥ प्स्_२,२।५४ ॥  
  
दैत्यावेशान्न वायोर्हि दैत्यावेशः कदाचन ।  
जीवमान्युत्तमो ब्रह्मा देहस्थो मध्यमः स्वयम्  ॥ प्स्_२,२।५५ ॥  
  
अधमस्तु कलिर्जीवमान्येव हि सुरासुराः ।  
इति तत्वार्थवित्तेषां ब्रह्मादादुचितं वरम्  ॥ प्स्_२,२।५६ ॥  
  
शुद्धोदसागरबहिर्महर्लोके तदूर्ध्वतः ।  
गर्भोदके तु(च) दैत्यानाम् आवेशो नास्ति सर्वथा  ॥ प्स्_२,२।५७ ॥  
  
एतदन्यत्र दैत्यानां स्थित्यै प्रादाद्वरं विभुः(धिः) ।  
द्वादशांशे तु(स)तामस्याः ब्रह्माण्डस्थाम्बुनिर्गमे  ॥ प्स्_२,२।५८ ॥  
  
चिन्त्यतोजस्य वै घ्राणात् घ्रोणी रूपी बभूव ह ।  
घ्रोणी रूपी वराहात्मा हरिस्त्ववततार च  ॥ प्स्_२,२।५९ ॥  
  
स तु श्वेतवराहाख्यः ब्रह्मणा सं(यु)स्तुतो ऽसृजत् ।  
यज्ञाभिमानिनो यज्ञान् मन्त्रतन्त्रार्त्विगोषधीः  ॥ प्स्_२,२।६० ॥  
  
तिलदर्भाश्वपश्वाज्यहवींषिसमिधः क्रमात् ।  
सत्राणि सोमसदनं रा(र)म्भभैश्यादिकान् व्यधात्  ॥ प्स्_२,२।६१ ॥  
  
युपाग्नीन् स्पृषदाज्यं च फलान्यप्यसृजत्किटिः ।  
तदा हयग्रीवनामा राक्षसो घोरदर्शनः  ॥ प्स्_२,२।६२ ॥  
  
अजस्य मुख(ख्य)तोव्यक्तं गुरुं वेदाभिमानिनम् ।  
निगृह्यागात्रदा वेदाः अपपाठतिरोहिताः  ॥ प्स्_२,२।६३ ॥  
  
तदा प्रार्थितो मच्छरूपी जलमुपाविशत् ।  
हत्वा हयशिरस्कन्तं वेदानुद्धरदीश्वरः  ॥ प्स्_२,२।६४ ॥  
  
तदा धात्रार्थितश्चादिसूकरोण्डगतं जलम् ।  
अशामयद्भुवमधोलोकांश्च विमलान् व्यधात्  ॥ प्स्_२,२।६५ ॥  
  
सूर्यादयो ग्रहाः सर्वे तदाद्याः सप्रकाशकाः ।  
तदादि कल्पं तं प्राहुः वाराहमिति सज्जनाः  ॥ प्स्_२,२।६६ ॥  
  
रात्रौ त्रयोदशांशे तु पुरीं बर्हिष्मतीं व्यधात् ।  
वराहात्माह्यादिमनोरावासार्थमशेषवित्  ॥ प्स्_२,२।६७ ॥  
  
तदैवाष्टस्वयंव्यक्ताः पुराणि विविधानि च ।  
नद्यश्च देवखा(घा)ताश्च वनान्युपवनानि च  ॥ प्स्_२,२।६८ ॥  
  
तदा सर्वोपयुक्तानि सर्वत्र व्यसृजद्विधिः ।  
चतुर्दशांशे रात्रेस्तु दिक्पालान् सर्वलोकगान्  ॥ प्स्_२,२।६९ ॥  
  
सर्वत्राज्ञापयद्धिक्षु विदिक्षु च यथाक्रमम् ।  
तत्प्रागेव समुत्पन्ना ब्रह्मणा लोकपालकाः  ॥ प्स्_२,२।७० ॥  
  
विराड्देहगतस्तुर्यो ह्यनिरुद्धा(क्षिगो विभुः)भिधो हरिः ।  
अतलादिष्वयोग्यानां सूक्ष्माण्य(प्य)जमदर्शयत्  ॥ प्स्_२,२।७१ ॥  
  
(सं)स तान् पद्मजसम्भूतः(तो) मेरुमध्यस्थकञ्जजः ।  
ऊर्ध्वमुधृत्य च स्थूलदेहयुक्तांश्चतान् पुनः  ॥ प्स्_२,२।७२ ॥  
  
तत्तल्लोकेषु संस्थाप्य मुख्यप्राणवशान् व्यधात् ।  
तदा ब्रह्मवरोद्भूतो हिरण्याक्षो हि राक्षसः  ॥ प्स्_२,२।७३ ॥  
  
पञ्चभूतावरां भूमिं गृहीत्वाथ रसातलम् ।  
विवेश तन्मोचनाय वराहात्माण्डजार्थितः  ॥ प्स्_२,२।७४ ॥  
  
रसातलं प्रविश्यैव मोचयित्वा भुवं त्वरन् ।  
तं गदापाणिना(मा) क्रुद्धं प्रापयित्वैव भारत  ॥ प्स्_२,२।७५ ॥  
  
युध्वा स्वं दंष्ट्राग्रहतं कृत्वा तं नरके व्यधात् ।  
ततो मेरुगतो धाता सव्यात्स्वायम्भुवं व्यधात्  ॥ प्स्_२,२।७६ ॥  
  
देहापसव्यतस्तस्य शतरूपां सतीं व्यधात् ।  
भुगुदक्षमरीच्यादीन् तपसे(स)मनुमादिमम्  ॥ प्स्_२,२।७७ ॥  
  
आहूयाजः प्राहसृष्टिं बृंहणाय सतां गतिः ।  
शतरूपा पतिः प्राह तपस्तप्त्वा सुदारुणम्  ॥ प्स्_२,२।७८ ॥  
  
वराहोद्धारणाप्तश्च कियत्कालं विचक्षणः ।  
वराद्धरेश्च स्त्रीपुंसो योगात्स्यैष्विविधीरिताम्  ॥ प्स्_२,२।७९ ॥  
  
स्त्रिपुंसयोगाद्भाव्यं च सृष्टिमेतां विधीरिताम् ।  
सृत्वा तस्यामजनयत् पुत्रौ द्वौ लोकविश्रुतौ  ॥ प्स्_२,२।८० ॥  
  
प्रियव्रतोत्तानपादौ तिस्रः कन्याश्च सत्तमः ।  
आकूतिर्देवहूतिश्च प्रसूतिरिति विश्रुताः  ॥ प्स्_२,२।८१ ॥  
  
तत्राद्यायामृचेर्जज्ञे यज्ञनामा रमापतिः ।  
तेनैव सह सम्भूता दक्षिणा नामिका रमा  ॥ प्स्_२,२।८२ ॥  
  
अजावयोनिजौ द्वावप्राकृतदेहयुतौ परौ ।  
पुत्रिकापुत्रधर्मेण यज्ञमात्मसुतं मनुः  ॥ प्स्_२,२।८३ ॥  
  
चकार दक्षिणा यज्ञे दक्षिणामानिनी च सा ।  
तुषिता नाम तत्पुत्राः सम्बभूवुः सुरोत्तमाः  ॥ प्स्_२,२।८४ ॥  
  
तत्त्वाभिमानिनः(तैर्नीचातात्विकाः) सर्वे बभूवुः नवकोटयः ।  
आकूतेर्देवहूतेश्च प्रसूतिरनुजातुया  ॥ प्स्_२,२।८५ ॥  
  
दक्षस्या ससती तस्मातस्यां षोडशकन्यकाः ।  
अभवन्नर्कपुत्रस्य धर्मस्यैव त्रयोदश  ॥ प्स्_२,२।८६ ॥  
  
पुत्र्यस्त्वेकाग्नये दत्ता तस्यां त्रेता(तत्रा)ग्नयोभवन् ।  
आह्वनीयोगर्हपत्यो दक्षिणाग्निरिति त्रयः  ॥ प्स्_२,२।८७ ॥  
  
तेषामेका दक्षसुता भार्या(दत्ता) तस्यां त्रिभिः क्रमात् ।  
पृथक् पृथक् पञ्चदशपुत्रा अग्निस्वरूपकाः  ॥ प्स्_२,२।८८ ॥  
  
आसन्नाद्या यज्ञभुजो मध्यमा हव्यभोजिनः ।  
अन्त्याः कव्यभुजः पूर्वै पञ्चाशत्सम्मिताग्नयः  ॥ प्स्_२,२।८९ ॥  
  
एकन्यूना दक्षसुता ज्येष्ठा दत्ता शिवस्य तु ।  
धर्मान् वरूत्वती पुत्रान् पञ्चाशन्मरुतो ऽसृजत्  ॥ प्स्_२,२।९० ॥  
  
विश्वेदशासन् विश्वायां वसवौष्टौ वसूद्भवाः ।  
रुद्रा असंस्मरुद्राण्यां भूतायां भूतना(य)मकाः  ॥ प्स्_२,२।९१ ॥  
  
उपदेवाश्च साध्यायाम् अन्यास्वपि च धर्मतः ।  
उपदेवाश्च देवाश्च बभूवुर्हि बहुप्रजाः  ॥ प्स्_२,२।९२ ॥  
  
धर्मस्य ते पदस्थाश्च सर्वे(सर्ग)वासोचिता मताः ।  
तदुत्थिताश्च भावीनाः प्रायशो ह्यपरोक्षिणः  ॥ प्स्_२,२।९३ ॥  
  
प्रागुक्तास्तात्विकाश्चैकरूपेण भुवि भारते ।  
उषित्वा भाविसत्कर्मज्ञानभक्त्यादि काङ्क्षिणः  ॥ प्स्_२,२।९४ ॥  
  
शुभाशुभं च प्रारब्धं भोक्तुं योग्यास्ततो भवत् ।  
ते च द्वीपाद्रि वर्षेषु भारते(ता)न्येषु सर्वशः  ॥ प्स्_२,२।९५ ॥  
  
सुप्रारब्ध्यैक भोगार्हाः धर्माधर्मोत्थसम्भवाः ।  
आसन् देवाश्च पूर्वोक्ता ह्यपरोक्ष्य नपरोक्षिणः  ॥ प्स्_२,२।९६ ॥  
  
सत्साधनं भारतेस्मिन् कर्तुमर्हाः सुरोत्तमैः ।  
(त्य)व्यक्तापरोक्षिभिर्जाताः सदैवासन् हरीच्छया  ॥ प्स्_२,२।९७ ॥  
प्रियव्रतोत्थानपादौ तयो(पो) निष्ठौ बभूवतुः ।  
निशा चतुर्दशांशे तु सृष्टिरेषा सुमेरुगाः  ॥ प्स्_२,२।९८ ॥  
  
इति श्री प्रकाशसंहितायां द्वितीयपरिच्छेदे द्वितीयो ऽध्यायः  
  
_____________________________________________________________  
  
  
  
हरिः ॐ  
  
तदा मेरौ तु सुज्येष्ठः कामधुक्कल्पवृक्षकौ ।  
चिन्तामणिं रूपभेदैः स्वर्गोपस्वर्गगान् व्यधात्  ॥ प्स्_२,३।१ ॥  
  
तदाविधिः सर्वजीवबिम्बरूपाण्यचिन्तयत् ।  
स्वयं तथा तथाभूत्वा सृजत्ता(वछ)दृक्शरीरिणः  ॥ प्स्_२,३।२ ॥  
  
स्वर्गस्थानां पदस्थानां सर्वमन्वन्तरेष्वपि ।  
भूमौ हर्यावतारे तु तदाज्ञामकरोद्विधिः  ॥ प्स्_२,३।३ ॥  
  
दुष्प्रारब्धस्य भोगायागामि सत्साधनाय च ।  
सुराणां हरिसेवार्थम् अवताराण्यनुक्रमात्  ॥ प्स्_२,३।४ ॥  
  
पुनस्तत्तन्मूलरूपैरेकीभावं स सर्वदा ।  
भुवं स्पृशन्त्विति तथा ते च कुर्वन्त्यजाज्ञया  ॥ प्स्_२,३।५ ॥  
  
एधमानद्विडेषां हि सर्वदा भारतास्थितिम् ।  
नाज्ञापयधरिस्तेन तथा चक्रे सतां(तान्) विधिः  ॥ प्स्_२,३।६ ॥  
  
ततो धातात्मदेहस्थतत्वान्युच्चावचानि च ।  
संसृष्टानि तदीशांश्च मेरुस्थः सव्यचिन्तयत्  ॥ प्स्_२,३।७ ॥  
  
देहमध्येत्वधोनाभेर्मूलाधारं स पुष्करम् ।  
चतुर्दलं(शं) स्वर्णनिभं मायाद्यादलदेवताः  ॥ प्स्_२,३।८ ॥  
  
अनिरुद्धमुदानं च सुषुम्ना (दि)हि त्रिकाश्रयम् ।  
तन्मध्यसम्भवा नाडी सुषुम्ना सूक्ष्मरूपिणी  ॥ प्स्_२,३।९ ॥  
  
एका शाखादिरहिता स्वर्णवर्णा पराश्रया ।  
भूम्या स्वायम्भवेनापि रक्षितेब्जे समुत्थिता  ॥ प्स्_२,३।१० ॥  
  
च्छिद्रान्विता च सा सप्तप्राणादि मरुदाश्रया ।  
मध्ये ज्वलन्ती तत्पार्श्वजातयोः पिङ्गलेल(ड)योः  ॥ प्स्_२,३।११ ॥  
  
मूर्धां ता नाभिकञ्जादि षट्पद्मानां समाश्रया ।  
षट्दलं नाभिकमलं नीलाद्यास्तद्दलाधिपाः  ॥ प्स्_२,३।१२ ॥  
  
इषन्नीलोपेतभागे गोरिकारक्तिमान्विते ।  
स्थितं प्रद्युम्ननामानं नागाख्यप्राणसेवितम्  ॥ प्स्_२,३।र्१३ ॥  
  
मरुतः प्रवहादींश्च सप्ततद्गान् व्यचिन्तयेत् ।  
ते द्वे ऊर्ध्वमुखे हृद्गकञ्जमाहरधोमुखम्  ॥ प्स्_२,३।१४ ॥  
  
नाभे द्व्यष्टाङ्गुलोर्ध्वस्थ सुषुम्नाष्टदिगुत्थितैः ।  
दलैरधोमुखैरुद्यद्भानुवर्णैस्थाष्टभिः  ॥ प्स्_२,३।१५ ॥  
  
दशाङ्गुलिमितान्तर्(ग)द्गर्(भा)भावकोशावहैः शुभैः ।  
परस्परं दृढाश्लिष्टसंयुक्ताग्राङ्गुलं भवेत्  ॥ प्स्_२,३।१६ ॥  
  
हृत्कजं तत्रगीर्देवी भारत्या सहमानिनी ।  
प्राणाः कूर्मात्मकस्तत्र वसवो दलदेवताः  ॥ प्स्_२,३।१७ ॥  
  
स्थानेशो हि तदन्तस्थो दशाङ्गुलमितो हरिः ।  
तदीय हृदयाकाशमण्टपं श्रीस्वरूपकम्  ॥ प्स्_२,३।१८ ॥  
  
दुर्गाभूश्रीभागभेदैर्भागत्रयसमन्विता ।  
दुर्गाकन्दात्मिका चैव भूर्मध्ये नालरूपिणी  ॥ प्स्_२,३।१९ ॥  
  
तदूर्ध्वगे तु श्रीभागे रमाकञ्जस्वरूपिणी ।  
वेदिका तु त्रिभागस्था सार्धाङ्गुलि दृढा मता  ॥ प्स्_२,३।२० ॥  
  
तन्मण्टपं मणिमयं चतुर्द्वारं शुभास्पदम् ।  
सुगन्धैर्मणिदीपैश्च रम्भास्तम्भैर्मनोरमम्  ॥ प्स्_२,३।२१ ॥  
  
तोरणैः पूर्णकुम्भैश्च पताकछत्रमण्डितम् ।  
मणिस्तम्भैमौक्तहारैः नाना श्वेताङ्कुरैरपि  ॥ प्स्_२,३।२२ ॥  
  
श्रीभागं कञ्जसम्मानः मूलेशाख्यो हरिस्वयम् ।  
कञ्जोपरीन्दुसूर्याग्निमण्डलान्युपरिस्फुटम्  ॥ प्स्_२,३।२३ ॥  
  
रम्यैव दिव्यशय्याभूत्कमनीयोपबर्हणा ।  
तस्मिन् स्वरूपशेषाभ हरिरूर्ध्वफणोन्नतः  ॥ प्स्_२,३।२४ ॥  
  
तस्योपरि रमाचित्रासनरूपा तदूर्ध्वगा ।  
प्राज्ञात्मा स तु जीवेशो जीवोयद्वशगः सदा  ॥ प्स्_२,३।२५ ॥  
  
चक्रशङ्खगदापद्महस्तः स तु चतुर्भुजः ।  
किरीटकुण्डललसन् नूपुराङ्गदभूषणः  ॥ प्स्_२,३।२६ ॥  
  
हारश्रीवत्सकण्ठस्थ कौस्तुभादैरलङ्कृतः ।  
रत्नाङ्गुलीयकटककटिसूत्रादि सत्कृतः  ॥ प्स्_२,३।२७ ॥  
  
पिताम्बरोति सर्वाङ्गसौन्दर्यसुभगोचितः ।  
स विश्वतोमुखोप्येकमुखवद्भाति नीलदृक्  ॥ प्स्_२,३।२८ ॥  
  
स्थानेश मूलेशयुक्तः समुपास्यो निरंशकैः ।  
मण्टपाधः प्रदेशस्थशक्तिराधाररूपिणी  ॥ प्स्_२,३।२९ ॥  
  
कूर्मशेषश्च भूः क्षौरवार्धिपाद्वीपरूपिणी ।  
श्वेतां रमां संविचिन्त्य निरंशैरित्यचिन्तयत्  ॥ प्स्_२,३।३० ॥  
  
उरुस्ताल्वोर्भ्रुवोर्मध्ये शिरस्यूर्ध्वमुखानि च ।  
कञ्जानि श्वेतवर्णानि द्विषड्व्यष्टदलैस्तथा  ॥ प्स्_२,३।३१ ॥  
  
द्वाभ्यां सहस्रदलकैर्युक्तानि दलदेवताः ।  
आदित्याः प्रथमे पद्मे इन्द्राद्यास्तत्रदेवताः  ॥ प्स्_२,३।३२ ॥  
  
देवतास्तु त्रृतीयेब्जे भारती च सरस्वती ।  
मूर्ध्नैको बहुरूपेण वायुः सर्वदलाधिपः  ॥ प्स्_२,३।३३ ॥  
  
नारायणो हरिः कृष्णो वासुदेवस्तदीश्वरः ।  
कृकलो देवदत्ताख्यः सूत्रनामा मरुत्पतिः  ॥ प्स्_२,३।३४ ॥  
  
मरुतः सप्तसप्तापि पञ्चस्वपि हदारिषु ।  
सुषुम्ना नालजातानि पद्मान्येतानि सप्त च  ॥ प्स्_२,३।३५ ॥  
  
गुणत्रयात्मिकानाडी सुषुम्ना वेदपारगैः ।  
स्यैका शाखादि रहिता गर्भेछिद्रान्वतापि च  ॥ प्स्_२,३।३६ ॥  
  
सरस्वती तदन्तर्गा नदी वारिस्वरूपिणी ।  
हैरण्मयी वैध्युतीति वज्रिका भास्वतीति सा  ॥ प्स्_२,३।३७ ॥  
  
नामभिः संयुतालोकाः भूराद्याः तत्रसंस्थिताः ।  
भूर्भुवस्वर्गलोकेशा महरादीश्वरः(श्चराः) क्रमात्  ॥ प्स्_२,३।३८ ॥  
  
भूविघ्नेशेन्द्रानिरुद्धकामशेषाब्जजा मताः ।  
कट्यूरुद्वितये जानुजङ्घगुल्पो भयाङ्घ्रिषु  ॥ प्स्_२,३।३९ ॥  
  
अतलाद्याश्रितादेवा देहे देवेश सेवकाः ।  
मित्राग्न्यस्त्रपवारीशमयमन्दयमाः क्रमात्  ॥ प्स्_२,३।४० ॥  
  
देहेप्येवं विराड्देहधारिणं तन्मितोवति ।  
सुषुम्ना मूलदेशोत्थे गङ्गायामुनवार्धरे  ॥ प्स्_२,३।४१ ॥  
  
पिङ्गलेले रक्तनीलवर्णे सव्यापसव्यगे ।  
गर्भछिद्रान्विते षट्त्रिंशत्सहस्रप्रभेदिनी  ॥ प्स्_२,३।४२ ॥  
  
पृथक् पृथक् सव्यनाड्यो महत्तत्वात्मिका मताः ।  
त्रिधा विभक्ताः पादान्तं द्विषट्साहस्रसम्मिताः  ॥ प्स्_२,३।४३ ॥  
  
दक्षिणे दक्षपादान्तं नाड्यस्तावन्मिताः क्रमात् ।  
पिङ्गला ऊर्ध्वदेहेषु व्याप्तास्तावन्मिताः शुभाः  ॥ प्स्_२,३।४४ ॥  
  
अधोमध्योर्ध्वगास्तास्तु सप्तास्य पथमाश्रिताः ।  
सप्तसन्त्येव विवराः घ्राणास्य श्रुति नेत्रगाः  ॥ प्स्_२,३।४५ ॥  
  
सप्तास्यपथनामानो गोलकाः सप्तकीर्तिताः ।  
सप्तोर्ध्वनाड्यो हृत्कञ्जाधस्थलाद्वामपार्श्वगाः  ॥ प्स्_२,३।४६ ॥  
  
पुनर्हृत्कं चोर्ध्वदेशात् सव्यमावृत्य पिङ्गलाः ।  
सप्तास्य पथगाः तत्र(सूर्यो) वह्न्याद्या वत्सरेश्वराः  ॥ प्स्_२,३।४७ ॥  
  
उत्तरायणमासेशाः दिनेशाः शुक्लपक्षपाः ।  
परशुक्लत्रयं ह्यस्मिन् ह्येत एवाभिमानिनः  ॥ प्स्_२,३।४८ ॥  
  
सूर्यादि सर्वदेवानां नामवाच्यास्तु पिङ्गलाः ।  
तस्यां ब्रह्माभिमानी गी ऋजवस्त्वपरोक्षिणः  ॥ प्स्_२,३।४९ ॥  
  
प्राणापाना विलायां च पिङ्गलायां च वर्ततः ।  
रूपैः षड्विंशत्सहस्रैस्तासु तौ भारतीयुतौ  ॥ प्स्_२,३।५० ॥  
  
तथानिरुद्धप्रद्युम्नौ दक्षिणे पुं स्वरूपतः ।  
स्त्रीस्वरूपेण वामे तु तावद्रूपैश्च तास्वलम्  ॥ प्स्_२,३।५१ ॥  
  
तादृक्पाणस्वरूपस्थौ ब्रह्मरुद्राद्युपासितौ ।  
दक्षिणायनमासेशाः रात्रीशाश्चैव देवताः  ॥ प्स्_२,३।५२ ॥  
  
कृष्णपक्षेश्वरारुद्रविपशेषाः सभार्यकाः ।  
अहङ्कारात्मकेलायां देवाः सर्वेभिमानिनः  ॥ प्स्_२,३।५३ ॥  
  
आनन्दविज्ञानमयौ पिङ्गलेलाधिपौ क्रमात् ।  
व्यानात्मा सर्वसन्धिस्थः उदानोब्रह्मनाडिगः  ॥ प्स्_२,३।५४ ॥  
  
सुषुम्ना ब्रह्मनाडीति समानःसर्वदेहगः ।  
अधो मध्योर्ध्वगाः सप्तसप्तेलानाडिका क्रमात्  ॥ प्स्_२,३।५५ ॥  
  
सप्ताश्वमार्गपथगाः ऊर्ध्वेलाः पिङ्गला यथा ।  
हृत्कञ्जाधोभागतस्ताः सव्यं प्राप्य तदूर्ध्वतः  ॥ प्स्_२,३।५६ ॥  
  
अपसव्यं पुनः प्राप्यसप्ताश्वपथगाः क्रमात् ।  
भूम्या(धूमा)दि देवताशब्दैरिलावाच्यासमस्तशः  ॥ प्स्_२,३।५७ ॥  
  
ऋग्वेदसूक्तभागेषु बृहतीःऋक्सहस्रयुक् ।  
सूत्रद्व्यष्टादशैकोनैः पूर्णरुक् प्रभविष्यति  ॥ प्स्_२,३।५८ ॥  
  
पादस्तु नववर्णात्मा तादृक्पादचतुष्टयैः ।  
रुक्तत्संयुक्ताक्षरेतावर्णाद्वासप्ततीरिताः  ॥ प्स्_२,३।५९ ॥  
  
द्वासप्ततिसहस्राणि वर्णाः सर्वरुगाश्रिताः ।  
द्वासप्ततिसहस्रेषु पिङ्गलेलाह्वयासु च  ॥ प्स्_२,३।६० ॥  
  
नाडीषु तत्तद्वर्गेषु वाच्यरूपाण्यचिन्तयेत् ।  
सुषुम्नायाश्चतुर्दिक्षु हृत्कञ्जाधः समाश्रितम्  ॥ प्स्_२,३।६१ ॥  
  
मनोबुद्धिरहङ्कारश्चित्तञ्चेति चतुर्विधम् ।  
तत्रेन्द्रकामौ भार्यौ तौ तद्विशेषाभिमानिनौ  ॥ प्स्_२,३।६२ ॥  
  
श्रोत्रे दिग्देवताश्चन्द्रस्त्वक्चाहं प्राणनामकः ।  
नेत्रयोर्भास्करो जिह्वामानी वरुणर् इरितः  ॥ प्स्_२,३।६३ ॥  
  
दश्रौ घ्राणाश्रितावेते तद्विशेषाभिमानिनः ।  
वक्त्रे(वाचि) वह्निः करेदक्षो जयन्तः पादयोर्ध्वयोः  ॥ प्स्_२,३।६४ ॥  
  
मित्रः स्वायम्भुवौ पायूपस्थयोरभिमानिनौ ।  
घ्रा(प्रा)णो मरुच्छब्दमानीत्वपानः स्पर्शगस्ततः  ॥ प्स्_२,३।६५ ॥  
  
व्यानोरूपः रसमानी ह्युदानो गन्धसंस्थितः ।  
समान एते मात्रासु विशेषादभिमानिनः  ॥ प्स्_२,३।६६ ॥  
  
भूदेवी मानिनी पृथ्वीः अबात्मा वरुणः स्मृतः ।  
अग्निस्तेजोमयो वायौ प्रवहः प्रभुरीश्वरः  ॥ प्स्_२,३।६७ ॥  
  
आकाशमानी विघ्नेशः भूतेष्वेते विशेषपाः ।  
केशालि(स्थि)त्वङ्मांसनखरूपा भूर्देहगा मताः  ॥ प्स्_२,३।६८ ॥  
  
वारिरक्तात्मकं देह जठराग्निस्तु तैजसम् ।  
वायुः श्वासात्मकः काये ह्यवकाशो नभस्तनौ  ॥ प्स्_२,३।६९ ॥  
  
प्रत्यक्षसिद्धसर्वेषां सत्वं बा(बो)ध्यं न हि क्वचित् ।  
सुदुर्गन्धौ घ्राणवेद्यौ देहे जिह्वेन्द्रियप्रियः  ॥ प्स्_२,३।७० ॥  
  
शुभाशुभरसो रूपं चक्षुर्वेद्यं कलेवरे ।  
शीतोष्णादिः त्वचावेद्यः स्पर्शः शब्दे(ब्दः) श्रुतिप्रिये(यः)  ॥ प्स्_२,३।७१ ॥  
  
मात्राधृषीकविषयाः सत्याबाध्यान हीरिताः ।  
वचनादानगमनोत्सर्गभोगादिसाधनम्  ॥ प्स्_२,३।७२ ॥  
  
कर्मेन्द्रियपञ्चचार्थक्रियाकारेति(रिण) (बा)बध्यते ।  
सत्यं शृणोतिस्पृशतिपश्यत्यत्ति च जिघ्रति  ॥ प्स्_२,३।७३ ॥  
  
श्रेत्रत्वङ्नेत्ररसनाघ्राणस्तत्वानि तान्यतः ।  
अर्थक्रियाकराण्येव विबोध्यानीहवेदगम्  ॥ प्स्_२,३।७४ ॥  
  
मनश्च श्रुतिहेतुत्वात् सप्तं(त्यं) च शरीरगाः ।  
अहङ्कारापादकत्वात् पिङ्गला ममतास्पदा  ॥ प्स्_२,३।७५ ॥  
  
नाड्यो दौर्बल्यसमये भान्तिसव्यापसव्ययोः ।  
पुंसांस्त्रीणामायादिव्यञ्जकाः प्रभवन्ति हि  ॥ प्स्_२,३।७६ ॥  
  
अतः सत्याच्च(श्च) बहुषु ज्ञानाज्ञानप्रवर्तकाः ।  
गुणाः सत्वादि देहस्थाः सत्यास्तदभिमानिनः  ॥ प्स्_२,३।७७ ॥  
  
देवाः सत्याः केवलस्य जडस्यस्थित्ययोगतः ।  
देहानां च सदेहानां देहबन्धमतिकृताम्  ॥ प्स्_२,३।७८ ॥  
  
दुःखास्वदत्वाद्देहाप्तिकारणं सत्यमेव हि ।  
कर्माणि द्विविधं वेदेषूक्तानुक्रमसच्चसत्  ॥ प्स्_२,३।७९ ॥  
  
सुखदुःखप्रदं तेन सत्यावेदाःसमस्तशः ।  
देशे काले कृतङ्कर्म फलदत्त्वेन तौ वृतौ  ॥ प्स्_२,३।८० ॥  
  
तत्कर्मफलभोक्तारो जीवाः सत्याः सलिङ्गकाः ।  
भग्नलिङ्गा विमुक्ताश्च श्रुत्युक्ताश्च कृताः स्मृताः  ॥ प्स्_२,३।८१ ॥  
  
इहान्यत्राल्प बहुलज्ञानाज्ञानादि योगिभिः ।  
सदसत्तारतम्यं च सप्त(त्य)मेते स्वतन्त्रकाः  ॥ प्स्_२,३।८२ ॥  
  
चिच्चेत्यरूपा एतेषां देहयोगविवर्जिताः ।  
नियन्ता पुरुषश्रेष्ठः न च एतत् प्रयुज्यते  ॥ प्स्_२,३।८३ ॥  
  
तस्माल्लक्ष्मीपतिर्व्याप्तः स्वतन्त्रः श्रुतिचोदितः ।  
निर्देषो नित्यसुगुणः सदा नारायणो हरिः  ॥ प्स्_२,३।८४ ॥  
  
एवमाध्यात्मिकं सत्यम्(प्तम्) अधिभूतं बहिस्थितम् ।  
सर्वाङ्कुरोत्पादकत्वात् भूःसत्वा(त्या)खिलकारणात्  ॥ प्स्_२,३।८५ ॥  
  
अभस्मरनादि योग्यत्वात् पालकद्दाहादि साधनम् ।  
वह्निश्च शोषको वायुरवकाशप्रदानियत्  ॥ प्स्_२,३।८६ ॥  
  
तत्कारणानि मात्राश्च तद्गतानीन्द्रियाणि च ।  
सत्या(प्ता)न्येवं समस्तानि संसृष्टान्यण्डगानि च  ॥ प्स्_२,३।८७ ॥  
  
एतन्मूलान्यसंसृष्टान्यपि सत्यानि सर्वशः ।  
सङ्गृह्येतद्विनिर्माया याति सत्यः सहत्यजः  ॥ प्स्_२,३।८८ ॥  
  
केचिन्निरङ्गा निर्देहा ज्ञानादि गुणवर्जिताः ।  
निरंशो खण्डरूपश्च सर्वादृश्योनिरूपिताः  ॥ प्स्_२,३।८९ ॥  
  
अनामरूपो फलदस्त्वनुपास्यो विचारितः ।  
ब्रह्मैकन्तु जडं सर्वे ब्रह्मण्यारोपितं मृषा  ॥ प्स्_२,३।९० ॥  
  
शुक्तौ रजतवद्रज्जौ सर्पवत्प्रतिभाति च ।  
अज्ञानं कल्पितं तद्धि शुक्तिज्ञानाद्धि बाध्यते  ॥ प्स्_२,३।९१ ॥  
  
विचारिते सति हि सा शुक्तिर्नरजतं भवेत् ।  
अतो बोध्यं मृषाभूतं मिथ्या तद्रजतं यथा  ॥ प्स्_२,३।९२ ॥  
  
वस्तुस्वरूपं ज्ञानेन कल्पितत्वाच्चतत्तथा ।  
अज्ञानकल्पितं ब्रह्मण्येतद्विश्वं प्रकल्पितम्  ॥ प्स्_२,३।९३ ॥  
  
ब्रह्मण्यारोपकृज्जीवो ब्रह्मान्यो नैव वर्तते ।  
निरंशमपि तद्ब्रह्मत्वज्ञानावृतमञ्जसा  ॥ प्स्_२,३।९४ ॥  
  
अनन्तरूपकं भुङ्क्ते नानायोनिसमुद्भवम् ।  
तस्यज्ञानमुपाध्युत्थं सत्योपाधिर्न विद्यते  ॥ प्स्_२,३।९५ ॥  
  
मिथ्या साज्ञानजतत्वान्नाज्ञानं सत्य(त्व)मुच्यते ।  
तदाज्ञानेन जीवस्थं जीवस्याभावतः स्वतः  ॥ प्स्_२,३।९६ ॥  
  
निर्विशेषब्रह्मणि तु ज्ञानाज्ञानेन वर्ततः ।  
अतो न ब्रह्मनिष्टं तत्तज्ञानतदुपाधिजम्  ॥ प्स्_२,३।९७ ॥  
  
एवं मिथ्याभूतकालकर्मदेशागमादिभिः ।  
भ्रमद्ब्रह्म च कल्पान्ते ब्रह्ममूल स्वरूपकम्  ॥ प्स्_२,३।९८ ॥  
  
ज्ञात्वा तत्रैक्यमापन्नो न पुनर्जायते भुवि ।  
मुक्तस्यापि न चाज्ञानं नेन्द्रियाणि न क्वचित्  ॥ प्स्_२,३।९९ ॥  
  
निर्विशेषे परेब्रह्मण्यैक्यमेतादृशं खलु ।  
तदज्ञानं न सन्नासत्सदसन्न च तर्हिकम्  ॥ प्स्_२,३।१०० ॥  
  
अनिर्वाच्यं तन्निवृत्तिर्मुक्तिरित्यभिधीयते ।  
पूर्वापरेषु कालेषु सृष्टिन्मेत्यपि ते जगुः  ॥ प्स्_२,३।१०१ ॥  
  
एतद्धि दुर्मतं सन्तो नाङ्गीकुर्वन्तितात्विकाः  ॥ प्स्_२,३।१०२ ॥  
  
इति श्री प्रकाशसंहितायां द्वितीयपरिच्छेदे तृतीयोध्यायः  
  
_____________________________________________________________  
  
  
  
श्रीहंस उवाच  
  
साङ्गज्ञानात्मकतनुमनन्तगुणपूरितम् ।  
साङ्गासद्भीषयन्त्वीशं वेद्यैः शास्त्रैर्निरूपितम्  ॥ प्स्_२,४।१ ॥  
  
अनन्तनामरूपाढ्यं स्व स्व योग्यफलप्रदम् ।  
विचारितमुपास्यं च रमा ब्रह्मादिभिः सदा  ॥ प्स्_२,४।२ ॥  
  
स्वभिन्नस्वावरानन्तमुक्तामुक्ताणुजीवकैः ।  
सेवितं श्रीपतिं व्याप्तं चेतनाचेतनस्य तु  ॥ प्स्_२,४।३ ॥  
  
सत्यस्य सृष्टिकर्तारं हरिं दुःखादि भोगिनम् ।  
जानन्ति तस्य चाज्ञानं क्वचित् क्वापि न युज्यते  ॥ प्स्_२,४।४ ॥  
  
मिथ्याभूताज्ञानमस्तीत्यत्र मानं न विद्यते ।  
अज्ञाना भवितास्तष्ठोपाधिर्निवह युज्यते  ॥ प्स्_२,४।५ ॥  
  
सिद्धौ ज्ञाने तु तज्जोपाधिः सिद्धै तदन्वये ।  
सर्वस्याज्ञानयोगस्तदभावात्तदेवन  ॥ प्स्_२,४।६ ॥  
  
अज्ञानाभावतोज्ञासी अधिकाधि न विद्यते ।  
अज्ञानाभावतस्तन्निवृत्तिरूपं न हि क्वचित्  ॥ प्स्_२,४।७ ॥  
  
अज्ञानकल्पितं शास्त्रं नैवाज्ञाननिकृन्तनम् ।  
इति हेयं तन्मतं हि बद्धस्येशो विमुक्तिदः  ॥ प्स्_२,४।८ ॥  
  
विश्वं सत्यं नैव मिथ्या न बाध्यं सत्यकारणम् ।  
प्रत्यक्षादिप्रमाण्यैस्तु सिद्धं नारोपितं जगत्  ॥ प्स्_२,४।९ ॥  
  
नार्थक्रियाकारि शुक्तौ प्रतीतं रजतं जगत् ।  
अर्थक्रियाकारि तेन तद्दृष्टान्तो न युज्यते  ॥ प्स्_२,४।१० ॥  
  
दृष्टान्तरहितो यत्तु जगन्मिथ्यात्वकारणम् ।  
न भवेत् तन्मते ब्रह्म दृश्यत्वाच्च तथा भवेत्  ॥ प्स्_२,४।११ ॥  
  
मिताकाशादि वेदोक्तं विष्णुनेति नतन्मृषा ।  
न च न्यायोक्तमिथ्यात्वे मानं तन्मतापि न  ॥ प्स्_२,४।१२ ॥  
  
श्रुतिर्नित्यापौरुषेया दुर्वाक्यैर्न च दूष्यते ।  
इति ज्ञात्वा विधिर्विष्णोर्माहात्म्यं ज्ञानबोधयत्  ॥ प्स्_२,४।१३ ॥  
  
सत्याशेषजगन्नाथः सत्यसत्साधनेन च ।  
सत्यैर्जीवैःसदोपास्यः सत्यसत्यविमुक्तिदः  ॥ प्स्_२,४।१४ ॥  
  
इति मेरुस्थितो ब्रह्मा निशान्ते यज्ञमीश्वरम् ।  
अभिषिच्य सपत्नीकं सर्गे सम्पार्थ्य योजयत्  ॥ प्स्_२,४।१५ ॥  
  
अपीपलधरिः स्वर्गं सर्वदेवगणेडितः ।  
ततः स्वायम्भुवमनुं शतरूपा समन्वितम्  ॥ प्स्_२,४।१६ ॥  
  
अभिषिच्य विधिर्भूमौ बर्हिष्मत्यामवासयत् ।  
भावीनश्च पदस्थाश्च उपदेवाः सहस्रशः  ॥ प्स्_२,४।१७ ॥  
  
मनुं पर्यचरन् प्रीत्या ते निरंशास्ततो भवन् ।  
विधिस्ततो मय(सू)सुतमन(त)वेधाद्वलाह्वयम्  ॥ प्स्_२,४।१८ ॥  
  
स तु षण्णवती (प्रा)मायाः स्वविजृम्भणतोसृजत् ।  
स्वैरिण्यश्चैव कामिन्यः पुंश्चल्य इति त्रिधा  ॥ प्स्_२,४।१९ ॥  
  
तज्जाताभिसमुद्भूताः भोगिन्यो बहुशो मताः ।  
कृत्वाकाम्यं भारतेस्मिन् मर्त्याधम पुरोगमाः  ॥ प्स्_२,४।२० ॥  
  
अधो लोकेषु विहरः एताभिः सह दुर्मदाः ।  
अनेकाः दानवोपेताः बलस्तदधिनायकः  ॥ प्स्_२,४।२१ ॥  
  
तदधस्ताच्च वितले त्रिवृद्भूतगणावृतः ।  
कैश्चिद्रक्षौ (गु)गणैर्युक्ताः भ(वा)वन्त्यास्ते भवः किल  ॥ प्स्_२,४।२२ ॥  
  
तया सदा रमति सः तद्वीर्याधाटकादिभिः ।  
ः नदी तदन्तगा तत्र शुष्मत्यप्यग्निवायुभिः  ॥ प्स्_२,४।२३ ॥  
  
यन्नदीवारिपानेन अधोलोकेषु संस्थिताः ।  
मदोद्धता नरानार्यः क्रीडन्ति सुचिरं सदा  ॥ प्स्_२,४।२४ ॥  
  
तदधस्ताच्च सुतले प्रतिमन्वन्तरेष्वपि ।  
नामरूपविभेदेन प्रह्लादः सानुगो ऽवसत्  ॥ प्स्_२,४।२५ ॥  
  
वैवस्वतान्तरे विष्णोर्वामनाय पदत्रयम् ।  
याचमानाय पुत्राय कश्यपस्य महात्मनः  ॥ प्स्_२,४।२६ ॥  
  
बलिर्विरोचनसुतो ददौ लोकत्रयं विभुः ।  
सोपीन्द्राय पदस्थाय तस्मादादाय दत्तवान्  ॥ प्स्_२,४।२७ ॥  
  
लोकत्रयं हि देवानामनुजो वटुरूपदृक् ।  
पयोव्रतप्रभावेन्यैवाविर्भूतः स कश्यपात्  ॥ प्स्_२,४।२८ ॥  
  
इन्द्र प्रवासतः खिन्नमातृतुष्ट्यै जगत्पतिः ।  
बलिं विरोचनसुतं महाभागवतोत्तमम्  ॥ प्स्_२,४।२९ ॥  
  
स्थापयामास तल्लोके स्वयं तद्वारपालकः ।  
बभूव वामनः सर्वे स्वरूपामरसेवितः  ॥ प्स्_२,४।३० ॥  
  
तस्य त्रिकोटिलोमभ्यो वायुस्तावत्स्वरूपकः ।  
वाण्या तावद्रूपवत्या वामनस्यार्चको(का) भवत्  ॥ प्स्_२,४।३१ ॥  
  
विन्ध्यावली पतिस्तत्र बलिस्तिष्ठति सानुगः ।  
तदधस्त(त्प्रि)न्मयो विष्णुः भक्तोप्यखिलदानवैः  ॥ प्स्_२,४।३२ ॥  
  
अर्थितो दानवकुले जातस्तक्षा भवत्पुरा ॥  
तल्लोकपः सदैत्यानां त्रिपुराणि व्यचीक्लपत्  ॥ प्स्_२,४।३३ ॥  
  
अभेदाभेद्यरूपाणि स्वर्णरौप्यायसानि च ।  
स निर्ममे पुरास्तिस्रः स्वर्णरौप्यायसीमयः  ॥ प्स्_२,४।३४ ॥  
  
कामया तेषु तेष्वेते संस्थिता त्रिपुरौकसः ।  
विहारान्तरे ह्यस्मिन् सर्वान् जन्तूनपीडयन्  ॥ प्स्_२,४।३५ ॥  
  
सुरास्तत्पीडया रुद्रशरणं ययुरूर्जिताः ।  
रुद्रः पृथ्वीरथं कृत्वा रथाङ्गं शशिभस्करौ  ॥ प्स्_२,४।३६ ॥  
  
देवान् कृत्वा हयानब्जभवं कृत्वैव सारथिम् ।  
शेषं मौर्व्यां विधायेशो पतत्रं(तं) च खगेश्वरम्  ॥ प्स्_२,४।३७ ॥  
  
कृत्वा विष्णुं बाणरूपं स्वयमेकक्षणे हरः ।  
त्रिपुराणि ददाहेशः सर्वलोकस्य शङ्करः  ॥ प्स्_२,४।३८ ॥  
  
त्रिपुरासुरपुत्राद्यैः सहा वसति तत्र हि ।  
वैवस्वतेन्तरे दक्षपत्न्याः कश्यपभार्यकाः  ॥ प्स्_२,४।३९ ॥  
  
त्रयोदशासं(शाः)स्तपसा तासु पुत्रानवाप सः ।  
विवस्वान् शक्रवरुणमित्राः पूषार्यमाभगः  ॥ प्स्_२,४।४० ॥  
  
सविता त्वष्ट्रृपर्जन्यो धातायां वामनो वटुः ।  
अदितेस्तनयादित्यां हिरण्याक्षहिरण्यकौ  ॥ प्स्_२,४।४१ ॥  
  
दनौ तु दानवा गावो महिष्यः सुरभीसुताः ।  
तान्माया पक्षिणोरिष्टा यातुधानाश्च निरृतिः  ॥ प्स्_२,४।४२ ॥  
  
इलायां भूसुरा आसन् श्वादयः परमासुताः ।  
पोष्टाया चैव बेतालाः कार्द्रवेया महाहयः  ॥ प्स्_२,४।४३ ॥  
  
एतन्मन्वन्तरे षष्ठिसहस्राणि भुजङ्गमाः ।  
कर्द्रुजास्तेषु केचित्तु तात्विकाः शेषसेवकाः  ॥ प्स्_२,४।४४ ॥  
  
अपरे कर्मजाजान स्तुल्यास्तत्पुत्रपौत्रकाः ।  
सस्त्रीका मणिभूधन्याः महातल निवासिनः  ॥ प्स्_२,४।४५ ॥  
  
महाविषाः महाघो(धा)राः कामरूपधराः खलाः ।  
सरस्वत्यां सपत्नीकः कश्यपस्तप आचरत्  ॥ प्स्_२,४।४६ ॥  
  
तस्या विदूरे पत्नीनां भवनानि व्यचीकॢपत् ।  
उपयुक्तनतद्युक्तं तद्भृत्यास्तेषु चावसन्  ॥ प्स्_२,४।४७ ॥  
  
कदाचिद्महिमवत्पार्श्वं वियाहि(विपाहि)पति मातरौ ।  
गत्वा दृष्ट्वोच्चैश्रवसं नीलवालमहीप्रसूः  ॥ प्स्_२,४।४८ ॥  
  
प्राहस्वच्छन्द विनताकद्रुते वचनं यदि ।  
सत्यं दासी तवाहंस्यामन्यथात्वं ममेति च  ॥ प्स्_२,४।४९ ॥  
  
अद्या सरात्रिश्च प्रातरिति ते गृहमीयतुः ।  
तद्बालनैल्यवर्ण्ये तु सुतानाह च साधवः  ॥ प्स्_२,४।५० ॥  
  
नैश्चन्तानलपद्वैह्वौ कालान्ना शोभवेत्तव ।  
क्रूराहयास्तथाकृत्वा ता चक्रुर्मातृ किं करीम्  ॥ प्स्_२,४।५१ ॥  
  
शप्ताहयः शेषवाक्यात्स्वरुच्या(त्स्वस्त्र्याक्ष)क्षममात्मनः ।  
ज्ञात्वा ददुर्जरत्कारोः सनाम्नीं भगिनीं मुनेः  ॥ प्स्_२,४।५२ ॥  
  
स विरक्तोपि सन्तप्तैः निराश्यैर्नरकास्थितैः ।  
पितृभिः प्रार्थितो गृह्णंस्तद्गर्भे त्वास्तिकं व्यधात्  ॥ प्स्_२,४।५३ ॥  
  
तां त्यक्तुमूरौ सुष्टाप सा सन्ध्यार्थेव्यबोधयत् ।  
निद्राभङ्गकरा गच्छेत्याहु तत्याज तां मुनिः  ॥ प्स्_२,४।५४ ॥  
  
साग्रजं प्राप्य सुषुवे शिखायज्ञोपवीतिनम् ।  
स आपदि स्मृतो यामीत्युक्तोगान्मातुलं प्रति  ॥ प्स्_२,४।५५ ॥  
  
नैमिशं वासुकिः प्राप्य सुधाममृतमन्थने(ते) ।  
शप्ता हीना तात्विकानो तेनात्यन्विप सम्मताः  ॥ प्स्_२,४।५६ ॥  
  
तक्षकः शृङ्गिशापेन व्यदशच्च परीक्षितम् ।  
शशास पृथिवीं तस्य सुतः स जनमेजयः  ॥ प्स्_२,४।५७ ॥  
  
तदोदङ्को गालवस्य शिष्यः सेवा सुखात्मनः ।  
दक्षिणामपि दास्यामीत्युक्तः स कुपितो ऽदिशत्  ॥ प्स्_२,४।५८ ॥  
  
असाध्य पौष्यभार्यायाः राज्ञा देहि सुकुण्डले ।  
इत्युक्तोगात् पुरं तस्य मार्गे गोमयभक्षणम्  ॥ प्स्_२,४।५९ ॥  
  
कृत्वानाचाम्य राजानं दृष्ट्वा याचत्स्व भामिनीम् ।  
याचयेत्याह तां गेहे हेनायस्य शप्तुमारभत्  ॥ प्स्_२,४।६० ॥  
  
नृपं न शप मां ब्रह्मन् शुद्धः पश्यसि भामिनीम् ।  
तत आचम्य गत्वा तां दृष्ट्वा तां प्राप सङ्कुण्डले  ॥ प्स्_२,४।६१ ॥  
  
साह पूर्वे तक्षकायेमादामाया च तेपि च ।  
पतिव्रतानसन्दृश्या(धृष्या)हन्तु(न्तुं)शक्रोहमादृ(गमद्रृ)तम्  ॥ प्स्_२,४।६२ ॥  
  
यतो भवेति तं प्राहगुरुभक्तं न मा स्पृशेत् ।  
इत्युक्तौ याचितः पौष्याद्भुञ्जन् श्राद्धान्नगं कचम्  ॥ प्स्_२,४।६३ ॥  
  
दृष्ट्वा शत्भवान्ध(शपद्भान्ध)वस्त्वम् इति सोप्यशपन् मुनिम् ।  
अपत्नी कोसीति राज्ये लोकस्यान्धोपि पश्यसि  ॥ प्स्_२,४।६४ ॥  
  
इति दत्वा वरं विप्रो ययौ मार्गेथ तक्षकः ।  
शिष्यो भूत्वा ग्रन्थिवाहः सोविशच्च रसातलम्  ॥ प्स्_२,४।६५ ॥  
  
मुनिश्च योगसामर्थ्यात्तत्रागान्नागमायया ।  
अधोस्तुवधि(वेश्चि)वन्तस्य गोमूत्रं नेत्रयोर्व्यधात्  ॥ प्स्_२,४।६६ ॥  
  
ततो पश्यन्नागराजो भियादात् कुण्डलद्वयम् ।  
तदादाय गुरोर्दत्वा क्रुद्धोगाज्जनमेजयम्  ॥ प्स्_२,४।६७ ॥  
  
तं प्राहत्वं वृथाजातो पितृमृत्युं न चावधीः ।  
अहं मन्त्रप्रवक्तास्मि सम्भारान् छटयाश्चलम्  ॥ प्स्_२,४।६८ ॥  
  
विना शेषं सर्वलोकान् निर्भुजङ्गान् करोम्यहम् ।  
इत्युक्त्वा सर्पयागेन भुजङ्गान् शतकोटिशः  ॥ प्स्_२,४।६९ ॥  
  
व्यहनच्छक्रमगमंस्तक्षकाद्या नचापतन् ।  
ततो ऋषिः सहेन्द्रोत्र तक्षकः पततामिति  ॥ प्स्_२,४।७० ॥  
  
तक्षकायसहेन्द्राय स्वाहेत्यजुहदाहुतिम् ।  
तदाकम्पत्स्वराण्णागाः अस्मरन्नास्तिकं मुनिम्  ॥ प्स्_२,४।७१ ॥  
  
सोभीत्या पूजितो राज्ञा ह्युदकेनापि चास्तिकः ।  
स्वाभिप्रेतं तदोदकमाया च जनमेजयम्  ॥ प्स्_२,४।७२ ॥  
  
दास्येर्थितमिति प्रोक्ते देहि मातुलजीवनम् ।  
इति तक्षकपूर्वान् सः कालमृत्योर्व्यमूमुचत्  ॥ प्स्_२,४।७३ ॥  
  
साचोदकं समाधा(ध्या)य तक्षकादीन् वधोर्व्यधात् ।  
यज्ञप्राप्य फलं राज्ञे दत्वा सर्पान् अथाशपत्  ॥ प्स्_२,४।७४ ॥  
  
अनागसं मादशध्वं नागसंस्मरणान् मम ।  
अन्यथा वः शिरः शीर्णं भवेदिति ययौ मुनिः  ॥ प्स्_२,४।७५ ॥  
  
विनता सेवयाखिन्ना गर्भं गर्भिण्यताडयत् ।  
उरुपृष्ठेपुराजातानूरुपादविवर्जितान्  ॥ प्स्_२,४।७६ ॥  
  
स्वाशक्तिं कालतो दास्य प्राज्ञांरभगर्भविपम् ।  
प्रोक्त्वा मातुर्ययौ यान्ता सूर्यस्यासरथस्थितः  ॥ प्स्_२,४।७७ ॥  
  
सौदामिन्यां सुतौ तस्य द्वौ सम्पातिजटायुषौ ।  
कालेन गरुडो जातो विष्णोर्वाहो बभूव ह  ॥ प्स्_२,४।७८ ॥  
  
पितुर्वाक्याद्बलप्राप्त्यै बभक्ष गजकच्छपौ ।  
गन्धमादनगो पूर्वं गन्धर्वौ शापसम्भवौ  ॥ प्स्_२,४।७९ ॥  
  
कद्रूतमाहात्मसुतान् प्रति पीयूषदोसिचेत् ।  
दास्यान्मोक्षे मातरं च इत्येपास्तु न चाधिकम्  ॥ प्स्_२,४।८० ॥  
  
इत्युक्तो ऽमृतमादाय प्रादात्तर्गाद्व्यमोचयत् ।  
दास्यात् स्वमातरं स्वर्गगतवच्चं सुरेश्वराः  ॥ प्स्_२,४।८१ ॥  
  
प्राक्षिपतृणवतं च विधूय च सुधां पुनः ।  
शक्रोयदाप च स्वर्गं(शक्रायदादापसख्य) तस्य कर्द्रुमथावदत्  ॥ प्स्_२,४।८२ ॥  
  
कुतोमृतं हृतमिति पृष्टे हि विनतासुतः ।  
माता त्वया वञ्चिता मे मया त्वं तेन वञ्चितः  ॥ प्स्_२,४।८३ ॥  
  
देहीत्युक्ता सुधां पाययेति नोक्तमतो(हृ)धृतम् ।  
तदादि गरुडः सर्पान् वञ्चकान् हन्तुमारभत्  ॥ प्स्_२,४।८४ ॥  
  
कर्दुर्हिस्वोत्तमाद्रोहात् पुत्रशोकातुराभवत् ।  
वञ्चकास्ते पतन् यज्ञे तदन्ये गरुडाशिनः  ॥ प्स्_२,४।८५ ॥  
  
तदुत्थितास्तस्य करं दत्वा जीवन्ति कृत्स्नशः ।  
कोवा निरागसानुसर्धूगृध्यजीवितुमुत्सहे  ॥ प्स्_२,४।८६ ॥  
  
इहामुत्रापि दुःखं ते योग्या अपि भवन्ति हि ।  
किमयोग्या राक्षसास्तु विशन्ति तम ऊर्जितम्  ॥ प्स्_२,४।८७ ॥  
  
एवं शेषस्य सामीप्यसेवायामृतपानतः ।  
सख्यात् गरुत्मतः श्रीशभक्तितो गुरुभक्तितः  ॥ प्स्_२,४।८८ ॥  
  
निष्कापट्यादास्तिकस्य वरतः शक्रदासतः ।  
मातुः शापं तृणीकृत्य सुखमापुः स पन्नगाः  ॥ प्स्_२,४।८९ ॥  
  
किमलभ्यं जगत्यस्ति विष्णुवैष्णवसेवया ।  
महातले तु(कु) सर्पाणां स्थानं विपति बिभ्रतम्  ॥ प्स्_२,४।९० ॥  
  
शिवस्य वरतोन्येषु चरन्तो यान्ति दुर्(गर्)मतिः  ॥ प्स्_२,४।९१ ॥  
  
इति श्री प्रकाशसंहितायां द्वितीयपरिच्छेदे चतुर्थो ऽध्यायः  
_____________________________________________________________  
  
  
श्रीभगवानुवाच  
  
रसातलेधस्थाद्दानवाः शतकोटिशः ।  
दैत्याश्च यातुधानाश्च पौलोमाः कालकेयकाः  ॥ प्स्_२,५।१ ॥  
  
निवाताकवचाधीराः राक्षसाश्च सुराणकाः ।  
पिशाचा अन्त्यजासृक्याः महाकुमति(मुदि)नो जराः  ॥ प्स्_२,५।२ ॥  
  
वसन्ति चक्रभयतो हरेः सर्वभयादपि ।  
ये केचित्तात्विकास्तत्र संवसन्ति सुरर्षभाः  ॥ प्स्_२,५।३ ॥  
  
प्रतिमन्वन्तरेष्वेते वर्षेस्मिन् भारतेखिलाः ।  
हरीरसुरसद्विप्रगोयोषिदपराश्रमान्  ॥ प्स्_२,५।४ ॥  
  
दूषयित्वा पातयित्वा केचित् पूर्णान्यथाधियः ।  
नित्ये वसन्ति नरके हता हर्यादि दैःद्वग्द्ध  ॥ प्स्_२,५।५ ॥  
  
नित्यदुःसाधनाभूयो रसातलमुपाश्रिताः ।  
भूमौ भूत्वा ब्रह्मरुद्रवरैर्लोको(का)पकारिणः  ॥ प्स्_२,५।६ ॥  
  
सर्वावतारै रामेण कृष्णेनापि हताः खिलाः ।  
वसन्ति नित्यनरके कालाद्यास्यन्ति वै तमः  ॥ प्स्_२,५।७ ॥  
  
तस्मिन् हि सरमानाम्नी शुनी ब्रह्मवरोद्भवा ।  
सदार्तान् भीषयन्ति दैत्यान् यमस्य वशवर्तिनी  ॥ प्स्_२,५।८ ॥  
  
क्षीणायुषस्तत्रदैत्याः स्वप्ने दृष्ट्वा सुदर्शनम् ।  
मृतायास्यन्ति नरकं तद्वंश्या(स्या)नां स आश्रयः(मः)  ॥ प्स्_२,५।९ ॥  
  
तदधस्तात्तु पाताले उत्तरे दिशि भासुरे ।  
सहस्रवदनः शेषः सर्वैस्तात्विकपन्नगैः  ॥ प्स्_२,५।१० ॥  
  
समस्त नागकन्याभिः पूजितो रत्नमण्डपे ।  
ध्यायन्नारायणं देवं सदावसति सामरः  ॥ प्स्_२,५।११ ॥  
  
सहस्रभानुभादीप्यत्किरीटावलिमण्डितः ।  
सम्पूर्णशारदशशिछविकोट्यधिकद्युतिः  ॥ प्स्_२,५।१२ ॥  
  
नित्यामृतस्रवच्छुभ्रफणामण्डलमण्डितः ।  
सदैककुण्डलो भास्वन् मुसलः सहलः प्रभुः  ॥ प्स्_२,५।१३ ॥  
  
भानुप्रभामुण्मूर्धन्यमणिश्रीहृतसर्वरुक् ।  
हारनूपुरवलयकङ्कणाङ्गुलिकादिभिः  ॥ प्स्_२,५।१४ ॥  
  
अनेकमणिसद्भास्व(त्कटि)त्किरीटसूत्रादिकः प्रभुः ।  
सुरासुरकिरीटस्थरत्नाछादितपादुकः  ॥ प्स्_२,५।१५ ॥  
  
गन्धमाल्यादिसुरभिध्यायन्नास्ते विराट्स्वयम् ।  
पातालदक्षिणे भागे संय(म्य)मिन्यां पुरः प्रभुः  ॥ प्स्_२,५।१६ ॥  
  
श्यामलावल्लभो दण्डधरो महिषवाहनः ।  
समवर्ती यमः प्रेतपतिः नीलाञ्जनाद्रिरुक्  ॥ प्स्_२,५।१७ ॥  
  
सर्वाभरणसम्पन्नः धर्मराट् रामचिन्तकः ।  
भानुपुत्रोश्चात्रचित्रचित्रगुप्तौ सुलेखकौ  ॥ प्स्_२,५।१८ ॥  
  
यस्याज्ञाया भारतोत्थपुण्यपापचयस्य तु ।  
तत्र धर्मः प्रवक्तारः तत्तन्मन्वन्तरस्थिताः  ॥ प्स्_२,५।१९ ॥  
  
ऋषयः सर्वदेवोपदेवास्तत्परिचारकाः ।  
ऊर्ध्वकेशा विरूपाक्षाः नीलवर्णभयङ्कराः  ॥ प्स्_२,५।२० ॥  
  
तदाज्ञाकारिणास्तस्य किङ्कराः पाशपाणयः ।  
निष्ठुराः निर्घृणाः क्रूराः महापरिघपाणयः  ॥ प्स्_२,५।२१ ॥  
  
भारतात् पापिनो बध्वाह्यानीयन्ते यमान्तिकम् ।  
दशलक्षमतास्ते तु घोरास्ताडनभर्जनैः  ॥ प्स्_२,५।२२ ॥  
  
घोराध्वाने कृषन्त्येते नितरां कृतपापिनः ।  
स तानभ्यगतान् दृष्ट्वा यमदण्डं परेतराट्  ॥ प्स्_२,५।२३ ॥  
  
तेषां मूर्ध्नि स्थापयति यातना देहिनां तदा ।  
पुण्यपापानि ते सर्वे कीर्तयन्ति कृतानि च  ॥ प्स्_२,५।२४ ॥  
  
तत्र तत्वात्मिकाःसर्वे सत्यमित्यवदन् स्थिताः ।  
पत्रेषु तानि(ऌःइ) लिखितान्यपि ते प्रपठन्ति च  ॥ प्स्_२,५।२५ ॥  
  
सुखदुःखात्मकफलं वदन्ति ऋषिसत्तमाः ।  
दशलक्षमितास्तेषां यमदूतास्तु नारके  ॥ प्स्_२,५।२६ ॥  
  
पातयित्वा ताडयन्ति यथा पापानुसारतः ।  
विंशल्लक्षमितास्तत्र(स्य) सदा रोगाभिमानिनः  ॥ प्स्_२,५।२७ ॥  
  
ते वातपित्तश्लेष्माद्याः सन्निपातज्वरादयः ।  
भगन्दरातिसाराश्च वमनारुचिदुर्व्रणाः  ॥ प्स्_२,५।२८ ॥  
  
हेमपीनसबाधर्यद्धृ(हृ)द्रोगाद्यास्तदन्तिके ।  
वसन्ति पापफलदाः क्वचिद्देहक्षयङ्कराः  ॥ प्स्_२,५।२९ ॥  
  
श्वाहिवृश्चिकदंशांशी विषदुर्वृकरूपकाः ।  
विंशल्लक्षास्तु नरके पतितानां प्रबाधकाः  ॥ प्स्_२,५।३० ॥  
  
पाताले संवसन्त्येते नरका बहुरूपकाः ।  
दुर्गतिर्निरयश्चैव महारौरवरौरवौ  ॥ प्स्_२,५।३१ ॥  
  
सङ्घातकालसूत्राख्योवर्चाख्यामनिरोधनम् ।  
तैलयन्त्रस्तप्ततैलो गिरिपातायसालयौ  ॥ प्स्_२,५।३२ ॥  
  
सूच्यग्निभूरिनिर्घातौ वक्रकण्टकदानवौ ।  
श्वभोजनव्रतपनौ कर्कशालिमुखोल्बणौ  ॥ प्स्_२,५।३३ ॥  
  
पूयासृङ्मूत्रविष्टाशाः तप्तास्त्रोपरिरम्भणाः ।  
कालकूटाग्निशकलौ सर्वशस्त्रास्त्रपातनौ  ॥ प्स्_२,५।३४ ॥  
  
प्राणरोधमहाभारौ क्रूराशीविषवृश्चिकौ ।  
सर्वाङ्गछेदात्ममांसौ तप्तवृक्षाभिपातनौ  ॥ प्स्_२,५।३५ ॥  
  
शूलारोहापकर्षा द्वौ दुर्गन्धा राक्षसादनः ।  
बाणाघातो वैतरणी शङ्कमूलकरालकौ  ॥ प्स्_२,५।३६ ॥  
  
पिपीलिका जलूकादौ गृध्रकङ्कादि भोजने ।  
आवर्तनास्फालनौ द्वौ शिलायन्त्रशिलादनौ  ॥ प्स्_२,५।३७ ॥  
  
कर्णवस्तु पुपूर्णार्(णो) च द्वार(प्रक्षे)क्षेपणबन्धनौ ।  
शृङ्कला तप्तसिकता स्फुलिङ्गाश्चावधूलयः  ॥ प्स्_२,५।३८ ॥  
  
शिरमर्मग्रन्थिकूटजलनीरोधनादयः ।  
सन्त्येवाष्टोत्तरशतनरकाः पातकालयाः  ॥ प्स्_२,५।३९ ॥  
  
अनित्यनरका एते तामिश्रन्धतामिश्रकौ ।  
नित्यौ द्वौ नरकौ तत्र गतायान्ति तमः क्रमात्  ॥ प्स्_२,५।४० ॥  
  
अधो लोकेषु ये देवाः सर्वमन्वन्तरेष्वपि ।  
प्रोक्तव्यापारनिरताः नामान्तरविवर्जिताः  ॥ प्स्_२,५।४१ ॥  
  
अयोग्यानामिहप्रोक्तनामरूपाणि सर्वशः ।  
इहैव पूर्वमनुषु(ष्टु) दत एवाज्ञ(म्य)नामकाः  ॥ प्स्_२,५।४२ ॥  
  
एते मनुलये सर्वेत्यक्त्वा स्थूलानि सूक्ष्मतः ।  
स्वप्राज्ञवशगा यान्ति महर्लोकं तदत्यये  ॥ प्स्_२,५।४३ ॥  
  
प्राप्यस्थूलानि ऋषिभिः स्वपूर्वं पातिके(प्रान्तिके) क्रमात्  ॥ प्स्_२,५।४४ ॥  
  
इति श्री प्रकाशसंहितायां द्वितीयपरिच्छेदे पञ्चमो ऽध्यायः  
  
_____________________________________________________________  
  
  
श्रीभगवानुवाच  
  
  
अतलाद्या सप्तलोकाः बिले स्वर्गाः प्रकीर्तिताः ।  
मेरोरधस्तात्ते सर्वे प्रायशो ज्ञानि सङ्कुलाः  ॥ प्स्_२,६।१ ॥  
  
एषामुपरि भूलोकः सर्वलोकतमो मतः ।  
तस्मिन् हि भारते वर्षे बर्हिष्मत्ताख्यपत्तने  ॥ प्स्_२,६।२ ॥  
  
शतरूपापतिः पूर्वं मनुः स्वायम्भुवो ऽभवत् ।  
देवदासानेककोटिसेविताङ्घ्रिसरोरुहः  ॥ प्स्_२,६।३ ॥  
  
शशास मेदिनीम् एतां प्रजाड्योरसवत्सदा ।  
देवहूतिस्तु तत्पुत्री क्वचिद्धर्म्यगता भवत्  ॥ प्स्_२,६।४ ॥  
  
तां दृष्ट्वा सङ्गनोभूमौ गन्धर्वाधीश्वरो ऽपतत्(भवत्) ।  
रूपयौवनसम्पन्नां तामारोप्य रथे स्वयम्  ॥ प्स्_२,६।५ ॥  
  
भार्यया सह तत्रागात् सरस्वत्यां तटं प्रति ।  
तत्र बिन्दुसरस्तीरे तपतः कर्दमस्यताम्  ॥ प्स्_२,६।६ ॥  
  
पुण्याश्रमं प्रदत्वात्तु मनुः कृछ्रात् स्वकं पुरम् ।  
गते राजनि सा देवी वस्त्राभरणसञ्चयम्  ॥ प्स्_२,६।७ ॥  
  
नद्यां प्रास्य विरक्तस्य चीर्णवेणाजिनाम्बरा ।  
व्रतक्षामापर्यचरत्पतिं भक्त्या जटाधरा  ॥ प्स्_२,६।८ ॥  
  
इत्थं तया सेविताङ्घ्री राजपुत्रीमभाषत ।  
हितं वदेति सा देवी(वव्रे) तं तु योगप्रभावतः  ॥ प्स्_२,६।९ ॥  
  
संयोजनायामुमुद्यद्रविरक्त(त्न)प्रभान्वितम् ।  
सर्वोपस्करणोपेतं पक्षिवृक्षजला(समा)कुलम्  ॥ प्स्_२,६।१० ॥  
  
सौवर्णं कालगमतं सुगन्धि सुमनोहरम् ।  
स्वयं तदाहृदे स्नात्वा बभौ सर्वमनोहरः  ॥ प्स्_२,६।११ ॥  
  
सापि श्रीरिव सौन्दर्यवस्त्राभरणभूषणैः ।  
तुष्ट्वा स सतया सार्धं रेमेब्दशतकं ऋषिः  ॥ प्स्_२,६।१२ ॥  
  
मेर्वादिषु चरन् दिव्यविमानस्थः समुक्तवत् ।  
सुशब्दस्पर्शसुरसरूपगन्धमनोहरः  ॥ प्स्_२,६।१३ ॥  
  
निन्ये कालं क्षणमिव कुसुमाकरवायुभिः ।  
इत्येनं(रत्येत)बिन्दुसरसस्तीर आसन्नवाङ्गनाः  ॥ प्स्_२,६।१४ ॥  
  
तत्पुत्रिकानां नामानि श्रुणु मे वदतः सदा ।  
कलानसूया श्रद्धा च हविर्भूश्च गतिः क्रिया  ॥ प्स्_२,६।१५ ॥  
  
अरुन्धती च चित्तिश्च ख्यातिः कर्दमपुत्रिकाः ।  
कलां मरीचये प्रादादनुसूयामथा त्रयी  ॥ प्स्_२,६।१६ ॥  
  
श्रद्धामङ्गिरसे प्रादात् पुलस्त्याय हविर्भुवम्(भुवि) ।  
पुलहाय गतिं प्रादात् क्रतवे सक्रियां सुताम्  ॥ प्स्_२,६।१७ ॥  
  
अरुन्धतीं वसिष्ठाय चित्तिं च भृगवेर्पयत् ।  
अथर्वणाय च ख्यातिं दत्वा हृष्टो बभूव ह  ॥ प्स्_२,६।१८ ॥  
  
ततः शताब्दं चिक्रीड्य ततोस्यां कपिलं व्यधात् ।  
स कर्दम तपोयोगात् साक्षान्नारायणो भवत्  ॥ प्स्_२,६।१९ ॥  
  
त्यक्त्वा विमानं भार्यां च कर्दमस्तपसे ययौ ।  
औत्पत्तिब्रह्मचारी तु तस्मिन् बिन्दुसरस्तटे  ॥ प्स्_२,६।२० ॥  
  
स्वमात्रे कपिलस्तत्वमुक्त्वामुक्तिं ददौ मुनिः ।  
तत्तत्वं कपिलोपाख्यं कर्मग्रन्थिनिकृन्तनम्  ॥ प्स्_२,६।२१ ॥  
  
मरीचेः कश्यपो जज्ञे इह वैवस्वतान्तरे ।  
पुनर्जातस्य दक्षस्य त्रयोदशसुतासु सः  ॥ प्स्_२,६।२२ ॥  
  
कश्यपाय प्रदत्तासु दित्यादित्यादिकासु च ।  
पूर्वोक्तास्तनया आसन् पूर्वमन्वन्तरेषु सः  ॥ प्स्_२,६।२३ ॥  
  
कश्यपो नाम भेदेषु मरीचेस्तनयो भवत् ।  
अन्यस्यामपि भार्यायां दक्षजाः षष्ठिकन्यकाः  ॥ प्स्_२,६।२४ ॥  
  
प्रतिमन्वन्तेरेष्वासुः कश्यपाय त्रयोदश ।  
दत्तास्यासुर्नामभेदेन ता जाताः सुरासुराः  ॥ प्स्_२,६।२५ ॥  
  
पूर्वोक्ता नामभेदेन स्वस्वव्यापारसाधकाः ।  
अस्मिन् कश्यपनामासीद्भार्यापुत्रादयोधुना  ॥ प्स्_२,६।२६ ॥  
  
प्रोक्तव्यापारनामानः पूर्ववद्भावि कालके ।  
स तात्विक ऋषिप्रोक्तपुष्कराच्च शतावराः  ॥ प्स्_२,६।२७ ॥  
  
अजास्य दक्षतनयाः पूर्वमन्वन्तरेषु च ।  
सप्तविंशति सङ्ख्याकाः इन्दोर्भार्या बभूविरे  ॥ प्स्_२,६।२८ ॥  
  
अश्विन्याद्यास्तारकास्ते कालचक्रप्रवर्तकाः ।  
सरोहिण्यां पक्षपातादन्यासु विपरीतदृक्  ॥ प्स्_२,६।२९ ॥  
  
दक्षशापादसन्तानाः सर्वमन्वन्तरेष्वपि ।  
भूताङ्गिरकृशाश्वेभ्यो द्वे द्वे दत्ते च भानुजाः  ॥ प्स्_२,६।३० ॥  
  
भानुनां नक्षत्राणां मनुजः--------- ।  
दत्ताश्चतश्रो दक्षाय दशधर्माय तासु वै  ॥ प्स्_२,६।३१ ॥  
  
बभूवुस्तनयाः प्रायो ज्ञानभक्त्यादिमानिनः ।  
अत्रिनेत्रोद्भवश्चन्द्रः सर्वमन्वन्तरेष्वपि  ॥ प्स्_२,६।३२ ॥  
  
वृक्षाणामौषधीनां च नक्षत्राणां च वल्लभः ।  
निशाकरो हिमकरस्तपहृत् सुखदःसदा(कृत्सदा)  ॥ प्स्_२,६।३३ ॥  
(निराशकरो ?)  
  
अमृतांशोसदन्नेशो ह्यब्दिजः श्रीसहोदरः ।  
एधमान कलानाथः शशाङ्को लोकबान्धवः  ॥ प्स्_२,६।३४ ॥  
  
अनसूयासुतावत्रे दत्तदूर्वाससावुभौ ।  
योगप्रवर्तको योगाद्ब्रह्मण्यौ ब्रह्मचारिणौ  ॥ प्स्_२,६।३५ ॥  
  
दत्तो नारायणःसाक्षात् दूर्वासाः शङ्करांशकः ।  
सञ्चण्डकोपः पृथया पूजितो मनुमादिशत्  ॥ प्स्_२,६।३६ ॥  
  
तेनैव कर्णधर्मादीन् त्रीनसूत सुपूजिता ।  
सोम्बरीषादल्पशिष्टद्वादश्यां भोजनेर्थितः  ॥ प्स्_२,६।३७ ॥  
  
ओमित्युक्त्वा तु कालिन्द्यां मग्नो नागाच्चिरं नृपः ।  
विप्राज्ञयाम्भसा चक्रे पारणं साधनेच्छया  ॥ प्स्_२,६।३८ ॥  
  
तज्ञात्वाथादिशत्कृत्यं राज्ञे सोप्यस्मरधरिम् ।  
पूर्वमाप्तं हरेश्चक्रं कृत्यां हत्वा विभीषयत्  ॥ प्स्_२,६।३९ ॥  
  
स ऋषिः सर्वलोकेशैः विष्णुना च निराकृतः ।  
अम्बरीशं प्राप्य तेन मोचितो भोजितोभ्यगात्  ॥ प्स्_२,६।४० ॥  
  
स दूर्वासाः रामकृष्णौ प्राप्य कृष्णामयाचत ।  
सद्योन्नं दीयतामह्यम् इति तैस्तुष्ट आव्रजत्  ॥ प्स्_२,६।४१ ॥  
  
श्रद्धयामङ्गिराः प्राप गुरुमग्निमुचथ्यकम् ।  
संवर्तकाग्नितनयाः प्रागुक्ताश्च गुरोरभूत्  ॥ प्स्_२,६।४२ ॥  
  
भूमावुचथ्यभार्यायाम् अन्तर्वर्तिरिरंसतः ।  
गर्भस्थदीर्घतपसः पादाच्छन्नेभगे भुवि  ॥ प्स्_२,६।४३ ॥  
  
पतिताद्रेतसो जातो मुनिः परमधार्मिकः ।  
भरद्वाजो मरुद्भिः स पालितोभूत् पुरा किल  ॥ प्स्_२,६।४४ ॥  
  
वैवस्वतेन्तरे चन्द्रवंशे भरतनामके ।  
निःसन्ताने सति तदा मरुतस्तस्य तं ददुः  ॥ प्स्_२,६।४५ ॥  
  
स उदूसत्प्रचुतुत्वन्तुमुत्थाप्य च विसृज्यतान् ।  
पुनस्तपोचरद्धीर्घकालं भरतवंशजे  ॥ प्स्_२,६।४६ ॥  
  
शन्तनौ श्याशितजगद्गङ्गायां चरतस्तपः ।  
भरद्वाजस्कन्नमूर्वशी दर्शनादनु  ॥ प्स्_२,६।४७ ॥  
  
रेतो दधार द्रोणी(णे) सः तस्माद्रोणो भवद्गुरुः ।  
तस्मात् कृपी शङ्करांशमश्वत्थामा समाप हि  ॥ प्स्_२,६।४८ ॥  
  
बृहस्पतेस्तु ताराभ्यां कच आसीत् सुतः पुरा ।  
वैवस्वतेन्तरे सोभूच्छुक्रशिष्यः तपोनिधिः  ॥ प्स्_२,६।४९ ॥  
  
निषिद्धा तेन सा विद्या नस्यात्त इति शासयत् ।  
कामातुरापतिर्मास्तु तानि वेत्य(त्थ ?) शपन्मुनिः  ॥ प्स्_२,६।५० ॥  
  
मृतसञ्जीविनीमाप तेनयातास्ततः क्वचित् ।  
देवयानीं गुरुसुतां वने तद्योगमैच्छत  ॥ प्स्_२,६।५१ ॥  
  
सह विध्य(द्य ?)स्तु शिष्येतो भर्तातेस्तु द्विजेतरः ।  
इत्याहातो कविप्रोक्तशिष्येष्वप्यधिकं भवेत्  ॥ प्स्_२,६।५२ ॥  
  
देवया(धा)नी हृदे पुत्र्याराज्ञावेदषयघर्षणः । ।  
निक्षिप्ता शुक्रशिष्यस्य तयाम्बुक्रीडनेतरा  ॥ प्स्_२,६।५३ ॥  
  
स्ववस्त्रधारणादात्मक्षिप्तया दुःखिताभवत् ।  
ह्रदे ऽव सद्देवयानी राजकन्याहृताम्बरा  ॥ प्स्_२,६।५४ ॥  
  
गतायां राजनन्दिन्यां पुरतः समुपागतः ।  
ययातिश्चन्द्रवंशोत्थो मृगयार्थं तदाचरत्  ॥ प्स्_२,६।५५ ॥  
  
तां विवस्त्रां समुधृत्य स्वोत्तरीयं ददौ नृपः ।  
तं धृत्वा सा गृहं प्रापराजागात् स्वपुरं तदा  ॥ प्स्_२,६।५६ ॥  
  
तदर्थं कुपितं शुक्रं राजानत्वा प्रसाद्य च ।  
गुरोः सुतायै स्वसुतां दासीत्वे ऽकल्पयन्नृपः  ॥ प्स्_२,६।५७ ॥  
  
शुक्रो ययाति नृपतेः कन्यां स्वां प्रददौ मुदा ।  
दास्या शर्मिष्टया युक्तां दासी राज्ञे भवेत् सती  ॥ प्स्_२,६।५८ ॥  
  
यदुःसुतो देवयान्यां तद्वंशः कृतवीर्यजः ।  
अर्जुनो यो दशग्रीवं निगृह्य पुनराप तत्  ॥ प्स्_२,६।५९ ॥  
  
हृतो दत्तावितोबाहुसहस्रयुगपि स्फुटम् ।  
तद्वंशजाप्सरसुताद्वसुदेवादभूधरिः  ॥ प्स्_२,६।६० ॥  
  
इति श्री प्रकाशसंहितायां द्वितीयपरिच्छेदे षष्ठो ऽध्यायः  
  
  
  
  
  
