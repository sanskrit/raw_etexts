---
title: Pauskara-Samhita, Adhyayas 27-43

---
## Intro
  
  
  
  
 Pauskara-Samhita, Adhyayas 27-43   
  
  
  
  
Pauskara-Samhita  
Based on the ed. by Prabhakar Pandurang Apte: Pauṣkarasaṃhitā : dvitīyo bhāgaḥ, Tirupati 2006  
(Rashtriya Sanskrit Vidyapeetha Series, 120)  
  
  
  
Input by members of the Sansknet project  
http://117.211.86.204/  
  
  
  
  
ADHYAYAS 27-43  
  
  
  
  
This GRETIL version has been converted from a custom Devanagari encoding.  
Therefore, word boundaries are usually not marked by blanks.  
  
  
  
  
  


## पाठः
  
  
  
  
  
  
  
अथ सप्तविंशो ऽध्यायः  
श्रीभगवानुवाच ---  
  
  
एवं कृत्वा यथाशास्त्रं दिव्यमब्जज वै पुरा  ।  
पित्र्यं तदनु वै कुर्यात् विधिदृष्टेन कर्मणा  ॥ पौस्_२७।१ ॥  
  
पौष्करौवाच---  
  
ज्ञातुम् इच्छामि भगवान् त्वच्छासनस्थितैः  ।  
समुद्दिश्य पितृश्राद्धं कार्यम् आचार्यपूर्वकैः  ॥ पौस्_२७।२ ॥  
  
केषां केषां च तत् कार्यं कस्य कस्य च कीदृशम्  ।  
विदधाति पञ्च पञ्चैव (?कथञ्चैव)सम्यङ्निर्वर्तितं हि यत्  ॥ पौस्_२७।३ ॥  
  
श्री भगवानुवाच ---  
  
कर्तव्यत्वेन वै कुर्यात् कर्मसन्यासिनां सदा  ।  
निर्वाणदीक्षितानां च भक्तानाम् अपि चाब्जज  ॥ पौस्_२७।४ ॥  
  
अनिर्दिष्टक्रमाणां च चतुर्थाश्रमिणां तु वै  ।  
भगवद् पदलिप्सूनां ज्ञानिनां च तथैव हि  ॥ पौस्_२७।५ ॥  
  
प्रीतये मन्यसिद्धानां साधकानां तु पौष्कर  ।  
शुभजन्माप्तये शश्वन्मन्यसामुख्यसिद्धये  ॥ पौस्_२७।६ ॥  
  
कार्यं तत्पुत्रकाणां तु कृपया देशिकादिकैः  ।  
कुर्याद् वै समयज्ञानां नित्यं सद्धर्मवृद्धये  ॥ पौस्_२७।७ ॥  
  
भूयः सुजन्मलाभाय सद्विधाधिगमाय च  ।  
बान्धवानामातो ऽन्येषां भक्तानाम् एवम् एव हि  ॥ पौस्_२७।८ ॥  
  
सद्यो दुष्कृतशान्त्यर्थं कृपया नित्यम् आचरेत्  ।  
कर्ताना (?वा)कर्मसन्न्यासी परिवृद्धो व्रताश्रयी  ॥ पौस्_२७।९ ॥  
  
न निवाणपदन्नीतो दीक्षायां भोगलालस  ।  
तीव्रभावं विना यस्तु न सिद्धो मन्यसेवनात्  ॥ पौस्_२७।१० ॥  
  
निः सन्तानो ऽपि वै मन्त्री न याति सिद्धिगोचरम्  ।  
नूनम् एतत् द्विजश्रेष्ठ सन्मार्गस्यैः क्रियापरैः  ॥ पौस्_२७।११ ॥  
  
सत्कर्तव्यप्रकारेण त्वनुग्राहयाः सदैव हि  ।  
समासाद्यात्र संयाति यथा दिव्यं परं पदम्  ॥ पौस्_२७।१२ ॥  
  
आतस्तुः (?अतस्तु) दीक्षितानां च सर्वेषां सा मयाजिनाम्  ।  
अवक्तव्यं च वक्तव्यं एतत् निर्वर्तनाय च  ॥ पौस्_२७।१३ ॥  
  
श्राद्धकाले तु वै मुक्तवा तैर् अप्यन्यत्र पद्मज  ।  
मन्त्रमुद्राक्रिया ध्यानमज्ञानादिक्रियां विना  ॥ पौस्_२७।१४ ॥  
  
नाभ्यस्तव्या न योक्तव्या भक्तैः सामयिकादिभिः  ।  
समाश्रित्य निमित्तं वै देशकालादिक्तं द्विज  ॥ पौस्_२७।१५ ॥  
  
क्रियते यत् पितॄणां च भवत्यनृणवान् नरः  ।  
प्रयाति तृप्तिम् अतुलां तेन कर्मवशाद् अपि  ॥ पौस्_२७।१६ ॥  
  
आगते गतिम् आयान्ति श्राद्धाद् आह्लादसंयुताम्  ।  
सकृद्वैकं तु बहुधा कालमादेहलक्षणम्  ॥ पौस्_२७।१७ ॥  
  
युक्तं तिथिगणेन एव वात्सरीयेण पौष्कार  ।  
क्षेत्राप्तिपूर्वेणान्नेन सन्निमित्तगणेन तु  ॥ पौस्_२७।१८ ॥  
  
संसारदुःखशान्त्यर्थं दुष्कृतक्षपणाय च  ।  
॥॥  ॥ पौस्_२७।१९ ॥  
  
व्यक्ते च इन्द्रियचक्रस्य दुःखजं दुष्कृतं हि यत्  ।  
सवे (?यद् ) द्यनन्तकल्पं च कर्मात्मा ये?(?सं ) यतो ऽब्जजी  ॥ पौस्_२७।२० ॥  
  
अतो भूतमयं देहं समन्तरम् अस्य वै  ।  
दुःखोपलम्भनं कल्पं यस्मात् कमलसम्भव  ॥ पौस्_२७।२१ ॥  
  
दुःखेन शाम्यते दुःख सन्यस्कन्धगते (?दुःखमन्यस्कन्धगतं ) यथा  ।  
स्कन्धाद्गुरुतरं भारं नृणां दुष्कृतकारिणाम्  ॥ पौस्_२७।२२ ॥  
  
निद्रक्रान्तस्वपिण्डात् वै यथा निर्गत्य पौष्कर  ।  
वासनादेहम् आश्रित्य नानाचेष्टां करोति च  ॥ पौस्_२७।२३ ॥  
  
भूतपिण्डं विना तासां न शान्तिम् अनुविन्दति  ।  
एवम् अन्नाश्रितं पूर्वं प्राणम् इन्द्रियसङ्ग्रहम्  ॥ पौस्_२७।२४ ॥  
  
व्यक्तिकृतं न वै देव (?हं )देहभावेन देहिनाम्  ।  
तावत् कर्मक्षयं तेषां कथमेति महामते  ॥ पौस्_२७।२५ ॥  
  
अन्तस्तद् उपचारार्थं ज्ञानपूर्वेण कर्मणा  ।  
सम्पाद्य यद्वशात् शीघ्रम् अनन्तं सुखमेधते  ॥ पौस्_२७।२६ ॥  
  
सामान्यं वैष्णवानां च गुर्वादीनां विशेषतः  ।  
साधारः सम्प्रधानाख्यः साम्प्रतं विधिः उच्यते  ॥ पौस्_२७।२७ ॥  
  
निमन्त्रितं वा सम्प्राप्तं नित्यम् अङ्गीकृतं त्वथ  ।  
द्विजेन्द्रं पञ्जकालज्ञं षट्कर्मनिरतं तु वा  ॥ पौस्_२७।२८ ॥  
  
स्नानादिना पुरा कृत्वा प्रयतः संविशेत् पुनः  ।  
स्वयम् अर्ध्याम्बुना विप्र पवित्रीकृत्य पाणिना  ॥ पौस्_२७।२९ ॥  
  
सन्ताय कुसुमास्त्रेण मन्त्रारश्चाधिष्ठितेन च  ।  
समुद्धरन् नेत्रमन्त्रं मन्त्रार्थाधिष्ठितेन च  ॥ पौस्_२७।३० ॥  
  
समुच्चरन् नेत्रमन्त्रम् अवलोक्य अथ कद्विति (?वास्त्विति )  ।  
निवेश्य भगवत्यग्रे (?तो ऽग्रे ) प्रणवाधिष्ठितासने  ॥ पौस्_२७।३१ ॥  
  
पूजिते वितते पूते सम्मुखं वोत्तराननम्  ।  
उदक्दिग्क्षमाणं च विनिवेश्य तथा च तत्  ॥ पौस्_२७।३२ ॥  
  
यथा मन्त्रेशदिग्रश्मिप्रसरेण अभिविध्यते  ।  
मन्त्रेण आराध्य तं ध्यात्वा ब्रूयात् संयता (?त ) वाग्भव  ॥ पौस्_२७।३३ ॥  
  
समाधाय जगन्नाथ्र हृत्पद्मगगनेर्ऽकवत्  ।  
सप्तात्रस्याथ पात्राणां पात्राभ्यां वाब्जसम्भव  ॥ पौस्_२७।३४ ॥  
  
एवं कृत्वा प्रतिष्ठानं प्राग् यत्नेनात्र कर्मणि  ।  
समुद्दिश्य पितॄन् दद्यात् दानम (?मा )न्तरवेदिकम्  ॥ पौस्_२७।३५ ॥  
  
निवेशितं द्विजेन्द्रं यद् वृत्तिस्थम् अपि मन्त्रराट्  ।  
अन्तर्वेदी तु सा ज्ञेया त्वाभ्याम् अभ्यन्तरं हि तत्  ॥ पौस्_२७।३६ ॥  
  
सम्प्रदानं पितॄणां यत् कुर्यात् सत्पात्रपिण्डकम्  ।  
तद् दिव्यम् अमलं यस्मात् चैतन्यम् अवलम्ब्यते  ॥ पौस्_२७।३७ ॥  
  
तत्कालं संविभज्याश्च (?थ ) तिष्ठन्ति कमलोद्भव  ।  
प्रदातृसङ्कल्पवशात् दत्तं पुष्करसम्भव  ॥ पौस्_२७।३८ ॥  
  
एकस्य वा बहूनां वा प्रदद्याद् आसनोपरि  ।  
पुनरेवासनं दाभमिग्रन्थि बहुभिः कुशैः  ॥ पौस्_२७।३९ ॥  
  
विभोः यज्ञाङ्गदेहस्य लोमानि तु कुशाः स्मृताः  ।  
ता एव नायः सर्वा तस्य भूतशरीरगाः  ॥ पौस्_२७।४० ॥  
  
रश्मयो भूतदेहे तु चिन्मूर्तेः शक्तयो ऽखिलाः  ।  
अत एव हि विप्रेन्द्र पितॄणां तु कुशासनम्  ॥ पौस्_२७।४१ ॥  
  
श्राद्धकाले तु विहितम् आहूतानां तदूर्ध्वतः  ।  
यत् किञ्चिद् दीयते भक्तया ब्रह्मभूतं तु तद्भवेत्  ॥ पौस्_२७।४२ ॥  
  
पुरा वै हेतुनानेन नृणाम् अविदितात्मनाम्  ।  
कर्मव्यत्र कुशाजालं विहितं कमलोद्भव  ॥ पौस्_२७।४३ ॥  
  
येषां सर्वगतं ब्रह्मन् मन्त्ररूपीश्वरो ऽच्युतः  ।  
भावस्थतत्वतस्ताभिस्तेषां वै न प्रयोजनम्  ॥ पौस्_२७।४४ ॥  
  
अथाश्चपरिजप्तेन भूतिनावात्मशङ्कुना  ।  
मसृणेनाश्मचूर्णेन परिघासु यथाथवा  ॥ पौस्_२७।४५ ॥  
  
बहिस्तदासने कार्या त्वग्रे दैर्घ्याच्छमाधिका  ।  
वैपुल्याच्छममानं तु प्राग्वत् पावनतां नयेत्  ॥ पौस्_२७।४६ ॥  
  
न्यसेत् तत्राप्यभग्नाग्रान् उदङ्मूलान् कुशान् द्विज  ।  
यस्माद् दिव्यम् उदग्भागं पित्र्यं दक्षिणसञ्ज्ञकम्  ॥ पौस्_२७।४७ ॥  
  
स्वकेनामृतवीर्येण नित्यं संवर्धयन्ति च  ।  
दर्भमार्गच्छतेनैव पितॄणां ते ऽमरान् द्विज  ॥ पौस्_२७।४८ ॥  
  
वसत्यन्तः पितृगणो भागमाश्रित्य दक्षिणम्  ।  
चित्कलांशस्वरूपेण नृणामेवं हि चोत्तरे  ॥ पौस्_२७।४९ ॥  
  
कृतास्पदामला नित्या त्वमृताख्याक्षया कला  ।  
अत एवं हि यत्किञ्चिद् आब्रह्मविदितैः द्विज  ॥ पौस्_२७।५० ॥  
  
प्रदीयते पितॄणां च तत् सत्येन तु पाणिना  ।  
ये ऽधिकृत्य जगद्योनिं मन्त्रात्मानमजं हरिम्  ॥ पौस्_२७।५१ ॥  
  
प्रयच्छन्ति पितॄणां च तोयतर्पणपूर्वकम्  ।  
तेषां तदाश्रयत्वा यदुक्तं नानकारणम्  ॥ पौस्_२७।५२ ॥  
  
कर्तव्यस्य च पारम्यं प्रकृतस्य महामते  ।  
स्फुरत्यन्तर्गतं येषां मन्त्राराधनपूर्वकम्  ॥ पौस्_२७।५३ ॥  
  
तत् स्वोत्तरवशाद्येषां मन्त्रसाम्मुख्यदिग्वशात्  ।  
चेतसा निर्विकल्पेन कृतं भवति चाक्षयम्  ॥ पौस्_२७।५४ ॥  
  
किन्तु पुष्करसम्भूत दुर्लभा भुवि चेतनाः  ।  
इति चेतसि वै येषां निश्चयीकृत्य वर्तते  ॥ पौस्_२७।५५ ॥  
  
सत्यतामुपनीये (?ते )त्वेवन्यस्ये कुशाचये  ।  
तिलांस्तथाश्चजप्ताश्च तदूर्ध्वे विकिरेत् पुनः  ॥ पौस्_२७।५६ ॥  
  
कुरुविन्दस्तु दर्भाग्रैर्यस्मादेतद् द्वयं द्विज  ।  
सर्वस्य भोगजालस्य जनकं भुवनत्रये  ॥ पौस्_२७।५७ ॥  
  
विशेषात् पितृदेवस्य श्रद्धापूतस्य वस्तुनः  ।  
अग्नीषोमस्वरूपेण शान्त्यात्मा भगवान स्वयम्  ॥ पौस्_२७।५८ ॥  
  
व्यक्तः कर्मात्मक ( त ) त्वानां मूर्तित्वेनात्मसिद्धये  ।  
स पित्र्यस्य च दिव्यस्य व्यापारस्यातिवद्धये  ॥ पौस्_२७।५९ ॥  
  
तत्तेजस्तिलभावेन ह्लादो वर्तत्यपात्मना  ।  
अत एवाप्रबुद्धानां प्रबुद्धानामपि द्विज  ॥ पौस्_२७।६० ॥  
  
तिलोदकेन भावं तु गच्छतः श्राद्धकर्मणि  ।  
श्राद्धस्य च परा रक्षा ते द्वे नित्यममार्न्त्रणाम्  ॥ पौस्_२७।६१ ॥  
  
तत्स्वरूपविदां चै व विशेषो मन्त्रवेदिनाम्  ।  
न्यस्त्र स्त्राण्यभिजप्रानि तत्र पात्राणि विन्यसेत्  ॥ पौस्_२७।६२ ॥  
  
तत्राद्यं चकवृत्तानि हेमाद्युत्थानि ( ?न्य ) सम्भवे  ।  
पालाशकदलीपत्रतमालच्छदनान्यथ  ॥ पौस्_२७।६३ ॥  
  
पुरान्य स्त्राम्बुशद्धानि शुभपर्णमयानि च  ।  
पादयोरपि पाद्यार्थं कं क्षिपेद् दक्षिणादितः  ॥ पौस्_२७।६४ ॥  
  
आमूर्धम् अर्चयेत् पश्चाद् अर्ध्यपुष्पानुलेपनैः  ।  
वस्त्रस्त्रग्धूपदीपैः तु दध्यन्नं फलवादिणा  ॥ पौस्_२७।६५ ॥  
  
सताम्बूलेन वित्तेन यथाशक्ति महामते  ।  
समुद्दिश्य पितॄन् सर्वान् सनाभीयान् यथाक्रमम्  ॥ पौस्_२७।६६ ॥  
  
शब्दभावस्वरूपास्तु ज्ञवृत्तिस्थानविग्रहान्  ।  
बहुत्वे सति विप्राणां पितृणामेवमाचरेत्  ॥ पौस्_२७।६७ ॥  
  
यत्र द्विजद्वयं विप्र पित्रर्थं विनिवेशितम्  ।  
एकास्मिन् स्वपितृणां तु तदा कार्यश्च सन्निधिः  ॥ पौस्_२७।६८ ॥  
  
द्वितीये जननीयानां तथऽन्येषां तु संस्थितिम्  ।  
सर्वेषामेकप्राप्तं तु तृप्रये यदि योजितम्  ॥ पौस्_२७।६९ ॥  
  
ओमाद्यमस्मच्छब्दं तु पितृभ्यस्तदनन्तरम्  ।  
इदम् अर्ध्यम् इदं पाद्यं तदन्ते संस्मरेत् स्वधाम्  ॥ पौस्_२७।७० ॥  
  
सर्वास्मिन् उपचारान्ते वं वा संस्मरन् नरम्  ।  
नमः स्वधाथवा ब्रूयान्नमोन्तां त्वथवा स्वथवा स्वधाम्  ॥ पौस्_२७।७१ ॥  
  
एवमेव हि यः कुर्यात् कर्तव्यत्वेन पौष्कर  ।  
तुल्यानां च स्वकुल्यानां नमस्तत्र च केवलम्  ॥ पौस्_२७।७२ ॥  
  
सत्युक्ते व्यत्यये नित्यं विहितं च स्वधा द्विज  ।  
स्वयमेव हि सन्यासी ददाति च फलार्थिनाम्  ॥ पौस्_२७।७३ ॥  
  
कार्यस्तेन नमस्कारः स्वधान्ते नित्यमेव हि  ।  
ददाति फलकामस्तु यो नित्यफलमार्थिनाम्  ॥ पौस्_२७।७४ ॥  
  
स्वधाकारावसाने तु हितं तस्य सदा नमः  ।  
एवम् इच्छवशेनै व संविभज्य पितॄन् द्विज  ॥ पौस्_२७।७५ ॥  
  
पृष्ट्वा पात्रमुखेनैव सतृप्तिं च पुनः पुनः  ।  
ततो ऽम्भश्चुलकं पाणौ ह्रन्मन्त्रेणामृतोपमम्  ॥ पौस्_२७।७६ ॥  
  
दद्यात् पूर्णेन्दुतुल्यं तद्ध्यातव्यं तत्कलाः पढन्  ।  
सानुस्वारम् अकाराद्यैर्भिन्नं षोडशभिः स्वरैः  ॥ पौस्_२७।७७ ॥  
  
त्वङ्कारननिनिष्टं च तत्र प्राकस्थः सतारकम्  ।  
इत्युक्तं सकलस्येन्दोर वाचकं मन्त्रमब्जज  ॥ पौस्_२७।७८ ॥  
  
पाणिप्रक्षकनात् पूर्वं पातव्यं तेन पूर्ववत्  ।  
येनामृतपुरान्तस्थम् अन्नवीर्यम् अनश्वरम्  ॥ पौस्_२७।७९ ॥  
  
भवत्याप्यायकृद् ब्रह्मन् पितृदेवगणस्य च  ।  
माषचूणादिना पाणिं प्रक्षाल्यामणिबन्धनात्  ॥ पौस्_२७।८० ॥  
  
समाचम्योपसंहृत्य ऊच्छिष्टं तु यथाविधि  ।  
पवित्रीकृत्य वसुधां पाणौ कृत्वा तिलोदकम्  ॥ पौस्_२७।८१ ॥  
  
प्रीणनं भगवत्यग्रे समुत्थायाचरेत् ततः  ।  
तवास्तु भगवन् पूर्वः प्रीतः पितृगणस्तथा  ॥ पौस्_२७।८२ ॥  
  
शारीरो देवताव्यूह अ ( आ )पदा ( द्यो )द्या व्यवस्थितः  ।  
एवं सुवितते कुर्यात् कर्मत्वाराधनालये  ॥ पौस्_२७।८३ ॥  
  
सङ्कटे पुनरअन्यत्र यायादभ्यर्च्य मन्त्रराट्  ।  
स्थानं संस्कारसंशुध्दं कृत्वा प्राक्तानादिना  ॥ पौस्_२७।८४ ॥  
  
व्याप्तिशक्तयारितं भूतस्तोयाधारगतं स्मरेत्  ।  
मन्यमर्चनपूर्वं तु तदग्र सर्वमाचरेत्  ॥ पौस्_२७।८५ ॥  
  
पात्राघ्राणपरेणैव तत्पात्रस्थेन भावयेत्  ।  
माधुयुक्तेन हविषा दर्भकाण्डैस्तिलैः सह  ॥ पौस्_२७।८६ ॥  
  
निर्देषं वह्निना कृत्वा हृदा दर्भाग्रकेण तु  ।  
ध्यात्वा धाम द्रुमाकारं ज्ञस्वभावं महत् प्रभम्  ॥ पौस्_२७।८७ ॥  
  
द्रव्यदोषगण कृत्स्नं निर्दहन्तं समन्ततः  ।  
देवतानां पितॄणां यत् तृप्तये ऽन्नं महामते  ॥ पौस्_२७।८८ ॥  
  
तत् साधनं च विहितं संस्कृतेन पुरान्निना  ।  
द्वाभ्यां देशिकपूर्वाभ्यामे तद् विषयम् अब्जज  ॥ पौस्_२७।८९ ॥  
  
प्रदापनमतो ऽन्येषां तत्कालं तस्य वै हितम्  ।  
सदैव विधिनानेन तदर्थं शुभसिद्धये  ॥ पौस्_२७।९० ॥  
  
एकस्या श्रयबीजस्य नानाकर्मवशात् तु वै  ।  
नानात्वं भावयेद् बुद्धया पितृकर्मव्यतः पुरा  ॥ पौस्_२७।९१ ॥  
  
तेनैव तर्पणीयं तत् स्वयम्भूता तदात्मना  ।  
मत्प्रवाहवदन्तस्थो भावयेद् अन्नपात्रगौ  ॥ पौस्_२७।९२ ॥  
  
अर्हणाग्रहगर्भौ तु द्वौ दर्भौ तालसम्मितौ  ।  
ह्रन्मन्त्रमन्त्रितौ कृत्वा ताभ्यां सह समुद्धरेत्  ॥ पौस्_२७।९३ ॥  
  
रसरूपस्वभावं तत् स्थ ( स्थू )लत्वेनान्नतां गतम्  ।  
चतुरङ्गुलमात्रं तु ग्रासं ग्रासं महामते  ॥ पौस्_२७।९४ ॥  
  
अग्नीषोमाश्रयस्थस्य पूर्वं पितृगणस्य च  ।  
पितॄणां बीजभूतस्य ज्ञस्वभावस्य तत्त्वतः  ॥ पौस्_२७।९५ ॥  
  
दघात् पिण्डद्वयं चै व त्वग्नीषोमसमुद्भवम्  ।  
नाडीस्वरूपौ तौ दर्भौ पिण्डेन सह तत्र वै  ॥ पौस्_२७।९६ ॥  
  
लयं नीत्वा द्वितीयेन व्यवहारधियां ( ?या )ततः  ।  
पितॄणां कल्पयेत् तेन पिण्डान्यन्ये ( ? त्ने )न साम्प्रतम्  ॥ पौस्_२७।९७ ॥  
  
क्रमेण प्रागदृष्टानां ह्रदा सञ्ज्ञापदेन तु  ।  
एवं दृष्टस्वरूपं च ज्ञात्वा तेषां स्थितिं स्फुरम्  ॥ पौस्_२७।९८ ॥  
  
प्राग्वत् स्वधावसानाघैर्मन्त्रैर् ॐकारपूर्वकैः  ।  
ह्रन्मन्त्रालङ्कृनैर्विप्र तदा सञ्ज्ञापदान्वितैः  ॥ पौस्_२७।९९ ॥  
  
पिण्डं प्रकल्पयामीति ततः पूर्ववदाचरेत्  ।  
अञ्जनाभ्यञ्जनाद्यैस्तु ह्युपचारैः प्रपूजनम्  ॥ पौस्_२७।१०० ॥  
  
क्रमेण तर्पणं कुर्यात् सतिलैश्चा म्भसा ततः  ।  
शिरसा वनते (? तौ )कृत्वा जानुपादौ क्षितौ गतौ  ॥ पौस्_२७।१०१ ॥  
  
पाणियुग्मे लालारस्थे एकचिन्तः पढेद् इमम्  ।  
ॐ नमो वः पितरो नमो वाः (? वै )पुरुषोत्तम  ॥ पौस्_२७।१०२ ॥  
  
नमो विष्णुपदस्थेभ्यः स्वधा वः पितरो नमः  ।  
हरये पितृनाथाय ह्यग्नीषोमात्मने नमः  ॥ पौस्_२७।१०३ ॥  
  
सत्सोमपात्मने विष्णो नमो बर्हिषदात्मने  ।  
आसंसाराभिजनका अग्निष्वात्ता अथाच्युत  ॥ पौस्_२७।१०४ ॥  
  
पितामहाः सोमपास्त्वं त्वमन्ये प्रतितामहाः  ।  
तुभ्यं नमो भगवते पितृमूर्ते ऽन्युताय च  ॥ पौस्_२७।१०५ ॥  
  
नारायणाय हंसाय विष्णो त्रिपुरुषात्मने  ।  
मुत्तवा त्वामेव भगवन् न नमामि अर्चयामि च  ॥ पौस्_२७।१०६ ॥  
  
न तर्पयामि सर्वेश नान्यम् आवाहयाम्यहम्  ।  
स्तुत्वा एवं हि पितृव्यूहं भक्तया परमया पुनः  ॥ पौस्_२७।१०७ ॥  
  
सम्भवे सति सन्धानं पिण्डमूर्तेः समाचरेत्  ।  
तदग्रतोपविष्टस्य क्रमात् पितृगणस्य च  ॥ पौस्_२७।१०८ ॥  
  
अनुसन्धाय वै द्वाभ्याम् एकस्मिन् वा द्विजोत्तम  ।  
ऊष्माग्रावस्थितं ध्यात्वा पित्रयं पितृगणं क्रमात्  ॥ पौस्_२७।१०९ ॥  
  
प्रणवेन स्वरूपं तु समुत्थाय ततः स्वयम्  ।  
मध्यतिर्यक्स्थितौ स्थित्वा ह्यदूरं ना न्यदृक्स्थिनैः  ॥ पौस्_२७।११० ॥  
  
उत्तराभिमुखैश्च एव दक्षिणस्याथवा द्विज  ।  
तदुत्तराननवशाद् ह्रन्मन्त्रं ह्रदयान् न्यसेत्  ॥ पौस्_२७।१११ ॥  
  
नमो ऽन्तं प्रणवाद्यं तु मरुदम्बरविग्रहम्  ।  
पिण्डाग्रे ह्युपविष्टस्य प्राणशक्ति ( ? क्तेर )द्विजस्य वा  ॥ पौस्_२७।११२ ॥  
  
बहूनां वा प्रयत्नेन स्वातन्त्रान् निर्गतो बहिः  ।  
ध्यात्वा तया सह क्षिप्रमेकीभूतत्वमागतम्  ॥ पौस्_२७।११३ ॥  
  
आत्मशक्तौ लयं नीत्वा यदि ह्यूष्माख्यलक्षणा  ।  
कृत्वैवं प्राणसङ्घं च पितॄणां विप्रविग्रहे  ॥ पौस्_२७।११४ ॥  
  
प्राग्वदासनसंरुद्ध भोजयेत् पूर्ववत् ततः  ।  
ॐ नमत्वमृतायान्नमिदं विष्णुपुरःसराः  ॥ पौस्_२७।११५ ॥  
  
देवा नद्यस्तथा गावः सूर्यः सोमो वनस्पतिः  ।  
ॐ माधवो ऽथ भगवान् मन्त्रमूर्तिमयो महान्  ॥ पौस्_२७।११६ ॥  
  
मधुभावेन वो ऽन्यस्मिन् स्थित्वा तृप्तिं करोतु वै  ।  
अनुज्झितासनं कुर्यात् पितॄणां प्रीणनाय च  ॥ पौस्_२७।११७ ॥  
  
तस्मिन्नेवास्मि ( ?न् )भूभागे वस्त्वा तत्पिण्डविक्षितौ ( ? वीक्षिते )  ।  
स्थितिः सर्वं पितॄणां च साम्प्रतं कमलासन  ॥ पौस्_२७।११८ ॥  
  
यावत् प्राणविमुक्तानां पिण्डानां नोपसंहृतिः  ।  
सोच्छिष्टानां कृता सम्यक् तदन्ते संव्रजन्ति ते  ॥ पौस्_२७।११९ ॥  
  
स्वस्थानामाशिषं दत्वा श्राद्धकर्तुर्धिया द्विज  ।  
सामृतं सोदकं स्थाने सतिलं मन्त्रतेजसा  ॥ पौस्_२७।१२० ॥  
  
विविक्तं विवृतं मार्गं पुनरागमनाय च  ।  
नारायणाख्यसन्मन्त्रकर्म ब्रह्मजवीकृते  ॥ पौस्_२७।१२१ ॥  
  
स्वे स्वोन्द्रियरथे कृत्वा तृप्ता याताच्युतास्पदम्  ।  
प्राजापत्यमिदं प्रोक्तं सम्प्रदायसमन्वितम्  ॥ पौस्_२७।१२२ ॥  
  
सम्प्रदानं पितॄणां च पूर्वोक्तफलवर्धनम्  ।  
समाचरेत् सदा व्यूह्य मन्त्राणां मन्त्रकर्मणा  ॥ पौस्_२७।१२३ ॥  
  
नित्यं बहुत्वे द्वित्वे वा प्रयोगं कमलोद्भव  ।  
यद्येतदप्यनङ्गं च तदा वै प्रतिकर्मणि  ॥ पौस्_२७।१२४ ॥  
  
ह्रदाद्यङ्गाङ्गतो योज्यमङ्गि पूर्ववदब्जज  ।  
आराध्यानाममुनेत्राणाम् ॐङ्कारः तत्क्रियान्तरे  ॥ पौस्_२७।१२५ ॥  
  
अस्मिन्नर्थे विकारस्तु य उक्तो मन्त्रपूर्वकः  ।  
समयः पुत्रकादीनामन्येषां भावितात्मनाम्  ॥ पौस्_२७।१२६ ॥  
  
गुरोश्च साधकेन्द्रस्य मन्त्रो मम महामते  ।  
प्रदाने स विरुद्धश्च त्वतो ऽन्यस्त्वविरुद्धकृत्  ॥ पौस्_२७।१२७ ॥  
  
समयी पुत्रकादीनां वैष्णवानामपि द्विज  ।  
चतुर्णां मौग्दलान्तानां तथैवाश्रमिणा तु वै  ॥ पौस्_२७।१२८ ॥  
  
दीक्षया संस्कृतानां च दीक्षितानां महामुने  ।  
सामान्यस्त्वथ सर्वत्र साङ्गः सिद्धः सुपूजितः  ॥ पौस्_२७।१२९ ॥  
  
तेषां यश्चोपदेष्टव्यो मन्त्रव्यूहो हि तं शृणु  ।  
सद्वादशाक्षरो मन्त्रः कवचं ब्रह्मणे नमः  ॥ पौस्_२७।१३० ॥  
  
एवं विश्वात्मने नेत्रमस्त्रं च परमात्मने  ।  
एते सप्रणवाः सर्वे शूद्राणां योग्यतावशात्  ॥ पौस्_२७।१३१ ॥  
  
सम्यग्वा दीक्षितानां च तेषां वै प्रणवोज्झिताः  ।  
विहिताच ( ? श्च )यथा स्त्रीणां सदाचारवशात् तु वै  ॥ पौस्_२७।१३२ ॥  
  
असम्यक् प्रतिपन्नानां शूद्राणां तु महामते  ।  
न खण्डयेत् तु मन्त्राणां नमस्कारो भवेत् पुनः  ॥ पौस्_२७।१३३ ॥  
  
सजातेर्द्वादशार्णस्य तद्वदष्टाक्षरस्य च  ।  
षडक्षरस्य वै पूर्वं प्रयोज्यं पूरणार्थतः  ॥ पौस्_२७।१३४ ॥  
  
यदा त्वभिहितो ऽष्टार्णे त्वष्टार्णेन अवतारितः  ।  
मुख्यता द्वादशार्णस्य मन्त्रस्य विहिता तदा  ॥ पौस्_२७।१३५ ॥  
  
षडक्षरस्य मुख्यत्वं भवेदुभाववशाद् अपि  ।  
योज्यस्वष्टाक्षरो मन्त्रो नित्यमेव शिखावधौ  ॥ पौस्_२७।१३६ ॥  
  
प्रणवस्य च मुख्यत्वं द्विषडष्टषडक्षराः  ।  
मन्त्रा हृदयपूर्वास्तु परिज्ञेयास्ततः क्रमात्  ॥ पौस्_२७।१३७ ॥  
  
मन्त्राणां वर्मपूर्वाणां वाच्यत्वं यदि कल्प्यते  ।  
तदात्मता च विहिता तत्स्थाने प्रणवस्य च  ॥ पौस्_२७।१३८ ॥  
  
देवो जितन्तामन्त्रेण चित्तस्थः सन्निधीकृतः  ।  
योक्तव्यं तत्र च अङ्गानां मन्त्रषट्कं यथा स्थितम्  ॥ पौस्_२७।१३९ ॥  
  
द्वादशाक्षरपूर्वं तु तृतीयं यत् प्रकीर्तितम्  ।  
तृतीयं ब्रह्मपूर्वं तु धर्मादीनां हि वाचकम्  ॥ पौस्_२७।१४० ॥  
  
प्रणवः सर्वमन्त्राणामितश्च आसनकर्मणि  ।  
द्वादशाक्षरपूर्वाणां मन्त्रसामान्यकर्मणाम्  ॥ पौस्_२७।१४१ ॥  
  
दर्भातिलोदकादीनां द्रव्याणां प्रतिकर्मणि  ।  
जायते च विसृष्टानाम्वुपशान्तिश्च तैजसी  ॥ पौस्_२७।१४२ ॥  
  
अत एवोपयुक्तानां भोगानां कमलोद्भव  ।  
विरुद्धसङ्ग्रहो भूयस्त्वन्यास्मिन् हि क्रियान्तरे  ॥ पौस्_२७।१४३ ॥  
  
गौणी व्यक्तिः यतस्तेषामामूलाच्चिदाधिष्ठिता  ।  
वर्तते परमाश्रित्य तत् कर्तुः फलसिद्धये  ॥ पौस्_२७।१४४ ॥  
  
चित्सामान्यविनिर्मुक्ता ह्ययोम्यास्ते शरीरवत्  ।  
मन्त्राणां स्थायिनो भागा यान्ति वै योग्यतां पुनः  ॥ पौस्_२७।१४५ ॥  
  
कदाचिन्मन्त्रसामर्थ्यात् ज्ञानभावनया द्विज ।  
(इति नित्यश्राद्धविधिः )  
  
  
- अथ नैमित्तिकश्राद्धविधिः -  
  
नैमित्तकमतः श्राद्धविधानमवधारय  ।  
गतिप्रदं पितॄणां यत् कर्मणां सिद्धिभूरिदम्  ॥ पौस्_२७।१४६ ॥  
  
सद्यः सत्पात्रसम्प्राप्तिं विना नैव समाचरेत्  ।  
एवमाद्यैर्विनिर्मुक्तं श्राद्धमब्जसमुद्भव  ॥ पौस्_२७।१४७ ॥  
  
तिष्ठत्यनुग्रहार्थं च यदि सम्प्रार्थितं हि यत्  ।  
तदा नियममातिष्ठे[दग्नि]काष्ठाद् अनादिकम्  ॥ पौस्_२७।१५८ ॥  
  
मानमात्सर्यकार्पव्यक्रोधलोभादयो ऽखिलाः  ।  
दोषा दूरतरे त्याज्या ह्यानिष्पत्तिदिनावधि  ॥ पौस्_२७।१४९ ॥  
  
शुद्धिपूर्वेण विधिना सुप्रयत्नेन चेतसा  ।  
प्रदत्तं फलमूलाद्यं भवेत् तदमृताधिकम्  ॥ पौस्_२७।१५० ॥  
  
देशपात्रवशेनैव सम्पत्तो सति पद्मज  ।  
एकाहात् सप्तरात्रं तु श्रद्धया तत् समाचरेत्  ॥ पौस्_२७।१५१ ॥  
  
समाश्रित्य शुभं कालमेकाहं कमलोद्भव  ।  
निर्वर्त्य परया प्रीत्या नैति कालं यथान्यथा  ॥ पौस्_२७।१५२ ॥  
  
त्रयमाश्रित्य ते श्राद्धं सानुकम्पेन चेतसा  ।  
सत्वस्थेन कृतं शक्त्या शुद्धेन द्रविणेन च  ॥ पौस्_२७।१५३ ॥  
  
नयत्यवश्यमचिरात् सत्यलोकं तदर्थितम्  ।  
देशकालकृतं त्वेतत् तपोलोकं ददाति च  ॥ पौस्_२७।१५४ ॥  
  
देशपात्राश्रितु श्राद्धं जन ( नो )लोकं ददाति च  ।  
फलं महर्लोकगति कालपात्रवशात् कृतम्  ॥ पौस्_२७।१५५ ॥  
  
केवलं देशमासाद्य दत्तं स्वर्गं प्रयच्छति  ।  
कृतं यत् कालमश्रित्य भुवर्लोकं (? का )द्विजयाते?  ॥ पौस्_२७।१५६ ॥  
  
सौम्यपात्राश्रितं श्राद्धं तद्भूलोकगतिप्रदम्  ।  
सामान्यस्य च देशादेस्त्रितयस्य फलं त्विदम्  ॥ पौस्_२७।१५७ ॥  
  
तत्र पुष्कर पुष्टिं हि प्रसिद्धं देहमब्जज  ।  
कालं ग्राह्योपरागाद्यं पात्रं तन्मयमब्जज  ॥ पौस्_२७।१५८ ॥  
  
तथा नियमवान् सम्यक् श्राद्धहेतोर्न चान्यथा  ।  
यदुक्तं त्रितयं श्राद्धे सविशेषं हि तत् पुनः  ॥ पौस्_२७।१५९ ॥  
  
भवत्युतारकं नॄणां सविज्ञानेन जन्मना  ।  
प्रसिद्धया वैष्णवं देशं पात्रस्त्रद्भ्गवन्मया (? यः )  ॥ पौस्_२७।१६० ॥  
  
द्वादश्याख्यो बृहत्कालः सङ्कान्त्याद्यैः परिष्कृतः  ।  
त्रयमेतन्महाबुद्धे सविशेषतरं यदि  ॥ पौस्_२७।१६१ ॥  
  
भवत्युत्तारकं नूनं देहान्तरनिवासिनाम्  ।  
स्वयंव्यक्तेन विभुना त्वेकमूर्त्यादिनाब्जज  ॥ पौस्_२७।१६२ ॥  
  
अधिष्ठितं हि सर्गादावेकदेशात् सहाम्बुना  ।  
तद्विशेषान्तरं देशं सिद्धिकृत् सर्वकर्मणाम्  ॥ पौस्_२७।१६३ ॥  
  
तस्मिन् द्विजोचिते काले द्वादश्याख्ये भवेद्यदि  ।  
समुहूर्तं सनक्षत्रं वैष्णवं तेन तद्भवेत्  ॥ पौस्_२७।१६४ ॥  
  
प्रोत्तारकं पितॄणां च सव्यबाहुसमन्वितम्  ।  
सम्यक्सिद्धित्रयोपेतं पञ्चकालपरायणम्  ॥ पौस्_२७।१६५ ॥  
लब्धलक्षं परे तत्त्वे पात्रमेकायनं द्विज ( ? जं )  ।  
संयमाद्यैरुपेतं च तन्महार्थायनात्तु वै  ॥ पौस्_२७।१६६ ॥  
  
पितृणां सुगतिप्राप्तिः शश्वदेव हि जायते  ।  
वेतं ( ?गं ) च तं महावेगात्[तुल्यवेगं हि]जायते  ॥ पौस्_२७।१६७ ॥  
  
देशे शुभे शुभं जन्म ज्ञानसत्कर्मणा सह  ।  
फलं शुभतरान् भिन्नान् पितॄणां त्रितयात् क्रमात्  ॥ पौस्_२७।१६८ ॥  
  
ज्ञात्वैवं श्राद्धदाने तु देशकालादयो गुणाः  ।  
चित्तशुद्धिसमेताश्च समासन्नाः प्रसन्नतः  ॥ पौस्_२७।१६९ ॥  
  
एतदस्त्रादिना सर्वमुपकारं हि कर्मणाम्  ।  
केवलं भक्तिपूतानां लोकधर्मरतात्मनाम्  ॥ पौस्_२७।१७० ॥  
  
ज्ञानकर्मरतानां च द्विजानामधिकारिणाम्  ।  
पञ्चकालरतानां च स्वकर्मव्यब्जसम्भव  ॥ पौस्_२७।१७१ ॥  
  
यान्ति ?व्याघारमन्त्रेण परिक्राम्येन वै ततः ?  ।  
प्रबन्धब्रह्मवर्णत्वं ?तेषां तद्भगवान् हरिः  ॥ पौस्_२७।१७२ ॥  
  
षाड्गुण्यविग्रहो देवः प्रभवाप्ययकृत् स्वयम्  ।  
गुणमुक्तसमूहेन स्वरूपादच्युतेन च  ॥ पौस्_२७।१७३ ॥  
  
कालादीनां समुत्थानं षाड्गुव्याद् अत एव हि  ।  
न विन्दन्ति परत्वेन ते चान्यस्याच्युतं विना  ॥ पौस्_२७।१७४ ॥  
  
कालादेः सूक्ष्मभूतस्य त्वाश्रयस्यामलस्य च  ।  
अतो ऽनयद्भगवद्भक्तास्तन्मन्त्रज्ञानतत्पराः  ॥ पौस्_२७।१७५ ॥  
  
तेषां कमलसम्भूत कालाद्यमखिलं हि यत्  ।  
सर्वम् अन्तःस्थितं भाति तत्प्रभाववशात् स्फुटम्  ॥ पौस्_२७।१७६ ॥  
  
बहिरन्तरवश्चापि यस्मादेतदधीश्व[रात्]  ।  
विश्वस्य चापि देहत्वं पुरा ते सम्प्रकाशितम्  ॥ पौस्_२७।१७७ ॥  
  
अध्वोपदेशद्वारेण विस्तरेण त[द्]एव हि  ।  
देहज्ञं सत्क्रियानिष्ठं ज्ञानिनं वैष्णवं स्थिरम्  ॥ पौस्_२७।१७८ ॥  
  
इच्छन्त्युतारकं शुद्धं पितरः स्वकुले पुमान्  ।  
देशकालादयस्त्वेवमश्रित्य प्रयतः स्वयम्  ॥ पौस्_२७।१७९ ॥  
  
निस्तुषैरुज्ज्वलैः शुद्धैः सक्षीरैद् अब्जसम्भव  ।  
सव्द्यञ्जनसमोपेतं संसाद्य श्रद्धया पुरा  ॥ पौस्_२७।१८० ॥  
  
हृदा वा द्वादशार्णेन भाण्डेष्वभिनवेषु वै  ।  
विनिर्गतेषु वा पाकाद् भूयः स्नेहोक्षितेष्वथ  ॥ पौस्_२७।१८१ ॥  
  
एवं वा साधनीयं च पुत्रशिष्यात्मना द्विज  ।  
भगिन्या धर्मसा ?पन्त्या ( ?पत्न्या वा ) सुहृत्सम्बन्धवर्त्मना  ॥ पौस्_२७।१८२ ॥  
  
शुक्लाम्बरधरेणैव दक्षेण शुचिनाऽत्मना  ।  
शारीरव्याधिहीनेन क्षुत्तृष्णाविगतेन च  ॥ पौस्_२७।१८३ ॥  
  
कासश्वास ॥॥॥। स्वभावाथ दृक्श्रुतिहीनखर्वटैः  ।  
एवं विमुक्तादोषेण भावभक्तिपरेण च  ॥ पौस्_२७।१८४ ॥  
  
संसाधनीयं श्राद्धार्थं स्वजातीयेन वै चरुः  ।  
अनुलोमेन विहितं वर्णानां चरुसाधनम्  ॥ पौस्_२७।१८५ ॥  
  
दिव्ये पित्रये ऽब्जसम्भूत प्रतिलोमश्च दोषकृत्  ।  
तदलाभात् क्रयक्रीतमदुष्टं कारुका ( ?कं )शुचिम् ( ?चि )  ॥ पौस्_२७।१८६ ॥  
  
पूर्वोक्तादोशनिर्मुक्तं तेनापि कमलोद्भव  ।  
अपिक्षयविधूना वा ( ?नानां ) लौस्यैकनिरतात्मनाम्  ॥ पौस्_२७।१८७ ॥  
  
रजस्वलानां षण्डानां ऋत्वादीनां विशेषतः  ।  
श्वानसूकरमार्जारमर्कटानां तथैव हि  ॥ पौस्_२७।१८८ ॥  
  
विड्वराहशिवागृध्रपूर्वाणां तु स्वचारिणाम्  ।  
तस्मात् सर्वप्रयत्नेन निवातस्थगिताम्बरे  ॥ पौस्_२७।१८९ ॥  
  
निःशस्ये कुट्टिमे भूयः सुलिप्ते धवलीकृते  ।  
स्थाने मन्त्रार्चनं देवपितृदेवस्य साधनम्  ॥ पौस्_२७।१९० ॥  
  
विहितं चैव सर्वेषां सम्भवे सति सर्वदा  ।  
अन्नव्यञ्जनभाण्डानां सर्वेषां क्रमशो द्विज  ॥ पौस्_२७।१९१ ॥  
  
अन्तश्चारम्भकालो तु मध्वाज्यैः सकुशास्तिलाः  ।  
क्षेप्तव्या द्वादशार्णेन भूयः सिद्धेन सङ्ग्रहे  ॥ पौस्_२७।१९२ ॥  
  
अष्टार्णेनाथ वस्त्रेण स्थगयेत् तान् प्रयत्नतः  ।  
यथा न बहिरन्योत्थं बाष्पं निर्याति पद्मज  ॥ पौस्_२७।१९३ ॥  
  
ऊर्ध्वपुण्ड्रे कृते लिप्ते क्षालिते स्थ ( ?स्था )लिकाचये  ।  
वर्मणा वाससा च्छन्ने मर्यादाभ्यन्तरीकृते  ॥ पौस्_२७।१९४ ॥  
  
रक्षपालं च तत्पङ्क्तौ दत्वा स्नानाद्यमाचरेत्  ।  
अग्नेर्विप्रमवासानां ?पूजास्थानस्य पौष्कर  ॥ पौस्_२७।१९५ ॥  
  
भाण्डानां भागपूर्वाणां सत्सहायगणस्य च  ।  
विनियोगं पुरा कृत्वा पूर्णान्तं नित्यमाचरेत्  ॥ पौस्_२७।१९६ ॥  
  
अपा॥॥॥॥॥॥॥॥॥॥। नात् प्रतिशाटकम्  ।  
तस्याधः शाटिकायां तु विधूयात् तनुवेष्टनम्  ॥ पौस्_२७।१९७ ॥  
  
अधूतं विमलं स्वच्छं॥॥॥।[विसूत्रं]वल्कलीदिकम्  ।  
नीलाञ्चितं च चत्किञ्चिद्विद्यते चाम्बरादिकम्  ॥ पौस्_२७।१९८ ॥  
  
सर्वत्र विषयां चैव?त्वपास्य भुवनाद्बहिः  ।  
ततो धियाभिसन्धाय मन्त्रमूर्तिगतं परम्  ॥ पौस्_२७।१९९ ॥  
  
यजाम्यनुग्रहार्थं च पितॄणां पुनरेव हि  ।  
निवेश्य प्राग्वदाहूय ह्यासनेषु क्रमाद् द्विजान्  ॥ पौस्_२७।२०० ॥  
  
तेभ्यः प्रागाननौ पूर्वं निवेश्यौ द्वौ द्विजोत्तमौ  ।  
द्वादशारो धरो धाम त्रितयाधिष्ठितासने  ॥ पौस्_२७।२०१ ॥  
  
अथोक्तान् सर्वसामान्यान् षडङ्गा द्विजवास्वराः ?  ।  
अस्त्रमन्त्रशिखायुक्तः क्रमाद्बि ॥॥॥। षडन्वितम्  ॥ पौस्_२७।२०२ ॥  
  
नियोज्य प्राङ्मुखस्थाभ्यां देहतादात्म्यताप्तये  ।  
स्ववाचकेन सद्धाम्नो ह्येकमूर्त्यादिकात्मना  ॥ पौस्_२७।२०३ ॥  
  
न्यस्तव्यं देवताव्यूहं फड्वौषट्कारसंयुतम्  ।  
नृसिंहाख्यं सवाराहं मन्त्रमूर्तिद्वयं हि यत्  ॥ पौस्_२७।२०४ ॥  
  
अग्नीषोमाख्यदैवत्यं रक्षार्थं सर्वदैव हि  ।  
अवीक्षयन्नुदग्भाग अतो ऽन्ये विनिवेश्य च  ॥ पौस्_२७।२०५ ॥  
  
तत्रादौ हृदयदीनामधःपङ्क्तौ निवेश्य च  ।  
दृशा सद्वर्णजानां तु सङ्घानामेवमेव हि  ॥ पौस्_२७।२०६ ॥  
  
तस्य दक्षिणतश्चोर्ध्वे जननीयकुलस्य च  ।  
कवचेनापरं योज्यमेकान्तं भगवन्मयम्  ॥ पौस्_२७।२०७ ॥  
  
पितृनाम्ना[द्वितीयं]च ॥॥॥।तस्य दक्षिणतस्ततः  ।  
तृतीयमाप्तिकारी ? च चतुर्थं हृदयेन तु  ॥ पौस्_२७।२०८ ॥  
  
पितामहाभिधानेन मूर्तिमन्त्रेण पञ्चमम्  ।  
प्रतितामहनाम्ना वै योज्यमेकायनं द्विज  ॥ पौस्_२७।२०९ ॥  
  
जनके जीवभावेन तदतीतत्रयं क्रमात्  ।  
निवेशनीयं तैर्मन्त्रैर्वर्तते च द्वयं क्रमात्  ॥ पौस्_२७।२१० ॥  
  
प्रतितामहपूर्वं तु समतीतत्रयं न्यसेत्  ।  
सामान्येन षडङ्गेन त्वेवमुक्तं स्वकेन वा  ॥ पौस्_२७।२११ ॥  
  
मन्त्रेण श्राद्धदाने तु विनियोगं द्विजार्चने  ।  
चतुर्मूर्ताधिकारेण द्विधावस्थमथोच्यते  ॥ पौस्_२७।२१२ ॥  
  
सभोगमपवर्गं च मन्त्रैकस्मादवाप्यते  ।  
कैवल्यं केवलं चैव द्वितीयादमलेक्षण  ॥ पौस्_२७।२१३ ॥  
  
ससुहृन्मन्त्रवर्गस्य न्यसेदव्यक्तमन्त्रराट्  ।  
त्रयाणां वासुदेवान्तं प्रद्युम्नाद्यमतः क्रमात्  ॥ पौस्_२७।२१४ ॥  
  
न तद्वै सविशेषं च पुनरेव[च]मे शृणु  ।  
सुहृत्प्रपूर्वमिश्राणामनिरुद्धं हि वाचकम्  ॥ पौस्_२७।२१५ ॥  
  
प्रद्युम्नमन्त्रवर्गस्य कामाद् द्वाभ्यां द्वयं ततः  ।  
प्रणवेन परं ब्रह्मस्वरूपं प्रतितामहम्  ॥ पौस्_२७।२१६ ॥  
  
मह (ता तन्मु ) दाप्तमुखेनैव तर्पणं यन्महामते  ।  
नवमूर्त्यधिकारेण त्रिप्रकारमथोच्यते  ॥ पौस्_२७।२१७ ॥  
  
समित्राणां च वात्सल्याद् द्विजानां विष्णुना न्यसेत्  ।  
ततो वैराजमन्त्रेण मातृवर्गस्य पौष्कर  ॥ पौस्_२७।२१८ ॥  
  
त्रिभिर्नारायणद्यैस्तु पित्रादीनां त्रयं क्रमात्  ।  
विद्धि विद्धा (? द्या )ख्यमेतद्धि श्राद्धज्ञानं फलप्रदम्  ॥ पौस्_२७।२१९ ॥  
  
पितॄणा यजमानस्य देहलाभे ( ? भान् ) विनैव हि  ।  
वैराजमन्त्रादारभ्य साङ्कर्षणान्तमब्जज  ॥ पौस्_२७।२२० ॥  
  
समन्त्रपञ्चकं विद्धि ---------------------  ।  
प्रतितामहनिष्ठानां यतच्छ्राद्धं हि पौष्कर  ॥ पौस्_२७।२२१ ॥  
  
प्रयच्छत्यात्मलाभं तु श्राद्धकर्तुः पितृष्वपि  ।  
आधाराणां -------मन्त्राद्वै --------------  ॥ पौस्_२७।२२२ ॥  
  
नियोजनं द्विजेन्द्राणां पञ्चानां श्राद्धकर्मणि  ।  
मित्रवर्गात् समारभ्य परमेतद्धि वश्वरम्  ॥ पौस्_२७।२२३ ॥  
  
सामग्रीभिः समोपेतं कर्तुः पितृगणस्य च  ।  
परं यच्छति निर्वाणं सकृत्स्नं च किं पुनः  ॥ पौस्_२७।२२४ ॥  
  
कालमाजीवितं विप्र श्रद्धापूतेन चेतसा  ।  
कृपया च समानानां सम्भवे सति पौष्कर  ॥ पौस्_२७।२२५ ॥  
  
काम्ये ऽस्मिञ्श्राद्धदाने तु पङ्क्तया नान्यत्र योजयेत्  ।  
समूहमेकं पूर्वं तु विप्राणामुत्तराननम्  ॥ पौस्_२७।२२६ ॥  
  
हृन्मन्त्रेणाब्जसम्भूत सर्वेषां विन्यसेत् ततः  ।  
प्रणवेन स्वनाम्ना च ज्ञात -------हृदादिषु  ॥ पौस्_२७।२२७ ॥  
  
अस्त्रभूषणहेतीश पूर्वमन्त्रान् सगोचरे  ।  
एवं वा प्राङ्मुखं शक्तया चक्रमन्त्रेण योजयेत्  ॥ पौस्_२७।२२८ ॥  
  
विप्रमेकमुदग्वक्रं ( ?क्त्रं ) मुख्यमन्त्रेण योजयेत्  ।  
द्वयं चोदङ्मुखं तत्र ह्रन्मन्त्रेणानुसन्ध्य च  ॥ पौस्_२७।२२९ ॥  
  
सुहृम्नित्रं द्विवेतं (?जेतं ) तु ?मातृवंशमथाब्जज  ।  
पितृवंशं हि निःशेषं स्मरेदपरदेहगम्  ॥ पौस्_२७।२३० ॥  
  
मण्डले त्वम्बुपात्रस्थ चक्रं वा नृहरिं यजेत्  ।  
[विप्रमेकमुदग्वक्त्रं मुख्यमन्त्रेण विन्यसेत्  ॥ पौस्_२७।२३१ ॥  
  
तृप्तये पितृवर्गस्य यथा मातृकुलस्य च  ।  
सर्वं जनमातो ऽन्येषां प्रीतये च स्वशक्तितः  ॥ पौस्_२७।२३२ ॥  
  
गवा ग्रासं समुद्धृत्य दद्याद् घृतमधुप्लुतम्  ।  
दर्भैस्तिलोदकैर्मिश्रं न क्षारं लवणोत्कटम्  ॥ पौस्_२७।२३३ ॥  
  
आत्मवंशाधिकारेण कर्यादेवमतो ऽन्यथा  ।  
पौरोहित्येन कृपया प्रीत्या वान्यस्य कस्य चित  ॥ पौस्_२७।२३४ ॥  
  
निर्वर्तने तदीयं हि तत्पूर्वं विहितं कुलम्  ।  
आपादाज्जानुपर्यन्तमाजानोर्मध्यमस्त ( ?बास्ति )कम्  ॥ पौस्_२७।२३५ ॥  
  
आवस्तिमूर्ध्नो हृदयमाहृदो मसतकावधि  ।  
अनिरुद्धादयो मन्त्राश्चत्वारो विनिवेश्य च  ॥ पौस्_२७।२३६ ॥  
  
सुगतिप्राप्तये विप्र पितॄणां नित्यमेव हि  ।  
तृप्तये वासुदेवाद्यादामूर्ध्नस्त्वङ् घ्रिगाचरम्  ॥ पौस्_२७।२३७ ॥  
  
चत्वारश्चानिरुद्धान्तो योक्तव्या वा महामते  ।  
प्रणवेन हृदि ब्रह्मन् शान्तं संविन्मयं तु वा  ॥ पौस्_२७।२३८ ॥  
  
समीशनलतोयक्ष्माभूतानां व्य ( ?व्या ) पकं क्रमात्  ।  
न्यस्तव्यं वासुदेवाद्यमध्यक्षान्तं चतुष्टयम्  ॥ पौस्_२७।२३९ ॥  
  
अपेक्षयानिरुद्धाद्यं पृथिव्यादिचतुर्ष्वथ  ।  
रक्षार्थं नृहरिं न्यस्त्वा नवमूर्तेः परं द्विज  ॥ पौस्_२७।२४० ॥  
  
मूर्धास्यकण्ठहृन्नाभिगुह्यजानुद्वेय त्वथ  ।  
पादयोः क्ष्माधरान्तं तु न्यस्तव्यं त्वष्टकं क्रमात्  ॥ पौस्_२७।२४१ ॥  
  
हृदम्बरे तु भगवान् वासुदेवो ऽप्यधोक्षजः  ।  
क्ष्मान्तानां बुद्धिपूर्वाणां क्रमात् सङ्कर्षणादिकम्  ॥ पौस्_२७।२४२ ॥  
  
या ( ?यो )क्तव्यमथवा विप्र पृथिव्यादिक्रमेण तु  ।  
सप्तकं भूधराख्यं तु सङ्कर्षणान्तमेव हि  ॥ पौस्_२७।२४३ ॥  
  
अथ चिद्धृत्वधिष्ठाने वासुदेवं तु भावयेत्  ।  
रसलोहितमांसानां मेदोमज्जास्थिषु द्विज  ॥ पौस्_२७।२४४ ॥  
  
क्रमेण शुक्लधात्वन्तं न्यसेत् सङ्कर्षणादिकम्  ।  
सप्तकं च वराहान्तमाशुक्लाद् द्वारसिद्धये  ॥ पौस्_२७।२४५ ॥  
  
वराहमन्त्रादारम्य सङ्कर्षणान्तमब्जज  ।  
एवं दुष्टनिरासार्थं पूर्ववत् पात्रकं न्यसेत्  ॥ पौस्_२७।२४६ ॥  
  
व्यापकत्वेन भगवान् बहिरभ्यन्तरे स्ववत्  ।  
जीववत् साङ्कर्षणं च बीजं हृत्कमलोदरे  ॥ पौस्_२७।२४७ ॥  
  
सृष्टिसंहारयोगेन सप्तकं धातुसप्तके  ।  
पौष्कर उवाच---  
  
सामान्येन स्वमन्त्रेण सति सन्निहितेन वै  ।  
कारयो?र्विग्रहे वृत्तौ ज्वालन्ताभ्यन्तरे (यथा)तु वा  ॥ पौस्_२७।२४८ ॥  
  
न्यासार्चनादिमुक्तानां मन्त्राणां युज्यते कथम्  ।  
विनियोगं चतुर्णां वा नवानां मन्त्रकर्मणि  ॥ पौस्_२७।२४९ ॥  
  
श्रीभगवानुवाच---  
  
सषडङ्गो हि सामान्यः सर्वेषां विहितः सदा  ।  
साधकस्य हि मन्त्रो हि विषमः स्याद्विरोधकृत्  ॥ पौस्_२७।२५० ॥  
  
अनुज्ञातः ससर्वस्य चातुरात्म्यादिकं हि यत्  ।  
गुरोरिच्छा स्वकीयात्र स्वमन्त्रादौ महामते  ॥ पौस्_२७।२५१ ॥  
  
तत्रापि हि विशेषाय श्राद्धे द्वाभ्यां स उच्यते  ।  
मन्त्रग्रामे तु विन्यस्ते विप्राणामिच्छया पुरा  ॥ पौस्_२७।२५२ ॥  
  
स्वमन्त्रमुपसंहृत्य स्वधाम्ना च धिया सता  ।  
ब्रह्मभावनया व्याप्त एवं कृत्वाऽश्रयादिकम्  ॥ पौस्_२७।२५३ ॥  
  
यद्विप्रविग्रहे व्यस्तं मन्त्रव्यूहं तदात्मनि  ।  
अथानियोजनीयं च क्षन्तु ?तत्पाणिपूर्वकम्  ॥ पौस्_२७।२५४ ॥  
  
तत्रायं ( ? त्रेदं ) विहितं विप्र विशेषं तन्निबोधतु  ।  
व्यापकत्वेन भगवान् प्राक् सव्येतरयोस्ततः  ॥ पौस्_२७।२५५ ॥  
  
दक्षिणे करशाखासु द्वितीयं पञ्चसुन्यसेत्  ।  
तदन्द्वा ( ?द्वा ) मे तृतीयं हि त्वङ्गुष्ठादिक्रमेण तु  ॥ पौस्_२७।२५६ ॥  
  
तलद्वये दक्षिणादावनिरुद्धमतो न्यसेत्  ।  
एकं वा वासुदेवान्तं न्यसेदिच्छावशेन तु  ॥ पौस्_२७।२५७ ॥  
  
यदा नवात्मा करयोस्तदङ्गुष्ठद्वये ऽच्युतः  ।  
अष्ठकं च वराहन्तं प्राग्वदातर्जनेः क्रमात्  ॥ पौस्_२७।२५८ ॥  
  
वामतर्जन ( ?नि )निष्ठं तु वासुदेवान्तमेव वा  ।  
स्वाहामध्योदितं कृत्वा पूजासारे ? तथा ( चेने )नले  ॥ पौस्_२७।२५९ ॥  
  
हुतमप्यनलं भूतं प्राग्वत् पाव ( न )कतां नयेत्  ।  
एवमिच्छावशेनैव मन्त्राणां परिवर्तनम्  ॥ पौस्_२७।२६० ॥  
  
स्वाराध्या नवनिष्ठानां श्राद्धकाले ऽविरोधकृत्  ।  
एवं नियोजनं कृत्वा शिरसाभ्यर्च्य साम्प्रतम्  ॥ पौस्_२७।२६१ ॥  
  
सासनं पुष्पपात्रेण समूहं भगवन्मयम्  ।  
तन्मध्येम्भश्चलं चित्तं पञ्चेन्द्रियसमन्वितम्  ॥ पौस्_२७।२६२ ॥  
  
कुर्यात्ताम्म( ?तन्म )न्त्रपीठस्थं मध्ये पारे ऽथवा हृदि  ।  
कालमाचमनान्तर्ं ( थं )तु मदनुग्रहकाम्यया  ॥ पौस्_२७।२६३ ॥  
  
सन्निधाने द्विजानां च विभोः सज्वलनस्य च  ।  
भाव्यं सुयन्त्रितेनैव सर्वज्ञेनापि जन्तुना  ॥ पौस्_२७।२६४ ॥  
  
एवं भूतैः द्विजेन्द्रैस्तु ( स्तैः ) बुद्धया तु सुविशद्धया  ।  
श्रद्धेयमखिलं तस्य सानुकम्पेन चेतसा  ॥ पौस्_२७।२६५ ॥  
  
यस्मादब्जसमुद्भूत मानं यदुभयात्मकम्  ।  
नासकृत् सर्वभावानां विशेषाच्छ्राद्धकर्मणि  ॥ पौस्_२७।२६६ ॥  
  
समये[तस्य]योज्यं तत् पूरण ( ?णं ) सर्वकर्मणाम्  ।  
पावनं तृप्तिजननं किं पुनः पितृकर्मणि  ॥ पौस्_२७।२६७ ॥  
  
आदाय मनसा मान्त्रीमाज्ञां वै शिरसा सह  ।  
हार्दमापाद्य वै श्राद्धं द्रव्योत्थं यद्वशाद् द्विज  ॥ पौस्_२७।२६८ ॥  
  
सफलं स्यात् पितॄणां तु ज्ञानमूलं हि तत्त्वतः  ।  
अन्यथा हेतुना केन पितॄणां तद्गतिपदम्  ॥ पौस्_२७।२६९ ॥  
  
मूलं विना क्ष्मां नाभ्येति पादपानां यथा तथा  ।  
ज्ञानमाह्लादपूर्वेण फलत्याशु च वर्त्मना  ॥ पौस्_२७।२७० ॥  
  
कारणं सर्वेन्द्रियाग्रामं बहिर्वृत्तिगतं हि यत्  ।  
स्वयमात्मनि संलीनं कृत्वा हृत्कमलाम्बरे  ॥ पौस्_२७।२७१ ॥  
  
स्वभावशक्त्या सम्पूर्य समास्ते साम्प्रतं तु तत्  ।  
स्वरूपाद् वन्दनं कुर्याद्विभोः सर्वेश्वरस्य च  ॥ पौस्_२७।२७२ ॥  
  
शान्तसंवित्स्वरूपस्य स्पन्दानन्दमयात्मनः  ।  
तावच्युतं हि चित् स्पन्दं स्वयं परिणतं स्मरेत्  ॥ पौस्_२७।२७३ ॥  
  
सहस्त्रशशिसूर्याग्निप्रभया प्रोज्वलं स्थिरम्  ।  
मरीचिचक्रसम्पूर्णचिद्गर्भं सर्वतोमुखम्  ॥ पौस्_२७।२७४ ॥  
  
चिदम्बरान्तरावस्थं सुशान्तं भगवत्पदम्  ।  
तच्छक्ति ( तच्चित्र ) ज्ञाननाडेर्वै विलक्षणतरं हि यत्  ॥ पौस्_२७।२७५ ॥  
  
स्मरेन्मरीचिकोणस्थं स्वभावाह्लादपिण्डकम्  ।  
स्वकं पितृसमूहं तु स्फुरन्तं कर्मशान्तये  ॥ पौस्_२७।२७६ ॥  
  
महतः पावकाद्यद्वच्छक्तिर्दहनलक्षणा  ।  
अङ्गारकणमाश्रित्य बाह्यमायाति पौष्कर  ॥ पौस्_२७।२७७ ॥  
  
तद्वदेव हि निर्यातः किन्तु सङ्क्स्पनिश्चयात्  ।  
अग्नीषोमौ समाश्रित्य पितरश्चेश्वरेच्छया  ॥ पौस्_२७।२७८ ॥  
  
प्रकाशमन्त्रराड्बाह्यं मायाकाशव[शाद्]द्विज  ।  
क्रमेण यत् ततः स्वेषां सुखदुःखतरं तु वा  ॥ पौस्_२७।२७९ ॥  
  
मूलान्तःकरणेनैव सेन्द्रियेण समाब्जज  ।  
मायाकाशवृतेनैव हृन्मन्त्रं भ्रामयेक्त्ततः  ॥ पौस्_२७।२८० ॥  
  
तद्दुः (खमु ) खादुपशान्त्यर्थं रश्मिरन्ध्रेण केनचित्  ।  
ज्ञानतस्त्वरविन्दाक्ष तदाकाशावधेः पुनः  ॥ पौस्_२७।२८१ ॥  
  
तत्कालं तत्कुलोद्भेतमनुभाववशाद् द्विज  ।  
अग्नीषोमाश्रयस्थं च चित्पिण्डं तत्तु वै क्रमात्  ॥ पौस्_२७।२८२ ॥  
  
अन्तःकरणबीजं तु महामोहबलोज्झितम्  ।  
ज्ञानान्तमम्बरान्तस्थं सुसूक्ष्मं सततोदितम्  ॥ पौस्_२७।२८३ ॥  
  
क्ष्मान्तं नारायणाद्यैस्तु ह्यध्यक्षान्तैरधिष्ठितम्  ।  
प्राणब्रह्मावसानैर्वा वासुदेवादिकैः क्रमात्  ॥ पौस्_२७।२८४ ॥  
  
बुद्धया व्याप्तैर्यथावस्थैः प्रभवस्थितिलक्षणैः  ।  
मन्त्राङ्गैर्ज्ञस्वरूपैर्वा पञ्चभिर्लोचनोज्झितैः  ॥ पौस्_२७।२८५ ॥  
  
यद्वशात् प्रतिपत्तिर्वै कर्तुर्भवति सुस्फुटा  ।  
सन्निवेशवशेनातो हार्दे ऽस्मिन् पितृतर्पणे  ॥ पौस्_२७।२८६ ॥  
  
स्वानुष्ठानवशेनापि मन्त्राणाम्मुदयान् स्मरन्  ।  
अमूर्तमथवा मूर्तमधिदैवव्यवस्थया  ॥ पौस्_२७।२८७ ॥  
  
चिद्बीजनिचयाधार ( ?रं ) ब्द्यात्मकं यत् पुरोदितम्  ।  
-------ताभिः सम्पूर्णमन्तःकरणशक्तिभिः  ॥ पौस्_२७।२८८ ॥  
  
अभिन्नलक्षणेनैव प्रणवेन महामते  ।  
ध्यायोच्चित्कर्णिकामध्ये भूमौ बीजत्वमागतम्  ॥ पौस्_२७।२८९ ॥  
  
सतुर्यमपृथग्भूतैः सत्वाद्यैरनुपप्लुतम्  ।  
तस्माद्विनिर्गतं ध्यायेत् त्रितयेनाभिरञ्जितम्  ॥ पौस्_२७।२९० ॥  
  
प्रतितामहसञ्ज्ञं तु चैतन्यत्वेन पौष्कर  ।  
सुषुप्तिरूप (सञ्ज्ञ ) ताप्राप्तमीषत्कालुष्यमागतम्  ॥ पौस्_२७।२९१ ॥  
  
विश्रान्तं कर्णिकाकाशदेशे चिद्भास्करोदरे  ।  
तदुद्देशं ततस्तमाच्चैतन्यान्निर्गतं स्मरेत्  ॥ पौस्_२७।२९२ ॥  
  
स्वेनान्तःकरणेनैव रञ्जितं स्वं पितामहम्  ।  
एकारेण स्वनाम्ना च स्वप्नेनाविष्वकृतस्य च  ॥ पौस्_२७।२९३ ॥  
  
संस्थितिं संस्मरेत्तस्य द्वयात्मना माश्रितस्य च  ।  
चिदंशस्य वै कण्ठदेशे नाभ्यन्तराम्बरे  ॥ पौस्_२७।२९४ ॥  
  
मनोबुद्धिरहङ्काररञ्जितं संस्मरेत्ततः  ।  
जाग्रेणाकूलितेनैव पिता चैतन्यमब्जज  ॥ पौस्_२७।२९५ ॥  
  
ब्रह्मनायन्तराकाशे ब्रह्मरन्ध्रपथावनौ  ।  
व्द्यात्मके जीवकोशे तु कारणे तुर्यलक्षणे  ॥ पौस्_२७।२९६ ॥  
  
दैवत्यं वासुदेवं च साकारं वार्ऽकबिम्बवत्  ।  
तदात्मना च बोद्धव्यौ विबुधौ विश्वसञ्ज्ञकौ  ॥ पौस्_२७।२९७ ॥  
  
तन्मूलं हि यतः सर्वं कर्मिणां पितृसङ्ग्रहः  ।  
प्रतितामहसञ्ज्ञं वै त्वधिष्ठायाथवा भवेत्  ॥ पौस्_२७।२९८ ॥  
  
मध्याह्नभास्कराकारं मूर्तं वा ज्ञानमूर्तिभृत्  ।  
पैतामहीयमेवं हि चैतन्यं कमलोद्भव  ॥ पौस्_२७।२९९ ॥  
  
प्रद्युम्नाधिष्ठितं ध्यायेत् स्वस्थानेन पुरोदितम्  ।  
पिता ( ?त्रा ) धिदेवतारूपमनिरुद्धमतः स्मरेत्  ॥ पौस्_२७।३०० ॥  
  
मूर्ध्नश्छिद्रप्रवेशे तु अमूर्तं मूर्तमेव वा  ।  
आराध्य मन्त्रेणाढ्यं वा स्थानं कुर्यादधिधिष्ठितम्  ॥ पौस्_२७।३०१ ॥  
  
हृन्मन्त्रेणापरं विप्र शिरसा तत् परं तु तत्  ।  
शिखाधिदैवतं ध्यायेच्चतुर्थं सर्वदैव हि  ॥ पौस्_२७।३०२ ॥  
  
शक्तिमन्त्रेण तनुतीं हृन्मन्त्रानुगतां स्मरेत्  ।  
शिरसा सह चास्त्राख्यं शिखया सह लोचनम्  ॥ पौस्_२७।३०३ ॥  
  
नवमूर्तेश्चतुष्कं तु चिद्रूपं केवलं हृदि  ।  
सत्तामात्रस्वरूपाभिर्विभिन्नं गुणशक्तिभिः  ॥ पौस्_२७।३०४ ॥  
  
ॐ तत्सदिति चैतद्वत् कर्णिकागहनान्तरे  ।  
व्यक्तं कण्ठावधोद्देशं कुर्याद्गरुडगादिना  ॥ पौस्_२७।३०५ ॥  
  
ब्रह्मरन्ध्रग्रतं ध्यायेत् खवराहनृकेसरि[ ?म्]  ।  
भिन्नत्वे भेदबुद्धया तु यथैकस्मिन् हि जायते  ॥ पौस्_२७।३०६ ॥  
  
स्वभावशीतलं चोष्णं स्वादु भिन्नजलद्वयम्  ।  
एवं भोगाप्तये कुर्यादेतस्माद्वमत्ययं हि ये ( ?यः )  ॥ पौस्_२७।३०७ ॥  
  
ज्ञेयं तन्मोक्षदं विप्र नित्यमेवाफलार्थिनाम्  ।  
तनुत्रास्त्रदृशो मन्त्राः हृदयान्मसतकावधि  ॥ पौस्_२७।३०८ ॥  
  
न्यस्याधिदेवतात्वेन शक्तित्वेन हृदादयः  ।  
ज्ञानादीनां हि वै यस्माद्भोग्यास्त्रीणि ( ?स्त्रा )बलादयः  ॥ पौस्_२७।३०९ ॥  
  
ते च षड् हृदयादीनि निर्णीतानि च वै पुरा  ।  
एवं कारणमूलं तु देहे पितृगणं क्रमात्  ॥ पौस्_२७।३१० ॥  
  
न्यस्त्वा मनीषितैरन्यैश्चिद्रूपैः पितृभिः सह  ।  
सन्तर्पणं ततः पार्श्वे विश्वेदेवपुरस्सरम्  ॥ पौस्_२७।३११ ॥  
  
जलक्षणेन सन्तर्प्यौ प्रणवेन तु तौ पुरा  ।  
परमानन्दगर्भेण सहस्त्रशशिरश्मिना  ॥ पौस्_२७।३१२ ॥  
  
हृदिप्राणकलामूले प्रोच्चरत् प्रणवं स्मरेत्  ।  
दुग्धबुद्बुदसङ्काशममृतं हिमशीतलम्  ॥ पौस्_२७।३१३ ॥  
  
तरसारतयं तं च ( ? तारकासारभूतं च )ज्ञाननाडीक्रमं महत्  ।  
यमाश्रित्य च तिष्ठन्ति विश्वेदेवपुरस्सराः  ॥ पौस्_२७।३१४ ॥  
  
पितरो भगवद्रूपाः साकारा वह्निराकृतिः  ।  
ब्रह्मरन्ध्रावधिं यावद्विसर्पन्तं स्मरेत ( ?च्च ) तत्  ॥ पौस्_२७।३१५ ॥  
  
सम्पूर्णेन्दुत्वमापन्नं भावयेत्तत्र तद् द्विज  ।  
यत् पित्र्यदैवतं मन्त्रं ब्रह्मरन्ध्रोपरि स्थितम्  ॥ पौस्_२७।३१६ ॥  
  
प्राणशक्तिर्ज्वलद्रूपा तदीया तच्छिरोपरि  ।  
सूर्यमण्डलमध्यस्था युगान्तानलवत् स्मरेत्  ॥ पौस्_२७।३१७ ॥  
  
तत्तेजसावलीनं तद्धयायेन्मण्डलमामृतम्  ।  
जनकीयकरन्ध्रेण प्रतिस्त्रोतीकृतं पुनः  ॥ पौस्_२७।३१८ ॥  
  
( अत्र ग्रन्थपात इव )  
  
मूलनिष्ठं क्रमाद्धयायेत् चेतसा निर्मलेन तु  ।  
एवं गतपिपासार्थः प्राग्वदोङ्कारमुच्चरन्  ॥ पौस्_२७।३१९ ॥  
  
तुर्यभूमिं तु पित्रादिलयध्यानधिया नयेत्  ।  
इति भोगाप्तये कुर्याद् भूयो भूयो द्विजोत्तम  ॥ पौस्_२७।३२० ॥  
  
पितॄणाममृतं श्राद्धं सर्वदुःखक्षयप्रदम्  ।  
प्रकाशाह्लादपिण्डस्थं कृत्वा पितृगणं तु वै  ॥ पौस्_२७।३२१ ॥  
  
अन्तर्मायाम्बराद्यन्तं क्षीणसंस्कारलक्षणम्  ।  
आमूलादुल्लसन्तं च ऊर्ध्वदेहव्यपेक्षया  ॥ पौस्_२७।३२२ ॥  
  
औदयेन क्रमेणैव सूर्यबिम्बमिवाम्बरे  ।  
तत् पुनर्विलयीकुर्याच्चन्द्रभावनया यथा  ॥ पौस्_२७।३२३ ॥  
  
न रोगमायाति पुनः कर्मभमौ सचित्फलः  ।  
एवं यत् पातयेत् पिण्डं ब्रह्मक्षेत्रसमाश्चिते  ॥ पौस्_२७।३२४ ॥  
  
अनन्ते विपुले पूर्णे चिद्रूपे त्वस्फुटं द्विज  ।  
स्ववंशोत्तारकं विद्धि ज्ञानकर्मपरायणम्  ॥ पौस्_२७।३२५ ॥  
  
किन्त्वसौ दुर्लभो यस्य भावनैषां हि तत्त्वतः  ।  
भगवद्भक्तिपूता ( त्मा ? )तन्मन्त्रैक ( ?मन्त्र ) परायणः  ॥ पौस्_२७।३२६ ॥  
  
प्रवर्तेताथ सिद्धयर्थं बाह्यतश्श्राद्धकर्मणि  ।  
मन्त्रेशवह्निविप्राणां सन्निधाने यथाक्रमम्  ॥ पौस्_२७।३२७ ॥  
  
अभ्यर्थासनकर्माख्यं मन्त्रं यदवतारितम्  ।  
भगवन् पुण्डरीकाक्ष पित्र्यं वर्गं हि मामकम्  ॥ पौस्_२७।३२८ ॥  
  
स्वयं श्राद्धात्मना भूत्वा प्रोद्धरस्व भवार्णवात्  ।  
भुङ्क्ष त्वं शक्तिनिष्ठेन स्वयं ज्ञानादिकेन वै  ॥ पौस्_२७।३२९ ॥  
  
करणेन बलाद्यं हि भोगजालं त्रिलक्षणम्  ।  
एवमभ्यर्थयित्वा च ह्यभिसन्धाय चेतसा  ॥ पौस्_२७।३३० ॥  
  
क्रमात् पितृगणं सर्वमिदमुच्चार्य वै ततः  ।  
ॐ ॐ ॐ ॐ पितॄणां च तृप्तये परमेश्वर  ॥ पौस्_२७।३३१ ॥  
  
उत्तारणार्थमपि वै यजाम्योम्ॐ नमो नामः  ।  
सकृच्चतुर्धा नवधा त्विमुच्चार्य चेतसा  ॥ पौस्_२७।३३२ ॥  
  
स्मरन् बाह्याम्बरावस्थं विन्यस्तं यत् परात्मनि  ।  
ततो विभवतः सर्वैरर्ध्यपाद्यपुरस्सरैः  ॥ पौस्_२७।३३३ ॥  
  
भोगैस्ताम्बूलपर्यन्तैर्मन्त्रनाथं यजेद् द्विज  ।  
तत्रेदं सर्वसामान्यं भोगोपादानकर्मणि  ॥ पौस्_२७।३३४ ॥  
  
मन्त्रमुच्चारणीयं च श्राद्धदानेषु सर्वदा  ।  
ॐ वौषडमृताभं तु बलवीर्यमयं त्विदम्  ॥ पौस्_२७।३३५ ॥  
  
तेजःस्वभावममलं भोगं भुङ्क्ष्व्ॐ नमो नमः  ।  
नैवेद्यं विद्यमानं तु प्रोक्षयित्वा दृशा बृहत्  ॥ पौस्_२७।३३६ ॥  
  
एवं यदबृहद्रूपं पाणौ कृत्वा तु पात्रगम्  ।  
तथा चाविद्यमानं यन्मनसा वाद्य धारणा  ॥ पौस्_२७।३३७ ॥  
  
पितॄणां तृप्तये ह्येवमिष्ट्वा मन्त्रेश्वरं ततः  ।  
ततारा ?दर्भलोपे (भे ) तं प्रदद्याद्देहमोदकम्  ॥ पौस्_२७।३३८ ॥  
  
ॐ नमो ऽस्मप्तितृगणात् प्रीतो भव जगन्मय  ।  
तेषामस्त्विदमक्षय्यं यत् कृतं च त्वयाऽत्मसात्  ॥ पौस्_२७।३३९ ॥  
  
इति कर्तव्यता सा वै पैत्रं स्थानात्मना नयेत्  ।  
मन्त्रेशरोमकूपानामाशयं चोदयार्कवत्  ॥ पौस्_२७।३४० ॥  
  
बहिर्हृत्कमलोद्देशे स्मरेत् पितृगणं क्रमात्  ।  
अथान्तर्माननिष्ठं तु ह्यर्घ्याद्यैः भोगसञ्चयैः  ॥ पौस्_२७।३४१ ॥  
  
द्रवत्पूर्णेन्दुधवलं मरीचिचयसङ्कुलम्  ।  
संविशन्तं स्वशक्त्या वै ध्यायेन्मन्त्रात्मनि स्थिते  ॥ पौस्_२७।३४२ ॥  
  
तेजोमये पितृव्यूहे पितृसङ्ङ्घं हि तत् पुनः  ।  
मध्याह्नार्कायुताभं च संस्मरेद्वि (द्वि )स्फुरत्प्रभम्  ॥ पौस्_२७।३४३ ॥  
  
तद्वयापारे निवृते ऽथ रोमरन्ध्रे शनैश्शनैः  ।  
मन्त्रहृत्पुष्कराकाशमाक्रान्तं तैः स्मरेदथा ( ?थ )  ॥ पौस्_२७।३४४ ॥  
  
पीठसन्निहितं मन्त्रादादायेन्दुधिया ततः  ।  
यायादग्निसमीपं तु ध्यायेत्तत्रोदितं प्रभुम्  ॥ पौस्_२७।३४५ ॥  
  
सन्तर्प्य विधिना भक्त्या पूर्णान्तं मन्त्रराट् ततः  ।  
तत्रापाद्य श्चरुः प्राग्वत् तथा पिण्डार्थमोदनम्  ॥ पौस्_२७।३४६ ॥  
  
मध्वाज्यतिलदर्भाणां सम्पुटे रजतान्विते  ।  
अभिमान्त्रितमाराध्यैस्ततस्तैस्ताडनादिभिः  ॥ पौस्_२७।३४७ ॥  
  
नीत्वा निर्देषतां पश्चात् स्थगयेदम्बरादिना  ।  
अथानुसन्धानपूर्वं साधारं त्वासनं यजेत्  ॥ पौस्_२७।३४८ ॥  
  
क्रमात् कुशानामूर्ध्वे तु यथास्थानविभागशः  ।  
संसिच्य प्रणवेनाथ सतिलेन तु वारिणा  ॥ पौस्_२७।३४९ ॥  
  
हेमपूर्वाणि तत्राग्रे पात्राणि क्रमशो न्यसेत्  ।  
पित्राद्यनुक्रमेणैव त्वादावन्त्ये ( ? न्ते )तदग्रतः  ॥ पौस्_२७।३५० ॥  
  
मन्त्रपूर्वेण नाम्ना तं सनमस्केन निक्षिपेत्  ।  
तिलास्त्वम्बुकुशाग्राणि त्विदं तेर्ऽघ्यं पठन् क्रमात्  ॥ पौस्_२७।३५१ ॥  
  
प्रतितामहपर्यन्तामेवं कृत्वार्ध्यकल्पनाम्  ।  
कामो ऽन्यस्मिन् श्राद्धदाने ह्येवमन्येष्वपि द्विज  ॥ पौस्_२७।३५२ ॥  
  
पूर्ववन्नामगोत्रे तु ह्यर्ध्यमापाद्य पात्रगम्  ।  
पृथक् पृथग्वा पात्राणामासीनद्विजसङ्खयया  ॥ पौस्_२७।३५३ ॥  
  
प्रकल्पितमथ स्वं स्वं नीत्वा सार्ध्यं तु भोजनम्  ।  
प्रतितामहनिष्ठानां पाणौ दद्यात् कुशान्वितम्  ॥ पौस्_२७।३५४ ॥  
  
सावशेषं तथान्येषां हस्तेर्ऽध्यं प्रतिपाद्य च  ।  
कुर्यात् सार्ध्योदकानां च सुमर्यादासु चान्तरे  ॥ पौस्_२७।३५५ ॥  
  
संस्थानं सर्वपात्रस्य दत्ते सार्ध्योदके सति  ।  
विप्रपाणिघृतेनाथ तेन चार्ध्योदकेन तु  ॥ पौस्_२७।३५६ ॥  
  
विसृज्य नयने स्वे वै पात्रे ऽन्यस्मिंस्ततो द्विज  ।  
क्रमादाहृत्य तत्तोयं प्रयायादग्निसन्निधिम्  ॥ पौस्_२७।३५७ ॥  
  
ततस्तदग्रे तत्पात्रं तिलाम्बुपरिपूरितम्  ।  
कृत्वा तस्मिन् धिया ध्यायेद्विष्टरं परमेश्वरम्  ॥ पौस्_२७।३५८ ॥  
  
संविभज्य पितृव्यूहं तत्रोङ्कारेण भावयेत्  ।  
विमलाम्बरसंस्थ तु यथा नक्षत्रसञ्चयम्  ॥ पौस्_२७।३५९ ॥  
  
तथा कमलसम्भत तस्मिन् पात्रान्तरे स्थिते  ।  
अपावन्यच्युताकाशे ह्लादवृत्तौ विभावयेत्  ॥ पौस्_२७।३६० ॥  
  
अन्तः सर्वेश्वरं देवं स्पन्दमानं स्वतेजसा  ।  
ततोर्ऽध्यैः कुसुमैर्गन्धैः कृत्वा तेषां पुरार्चनम्  ॥ पौस्_२७।३६१ ॥  
  
मधुलिप्ते कुशाकाण्डे तत्र द्वे सलिले न्यसेत्  ।  
स्थगयित्वा परेणैव पात्रेण च कजेन तु  ॥ पौस्_२७।३६२ ॥  
  
द्यावापृथिव्यौ ते पात्रे बोद्धव्ये द्विज पूरिते  ।  
निधाय चार्ययित्वा तु स्वोत्तरोत्तरमूलतः  ॥ पौस्_२७।३६३ ॥  
  
तासु सूक्ष्मपितृव्यक्तिं  
सामान्यचिस्वरूपं तु तारशब्दैकता गतम्  ॥ पौस्_२७।३६४ ॥  
  
स्ववृत्तिमार्गेणायातां रुद्धां कुर्यात् कुशासने  ।  
नत्रोदितक्रमेणैव प्रभावेन विभावयेत्  ॥ पौस्_२७।३६५ ॥  
  
क्वचिच्छब्दैकवृत्तौ तु पूर्वलक्षणलक्षिताम्  ।  
पङ्क्तीभूतां स्थितिं पैत्रीमनुमूर्ति प्रकाशिताम्  ॥ पौस्_२७।३६६ ॥  
  
तिलोदकेन सम्पूर्य अर्ध्यपात्रात् कराञ्जलिम्  ।  
धारां सन्तानवद्दद्यात् क्रमात्तद्वै पठन् द्विज  ॥ पौस्_२७।३६७ ॥  
  
नाम प्रणवनिष्ठं तु एतत्ते पाद्यमस्त्विति  ।  
ततो ऽन्यपात्रमुपाद्य प्राग्वदग्नौ समर्पयेत्  ॥ पौस्_२७।३६८ ॥  
  
रजातलङ्कृतेनैव सपवित्रेण पाणिना  ।  
व्यापकं चित्स्वरूपं तु धातुसप्रकमूर्तिधृत्  ॥ पौस्_२७।३६९ ॥  
  
ब्रह्मभावनयान्तं निश्चयीकृत्य चेतसा  ।  
तीवानामिदमाधारमिदमाप्यायनं परम्  ॥ पौस्_२७।३७० ॥  
  
सम्भव च लयस्थानं परमान्दलक्षणम्  ।  
अतस्तमादौ पात्रस्थमर्ध्यपुष्पानुलेपनैः  ॥ पौस्_२७।३७१ ॥  
  
प्रणवेनार्चनीयं च तेनैवापाघ वै ततः  ।  
पठंस्तमेव मनसा वर्तयेद्गोलकाकृतिम्  ॥ पौस्_२७।३७२ ॥  
  
सर्वेशक्त्यात्मकं यस्मात् सन्ति  
  
गृह्णन्ति नियता ( ?तां ) मूर्तिं कर्मणां प्रतिपत्तये  ॥ पौस्_२७।३७३ ॥  
  
सनाभीयाननुग्रह्यानधिकृत्याखिलान् पितॄन्  ।  
यथार्ऽध्यपूर्वेर्मन्त्रेशमिष्टं भोगैः सुपुष्कलैः  ॥ पौस्_२७।३७४ ॥  
  
तथान्नमूर्तिमापन्नांस्तानपि क्रमशो यजेत्  ।  
अलकाद्यं हि वै भाण्डं पूरितं गालिताम्भसा  ॥ पौस्_२७।३७५ ॥  
  
मधुदर्भतिलोपेतं कृत्वान्नं तत्र वै स्मरेत्  ।  
मन्त्रेशं चन्द्रबिम्बस्थममूर्तममितद्युतिम्  ॥ पौस्_२७।३७६ ॥  
  
बहिः स्वस्मिन्नुल्लसन्तं ध्यायेत्तेनाम्भसा सह  ।  
कुम्भादुत्कीर्यमाणेन निर्मलं शीतशीकरम्  ॥ पौस्_२७।३७७ ॥  
  
आदायाथ कराभ्यां तु प्राक्तिलं मधुसम्प्लुतम्  ।  
आपूर्यापूर्य चैकस्य श्रद्धया परया द्विज  ॥ पौस्_२७।३७८ ॥  
  
तिलान् ---( ?ञ्जलिं )स्तेन भागवनासहितेन च  ।  
पितॄणां क्रमशो दद्यात् तृप्तयेम्भ (?येञ्जभ )स्तु मन्त्रितान्  ॥ पौस्_२७।३७९ ॥  
  
अथ प्राङ्मुखपूर्वाणां द्विजेन्द्राणां समाचरेत्  ।  
पूर्ववत् सविशेषं हि स्वश्राद्धे श्रद्धयान्वितम्  ॥ पौस्_२७।३८० ॥  
  
सर्वाङ्गिकं क्रमाद्विप्र आपादान्मस्तकावधि  ।  
अर्ध्याम्बुमिश्रितैः पुष्पैश्चन्दनाद्यैर्विलेपनैः  ॥ पौस्_२७।३८१ ॥  
  
ततः स (स्तु )पक्षव्यजनैस्तेषामुद्बोध्य मारुतम्  ।  
निवेद्य विविधान् पश्चाद्वस्त्रान् धूपाधिवसितान्  ॥ पौस्_२७।३८२ ॥  
  
तता ( ?तो )ऽलङ्कृत्य वै शक्त्या कङ्कणाद्यैर्विभूषितैः  ।  
उपवीतान् सोत्तरीयान् दद्यात्तेषामनन्तरम्  ॥ पौस्_२७।३८३ ॥  
  
शिरोमाल्यानि शुभ्राणि ततः कण्ठस्त्रजानि च  ।  
दिव्यगन्धं ततः क्षोदं मूर्ध्नि कर्पूरमिश्रितम्  ॥ पौस्_२७।३८४ ॥  
  
ततो निवेद्य वै तेषां नयनाञ्जनमुत्तमम्  ।  
दर्शयेद्दर्पणं पश्चात् पुरतः कुसुमान् क्षिपेत्  ॥ पौस्_२७।३८५ ॥  
  
सुगन्धधूपपूतेन ततस्तान् धूपयेत् क्रमात्  ।  
सुप्रकाशेन दीपेन पूजनीया महामते  ॥ पौस्_२७।३८६ ॥  
  
उपानहौ ॥॥॥।तेषां छत्त्राणि विविधानि च  ।  
पादुकाः पादपीठानि आसनानि च तानि च  ॥ पौस्_२७।३८७ ॥  
  
शयनानि विचित्राणि शिबिकाश्वादि चैव हि  ।  
कल्पनीयानि सर्वेषां कृत्वा तद्रजतदि च  ॥ पौस्_२७।३८८ ॥  
  
तन्मूलमथवा शक्त्या सर्वेषां विनिवेद्य ( स )च  ।  
समवायश्च साधारश्चेतसः परितुष्टये  ॥ पौस्_२७।३८९ ॥  
  
पुनरर्ध्योदकं पाणौ दत्वा मन्त्रं समुच्चरन्  ।  
कुर्यात् सम्पूजनं तेषां भगवद्यागवत् क्रमात्  ॥ पौस्_२७।३९० ॥  
  
मधुपर्केण चान्नेन श्रद्धया विविधेन च  ।  
भक्षैः सफलमूलैस्तु पावनैः पानकैस्ततः  ॥ पौस्_२७।३९१ ॥  
  
रसालाभिः सुगन्धाभिः शृतेन पयसा सह  ।  
भक्षितश्चाग्रतः सर्वमल्पकेषु पुटेषु वा  ॥ पौस्_२७।३९२ ॥  
  
प्रीतये ऽखिलविप्राणां समं कृत्वा निवेद्य च  ।  
प्राग्वदर्ध्योदकं पाणौ दद्यात् सम्प्राशनाय च  ॥ पौस्_२७।३९३ ॥  
  
संस्मरन् मनसा मन्त्रं प्रतिपद्य द्विजाम्भसा  ।  
जपन् ध्यायंस्तथास्त्रं च आस्ते ऽग्रे नान्यमानसः  ॥ पौस्_२७।३९४ ॥  
  
कलां वै तुष्टये तेषां सुखबोधमहाफलम्  ।  
तपा ( ?था ) धिकं ?धर्मशास्त्रं मोक्षशास्त्रमथोत्तमम्  ॥ पौस्_२७।३९५ ॥  
  
उद्धोषयन् गुणांस्त ( द्य ) -------यस्योपयुज्यते  ।  
निवेदनीयं तत्तस्य अथ तृप्ते द्विजे -------  ॥ पौस्_२७।३९६ ॥  
  
पूर्ववच्चानुसन्धाने सम्पन्ने सति सर्वदा  ।  
कुर्यादुदकदानं तु भूयः सन्तर्पयेद् द्विज  ॥ पौस्_२७।३९७ ॥  
  
पिण्डदानावशिष्टेन अन्नेन सह वारिणा  ।  
मधुपर्कतिलक्षीरैराज्यसव्यञ्जनेन च  ॥ पौस्_२७।३९८ ॥  
  
कराञ्जलिं च सम्पूर्य क्षिपेत् पिण्डं ततो बहिः  ।  
द्विजानामग्रतश्चापि सह चोदकधारया  ॥ पौस्_२७।३९९ ॥  
  
क्षिपेद् उत्तरदिग्भागान् निनयेद् अन्तकास्पदम्  ।  
पवित्रकं ( ?क )परित्यागं कृत्वाथ प्रतिशाटकम्  ॥ पौस्_२७।४०० ॥  
  
तद्वासः परिवर्त्याथ ऊर्ध्वं वा संस्मरन् हृदि  ।  
स्वमन्त्रेणाचमेत् पश्चाद् हृन्मन्त्रेणामलात्मना  ॥ पौस्_२७।४०१ ॥  
  
सम्पन्नमस्तु भोः सर्वं चोदयेद् आसनस्थितान्  ।  
द्विजान् सम्पतचितांस्तु दद्यात् पूर्णाहुतिं ततः  ॥ पौस्_२७।४०२ ॥  
  
अथ पूर्ववद् अब्दानाम् आचर्तव्यं यथाक्रमम्  ।  
प्राङ्मुखाभ्यां विना सर्वैर् आचर्तव्यम् अतः स्थितैः  ॥ पौस्_२७।४०३ ॥  
  
दद्यात् ताभ्यां तदन्ते ऽथ सर्वमुद्धृत्य चोदनम्  ।  
पात्रे सफलमूलं च मध्वाज्यतिलभावितम्  ॥ पौस्_२७।४०४ ॥  
  
द्विज ( ?जा )नां चोदनं कुर्याद् भुक्तशेषस्य साम्प्रतम्  ।  
उच्यतां विनियोगं भोः प्रब्रूयुस्ते ह्यनाकुलाः  ॥ पौस्_२७।४०५ ॥  
  
उद्धृतं त्वस्मदीयं वै भाण्डस्थं विभवेच्छया  ।  
अथ पैतामहीयं यत् पूजितं चान्नगोलकम्  ॥ पौस्_२७।४०६ ॥  
  
तस्मिन् किङ्गेहमानीयं पृथक् कृत्य स्फुलिङ्गवत्  ।  
स्वदेहाद्द्रेचकेनैव त्वनुसन्धाय वै ततः  ॥ पौस्_२७।४०७ ॥  
  
ध्यात्वाअमृतपुटान्तस्थम् अमृतांशुसमं हृदा  ।  
कृत्वा द्विषट्कजप्तं तु प्रणताया द्विजेच्छया  ॥ पौस्_२७।४०८ ॥  
  
प्रतिपाद्य स्वजायायाः शेषं ब्राह्मणकाम्यया  ।  
विनियुज्योपसंहृत्य गोष्वापस्वा ( ?पः सु )द्विजानले  ॥ पौस्_२७।४०९ ॥  
  
अंषट् ( ?उच्छिष्ट )भोजनपात्राणां कृत्वा प्राग्ज्वलनं ततः  ।  
तत्र वा भगवत्यग्रे सतिलं चोदकाल ( ?त्म )कम्  ॥ पौस्_२७।४१० ॥  
  
सहिरण्यं क्रमाद् दद्यात् पितृभ्यः प्रीणनाय च  ।  
रक्षयेच्च सृगालेभ्यः साम्प्रतं कमलोद्भव  ॥ पौस्_२७।४११ ॥  
  
पितृकर्मणि मा ( ?पा ) त्रे ऽसिमन् सम्यक् स्थान क्रियात्मके  ।  
क्रियान्नैः प्रापणीपैण्डी निर्वर्त्या भोजनाद् अनु  ॥ पौस्_२७।४१२ ॥  
  
नाक्षय्यां वाचयेत् प्रीतिम् उद्दिष्टे ऽप्युदकक्रियाम्  ।  
न पूर्णाहुतिदानं च न चोदक् परिवर्तनम्  ॥ पौस्_२७।४१३ ॥  
  
पैत्र्यं पात्रम् अथोद्धाट्य स्वमन्त्रं हृत्कुशेशयात्  ।  
विरेच्य देवायान्नेन कल्पान्तार्कानलद्युति  ॥ पौस्_२७।४१४ ॥  
  
तत्पात्रं गगनोद्देशे तद् दूरे ( च )द्विषडङ्गुलात्  ।  
द्वादशान्तं हि तत्पित्र्यं पात्राद् ऐक्यं यथाक्रमम्  ॥ पौस्_२७।४१५ ॥  
  
सम्पश्येतांश्च मन्त्रेशान् ध्यायेद् ध्यानधिया पितॄन्  ।  
पातं ( ?त्रं ) हि साब ( ?न ) लं तद्वन्निशि दीप्तानलाचलं  ॥ पौस्_२७।४१६ ॥  
  
एवम् एकत्वम् आपन्नाः सह मन्त्रेण तेन ते ( ताः )  ।  
शशाङ्कशतसङ्काशम् अथ मन्त्रेश्वरं हरिम्  ॥ पौस्_२७।४१७ ॥  
  
निरस्तावयवं ध्यात्वा शक्तयस्ततत्र वैष्टराः  ।  
पितृव्यूहवद् आलीनं कृत्वा तदनु मन्त्रराट्  ॥ पौस्_२७।४१८ ॥  
  
आत्मसात् पितृमार्गेण तत्र तेनोदकेन च  ।  
विसृ ( ?मृ ) ज्य नयने भूयः सपत्नीको दृशाब्जज  ॥ पौस्_२७।४१९ ॥  
  
जलायैव च निक्षिप्य प्राग्दत्तं सह वारिणा  ।  
क्षा ( ? शा ) न्तानलगतं देवं समासाद्यार्चनालयम्  ॥ पौस्_२७।४२० ॥  
  
मन्त्रेशम् अर्चयित्वा च पूर्ववत् प्रीणयेद् द्विज  ।  
ततस्तदुपहार ( ?रं ) कृत्वा भोजनम् आचरेत्  ॥ पौस्_२७।४२१ ॥  
  
बान्धवैः सह मन्त्रेशं ध्यायन् हृत्पुष्करोदरे  ।  
यतवाग् अमृतप्रख्यैर्ग्रासैः तदनु पौष्कर  ॥ पौस्_२७।४२२ ॥  
  
निरुच्छिष्टे तु भूभागे कृते सङ्क्षालने ततः  ।  
सो ( ?सौ )दनं व्यञ्जनीयं यद्दुःखा-------(?यद् दर्भापूतं च पाणिना )  ॥ पौस्_२७।४२३ ॥  
  
तमाहृत्यापरस्मिन् वै पात्रे दर्भतिलान्विते  ।  
क्षिपेद् दीपद्वितीयं तद्बहिर्वै दक्षिणेन च  ॥ पौस्_२७।४२४ ॥  
  
स्मरन्मन्त्रं शुचौ देशे दत्वा दर्भास्तरं ततः  ।  
नयेद् धर्मकथाभिस्तु योग्य ( ? गाभ्यासेन वानिशाम् )  ॥ पौस्_२७।४२५ ॥  
  
इत्येवं विधिनां श्राद्धं पितॄणां विहितं द्विज  ।  
संसारदुःखशमनम् अचिराद् अपवर्गदम्  ॥ पौस्_२७।४२६ ॥  
  
कृतम् एकप्रकारं च श्रद्धया चोभयात्मकम्  ।  
दत्वा ज्ञानक्रियानत ? ( ?यां )याचोपयुज्यते  ॥ पौस्_२७।४२७ ॥  
  
लोकधर्मस्थिता सा सम्पूरणे याति वासनाम्  ।  
तस्माच्चित्रप्रसादं वै जायते येन कर्मणा  ॥ पौस्_२७।४२८ ॥  
  
आचर्तव्यं प्रयत्नेन मन्त्रजैर्वितताप्तये  ।  
अथ-------मन[सः]संस्कारं सम्पन्नानां समाचरेत्  ॥ पौस्_२७।४२९ ॥  
  
और्ध्वदेहिकसञ्ज्ञं तु व्यापारं समनन्तरम्  ।  
पूर्वोक्तफलसिद्धयर्थं तन्मे निगदतः शृणु  ॥ पौस्_२७।४३० ॥  
  
तच्चापि द्विगुणं विद्धि द्विविधं (प्रथमं ) कमलोद्भव  ।  
सा ( ःसु )दीक्षितानां सर्वेषां मुक्तानाममृतादिकै  ॥ पौस्_२७।४३१ ॥  
  
व्यक्तादिवृत्तिस्थानेषु हितं नित्यं तमेव हि  ।  
प्राग्वद् आराधिते मन्त्रे श्रद्धया सम्प्रदत्तवत्  ॥ पौस्_२७।४३२ ॥  
  
आतृप्तेः भगवत्प्रीतिपर्यन्तम् अमलेक्षण  ।  
द्वितीयम् अमलाग्रे तु मन्त्रेशे सन्निधीकृते  ॥ पौस्_२७।४३३ ॥  
  
ओदनेनात्मकेनैव भोजनं क्रिययोज्झितम्  ।  
आहृष्टेर् अल्पसत्वानां सर्वेषां सर्वदा हितम्  ॥ पौस्_२७।४३४ ॥  
  
ज्वलदव्यक्तबीजान्तं निविष्ठं वर्तते ततः  ।  
सौम्यवृत्ति ससूक्ष्मंश्च प्राणशक्तिपरंश्च सन्  ॥ पौस्_२७।४३५ ॥  
  
तद् दशांशं हि वै कालं बाह्यं च दिनलक्षणम्  ।  
समाश्रित्य क्रमेणैव कर्ता तदनुकल्पवान्  ॥ पौस्_२७।४३६ ॥  
  
तत्प्राणांशानुविद्धा ( ?द्धं च ) ---व्यक्तम् इन्द्रियलक्षणम्  ।  
आपादयति चाव्यक्ताद् अन्नमूर्तिच्छलेन तु  ॥ पौस्_२७।४३७ ॥  
  
श्रोत्रेन्द्रियादिकाश्चैव उपस्थेन्द्रियपश्चिमाः  ।  
यमाश्रित्य लभेताशु समतीते दशाहिके  ॥ पौस्_२७।४३८ ॥  
  
एकादशे ऽह्नि विप्रेन्द्र अस्मिन् शक्तित्वमेव हि  ।  
त्रयास्त्रिंशाहिकेनैव ब्रह्मन् व्यक्तरेण तु  ॥ पौस्_२७।४३९ ॥  
  
विनाडि सत्यपूर्वेण तत्प्राणांशेन वै पुनः  ।  
द्विषट्कलक्षणेनैव शेषं तत्त्वगणं द्विज  ॥ पौस्_२७।४४० ॥  
  
बुद्धितत्वान्धकारं तु व्यञ्जनीयं यथाक्रमम्  ।  
प्राक् संवत्सरे बुद्धि द्वितीयेन ततो द्विज  ॥ पौस्_२७।४४१ ॥  
  
ततस्त्वाशब्दतन्मात्रात् पञ्चभिः पञ्चकं तु वै  ।  
तन्मात्राणां व्यञ्जनीयमाकाशाद्यम् अतः परम्  ॥ पौस्_२७।४४२ ॥  
  
मासानां पञ्चकेनैव क्ष्मान्तं वै भूतपञ्चकम्  ।  
ततः सचेले सम्पन्ने स्था ( ? स्ना )भुक्तोज्झितं तथा  ॥ पौस्_२७।४४३ ॥  
  
दन्तकाष्ठे हृदा पीते पञ्चगव्येन ते पुनः  ।  
मन्त्रे तु विधिवत् स्थाने प्रावृते चाम्बरे तथा  ॥ पौस्_२७।४४४ ॥  
  
समाचम्य हृदा न्यस्य मूलं पाणितले ततः  ।  
आमूर्धयाथ ( ?मूर्ध्नो ऽथ ) तेनैव सकपलीकृत्य विग्रहम्  ॥ पौस्_२७।४४५ ॥  
  
सङ्क्षेपेण निरङ्गेण ततो हृन्मन्त्रमन्त्रिताः  ।  
सगोत्रविहितं विप्र प्रेतानुग्रहकाम्यया  ॥ पौस्_२७।४४६ ॥  
  
तोयाञ्जलिन्त्रयं दद्यात् तन्नाम्ना सतिलं द्विज  ।  
दर्भा राजतसम्मिश्रम् अमुना तस्य वै ततः  ॥ पौस्_२७।४४७ ॥  
  
शुद्धये शुभशान्त्यर्थं जपेद् अष्टाधिकं शतम्  ।  
स्वमन्त्राद् अस्त्रमन्त्रं वा सामान्यं द्वादशाक्षरम्  ॥ पौस्_२७।४४८ ॥  
  
नवात्मबीजसङ्घातम् एकं वा भावनावशात्  ।  
प्रवर्तेताथ विधिवत् पूर्वोद्दिष्टे तु कर्मणि  ॥ पौस्_२७।४४९ ॥  
  
तीर्थोद्देशे नदीतरे गृहे बाऽयतने शभे  ।  
अतीव श्रेयसं द्वाभ्यां प्रेतश्राद्धं यते ( ?जे ) त् द्विज  ॥ पौस्_२७।४५० ॥  
  
विघ्नव्यूहतमोरूपं समासाद्या ?स्फुरादिकम्  ।  
व्यवसायविघातं च न्यूनं कुर्याच्च कर्मणाम्  ॥ पौस्_२७।४५१ ॥  
  
तस्मात् संरक्षणीयं च ब्रह्ममन्ब्र ( ?न्त्र ) बलेन तु  ।  
भास्वरेण तमोरूपम् आमूलाद् वै स्वकं बलम्  ॥ पौस्_२७।४५२ ॥  
  
तिलदर्भादिकं सर्वं मन्त्रेणाराध्य वै पुरा  ।  
एतन्निरस्यान्यः ?का ( ?स्यान्यकार्यं ) प्राङ्मुखश्चोत्थितस्ततः  ॥ पौस्_२७।४५३ ॥  
  
साम्प्रतं सर्वसामान्यं कुर्यात् स्थानपरिग्रहम्  ।  
ब्रह्मभावनया मूलमन्त्रं सर्वगतं स्मरेत्  ॥ पौस्_२७।४५४ ॥  
  
वसुधागगनाभ्यां तु अष्टदिक्ष्वन्तरे स्मरेत्  ।  
प्रभाकरवद् आभासा मूर्तिर्द्दृन्मन्त्रमब्जज  ॥ पौस्_२७।४५५ ॥  
  
ध्यायेद्गगनमान्त्रातम् अखिलं शिरसा ततः  ।  
स्तम्भभूतं शिवं मध्ये मध्ये संसारमार्गवत्  ॥ पौस्_२७।४५६ ॥  
  
ब्रह्मनाडीस्वरूपं तु ध्यातव्यम् अमलं महत्  ।  
कल्पनालक्षणे बाह्ये वर्त्म सद्वस्तु विन्यसेत्  ॥ पौस्_२७।४५७ ॥  
  
संशान्तकर्मब्रह्मभ्याम् अन्योन्यस्य तु वेदने (नम् )  ।  
गवाक्षवत् स्मरेत् तत्र द्वारभूतं तु लोचनम्  ॥ पौस्_२७।४५८ ॥  
  
भ्रमद् वह्नि स्फुल्लिङ्गो (र्मि ) सहस्त्रपरिराजितम्  ।  
राजहंसपदान्तं च ततो ध्यायेत् सुविघ्नहम्  ॥ पौस्_२७।४५९ ॥  
  
एवम् आयतनं मन्त्रमूर्तिमन्त्रं मयोदितम्  ।  
आधारासनपूर्वाणां मन्त्राणां सर्वकर्मणाम्  ॥ पौस्_२७।४६० ॥  
  
हंसोपरमनिष्ठानां सिद्धये भावितात्मनाम्  ।  
न तत्रान्तं स्थितिं ? ( ?न्त संस्थितं ) कुर्यान्मन्त्रन्यासं यथाविधि  ॥ पौस्_२७।४६१ ॥  
  
उपविश्यासने दार्भे प्रणवव्याप्तिभाविते  ।  
मूलमन्त्रेण निष्पाद्य प्राणायामं त्रिलक्षणम्  ॥ पौस्_२७।४६२ ॥  
  
धारणाद्वितयेनाथ देहसंस्कारम् आचरेत्  ।  
मन्त्रन्यासं ततः कुर्यात् पूर्ववत् करदेहयोः  ॥ पौस्_२७।४६३ ॥  
  
अर्घ्यं पाद्यं समासाद्य प्रोक्षयेत् च तदम्भसा  ।  
सर्वमन्त्रेण सन्ताय दर्भकाण्डगतेन च  ॥ पौस्_२७।४६४ ॥  
  
निरीक्ष्य प्रोच्चरेस्तत्र दग्धं तत्तेजसा स्मरेत्  ।  
मूलेन रविभाकान्तिम् आपन्नम् अथ भावयेत्  ॥ पौस्_२७।४६५ ॥  
  
सानलां सेन्धनां चुल्लीं प्रोक्षयेद् अस्त्रवारिणा  ।  
ज्वालयेन् नेत्रमन्त्रेण ततश्चोद्बोध्य वर्मणा  ॥ पौस्_२७।४६६ ॥  
  
प्रक्षाल्यास्त्राम्भसा स्थालीं ताडयेत् तदनन्तरम्  ।  
कृत्वाम्बुदर्भमूलेन स्थगयेद् अथ वर्मणा  ॥ पौस्_२७।४६७ ॥  
  
तण्डुलान् अस्त्रमन्त्रेण क्षालयित्वा पुनः पुनः  ।  
मध्वाज्यतिलगोक्षीरयुक्तं मूलेन निक्षिपेत्  ॥ पौस्_२७।४६८ ॥  
  
दर्व्यारस्त्रमन्त्रन्यस्ताया श्रपयेद् हृदयेन तु  ।  
सिद्धम् उत्तारयेत् पश्चान्मूलमन्त्रेण मन्त्रवित्  ॥ पौस्_२७।४६९ ॥  
  
प्रक्षाल्यालिप्य नेत्रेण शिखामन्त्रेण वै ततः  ।  
दिक्षूर्ध्वपुण्ड्रीकृत्य प्राक् कवचेनावकुण्ठ्य च  ॥ पौस्_२७।४७० ॥  
  
प्रणवाधिष्ठिते कुर्यात् संस्थितं च कुशास्तरे  ।  
सूपलिप्ते तु भूभागे तिलाक्षतसमन्विते  ॥ पौस्_२७।४७१ ॥  
  
पिधाय च अस्त्रमन्त्रेण त्वेवं निष्पाद्य वै चरुम्  ।  
तं सुसाधनकाले तु ब्रह्मास्तरणकर्मणाम्  ॥ पौस्_२७।४७२ ॥  
  
हृन्मन्त्रं सम्प्रयोक्तव्यं मन्त्रमार्गे जपन् धिया  ।  
प्रेतकार्यं ततः कुर्यात् ? ---वा तेन ( ?त्रिधा व्याप्तेन ) लौकिकम्  ॥ पौस्_२७।४७३ ॥  
  
तत्र दिव्ये पुरा मन्त्रं पूर्ववत् सम्प्रपूज्य च  ।  
विधिवत् प्रेतमुद्दिश्य भोगैः पूर्वोक्तलक्षणैः  ॥ पौस्_२७।४७४ ॥  
  
पुरुषाशनमात्रेण पात्रसा ( त् ? ) चक्रजं हि यत्  ।  
सर्वान्नेन समापूर्य अभ्यक्ताद्येन वै हृदा  ॥ पौस्_२७।४७५ ॥  
  
दृशाग्निना तु संस्पृश्य कृत्वा सव्यञ्जनं तु वै  ।  
विनिवेद्य विभोः प्रोक्तं तदनुग्रहकाम्यया  ॥ पौस्_२७।४७६ ॥  
  
स्वशब्दमूर्तिं सुव्यक्तामोङ्कारेणाथवाम्बरात्  ।  
प्रेतं स्वनाम्ना त्वाहृत्य कृत्वा हृद्वयोम्नि तन्तु ?तत्  ॥ पौस्_२७।४७७ ॥  
  
ईषन् निर्वाणशेषाग्निकणभूतं विचिन्त्य च  ।  
किञ्चित्प्राणकलायुक्तं कर्माणिर् ( ?मणा )च वशीकृतम्  ॥ पौस्_२७।४७८ ॥  
  
विशेषसत्तामात्रं च शनैश्चानलवर्त्मना  ।  
बहिर्निवेद्य स्वस्थाने मन्त्रदृक् विषये स्थिते  ॥ पौस्_२७।४७९ ॥  
  
भावयेत् प्रणवेनाथ तत्त्वशक्तिगणान्वितम्  ।  
अन्नवीर्याश्रितं ब्रह्मन् प्राणाख्यम् अविनश्वरम्  ॥ पौस्_२७।४८० ॥  
  
ततस्तदूष्ममार्गेण हृन्मन्त्रेण तु संस्मरन्  ।  
प्रेतं श्रोत्रेन्द्रियच्छन्नप्राणवत्त्वाद् विनिर्गतम्  ॥ पौस्_२७।४८१ ॥  
  
ईषद्भावस्वरूपं तु विद्धि ज्ञानानुरञ्जितम्  ।  
प्रेतेन सह चैकत्वं समापन्नं च तत्त्वतः  ॥ पौस्_२७।४८२ ॥  
  
चिन्तयेत् तेन तं विप्र किञ्चिद् हृदिगतं क्रमात्  ।  
एवं श्रोत्रेन्द्रियैर्व्यक्तप्राणैकै ( ?रे ) कत्वमागतैः  ॥ पौस्_२७।४८३ ॥  
  
साम्प्रतं कमलोद्भूत समूलमखिलं हितम्  ।  
लीनमन्नोत्थिते प्राणे स्मर्तव्यं वै यथानिलम्  ॥ पौस्_२७।४८४ ॥  
  
निघातवदमूर्तं तु प्राणशक्त्या द्विजेरितम्  ।  
तदिन्द्रियमवध्यायेद् हृदा हृन्मन्त्रतां गतम्  ॥ पौस्_२७।४८५ ॥  
  
आसीना ( ?न् )मासने त्वां ते ( ?शान्ते ) पूर्ववद्वयाप्तिभाविते  ।  
यजेन्मन्त्रेशवत् पश्चात् शश्वदर्घ्यादिभिः शुभैः  ॥ पौस्_२७।४८६ ॥  
  
पुष्पानुलेपनैव् धूपैर् मात्रान्तैः कमलोद्भव  ।  
दद्यात् तिलोदकं पश्चान्नाम्ना गोत्रेण वै हृदा  ॥ पौस्_२७।४८७ ॥  
  
अथानलाश्रयान्तस्थं हृन्मूर्तिं तु तम् इन्द्रियम्  ।  
तर्पयित्वा यथान्यायं पूर्वोक्तेन क्रमेण तु  ॥ पौस्_२७।४८८ ॥  
  
समाहूय ततः पात्रं पूर्वोक्तं भगवन्मयम्  ।  
निवेश्य भगवत्यग्रे त्वासने पूर्ववत् स्मृते  ॥ पौस्_२७।४८९ ॥  
  
न्यस्तमन्त्रं हृदा कृत्वा त्वर्घ्याद्यैर् अर्चयेत् ततः  ।  
यायाद् आराधनोद्देशम् उपविश्य यथासुखम्  ॥ पौस्_२७।४९० ॥  
  
हृदा तम् इन्द्रिये ध्यायेत् स्वशक्त्या मूर्ततां गतम्  ।  
रसात्मनान्नशक्तौ तु -------विभागेन च स्थितम्  ॥ पौस्_२७।४९१ ॥  
  
ध्यातव्यं पूर्ववत् प्रेतं स्मर्तव्यं प्रणवेन तु  ।  
अन्नाधिष्ठातृभावेन नीत्वा च प्रतिपद्य च  ॥ पौस्_२७।४९२ ॥  
  
द्विजेन्द्रस्य च मन्त्रान्तं सह चार्घ्योदकेन तु  ।  
अथ तत्प्राणशक्तौ तु हृदा वैकात्मतां गतम्  ॥ पौस्_२७।४९३ ॥  
  
नैवेद्यं ग ?नरन्तस्तं ?( ?गगनान्तस्तं ) प्रेतं कमलसम्भव  ।  
ततस्तद् हृदयाकाशं प्राणेन सह वै क्रमात्  ॥ पौस्_२७।४९४ ॥  
  
व्यक्तये श्रौत्रवृत्तौ तु प्रयातम् अनुभावयेत्  ।  
एवं लब्धात्मकं कृत्वा प्रेतं प्राग्विप्रविग्रहे  ॥ पौस्_२७।४९५ ॥  
  
दद्यात् तदोदकं पाणौ पूर्ववत् प्राशनाय च  ।  
सम्प्रवृत्तस्य वै तस्य भोजने संशयस्य च  ॥ पौस्_२७।४९६ ॥  
  
ध्यायन् धियाग्रतस्तिष्ठेद् अन्नवीर्याद्बलेन तु  ।  
हृदा श्रोत्रेन्द्रियात् तस्य तथार्थत्वम् उपागतम्  ॥ पौस्_२७।४९७ ॥  
  
निष्पन्नभोजनस्यैव द्विजेन्द्रस्य द्विजोत्तम  ।  
स्वदेहात् प्रणवं शब्दंरेच्य दक्षिणवर्त्मना  ॥ पौस्_२७।४९८ ॥  
  
विप्र हृत्कमलाकाशे प्रेतम् आकृष्य तेन वै  ।  
यथामृतेन स्वहृदा श्रोत्रे सत्तासमन्वितम्  ॥ पौस्_२७।४९९ ॥  
  
अपनीते त्वथोच्छिष्टे प्रीणनं पूर्ववद् विभोः  ।  
विहितं विप्रशार्दूल कर्ताथ कृतभोजनः  ॥ पौस्_२७।५०० ॥  
  
अस्त्रं विघ्नादिशान्त्यर्थं जपेद् अष्टाधिकं शतम्  ।  
साङ्गम् आराधनस्थानं कुर्यान्मन्त्रेशमा (त्म ) वान्  ॥ पौस्_२७।५०१ ॥  
  
संहृत्य सार्घ्यपुष्पाद्यं स्वरान्तम् अखिलं हि यत्  ।  
जलाशये विनिक्षित्य कुर्यात्स्वाय -------  ॥ पौस्_२७।५०२ ॥  
  
ततो मन्त्रसमाधानं स जपं तु निशागमे  ।  
एवं (?श्रोत्रं )चक्षू ?रसानां (?सना )च घ्राणसञ्ज्ञं चतुष्टयम्  ॥ पौस्_२७।५०३ ॥  
  
चतुष्केण दिनानां तु व्यञ्जनीयं महामते  ।  
पञ्चकं त्वथा वागाद्यं क्रमेण शिरसा ततः  ॥ पौस्_२७।५०४ ॥  
  
प्रेतश्रेयाप्तये कुर्यात् लब्धसत्त?द्विजोत्तम  ।  
एकादशे ऽथ दिवसे सम्प्राप्ते साधयेत् यरुम्  ॥ पौस्_२७।५०५ ॥  
  
सभक्षव्यञ्नोपेतं श्रद्धया च सुसंयुतम्  ।  
प्रक्षालिताङ्घ्रिं स्वाचान्तं ताडितं चावलोकितम्  ॥ पौस्_२७।५०६ ॥  
  
अच्छाम्बुपूतप्रणतं भगवत्तत्त्वभावितम्  ।  
निवेश्यासनवारे च पूजिते व्याप्तिभाविते  ॥ पौस्_२७।५०७ ॥  
  
समालभ्य ततो भक्त्या चन्दनाद्यैर्विलेपनैः  ।  
सद्वस्त्रवेष्टितं कृत्वा यथाशक्त्या विभूषयेत्  ॥ पौस्_२७।५०८ ॥  
  
हेमकङ्कणपूर्वैस्तु सरत्नैर्भूषणोत्तमैः  ।  
माल्यैर्यज्ञोपवीताद्यैः शिरोवस्त्रैः सपावनैः  ॥ पौस्_२७।५०९ ॥  
  
भक्ष्यव्यञ्जनहस्तं तत् कृत्वा मन्त्रेशम् अर्ययेत्  ।  
श्रद्धया परया विप्रप्रेतानुग्रहकाम्यया  ॥ पौस्_२७।५१० ॥  
  
कृत्वा भवनपर्यन्तं पूर्वम् आराधनं प्रभोः  ।  
समाचरेत्ततो मन्त्रन्यासं विप्रवरस्य च  ॥ पौस्_२७।५११ ॥  
  
उभे हस्ते ततो मूलम् अङ्गुलीषु हृदादयः  ।  
नेत्रं सर्वनखाग्राणां देहे त्वामस्तकात्ततः  ॥ पौस्_२७।५१२ ॥  
  
न्यस्त्वा पादावसाने च स्वस्थानेषु हृदादयः  ।  
ध्यात्वा मन्त्रस्वरूपं च तदा तदभिमानयुक्  ॥ पौस्_२७।५१३ ॥  
  
पितृसञ्ज्ञासमेतेन नतिना प्रणवेन च  ।  
पूजयित्वार्घ्यपुष्पाद्यैः सविशेषैस्तु पूर्ववत्  ॥ पौस्_२७।५१४ ॥  
  
प्रतिपाद्याखिलं तस्य मृ ( प्रे )तोपकरणं हि यत्  ।  
गोभूहेमावसानं च तोषमेति च येन तत्  ॥ पौस्_२७।५१५ ॥  
  
जायते निरृणं प्रेतं[सम्युक्त]परं पदम्  ।  
यथावद्भोजनेनाथतर्पणीयं च पूर्ववत्  ॥ पौस्_२७।५१६ ॥  
  
व्यापारं हृदयं प्राग्वन्मूलमन्त्रेण भावयेत्  ।  
किन्त्विन्द्रियगणान्तस्थं समायालक्षणं हि तत्  ॥ पौस्_२७।५१७ ॥  
  
प्रणवं मूलमन्त्रेण प्रेतं सर्वत्र संस्मरेत्  ।  
एवं प्राप्तास्मितं सम्यग्युक्तम् इन्द्रियशक्तिभिः  ॥ पौस्_२७।५१८ ॥  
  
बुद्धिपूर्वैर्धरान्तैस्तु कृत्वैतम् अनुरञ्जयेत्  ।  
बुध्यार्थम् आचरेत् तत्र शिखामन्त्रेण चालिखेत्  ॥ पौस्_२७।५१९ ॥  
  
व्यक्तये मनसश्चैव कवचं विहितं द्विज  ।  
तन्मात्राणां व्यक्तये ऽथ पञ्चानामथ वै क्रमात्  ॥ पौस्_२७।५२० ॥  
  
भूतानाम् अस्त्रामन्त्रं तु वादितां ? सन्ततं हि नम्  ।  
मासद्वादशकेनैव दशैकादशकेन तु  ॥ पौस्_२७।५२१ ॥  
  
प्रेतम् आपाद्य वै पिण्डं प्राप्ते मासे त्रयोदशे  ।  
योजना पितृमार्गे तु कार्यास्य भगवन्मये  ॥ पौस्_२७।५२२ ॥  
  
यथा तथाब्जसम्भूत शृणु मे गदतः स्फटम्  ।  
स्नानं पूर्वे समाख्यातं पश्चात्तदनु साधयेत्  ॥ पौस्_२७।५२३ ॥  
  
श्राद्धार्थं श्रद्धयानं तु प्रभूतं च सुसंस्कृतम्  ।  
स्वाचान्तानथ धौताङ्घ्रीन् द्विजेन्द्रान् उपवेशयेत्  ॥ पौस्_२७।५२४ ॥  
  
पुत्रकान् समयज्ञान् वा साधकानथ देशिकान्  ।  
गृहस्थान् ब्रह्मचारीन् वा वनस्थानथवा यतीन्  ॥ पौस्_२७।५२५ ॥  
  
सम्मुखान् मन्त्रनाथस्य चत्वारो वाप्युदङ्मुखन्  ।  
एवं पूर्वानने द्वे तु विनिवेश्य द्विजोत्तम  ॥ पौस्_२७।५२६ ॥  
  
तयोरेकस्य चास्त्रेण सकलीकरणं हि यत्  ।  
वर्मणाथ द्वितीयस्य न्यासकर्म विधीयते  ॥ पौस्_२७।५२७ ॥  
  
उदङ्मुखेभ्यस्त्वाद्यस्य न्यासकर्मणि लोचनम्  ।  
तस्मादुपरिसंस्थास्य ( ?प्य )शिरसा विहितं द्विज  ॥ पौस्_२७।५२८ ॥  
  
हृन्मन्त्रेण द्वितीयस्य मूलमन्त्रेण वै ततः  ।  
आचर्तव्यं चतुर्थस्य हस्तन्यासादिकं हि यत्  ॥ पौस्_२७।५२९ ॥  
  
षण्णाम् अथ शिखामन्त्रं स्वा द्यखातप (?खाद्यस्वान्त ) (?प्र )विन्यसेत्  ।  
ततो ऽग्निभवनान्तं तु कृत्वा भगवदर्चनम्  ॥ पौस्_२७।५३० ॥  
  
पूजयेत् सविशेषं तु कृत्वैवं हि यथोदितम्  ।  
अस्त्रन्यस्तं ततो ऽस्त्रेण पूजनीयं द्विजोत्तम  ॥ पौस्_२७।५३१ ॥  
  
वर्मणा वर्ममूर्तिं च नामगोत्रद्वयं विना  ।  
ततः स्वनाम्ना गोत्रेण कुर्याद् अन्येषु चार्चनम्  ॥ पौस्_२७।५३२ ॥  
  
स्वेन स्वेन तु मन्त्रेण तत्र प्रेतं द्विजं हि यत्  ।  
नेत्रमन्त्रकृतन्यासं तत्तेनैव समर्चयेत्  ॥ पौस्_२७।५३३ ॥  
  
तस्योपर्युपविष्टं तु संस्थितं पितृलक्षणम्  ।  
पूजने विहितं तस्य शिरोमन्त्रं स्वकं द्विज  ॥ पौस्_२७।५३४ ॥  
  
विप्र हृन्मन्त्रम् अभ्यर्च्य यत्तद्विद्धि पितामहम्  ।  
प्रेतं तस्यार्चनं कुर्यान्नाम्ना गोत्रेण वै हृदा  ॥ पौस्_२७।५३५ ॥  
  
मूलमन्त्रकृतन्यासं तद्विद्धि प्रतितामहम्  ।  
माननीयं हि तेनैव नाम्ना गोत्रेण वै सह  ॥ पौस्_२७।५३६ ॥  
  
तेषां वै हृद्गतं विप्र पूजितानां च साम्प्रतम्  ।  
प्रेतादिपितृकॢप्तस्य कार्या चान्तस्थयोजना  ॥ पौस्_२७।५३७ ॥  
  
यथा तत्पद्मसम्भूत मत्तः समवधारय  ।  
नैवेद्यनाशं क्रमशः प्राग्वदन्नरसात्मनाम्  ॥ पौस्_२७।५३८ ॥  
  
स्वयं देवगणं चिन्त्यं समं ध्यायेद् धिया ततः  ।  
अजहन् स्वाश्रयं भक्त्या पूर्णेन्द्वा ?सकुल्यताम्  ॥ पौस्_२७।५३९ ॥  
  
सामा ?पैत्रे ऽन्नमात्रं तु नेत्रमन्त्रं विचिन्त्य च  ।  
एवमेव शिरोमन्त्रमुपयातं धिया स्मरेत्  ॥ पौस्_२७।५४० ॥  
  
सह लोचनशक्त्या तु पात्रे हृन्मन्त्रभाविते  ।  
द्वे शक्ती नेत्रमूर्ध्वाख्ये समादायाथ हृन्मयीम्  ॥ पौस्_२७।५४१ ॥  
  
शक्तिं वै मूलमन्त्रीयैर्नैवेद्यान्तर्गतां स्मरेत्  ।  
मन्त्रशक्तिच्छलेनैव सान्नेन प्रणवात्मना  ॥ पौस्_२७।५४२ ॥  
  
मन्त्रब्रह्मणि चैकत्वं कुर्याद्वा तस्य पौष्कर  ।  
प्रतिपाद्याथ वै स्वस्मिन् नीत्वा नैवेद्यभाजनम्  ॥ पौस्_२७।५४३ ॥  
  
द्विजानाम् उपविष्टानां भक्ष्यभोज्यादिकैः सह  ।  
गोक्षीरमात्रपर्यन्ते दद्यात्पाणौ ततो (?थो )दकम्  ॥ पौस्_२७।५४४ ॥  
  
भोजने सम्प्रवृत्तानां यस्य यच्चोपयुज्यते  ।  
पृष्ट्वा पृष्ट्वा च दद्याद्वै पितॄणां तृप्तये द्विज  ॥ पौस्_२७।५४५ ॥  
  
स्वाहान्तानां ततस्तेषां तत्र स्थानं समाचरेत्  ।  
एकत्वं त्विति शक्तीनां विधिनानेन पौष्कर  ॥ पौस्_२७।५४६ ॥  
  
तत्त्वशक्तिगुणोपेतं प्रदीप्तमिव भास्करन्  ।  
साम्प्रतं पूर्ववत्प्रेतं आहृत्य द्विद्विविग्रहात्  ॥ पौस्_२७।५४७ ॥  
  
रेच्य हृत्कमले मन्त्रतेजसा तेन तत्पुनः  ।  
कुर्याद्युक्ततरं चैव तस्मादाकृष्य वै हृदि  ॥ पौस्_२७।५४८ ॥  
  
पैतामहे विरेच्याथ हृत्पद्मोपरि वृद्धये  ।  
तस्मादुद्धृत्य सन्तृप्तं हृदा कुर्याच्च वै हृदि  ॥ पौस्_२७।५४९ ॥  
  
प्रतितामहहृत्पद्मगोचरौ विनिवेश्य च  ।  
मन्त्रब्रह्मकलादीप्तं कृत्वा तत्रानयेत् हृदि  ॥ पौस्_२७।५५० ॥  
  
विलाप्य प्रणवेनाथ शान्तभावनयात्मनि  ।  
एवं कृत्वानुसन्धानं ततः प्रभृति तस्य वै  ॥ पौस्_२७।५५१ ॥  
  
पितृत्वं वात्सरे श्राद्धे काल[दिष्टे]विशेषतः  ।  
(---?----भ्रात्रेतरेषां )मृतानां च विहिता वत्सरे गते  ॥ पौस्_२७।५५२ ॥  
  
नान्येषां द्विजशार्दूल पितॄणां श्राद्धकाङ्क्षिणाम्  ।  
प्रेतत्वमुपशान्त वै जन्तोर्वाग्रस्थितस्य च  ॥ पौस्_२७।५५३ ॥  
  
पितृत्वं लब्ध[ ?संस्कारं]संस्थितं चोत्तरोत्तरम्  ।  
एवमुक्तं हि साङ्गेन मन्त्रेण कमलोद्भव  ॥ पौस्_२७।५५७ ॥  
  
और्ध्वदैहिकसञ्ज्ञं तु विधानं भाविनामथ  ।  
चतुर्भिश्चातुरात्मीयैर्मन्त्रैस्तद्विनिबोध मे  ॥ पौस्_२७।५५५ ॥  
  
श्रोत्राद्युपस्थपर्यन्तम् इन्द्रियाणां द्विपञ्चकम्  ।  
आपाद्य वासुदेवाख्यं मन्त्रेण दशभिर्दिनैः  ॥ पौस्_२७।५५६ ॥  
  
अस्मिन् व्यक्तिमतः कुर्यात् साङ्कर्षणेन पौष्कर  ।  
बुद्धितत्त्वे तृतीयेन वा व्यञ्जयेन्मनसा सह  ॥ पौस्_२७।५५७ ॥  
  
क्ष्मान्तम् आकाशतन्मात्राद् अनिरुद्धेन पौष्कर  ।  
पूर्ववद् व्यञ्जनीयं च एवं संवत्सरे गते  ॥ पौस्_२७।५५८ ॥  
  
सपिण्डीकरणं कुर्याद् अनिरुद्धादितः क्रमात्  ।  
चतुर्भिर्वासुदेवान्तैर्मन्त्रैर्मन्त्रविदां वर  ॥ पौस्_२७।५५९ ॥  
  
एवम् इच्छेन्नवात्मज्ञः समूर्तिनवकेन यत्  ।  
संविधानं द्विजश्रेष्ठ बान्धवानां शुभाप्तये  ॥ पौस्_२७।५६० ॥  
  
तदिदानीं समासेन एकाग्रम् अवधारय  ।  
श्रोत्रादीनाम् इन्द्रियाणां तृप्तये क्ष्माधरं स्मृतम्  ॥ पौस्_२७।५६१ ॥  
  
भूगा ( ?म्या ) दीनां नृसिंहं तु अस्मिन् शक्तौ खगासने  ।  
व्यक्तये ब्रह्मतत्त्वं तु बुद्धे समनसां ?हितम्  ॥ पौस्_२७।५६२ ॥  
  
तन्मात्राणां सभूतानां मन्त्राणां धारणात्मकम्  ।  
एवं तत्त्वकलायुक्तं जपं कृत्वा महामते  ॥ पौस्_२७।५६३ ॥  
  
पञ्चभिस्तु वराहाद्यैः ततः संवत्सरे गते  ।  
चतुर्भिर् अनिरुद्धाद्यैः पितृभावनम् आनयेत्  ॥ पौस्_२७।५६४ ॥  
  
पूर्वोक्तेन विधानेन ज्ञानध्यानान्वितेन च  ।  
दिव्येनानश्वरेणैव कर्मणानेकसाधनम्  ॥ पौस्_२७।५६५ ॥  
  
संविधानं द्वितीयं तत्प्रोक्तं संसूचितं मया  ।  
तन्मे स्फुटतरं कृस्वा गदतश्चावधारय  ॥ पौस्_२७।५६६ ॥  
  
सर्वं पूर्वोदितं कृत्वा विधानं साधने चरोः  ।  
प्रज्वाल्य पावकं कुर्यात् प्राग्वत्संस्कारसंस्कृतम्  ॥ पौस्_२७।५६७ ॥  
  
ध्यात्वा तदन्तर्मन्त्रेशं समिद्भिक्तर्पयेत् क्रमात्  ।  
तदग्रतो दक्षिणाग्रान् कुशान् आस्तीर्य पूर्ववत्  ॥ पौस्_२७।५६८ ॥  
  
सवासम् आसनं ध्यात्वा तदूर्ध्वे कमलासनम्  ।  
युक्तम् आद्यादिकैः प्राग्वद् विन्यसेद् अन्नगोलकम्  ॥ पौस्_२७।५६९ ॥  
  
तस्मिन् पूर्वोदितं सर्वम् आपाद्य तदनन्तरम्  ।  
प्रेतनाम्ना तदग्रे ऽथ सतिलानुदकाञ्जलीन्  ॥ पौस्_२७।५७० ॥  
  
दत्त्वाथ चोपसंहृत्य विनिक्षप्य जलान्तरे  ।  
कृत्वाथ सह मन्त्रेण आत्मसादसनं ( ?ददनं )द्विज  ॥ पौस्_२७।५७१ ॥  
  
जले ऽखिलं समाहृत्य विनिक्षिप्यानलं विना  ।  
दशाहमेवं निष्पाद्य प्राग्वदेकादशे ऽहनि  ॥ पौस्_२७।५७२ ॥  
  
श्राद्धं कुर्याद् विधानज्ञः पिण्डदानपुरस्सरम्  ।  
संवत्सरे ऽथ निष्पन्ने पितृत्वापादनाय च  ॥ पौस्_२७।५७३ ॥  
  
ध्यानं समन्त्रं पूर्वोक्तं[?तत्पितृ]त्वाधिकं भवेत्  ।  
भास्वज्ज्वलनसङ्काशं समर्थैकत्वमागतम्  ॥ पौस्_२७।५७४ ॥  
  
तदध्यक्षत्वभूतं यन्मन्त्रमध्यात्मलक्षणम्  ।  
अधिभूतम् अथापन्नं पिण्डं निर्गत्य संस्मरेत्  ॥ पौस्_२७।५७५ ॥  
  
तदूर्ध्वदेशे नभसि व्यापारं सन्निरीक्षयेत्  ।  
एवम् अन्नात्पृथङ्नीते विप्रेते कमलोद्भव  ॥ पौस्_२७।५७६ ॥  
  
तन्मन्त्रेण च तत्पिण्डाद् अधिभूतमयाद् अथ  ।  
समादायन्नमुष्टिं च तत्र तत् खण्डितं च यत्  ॥ पौस्_२७।५७७ ॥  
  
स्मरेत्परिणतं सम्यम् व्यापकत्वेन साम्प्रतम्  ।  
अथादिभूतं चाध्यात्मम् अधिदैवम् अथाब्जज  ॥ पौस्_२७।५७८ ॥  
  
तदन्नं पितृपिण्डे तु तदूर्ध्वे ऽथ स्थितं नयेत्  ।  
एवम् एकत्वम् आपन्ने प्रेते चित्प्रतिना सह  ॥ पौस्_२७।५७९ ॥  
  
प्रेतपिण्डवद् अब्जोत्थ वाचर्तव्यं हि चाखिलम्  ।  
व्यापारमथ तस्याथ तस्मात्पैतामहे ततः  ॥ पौस्_२७।५८० ॥  
  
तस्मात् तदपि -----------------तत्प्राग्वत्परतां नयेत्  ।  
यथोक्ते ऽस्मिन् द्विजश्रेष्ठ प्राजापत्ये तु कर्मणि  ॥ पौस्_२७।५८१ ॥  
  
आदे कादशाद्यावत् पितृत्वापादने दिनम्  ।  
तावत्पूर्वोदितं शेषं यत्तत्पूर्वं समाचरेत्  ॥ पौस्_२७।५८२ ॥  
  
किन्तु भोजनभूमौ तु द्विजप्तैरासनस्थितैः  ।  
वचनीयं हि चाक्षय्यं तिलमिश्रेण वारिणा  ॥ पौस्_२७।५८३ ॥  
  
एतावतास्य तात्पर्यं यथावत्सम्प्रकाशितम्  ।  
और्ध्वदैहिकसञ्ज्ञस्य व्या -------सात्विकम्  ॥ पौस्_२७।५८४ ॥  
  
आसृष्टे सति रागौ च?यथा स्फरति वै हृदि  ।  
प्रत्ययावयवौ चैव -----------------पौष्कर  ॥ पौस्_२७।५८५ ॥  
  
बल्यर्थं विहितं तेषाम् अन्नं पिण्डं तु सोदकम्  ।  
प्रेतक्रियाविधौ चैव स्वं स्वं काल कुलोचितं  ॥ पौस्_२७।५८६ ॥  
  
चातुर्माननिषेधं च विहितं सूतकादिके  ।  
प्रतिषेधं गृहीतुर्वै आभूताद् अब्जसम्भव  ॥ पौस्_२७।५८७ ॥  
  
द्विजेन्द्राणां तु सन्येषां चातुरात्म्यैकयाजिनाम्  ।  
आराध्यानां प्रभ (?भा )वाच्च नास्तीति द्विजसत्तम  ॥ पौस्_२७।५८८ ॥  
  
अत एवाधिकारं तु मृतके सूतके तु वा  ।  
प्रतिग्रहे प्रदाने च तत्कालं सङ्करं विना  ॥ पौस्_२७।५८९ ॥  
  
सहजा प्रतिपत्तिर्वै इत्येषामरयाजिनाम्  ।  
भगवद्याजिनां चैव निस्सन्दिग्धा परस्परम्  ॥ पौस्_२७।५९० ॥  
  
मार्गम् इच्छति यस्त्वेवम् अनुसर्तृं हि चाच्युतम्  ।  
आशौचं समतीतं चेत्ततः कुर्याद् दशाहिकम्  ॥ पौस्_२७।५९१ ॥  
  
इत्युक्तम् अब्जसम्भूत सर[?हस्यं]यथा स्थितम्  ।  
सम्प्रदानादिकं शश्वत् श्राद्धावरणम् उत्तमम्  ॥ पौस्_२७।५९२ ॥  
  
अथ काम्य श्राद्धविधिः ---  
  
विध्यन्तरम् अथो भूयः प्रसङ्गाद् अवधारय  ।  
स्वर्गापवर्गफलदं भक्तानां भावितात्मनाम्  ॥ पौस्_२७।५९३ ॥  
  
व्यवहारपदस्थं यद्विच्छिन्ना शस्त्र ? बन्धुभिः (?शास्त्रबुद्धिभिः )  ।  
स्वयम् इच्छति वैकस्तु द्वादशाहाद्विजाखिलम्  ॥ पौस्_२७।५९४ ॥  
  
तदिदानीं समासेन यथावत्कथयाम्यहम्  ।  
पुरा सम्भतसम्भारः सुसहायैः समावृतः  ॥ पौस्_२७।५९५ ॥  
  
मनः प्रसादजनकम् एवं वा बहवो द्विजाः (?विभवाद्द्विजान्)  ।  
पुरस्कृत्य दिने शुभ्रे पितृपक्षात्तु वै पुरा  ॥ पौस्_२७।५९६ ॥  
  
प्रावृट्काले तु वाच्यत्र शरत्काले तु माधवे  ।  
यायाद् आयातनं विष्णोः पुष्पधूपजनाकुलम्  ॥ पौस्_२७।५९७ ॥  
  
कूलं नदनदीनां वा सान्वाद्यं सोदकं गिरेः  ।  
निरातङ्कम् असङ्कीर्णं श्वपाकशबरादिकैः  ॥ पौस्_२७।५९८ ॥  
  
तमासाद्य तपः कुर्याद् यागं च विधिपूर्वकम्  ।  
गणे च नागस्थाने च भूतानां च वनस्पतेः  ॥ पौस्_२७।५९९ ॥  
  
क्षेत्रवासिमुखेनैव यथाशक्त्या सदक्षिणाम्  ।  
अपरे ऽहनि वै कुर्यात् स्वमन्त्राराधनं तु वै  ॥ पौस्_२७।६०० ॥  
  
[विष्णोरा]यतनस्थं च मन्त्रम् अज्ञातलक्षणम्  ।  
व्यक्तं वाप्यर्चनीयं च प्रार्थयेत्त ( म ) दनन्तरम्  ॥ पौस्_२७।६०१ ॥  
  
विभोः प्रणमते (?तो ऽ )ध्यक्षं स्वचिद् बीजान्वितस्य च  ।  
व्यक्ताव्यक्ता[द्य]सञ्ज्ञस्य पिण्डम् इन्द्रिय[सञ्ज्ञितम्]  ॥ पौस्_२७।६०२ ॥  
  
स्थापयामि सतत्त्वांशैः सन्धयित्वा यथाविधि  ।  
भेदरूपम् अभिन्नं च[का]यात्मांशुचयस्य च  ॥ पौस्_२७।६०३ ॥  
  
सुकृतस्य च भोगार्थम् अन्यथा परमेश्वर  ।  
समुत्क्रान्तस्य मे देहात् स्थितं मारुतलक्षणम्  ॥ पौस्_२७।६०४ ॥  
  
सदुःखाया (?सुखदुःखा )भिलाषा च धनेन च समावृता  ।  
जायते सम्भ्रमोपेता दीर्घकालवदक्षया  ॥ पौस्_२७।६०५ ॥  
  
निष्क्रिया च तथा जन्तोर्वशा[?प्यवशा]स्य च  ।  
देहान्तरेण चाप्तेन शश्वत्कालान्तरेण वा  ॥ पौस्_२७।६०६ ॥  
  
सा स्थिता दुस्सहा घोर तत्त्वतो याति सङ्क्षयम्  ।  
त्वत्प्रसादाद् अतो नाथ शीघ्रम् अन्नं जलेन तु  ॥ पौस्_२७।६०७ ॥  
  
पिण्डम् इन्द्रियसञ्ज्ञं यन्निष्पाद्यं तन्निरामयम्  ।  
निःसन्तानस्त्वसन्देहं निराशः कर्मजालगः  ॥ पौस्_२७।६०८ ॥  
  
अधिकृत्य त्वमेवाद्य करोति (?षि )त्राणम् आत्मना  ।  
पतितानां निराशानां नारकाणां परा गतिः  ॥ पौस्_२७।६०९ ॥  
  
त्वमेव लुप्तपिण्डानां शश्वद् उद्धरणक्षमः  ।  
यतस्त्वमे (व )तत् शश्वद्[ना]रभ्य (?म्भ )सनातन  ॥ पौस्_२७।६१० ॥  
  
निष्पत्तिदिनपर्यन्तं विघ्नजालं सवासनम्  ।  
मम मायातु भगवन् कर्मसिद्धिर्ममास्तु वै  ॥ पौस्_२७।६११ ॥  
  
एवम् अभ्यर्थयित्वाजं करमापूर्य वारिणा  ।  
कुर्यात् तत् शेषपूर्णं तु आसमाप्ति तु संयमम्  ॥ पौस्_२७।६१२ ॥  
  
लौकिकं व्यवहारं यद्धर्मकामार्थलक्षणम्  ।  
निरस्य पूर्ववत्सर्वं सावधानं ततो भवेत्  ॥ पौस्_२७।६१३ ॥  
  
ततो ऽभिमतवृत्तौ तु कृत्वा देवार्चनं तु वै  ।  
तदग्रतो दक्षिणे वा चलयिष्ये शि ?तर्पणम्  ॥ पौस्_२७।६१४ ॥  
  
द्विजेन्द्रं सन्निवेश्याथ सर्वं कृत्वा यथाविधि  ।  
निर्विशङ्केन मनसा तद्वदेव धिया ततः  ॥ पौस्_२७।६१५ ॥  
  
स्वगृहं[च]स्वचैतन्यं ध्यायेत् सान्निध्यम् आगतम्  ।  
स्मरेद् एकं च निष्पापं प्रणवेनाप्तकालवत्  ॥ पौस्_२७।६१६ ॥  
  
गतावसं ?यत्संस्कारं यथा शास्त्रोदितं महत्  ।  
कृतभिक्षस्तु विहितम् उक्तदीक्षं तु वा चरेत्  ॥ पौस्_२७।६१७ ॥  
  
अस्थिसञ्चयं तु एवं कृत्वा यथाविधि  ।  
समाचरेत् ततः स्नानं मान्त्रम् अब्जज तत्र वै  ॥ पौस्_२७।६१८ ॥  
  
द्विजेन्द्रैः कृतदीक्षैस्तु ऋग्यजुः सामसङ्गतैः  ।  
प्रधानमन्त्रैरब्लिङ्गैरुपस्नातो भवेद् अथ  ॥ पौस्_२७।६१९ ॥  
  
द्वादशाक्षरपूर्वेभ्यो मध्यात्प्रागुक्तलक्षणम्  ।  
जपेद् एकतमं मन्त्रं दीक्षितस्वेकमेव हि  ॥ पौस्_२७।६२० ॥  
  
स्वमन्त्राद् अस्त्रमन्त्रैर्वा एवं स्नाने कृते पुनः  ।  
स्वमन्त्रं द्वादशार्णं वा ध्यायन् हृत्कमलान्तरे  ॥ पौस्_२७।६२१ ॥  
  
तप्तकाञ्चनवर्णाम् अमुक्तमूर्तिं[त]मेव वा  ।  
मुहूर्तार्धं मुहूर्तं वा जपन्नास्ते ह्यनन्यधीः  ॥ पौस्_२७।६२२ ॥  
  
तेन कल्पाग्निकं विप्र आशौचं स्वकुलोद्भवम्  ।  
क्षयमेत्यभिसन्धानान् नराणाम् अधिकारिणाम्  ॥ पौस्_२७।६२३ ॥  
  
तत्त्वं मानसम् अन्येभ्यः सम्भूतानां यथाक्रमम्  ।  
न पुनः सर्वशक्तेर्वै सम्भूतानां सुखानले  ॥ पौस्_२७।६२४ ॥  
  
तद्धा (?द्यायिनां )नां च तज्ज्ञानां द्विजानाम् अधिकारिणाम्  ।  
एवं संशुद्धदेहस्तु अन्नं संसाद्य पूर्ववत्  ॥ पौस्_२७।६२५ ॥  
  
सभक्ष्यं व्यञ्जनोपेतं विभोर्यागार्थमेव च  ।  
तर्पणार्थं हि वै वह्नेः पिण्डनिर्वापणाय च  ॥ पौस्_२७।६२६ ॥  
  
यथापिवाहिकं देहं द्वितीयं भूतविग्रहम्  ।  
कर्मणा नाशम् अभ्येति दीक्षाद्येन च मोक्षिणाम्  ॥ पौस्_२७।६२७ ॥  
  
स्वयं सम्प्रति दत्वैवम् आदशाहादिकेन यत्  ।  
पुरस्ताद् उपकाराय कर्मणां देहमेति तत्  ॥ पौस्_२७।६२८ ॥  
  
[?धर्मेणान्यच्चि]रेणैव भाविनां कमलोद्भव  ।  
दीर्घाभ्यासेन कालेन सह कर्मचयं महत्  ॥ पौस्_२७।६२९ ॥  
  
शमम् आयाति वै नूनं मन्त्रेशानां प्रसादतः  ।  
पितृत्वापादनं तेन कर्मणा विमलेन च  ॥ पौस्_२७।६३० ॥  
  
अस्माद्गुरुतरं चैव स्वयं सम्पादितं तु वा  ।  
आदशाहादिकं पुंसाम् उपकाराय वै भवेत्  ॥ पौस्_२७।६३१ ॥  
  
नित्यमन्ते निवृत्ते तु स्वाराध्यं संयजेत् ततः  ।  
अभिसन्धाय मनसा स्वयं गुरुमुखेन वा  ॥ पौस्_२७।६३२ ॥  
  
कर्माधारं हि वै भावि देहं श्राद्धच्छलेन तु  ।  
सन्धाम् ईश्वरतत्त्वाङ्गैर्देहभावात् पृथक्स्थितैः  ॥ पौस्_२७।६३३ ॥  
  
प्राग्वदिष्ट्वाथ मन्त्रेशं भोगैः सम्पूर्णलक्षणैः  ।  
सतिलाञ्जलिदानान्तैर्विधिवत् कमलोद्भव  ॥ पौस्_२७।६३४ ॥  
  
पूर्वोक्तेन विधानेन भक्त्या सश्रद्धया ततः  ।  
एकाहं बहवो विप्राः पञ्चकालपरायणाः  ॥ पौस्_२७।६३५ ॥  
  
सन्तर्प्य भगवद् यागाद्यो हि वाञ्छति सम्पदम्  ।  
तस्माद् उत्तरणे हेतुर्जीवितस्य मृतस्य वा  ॥ पौस्_२७।६३६ ॥  
  
न पश्यामि ऋते यागादेतस्मान्मन्त्रपूर्वकात्  ।  
प्रभवात्ययतत्त्वज्ञा व्यामिश्राराधनोज्झिताः  ॥ पौस्_२७।६३७ ॥  
  
ते ऽत्र पात्रास्त्रयो ?नित्यं ज्ञानकर्मपरायणाः  ।  
मन्त्रप्रतिपरासक्ता इतिकर्तव्याच्युतिः  ॥ पौस्_२७।६३८ ॥  
  
भक्तिश्रद्धासमोपेता परमुत्तारणप्लवः  ।  
आस्तां तावद् अपापानाम् उपायत्वेन पौष्कर  ॥ पौस्_२७।६३९ ॥  
  
यागं ब्रह्ममयं शुद्धं प्रतिषिद्धं परैरपि  ।  
पतितत्वात्तु वै तेषां पिण्डदानं तिलोदकम्  ॥ पौस्_२७।६४० ॥  
  
नामसङ्कीर्तनं चैते प्रयान्ति परमां गतिम्  ।  
एकमुक्तं समुत्कृष्टम् अव्यापारं पराक्रमः (?मम् )  ॥ पौस्_२७।६४१ ॥  
  
(?आ )अधाराधनपूर्वं वा प्राजापत्यं समाचरेत्  ।  
सपिण्डीकरणान्तं तु आदशाहाद् द्विजोत्तम  ॥ पौस्_२७।६४२ ॥  
  
अग्नावग्रे तदन्तस्थे मन्त्रेशे तर्पिते सति  ।  
पिण्डनिर्वापणं कुर्यात् पूर्वोक्तविधिना ततः  ॥ पौस्_२७।६४३ ॥  
  
विनिवेश्यासने विप्रम् एकं शक्त्या बहूनपि  ।  
तर्पणीयानि विधिवत् तत्त्वसन्धानसिद्धये  ॥ पौस्_२७।६४४ ॥  
  
भोजने फलमूलैस्तु भक्ष्यैरुच्चावचैस्तथा  ।  
पावनैर्विविधैः पानैर्लेह्यैः पेयैश्च चोष्यकैः  ॥ पौस्_२७।६४५ ॥  
  
दक्षिणाभिस्तु ताम्बूलैर्वारिकुम्भसमन्वितैः  ।  
छत्रोपानहयानैस्तु दानैः काम्यैर्यथोचितैः  ॥ पौस्_२७।६४६ ॥  
  
द्मीतिम् अभ्येति वै येन समूहं भगवन्मयम्  ।  
ज्ञात्वा वा व्यवसायं यद् देशकालबलाबलम्  ॥ पौस्_२७।६४७ ॥  
  
सह सत्पात्रलोभेन शीघ्रं यत्कर्तुम् इच्छति  ।  
श्राद्धं दशाहपूर्वं वा पितृत्वापादनान्तिकम्  ॥ पौस्_२७।६४८ ॥  
  
अनेकदिवसोत्थं तु सिद्धान्नेन विना द्विज  ।  
यथावद् अर्चनं कृत्वा पत्रपुष्पादिकैर्विभः  ॥ पौस्_२७।६४९ ॥  
  
वह्नितर्पणनिष्ठं तु स्वार्थम् उद्दिश्य वै पितॄन्  ।  
पात्रं मध्वाज्यसिक्तैस्तु सम्पूर्णं शालितण्डुलैः  ॥ पौस्_२७।६५० ॥  
  
उपरिष्टाद्रसैर्मूर्तेः फलमूलैर्विभूषितम्  ।  
सोत्तरीयोपवीताढ्यं सरर् ?-------युतम्  ॥ पौस्_२७।६५१ ॥  
  
सस्य ?एकसमोपेतं वारिकुम्भसमन्वितम्  ।  
धूपदीपादिकैर्युक्तं पूजयित्वा निवेद्य च  ॥ पौस्_२७।६५२ ॥  
  
पित्रर्थं तु द्विजात्मार्थं ततो दद्यात् तिलोदकम्  ।  
एकमेवं हि चै[कार्यं वह्यर्थं]बहवस्तु वा  ॥ पौस्_२७।६५३ ॥  
  
सिद्धान्नं सद्विजेन्द्राणां पूजित --------------  ।  
प्रतिपाद्य क्रमेणैव पूजनीयं हि वै विभोः  ॥ पौस्_२७।६५४ ॥  
  
पिण्डं मध्वाज्यसिक्तैर्वा प्राग्वद् आपाद्य तण्डुलैः  ।  
अग्निगर्भगतस्याग्रे विभोर्दर्भसु -------  ॥ पौस्_२७।६५५ ॥  
  
-----------------------त यथोक्तं तु स  ।  
---ति प्राणेन्द्रियाणां तु यथावसरम् अत्र च  ॥ पौस्_२७।६५६ ॥  
  
गन्धानां पूर्ववत् कुर्यात् बुध्या च सुविशुद्धया  ।  
प्रेतोद्दिष्टेन विधिना[यथावदा]त्मनात्मना  ॥ पौस्_२७।६५७ ॥  
  
विधिना मन्त्रपूर्वेण वत्सरं सम्प्रपूर्य च  ।  
प्रतिसंवत्सरं श्राद्धं यावज्जीवं समाचरेत्  ॥ पौस्_२७।६५८ ॥  
  
नानादानसमोपेतं भावश्चाद्धविभूषितम्  ।  
यथोद्दिष्टेन मार्गेण किन्तु गोत्रसमन्विताः  ॥ पौस्_२७।६५९ ॥  
  
मन्त्रान्ते विनियोक्तव्याः समशब्दपुरस्सराः  ।  
स्वयं ज्ञानाभिमानाख्यं मूर्तिं ध्यायेत् स्वकं द्विज  ॥ पौस्_२७।६६० ॥  
  
अतःशुद्धां ज्वलद्रूपां क्वचिद् आकृतिलक्षणाम्  ।  
क्वचिद्गोलकरूपां च मध्याह्नादित्यसन्निभात्  ॥ पौस्_२७।६६१ ॥  
  
क्वचिन्मन्दतराभां च तद् व्यापारवशेन तु  ।  
एवं समाप्य विधिवत् भगवद्यागपूर्वकम्  ॥ पौस्_२७।६६२ ॥  
  
विप्रतर्पणपर्यन्तम् अखिलं पूर्वचोदितम्  ।  
प्रा[गो]दन[स्य]पिण्डाद्यैर्वह्न्यन्ते चोपसंहृतैः  ॥ पौस्_२७।६६३ ॥  
  
बन्धुभिः सह चाक्षीयाद् दत्तशिष्टं द्विजोत्तम  ।  
प्राजापत्यं तु वै दिव्ये और्ध्वदैहिपूर्वके  ॥ पौस्_२७।६६४ ॥  
  
व्यापारे ऽस्मिन् समन्त्रे तु सिद्धिरस्ति ?विदात्मनाम्  ।  
स्वयमात्मनि कर्तॄणां भावान्मन्त्रांश्च सा[धितान्]  ॥ पौस्_२७।६६५ ॥  
  
येन चोपरतस्याशु यथार्थत्वं प्रयाति च  ।  
तत्र[श्राद्धविधिं]कुर्यान्मन्त्रन्यस्तेन चाखिलम्  ॥ पौस्_२७।६६६ ॥  
  
आपङ्क्तिसाधनात्कारि ?तृप्त्यन्तम् अमलेक्षण  ।  
आचरेद् वचसा सर्वं मन्त्रोच्चारणपूर्वकम्  ॥ पौस्_२७।६६७ ॥  
  
गृहाणानय संयच्छ त्वेवमाद्यं हि यद्द्विज  ।  
मनसा भोजनान्तं तु व्यापारम् अखिलं स्मरेत्  ॥ पौस्_२७।६६८ ॥  
  
प्रणवेनार्कचन्द्राग्निसमूहद्युतिसन्निभम्  ।  
संविशन्तं स्वयं मन्त्रमग्नौ तद्रूपलक्षणे  ॥ पौस्_२७।६६९ ॥  
  
परमात्मनि वा भिन्ने चातुरात्म्यं तु विद्धि तत्  ।  
कदम्बकुसुमाकारं सर्वशक्तिमलेपकम्  ॥ पौस्_२७।६७० ॥  
  
इतीदम् उक्तम् अब्जाक्ष जीवभावस्थितस्य च  ।  
पारत्रिकं विधानं तु मुखकल्पसमं महत्  ॥ पौस्_२७।६७१ ॥  
  
अत्र पूर्वोदितं विप्र उक्तानुक्तं तु चाखिलम्  ।  
भगवत्प्रीतिपर्यन्तं विज्ञातव्यं समाहितः  ॥ पौस्_२७।६७२ ॥  
  
विधिनानेन यत्कुर्यात् पितृप्रेतमयं महत्  ।  
प्रीतये परतस्तस्य शुभां यच्छन्ति सन्ततिम्  ॥ पौस्_२७।६७३ ॥  
  
भावमन्त्रक्रियाद्रव्यैरसम्पूर्णस्तु योगवत्  ।  
पठन् वै श्राद्धभोक्तॄणां श्राद्धाध्यायम् इदं द्विज  ॥ पौस्_२७।६७४ ॥  
  
समस्तं ह्यग्रतो भक्त्या पितॄणाम् अनृणो भवेत्  ।  
किं पुनर्ब्रह्मसन्मन्त्रं मन्त्रकर्म महामते  ॥ पौस्_२७।६७५ ॥  
  
पौष्कर उवाच ---  
  
व -------पुव्येन भगवन् ब्रह्म -------------- ॥  
---------------------- मे मूर्तं अत्रास्ति संशयः  ॥ पौस्_२७।६७६ ॥  
  
श्रीभगवानुवाच ---  
  
न तेषां व्रत[चयहिः]सूर्यबिम्बं यथा विना  ।  
तथा भगवतो विष्णोर्मूर्तषाड्गुव्यविग्रहान्  ॥ पौस्_२७।६७७ ॥  
  
प्रकाश -------त पूर्व -------न्दर्माग्रा -------  ।  
मा ----------------------------------  ॥ पौस्_२७।६७८ ॥  
  
व्यञ्जन्ति कमलोद्भूत त्वदन्येनैव सर्वदा  ।  
भेद एवं हि ?विभोश्चतुर्मूर्तेः परस्य च  ॥ पौस्_२७।६७९ ॥  
  
यत्तत्पिण्डार्[थं]कृतानां च रसानां भिन्नरूपिणाम्  ।  
-------परस्पर ------- द्वयापकत्वे स्थितं द्विज  ॥ पौस्_२७।६८० ॥  
  
विभोः सर्वेश्वरस्यैव सर्वः सर्वासु शक्तिषु  ।  
वर्तन्ते च यथा ----------------------  ॥ पौस्_२७।६८१ ॥  
  
(अत्र ग्रन्थपातः )  
  
---------------------------- परुपचर्यते  ।  
विश्वात्मा भगवान् विप्र वासुदेवः सनातनः  ॥ पौस्_२७।६८२ ॥  
  
चिद्धनारुताः पुनः सम्यगुपकाराय कर्मणि  ।  
---------------------स्यरूपु व्यञ्जयन्ति च  ॥ पौस्_२७।६८३ ॥  
  
-------भावानां भाति सम्पूर्णलक्षणम्  ।  
पूर्णात्मनि पुनः सर् ( वेर् )वाः तथात्वेन च संस्थिताः  ॥ पौस्_२७।६८४ ॥  
  
किन्तु कुर्वन्ति ताः कृत्याः कर्ता प -------रा  ।  
प्रकाशशक्त्या यां शक्ति -------स्य च  ॥ पौस्_२७।६८५ ॥  
  
स्वचिता रश्मिजालेन यन्मध्यादेकम् अब्जज  ।  
प्रकटीकृतम् आत्मनम् आदितत्त्वेन वै सह  ॥ पौस्_२७।६८६ ॥  
  
समाधिसंविधानं च लाभे वा ध्यानकर्मणि  ।  
परमात्मा ससुद्भूत -------------- विभुः  ॥ पौस्_२७।६८७ ॥  
  
स्वप्रकाशांशमात्रेण अत एवानुमीयते  ।  
एवम् आह्लादशक्तेर्वै लवमात्रं हि चन्द्रमाः  ॥ पौस्_२७।६८८ ॥  
  
ज्ञातव्यम् अरविन्दाक्ष प्रीतस्य निधि ? मं ( ?निखिलु )परम्  ।  
-------क्ति ( ?चिच्छक्तिः )परिज्ञेया तद्वदेव हि पावकः  ॥ पौस्_२७।६८९ ॥  
  
जगत्यस्मिन् हि ये भावा अन्ये तद् अनुकारिणः  ।  
ज्ञानादयो ऽपि लभ्यन्ते तेन शक्तिज ( च )यांशजाः  ॥ पौस्_२७।६९० ॥  
  
सर्वत्र भगवानेवं सामान्यत्वेन वर्तते  ।  
नेदं मायात्मकं रूपं जडशक्तिगुणैर्युतम्  ॥ पौस्_२७।६९१ ॥  
  
भगवत्यब्जसम्भूत त्वन्तल्लीनं हि विद्यते  ।  
यतो विचार्यमाणं हि नित्यम् अच्युतभाविनाम्  ॥ पौस्_२७।६९२ ॥  
अभावभूमिम् आयाति स्वप्नदृष्टम् इवेश्वरम्  ।  
मन्त्राः श्राद्धे समा ये च ये च दीक्षादिषूदिताः  ॥ पौस्_२७।६९३ ॥  
  
व्यापारेष्वपि चान्येषु ते ऽप्येवं महिमान्वितम्  ।  
बुध्यैवं मन्त्रपूर्वं च स ( व्या )पारं शास्त्रचोदितम्  ॥ पौस्_२७।६९४ ॥  
  
कृतिं ( तं )ज्ञानात्मनाभ्येति ह्यचिरादेव कर्मणाम्  ।  
श्रोत्रियाणां द्विजेन्द्राणां त्वदर्थाश्रमवर्तिनाम्  ॥ पौस्_२७।६९५ ॥  
  
यद्वद्भुक्ताद्ध ?व ( विः)श्शूद्रात् न दोषो ज्ञानगौरवात्  ।  
एवं स्वभावदीप्तानां निर्मलानां सदैव हि  ॥ पौस्_२७।६९६ ॥  
  
नवैर्जातं ?न ( ?मनैर् ) मल्यं भवेच्छूद्रपरिग्रहात्  ।  
यथैतदेव शूद्राणां[न दोषो]ज्ञानगौरवात्  ॥ पौस्_२७।६९७ ॥  
  
अविरोधो ऽस्ति सर्वत्र मन्त्राणां समयैः सह  ।  
--------------------सर्वेषामत एव हि  ॥ पौस्_२७।६९८ ॥  
  
त्रयीमयानाम्मन्त्राणां प्रवृत्तिफलदायिनाम्  ।  
अस्ति ----------------------ष्मान्तद्विजग्रहम्  ॥ पौस्_२७।६९९ ॥  
  
अनिसर्गाद्विजश्रेष्ठ ब्रह्मतेजोविभासितम्  ।  
---------------------नामवस्थितम्  ॥ पौस्_२७।७०० ॥  
  
अनिषेकं च सम्बुद्धं बोध्यं तेषां स वर्तते  ।  
अपकारत्वम् एवास्ति -------परस्परम्  ॥ पौस्_२७।७०१ ॥  
  
द्विजेन्द्राणामृगादीनां मन्त्राणां कमलोद्भव  ।  
एक---नतरन्तं तु विश्रा -------क्रमात् क्रमात्  ॥ पौस्_२७।७०२ ॥  
  
संस्थितं च चतुर्थस्य शूद्रसञ्ज्ञस्य पौष्कर  ।  
प्रभाकरं च वाहं च ?तैक्ष्य ( ?क्ष्व्य )मध्ववशात्तु वै  ॥ पौस्_२७।७०३ ॥  
  
निवर्तन्ते तथा ब्रह्मन् तेजोवर्णत्रयं तथा  ।  
प्रतिषिद्धं यदर्थं वै ---------------------  ॥ पौस्_२७।७०४ ॥  
  
आधारस्तदृगादीनां मन्त्राणां मन एव हि  ।  
पवित्रता च या तेषां विद्धि सर्वेश्वरी हि सा  ॥ पौस्_२७।७०५ ॥  
  
निवृत्तचक्र ?कास्तु वै मन्त्रास्तन्निवृत्तिफलप्रदाः  ।  
संशयाविष्कृतानां च स्वाहा वौषड्वषट् तथा  ॥ पौस्_२७।७०६ ॥  
  
प्रतिषिद्धं यदर्थं वै मया ते कथितं पुरा  ।  
पूरणैर्भगवन्मन्त्राः प्रणव ---------------------  ॥ पौस्_२७।७०७ ॥  
  
सर्वज्ञपाचकास्ते वै सामान्या यद्यपि द्विज  ।  
मुखत्वेन च तत्रापि वर्तनते मस्वकर्मणि  ॥ पौस्_२७।७०८ ॥  
  
येन दीप्तिकारत्वं च नोद्वहन्ति महामते  ।  
आदिदेवेन विभुना ---------------------  ॥ पौस्_२७।७०९ ॥  
  
त्रिविधे शब्दराशौ तु त्रिविधा विकृतो जनः  ।  
अनन्ययाजिनो विप्रा मन्त्रसङ्घे ऽञ्चलादिकेः ?  ॥ पौस्_२७।७१० ॥  
  
ऋग्यजुस्साम --------------व्यामिश्रयाजकाः  ।  
चत्वारो ---------------------बीजपिण्डपदादिके  ॥ पौस्_२७।७११ ॥  
  
मन्त्रव्यूहे सुशुद्धे च रजोमोहान्वयोज्झिते  ।  
राजसानां हि मन्त्राणां तामसानां -------  ॥ पौस्_२७।७१२ ॥  
  
[विधिना]धिकृताः सर्वे आत्मलाभार्थमेव हि  ।  
सुयन्त्रितेन वै नित्यं भक्तेन च विशेषतः  ॥ पौस्_२७।७१३ ॥  
  
मन्त्रज्ञेन त्रयाणां च भाव्यं शूद्रेण सर्वदा  ।  
-------गाद्बलादीनां मन्त्राणां परमात्मनाम्  ॥ पौस्_२७।७१४ ॥  
  
----------कारिणां फलकैवल्यम् अब्जज  ।  
ऋग्यजुः सामसञ्ज्ञानां प्रयुक्तानां हि कर्मणि  ॥ पौस्_२७।७१५ ॥  
  
स्वर्गनिष्ठं हि चोत्कृष्टं सफलं साङ्गसां ?तथा  ।  
सिद्धसर्वज्ञमन्त्राणाम् अणिमा ----------  ॥ पौस्_२७।७१६ ॥  
  
संयुक्तम् अपवर्गेणाप्रार्थितं सर्वदैव हि  ।  
अत एव हि सामग्री निः शेषाराधकस्य च  ॥ पौस्_२७।७१७ ॥  
  
अपयुज्यति तत्सिध्यै फलं यस्याणिमादयः  ।  
भागेन मह सामग्ग्र्या ------- पौष्कर  ॥ पौस्_२७।७१८ ॥  
  
साक्षात्करं हि यत्तस्य कैवल्यं शाश्वतं फलम्  ।  
राजसानां हि मन्त्राणां तामसानां महामते  ॥ पौस्_२७।७१९ ॥  
  
ईषद् दृष्टफलोपेतम् आत्मसंस्कारमेव हि  ।  
जन्मोत्कर्षसमेतं च चित्तोत्कर्षफलप्रदम्  ॥ पौस्_२७।७२० ॥  
  
एषां प्रधानभूतं यत्फलम् उक्तव्यपेक्षया  ।  
सात्विकानां हि मन्त्राणाम् एकदेशाश्रितं हि यत्  ॥ पौस्_२७।७२१ ॥  
  
प्रत्ययार्थं हि मोक्षस्य सिद्धये सम्प्रकीर्तितम्  ।  
मशनामाकरोन्मन्त्राः ?तत्सिद्धिस्तत्क्रियावशात्  ॥ पौस्_२७।७२२ ॥  
  
क्रियाधिगम्यते शास्त्रात् ---------------------  ।  
-------संशुद्धिसन्तोषभक्तिपूर्वात्तु संयमात्  ॥ पौस्_२७।७२३ ॥  
  
भवेत्तत्साधुसम्पर्कात् --------------------- भोत् ?  ।  
सन्मन्त्राणां द्विजेन्द्राणां शाश्वतस्य च कर्मणः  ॥ पौस्_२७।७२४ ॥  
  
क्वचित्त्रयस्य संयोग ---------------फलम्  ।  
क्वचिन्महत्ता मन्त्राणां फलनिष्ठा क्रिया द्विज  ॥ पौस्_२७।७२५ ॥  
  
मुखस्वरूपा ---------------------णान् स्थितान्  ।  
अधिकारं क्वचित्कर्तुं स्थितं मन्त्रवशात् द्विज  ॥ पौस्_२७।७२६ ॥  
  
जन्मोत्कर्षक्रिया ---------- जायन्ते प्रत्ययैः सह  ।  
जात्वैवं योजनं कार्यं भक्तानां सर्वदैव हि  ॥ पौस्_२७।७२७ ॥  
  
मन्त्रव्यूहे तु विविधे ब्रह्मन् भोगापवर्गदे  ।  
इति श्रीपाञ्चरात्रे श्रीपौष्करसंहितायां श्राद्धाख्यानो नाम सप्तविंशो ऽध्यायः ॥  
  
____________________________________________________________________________________________  
  
  
 अथ अष्टाविंशो ऽध्यायः  
  
-(अत्र ग्रन्थपात श्व )-  
श्री भगवानुवाच ---  
  
न वेदपाठसक्तानां न मोक्षक्रतुयाजिनाम्  ।  
न तपो ऽभिरतानां च दानधर्मैकसेविनाम्  ॥ पौस्_२८।१ ॥  
  
अग्निहोत्रपराणां च सर्वेषां चैव पौष्कर  ।  
  
  
महत चाग्निहोत्रेण त्वेवमुक्ता गरीयसी  ।  
तथा कथं न संसारदुःखशान्तिर्भवेन्नृणाम्  ॥ पौस्_२८।३ ॥  
  
-(अत्र भूयान् ग्रन्थपातः )  
  
श्री भगवानुवाच ---  
  
स्वर्गमार्गप्रदं चैव तथात्कृष्टफलप्रदम्  ।  
केवलं चाग्निहोत्रं तु विप्राणां वेदवादिनाम्  ॥ पौस्_२८।४ ॥  
  
ये पुनस्तु ततो ब्रह्मन् स्थिता तद्धर्मधर्मिणि  ।  
त[पार्]चने समाधौ तु जपकर्मणि चस्तु तौ ?  ॥ पौस्_२८।५ ॥  
  
तेषामुन्नतचित्तानां भगवत्कर्मवेदिनाम्  ।  
सन्तप[द्]भवनं (?भविनां )सच्छास्त्रपरिशोधिनाम्  ॥ पौस्_२८।६॥  
  
गुग्गुल्वाद्यादिकैर्द्रव्यैः सम्पूर्णाहुतिभिः सह  ।  
कृतं रहस्यमन्त्रैस्तु भवादुत्तारकं भवेत्  ॥ पौस्_२८।७ ॥  
  
धिष्ण्या वैकङ्कती ॥॥॥। वैस्तु साधनैः  ।  
धनेन धर्मलब्धेन भक्त्या च श्रद्धयापि च  ॥ पौस्_२८।८ ॥  
  
यथावदाहृते वह्नौ नानायोन्युद्भवे तु वै  ।  
पुरा ते विधिना सम्यक्कुण्डं सं[?स्थाप्य चैव तु]  ॥ पौस्_२८।९ ॥  
  
अवतार्य च तन्मध्ये नानायोन्युत्थितं तु तत्  ।  
  
-(अत्र ग्रन्थपातः )-  
  
पौष्कर उवाच ---  
  
योनयो भगवंश्चाग्नेः ज्ञान[?तुमिच्छामि साम्प्रतम् ]  ।  
-------यथा ----------त्वत्प्रसादाधितकाम्यया  ॥ पौस्_२८।१०॥  
  
श्रीभगवानुवाच ---  
  
यौ (?यो )निरग्नेर्द्विधा सौरिप्रभवा रत्नलक्षणा  ।  
तत्करादर्शसंयोगाद् द्वितीया कमलोद्भव  ॥ पौस्_२८।११ ॥  
  
विविधारणियोनिस्तत्तै॥॥॥। नैकलक्षणा  ॥ पौस्_२८।१२ ॥  
  
या मन्थनक्रमेणैव जगत्यस्मिन् व्यवस्थिता  ।  
[विविधारणियोगाद्]वै परस्परनिधर्षणात्  ॥ पौस्_२८।१३ ॥  
  
कदाचित्[स्थात्तदुद्भूतिः]कैचकी यत्जवर्जिता  ॥ पौस्_२८।१४ ॥  
  
त्रिप्रकारां तु पाषाणी तत्रैषा केवलाब्जज  ।  
या समग्रेशुभे गे वै (?ग्रावे )परस्परनिघर्षणात्  ॥ पौस्_२८।१५ ॥  
  
[दीप्तानामन]लानां तु प्रज्वालयति पर्वतान्  ।  
सलोहघातकी चैव तर्जन्या भ्रंशलक्षणा  ॥ पौस्_२८।१६ ॥  
  
तृतीयावर्तयोः सम्यक् तामनं च परस्परम्  ।  
लोहपाषाणयोनीनां[तामनं स्यात् त]थैव च  ॥ पौस्_२८।१७ ॥  
  
अष्टम ॥॥॥।पि सङ्क्षिप्तमेकमन्थानलक्षणम्  ॥ पौस्_२८।१८ ॥  
  
सन्ताडनं च ॥॥॥॥॥॥॥॥॥॥॥॥॥॥ न्न परं हि तम्  ।  
यद्रत्नत ॥॥॥। कुत्रापि कमलोद्भव  ॥ पौस्_२८।१९ ॥  
  
(॥।)  
  
प्रकृष्टमपि बोद्धव्यं काल॥॥॥॥॥॥॥॥॥॥॥  ।  
ज्वालाग्रात्तु कचालाच्च तद्भूतिमस्त ॥॥॥।  ।  
आसां पञ्चविधं स्थानं ॥॥॥।न्तं ब्राह्मणाकिम्  ।  
  
सदेव नानादेवैस्तु व्यक्तियुक्ता महामते  ।  
शक्तिर्गणश रैः पूर्णा सामान्यव्याप[काभवेतु]  ॥ पौस्_२८।२४ ॥  
  
शक्तिभावेन वै तस्मादहर्तव्यं च पावकम्  ।  
यथा गृही तथा[नृभ्यां]विरोधे नोपपद्यते  ॥ पौस्_२८।२५ ॥  
  
तस्मात्सर्वपदार्थानामादेशा (?शात् )शक्तिरब्जज  ।  
श (?विशे )षणं तु वै वह्नेर्वह्निकार्ये ह्युपस्थिते  ॥ पौस्_२८।२६ ॥  
  
चतुष्प्रकाराग्षैव गीयते सप्तधा पुनः  ।  
कथा कमलसम्भूत तवेदानीं निगद्यते  ॥ पौस्_२८।२७ ॥  
  
याक्षी च पार्थिवी सौरी शैखी भ्राष्ट्री तथैव च  ।  
कापाली कमलोद्भूत स्वतन्त्राग्नि (ग्ने )श्च तं (?तां )विना  ॥ पौस्_२८।२८ ॥  
  
स्थितिरासां द्विधा विप्र पुनरेव निगद्यते  ।  
निर्बीजाख्या सबीजा च निर्बीजा तावदुच्यते  ॥ पौस्_२८।२९ ॥  
  
भवनी द्विप्रकारा च तत्स्थानाख्यच वै (कै )चकी  ।  
सलो[हा]चैव पात्राणि (?)केवलाश्ममयी तथा  ॥ पौस्_२८।३० ॥  
  
निर्बीजेयं समाख्याता सबीजा च निगद्यते  ।  
शैखी भ्राष्ट्री च कापाली स्वतन्त्रानललक्षणा  ॥ पौस्_२८।३१ ॥  
  
होत्रा संयोजनी चैव यदुक्तं ते मयाब्जज  ।  
अविशेषा सुसामान्या सर्वेषां चैव सर्वदा  ॥ पौस्_२८।३२ ॥  
  
यद्यप्यब्जसमुद्भेत तथावग[मितं]श्रुणु  ।  
[विशेषयो]नीनामाश्रमाणां स्थितं क्रमात्  ॥ पौस्_२८।३३ ॥  
  
विहिता ब्रह्मचारीणां लोहपाषाणलक्षणा  ।  
आधानाख्या गृहस्थानां कैचकी वनवासिनाम्  ॥ पौस्_२८।३४ ॥  
  
सावित्री च यतीनां वै त्वाराधन[रतात्मनाम्]  ।  
[युक्त]षट्कर्मसक्तानां बाकीमन्यानलक्षणा (?न्यानललक्षणा )  ॥ पौस्_२८।३५ ॥  
  
विहिता नयने वह्नेररणीनां परस्य च  ।  
नृपस्य तदनुज्ञाता सामान्यान्नाभसी द्विधा  ॥ पौस्_२८।३६ ॥  
  
तद् द्वयं तदनुज्ञानं (?तं )त्रितय -------  ।  
सीमन्त वैश्यजातेर् वै त्रयमेतच्च रा  ॥ पौस्_२८।३७ ॥  
  
शूद्रस्य क्रमसिद्ध्यर्थं विशेषात्तदनुज्ञया  ।  
द्विजेन्द्रस्य द्विजे ------- --------------  ॥ पौस्_२८।३८ ॥  
  
------- ---------------दशास्तु वै  ।  
द्वितीया चैव शूद्रस्य स -------दन्यस्य पौष्कर  ॥ पौस्_२८।३९ ॥  
  
आपत्काले तु नान्यस्य यच्छेच्छूद्रस्य वान्य -------  ।  
--------------------------------------------  ॥ पौस्_२८।४० ॥  
  
--- (अत्र कोशचतुष्टये ऽपि ग्रन्थपातः)---  
  
------- ------- -------चो विरोधकृत्  ।  
-------तथान -------मेतन्मुख्यमतः परम्  ॥ पौस्_२८।४१ ॥  
  
तम्मुख्य ----------व्युत्क्रमं चाल्पसिद्धिदम्  ।  
फलभेदेन सर्वेषां विहिता योनयो ऽ खिलाः  ॥ पौस्_२८।४२ ॥  
  
एकादशाब्जसम्भूत यथा तदवधारय  ।  
रत्नजा भूमिकामानां कांसी तेजो ऽर्त्भिनां तु वै  ॥ पौस्_२८।४३ ॥  
  
गोप --------------------यच्छत्यरणिलक्षणा  ।  
विजेया कैचकी योनिः सुखसौभाग्यपुष्टिदा  ॥ पौस्_२८।४४ ॥  
  
बुद्धिवीर्यप्रदा भूमिः -------ख्या शत्रुनाशिनी  ।  
किर्तिता लोहपाषाणशोभिनी योनिरब्जज  ॥ पौस्_२८।४५ ॥  
  
धर्मा -------शैखी भ्राष्ट्री भूमिप्रदा तु वै  ।  
संवेदयोनिः कापाली स्थानवृद्धिकराब्जज  ॥ पौस्_२८।४६ ॥  
  
रोगोपशान्तिकामानां योनिर्भूतकरी शुभा  ।  
चतुर्णामाश्रमाणां च मनुकल्पे[पु रोदिता]  ॥ पौस्_२८।४७ ॥  
  
अण्डभा ?न्नविरोधो ऽस्ति त्वन्योन्यहरणे सति  ।  
सर्वेषां योनयः सर्वा इच्छाकाले ह्युपस्थितौ (ते )  ॥ पौस्_२८।४८ ॥  
  
मन्त्राराधनसक्तानामविरुद्धाः सदैव हि  ।  
याव -------वाधिकं काले माभूतं यत्पुरा द्विज  ॥ पौस्_२८।४९ ॥  
  
प्रमादानुपशान्तश्चे द्योनिरन्याहरेत् पुनः  ।  
न बलादुपरोधाच्च सङ्ग्रहस्थस्य नार्चनात्  ॥ पौस्_२८।५० ॥  
  
सङ्गृहीतस्य वै भुयः प्रायश्चित्तं समाचरेत्  ।  
सविशेषं प्रकाशे तु ह्यप्रकाशौ तु चान्यथा  ॥ पौस्_२८।५१ ॥  
  
इति श्रीपञ्चरात्रे पौष्करसंहितायां हुताशनयोनिविभागो नाम अष्टाविंशो ऽध्यायाः ॥  
  
____________________________________________________________________________________________  
  
  
अथ एकोनत्रिंशो ऽध्यायः  
  
श्रीभगवानुवाच ---  
  
प्राजापत्ये दैशिकीये शैषोत्थकरसम्मिते  ।  
क्षेत्रं क्रमान् नयेद् वृद्धिं तावद् एकैकम् अङ्गुलम्  ॥ पौस्_२९।१ ॥  
  
यावद् अष्टकरं क्षेत्रं धिष्ण्यार्थम् उपजायते  ।  
एवं स्यान्मानभावेन त्वेकाशीत्यधिकं शतम्  ॥ पौस्_२९।२ ॥  
  
कुण्डानां सर्व -----------------------  ।  
जायते ऽष्टगुणं सङ्ख्या त्वष्टदिक्संस्थिता शुभा  ॥ पौस्_२९।३ ॥  
  
चतुरश्रादिभेदोत्था काम्यानां कर्मणां द्विज  ।  
-------प्रकारेण क्षेत्रसाम्येन वै सति  ॥ पौस्_२९।४ ॥  
  
सद्रत्नमालाश्रीवत्समुकुटाङ्गदलक्षणाः  ।  
शङ्खचक्रगदापद्मशार्ङ्गनानाशरोपमाः  ॥ पौस्_२९।५ ॥  
  
सर्वे सपीठा विहिताश्चतुस्त्रिद्वयेकमेखलाः  ।  
चक्रपद्मगदाशङ्खसमस्तव्यस्तलाञ्छिताः  ॥ पौस्_२९।६ ॥  
  
तथाष्टयोनिनिर्वाहैः स्वैरङ्गैरुचिरोत्थिताः  ।  
प्रत्येकस्वस्वकव्यासद्विद्विद्वादशसङ्ख्यया  ॥ पौस्_२९।७ ॥  
  
भागं तम् अङ्गुलं विद्धि सर्वावयवसिद्धये  ।  
नानास्वातवशात् चैव सर्वेषां पुनरेव हि  ॥ पौस्_२९।८ ॥  
  
अप्रकाशप्रकाशाख्यं भेदं तु विविधं स्मृतम्  ।  
सद्भोगलक्षणं बन्धम् अनन्तफलम् अर्थिनाम्  ॥ पौस्_२९।९ ॥  
  
----------व्यासस्वाताः समा हि या  ।  
सम्प्रयच्छति कामानां सम्पदं परमेश्वर  ॥ पौस्_२९।१० ॥  
  
प्रकाशिलक्षणन्याये तेषां स्वातो महामते  ।  
------------------------------क्षया  ॥ पौस्_२९।११ ॥  
  
आद्वादशाङ्गुलाः कुण्डाः करान्ते ये त्रयोदश  ।  
सर्वाकृतिधराश्चैव जङ्गमा मेखलोज्झिताः  ॥ पौस्_२९।१२ ॥  
  
अनुकल्पे तु विहिता जङ्गमा मन्त्रतर्पणे  ।  
एवं द्विहस्तपर्यन्ताः महालक्षणलक्षिताः  ॥ पौस्_२९।१३ ॥  
  
भूमावुल्लिख्य सम्पूर्य धान्यैर्बीजैर्मृदा तु वा  ।  
सामग्रीविरहाद् वापि शश्वत्कर्मसमाप्तये  ॥ पौस्_२९।१४ ॥  
  
अनुकल्पानुकल्पे तु नित्यम् एवाविरोधकृत्  ।  
त्वगन्वितैः समैः पूर्णैः सरसैः सरलैः स्थिरैः  ॥ पौस्_२९।१५ ॥  
  
दलीकृतैस्तु ---------------------  ।  
-------काष्टैः -------कार्यात्र वै पुरी  ॥ पौस्_२९।१६ ॥  
  
द्वादशाङ्गुलपूर्वाणां धातूत्थानाम् अपि द्विज  ।  
विधेया हव्यपूरित्वे चलानाम् एवमेव हि  ॥ पौस्_२९।१७ ॥  
  
नाकुण्डं हवनं यस्मात्सिद्धिकृन्मन्त्राजिनाम्  ।  
तस्मात्कुण्डं सदा कार्यं सौत्रं वा जङ्गमं स्थिरम्  ॥ पौस्_२९।१८ ॥  
  
हव्यभूमेर्विशेषाच्च पीते तु द्विगुणोच्छ्रिते  ।  
तत् तद् द्विचतुरश्रं तु व्यष्टाश्रं परिमण्डलम्  ॥ पौस्_२९।१९ ॥  
  
-------षष्ठांशद्विषट्कांशेन चोन्नतम्  ।  
आपाद्य स्वातमानं प्राग्यथाभिमतम् उच्छ्रितम्  ॥ पौस्_२९।२० ॥  
  
इष्टकाभिव् अपक्वाभिः पक्वाभिर्वा यथारुचि  ।  
------------------------------हितम् अन्यदा  ॥ पौस्_२९।२१ ॥  
  
कुर्याद्वाथ समास्तुल्या तेष्वंशं -------स्यतः क्षितः  ।  
द्वयङ्गुलेनाधिकं जातं वासाद् वासां यथा भवेत्  ॥ पौस्_२९।२२ ॥  
  
प्राङ्मेखलाननात् देशात् तत्तद्वा पत्तदु -------  ।  
--------------दुप्रेमा -------वनेः पुरा  ॥ पौस्_२९।२३ ॥  
  
त्रिभागोनम् अथार्धं च नेमिमानसितात्मना  ।  
कुण्डानां तत्त्वतो मानाद् अवस्थानं द्वादशानां महामते  ॥ पौस्_२९।२४ ॥  
  
द्वादशाङ्गुलनिष्ठानां द्वादशानां कदाचन  ।  
संविभज्य चतुर्धात्र त्रिधा वामललोचन  ॥ पौस्_२९।२५ ॥  
  
तन्मानम् अथ नेमीनाम् उच्छ्रिता विस्तृतेरपि  ।  
तत्समा सर्वदा योने[ःकार्]येण पृष्टतःकृतेः  ॥ पौस्_२९।२६ ॥  
  
किन्तु व्द्यङ्गुलमानेन प्रोन्नता पृष्ठतो ऽवधेः  ।  
ह्लासयेद् अनुपातेन त्वन्तु नेम्य -------क्रमात्  ॥ पौस्_२९।२७ ॥  
  
स्वाङ्गुलांश्च तृतीयांशादुल्बणत्वेन सर्वदा  ।  
विस्तृता मेखलामानात् पादोनात् कमलोद्भव  ॥ पौस्_२९।२८ ॥  
  
विधेयाथ त्रिभागेन तदग्रं सम्प्रसार्य च  ।  
-----------------------------द्य मेखला  ॥ पौस्_२९।२९ ॥  
  
------------------------बिम्बप्राणप्रणालवत्  ।  
तं योनिं वृद्धिनिर्वाहं कोष्ठानिष्ठाविधिं क्रमात्  ॥ पौस्_२९।३० ॥  
  
समापाद्यानुपातेन समं श्लक्ष्णं गजोष्ठवत्  ।  
समाश्रित्य स्वकं ?मूर्तिं विचित्रां गुणलक्षणाम्  ॥ पौस्_२९।३१ ॥  
  
निर्वहन्ति निशं बोधप्रवाहेना ----------नादिना  ।  
पुंसमुद्रे त्वगाधे तु स ----------क्षालनाश्रये  ॥ पौस्_२९।३२ ॥  
  
निशम्य योनिं ----------व्योम्नि रज -------  ।  
द्वाभ्यां गुणाभ्यां तमसो द्विनेमिविनित्ततात्  ॥ पौस्_२९।३३ ॥  
  
गुणस्याभिभवादेव ----------कं वत्सत्वमेखलम्  ।  
यदमूर्तं परं ब्रह्म तद् विद्धि नभसो गतम्  ॥ पौस्_२९।३४ ॥  
  
सचतुर्मेखले धिष्ण्ये मेखलासं चतसृषु  ।  
चतुरात्मानम् अव्यक्तं तत्र प्राक् परिधेः स्वयम्  ॥ पौस्_२९।३५ ॥  
  
समः सम्पूर्णमूर्तीनां ममा-------मोक्षजम्  ।  
गुणद्वयद्वयात्मानम् अच्युताद्यं क्रमात् त्रयम्  ॥ पौस्_२९।३६ ॥  
  
---------------------सा योनिः सर्वकर्मणाम्  ।  
यत्प्रवाहाश्रितं कर्म ब्रह्मण्येकात्मतां व्रजेत्  ॥ पौस्_२९।३७ ॥  
  
विस्तीर्णानन्तयोनीनां दूरतो वन?मूर्तिनाम्  ।  
कुण्डनामितिमारी ?----------पूव्रवत्  ॥ पौस्_२९।३८ ॥  
  
विधेया वितताश्चाङ्गी-------सुस्थिरवर्तिरा  ।  
पल्वस्तनगर्भेण तमूर्धक्षणम् आसपातयेत् ?  ॥ पौस्_२९।३९ ॥  
  
योनिश्चलस्तो ऽन्येषाम् उद्यतानां -------  ।  
--------------वितता कार्या सुस्थिता दर्पणोदरा  ॥ पौस्_२९।४० ॥  
  
_____________________________________________________________  
  
म्स्। क रेअद्स् अड़्तेर् ३८अब्:  
--कुण्डलानाममि ---------------पूर्ववत्  ।  
विधेया वितताङ्गी सुस्थिरवर्ति -------  ।  
-------दर्भेण ----------------------  ।  
योनिश्चलरतो ऽन्येषामुद्यताना -------  ।  
--------------वितता कार्या सुस्थिता दर्पणोदरा  ।  
सङ्कोचः कुण्डनेमीनामनुकाले त्वतः शृणु  ।  
चतुर्भागा तुषा ?विप्रह्युत्तमादिव्यपेक्षया  ।  
करा ---------------------ह्यङ्गुलैः पञ्चभिर्विना  ।  
सततप्यासमानानां नानाकारवदात्मनाम्  ।  
विस्तारायामतुल्यां च --------------  ।  
--------------मेकैकमङ्गुलानन ?  ।  
बन्धयेद्विकलान्येति साक्षि ---------------  ।  
तुङ्गद्व --------------------------  ।  
द्विहस्तमूर्घतो ऽन्येषां तत्समं तु भवेच्छतम्  ।  
एवं विचार्य च पुरा देशकालवशादिकम्  ।  
स्वसामर्थ्यं ततो व्यूहसूत्रपातं स -------  ।  
-------समक्षं च चि -------यादिष्टकादिकैः  ।  
---------------पीढानामूर्ध्वतो ऽब्जज  ।  
खातो ऽष्टमेखलानां च चोनिः पीढस्य पौष्कर  ।  
_____________________________________________________________  
  
  
  
सङ्कोचः कुण्डनेभीनाम् अनुकाले त्वतः शृणु  ।  
चतुर्भागा तु षा (?सा )विप्र ह्युत्तमादिव्यपेक्षया  ॥ पौस्_२९।४१ ॥  
  
करायस्स (?न्तः स )मितं मानम् एकैकानाङ्गुलेन वा  ।  
वर्धयेत् द्विकरा --------------न्येति साक्षितः  ॥ पौस्_२९।४२ ॥  
  
सर्वदिक् करमानाश्चाप्यङ्गुलैः पञ्चभिर्विना  ।  
सततव्यासमानानां नानाकारवद् आत्मनाम्  ॥ पौस्_२९।४३ ॥  
  
विस्तारायाम् अतुल्यानां धिष्ण्यानां मेखलासु च  ।  
-------सतुङ्गद्व----------सर्वमूर्धे नवोन्नति  ॥ पौस्_२९।४४ ॥  
  
द्विहस्ता मूर्धतो ऽन्येषां तत्समं तु भवेच्छतम्  ।  
एवं विचार्य च पुरा देशकालवशादिकम्  ॥ पौस्_२९।४५ ॥  
  
स्वसामर्थ्यं ततो व्यूहस्तत्र पातं ससिरि ?---  ।  
-------शिल्पिसमक्षं च चिन्व (?नु )याद् इष्टकादिकैः  ॥ पौस्_२९।४६ ॥  
  
सवृत्ताष्टाश्रतुर्यान्त्री (?श्रि )पीठानाम् ऊर्ध्वतो ऽब्जज  ।  
खातो ऽष्टमेखलानां च चोनिः पीठस्य पौष्कर  ॥ पौस्_२९।४७ ॥  
  
क्षयवृद्ध -------प्रत्याय्य द्रुमनस्वयम्  ।  
विलाप्यन्त -------ज्ञानसंशुद्धया धिया  ॥ पौस्_२९।४८ ॥  
  
द्विशोभात्मना स्वे -------तुष्ट्यर्थं साम्प्रतं नयेत्  ।  
भगवद् वह्निशक्तेर्वै ज्वालाद्या प्रकृतिः परा  ॥ पौस्_२९।४९ ॥  
  
अपरा प्रकृतधिष्ण्यानां नानाकारं यथानलात्  ।  
एतद् एवाग्निरूपा(?पं )वै कुण्डभावान्नि (?गाग्नि )कर्मणि  ॥ पौस्_२९।५० ॥  
  
का --------------विहिता विभोर्विप्राननस्य च  ।  
हव्यं यत् पतिते कुण्डे दीयमानं हि देशिकात्  ॥ पौस्_२९।५१ ॥  
  
सर्वं सिद्धिदम् अग्नेर्वै हुतं यद् दहते ऽखिलम्  ।  
पुरस्तात् -------सम्यक् क्रमाल्लब्धं बलं स्वयम्  ॥ पौस्_२९।५२ ॥  
  
कोटिलक्षायुतगुणं द्रव्यं यद् विहितं हुतम्  ।  
विधूमे लेलिहाने ऽग्नौ स्वे -------स्वशयाश्रिते  ॥ पौस्_२९।५३ ॥  
  
सहस्त्रशतसङ्ख्यं च जुहुयाद् द्रव्यसङ्ग्रहम्  ।  
दण्डकृद् द्विकपक्षं च[यन्]निर्वाहकम् अक्षयम्  ॥ पौस्_२९।५४ ॥  
  
धारावाहि ततो ऽन्येषा --------------  ।  
पुत्र युक्त्याम्बरस्थं च मन्त्रब्रह्माम्बुजोपरि  ॥ पौस्_२९।५५ ॥  
  
मुख्यकल्पो विलुप्ते तु -------युक्तम् अथाब्जज  ।  
कुण्डानां विततानां च वंशवीर्यादिकं च यत्  ॥ पौस्_२९।५६ ॥  
  
---------------------------ततोन्नतिः  ।  
कमलालयगर्भं तु ताम्रम् आयसजं तु वा  ॥ पौस्_२९।५७ ॥  
  
धर्मान्यो(?न्तो )द्वहनं येन न स्वेव (?स्वे न )यति भूतलम्  ।  
संस्कारसंस्कृतं कुर्यात् कुण्डं तदनु तन्न्यसेत्  ॥ पौस्_२९।५८ ॥  
  
--------------------तत्राग्निं जनयित्वावतार्य च  ।  
आज्यदोहैस्तु बहुभिः मन्त्रसन्तर्पणाय च  ॥ पौस्_२९।५९ ॥  
  
वह्नेवो (?रो )ङ्कारवेगेन रसता सूपरि द्विज  ।  
पातयेद् आज्यदोहं द्राक् मध्ये मन्त्रात्मनो विभोः  ॥ पौस्_२९।६० ॥  
  
मोक्षभोगाप्तये चैवं ब्रह्मरन्ध्रमुखे क्रमात्  ।  
यथागन्धवनोपेतं सम्पूर्णं च समप्रभम्  ॥ पौस्_२९।६१ ॥  
  
कृत्वा तु मन्त्रनाथस्य ब्रह्मन् अर्चनसंयुतम्  ।  
सव्यूहव्याङ्गसंयुक्तं लाञ्छनस्यावृतस्य च  ॥ पौस्_२९।६२ ॥  
  
कुर्याल्लब्धाधिकारो ऽथ सेवार्थम् अयुतादिकम्  ।  
जपम् आरब्धमन्त्रस्य ब्रह्मपूर्वम् अतन्द्रितः  ॥ पौस्_२९।६३ ॥  
  
नियतं हि य (था श ?)क्ति प्रभाते ऽस्तं गते रवौ  ।  
रात्रिया (?रात्रेर्वा )मध्यभागे तु यथाशास्त्रनिबन्धनम्  ॥ पौस्_२९।६४ ॥  
  
पूर्वसेवाविधेरूर्ध्वं प्रीत्यर्थं पूजितस्य च  ।  
लक्षजापादिके सिद्धे -------ब्रह्मदिने -------  ॥ पौस्_२९।६५ ॥  
  
समाप्ते तत्समे होमे -------विहितो ऽथवाब्जज  ।  
अङ्गेनम् अङ्गतुल्यं वा धान्यैर्बीजैस्तिलैः फलैः  ॥ पौस्_२९।६६ ॥  
  
हरिणानननाराचमुद्रया जलजाख्यया  ।  
--------------समत्वात् जुहुयात् तदनन्तरम्  ॥ पौस्_२९।६७ ॥  
  
षण्माससममानेन द्विगुणेनाथ पौष्कर  ।  
चतुर्गुणेन वा शक्त्या ह्यन्तरान्तरयोगतः  ॥ पौस्_२९।६८ ॥  
  
शक्त --------------शतान्ते च द्विचतुष्परिपूरिते  ।  
-------वे साज्ये त्रिचतुष्कैकरात्रिणाम्  ॥ पौस्_२९।६९ ॥  
  
---------------------भूरिचात्म समानयेत्  ।  
समि -------------------------------------  ॥ पौस्_२९।७० ॥  
  
-------नखिलमन्त्रेस्तु सह मन्त्री च संहिताम्  ।  
समुच्चरन् धिया सम्यक् स्वशक्त्या वा पृथक् पृथक्  ॥ पौस्_२९।७१ ॥  
  
भिन्नमन्त्रगणं सर्वम् आज्यदोहैर्मुदं नयेत्  ।  
ध्रुवाच्चार्चितया ?--------------त्तु वै  ॥ पौस्_२९।७२ ॥  
  
तल्लक्षणम् अथो वक्ष्ये मानमेयसमन्वितम्  ।  
प्रसिद्धयज्ञवृक्षोत्थं न दोषैर्दृढमव्रण (त )म्  ॥ पौस्_२९।७३ ॥  
  
सुस्पष्टं काष्ठम् आदाय दवाग्नित्रासवर्जितम्  ।  
निरसञ्जिरका ?--------------पर्युषितं शुभम्  ॥ पौस्_२९।७४ ॥  
  
मध्यमाङ्[गु]लिपर्यन्तं बाह्नोरामणिबन्धतः  ।  
तमङ्गुष्ठोदरैर्भूयो --------------नगुण्य च  ॥ पौस्_२९।७५ ॥  
  
अष्टावष्टौ त्यजन् यायात् शेषास्त्वेकाधिकाहि ---  ।  
आचारस्ते वै परिज्ञेया ध्वजाद्य(न्य )ष्टौ यथाक्रमात्  ॥ पौस्_२९।७६ ॥  
  
तत्रैवम् अवशेषं यच्छुभं च शुभनः स्मृतः  ।  
यूयं (?थं )युग्मावशेषाच्च तृतीयाच्च मृगाधिपः  ॥ पौस्_२९।७७ ॥  
  
चतुष्टय स्व (?श्व )वृद्धिं च पञ्चका वृषभः स्मृतः  ।  
करष्मका (?करेणुका )च शेषाच्च गजा वै सप्तकात् तु वै  ॥ पौस्_२९।७८ ॥  
  
एकाख्यः सप्तकाः शुद्धेस्तत्रामी शुभदाः स्मृताः  ।  
गजेन्द्रसिंहवृषभध्वजाद्या ये शुभप्रदाः  ॥ पौस्_२९।७९ ॥  
  
अशुभाय(?ये )विघातार्थं स्वशुभाय(?ये )विवृद्धये  ।  
अङ्गुलं वाङ्गुलयुतं युक्तिदैर्ध्यं विनिक्षिपेत्  ॥ पौस्_२९।८० ॥  
  
तद् दीर्घं पञ्चधा कुर्यात् तद् विरुतारं दलेन तु  ।  
सिद्धये मध्यदेशस्य विधेया यत्र पौष्कर  ॥ पौस्_२९।८१ ॥  
  
आद्यकौशादयश्वागोः तद् उद्देशात् क्रमेण तु  ।  
पत्रकेसरचक्राङ्गं भूमीनां ह्रासमाचरेत्  ॥ पौस्_२९।८२ ॥  
  
-------वनिपर्यन्तम् उन्नतास्तात्क्षिपेत् पुनः  ।  
निर्वर्त्याः कर्णचिह्नास्तु चक्राब्जाभ्यां तु सान्तरात्  ॥ पौस्_२९।८३ ॥  
  
पञ्चमांशेन दैर्ध्यं तु तद् विस्तारसमेन तु  ।  
द्विभागसंहतं चैव शाखादेशाग्रतो भवेत्  ॥ पौस्_२९।८४ ॥  
  
-------चेतराकारवेदी कार्या वसुन्धरा  ।  
आराप्रणालमध्यस्ता नानाकर्मविराजिता  ॥ पौस्_२९।८५ ॥  
  
स्वं स्वं संवेदितं कुर्यात् तेन चावेदिकं शुभम्  ।  
क्षितिमण्डलमध्यस्थभागेनाद्येन वै ततः  ॥ पौस्_२९।८६ ॥  
  
कमलं लक्षणोपेतं केवलं षोडशच्छदम्  ।  
सनालम् अभिनिर्वर्त्य केसरालं सकर्णिकम्  ॥ पौस्_२९।८७ ॥  
  
निबीजं कर्णिकाकोशम् ईषत्परिविभूषितम्  ।  
यथोक्तलक्षणाढ्येन हेतीशेनावृतं तु वा  ॥ पौस्_२९।८८ ॥  
  
चक्रधारावनिं कुर्यात् कोणेषूभयतो ऽङ्किताम्  ।  
कौस्तुभैः स्वस्तिकैर्वाथ शङ्खाद्यैर्मण्डल ?मण्डितम्  ॥ पौस्_२९।८९ ॥  
  
तारात्ता (ए )गणाढ्यं वा --------------  ।  
--------------कुर्याच्चास्त्रं चोग्रयावदासचेत्  ॥ पौस्_२९।९० ॥  
  
अतश्चान्तानुपातार्थम् अष्टांशं पक्षगं पुनः  ।  
त्यक्त्वा समाचरेद्ध्रासं यथा स्याद् गजपाणिवत्  ॥ पौस्_२९।९१ ॥  
  
अन्तरं वसुधाभ्यां --------------ष्टांशसम्मितम्  ।  
कार्यं षडंशतुल्यं वा विस्तृतैः शुभलक्षणम्  ॥ पौस्_२९।९२ ॥  
  
तद् विस्तारं द्विधा कृत्वा पञ्चधा वा समैः पदैः  ।  
----------------------------मध्यभागस्य---  ॥ पौस्_२९।९३ ॥  
  
-------भागम् अभागं च पक्षयोर्वा द्वयं द्वयम्  ।  
अग्रतश्चानुपातार्थं विभज्यैव यथेच्छया  ॥ पौस्_२९।९४ ॥  
  
स्कन्धान्तरं च ---------------------  ।  
मत्स्यवल्लाञ्ञ्छन --------------यथाक्रमम्  ॥ पौस्_२९।९५ ॥  
  
पार्श्वाभ्याम् अन्तरं बाह्यात् शेषं कण्ठात्मना नयेत्  ।  
यथा स्याद् गोमुखे भास -------कण्ठं महर्द्धिदम्  ॥ पौस्_२९।९६ ॥  
  
  
निर्मुक्तवेदिकानां तु शङ्खादीनां यदन्त-------  ।  
-------पट्टेन युक्तं --------------पद्मद्वयेन वा  ॥ पौस्_२९।९७ ॥  
  
वेदिकावासुधांशा (भ्यां )त्वनुपातेन शातयेत्  ।  
स्कन्धकण्ठात् समारभ्यत्रयो ग्रीवा यथेच्छया  ॥ पौस्_२९।९८ ॥  
  
विधाय भागं प्रागुक्त ---------------------तम्  ।  
वेदिकाविधिहीनस्य शङ्खस्य वचनं हि यत्  ॥ पौस्_२९।९९ ॥  
  
सपादभागसमेतं कुर्यात् पञ्चाङ्गसम्मितम्  ।  
विस्तृतेर् वाधिकं किञ्चित् न्यूनं वा राजते यथा  ॥ पौस्_२९।१०० ॥  
  
कुम्भभागत्रयं सद्मद्वयं संशातयेत् क्रमात्  ।  
पृथूदरस्य शङ्खस्य पञ्चमांशेन शातयेत्  ॥ पौस्_२९।१०१ ॥  
  
कुक्षिदेशं द्विधा चैव स्त्रगाद्यैर् अर्चयेत् ततः  ।  
वर्तते मूलम् आश्रित्य दैर्ध्याद् भागत्रयं हि यत्  ॥ पौस्_२९।१०२ ॥  
  
तन्मध्यात् कण्ठदेशे प्रागाक्षिप्याङ्गं यथोदितम्  ।  
शेषं तु दशधा कृत्वा ततः सप्ताङ्गसम्मितम्  ॥ पौस्_२९।१०३ ॥  
  
दण्डं कुर्याद् गदाकारं कण्ठविस्तारविस्तृतम्  ।  
द्विप्रकारं यथोद्दिष्टमते-------लवणान्वितम्  ॥ पौस्_२९।१०४ ॥  
  
अंशकत्रितयेनैव तत्र निर्माणम् उच्यते  ।  
वेदिकोपगतं कुर्याद् एकभागसमाश्रितम्  ॥ पौस्_२९।१०५ ॥  
  
स्वास्तिकं लक्षणोपेतं मध्यतः कमलाङ्कितम्  ।  
कर्णिका निचयश्श्चान्तं ?प्रत्यंशं रचयेत् ततः  ॥ पौस्_२९।१०६ ॥  
  
अङ्गणे -------पेतैः सुसमैर् अन्तरीकृतैः  ।  
(॥।)  
  
धाराचनविधानैवं ?द्विषट्कपरिनिष्ठिते  ।  
वर्तुलं चतुरश्रं तु --------------चयमध्यगम्  ॥ पौस्_२९।१०८ ॥  
  
करग्रहवतीं मुष्टि--------------मरोदयलक्षणाम्  ।  
ईषा (?षन् )मानाधिकं दण्डं बाह्यम् आपूरयेत् तथा  ॥ पौस्_२९।१०९ ॥  
  
शतपत्रम् अधोवक्त्रं पृथुलं चोर्ध्वकर्णिकम्  ।  
मुष्टिनिष्ठायुधौ (?वधौ )कुर्यात् बहुपर्णं सकेसरम्  ॥ पौस्_२९।११० ॥  
  
अथवेदिक्षिपेत् ?पीठलक्षणं चापरं शृणु  ।  
विहितं चार्धकल्पेयं ?देवपीठोपमं शुभम्  ॥ पौस्_२९।१११ ॥  
  
उष्णीवपदपर्यन्तम् आचाग्रेः स ?विभज्य च  ।  
स (मैर् )भागैः पुरात्र स्यु-------द्वाद---दिष्टमुच्यते  ॥ पौस्_२९।११२ ॥  
  
पद्मं चक्रारविन्दं वा -------लक्षणलक्षितम्  ।  
किन्तु मानं विभागं च भूयः क्षेत्रवशात् शृणु  ॥ पौस्_२९।११३ ॥  
  
ब्रह्मस्थानावधेः क्षेत्रं कृत्वा षङ्भागभाजितम्  ।  
द्वौ भागौ भूषयेन्मध्ये कर्णिकापदसिद्धये  ॥ पौस्_२९।११४ ॥  
  
परिधिश्चार्धभागेन त्वर्धेन केसरावलिम्  ।  
सार्धेन पत्रनिचयं व्योम चार्धेन तद् बहिः  ॥ पौस्_२९।११५ ॥  
  
पार्थिवं पुरम् अंशेन विचित्ररचनान्वितम्  ।  
सान्तराणि समासाद्य क्षेत्राण्येतानि पौष्कर  ॥ पौस्_२९।११६ ॥  
  
किञ्चित् किञ्चित् समादाय प्रो[न्नते]ष्ववयवेषु च  ।  
आख्यातपरि[तो] ब्रह्मन् दलपादानिकं क्रमात्  ॥ पौस्_२९।११७ ॥  
  
निम्नतां च नयेद् ईषत् क्षेत्रात् क्षेत्रं यथोदितम्  ।  
शेष एव सचक्रम्य [परि]मार्यचान्यथा  ॥ पौस्_२९।११८ ॥  
  
खातात्मकेसरक्षेत्रमानम् अत्र यथोदितम्  ।  
दलजालं समापाद्य सव्योम चांशकेन तु  ॥ पौस्_२९।११९ ॥  
  
सचक्रनेमिवृत्तं तु सार्धेनांशेन तद् बहिः  ।  
भाग-------क्षेत्रं कुर्यात् प्रागुक्तलक्षणम्  ॥ पौस्_२९।१२० ॥  
  
पृष्ठतस्व --------------कुर्यात् सपद्मं कैवलं तु वा  ।  
कमलं दलजालं च मुख ---------------------  ॥ पौस्_२९।१२१ ॥  
  
एतत् प्रमाणनिर्माणपरि ---------------------  ।  
तदा प्रमेयम् अस्यां वै ज्ञातव्यं कर्मसिद्धये  ॥ पौस्_२९।१२२ ॥  
  
शतपत्रात्मनानन्तो मुष्टिस्तेनन्तवात्र ?धृक्  ।  
अन्तर्बीजात्मभावेन स्थित्वा चोत्थमुखः पुनः  ॥ पौस्_२९।१२३ ॥  
  
पतस्कन्धं यदर्यात्मभूतप्राणमरुन्महत्  ।  
प्रेरितं ब्रह्मरन्ध्रेण तत् तद् इच्छावशात् पुनः  ॥ पौस्_२९।१२४ ॥  
  
सप्तपातालनालं च त्वगमक्षात्मनाम्बुजम् ?  ।  
यदाश्रित्य स्ववाहे तु ह्यमृतं जलवत् स्थितम्  ॥ पौस्_२९।१२५ ॥  
  
सचक्ररचनाजाले स्थितस्ते सत्रमूर्तिधृक्  ।  
शङ्खविग्रहधृग्वायुराज्यकोशं च खं ततः  ॥ पौस्_२९।१२६ ॥  
  
निर्बीजम् अजम् अक्षोभ्यम् आद्यं स्त्रग्देवतस्याधिदैवतम् ?  ।  
सत्यभूतम् अमेयं च प्रमेयम् इदम् अच्युतम्  ॥ पौस्_२९।१२७ ॥  
  
संस्कारकाले त्वारोप्य नित्यं सम्मन्त्र्य तर्पणे  ।  
दैर्घ्यम् एव तम् उज्झित्य वेदिविस्तारमेव च  ॥ पौस्_२९।१२८ ॥  
  
यथोक्तांशं -----------------------  ।  
-------संहतं गदादण्डं सुखिरं सुदृढं तु वा  ॥ पौस्_२९।१२९ ॥  
  
नातिस्थूलं नातिकृशं युक्तम् ऋजुगणेन तु  ।  
एवं द्रव्यमयं कुर्यात् शुभदारमयं ?तु वा  ॥ पौस्_२९।१३० ॥  
  
स्त्रतुक्स्त्रुवानां च होमार्थं तल्लक्षणम् अथोच्यते  ।  
आयशुद्धं समादाय प्रागुक्तगणलक्षितम्  ॥ पौस्_२९।१३१ ॥  
  
त्रयेंशोनं स्त्रुचा दैर्ध्याद् अष्टधा चोच्छ्रितं भजेत्  ।  
तेन भागप्रमाणेन तद् विस्तारं विधीयते  ॥ पौस्_२९।१३२ ॥  
  
संविभज्य समांशैस्तत् सूत्रैः स्पष्टैर्यथाक्रमम्  ।  
कलशं कॢप्तयेन्मूलाद् अष्टांशं चतुरश्रकम्  ॥ पौस्_२९।१३३ ॥  
  
वर्जयित्वाथ बाहुल्यं विस्तारार्धेन कल्प्य वै  ।  
कुर्याद् आधारविश्रान्तं कमलं रचितान्वितम्  ॥ पौस्_२९।१३४ ॥  
  
तं शङ्खं विततास्यं तु नन्द्यावर्तं सुलक्षणम्  ।  
पार्श्वभागद्वयं त्यक्तवा चतुरंश -------स्मृतम्  ॥ पौस्_२९।१३५ ॥  
  
पाशवद्ग्रथितं मध्ये सुविभक्तं च वर्तुलम्  ।  
चतुर्भागाननं दण्डं निर्गतं कलशाननात्  ॥ पौस्_२९।१३६ ॥  
  
वितानं शङ्खवक्त्राद् वा -------त्रितयसंयुतम्  ।  
धारानालद्वयं कुर्यात् --------------ष्टाङ्गसम्मितान्  ॥ पौस्_२९।१३७ ॥  
  
पीठवत् कण्ठपीठं तु चतुरश्रं समाप्य च  ।  
तस्मिन् पङ्कजम् उल्लिख्य चक्रवृत्तान्तरीकृतम्  ॥ पौस्_२९।१३८ ॥  
  
मुक्ताजालसमं सूत्रं शङ्खकोणचतुष्टये  ।  
एकांशेनोन्नता ग्रीवा विस्तारव्द्यङ्गसम्मिता  ॥ पौस्_२९।१३९ ॥  
  
ईषद् वक्त्रा न साष्टांशाद् ऊर्ध्वे भागसमुज्झिताम्  ।  
पद्मवच्चोत्तमाङ्गं च ग्रीवानालं सकर्णिकम्  ॥ पौस्_२९।१४० ॥  
  
अनन्तकेसरप्रान्तैरावृतं कर्णिकाननम्  ।  
तद् बहिः पत्रजालं तु केसरोच्छ्रायसम्मितम्  ॥ पौस्_२९।१४१ ॥  
  
अविभाग --------------पृष्ठतस्तिर्यगाननम्  ।  
कुर्याच्च कर्र्णिकामध्ये गोलकेनैव मुद्रितम्  ॥ पौस्_२९।१४२ ॥  
  
कौस्तुभेनाङ्कितं चैव सौरभीयाश्रिणाथवा  ।  
सार्धहोमप्रमाणेन द्रव्यजाज्याहुतेः क्षमम्  ॥ पौस्_२९।१४३ ॥  
  
प्रमाणोपे --------------लक्षणं समुदाहृतम्  ।  
स्मृतं सदाज्यहोमार्थं शेषम् अनयन्निबोधतु  ॥ पौस्_२९।१४४ ॥  
  
साक्षाद् अमृतमूर्तिर्वै वरुणः कमलात्मना  ।  
नालात्मना तदस्त्रं च संस्थितं विघ्नभीतिकृतृ  ॥ पौस्_२९।१४५ ॥  
  
जगदाप्यायकृत् चन्द्रः पद्मत्चेनाग्रदेश -------  ।  
आनन्दाख्यं हि सामर्थ्यं ज्ञेयं तत् परमेश्वरम्  ॥ पौस्_२९।१४६ ॥  
  
देशिकस्तु तदान्याससाधकः संयतस्तु वा  ।  
दैवीयम् अभिमानं च समाश्रित्य -------ते  ॥ पौस्_२९।१४७ ॥  
  
अर्चने साग्निकार्ये तु यथोपकरणाखिलाः  ।  
सन्नार्य स्वकरणानां तु ह्येकस्मिन् स्वाश्रये स्थिताः  ॥ पौस्_२९।१४८ ॥  
  
-------सर्व -------देहेनानेन त्वर्ध्यपात्र -------  ।  
----------------------------शङ्खचक्रादिकैर्युताः  ॥ पौस्_२९।१४९ ॥  
  
-------कार्या --------------त्वम् अभिमताप्तये  ।  
तस्माद् अनधिकार्ये ऽथ ह्यन्नदेवपरस्तथा  ॥ पौस्_२९।१५० ॥  
  
दमहो ----------------------------संश्रयेत्  ।  
निषिद्ध ---------------------देहापहरणं शुभम्  ॥ पौस्_२९।१५१ ॥  
  
सम्पाद्य पदवीं याति यो ऽधिकारपदे स्थितः  ।  
ददाति अनुज्ञाजुष्टानां त्वद् भक्तानां च तत्प्रति  ॥ पौस्_२९।१५२ ॥  
  
आज्यस्थाली बृहद् ब्रह्मलक्षणे -------  ।  
कुर्यात् कमलगर्भं तु याम्ययात्रात्मतो ?शुभाः  ॥ पौस्_२९।१५३ ॥  
  
गृहीत्वात्मामृतः सम्यक् संस्तुत्वं लभते ऽग्निना ॥  
ध्रुवं प्रमाणनालं च तन्मूले शुभलक्षणम्  ॥ पौस्_२९।१५४ ॥  
  
कुर्याद् अमलसारं च --------------ब्जज  ।  
तत्समर्थं च तन्नालसञ्ज्ञिताः श्रीनिषेविताः  ॥ पौस्_२९।१५५ ॥  
  
सम्पाद्य नलिनीं दिव्यां प्रफुल्लैर् अर्धपुष्पितैः  ।  
तथा मुकुलितैः पद्मैः सपद्मैर् अन्तरीकृतैः  ॥ पौस्_२९।१५६ ॥  
  
-------दिक्पालिताश्चैव दक्षिणोत्तरयोस्तु वा  ।  
चतुर्विस्तारवक्त्रां च फुल्लपद्मान्तराणि (?रीकृ )ताम् ?  ॥ पौस्_२९।१५७ ॥  
  
चक्रव्योमत्रिभागेन निम्ना वातदलेन तु  ।  
मूलयेद् गलदेश (स्ता )ःस्याद् अन्यमन्यं समाप्य वै  ॥ पौस्_२९।१५८ ॥  
  
उष्णीषं चात्पलोपेतं संसिद्धा सुरभीरवैः  ।  
सनाला नलिनी तेषां तत्पात्रं पारमेश्वरम्  ॥ पौस्_२९।१५९ ॥  
  
शयनासनसञ्ज्ञं च सततं चामृतार्णवम्  ।  
--------------द्यावापृथिव्या -------  ॥ पौस्_२९।१६० ॥  
  
स्त्रग्गन्धव ---तेरस्ते -------सपुष्पे चोपलद्वये  ।  
प्रणीतादीनि पात्राणि तूपयोग्यानि यान्यपि  ॥ पौस्_२९।१६१ ॥  
  
तानि शङ्खाब्जहेतीशसंयुक्तान्यखिलानि च  ।  
विचित्रं रचना -------धातुदार्वमयानि वा  ॥ पौस्_२९।१६२ ॥  
  
यथाभिमतमानानि कुर्यात् पद्मेवतानि ?च  ।  
मन्त्राराधनपूर्वाणां कर्मणां कमलोद्भव  ॥ पौस्_२९।१६३ ॥  
सर्वं सलाञ्छनं कुर्या-------पदन्त्र ?कलशादि -------  ।  
-------त्वासनादीनि स्वात्मोपकरणानि च  ॥ पौस्_२९।१६४ ॥  
  
मुक्ताङ्गुलीयकं चैव भूषकं (णं )कटकादिकम्  ।  
उत्तमाङ्गोद्वहं सर्वं शिरोष्णीषादीकं तु वै  ॥ पौस्_२९।१६५ ॥  
  
इति श्रीपाञ्चरात्रे महोपनिषदि पौष्करसंहितायां  
कुण्डलक्षणं नाम एकोनत्रिंशो ऽध्यायः ॥  
  
____________________________________________________________________________________________  
  
  
अथ त्रिंशो ऽध्यायः  
  
पौष्कर उवाच ---  
  
सञ्जाते भगवन् लोपे भक्तानां मन्त्रसेविनाम्  ।  
ज्ञानादियोगनिष्ठस्य सद्व्यापारस्य चाच्युत  ॥ पौस्_३०।१ ॥  
  
पातत्राणमुपायं वै श्रोतुमिच्छामि साम्प्रतम्  ।  
कृतेन येन भक्तानां जायते कृतकृत्यता  ॥ पौस्_३०।२ ॥  
  
श्रीभगवानुवाच ---  
  
कथं संवत्सराद्विप्र कर्मणाभिमतं फलम्  ।  
प्राप्नुयाच्च क्रियासक्तः पवित्रारोहणं विना  ॥ पौस्_३०।३ ॥  
  
यथाश्वमेधं विप्राणां सर्वेच्छापरिपूरकम्  ।  
राजसूयं नृपाणां च भक्तानां भूषणं तथा  ॥ पौस्_३०।४ ॥  
  
भूषणानां यथा मध्ये कौस्तुभं वरभूषणम्  ।  
ज्ञेयं पवित्रकं तद्वद्भोगजालस्य चान्तरे  ॥ पौस्_३०।५ ॥  
  
यत्पूरयति भक्तानां व्यापारं पारमेश्वरम्  ।  
भोगमोक्षाप्तये शश्वद्भोगस्तस्मास्तु को ऽधिकः  ॥ पौस्_३०।६ ॥  
  
भक्तानां सततं भक्त्या सालोक्यं विदधाति वै  ।  
सामीप्यं साधकानां च नानासिद्धिसमन्वितम्  ॥ पौस्_३०।७ ॥  
  
सायुज्यं साधकेन्द्राणां स्वमन्त्रात्मनि यच्छति  ।  
तदुत्तरायणे ऽतीते चातुर्मासस्य मध्यतः  ॥ पौस्_३०।८ ॥  
  
आदावन्ते ऽथवा कुर्याद् द्वादशीष्वखिलासु च  ।  
सङ्क्रान्तिषु च सर्वासु पौर्णमासिषु चाब्जज  ॥ पौस्_३०।९ ॥  
  
अमावास्यास्वशेषासु तृतीयासु तथैव च  ।  
वैष्णवेष्वथ ऋक्षेषु तत्क्षणेष्वखिलेषु च  ॥ पौस्_३०।१० ॥  
  
चातुर्मास्यस्य कालस्य तूत्थान द्वादशी तु या  ।  
षडशीतिमुखा दिव्या तस्यामारोपयेत्तु यः  ॥ पौस्_३०।११ ॥  
  
पवित्रकं जगद्योनेः सपवित्रीकरोति च  ।  
अतीतां वर्तमानां च एष्यां स्वकुलसन्तातिम्  ॥ पौस्_३०।१२ ॥  
  
तत्र सन्निहितः साक्षान्नानानिर्माणविग्रहः  ।  
भक्तानां भगवान् प्रीतः परमात्माच्युतो हरिः  ॥ पौस्_३०।१३ ॥  
  
यद्यप्यब्जसमुद्भूत भक्तानां नित्यमेव हि  ।  
नारायणस्तु मन्त्रात्मा स्थितः सन्निहितः स्वयम्  ॥ पौस्_३०।१४ ॥  
  
तथापि बलवत्ता वै तत्तिथेस्तत्र कर्मणि  ।  
सन्निधि भजते येन मन्त्रिणां मन्त्रराट् प्रभुः  ॥ पौस्_३०।१५ ॥  
  
ग्रीष्मकालं समासाद्य यथार्कस्तीक्ष्णता व्रजेत्  ।  
स्वरूपमजहन्नेव सन्निधानतरं विभोः  ॥ पौस्_३०।१६ ॥  
  
सप्तात्रदेशकालानाम् आसृष्टेः स्थितये तु वै  ।  
अतः पवित्रकं तस्यामनस्यां तदसम्भवात्  ॥ पौस्_३०।१७ ॥  
  
कार्यं क्रियापरैर्भक्त्या साखण्डा येन जायते  ।  
अखण्डकारी पुरुषो ज्ञानकर्मपरायणः  ॥ पौस्_३०।१८ ॥  
  
भक्तिश्रद्धातथोत्साहयुक्तो योगबलैर्युक्तः  ।  
ब्रह्मव्येकात्मतां याति अचिरादेव पौष्कर  ॥ पौस्_३०।१९ ॥  
  
सर्वभावेन भक्तानां यत्पालयति सर्वदा  ।  
मनोवाक्चित्तजं कुत्स्नं व्यापारं शुभलक्षणम्  ॥ पौस्_३०।२० ॥  
  
परिज्ञेरायतस्तस्मात् स्वरूपं तस्य यादृशम्  ।  
फलमेति च वै येन भक्तानां तत्समापनात्  ॥ पौस्_३०।२१ ॥  
  
यदच्छिन्नं जगधोनेरनन्तप्रसरं सितम्  ।  
विच्छेदमकृतज्ञानामेति नानात्मना स्वयम्  ॥ पौस्_३०।२२ ॥  
  
जगत्सूत्रं तु तद्विद्धि हेमसूत्रादिना तु वै  ।  
बाड्गुव्यमभिमानं यद्धत्ते प्रतिसरात्मना  ॥ पौस्_३०।२३ ॥  
  
ज्ञानरागोपरक्तं च युक्तं कार्यैस्तु वीर्यजेः  ।  
तैजसैरावृत्तं मन्त्रैर्बलेनावलितं परम्  ॥ पौस्_३०।२४ ॥  
  
ऐश्वर्यमुपचारे तु सम्प्राप्ते शक्तितो ऽव्ययम्  ।  
एवं पवित्रकं तावत्परिज्ञातं न तत् प्रभोः  ॥ पौस्_३०।२५ ॥  
  
ब्रह्मव्यधिपतौ विष्णौ तदाकारे प्रतिष्ठिते  ।  
भक्त्या च विधिवद्दत्तं ददाति भगवत्पदम्  ॥ पौस्_३०।२६ ॥  
  
स्थूलस्य व्यतिरिक्तस्य व्यवहारपदस्थितैः  ।  
पदार्थैः कल्पनीया च यथा तदवधारस्य  ॥ पौस्_३०।२७ ॥  
  
सूक्ष्मं दृढं सितं श्लक्ष्णं सूत्रं ब्रह्मप्रसूतया  ।  
विनिर्मितं कुमार्या वा वृद्धया वा विनीतया  ॥ पौस्_३०।२८ ॥  
  
विशुद्धया विधवया सम्पादितमथापि वा  ।  
यथालब्धं तु चादाय कुर्यादस्त्रविशोधितम्  ॥ पौस्_३०।२९ ॥  
  
अवलोक्य स्मरन्मूलं विनिष्पाद्य चतुर्गुणम्  ।  
चातुरात्म्यव्यपेक्षायामथवाष्टगूणं द्विज  ॥ पौस्_३०।३० ॥  
  
भगवन्मूर्तिभेदे तु भेदभिन्नोपलक्षितम्  ।  
केशवादिष्वधिष्ठातृभावेन त्रिचतुर्गुणम्  ॥ पौस्_३०।३१ ॥  
  
तन्तुभिर्विषमैविष्णोः समस्य परिवर्जयेत्  ।  
पवित्रिकी क्रिया यस्माद्विषमा सा न कस्यचित्  ॥ पौस्_३०।३२ ॥  
  
पवित्रकाणि कार्याणि तन्तुभिस्तैः सुतानितैः  ।  
मन्त्रास्त्रकुम्भयोः पूर्वं नानामन्त्रालयस्य च  ॥ पौस्_३०।३३ ॥  
  
मण्डलाख्यप्रधानस्य तद्गतस्तयाखिलस्य च  ।  
कर्णिकास्थस्य च विभोः केसरच्छदगस्य च  ॥ पौस्_३०।३४ ॥  
  
विभवव्यूहरूपस्य लाञ्छना स्त्रद्वयस्य च  ।  
मूर्ध्नि कण्ठे ऽसयोः पुष्पपूजायामुपरि क्षितौ  ॥ पौस्_३०।३५ ॥  
  
प्रमाणेन जगन्नाथप्रतिमायां चतुष्टयम्  ।  
द्वयं हि कुण्डानलयोः शास्त्रपीठस्य च द्वयम्  ॥ पौस्_३०।३६ ॥  
  
लिपेर्वाक्तत्त्वभूतस्य शब्दतत्त्वस्य च प्रभोः  ।  
घण्टाक्षसूत्रपूर्वाणां क्रियाङ्गानां महात्मानाम्  ॥ पौस्_३०।३७ ॥  
  
जायायां भक्तिनम्रायां रक्तायामर्चने हरेः  ।  
सम्बन्धिनां च मित्राणां भगवद्धर्मसेविनाम्  ॥ पौस्_३०।३८ ॥  
  
तदुत्तरसहायानां चातुरात्म्याभिलाषिणाम्  ।  
भृत्यानां स्वानुकूलानां पुरुषोत्तमयाजिनाम्  ॥ पौस्_३०।३९ ॥  
  
वृद्धये योषिता चैव पवित्रीकरणाय च  ।  
पवित्रीकरणं रम्यं रचनीयं यथाक्रमम्  ॥ पौस्_३०।४० ॥  
  
षडध्वपीठसंस्थस्य नानाप्रन्त्रास्पदस्य च  ।  
ज्ञानादिगुणभेदस्य चतुःस्थानार्चनाय च  ॥ पौस्_३०।४१ ॥  
  
मुख्यमन्त्रस्य च विभोः शतेनाष्टाधिकेन च  ।  
तन्तुना भूषणं कुर्यादर्धेनांशेन वाब्जज  ॥ पौस्_३०।४२ ॥  
  
जपहोमदिका सङ्ख्या पूर्णा रिक्ता तदात्मना  ।  
समीकरोति भक्तानां मन्त्राणामत एव हि  ॥ पौस्_३०।४३ ॥  
  
हेमसद्रत्नकर्पूरमालयक्षोदकुङ्कुमैः  ।  
सर्वौषधिसमोपेतैस्त्वगेलादिविमिश्रितैः  ॥ पौस्_३०।४४ ॥  
  
पावनैर्विविधैर्द्रव्यैर्निर्व्याजपिचुना सह  ।  
कुर्यात्तद्भर्भरचनां सूत्रसङ्ख्योपलक्षिताम्  ॥ पौस्_३०।४५ ॥  
  
बीजपूरवदब्जाक्ष आर्द्रामलकशङ्खवत्  ।  
तदन्तरालानि पुनस्त्वविच्छिन्नेन तु तन्तुना  ॥ पौस्_३०।४६ ॥  
  
विभागप्रतिपत्यर्थं ग्रन्थनीयान्यदूरतः  ।  
यथेच्छया ततो ऽन्येषो याज्यानां परिकल्प्य च  ॥ पौस्_३०।४७ ॥  
  
सूत्रभ्रमसमोपेतैर्गभैर्भूषणसञ्चयम्  ।  
आराधकस्य च गुरोः सगर्भं भूषणद्वयम्  ॥ पौस्_३०।४८ ॥  
  
विहितं भगवन्मन्त्रन्यासात्तादात्म्यभावनात्  ।  
अतो ऽन्येषामगर्भञ्च रचनीयं पवित्रकम्  ॥ पौस्_३०।४९ ॥  
  
अन्तरालगतं गर्भं कुर्याद्बाह्लीकरञ्जितम्  ।  
अलङ्कृत्यं च सौवर्णेरूपरिष्टाच्च रूपकैः  ॥ पौस्_३०।५० ॥  
  
पत्रच्छेदसमत्थैस्तु जातरूपमयैस्तु वा  ।  
शङ्खचक्रगदापद्ममालाश्रीवत्सकौस्तुभैः  ॥ पौस्_३०।५१ ॥  
  
खगेशतालमुसलनन्दकज्याहलादिकैः  ।  
मन्दारकुसुमाकारैः पारिजातद्रुमोपमैः  ॥ पौस्_३०।५२ ॥  
  
श्रीवृक्षाचलनागेन्द्रस्वस्तिकैश्चामरैर्घटैः  ।  
वेधानलार्चिषाढ्या च व्यञ्जनैरातपत्रकैः  ॥ पौस्_३०।५३ ॥  
  
सरित्समुद्रवृषभभौगजालैस्तु सारसैः  ।  
एकस्यैव बहुनां वा यथास्थानानुरूपतः  ॥ पौस्_३०।५४ ॥  
  
धातुजे पित्तले भाण्डे वस्त्रच्छन्ने निधाय च  ।  
धादयेदुपरिष्टाच्च धूपितेनाहतेन च  ॥ पौस्_३०।५५ ॥  
  
कृताह्निको ऽधिवासार्थं दशभ्यां प्रयतः शुचिः  ।  
देशिकेन्द्रद्वितीयस्तु कर्तार्ध्यकुसुमोद्यतः  ॥ पौस्_३०।५६ ॥  
  
सह सद्ब्रह्मघोषेण स्तुतिमङ्गलपाढकैः  ।  
शशाङ्कोदयवेलायां कृत्वा द्वास्थार्चनं विशन्  ॥ पौस्_३०।५७ ॥  
  
वैराजभुवनाकारं मण्डपं मण्डनाङ्कितम्  ।  
उपविश्य यथान्यायमनतर्यागानतमारभेत्  ॥ पौस्_३०।५८ ॥  
  
न्यासपूर्वमशेषं तु अर्ध्याम्बुपरिकल्पनम्  ।  
गणेशाभ्यर्चनं कृत्वा निर्विघ्नफलसिद्धये  ॥ पौस्_३०।५९ ॥  
  
कल्पयेद्ब्रह्मकूर्चं तु शोधयेद्वसुधां ततः  ।  
स्थापनं तोरणादीनामर्चनं कुण्डसंस्कृतिः  ॥ पौस्_३०।६० ॥  
  
मन्त्रास्त्रकुम्भरचना तयोर्मन्त्रावतारणम्  ।  
तदर्चनादिकं सर्वं कुर्याद्दीक्षाविधेः समम्  ॥ पौस्_३०।६१ ॥  
  
व्यापारमाचरेद्दिव्यं कुम्भकेन स्मरन् विभुम्  ।  
नानिशं युज्यते यस्मात्तस्मादेषा प्रतिक्रिया  ॥ पौस्_३०।६२ ॥  
  
विभाव्या मन्त्रिणा कैम्भी आस्त्री रक्षार्थमेव हि  ।  
ततो ऽवतार्य भगवान्(?वन्तं )स्थण्डिले ऽभ्यर्च्य चासनम्  ॥ पौस्_३०।६३ ॥  
  
जपान्तमखिलं कृत्वा प्रयायाद्बिम्बसन्निधिम्  ।  
अष्टाङ्गेन नमस्कृत्य यद्यादर्ध्यं तु मूर्धनि  ॥ पौस्_३०।६४ ॥  
  
अनुलेपनसंयुक्तं ततः पुष्पाञ्जलिं शुभम्  ।  
साङ्गं सावरणं भक्त्या धपूयेत् पुरुषोत्तमम्  ॥ पौस्_३०।६५ ॥  
  
पुष्पपूजादिकं सर्वं मध्याह्ने यद्विनिर्मितम्  ।  
अपास्यादाय शिरसा अभिवन्द्य समर्च्य च  ॥ पौस्_३०।६६ ॥  
  
विष्वक्सेनस्य चास्त्रेण निर्मलीकृत्य वारिणा  ।  
सपीठं भगवद्बिम्बं प्रासादं शोधयेत्ततः  ॥ पौस्_३०।६७ ॥  
  
स्नापयेद्देवदेवेशं विधिदृष्टेन कर्मणा  ।  
ब्रह्मकूर्चादिकैः स्नानैर्मन्त्रादानप्रकल्पितैः  ॥ पौस्_३०।६८ ॥  
  
पदार्थसम्मितैः शक्त्या यथावदधिवासितैः  ।  
फलै रत्नादिकोपेतैः पूजयेद्विधिना ततः  ॥ पौस्_३०।६९ ॥  
  
भक्त्या क्रमोपदिष्टैस्तु भोगैः कृत्स्नैरकृत्रिमैः  ।  
सर्वं कृत्वा प्रणामान्तं यायाधोमनिकेतनम्  ॥ पौस्_३०।७० ॥  
  
तत्रानलं च संस्कृस्य कुर्याद्वै मन्त्रतर्पणम्  ।  
कलश स्थार्चबैम्बीय संस्कृतेनाथ वह्निना  ॥ पौस्_३०।७१ ॥  
  
चरुं संश्रपयेच्चुल्यां हृदा क्षीराज्यतण्डुलैः  ।  
समुद्धृत्याज्यपूतं तं विनिवेद्य यथाक्रमम्  ॥ पौस्_३०।७२ ॥  
  
कलशस्थलवृत्तीनामेकांशं जुहुयात्ततः  ।  
दद्यात्पूर्णाहुतिं पश्चाद्बलिभिः सर्वमन्तरम्  ॥ पौस्_३०।७३ ॥  
  
तर्पयित्वाम्बुसिक्ताभिः क्रमेण जुहुयात्ततः  ।  
तद्वदाज्यं सुपूर्णं तं (?तद् )मुद्राबन्धादिकं तु वै  ॥ पौस्_३०।७४ ॥  
  
कृत्वा प्रणामपर्यन्तं स्थलस्तस्याग्रतो विभोः  ।  
अस्त्रमन्त्रेण सम्प्रोक्ष्य कृत्स्नद्रव्यगण ततः  ॥ पौस्_३०।७५ ॥  
  
निवेश्य वायुदिग्भागे सर्वं सूत्रपुरःसरम्  ।  
सितवस्त्रान्वितेनैव त्वक्षेतेनैव वर्मणा  ॥ पौस्_३०।७६ ॥  
  
अर्चयित्वास्त्रमन्त्रेण स्थगयेत् कवचेन चं  ।  
बहिः पक्षसमोपेतं सर्वमिष्वष्टकं ततः  ॥ पौस्_३०।७७ ॥  
  
दिग्विदिक्ष्वस्त्रजप्तं तु दत्त्वाज्यमनलालये  ।  
पञ्चरङ्गेण सूत्रेण दृढेण सुसितेन वा  ॥ पौस्_३०।७८ ॥  
  
प्रादक्षिणचतुष्कं तु स्मरन् वर्म समापयेत्  ।  
ग्रासादस्यान्तराद्बाह्याद्वेष्टयेत्तद्वदेव हि  ॥ पौस्_३०।७९ ॥  
  
प्राङ्मुखस्त्वासनारूढो गुरुपाणिपरिच्युतम्  ।  
ब्रह्मकर्चं पिबेत् पश्चाच्चरुशेषं तु भक्षयेत्  ॥ पौस्_३०।८० ॥  
  
पिबेद्धॄदयसञ्जप्तं हेमरत्नकुशोदकम्  ।  
अद्यात्तदनु ताम्बूलं दन्तकाष्ठसमन्वितम्  ॥ पौस्_३०।८१ ॥  
  
कुतपे कम्बलोपेते स्थित्वा च सकुशास्तरे  ।  
जपेन्मन्त्रवरं साङ्गं पठन् स्तोत्रवरान् शुभान्  ॥ पौस्_३०।८२ ॥  
  
कथां सर्वेश्वरीं पुण्यां कुर्वन्निष्पाध मण्डलम्  ।  
कर्मशेषं तदापाद्य भूषणानां यथोदितम्  ॥ पौस्_३०।८३ ॥  
एकादश्यां प्रभाते तु स्नानपूर्वं तु पूजनम्  ।  
सम्पूर्णाहुतिदानान्तं हुत्वा सम्यग्यथाविधि  ॥ पौस्_३०।८४ ॥  
  
आसाद्य कलशोद्देशं विनिवेदनमाचरेत्  ।  
ततो विशेषभोगानां प्रभोरामन्त्रणाय च  ॥ पौस्_३०।८५ ॥  
  
दन्तकाष्ठं सताम्बूलं मुखवासांसि दर्पणम्  ।  
चन्दनादीनि गन्धानि जातिपूगफलानि च  ॥ पौस्_३०।८६ ॥  
  
विनिवेश्य निधायाग्रे दक्षिणे ऽथ जग त्प्रभोः  ।  
गुग्गुलं मृष्टधूपं च प्रकाशं ताम्रपात्रगतम्  ॥ पौस्_३०।८७ ॥  
  
दृक्प्रभामण्डनं चैव हेमसूत्रं सकङ्कणम्  ।  
मध्वाज्यपूरिते पात्रे तैजसे रोचनाञ्जनम्  ॥ पौस्_३०।८८ ॥  
  
रसषट्कं महामूर्तेर्नेत्रवस्त्रे सितारुणे  ।  
पश्चिमे ऽथ विभोर्दद्यात् पुव्यनद्युदकं तथा  ॥ पौस्_३०।८९ ॥  
  
तीर्थतोयान्नाभोगार्थं नगमृत् श्रीफलादि यत्  ।  
शाड्वलं नीलदर्भांश्च ताम्रपात्रे तु वायसे  ॥ पौस्_३०।९० ॥  
  
उत्तरे ऽथ विभोर्दद्याद्देवदेवस्य पुष्कर  ।  
माल्यान्योषधयः सप्त बीजानि च फलानि च  ॥ पौस्_३०।९१ ॥  
  
तिलतण्डुलपात्राणि क्षीरं दधिरसं घृतम्  ।  
गन्धवृन्दत्वगेलाद्यं धातवो गैरिकादयः  ॥ पौस्_३०।९२ ॥  
  
सफलं नारिकेलं च विकारस्त्वैक्षवो ऽखिलः  ।  
सराजते कांस्यपात्रे सम्भवे सति पदृमज  ॥ पौस्_३०।९३ ॥  
  
यज्ञपर्णपुटे वापि विनिवेद्यमसम्भवे  ।  
सकुशोदकमन्येषां ताम्बूलं दन्तधावनम्  ॥ पौस्_३०।९४ ॥  
  
सितानि सोत्तरीयाणि उपवीतानि चन्दनम्  ।  
कुङ्कुमागुरुकर्पूरश्रीखण्डैरधिवासितम्  ॥ पौस्_३०।९५ ॥  
  
चतुः स्थानावतीर्णस्य दद्याद्त्रन्धपवित्रकम्  ।  
ततोर्ऽध्यपुष्पधूपं च मुद्राबन्धं समाचरेत्  ॥ पौस्_३०।९६ ॥  
  
आदिमध्यावसाने तु सम्यागच्छिद्रशान्तये  ।  
जपेन्मन्त्रवरं साङ्गं पश्चाद्वद्धाञ्जलिः पठेत्  ॥ पौस्_३०।९७ ॥  
  
प्रणवदविद्ययाद्यं (?द्वयाद्यं )तु स्त्रोत्रमन्त्रं निवेदयेत्  ।  
सर्वमन्त्रमयानन्त नित्यसन्निहिताव्यय  ॥ पौस्_३०।९८ ॥  
  
गुणप्रधान योगेश भावनाभोगविग्रह  ।  
नारायणं परं ब्रह्म प्राणेश चतुराकृते  ॥ पौस्_३०।९९ ॥  
  
सर्वगाच्युत सन्मूर्ते सर्वज्ञ पुरषोत्तम  ।  
अस्मात्काललवाद्यावद्विसर्जनदिनावधि  ॥ पौस्_३०।१०० ॥  
  
नानामन्त्रगणोपेतः सन्निधिं भज मे प्रभो  ।  
देवबिम्बे तु तन्मूर्तौ कलशे मण्डलक्षितौ  ॥ पौस्_३०।१०१ ॥  
  
सङ्ख्यासूत्रे ऽक्षसूत्रे च पावके गुरुविग्रहे  ।  
घण्टायां शास्त्रपीठे च यागोपकरणेषु च  ॥ पौस्_३०।१०२ ॥  
  
स्रुक्-स्रुवाद्येष्वशेषेषु एकान्तिद्विजमूर्तिषु  ।  
विष्णु पाषदभेदेषु जन्मकर्मरतेषु च  ॥ पौस्_३०।१०३ ॥  
  
श्रद्धापूतेषु दक्षेषु त्वदेकशरणेषु च  ।  
अतीत वात्सरीयाणां स्नानादीनां हि कर्मणाम्  ॥ पौस्_३०।१०४ ॥  
  
नैमित्तिकानां नित्यानामपूर्णानां हि शान्तये  ।  
त्वत्प्रीतये यथाशास्त्रमद्य निर्वर्तयाम्यहम्  ॥ पौस्_३०।१०५ ॥  
  
पावित्रकं विधानं च सर्वकर्मप्रपूरणम्  ।  
अतोयं मुखवासाद्यमुपचारं हि चर्चितम्  ॥ पौस्_३०।१०६ ॥  
  
होमान्तमधिवासीयं कुरु सर्वं हि चात्मसात्  ।  
त्वामर्चयाम्यहं भक्त्या सुप्त्यतीते तु जागरे  ॥ पौस्_३०।१०७ ॥  
  
यथावद्ब्रह्मसूत्रान्तैभोगैर्भोगापवर्गद  ।  
विज्ञप्तोसीह भगवन् वेत्सि सर्वं हृदि स्थितम्  ॥ पौस्_३०।१०८ ॥  
  
भक्तस्य मम वात्सल्यात् प्राप्तः कार्यस्त्वनुग्रहः  ।  
एवं निमन्त्रयित्वाजमष्टाङ्गेन नमेत् क्षितौ  ॥ पौस्_३०।१०९ ॥  
  
चतुः प्रदक्षिणीकृत्य हृदि मन्त्रमनुस्मरन्  ।  
गीतानृत्तादिकैः स्तोत्रैर्वेदपाठसमन्वितैः  ॥ पौस्_३०।११० ॥  
  
जयशब्दसमेतैस्तु जागरेण नयेन्निशाम्  ।  
स्नात्वा ब्राह्ममूहूर्ते ऽथ कृतकौतुकमङ्गलः  ॥ पौस्_३०।१११ ॥  
  
महता विभवेन प्राक् द्वारयागं समाचरेत्  ।  
यथावद्भगवद्यागं कुर्यात्तदनु पौष्कर  ॥ पौस्_३०।११२ ॥  
  
सांस्पर्शिकै रासनाद्यैर्विविधैरौपचारिकैः  ।  
हृदयङ्गमसञ्ज्ञैस्तु बहुभेदविनिर्मितैः  ॥ पौस्_३०।११३ ॥  
  
भक्ष्यैर्भोज्यैस्तथा लेह्यैश्चोष्यैनानाविधैरपि  ।  
षडृतुप्रभवैः सर्वैः शाकैर्मूलैः फलैः शुभैः  ॥ पौस्_३०।११४ ॥  
  
पावनैः पावकस्विन्नैरुपदंशादिकान्वितैः  ।  
गोसम्भवैः स्थिरैः कांस्यपात्रैर्मध्वाज्यपूरितैः  ॥ पौस्_३०।११५ ॥  
  
रसालक्षीरसम्पूर्णैर्दिक्स्थितैस्तु समुद्रवत्  ।  
मात्रावित्तैः सताम्बूलैरन्तर्मानैर्यथोचितैः  ॥ पौस्_३०।११६ ॥  
  
वरशय्यासमेतैस्तु पावनैरात्मवल्लभैः  ।  
स्वदेशपरदेशोत्थैः क्रीडाभोगैरकृत्तिमैः  ॥ पौस्_३०।११७ ॥  
  
जातरूपमयैः पात्रैर्गन्धमाल्याद्यलङ्कृतैः  ।  
जपमुद्रावसानान्तमेवं मण्डलसन्निधौ  ॥ पौस्_३०।११८ ॥  
  
कृत्वा तु भगवद्यागं विशेषाद्देवमन्दिरे  ।  
अथ भूषणपात्रं तु आदायोद्धाट्यपूज्य च  ॥ पौस्_३०।११९ ॥  
  
पवित्रकं समादाय यायात्कलशसन्निधिम्  ।  
आराधनाङ्गनिचयमव्यक्तं तात्त्विकं हि यत्  ॥ पौस्_३०।१२० ॥  
  
  
तृतीयमुभयात्मं वै अध्यात्मदित्रयं तथा  ।  
अनुसन्धाय वै तस्मिन् संस्मरन् हृदयाद्धिया  ॥ पौस्_३०।१२१ ॥  
  
तत्राष्टाष्टकसङ्ख्यं तु अव्यक्तं भोगसङ्ग्रहम्  ।  
मन्त्रमुद्रासमूहं तु तात्त्विकं परिकीर्तितम्  ॥ पौस्_३०।१२२ ॥  
  
स्वाध्यायगीतवाद्यानि व्रतानि नियमानि च  ।  
दानान्युत्सवपूर्वाणि नानानैमित्तिकानि च  ॥ पौस्_३०।१२३ ॥  
  
एतान्युभयरूपाणि पुरुषार्थप्रदानि च  ।  
प्रीतिदानि जगधानौ मन्त्रमूर्तौ जनार्दने  ॥ पौस्_३०।१२४ ॥  
  
भास्वरं चिन्मयं शुद्धं यदेषां रूपमक्षयम्  ।  
तद्भर्भेष्वनुसन्धेयं सूक्ष्मं तदनु पौष्कर  ॥ पौस्_३०।१२५ ॥  
  
सूर्येन्दुवह्निसङ्काशम् इयत्ता परिकल्पितम्  ।  
तद्ग्रन्थिगणदेशेषु भावनीयं महामते  ॥ पौस्_३०।१२६ ॥  
  
सुस्थूलं व्यावहार्यं च तृतीयं सार्वलौकिकम्  ।  
तत्तन्तुनिचयोद्देशे भावनीयं सदैव हि  ॥ पौस्_३०।१२७ ॥  
  
एवमाध्यात्मिकी व्यप्तिं लक्षयित्वा तु पौष्कर  ।  
चिन्तयेद्धिदेवाख्यां व्याप्तिं मान्त्रीम्मनश्वरीम्  ॥ पौस्_३०।१२८ ॥  
  
चतुर्णामविनाभावि यद्रूपममृतोपमम्  ।  
नानाभासगणाकीर्णं मूर्तामूर्तमनश्वरम्  ॥ पौस्_३०।१२९ ॥  
  
किरीटमालाश्रीवत्सकौस्तुभानां महामते  ।  
सन्निधिं भावयेन्नित्याम्मधिदेवात्मना त्रयम्  ॥ पौस्_३०।१३० ॥  
  
पृख्यप्तेजो ऽनिलाकाशपञ्चानां समुदायियत्  ।  
रमणीयं शुभं रूपं भक्तानां परितोषकृत्  ॥ पौस्_३०।१३१ ॥  
  
तदस्य चाधिभूतत्वं मन्तव्यं योजनाविधौ  ।  
ध्यात्वैवं मूलमन्त्रान्ते समुदीर्याब्जसम्भव  ॥ पौस्_३०।१३२ ॥  
  
प्रणवालङ्कृतं मन्त्रं तमुद्यतकरः पठेत्  ।  
त्वत्प्राप्तिसाधनं देव ज्ञानं यदमलं परम्  ॥ पौस्_३०।१३३ ॥  
  
भक्तिश्रद्धासमोपेता सत्क्रिया स्वत्प्रकाशिकी  ।  
अखण्डसिद्धये तस्या ह्युपायः कथितस्त्वय  ॥ पौस्_३०।१३४ ॥  
  
ज्ञानकर्मप्रसक्तानां भक्तानां भावितात्मनाम्  ।  
पवित्राख्यं यथाशक्त्या त्वत्प्रसादान्मया कृतम्  ॥ पौस्_३०।१३५ ॥  
  
यथोचितमिदानीं तां ध्यायस्व परमेश्वरीम्  ।  
तस्माच्छुभतरं कर्म विज्ञानममलं हि यत्  ॥ पौस्_३०।१३६ ॥  
  
विध्यन्तरं मन्त्रगणाद् द्रव्यसङ्घस्त्वमेव हि  ।  
प्राप्तिः पूरयिता पूर्णमपूर्णानां हि कर्मणाम्  ॥ पौस्_३०।१३७ ॥  
  
तश्येनानेन भगवन् भवभङ्गार्दितस्य च  ।  
अशठस्य क्रियाकाण्डमखण्डं सर्वमस्तु ते  ॥ पौस्_३०।१३८ ॥  
  
विज्ञप्तो ऽसीह भगवन् अर्थिता मे परा त्वयि  ।  
विना त्वत्परितोषेण सम्यक् ज्ञानप्रदेन च  ॥ पौस्_३०।१३९ ॥  
  
आपत्काले तु सम्प्राप्ते बुद्धिपूर्वं मयाच्युत  ।  
न सन्त्याज्यं क्रियाज्ञानं त्वं सर्वं वेत्सि तत्त्वतः  ॥ पौस्_३०।१४० ॥  
  
यथाकालं यथावच्च भोगैर्देव यथोचितैः  ।  
नार्चितो ऽसि यथा सम्यक् खेदश्चेतसि तेन मे  ॥ पौस्_३०।१४१ ॥  
  
पूजनं भोगसम्भोगैराज्यदोहैस्तु तर्पणम्  ।  
त्वय्येतत्कृतकृत्यानां न किञ्चिदुपयुज्यते  ॥ पौस्_३०।१४२ ॥  
  
सुक्षेत्रवापितं ह्येतदखिलार्थस्य मैऽखिलम्  ।  
फलिष्यत्यमृतत्वेन ज्ञात्वैवं हि पुरा मया  ॥ पौस्_३०।१४३ ॥  
  
अङ्गीकृतं गुरुमुखात् किन्तु सर्वेश्वर प्रभो  ।  
परिस्फुरति मे बुद्धौ न निर्व्यूढं यथास्थितम्  ॥ पौस्_३०।१४४ ॥  
  
मनोवाक्कायकर्मैस्तु आप्रभातामृनिशावधि  ।  
अस्वातन्त्र्यादसामर्थ्यान्मनसश्चानवस्थिते  ॥ पौस्_३०।१४५ ॥  
  
शीतोष्णवातवर्षाद्यैरन्तरायैर्ज्वरादिकैः  ।  
असम्पत्तेः क्रियाङ्गानां देव त्वदुनरूपिणाम्  ॥ पौस्_३०।१४६ ॥  
  
आप्रवृत्तेः परानन्दप्राप्तिनिष्ठं यथाह्निकम्  ।  
यथोक्तममराणां तु यस्मान्न घटते त्वतः  ॥ पौस्_३०।१४७ ॥  
  
तस्य सम्पूरणार्थं तु प्रधानतरमर्चनम्  ।  
पवित्रकाख्यमादिष्टं वत्सरं प्रति यत्त्वया  ॥ पौस्_३०।१४८ ॥  
  
तन्मया कृतमध्यक्षमर्चितं यदनिर्मलम्  ।  
क्रियायोगादसम्पूर्णं तन्मे निर्मलतां नय  ॥ पौस्_३०।१४९ ॥  
  
ज्ञानतो ऽ ज्ञानतो वापि यथोक्तं न तु तन्मया  ।  
तत्सर्वं पूर्णमेवास्तु सुतृप्तो भव सर्वदा  ॥ पौस्_३०।१५० ॥  
  
ओमच्युत जगन्नाथ मन्त्रमूर्ते सनातन  ।  
रक्ष मां पुण्डरीकाक्ष क्षमस्वाज प्रसीद ओम्  ॥ पौस्_३०।१५१ ॥  
  
उक्तवैवं मूलमन्त्रं तु हृदाद्यैर्लाञ्छनैः सह  ।  
समुद्दिश्य ततो दद्यान्मूर्ध्नि मन्त्रात्मनो विभोः  ॥ पौस्_३०।१५२ ॥  
  
सर्वज्ञानक्रियाभोगशुभसङ्कल्पविग्रहम्  ।  
मण्डलान्तर्गतस्यैवं प्रासादान्तःस्थितस्य च  ॥ पौस्_३०।१५३ ॥  
  
वह्निमध्यगतस्यापि समारोप्य महामते  ।  
अर्चनेन पुटीकृत्य पावनं च पवित्रकम्  ॥ पौस्_३०।१५४ ॥  
  
यागोपकरणानां च दत्त्वा शास्त्रात्मनस्ततः  ।  
देशिकस्य हृदारोप्य पूजितस्य च देववत्  ॥ पौस्_३०।१५५ ॥  
  
परितुष्टेन तेनाथ तस्य सर्वार्थसिद्धये  ।  
साशिषं हि सदारभ्य संस्थितस्याग्निसन्निधौ  ॥ पौस्_३०।१५६ ॥  
  
हवनान्तेर्ऽचनान्ते वा ह्यन्येषां क्रमशस्तु वै  ।  
ततः प्रावरणैर्दानैर्यथासम्पत्ति सम्भृतैः  ॥ पौस्_३०।१५७ ॥  
  
सोपवीतोत्तरीयैश्च छत्त्रोपानत्समायुतैः  ।  
विविधैर्भोजनैर्विप्र धूपैश्चालभनादिकैः  ॥ पौस्_३०।१५८ ॥  
  
पूजयेद्ब्राह्मणान् सर्वान् सुसूपायांस्तथा यतीन्  ।  
त्रिरात्रादथ सप्ताहादुपसंहृत्य पौष्कर  ॥ पौस्_३०।१५९ ॥  
  
महदर्चनपूर्वं तु कृत्वा पूर्णावसानिकम्  ।  
क्रमशश्चोपसंहृत्य स्वयं गुर्वात्मनाथवा  ॥ पौस्_३०।१६० ॥  
  
आदाय पूजिते पात्रे अर्चयित्वा यथाविधि  ।  
जानु नी भूगते कृत्वा प्रणिपत्य च देशिकम्  ॥ पौस्_३०।१६१ ॥  
  
मानयित्वार्ध्यपुष्पाद्यैः प्रणिपत्य स्वयं पुरा  ।  
विनिवेद्य च तत्पात्रं प्रसादः क्रियातां विभो  ॥ पौस्_३०।१६२ ॥  
  
साशिषं भगवत्प्रीतिर्वाच्याचार्येण तस्य तु  ।  
यथागमं यथाशास्त्रं प्रसादाच्चतुरात्मनः  ॥ पौस्_३०।१६३ ॥  
  
त्वयि सांवत्सरं विप्र सुसम्पूर्णं तदस्तु ते  ।  
समुत्कीर्तयतस्तस्य आसनस्थस्य मूर्धनि  ॥ पौस्_३०।१६४ ॥  
  
कलशद्वितयं मन्त्रं रक्षासौभाग्यमोक्षदम्  ।  
विसर्जनं विभोः कुर्यात् पूजापूर्वं यथाक्रमम्  ॥ पौस्_३०।१६५ ॥  
  
विष्वक्सेनं यजेत् साङ्गं तर्पयेत्तदनन्तरम्  ।  
समाहृत्याखिलं पश्चात् कृते वै तद्विसर्जने  ॥ पौस्_३०।१६६ ॥  
  
प्रकल्प्य पूर्ववत्सोमपानमच्छिद्रसिद्धये  ।  
रुक्मराजतसद्रत्नघटिते वा विभूषिते  ॥ पौस्_३०।१६७ ॥  
  
चक्राधारे तु कलशे वितते कमलोदरे  ।  
पाञ्चजन्यवलीग्रीवे शतपत्रशुभानने  ॥ पौस्_३०।१६८ ॥  
  
ऊध्वार्धः कौमुदीमालामण्डलालङ्कृते ऽब्जज  ।  
मकराननशेषाभिरमृताम्बुप्रवाहके  ॥ पौस्_३०।१६९ ॥  
  
नदी समुद्रश्रीवृक्षमीनमाल्यैः परिष्कृते  ।  
एवं लक्षणसंयुक्ता (?क्ते )विभोराराधनाय च  ॥ पौस्_३०।१७० ॥  
  
पाद्यार्ध्याचमनस्नानदाने सावत्सरोत्सवे  ।  
तथा सहस्रकलशैरभिषेकविधावपि  ॥ पौस्_३०।१७१ ॥  
  
इत्युक्तमरविन्दाक्ष पवित्रारोपणं परम्  ।  
ऊनातिरिक्ताद्यद्यति भुवि भक्तजनं सदा  ॥ पौस्_३०।१७२ ॥  
  
तस्य निर्वर्तनाद्मक्त्या ब्राह्मणो वेदविद्यवेत्  ।  
श्रीमानत्युग्रशशक्तिर्वै क्षत्तियो ऽच्छिन्नसन्ततिः  ॥ पौस्_३०।१७३ ॥  
  
धनधान्ययुतो वैश्यः शुद्रस्तु सुखवान् भवेत्  ।  
गोभूसुवर्णदानानामनन्तानां हि यत्फलम्  ॥ पौस्_३०।१७४ ॥  
  
यावज्जीवं प्रदत्रानां प्रत्यहं तु समाः शतम्  ।  
परमायुषि सम्पूर्णे तत्फलं प्रापनुयान्नरः  ॥ पौस्_३०।१७५ ॥  
  
प्राप्तकालः स्वबुध्या तु आसाद्यायतनं हरेः  ।  
स्मरन्मन्त्रेश्वरं सम्यक् सम्यक् सृजति विग्रहम्  ॥ पौस्_३०।१७६ ॥  
  
यानैश्चन्द्र प्रतीकाशैर्दिव्यस्त्रीजनसंयुतैः  ।  
वीज्यमानो दिवं याति पूज्यमानस्तथामरैः  ॥ पौस्_३०।१७७ ॥  
  
भुक्त्वा भोगांस्तु विपुलान् सर्वलोकान्तरोद्भवान्  ।  
कालेन महता साद्य मानुष्यं पुनरेव हि  ॥ पौस्_३०।१७८ ॥  
  
शुभे काले शुभे देशे जायते च शुभे कुले  ।  
निवृत्ते बाल्यभावे तु व्यक्ते करणसङ्ग्रहे  ॥ पौस्_३०।१७९ ॥  
  
बुद्धितत्त्वे प्रबुद्धे तु जन्माभ्यासवशात्तु वै  ।  
कर्मणा मनसा वाचा नारायणपरो भवेत्  ॥ पौस्_३०।१८० ॥  
  
नित्यं क्रियापरो धीमान् ब्रह्मण्यः सत्यविक्रमः  ।  
अनन्यथा विशुद्धात्मा दुष्टसङ्गविवर्जितः  ॥ पौस्_३०।१८१ ॥  
  
व्याधिशोकविनिर्मुक्तः पुत्रदारादिकैर्युतः  ।  
अपमृत्युविनिर्मुक्तो ज्ञानमासाद्य निर्मलम्  ॥ पौस्_३०।१८२ ॥  
  
श्वेतद्वीपं समायाति सुराणां यत्सुदुर्लभम्  ।  
ज्ञानिनामपि चान्येषां तत्र दृष्ट्वा जगत्पतिम्  ॥ पौस्_३०।१८३ ॥  
  
परं ब्रह्मत्वमायाति तत्कर्मपरमः पुमान्  ।  
पश्यन्त्यारोप्यमाणं ये ब्रह्मसूत्रं जगत्प्रभोः  ॥ पौस्_३०।१८४ ॥  
  
तथानुमोदयन्त्यन्ये यान्ति ते ऽप्यमरावतीम्  ।  
श्रुण्वन्ति ये विधानं तु पवित्रं पापनाशनम्  ॥ पौस्_३०।१८५ ॥  
  
प्राप्नुवन्ति च ते पुव्यमिष्टापूर्तादिकं हि यत्  ।  
नारीह्यनन्यशरणा पतिना परिचोदिता  ॥ पौस्_३०।१८६ ॥  
  
तद्भक्ता सा सती साध्वी कर्मणा मनसा गिरा  ।  
नित्यं भर्तरि चाद्रोहा प्रयता साङ्गतेन वै  ॥ पौस्_३०।१८७ ॥  
  
पवित्तकं जगद्योनेरारोपयतिचाब्जज  ।  
सातुलं चैव सौभाग्यं प्राप्नुयादचिरेण तु  ॥ पौस्_३०।१८८ ॥  
  
देहान्ते देवनारीणां देवानां याति पूज्यताम्  ।  
सात्वरुन्धतिपूर्वाणामवा (?वी )क् समभिवीक्षते  ॥ पौस्_३०।१८९ ॥  
  
ज्ञानमासादयत्यन्ते येन यान्त्य (त्य )त्त्युतं पदम्  ।  
प्रोत्तारयति बन्धूनां दुष्कृतेभ्यो ऽब्जसम्भव  ॥ पौस्_३०।१९० ॥  
  
पितॄणां जनकादीनां नाम्ना स्नेहपुरस्तु यः  ।  
ददाति भूषणं विप्र मन्त्री मन्त्रात्मनो विभोः  ॥ पौस्_३०।१९१ ॥  
  
दुर्गतेः सुगतिं याति द्युसिन्धोरस्थिरा नरः  ।  
यथा सुराणाममृतं नृणां गाङ्गं जलं यथा  ॥ पौस्_३०।१९२ ॥  
  
स्वधा यथा पितॄणां च कर्मिणां तद्वदब्जज  ।  
पवित्रकं क्रियाढ्यानां पावनं भूतिवर्धनम्  ॥ पौस्_३०।१९३ ॥  
  
सर्वदोषभयघ्नं च सर्वोपद्रवनाशनम्  ।  
सर्वसौख्यप्रदं चैव सर्वगुह्यप्रकाशकम्  ॥ पौस्_३०।१९४ ॥  
  
यः सम्यग्भगवद्भक्तः कृतमन्त्रपरिग्रहः  ।  
एवमवे प्रवृत्तौ वा जन्माभ्यासात्सदार्चने  ॥ पौस्_३०।१९५ ॥  
  
अनन्यत्वेन वै विष्णोः परस्य परमात्मनः  ।  
प्रयत्नेनार्थनीयं च महतानेन देशिकः  ॥ पौस्_३०।१९६ ॥  
  
असन्निधानात् स्वगुरोरभावात्तस्य चाब्जज  ।  
प्रवर्तनीयमन्येन गुरुणाभ्यर्थितेन च  ॥ पौस्_३०।१९७ ॥  
  
कर्मणा मनसा वाचा नेतरस्याधमस्य च  ।  
नान्यदर्शनसंस्थस्तु मद्भक्तैस्तत्परायणैः  ॥ पौस्_३०।१९८ ॥  
  
पवित्रारोहणादीनामर्थनीयो हि देशिकः  ।  
मामतिप्रतिपन्नं च अन्तस्थो वेत्ति यद्यपि  ॥ पौस्_३०।१९९ ॥  
  
कृतार्थमतिभक्तत्वादमुं मन्ये तदा गुरुम्  ।  
प्राप्तमुत्तारकं शिष्यो मन्ये भक्तिवशाद् गुरुम्  ॥ पौस्_३०।२०० ॥  
  
यत्रैव चित्तवृत्तीनां साम्यमस्ति त्रयस्य च  ।  
शिष्यदेशिकमन्त्राणां तन्त्रमोक्षश्च सिद्धयः  ॥ पौस्_३०।२०१ ॥  
  
ज्ञात्वैवं यस्तु भक्तानामभक्तः सम्प्रवर्तते  ।  
मन्त्रदाने च शिष्याणां सं याति नरके ऽधमः  ॥ पौस्_३०।२०२ ॥  
  
प्रत्यक्षमेति भक्तानां भक्तिः प्रागर्जिता शनैः  ।  
तत्सम्पर्कसमाचारान् मन्त्रदैवतनिन्दनात्  ॥ पौस्_३०।२०३ ॥  
  
तस्माद्विषयसम्भूतं यस्य यद्विषयं स्फुटम्  ।  
परेषामात्मनश्चापि तस्य तत्सिद्धिदं स्मृतम्  ॥ पौस्_३०।२०४ ॥  
  
यत्रास्ति देशिकानां च भक्तिरव्यभिचारिणी  ।  
तत्रैव यदि शिष्याणामभिलाषो ऽस्ति पूजने  ॥ पौस्_३०।२०५ ॥  
  
तदा मन्त्रवरः प्रीतः सन्निधिं कुरुतऽब्जज  ।  
सिद्धस्य समबुद्धेर् वै निष्क्रियस्य तु या क्रिया  ॥ पौस्_३०।२०६ ॥  
  
अतो ऽन्यस्य क्रियां विद्धि भक्तिपूर्वा तु सा स्मृता  ।  
या च तद्विषया भक्तिः पतिवृत्तिसमोचिता  ॥ पौस्_३०।२०७ ॥  
  
अष्टाङ्गलक्षणा पूर्णा श्रद्धापूता च मोक्षदा  ।  
अतो ऽन्या सिद्धिदा सिद्धिर्व्यभिचारफलप्रदा  ॥ पौस्_३०।२०८ ॥  
  
सर्वस्याहं तटस्थो ऽहमाशयं वेद्मि तत्त्वतः  ।  
भक्तिर्मा प्रति वै ताभ्यां यदा ह्यव्यभिचारिणी  ॥ पौस्_३०।२०९ ॥  
  
मन्त्रात्मनानुगृह्णामि शिष्य गुरुमुखेन तु  ।  
नाभक्तेन त्वतो भक्तो दीक्षणीयः कदाचन  ॥ पौस्_३०।२१० ॥  
  
नाभक्तस्त्वतिभक्तेन योजनीयस्त्वदर्चने  ।  
गुरोरंअभक्ताद्भक्तानां भक्तिरभ्येति तापनम्  ॥ पौस्_३०।२११ ॥  
  
शारीरं मानसं दुःखं वर्धते च क्षणात् क्षणम्  ।  
भावमासुरतामेति येन यात्यधमां गतिम्  ॥ पौस्_३०।२१२ ॥  
  
गुरोरअनन्यशरणाद्भक्तानां कमलोद्भव  ।  
द्विविधं त्रिविधं दोषमचिरात् क्षयमेति च  ॥ पौस्_३०।२१३ ॥  
  
अनुग्राह्यादभक्ताच्च सावलेपात् क्रियोज्झितात्  ।  
गुरोरकीर्तिं महतीं विद्वेषं सहते न वै  ॥ पौस्_३०।२१४ ॥  
  
साम्मुख्यं दुःसहानां च दोषाणां दिक्षितस्य च  ।  
तस्मात्सर्वप्रयत्नेन अदृष्टफलसिद्धये  ॥ पौस्_३०।२१५ ॥  
  
विहितं यच्च तत्कार्यं शिष्येण गुरुणापि च  ।  
नाभक्तः संविदाप्नोति नाभक्तो ध्यानमाप्नुयात्  ॥ पौस्_३०।२१६ ॥  
  
लाभक्तः सन्त्क्रियां वेत्ति नाभक्तः शास्त्रविद्भवेत्  ।  
नाभक्तमर्चां यागं च वह्निमर्चापयेत्तथा  ॥ पौस्_३०।२१७ ॥  
  
बन्धापयेन्नमुद्रां च श्रावयेत्समयान्न हि  ।  
यो ऽपराधेन वा लोभादभक्तानां जगद्गुरौ  ॥ पौस्_३०।२१८ ॥  
  
विपर्ययार्थवेतॄणामपहारसरतात्मनाम्  ।  
अभिगच्छापयेन्मोहात्स याति नरकं गुरुः  ॥ पौस्_३०।२१९ ॥  
  
प्रायश्चित्तं हि पूर्वोक्तं तापार्तो नाचरेद्यदि  ।  
इत्युक्तमरविन्दोत्थ यत्त्वया परिचोदितम्  ॥ पौस्_३०।२२० ॥  
  
भक्तानामुपकाराथ पवित्रारोहणं शुभम्  ।  
प्रावृट्काले प्रवृत्ते तु त्रेलीक्योदरवर्तिनाम्  ॥ पौस्_३०।२२१ ॥  
  
मनुष्यामरसिद्धानां वक्तव्यं चानुवर्तिनाम्  ।  
प्रवर्तन्ति हि वेगेन श्रद्धया वत्सरं प्रति  ॥ पौस्_३०।२२२ ॥  
  
महत्यस्मिन् महाबुद्धे व्यापारे पारमेश्वरे  ।  
विभोः शयनसंस्थस्य काले पुष्फलाकुले  ॥ पौस्_३०।२२३ ॥  
  
गगने लङ्घयमाने तु सबलाकैर्वलाहकैः  ।  
कुमुदोत्पलकह्लारैर्भूषिते वसुधातले  ॥ पौस्_३०।२२४ ॥  
  
वनोपवनौद्याने हरितैः शाद्वलादिकैः  ।  
शालिसस्यादिकैर्युक्ते पल्वलोदकशोभिते  ॥ पौस्_३०।२२५ ॥  
  
पवित्रकं कृतं विष्णोरन्तः स्थस्यातितु ष्टिदम्  ।  
तस्य प्राग्विहिता विप्र सततं शयनक्रिया  ॥ पौस्_३०।२२६ ॥  
  
अथोक्तदिवसे ताभ्यां ब्रह्मन्निर्वर्तिते सति  ।  
रक्षणीयमवश्यं वै कर्मयागं क्रियापरैः  ॥ पौस्_३०।२२७ ॥  
  
इति श्रीपाञ्चरात्ते महोपनिषदि पौष्करसंहितायां  
पवित्रारोहणं नाम त्रिंशो ऽध्यायः ॥  
  
____________________________________________________________________________________________  
  
  
अथ एकत्रिंशो ऽध्यायः  
  
  
  
श्रीभगवानुवाच ---  
  
पवित्रारोहणं कृत्वा चातुर्मास्यं महामते  ।  
निर्वहणीयं नियमैर्विविधैर्लोकपूजितैः  ॥ पौस्_३१।१ ॥  
  
शयनं देवदेवीयम् अर्चयेत् तद् विधिं शृणु  ।  
हेमादिरत्नरवचिते सर्वाङ्गपरिशोभिते  ॥ पौस्_३१।२ ॥  
  
भगवत्यनुरूपे च शयने शशिवासिते  ।  
सितातपत्रचमरकिङ्किणीवरमण्डिते  ॥ पौस्_३१।३ ॥  
  
वैजयन्तीगणोपेते हेमदण्डाङ्घ्रिभूषिते  ।  
वितानकेन दिव्येन कुङ्कुमाद्यैर्विभूषिते  ॥ पौस्_३१।४ ॥  
  
शोभिते चोपरिष्टात्तु तिर्यगूर्ध्वपटावृते  ।  
जातीफलादिकैर्लाजसर्वबीजादिपूरिते  ॥ पौस्_३१।५ ॥  
  
विदिक् चित्रपटैर्युक्ते सत्पुष्पप्रकरीकृते  ।  
रत्नदीपसमायुक्त इत्यस्मिन् शयने स्मरेत्  ॥ पौस्_३१।६ ॥  
  
श्रीरोदार्णवमध्यस्थं सहस्त्रफणमौलिनम्  ।  
हिमकुन्देन्दुधवलं नागनाथं महामते  ॥ पौस्_३१।७ ॥  
  
प्रणवेन स्वनाम्ना च वर्णान्तेन सबिन्दुना  ।  
ध्यात्वार्चयित्वा स्तुत्वा च नमस्कृत्य प्रसाद्य च  ॥ पौस्_३१।८ ॥  
  
निवेश्य तस्मिन् कर्मार्चां हारकेयूरभूषितम्  ।  
श्रीखण्डशाशिबाह्लीकविलिप्तां पुष्पवेष्टिताम्  ॥ पौस्_३१।९ ॥  
  
प्रावृतां नेत्रवस्त्रेण मृष्टरूपैः सुधूपिताम्  ।  
स्वबीजं मन्त्रवर्णं तु ॐ लक्ष्मीपतये नमः  ॥ पौस्_३१।१० ॥  
  
समुदीर्य धिया चार्ध्यम् अङ्गोपाङ्गक्रमेण तु  ।  
द्वादशाक्षरवर्णैस्तु स्वनामपदसंयुतैः  ॥ पौस्_३१।११ ॥  
  
कर्मार्चाया अभावात्तु दर्भमञ्जरिजं शुभम्  ।  
यथोक्तेन विधानेन विष्टरे विनिवेश्य च  ॥ पौस्_३१।१२ ॥  
  
तस्मिन् मन्त्रवरं न्यस्य स्वपद्मगगनोदरात्  ।  
निलीनाखिल गण्डादिशक्तिपञ्जरमध्यगम्  ॥ पौस्_३१।१३ ॥  
  
व्यक्तीनां मूर्तिदानेन नीत्वा ध्यानान्वितेन च  ।  
देवाङ्गमहितं वस्त्रम् अभुक्तम् अमलात्मकम्  ॥ पौस्_३१।१४ ॥  
  
क्ष्त्वोपरि समभ्यर्च्य पुष्पधूपविलेपनैः  ।  
सर्वतत्र्वोपसंहारं चितः शक्तिं तु विन्यसेत्  ॥ पौस्_३१।१५ ॥  
  
दक्षिणे त्वभिमानाख्यां मूर्तिं तु चमरोद्यताम्  ।  
एवं ज्ञाननिशां वामे तालवृन्तकरोद्यताम्  ॥ पौस्_३१।१६ ॥  
  
उत्तमां भावयेन् निद्रां करसंवाहने रताम्  ।  
पादारविन्ददेशस्थां लालयन्तीं कराम्बुजैः  ॥ पौस्_३१।१७ ॥  
  
आदाय चरणे दिव्ये साक्षाछ्रीः सन्निधिस्थिता  ।  
आनन्दं ब्रह्मणो रूपं तस्यै देवाधिदेवता  ॥ पौस्_३१।१८ ॥  
  
तदन्तः स्मरणानन्दजातविस्मयलोचनाः  ।  
स्वनामपदमन्त्रैस्ताः सम्पूज्याः प्रणवादिभिः  ॥ पौस्_३१।१९ ॥  
  
एवं हि देवदेवीयं शयनं कमलोद्भव  ।  
यथोक्तं सम्प्रतिष्ठाप्य चातुर्मास्यपरैर्नरैः  ॥ पौस्_३१।२० ॥  
  
कार्यात्र प्रत्यहं पूजा मार्जनं चोपलेपनम्  ।  
मृदा धातुविकारैर्वा सुगन्धैश्चन्दनादिकैः  ॥ पौस्_३१।२१ ॥  
  
प्रदानं धूपदीपानां व्यजनेनानिलोत्थितः  ।  
शशिचन्दनसंयुक्तशीतलोदक सत्क्रियाः  ॥ पौस्_३१।२२ ॥  
  
कदलीदलकह्लारैः पद्मोत्पलविमिश्रितैः  ।  
स्वेदशान्तिं समापाद्य पौनःपुन्येन पूजनम्  ॥ पौस्_३१।२३ ॥  
  
वेणुवीणासमोपेतां गीतिं च मधुरस्वराम्  ।  
एवं मासद्वये याते जाते मेघरवे ऽम्बरात्  ॥ पौस्_३१।२४ ॥  
  
ब्रह्मन् भाद्रपदे मासि द्वादश्यां हि निशामुखे  ।  
ईषत् प्रबोधम् आश्रित्य देवदेवो ह्यधोक्षजः  ॥ पौस्_३१।२५ ॥  
  
स्थित्यर्थम् अमराणां च परिवर्तनम् आचरेत्  ।  
दक्षिणेनाङ्गसङ्घेन त्यक्त्वा चोत्तानशायिकाम्  ॥ पौस्_३१।२६ ॥  
  
योगनिद्रां समाश्रित्य प्रकुर्वन् प्रभवाप्ययौ  ।  
मरुच्चक्राक्षसंस्थस्य विश्वबीजस्य पौष्कर  ॥ पौस्_३१।२७ ॥  
  
मूलेन्दुमण्डलाच्चाथ अपास्याच्छादनाम्बरम्  ।  
आस्ते त्वाश्वयुजे त्वेष द्वादश्यां परमेश्वरः  ॥ पौस्_३१।२८ ॥  
  
सन्त्यजेच्छयनं दिव्यं निशायां कार्तिकस्य (तु )च  ।  
उत्थायामरनाथश्च समाक्रम्य पतत्रिराट्  ॥ पौस्_३१।२९ ॥  
  
निःशेषभुवनग्रामवीथीनां दोषशान्तये  ।  
विचरत्यप्रमेयात्मा नन्दयंस्तान् सुरादिकान्  ॥ पौस्_३१।३० ॥  
  
आवीक्षयञ्जगत्यस्मिन् स्वकृतं धर्मपद्धतिम्  ।  
एवं भक्तजनैः कार्यं तस्य तच्चेष्टितं महम्  ॥ पौस्_३१।३१ ॥  
  
विविधैरुत्सवैर्दानजपजागरणैः शुभैः  ।  
नृत्रगीतसमोपेतैर्विलासैर्हास्यसंयुतैः  ॥ पौस्_३१।३२ ॥  
  
क्रीडमानैः सुमनसैः प्रयतैः प्रणतैः प्रभोः  ।  
एकदेशस्थितैर्विप्र अनन्यमानसैः सदा  ॥ पौस्_३१।३३ ॥  
  
मासशेषं तपोनिष्ठैः समर्थैः पुनरेव हि  ।  
स्वाश्रमे वामरक्षेत्रे रक्षणीयं महाजनैः  ॥ पौस्_३१।३४ ॥  
  
ब्रह्मन् द्वादशरात्रेण षड्रात्रेण शुभेन च (वा )  ।  
असामर्थ्यं त्रिरात्रेण अहोरात्रेण वाब्जज  ॥ पौस्_३१।३५ ॥  
  
नयेन् नक्ताशनेनाथ चत्वार्येते शुभव्रताः  ।  
मासोपवासनिरतैर्नरैः परमवैष्णवैः  ॥ पौस्_३१।३६ ॥  
  
अन्ते त्रिद्वयेकरात्रं वा कार्यम् अच्युतजागरम्  ।  
पुण्याख्यानकथाभिस्तु स्तोत्रपूर्वैस्तु गीतकैः  ॥ पौस्_३१।३७ ॥  
  
सवाद्यैर्मधुरैर्नृत्तैरपहासैः तु इर्षदैः  ।  
जयशब्दैर्नमस्कारैः करतालसमन्वितैः  ॥ पौस्_३१।३८ ॥  
  
समर्चयेच्छ्रीनिवासं जुह्वान् ध्यायन् जपन्नपि  ।  
भोगैः षड्रसपूर्वैस्तु सूपूर्णैशैपचारिकैः  ॥ पौस्_३१।३९ ॥  
  
अर्ध्यैर्विलेपनैर्माल्यैर्मृष्टधूपसमन्वितैः  ।  
ब्राह्मे मुहूर्ते द्वाश्यां मन्त्रमूर्तिं यजेद्धरिम्  ॥ पौस्_३१।४० ॥  
  
शङ्खध्वानसमोपेतैर्दुन्दुभीपटहस्वनैः  ।  
वन्दिवृन्दोत्थितोच्चाभिर्नानावाग्भिर्महामते  ॥ पौस्_३१।४१ ॥  
  
महाजयजयारावैः पुनःपुनरुदीरितैः  ।  
प्रबोधलक्षणैस्तोत्रैरुत्थाप्य शयनात्ततः  ॥ पौस्_३१।४२ ॥  
  
महता विभवेनाथ मण्डलादौ यजेत्क्रमात्  ।  
महत्स्नपनपूर्वैस्तु भोगैः पूणैर्यथोदितैः  ॥ पौस्_३१।४३ ॥  
  
महादीपैः प्रभूतैस्तु साङ्कुरैः पालिकागणैः  ।  
फलैः पनसपूर्वैस्तु मध्वाज्यतिलचर्चितैः  ॥ पौस्_३१।४४ ॥  
  
पुष्पार्ध्यचन्दनाद्यनतैर्ब्रह्मसूत्रविभूषितैः  ।  
मालतीमल्लिकापूर्वसमुत्थैर्मञ्जरीगणैः  ॥ पौस्_३१।४५ ॥  
  
कदम्बचूतश्रीवृक्षऋजुशाखासमन्वितैः  ।  
तरण्डैः सूत्रसम्बधैः कुङ्कुमाद्यैःसुपूजितैः  ॥ पौस्_३१।४६ ॥  
  
गोभूहेमादिकैदानैश्चित्रैः प्रावरणैः शुभैः  ।  
एवमिष्ट्वा तु होमान्तं ग्रामं वा नगरं गृहम्  ॥ पौस्_३१।४७ ॥  
  
सपवित्रेण यानेन सचक्रेण शुभेन वा  ।  
मन्त्रास्त्रकुम्भयुक्तेन तद्बिम्बोदरकेण वा  ॥ पौस्_३१।४८ ॥  
  
ब्रह्मघोषसमेतेन गीतवाद्यान्वितेन च  ।  
गणिकाभगवद्भक्ताः सहनागरिकैर्जनैः  ॥ पौस्_३१।४९ ॥  
  
परिव्राड्ब्रह्मचारीभिर्जपस्तुतिपरायणैः  ।  
महता केतुयुक्तेन सितच्छत्त्रावृतेन तु  ॥ पौस्_३१।५० ॥  
  
प्रदहन् सुरभिं धूपं पृथक् साम्यं च गुगुलुम्  ।  
यानमेवं परिभ्रम्य द्रविणं चार्थिषु क्षिपेत्  ॥ पौस्_३१।५१ ॥  
  
ततः प्रदक्षिणीकृत्य चतुर्धां प्रणिपत्य च  ।  
सर्वाङ्गैर्दण्डवद् भूमौ भक्त्या तु पुरुषोत्रमम्  ॥ पौस्_३१।५२ ॥  
  
रथस्थं आलयस्थं तु चेतसा संस्तुवन् जपन्  ।  
प्रक्षिपन् चार्ध्यपुष्पे तु लाजान् सिद्धार्थकान् फलान्  ॥ पौस्_३१।५३ ॥  
  
दृष्टं यदेव दिग्देवं भावयेत् सर्वदिक् तथा  ।  
चङ्क्रमेद्भवनं कृत्स्नं स्थितिं बध्नाति येन वै  ॥ पौस्_३१।५४ ॥  
  
भक्तानां भगवान् भक्तौ दिक्कालाद्यैर् अनाहतः  ।  
एतत्प्रदक्षिणं नाम सामान्यं सर्वदेहिनाम्  ॥ पौस्_३१।५५ ॥  
  
समभ्यस्तं परिज्ञातं ददाति पदमाच्युतम्  ।  
जानुभ्यां सहपाणिभ्यां जानुभ्यां वा समाचरेत्  ॥ पौस्_३१।५६ ॥  
  
सकृत् संवत्सरस्यान्ते त्रिसन्ध्याद्वादशीषु वा  ।  
एकमेव तथेज्यान्ते शिरसावनतेन तु  ॥ पौस्_३१।५७ ॥  
  
समभ्यर्च्य ततो भावम् अचिराद् एव कर्मिणाम्  ।  
फलं यच्छति देहान्ते क्रमाल्लोकास्तु वैभवाः  ॥ पौस्_३१।५८ ॥  
  
कृतेज्यः परया भक्तया प्रणम्यैवम् अधोक्षजम्  ।  
प्रदक्षिणैर् अर्चनीयं प्रणिपातसमन्वितैः  ॥ पौस्_३१।५९ ॥  
  
सर्वक्षेत्राभिगमनात् सर्वतीर्थाटनात् तु वै  ।  
फलं ददाति भगवान् भक्तस्य चरणार्चितम्  ॥ पौस्_३१।६० ॥  
  
प्रदक्षिणीकृता येन मूर्तिर्मन्त्रात्मनो हरेः  ।  
दोषैः प्रदक्षिणीकृत्य त्यक्तः सम्भवगैर्नरेः  ॥ पौस्_३१।६१ ॥  
  
भगवत् कर्मदीक्षाणां भक्तानां भावितात्मनाम्  ।  
प्रकृष्टम् एतद् व्यापारं दक्षिणं शुभवर्त्मनि  ॥ पौस्_३१।६२ ॥  
  
ज्ञानगोलकतुल्यत्वात् चक्रवद् भ्रमणात् तु वै  ।  
प्रददाति शुभं नित्यं क्षिणोति क्लेशसञ्चयम्  ॥ पौस्_३१।६३ ॥  
  
भगवत् कर्मनिष्ठानां देवायतनवासिनाम्  ।  
भक्तानाम् अपि वान्येषां कर्मवाग् इन्द्रियात्मकम्  ॥ पौस्_३१।६४ ॥  
  
अन्तर्गर्भगृहे विष्णोर्गर्भाद् वा आननमण्डपे  ।  
प्रणिपातगणं कुर्यात् प्रदक्षिणगणं विना  ॥ पौस्_३१।६५ ॥  
  
वह्निस्थस्य विभोर्यस्मात् पाणिपृष्ठस्य दर्शनम्  ।  
दोषकृन्मन्त्रमूर्तीनाम् एवं देहम् असिद्धिकृत्  ॥ पौस्_३१।६६ ॥  
  
जानुप्रदक्षिणं कृत्वा अन्तः सन्निकटे विभोः  ।  
विरुद्धम् अपरं विप्र भक्तानां चरणभ्रमः  ॥ पौस्_३१।६७ ॥  
  
उपानत् पादुकारूढच्छत्रोष्णीषधरास्तथा  ।  
यानाश्वशिबिकासंस्थः ताम्बूलाद्यं हि चर्वयन्  ॥ पौस्_३१।६८ ॥  
  
क्रीडापक्षिहिलादण्डदर्पणं व्यञ्जनं वहन्  ।  
प्रहसन्नथवामोदम् उच्छ्वसन् प्रलपन् बहु  ॥ पौस्_३१।६९ ॥  
  
विलासकेलिक्रीडां च कुर्वन् कुपितमानसः  ।  
त्वराविष्टः शुभार्थी यो लभेन् नात्र भ्रमन् फलम्  ॥ पौस्_३१।७० ॥  
  
अनन्यबुद्धिना तस्मात् तग्दतेनान्तरात्मना  ।  
कार्यं शुभेप्सुना नित्यं गृहायतनयानगे  ॥ पौस्_३१।७१ ॥  
  
यस्माद् वै भूरिफलदम् अल्पक्लेशं महामते  ।  
एकबेरम् अनन्तं च महामोक्षकरं परम्  ॥ पौस्_३१।७२ ॥  
  
एवं प्रदक्षिणीकृत्य कृत्वा पुष्पाञ्जलिं ततः  ।  
अवतार्य रथान्मान्त्रं चक्राधिष्ठानपूर्वकम्  ॥ पौस्_३१।७३ ॥  
  
पूजनीयं पुनरपि मुद्राबद्धाञ्जलिं ततः  ।  
तर्पणीयमथाज्याद्यैर्दद्यात् पूर्णाहुतिं शुभाम्  ॥ पौस्_३१।७४ ॥  
  
अर्ध्यधूपप्रदानाद्यैः क्षमयेत् पुरुषोत्तमम्  ।  
यानपात्रं तथा च्छत्रं प्रतिपाद्य सदक्षिणम्  ॥ पौस्_३१।७५ ॥  
  
शयनं स्वगुरोर्विप्र द्विजानां तदसन्निधौ  ।  
कृत्वा जानुद्वयं भूमौ बद्धाञ्जलिरिदं पठेत्  ॥ पौस्_३१।७६ ॥  
  
देव सर्वेश्वरानादे कर्मणानेन चाखिलाम्  ।  
शुभां गतिं जनो यातु प्रीतिं त्वं परमां भज  ॥ पौस्_३१।७७ ॥  
  
भोजयेद् ब्राह्मणान् पश्चाद् विविधैः पानभोजनैः  ।  
श्रद्धया दक्षिणान्तैश्च तृप्त्यर्थं पितृसन्ततेः  ॥ पौस्_३१।७८ ॥  
  
अनुयागं ततः कुर्याद् बन्धुभृत्यसमान्वितः  ।  
विभवे सति वाब्जोत्थ कार्यमेवमनाकुलैः  ॥ पौस्_३१।७९ ॥  
  
द्रष्टव्यम् अमरैर्देवं क्षेत्रे ब्रह्मरथे स्थितम्  ।  
ग्रामीये नागरे स्थाने विमाने वा स्थितं प्रभुम्  ॥ पौस्_३१।८० ॥  
  
इत्येवमुक्तं भक्तानां विधानं कौमुदीयकम्  ।  
यस्य सालोक्यतापूर्वं फलं भाववशात् स्थितम्  ॥ पौस्_३१।८१ ॥  
  
पवित्रारोहणाद्यं च भक्तानां भावितात्मनाम्  ।  
युदक्तमेवम् अखिलं यथाकमलसम्भव  ॥ पौस्_३१।८२ ॥  
  
अस्वातन्त्राद् असामर्थ्याद् वित्ताभावात्तु वा द्विज  ।  
द्वादशीष्वखिलास्वेवं कुर्यात्संवत्सरान्तरे  ॥ पौस्_३१।८३ ॥  
  
वारिते ऽपि निशायां तु चातुर्मास्ये तु संयमे  ।  
भक्तैर्निर्वहणीयं च तुलाभागावसानिकम्  ॥ पौस्_३१।८४ ॥  
  
प्राक् भवेत्रुलभो (गात्तु )गस्तु ?द्वादश्यां विगतं यदि  ।  
निशायाम् आचरेत् कृत्स्नं पारम्यं तत् तिथेर्यतः  ॥ पौस्_३१।८५ ॥  
  
कुर्याद्व्रतवरं चैव पञ्चाहमुभयोरपि  ।  
एकादशीपूर्णिमान्ते तुलाद्वै वृश्चिकावधि  ॥ पौस्_३१।८६ ॥  
  
मधुमांसपरित्यागं मदिरास्त्रीनिषेवणम्  ।  
मारणं मृगजातीनां द्रुमविच्छेदनं तथा  ॥ पौस्_३१।८७ ॥  
  
वनदाहं च वसुधास्वातं कुद्दालकादिना  ।  
तानं गोपशूनां च वधबन्धादिकं नृणाम्  ॥ पौस्_३१।८८ ॥  
  
निशाटनम् अवर्णानां व्यवहारं तु तैः सह  ।  
मृष्टोदनं तु साभ्यङ्गं सर्वं यत्नाद् विवर्जयेत्  ॥ पौस्_३१।८९ ॥  
  
उपसंहारदिवसाद् अपरे ऽहनि पद्मज  ।  
भक्तानाम् आस्तिकानां च विहितं वत्सरं प्रति  ॥ पौस्_३१।९० ॥  
  
कर्तव्यम् अभिषेकं च स्वस्तिशान्तिशुभाप्तये  ।  
तस्माद् अनुग्रहधिया कर्ताचार्यवरेण तु  ॥ पौस्_३१।९१ ॥  
  
जनन्या जनकेनाथ ऋत्विग्भिर्वा वयो ऽधिकैः  ।  
गुरोरसन्निधानाच्च साधकः साधकैस्तु वा  ॥ पौस्_३१।९२ ॥  
  
भद्रासने समारोप्य साम्बुजे स्वस्तिकाङ्किते  ।  
सूत्रिते नवनाभे तु पद्मे वाष्टदले ततः  ॥ पौस्_३१।९३ ॥  
  
कुङ्कुमाद्यैर्विलिखिते कुसुमैर्वा सुपूरिते  ।  
नेत्रवस्त्रैः परिच्छन्ने यथोक्तरजसा कृते  ॥ पौस्_३१।९४ ॥  
  
घण्टाविधानपूर्णैस्तु प्राक्स्थितैर्वा नषैर्युते  ।  
जातबीजशरावैस्तु शुभपूर्णयवाङ्कितैः  ॥ पौस्_३१।९५ ॥  
  
दधिदर्पणसच्छत्रपुष्पैः सन्माङ्गलीयकैः  ।  
सर्वबीजादिकैत्सर्वैः सुगन्धैः श्रीफलादिकैः  ॥ पौस्_३१।९६ ॥  
  
मङ्गल्यगीतिभिर्वाद्यैर्ब्रह्मघोषसमान्वितैः  ।  
आचार्यैः पञ्चरात्रज्ञैर्जपध्यानपरायणैः  ॥ पौस्_३१।९७ ॥  
  
प्रभवाप्ययसद्ब्रह्मसदागममतस्थितैः  ।  
अलाबुवीणाजलजैर्वंशघण्टारवैः सह  ॥ पौस्_३१।९८ ॥  
  
ज्वालासुमनसः पूर्णकुम्भसद्वृक्षमञ्जरीः  ।  
साकारविविधाकन्यालङ्कृतं यज्ञमन्दिरे  ॥ पौस्_३१।९९ ॥  
  
दूर्वादीनपि चर्वद्भिर्गोवृषैर्बालवत्सकैः  ।  
परितश्चावृते गोभिर्वन्दिवृन्दसमाकुले  ॥ पौस्_३१।१०० ॥  
  
वृद्धये तु परां लक्ष्मी सर्वशक्तिसमन्विताम्  ।  
प्राप्तये त्वाच्युतं सत्यं शाश्वतं पदमव्ययम्  ॥ पौस्_३१।१०१ ॥  
  
भक्तानां विहितं स्नानविधिनानेन पौष्कर  ।  
पूर्वोद्दिष्टेन विधिना अधिवास्य यथाक्रमम्  ॥ पौस्_३१।१०२ ॥  
  
हेमाद्यं रत्नखचितं प्रागुक्तरचनान्वितम्  ।  
नवकं कलशानां तु न्यस्तव्यमुदकोदरम्  ॥ पौस्_३१।१०३ ॥  
  
सर्वेषां वरुणं तावद्धयेयं फणिरथस्थितम्  ।  
वरदाभयहस्तं च प्रोग्दिरन्तं सुधारसम्  ॥ पौस्_३१।१०४ ॥  
  
स्वाद्वाख्यं क्षीरसञ्ज्ञं च (तु )एकभावत्वम् आगतम्  ।  
विचित्रमकरारूढं रत्नपात्रकरोद्यतम्  ॥ पौस्_३१।१०५ ॥  
  
वरपाणिं समुद्रं च ध्येयं सर्वत्र चाम्बुवत्  ।  
नारायणाङ्घ्रिसम्भूतां पूर्वे जनघटोद्वहाम्  ॥ पौस्_३१।१०६ ॥  
  
आग्नेये कच्छपारूढां यमुनां देवपूजिताम्  ।  
मण्डूकाम्बुजसंस्थां च दक्षिणे तु सरस्वतीम्  ॥ पौस्_३१।१०७ ॥  
  
शनैः प्रवाहसञ्ज्ञां च पाशबन्धविमोक्षणीम्  ।  
नैरृते वृषभस्थां च पश्चिमे सिंहवक्त्रकाम्  ॥ पौस्_३१।१०८ ॥  
  
ऐरावतीं तु वायव्ये कलशे तु गजस्थिताम्  ।  
ईशानपद्ममध्ये ऽत्र वितस्तां मीनगां घटे  ॥ पौस्_३१।१०९ ॥  
  
नर्मदां महिषारूढां समाङ्गां देवपूजिताम्  ।  
वृ (दृ )षद्वतीं देविकां च परोष्णीं बडबाह्वयाम्  ॥ पौस्_३१।११० ॥  
  
सिन्धुः ककुप्सु सर्वासु अष्टासु परितः क्रमात्  ।  
उपकुम्भेषु वाब्जस्थाः सर्वास्तोयघटोद्यताः  ॥ पौस्_३१।१११ ॥  
  
कुसुमैःस्तबकैर्युक्ता जलमुग्दीर्यमानसाः  ।  
वासुदेवादिमूर्तिशैः शताष्टपरिमन्त्रितैः  ॥ पौस्_३१।११२ ॥  
  
पूजितैरभिषेकं च दद्यात् सर्वफलाप्तये  ।  
ध्यात्वाधारे तु हेमाद्ये एवं चक्रगते ऽम्बुजे  ॥ पौस्_३१।११३ ॥  
  
नदीसमुद्रवरुणयथोक्ते पूर्वनिर्मिते  ।  
उत्कृष्टमुक्तारत्नादये स्वस्तिकाद्यैर्विभूषिते  ॥ पौस्_३१।११४ ॥  
  
द्वादशारासु मासेकेशवाद्यैरधिष्टिते  ।  
सर्वाङ्गदेवतोपेते मन्त्रमन्यस्ते प्रतिष्ठिते  ॥ पौस्_३१।११५ ॥  
  
तदम्बुना तु वा कुर्यात् स्नानं चावभृथं शुभम्  ।  
प्रत्यहं तज्जलं मूर्ध्नि धारणाद् अभिवादनात्  ॥ पौस्_३१।११६ ॥  
  
मुच्यते सर्वदोषेभ्यो मङ्गल्यं वृद्धिमेव च  ।  
तीर्थेभ्यस्त्वासमुद्रेभ्यो गङ्गादिसरितो गणात्  ॥ पौस्_३१।११७ ॥  
  
स्नानोत्थं फलमाप्नोति भावितात्माच्युताश्रयी  ।  
कृते चावभृथस्नाने परितुष्टो ऽथ साधकः  ॥ पौस्_३१।११८ ॥  
भगवत्पदसिद्यर्थं गुरुपादाम्बुना स्वयम्  ।  
दक्षिणेन करेणैव स्वमन्त्रं मनसा स्मरन्  ॥ पौस्_३१।११९ ॥  
  
मूर्ध्नि संसिच्य शङ्खाख्यमुद्रया चोर्ध्ववक्त्रया  ।  
अम्बुसिक्ते ऽम्बरे ऽपास्य परिधायापरे ततः  ॥ पौस्_३१।१२० ॥  
  
प्राग्वदुष्णीषपूर्वैस्तु पुष्पैर्गन्धैस्तु भूषणैः  ।  
शरीरम् अभ्यलङ्कृत्य उपविश्यासने ततः  ॥ पौस्_३१।१२१ ॥  
  
यथोदितं पुरास्त्रेण कुर्यान्निर्भर्त्सनं ततः  ।  
अभिनन्द्य कृतन्यासो मङ्गलार्ध्यपुरस्सरान्  ॥ पौस्_३१।१२२ ॥  
  
नृपोपकरणान् सर्वान् छत्रचामरपश्चिमान्  ।  
देशिकेन्द्रकरात् प्राप्य समुत्थायासनात् ततः  ॥ पौस्_३१।१२३ ॥  
  
नमस्कृत्य जगन्नाथं परमेश्वरम् अच्युतम्  ।  
अनलालयम् आसाद्य देशिकेन्द्रेण वै सह  ॥ पौस्_३१।१२४ ॥  
  
पुष्पस्त्रग्गन्धधूपैश्च फलैर्बीजैस्तु वा (चा )ञ्जलिम्  ।  
पूरयित्वार्चनं कृत्वा विभोर्वह्निगृहान्तरे  ॥ पौस्_३१।१२५ ॥  
  
संस्मरन् हृदि मन्त्रेशम् उपविश्याग्निसम्मुखम्  ।  
ततो मन्त्राभिजप्तेन साम्बुना विष्टरेण तु  ॥ पौस्_३१।१२६ ॥  
  
प्राग्वदामस्तकात् सर्वं स्पृशेद्धयानधिया शुचि  ।  
कुर्याद् विन्यस्तदेहं तु ध्यात्वा मन्त्रं करोदरे  ॥ पौस्_३१।१२७ ॥  
  
गन्धपुष्पार्ध्ययुक्तं तद् दद्यान्मूर्ध्नि शिरोहृदि  ।  
सौत्रं वा कुसुमं दार्भा (?भं )  
  
स्वे ऽम्बरे मेखलासूत्रे उपवीते ऽथ कूर्परे  ।  
कृत्वा सम्यम् निविष्टं प्राक् दद्यात् शिष्यकराम्बुजे  ॥ पौस्_३१।१२८ ॥  
  
(॥।)  
  
एवम् ऐक्यं समापाद्य सगुणेनानलेन वै  ।  
आमोक्षात् सर्वसिद्धीनां तस्य साम्मुख्यसिद्धये  ॥ पौस्_३१।१३० ॥  
  
गुरुः समाचरेद्धोमं पूर्णान्तं पुनरेव हि  ।  
मिश्रीभूतैः समिद्द्रव्यैः सप्तभिः शर्करान्वितैः  ॥ पौस्_३१।१३१ ॥  
  
मध्यस्थं मन्त्रमूर्तेर्वै साष्टकं जुहुयात् शतम्  ।  
सहस्त्रं वायुतं विप्र दद्यात् पूर्णाहुतिं ततः  ॥ पौस्_३१।१३२ ॥  
  
सविष्टरम् अधोवक्त्रं स्त्रुचाम् उपरि विन्यसेत्  ।  
स्त्रुचम् अभ्यर्च्य पुष्पाद्यैराज्यपूर्णां स्त्रुचं ततः  ॥ पौस्_३१।१३३ ॥  
  
कुर्यात् पूजां सुगन्धाक्तैः पुष्पैः सार्ध्यैर्निरम्बुभिः  ।  
उक्तसङ्ख्यं त्वतस्त्वाज्यं तदर्धम् अथ होमयेत्  ॥ पौस्_३१।१३४ ॥  
  
पूजान्ते पातयेत् पूर्णां पुनरेव यथोदिताम्  ।  
शतात् सहस्त्राद् अयुताल्लक्षाद् वामललोचन  ॥ पौस्_३१।१३५ ॥  
  
ज्ञानात्मा पूर्वमूर्तीनां चतुर्थांश पृथक् पृथक्  ।  
तत्समं हृदयादीनाम् अथोर्ध्वम् अखिलासु च  ॥ पौस्_३१।१३६ ॥  
  
परमेश्वरकान्तासु तदर्धेन तु पौष्कर  ।  
लाञ्छनाभरणादीनि सर्वाणि जुहुयात् क्रमात्  ॥ पौस्_३१।१३७ ॥  
  
साधारासनमन्त्राणां षण्णां कालात्मरूपिणाम्  ।  
गुर्वादीनां च विहितमर्धं लाञ्छनतर्पणम्  ॥ पौस्_३१।१३८ ॥  
  
सारस्त्राणां लोकपालानां द्वार्स्थानां कमलोद्भव  ।  
गुरुपूर्वक्रमाद् हुत्वा अर्धम् अर्धं यथाक्रमम्  ॥ पौस्_३१।१३९ ॥  
  
कार्या चैकाधिका सङ्ख्या विषमार्धस्य चाहुतेः  ।  
आज्यहोमस्य विप्रेन्द्र तद्वद् एव अम्बुजादिषु  ॥ पौस्_३१।१४० ॥  
  
ब्रह्मयज्ञद्रुमोद्भूताः पूजज्ञानद्रुमोत्थिताः  ।  
एवं क्षीरतरुभ्यो वै समिधस्त्रिमधुप्लुताः  ॥ पौस्_३१।१४१ ॥  
  
जुहुयाद् विधिवन्मन्त्री नयन्मन्त्रगणं क्रमात्  ।  
तृप्तिं पूर्णप्रदानैस्तु अंशांशहवनैः कृतैः  ॥ पौस्_३१।१४२ ॥  
  
स्वबुद्धिसङ्ख्याहोमेन स्वाङ्गं वै विश्वविघ्नजित्  ।  
तर्पणीयश्च पूर्णान्तम् एवम् अन्ते ऽनलो द्विज  ॥ पौस्_३१।१४३ ॥  
  
पूर्णान्तेन नयेत्रृप्तिं मन्त्रव्यूहे कृते हृदि  ।  
इति सम्पादिते होमे दद्यात् पुष्पाञ्जलिं ततः  ॥ पौस्_३१।१४४ ॥  
  
तिलकं चोर्ध्वपुण्ड्रं वा कुर्याद् वै भूतिना शिशोः  ।  
स्वस्थानेषु हृदा वर्म शिरोमन्त्रेण च क्रमात्  ॥ पौस्_३१।१४५ ॥  
  
हृन्मन्त्रेण प्रयोक्तव्यं सर्वदा सर्वकर्मसु  ।  
तस्य सर्वाणि कर्माणि सदा तेन समाचरेत्  ॥ पौस्_३१।१४६ ॥  
  
सर्वमन्त्राख्यभूतस्य विधिमेवं समाचरेत्  ।  
कृते चास्त्रवणे वारिबिन्दवः स्त्रुङ्मुखात् च्युताः  ॥ पौस्_३१।१४७ ॥  
  
दद्यात् करेण शिरसि प्रणीताभाजनात् ततः  ।  
होममेतन्मुमुक्षोर्वै निष्कामस्य पुरोदितम्  ॥ पौस्_३१।१४८ ॥  
  
सकामस्य मुमुक्षोर्वै कुर्यात् सालङ्कृतस्य च  ।  
काङ्क्षितं नानुजानाति सर्वज्ञो हृदये स्थितः  ॥ पौस्_३१।१४९ ॥  
  
अप्रार्थितो ऽपि स्वर्गं तु भक्तानां यो ददाति च  ।  
किमदेयं हि तस्यास्ति तस्माद् अभ्यर्थनां त्यजेत्  ॥ पौस्_३१।१५० ॥  
  
एतावदर्थनीयं च परमेश्वरम् अच्युतम्  ।  
जन्तुना कृतपूजेन नित्यमेव महामते  ॥ पौस्_३१।१५१ ॥  
  
मम यच्छ परां भक्तिं यया त्वं मे प्रसीदसि  ।  
त्वयि प्रसन्ने देवेश किं न प्राप्तं मया भुवि  ॥ पौस्_३१।१५२ ॥  
  
इत्युक्तस्त्वरविन्दाक्ष आभिषेचनिको विधिः  ।  
समाप्य भगवत् शास्त्रश्रवणे ऽधिकृतो भवेत्  ॥ पौस्_३१।१५३ ॥  
  
अधिकारपदं दिव्यम् आसादयति वैष्णवम्  ।  
येनातिभक्तः संसारादुत्रारयति सङ्कटात्  ॥ पौस्_३१।१५४ ॥  
  
कृते कलशदाने ऽथ सक्तुना पललादिना  ।  
मण्डलाद्बाह्यतो दद्यात् प्रादक्षिण्येन पौष्कर  ॥ पौस्_३१।१५५ ॥  
  
सर्वदिग्भगवन्भूत ?बलिं दत्र्वा सहाम्बुना  ।  
सतिलोदकम् अध्वाज्यगन्धपुष्पान्वितेन च  ॥ पौस्_३१।१५६ ॥  
  
कार्या पितृक्रिया प्राग्वदोदनेनानलाग्रतः  ।  
बहिर्मण्डलवत् कुण्डाद् बलिदाने कृते सति  ॥ पौस्_३१।१५७ ॥  
  
आचम्य पूजयित्वाजं कुम्भात्कुण्डाच्च मण्डलात्  ।  
क्षान्त्याथ भुक्तं पूजार्थं माननीयो यथाविधि  ॥ पौस्_३१।१५८ ॥  
  
साङ्गं सपरिवारं च धूपयित्वा यथाक्रमम्  ।  
तत् क्षान्तिप्रार्थनां कृत्वा निरम्बुकुसुमादिकैः  ॥ पौस्_३१।१५९ ॥  
  
वह्निपूजां समापाद्य नमस्कृत्य यथाविधि  ।  
तच्छक्तिम् आत्मसात् कृत्वा हृदा संहारमुद्रया  ॥ पौस्_३१।१६० ॥  
  
विसृज्य स्त्रुक्स्त्रुवे कुर्यात् परिषेचनम् अम्बुना  ।  
यज्ञभूमेः स्वशिरसि प्रणीतोत्थम् अथोदकम्  ॥ पौस्_३१।१६१ ॥  
  
अथ द्वाभ्यां च संहृत्य हृदि तत्स्थितम् अच्युतम्  ।  
स्तरोपसंहृतिं कृत्वा मधुक्षीराम्बुना ततः  ॥ पौस्_३१।१६२ ॥  
  
सम्प्राप्य यरूवसुधामानलीमपि पद्मज  ।  
सर्वम् अम्भसि निक्षिप्य समाहृत्यार्ध्यपूर्वकम्  ॥ पौस्_३१।१६३ ॥  
  
अनुग्रहार्थं शिष्यस्य अनुयागं समाचरेत्  ।  
भगवद्यागवत्कार्यं यागं तेनापि वै गुरोः  ॥ पौस्_३१।१६४ ॥  
  
दत्त्वा शिष्यं ततो यायाद् आत्मयागे कृते सति  ।  
यथावद् अद्यप्रभृति मन्त्राराधनम् आचरेत्  ॥ पौस्_३१।१६५ ॥  
  
मोहालस्यादिकैर्देषैर्बुद्धिपूर्वेण चेतसा  ।  
नाचर्तव्यं विभोः पुत्र परित्यागं हि पूजने  ॥ पौस्_३१।१६६ ॥  
  
जपे तथाग्निभवने स्नाने दाने यथोदिते  ।  
स्तुतिपाठे यथा शास्त्रचिन्तने श्रवणे ऽपि च  ॥ पौस्_३१।१६७ ॥  
  
व्याख्याने भव्यबुद्धीनां नारायणरतात्मनाम्  ।  
शिरसा दधताम् आज्ञां कृत्वा पादाभिवन्दनम्  ॥ पौस्_३१।१६८ ॥  
  
प्राणयात्रां ततः कुर्यात् नैवेद्यप्राशनादिकाम्  ।  
कृतोपवासा ये ऽश्रन्ति प्रापणं पारमेश्वरम्  ॥ पौस्_३१।१६९ ॥  
  
सम्प्रदानावशिष्टं च पूतदेहा नरास्तु ते  ।  
वन्दनीया नराणां च मान्या वै सिद्धिसन्ततेः  ॥ पौस्_३१।१७० ॥  
  
अन्वात्मतत्र्वं विज्ञेयं विहितं तस्य सर्वदा  ।  
आत्मनैवात्मसिद्ध्यर्थं यागमन्नेन तेन च  ॥ पौस्_३१।१७१ ॥  
  
सहयज्ञावशिष्टेन साम्बुना च फलादिना  ।  
अनुयागं च तं विद्धिं आत्मनात्मनि यत्कृतम्  ॥ पौस्_३१।१७२ ॥  
  
कुर्वन्ति भोजनात् पूर्वं प्रत्यहं प्राशनं तु ये  ।  
तच्छक्रिग्रहणं प्राणे प्रयोजनवशात् तु वा  ॥ पौस्_३१।१७३ ॥  
  
भावभक्तिसमायुक्ताः सन्मार्गस्था दृढव्रताः  ।  
अप्रयत्नेन ते यान्ति देहान्ते पदमाच्युतम्  ॥ पौस्_३१।१७४ ॥  
  
येषां व्रतमिदं दिव्यं नराणां पुण्यकर्मणाम्  ।  
ते सर्वव्रतिनां मूर्ध्नि तिष्ठन्ति मखयाजिनाम्  ॥ पौस्_३१।१७५ ॥  
  
मन्त्रब्रह्मात्मनोविष्णोः सम्यग्विधिनिवेदितम्  ।  
शुभं तस्य परिज्ञेयं मत्वा वापमिदं पुनः  ॥ पौस्_३१।१७६ ॥  
  
इदं तदमृतं ब्रह्म इदम् आयुरनश्वरम्  ।  
इदं ज्ञानमिदं वीर्यमिदं तेजस्तु वैष्णवम्  ॥ पौस्_३१।१७७ ॥  
  
इदमिन्दुरखण्डं च स्थितम् अन्नात्मना स्वयम्  ।  
पर्जन्यदस्य भगवान् व्यञ्जनस्थितसिद्धये  ॥ पौस्_३१।१७८ ॥  
  
हार्दानलात्मना भुङ्क्ते अध्यक्षः परमेश्वरः  ।  
तच्छक्त्यानुगृहीतत्वात् सो ऽहं प्रकृतिगः पुमान्  ॥ पौस्_३१।१७९ ॥  
  
एवमन्नदमन्नादं ज्ञेयम् अन्नं पुरः स्थितम्  ।  
बाह्यतः स्वाञ्यदानेन सम्बोधम् उपयाति च  ॥ पौस्_३१।१८० ॥  
  
यथा तथाम्बुनाभ्येति देहस्थो हुतभुक् प्रभुः  ।  
कारणं रसम् अन्नस्य षड्गुणं षड्विधस्य च  ॥ पौस्_३१।१८१ ॥  
  
आत्मब्रह्मा ततः तस्माद् ईषत् कारणेन तु  ।  
साम्मुख्यम् आत्मनां नीत्वा ततो ऽन्नं जुहुयात् शनैः  ॥ पौस्_३१।१८२ ॥  
  
प्रान्तपर्वैश्चतुर्धा प्राक् चातुरात्म्यव्यपेक्षया  ।  
तुर्यापेक्षावशेनैव जुहुयाद् वाहुतित्रयम्  ॥ पौस्_३१।१८३ ॥  
  
सहृदा मूलमन्त्रेण भुञ्जीयात् कवलैस्ततः  ।  
प्रयतास्यकरश्चान्ते पिबेन्मन्त्राभिमान्त्रितम्  ॥ पौस्_३१।१८४ ॥  
  
तोयं तद्ध्यानपादाब्जपरिस्त्रुतमथापि वा  ।  
प्रतिष्टितस्य वा पूर्वं तदाकृतिधरस्य च  ॥ पौस्_३१।१८५ ॥  
  
यतः तत्सर्वम् आपन्नं सर्वदोषक्षयङ्करम्  ।  
सर्वोपतापशमनं सर्वसौख्यप्रदं सदा  ॥ पौस्_३१।१८६ ॥  
  
पावनं सर्वतीर्थेभ्यो मन्त्रेभ्यः पद्मसम्भव  ।  
अतस्तु भोजनान्ते वै हार्दाग्नेस्तर्पणं परा  ॥ पौस्_३१।१८७ ॥  
  
भावभक्तिपरो नित्यं कं पिबेद् आज्यदोहवत्  ।  
ब्रह्मतीर्थे तदा पाने द्विः पठेद्वा चतुः क्रमात्  ॥ पौस्_३१।१८८ ॥  
  
दत्रशिष्टस्य चान्नस्य प्रापणाख्यस्य वै तदा  ।  
माहात्म्यम् एवम् अतुलं परिज्ञेयं यथोदितम्  ॥ पौस्_३१।१८९ ॥  
  
यागावसाने योग्यानां भक्तानां परमेश्वरे  ।  
पितॄणां तर्पयेन् नित्यं दयाद्वै प्रीतये विभोः  ॥ पौस्_३१।१९० ॥  
  
यो वेत्त्येवं महत्तां च नैवेद्यस्याच्युतस्य च  ।  
विधिपूर्वं समश्राति सयात्यच्युतसाम्यताम्  ॥ पौस्_३१।१९१ ॥  
  
व्रतज्ञेन जगद्योनेर्भक्तेन च विशेषतः  ।  
प्राणवद् रक्षणीयश्च प्राणेभ्यो नित्यमेव हि  ॥ पौस्_३१।१९२ ॥  
  
अन्नदानादिना सम्यग्विधिनानेन शक्तितः  ।  
परां प्रीतिं समभ्येति तस्य वै परमेश्वरः  ॥ पौस्_३१।१९३ ॥  
  
मूर्तमन्नं परं ब्रह्म पूजितं प्रददाति यः  ।  
भगवत् तत्र्ववेतॄणां दत्तं तेनाखिलं भवेत्  ॥ पौस्_३१।१९४ ॥  
  
व्रतपर्यन्तकाले तु स्थानेष्वायतनादिषु  ।  
पुण्येषु सन्मुद्दूर्तेषु तिथिलग्नाश्रितेषु च  ॥ पौस्_३१।१९५ ॥  
  
कृत्वाक्षयं भगवतो दत्रम् अक्षय्यम् एति च  ।  
सत्पात्राणां तदग्रे तु येन तुष्यत्यधोक्षजः  ॥ पौस्_३१।१९६ ॥  
  
अपात्राणाम् अभक्तानां नास्तिकानां दुरात्मनाम्  ।  
वर्जनीयं प्रयत्नेन स्वानुष्ठानपरेण तु  ॥ पौस्_३१।१९७ ॥  
  
स्त्रीशूद्राणां पशूनां च भृक्तानां विशेषतः  ।  
सकामो वाथ निष्कामो मन्त्रज्ञः सद्व्रतस्थितः  ॥ पौस्_३१।१९८ ॥  
  
मन्त्रपूतं हि नैवेद्यं निषिद्धानां ददाति यः  ।  
सिद्धो ऽपि याति पातिव्यमारुरुक्षुस्तु किं पुनः  ॥ पौस्_३१।१९९ ॥  
  
  
  
पौष्कर उवाच ---  
  
  
  
ज्ञातुमिच्छामि देवेश तत्तत् सङ्क्षेपतो यथा  ।  
लौकिकं यत्र्वयोद्दिष्टं भगवद्धर्मसङ्ग्रहम्  ॥ पौस्_३१।२०० ॥  
  
  
  
श्रीभगवानुवाच ---  
  
  
  
धनेन धर्मलब्धेन भूरिणाल्पेन वा पुनः  ।  
अधिकृत्याच्युतं देवं यदि वाप्यशुभं शुभम्  ॥ पौस्_३१।२०१ ॥  
  
भगवत्प्रीतये त्विष्टं सदस्यैः तन्मयैः सह  ।  
क्रतुवत् स्वल्फलदा स्वर्गदा यद्यपि स्मृताः  ॥ पौस्_३१।२०२ ॥  
  
सकामानां हि तत्रापि तेन तत्फलदास्तु वै  ।  
अकामानां तु भक्तानां नूनम् अच्युतलोकदाः  ॥ पौस्_३१।२०३ ॥  
  
कृच्छ्रचान्द्रायणादीनि तपांसि विविधानि च  ।  
कृतानि भगवत्प्रीत्यै यथाभिमतदानि च  ॥ पौस्_३१।२०४ ॥  
  
यावज्जीवाधिकारं तु यदेभ्यो ऽभिमतं हि यत्  ।  
प्रीत्यर्थं परमेशाय अङ्गीकृतम् अस्वेददम्  ॥ पौस्_३१।२०५ ॥  
  
तत्फलत्याचिरेणैव दिव्यज्ञानात्मना तु वै  ।  
पुण्यम् आसाद्य वै क्षेत्रं तत्र चागतमव्ययम्  ॥ पौस्_३१।२०६ ॥  
  
स्थले वा पत्रपुष्पाद्यैर्योर्ऽचयत्यनिशं व्रती  ।  
भक्त्या ह्यनन्यचित्तसतु देहान्ते तस्य देहिनः  ॥ पौस्_३१।२०७ ॥  
  
प्रसादाद् देवदेवस्य स्थितिः स्यात् सार्वलौकिकी  ।  
पूजां विष्णुवद् आप्नोति यावद् जीवावधिं तु सः  ॥ पौस्_३१।२०८ ॥  
  
देहावसानसमये श्वेतद्वीपं प्रयाति च  ।  
भक्तिश्रद्धापरो विद्वान् नारायणपरायणः  ॥ पौस्_३१।२०९ ॥  
  
तैर्विमानैश्च मार्गेण ह्यचिराद्यान् महामते  ।  
सुप्रसिद्धैः सुगन्धैस्तु हृद्यैः पुष्फलैः शुभैः  ॥ पौस्_३१।२१० ॥  
  
"अर्चिराद्यान् महामते"इत्यन्तं प्रथमो राशिः ः-- पश्चात्  
"विभवव्यूह"इत्युपक्रम्य"देपादाम्बुपूर्वं तु तिलसत्फलचर्वणम्"  
इत्यन्ता अर्धन्यूना श्लोकविंशतिः द्वितीयो राशिः-- अथ च  
"सुप्रसिद्धैः"इत्युपस्तुत्य"तद्भूत दर्शिते नैव मार्गेण महता मुने"  
इत्यन्ता श्लोकद्वाविंशतिः तृतीयो राशिः, अत ऊर्ध्वं"कृत्वा चाघ्राय"  
इत्युपक्रम्य आचाध्यायसमाक्षि"चतुर्थो राशिः द्वितीयकोशवर्गे यथा---  
प्रथम, द्वितीय, तृतीयराशयः यथापूर्व लिखिताः चतुर्थस्य आरम्भस्तु मिद्यते यथा ---   
तृतीयराशेरनन्तरं पुनरपि द्वितीयराशिम् आन्तं लिखित्वा तृतीयराशिं परित्यज्य  
तुरीयराशिरनुस्यूततया समग्रा लिखिता वर्तते कोशवर्गद्वये ऽपि  
द्वितीयतृतीयराशयोः व्युत्क्रमेण लेखनमेव विपर्यासे हेतुः-- अत्रैवं  
समाधिः---द्वितीयतुरीयराश्योरनालक्षितसन्धिबन्धतया स्थितिः  
ग्रन्थस्य परिपाटी अनुसीव्यति, न विश्लेषयति च, यः पुनरन्तरा---  
पतितः तृतीयो राशिः स तु तुरीयेण राशिना साकं कथञ्चिदपि  
नान्वेतुं शक्नोति । प्रत्युत प्रथमेन राशिना समं सुघटितसुन्धानः  
प्राप्तावसरश्च सम्पद्यते । अस्मात् परं द्वितीयराशिः साधूपक्रमः  
ग्रन्थानुपूर्वीं पुष्णाति । अतः दर्शितानुसारेण ग्रन्थपरिपाटी सन्निवेशिता ।  
परमतः सुधियः प्रमाणम् ।  
  
योऽर्चयत्यच्युतं भक्त्या वने वा पर्वतान्तरे  ।  
बहवो ऽभिमतान् कामान् प्राप्नोत्यप्रार्थितांस्तु वै  ॥ पौस्_३१।२११ ॥  
  
देहान्ते वासवादीनां सम्पूज्यो भगवानिव  ।  
वैष्णवायतने दिव्ये सैद्धे वा पौरुषे तु यत्  ॥ पौस्_३१।२१२ ॥  
  
कुर्यात् कर्म धिया भक्त्या स्नानं क्षीरादिना महत्  ।  
श्रीखण्डागुरुकर्पूरबाह्लिकेनानुलेपनम्  ॥ पौस्_३१।२१३ ॥  
  
सितपीतारुणैर्दिव्यैर्दुत्तुलैर्वेष्ठनं ?तु वै  ।  
शुभेन सोत्तरीयेण उपवीतेन तु द्विज  ॥ पौस्_३१।२१४ ॥  
  
विभवे सत्यलङ्कारैः सौवर्णै रत्नर्ञ्जितैः  ।  
मण्डयेत् च ततः पुष्पैः स्नग्वरैश्चरणावधि  ॥ पौस्_३१।२१५ ॥  
  
धूपयेद् आज्यसिक्तेन गुग्गुलेन शुभेन च  ।  
प्रभूतैश्च महादीपैस्तिलतैलाज्यपूरितैः  ॥ पौस्_३१।२१६ ॥  
  
अभुक्ताहतसुश्वेतराञ्जितैर्व्यतिवेष्टनैः  ।  
गर्भीकृतत्वगेलाद्यैः पूजयेत् तदनन्तरम्  ॥ पौस्_३१।२१७ ॥  
  
ततो मध्वाज्ययुक्तेन दध्नाभ्यर्चितम् ईश्वरम्  ।  
नैवेद्यैर्विविधैः पूतैर्भक्ष्यैः सफलमूलकैः  ॥ पौस्_३१।२१८ ॥  
  
पानकैः पावनैः स्वच्छैः शीतलैर्मधुरादिकैः  ।  
त्वगेलाद्यन्विप्तैर्धृष्टैर्धूपकर्पूरवासितैः  ॥ पौस्_३१।२१९ ॥  
  
नालिकेरोदकोपेतैस्तर्पणीयमनन्तरम्  ।  
नैवेद्याचमनार्थं तु गन्धोदकमनुत्तमम्  ॥ पौस्_३१।२२० ॥  
  
अभुक्तमहतं शुक्लमथ निष्पुसनाम्बरम्  ।  
अथ चूर्णितकर्पूरघृष्टश्रीखण्डभावितम्  ॥ पौस्_३१।२२१ ॥  
  
सपूगफलमुत्कृष्टं ताम्बूलं विनिवेद्य च  ।  
शालयः शिम्बधान्यादितिलाः सिद्धार्थकानि च  ॥ पौस्_३१।२२२ ॥  
  
रोचना श्रीफलं पुष्पं दूर्वा धात्रीफलं दधि  ।  
दुकूलमहतं श्वेतं दक्षिणावर्तम् अम्बुजम्  ॥ पौस्_३१।२२३ ॥  
  
तमालादिदलच्छन्ने धातूत्थे वैदले ऽपि वा  ।  
पात्रे कृत्वार्ध्यपुष्पाढये तत्र मध्ये निवेश्य च  ॥ पौस्_३१।२२४ ॥  
  
हेममानं हिरण्यं च स्वशक्त्या वातिनिर्मलम्  ।  
जानुनी भूगते कृत्वा शिरसावनतेन तु  ॥ पौस्_३१।२२५ ॥  
  
आदायोत्तानपाणिभ्यां विनिवेद्य जगत्प्रभोः  ।  
सम्पूरणार्थं सर्वेषां भोगानां द्विजसत्तम  ॥ पौस्_३१।२२६ ॥  
  
येनाप्तिः सर्वकामानां भाविनां सत्फलार्थिनाम्  ।  
परमात्मनि संयोज्यम् अकामानां हि येन वै  ॥ पौस्_३१।२२७ ॥  
  
चामख्यजनादीनि भोगान्यन्यानि यानि च  ।  
शयनासननिष्ठानि तन्त्रीवाद्यानि यानि च  ॥ पौस्_३१।२२८ ॥  
  
भेदीमृदङ्गसत्सङ्गपर्यन्तानि महान्ति च  ।  
तत् प्रेक्ष्य स्वधिया सम्यम् चित्तानन्दप्रदानि च  ॥ पौस्_३१।२२९ ॥  
  
सम्भवे सति सर्वाणि मनसा तदसम्भवे  ।  
श्रद्धाभक्तिवशाच्चैव यो यजव्यमराजितैः  ॥ पौस्_३१।२३० ॥  
  
स्वर्गादिसत्यनिष्ठानां भुक्त्वा भोगान् यथेच्छया  ।  
ततः कालान्तरेणैव देवीयेच्छावशेन तु  ॥ पौस्_३१।२३१ ॥  
  
तद्भूतदर्शितेनैव मार्गेव महता मुने  ।  
विभवव्यूहलोकानामास्ते कल्पशतान् बहून्  ॥ पौस्_३१।२३२ ॥  
  
ज्ञानम् आसाद्य तत्रैव ह्यवतीर्याथ भूतले  ।  
लयं च सहसा याति भगवत्यमितात्मनि  ॥ पौस्_३१।२३३ ॥  
  
श्रेत्रायतनसत्तीर्थवशेनाच्युतम् अर्चनम्  ।  
उक्तम् उद्देशतः किञ्चित् भक्तानां भवशान्तये  ॥ पौस्_३१।२३४ ॥  
  
इदानीं का (ल )म ?माश्रित्य हरेराराधनं शृणु  ।  
भक्तानां भवनाशार्थं विष्ण्वेकनिरतात्मनाम्  ॥ पौस्_३१।२३५ ॥  
  
प्रभूतैः पावनैर्भोगैर्न्यायोपायसमार्जितैः  ।  
यष्टव्यं श्रद्धया भक्त्या पुण्येषु दिवसेष्वथ  ॥ पौस्_३१।२३६ ॥  
  
नैमित्तिकेषु कालेषु नित्यमेव निराकुलैः  ।  
दिव्यान्तरिक्षभौमाख्यशुभलग्नक्षणेष्वपि  ॥ पौस्_३१।२३७ ॥  
  
द्वादशीषु विशेषेण पक्षयोरुभयोरपि  ।  
दिनेषु देशरूढेषु विज्ञातेषु आगमान्तरात्  ॥ पौस्_३१।२३८ ॥  
  
सत्क्रियेषु अविरुद्धेषु देवतान्तरपूजनात्  ।  
पयोमूलफलाद्यैर्वा परिविद्धाद्यवासरे  ॥ पौस्_३१।२३९ ॥  
  
कोष्ठसङ्क्षालनार्थं तु पञ्चगव्यं ततः पिबेत्  ।  
भगवद्बिम्बपादाम्बुभावितं पर्णपात्रगम्  ॥ पौस्_३१।२४० ॥  
  
सुवर्णदर्भसद्रत्नक्षालितेनाम्भसा सह  ।  
एवं कृतोपवासश्च प्राग्वदाराध्य केशवम्  ॥ पौस्_३१।२४१ ॥  
  
हिरण्यान्नाम्बुगोभूमिदानैः कृष्णाजिनादिकैः  ।  
निवेदितैश्च सन्तोष्य पुण्डरीकाक्षम् अच्युतम्  ॥ पौस्_३१।२४२ ॥  
  
तदाज्ञां शिरसादाय यो यच्छेत् तन्मयस्य च  ।  
भक्त्या फलार्थिनो नूनं लभेत्तु भगवत्पदम्  ॥ पौस्_३१।२४३ ॥  
  
फलार्थिनो ऽस्य च पुनः कल्पकोटिशतान् बजून्  ।  
दिव्यभावफलत्वेन फलव्याशु महामते  ॥ पौस्_३१।२४४ ॥  
  
आयुरारोग्यसद्भृत्यपुत्रपदारान्वितस्य च  ।  
लाग्नं (यागं )मौहूर्तिकं कर्म तैय्यं यदपि विस्मृतम्  ॥ पौस्_३१।२४५ ॥  
  
सशेषं प्राक् समापाद्य सावधानेन चेतसा  ।  
प्राप्तायां पुण्यवेलायां कर्मशेषं समापयेत्  ॥ पौस्_३१।२४६ ॥  
  
पूर्णान्तम् अर्ध्यपुष्पाद्यैर्दत्तैर्हेमगवादिकैः  ।  
द्विवासरमहर्वात्र त्रिदिनं षडहं हि यत्  ॥ पौस्_३१।२४७ ॥  
  
द्वादशाहं द्विपक्षं यत् (च )क्षपयित्वा यथाविधि  ।  
व्रतान्तवासरात्पूर्वं सहजागरणादिना  ॥ पौस्_३१।२४८ ॥  
  
जपहोमार्चचध्यान प्रणामैः सप्रदक्षिणैः  ।  
कथानकैस्तवैः पुण्यैः क्षपणीयमतन्द्रितैः  ॥ पौस्_३१।२४९ ॥  
  
ततः प्रभातसमये रात्रौ वा पुण्यवासरे  ।  
प्राणाग्निहवनान्तं च स्नानपूर्वं समाचरेत्  ॥ पौस्_३१।२५० ॥  
  
सूर्योदयं विना रात्रौ विरुद्धमनिशं ( ?शनं )द्विज  ।  
सिद्धान्नं कल्पयित्वा तु द्विजानाम् उदकान्वितम्  ॥ पौस्_३१।२५१ ॥  
  
दद्याच्च भगवत्यग्रे सुसिद्धं हविषा युतम्  ।  
देवपादाम्बुपूर्वं तु तिलसत्फलञ्चर्वणम्  ॥ पौस्_३१।२५२ ॥  
  
कृत्वा चाघ्राय नैवेद्यं स्पृशेत् पुनरेव हि  ।  
भोजनात् प्राक् समश्रीयाद् अशुभध्वंसनाय वै  ॥ पौस्_३१।२५३ ॥  
  
वन्दनीयं सदानन्दसुखसौभाग्यसिद्धये  ।  
एषद् दिनोदयं ह्येवं व्रतज्ञैर्भगवन्मयैः  ॥ पौस्_३१।२५४ ॥  
  
व्रताद्यदिवसं कार्यमेवं व्रतदिनस्य च  ।  
वर्जनीयं प्रयत्नेन प्रजासद्गतिकाङ्क्षिणा  ॥ पौस्_३१।२५५ ॥  
  
परपीडदिनं शुद्धमुपादेयं हि सर्वदा  ।  
पुरोवर्तिदिनांशेन युक्तं गुरुतरं तु तत्  ॥ पौस्_३१।२५६ ॥  
  
ईषदाद्यदिनोपेतम् उपवासदिनं यदि  ।  
लोके लब्धप्रतिष्ठं च तथात्वेन तु सर्वदा  ॥ पौस्_३१।२५७ ॥  
  
उपवासपराणां तु न तद् दोषप्रदं भवेत्  ।  
निष्कामानां हि भक्तानां व्रतं व्रतपरायणः  ॥ पौस्_३१।२५८ ॥  
  
फलार्थिनां तद्भविनां कर्मतन्त्ररतात्मनाम्  ।  
प्रतिषिद्धं च सिद्धत्वाद् उपवासे ऽशने ऽपि च  ॥ पौस्_३१।२५९ ॥  
  
ततो ऽङ्भावं भक्तानां नतार्थं तत्प्रयान्ति च  ।  
मनसो येन कालुष्यं न भवत्यच्युतार्चने  ॥ पौस्_३१।२६० ॥  
  
उपवासेप्यशक्तानां कर्मब्रह्मरतात्मनाम्  ।  
परपीडसमंविद्धि सदानं सर्वमाचरेत्  ॥ पौस्_३१।२६१ ॥  
  
सोपवासवदव्यस्मिन् दिवसे भगवन्मयः  ।  
इतिकर्तव्यताशक्तः प्राप्तादेवं गुरुं यजेत्  ॥ पौस्_३१।२६२ ॥  
  
सन्तोष्पाभ्यर्थ्यं वै क्षान्तिं वृत्त्यर्थं हि जगद्गुरोः  ।  
दिवसार्धसमानेन तदूनेनाधिकेन वा  ॥ पौस्_३१।२६३ ॥  
  
युक्तामाद्यदिनेनैवं पुरोवर्तिच वासरम्  ।  
कृत्वा नक्ताशनं नित्यं यदि सङ्कल्पमाचरेत्  ॥ पौस्_३१।२६४ ॥  
  
फलं सातिशयं तस्य उपवासात् तु जायते  ।  
सर्वदानावसानान्तम् आपाद्य व्रतवासरे  ॥ पौस्_३१।२६५ ॥  
  
तस्मिन्नेवात्मयागं तु विधेयमुपवासिना  ।  
तद्वासरक्षयाच्छश्वद् विश्वेशे पूजनादिना  ॥ पौस्_३१।२६६ ॥  
  
शिष्टं दिने ऽपरस्मिन् वै कृतं तदभवं भवेत्  ।  
विरोधमन्यथा सि (वि )द्धि कृतकृत्यस्य देहिनः  ॥ पौस्_३१।२६७ ॥  
  
अक्षीणस्य परित्यागात् प्रभावादग्रहस्य च  ।  
परपीडतिथिष्वेवं हेयोपादेयतां पुरा  ॥ पौस्_३१।२६८ ॥  
  
ज्ञात्वा तिथीशनाथात्मा वासुदेवो ऽच्युतः प्रभुः  ।  
पूजनीयो हि पर्वादौ सोपवासैः क्रमेण तु  ॥ पौस्_३१।२६९ ॥  
  
पक्षयोरुभयोश्चैव सितपक्षे तु वेच्छया  ।  
पितामहात्मा भगवान् तत्राद्यऽहनि पद्मज  ॥ पौस्_३१।२७० ॥  
  
विधिवत्पूजनीयश्च भक्तियुक्तेन चेतसा  ।  
एवमब्ज द्विपक्षेण एकपक्षार्चने न वा  ॥ पौस्_३१।२७१ ॥  
  
क्षपयित्वा यथान्यायं दानैर्हैमैः स्वशक्तितः  ।  
विधात्रात्मा द्वितीयायां तृतीयायां स्वयं हरिः  ॥ पौस्_३१।२७२ ॥  
  
ततः संयमनात्माहं (नं ?)चतुर्थे ह(रि )नि मानयेत्  ।  
पञ्चम् अमृतात्मानं शक्तिशं षष्ठवासरे  ॥ पौस्_३१।२७३ ॥  
  
सप्तम्यां ज्ञानमूर्तिं वै विश्वात्मा तदनन्तरम्  ।  
नवम्याम् अथ सिद्धात्मा धर्मात्मा भगवांसततः  ॥ पौस्_३१।२७४ ॥  
  
ईशानात्माथ देवेशः सूर्यात्मा दिक्प्रकाशकृत्  ।  
कामात्माथ त्रयोदश्यां कलात्माथ महामते  ॥ पौस्_३१।२७५ ॥  
  
भगवान् पितृसञ्ज्ञात्मा भेदास्त्वेते जगत्प्रभोः  ।  
काम्यकर्माधिकारेण नित्यं चाभिमताप्तये  ॥ पौस्_३१।२७६ ॥  
  
पूजनीयोर्ऽध्यपुष्पाद्यैरुपहारैः क्रियान्वितैः  ।  
पूजार्थम् आद्यदिवसे ब्राह्म (ब्रह्मा )णं वत्सरं यजेत्  ॥ पौस्_३१।२७७ ॥  
  
एवं हि वाग्विभूत्यर्थी देवं धातारमव्ययम्  ।  
मोक्षविघ्नविनाशार्थं हरिं तत्सिद्धये ऽपि च  ॥ पौस्_३१।२७८ ॥  
  
अधर्मशान्तये चैव यमं संयमतां ततः  ।  
आयुरारोग्यवृद्ध्यर्थं पञ्चम्याम् अमृतेश्वरम्  ॥ पौस्_३१।२७९ ॥  
  
यजेच्छक्रिप्रभावार्थं षष्ठ्यां शक्तीशम् अच्युतम्  ।  
स्वसंविदाप्तये सम्यक् तद्दिनेशमथार्चयेत्  ॥ पौस्_३१।२८० ॥  
  
प्रभूतये तु विश्वात्मा त्रिविधास्वथ सिद्धिषु  ।  
प्राप्त्यथ्रं नवमीनाथं सधर्मावाप्तिकृत्ततः  ॥ पौस्_३१।२८१ ॥  
  
दशम्यामर्चनीयं च तद्दिनेशं महामते  ।  
एकादेशे ऽह्नि विद्यार्थी विद्यानाथमहेश्वरम्  ॥ पौस्_३१।२८२ ॥  
  
महत्तेजः प्रभावार्थं तदीशं द्वादशे ऽहनि  ।  
नानास्त्रीरत्नलाभार्थं त्रयोदश्यां च तत्पतिम्  ॥ पौस्_३१।२८३ ॥  
  
कालात्मा कालमृत्यूनां विजये ऽथ यजेत्सदा  ।  
शान्तये त्रिविधस्याथ ऋणस्य परमेश्वरम्  ॥ पौस्_३१।२८४ ॥  
  
एवं पञ्चदशाहेशो माननीयः स सर्वदा  ।  
यद्यप्युक्तं तिथीशानामर्चनं तिथिषु द्विज  ॥ पौस्_३१।२८५ ॥  
नैकान्तिनां तद्विहितं द्विजानामफलार्थिनाम्  ।  
एकादश्यां हि वै तेषां पक्षयोरुभयोरपि  ॥ पौस्_३१।२८६ ॥  
  
परपीडं च विहितं तान्निष्टं वा परावृतम्  ।  
तिथीश्वरद्वयेनैव यद्यप्युक्तं तिथिद्वयम्  ॥ पौस्_३१।२८७ ॥  
  
एकादश्यादिकं चैवं तथापि द्विजसत्तम  ।  
गौणम् एतन्न मुख्यं च मुख्यत्वेन तदाच्युतम्  ॥ पौस्_३१।२८८ ॥  
  
न केवलं हि तद्यावद् वस्तुजालं हि चापरमृ  ।  
मनवश्चोपदेष्टारः प्रपञ्चास्यास्य पौष्कर  ॥ पौस्_३१।२८९ ॥  
  
एवं प्रवर्तितं सर्वं भक्तानुग्रहकाम्यया  ।  
पूर्णभावेश्वरपदात् सुपूर्णमय (?मिद )मुदीरितम्  ॥ पौस्_३१।२९० ॥  
  
व्रतार्थम् उपवासानां येन संवत्सरस्य च  ।  
सङ्कल्पमुदकक्षेपपूर्वं कृतम् अकृत्रिमम्  ॥ पौस्_३१।२९१ ॥  
  
तस्य द्वादशमे मासे अनुयागावसानिकम्  ।  
द्वादश्यां विहितं सर्वम् अनयथा वात्सरं फलम्  ॥ पौस्_३१।२९२ ॥  
  
विफलं नूनमायाति त्रयोदश्यां समर्चनात्  ।  
इच्छयाभिमतायां वै एकादश्यां समाचरेत्  ॥ पौस्_३१।२९३ ॥  
  
त्रिवर्गफलसिद्ध्यर्थं भक्त्या तावत्फलं विना  ।  
एकरात्रादिकं विप्र व्रतं व्रतपरायणः  ॥ पौस्_३१।२९४ ॥  
  
सर्वभावेष्वसक्तत्वान्नदोषस्तस्य जायते  ।  
यजने चात्मयागे च त्रयोदश्यां विनोदयात्  ॥ पौस्_३१।२९५ ॥  
  
पूर्वप्रहरपर्यन्तकालाद् वा धर्ममिश्रितम्  ।  
ऊनाधिकं तु प्रहरं द्वादशाख्यं यदा द्विज  ॥ पौस्_३१।२९६ ॥  
  
अङ्गभावं त्रयोदश्याम् उपयातं महामते  ।  
अनुद्यमेनेच्छया तु परिहृत्य विशेषतः  ॥ पौस्_३१।२९७ ॥  
  
स्वबुध्या च त्रयोदश्याम् इतिकर्तव्यतां चरेत्  ।  
प्रत्यवायो महांस्तस्य विहितं वैष्णवस्य च  ॥ पौस्_३१।२९८ ॥  
  
अमन्त्रज्ञस्य देवानाम् अधिकं द्विजतर्पणम्  ।  
मन्त्रज्ञस्यार्चनं होमं जपदाने स्वशक्तितः  ॥ पौस्_३१।२९९ ॥  
  
प्रीतः समाचरेद्यत्नं व्रतवांश्च क्रिया परः  ।  
सम्पद्यते ऽखिलो येन मुख्यकल्पविधिः सदा  ॥ पौस्_३१।३०० ॥  
  
भक्त्या सम्प्रतिपन्नानां विना शाठ्येन मायया  ।  
व्रतिनां मुख्यतः सम्यगनुकलयं समं स्मृतम्  ॥ पौस्_३१।३०१ ॥  
  
सर्वस्य हृदयस्थो वै देवः सर्वेश्वरो हरिः  ।  
सत्यार्थं वेत्ति वै भावं फलं यच्छति तत्समम्  ॥ पौस्_३१।३०२ ॥  
  
सुवर्णं रत्नमुदकं षड्रसानि तिलानि च  ।  
आज्योपवीतातपत्रमुपानद्वस्त्रगोमहीः  ॥ पौस्_३१।३०३ ॥  
  
स्त्रग्गन्धदीपधानयं च सत्फलं कामिकास्त्वमी  ।  
प्रदाय समुदायेन कामदास्ते भवन्ति च  ॥ पौस्_३१।३०४ ॥  
  
कामधेनुघटैस्तस्माद् बुधश्रवणवासरे  ।  
द्वादश्यां प्रीणनीयश्च निम्नसागररक्षितौ  ॥ पौस्_३१।३०५ ॥  
  
सर्वकामाप्रये देवः सर्वसत्वहिताय च  ।  
सर्वद्वन्द्वविनाशार्थी पितॄणां तृपतये घटम्  ॥ पौस्_३१।३०६ ॥  
  
कामधेन्वाख्यदानेन अनेन परमेश्वरः  ।  
प्रयोति परमां प्रीतिं जगदुद्धरणोद्यतः  ॥ पौस्_३१।३०७ ॥  
  
अवेक्ष्य देशकालादीन् गृहे वायतने ऽच्युतम्  ।  
श्रद्धयाभ्यर्चितं तं तु प्रदत्तं स्याद् यथाविधि  ॥ पौस्_३१।३०८ ॥  
  
न चेत् किन्त्वङ्गभावं तु भावशक्तिवशात् तु वै  ।  
द्विजलं यत्र वा तीर्थं गङ्गायमुनसङ्गमे  ॥ पौस्_३१।३०९ ॥  
  
इति श्रीपाञ्चरात्रे महोपनिषदि पौष्करसुहितायां  
  
लोकधर्मो नाम एकत्रिंशो ऽध्यायः ॥  
  
____________________________________________________________________________________________  
  
  
॥ श्री ॥  
  
अथ द्वात्रिंशो ऽध्यायः ।  
  
  
  
पौष्कर उवाच ---  
  
  
  
भगवन् भूतभव्येश नृणां सन् मन्त्रयाजिनाम्  ।  
तदर्चन परिख्यागाद् बुद्धिपूर्वात् तु किं भवेत्  ॥ पौस्_३२।१ ॥  
  
  
  
श्रीभगवानुवाच ---  
  
  
  
मन्त्रपूर्वं हि सङ्कल्पं कृत्वा मन्त्रसमर्चने  ।  
अनिर्वेदान्महाबुद्धे यावदायुष (ष्य )मेव च  ॥ पौस्_३२।२ ॥  
  
सन्दिष्टदेवतानां च कर्मणा मनसा गिरा  ।  
यत्नात् निर्वहणीयं तत् शक्त्यास्वविभवेन च  ॥ पौस्_३२।३ ॥  
  
अस्वातन्त्र्याद् असामर्थ्यात् जाते वै सूतकादिके  ।  
विधिवत् प्रार्थनापूर्वं गुरुम् अर्चापयेत् तदा  ॥ पौस्_३२।४ ॥  
  
संयतं गुरुपुत्रं वा भ्रातरं सहदीक्षितम्  ।  
कनिष्ठम् अथवा ज्येष्ठम् अन्यथा कमलोद्भव  ॥ पौस्_३२।५ ॥  
  
प्रायश्चित्तं भवेद् घोरं प्राक्सङ्कल्पपरीक्षया  ।  
तदर्भम् इतरेषां वै मन्त्रमुद्रादिकं स्वकम्  ॥ पौस्_३२।६ ॥  
  
नाख्येयमत्यये प्राप्ते सम्यक्सिद्धिपरैर्नरैः  ।  
प्रकाशयति यो मोहान्मन्त्रमुद्रादिकं स्वकम्  ॥ पौस्_३२।७ ॥  
  
इतरेषामभक्तानां तन्त्र (भ )मन्त्रेश्वरो द्विज  ।  
सहसिद्धगणेनैव समभ्येति पराङ्मुखम्  ॥ पौस्_३२।८ ॥  
  
दत्त्वा चैव महादुःखं तस्मात् यत्नेन याजकैः  ।  
स्वमन्त्रं गोपनीयं च इतिकर्तव्यतान्वितम्  ॥ पौस्_३२।९ ॥  
  
मुक्त्वा गुरुं सुतं जायां तत्शिष्यं चाप्यकृत्रिमम्  ।  
नान्येषां सन्निधौ कुर्यान् मन्त्रसन्तर्पणार्चने  ॥ पौस्_३२।१० ॥  
  
तत्राति कमलोद्भूत इतिकर्तव्यतापरं (रः )  ।  
प्रोच्चरेन्मनसा मन्त्रं मन्त्रध्यानं तु गोपयेत्  ॥ पौस्_३२।११ ॥  
  
न्मुद्राक्षसूत्रं च यथा वै सिद्धिभाग भवत्  ।  
एवमेव हि वै येन विना मन्त्रपरिग्रहात्  ॥ पौस्_३२।१२ ॥  
  
देवार्चां स्वगृहे भक्त्या संस्कृत्य विनिवेशिताम्  ।  
तस्यार्चने नियोक्तव्यः स्वसामर्थ्यादिके सति  ॥ पौस्_३२।१३ ॥  
  
द्विजेन्द्रः पञ्चकालज्ञः षट्कर्मनिरतस्तु वा  ।  
सम्भवे सति चैतस्य वृत्तिं कुर्यात् च शाश्वतीम्  ॥ पौस्_३२।१४ ॥  
  
शाश्वतं भवतो येन ऐहिकामुष्मिकं फलम्  ।  
अन्यथा परोधेन न भयेन न मायया  ॥ पौस्_३२।१५ ॥  
  
देवम् अर्चापयेत् प्राज्ञो नित्ये ऽप्याकस्मिके ऽपि वा  ।  
सुसम्पूर्णफलप्राप्तेः सद्वृत्त्यम्लेक्षण  ॥ पौस्_३२।१६ ॥  
  
तदर्थमर्चनं येन नित्यमङ्गीकृतं पुरा  ।  
प्रत्यवायं हि तल्लोपात् तस्य तत् फलभाग भवेत्  ॥ पौस्_३२।१७ ॥  
  
ना वक्तव्यमतस्तस्माद् वृत्तिलोपं शुभेप्सुना  ।  
कादाचित्केतु वा नित्ये नियुक्तानां हि वार्चने  ॥ पौस्_३२।१८ ॥  
  
बहिः प्रतिष्ठितानां च स्थापितानां तु वा गृहे  ।  
वृत्तिं भुङ्क्ते तु यां यस्य यन्निमित्तं महामते  ॥ पौस्_३२।१९ ॥  
  
तन्निमितात् फलं तस्य सफल्पादेव चाखिलम्  ।  
तस्मान् न लोपयेद् वृत्तिम् आराधनपरायणः  ॥ पौस्_३२।२० ॥  
  
मनसा मन्त्रमूर्तेर् वै अर्थिनां गृहमेधिनाम्  ।  
ज्ञात्वा हृदयसद्भाव द्वाभ्यां वै देवता द्विज  ॥ पौस्_३२।२१ ॥  
  
विदधाति फलं सम्यक् प्रत्यवायं करोति वा  ।  
एवं ज्ञात्वा प्रयत्नेन शास्त्रसद्भावम् अब्जज  ॥ पौस्_३२।२२ ॥  
  
नोपेक्ष्या बुद्धिपूर्वा च सावलेपेन चेतसा  ।  
या काचित् चातुरात्मीया मूर्तिर्वा वैभवी विभोः  ॥ पौस्_३२।२३ ॥  
  
सा अर्चा तु शैलकाष्ठोत्था पटे कुडये च चित्रिता  ।  
आत्मशक्त्यनुसारेण सूतकादौ सदार्चने  ॥ पौस्_३२।२४ ॥  
  
लोपः सरक्षणीयश्च ज्ञात्वा कालं कुलोत्थि (?चि )तम्  ।  
कृत्वा स्वस्वनिवृत्तिं च श्रद्धापूतेन चेतसा  ॥ पौस्_३२।२५ ॥  
  
तावद् अर्चापयेत् यावत् - कालम् अभ्येति निर्मलम्  ।  
क्षान्त्यर्थम् अर्चनं भूयः स्नानपूर्वं समाचरेत्  ॥ पौस्_३२।२६ ॥  
  
हुत्वाग्निं विधिवत् भक्त्या गुर्वादीनां च दक्षिणा  ।  
प्रायश्चितो ऽन्यथा विप्रभवेद् आराधकस्य वै  ॥ पौस्_३२।२७ ॥  
  
अनर्चनात् तु देवानां कलितानां गृहान्तरे  ।  
यस्माद् व्यक्तिगतानां च देवानाम् अर्चनं नृणाम्  ॥ पौस्_३२।२८ ॥  
  
शुभप्रदं ह्येवमेव किं पुनः कमलोद्भव  ।  
विधिपूर्वं तु निःशेषं सामग्रीभिः समन्वितम्  ॥ पौस्_३२।२९ ॥  
  
सह वै भोगसम्पत्या भक्त्या सश्रद्धया द्विज  ।  
नीति मार्गगतेनैव बुद्ध्या तु सुविशुद्धया  ॥ पौस्_३२।३० ॥  
  
मन्त्र - मुद्रासन - ध्यानैर् देवतानां यदर्चनम्  ।  
तदर्थ - सिद्धिकृत् शश्वद् याजकानां यथास्थितैः  ॥ पौस्_३२।३१ ॥  
  
एवं ज्ञात्वा नावलेपः कार्यः संसार - भीरुणा  ।  
अनर्चने तु देवानां काम्ये नैमित्तिके ऽब्जज  ॥ पौस्_३२।३२ ॥  
  
प्रत्यहं च विशेषेण तव (?)विघ्नं यथा भवेत्  ।  
विप्रादीनां च भक्तानां विप्रयोगा दिकात् तु वै  ॥ पौस्_३२।३३ ॥  
  
दिव्यपित्र्योचितं स्नानं कृत्वा तदनु पौष्कर  ।  
प्राणायामं जपान्तं च प्राधान्येनाभिवर्तिनाम्  ॥ पौस्_३२।३४ ॥  
  
मन्त्राणां च महत् तेषां सिद्धान्ताख्यागमस्य च  ।  
प्राप्यते तदनुष्ठानात् सर्वोत्कृष्ठतरं फलम्  ॥ पौस्_३२।३५ ॥  
  
तथा च कमलोद्भूत जगत्यस्मिन् हि दृश्यते  ।  
देवासुर - मनुष्याणां व्यवहारं स्वभावजम्  ॥ पौस्_३२।३६ ॥  
  
जात्युक्तैः स्वप्रणैर् युक्ता (?)वर्णाद्याश्रमिणो ऽखिलाः  ।  
पुराण - स्मृतिपारज्ञा वेद वेदान्त वेदिनः  ॥ पौस्_३२।३७ ॥  
  
स्वकर्मधर्मनिरता मुनयो ऽपि महामते  ।  
न यान्ति परमां सिद्धिं विना मन्त्र पिरग्रहात्  ॥ पौस्_३२।३८ ॥  
  
सैध्दान्तिकाद् अनुष्ठानात् तद्विधानां च सेवनात्  ।  
किं पुनर् लोभ मोहार्थं मानवा मन्दबुद्धयः  ॥ पौस्_३२।३९ ॥  
  
ज्ञात्वैव यत्नमातिष्ठेन् मन्त्राराधन कर्मणि  ।  
प्रसादने गुरूणां च सिद्धान्ताद्यवगाहने  ॥ पौस्_३२।४० ॥  
  
तन्निष्ठानां यतः सम्यक् कैवल्यम् अमलेक्षण  ।  
अपरोक्षम् अतो ऽन्येषां शुष्कतर्करतात्मनाम्  ॥ पौस्_३२।४१ ॥  
  
ज्ञान - कर्मरतानां च सिद्धयो विविधास्त्विह  ।  
सर्वथा यान्ति कैवल्यं शश्वद् देहपरीक्षया  ॥ पौस्_३२।४२ ॥  
  
  
  
पौष्कर उवाच---  
  
  
  
नाथर् (?थ )ज्ञानानुविद्धस्य ज्ञातुमिच्छामि साम्प्रतम्  ।  
कर्मणो ऽहं स्वरूपं च मन्त्रिणां यन्महर्द्धिदम्  ॥ पौस्_३२।४३ ॥  
  
  
  
श्रीभगवानुवाच---  
  
  
  
वाचकान्तानिविष्टं तु मन्त्रकृव्यादिकं हि यत्  ।  
प्रयाति चाङ्गभावं तु भोगजाले हि मन्त्रिणाम्  ॥ पौस्_३२।४४ ॥  
  
तत् तदादौ परिज्ञेयं नित्यमाराधकेन तु  ।  
शुद्ध - संवित् - स्वरूपं च प्रस्फुरन्तं स्वतेजसा  ॥ पौस्_३२।४५ ॥  
  
विषयेन्द्रियभूताख्ये नाना करणशक्तिभिः  ।  
सुसम्पूर्णं प्रबुद्धाभिद्न्यग्भूताभिः परस्परम्  ॥ पौस्_३२।४६ ॥  
  
यच्चाभिमानिके रूपे भोगे व्यक्तिं व्रजन्ति च  ।  
तत् पुनर् भोगकैवल्य सिद्धये स्वयमेव हि  ॥ पौस्_३२।४७ ॥  
  
प्रसिद्धं लक्षणेनैव वपुषा मन्त्रयाजिनाम्  ।  
समायात्यङ्गभावं च एवं नित्यं स्थिता स्थितिः  ॥ पौस्_३२।४८ ॥  
  
साम्प्रतं च प्रबुद्धैस्तु सा पद्मदललोचन  ।  
क्षेप्तव्या भावनापेक्षो (?क्षा )वस्तु तच्चासतो न हि  ॥ पौस्_३२।४९ ॥  
  
सत्वं स्याद् भाव मन्त्रेण सद्भावं किन्तु साधनम्  ।  
आप्तवाक्य प्रधानानाम् आगमैक रतात्मनाम्  ॥ पौस्_३२।५० ॥  
  
सम्यगच्युत भक्त्या वै निर्मलीकृत चेतसाम्  ।  
यथा जलत्वं वै वह्नेर् युक्तिभिर् नोपपद्यते  ॥ पौस्_३२।५१ ॥  
  
एवं जलस्य वह्नित्वं न कदाचित् प्रजायते  ।  
यत्र वा मन्त्रिणा ताभ्यां विपर्यासो ऽभिदृश्यते  ॥ पौस्_३२।५२ ॥  
  
तदिन्द्रजालं वै मान्त्रं भक्तानां शुभवर्त्मनि  ।  
प्रेरकं कमलोद्भूत नाना प्रत्ययलक्षणम्  ॥ पौस्_३२।४३ ॥  
  
ज्ञानमूर्तिस्तु भगवान् भक्तानुग्रहकाम्यया  ।  
भुक्त्वा भोगात्मनांशेन भुनक्ति स्वयमेव हि  ॥ पौस्_३२।५४ ॥  
  
मुक्त्ये याजकानां तु द्विविधं वस्तुसङ्ग्रहम्  ।  
द्विविधेन तु भेदेन तस्मान् नित्यं समभ्यसेत्  ॥ पौस्_३२।५५ ॥  
  
ज्ञानयुक्तं हि वै कर्तृ कर्मैवं सुविलक्षणम्  ।  
यत् प्राप्तम् आप्तवक्त्र्त् तु आगमान्निश्चयीकृतम्  ॥ पौस्_३२।५६ ॥  
  
अभ्यर्थनादिना मन्त्रं यत्क्रमात् समुपागतम्  ।  
मुद्रान्वितं महाबुद्धे ह्यस्तित्वेनाप्यलङ्कृतम्  ॥ पौस्_३२।५७ ॥  
  
तत् प्रमादाद् अबुद्धानाम् अन्यकर्मरतात्मनाम्  ।  
वर्णाद्यैः व्यत्ययीभूतं विलुप्तं वा स्वरादिना  ॥ पौस्_३२।५८ ॥  
  
अधिकं वाब्जसम्भूत तत् करोत्याशुभं सदा  ।  
मन्त्रिणाम् अचिरादेव तत्रापि कमलोद्भव  ॥ पौस्_३२।५९ ॥  
  
अतिभक्तिप्रभावेन वाचस्यानेकरूपणिः  ।  
सम्मुखीकरणादीनां कर्मणा सम्प्रयोजितम्  ॥ पौस्_३२।६० ॥  
  
तदनुग्रहसामर्थ्यात् वाञ्छितं सम्प्रयच्छति  ।  
यस्मात् सद्भक्ति भूतानां प्रपन्नानां क्रमं विना  ॥ पौस्_३२।६१ ॥  
  
प्रसादमेति मन्त्रेशस्त्वचिराद् भावितात्मनाम्  ।  
किं पुनर् वै क्रिया ज्ञानसम्पूर्णानां तु पौष्कर  ॥ पौस्_३२।६२ ॥  
  
भक्तिश्रद्धापराणां च बोधितानां च देशिकैः  ।  
विना गर्वोक्तिभिः चैव वाक्यैश्चित्तानुरञ्जकैः  ॥ पौस्_३२।६३ ॥  
  
समुद्राणां च मन्त्राणां उपायं प्राग्यतो महत्  ।  
परम्परागतं चैव शाश्वतं हि गुरुक्रमम्  ॥ पौस्_३२।६४ ॥  
  
ततः सदास्तिकत्वं च तत् परिग्राहिणो द्विज  ।  
संयमं भक्तिपूर्वं तु सक्रियं तदनन्तरम्  ॥ पौस्_३२।६५ ॥  
  
ततश्चैवागमार्थं तु पश्चात् संवेदनं स्वकम्  ।  
बुद्ध्वैव भक्तिपूर्वं तु ह्युपायैर् विविधैः पुनः  ॥ पौस्_३२।६६ ॥  
  
आप्तः सदागमज्ञश्च सेवनीयः सदैव हि  ।  
नित्यं मन्त्रपरेणैव दृष्टादृष्ट फलार्थिना  ॥ पौस्_३२।६७ ॥  
  
सम्भवे सति सम्यक् च प्रत्यहं तस्य पौष्कर  ।  
योगक्षेमादिकं सर्वं चिन्तनीयं स्वशक्तितः  ॥ पौस्_३२।६८ ॥  
  
यस्माद् अस्मिन् हि संसारे गुरुत्वेन प्रवर्तितम्  ।  
ईश्वरेच्छावशात् चैवम् अच्युतं परमेश्वरम्  ॥ पौस्_३२।६९ ॥  
  
तन्मुखेन महाबुद्धे यः प्रसर्पितुम् इच्छति  ।  
स्वमन्त्रं भक्तिमत्यर्थं तदादौ तस्य[पौष्कर]  ॥ पौस्_३२।७० ॥  
  
तत् पुत्रस्य अथवा भक्त्या अनुयागविधौ सदा  ।  
निवेदनीयं पाकाग्रं परितुष्ठेन चेतसा  ॥ पौस्_३२।७१ ॥  
  
आस्तां तावन् महाबुद्धे स्वगुरुं तत्सुतं तुवा  ।  
क्रमविच्चागमज्ञो ऽन्य एकान्ती वा त्रयीमयः  ॥ पौस्_३२।७२ ॥  
  
कृताह्निकः सुसन्तुष्टः शान्तचिन्तो ह्यनाकुलः  ।  
अभ्यर्थितो ऽतिभक्तो वै चिरकालं महामते  ॥ पौस्_३२।७३ ॥  
  
स्वमन्त्रसाधनाख्यं वा द्वि षडष्टषडक्षरम्  ।  
जितन्तसञ्ज्ञं प्रणवम् आद्यं चान्तं सबीजकम्  ॥ पौस्_३२।७४ ॥  
  
एवम् एकत्र संयोज्यम् ऊर्ध्वम् अङ्गारक्टवत्  ।  
साङ्गं पाणितले न्यस्य तद्विज्ञानादिनां तनौ  ॥ पौस्_३२।७५ ॥  
  
तद् अहङ्कारम् आलम्ब्य यस्य सानुग्रहं गृहे  ।  
भुनक्ति तद् अनन्तं वै जायेते तस्य तत्क्षणात्  ॥ पौस्_३२।७६ ॥  
  
मण्डलादौ तु मन्त्रेशो भोगैर् इष्टस्तथाखिलैः  ।  
तर्पितश्चाव्निमध्ये तु आज्याद्यैर्न तथाब्जज  ॥ पौस्_३२।७७ ॥  
  
समभ्येति परां प्रीतिं यथाचार्यशरीरगम्  ।  
तस्मान् निमित्तम् आश्रित्य प्रतिपक्षस्य चान्तरे  ॥ पौस्_३२।७८ ॥  
  
तथा मासस्य चाब्दस्य मासषट्कस्य वा अब्जज  ।  
मध्ये ऽभ्यर्च्यं विशेषेण स्वमन्त्रं गुरुसन्निधौ  ॥ पौस्_३२।७९ ॥  
  
पितॄणां प्रीतये पश्चाद् भूतये ऽपि हि चात्मनः  ।  
प्रपूज्य देशिकेन्द्रन्तु कालं रात्रिक्षयावधि  ॥ पौस्_३२।८० ॥  
  
पादसंवाहनान्तैस्तु भोगैः पाद्यार्ध्य - पूर्वकैः  ।  
प्रसाद्य च यथाशक्त्या मात्रवित्तं निवेद्य च  ॥ पौस्_३२।८१ ॥  
  
अनुव्रज्य महाबुद्धे व्रजन्तं स्वगृहादिकम्  ।  
एवं सम्प्रतिपन्ना ये मन्त्राराधन - कर्मणि  ॥ पौस्_३२।८२ ॥  
  
वर्णा द्विजेन्द्रपूर्वास्तु ब्रह्नचारि - पुरःसरा  ।  
भैक्षुकान्तास्तु वै सर्वे सिद्धिं समुपयान्ति च  ॥ पौस्_३२।८३ ॥  
  
  
  
पौष्कर उवाच ---  
  
पुरा यस्यजगन्नाथ मन्त्रमूर्तिर् गृहान्तरे  ।  
एका वा नेकं भेदोत्था विद्यते बिम्बलक्षणा  ॥ पौस्_३२।८४ ॥  
  
भक्त्या परिगृहीता प्राक् स्वयं वा पूर्वजैर् द्विज  ।  
निवेशिता मन्त्रपूर्वं निक्षिप्ता वा परेण तु  ॥ पौस्_३२।८५ ॥  
  
धनेनाप्ताथवान्यस्माद् अयोग्यात् तस्करादिकान  ।  
साम्प्रतं स्वगुरोर् लब्धा दृष्टादृष्ट प्रसिद्धये  ॥ पौस्_३२।८६ ॥  
  
चित्तप्रसाद जनको मन्त्रः संसारदुःखहृत्  ।  
स च तद्विनियुक्तस्तु साङ्गः सपरिवारकः  ॥ पौस्_३२।८७ ॥  
  
आराधकस्य भगवन् विहितं वा नवादिशा  ।  
  
  
श्रीभगवानुवाच---  
  
स्वयं व्यक्तं हि यद् विप्र तथा मरगणैर् द्विज  ।  
स्थापितं मन्त्रसिद्धेस्तु आकारं भगवन्मयैः  ॥ पौस्_३२।८८ ॥  
  
तदधिष्ठित - मन्त्राणां सह तस्य च योजना  ।  
विहिता कमलोद्भूत नृणां सन्निधिसिद्धये  ॥ पौस्_३२।८९ ॥  
  
एवं सपरिवारं च न स्वमन्त्रः सदा गृहे  ।  
मन्त्राकृतौ तु चान्यस्मिन् योजनीयः पदादिषफ  ॥ पौस्_३२।९० ॥  
  
पूजनीयं स्वमन्त्रेण लाञ्छनाङ्गान्वितेन च  ।  
बिम्बसंरुद्ध - मन्त्रं च तद्विमुक्तमपि द्विज  ॥ पौस्_३२।९१ ॥  
  
सर्वा चैव स्वयंव्यक्तपूर्णानां हि महामते  ।  
निवेशनं हि मन्त्राणाम् अन्योन्यानां गुणावहम्  ॥ पौस्_३२।९२ ॥  
  
नित्यं यो यतचित्तस्तु मन्त्राराधन - कर्मणि  ।  
देहस्थं क्षपयेत् शेषं कर्मबन्धम् अशाश्वतम्  ॥ पौस्_३२।९३ ॥  
  
समः सर्वेषु भूतेषु मन्त्रेषु च विशेषतः  ।  
निषिद्धं तद्विना न्येषां स्वमन्त्रस्य नियोजनम्  ॥ पौस्_३२।९४ ॥  
  
कस्यचित् कुत्रचित् सम्यक् यस्मान् मन्याकृतौ द्विज  ।  
प्रसीदति स्वमात्मानं शुध्दज्ञानोदयं विना  ॥ पौस्_३२।९५ ॥  
  
न निषिद्धं स्वमन्त्रेण क्वचिद् अन्यत्र पूजनम्  ।  
प्राधान्येन स्वमार्गा च्च गृहे वा न्यत्र मण्डले  ॥ पौस्_३२।९६ ॥  
  
समाहृतां च पूजार्थं मन्त्रतन्त्रार्चने सति  ।  
स्वमन्त्रेण न दोषो ऽस्ति तद्वद् आयतनेषु च  ॥ पौस्_३२।९७ ॥  
  
मन्त्रेण भिन्नमार्गा च्च प्रतिमा मण्डलं तु वा  ।  
अधिष्ठितं यदा तत्र विहितं दर्शनं तु वै  ॥ पौस्_३२।९८ ॥  
  
पुष्पदानं स्वमन्त्रेण व्यापकेन मलात्मना  ।  
चिन्मात्रता - स्वरूपेण मन्त्राणां हि यतो ऽब्जज  ॥ पौस्_३२।९९ ॥  
  
अविशेषं हि सामान्यं शब्दब्रह्ममयं वपुः  ।  
ध्यान - न्यासादिकैः तेषो विशेषस्तु परस्परम्  ॥ पौस्_३२।१०० ॥  
  
जायते शबलं भीमम् अभिचारफलप्रदम्  ।  
अनुग्रहपरं मन्त्रं शब्दब्रह्ममयं स्वकम्  ॥ पौस्_३२।१०१ ॥  
  
याज्य - याजकभावेन समभ्पेति तथाब्जज  ।  
संरुद्धम् अपि यत् तूत्र व्यक्तिशक्ति - धिया विना  ॥ पौस्_३२।१०२ ॥  
  
शब्दब्रह्मात्मना त्वास्ते तदैक्यात् च बलं कुतः  ।  
पटव्यक्ति - द्वयेनैव विना ऐक्यं नमसो यथा  ॥ पौस्_३२।१०३ ॥  
  
द्वाभ्यां शब्दस्वरूपाभ्याम् एवम् ऐक्यम् अनुग्रहात्  ।  
सुजन्म चैवं क्षोभस्य विशेषयजनं विना  ॥ पौस्_३२।१०४ ॥  
  
स्वगृहे मण्डले यागे दिव्याद्यायतने ऽपि च  ।  
  
  
पौष्कर उवाच---  
  
परं मार्गं न पश्यामि जगत्यस्मिन् जगन्मय  ।  
वासुदेवात्मकं यस्मात् सर्वं स्थावरजङ्गमम्  ॥ पौस्_३२।१०५ ॥  
  
  
  
श्रीभगवानुवाच---  
  
सत्यम् एतन्महाबुद्धे यथा संयोदितं त्वया  ।  
किन्तु क्रियाप्रवृत्तस्य जन्तोर् भक्तिपरस्य च  ॥ पौस्_३२।१०६ ॥  
  
हृदयावर्जको (गो )यत्र विश्रामः परमार्थतः  ।  
तत् सन्मार्गो याञकस्य वैष्णवः स हि सात्विकः  ॥ पौस्_३२।१०७ ॥  
  
स्वयमेव प्रवृत्तस्य लोकानुग्रहकाम्यया  ।  
विभवव्यूहभावेन स्वच्छसत् षङ्गुणात्मना  ॥ पौस्_३२।१०८ ॥  
  
तस्योपचर्यते येन आगमेनाथ कर्मणा  ।  
सन्मार्गं विद्धि तं विप्र शश्वद् ब्रह्म विभूतिदम्  ॥ पौस्_३२।१०९ ॥  
  
विभुर्विभवभावस्थ इच्छया वितनोति यत् ॥  
  
प्राकृतं क्षेत्रमाश्रित्य तद्गुणं देवतात्मकम्  ॥ पौस्_३२।११० ॥  
  
तन्मायीयं च निःशेषज्ञानाद्यैश्छुरितं गुणैः  ।  
गुणात्मकं तु तं विद्धि शबलं नातिनिर्मलम्  ॥ पौस्_३२।१११ ॥  
  
तद् व्यञ्जकं हि यत् शास्त्रम् इतिकर्तव्यता च वै  ।  
असन्मार्गं तु तं विप्र विद्धि पूर्वव्यपेक्षया  ॥ पौस्_३२।११२ ॥  
  
तस्मात् परपदप्राप्तेः कारणं परमं स्मृतम्  ।  
विभवव्यूहसञ्ज्ञं तु शाश्वतं रूपम् आच्युतम्  ॥ पौस्_३२।११३ ॥  
  
क्षिप्रमेव प्रपन्नानां ज्ञानपूर्वेण कर्मणा  ।  
ददाति सत्पदप्राप्तिं कर्तिणां भावितात्मनाम्  ॥ पौस्_३२।११४ ॥  
  
काम्यानां कर्मणां प्राप्तौ हि अचिरेणैव पद्मज  ।  
उपायं नापरं मन्ये नित्यं भोगाभिलाषिणाम्  ॥ पौस्_३२।११५ ॥  
  
सुसूक्ष्म - न्यूहविभवं मुक्त्वा सद्ब्रह्न - याजिनाम्  ।  
सांसारिकं फलं हेयं स्वर्गादि - प्राप्तिलक्षणम्  ॥ पौस्_३२।११६ ॥  
  
प्रार्थ्यमानं हि यज्ञाद्यैः शश्वत् तस्मान् न चाव्यते  ।  
अतएव हि मायीये नाराध्यो देवतागणः  ॥ पौस्_३२।११७ ॥  
  
सम्यम् सम्प्रतिपन्नैस्तु सन्मार्गे परिचोदिते  ।  
तस्मात् कमलसम्भूत प्रयत्नेन सदैव हि  ॥ पौस्_३२।११८ ॥  
  
कुर्याद् आराधनं भक्त्या मन्त्राणां हि यथाक्षणम्  ।  
एषाम् अनुग्रहाद् दुःखं त्रिविधं क्षयमेति च  ॥ पौस्_३२।११९ ॥  
  
अधिभौतिकम् आध्यात्मम् अधिदेवीयम् अब्जज  ।  
  
  
पौष्कर उवाच ---  
  
  
  
आराधकानां भगवन् मन्त्राणां शश्वद् अर्चने  ।  
सर्वदा पत्रपुष्पाद्यैः भोगैः किं फलमर्चनात्  ॥ पौस्_३२।१२० ॥  
  
विस्तरेणार्चनात् तेषां बहुभिः कुसुमादिकैः  ।  
किं फलं याजकानां तु अत्र मे संशयो महान्  ॥ पौस्_३२।१२१ ॥  
  
  
  
श्रीभगवानुवाच ---  
  
  
  
फलसाम्यं द्विजश्रेष्ठ भावभक्तिवशात् स्थितम्  ।  
दरिद्राणां च भक्तानां फलपुष्पादिना विना  ॥ पौस्_३२।१२२ ॥  
  
यत्फलं तद् द्विजाढ्यानां निरन्नानां तु चार्चनात्  ।  
सदाढ्यानां च भक्तानां होमाद्यैर् अर्चनात् फलम्  ॥ पौस्_३२।१२३ ॥  
  
यत् तद् विद्धि दरिद्रणां भक्तानां कुसुमादिकैः  ।  
क्षणस्य च समं ज्ञेयं सदा होरात्रलक्षणम्  ॥ पौस्_३२।१२४ ॥  
  
नृपाणां च दरिद्राणां कालं यत् तत् क्रियश्रितम्  ।  
तत्रापि कमलोद्भूत भूतार्थम् अवधारय  ॥ पौस्_३२।१२५ ॥  
  
यथालब्धेन शुद्धेन भोगजालेन वै सह  ।  
कर्तव्या धारणा ध्यानं मन्त्राणां यत्र पौष्कर  ॥ पौस्_३२।१२६ ॥  
  
समुद्राणां च योगस्य विस्तरात् नित्यमेव हि  ।  
तद् याजकानां यजनम् अचिराद् भुक्तिमुक्तिदम्  ॥ पौस्_३२।१२७ ॥  
  
सङ्क्षिप्तं धारणाद्यैर् यत् तत् कृतम् चाप्यभोगदम्  ।  
सम्भोगैर् धारणाद्यैर् यत् सङ्कटं तत् चिरेण तु  ॥ पौस्_३२।१२८ ॥  
  
विदधाति च भक्तानां भोगहीनं परं पदम्  ।  
तस्मात् श्रेयो ऽर्थिनां नित्यं भुक्तिमुक्ति - फलाप्तये  ॥ पौस्_३२।१२९ ॥  
  
निर्व्याकुधिलया भक्त्या कालांशम् अवलब्म्य वै  ।  
विमुक्तमन्यैर् व्यापारैर् विधिवद् घटते यथा  ॥ पौस्_३२।१३० ॥  
  
सुसम्पूर्णं तु यजनं धारणाद्यैः सुविस्तृतैः  ।  
भोगैर् यद्यपि सम्पूर्णैः सम्पत्तिः सह वै नृणाम्  ॥ पौस्_३२।१३१ ॥  
  
तथापि कर्मनिष्ठानां आधिक्यं चास्ति पौष्कर  ।  
भोगापवर्गहृत् शाठ्यात् तन्निरासात् कृते स्फुटे  ॥ पौस्_३२।१३२ ॥  
  
जायेते याजकानां तु नातो (?त्रो )त्साहं परित्यजेत्  ।  
द्रव्यसम्पद्विना नित्यं मन्त्राराधन - कर्मणि  ॥ पौस्_३२।१३३ ॥  
  
परं हि यस्य वा भावो भोगवृन्दस्य पौष्कर  ।  
भोगाप्ति फलनिष्ठस्य प्रथमं चाकृतात्मनः  ॥ पौस्_३२।१३४ ॥  
  
न पुनर्मोक्षनिष्ठस्य कर्मणः शाश्वतस्य च  ।  
पुरुषार्थप्रदस्याशु खण्डनं सद्विवेकिनाम्  ॥ पौस्_३२।१३५ ॥  
  
  
  
पौष्कर उवाच---  
  
  
  
संसारिणां हि भक्तानां नानाकर्मरतात्मनाम्  ।  
पुत्रदारादिभरणे नित्यं व्याकुलचेतसाम्  ॥ पौस्_३२।१३६ ॥  
  
विस्तरेणार्चने तेषां कथं सम्पद्यते ऽच्युत  ।  
अनर्चनात् त्वयोद्दिष्ट - फलं वैकल्यम् उत्तमम्  ॥ पौस्_३२।१३७ ॥  
  
  
  
श्रीभगवानुवाच ---  
  
  
  
क्रमयुक्तं हि यत् कर्म तच्च श्रेयस्करं नृणाम्  ।  
तस्मात् तत् न परित्याज्यं सङ्क्षिप्तमथ विस्तृतम्  ॥ पौस्_३२।१३८ ॥  
  
मुख्यकल्पं हि विस्तारम् अनुकल्पम् अतः परम्  ।  
समत्व घटते केन हेतुना कमलोद्भव  ॥ पौस्_३२।१३९ ॥  
  
तत्रापि चा शठानां च भक्तानां भावितात्मनाम्  ।  
विहितं पत्रपुष्पाद्यैः सभोगैः वाग्भिर् अर्चनम्  ॥ पौस्_३२।१४० ॥  
  
कर्मणाम् अनुसन्धानं विना कालान्तरेण तु  ।  
क्ष्मा - जलानलवाय्वाख्यं नाभसीयं महामते  ॥ पौस्_३२।१४१ ॥  
  
धारणापञ्चकात् चैव सङ्क्षिप्तं विहितं द्वयम्  ।  
दहनाप्यायनाख्यं यद् आदेहात् सर्वशुद्धये  ॥ पौस्_३२।१४२ ॥  
  
परापर - स्वरूपात् च ध्यानात् एकं परं महत्  ।  
हृन्मन्त्रं सर्वमन्त्रयाणाम् उपचारक्रियाविधौ  ॥ पौस्_३२।१४३ ॥  
  
कर्मणा समनस्कं च प्रणवाद्यं महामते  ।  
एका हि आराध्यमुद्रा वै योगमन्त्रस्य सा स्मृता  ॥ पौस्_३२।१४४ ॥  
  
स्मरणान्नेत्रयोर्मध्ये स्वोच्चारं निष्कलस्य तु  ।  
नति - प्रणवगर्भाभिः स्वसञ्ज्ञाभिर्यदर्चनम्  ॥ पौस्_३२।१४५ ॥  
  
विधिवन् मन्त्रमूर्तीनां तत्परं क्षिप्रसञ्ज्ञितम्  ।  
बीजैर् विशेषिताभिः तद् द्वितीयं सूक्ष्मलक्षणम्  ॥ पौस्_३२।१४६ ॥  
  
यल्लक्षणामृतैः पिण्डैः सह सञ्ज्ञाभिर् अब्जज  ।  
जपान्तम् अखिलं कर्म मन्त्राणां तद् बृहत् स्मृतम्  ॥ पौस्_३२।१४७ ॥  
  
क्षिप्रमाद्यात् च कैवल्यं किञ्चित् कालान्तरेण तु  ।  
द्वितीयाद् अब्जसम्भूत बुद्धिपूर्वक्रमेण तु  ॥ पौस्_३२।१४८ ॥  
  
ज्ञानादि गुणषट्कं चे इहैवाद्यं प्रयच्छति  ।  
अणिमादि अष्टकं चैव द्वितीयम् अमलेक्षण  ॥ पौस्_३२।१४९ ॥  
  
समस्तभुवनैश्वर्यं तृतीयम् अचिरात् तु वै  ।  
साम्यं निःश्रेयसावाप्तेः सर्वेषां किन्तु पौष्कर  ॥ पौस्_३२।१५० ॥  
  
क्षिप्रं लक्षणपूर्वेण कालेन त्रिविधेन तु  ।  
महत्तैव हि मन्त्रस्य स्वसञ्ज्ञाख्यस्य यद्यपि  ॥ पौस्_३२।१५१ ॥  
  
तथापि कमलोद्भूत क्षिप्रपूर्वादिकेर्ऽचने  ।  
बीजं वा पिण्डमन्त्रं च प्रणवाद् अनुसंस्मरेत्  ॥ पौस्_३२।१५२ ॥  
  
आराध्यं मन्त्रनाथस्य हृदादीनां तथैव च  ।  
अन्येषाम् अन्तरङ्गाख्यं मन्त्राणां कमलोद्भव  ॥ पौस्_३२।१५३ ॥  
  
प्रधानलक्षणानां च कमलासनवर्तिनाम्  ।  
न विरोधस्ति अतः अन्येषां बीजैः पिण्डैर्विना अब्जज  ॥ पौस्_३२।१५४ ॥  
  
वज्रऌआञ्छन लोकेशतदस्त्राधारर्तिनाम्  ।  
तथासनाख्य विघ्नेश पूर्वाणां द्वारवासिनाम  ॥ पौस्_३२।१५५ ॥  
  
ब्रह्मचारि - गृहस्थस्य स्वतन्त्रस्य यतेरपि  ।  
किं पुनस्तु गृहस्थस्य व्यापारनिरतस्य चा  ॥ पौस्_३२।१५६ ॥  
  
एतद् वै नैष्ठिकानां तु तच्चित्तनिरतात्मनाम्  ।  
साधकानां सवित्तानां हितम् एकान्तवासिनाम्  ॥ पौस्_३२।१५७ ॥  
  
भक्तिश्रद्धापरः सम्यग्गृहीत्वा यः समाचरेत्  ।  
ददाति तत्र मन्यात्मा पूर्वोक्तं द्विविधं फलम्  ॥ पौस्_३२।१५८ ॥  
  
सह साधकसिद्धीभिर निर्विघ्नेन महामते  ॥ पौस्_३२।१५९ ॥  
  
इति श्रीपाञ्चरात्रे सहोपनिषदि पौष्कर -  
संहितायाम् आराधनलोपविचारः नाम  
द्वात्रिंशो ऽध्यायः ॥  
  
  
____________________________________________________________________________________________  
  
  
अथ त्रयस्त्रिंशो ऽध्यायः  
  
पौष्कर उवाच ---  
  
  
  
नवमूर्तेः परिज्ञातं पूर्वम्म् आराधनं मया  ।  
नानात्वेनापवर्गार्थं न ज्ञातं चतुरात्मनः  ॥ पौस्_३३।१ ॥  
  
  
  
श्रीभगवानुवाच ---  
  
अनुज्झितस्वरूपस्य देवस्य चतुरात्मनः  ।  
केवलस्यार्चनात् मोक्षं भवेते तद् द्विधार्चनात्  ॥ पौस्_३३।२ ॥  
  
नानाफलाप्तये ब्रह्मन्नानारूपधरस्य च  ।  
नानात्वेनार्चनं भूयः शृणु सम्यग्यथास्थितम्  ॥ पौस्_३३।३॥  
  
व्यापकं परमात्मानम् आदिदेवम् अधोक्षजम्  ।  
प्राग् अर्चनीयं सर्वत्र पूजान्ते चापि मध्यतः  ॥ पौस्_३३।४ ॥  
  
ततः प्रभवयोगेन प्राक्पत्रादि समर्चयेत्  ।  
चतुष्कं सङ्कर्षणाद्यं क्रमान्नारायणान्तिम(क )म्  ॥ पौस्_३३।५ ॥  
  
पुनरप्यययोगेन वन्ध्याधीरापदावधि ?  ।  
नारायणाद्यं यष्टव्यं सङ्कर्षणान्तमेव हि  ॥ पौस्_३३।६ ॥  
  
एवम् आग्नेयपद्मे तु प्रद्युम्नाद्यं चतुष्टयम्  ।  
शब्दब्रह्मादिदेवान्तम् अर्चनीयं सदैव हि  ॥ पौस्_३३।७ ॥  
  
दक्षिणे तु अनिरुद्धाद्यं गरुडासनपश्चिमम्  ।  
विहितं चैव विन्यासं प्रभवाप्ययलक्षणम्  ॥ पौस्_३३।८ ॥  
  
नारायणनृसिंहान्तं रक्षःपद्मेर्ऽचयेत् ततः  ।  
प्रत्यग् दिक्संस्थिते पद्मे ब्रह्माद्यं क्ष्माधरान्तिमम्  ॥ पौस्_३३।९ ॥  
  
सङ्कर्षणावसानान्तं विष्ण्वाद्यं मारुते ऽम्बुजे  
  
नृकेसरिं वराहं च ज्ञानाद्योदकृद्युदक् ?  ॥ पौस्_३३।१० ॥  
  
त्रयं सङ्कषणाद्यं यत् ईशाने क्ष्माधरादिकम्  ।  
प्रभवेनापि अयेनैव माननीयम् अतः क्रमात्  ॥ पौस्_३३।११ ॥  
  
नवसङ्ख्यम् इदं विप्र प्रथमं यत्प्रकीर्तितम्  ।  
तदीयं जायते तस्य प्रभावं तत् कमार्चनात्  ॥ पौस्_३३।१२ ॥  
  
---------------------नवमूर्तिमयं महत्  ।  
चातुरात्म्यचतुर्वर्गफलदं भावितात्मनाम्  ॥ पौस्_३३।१३ ॥  
  
नानाफलापितर आचिरात् जायते च फलार्थिनाम्  ।  
स्वातन्त्र्येणार्चनात् नित्यम् एतेषां चतुरात्मनाम्  ॥ पौस्_३३।१४ ॥  
  
यस्य यस्य चतुर्मूर्तेः प्रथमं यत् प्रकीर्तितम्  ।  
तदीयं जायते तस्य प्रभावं तत्क्रमार्चमात्  ॥ पौस्_३३।१५ ॥  
  
एतावद् उक्तं हि फलं सन्निवेशवशात् तु वै  ।  
यतः प्रतिहतं वीर्यम् ऐश्वर्यं प्रभवाप्यये  ॥ पौस्_३३।१६ ॥  
  
तं विप्रं मन्त्रमूर्तीनां मन्त्रम् अप्रतिमप्रभम्  ।  
अनन्तं स्वप्रकाशत्वम् अनौपम्यं जगत्प्रभोः  ॥ पौस्_३३।१७ ॥  
  
परमेश्वरमूर्तीनां परिज्ञानवशात् सति  ।  
अनादिनिधनो ऽनन्तः कर्मिणां प्रतिपत्तये  ॥ पौस्_३३।१८ ॥  
  
तदुत्तारणसिध्यर्थं व्यूहताम् आगतः स्वयम्  ।  
प्राणेच्छाशब्दकालख्यचतुरात्मतया नव  ॥ पौस्_३३।१९ ॥  
  
अविशेषस्वरूपस्य देवस्यैव महात्मनः  ।  
नित्यसन्निहिताशेषशक्तेर्नित्योदितस्य च  ॥ पौस्_३३।२० ॥  
  
शब्दवित्सम्भवानन्दविशेषैर्गमितस्य च  ।  
इदं उक्तं मया योगं भविनां भवशान्तये  ॥ पौस्_३३।२१ ॥  
  
अहेयम् अपि अभिन्नं च प्रपञ्चं परमात्मनः  ।  
सत्यरूपस्य वै सम्यक् क्षोभं निश्रेयसप्रदम्  ॥ पौस्_३३।२२ ॥  
  
यस्य सांसारिकी मायाचक्रमिच्छावशात् पुनः  ।  
निर्गता यत्र मुह्यन्ति ऋषयः सामरा नराः  ॥ पौस्_३३।२३ ॥  
  
यावन्नानुगृहीता वै देशिकव्यक्तिगेन च  ।  
षाड्गुण्यमूर्तिनानेन परेण चतुरात्मना (नः )  ॥ पौस्_३३।२४ ॥  
  
अस्याराधनकाले तु बहिर्वा हृदयाम्बरे  ।  
कदम्बपुष्पवद् व्यक्तिं संस्मरेत् षड्गुणोज्ज्वलाम्  ॥ पौस्_३३।२५ ॥  
  
बह्वात्मना चार्चकेन चतुर्वर्णमयेन च  ।  
स्वरेण वाक्षरेणैव केवलेन सबिन्दुना  ॥ पौस्_३३।२६ ॥  
  
बाह्योपचारनाम्ना तु सुप्रसिद्धेन केनचित्  ।  
मुख्येनाभिमतेनैव मनसः तुष्टिदेन च  ॥ पौस्_३३।२७ ॥  
  
न्यस्याङ्गानि स्वकान्यस्य प्राक् सम्पूर्णगुणानि च  ।  
स्वमन्त्रैरर्चनेनैव स्थानभेदं विनाब्जज  ॥ पौस्_३३।२८ ॥  
  
तस्मिन् कदम्बकुसुमसदृशे मन्त्रगोलके  ।  
द्वादशाक्षरमन्त्रेण त्वभिन्नेन तु साम्प्रतम्  ॥ पौस्_३३।२९ ॥  
  
व्यक्तिम् आपाद्य वै तस्यां पुनर्वर्णक्रमेण तु  ।  
अङ्गोपाङ्गस्थितिं कुर्यात् स्थानेषु हृदयादिषु  ॥ पौस्_३३।३० ॥  
  
हृदि मूर्ध्नि शिखायां च स्कन्ध्योः करमध्यतः  ।  
नेत्रयोः उदरे पृष्ठे देशे बाहुद्वये ततः  ॥ पौस्_३३।३१ ॥  
  
उरुभ्यां जानुयुग्मे च पादयोःतदनन्तरम्  ।  
तत्र प्रणवपूर्वं तु षड्वर्णास्त्वाड्गिका मताः  ॥ पौस्_३३।३२ ॥  
  
षडुपाङ्गाभिधास्त्वन्ये एतेषां लक्षणं शृणु  ।  
यत् सुप्रतिष्ठितं शुद्धं सामान्यं यद् अनावृतम्  ॥ पौस्_३३।३३ ॥  
  
प्रबुद्धं भास्वरं नित्यं ज्ञानं साक्षात् तद् आच्युतम्  ।  
स्वस्य शक्तिसमूहस्य बलाद्यस्याखिलस्य च  ॥ पौस्_३३।३४ ॥  
  
उदयस्थितिसंहारकारणे ऽङ्गात्मना पुनः  ।  
विशेषतां समायाति स्वरूपम् अपि चात्यजन्  ॥ पौस्_३३।३५ ॥  
  
मन्त्रेशामान्त्रशक्तीनाम् अनन्तानां तु तद्विज  ।  
नानासामर्थ्यवर्गानां हृदयं रत्नदीपवत्  ॥ पौस्_३३।३६ ॥  
  
आत्मप्रकाशकं चैव बलादीनां तथा च तत्  ।  
सर्वातिशायि चैश्वर्यं यद्गुणं पारमेश्वरम्  ॥ पौस्_३३।३७ ॥  
  
तच्छिरः सर्वमन्त्राणां श्रीमद् भोगापवर्गदम्  ।  
या भूरिशक्तिभिः पूर्णा शक्तिर्वै पारमेश्वरी  ॥ पौस्_३३।३८ ॥  
  
ऊर्ध्वतेजोवहा शुद्धा विद्धि मान्त्री शिखा तु सा  ।  
धैर्यं यन्नापरं प्राणाद् आच्युतं धृतिलक्षणात्  ॥ पौस्_३३।३९ ॥  
  
तद् एव कवचं विद्धि मन्त्राणां हि बलात्मकम्  ।  
यद् अप्रतिहतं वीर्यम् ऐश्वर्यं प्रभवाप्ययम्  ॥ पौस्_३३।४० ॥  
  
तद् विप्र मन्त्रमूर्तीनाम् अस्त्रम् अप्रतिमप्रभम्  ।  
यदनन्तप्रकाशत्वम् अनौपम्यं जगत्प्रभोः  ॥ पौस्_३३।४१ ॥  
  
तन्नेत्रं तत्परिज्ञानात् धाम चालक्ष्यते परम्  ।  
हृदा सह प्रलीनं च तत्केषाञ्चिन्महामते  ॥ पौस्_३३।४२ ॥  
  
स्वकं उज्झित्य वै क्षेत्रं ज्ञानम् उद्दीपयेद् स्थितम्  ।  
मन्त्राणां नेत्रमन्त्रं तु ईश्वरेच्छावशाद् द्विज  ॥ पौस्_३३।४३ ॥  
  
क्वचिद् अङ्गचतुष्कस्य अन्तस्था (ञ्ज )जनवत्प्रभा  ।  
वर्तते मूर्धपूर्वस्य रत्नेष्विव उपाश्रयम्  ॥ पौस्_३३।४४ ॥  
  
वाचकेन विना तस्मात् तदीयाज्ञामयप्रभा  ।  
भगवत्कर्मकुशलैः परिज्ञेयार्चना ---ताः  ॥ पौस्_३३।४५ ॥  
  
इत्याङ्गिकी स्थितिस्तावत् सर्वत्र न्यासकर्मणि  ।  
प्रकाशिताब्जसम्भूत त्वौपाङ्गं निश्चयं शृणु  ॥ पौस्_३३।४६ ॥  
  
क्रोडीकरोति वै येन ज्ञानधर्मेण सर्वदा  ।  
वहिर्वा विषयं स्वल्पम् उपाङ्गम् उदरम् च तत्  ॥ पौस्_३३।४७ ॥  
  
संसिद्धम् उपचराद् वै अन्ये ऽप्येवं महामते  ।  
उपायधर्मवद् यस्तु सिद्धिमोक्षवशात् पुनः  ॥ पौस्_३३।४८ ॥  
  
पृष्ठतः सर्वदाने च ऐश्वर्यस्य फलात्मनः  ।  
पृष्ठसञ्ज्ञाम् उपाङ्गं तद् द्वितीयम् अमलेक्षण  ॥ पौस्_३३।४९ ॥  
  
द्व्यात्मकं हि यद् उल्लासं विभोः शक्त्यात्मनो द्विज  ।  
सुतीक्ष्णम् अतिसौम्यं च तद् उपाङ्गं भुजाभिधम्  ॥ पौस्_३३।५० ॥  
  
विभूतिशक्तेर्व्यक्तस्य नानाबीजस्य यन्महत्  ।  
रसं वीर्यमयं क्षेत्रम् ऊरुसञ्ज्ञं तदात्मकम्  ॥ पौस्_३३।५१ ॥  
यत्सर्वज्ञस्य शक्तेर्वै विद्याविद्यात्मकं वपुः  ।  
जान्वाख्यं तद् उपाङ्गं वै पञ्चमं परिकीर्तितम्  ॥ पौस्_३३।५२ ॥  
  
आच्युतस्थितिशक्तिर्यत् स्वगुणं हि विलक्षणम्  ।  
सन्धारकत्वम् अब्जाक्ष तत् पादाह्वम् उदाहृनम्  ॥ पौस्_३३।५३ ॥  
  
सृष्टिसंस्थितिसंहारन्यासे स्वात्मनि वा प्रभोः  ।  
द्वादशाक्षरपूर्वाणां पूर्वाङ्गोपाङ्गकल्पना  ॥ पौस्_३३।५४ ॥  
  
सा पुनः स्वल्पवर्णानाम् अधिकाक्षरवर्तिनाम्  ।  
हीनातिरिक्तरूपापि तद् अङ्गाः परमेश्वर  ॥ पौस्_३३।५५ ॥  
  
एवं भजन्ति मां नित्यं प्रक्रियार्थं तु वै पुनः  ।  
स्वक्षेत्रेषु अर्चयेन् नाम्ना नतिना प्रणवेन तु  ॥ पौस्_३३।५६ ॥  
  
वर्णाधिकानां मन्त्राणाम् उपाङ्गेष्विदमाचरेत्  ।  
सह द्वादशमानैव वर्णेन समुदीरणा  ॥ पौस्_३३।५७ ॥  
  
सामान्यशब्दभावेन स्याद् एव हृन्मयी स्थिता  ।  
अकारादिस्वरेणैव कादिना वा सबिन्दुना  ॥ पौस्_३३।५८ ॥  
  
स्वख्यञ्जनमिश्रेण पिण्डीभूतेन पाणिना  ।  
यत्र द्विजेन्द्र विहितं व्यक्तिदानं पुराणिषु  ॥ पौस्_३३।५९ ॥  
  
अङ्गोपाङ्गमयी व्याप्तिः स्मर्तव्या वान्यलक्षणा  ।  
ज्ञानाङ्गोपाङ्गनिर्मुक्ता मन्त्रज्ञानप्रभात्मिका  ॥ पौस्_३३।६० ॥  
  
या परा प्रकृतिर्वाणी चिद्रूपा निर्मलां परा  ।  
पूरिताध्यक्षभावेन निष्कलेन महात्मना  ॥ पौस्_३३।६१ ॥  
  
शरीरम् इव जीवेन स्थूलसूक्ष्माद् विलक्षणम्  ।  
स्थूलं भूतमथ तत्र सूक्ष्मं पुर्यष्टकाभिधम्  ॥ पौस्_३३।६२ ॥  
  
देहस्थम् आत्मतत्त्वं तु भोगं विषयजं यथा  ।  
भुनक्ति तद्वद् आदत्ते पूर्णव्यक्तिगतः प्रभुः  ॥ पौस्_३३।६३ ॥  
  
सर्वथा तु स्वमन्त्रेण मन्त्रेशं मूर्तिसंस्थितम्  ।  
भोगैर्जपैः तथा स्तोत्रैर्विविधैर्वह्नितर्पणैः  ॥ पौस्_३३।६४ ॥  
  
दानैर्विशेषयागैस्तु पितृतर्पणपश्चिमैः  ।  
नेतव्यम् अतुलां प्रीतिं प्रयोगैः प्रतिवाचकैः  ॥ पौस्_३३।६५ ॥  
  
मन्त्रेशस्यार्चनं कुर्यात् क्रमात्तदनु पौष्कर  ।  
तन्मूर्तिवाचकादीनां मन्त्रेशानां हि माननाम्  ॥ पौस्_३३।६६ ॥  
  
अन्तरङ्गाङ्गयुक्तानां लाञ्छनानामपि द्विज  ।  
भोगभूमौ तु तन्मूर्तौ किन्तु भोगावनेस्तु ते  ॥ पौस्_३३।६७ ॥  
  
यथोक्तलक्षणाः सर्वे ध्यातव्यास्तु यथाक्रमम्  ।  
मन्त्रमूर्तौ सदेहे च प्रस्फुरत्किरणोज्ज्वलाः  ॥ पौस्_३३।६८ ॥  
  
या परा प्रकृतिर्मान्त्री वैश्वरूप्यात्तु सा पुनः  ।  
नानानामाक्षरत्वेन नानामूर्तित्वम् एव च  ॥ पौस्_३३।६९ ॥  
  
अतो न विहितं वित्र मूर्तिदानं पृथक् पृथक्  ।  
मूलमन्त्रवद् अन्येषां मन्त्राणां पृथग् अक्षरैः  ॥ पौस्_३३।७० ॥  
  
कारणानिर्गताः केचिद्वचक्तिशक्तिगुणैर्युताः  ।  
पृथक् व्यक्तिमयाः चान्ये मन्त्रनाथास्तदिच्छया  ॥ पौस्_३३।७१ ॥  
  
एकः सर्वेश्वरो ऽनन्तो जीवानाम् अनुकम्पया  ।  
नानामन्त्रस्वरूपेण संस्थितिं स्वेच्छया यथा  ॥ पौस्_३३।७२ ॥  
  
प्रकृत्येका तथा बह्वी ह्याधेयानां महात्मनाम्  ।  
लोकनाथेच्छया विप्र बहुधा संव्यवस्थिता  ॥ पौस्_३३।७३ ॥  
  
या परा प्रकृतिर्मान्त्री वासुदेवाख्यलक्षणा  ।  
षाड्गुण्यविग्रहा सर्वशक्तितत्त्वगुणान्विता  ॥ पौस्_३३।७४ ॥  
  
कोशभूतत्वम् आपन्ना स्वयम् आनन्दलक्षणा  ।  
प्रकाशैकस्वभावे तु सूक्ष्मे स्वे मन्त्रविग्रहे  ॥ पौस्_३३।७५ ॥  
  
जपात् संस्मरणाद् यस्य स्वव्यक्तिस्थस्य पूजनात्  ।  
तद् अभिन्नं परं शान्तं परम् आप्नोति तद् व्रती  ॥ पौस्_३३।७६ ॥  
  
एवम् एकत्वम् आपन्नं योर्ऽचयति अच्युतं विभुम्  ।  
नित्याकृतध(?न )रस्तस्य भोगमोक्षौ करस्थितौ  ॥ पौस्_३३।७७ ॥  
  
शुद्धसंवित्स्वभावानां ज्ञानादिगुणिनां तु वै  ।  
स्वमन्त्रशक्तिव्यूहानां व्यक्तये परमेश्वरः  ॥ पौस्_३३।७८ ॥  
  
स्वेच्छया शब्दशक्तिं स्वाम् अनभिव्यक्तलक्षणाम्  ।  
प्रकाश्य चाब्जसम्भूत यस्यां मन्त्रमयं वपुः  ॥ पौस्_३३।७९ ॥  
  
ते सर्वज्ञगुणैश्चाथ मन्त्रैः सम्प्रोक्तलक्षणाः  ।  
अनुग्रहार्थं भविनां निबध्नन्ति स्थितिं स्थिराम्  ॥ पौस्_३३।८० ॥  
  
लिपिव्यूहे तु विविधैर्बीज(?जैः )पिण्डवद् आत्मिके  ।  
केवले ऽपि च सम्मिश्रे भूरिसङ्ख्ये जपात्मिके  ॥ पौस्_३३।८१ ॥  
  
ज्ञशुद्धिः चिद् अधिष्ठातृवशाद् अमरपूजिता  ।  
यस्योपचारमन्त्रत्वम् आमूलाद् उपयान्ति च  ॥ पौस्_३३।८२ ॥  
  
शब्ददेहाः पुनः तु एते मन्त्रा मननधर्मिणः  ।  
अपरिच्युतरूपाश्च नानात्वम् उपयान्ति च  ॥ पौस्_३३।८३ ॥  
  
नानाकारवशाच्चैव नानासत्त्ववशाद् अपि  ।  
श्रद्धाभक्तिवशान्नाना नानाफलवशात् पुनः  ॥ पौस्_३३।८४ ॥  
  
नानाजातिवशाच्चापि नानादेशवशात् पुनः  ।  
नानाकालवशाद् ब्रह्मन् नानासाधनसम्भ्रमैः  ॥ पौस्_३३।८५ ॥  
  
मोक्षैकनिरतानां च नराणाम् आत्मसिद्धये  ।  
विषयाक्षिप्तचित्तानां भूतये भविनाम् अपि  ॥ पौस्_३३।८६ ॥  
  
  
पौष्कर उवाच ---  
  
त्वयोक्तं भगवद् यागं शुद्धसत्त्वस्य कर्मिणः  ।  
जितोन्द्रियस्य भक्तस्य मन्त्रसिद्धस्य चाच्युत  ॥ पौस्_३३।८७ ॥  
  
योगं तत्त्वजयार्थं वै ज्ञातुम् इच्छामि अहं पुनः  ।  
विधिवद् यत् परिज्ञानं मन्त्रज्ञो लभते स्थितम्  ।  
निवाताचलदीपाभे समाधौ पारमेश्वरे  ॥ पौस्_३३।८८ ॥  
  
  
श्रीभगवान् उवाच ---  
  
प्रधानयोगम् उक्तं ते कर्मयोगाद् अनन्तरम्  ।  
तद् गार्हस्थस्य च मुनेर्विहितं नान्ययाजिनः  ॥ पौस्_३३।८९ ॥  
  
तथा परमहंसस्य लोकबाह्यस्थितस्य च  ।  
तत्त्वयोगं अतो वक्ष्ये भूमिकाभिन्नलक्षणम्  ॥ पौस्_३३।९० ॥  
  
शुद्धये ऽखिलतत्त्वानां कृतदीक्षस्य पौष्कर  ।  
शश्वत् साक्ष्तात् तु करणे नानासिद्धिव्यपेक्षया  ॥ पौस्_३३।९१ ॥  
  
अपवर्गाप्तये चैव ज्ञानावरणशान्तये  ।  
शुद्धसंवित् स्वभावेन परमात्मनि तिष्ठति  ॥ पौस्_३३।९२ ॥  
  
चित्प्रकाशस्वरूपेण मन्त्रात्मनि महामते  ।  
विभवव्यूहयोगेन कर्मणाच्छाद्य संस्थितः  ॥ पौस्_३३।९३ ॥  
  
व्याप्तः परेण विभुना सर्वशक्त्यात्मकेन तु  ।  
यम् आच्छाद्य स्थितः सम्यग् बोध्यं तं सर्वदाब्जज  ॥ पौस्_३३।९४ ॥  
  
असङ्कीर्णम् असङ्ख्यं च वासनाशतवासितम्  ।  
गुरुणा अनुगृहीतस्य मन्त्रैकनिरतस्य च  ॥ पौस्_३३।९५ ॥  
  
समग्रं तत्त्वजालं तद् विनिवर्तति नान्यथा  ।  
अतस्तु लब्धलक्षेण कर्मतन्त्ररतेन च  ॥ पौस्_३३।९६ ॥  
  
नित्यं तत्त्वजयं कार्यं स्वरूपप्राप्तये तु वै  ।  
व्यापकः सर्वशक्त्यात्मा समाराध्य विभाव्य च  ॥ पौस्_३३।९७ ॥  
  
तत्त्वाधिष्ठातृभावेन आपादान् मस्तकावधि  ।  
ज्ञातव्यं स्थानभेदेन दीक्षायां कथितं यथा  ॥ पौस्_३३।९८ ॥  
  
कदलीपुठवच्चाथ ततो मोदकवद् द्विज  ।  
तज्जायार्थ समभ्यस्य योगम् एवम् त्रिधा अमलम्  ॥ पौस्_३३।९९ ॥  
  
किन्तु चाभ्या (भ्यः?)समानस्य ?मोहम् आया(?ये )ति साम्प्रतम्  ।  
निद्रालस्यश्रमश्वासशून्यदृष्टित्वम् अब्जज  ॥ पौस्_३३।१०० ॥  
  
षट्कोशलक्षणं विद्धि सविघ्नं ते तदात्मना  ।  
निश्चयात् तद् जयेद् एतद् अस्त्रध्यानाद् जपाद् अपि  ॥ पौस्_३३।१०१ ॥  
  
प्राणादीनां तु वायूनां कृत्वा तु विजयं पुरा  ।  
सुखासनोपविष्टस्तु गुर्वङ्घ्रिं वन्दयेद् धिया  ॥ पौस्_३३।१०२ ॥  
  
व्यापकत्वेन चाराध्य न्यस्त्वाकारशरीरगम्  ।  
ततः तादात्म्यम् आलम्ब्य चित्तं बाह्यस्थम् आचरेत्  ॥ पौस्_३३।१०३ ॥  
  
हृत्पुण्डरीकमध्ये तु त्रिधाम भुवनोदरे  ।  
प्रणवेनापरं ब्रह्म सर्वशक्तिमयं द्विज  ॥ पौस्_३३।१०४ ॥  
  
अभ्यस्याभ्यासयोगेन प्रथमं भावयेत् ततः  ।  
कुर्यात् तत्त्वजयाभ्यासं विधिनानेन वै द्विजः  ॥ पौस्_३३।१०५ ॥  
  
प्रणवाद्यन्तरुद्धेन हृदा सञ्ज्ञापरेण वा  ।  
सहस्ररश्मिं ध्यायेद् वै तत्त्वजालं पृथक् पृथक्  ॥ पौस्_३३।१०६ ॥  
  
जपाद् विलयम् आयाति तत्त्वज्ञानं शनैः शनैः  ।  
आधारं प्रणवं शब्दं हृन्मन्त्रः तन्मये ततः  ॥ पौस्_३३।१०७ ॥  
  
तत्त्वतो भवहृत् शब्दं तत्सञ्ज्ञं प्रणवोदरे  ।  
स्वात्मानं प्रणवं शब्दम् आत्मानन्दमये हरौ  ॥ पौस्_३३।१०८ ॥  
  
एवं क्रमेण क्ष्मादीनां तन्मन्त्राणां जयं द्विज  ।  
कुर्यात् स्वकरणानां च इन्द्रियाणां पराजयम्  ॥ पौस्_३३।१०९ ॥  
  
इति त्रिदशकं जित्वा तत्त्वानां चाव्ययेन तु  ।  
ततो मनः तु अहङ्कारं बुद्धिं गुणगणं क्रमात्  ॥ पौस्_३३।११० ॥  
  
तमो रजः सत्त्वसञ्ज्ञं ध्यात्वा जप्त्वा परित्यजेत्  ।  
सूक्ष्मं सन्धातसञ्ज्ञं तु स्वगुणेभ्यो विलक्षणम्  ॥ पौस्_३३।१११ ॥  
  
साक्षात्कृत्वाथ सन्त्यज्य अव्यक्तं च जयेत् ततः  ।  
कारणं यत् प्रपञ्चस्य अस्योक्तस्यापरस्य च  ॥ पौस्_३३।११२ ॥  
  
नानामतिनिविष्टस्य स्वविकल्पोत्थितस्य च  ।  
कालतत्त्वम् अतः चिन्त्यं भूतभव्यभवात्मकम्  ॥ पौस्_३३।११३ ॥  
  
सुद्धिकृद् यद् अनन्तस्य सदसद्-लक्षणस्य च  ।  
प्रपञ्चस्य महाबुद्धे ध्यात्वा एवं त्रितयं त्यजेत्  ॥ पौस्_३३।११४ ॥  
  
उपायलक्षणं धर्मं चतुः सङ्ख्यं हि लक्षणम्  ।  
ज्ञानक्रियेच्छात्राणाख्यशक्तिसञ्ज्ञं हि शाश्वतम्  ॥ पौस्_३३।११५ ॥  
  
साक्षात् कुर्याद् जपाद् ध्यानाद् योगाभ्यासाद् अथोर्ध्वतः  ।  
उपादेयम् अतो ब्रह्मन् समूहं व्यापकं ध्रुवम्  ॥ पौस्_३३।११६ ॥  
  
सप्तसञ्ज्ञं पदं दिव्यं ध्यातव्यं कर्मशान्तये  ।  
शब्दब्रह्मावसानं च ज्ञातव्यं च सदोदितम्  ॥ पौस्_३३।११७ ॥  
  
शब्दब्रह्मस्वरूपस्य परस्य परमात्मनः  ।  
अमूर्तस्य च तन्मूर्तेः स्थितिः सा षड्गुणात्मिका  ॥ पौस्_३३।११८ ॥  
  
शब्दब्रह्मन समभ्यस्य गुणषट्काद् अनन्तरम्  ।  
अनुच्चार्यम्म् अवर्णं तं निरावरणम् अस्वरम्  ॥ पौस्_३३।११९ ॥  
  
सद्ब्रह्मवाचकं तद् वै वाङ्मयातीतम् अच्युतम्  ।  
स्वख्यञ्जनरूपाश्च सर्वेषां मूर्तिवाचकाः  ॥ पौस्_३३।१२० ॥  
  
स्वविशेषाच्च बहवो दशूलक्षणलक्षिताः  ।  
अक्षरस्वरवर्णाख्यघोष(षो?)रागस्वरात्मकाः  ॥ पौस्_३३।१२१ ॥  
  
ध्वनिः कूटस्तथा स्फोटविसर्गान्ता महामते  ।  
एभ्यः सङ्कीर्णरूपाभ्यो यत्ने वाक्यतरात्मना  ॥ पौस्_३३।१२२ ॥  
  
आमोक्षात् सर्वसिद्धीनां प्रदाता सिद्धिभाग् भवेत्  ।  
ध्याता तस्मिन् हि निष्णातः परं ब्रह्माधिगच्छति  ॥ पौस्_३३।१२३ ॥  
  
सम्यग्वेत्ति तदाभ्यासात् स्वाराध्येनानुरञ्जनात्  ।  
विलक्षणं च तद् ध्यानं ध्यानाध्यात्मकम् अब्जज  ॥ पौस्_३३।१२४ ॥  
  
प्रकाशानन्दरूपे च नानाभूतं हि यद् बहिः  ।  
ते द्वे सच्छब्दनाथस्य ऊर्मिः सूक्ष्मतमा अमला  ॥ पौस्_३३।१२५ ॥  
  
यथा सह समं याति तत्त्वज्ञस्तु अव्यये पदे  ।  
आत्मलाभम् अतः प्राप्य परस्मात् परमेश्वरात्  ॥ पौस्_३३।१२६ ॥  
  
ज्ञानकर्मरतानां च श्रद्धासंयमसेविनाम्  ।  
आस्तिकानां जिताक्षाणां सद्भक्तानां सदा भवेत्  ॥ पौस्_३३।१२७ ॥  
  
न एतद् वाच्यं अभक्ताय नास्तिकाय कदाचन  ।  
न कुतर्कं अतिष्ठाय कर्मब्रह्मोज्झिताय च  ॥ पौस्_३३।१२८ ॥  
  
आ प्रभातात् निशान्तं च व्यापारं पारमेश्वरम्  ।  
लोकातीतास्तु ये विप्राः तेषां तद् हृदयङ्गमम्  ॥ पौस्_३३।१२९ ॥  
  
लौकिकव्यवहारस्था बहवो ऽन्ये च नेश्वराः  ।  
शून्यब्रह्मैकनिष्ठाय वाक्प्रपञ्चधियान्विताः  ॥ पौस्_३३।१३० ॥  
  
  
पौष्कर उवाच ---  
  
तत्त्वग्रामस्य भेदैश्च हेयोपादेयलक्षणम्  ।  
ज्ञातुम् इच्छामि विधिवत् तन् ममा चक्ष्व शाश्वत  ॥ पौस्_३३।१३१ ॥  
  
  
श्री भगवान् उवाच ---  
  
यथा क्षीरस्य वै स्नेहं भेदेन न तु वर्तते  ।  
एवं हि विद्धि सर्वेषां तत्त्वानां परमेश्वरः  ॥ पौस्_३३।१३२ ॥  
  
एकत्वेन पृथक्त्वेन समाधौ प्रोक्तम् अभ्यसेत्  ।  
केवलं हि यथापूर्वम् उद्विष्टं च तदाप्तये  ॥ पौस्_३३।१३३ ॥  
  
आक्षितेः करणग्रामम् इन्द्रियाख्यगणान्वितम्  ।  
उत्तमव्यक्तपर्यन्तं प्रपञ्चं तद् अनश्वरम्  ॥ पौस्_३३।१३४ ॥  
  
नानामूर्तिसमाख्यं च भोगक्षेत्रं हि कर्मिणाम्  ।  
सुखदुःखगुणोपेतं मोहमायामयं दृढम्  ॥ पौस्_३३।१३५ ॥  
  
अज्ञानं तु तदासक्तेर्वर्धने तु क्षणात् क्षणम्  ।  
ज्ञानाद् विलयम् आयाति तस्मात् नित्यं हि तद् द्विज  ॥ पौस्_३३।१३६ ॥  
  
हेयभावनया चिन्त्यम् उपायं यद्यपि स्फुटम्  ।  
सिद्धीनाम् आत्मलाभे तु तत्राप्यस्थिरम् एव तत्  ॥ पौस्_३३।१३७ ॥  
  
सारम् आदाय वै तस्मात्साधनं योगसिद्धये  ।  
मनोबुद्धिरहङ्कारः सत्त्वं सत्त्ववतां वर  ॥ पौस्_३३।१३८ ॥  
  
चतुष्कम् उदं अव्यक्तं ब्रह्मप्राप्त्या निवर्तते  ।  
अथोपकरणं दिव्यं पञ्चशक्त्योपलक्षितम्  ॥ पौस्_३३।१३९ ॥  
  
कालज्ञानक्रियाख्येच्छाप्राणसञ्ज्ञं महामते  ।  
अहेयम् अपरं नित्यं कर्मण्यानां च सिद्धिकृत्  ॥ पौस्_३३।१४० ॥  
  
तत्त्ववृन्दस्य विजये गुणषट्कोपलब्धये  ।  
चातुरात्म्यपरिज्ञाने शब्दब्रह्माप्तये तु वै  ॥ पौस्_३३।१४१ ॥  
  
प्रकाशानन्दलाभे तु निर्विकल्पपदाप्तये  ।  
नवप्रकारेणानेन प्राक्प्राप्तेन गुरोर्मुखात्  ॥ पौस्_३३।१४२ ॥  
  
प्राकृतेनाच्युतीयेन साध्यसाधनवस्तुना  ।  
तद् नास्ति यद् न च आप्नोति साक्षात्कारात्तु साधकः  ॥ पौस्_३३।१४३ ॥  
  
सिद्धध्यान जयात् स्वं स्वं फलं यच्छति वै सदा  ।  
एतस्मात् कारणात् साध्यं साध्यस्यान्यस्य साधनम्  ॥ पौस्_३३।१४४ ॥  
  
तच्च ज्ञानादिकं षट्कं ब्रह्मतत्त्वविलक्षणम्  ।  
अणिमाद्यष्टकं चैवम् अतो ऽन्यं रोचते हि यत्  ॥ पौस्_३३।१४५ ॥  
  
प्रभवः प्रलयश्वैव ऐश्वर्यं सर्वतोमुखम्  ।  
आध्यात्मम् आधिदैवत्यम् आधिभूतात्मना द्विज  ॥ पौस्_३३।१४६ ॥  
  
तत्त्वाभ्याससमाधौ तु ज्ञातव्यं तत्त्वचिन्तकैः  ।  
शब्दब्रह्मपदाद् एव क्षित्यन्ते तत्त्वसङ्ग्रहे  ॥ पौस्_३३।१४७ ॥  
  
अध्यात्मं परमं ब्रह्म सामान्यं विद्धि सर्वदा  ।  
ज्ञातव्यम् अधिदैवं च सेश्वरं प्रणवं तथा  ॥ पौस्_३३।१४८ ॥  
  
स्वं स्वं स्वभावं सर्वस्य स्थूलसूक्ष्मपरात्मकम्  ।  
विज्ञेयम् अधिभूतत्वं साक्षात्कमललोचन  ॥ पौस्_३३।१४९ ॥  
  
सामान्यम् एतत् सर्वत्र ध्येयम् अध्यात्मपूर्वकम्  ।  
सविशेषम् अयो वक्ष्ये श्रुणुष्वैकाग्रमानसः  ॥ पौस्_३३।१५० ॥  
  
निस्तरङ्गं परं ब्रह्म शब्दब्रह्मणि अकृत्रिमे  ।  
अध्यात्मं द्विज बोद्धव्यं मन्त्रकोट्या ह्यनेकशः  ॥ पौस्_३३।१५१ ॥  
  
अधिदैवत्यभावेन तस्मिन्नेव सदा स्थिताः  ।  
अधिभूतं तु बोद्धव्यं तद् वाक्त्त्त्वचयं तु यत्  ॥ पौस्_३३।१५२ ॥  
  
अध्यात्मगुणषट्काख्यं शब्दब्रह्म यथोदितम्  ।  
चातुरात्म्यं परिज्ञेयम् अधिदैवम् अनाकृति  ॥ पौस्_३३।१५३ ॥  
  
शक्तिव्यूहम् असङ्ख्यं यद् गुणेभ्यः प्रवदन्ति तु  ।  
तद्विशेषस्वरूपं च आधिभूतं तु विद्धि तत्  ॥ पौस्_३३।१५४ ॥  
  
प्राणशक्तेस्तु चाध्यात्मं षाड्गुण्यम् अखिलं हि यत्  ।  
अधिदैवतम् अब्जाक्षो वासुदेवः सनातनः  ॥ पौस्_३३।१५५ ॥  
  
अधिभूतम् अपानाद्या वायवो विश्वधारकाः  ।  
इच्छाशक्तेः परत्वेन स्थितं ज्ञानबलद्वयम्  ॥ पौस्_३३।१५६ ॥  
  
ज्ञेयं तद् अधिदैवं च परः सङ्कर्षणः प्रभुः  ।  
सामर्थ्यम् अधिभूतं च सर्वतत्त्वाश्रितं हि यत्  ॥ पौस्_३३।१५७ ॥  
  
द्वयम् ऐश्वर्यवीर्याख्यम् अध्यात्मं विद्धि पौष्कर  ।  
क्रियाशक्तेस्तु दैवत्यं प्रद्युम्नः परमेश्वरः  ॥ पौस्_३३।१५८ ॥  
  
महत्प्रकाशप्रसरम् अधिभूतं सदोदितम्  ।  
तेजः शक्तिर्द्विजाध्यात्मम् अव्यक्तम् अमलेक्षण  ॥ पौस्_३३।१५९ ॥  
  
अर्केन्दुवह्नित्रितयं दैवतं परिकीर्तितम्  ।  
गुणत्रयम् असङ्कीर्णम् अधिभूतं महामते  ॥ पौस्_३३।१६० ॥  
  
गुणत्रयस्य चाध्यात्मं सङ्घातकरणं स्वकम्  ।  
सत्त्वस्य दैवतं वह्नी रजसः त्वं अमृतात्प(?स्प)दम्  ॥ पौस्_३३।१६१ ॥  
  
तमसस्तपनो विष्णुः सत्व (?त्वे )[ज्ञाना]धिभूतता  ।  
रजस्यरागो विज्ञेयम् अधिभूतं महामते  ॥ पौस्_३३।१६२ ॥  
  
महामोहं हि तमसस्त्वधिभूतं प्रकीर्तितम्  ।  
अध्यात्मं चेतनो बुद्धेर्धर्मं सदधिदेवता  ॥ पौस्_३३।१६३ ॥  
  
स वै रागं ?द्विजैश्वर्यम् अधिभूतं तदात्मकम्  ।  
अहङ्काराख्यतत्त्वस्य बुद्धिः अध्यात्मम् अब्जज  ॥ पौस्_३३।१६४ ॥  
  
अधिदैवं परिज्ञेयं कालवैश्वानरो महान्  ।  
महत्त्वम् अधिभूतं च मनसो ऽथ निरुच्यते  ॥ पौस्_३३।१६५ ॥  
  
अध्यात्मं तु अहङ्कारो नृवराहः प्रजापतिः  ।  
विज्ञेयम् अधिदैवं च सङ्कल्पम्म् अधिभूतता  ॥ पौस्_३३।१६६ ॥  
  
पञ्चानाम् इन्द्रियाणां तु अध्यात्मं च मनः स्मृतम्  ।  
कालात्मदैवतं विद्धि अधिभूतं सुखादिकम्  ॥ पौस्_३३।१६७ ॥  
  
वागादीनां द्विजाध्यात्मं व्यूहम्म् इन्द्रियकं तु यत्  ।  
अधिदैवं तु बोद्धव्यं विश्वरूपाख्यम् अच्युतम्  ॥ पौस्_३३।१६८ ॥  
  
व्यापारम् अधिभूतं च अष्टयोन्यात्मकं हि यत्  ।  
तन्मात्राणां सभूतानाम्म् अध्यात्मम् अमलेक्षण  ॥ पौस्_३३।१६९ ॥  
  
सूसूक्ष्मं करणव्यूहम् अधिदैवं निबोधतु  ।  
वैभवं भगवद्व्यूहं विचित्रं विद्धि पद्मज  ॥ पौस्_३३।१७० ॥  
  
बोद्धव्यम्म् अधिभूतं च तत्त्वभूमिजयैषिणाम्  ।  
उक्तम् अध्यात्मपूर्वं यत् त्रितयं योगसिद्धये  ॥ पौस्_३३।१७१ ॥  
  
प्रभावेन क्रमेणैव तत्पुनः चतुरानन  ।  
आप्ययेन क्रमेणैव अभ्यस्तैः सर्वयोगिनाम्  ॥ पौस्_३३।१७२ ॥  
  
आ (क्षितेः?)सर्वशक्त्यात्मा पदपर्यन्तं आच्युतम्  ।  
तत्त्वबुद्धनिरासार्थं योगाभ्यासम्म् इदं स्मृतम्  ॥ पौस्_३३।१७३ ॥  
  
भवेत् तत्त्वजयाद् भिन्नं फलं तत्त्वं फलर्थिनाम्  ।  
  
  
इति श्रीपाञ्चरात्रे महोपनिषदि  
  
पौष्करसंहितायां तत्त्वसमाख्यानं नाम  
  
त्रयस्त्रिंऽध्यायः ॥  
  
  
____________________________________________________________________________________________  
  
  
अथ चतुस्त्रिंशोध्यायः  
  
  
श्रीभगवानुवाच ---  
  
क्षेत्रे वायतने दिव्ये तीर्थोद्देशेन सङ्कुत्ने  ।  
क्षुद्रद्माणिविमुक्ते च वने तूपवने शुभे  ॥ पौस्_३४।१ ॥  
  
भूगृहे वा गिरेः शृङ्गे गुप्ते देवगृहान्तरे  ।  
स्वास्थ्यं मत्वैकदेशे वा गोष्ठे द्विजपरिग्रहे  ॥ पौस्_३४।२ ॥  
  
अर्धरात्राद् अतिक्रान्ते काले कमत्त्रसम्भव  ।  
खमन्त्रस्याग्रतस्त्वेव तत्त्वाभ्यासं समाचरेत्  ॥ पौस्_३४।३ ॥  
  
तत्र श्र्रमजये त्त्रब्धे दत्त्वार्ध्यं मन्त्रमूर्धनि  ।  
घण्टाशब्दसमोपेतं धूपं दत्त्वा महामते  ॥ पौस्_३४।४ ॥  
  
स्तुत्वा प्रदक्षिणीकृत्य शुचिस्थाने तु सास्तरे  ।  
कृष्णाजिनप्रतिच्छन्ने कुतपे कम्बले तु वा  ॥ पौस्_३४।५ ॥  
  
निद्रां सन्त्यज्य वै ब्रह्मन् पावने शयने स्थितः  ।  
ब्राह्मे मुहूर्ते चोत्थाय पञ्चाङ्गं स्नानम् आचरेत्  ॥ पौस्_३४।६ ॥  
  
प्लवने वाप्सु मध्ये वा सन्ध्यां कृत्वा यथाविधि  ।  
तस्याग्रतश्चोपविश्य निर्मलं दर्पणं द्विज  ॥ पौस्_३४।७ ॥  
  
दर्शयित्वोपसंहृत्य मन्त्रं हृत्कमलोदरे  ।  
प्रतिष्ठितं नित्य मन्त्रं विना स्थल जलात्मकान्  ॥ पौस्_३४।८ ॥  
  
मन्त्रान् क्रियाङ्गसंरुद्धान् संहृत्य तदनन्तरम्  ।  
शेषमर्ध्यादिकं सर्वं भुक्तपूर्वेण वै सह  ॥ पौस्_३४।९ ॥  
  
पाणिना तोयपूर्णेन विष्वक्सेनाय चार्प्य च  ।  
प्राग्वद् अभ्यसि निक्षिप्य समाहृत्य तदाखिलम्  ॥ पौस्_३४।१० ॥  
  
स्वदेहादुपसंहारमन्त्राणामपि चाचरेत्  ।  
मनसात्मनि विप्रेन्द्र कुर्याद् भोगार्जनं ततः  ॥ पौस्_३४।११ ॥  
  
भगवद्यागसिध्यर्थं शुद्धेन द्रविणेन च  ।  
याचयित्वा च पात्रेभ्यो वैष्णवेभ्यो हि नान्यथा  ॥ पौस्_३४।१२ ॥  
  
  
पौष्कर उवाच ---  
  
अत्यर्थेन जगन्नाथ भूयोभूयः प्रशंससि  ।  
भोगेभ्यो धूपदानं च घण्टाध्वनिसमन्वितम्  ॥ पौस्_३४।१३ ॥  
  
महत्तां ज्ञातुमिच्छामि प्रमाणं लक्षणं तथा  ।  
यथावद् धूपघण्टाभ्यां धूपाग्नेर्धारकस्य च  ॥ पौस्_३४।१४ ॥  
  
स्वरूपं धूपधूमस्य लक्षणं प्रत्युदीर्यताम्  ।  
  
  
श्रीभगवानुवाच ---  
  
शब्दब्रह्मैकदेहायाः लक्षणं कमलोद्भव  ।  
प्रमाणमतिशुद्धं च सप्रमेयं निबोधतु  ॥ पौस्_३४।१५ ॥  
  
सममर्धसमं ज्येष्ठम् आयाम(धम?)म् अथ मध्यमम्  ।  
तत्त्रिभागसमं विद्धि चतुर्थाशं तु कन्यसम्  ॥ पौस्_३४।१६ ॥  
  
त्रिभागेन तदुच्छ्रायाद् द्वा दशांशान्वितेन तु  ।  
प्रमाणेन तु विस्तारं त्रिविधं तु विधीयते  ॥ पौस्_३४।१७ ॥  
  
कृत्वा सूत्रपरिच्छिन्नं प्राक्प्रत्यग्दक्षिणोत्तरम्  ।  
चतुरश्रायतं क्षेत्रम् एवमापाद्य वै पुरा  ॥ पौस्_३४।१८ ॥  
  
तिर्यगूर्ध्वगतैस्सूत्रै भङ्क्त्वा सम्पूर्यते ?ततः  ।  
तत्र पञ्चोर्ध्वसूत्राणि दद्याद् एकादशानि च  ॥ पौस्_३४।१९ ॥  
  
भुजाख्यानि च वै यानि विभागम् अथ मे शृणु  ।  
सार्धैस्तु पञ्चभिर्भागैः शब्दक्षेत्रं विधीयते  ॥ पौस्_३४।२० ॥  
  
तत्र चक्रं च कमलं सर्वदश्यं प्रकल्प्य च  ।  
शङ्खं कमलसम्भूतं मुक्ताहारादिकं क्रमात्  ॥ पौस्_३४।२१ ॥  
  
वलयत्रितयान्तस्थं मुक्ताहारं सुवर्तुलम्  ।  
भागार्धेनाग्रतः कुर्यात् त्यक्त्वार्धार् धं तदूर्ध्वतः  ॥ पौस्_३४।२२ ॥  
  
शिष्टेनांशेन महता भागार्धेन तदूर्ध्वतः  ।  
नाभिक्षेत्रान्वितं चक्रं द्वादशारं विधीयते  ॥ पौस्_३४।२३ ॥  
  
केवलं कर्तरीभिर्वा मिश्रं क्ष्मामिश्रितैर्वशात्  ।  
षोडशारं तु वा विप्र शतशृङ्गं मनोहरम्  ॥ पौस्_३४।२४ ॥  
  
सांशेनाथोर्ध्वभागेन कर्णिकाकेसरान्वितम्  ।  
चतुर्विंशद्दलं पद्मम् आपाद्य कमलोद्भव  ॥ पौस्_३४।२५ ॥  
  
चक्रनाभेर्दलाग्राणां वर्जयित्वान्तरं धिया  ।  
यथाभिमतमानं च सुश्लक्ष्णरचनोज्झितम्  ॥ पौस्_३४।२६ ॥  
  
दलमध्यनिविष्टं व किञ्जल्कनिचयं शुभम्  ।  
कुर्याद् वा कर्णिकालग्नम् उच्छ्रितं च सुसंहतम्  ॥ पौस्_३४।२७ ॥  
  
ऊर्ध्वे मार्गद्वयेनाथ भागेन शुभलक्षणम्  ।  
कर्णिकावनिविश्रान्तम् अर्धद्वश्यं च शङ्खराट्  ॥ पौस्_३४।२८ ॥  
  
भुवनावत्त्रियोगेन वलीभूतेन भूषितम्  ।  
ओङ्कारावर्तरूपेण कुम्भं तस्यांशसम्मितम्  ॥ पौस्_३४।२९ ॥  
  
कुम्भोपर्यथ चार्धेन भागेन तु शनैः शनैः  ।  
कलशं कु (कु)शतां ?नीत्वा च्छिद्रदेशावधेः क्रमात्  ॥ पौस्_३४।३० ॥  
  
शङ्खकुम्भावधेर्विप्र शातनीयं च दिग्द्वयात्  ।  
मत्स्यवल्लाञ्छनं चैव अर्धम् अर्धं पदद्वयात्  ॥ पौस्_३४।३१ ॥  
  
चतुरंशार्धविस्तीर्णा प्रथमा भुवनावली  ।  
द्वितीया विरता चान्या तृतीया भागसम्मिता  ॥ पौस्_३४।३२ ॥  
  
आ अग्रात् स्वधिया त्वीषदूर्ध्वान्तं कमलोद्भव  ।  
अनुपातवशान्मध्यं क्षामं क्षेत्रं विधीयते  ॥ पौस्_३४।३३ ॥  
  
शङ्खोपरि यथा कार्यं तथा तदवधारय  ।  
सार्धभागचतुष्केण तदुच्छ्राय महामते  ॥ पौस्_३४।३४ ॥  
  
विस्तारं सार्धभागेन गदायां विहितं तु वै  ।  
मुष्टिसञ्ज्ञं तु यत्पीठं कुर्याद् भागोन्नतं द्विज  ॥ पौस्_३४।३५ ॥  
  
चतुरश्रं तु वा श्लक्षणं चित्रकर्मविभूषितम्  ।  
वृत्तायां चतुरश्रं तु तुर्याश्रं वर्तुले स्मृतम्  ॥ पौस्_३४।३६ ॥  
  
तुल्यरूपं हि वा ब्रह्मन् करग्राहं च तत्र यत्  ।  
तत्त्वष्टाग्रं (श्रं)तु वा वृत्तं सामान्यं सर्वतः स्मृतम्  ॥ पौस्_३४।३७ ॥  
  
मुष्टेरूर्ध्वगतं कुर्याद् गदास्तम्भं च पूर्ववत्  ।  
विद्धि तं सप्तपर्वं तु ग्रन्थिका शुक्तिभिर्युतम्  ॥ पौस्_३४।३८ ॥  
  
मुक्तावलिगणोपेतं तीक्ष्णाश्रं(ग्रं)चतुरश्रकम्  ।  
वलयाकृतिरूपेण युक्तं तारागणेन च  ॥ पौस्_३४।३९ ॥  
  
शुक्तिवृन्दसमेतेन वर्तुलं वा समाप्य च  ।  
रचनारहितं श्लक्ष्णं केवलं चतुरश्रकम्  ॥ पौस्_३४।४० ॥  
  
अष्टाश्रं च सुवृत्तं वा स्वप्रमाणेन लक्षितम्  ।  
कुर्याद् एवं गदास्तम्भम् अथ तन्मस्तकोपरि  ॥ पौस्_३४।४१ ॥  
  
भागद्वयोन्नतं कुर्याद् द्विभुजं वा चतुर्भुजम्  ।  
प्रागुक्तं प्रविभक्ताङ्गं पक्षमण्डलमण्डितम्  ॥ पौस्_३४।४२ ॥  
  
तत्पक्षविस्तृतं कुर्याच्चतुर्भागसमं द्विज  ।  
त्रिभागविततं चाथ पुच्छपक्षद्वयं हि तत्  ॥ पौस्_३४।४३ ॥  
  
तत्समं विततं चैव मुख्यपाणियुगं तु वै  ।  
विधेयं कमत्त्रोद्भूत तस्य सम्पुटवद्यथा  ॥ पौस्_३४।४४ ॥  
  
पक्षवत्प्रसृतं स्वस्थं वेदाध्ययनचिह्नितम्  ।  
मन्त्रजातरतं चैव विधेयं वा सविस्तरम्  ॥ पौस्_३४।४५ ॥  
  
प्रस्तार्यं विधिनानेन स्वयं क्षितितत्त्रे ततः  ।  
शिल्पिनश्चैव द्रष्टव्यं प्रमाणेनाकृतैः (?तेः)सह  ॥ पौस्_३४।४६ ॥  
  
न्यूनत्वम् अतिरिक्तं वा अतो हेतोस्तदग्रतः  ।  
पूरयेद्घृदयेनैव स्वधिया कर्मणा स्वयम्  ॥ पौस्_३४।४७ ॥  
  
चलन्तं गर्भमानेन तीक्ष्णलोहेन निर्मितम्  ।  
भागार्धेनाधिकं क्षेत्रात् शब्दव्यञ्जकमब्जज  ॥ पौस्_३४।४८ ॥  
  
एतावद् आद्यं विहितं निर्माणं तैजसं महत्  ।  
व्यक्तं यत्राश्रितं कात्त्रं नाभिस्थं कमलोद्भव  ॥ पौस्_३४।४९ ॥  
  
तत्र चाक्रमरावृन्दं स्वकं द्वादशकं स्मृतम्  ।  
तदेव षोडशारं च वर्णैः सह नपुंसकैः  ॥ पौस्_३४।५० ॥  
  
वर्णानां त्रिविधं रूपं सर्वेषां कमलोद्भव  ।  
संस्थितं वैखरीनिष्ठं पश्यन्ती पूर्वमब्जज  ॥ पौस्_३४।५१ ॥  
  
अराश्रितद्विषट्कारे वाक्स्वरूपं परं हि यत्  ।  
तत्रैव षोडशारे च तत्रेवाकर्तरीषु च  ॥ पौस्_३४।५२ ॥  
  
मध्यमाख्यस्वरूपेण नित्यमेव हि वर्तते  ।  
अत ऊर्ध्वं चतुर्विंशत्सङ्ख्यं वर्णगुणं हि यत्  ॥ पौस्_३४।५३ ॥  
  
दलजालं हि यत्पद्मं परिज्ञेयं महामते  ।  
मकारसञ्ज्ञं यद्वर्णं विद्धि सा पद्मकर्णिका  ॥ पौस्_३४।५४ ॥  
  
शङ्खं यकारवर्णं समुष्टीके गदाग्रहे  ।  
रादयःसप्त ये वर्णा हान्ताः पर्वगदात्मकाः  ॥ पौस्_३४।५५ ॥  
  
क्षान्तं पतत्रिराङ्विद्धि एवं कमलसम्भव  ।  
शब्दब्रह्मस्वरूपं च घण्टाविग्रहलक्षणा  ॥ पौस्_३४।५६ ॥  
  
विज्ञेया भगवच्छक्तिः षाङ्गुण्यान्तर्गता हि सा  ।  
तेजोगणसमोपेता तेजस्तद् द्रव्यरूपधृक्  ॥ पौस्_३४।५७ ॥  
  
घण्टाख्यमेत द्वै विद्धि अध्यक्षीयं गुणद्वयम्  ।  
शब्दब्रह्मत्वहेयं यद् हृदयाकाशमध्यगम्  ॥ पौस्_३४।५८ ॥  
  
नित्योदितमनौपम्यं मनसा (स्या)दगोचरम्  ।  
उपदेष्टुम् अतो ऽन्येषाम् अभक्तानां न युज्यते  ॥ पौस्_३४।५९ ॥  
  
परस्वरूपमन्त्राणाम् एतल्लक्षणम् अब्जज  ।  
दशप्रकारे यच्छब्दे विसर्गान्ते ऽ क्षरादिके  ॥ पौस्_३४।६० ॥  
  
नानामन्त्रस्वरूपे च वर्तते वर्णविग्रहे  ।  
भोगमोक्षप्रदे मन्त्रे य आप्तः सद्गुरोर्मुखात्  ॥ पौस्_३४।६१ ॥  
  
पञ्चस्थानगतं ज्ञेयं भक्तैर्दिव्यक्रियापरैः  ।  
बहिस्थं प्रतिमादौ तु जिह्वाग्रे हृत्कुशेशये  ॥ पौस्_३४।६२ ॥  
  
धूपधूमशिखायां च घण्टाशब्दे सुलक्षणे  ।  
स्वरूपं ज्योतिरेषां तत् भासयत्संस्थितं हृदि  ॥ पौस्_३४।६३ ॥  
  
मध्यमेन स्वरूपेण अभ्युच्छिन्नं महामते  ।  
धूपधूमाश्रितं विद्धि वैखरीविग्रहं पुनः  ॥ पौस्_३४।६४ ॥  
  
घण्टायां चाल्यमानायाम् अच्छिन्नम् अनुभूतये(यते)  ।  
अस्याम् आश्रित्य ये संस्था ज्ञातव्यास्तु सदैव हि  ॥ पौस्_३४।६५ ॥  
  
नित्यम् अर्चनकाले तु साधकैः सिद्धिलालसैः  ।  
कालवैखानरोपेतम् अनन्तं शब्दचोदके  ॥ पौस्_३४।६६ ॥  
  
मुक्ताहाराश्रितं शङ्खं घण्टाया वदने स्थितम्  ।  
संस्थितं च महाबुद्धे तदूर्ध्वे गगनाश्रितम्  ॥ पौस्_३४।६७ ॥  
  
चक्रं यस्मिन्नरोद्देशे द्वादशात्मा स्थितो रविः  ।  
मासात्मना पुनः सैव कर्तरीष्ववतिष्ठति (?ते )  ॥ पौस्_३४।६८ ॥  
  
षोडशात्मकलात्मा वै कलादेहस्तु चन्द्रमाः  ।  
सर्वेषु वृत्तक्षेत्रेषु वरुणः स्वयमेव हि  ॥ पौस्_३४।६९ ॥  
  
तत्त्वसंवलिताव्यक्तपद्मपत्राश्रितस्तु वै  ।  
जीवः कमलकिञ्जल्के कर्णिकाश्रित ईश्वरः  ॥ पौस्_३४।७० ॥  
  
शङ्खाहितश्च प्रणवो विद्यां विद्धि गदाश्रितम्  ।  
प्राणाधिदैवं गरुडम् इत्येवं देवतागणम्  ॥ पौस्_३४।७१ ॥  
  
ध्यात्वाभ्यर्च्य पुरार्ध्यायैः धूपयित्वा यथाविधि  ।  
पीठप्रतिष्ठितां कृत्वा कालेषु कमलोद्भव  ॥ पौस्_३४।७२ ॥  
  
सञ्चालनीया वैधेषु तानि मे गदतः गृणु  ।  
गणेशपीठमध्यस्थदेवानाम् अर्चने ततः  ॥ पौस्_३४।७३ ॥  
  
आहुतीकालमन्त्राणां धूपदाने विशेषतः  ।  
जपस्तुत्यवसानाभ्यां प्रवृत्ते चाग्नितर्पणे  ॥ पौस्_३४।७४ ॥  
  
पूर्णाहुतिप्रदाने च मन्त्राणां च विसर्जने  ।  
विष्वकसेनार्चनाकाले तत्पूजाप्रतिपादने  ॥ पौस्_३४।७५ ॥  
  
नातो ऽन्यथा स्यात् विहितं चालनं सिद्धिमिच्छता  ।  
प्रमाणं लक्षणोपेतं सप्रमेयं सदैवतम्  ॥ पौस्_३४।७६ ॥  
  
यथावद् अरविन्दोत्थ मुख्यम् इत्युदिनं स्फुटम्  ।  
मुख्याभासानि चान्यानि रूपाण्यस्य निबोधमे  ॥ पौस्_३४।७७ ॥  
  
यथोक्तं त्रिविधं मानं विस्तारायाम् असञ्ज्ञितम्  ।  
चक्रादिगरूडान्तेन पञ्चसङ्ख्योदितेनतु  ॥ पौस्_३४।७८ ॥  
  
सञ्चाल्याभिमतेनैव योग्यस्थानाश्रितेन च  ।  
पादनीरचनां विप्र सर्वासां च विधीयते  ॥ पौस्_३४।७९ ॥  
  
पद्मं कुर्यात् तदूर्ध्वे तु प्रफुल्लं चोर्ध्वकर्णिकम्  ।  
विततं दीर्घपत्रं तु किञ्जल्कनिचयान्वितम्  ॥ पौस्_३४।८० ॥  
  
तत्कर्णिकाश्रितं कुर्यात् शङ्खाद्यं त्रितयं हि यत्  ।  
वक्त्रसूत्रसमीपे तु चक्रं वा केवलं द्विज  ॥ पौस्_३४।८१ ॥  
  
कृत्वा पद्मान्वितं पश्चात् शखं पूर्वं हि तत् त्रयम्  ।  
यथोदितं च सम्पाद्य सर्वं गरुडपश्चिमम्  ॥ पौस्_३४।८२ ॥  
  
विमुक्तचक्रपद्मस्य क्षेत्रस्योपरि पद्मज  ।  
शङ्खं गदां खगेन्द्रं च सम्पाद्य चतुरानन  ॥ पौस्_३४।८३ ॥  
  
कवाटोपरि पद्मं तु दीर्घच्छदम् अधोमुखम्  ।  
शङ्खचिह्न विनिर्मुक्तं गदनालखगान्वितम्  ॥ पौस्_३४।८४ ॥  
  
समानेन सभूमेर्वै शङ्खं कृत्वा यथोदितम्  ।  
गदा कार्या तदूर्ध्वे तु पन्नागारिसमन्विता  ॥ पौस्_३४।८५ ॥  
  
कुर्याद् वा गरुडोद्देशे ऊर्ध्ववक्त्रं च हेतिकम्  ।  
कमलं वा खवक्त्रं तु तदुद्देशे विधीयते  ॥ पौस्_३४।८६ ॥  
  
शङ्खं च दक्षिणावर्तं वलित्रितयभूषितम्  ।  
एकैकम् एवम् आपाद्य शङ्खचक्राम्बुजोज्झिते  ॥ पौस्_३४।८७ ॥  
  
सुश्लक्ष्णवर्तुले क्षेत्रे मुक्तातारगणानने  ।  
निर्मुक्तलाञ्छना घण्टा विघ्नानाम् आश्रया भवेत्  ॥ पौस्_३४।८८ ॥  
  
लाञ्छितेनान्विता विप्र विघ्नविद्राविणी हि सा  ।  
अतः सलाञ्छना कार्या नूनं भर्तृफलाप्तये  ॥ पौस्_३४।८९ ॥  
  
इति श्रीपाञ्चरात्रे महोपनिषदि पौष्करसंहितायां धूपघण्टालक्षणं नाम चतुस्त्रिंशोध्यायः ॥  
  
____________________________________________________________________________________________  
  
  
  
अथ पञ्चत्रिंशोध्यायः  
  
  
  
श्रीभगवानुवाच ---  
  
इत्युक्तं धूपघण्टाया लक्षणं लक्ष्मिवर्धनम्  ।  
यस्यां सञ्चाल्यमानायां धूपदानावधौ द्विज  ॥ पौस्_३५।१ ॥  
  
सन्निधिं भजते शश्वन्मन्त्र आराधकस्य च  ।  
अथाङ्गुलैः स्वकैः कुर्याद् अध्वमानमयैस्तु वा  ॥ पौस्_३५।२ ॥  
  
चतुर्विशतिभिर्ब्रह्मन् धूपं दाहकम् उत्तमम्  ।  
आयामेनाथ शिल्पीयैरायशुद्धैस्तु पूर्ववत्  ॥ पौस्_३५।३ ॥  
  
स्वचतुर्थांशमानेन तद्वक्त्रम् अनलाश्त्रेयम्  ।  
चतुरश्रं समापाद्य वृत्तं वाष्टाश्रम् अब्जज  ॥ पौस्_३५।४ ॥  
  
अस्याष्टाश्रस्य वै मध्ये कुर्याच्चक्रं तु साम्बुजम्  ।  
कमलं वा सहेतीशं स्वस्तिकं वा नलगृहम्  ॥ पौस्_३५।५ ॥  
  
युक्तमुष्णीषपट्टेन निष्ठोद्देशात्तु कम्बुना  ।  
चतुरश्रस्य वृत्तस्य तच्चक्रस्याथ मे शृणु  ॥ पौस्_३५।६ ॥  
  
लक्षणं हि यथावस्थं सविशेषं महामते  ।  
चतुरत्रं समापाद्य क्षेत्रं वा वर्तुलं समम्  ॥ पौस्_३५।७ ॥  
  
तदन्तरे ऽब्जम् अब्जोत्थनलिनीनालराजितम्  ।  
केवलं तु सचक्रं वा विधिवद् भोगभाजितम्  ॥ पौस्_३५।८ ॥  
  
आमध्याद् अष्टधा तं वै कृत्वा वै सुसमैः पुरा  ।  
भ्रमं दद्यात् षडंशेन कर्णिकाकोटरात् ततः  ॥ पौस्_३५।९ ॥  
  
भ्रमन्तं कर्णिकाखातं निम्नतां च नयेद् द्विज  ।  
तन्मानं गोलकार्धेन जानीयान्मुद्रितं यथा  ॥ पौस्_३५।१० ॥  
  
तृतीयांशेन षड्भागात् परितः कर्णिकोच्छ्रितिः  ।  
किञ्जल्कैस्तु सुसंवीतं तन्मानेनोपलक्षितैः  ॥ पौस्_३५।११ ॥  
  
सप्तमांशात्तु यच्छिष्टं बहिः केसरसन्ततेः  ।  
भागद्वयं तु वै येन दलजालं समाप्य च  ॥ पौस्_३५।१२ ॥  
  
यथाभिमतसङ्ख्यं च एवं भागेन तद्बहिः  ।  
मुक्ताजालसमोपेतं चक्रमापाद्य पूर्ववत्  ॥ पौस्_३५।१३ ॥  
  
अष्टमांशाच्चतुर्थांशं भागम् आदाय वै द्विज  ।  
क्षेत्रस्य चोक्तमानस्य वेद्यर्थम् अनुयोज्य च  ॥ पौस्_३५।१४ ॥  
  
वेद्याः कोणचतुष्के तु (च)कुर्याच्छङ्खचतुष्टयम्  ।  
चतुरश्रस्य या प्रोक्ता वेदिका शङ्खभूषिता  ॥ पौस्_३५।१५ ॥  
  
स्थितिर्नैषा च विहिता वृत्तक्षेत्रस्य पद्मज  ।  
पद्मपृष्ठाद् विनिष्क्रान्तं यथाभिमतवर्तुलम्  ॥ पौस्_३५।१६ ॥  
  
वेदिकावनिपर्यन्तं चक्रनेम्यवधिं तु वा  ।  
वक्त्राकारं सुवृत्तं वा तदुद्देशात् तु तं पुनः  ॥ पौस्_३५।१७ ॥  
  
वेदिसन्धारणार्थं तु प्रोच्छ्रितं पङ्कजद्वयम्  ।  
तन्मध्ये लक्षणोपेतं स्थितं पद्मासनादिना  ॥ पौस्_३५।१८ ॥  
  
कुर्याद् आग्नेयम् आकारं तत्पादयुगलं तु वै  ।  
प्रसारितं खवक्त्रं च प्रोच्छ्रितं श्रोत्रेदशगम्  ॥ पौस्_३५।१९ ॥  
  
नालावसाने सम्पाद्य कर्णिकाकमले द्विज  ।  
अर्धप्रकुल्लै रचितैः पद्मपत्रैस्तथागतैः  ॥ पौस्_३५।२० ॥  
  
तन्मूले साधिका कुर्यात् तद्विस्तारां महामते  ।  
क्ष्माक्षेत्रं स्वस्तिकोपेतं सुषिरं सुदृढं तु वा  ॥ पौस्_३५।२१ ॥  
  
पृष्ठदेशे ऽथ पद्मस्य मरुत्क्षेत्रं सबिन्दुकम्  ।  
कुर्याद् आधारभूतं च क्ष्माक्षेत्रस्योन्नतेः समम्  ॥ पौस्_३५।२२ ॥  
  
सार्धं क्ष्माव्यासविस्तारं तत्समं द्विगुणं तु वा  ।  
चक्रनेम्याश्रितं चैव प्रलीनं तच्च सुस्वनम्  ॥ पौस्_३५।२३ ॥  
  
आद्यं वा किङ्किणीजालं विघ्नविद्रावणं परम्  ।  
इत्येवं सविशेषं हि लक्षणं समुदाहृतम्  ॥ पौस्_३५।२४ ॥  
  
मान्त्रस्य धूपमात्रस्य सामान्यम् अथ मे शृणु  ।  
वृत्तस्याभ्यन्तरे पद्मं कर्णिकाकेसरान्वितम्  ॥ पौस्_३५।२५ ॥  
  
अष्टपत्रं समापाद्य व्योमक्तृविभूषितम्  ।  
मुक्तासूत्रान्वितं वाथ एवमेव सवेदिकम्  ॥ पौस्_३५।२६ ॥  
  
अन्तरा द्वादशारेण साम्बुजेनाथ वा[हितम्]  ।  
विचित्रपत्रविततं कुर्यात् पृष्ठावधेस्ततः  ॥ पौस्_३५।२७ ॥  
  
प्रफुल्लपत्रस्थाने तु उष्णीषांशुकभूषितम्  ।  
वक्त्रविश्रामभूतं च आधारवलयान्वितम्  ॥ पौस्_३५।२८ ॥  
  
शुद्धं सुश्लक्ष्णनालं च नलिनीरचनोज्झितम्  ।  
एवम् अभ्यूह्यमाकारं मानेनाभिमतेन तु  ॥ पौस्_३५।२९ ॥  
  
सर्वलोहैः स्वशक्त्या तु कृतं यच्छति वै सुखम्  ।  
मन्त्रिणां सूगहस्थानां भक्तानां कमलोद्भव  ॥ पौस्_३५।३० ॥  
  
वक्ष्ये समुद्गराख्यस्य लक्षणं तं निबोधतु  ।  
विस्तारोद्दिष्टमानेन सुषिरं वृत्तसम्पुटम्  ॥ पौस्_३५।३१ ॥  
  
सुसमं प्राक्समापाद्य समुद्गकमिवाब्जज  ।  
सनालं च तयोरेकम् उपरिष्टाच्च मध्यतः  ॥ पौस्_३५।३२ ॥  
  
प्रकुल्लकमलेनैव अधोवक्त्रेण पद्मज  ।  
द्वितीयम् ऊर्ध्ववक्त्रेण स्थगितं पङ्कजेन तु  ॥ पौस्_३५।३३ ॥  
  
सच्छिद्रं बीजसङ्घेन युक्तम् ऊर्ध्वस्थितं हि यत  ।  
नालम् आपाद्य मूलाद्वै विनतेन गजाङ्घ्रिणा  ॥ पौस्_३५।३४ ॥  
  
नालदेशगलाद् द्वाभ्यां स्थित्यर्थं विनियोज्य च  ।  
एवं प्रफुल्लरूपाणां लक्षणं समुदाहृतम्  ॥ पौस्_३५।३५ ॥  
  
प्रोत्थितानाम् इदानीं वै लक्ष्म शृणु यथागतम्  ।  
प्रागायामाच्चतुर्थांशं वैतत्येन महामते  ॥ पौस्_३५।३६ ॥  
  
चतुरश्रायतं क्षेत्रं निक्षिप्य वसुधातले  ।  
अष्टधाथ तमायामं सुसमं संविभज्य च  ॥ पौस्_३५।३७ ॥  
  
चतुर्धा विस्तृतेश्चैव कुर्यात्तदनु पद्मज  ।  
अष्टभागोन्नतं पीठं प्रागुक्तरचनान्वितम्  ॥ पौस्_३५।३८ ॥  
  
पादाद्युष्णीषपर्यन्तं यथाविस्तारविस्तृतम्  ।  
पीठार्धेन उच्छ्रितं चैव विस्तारात् त्र्यंशसम्मितम्  ॥ पौस्_३५।३९ ॥  
  
कमलं पीठमध्ये तु कुर्याद् द्वितयकर्णिकम्  ।  
अष्टपत्रं सकिञ्जल्कं व्योमवृत्तविभूषितम्  ॥ पौस्_३५।४० ॥  
  
विस्ताराच्चार्धभागेन पृथुलं चोन्नतेः पुनः  ।  
सार्धभागचतुष्केन अष्टाश्रं वा सुवर्तुलम्  ॥ पौस्_३५।४१ ॥  
  
चतुस्श्रं तु वा रम्यं तदेव रचनान्वितम्  ।  
स्तम्भम् आपाद्यम् एवं हि यथाभिमतम् अब्जज  ॥ पौस्_३५।४२ ॥  
  
येभ्यो यद्वर्तुलं तद्वै विचित्ररचनान्वितम्  ।  
स्तम्भमरुतकविश्रान्तं बाहुल्येनांशसम्मितम्  ॥ पौस्_३५।४३ ॥  
  
पीठतुल्यं तु विस्ताराद्द्वादशारविभूषितम्  ।  
नाभिनेमिप्रथीयुक्तं मुक्ताहाराद्यलङ्कृतम्  ॥ पौस्_३५।४४ ॥  
  
प्राग्वत् सकिङ्किणीकं च चक्रम् आपाद्य पद्मज  ।  
तदक्षमध्यसंरूढं सार्धांशेनोन्नतं तु वै  ॥ पौस्_३५।४५ ॥  
  
अग्रात् पीठसमं चैव बाहुल्याच्चक्रसम्मितम्  ।  
विस्ताराद् अर्धभागेन अष्टोद्देशाच्च सङ्कटम्  ॥ पौस्_३५।४६ ॥  
  
क्रमशश्चानुपातेन तद्विस्तारं विधीयते  ।  
मुखम् एवं समापाद्य सधूमस्य अनलस्य च  ॥ पौस्_३५।४७ ॥  
  
सदाश्रवं सदाकालं विभोरर्चनकर्मणि  ।  
जलजैः स्थलजैश्चैव प्राणिभिर् नाकजैस्ततैः  ॥ पौस्_३५।४८ ॥  
  
पत्रवल्लीवितानैश्च सशङ्खैः स्वस्तिकैः कजैः  ।  
कुसुमस्तबकैः स्वच्छैः सिद्धविद्याधरादिकैः  ॥ पौस्_३५।४९ ॥  
  
देवाङ्गनासमेतैश्च दिक्षु वेशो भवेद्बहिः  ।  
एतत् प्रासादयुक्तस्य वृत्तपीठाननस्य च  ॥ पौस्_३५।५० ॥  
  
यथावद् उपदेक्ष्यामि सन्निवेशमतोब्जज  ।  
वलित्रितयसंयुक्तं शङ्खाननमिवासनम्  ॥ पौस्_३५।५१ ॥  
  
पद्ममानोन्नोतं कुर्याद् आसनोपरि पद्मज  ।  
स्तम्भाधारं विचित्रं च द्विव्यम् आमलसारकम्  ॥ पौस्_३५।५२ ॥  
  
रचनारचितं स्तम्भं रक्तपूर्वम् अथोच्छ्रितम्  ।  
वलयावलितुल्यं वा स्तम्भनालस्य तूपरि  ॥ पौस्_३५।५३ ॥  
  
चक्रवत् कमलं कुर्चात् सकिञ्जल्कं द्विषट्पदम्  ।  
विस्तीर्णकर्णिकं विप्र प्राग्वद् वक्त्रं तदूर्ध्वगम्  ॥ पौस्_३५।५४ ॥  
  
यथोक्तरचनोपेतं परितः किन्तु वर्तुलम्  ।  
मुक्तासूत्रान्वितं चैव किङ्किणीजाललाम्बितम्  ॥ पौस्_३५।५५ ॥  
  
एभ्यश्चोक्तम् अथैकं वै सविधानं तदब्जज  ।  
जलजस्थलजा यात्म्यरचना(?व्योम्य )रचिता मया  ॥ पौस्_३५।५६ ॥  
  
समभ्यूह्य च सा कार्या सर्वेषां सर्वदाब्जज  ।  
स्फुटावस्य -------?यस्मिन् वै कृताङ्गे ?त्यन्तराजते  ॥ पौस्_३५।५७ ॥  
  
इदमुक्तं समासेन लक्षणं च सविस्तृतम्  ।  
धूपदाहक्रियाङ्गस्य नानाकृतिधरस्य च  ॥ पौस्_३५।५८ ॥  
  
सम्पाद्यैवं च संस्कृत्य नीत्वा सत्यन्तता ?पुनः  ।  
स्वमन्त्राधिष्ठितं कृत्वा पूज्यम् आधारसंस्थितम्  ॥ पौस्_३५।५९ ॥  
  
मूलतः स्वस्तिकास्थाने क्ष्मातत्त्वं पञ्चलक्षणम्  ।  
सलिलं कमलं विद्धि चक्रम् अग्निं महत्प्रभम्  ॥ पौस्_३५।६० ॥  
  
किङ्किणीजालमनिलम् आकाशं कर्णिकोदरे  ।  
इत्येवं साधिभूताधिदैवतानुगतं हि वै  ॥ पौस्_३५।६१ ॥  
  
प्राक् प्रोक्तं भावनीयं च सिद्धये ऽखिलकर्मणाम्  ।  
चक्रस्य सकलं रूपं नाभ्यरानेमिसप्रधि  ॥ पौस्_३५।६२ ॥  
  
निष्कलं हि सुवृत्तं यत् व्योमवृत्तेति गीयते  ।  
एवं लक्षणसंयुक्तं धूपपात्रं समर्चयेत्  ॥ पौस्_३५।६३ ॥  
  
संस्कृत्य च यथान्यायं स्ववंशस्य च कीर्तयेत्  ।  
स्वनामचिह्नितं कृत्वा प्रतिपाद्य महामते  ॥ पौस्_३५।६४ ॥  
  
हरेरायतने दिव्ये सुरसिद्धनिषेविते  ।  
त्रेकाल्यं बलिदानेन धूपधूमेन वै सह  ॥ पौस्_३५।६५ ॥  
  
वादयेत् सुस्वनां घण्टां भेरीशब्दादिकैर्युताम्  ।  
स्तोत्रेः प्रदक्षिणीकुर्याद् बहुधा दिव्यम् आलयम्  ॥ पौस्_३५।६६ ॥  
  
सिद्धसङ्घं च तत्रस्थं शब्दब्रह्मैकम् आसनम्  ।  
श्रुत्वा घण्टारवं बाह्यात् परितोषं महामते  ॥ पौस्_३५।६७ ॥  
  
कस्येदम् अचिराद्याति अमिव्यक्तिम् अनाहतम्  ।  
भव्यानाम् उपदेशार्थं येनेदं व्यञ्जितं बहिः  ॥ पौस्_३५।६८ ॥  
  
  
  
इति श्रीपाञ्चरात्रे महोपनिषदि  
  
पौष्करसंहितायां धूपाधारलक्षणो नाम  
  
पञ्चत्रिंशो ऽध्यायः ॥  
  
____________________________________________________________________________________________  
  
  
ॐ  
  
  
अथ षट्त्रिंशो ऽध्यायः ।  
  
  
पौष्कर उवाच ---  
  
भगवन् ज्ञातुम् इच्छामि त्वया यत् समुदीरितम्  ।  
महात्मनो ऽनुविध्दं च लक्षणेनोपलक्षितम्  ॥ पौस्_३६।१ ॥  
  
यद् यद् आयतनं दिव्यं सिध्दायतनम् एव च  ।  
नृणाम् उपायभूतं यद् अज्ञानां ज्ञानिनाम् अपि  ॥ पौस्_३६।२ ॥  
  
यत्राराधनपूर्वं हि मान्त्रम् अभ्येति मन्त्रिणाम्  ।  
शश्वत् प्रसन्नता देव तथा तत्त्वजयो महान्  ॥ पौस्_३६।३ ॥  
  
निर्विघ्नेन भवत्याशु स्नातकब्रह्मचारिणाम्  ।  
यतीनां मुक्तसङ्गानां विरतानां गृहाश्रमात्  ॥ पौस्_३६।४ ॥  
  
  
श्रीभगवानुवाच ---  
  
आक्षितेर् भेदभिन्नं वै मायामयम् इदं जगत्  ।  
क्षेत्रारव्यैर् भगवत्तत्त्वैः क्षेत्रनाथसमन्वितैः  ॥ पौस्_३६।५ ॥  
  
नानाविभवरूपैस्तु व्याप्तव्यूहात्मपूर्वकैः  ।  
नित्यनिर्मलषाड्गुण्यविग्रहैस्तैः स्वयं पुनः  ॥ पौस्_३६।६ ॥  
  
अनुग्रहार्थं भविनाम् अकृतज्ञाल्पमेधसाम्  ।  
भक्तानाम् अप्यभक्तानां नास्तिकानां तथैव च  ॥ पौस्_३६।७ ॥  
  
भूचक्राक्षं गते द्वीपे ह्यनादिप्रथितं हि यत्  ।  
क्षेत्रं स्वकर्मफलदं पुण्यं परिमितं तु वै  ॥ पौस्_३६।८ ॥  
  
नृणाम् अनुग्रहार्थं तु स्थानभेदैर् अधिष्ठितम्  ।  
अमूर्तेस्तु स्वसञ्ज्ञाभिः कारुण्यात् क्षेत्रसत्तमैः  ॥ पौस्_३६।९ ॥  
  
तथा क्षेत्राधिपैः किन्तु मूर्तैर् युक्ता नवाब्जज ?  ।  
बीजभावेन भूमौ वा स्थितिं कृत्वा स्थितां(रां)ततः  ॥ पौस्_३६।१० ॥  
  
ज्ञानाद्यैर् वाणिमाद्यैः तु अव्यक्तैः क्ष्मानलादिकैः  ।  
तत्त्वबीजकलारूपैर् ब्रह्मसत्तासमन्वितैः  ॥ पौस्_३६।११ ॥  
  
सहावतीर्य चासृष्टेः प्राग् व्यक्तिं यान्ति वै ततः  ।  
स्वयम् एवात्मभावेन सर्वानुग्रहकाम्यया  ॥ पौस्_३६।१२ ॥  
  
क्ष्मामण्डलोपसंहारकालं क्षेत्रवरैः सह  ।  
वशित्वावरदेहांस्तु प्रधानमुनिविग्रहान्  ॥ पौस्_३६।१३ ॥  
  
स्वास्मिन् स्वस्मिन् हि युगपत् क्षेत्रे क्षेमगतिप्रदे  ।  
स्वकामनैकभूतां च मूर्तिं चैवाभिमानिकीम्  ॥ पौस्_३६।१४ ॥  
  
कृत्वा वै व्यक्तिभावं च प्रमाणैर् उत्तमादिकैः  ।  
यथाकालानुरूपैश्च वासुधेनोपलात्मना  ॥ पौस्_३६।१५ ॥  
  
अतः तद्रूपनाम्ना वै ख्याता क्षेत्रेश्वरा भुवि  ।  
प्रख्याताः तुल्यनाम्नान्ये देवाः सायतनास्तु वै  ॥ पौस्_३६।१६ ॥  
  
एवं क्षेत्रेश्वरैः क्षेत्रैः कर्मभूमिर् अधिष्ठिता  ।  
क्षेत्रैर् अमूर्तैश्चिद्रूपैर् मूर्तैः क्षैत्राधिपैः तथा  ॥ पौस्_३६।१७ ॥  
  
इति युक्त्यावतीर्णा ये क्षेत्राणां क्षैत्रनायकाः  ।  
ते ऽपि कालान्तरेणैव स्वयं दोषं शिलामयम्  ॥ पौस्_३६।१८ ॥  
  
बुध्वान्तर्धानम् आयान्ति देशभङ्गादिकैर् द्विज  ।  
विचारैः प्रचुरैः भूयः प्राग्वद् व्यक्तिं व्रजन्ति च  ॥ पौस्_३६।१९ ॥  
  
स्वयंवावनिमध्यात् तु स्वसामर्थ्येन चोदयेत्  ।  
कुर्वन्ननम्बुनिधेर् यद्वद् अम्बुदौघम् अचोदितम्  ॥ पौस्_३६।२० ॥  
  
इति मत्प्रतिपन्नानां स्वप्ने प्रत्यक्षतो ऽपि वा  ।  
वदन्ति योगक्षेमाद्यं स्वयं वा तन्मयात्मनाम्  ॥ पौस्_३६।२१ ॥  
  
तत्तत्त्वतो ऽतिभक्तनां सत्यार्थं सर्वदा भवेत्  ।  
असत्यार्थमतो ऽन्येषां किन्तु पुष्करसम्भव  ॥ पौस्_३६।२२ ॥  
  
इत्युत्कर्षं भवत्येषाम् अस्तित्वेन समन्वितम्  ।  
निरासार्थम् अभक्तानाम् नास्तिकत्वेन वासता  ॥ पौस्_३६।२३ ॥  
  
तुष्टये ह्यास्तिकानां तु तीर्थादीनां हि सिद्धये  ।  
क्षेत्रेशा वासुदेवास्ते स्थिताश्चोपलकुक्षिषु  ॥ पौस्_३६।२४ ॥  
  
क्वचित् साक्षात् तथा चक्रशङ्खपद्मगदात्मना  ।  
विशेषेण त्रिकूटे तु गिरौ रैवतके तु वै  ॥ पौस्_३६।२५ ॥  
  
सालग्रामे तु सहयाद्रौ तथा विष्णुपदे द्विज  ।  
व्यावर्ते चैव कृष्णाश्वे कुक्षौ तु तुहिनाचले  ॥ पौस्_३६।२६ ॥  
  
महेन्द्रे मलये विन्ध्ये पारियात्रे ऽथवार्बुदे  ।  
सत्यव्रतस्थे हस्त्यद्रौ विकटे पर्वतोत्तमे  ॥ पौस्_३६।२७ ॥  
  
सिंहाचले मम क्षेत्रे पुण्ये वा सुमनोहरे  ।  
एवं कमलसम्भूत वासुदेवैर् अधिष्ठिते  ॥ पौस्_३६।२८ ॥  
  
अनेकाकृतिभेदस्थैर् अनेकैकेन केन चित्  ।  
अयत्नात् कल्पिते क्षेत्रे स्वनुध्या तु व्रजन्ति ये  ॥ पौस्_३६।२९ ॥  
  
आश्रित्य क्षेत्रनाथं तु विपद्यन्ते च तत्र ये  ।  
अवसाने तु वा चा चान्ये धरांशे मध्यमे तु वा  ॥ पौस्_३६।३० ॥  
  
आद्ये वा देवदृग् दृष्टे ते प्रयान्ति क्रमेण तु  ।  
तस्य वै क्षेत्रताथस्य सत्यत्त्वक्ष्मागतस्य च  ॥ पौस्_३६।३१ ॥  
  
तत् सालोक्यं तु सामीप्यं सायुज्यम् अमलेक्षण  ।  
परिग्रहविहीनं च विवेकराहितं जनम्  ॥ पौस्_३६।३२ ॥  
  
शरणागतभूतं तु अपि चेन्नास्तिकं पुरा  ।  
तथान्तिकं श्रद्धधानं निश्चेष्टं चापि पौष्कर  ॥ पौस्_३६।३३ ॥  
  
विसञ्ज्ञं बन्धुभिर् नीतं कारूण्यात् कमलोद्भव  ।  
त्राहित्युक्त्वा जगन्नाथं क्षिप्त्वा स्त्रीबालपूर्वकैः  ॥ पौस्_३६।३४ ॥  
  
ज्ञात्वा विमुक्तदेहं तं सह पुर्यष्टकेन तु  ।  
महता तूर्यघोषेण कृत्वा रथवरे तु वै  ॥ पौस्_३६।३५ ॥  
  
जित्वान्तकभटान् रौद्रान् बलात् क्षेत्रेशकिङ्करैः  ।  
नृसिंहकपिलक्रोडवामनाश्वशिरोमुखैः  ॥ पौस्_३६।३६ ॥  
  
ससौम्यवदनैः पद्मशङ्खचक्रगदाधरैः  ।  
सीरनन्दकधृग वज्रपाशाङ्कुश धनुर्धरैः  ॥ पौस्_३६।३७ ॥  
  
मुसलादितथादण्डहस्तैश्च गरूडाननै  ।  
आनीय क्षेत्रनाथस्य त्वभिगच्छापयन्ति च  ॥ पौस्_३६।३८ ॥  
  
देवक्षेत्रे त्वदीये ऽस्य विमुक्तं पाञ्चभौतिकम्  ।  
शरीरम् अद्यानाथस्य कुरूशश्वद् यथोचितम्  ॥ पौस्_३६।३९ ॥  
  
क्षैत्रनाथस्तु तद् वाक्यं समाकर्ण्याञ्च गणेरितम्  ।  
करूणानुगतेनैव तं निरीक्ष्य तु चक्षुषा  ॥ पौस्_३६।४० ॥  
  
कृतं विगतपापं तु तस्मिन्नायतने पुरा  ।  
सम्प्राप्तस्य स्वके स्थाने दोषशेषं हि वै पुनः  ॥ पौस्_३६।४१ ॥  
  
संसर्गेण लयं नीत्वा क्रमात् कालान्तरेण वै  ।  
द्वाभ्याम् एवं प्रकारेण यद् अन्यच्चात्मसात् कृतम्  ॥ पौस्_३६।४२ ॥  
  
तत्स्थं लिङ्गवशात्कृष्य स्वशक्त्या च स्वविग्रहात्  ।  
संस्कारयोग्यतां ज्ञात्वा सम्यज्ज्ञानाप्तये तु वै  ॥ पौस्_३६।४३ ॥  
  
ददाति कर्मभूमौ तु जन्म सत्कर्मिणां कुले  ।  
सव क्षेत्रै वा परक्षेत्रे तत्र सालोकनं हि यत्  ॥ पौस्_३६।४४ ॥  
  
कालात् प्राप्ताधिकारश्च कृत्वा व्याप्तां समासतः  ।  
यथोचितम् अनुष्ठानं त्रयोदशवि[धं] शुभम्  ॥ पौस्_३६।४५ ॥  
  
तत् तेन कृतकृत्यं स्यात् तदर्धेन तु चापरम्  ।  
तृतीयम्म् अब्जसम्भूत सम्यज्ज्ञानेन युज्यते  ॥ पौस्_३६।४६ ॥  
  
ज्ञा(न)तमात्रं हि वै कालाद् इन्द्रियव्यक्तिलक्ष(णं)णात्  ।  
स्वयं चीर्णव्रतं प्राग्वत् तत् क्षेत्रे बुध्दिपूर्वकम्  ॥ पौस्_३६।४७ ॥  
  
तीव्रभावेन वै पश्चाद्देहत्यागं व्रतादिना  ।  
कुर्यात् क्षेत्राधिपस्याग्रे तद् वत्तं गतकल्मषम्  ॥ पौस्_३६।४८ ॥  
  
पृथग्देहारणीं कृत्वा ज्ञानं यद (धर्म) मलं शुभम्  ।  
स तस्योपदौदिशत्याज्यं ? तत्रै (वे) व कमलेक्षण  ॥ पौस्_३६।४९ ॥  
  
यत्प्राप्य परमं धाम वासुदेवाख्यम् एव च  ।  
योगिनां तीर्थपुण्यानि ब्रह्मन्नापतितानि च  ॥ पौस्_३६।५० ॥  
  
सदाव्याधारभावेन हयङ्गभावं व्रजन्ति वै  ।  
योगोत्कृष्टप्रकृष्टं च प्राप्यन्ति ज्ञानिनो ऽपि ये  ॥ पौस्_३६।५१ ॥  
  
शश्वज्ज्ञानसमाकीर्णं निर्विघ्नेनाप्नुवन्ति च  ।  
एवमाया (?य) तनाद् ब्रह्मन्नुपायं भविनां परम्  ॥ पौस्_३६।५२ ॥  
  
यतो ऽस्ति च अतो हेतोः सेवनीयं सदैव हि  ।  
अभिजातस्य बीजस्य यथामलमरीचयः  ॥ पौस्_३६।५३ ॥  
  
प्रारोहजननीं शक्तिं सन्तापान् ध्वंसयन्ति च  ।  
विना स्वरूपहानेर् वै सां ह्येवमेव हि  ॥ पौस्_३६।५४ ॥  
  
स्वप्रभावेन वै सम्यक् स्वशक्तिकिरणैः शुभैः  ।  
प्रक्षीणकल्पमषं कृत्वा क्षेत्रे वै क्षेत्रवासिनाम्  ॥ पौस्_३६।५५ ॥  
  
कुर्वन्त्यनुग्रहं पश्चात् क्षीणपापस्य तस्य च  ।  
मृदम्बुहुतभुग् वातपातैर् गगनलक्षणैः  ॥ पौस्_३६।५६ ॥  
  
प्रसिद्धयन्त्रितं ह्यत्र असिध्दं तद्वयं श्रुणु  ।  
यद् अन्नाम्बु परित्यागाद्वातं तद् वात सञ्ज्ञितम्  ॥ पौस्_३६।५७ ॥  
  
सर्वद्वारोपरोधेन यद् अन्नाभासमुत्तमम्  ।  
कालं वा देह पातीयं सन्यग् ज्ञात्वात्र पौष्कर  ॥ पौस्_३६।५८ ॥  
  
कार्यम् आरादने यत्नात् तत्र भक्त्या शुभैषिणा  ।  
यदि न प्राप्नुयात् चैव जन्माभ्यासादवाप्यते  ॥ पौस्_३६।५९ ॥  
  
विलयं यान्ति वै येन त्राहि (?नाघानि) जन्मनि जन्मनि  ।  
कृतबुध्देर् मनुष्यस्य पापेनातिबलीयसा  ॥ पौस्_३६।६० ॥  
  
न सञ्जाता च तत् प्राप्तिर् यद्यप्यब्जसमुद्भव  ।  
न शासनस्य घोरस्य चान्तकस्य स भाजनम्  ॥ पौस्_३६।६१ ॥  
  
मान्यो यमभटानां च यज्ञयाजी यथा पुमान्  ।  
आस्तां हि तावन्मनुजा नियमाद्यैर् अलङ्कृताः  ॥ पौस्_३६।६२ ॥  
  
भावभक्तिविशेषाढ्याः प्राणिनो ऽन्येपि तत्र ये  ।  
प्राक्संस्कारवशाज्जाताः ते ऽपि जात्यन्तरं पुनः  ॥ पौस्_३६।६३ ॥  
  
नाप्नुवन्ति मृता विप्र सद्विवेकविवर्जिताः  ।  
मम भक्ताय(?तना)नां च इत्येषां यस्तु विन्दति  ॥ पौस्_३६।६४ ॥  
  
नृणां मध्ये स धन्यो वै दुष्कृतैर् नातिबाध्यते  ।  
कर्मणां वै ह्यभुक्तानां न नाशोस्ति च यद्यपि  ॥ पौस्_३६।६५ ॥  
  
तानवं क्षेत्रमाहात्म्यप्रभावात् सम्प्रयान्ति ते  ।  
जन्माभ्यासवशेनैव नूनं कर्मक्षयो भवेत्  ॥ पौस्_३६।६६ ॥  
  
सामर्थ्यात् क्षेत्रनाथानां सक्षेत्राणां महामते  ।  
क्षेत्रेष्वेवं प्रकारेषु दानं यच्छन्ति ये ऽर्थिनाम्  ॥ पौस्_३६।६७ ॥  
  
विभोराराधनार्थं तु भक्त्या कुर्वन्ति वा तपः  ।  
साधयन्ति च मन्त्रेशं तर्पयन्ति तिलादिभिः  ॥ पौस्_३६।६८ ॥  
  
यजन्ति मखैर् देवान् लभन्ते ते ऽखिलं फलम्  ।  
द्वादशाक्षरपूर्वेः तु प्रसिध्दैः कमलोद्भव  ॥ पौस्_३६।६९ ॥  
  
मन्त्रैर् जितन्ता मत्रान्तैः प्राप्तैर्वाथ गुरोर् मुखात्  ।  
स्वकेन मन्त्रेमुख्येन विधिवत् परमेश्वरम्  ॥ पौस्_३६।७० ॥  
  
आराध्यायतनस्थं च यत् यत्किञ्चिद् अधिकारिणाम्  ।  
द्विजेन्द्र द्विजमुख्यानां दीयते पाञ्चकालिनाम्  ॥ पौस्_३६।७१ ॥  
  
तद् अक्षयं परिज्ञेयं भवभोगाभिलाषिणाम्  ।  
दानान्निवृत्तरागाणां तत् पुनर् मोक्षसिद्धये  ॥ पौस्_३६।७२ ॥  
  
ग्राम मण्डलदेशान्तर्मर्यादायतनवासिनाम्  ।  
दत्तम् आत्मसमैः ? भूत्यै बहुभिर् निरूजो ऽश्नुते  ॥ पौस्_३६।७३ ॥  
  
सम्पूर्णासु स्वशक्त्या च नित्यं जन्मनि जन्मनि  ।  
अनन्तभविकं विध्दि तत् दिव्यायतनात् पुनः  ॥ पौस्_३६।७४ ॥  
  
अज्ञेयं लक्षभविकं तत् सिध्दायतनात् तु वै  ।  
सहस्रभविकं विप्र विप्रप्रवरकल्पितात्  ॥ पौस्_३६।७५ ॥  
  
दशाङ्गभविकं तद्वै कृतं यत् क्षत्रियेन तु  ।  
तदर्धभविकं विद्धि सद्वैश्यपरिकल्पितात्  ॥ पौस्_३६।७६ ॥  
  
सत्शूद्र कल्पिते विप्र दत्तम् आयतने तु वै  ।  
द्विषटक् भवनं तद्वै दानं ज्ञेयं द्विजोत्तम  ॥ पौस्_३६।७७ ॥  
  
अनन्यशरणेभ्यो वै वर्णेभ्यः परिकल्पिते  ।  
द्विजेन्द्रायतने दत्तं फलं तत् पुनरेव हि ?  ॥ पौस्_३६।७८ ॥  
  
व्यामिश्रयाजिभिर् वर्णैर् निर्मितायतनास्तु ये  ।  
पूर्वोक्तेभ्यः प्रयच्छन्ति तदर्धभविकं क्रमात्  ॥ पौस्_३६।७९ ॥  
  
फलकामफले प्सूनां निष्कामानां हि पौष्कर  ।  
सर्वायतनगो देवः सर्वमूर्तिष्ववस्थितः  ॥ पौस्_३६।८० ॥  
  
मूर्त्यन्तरगतश्चापि प्रादुर्भावगतस्त्वपि  ।  
प्रादुर्भावान्त (रा) या ? वृत्तिं ददाति परमं पदम्  ॥ पौस्_३६।८१ ॥  
  
आचर्तव्यम् अतः तस्माद्यत्नेन महता द्विज  ।  
मन्त्राराधनपूर्वेण कर्मणा चिद्विलक्षणम्  ॥ पौस्_३६।८२ ॥  
  
तस्माद्विमुक्तरागाणां नृणाम् अच्युतयाजिनाम्  ।  
व्यज्यते स्वात्मवृत्तिस्थं वासुदेवम् अजं विभुम्  ॥ पौस्_३६।८३ ॥  
  
तदधिष्ठितचित्तस्तु यत्र यत्र यजेत् बहिः  ।  
तत्र तत्र तदा तेषां व्यज्यते ब्रह्म शाश्वतम्  ॥ पौस्_३६।८४ ॥  
  
  
पौष्कर उवाच ---  
  
देवायतनजातानां नृणाम् अशुभकारिणाम्  ।  
मृतानां तत्र वाह्य (?न्य) त्र ज्ञातुम् इच्छाम्यहं गतिम्  ॥ पौस्_३६।८५ ॥  
  
  
श्रीभगवान् उवाच ---  
  
केनचित् प्राक्तनेनैव कर्मणाविमलेन च  ।  
आचरन्त्यब्जसम्भूत मतेर्वै दुष्कृतं पुनः  ॥ पौस्_३६।७६ ॥  
  
ज्ञात्वापि क्षेत्रमाहात्म्यं विवशात् तु बलात् तु वै  ।  
तं म्रियन्तं च तत्रास्थे (?न्ते) जन्माभ्यासवशेन तु  ॥ पौस्_३६।८७ ॥  
  
क्षेत्रे च पापतः तेषां सङ्क्षिपत्यन्तकस्य च  ।  
शश्वद्दुष्कृत शान्यर्थं उपायैर् नातिशासनैः (?श्वतैः)  ॥ पौस्_३६।८८ ॥  
  
त्वम् एव तेषां कुरूषे भुक्तशेषं हि कल्मषम्  ।  
शमयत्यचिरादेव आचरन्ति यथाशुभम्  ॥ पौस्_३६।८९ ॥  
  
भूयः प्राप्तेन देहे (?भोगे) न अस्मदीये परिग्रहे  ।  
स चाज्ञां शिरसा तां वै कृत्वा चैव महामते  ॥ पौस्_३६।९० ॥  
  
करूणानुगतेनैव संशोधयति चेतसा  ।  
एवं विगतदोषाः ते यान्ति कालान्तरेण तु  ॥ पौस्_३६।९१ ॥  
  
सा[हचर्याच्]च साकल्यात् सत्सम्पर्काद्विशेषतः  ।  
प्रक्षीणकल्मषा नूनं पुनरायान्ति वैदिकीम्  ॥ पौस्_३६।९२ ॥  
  
समाचरन्ति तद्वस्तु सायुज्यं यान्ति येन वै  ।  
  
  
पौष्कर उवाच ---  
  
तदुत्पन्ना विपद्यन्ति पापिष्ठा ह्यत्र वै यदि  ।  
का गतिर् भवते तेषां नराणाम् अतिपापिनाम्  ॥ पौस्_३६।९३ ॥  
  
  
श्रीभगवानुवाच ---  
  
शोधयत्यन्तकः तेषां दुष्कृतिं नातिशासनैः  ।  
गतदोषाः समायान्ति मानुष्यं हि तदा पुनः  ॥ पौस्_३६।९४ ॥  
  
मतिर् देहविपत्त्यर्था तीव्रेण मनसाब्जज  ।  
प्रयाति पूर्ववच्छुद्धिं यथा दुष्कृतिनो नराः  ॥ पौस्_३६।९५ ॥  
  
तत्र जाताश्च निर्देषा ये ऽन्यत्र विलयं गताः  ।  
प्रयान्ति साम्प्रतं ते वै विमानैर् अन्तकास्पदम्  ॥ पौस्_३६।९६ ॥  
  
सम्पूजयत्यसौ तेषां ब्रूयाद्बद्धाञ्जलिस्ततः  ।  
स्थानम् आयतनं[येषां] भगवन्तं व्रजन्तु वै  ॥ पौस्_३६।९७ ॥  
  
सालोक्यसञ्ज्ञं विमलं भवबन्धक्षयङ्करम्  ।  
मदीयदर्शितेनैव मार्गेणानेन साधुना  ॥ पौस्_३६।९८ ॥  
  
भवतां सम्प्रयातानां शुभं तत्र भविष्यति  ।  
तद्वासिनां यथान्येषां भगवत् तत्त्ववेदिनाम्  ॥ पौस्_३६।९९ ॥  
  
एवं अब्जसमुद्भूत फलम् आयतनात् भवेत्  ।  
नराणां निर्विवेकानां तदन्येषां तु किं पुनः  ॥ पौस्_३६।१०० ॥  
  
क्षितिः पादौ च खं नाभिर्द्यैः शिरः शशिभास्करौ  ।  
नेत्रे लोका महत्पूर्वा विभोर्यस्य शिरोरूहाः  ॥ पौस्_३६।१०१ ॥  
  
दिशः श्रोत्रे भुजाश्चैव विदिशः सर्व एव हि  ।  
आधारशक्तिपर्यन्तं यस्य पातालसन्ततिः  ॥ पौस्_३६।१०२ ॥  
  
स्थितिः पादतलोद्देशे नित्याकृतिधरस्य च  ।  
विभोर् वै राजमान्यस्य सर्वगस्य महात्मनः  ॥ पौस्_३६।१०३ ॥  
  
सर्वं पदात्मकं यस्माद् भक्तानाम् अत एव हि  ।  
नह्यनायतनं देशम् आस्तिकानां द्विजास्ति वै  ॥ पौस्_३६।१०४ ॥  
  
चराचरम् इदं सर्वं नास्तिकानां तमोमयम्  ।  
सुप्रसिद्धं तु वै स्थानमास्तां तावन्महामते  ॥ पौस्_३६।१०५ ॥  
  
भक्त्यावस्थापिता यत्र स्थाने विप्रवरादिकैः  ।  
अचला वा चला रम्या चित्रमृत्काष्ठशैलजा  ॥ पौस्_३६।१०६ ॥  
  
हेमादिधातुलोहोत्था या काचित् प्रतिमा हरेः  ।  
नृणां तत्र विपन्नानां तन्माहात्म्यवशात् तु वै  ॥ पौस्_३६।१०७ ॥  
  
स्थितिः त्रिविष्टपे तेषाम् अनत्युत्कृष्टलक्षणा  ।  
अन्ते परिच्युते जन्म येषाम् आयतनेषु च  ॥ पौस्_३६।१०८ ॥  
  
यथाक्रमं (कर्म) महाबुद्धे परिज्ञेयं हि मत्परैः  ।  
साक्षाद्वृत्तिर् द्विजेन्द्रीया क्षेत्रक्षेत्रेषु जायते  ॥ पौस्_३६।१०९ ॥  
  
क्षत्रियायतनाद्वि (द्वृ)द्धि जन्मामरविनिर्मिते  ।  
सद्वैश्यकलितोद्देशे जन्म पुष्करसम्भव  ॥ पौस्_३६।११० ॥  
  
मुनिभिर् निर्मितस्थाने अच्युतायतने ऽब्जज  ।  
मा जन्म मौद्गलीयाच्च प्राप्नोत्याराधनान्नरः  ॥ पौस्_३६।१११ ॥  
  
कल्पितं मन्त्रसिद्धेन नरेणायतनम् महत्  ।  
भोगोत्कर्षं हि वै नॄणां तथा कालान्तरेण च  ॥ पौस्_३६।११२ ॥  
  
मन्त्रज्ञैः कल्पितान्तं च यावद् आयतनम् द्विज  ।  
शश्वत् पापक्षयं चान्यत् क्षत्रियं तदनन्तरम्  ॥ पौस्_३६।११३ ॥  
  
क्रमेण सवितानं च नातिदीर्धेण पौष्कर  ।  
कालान्तरेण वै तेषां दोषाणां तु परिक्षयम्  ॥ पौस्_३६।११४ ॥  
  
अवतीर्य क्षितिं पश्चाद् भुक्तशेषं हि पद्मज  ।  
क्षपयत्याशु तत्रैव नियमैः पूर्वदुष्कृतम्  ॥ पौस्_३६।११५ ॥  
  
प्राग्वत् स्मृताः क्रमेणेव ते यान्ति परमं पदम्  ।  
पाता ये विहिताश्चात्र देहत्यागविघौ शुभे  ॥ पौस्_३६।११६ ॥  
  
विवेकिनां न विहिताः प्रायश्चित्तस्थमेव हि  ।  
आजन्म सञ्चितानां च दुष्कृतानां क्षयाय वै  ॥ पौस्_३६।११७ ॥  
  
लभन्ते तैस्तु निर्दग्धैर् देहान्ते पदम् आच्युतम्  ।  
तस्मात् क्षेत्रं समासाद्य प्रायश्चित्तं समाचरेत्  ॥ पौस्_३६।११८ ॥  
  
स्वयं पापफलं ज्ञात्वा सत्त्वम् आश्रित्य शाश्वतम्  ।  
विरूद्धचित्तबुद्धिस्तु येन याति शुभां स्थितिम्  ॥ पौस्_३६।११९ ॥  
  
बलवा न्य(?वद्य)दपि क्षेत्रं नॄणां शुभगतिप्रदम्  ।  
तद्विवेकं द्वितीयं वै स्वसामर्थ्यं तु नोज्ज्ञति  ॥ पौस्_३६।१२० ॥  
  
मनो बुद्धीन्द्रियगणं करणग्रामसंयुतम्  ।  
आम्लाद्यस्य संशुद्धमन्ते वा तपसा महत्  ॥ पौस्_३६।१२१ ॥  
  
कुर्वन्त्यनुग्रहं तस्य शश्वदायतनादयः  ।  
जीव भावस्थितो जन्तुः परलोकं गतस्तु वा  ॥ पौस्_३६।१२२ ॥  
  
भूगुणा अपि चादेयाः सर्वत्र विधिगौरवात्  ।  
यथा महानुभावानाम् पुरूषाणां तु याचकाः  ॥ पौस्_३६।१२३ ॥  
  
संहृष्टम् अन्नपानार्थं गुणज्ञम् अगुणं तु वै  ।  
त्यजन्त्यगुणतांश्चैव सगुणं वापि चान्यथा  ॥ पौस्_३६।१२४ ॥  
  
ज्ञात्वैवं क्षेत्रमाहात्म्यं तपोध्यानजपादिकैः  ।  
कर्मवाक्चित्तसन्तोषादुपशोभां नयेत् पराम्  ॥ पौस्_३६।१२५ ॥  
  
  
श्रीभगवानुवाच ---  
  
चतुर्भिर् वासुदेवाद्यैर् मूर्तिभिः प्रागुदीरितैः  ।  
केशवाद्यैर् द्वादशभिर् मत्स्याद्यैर् दशभिः ततः  ॥ पौस्_३६।१२६ ॥  
  
क्ष्मान्तं षड्विंशसङ्ख्यं यत् तत्त्ववृन्दं पुरोदितम् व्याप्तम् ईश्वरपूर्वं वै द्वादशानाम् सह स्थितम्  ॥ पौस्_३६।१२७ ॥  
  
सुस्थूलेनानुरूपेण दशकं तेन चावृतम्  ।  
तत्त्वं तत्त्वं समासाद्य वासुदेवादिना सह  ॥ पौस्_३६।१२८ ॥  
  
स्थितिर् एवं हि सर्वेषां देवानां भवशान्तये  ।  
गुणषट्कसमोपेतं वैश्वरूप्यं महामते  ॥ पौस्_३६।१२९ ॥  
  
स्वव्यापारवशेनैव व्यञ्जयन्ति सदैव हि  ।  
अनुग्रहवशेनैव विभोरिच्छावशेन तु  ॥ पौस्_३६।१३० ॥  
  
सर्वैः क्षितितलं व्याप्तं नानाकारधरैः सदा  ।  
एकैका वैभवे मूर्तिर् अनन्तेनात्मतां यथा  ॥ पौस्_३६।१३१ ॥  
  
यान्ति नानात्मनाम् एवं वाहनायुधलाञ्छनैः  ।  
अतश्चेल्लोकनार्थायैच्छातः प्राभवेन तु  ॥ पौस्_३६।१३२ ॥  
  
स्थितिर् नानाप्रकारा वै सर्वेषां च स्वभूतिषु  ।  
नियतः सायुधानां च लाञ्छनानां च यद्यपि  ॥ पौस्_३६।१३३ ॥  
  
तथापि सर्वमूतीनां सर्वे साधारणाः स्मृताः  ।  
यद्यप्येवं हि वै विप्र तत्रापि विनिबोध मे  ॥ पौस्_३६।१३४ ॥  
  
न च अन्यभ्रान्तिशान्त्यर्थं विशेषं लाञ्छनैर् ध्वजैः  ।  
प्रादुर्भावाः तु विज्ञेयाः स्वव्यापारवशात्तु वै  ॥ पौस्_३६।१३५ ॥  
प्रादुर्भावान्तरास्तद्वदंशस्य तु वशादपि  ।  
आद्यका रक्षकाधाराः ? केचित् तु ध्वजलाञ्छनैः  ॥ पौस्_३६।१३६ ॥  
  
तुल्यम् एवं त्रयाणां तु प्रादुर्भावगणं परम्  ।  
अपरे केशवादीनां तुल्यम् उद्वहति (?न्ति) द्विज  ॥ पौस्_३६।१३७ ॥  
  
आकारैर् लाछनैः सार्धं तद् विशेषेण वै सह  ।  
  
  
पौष्कर उवाच ---  
  
श्रोतुम् इच्छामि भगवन् सर्वेषां लाञ्छनादिकम्  ।  
विशेषो यः लयोद्दिष्टो भविनां भवशान्तये  ॥ पौस्_३६।१३८ ॥  
  
  
श्रीभगवानुवाच ---  
  
शृणु लाञ्छनविन्यासम् आदिदेवादितः क्रमात्  ।  
मत्तो निगदतः सम्यक् यथावद् अमलेक्षण  ॥ पौस्_३६।१३९ ॥  
  
आद्यः पाणिः चतुर्णा वै दक्षिणे त्वभयप्रदः  ।  
वरप्रदो वा भक्तानां धातव्यममलेक्षण  ॥ पौस्_३६।१४० ॥  
  
वामो शङ्खोद्वहं विद्धि नानास्थित्या चतुर्ष्वपि  ।  
आद्यस्य पश्चिमाभ्यां तु वामदक्षिणयोः पुनः  ॥ पौस्_३६।१४१ ॥  
  
कालचक्रं गदां गुर्वीम् अच्युतस्यावधारय  ।  
लाङ्गलं मुसलोपेतं वामहस्ते सदक्षिणे  ॥ पौस्_३६।१४२ ॥  
  
पश्चिमे भुजयुग्मे ऽस्य संहते च धनुः शरे  ।  
खेटकं नन्दकोपेतम् अनिरूद्धस्य पौष्कर  ॥ पौस्_३६।१४३ ॥  
  
द्वाभ्यां पश्चिमपाणिभ्यां मध्यहस्तादितः तु वै  ।  
इत्येवं हि चतुर्मूर्तेर् एतन्मूर्त्यन्तरेषु च  ॥ पौस्_३६।१४४ ॥  
  
शङ्खचक्रगदापद्मलाञ्छनानां स्थितिं श्रुणु  ।  
आदिदेवीयदेवानां त्रयाणां तावदुच्यते  ॥ पौस्_३६।१४५ ॥  
  
वामे पश्चिमगे चक्रं विद्धि शङ्खं तु दक्षिणे  ।  
दक्षिणे मुख्यहस्ते ऽब्जं गदा तदपरे तु वै  ॥ पौस्_३६।१४६ ॥  
  
एवं हि भगवान् धत्ते केशवः कमलादिकम्  ।  
सव्यापसव्य हस्ताभ्यां मुख्याभ्यां तु गदाम्बुजे  ॥ पौस्_३६।१४७ ॥  
  
वामादौ शङ्खचक्रौ तु स धत्ते पश्चिमद्वये  ।  
नारायणाख्यो भगवान् माधवाख्यो निबोधतु  ॥ पौस्_३६।१४८ ॥  
  
मुख्ये सव्यापसव्पये तु शङ्खं धत्ते गदां प्रभुः  ।  
पश्चिमे पद्मचक्रे तु सर्वपूर्वे भुजद्वये  ॥ पौस्_३६।१४९ ॥  
  
मूर्तित्रयम् इदं दिव्यं कुन्देन्दुस्फटिकप्रभम्  ।  
भगवद्वासुदेवेन सहास्य चतुरात्मना  ॥ पौस्_३६।१५० ॥  
  
त्रितयस्य परिज्ञेया मोक्षदा भवभोगदा  ।  
कामपालीयदेवानां त्रयाणां कमलोद्भव  ॥ पौस्_३६।१५१ ॥  
  
पद्मं मुख्यकरे वामे गदान्यस्मिन् हि दक्षिणे  ।  
विभोर्गोविन्दसञ्ज्ञस्य इत्येवं समुदाहृतम्  ॥ पौस्_३६।१५२ ॥  
  
विन्यासं लाञ्छनानां च विष्णोरथ निबोधतु  ।  
वामदक्षिणपाणिभ्याम् अग्रतः शङ्ख पङ्कजे  ॥ पौस्_३६।१५३ ॥  
  
एवं पश्चिमहस्ताभ्यां चक्रं कौमोदकीद्वयम्  ।  
मधुसूदनसञ्ज्ञस्य सन्निवेशम् अतः शृणु  ॥ पौस्_३६।१५४ ॥  
  
पद्मं मुख्यकरे वामे पाञ्चजन्यं तु दक्षिणे  ।  
गदा पश्चिमतः सव्ये चक्रं दक्षिणतः परे  ॥ पौस्_३६।१५५ ॥  
  
त्रयम् एवं हि देवानां सह वै ज्ञानमूर्तिनाम्  ।  
चातुरात्म्याद् द्वितीयां तु पद्मरागोज्ज्वलद्युतिम्  ॥ पौस्_३६।१५६ ॥  
  
अथ प्रद्युम्नदेवानां त्रयाणां क्रम उच्यते  ।  
वर्णभेदेन सह वै लाञ्छनग्रहणं शृणु  ॥ पौस्_३६।१५७ ॥  
  
अग्रतो वामपाणौ च चक्रम् अन्यकरे गदा  ।  
वामे तु पश्चिमे शङ्खं पद्मं तदपरे स्मृतम्  ॥ पौस्_३६।१५८ ॥  
  
विभोः त्रिविक्रमाख्यस्य वामनस्यावधारय  ।  
गदाग्रवामहस्ते तु चक्रं मुख्ये तु दक्षिणे  ॥ पौस्_३६।१५९ ॥  
  
वामे तु पश्चिमे पद्मं शङ्खं तत् दक्षिणे करे  ।  
श्रीधरस्य गदा वामे मुख्यहस्ते प्रकीर्तिता  ॥ पौस्_३६।१६० ॥  
  
चक्रम् अग्रे ऽपसव्याख्ये शङ्खं वामे तु पश्चिमे  ।  
तदान्यस्मिन् परे पद्मं चक्रं कोटिसमप्रभम्  ॥ पौस्_३६।१६१ ॥  
  
मूर्तित्रितयम् एते(?तद्) वै सह च स्वामिना द्विज  ।  
हेमधामप्रभं ज्ञेयं चातुरात्म्यतया स्थितम्  ॥ पौस्_३६।१६२ ॥  
  
अतो ऽनिरूद्धमूर्तीनां त्रितयं चावधारय  ।  
लाञ्छनोद्वहनं चैव वर्णभेदेन वै सह  ॥ पौस्_३६।१६३ ॥  
  
पद्मं अग्रकरे वामे तत् द्वितीये तु हेतिराट्  ।  
सव्यापसव्यहस्ताभ्यां पश्चिमाभ्यां क्रमेण तु  ॥ पौस्_३६।१६४ ॥  
  
पद्मकोशं गदां गुर्वीं पद्मनाभे निबोधतु  ।  
अग्रगे चक्रराख्यपद्मं मुड्वामेकरे परे  ॥ पौस्_३६।१६५ ॥  
  
वामे गदां पश्चिमगे तदन्यस्मिंश्च शङ्खराट्  ।  
धत्ते दामोदरो वामे गदां चाग्रस्थिते शुभाम्  ॥ पौस्_३६।१६६ ॥  
  
अपसव्ये ऽग्रगे शङ्खं वामे चक्रं तु पश्चिमे  ।  
पश्चिमे त्वपसव्ये तु कमलं सूर्यवर्चसम्  ॥ पौस्_३६।१६७ ॥  
  
अतसीपुष्पसङ्काशम् इदं मूर्तिगणं स्मृतम्  ।  
सहानिरूद्धदेवेन अस्यापि चतुरात्मता  ॥ पौस्_३६।१६८ ॥  
  
विश्वेश्वरस्य वै विष्णोः स्थितये ऽस्मिन् जगत्त्रये  ।  
अमूर्तानां च मूर्तानाम् आयुधानां स्थितिं शृणु  ॥ पौस्_३६।१६९ ॥  
  
पाणिद्वयेन चाक्रान्तौ पार्श्वद्वये पृथक् स्थितौ  ।  
तन्मुखं च निरीक्षन्तौ गदाचक्रौ महामते  ॥ पौस्_३६।१७० ॥  
  
शङ्खपाणिं च शङ्खेशं युग्मम् अन्येन हेतिना  ।  
द्वयादिकं करजालं यत् तन्नानाभिसमन्वितम्  ॥ पौस्_३६।१७१ ॥  
  
पांशाङ्ङ्कुशासिपद्माद्यैर् युक्तं चान्यैर् वरायुधैः  ।  
मूर्त्यन्तराणां मूर्तीनां षोडशानाम् अतः शृणु  ॥ पौस्_३६।१७२ ॥  
  
मुख्यहस्ते चतुर्णां तु पाञ्चजन्यं निराकृतिम्  ।  
सर्वदेहं हि सञ्चिन्त्य गदाचक्रे द्विजोत्तम  ॥ पौस्_३६।१७३ ॥  
  
हस्तद्वयेन चाक्रान्तौ साकारं च विभोर् मुखम्  ।  
पिबन्तम् इव मृत्पात्रे ? स्मर्तव्यं तत्परायणैः  ॥ पौस्_३६।१७४ ॥  
  
अमूर्तमन्त्रसंस्थानम् इदानीम् अवधारय  ।  
तम् इच्छया च स्मर्तव्यं शोभालीलावशाद् अपि  ॥ पौस्_३६।१७५ ॥  
  
नानादेशजनस्थित्या आसृष्टेः संस्थितं यथा  ।  
आमूर्तेः सहमूर्तानां सन्धारणम् अथोच्यते  ॥ पौस्_३६।१७६ ॥  
  
पश्चिमाभ्यां भुजाभ्यां तु यस्य यद्विहितं द्वयम्  ।  
मूर्धदेशात् समाक्रान्तं निरीक्षन्तं विभोर् मुखम्  ॥ पौस्_३६।१७७ ॥  
  
आज्ञाप्रतीक्षकं चैव हस्ते तं(?तद्)व्यजनादिकम्  ।  
कक्षान्तर् गतहस्तं वा अथ विस्मयमुद्रया  ॥ पौस्_३६।१७८ ॥  
  
युक्तं सम्पुटसञ्ज्ञाख्यं मुद्रया वाब्जसम्भव  ।  
चतुर्वदनपादा वै धान(?ध्यान)रूपं तु संस्थितिः  ॥ पौस्_३६।१७९ ॥  
  
सर्वेषां विहिता विप्र प्रयोजनवशेन तु  ।  
साधकेच्छावशाच्चैव तथा कालवशात् तु वै  ॥ पौस्_३६।१८० ॥  
  
प्रार्थिनश्चोपविंष्टास्तु भोगशय्यागतास्त्वथ  ।  
चक्राम्बुरूहपीठस्था हृहि धामत्रयान्वितम्  ॥ पौस्_३६।१८१ ॥  
  
द्वादशाक्षरपूर्वैस्तु वाचकैः प्रागुदीरितैः  ।  
सामान्यैर् द्विजमन्त्रैर् वा षड्भिःषाड्गुण्यलक्षणैः  ॥ पौस्_३६।१८२ ॥  
  
योर्ऽचयेत् भक्तिपूर्वं तु स्वशक्त्या विभवेन वा  ।  
स मुक्तदोष अभ्येति तत् तत् पदम् अनामयम्  ॥ पौस्_३६।१८३ ॥  
  
व्यक्तं क्षेत्रवशे यस्मिन् स्वयं बाहये ऽवतारितम्  ।  
सिद्धेर् विशेषनाम्ना च तत्र सिध्यन्ति साधकाः  ॥ पौस्_३६।१८४ ॥  
  
स्वमन्त्रजपिनो भक्ता नित्यशुद्धाः क्रियापराः  ।  
अथ मूर्त्यन्तराणां च देवानां कमलो द्भव  ॥ पौस्_३६।१८५ ॥  
  
ध्वजाद्यं य च्च सङ्केतं तन्मे निगदतः शृणु  ।  
त्रयं वदामि देवीयं केशवाद्यं प्रकीर्तितम्  ॥ पौस्_३६।१८६ ॥  
  
भूषितं प्रपताकेन महद् गरूडकेतुना  ।  
महता तालवृक्षेण लाङ्गलीयेन पौष्कर  ॥ पौस्_३६।१८७ ॥  
  
गोविन्दाद्यं त्रयं यद्वै विज्ञेयम् उपशोभितम्  ।  
ध्वजेन मकराख्येन प्रद्युम्नं येन च द्विज  ॥ पौस्_३६।१८८ ॥  
  
त्रिविक्रमाद्यं त्रितयं नित्यम् एव विभूषितम्  ।  
कुरङ्गलाछनेनैव अनिरूद्धेन लाञ्छितम्  ॥ पौस्_३६।१८९ ॥  
  
त्रयं दामोदरान्तं च हृषीकेशादिकम् हि यत्  ।  
विश्वेश्वरस्य च विभोर् इच्छारूपधरस्य च  ॥ पौस्_३६।१९० ॥  
  
विहिताः सर्व एवैते रूपैश्वर्येण वै सह  ।  
वराहनारसिंहाद्यैर् देवैस्त्रिभुवनेश्वरैः  ॥ पौस्_३६।१९१ ॥  
  
प्रादुर्भावान्तरोपेतैः[देवैः] सर्वगुणोज्वलैः  ।  
यथोचितैश्चातुरात्म्यैः केशवाद्यैस्ततो ऽब्जज  ॥ पौस्_३६।१९२ ॥  
  
हंसमत्स्यहयैः कूर्मसिंहसूकरसञ्ज्ञकैः  ।  
यथोक्तलक्षणैर् ब्रह्मन् शक्तितः प्रतिपत्तिजैः  ॥ पौस्_३६।१९३ ॥  
  
वृत्तित्वेन जगत्यस्मिन् अर्चनाध्यानकर्मणि  ।  
यतीनां मुक्तसङ्गानां सिद्धानां क्षेत्रवासिनाम्  ॥ पौस्_३६।१९४ ॥  
  
एवं यथोक्तवदनैर् नृशरीरैर् महाभुजैः  ।  
नृवराहनृसिंहाख्यैर् नृवाजिवदनाभिधैः  ॥ पौस्_३६।१९५ ॥  
  
अनुगृहधिया व्याप्तं भूभागम् अमलेक्षण  ।  
तथा वामननाथेन खर्वमूतिधरेण च  ॥ पौस्_३६।१९६ ॥  
  
स्नातकब्रह्मचारी च लाञ्छनैर् भूषितेन च  ।  
तस्य रूपान्तरेणैव सुखानां सुखदेन च  ॥ पौस्_३६।१९७ ॥  
  
त्रिविक्रमाख्यसञ्ज्ञेन त्रैलोक्याक्रान्तमूर्तिना  ।  
रामसञ्ज्ञेन विभुना ज्वलत् परशुपाणिना  ॥ पौस्_३६।१९८ ॥  
  
भारावतरणं येन पृथिव्यां बहुशः कृतम्  ।  
एतैर् अन्यैर् द्विजश्रेष्ठ वक्ष्यमाणसमन्वितैः  ॥ पौस्_३६।१९९ ॥  
  
सबाहयाभ्यन्तरं व्याप्तं ब्रह्माण्डनिचयं हि यत्  ।  
प्रादुर्मावान्तरैः सार्धं प्रादुर्भावैर् द्विजाखिलैः  ॥ पौस्_३६।२०० ॥  
  
अप्ययैः प्रभवाख्यैस्तु गौणमुख्यैः सुरेश्वरैः  ।  
स्वभावम् अजहच्छश्वद् आकारान्तरम् आकृतेः  ॥ पौस्_३६।२०१ ॥  
  
यत् तत्त्वम् अंशसम्भूतं प्रादुर्भावान्तरं तु तत्  ।  
प्रादुर्भावान्तरोपेतं प्रादुर्भावगणं परम्  ॥ पौस्_३६।२०२ ॥  
  
शृणु मे गदतः सम्यक् यैर् व्याप्तम् अखिलं जगत्  ।  
रामो ऽपरः क्षत्रजन्मा भ्रात्रा(?तृ)भेदैः स्त्रिभिः सह  ॥ पौस्_३६।२०३ ॥  
  
निहन्ता राक्षसानां यो मनुष्यो ऽहम् इति स्मरन्  ।  
कृतकृत्यस्तु यो वेत्ता स्वभावं दिव्यम् उत्तमम्  ॥ पौस्_३६।२०४ ॥  
  
अपरः सीरपाणिर् वै रामः कृष्णात्मना सह  ।  
शिशुभावं समाश्रित्य यो महद्दिव्यकर्मकृत्  ॥ पौस्_३६।२०५ ॥  
  
काल्किश्च विष्णुर् भगवान् नष्टधर्मावतारकृत्  ।  
उर्व्यां म्लेञ्छगणं हत्वा विद्धि तम् यत् कलौ युगे  ॥ पौस्_३६।२०६ ॥  
  
धर्मात्मा भगवान् विष्णुः प्रादुर्भावं च शाश्वतम्  ।  
प्रादुर्भूतं हि वै यस्मान्नराद्यं कृष्णपश्चिमम्  ॥ पौस्_३६।२०७ ॥  
  
सपञ्चकालषट्कर्मम (?स्व) स्वधर्मैः समन्वितम्  ।  
जपध्यानसमोपेतम् एवं यः पाति सर्वदा  ॥ पौस्_३६।२०८ ॥  
  
चतुर्मूर्तिमयं विप्र नरो नारायणो हरिः  ।  
कृष्णसञ्ज्ञश्च भगवान् प्रादुर्भावोत्तरम् विभोः  ॥ पौस्_३६।२०९ ॥  
  
प्रकाशितं चतुर्धा ते अतो ऽन्यम् अवधारय  ।  
विश्वरूपः स भगवान बहुविग्रहलक्षणम्  ॥ पौस्_३६।२१० ॥  
  
तत्रैकम् अन्तराख्यं हि कृष्णनाथस्य पौष्कर  ।  
मानुष्यत्वे ऽवतीर्णस्य त्रयम् आद्यम् अनश्वरम्  ॥ पौस्_३६।२११ ॥  
  
सहस्रवदनः श्रीमान् सहस्राङ्घ्रिकरस्तथा  ।  
मूर्तामूर्तं च यो धत्ते गोत्रेष्वमरसङ्ग्रहम्  ॥ पौस्_३६।२१२ ॥  
  
जलारविन्दनाभश्च प्रादुर्भावेश्वरो महान्  ।  
प्रभवाप्ययकृद्योगैर् बहुभेदैरूपासितैः  ॥ पौस्_३६।२१३ ॥  
  
मधुकैटभमाथी च प्रादुर्भावेश्वरस्य च  ।  
प्रादुर्भावान्तरं विद्धि पद्मनाभस्य तद्विभोः  ॥ पौस्_३६।२१४ ॥  
  
मन्दरोत्पातकृद्देव वस्त्वत्वमृताहरण स्तथा  ।  
सुधाकलशधृक् चैव वनिताकृतिविग्रहः  ॥ पौस्_३६।२१५ ॥  
  
भूयो रूपान्तरं तस्य राहोश्चिच्छेद मस्तकम्  ।  
एवं चतुर्धा भगवानेष एव महामते  ॥ पौस्_३६।२१६ ॥  
  
प्रादुर्भावान्तरोपेतं प्रादुर्भावोत्तमोत्तमम्  ।  
समस्तसौभाग्यनिधिर् लक्ष्मीनाथः परः प्रभुः  ॥ पौस्_३६।२१७ ॥  
  
न द्वितीयः प्रसन्नात्मा नृणां भोगापवर्गदः  ।  
लक्ष्मीरूपान्तरैर् युक्तः चतुर्भिर् गरूडासनः  ॥ पौस्_३६।२१८ ॥  
  
पुनः तदासनं चान्यद् अदष्टभेदैःश्रियान्वितः  ।  
देवादीनां मनोवृत्तिपूरको भोगपूर्वकम्  ॥ पौस्_३६।२१९ ॥  
  
भोगवान् कालनेमिघ्नः पक्षीन्द्रवरवाहनः  ।  
सहस्रारकरःश्रीमान् श्रीवत्साङ्ङ्कितलक्षणः  ॥ पौस्_३६।२२० ॥  
  
कालवैश्वानरः शालिनाथ (ः) पाथोनिवासिनः ?  ।  
आधारशक्तिज्ञंस्य आ (?अ) मूर्तस्य च वै विभोः  ॥ पौस्_३६।२२१ ॥  
  
अभिमानतनुर्यो वै नानाभेदैश्च वर्तते  ।  
गजेन्द्रग्राहमोक्षी च संसाराद्रसलक्षणात्  ॥ पौस्_३६।२२२ ॥  
  
ज्ञानोपदेष्टा भगवान् कपिलाक्षस्त्वधोक्षजः  ।  
विद्यामूर्तिश्चतुर्वक्त्रो ब्रह्मा वै लोकपूजितः  ॥ पौस्_३६।२२३ ॥  
  
तमंशभूतं वै सम्यक् विश्वव्यञ्जनलक्षणम्  ।  
युगावसाने संहारं यः करोति च सर्वदा  ॥ पौस्_३६।२२४ ॥  
  
शङ्कराख्यो महारूद्रः प्रादुर्भावान्तरं हि तत्  ।  
देवस्यानलशालेर् वै सर्वाधः संस्थितस्य च  ॥ पौस्_३६।२२५ ॥  
  
लोकेश्वरः शान्ततनुर्बौध्दं यस्मापरं विदुः  ।  
निर्य (?य) न्ता बुद्धिधर्माणां हिंसादोषस्य दूषकः  ॥ पौस्_३६।२२६ ॥  
  
अग्नीषोमात्मसञ्ज्ञस्य देवस्य परमात्मनः  ।  
सूर्याचन्द्रमसौ विद्धि साकारौ लोचनेश्वरौ  ॥ पौस्_३६।२२७ ॥  
  
तद्वक्त्रं दैवतं चान्यद्धुतभुक् परमेश्वरः  ।  
मन्त्रपूतं सदादाय हुतमाज्यपुरस्सरम्  ॥ पौस्_३६।२२८ ॥  
  
ब्रह्माण्डभुवनं सर्वं सन्तर्पयति सर्वदा  ।  
विश्वेशप्राणशक्तेर् वै वाय्वाख्यम् अधिदैवतम्  ॥ पौस्_३६।२२९ ॥  
  
जगत्सन्धारकं चैव नानास्कन्धात्मना तु वै  ।  
एते भगवदाकारास्तिष्ठन्त्यस्मिजगत्त्रये  ॥ पौस्_३६।२३० ॥  
  
नानावेशस्वरूपैश्च नानासंस्थानलक्षणैः  ।  
नानाकार्यवशेनैव नानाकारवशेन तु  ॥ पौस्_३६।२३१ ॥  
  
एवं कृतकशब्दाद्यैर् भगवांस्तत्क्षणेन च  ।  
आराध्याकृतितुल्येन तज्जपध्यानसेविनाम्  ॥ पौस्_३६।२३२ ॥  
  
यथाभिमतरूपेण गुणषट्कान्वितेन च  ।  
ज्ञस्वभावेन नित्येन स्वरूपेणामलात्मना  ॥ पौस्_३६।२३३ ॥  
  
विश्वमापूरितं सर्वं सर्वानुग्रहकाम्यया  ।  
सर्वत्र यास्ति सर्वेषां यथोक्तानां महामते  ॥ पौस्_३६।२३४ ॥  
  
वासुदेवादिमूर्तीनां वैश्वरूप्यम् अनश्वरम्  ।  
योगैश्वर्यप्रभावेन अच्युतेच्छावशादपि  ॥ पौस्_३६।२३५ ॥  
  
ज्ञात्वैवम् अब्जसम्भूत न कार्यो हृदि विस्मयः  ।  
स्फुटे[श्वभ्रस्व]रूपेण नानानामान्वितेन वै  ॥ पौस्_३६।२३६ ॥  
  
दृष्टो(?ष्टे)भगवदाकारे स्वयं व्यक्तादिकेन च  ।  
क्षितिमध्ये ऽवतीर्णे च पूर्वोद्दिष्टेन वर्त्मना  ॥ पौस्_३६।२३७ ॥  
  
तीर्थोद्देशेषु सर्वेषु क्षेत्रेषु विविधेषु च  ।  
गिरिशृङ्गेषु रम्येषु तन्मध्येषु गुहासु च  ॥ पौस्_३६।२३८ ॥  
  
वनेषूपवनाढयेषु पातालतलभूमिषु  ।  
लोकोन्तरेषूर्ध्वगेषु देवैर् गन्धर्वसत्तमैः  ॥ पौस्_३६।२३९ ॥  
  
नास्तिका भिन्नमर्यादा मोहमायामलान्विताः  ।  
विकल्पदोषैराविष्टाः भ्रान्तबुद्धिजडीकृताः  ॥ पौस्_३६।२४० ॥  
  
चरणाम्बुजनालं तु परामृश्यन्ति ये ऽधमा  ।  
मज्जन्ति नरके घोरे पितृभिःसहिताश्चिरात्  ॥ पौस्_३६।२४१ ॥  
  
सदायतनदेवानां मूलं ये चान्विषन्ति वै  ।  
मूर्ध्नश्छेदो भवेत्तेषां भावोपहतचेतसाम्  ॥ पौस्_३६।२४२ ॥  
  
धृतिशक्तिमयं मूलं देवानामपि दुर्दृशम्  ।  
तत्कथं लक्ष्यते मूढैर्यन्मूर्तद्रव्यतां गतम्  ॥ पौस्_३६।२४३ ॥  
  
मानमेयैःस्वतन्त्रं च यथा तत्परम[द्भु]तम  ।  
यैरेतन्मध्यषट्कं तु क्षेत्रेशाङ्घ्रिकजैस्स्थितैः(?तम्)  ॥ पौस्_३६।२४४ ॥  
  
गुणैर्दिव्ययगुणोपेतैरूर्जितैः प्राकृतैर्गुणैः  ।  
स्वयमेवं जयन्नाथैर् अवतीर्य च या स्थितिः  ॥ पौस्_३६।२४५ ॥  
  
गृहीता सुस्थिरा चैव सुसिद्धैश्चापि कल्पिता  ।  
दोषैसदिग्विभागाद्यैर् अन्यदात्वेन यान्ति च  ॥ पौस्_३६।२४६ ॥  
  
नित्यसन्निधिमाहात्म्यात् कालं कल्पक्षयावधि  ।  
उत्तरोत्तरता चैव जगत्यस्मिन् हि वर्तते  ॥ पौस्_३६।२४७ ॥  
  
दुष्टोपशान्तिदा शक्त्या सिद्धिदा या च वै सह  ।  
पौरूषायतनानां च सिद्धाख्यानां महामते  ॥ पौस्_३६।२४८ ॥  
  
स्वयमेवावतीर्णानां तत्त्वेशानामपि क्षितौ  ।  
अतःसंसारभीतैश्च भक्तैःसर्वेश्वरस्य च  ॥ पौस्_३६।२४९ ॥  
  
गम्यैश्च तेर्ऽचनीयाश्च कालं वै जीवितावाधि  ।  
नित्यं तूपासितव्याश्च तत्रस्थैराश्रमान्वितैः  ॥ पौस्_३६।२५० ॥  
  
प्राप्ताधिकारैर् दीक्षान्तसमयज्ञादिकैर्नरैः  ।  
यदैव कृतदीक्षाणाम् अधिकारसमन्वितम्  ॥ पौस्_३६।२५१ ॥  
  
अच्युताराधनार्थं तु निःश्रेयसपदाप्तये  ।  
तदैव प्रतिषिद्धं च देवतान्तरपूजनम्  ॥ पौस्_३६।२५२ ॥  
  
परमेतद्धि समयम् अप्रमेयरतात्मनाम्  ।  
सा प्रसिद्धा तु वै व्यक्ताद् आकारात् परमेश्वरात्  ॥ पौस्_३६।२५३ ॥  
  
व्यूहाद् वा विभवाख्याच्च ऋते नान्यत् पुरोदितात्  ।  
समर्चनीयम् आकारं न बुधैर्वसुधागतम्  ॥ पौस्_३६।२५४ ॥  
  
क्वचिद्भगवदंशैस्तु प्रादुर्भावैर् अधिष्ठिताः  ।  
दृश्यन्ते पार्थिवा लिङ्गाः श्रूयन्ते च द्विजोत्तम  ॥ पौस्_३६।२५५ ॥  
  
यद्यप्येवं महाबुद्धे वैष्णवानां तथापि हि  ।  
विरुद्धत्वाद् अनर्च्यास्ते नोपाधिर् वैष्णवी हि सा  ॥ पौस्_३६।२५६ ॥  
  
स्वयम्मुवापि ये केचित् सुरसिद्धावतारिताः  ।  
स्कन्दरुद्रमहेन्द्राद्याः प्रतिषिद्धास्तु तेर्ऽचने  ॥ पौस्_३६।२५७ ॥  
  
अन्तर्यामी च सर्वेषां देवानां पुरुषोत्तमः  ।  
यद्यप्यव्यक्तरूपे च व्यक्तौ सिद्धिःस्वका स्वका  ॥ पौस्_३६।२५८ ॥  
  
भावभक्तिवशाद् विप्र स्वक्रि (की) याधिगमादपि  ।  
ज्ञात्वैवं भक्तिसाङ्कर्यं न कुर्यादेवमेव हि  ॥ पौस्_३६।२५७ ॥  
  
वर्जनीयं प्रयत्नेन य इच्छेद् उत्तमां गतिम्  ।  
विप्रा एकायनाख्या ये ते भक्तास्तत्त्वतो ऽच्युते  ॥ पौस्_३६।२६० ॥  
  
एकान्तिनःसुतत्त्वस्था देहान्तान्नान्यान्ययाजिनः  ।  
कर्तव्यत्वेन ये विष्णुं संयजन्ति फलं विना  ॥ पौस्_३६।२६१ ॥  
  
प्राप्नुवन्ति च देहान्ते वासुदेवत्वम् अब्जज  ।  
व्यामिश्रयाजिनश्चान्ये भक्ताभासाः तु ते स्मृताः  ॥ पौस्_३६।२६२ ॥  
  
परिज्ञेयाः तु ते विप्रा नानामार्गगणार्चनात्  ।  
तस्मात् संसिद्धदेहस्तु दीक्षाख्येन तु कर्मणा  ॥ पौस्_३६।२६३ ॥  
  
यावज्जपाधिकारं तु नारायणपरो भवेत्  ।  
जपहोमक्रियासक्तः समास्ते स्तुतितत्परः  ॥ पौस्_३६।२६४ ॥  
  
देहान्ते वैष्णवं लोकं प्राप्नुयात् पुनरेव हि  ।  
जन्म चासाद्य चोत्कृष्टम् आबाल्याद् द्विजसत्तम  ॥ पौस्_३६।२६५ ॥  
  
भगवत्कर्मनिष्णातः तत्परस्तन्मयो भवेत्  ।  
नाभिसन्धाय च फलम् आपत्कालगतो ऽपि वै  ॥ पौस्_३६।२६६ ॥  
  
त्यक्त्वा देहं पुनर्जन्म नाप्नुयादिह पौष्कर  ।  
  
  
पौष्कर उचाच ---  
  
भगवन् भूतभव्येश क्षेत्रैः क्षेत्रवरैस्सह  ।  
पारम्येन च यैर्व्याप्तं क्षित्यन्तं तत्त्वसङ्ग्रहम्  ॥ पौस्_३६।२६७ ॥  
  
वासुदेवाख्यसद्ब्रह्मतत्वाद् आरभ्य वै क्रमात्  ।  
वक्तुमर्हसि मे शश्वत् सर्वानुग्रहकाम्यया  ॥ पौस्_३६।२६८ ॥  
  
  
श्रीभगवानुवाच ---  
  
षाड्गुण्यदेहसञ्ज्ञेन स्वस्थेन चतुरात्मना  ।  
स्वर्गान्तं स्वपदा व्याप्तम् अधिदेवात्मना द्विज  ॥ पौस्_३६।२६९ ॥  
  
या वै सर्वेश्वरी शक्तिर् ईश्वराख्या विशामनी  ।  
ज्ञानादिभेदभिन्नेन आद्येन चतुरात्मना  ॥ पौस्_३६।२७० ॥  
  
व्याप्ता चाव्यक्तलिङ्गेन भारूपेण महात्मना  ।  
या परा प्रकृतिर्दैवी सत्वैकगुणलक्षणा  ॥ पौस्_३६।२७१ ॥  
  
पूर्णा शक्तिसमूहेन वैभवीयेन पद्मज  ।  
सह मूर्त्यन्तरेणैव प्रादुर्भावान्तरस्तथा  ॥ पौस्_३६।२७२ ॥  
  
प्रादुर्भावमयैर्बीजैः समूहे चतुरात्मना  ।  
जीवक्षेत्रज्ञकात्मनामधेयम् अनश्वरम्  ॥ पौस्_३६।२७३ ॥  
  
वर्तते वै समासाद्य नित्यं सैवेश्वरेच्छया  ।  
त्रैगुण्यसाम्यम् आधारम् अव्यक्ताख्यं च शाश्वतम्  ॥ पौस्_३६।२७४ ॥  
  
तत्रस्थम् अभिमानाख्यरूपेण परमेश्वर म्  ।  
स्फुटम् अव्यक्तभेदं च चातुरात्म्यं जगत्प्रभुम्  ॥ पौस्_३६।२७५ ॥  
  
द्विभुजं पुरूषाकारयुक्तम् आदित्यसन्निभैः (?भम्)  ।  
ध्वजैर् आभरणैश्चिह्नैःशङ्खचक्रादिसञ्ज्ञितैः  ॥ पौस्_३६।२७६ ॥  
  
अव्यक्ते बुद्धितत्त्वे च स्थितं व्यक्ततरं विभुम्  ।  
चतुर्मूर्तिं चतुर्वक्त्रं चतुर्बाहुं चतुर्गतिम्  ॥ पौस्_३६।२७७ ॥  
  
लाञ्छनैर् ध्वजपर्यन्तैर् व्यक्तैर्युक्तमनश्वरैः  ।  
अहङ्कारं समाश्रित्य अव्यक्तं कमलोद्भव  ॥ पौस्_३६।२७८ ॥  
  
स्थिता मूर्त्यन्तराःसर्वे केशवाद्यास्तु वै स्मृताः  ।  
हंसाद्याःषण्मयोक्ता ये यथासंसिद्धिलक्षणाः  ॥ पौस्_३६।२७९ ॥  
  
मनस्तत्त्वं समासाद्य सम्यक् ज्ञानगुणान्विताः  ।  
बुद्धीन्द्रियगुणं विप्र षडेते पुनरन्यथा  ॥ पौस्_३६।२८० ॥  
  
पौरूषं देहमासाद्य संस्थिताः परमेश्वराः  ।  
कल्किनिष्ठा षड्भुजाश्च वामनाद्या द्विजेश्वराः  ॥ पौस्_३६।२८१ ॥  
  
कर्मेन्द्रियसमूहं तु तिष्ठन्त्याश्रित्य सर्वदा  ।  
धर्माद्या विश्वरूपान्ता ये च सर्वगुणैर्युताः  ॥ पौस्_३६।२८२ ॥  
  
तन्मात्रापञ्चकं खाद्यं समाश्रित्य च संस्थिताः  ।  
आकाशाद्यं समूहं यद्भूतानामब्जसम्भव  ॥ पौस्_३६।२८३ ॥  
  
संस्थिता वै समाश्रित्य प्रागुक्ता विबुधोत्तमाः  ।  
उक्तशेषैर् महाबुद्धे प्रादुर्भावान्तरैः सह  ॥ पौस्_३६।२८४ ॥  
  
उपरागं यथासाद्य लोकत्रयसमन्वितम्  ।  
एकदेशं समायाति तीर्थसङ्ङ्गं कुरूक्षितौ  ॥ पौस्_३६।२८५ ॥  
  
अनुग्रहधिया चैव परया कृपया द्विज  ।  
अन्तकाले तु बुद्धानां देवैर्व्याप्तम् अनुस्मरन्  ॥ पौस्_३६।२८६ ॥  
  
अध्यक्षो दैवतं क्ष्मान्तं विग्रहं तत्त्वसङ्ग्रहम्  ।  
वाच्यवाचकयुक्तास्तु ते ऽपि यान्ति परां गतिम्  ॥ पौस्_३६।२८७ ॥  
  
यस्माद्वै भगवच्छक्त्या त्वनुकम्पाख्यया द्विज  ।  
आविश्य बान्धवैःस्निग्धं जन्तोः सङ्गतिसिद्धये  ॥ पौस्_३६।२८८ ॥  
  
तत्तस्यानेन विधिना आपादयति वै शुभम्  ।  
तीर्थे वायतने क्षेत्रे विसञ्ज्ञस्य महामते  ॥ पौस्_३६।२८९ ॥  
  
  
पौष्कर उवाच ---  
  
क्षेत्रैः क्षैत्रेश्वरोपेतैर् भूतानाम् इह यत्प्रभो  ।  
अनुग्रहार्थम् आक्रान्तं तमादिशतु साम्प्रतम्  ॥ पौस्_३६।२९० ॥  
  
  
श्रीभगवानुवाच ---  
  
कर्मभूमौ मनुष्याणां भव्याः क्षेत्राः तथा हि ये  ।  
अगम्याः त्वपि तेषां ये सुरसिद्धगणं विना  ॥ पौस्_३६।२९१ ॥  
  
साम्प्रतं मे च ते शश्वदेकाग्रम् अवधारय  ।  
आर्यावर्ते तु भूभागे पृथिव्यां पुण्यसञ्ज्ञके  ॥ पौस्_३६।२९२ ॥  
  
मध्यदेशसमोपेते चतुर्दिक्परिनिष्ठिते  ।  
सामुद्रजललेखायां तत्पर्यन्ते महान्तरे  ॥ पौस्_३६।२९३ ॥  
  
आसृष्टेरवतीर्णा येः स्वाधिष्ठानैःसहाखिलाः  ।  
आदिदेवादयो देवा व्यक्तिविग्रहलक्षणाः  ॥ पौस्_३६।२९४ ॥  
  
यत्र यत्र च भूभागे यो यस्सार्वेश्वरं वपुः  ।  
यस्माद्यस्मात्तु वै तस्माद् आसृष्टेरेत्य संस्थिताः  ॥ पौस्_३६।२९५ ॥  
  
क्षेत्रशेनान्विताश्चैव तीर्थेशेन तथैव हि  ।  
यस्माद्देवालयोदेशात् ध्मातस्य जलजस्य च  ॥ पौस्_३६।२९६ ॥  
  
भवेच्छब्दात्तवेधश्च तावत् क्षेत्रं तदुच्यते  ।  
दिव्याद्यायतनादीनाम् अन्तरं यदनश्वरम्  ॥ पौस्_३६।२९७ ॥  
  
क्रोशाधिकसमं न्यूनं मानेनानेन येन तु  ।  
अन्तर्वेदी च सा ज्ञेया नारायणरतात्मनाम्  ॥ पौस्_३६।२९८ ॥  
  
यजने श्राद्धकरणे दाने वोत्क्रमणेर्ऽचने  ।  
जपध्याने तपोयज्ञे अग्निसन्तर्पणेन(?ऽपि) च  ॥ पौस्_३६।२९९ ॥  
  
स्थितं यदेकदेशे तु दीपालोको द्विजोत्तम  ।  
आभासयति भूभागं परतस्तद्वदेव हि  ॥ पौस्_३६।३०० ॥  
  
स्वक्षेत्रं क्षेत्रनाथं च समासाद्य च वर्तते  ।  
ऐहिकामुष्मिकी चैव सिद्धिर् भवति देहिनाम्  ॥ पौस्_३६।३०१ ॥  
  
तत्र तावच्चतुर्मूर्तेर् मूर्त्यन्तरगणस्य च  ।  
सन्निवेशं पृथिव्यां वै साम्प्रतं त्ववधारय  ॥ पौस्_३६।३०२ ॥  
  
पुष्करं क्षेत्रमाश्रित्य पुण्डरीकाक्षसञ्ज्ञया  ।  
वासुदेवस्तु भगवान्नित्यसन्निहितःस्थितः  ॥ पौस्_३६।३०३ ॥  
  
एवं क्षेत्रवरैः सर्वमेत्य विश्वेश्वरःस्वयम्  ।  
चतुर्मूर्तिद्विजाद्यं वै आसृष्टेःसंस्थितिं क्रतौ  ॥ पौस्_३६।३०४ ॥  
  
चतुर्णां मूर्तिभेदं यद् द्विषट्कपरिसङ्ख्यया  ।  
क्षेत्रैः तीर्थान्वितैस्तेषां संस्थानम् अवधारय  ॥ पौस्_३६।३०५ ॥  
  
केशवः क्लेशहा लोके वै (?द्वै) रूप्येण क्षितौ स्थितः  ।  
अभिव्यक्तेन रूपेण गोविन्दः पुरूषोत्तमः  ॥ पौस्_३६।३०६ ॥  
  
भूभागपदमाश्रित्य संस्थितो नगसाहृये  ॥ पौस्_३६।३०७ ॥  
  
स्थाने वृन्दावनाख्ये ऽपि द्विधैव कमलोद्भव  ।  
विष्णुर्लो[काघ] हे विप्र स्थितो विष्णुपदेन च  ॥ पौस्_३६।३०८ ॥  
  
मन्दराख्यगिरिं चैव आसाद्य मधुसूदनः  ।  
भूतानाम् अनुकम्पार्थम् अवतीर्य च संस्थितः  ॥ पौस्_३६।३०९ ॥  
  
यामुनं जलमाश्रित्य देवदेवस्त्रिविक्रमः  ।  
स्थितः कमलसम्भूत नृणां च सुगतिप्रदः  ॥ पौस्_३६।३१० ॥  
  
मूर्त्यन्तरं वामनाख्यं सहयाद्रौ कमलोद्भव  ।  
स्वतत्त्वादेत्य विश्रान्तं भविनां शोकशान्तये  ॥ पौस्_३६।३११ ॥  
  
नर्मदाख्यं हि चाक्रम्य जलं पापक्षयङ्करम्  ।  
श्रीधरः संस्थितो देवः कौण्डले च श्रिया सह  ॥ पौस्_३६।३१२ ॥  
  
हृषीकेशस्तु भगवान् संस्थितो ऽप्यात्मना भुवि  ।  
धराधरे ध्वजाख्ये तु क्षेत्रे कुब्जाम्रके ऽब्जज  ॥ पौस्_३६।३१३ ॥  
  
पद्मनाभस्तु माध्येशस्त्ववतीर्य च संस्थितः  ।  
दाक्षिणां दिशम् आश्रित्य समीपे जलधिक्षितौ  ॥ पौस्_३६।३१४ ॥  
  
गिरौ रेवतके विप्र स्वतत्त्वादेत्य वर्तते  ।  
दामोदरस्तु भगवान् हितार्थं भावितात्मनाम्  ॥ पौस्_३६।३१५ ॥  
  
एभिर् मूर्त्यन्तरैः सार्धं मूर्तिभिः विश्वमन्दिरम्  ।  
समासाद्य द्विजश्रेष्ठ अतो ऽन्येषां च संस्थितिम्  ॥ पौस्_३६।३२६ ॥  
  
निबोधतु महाबुद्धे सावधानेन चेतसा  ।  
सिद्धामरार्चितं विद्धि श्वेतद्वीपे तु हंसराट्  ॥ पौस्_३६।३२७ ॥  
  
मत्स्यात्मा भगवानप्सु अश्वात्मा बडबामुखे  ।  
रसातले तु कूर्मात्मा विन्ध्यारण्ये तु पौष्कर  ॥ पौस्_३६।३१८ ॥  
  
विज्ञातव्यो मृगेन्द्रात्मा पापहा सर्वदेहिनाम्  ।  
सौकरीयेन रूपेण क्षेत्रे तत्सञ्ज्ञके तु वै  ॥ पौस्_३६।३१९ ॥  
  
गाङ्गे शुभजले कूले सुरसिद्धनिषेविते  ।  
हेमोत्तमाङ्गदृग्देवो हेमशैलमहान्तरे  ॥ पौस्_३६।३२० ॥  
  
नौबन्धनगिरावेव मीनवक्त्रः स्थितः प्रभुः  ।  
कृष्णाश्वे ऽश्वशिरो देवो क्षितिक्षेत्रे क्षमार्चिते  ॥ पौस्_३६।३२१ ॥  
  
लवणोदधिपर्यन्ते भूभागे सिद्धसेविते  ।  
कूर्मवक्त्रश्च भगवान् संस्थितः शङ्खचक्रधृक्  ॥ पौस्_३६।३२२ ॥  
  
नृहरिः कृतशौचे तु उज्जयिन्याम् अपि द्विज  ।  
विशाखमूलसञ्ज्ञे तु स्थाने त्वेवं स्थितस्त्रिधा  ॥ पौस्_३६।३२३ ॥  
  
कोकामुखे वराहस्तु वाराहे तु नगोत्तमे  ।  
कन्दमाले विवै(?चे)तस्ते कुलकुक्षौ हिमाचले  ॥ पौस्_३६।३२४ ॥  
  
वामनं खर्वमूर्तिं च वैश्वरूप्येण संस्थितम् ?  ।  
मध्यदेशे तु गङ्गायाः कुरूक्षेत्रे तु पौष्कर  ॥ पौस्_३६।३२५ ॥  
  
यामुनं कुलमासाद्य प्रादुर्भावान्तरं महत्  ।  
स्थितं त्रिविक्रमाख्यं यस्त्रैलोक्याक्रान्ताविग्रहः  ॥ पौस्_३६।३२६ ॥  
  
नगोत्तमे महेन्द्राख्ये परश्वथकरो द्विज  ।  
रामसञ्ज्ञश्च भगवान् संस्थितः क्षत्रियान्तकः  ॥ पौस्_३६।३२७ ॥  
  
धराधरे चित्रकूटे रक्षःक्षयकरो महान्  ।  
संस्थितश्चापरो रामः पद्मपत्रायतेक्षणः  ॥ पौस्_३६।३२८ ॥  
  
रामो ऽन्यःसीरपाणिर् वै यामुनं भ्रामयञ्जलम्  ।  
संस्थितो मानुषीयेषु भूभागेषु शुभेषु च  ॥ पौस्_३६।३२९ ॥  
  
सामुद्रे ऽपि ततो द्वीपे द्वारकाख्ये ऽमरार्चिते  ।  
वर्तते भगवान् कृष्णः सर्वात्मा परमेश्वरः  ॥ पौस्_३६।३३० ॥  
  
कल्की विष्णुश्च भगवान् स्तूयमानो द्विजैः स्थितः  ।  
समासाद्य विपाशां च नदीं नियतमानसः  ॥ पौस्_३६।३३१ ॥  
  
धर्ममूर्तिर् महात्मा वै धर्मारण्ये सुरार्चिते  ।  
अनुग्रहपरस्त्वास्ते लोकानां लोकपूजितः  ॥ पौस्_३६।३३२ ॥  
  
नरसञ्ज्ञं जगन्नाथं सिद्धैः सम्पूजितेषु च  ।  
भूभागेषु च रम्येषु नित्यसन्निहितः स्थितः  ॥ पौस्_३६।३३३ ॥  
  
गिरौ गोवर्धनाख्ये तु देवः सर्वेश्वरो हरिः  ।  
संस्थितः पूजिते स्थाने गवां निष्क्रमणेषु च  ॥ पौस्_३६।३३४ ॥  
  
सालिग्रामे च भगवान् राजेन्द्राख्ये वने द्विज  ।  
तथैव वसुधांशेन स्थितो देवव्रताभिधे  ॥ पौस्_३६।३३५ ॥  
  
कृष्णो ऽपरश्चतुर्मूर्तिर् अवतीर्य धरातले  ।  
स्थितःपिण्डारके विप्र मोचयन्दुष्कृताज्जनान्  ॥ पौस्_३६।३३६ ॥  
  
श्वेतद्वीपे कुरूक्षेत्रे हिमवन्ताचले ऽब्जज  ।  
वेदिकायामपि नरे विश्वरूपःस्थितः प्रभुः  ॥ पौस्_३६।३३७ ॥  
  
क्षीरोदधौ पद्मनाभःशेषाहिशयनोपरि  ।  
स्थितो नाभ्यब्जसम्भूतो यस्माच्चैव पितामहः  ॥ पौस्_३६।३३८ ॥  
  
चतुर्धा रूपमाश्रित्य विश्वे ऽस्मिन् सैव वर्तते ?  ।  
हिताय सर्वलोकानां यथावद् अवधारय  ॥ पौस्_३६।३३९ ॥  
  
आसाद्य शयनं ब्रह्मन् पातालतलसंस्थितः  ।  
[रूप]मादाय चाग्नेयं यो ऽन्ते संहरते जगत्  ॥ पौस्_३६।३४० ॥  
  
वटमूलं समाश्रित्य प्रयागे सुरपूजिते  ।  
जगदेकार्णवं कृत्वा दिव्यम् आसाद्य पादपम्  ॥ पौस्_३६।३४१ ॥  
  
सन्तिष्ठते स भगवांस्तस्मिंस्तीरे क्षितौ द्विज  ।  
न्यग्रोधशायिनं चैव ध्योयेद्दिव्यगतिप्रदम्  ॥ पौस्_३६।३४२ ॥  
  
हिमाचलैकदेशे तु तुङ्गे वै भृगुसञ्ज्ञके  ।  
मधुकैटभमाथी च संस्थितः सो ऽवनीतले  ॥ पौस्_३६।३४३ ॥  
  
क्षीरोदकक्षितिक्षेत्रे सुरासुरनिषेविते  ।  
मन्द्रराद्रिकरो देवो वर्तते देवपूजितः  ॥ पौस्_३६।३४४ ॥  
  
तत्रैवामृतजिद्देवः संस्थितः सिद्धसेवितः  ।  
कान्तारूपधरश्चैव सुधाकलशधृक् तथा  ॥ पौस्_३६।३४५ ॥  
  
सिद्धानां च मुनीनां च देवानां मृत्युजित् स्थितः  ।  
द्विधा कर्ता गणोपेतं देवं गरूडवाहनम्  ॥ पौस्_३६।३४६ ॥  
  
सालवृक्षभुजोद्देशे सालिग्रामे स्थितो विभुः  ।  
त्रिकूटगिरिपृष्ठे तु गम्ये गगनचारिणाम्  ॥ पौस्_३६।३४७ ॥  
  
गजोद्धृतिच्छलेनैव अप्रमेयाख्यया स्थितः  ।  
श्वेतद्वीपपतिर् देव अवतीर्य च संस्थितः  ॥ पौस्_३६।३४८ ॥  
  
गङ्गासमुद्रसंयोगे क्षित्युदेशे मनोरमे  ।  
यज्ञभुग् भगवान् देवो नैमिशे सिद्धपूजिते  ॥ पौस्_३६।३४९ ॥  
  
सैन्धवारण्यम् आश्रित्य अनन्तो भगवांस्स्थितः  ।  
शार्ङ्गपाणिस्तु देवेशो दण्डकारण्यसञ्ज्ञके  ॥ पौस्_३६।३५० ॥  
  
रक्षोगणकुलं चैव संस्थितः तज्जयैषिणाम्  ।  
उत्पलावर्तके देशे शौरिसञ्ज्ञो ऽच्युतःस च  ॥ पौस्_३६।३५१ ॥  
  
क्षितौ समुद्रसिन्ध्वोरब्धेः सङ्गमे सिद्धसेविते  ।  
ज्ञानोपदेष्टा भगवान् संस्थितो दुःखशान्तये  ॥ पौस्_३६।३५२ ॥  
  
आसाद्य सूकरक्षेत्रं देवो गरूडवाहनः  ।  
संस्थितो गरूडारूढः पारिजातकराङ्कितः  ॥ पौस्_३६।३५३ ॥  
  
सिद्धैः सुरगणैः सार्धं गगने चापि पौष्कर  ।  
देवदेवेशनाम्नाथ हस्तिपर्वतमस्तके  ॥ पौस्_३६।३५४ ॥  
  
एकदेशं समासाद्य सर्वस्य वरदः स्थितः  ।  
माल्योदपाणिर् वैकुष्ठो मगधायां महामते  ॥ पौस्_३६।३५५ ॥  
  
ओड्डीन्ये पुण्यभूभागे संस्थितः पुरूषोत्तमः  ।  
अचिन्त्यात्माथ भगवान् पर्वते गन्धमादने  ॥ पौस्_३६।३५६ ॥  
  
शिपिविष्टाख्यया देवः शिपिविष्टव्रते स्थितः  ।  
प्राक्समुद्रापयाने तु भूभागे शुभलक्षणे  ॥ पौस्_३६।३५७ ॥  
  
कापिलं मूर्तिम् आसाद्य वासुदेवः स्थित प्रभुः  ।  
अवतीर्य स्वतत्त्वाच्च ब्रह्मसञ्ज्ञः प्रजापतिः  ॥ पौस्_३६।३५८ ॥  
  
मणिबन्धं समासाद्य नित्यं सन्निहितः स्थितः  ।  
मगधामण्डले विप्र महाबोधधराश्रितः  ॥ पौस्_३६।३५९ ॥  
  
संस्थितो लोकनाथात्मा देवदेवो जनार्दनः  ।  
देवदक्षिणगाक्ष्णोर् वै यो ऽभिमानतनुर् द्विजः  ॥ पौस्_३६।३६० ॥  
  
सूर्यसञ्ज्ञस्तु भगवान् हेमशैलोपरि स्थितः  ।  
अच्युतो वामनेत्रे तु यो ऽभिमानतनुर् विभुः  ॥ पौस्_३६।३६१ ॥  
  
भगवान् सोमसञ्ज्ञः तु सोमतीर्थाश्रमे ऽपि च  ।  
अग्निस्वरूपमजितं संस्थितं बडबानले  ॥ पौस्_३६।३६२ ॥  
  
वस्वात्मा गगने विप्र भासते त्वसुरान्तकृत्  ।  
विष्णुनाम्ना पुनर् देवः त्वनेकायुधमण्डितः  ॥ पौस्_३६।३६३ ॥  
  
जयाख्ययोज्जयिन्यां वै स्थितः पापजये नृणाम्  ।  
काश्मीरमण्डले पुण्ये क्षेत्रे चक्रधराभिधे  ॥ पौस्_३६।३६४ ॥  
  
चक्रपाणिस्तु भगवान् भक्तानां मोक्षदः स्थितः  ।  
सुरोत्तमाभिधानश्च गदापाणिस्तु पौष्कर  ॥ पौस्_३६।३६५ ॥  
  
सदा सन्निहितं विद्धि गङ्गाद्वारे सुरैः सह  ।  
चतुर्भुजश्चतुर्मूर्तिश्चतुर्वक्त्रश्चतुर्गतिः  ॥ पौस्_३६।३६६ ॥  
  
स्थितः पिण्डारके देवो विष्वक्सेनः सनातनः  ।  
शुभम् आसाद्य भूभागं प्राग्ज्योतिषपुरे तथा  ॥ पौस्_३६।३६७ ॥  
  
देवं विश्वेश्वराख्यं च स्थितमेत्य स्वगोचरात्  ।  
सातत्रनाभिधक्षेत्रे सिद्धविद्याधरान्विते  ॥ पौस्_३६।३६८ ॥  
  
स्वामिसञ्ज्ञो जगन्नाथः स्थितो मन्दाकिनीतटे  ।  
भल्लातके महायोगे ध्यायिनाम् अपवर्गदः  ॥ पौस्_३६।३६९ ॥  
  
रसातले नृसिंहाख्ये देविकाया स्ततटाश्रिते  ।  
रिपुक्षयाख्यया विप्र देवः सर्वेश्वरः स्थितः  ॥ पौस्_३६।३७० ॥  
  
शङ्कराख्ये तु भूभागे सर्वदेवनिषेविते  ।  
ज्ञानमूर्तिर् जगन्नाथः संस्थितःशुभकृन्नृणाम्  ॥ पौस्_३६।३७१ ॥  
  
पृथिव्यां तु पितृक्षेत्रे मोचयन्तानृणत्रयात्  ।  
जनार्दनाख्यया ब्रह्मन् विश्वात्मा भगवान् स्थितः  ॥ पौस्_३६।३७२ ॥  
  
एते ऽवताराः कथिता लेशतः कमलोद्भव  ।  
एभिः क्षितितलं व्याप्तं पौनःपुन्येन च स्वयम्  ॥ पौस्_३६।३७३ ॥  
  
संसारिणां जनानां तु अनुग्रहधियाब्जज  ।  
सङ्कीर्तनम् अगम्यानां त्रिसन्ध्यं नित्यम् आचरेत्  ॥ पौस्_३६।३७४ ॥  
  
मतिं चक्रे(? कुर्याच्च) गम्यानां सेवने दर्शने ऽपि च  ।  
म्लेच्छानां तेषु देशेषु क्षितौ क्षेत्रादयो हि ये  ॥ पौस्_३६।३७५ ॥  
  
साङ्कर्यपरिहारेण द्रष्टव्यास्ते सदैव हि  ।  
ऋषिभिः सामरैः सिद्धैः स्वाश्रमेषु महत्सु च  ॥ पौस्_३६।३७६ ॥  
  
जलाशयेषु पुण्येषु पृथिव्यां विविधेषु च  ।  
सर्वे भगवादाकारा विभवव्यूहलक्षणाः  ॥ पौस्_३६।३७७ ॥  
  
उ (?मु) क्ता गताश्च ये चान्ये समुत्प्रेक्ष्य धियास्वयम्  ।  
प्रतिष्ठिताश्च विधिवत् समन्त्राः सत्यविक्रमाः  ॥ पौस्_३६।३७८ ॥  
  
स्थित्या नानाप्रकारा ये भूतभव्यादिकाख्यया  ।  
सौम्याग्नेयोभयाख्येन सन्निवेशवशेन वै  ॥ पौस्_३६।३७९ ॥  
  
लीलारूचिमयेनैव चित्तसौख्यप्रदेन च  ।  
भुजाद्यायुधसन्धानकेतुभेदेन वै सह  ॥ पौस्_३६।३८० ॥  
  
अलङ्कृतश्च भूभागो मनुजैस्त्वेवमेव हि  ।  
भक्तैर् अनुग्रहीतैश्च सिद्धाद्यैश्च यथोदितम्  ॥ पौस्_३६।३८१ ॥  
  
आदिदेवादयश्चैते तत्त्वेशाः समुदीरिताः  ।  
परस्मिन् भगवत्तत्वे तत्त्वभेदेन व्यवस्थिताः  ॥ पौस्_३६।३८२ ॥  
  
सूर्यस्य रश्मयो यद्वद्वह्नेर्चिर्गणं यथा  ।  
जलधेरूर्मयो यद्वत् तद्वदेवाब्जसम्भव  ॥ पौस्_३६।३८३ ॥  
  
चित्सामान्यानि(न्नि)त्यशुद्धा व्यापकाः परमेश्वराः  ।  
तत्त्वसत्तां समाश्रित्य ज्ञानाद्यैः समलङ्कृताः  ॥ पौस्_३६।३८४ ॥  
  
अणिमाद्यष्टकोपेताः संस्थिताः स्वात्मना तु वै  ।  
अध्वावनिषु सर्वासु नित्यं कुर्वन्ति सन्निधिम्  ॥ पौस्_३६।३८५ ॥  
  
मुक्तये सर्वभूतानां विशेषेण तु वै भुवि  ।  
आविश्वप्रभवात् कालादारभ्य प्रलयावधि  ॥ पौस्_३६।३८६ ॥  
  
क्षेत्रेषु तीर्थतीरेषु शब्दब्रह्मयात्मना  ।  
सामान्येनापि मन्त्रेण तद्विवर्तेन भात्मना  ॥ पौस्_३६।३८७ ॥  
  
ततो व्यक्तेतरं रूपम् आश्रयन्ति च पार्थिवम्  ।  
हितार्थं सर्वलोकानाम् अवतीर्णम् अनश्वरम्  ॥ पौस्_३६।३८८ ॥  
  
जगत्यायतनाख्यायाम् अत्र सिध्यन्ति योगिनः  ।  
कालान्तरेण व्यक्तीनां मज्जनं जायते यदि  ॥ पौस्_३६।३८९ ॥  
  
सन्निधिं शक्तिभावेन नित्यं कुर्वन्ति तत्र च  ।  
योगेश्वरामराः सिद्धाः स्मृत्वाकारं तदात्मकम्  ॥ पौस्_३६।३९० ॥  
  
शैलमुद्दारूधातूत्थां व्यक्तिं संस्थापयन्ति च  ।  
यत्रानुवेधं कुरूर्(?व)ते मन्त्रशक्तिधरा स्तु ये  ॥ पौस्_३६।३९१ ॥  
  
येनाच्युतीयनाम्ना वै यद्यत्स्वानान्तरं स्मृतम्  ।  
सन्निधिस्थस्य वै रूपं शब्दमूर्तिधरस्य च  ॥ पौस्_३६।३९२ ॥  
  
भिन्नात्मनां स्वयंव्यक्तिरूपेष्वव्यक्तकेषु च  ।  
सन्निरूद्धेषु मन्त्रेषु इच्छावृत्तिगतेषु च  ॥ पौस्_३६।३९३ ॥  
  
आकाराः सन्न्निवेशाच्च पारमेश्वरम् अन्यथा  ।  
अन्यथा वै जगत्यस्मिन् ख्याताख्यातं च शाश्वतम्  ॥ पौस्_३६।३९४ ॥  
  
एवम् आयतनानां च नित्यत्वं सम्प्रकाशितम्  ।  
अनादित्वम् असङ्ख्यं च महत्त्वम् अपि पौष्कर  ॥ पौस्_३६।३९५ ॥  
  
जाता ये मां प्रसिद्धिर् वै सति व्यक्तिवशाद् द्विज  ।  
विना व्यक्तिस्वरूपेण शब्देनाप्यक्षयात्मना  ॥ पौस्_३६।३९६ ॥  
  
व्द्यात्मनापि हि चान्यत्र शब्दव्याक्तिमयात्मना  ।  
अन्ये मुनिवरा विप्र दृष्ट्वा स्थानं मनोरमम्  ॥ पौस्_३६।३९७ ॥  
  
निर्देषं सलिलं शुद्धं पादपौषधिसङ्कुलम्  ।  
स्थितिं कृत्वा स्थिरां तत्र कर्मणा मनसा ततः  ॥ पौस्_३६।३९८ ॥  
  
सुलक्षणं तु पाषाणं दृष्ट्वा चान्यत्र वाहृतम्  ।  
विश्वकर्मकुलोद्भूतं समाज्ञाप्य तु शिल्पिनम्  ॥ पौस्_३६।३९९ ॥  
  
उपले ऽस्मिज्जगद्योनेर्विष्णोः सर्वेश्वरस्य च  ।  
पादारविन्दमुद्रां च सम्पाद्य च मनोहराम्  ॥ पौस्_३६।४०० ॥  
  
एवम् अन्ये तु मुनयः स्वस्थानेषु महामते  ।  
शङ्खचक्रगदापद्मपूर्वा ये हरिलाञ्छनाः  ॥ पौस्_३६।४०१ ॥  
  
निवेशं तत्र कृत्वा वै भक्तिपूतेन कर्मणा  ।  
अपरे तु द्विजश्रेष्ठा भक्तिबृंहितमानसाः  ॥ पौस्_३६।४०२ ॥  
  
कुर्वन्ति सन्निवेशं च भक्तानां हितकाम्यया  ।  
पूवोक्तेषु च देशेषु सिद्धाद्यै रचितेषु च  ॥ पौस्_३६।४०३ ॥  
  
मुद्रितेषु सहस्रारपूर्वमुद्रागणेषु च  ।  
पाषाणैर्वा महाबुद्धेरासृष्टेः पूजनेषु च  ॥ पौस्_३६।४०४ ॥  
  
कृत्वा संस्काररूपं तु न्यासं यत्रोचितं हि यत्  ।  
कुर्वन्ति विधिपूर्वं तु नित्यं त्रैकाल्यम् अर्चनम्  ॥ पौस्_३६।४०५ ॥  
  
ऋक्सामपूर्वैः सन्मन्त्रैर्द्विषट्कार्णसमन्वितैः  ।  
भगवत्पदसिध्यर्थं शिष्यादीनां शुभाप्तये  ॥ पौस्_३६।४०६ ॥  
  
एवं पुष्करसम्भूत ग्रामाश्च विषयाखिलाः  ।  
नगराःसपुरा राज्ञां प्रख्याता ये क्षितौ शुभाः  ॥ पौस्_३६।४०७ ॥  
  
ऋषिभिर् मनुजैःशुद्धैः स्वयं सर्वेश्वरेण तु  ।  
भक्तानां अनुकम्पार्थं नीताः पुण्यपदात्मताम्  ॥ पौस्_३६।४०८ ॥  
  
विभवव्यूहभेदेन स्थिता चानुग्रहेच्छया  ।  
तस्कराद्युपघाते तु अन्तर्भावगते द्विज  ॥ पौस्_३६।४०९ ॥  
  
पूर्वमन्त्रादयो मन्त्राः तत्र ये प्राङ्निरोधिताः  ।  
बिम्बम् उज्झित्य तिष्ठन्ति तद्ब्रह्मविवराम्बरे  ॥ पौस्_३६।४१० ॥  
  
संस्कारं न कृतं यावत् पूर्वं तत् स्थावरोदितम्  ।  
वर्धते च महादोषो दिनार्धं दिनम् अन्यथा  ॥ पौस्_३६।४११ ॥  
  
तद्देशजानां सर्वेषां साधकानां नृपस्य च  ।  
द्विजेन्द्राद्यैर् अतस्माद् वणिग्भिर्वा कुटुग्बिभिः  ॥ पौस्_३६।४१२ ॥  
  
देशिकैर् नरनाथेन कार्यं च भयनारानम्  ।  
सर्वेषां पापशमने कृतमन्त्रगणं हि यत्  ॥ पौस्_३६।४१३ ॥  
  
प्रातिमं विग्रहं शश्वत्सर्वेषां श्रेयसे तु वै  ।  
निर्जनायतनानां तु धर्मार्थं यः समाचरेत्  ॥ पौस्_३६।४१४ ॥  
  
दोषोपशमनं तस्य सर्वदुःखक्षयो भवेत्  ।  
भविनाम् आप्तपूर्णानां महामोहक्षय च  ॥ पौस्_३६।४१५ ॥  
  
ब्रह्मण्यधिपतित्वेन आकारं चाच्युतं हि यत्  ।  
सविशेषैः समोपेतं विभूत्यंशैः समन्वितम्  ॥ पौस्_३६।४१६ ॥  
  
प्रजापतिः तम् आसाद्य सङ्क्रान्तं बुद्धिदर्पणे  ।  
तेन कर्णपथं नीतं शिल्पिनः स्वात्मजस्य च  ॥ पौस्_३६।४१७ ॥  
  
सम्पन्नस्य च होमाद्यैर् देशिकैः संस्कृतस्य च  ।  
सङ्क्रामन् ह्यचिरात्तत्र गौणम् आकारमैश्वरम्  ॥ पौस्_३६।४१८ ॥  
  
सह विन्यासकाले तु वाचकेन महात्मना  ।  
एवमेवम् अनादित्वं द्रव्यजास्वाकृतीषु च  ॥ पौस्_३६।४१९ ॥  
  
संसिद्धभूतिदृष्टिर् वै तुल्यकालं तु भूतले  ।  
विश्ववद्विस्मृतिं नैति शिल्पिबुद्धिसमाश्रितम्  ॥ पौस्_३६।४२० ॥  
  
स हि यच्छति भक्तानां कृत्वाकारं सुलक्षणम्  ।  
यस्य चाभिमतस्तादृक् भावभक्तिवशात् तु वै  ॥ पौस्_३६।४२१ ॥  
  
दृष्टा स्वयंव्यक्तिमतो भुवि बिम्बं तु वै बुधः  ।  
ब्रह्मरुद्रैकसूर्याख्यम् आच्युतं विद्धि तन्महत्  ॥ पौस्_३६।४२२ ॥  
  
यद् उक्तं व्यूहभेदस्थं मूर्तिभेदैः समन्वितम्  ।  
तथैव हि समाराध्यं बुध्या कमललोचन  ॥ पौस्_३६।४२३ ॥  
  
आराधने समाधौ वा उपविष्टास्तु चोत्थिताः  ।  
संस्थिताःस्थानकैश्चान्ये तमो(?पो)मूर्तिष्वनुष्ठितैः  ॥ पौस्_३६।४२४ ॥  
  
धारयत्यद्भूतं चैव लाच्छनद्वयम् इच्छया  ।  
द्वयं करद्वयेनैव लम्बमानचतुष्टयात्  ॥ पौस्_३६।४२५ ॥  
  
शङ्खचक्रगदापद्मपूर्वाद्यायुधसङ्ग्रहात्  ।  
यथोद्दिष्टक्रमेणेव लोकेशादिषु वै पुरा  ॥ पौस्_३६।४२६ ॥  
  
ज्यादयश्चेच्छया (वा) चान्ये करैस्तिर्यक् प्रसारितैः  ।  
सूचयन्त्यतिभक्तानाम् उद्भुजत्वेन सम्पदम्  ॥ पौस्_३६।४२७ ॥  
  
मन्दभक्तिभराणां तु तिर्यक् संस्थानसंस्थितैः  ।  
महदात्मपदं दिव्यं यद् [अन्तस्थं हि सम्पदात्]  ॥ पौस्_३६।४२८ ॥  
  
येषामन्तरिता भक्तिर्नॄणां व्याभिश्रयाजिनाम्  ।  
प्राप्तिस्त्रिविष्टपे तेषां भुजवृन्दादयो मुखात्  ॥ पौस्_३६।४२९ ॥  
  
समः सर्वेषु भूतेषु ब्रह्मन् यद्यप्यहं सदा  ।  
उपदेक्ष्यामि युक्त्या वै मद्भक्ता यान्ति सम्पदम्  ॥ पौस्_३६।४३० ॥  
  
अपरैर् अष्टभेदस्थैर् वर्णैर् वा ब्राह्मणादिकैः  ।  
प्रस्थापिताश्च विधिवत् प्रतिमा या नृपोत्तमैः  ॥ पौस्_३६।४३१ ॥  
  
प्रतिबिम्बमयीं व्यक्तिं स्वयमेवाच्युतेन वा  ।  
जीर्णदोषं विना चैव चालनं यद् अशान्तिकम्  ॥ पौस्_३६।४३२ ॥  
  
क्षतम् उत्पातपूर्वैस्तु दोषैस्तु नृपनाशकृत्  ।  
तदस्तमितमन्त्राणां भूयः संस्थापने कृते  ॥ पौस्_३६।४३३ ॥  
  
उदयं जायते शश्वच्छान्तये किन्तु पौष्कर  ।  
देशिकेन्द्रैर् यथाध्याताः सूर्येन्द्वनलसन्निभाः  ॥ पौस्_३६।४३४ ॥  
  
प्रविशन्ति च मन्त्रेशाः प्रणवध्वनिसाधिताः  ।  
कर्षयन्ति विभूतिं स्वां किञ्चित्कालान्तरेण तु  ॥ पौस्_३६।४३५ ॥  
  
कृता वै ध्वस्तदोषाश्च निर्विध्नं निर्मलाः पुनः  ।  
निवेशिताः सुसिद्धाद्यैस्तीर्थैः क्षेत्रवनेषु च  ॥ पौस्_३६।४३६ ॥  
  
निवारयन्ति ये मोहाद् विभवव्यूहमूर्तिषु  ।  
संस्थानमानम् आकारं दोषं कालान्तरे स्थितम्  ॥ पौस्_३६।४३७ ॥  
  
ते चान्तकाले मज्जन्ति घोरे तमसि दुःसहे  ।  
स्वल्पवित्तैर् अतः तस्माद् अल्पबोधसमन्वितैः  ॥ पौस्_३६।४३८ ॥  
  
वर्जनीयं विनानेन देवं श्रेयो ऽभिवाञ्छितैः  ।  
स्वयम् एव जगन्नाथस्त्ववतीर्य यथास्थितः  ॥ पौस्_३६।४३९ ॥  
  
गृहीतःसुस्थिरस्त्वेवम् असिद्धैश्चापि कल्पितः  ।  
दोषैः सदिग्विभङ्गाद्यैर् अन्यथात्वं न याति च  ॥ पौस्_३६।४४० ॥  
  
नित्यसन्निधिमाहात्म्यात् कालं कल्पक्षयावधि  ।  
उत्तरोत्तरतां चैव जगत्यस्मिन् हि वर्तते  ॥ पौस्_३६।४४१ ॥  
  
भूत्या कान्त्या च कीर्त्या च क्रियया चाप्रमेयया  ।  
दुष्टोपशान्तिदा शक्त्या सिद्धिदा या च वै सह  ॥ पौस्_३६।४४२ ॥  
  
पौरुषायतनानां च सिद्धाख्यानां महामते  ।  
स्वयमेवावतीर्णानां तत्त्वेशानाम् इह क्षितौ  ॥ पौस्_३६।४४३ ॥  
  
एवं क्षेत्रेश्वराणां तु सक्षेत्राणां मयाब्जज  ।  
प्रकाशितं रहस्यं च मुक्तये भविनां मया  ॥ पौस्_३६।४४४ ॥  
  
फलार्थिनां च भविनां क्षेत्रे क्षेत्रेशसेविनाम्  ।  
यथाभिमतसम्प्राप्तिम् इहैवायान्त्यनश्वरीम्  ॥ पौस्_३६।४४५ ॥  
  
अथ भूमितले जाता प्रलयाख्ये महान्ति ते  ।  
क्षेत्रे क्षेत्रेश्वराणां तु रहस्यम् अवधारय  ॥ पौस्_३६।४४६ ॥  
  
ज्ञानाद्यैः साणिमाद्यैस्तु अव्यक्तैः क्ष्मावसानिकैः  ।  
तत्त्वबीजैर् उपादेयैर् ब्रह्मसत्तासमन्वितैः  ॥ पौस्_३६।४४७ ॥  
  
सहावतीर्य वा सृष्टेः प्राग्व्यक्तिं यान्ति वै ततः  ।  
स्वयमेवार्थभावेन सर्वानुग्रहकाम्यया  ॥ पौस्_३६।४४८ ॥  
  
क्ष्मामण्डलोपसंहारकालं क्षेत्रधरैः सह  ।  
स्थितिम् ईश्वरतत्त्वे तु कुर्वन्ति च तदिच्छया  ॥ पौस्_३६।४४९ ॥  
  
सविश्वव्यक्तिसमये प्राग्व्यक्तिं प्रवदन्ति च  ।  
जातिजन्मतथादेशदुःखैर् देहोत्थितैः सह  ॥ पौस्_३६।४५० ॥  
  
आधिव्याधिप्रपूर्वैस्तु मानसैर् दुःसहैस्तथा  ।  
इत्येवमादिभिर्देषैर् मुच्यते [त्वापृते] कथम्  ॥ पौस्_३६।४५१ ॥  
  
सम्यग्ज्ञानं विजानन्तो (?न्तं) क्षेत्रीयानुग्रहेण वा  ।  
आविष्कृता भवेद् भक्तिस्तीव्रभक्ताद्यनुग्रहात्  ॥ पौस्_३६।४५२ ॥  
  
जायते च मतिर्नॄणाम् अन्ते क्षेत्रे द्विजाच्युते  ।  
नेच्छन्ति सविकल्पासु अभक्ता नास्तिकोत्तमाः  ॥ पौस्_३६।४५३ ॥  
  
विवेकः पुरुषादीनाम् आयातं च (?तश्च) फलाद्विभोः  ।  
पुरुषार्थपरित्यागं न कार्यं बोधितेन वै  ॥ पौस्_३६।४५४ ॥  
  
जीवनं च जगत्यस्मिन् विप्रकर्मसमन्वितम्  ।  
ईश्वरस्तन्निरासे तु शक्तो बहुविधैर् मखैः  ॥ पौस्_३६।४५५ ॥  
  
तदस्तित्वं गुरुमुखात् तत्संवेदनसंयुतम्  ।  
श्रद्दधानाश्च भक्ताश्च लभन्ते च नरोत्तमाः  ॥ पौस्_३६।४५६ ॥  
  
ज्ञातव्यम् आत्मनात्मानं ततः सर्वज्ञम् ईश्वरम्  ।  
अभिमानम् अनाद्यं यत् प्राकृतं सत्वजं त्वथ  ॥ पौस्_३६।४५७ ॥  
  
अस्मितालक्षणं घोरं सर्वदावाञ्छितप्रदम्  ।  
विज्ञेयम् आत्मनात्मानं तावद् यावन्निबोधितम्  ॥ पौस्_३६।४५८ ॥  
  
बीजानां हि यथाकालं व्या(?व्यु)प्तानां फलम् अल्पदा(?दम्)  ।  
एवं व्यापाना(?दा)नाच्च क्षेत्रेष्वायतनेषु च  ॥ पौस्_३६।४५९ ॥  
  
जन्माभ्यासवशाच्चापि नूनं कर्मक्षयो भवेत्  ।  
इति श्रीपाञ्चरात्रे महोपनिषदि पौष्करसंहितायां आयतनविचारो नाम षट्त्रिंशो ऽध्यायः ॥  
  
(समुदित श्लोकसङ्ख्या ४६१)  
  
____________________________________________________________________________________________  
  
  
  
अथ सप्तत्रिंशो ऽध्यायः  
  
  
पौष्कर उवाच ---  
  
पादमुद्राङ्कितानां च उपलानां जगत्प्रभो  ।  
चक्रपद्माङ्कितानां च न्यासं संस्कारपूर्वकम्  ॥ पौस्_३७।१ ॥  
  
आधाराणां तथान्येषां ज्ञातुम् इच्छामि साम्प्रतम्  ।  
एवं चानादिसिद्धानां पाषाणानां जगत्पते  ॥ पौस्_३७।२ ॥  
  
शङ्खाद्यैर् अङ्कितानां च लाञ्छनैः पारमेश्वरैः  ।  
प्राप्तैः सम्पूजनार्थं तु गृहस्थैर्वा वनस्थितैः  ॥ पौस्_३७।३ ॥  
  
अन्येषां चैवमादीनां यागनिष्पत्तये तु वै  ।  
चलानाम् अचलानां च संविधानं ममादिश  ॥ पौस्_३७।४ ॥  
  
  
श्रीभगवान् उवाच ---  
  
आपादितं पुरा द्रव्यं शिल्पिना च यतात्मना  ।  
कृत्वा संस्कारसंशुद्धं द्रव्यैः प्राङ् मन्त्रप्रभावितैः  ॥ पौस्_३७।५ ॥  
  
यत्र यत्रानुरूपं च तत्र तन्न्यासम् आचरेत्  ।  
तदानुग्रहशक्त्यन्तम् आक्षितेः कमलोद्भव  ॥ पौस्_३७।६ ॥  
  
मन्त्राणां सन्निधिः कार्यश्चलपीठे तु केवले  ।  
तात्कालिकं तु विहितं निरोधं तत्र चार्चनम्  ॥ पौस्_३७।७ ॥  
  
आधारशक्तेर् आरभ्य मन्त्रग्रामस्य पौष्कर  ।  
सुस्थिरे सन्निरोधं च सर्वेषां विहितं सदा  ॥ पौस्_३७।८ ॥  
  
तत्रावाह्य यजेन् मन्त्रम् इष्ट्वा चोत्थापयेत् पुनः  ।  
न हितं पूज्यमन्त्रस्य पूजाकालं विनाब्जज  ॥ पौस्_३७।९ ॥  
  
साधनात् सन्निमित्तत्वात् ज्ञानेनात्र निरोधनम्  ।  
पुष्पाद्याहरणे काले प्रत्यहं परमेश्वरः  ॥ पौस्_३७।१० ॥  
  
अनुग्रहपरस्त्वास्ते स तत्रैव खशब्दवत्  ।  
चलबिम्बेन सह वै एकीभावगतस्य वा (वै)  ॥ पौस्_३७।११ ॥  
  
पीठस्य मन्त्रविन्यासं विहितं चलपीठवत्  ।  
सुस्थिरस्यैकयोनेर्वा वियोगे सुस्थिरस्य च  ॥ पौस्_३७।१२ ॥  
  
मन्त्राणां विहितं न्यासं स्थिरपीठोदितं तु वै  ।  
आपादाद् ब्रह्मरन्ध्रान्तं चलबिम्बस्य पौष्कर  ॥ पौस्_३७।१३ ॥  
  
प्राकृतानां तु तत्त्वानां कुर्याद् वै सन्निवेशनम्  ।  
क्षित्यादिकानां पादान्तम् अव्यक्ताद् वा धरान्तिमम्  ॥ पौस्_३७।१४ ॥  
  
सर्वतत्त्वमयं मन्त्रं तस्य वा केवलं हृदि  ।  
प्राधानिकं योजनीयम् अभिन्नं तत्त्वकारणम्  ॥ पौस्_३७।१५ ॥  
  
अथेज्यावसरे प्राप्ते मन्त्रतन्त्रे नियोजयेत्  ।  
जडत्वविनिवृत्यर्थम् तत्त्वमन्त्रगणस्य च  ॥ पौस्_३७।१६ ॥  
  
जीवभूतं तु तं विप्र नित्यं शुद्धं सदोदितम्  ।  
साङ्गम् आवाह्य मन्त्रं च लाञ्छनाद्यैः परिष्कृतम्  ॥ पौस्_३७।१७ ॥  
  
उपसंहृत्य तत्रस्थं निष्पन्ने वार्चने सति  ।  
विन्यासम् उपसंहारं मान्त्रं यत्समुदीरितम्  ॥ पौस्_३७।१८ ॥  
  
तीर्थक्षेत्रधराणां च विहितं तत्प्रवासनम्  ।  
नित्यप्रतिष्ठिते बिम्बे प्रासादे स्वगृहे ऽपि वा  ॥ पौस्_३७।१९ ॥  
  
अन्यत्र वाङ्कणादौ तु तस्य कुर्यात् निरोधनम्  ।  
आधारपीठमन्त्रैस्तु लाञ्छनीयैः स्वकैः सह  ॥ पौस्_३७।२० ॥  
  
अस्थिराणां प्रतिष्ठानां विशेषम् इदम् आचरेत्  ।  
यथोदिते तु सम्पन्ने स्थापिते परमेश्वरे  ॥ पौस्_३७।२१ ॥  
  
कुर्यात् ततो ऽनुवेधं च आधाराच्च शिखा वि(?व)धि  ।  
सामर्थ्यशक्तसूत्रेण ईश्वरेणाक्षयेन च  ॥ पौस्_३७।२२ ॥  
  
सति येन विलुप्तस्य विम्बाद्यैर् अन्वितस्य च  ।  
न जहाति मन्त्रौघस्तस्य कालान्तरेण च  ॥ पौस्_३७।२३ ॥  
  
अप्रबुद्धः प्रबुद्धो वा तस्मिन्नायतने पुमान्  ।  
निवेशयति यो बिम्बम् अपरं द्रव्यजं तु वा  ॥ पौस्_३७।२४ ॥  
  
तद्विज्ञानानुविद्धं च जायते समनन्तरम्  ।  
एवंविधस्य ज्ञानस्य त्रैलोक्ये ऽस्मिन् हि पद्मज  ॥ पौस्_३७।२५ ॥  
  
प्रतीत्यायतनत्वेन भवत्याचन्द्रतारकी  ।  
सन्निवेशं जगद्धातुर् यत्र यत्सिद्धसेवितम्  ॥ पौस्_३७।२६ ॥  
  
तद् असिद्धैर्न नेतव्यम् अन्यथात्वं मलीमसे  ।  
[ट यस्तज्ज्ञस्तत्त्वविद् भक्तः श्रद्दधानः सदास्तिकः  ॥ पौस्_३७।२७ ॥  
  
बुध्वावनिविपर्यासमेकं कालान्तरोद्भवम्  ।  
प्रयत्नैः सुचिकित्स्यं यत् तद् अन्तर्धानशङ्कया  ॥ पौस्_३७।२८ ॥  
  
प्रसन्नाद्यैः समादाय तदाज्ञां व्रतपूर्विकाम्  ।  
प्रणवेन महायोगं(?याग)पूर्वं पूर्णान्तम् अर्चनम्  ॥ पौस्_३७।२९ ॥  
  
समापाद्य सदानं च सन्निवेश्यासने ऽपरे  ।  
परमेश्वरम् अन्यथा जायते तस्मिन् सदे(?ह)  ॥ पौस्_३७।३० ॥  
  
व्याधितस्करदुर्भिक्षंराष्ट्रभङ्गपुरःसरम्  ।  
आगामि वर्तमानं च देशङ्गाद्युपप्लवैः  ॥ पौस्_३७।३१ ॥  
  
चालनं विधिपूर्वं तु तु कृतं नानिष्टदं भवेत्  ।  
पुनरन्यत्र वा तस्मिन् स्थाने कुर्याच्च योजनम्  ॥ पौस्_३७।३२ ॥  
  
यथाशास्त्रोक्तविधिना सम्यगुत्सवपूर्वकम्  ।  
किन्तु प्रबोधयेन्मन्त्रं तन्त्रं यत्सक्रियां विना  ॥ पौस्_३७।३३ ॥  
  
स्थितं शान्तसमानौ (?धौ) तु आश्रये चाक्षये सति  ।  
चालनाद् विधिनिर्मुक्ताद् दोषः सञ्चालकस्य यत्  ॥ पौस्_३७।३४ ॥  
  
तद्धोमार्चनदाने तु स्थापनात् प्राक् समं नयेत्  ।  
सुस्थिरं वाचलं बिम्बं तत्र कृत्वा निवेश्य च  ॥ पौस्_३७।३५ ॥  
  
गोभूसुवर्णदानं च यथाशक्त्या समाचरेत्  ।  
धातुमृच्छैलदारूत्थं वस्त्रादिष्वतारितम्  ॥ पौस्_३७।३६ ॥  
  
अकस्माद् भगवद् बिम्बं धत्ते वै म्लानतां यदि  ।  
व्यत्ययात् तत्क्रियालोपाद् अकालपरिपूजनात्  ॥ पौस्_३७।३७ ॥  
  
महद्भयं सराष्ट्रस्य पूजकस्य जनस्य च  ।  
तस्मान्मन्त्रवरं साङ्गं तन्त्रसंशोधितं च यत्  ॥ पौस्_३७।३८ ॥  
  
कलशे मण्डले ऽग्नौ तु सप्ताहं तर्पयेत् क्रमात्  ।  
हेमन्तशैशिरे काले दैवीम् अर्चाम् तु शैलजाम्  ॥ पौस्_३७।३९ ॥  
  
स्नापयित्वार्चयित्वा च विधिदृष्टेन कर्मणा  ।  
सुवस्त्रवेष्टितां कृत्वा गव्येन हविषा ततः  ॥ पौस्_३७।४० ॥  
  
आपीठात् पिण्डतां नीत्वा रञ्जयेच्चन्दनादिना  ।  
पत्रच्छेदमयैः पुष्पैः सिताद्यैर् अपि (?पिचु) निर्मितैः  ॥ पौस्_३७।४१ ॥  
  
नानादेशोद्भवैश्चान्यैः सितैः पीतादिकैः शुभैः  ।  
छायामारुतसंशुष्कैः हरितैर्भेदसंयुतैः  ॥ पौस्_३७।४२ ॥  
  
पूजां यथोदितां कृत्वा भूषणैर्विविधैः सह  ।  
वाससा स्थूलशुक्लेन कार्पासेनावकुण्ठ्य च  ॥ पौस्_३७।४३ ॥  
  
कुङ्कुमेनामलेन्नैव कम्बलेनाविकेन वा  ।  
सितेन सुघनेनैव अभुक्तेनाहतेन च  ॥ पौस्_३७।४४ ॥  
  
शीतकाले ह्यतीते तु अपनीयाज्यकम्बलम्  ।  
पावनार्थं द्विजेन्द्राणां नृपाणां भावितात्मनाम्  ॥ पौस्_३७।४५ ॥  
  
भक्तानां नागरादीनां यच्छेत् सम्प्रार्थितं क्रमात्  ।  
भूतये ऽशुभशान्त्यर्थं रक्षार्थं प्रार्थनं क्रमात्  ॥ पौस्_३७।४६ ॥  
  
विजयेनापमृत्यूनां व्याधीनाम् उपशान्तये  ।  
प्राप्ते निदाघकाले तु प्रत्यहं शीतवारिणा  ॥ पौस्_३७।४७ ॥  
  
यथोक्तेन विधानेन कुर्यात् स्नानम् अधिक्रमात्  ।  
मसूरमाषचूर्णेन रजनीशालिजेन च  ॥ पौस्_३७।४८ ॥  
  
समुद्वर्त्य च सङ्क्षाष्य हविषाभ्यञ्जनादिना  ।  
वाससा निर्मलं कृत्वां चन्दनेन सितेन च  ॥ पौस्_३७।४९ ॥  
  
शीतकेनोदकेनाथ क्षालनीयं तदालयम्  ।  
सम्मार्ज्य गोमयेनैव कृत्वा बाह्योपलेपनम्  ॥ पौस्_३७।५० ॥  
  
विकीर्य पत्रपुष्पाणि कुमुदोत्पलपङ्कजान्  ।  
जलार्द्रैस्तालवृन्तैस्तु वीजयेत् बिम्बम् आच्युतम्  ॥ पौस्_३७।५१ ॥  
  
स्तुत्वा च विविधैः स्तोत्रैः स्वरेणोच्चतरेण तु  ।  
ततः प्रदक्षिणीकृत्य द्विचतुःसङ्ख्ययाब्जज  ॥ पौस्_३७।५२ ॥  
  
नैकं त्रिपञ्चसङ्ख्यं च गणनाविषमं च यत्  ।  
यतः समो हि भगवान् देवः सर्वस्य वै हरिः  ॥ पौस्_३७।५३ ॥  
  
सन्न्यासी दण्डवत्कुर्यात् प्रणिपातं च सर्वदिक्  ।  
प्रदक्षिणसमोपेतं बहुधोत्थाय चाग्रतः  ॥ पौस्_३७।५४ ॥  
  
विहितं स्नातकादीनाम् अन्येषाम् एवम् एव हि  ।  
सहान्तःकरणेनैव भक्तियुक्तेन चेतसा  ॥ पौस्_३७।५५ ॥  
  
नतपृष्ठशिरोजानुललाटतटहृत्करः  ।  
गृहस्थ आचरेन्नित्यं प्रणामं सप्रदक्षिणम्  ॥ पौस्_३७।५६ ॥  
  
स्मरन्नष्टाक्षरं बुद्ध्या असकृत् वितते क्षितौ  ।  
सङ्कटे सति भूभागे भगवत्यग्रतः स्थितः  ॥ पौस्_३७।५७ ॥  
  
यथा तु भक्तितः कुर्यात् बद्ध्वा तु करसम्पुटम्  ।  
हृद्देशे मूर्ध्नि कम्पैस्तु सह सर्वेश्वरं स्मरेत्  ॥ पौस्_३७।५८ ॥  
  
कृतेनानेन विधिना स्वशक्त्या वलितेन वा  ।  
यथेष्टं फलम् आप्नोति पुमान् भक्तिक्रियापरः  ॥ पौस्_३७।५९ ॥  
  
निष्कामः शाश्वतं स्थानं प्राप्नुयात् सुरपूजितम्  ।  
भक्तैः सम्पूजितं भक्त्या ये पश्यन्ति जगत्प्रभुम्  ॥ पौस्_३७।६० ॥  
  
श्रद्धया चानुमोदन्ते ते ऽपि तत्फलभागिनः  ।  
संसारक्षयम् अक्षय्यं कर्मिर्(?म)णां क्षयम् एति च  ॥ पौस्_३७।६१ ॥  
  
द्विविधेन ह्युपायेन नान्यथा तु कथञ्चन  ।  
समन्त्राच्च क्रियाकाण्डात् सम्पूर्णात् पञ्चलक्षणात्  ॥ पौस्_३७।६२ ॥  
  
सम्यग्बोधपरिज्ञानात् भगवद् भक्तिरञ्जनात्  ।  
कर्मणा मनसा वाचा यो नित्यं भगवन्मयः  ॥ पौस्_३७।६३ ॥  
  
शासने त्वधिकारीणाम् अवतिष्ठेत्तु तत्त्वतः  ।  
पारम्यं वेत्ति शास्त्रस्य मोक्षदस्याच्युतस्य च  ॥ पौस्_३७।६४ ॥  
  
सो ऽचिराच्छुद्धिम् आप्नोति दुष्कृतात् पूर्वसञ्चिताम्  ।  
इति श्रीपाञ्चरात्रे महोपनिषदि पौष्करसंहितायां आयतनविचारो नाम सप्तत्रिंशो ऽध्यायः ॥  
  
(समुदितश्लोकसङ्ख्या ६४)  
  
  
____________________________________________________________________________________________  
  
  
  
अथ अष्टात्रिंशो ऽध्यायः  
  
  
पौष्कर उवाच ---  
  
आकाराणाम् अनन्तानां क्षितौ क्षेत्रेषु वर्तिनाम्  ।  
कालेनान्तर्हितानां च तेषां भूयो निवेशनम्  ॥ पौस्_३८।१ ॥  
  
कुर्वन्ति विबुधाः सिद्धाः स्मृत्वा स्मृत्वा तदाकृतिम्  ।  
असत्यैर् मर्त्यधर्मस्थैः कथं कार्यं निवेशनम्  ॥ पौस्_३८।२ ॥  
  
स्वकुलोद्धरणार्थं च कीर्त्यर्थमपि चात्मनः  ।  
  
  
श्रीभगवानुवाच ---  
  
साङ्गेनाराध्य मन्त्रेण ज्ञानध्यानान्वितेन च  ।  
भवनार्चनयुक्तेन सजपेन तु पौष्कर  ॥ पौस्_३८।३ ॥  
  
निवेशनं च मन्त्राणां द्रव्यजास्वाकृतीषु यत्  ।  
विहिता सा प्रतिष्ठा वै मन्त्रिणाम् आप्तलक्षणा  ॥ पौस्_३८।४ ॥  
  
मन्त्रसिद्धिप्रदं शश्वदन्ते मन्त्रं पदं द्विज  ।  
मन्त्रज्ञानाम् असामर्थ्यात् मृतानाम् अथ पौष्कर  ॥ पौस्_३८।५ ॥  
  
अनुग्रहधिया चार्यप्रेरितैस्तत्सुतादिभिः  ।  
यथोदितेन विधिना तन्मन्त्रेण महामते  ॥ पौस्_३८।६ ॥  
  
सह ऋक्सामसञ्ज्ञैस्तु मन्त्रैः स्वव्याप्तिसंयुतैः  ।  
चेतसा सावधानेन व्यवहारयुतेन च  ॥ पौस्_३८।७ ॥  
  
क्रियते मध्यमा सा वै प्रतिष्ठा स्वल्पभोगदा  ।  
पदमात्रं च देहान्ते संयच्छत्यमलं शुभम्  ॥ पौस्_३८।८ ॥  
  
केवलैः श्रुतिमन्त्रैस्तु यथावसरलक्षणैः  ।  
धारणा भगवद्ध्यानमन्त्रन्यासेन वै सह  ॥ पौस्_३८।९ ॥  
  
देशिकेन्द्रेण वै कार्या भक्तानां परमेश्वरे  ।  
सामान्या तु परिज्ञेया यज्ञवत् स्वर्गभोगदा  ॥ पौस्_३८।१० ॥  
  
ऐहिकामुष्मिकं मान्त्रं फलं यत्कमलोद्भव  ।  
विज्ञेयं देशिकाधीनं लोके ऽस्मिन् लोकपूजित  ॥ पौस्_३८।११ ॥  
  
तस्माद् यस्तत्त्वविज्ञानी शास्त्रज्ञः सत्क्रियापरः  ।  
षडध्वविद् असङ्कीर्णः सर्वभावेन पौष्कर  ॥ पौस्_३८।१२ ॥  
  
तेन प्रतिष्ठितो देवश्चलो वा सुस्थिरो बृहत्  ।  
तत्र संरोधितो मन्त्रः सम्यग् अब्जदलेक्षण  ॥ पौस्_३८।१३ ॥  
  
चलस्थरविभागेन भवेत् सन्निहितः तदा  ।  
  
  
पौष्कर उवाच ---  
  
देव कालान्तरेणैव द्रव्यम् एति क्षयात्मताम्  ।  
अप्रत्यक्षो हि मन्त्रात्मा लोकानां लोकपूजित (ः)  ॥ पौस्_३८।१४ ॥  
  
प्रतीक्ष्यते किं तत्त्वज्ञैर् अत्र मे संशयो महान्  ।  
  
  
श्रीभगवानुवाच ---  
  
कर्मबन्धात् पृथक्कृत्य देवो देशिकमूर्तिकः  ।  
नानाभक्तिप्रपन्नानां तथा नानाफलार्थिनाम्  ॥ पौस्_३८।१५ ॥  
  
कर्मिणां कीर्तिशक्तिर्या विश्वमन्दिरपूरकी  ।  
निरस्तदोषा महती ताम् आक्रम्य महामते  ॥ पौस्_३८।१६ ॥  
  
दिव्यमन्त्रस्वरूपेण वृत्तिद्रव्यमयेषु च  ।  
उपायेष्वनुविद्धा सुधृत्या शक्तिमरीचिभिः  ॥ पौस्_३८।१७ ॥  
  
तिष्ठत्यनुग्रहार्थं च सा प्रतिष्ठेति कीर्तिता  ।  
एवं द्रव्यमयो यत्र सन्निवेशो ऽब्जसम्भव  ॥ पौस्_३८।१८ ॥  
  
उभयानुग्रहं नित्यं करुणाभक्तिलक्षणम्  ।  
प्रतिष्ठाख्यं हि तत्कर्म शुक्तिमुक्तिफलप्रदम्  ॥ पौस्_३८।९९ ॥  
  
तच्च सद् ब्रह्मनिष्ठानां द्विजानाम् आत्मसिद्धये  ।  
कर्तव्यत्वेन वै नित्यं निषिद्धम् अमलेक्षण  ॥ पौस्_३८।२० ॥  
  
तद् दोषाच्च यतस्तेषां निस्तारो हि न विद्यते  ।  
देहापाताद् ऋते नान्यस्तत्पातस्त्वतिदोषकृत्  ॥ पौस्_३८।२१ ॥  
  
आदावेव हि तत् तस्मान्नाचर्तव्यं कृतात्मभिः  ।  
तत्कर्मप्रतिपन्नानां चतुर्णाम् अपि तैः सदा  ॥ पौस्_३८।२२ ॥  
  
कार्यं सम्यक् प्रतिष्ठानाम् अनुग्रहधिया सदा  ।  
नोपरोधस्वभावेन न लोभेन न मानतः  ॥ पौस्_३८।२३ ॥  
  
प्राप्ते त्वाकस्मिके दोषे ह्यङ्गभङ्गादिके ऽब्जज  ।  
भक्तानाम् अनुकम्पार्थं दिव्यैर्मन्त्रैर्बलादिकैः  ॥ पौस्_३८।२४ ॥  
  
द्वादशाक्षरपूर्वैस्तु मोक्षैकफललक्षणैः  ।  
सम्पूजितैः हुतैः जप्तैः कुरुते निष्कृतिं सदा  ॥ पौस्_३८।२५ ॥  
  
तस्मात् सर्वप्रयत्नेन कर्तव्ये ऽस्मिन् द्विजोत्तम  ।  
त्रैविद्यैः क्षत्रियैर्वैश्यैः शूर्द्रैर्वा भगवन्मयैः  ॥ पौस्_३८।२६ ॥  
  
सकामैर् अथ निष्कामैः मन्त्राराधनतत्परैः  ।  
स्नातकैः भगवद्बिम्बस्थापनार्थं सदैव हि  ॥ पौस्_३८।२७ ॥  
  
पुरा प्रसादनीयं (? यश्च) प्रार्थनापूर्वकं तु वै  ।  
अधिकारपदस्थं (? स्थश्च) द्विजेन्द्रः पाञ्चरात्रिकः  ॥ पौस्_३८।२८ ॥  
  
वेत्ता यो व्यूहपूर्वस्य व्यक्तस्य परमात्मनः  ।  
सो ऽन्येषां भगवद्बिम्बस्थापने ऽधिकृतः सदा  ॥ पौस्_३८।२९ ॥  
  
अनुग्रहप्रतिष्ठा चाप्यधिकारनिरूपणा  ।  
अनन्यैर् उपपन्नानां भक्तानां कार्यमुच्यते  ॥ पौस्_३८।३० ॥  
  
अनन्याः पञ्चकालज्ञाः व्यतिरिक्ता न ये पुरा  ।  
प्राक्सृष्टेस्तन्मुखोद्भूता द्विषट्काध्यात्मचिन्तकाः  ॥ पौस्_३८।३१ ॥  
  
चतुर्व्यूहपरत्वेन येषां वै प्रभवाप्यये  ।  
कर्मणाम् अपि सन्न्यासं कुर्वन्त्यध्यक्षतः क्रमात्  ॥ पौस्_३८।३२ ॥  
  
अतो ऽन्यो दुर्लभतरः पारम्यं यस्य तं प्रति  ।  
प्रमेयनिष्ठा शुद्धा च स्फुटा तत्कर्मणि स्थितिः  ॥ पौस्_३८।३३ ॥  
परत्वम् अन्यमार्गस्था नेच्छन्ति च परस्परम्  ।  
य इच्छन्ति विभोस्तेषां स्थितिर्नास्ति तदाकृतेः  ॥ पौस्_३८।३४ ॥  
  
मुक्ताधिकारिणं तं वै लब्धलक्ष्यम् अकृत्रिमम्  ।  
पञ्चकालरतं शुद्धं तन्त्रसिद्धान्तपारगम्  ॥ पौस्_३८।३५ ॥  
  
तेन वै श्रुतिमन्त्राणां त्रयाणाम् अपि चोदना  ।  
प्रतिकर्मणि वै कार्या यथावसरलक्षणा  ॥ पौस्_३८।३६ ॥  
  
यस्मात् अब्जसमुद्भूत मण्डलादिषु वृत्तिषु  ।  
स्वार्थतो वा परार्थेन सदाराधनकर्मणि  ॥ पौस्_३८।३७ ॥  
  
नित्यसिद्धे तदाकारे तत्परत्वे ऽपि पौष्कर  ।  
यस्यास्ति सत्ता हृदये तस्यासौ सन्निधिं भजेत्  ॥ पौस्_३८।३८ ॥  
  
मन्त्ररूपी जगन्नाथः परमात्माच्युतः प्रभुः  ।  
अत्यौत्सुक्यं विना विप्र मनसः प्रीतये त्वपि  ॥ पौस्_३८।३९ ॥  
  
कामाप्तये ता कीर्त्यर्थं तस्य तद्विहितं द्विज  ।  
साधनेन प्रतिष्ठानां प्रासादे स्वगृहे तु वा  ॥ पौस्_३८।४० ॥  
  
इति सम्यक् समाख्यातं मुख्यकल्पम् अतः परम्  ।  
अनुकल्पं यदत्रान्यत् तत्समासान्निबोधतु  ॥ पौस्_३८।४१ ॥  
  
प्राक्प्राप्तदीक्षैः विधिवत् त्रयीधर्मस्थितैर् द्विजैः  ।  
नित्याराधनसक्तैस्तु भक्तैर् भागवतैर् विभोः  ॥ पौस्_३८।४२ ॥  
  
धारणाध्यानपूर्वैस्तु लब्धलक्ष्यैस्तु कर्मणाम्  ।  
मन्त्रमण्डलकुण्डास्त्रमुद्रादीनां कृतश्रमैः  ॥ पौस्_३८।४३ ॥  
  
षडध्वव्याप्तिनिष्ठैस्तु त्यागशीलैर् अमत्सरैः  ।  
अनुज्झितक्रमैर् दक्षैः स्वकर्मपरिपालकैः  ॥ पौस्_३८।४४ ॥  
  
सत्कीर्तिप्रथितैः लोके तथाकीर्तिबहिष्कृतैः  ।  
प्रतिष्ठां लभते कर्ता तैः प्रतिष्ठापने कृते  ॥ पौस्_३८।४५ ॥  
  
निषिद्वम् अरविन्दाक्ष अतो ऽन्येषां हि सर्वदा  ।  
महामहं प्रतिष्ठाख्यं तथान्यं मिश्रयाजिनाम्  ॥ पौस्_३८।४६ ॥  
  
  
पौष्कर उवाच ---  
  
देव व्यामिश्रयाजित्वं प्रतिषिद्धं पुनःपुनः  ।  
प्रागुक्तानां च यागानां द्रष्टुम् अङ्गीकृतं च यत्  ॥ पौस्_३८।४७ ॥  
  
तन्मात्रसंशयं जातं छेत्तुम् अर्हसि साम्प्रतम्  ।  
  
  
श्रीभगवानुवाच ---  
  
सत्यमेतन्महाबुद्धे यथा सञ्चोदितं त्वया  ।  
किन्तु क्रियान्तरे प्राप्ते न दोषस्त्वधिकारिणाम्  ॥ पौस्_३८।४८ ॥  
  
यस्मात्सर्वपरत्वं हि तेषाम् अस्त्यच्युतं प्रति  ।  
तदाश्रितत्वाद् देवानाम् अन्येषां पूजनात् तु वै  ॥ पौस्_३८।४९ ॥  
  
न दोषो हि यथा लोके भ्रातृभृत्यगणस्य च  ।  
माननाद् धर्मपत्नीनां समक्षाद्वा परोक्षतः  ॥ पौस्_३८।५० ॥  
  
ये पुनर्लोकधर्मस्थाः समबुद्धिपदोज्झिताः  ।  
भगवत्यविशेषज्ञा नित्यं कार्यवशेन तु  ॥ पौस्_३८।५१ ॥  
  
वाङ्मात्रेण परत्वं वै सर्वेषां प्रवदन्ति हि  ।  
अधिकारं विना ये ऽत्र प्रेरिता देवतार्चने  ॥ पौस्_३८।५२ ॥  
  
एवं मार्गस्थितेर्लोभात् परिज्ञाय तदाशयम्  ।  
व्यामिश्रयाजिनस्ते वै पातित्यपदसंस्थिताः  ॥ पौस्_३८।५३ ॥  
  
नयन्ति नरकं नूनम् एवम् एव प्रवर्तिनः  ।  
न तु सद्भक्तिपूतानां वासुदेवरतात्मनाम्  ॥ पौस्_३८।५४ ॥  
  
कदाचित् तत्कृतं दोषं विदधाति च खण्डनाम्  ।  
आस्तां तावन्महाबुद्धे कर्तव्यं भक्तिपूर्वकम्  ॥ पौस्_३८।५५ ॥  
  
भक्त्या वै मन्त्रनिष्ठानां तन्मन्त्रो जपकर्मणि  ।  
वर्णव्यत्ययम् आपन्नो लुप्तस्तेन स्वरेण वा  ॥ पौस्_३८।५६ ॥  
  
स्वरादिनाधिकं चैव मन्त्रैकार्थप्रदः सदा  ।  
अचिरात् तत्प्रयोक्तॄणां तथापि कमलोद्भव  ॥ पौस्_३८।५७ ॥  
  
अतिभक्तिप्रभावाच्च वाञ्छितं सम्प्रयच्छति  ।  
यस्मात् सद्भक्तिपूतानां प्रपन्नानां क्रमं विना  ॥ पौस्_३८।५८ ॥  
  
प्रसादम् एति मन्त्रेशस्त्वचिराद् भावितात्मनाम्  ।  
किं पुनर्वै क्रियाज्ञानसम्पूर्णानां तु पौष्कर  ॥ पौस्_३८।४९ ॥  
  
श्रद्धाभक्तिपराणां च बोधितानां च देशिकैः  ।  
तस्मात् सम्यक् प्रसन्नानां शासने ऽस्मिन् महामते  ॥ पौस्_३८।६० ॥  
  
कार्यं दीक्षादिकं सर्वं भक्तानां भक्तवत्सलैः  ।  
माम् असम्प्रतिपन्नो यो मत्प्राप्त्यर्थं करोति च  ॥ पौस्_३८।६१ ॥  
  
मन्दमध्यमभक्तानां कामभोगरतात्मनाम्  ।  
भविनां मामकी दीक्षा मोहाद् वा स्थापनादिकम्  ॥ पौस्_३८।६२ ॥  
  
स (? सा) नयत्यचिरात् तस्य भक्तिबीजेन वै सह  ।  
स्वकर्म कर्मतन्त्रं च सिद्धयश्च पराङ्मुखाः  ॥ पौस्_३८।६३ ॥  
  
इहैव शीघ्रम् अब्जाक्ष देहान्ते गतसद्गतिः  ।  
घोरं प्रयाति नरकं भुक्त्वैवं दुष्कृतं महत्  ॥ पौस्_३८।६४ ॥  
  
भगवन्मन्त्रमाहात्म्यात् तद्व्यापारवशात् तु वै  ।  
संसर्गोत्थम् अघं याति प्राक्संस्कारवशात् पुनः  ॥ पौस्_३८।६५ ॥  
  
चीर्णदुश्चरितो भूयः प्राप्नुयान्मानुषीं तनुम्  ।  
प्रयत्नम् आचरेच्छुभ्रं येन शान्तिम् अवाप्नुयात्  ॥ पौस्_३८।६६ ॥  
  
साहङ्कारं तम् आचार्यम् अभक्तं नाधिकारिणम्  ।  
प्राप्नोति नूनं स लभेत् सकामं नारकीं स्थितिम्  ॥ पौस्_३८।६७ ॥  
  
सर्वगस्त्वपि मन्त्रात्मा सर्वानुग्रहकृ [द्ट द्विज  ।  
यद्यप्येवं हि तत्रापि न भजेत् तत्र सन्निधिम्  ॥ पौस्_३८।६८ ॥  
  
प्रतिमाम् अर्च्य देहान्तं नूनं मां न विशत्युत  ।  
तत्क्षणाद् भूतवेतालाः कुर्वन्त्यर्थादिकक्षयम्  ॥ पौस्_३८।६९ ॥  
  
अन्यदर्शनसंस्था ये नानुग्राह्या अतो ऽब्जज  ।  
नापास्यो हि तथाऽचार्यः संसारभयभीरुणा  ॥ पौस्_३८।७० ॥  
  
सम्यग्भक्तिपरेणैव डम्भरागोज्झितेन च  ।  
अत एव महाबुद्धे प्रतिष्ठाख्यं मखोत्तमम्  ॥ पौस्_३८।७१ ॥  
  
निर्वर्तनीयम् आमूलात् वैष्णवानां हि वैष्णवैः  ।  
  
  
पौष्कर उवाच ---  
  
चतुर्णां ब्राह्मणादीनां भगवद्भाविनां विभो  ।  
हितार्थं ज्ञातुम् इच्छामि बिम्बापादनमेव च  ॥ पौस्_३८।७२ ॥  
  
  
श्रीभगवानुवाच ---  
  
देवार्थं वनयात्रार्थं कुर्याद् रक्षादिके शुभे  ।  
प्राप्ते वनभुवो देशे कृते तद् देवतार्चने  ॥ पौस्_३८।७३ ॥  
  
शाश्वतं वनपर्यन्ते पाषाणं वा हरेद्द्रुमम्  ।  
चेतसा सुविशुद्धेन भगवद्यागपूर्वकम्  ॥ पौस्_३८।७४ ॥  
  
सह तत्पञ्चरात्रज्ञैस्तथा ऋक्सामपूर्वकैः  ।  
भक्तैः क्रियापरैः स्वच्छैर्विनीतैः शिल्पिभिः सह  ॥ पौस्_३८।७५ ॥  
  
संयतैर् दीक्षितैश्चापि वृक्षाद्यं प्राक् समाहरेत्  ।  
पाषाणं धातवो मृद्वा मृदु(?द्)गर्भांस्तु सेचयेत्  ॥ पौस्_३८।७६ ॥  
  
वनभूमिवनोत्थानां धातूनां मृत्स्वरूपिणाम्  ।  
सङ्ग्रहं विहितं स्वल्पं मेलनीयं च तद् द्विजे  ॥ पौस्_३८।७७ ॥  
  
प्रतिमापादनार्थं च महामृत्सञ्चये शुभे  ।  
धातुद्रव्यमयानां च मृद्गर्भाणां हृदा सह  ॥ पौस्_३८।७८ ॥  
  
तारहाटकताम्रोत्थरेणूनां कमलोद्भव  ।  
विहिता योजना नित्यं मन्त्रमृद्दाहशान्तये  ॥ पौस्_३८।७९ ॥  
  
अङ्गारकाष्ठपर्यन्तं वनान्ताद् उपयुज्यते  ।  
तत्सर्वं विधिपूर्वं तु सिद्धिकृत् स्यात् समाहृतम्  ॥ पौस्_३८।८० ॥  
  
एवम् आदाय तु पुरा वृक्षपूर्वं वनावनेः  ।  
तत्र वा स्वगृहोद्देशे बिम्बापादनम् आचरेत्  ॥ पौस्_३८।८१ ॥  
  
विधिवत् कर्मशालायाम् आज्ञप्तं गुरुणा यजेत्  ।  
शिल्पिस्वामिस्वकं पश्चात् स्वोत्थितेन क्रमेण तु  ॥ पौस्_३८।८२ ॥  
  
बुद्धिमान् यजमानो वा आरम्भादेव सन्त्यजेत्  ।  
सर्वोत्तमे ऽस्मिन् व्यापारे भावं राजसतामसम्  ॥ पौस्_३८।८३ ॥  
  
नूनं कलुषबुद्धीनां न तत्सम्पद्यते ऽब्जज  ।  
यद्येव परिपूर्णं वा विघ्नदोषशताकुलम्  ॥ पौस्_३८।८४ ॥  
  
कर्मणा प्राक्तनेनैव सात्त्विकस्यापि पद्मज  ।  
घटमाने ऽङ्गवैकल्यं जायते दौर्मनस्यकृत्  ॥ पौस्_३८।८५ ॥  
  
अथ तत्र विधानं यद् विहितं तन्निबोध मे  ।  
वर्णकैश्चित्रबिम्बस्य गालितेनाम्भसादिना  ॥ पौस्_३८।८६ ॥  
  
विहितावयवानां च योजना गन्धभावितैः  ।  
सितरक्तादिकै रागैः पावनैर् अस्त्रमन्त्रितैः  ॥ पौस्_३८।८७ ॥  
  
मृदा मृन्मयबिम्बानां मध्वाज्यक्षीरमिश्रया  ।  
कौशयचूर्णयुतया सुवर्णोदकसिक्तया  ॥ पौस्_३८।८८ ॥  
  
दारुजस्य तु सञ्जाते भेदे भङ्गे तु वाब्जज  ।  
योजना वस्त्राशस्त्रभ्यां विहिता शान्तिपूर्विका  ॥ पौस्_३८।८९ ॥  
  
सर्वदा विहितं त्यागम् अश्मजानां बृहत्क्षते  ।  
क्षते हीषत्क्षते जाते सति रत्नशलाकया  ॥ पौस्_३८।९० ॥  
  
सहेमया च विहितं घृष्टशाणस्य घर्षणम्  ।  
क्षतसाम्ये कृते चैव प्रतिमा स्याद् गुणावहा  ॥ पौस्_३८।९१ ॥  
  
स्थापनं सक्षतानां च करोति मरणं ध्रुवम्  ।  
गुरोश्च (?स्स) यजमानस्य शिल्पिश्रेष्ठस्य देशिनाम्  ॥ पौस्_३८।९२ ॥  
  
क्षतम् इन्द्रियचक्रस्थं कर्तुर्भवति दोषदम्  ।  
आकर्णान् नाभिपर्यन्तम् अग्रस्थं पुत्रमृत्यकृत्  ॥ पौस्_३८।९३ ॥  
  
पश्चाद्द्वये तु जायायाः प्रष्ठाङ्गं भ्रातृहानिदम्  ।  
आकटेः पायुपर्यन्तं भगिनीनां क्षयो भवेत्  ॥ पौस्_३८।९४ ॥  
  
ऊरुमूलाच्च जान्वन्तं यत्र यत्र भवेत् क्षतम्  ।  
धनधान्यपशूनां च क्षयकृच्चाचिरेण तु  ॥ पौस्_३८।९५ ॥  
  
जानोः पादतलान्तं च भृत्यवर्गस्य दोषदम्  ।  
सर्वेषाम् अनुकम्पार्थम् आत्मनश्चापि कीर्तयेत्  ॥ पौस्_३८।९६ ॥  
  
कर्ता कमलसम्भूत क्षतम् अक्षततां नयेत्  ।  
क्रियमाणस्य बिम्बस्य मधूच्छिष्टोज्झितस्य च  ॥ पौस्_३८।९७ ॥  
  
जाते ऽवयववैकल्ये ह्यनुकल्पम् इदं शृणु  ।  
विग्रहारम्भे क्षतदोषः भगवत्प्रतिपत्तौ तु जातायां सति तत्र च  ।  
तत्त्यागं च विनाशं च विरुद्धं ह्युत्तरोत्तरम्  ॥ पौस्_३८।९८ ॥  
  
बृहद् बिम्बाद्यपेक्षायां द्रव्यत्यागं हि नोचितम्  ।  
हेमादीनां तु धातूनाम् उत्कृष्टानां विशेषतः  ॥ पौस्_३८।९९ ॥  
  
जाते ऽवयववैकल्ये शान्त्यर्थं यागम् आचरेत्  ।  
भूयः सम्पूर्य तस्याङ्गं विशेषविधिनाब्जज  ॥ पौस्_३८।१०० ॥  
  
केवलं हेम हैमस्य यथालाभं क्षते क्षिपेत्  ।  
सर्वं रत्नमयं चूर्णं द्वादशाक्षरमन्त्रितम्  ॥ पौस्_३८।१०१ ॥  
  
एतत्पूर्वं तथा चान्यधातूत्थानां महामते  ।  
ईषत्सुवर्णमिश्रेण पूरयेत्स्वेन धातुना  ॥ पौस्_३८।१०२ ॥  
  
यदि वै विधिनानेन क्रियमाणेन पौष्कर  ।  
न भवेच्चित्तनैर्मल्यम् आचर्तव्यं क्रियान्तरम्  ॥ पौस्_३८।१०३ ॥  
  
सम्मतेन गुरुणां च प्राग्वद् अर्चनपूर्वकम्  ।  
आवीक्षयन्ति वै साक्षात् नयेच्चामूर्ततां पुनः  ॥ पौस्_३८।१०४ ॥  
  
आपाद्यम् अपरं तेन बिम्बद्रव्येण चाक्षतम्  ।  
सर्वावयवसम्पूर्णं मनोहारि विलक्षणम्  ॥ पौस्_३८।१०५ ॥  
  
सम्भवे सति तच्छश्वद् विना कालान्तरेण तु  ।  
यस्मात् कमलसम्भूत सङ्कल्पाद् एव शाश्वतम्  ॥ पौस्_३८।१०६ ॥  
  
स्थानम् आसादयन्त्याहुस्तस्य पूर्वपितामहाः  ।  
प्रपितामहपूर्वास्तु विवदन्ति परस्परम्  ॥ पौस्_३८।१०७ ॥  
  
प्रायशो मुक्तदोषास्तु सन्तानेन कृता वयम्  ।  
यास्यामो वासुदेवत्वं यदि चेच्छति तत्पुनः  ॥ पौस्_३८।१०८ ॥  
  
ततः शीघ्रतरं कार्यं प्रतिष्ठाख्यं मखं महत्  ।  
प्रीतये चातुरात्म्यानाम् अनूनां (?मीषां) तत्त्ववेदिनाम्  ॥ पौस्_३८।१०९ ॥  
  
ऋषीणां विबुधानां च पितृणां पद्मसम्भव  ।  
मानवानां च भूतानां त्रैलोक्योदरवर्तिनाम्  ॥ पौस्_३८।११० ॥  
  
भिन्नागमोत्थिताद् भग्नबिम्बाद् धातुमयाद् द्विज  ।  
कृतबिम्बान्तरं कुर्याद् एवम् आमुष्मिकादिकम्  ॥ पौस्_३८।१११ ॥  
  
अतस्तदेव विहितं तद् भेदं वा तद् अन्वयात्  ।  
लोकद्वयोद्भवं येन कर्ताप्नोति शुभं महत्  ॥ पौस्_३८।११२ ॥  
  
संस्थितानां स्वदेशे च विहितानां धनादिना  ।  
द्रव्यप्रमाणं कर्तव्यं पूर्वैर् भेदैर् विभाजितम्  ॥ पौस्_३८।११३ ॥  
  
योर्ऽथे वै बान्धवादीनां कुर्याद्वै प्रतिमां विभोः  ।  
सर्वदोषविनिर्मुक्तो विष्णुलोकं स गच्छति  ॥ पौस्_३८।११४ ॥  
  
स्वयंव्यक्तं तथा सैद्धं विबुधैश्च प्रतिष्ठितम्  ।  
ऋते विप्रादिकैर्विप्र देवबिम्बं निवेशितम्  ॥ पौस्_३८।११५ ॥  
  
विन्यस्तं तत्र यन्मन्त्रम् अङ्गमन्त्रैः सलाञ्छनैः  ।  
सह प्रयाति स्वं स्थानं बिम्बं त्यक्त्वा क्रियां विना  ॥ पौस्_३८।११६ ॥  
  
शप्त्वाचार्यं तथा कर्त्रा यदर्थं च प्रतिष्ठितम्  ।  
पिशाचभूतवेतालाः सयक्षाश्चैव राक्षसाः  ॥ पौस्_३८।११७ ॥  
  
स्थानं च पीठं बिम्बं च ध्वजान्तं संश्रयन्ति च  ।  
एवं ज्ञात्वा महाबुद्धे तथा कार्यं शुभेप्सुना  ॥ पौस्_३८।११८ ॥  
  
प्रतिष्ठितस्य बिम्बस्य यथा सम्पद्यते शुभम्  ।  
पूजाहोमप्रदानैश्च वादित्रैः सह गीतकैः  ॥ पौस्_३८।११९ ॥  
  
स्वगृहे चलबिम्बस्य पुष्पधूपादिकीं स्थितिम्  ।  
सर्वकालं यथाशक्त्या भक्तैः कार्या शुभाप्तये  ॥ पौस्_३८।१२० ॥  
  
यावज्जीवावधिः कालं तत्त्वमन्त्रैर् अधिष्ठिते  ।  
त्रैकाल्यं चलबिम्बे तु मन्त्रं मन्त्री स्वकं यजेत्  ॥ पौस्_३८।१२१ ॥  
  
द्वादशाक्षरपूर्वं वा सामान्यं गुरुणां पुरा  ।  
न्यस्तं सम्प्रतिपन्नानां भक्तानां हितकाम्यया  ॥ पौस्_३८।१२२ ॥  
  
संहृत्यैवं यथाशास्त्रं भक्त्या भोगफलाप्तये  ।  
निवेद्य मात्रासहितं स्वगुरोर्भवशान्तये  ॥ पौस्_३८।१२३ ॥  
  
तदङ्घ्रिगौ करौ कृत्वा विज्ञाप्य नतमस्तकः  ।  
त्वया देहपरित्यागकाले योग्यस्य वा मम  ॥ पौस्_३८।१२४ ॥  
  
न्यस्तव्यं वैष्णवैः पूर्णं मदनुग्रहकाम्यया  ।  
देहसन्न्यासकाले तु स्वशिष्यस्यानुकम्पया  ॥ पौस्_३८।१२५ ॥  
  
एवं हि गुरुणा कार्या योग्यस्यान्यस्य चोदना  ।  
तेनाप्यन्यस्य देहान्ते संयतस्य महामते  ॥ पौस्_३८।१२६ ॥  
  
सत्क्रियस्य च भक्तस्य तद् अभावान्महामते  ।  
स्थितिर्वायतने विप्र विधेया गृहमेधिना  ॥ पौस्_३८।१२७ ॥  
  
असम्पत्तेस्तु भोगानाम् अन्नाद्यं सम्परित्यजेत्  ।  
विभोराराधनार्थाय शुचिः स्नातः प्रसन्नधीः  ॥ पौस्_३८।१२८ ॥  
  
मूर्ध्नि दत्त्वाम्बुनार्घ्यं प्राक् सपुष्पं केवलं तु वा  ।  
अम्बुपूजेयमाद्या वै भोगानां मूलमेव हि  ॥ पौस्_३८।१२९ ॥  
  
यतो रसमयाः सर्वे तद्रसः परमेश्वरः  ।  
नारायणाख्यो भगवांस्तदर्घ्यं चोत्तमं स्मृतम्  ॥ पौस्_३८।१३० ॥  
  
पादयोस्तत्पुनर्दद्यात् भोगजालं यतो ऽखिलम्  ।  
स्वकारणपुटान्तस्थम् आनन्त्यम् उपयाति च  ॥ पौस्_३८।१३१ ॥  
  
अचिराद् एव भक्तानां मन्त्रिणां मन्त्रयाजिनाम्  ।  
क्ष्मानलाम्बरवायव्यविभवेनापि यद्यपि  ॥ पौस्_३८।१३२ ॥  
  
पुष्पधूपादयो भोगा मन्त्रान्ताः परिकीर्तिताः  ।  
तत्रापि रसमूला वै व्यक्तिस्तेषां तदात्मिका  ॥ पौस्_३८।१३३ ॥  
  
स्थितमानन्दभावेन खादीनां चैव तद्रसम्  ।  
सर्वः सर्वत्र वै येन रसिको दृश्यते ऽब्जज  ॥ पौस्_३८।१३४ ॥  
  
इत्येवं मानवीयानाम् अर्चनां कमलोद्भव  ।  
चलानाम् अचलानां च संस्थानं समुदाहृतम्  ॥ पौस्_३८।१३५ ॥  
  
मुक्त्वा द्विजेन्द्रकर्मार्चाम् अन्यां वै वैष्णवीं चलाम्  ।  
नार्करुद्रेन्द्रसंस्थानां संस्थानं भगवद्गृहे  ॥ पौस्_३८।१३६ ॥  
  
विहितं प्रतिमानां च प्रमादजनकं च तत्  ।  
न मूर्त्यन्तरदेवानां मूर्तयो व्यूहलक्षणाः  ॥ पौस्_३८।१३७ ॥  
  
भुवनान्तर्गताः कार्या विधिना सुस्थिरेण तु  ।  
प्रादुर्भावान्तराणां च प्रादुर्भावास्तथैव च  ॥ पौस्_३८।१३८ ॥  
  
निषिद्धं भित्तिगेहेषु उच्चस्थेषु निवेशनम्  ।  
देवानां भवनाद्वामे उच्छ्राया[?या]मसमं विना  ॥ पौस्_३८।१३९ ॥  
  
यथोक्तं मुख्यकल्पाद् वै हेत्वपेक्षावशाद् भुवः  ।  
व्यत्ययं कर्तुमिच्छेद्यः श्रद्धाभक्तिपुरःसरम्  ॥ पौस्_३८।१४० ॥  
  
पूजाहवनपूर्वं च आज्ञाम् आदाय दैशिकीम्  ।  
तथैव च समूहोत्थां भुवनान्तरवर्तिनाम्  ॥ पौस्_३८।१४१ ॥  
  
सुराणाम् अर्चितानां च कदाचिन्न विरोधकृत्  ।  
अन्यथा क्ष्मामराणां च भक्तिभागानुवर्तिनाम्  ॥ पौस्_३८।१४२ ॥  
  
आदृष्टविग्रहाणां च पीठानाम् अशुभं भवेत्  ।  
एवम् आयतनस्थानां गृहीतान्तरवर्तिनाम्  ॥ पौस्_३८।१४३ ॥  
  
विभवव्यूहमूर्तीनां मन्त्रमूर्तेर्ऽचने सति  ।  
विहितं वैष्णवानां च विप्रादीनाम् उपार्जनम्  ॥ पौस्_३८।१४४ ॥  
  
आराधनार्थम् आदौ तु मन्त्रान्तम् अखिलं तु वै  ।  
मुख्यत्वेनानुकल्पे हि यदन्यस्थण्डिलादिकैः  ॥ पौस्_३८।१४५ ॥  
  
ऊनम् अष्टाष्टकाच्चापि भोगजालाद् असम्भवे  ।  
सर्वेषाम् एव भोगानां कर्मणां कमलो ऽद्भव  ॥ पौस्_३८।१४६ ॥  
  
ऊनाधिकविशालार्था भगवद्यागलक्षणा  ।  
विधेया परमा शान्तिः सततं च शुभार्थिना  ॥ पौस्_३८।१४७ ॥  
  
  
पौष्कर उवाच ---  
  
सर्वदोषप्रशमनी यथा कार्याथ देशिकैः  ।  
शान्तिर्मान्त्री परा देवी ताम् आदिश जगत्पते  ॥ पौस्_३८।१४८ ॥  
  
  
श्रीभगवानुवाच ---  
  
सर्वदोषप्रशमनं भक्तानां भावितात्मनाम्  ।  
हितं पूर्वोदितं चक्रं पङ्कजं वेश्मवर्जितम्  ॥ पौस्_३८।१४९ ॥  
  
यस्माद्वा स्थाप्य पीठं च विष्वक्सेनान्तम् अर्चनम्  ।  
नोपुयज्यति वै तत्र ऋते सर्वेश्वरार्चनात्  ॥ पौस्_३८।१५० ॥  
  
व्यतिरिक्ता निराशानाम् अम्बरस्थाम्बरेषु च  ।  
विधिज्ञेन स्थितिः कार्या ऋग्विदर्चापयेत् ततः  ॥ पौस्_३८।१५१ ॥  
  
पीठम् अश्रान्वितं कृत्वा पुरं त्वाचरणान्वितम्  ।  
तत्र पूर्वोदितन्यासं कुर्याद् आधारपूर्वकम्  ॥ पौस्_३८।१५२ ॥  
  
स्वदेहवत् तमालक्ष्य स्मृत्वाध्यक्षप्रकाशितम्  ।  
तद् वाचकेन मूर्तेस्तु चित्सामान्येन साम्प्रतम्  ॥ पौस्_३८।१५३ ॥  
  
यथेह च सवेद्यादि स्मृत्वा युक्तस्वविग्रहे  ।  
न हि साङ्कर्यदोषो ऽस्ति अध्यक्षाधिष्ठिते सति  ॥ पौस्_३८।१५४ ॥  
  
तथैवाधारशक्त्यादि विष्वक्सेनान्तम् अर्चनम्  ।  
निर्देषं मण्डले किन्तु भगवच्छब्दपूर्वकम्  ॥ पौस्_३८।१५५ ॥  
  
सर्वस्य नाम चोच्चार्य तदन्ते त्वात्मने नमः  ।  
एवम् आसनदेवानां धर्मादीनां समर्चनम्  ॥ पौस्_३८।१५६ ॥  
  
स्थानभेदस्थितानां च कृत्वा तदनु पौष्कर  ।  
मण्डले मन्त्रमूर्तीनाम् आहूतानां समर्चनम्  ॥ पौस्_३८।१५७ ॥  
  
सम्पूर्णं शान्तये तत्स्याद् असम्पूर्णम् अशान्तये  ।  
अतः स्वशक्त्या शान्त्यर्थे सदानं वह्नितर्पणम्  ॥ पौस्_३८।१५८ ॥  
  
भगवद्यागपूर्वं तु सर्वत्र विहितं सदा  ।  
तच्च ज्ञानानुविद्धेन कर्मणार्घ्यादिकैः सह  ॥ पौस्_३८।१५९ ॥  
  
सम्यक्ततो द (?र)यीं ज्ञात्वा सद्रव्यं संस्थितं शुभम्  ।  
यथा बीजाङ्कुराभ्यां तु अनन्यत्वमनादिमत्  ॥ पौस्_३८।१६० ॥  
  
फलाप्तये फलेप्सूनां जगत्यस्मिंस्तथाब्जज  ।  
अन्योन्यानुगतत्वं हि संस्थितं ज्ञानकर्मणोः  ॥ पौस्_३८।१६१ ॥  
  
ज्ञातव्यम् अविवेकाच्च बुध्या तु सुविशुद्धया  ।  
भगवद्वासुदेवाख्यपरस्य परमात्मनः  ॥ पौस्_३८।१६२ ॥  
  
अनुग्रहार्थम् उल्लासं ज्ञानकर्मसमन्वितम्  ।  
मन्त्रमुद्रासमेतं च कर्मिणाम् अनुकम्पया  ॥ पौस्_३८।१६३ ॥  
  
तत्त्वशक्तिसमोपेतं ज्ञानाद्यैरन्वितं गुणैः  ।  
अणिमाद्यष्टकेनापि सिद्धिबीजेन वै सह  ॥ पौस्_३८।१६४ ॥  
  
शान्तये सर्वदोषाणां शश्वत् परपदाप्तये  ।  
परमेश्वरोल्लासः (१) पारमेश्वरम् उल्लासम् इत्यभिन्नं द्विजोत्तम  ।  
परिज्ञेयं यथा वह्नेर्निर्धूमस्यार्चिषः शुभाः  ॥ पौस्_३८।१६५ ॥  
  
समुद्रस्योर्मयो यद्वद् रश्मयो भास्करस्य च  ।  
सङ्कल्पाद् भक्तिपूर्वात् तु सूर्यवद्धृदयाम्बुजे  ॥ पौस्_३८।१६६ ॥  
  
करोति नित्यम् उदयं भव्यबुद्धेः महामहे  ।  
सङ्कल्पलक्षणैर् भोगैर् मखैरिष्ट्वा तु पूर्ववत्  ॥ पौस्_३८।१६७ ॥  
  
बहिः शुभतरैः पश्चात् भोगैर् आज्यादिकैस्ततः  ।  
तर्पितश्चानलाधारे यथोक्तविधिनाब्जज  ॥ पौस्_३८।१६८ ॥  
  
देशिकद्विजमूर्तिश्च सान्नपानधनादिना  ।  
परितोषं परं नीतं शान्तिं यच्छति वै पर(?रा)म्  ॥ पौस्_३८।१६९ ॥  
  
  
पौष्कर उवाच ---  
  
कर्मणां शान्तिकादीनाम् आधारे मण्डलादिके  ।  
ध्यातम् अस्य जगद्धातुर् ज्ञातुम् इच्छाम्यहं प्रभो  ॥ पौस्_३८।१७० ॥  
  
  
श्रीभगवानुवाच ---  
  
व्यक्तिः सम्पूज्यते या या ज्ञानाद्यैः सा गुणैर् युता  ।  
ज्ञातव्या कमलोद्भूत नित्या सर्वात्मना विभोः  ॥ पौस्_३८।१७१ ॥  
  
संसारदुःखशान्त्यर्थं तज्जा वा सा सुशान्तये  ।  
संयजेद् गोचरीकृत्य भक्त्या सुश्रद्धया तु वै  ॥ पौस्_३८।१७२ ॥  
  
वाचकैर् द्वादशार्णाद्यैः शश्वच्चाभिमताप्तये  ।  
विचित्राकृतिर् अस्त्राङ्गवस्त्रस्रग्भूषणादिकैः  ॥ पौस्_३८।१७३ ॥  
  
शक्तिपूतैः सुसम्पूर्णा तथान्यैः साधनैः स्वकैः  ।  
शुद्धसंविन्मयं त्वेवं व्यक्तविग्रहम् आच्युतम्  ॥ पौस्_३८।१७४ ॥  
  
पौरुषेण तु रूपेण स्मर्तव्यं सत्पदाप्तये  ।  
वपुषा सुन्दरेणैव दिव्येनाविकृतेन च  ॥ पौस्_३८।१७५ ॥  
  
मुञ्चन्तम् अनिशं देहाद् आलोकं ज्ञानलक्षणम्  ।  
प्रयत्नेन विना ज्ञानं न्यासकृद् ध्यायिनां महत्  ॥ पौस्_३८।१७६ ॥  
  
स्रग्वस्त्राभरणैर् युक्तं स्वानुरूपैर् अनूपमैः  ।  
चिन्मयैः स्वप्रकाशैस्तु अन्योन्यरुचिरञ्जितैः  ॥ पौस्_३८।१७७ ॥  
  
पूर्वकर्मानलार्तानान्ध्यायिनां स्वेदशान्तये  ।  
स्वदत्तेन्दुचयोत्थेन ह्लादेयद् गोगणेन तु  ॥ पौस्_३८।१७८ ॥  
  
विद्याकलाभिधे शक्ती सन्धत्ते शङ्खचक्रवत्  ।  
ज्ञानक्रियात्मके विद्धि इच्छासंवलिते ऽब्जज  ॥ पौस्_३८।१७९ ॥  
  
अनन्तशक्तिर् भगवांस्तम् अनन्तगुणं स्मृतम्  ।  
दृश्यदृष्टान्तसूर्येन्दुवह्नितत्त्वैर् विलक्षणम्  ॥ पौस्_३८।१८० ॥  
  
स्वबोधप्रत्ययेनैव इयत्तास्य विधीयते  ।  
सर्वम् एवैष भगवान् किमु सर्वम् अतः परम्  ॥ पौस्_३८।१८१ ॥  
  
ध्येयम् अस्य यदा भाति सा विद्या स्वात्मनि स्थिता  ।  
भक्त्या यथोचितध्यानाद् एतस्माद् एव शान्तये  ॥ पौस्_३८।१८२ ॥  
  
एवम् अस्य परं रूपं परमं विनिबोधतु  ।  
ध्यायिनां भव्यबुद्धीनां परमानन्ददं हि यत्  ॥ पौस्_३८।१८३ ॥  
  
धनुकुञ्चितनीलालिग (?द) लिताञ्जनसन्निभैः  ।  
कर्पूरधूसरैर्दिव्यैः पुष्पसंवलितान्तरैः  ॥ पौस्_३८।१८४ ॥  
  
किरीटमकुटाक्रान्तैः शोभितं सुशिरोरुहैः  ।  
स्थलाब्जकाशसङ्काशपद्मरागरुचिप्रभैः  ॥ पौस्_३८।१८५ ॥  
  
पाणिपादतलै रक्तैर्वदनैर् अधरादिकैः  ।  
नासाश्रवणरन्ध्रान्तैर् मुक्ताभासादिकैर् द्विजैः  ॥ पौस्_३८।१८६ ॥  
  
ईषदारक्तगोक्षीरशुद्धनीलाब्जलोचनैः  ।  
एवं हृत्पुण्डरीके प्राक् पुण्डरीकाक्षम् अच्युतम्  ॥ पौस्_३८।१८७ ॥  
  
नानामन्त्रप्रभाकान्तिध्यानम् इच्छाप्रदं भवेत्  ।  
बहिर्वै मण्डले ध्यानं भवदुःखं नयेत् क्षयम्  ॥ पौस्_३८।१८८ ॥  
  
परस्माद् भगवत्तत्त्वाद् अनन्यत्वेन वर्तते  ।  
अत्र स्थितं बहिर्ज्ञेयं मन्त्रव्यूहं सदोदितम्  ॥ पौस्_३८।१८९ ॥  
  
नानाव्यक्तिस्वरूपेण भविनां मोक्षदं हि यत्  ।  
तत्र तावत् परिज्ञेया क्रमशो वै पुरोदिताः  ॥ पौस्_३८।१९० ॥  
  
निर्दिष्टलक्षणा ब्रह्मन् वराहाद्यास्तु शक्तयः  ।  
तासां व्यक्तं क्रमाद् ध्यानं यथावत् प्राक् प्रकाशितम्  ॥ पौस्_३८।१९१ ॥  
  
परस्य ब्रह्मणस्त्वेवं नित्या वा व्यापकामला  ।  
मूर्तिर्वै वासुदेवाख्या त्वभेदेन स्थिताब्जज  ॥ पौस्_३८।१९२ ॥  
  
ज्वाला ज्योत्स्त्ना प्रभा यद्वत् वह्नेर् इन्दोर् विवस्वतः  ।  
स्वेच्छया यो ऽभिमानाख्यरूपं धत्ते यथोदितम्  ॥ पौस्_३८।१९३ ॥  
  
अनुग्रहार्थम् एवं वै भगवन्मन्त्रशक्तयः  ।  
व्ययञ्जयन्ति स्वकं रूपम् आभिमानिकम् उत्तमम्  ॥ पौस्_३८।१९४ ॥  
  
यमालम्ब्याचिरेणैव जपाद् ध्यानात् समर्चनात्  ।  
सर्वम् आप्नोति मन्त्रज्ञः तव भक्तिप्रदः स्थितः  ॥ पौस्_३८।१९५ ॥  
  
साहजं प्राकृतं कर्मबन्धं कर्मात्मजं हि यत्  ।  
संस्थितं हि यथा ताम्रं धातोरब्जज कालिकम्  ॥ पौस्_३८।१९६ ॥  
  
भूत्वा सर्वज्ञशक्तिः सा स्वयं मन्त्रतरात्मना  ।  
क्रमात् कर्मात्मतत्त्वानाम् अनुवेधं करोति च  ॥ पौस्_३८।१९७ ॥  
  
भक्तियुक्तम् असम्बाधं शश्वद् ये चाप्नुवन्ति ते  ।  
पिबन्ति परमं ब्रह्म ईशं मन्त्रात्मनाप्तये  ॥ पौस्_३८।१९८ ॥  
  
लब्धाधिकाराः क्रमशः सम्प्राप्य स्वेश्वरे पदे  ।  
प्रयान्ति मन्त्रसामर्थ्याद् यस्मान्नायान्ति ते पुनः  ॥ पौस्_३८।१९९ ॥  
  
ज्ञात्वैवं कमलोद्भूत ध्येयाः पूज्यास्तथैव हि  ।  
ये प्रधानतरा मन्त्रा मूर्तयो ऽपि जगत्प्रभोः  ॥ पौस्_३८।२०० ॥  
  
आराधनाज्जपाद् ध्यानात् परिज्ञानाच्च ते शुभम्  ।  
यच्छन्ति पदम् आत्मीयं तत् तद् अक्षयम् आच्युतम्  ॥ पौस्_३८।२०१ ॥  
  
दहन्ति वह्निवत् कर्मजालं कर्मात्मनां महत्  ।  
एवं ज्ञात्वाब्जसम्भूत सुप्रसिद्धैस्तु वाचकैः  ॥ पौस्_३८।२०२ ॥  
  
द्वादशाक्षरपूर्वैस्तु षडष्टाक्षरपश्चिमैः  ।  
स्वसञ्ज्ञाख्यैः स्वबीजैर्वा सम्प्राप्तैर् देशिकाननात्  ॥ पौस्_३८।२०३ ॥  
  
स्मर्तव्या वासुदेवाख्या द्विभेदाः परमेश्वराः  ।  
चत्वारश्चानिरुद्धान्ताश्चतुर्व्यूहव्यवस्थया  ॥ पौस्_३८।२०४ ॥  
  
एवम् अन्ये वराहाद्याश्चतुर्व्यूहेन वै सह  ।  
तथैव केशवाद्या ये द्वादशाः (?श) सम्प्रकीर्तिताः  ॥ पौस्_३८।२०५ ॥  
  
अनुज्झितस्वरूपस्य नानामूर्तियुतस्य च  ।  
नानाव्यत्ययसंस्थस्य यजनं चतुरात्मनः  ॥ पौस्_३८।२०६ ॥  
  
यत् तु नानार्थसिद्ध्यर्थं तथा रुचिगुणाप्तये  ।  
सम्यग् ज्ञात्वा तु षाड्गुण्यं महिमा शान्तता परा  ॥ पौस्_३८।२०७ ॥  
  
प्राप्तुम् इच्छति यच्छीघ्रं धीमता तेन पौष्कर  ।  
पूजनीयं यथावस्थम् अध्यक्षान्तं हि केवलम्  ॥ पौस्_३८।२०८ ॥  
  
प्राग्वद्विभवमूर्तीनां पञ्च व्यूहाद्यपेक्षया  ।  
ऐश्वर्यपूर्वषाड्गुण्यं चातुरात्म्याद्यम् इच्छति  ॥ पौस्_३८।२०९ ॥  
  
सप्रद्युम्नाच्युताध्यक्षवासुदेवाद्यम् अर्चयेत्  ।  
यः पुनर्मूर्तिपूर्वं तु इच्छेद् गुणगणं महत्  ॥ पौस्_३८।२१० ॥  
  
सङ्कल्पसिद्धयः सर्वा विविधाश्चाणिमादयः  ।  
सर्वेश्वरो ऽनुगन्तव्य अध्यक्षान्तं तु साच्युतम्  ॥ पौस्_३८।२११ ॥  
  
प्रद्युम्नान्तं तु सततं समाधावर्चने हितम्  ।  
मुख्यत्वेन तु वै यस्य चलाद्यं गुणसङ्ग्रहम्  ॥ पौस्_३८।२१२ ॥  
  
प्रतिभाति गुरोर्वक्त्रं धीरं तस्यार्चने पुनः  ।  
वासुदेवाच्युताध्यक्षक्रमं प्रद्युम्नपश्चिमम्  ॥ पौस्_३८।२१३ ॥  
  
षट्कं तु वीर्यपूर्वं वै इच्छत्याराधनात्तु यः  ।  
अप्रद्युम्नं तम् अध्यक्षमच्युतं संयजेत्तदा  ॥ पौस्_३८।२१४ ॥  
  
तेजःपूर्वं तु षाड्गुण्यं योर्ऽचनाद् अभिवाञ्छति  ।  
तस्यार्चने तु विहितं भूयो ऽध्यक्षादिकं त्रयम्  ॥ पौस्_३८।२१५ ॥  
  
प्रागर्चनात्तु मूर्तीनां केवलाद् अर्चनात् तु वा  ।  
कैवल्यं भगवत्तत्त्वं मन्त्रज्ञः समवाप्नुयात्  ॥ पौस्_३८।२१६ ॥  
  
मूर्तित्रयं तदन्ते यत् सर्वगं यद्यपि स्थितम्  ।  
तथापि विश्वविभवं यत्सत्यं त्वात्मना प्रभुः  ॥ पौस्_३८।२१७ ॥  
  
ज्ञात्वैवम् अर्चनीयं तु तमेव समनन्तरम्  ।  
जाग्रद् ईश्वरम् अध्यक्षं त्वया नाथात्मना सह  ॥ पौस्_३८।२१८ ॥  
  
त्रयाणाम् अच्युतादीनां प्राथम्येन तु पूजनात्  ।  
तत्पदेष्वादिदेवस्य क्रमाद् आराधयेत् त्रयम्  ॥ पौस्_३८।२१९ ॥  
  
चातुरात्मीययोगेन गुणानाम् एवम् अर्चनम्  ।  
कुर्याद् वै विधिवन्मन्त्री यथा तदवधारय  ॥ पौस्_३८।२२० ॥  
  
ज्ञानं बलमथैश्वर्यं वीर्यं च तदनन्तरम्  ।  
चतुष्टयम् इदं भिन्नं यजनात् सिद्धिकृत् सकृत्  ॥ पौस्_३८।२२१ ॥  
  
बलम् ऐश्वर्यवीर्ये च तेजोनिष्ठं चतुष्टयम्  ।  
यं य इच्छत्यभिमतं परिज्ञानाद् अवाप्नुयात्  ॥ पौस्_३८।२२२ ॥  
  
तेजः शक्तिस्तथा ज्ञानं बलं वीर्यान्तम् एव हि  ।  
इष्टं चतुष्टयं दद्यात् मन्त्रिणाम् इदम् अब्जज  ॥ पौस्_३८।२२३ ॥  
  
ज्ञानात्मने समुच्चार्य प्रणवाद्यं पदं शुभम्  ।  
यथा ज्ञानगुणस्योक्तं सर्वेषाम् एवमेव हि  ॥ पौस्_३८।२२४ ॥  
  
अनुज्झितक्रमेणैव व्यत्ययेनोदितेन च  ।  
मोक्षभोगाप्तये त्वेवम् अर्चनं विविधं स्मृतम्  ॥ पौस्_३८।२२५ ॥  
  
भेदभिन्नं जगद्योनेर् अभेदेन यजेत् पुनः  ।  
द्वादशारे महाचक्रे तथासङ्ख्यच्छदोदरे  ॥ पौस्_३८।२२६ ॥  
  
गुणातीतस्तु भगवान् पूर्ववत् कणिकान्तरे  ।  
द्वादशाक्षरमन्त्रेण पत्रगं हि तदक्षरैः  ॥ पौस्_३८।२२७ ॥  
  
नमः प्रणवसंरुद्धैः प्रादक्षिण्येन प्राक् पदात्  ।  
प्राप्तये गुणभूतानां षट्कयुक्तं हि यच्च ते  ॥ पौस्_३८।२२८ ॥  
  
दिव्यानां चातुरात्म्यानां त्रयं सञ्चरितं हि यत्  ।  
त्रयं गुणमयं चान्यत् चाकाराणां क्रमाद् यजेत्  ॥ पौस्_३८।२२९ ॥  
  
उपायैस्तैः फलप्राप्त्यै तस्माद् यष्टव्यम् इच्छया  ।  
भक्तिश्रद्धासमेतेन ज्ञानपूर्वेण कर्मणा  ॥ पौस्_३८।२३० ॥  
  
स्ववर्णाश्रमधर्मेण सह सम्यक् समाधिना  ।  
आ अनुग्रहकालाच्च यावज्जीवावधि द्विज  ॥ पौस्_३८।२३१ ॥  
  
तीव्रप्रभावशान्ताच्च ज्ञानम् आराधनेन च  ।  
देहेनानेन तेनैव ह्यनेनान्यतरेण वा  ॥ पौस्_३८।२३२ ॥  
  
मन्दमन्दवशाद् भाववशाद् अमरपूजितः  ।  
एवं यद् अधिकारेण कुर्याद् आराधनं हि यः  ॥ पौस्_३८।२३३ ॥  
  
भोगैर्यथोदितैः शुद्धैः क्रियाभिर्विविधैस्ततः  ।  
निष्पत्तौ तु क्रियाङ्गानां हृदास्त्रार्घ्यं स्वमन्त्रराट्  ॥ पौस्_३८।२३४ ॥  
  
नानर्चितं विभोर्भोगं कल्पितं विनिवेद्य च  ।  
प्रणवाद्यन्तकेनैव सनमस्कपदेन तु  ॥ पौस्_३८।२३५ ॥  
  
कल्पयामीति नाम्ना तद् भोगानां विध्युपार्जनम्  ।  
धिया निवेदनं तेषां शिरसावनतेन यत्  ॥ पौस्_३८।२३६ ॥  
  
समर्पणे यद् विज्ञेयं वाचकेन हृदेश्वरात्  ।  
पूरकेण हृतानां प्राक् बहिःस्थानां क्रमेण तु  ॥ पौस्_३८।२३७ ॥  
  
हृदयङ्गमसञ्ज्ञं यत् पञ्चकं त्वर्हणादिकम्  ।  
कृतम् अञ्जलिमुद्रायां श्रद्धापूतेन चेतसा  ॥ पौस्_३८।२३८ ॥  
  
निवेदनीयं बहुधा यथासम्भवमेव वा  ।  
परमाश्रित्य वै यत्तु इन्द्रियैः संयतैः सह  ॥ पौस्_३८।२३९ ॥  
  
वदनं नासिकारन्ध्रे स्थगयित्वाम्बरेण तु  ।  
स्वश्वासोपहतं चैव न भवेत् तद् यथाब्जज  ॥ पौस्_३८।२४० ॥  
  
सुभर्जितानां बीजानां प्रसवं न पुनर्यथा  ।  
क्रियाफलानां च तथा प्रथमं चाच्युतार्चनात्  ॥ पौस्_३८।२४१ ॥  
  
आस्तां तावन्महाबुद्धे कर्मसञ्ज्ञं हिताच्चयुतम्  ।  
फलहीनं हि चामूलाद् भवक्षयकरं परम्  ॥ पौस्_३८।२४२ ॥  
  
अश्वमेधादयो यज्ञा नूनं कर्मफलप्रदाः  ।  
ते ऽपि सन्मन्त्रभक्तानां न यच्छन्ति फलं स्वकम्  ॥ पौस्_३८।२४३ ॥  
  
ज्ञस्वभावास्तु वै यज्ञाः सम्यग्बुध्वा पराशयम्  ।  
यछन्ति परमां शान्तिं भगवत्तत्त्ववेदिनाम्  ॥ पौस्_३८।२४४ ॥  
  
स्वर्गाद्यं फलमन्येषां मर्त्यभोगं तु वेप्सितम्  ।  
फलम् आमुष्मिकं चैव ऐहिकं वाब्जसम्भव  ॥ पौस्_३८।२४५ ॥  
  
कृत्वा बुद्धिनिविष्टं तु जपादीन् श्रद्धया चरेत्  ।  
भक्तिपूतेन विप्रेन्द्र तात्पर्येण तु वै सह  ॥ पौस्_३८।२४६ ॥  
  
साङ्गं सपरिवारं च इष्ट्वैवम् अजम् अव्ययम्  ।  
शक्तिव्यक्तिविभेदेन आदिमूर्तिक्रमात्तु वै  ॥ पौस्_३८।२४७ ॥  
  
ऋङ्मयेनाथ यजुषा पूजनीयं तमेव हि  ।  
अचिराख्ये पदे मन्त्रे तन्त्रैर् अभिमताप्तये  ॥ पौस्_३८।२४८ ॥  
  
परं ब्रह्म परं धाम पवित्रं परमैश्वरम्  ।  
सामर्थ्याद् अच्युतं नेत्रा नाम्ना यत्समुदाहृतम्  ॥ पौस्_३८।२४९ ॥  
  
व्यक्तम् अस्य परब्रह्म क्वचिन्नयनलक्षणम्  ।  
अन्तर्निगूढमन्त्राणां वर्तते ऽन्यत्र वै बहिः  ॥ पौस्_३८।२५० ॥  
  
अत एव षडङ्गानि पञ्चाङ्गानि महामते  ।  
वाचकानि तु वाच्यानि युक्तान्याराधनात्तु वै  ॥ पौस्_३८।२५१ ॥  
  
नेत्राख्यं भगवत्तत्त्वं यदङ्गेभ्यो ऽतिरिच्यते  ।  
शिरो ऽम्बरे तु मन्त्राणां प्रधानेतरवर्तिनाम्  ॥ पौस्_३८।२५२ ॥  
  
स्वबीजं विनियोक्तव्यं स्थित्यर्थं प्राक् प्रभात्मकम्  ।  
परावरस्वरूपेण स्मरेत् तत्स्थं दिगीश्वरम्  ॥ पौस्_३८।२५३ ॥  
  
औदयेन तु योगेन मन्त्राणि च परात् पदात्  ।  
यथाक्रमस्थान्याहूय अर्चनावसरं प्रति  ॥ पौस्_३८।२५४ ॥  
  
निवेश्य च यथाशास्त्रम् अस्त्रावरणपश्चिमम्  ।  
सम्पन्ने विधिवद् यागे पुनः सर्वेश्वरे हरौ  ॥ पौस्_३८।२५५ ॥  
  
क्रमात् प्रविलयं कुर्यात् साधकः सिद्धिम् इच्छताम्  ।  
एवं नियन्तृशक्तिर् वै नेत्राख्या पारमेश्वरी  ॥ पौस्_३८।२५६ ॥  
  
प्रभा (?भ) वत्वेन मन्त्राणाम् अप्ययत्वेन वर्तते  ।  
बहिर्वा कमले हार्दे स्मर्तव्या सामलान्तरे  ॥ पौस्_३८।२५७ ॥  
  
निषेधाख्येन बीजेन सानुस्वारेण स्वेनं च  ।  
सहस्रानलसूर्येन्दुवराहायुतभास्वरा  ॥ पौस्_३८।२५८ ॥  
  
वाच्यवाचकयोगेन माननीयं सदैव हि  ।  
सहसृष्टिस्वरेणैव सृष्टौ सर्वं यद् ईप्सितम्  ॥ पौस्_३८।२५९ ॥  
  
भोगबीजम् अखण्डं च प्रतीपं मन्त्रिणां पुनः  ।  
शश्वद् अज्ञानानुसिद्धं च सम्प्रयच्छति पूजनात्  ॥ पौस्_३८।२६० ॥  
  
नित्यमन्त्रोपसंहारवेलायाम् उदये ऽपि च  ।  
यथावद् आदौ बोद्धव्यं क्रमान् मन्त्रं यथास्थितम्  ॥ पौस्_३८।२६१ ॥  
  
बीजं पिण्डं पदाख्यं च तथा मन्त्रं सलक्षणम्  ।  
भेदम् एतद्धि मन्त्राणां फलं भेदेन चान्वितम्  ॥ पौस्_३८।२६२ ॥  
  
नानावाच्यस्वरूपेण यतः सर्वेश्वरः स्थितः  ।  
चतुष्प्रकारैर् अमलैर्वाचकैर् उपचर्यते  ॥ पौस्_३८।२६३ ॥  
  
वाचकानां हि वाच्यानाम् एवमस्ति परस्परम्  ।  
आपेक्षिकं वैश्वरूप्यं संसिद्धे नियमे सति  ॥ पौस्_३८।२६४ ॥  
  
विना पिण्डाक्षरैर्ब्रह्मन् सञ्ज्ञाख्यैः पदलक्षणैः  ।  
स्वकैर्बीजाक्षरैः कुर्याद् वाच्यस्य परिकल्पनम्  ॥ पौस्_३८।२६५ ॥  
  
सोपाङ्गानां तु चाङ्गानां द्वादशानां स्वसञ्ज्ञया  ।  
केवलानां तु षण्णां वै पञ्चानाम् अपि चेच्छया  ॥ पौस्_३८।२६६ ॥  
  
ते ऽनुस्वारयुताः सर्वे कार्याः प्रणवमध्यगाः  ।  
न्यासात्मवान् मनोमूर्तेः सामान्याराधने परम्  ॥ पौस्_३८।२६७ ॥  
  
कर्मानुरूपमन्ते तु नमस्कारादिकं न्यसेत्  ।  
तथा फलाभिसन्धाने नमस्कारः प्रकीर्तितः  ॥ पौस्_३८।२६८ ॥  
  
सम्प्राप्तौ त्वणिमादीनां स्वाहाकारम् उदीरयेत्  ।  
आप्यायने तु वै वौषट् सर्वत्र कमलोद्भव  ॥ पौस्_३८।२६९ ॥  
  
वश्यार्थे चापि विद्वेषे दुष्टोच्चाटनकर्मणि  ।  
हुम्फट्कारं च विहितम् अन्योन्यप्रीतये वषट्  ॥ पौस्_३८।२७० ॥  
  
तृप्त्यर्थे बलिदाने च तेजसो ह्यभिवृद्धये  ।  
ऋते सप्रणवाद् विप्र नमस्कारपदात् तु वै  ॥ पौस्_३८।२७१ ॥  
  
मन्त्राणां कर्मसन्न्यासकर्तॄणां जातयो ऽपराः  ।  
निषिद्धास्तत्फलोपेतास्तथा सिद्धान्तिनां नृणाम्  ॥ पौस्_३८।२७२ ॥  
  
मन्त्रसिद्धान्तवेतॄणां मन्त्रज्ञानां विशेषतः  ।  
तथा तन्त्रान्तरज्ञानां मन्त्रिणां कमलोद्भव  ॥ पौस्_३८।२७३ ॥  
  
सह जातिगणेनैव विधिना मन्त्रसिद्धयः  ।  
फलार्थिनाम् अनुज्ञाताः कामभोगरतात्मनाम्  ॥ पौस्_३८।२७४ ॥  
  
प्रकृतिप्रत्ययाधीना मालामन्त्रादिकास्तु ये  ।  
श्रुतिमन्त्रैः समोपेतास्तुतिमन्त्राश्च ये स्मृताः  ॥ पौस्_३८।२७५ ॥  
  
आवर्जयन्ति तज्ज्ञानां सततं चित्तम् अब्जज  ।  
नतिनः प्रणवाद्या ये त्यागपिण्डं तथाब्जज  ॥ पौस्_३८।२७६ ॥  
  
मन्त्राणां विविधार्थानां तेषां वै पारमेश्वरी  ।  
शक्तिर्नित्योदिता सूक्ष्मा सत्ताख्या ज्ञानलक्षणा  ॥ पौस्_३८।२७७ ॥  
  
आविश्वसाधनं कार्या तेषाम् इच्छा क्रियाब्जज  ।  
विकासयति सद् विप्र प्रदाने मुक्तये ऽपि च  ॥ पौस्_३८।२७८ ॥  
  
भक्तिक्रियापराणां च हितार्थं नित्यसेविनाम्  ।  
विद्वान् यथोक्तनीत्या तु ओषध्यो मूलम् ऊर्ध्वगाः  ॥ पौस्_३८।२७९ ॥  
  
दग्धाग्निनापि कुर्वन्ति सम्यग्ज्ञातक्रिये भुवि  ।  
किं पुनस्त्वागमज्ञैस्तु भक्त्या तु विधिपूर्वकम्  ॥ पौस्_३८।२८० ॥  
  
उपदेष्टा प्रबुद्धानां कुर्वन्ति च मनोहितम्  ।  
तेषां गन्ता रहः सर्वं बद्धाद्यं शब्दडम्बरम्  ॥ पौस्_३८।२८१ ॥  
  
हितं यत् पदमन्त्राणां समाश्रित्यानुपूर्वकम्  ।  
  
  
पौष्कर उवाच ---  
  
ज्ञातुम् इच्छामि भगवन् कालभेदेन वै सह  ।  
स्वरूपं मन्त्रसिद्धानाम् आगमानां यथास्थितम्  ॥ पौस्_३८।२८२ ॥  
  
  
  
कालभेदः ---  
  
  
श्रीभगवानुवाच ---  
  
कालम् एकं द्विजश्रेष्ठ तद् व्यापारवशात् पुनः  ।  
भिन्नमाभाति कर्तॄणां भगवद्भाविनां तु वै  ॥ पौस्_३८।२८३ ॥  
  
नाडिकाकलितं यद् वै अहोरात्रं तु षडृतु  ।  
पञ्चधा विषमांशैस्तद् आप्रभाताद् विभज्य च  ॥ पौस्_३८।२८४ ॥  
  
ब्राह्मं मुहूर्तम् आसाद्य मन्त्रज्ञः प्रयतः शुचिः  ।  
शोधयित्वा स्वकं देहम् आयामाद्यैर् यथोदितैः  ॥ पौस्_३८।२८५ ॥  
  
मन्त्रविन्यस्तदेहोत्थं कुर्यान् मन्त्रार्चनं ततः  ।  
जपस्तोत्रावसानं च यावद् आदित्यदर्शनम्  ॥ पौस्_३८।२८६ ॥  
  
कुर्याद् भोगार्चनं पश्चात् पुष्पमूलफलादिकम्  ।  
गते दिनाष्टमे भागे स्नानपूर्वं समाचरेत्  ॥ पौस्_३८।२८७ ॥  
  
प्राग्वदाराधनं मन्त्रं तृतीयप्रहरावधि  ।  
ततश्चतुर्थप्रहरे शास्त्राध्ययनम् आचरेत्  ॥ पौस्_३८।२८८ ॥  
  
चिन्तनं श्रवणोपेतं व्याख्यानं स्वधियेच्छया  ।  
अस्तङ्गते दिनकरे आसाद्याराधनालयम्  ॥ पौस्_३८।२८९ ॥  
  
कुर्यान्मन्त्रार्चनं सम्यग्जपध्यानसमन्वितम्  ।  
आसाद्य शयनं पश्चात् स्मरेन्मन्त्रेश्वरं हृदि  ॥ पौस्_३८।२९० ॥  
  
क्षपयित्वा निशांशं तु उत्थाय शयनात् ततः  ।  
योगं युञ्जीत वै मान्त्रं प्राग्वद्धृत्कमलोदरे  ॥ पौस्_३८।२९१ ॥  
  
तल्पम् आसाद्य वै भूयः प्रबुद्धः कमलोद्भव  ।  
उत्थाय शयनं त्यक्त्वा ततः पूर्वोक्तम् आचरेत्  ॥ पौस्_३८।२९२ ॥  
  
कालभेदम् इमं विद्धि शास्त्रभेदम् अथोच्यते  ।  
कर्तव्यत्वेन वै यत्र चातुरात्म्यम् उपास्यते  ॥ पौस्_३८।२९३ ॥  
  
क्रमागतैः स्वसञ्ज्ञाभिब्राह्मणैर् आगमं तु तत्  ।  
विद्धि सिद्धान्तसञ्ज्ञं च तत्पूर्वम् अथ पौष्कर  ॥ पौस्_३८।२९४ ॥  
  
नानाव्यूहसमेतं च मूर्तिद्वादशकं हि यत्  ।  
तथा मूर्त्यन्तरयुतं प्रादुर्भावगणं तु वै  ॥ पौस्_३८।२९५ ॥  
  
प्रादुर्भावान्तरयुतं धृ (वृ) तं हृत्पद्मपूर्वकम्  ।  
लक्ष्म्यादिशङ्खचक्राख्यगारुत्म्यसदिगीश्वरैः  ॥ पौस्_३८।२९६ ॥  
  
सगणैर् अस्त्रनिष्ठैस्तु तं विद्धि कमलोद्भव  ।  
मन्त्रसिद्धान्तसञ्ज्ञं च शास्त्रं सर्वफलप्रदम्  ॥ पौस्_३८।२९७ ॥  
  
विना मूर्तिचतुष्केण यत्रान्यद् उपचर्यते  ।  
मन्त्रेण भगवद् रूपं केवलं यागसंयुतम्  ॥ पौस्_३८।२९८ ॥  
  
युक्तं श्रियादिकेनैव कान्ताव्यूहेन पौष्कर  ।  
भिन्नैर् आभरणैर् अस्त्रैर् आवृतं च सविग्रहैः  ॥ पौस्_३८।२९९ ॥  
  
तन्त्रसिद्धान्तसञ्ज्ञं तच्छास्त्रं भोगापवर्गदम्  ।  
मुख्यानुवृत्तिभेदेन यत्र सिंहादयस्तु वै  ॥ पौस्_३८।३०० ॥  
  
चतुस्त्रिद्वयादिकेनैव योगेनाभ्यर्चिते तु वै (?न तु)  ।  
संवृताः परिवारेण स्वेन स्वेनान्वितास्तु वा  ॥ पौस्_३८।३०१ ॥  
  
यच्छक्त्याराधितं सर्वं विद्धि तन्त्रान्तरं तु तत्  ।  
एवं नानागमानां च सामान्यं विद्धि सर्वदा  ॥ पौस्_३८।३०२ ॥  
  
नामद्वयं च सिद्धान्तं पञ्चरात्रेति पौष्कर  ।  
एकैकं बहुभिर्भेदैर् आमूलादेव संस्थितम्  ॥ पौस्_३८।३०३ ॥  
  
नानाशयवशेनैव सिद्धाद्यैः प्रकटीकृतम्  ।  
सङ्क्षिप्तं सप्रपञ्चं च तृतीयम् उभयात्मकम्  ॥ पौस्_३८।३०४ ॥  
  
सेतिहासपुराणैस्तु वेदैर् वेदान्तसंयुतैः  ।  
ये जन्मकोटिभिः सिद्धास्तेषाम् अन्तो ऽत्र वै स्मृतः  ॥ पौस्_३८।३०५ ॥  
  
(य) तस्मात् सम्यक् परं ब्रह्म वासुदेवाख्यम् अव्ययम्  ।  
एतस्मात् प्राप्यते शास्त्राद् ज्ञानपूर्वेण कर्मणा  ॥ पौस्_३८।३०६ ॥  
  
सिद्धान्तसञ्ज्ञा विप्रास्य सार्थका अत एव हि  ।  
पुराणं वेदवेदान्तं तथान्यत्साङ्ख्ययोगजम्  ॥ पौस्_३८।३०७ ॥  
  
पञ्चप्रकारं विज्ञेयं यत्र रात्र्यायते ऽब्जज  ।  
फलोत्कर्षवशेनैव पञ्चरात्रमिति स्मृतम्  ॥ पौस्_३८।३०८ ॥  
  
सदागमाख्यं मूलं तु परब्रह्मप्रकाशकम्  ।  
दिव्यसिद्धिप्रदं चैव शान्तिकृद् विघ्नकर्मणाम्  ॥ पौस्_३८।३०९ ॥  
  
इति श्रीपाञ्चरात्रे महोपनिषदि पौष्करसंहितायां अधिकारनिरूपणं नाम अष्टात्रिंशो ऽध्यायः ॥  
  
(समुदितश्लोकसङ्ख्या ३१३)  
  
  
____________________________________________________________________________________________  
  
  
  
अथ एकोनचत्वारिंशो ऽध्यायः  
  
  
पौष्कर उवाच ---  
  
प्रमाणम् आगमानां च ससञ्ज्ञं परमेश्वर  ।  
ज्ञातुमिच्छाम्यहं शश्वत् सम्बन्धं विबुधादिकम्  ॥ पौस्_३९।१ ॥  
  
  
श्रीभगवानुवाच ---  
  
सङ्क्षिप्तं त्रिप्रकारं च कनीयोमध्यमोत्तमम्  ।  
अनुष्टुप् छन्दोबन्धेन बद्धं श्लोकशतात् तु यत्  ॥ पौस्_३९।२ ॥  
  
पादसञ्ज्ञं हि तच्छास्त्रं मूलाख्यं द्विगुणं च तत्  ।  
यत् सार्धं शतसङ्ख्यं तु तदुद्धारम् इति स्मृतम्  ॥ पौस्_३९।३ ॥  
  
न्यूनभेदास्त्रयस्त्वेते ऊनाधिक्येन वै सह  ।  
बहुधा चापि सर्वेषां न सञ्ज्ञा चलते पुनः  ॥ पौस्_३९।४ ॥  
  
सार्धं शतद्वयं यद् वै परिज्ञेयं तदुत्तरम्  ।  
बृहदुत्तरसञ्ज्ञं च यद् एतद् द्विगुणं भवेत्  ॥ पौस्_३९।५ ॥  
  
सार्धं सहस्रसङ्ख्यं तु कल्पं तत् समुदाहृतम्  ।  
त्रयस्यास्य परिज्ञेयम् ऊनाधिक्यं पुनः शतैः  ॥ पौस्_३९।६ ॥  
  
एवं सञ्ज्ञान्तरास्त्वन्ये आगमाः सन्त्यनेकशः  ।  
कल्पैकदेशास्ते सर्वे परिज्ञेयास्तथाब्जज  ॥ पौस्_३९।७ ॥  
  
आ सहस्रत्रयात् सार्धात् षट्सहस्त्रं हि सोत्तरम्  ।  
द्विषट्सहस्रपर्यन्तं संहिताख्यं तदागमम्  ॥ पौस्_३९।८ ॥  
  
ये चान्ये चान्तरालं वै शास्त्रार्थेनाधिकैः शतैः  ।  
सर्वेषां संहितासञ्ज्ञा बोद्धव्या कमलोद्भव  ॥ पौस्_३९।९ ॥  
  
सपादलक्षपर्यन्ता ये च शास्त्राण्यतोर्ध्वतः  ।  
सहस्रशतमानेन आधिक्येन प्रकाशिताः  ॥ पौस्_३९।१० ॥  
  
कल्पस्कन्धात् तु ते सर्वे परिज्ञेयाः क्रमेण तु  ।  
लक्षाधिकैस्तु बहुभिः सहस्रैस्तु शतान्वितैः  ॥ पौस्_३९।११ ॥  
  
सार्धकोटित्रयान्तं च तच्च तन्त्राख्यम् आगमम्  ।  
नवप्रकारमित्येतद् भेदमुक्तं त्रयस्य च  ॥ पौस्_३९।१२ ॥  
  
यत्रान्तरालसङ्ख्यानाम् असङ्ख्येयं प्रवर्तते  ।  
युगानुसारबोधेन त्रैगुण्यवलितेन च  ॥ पौस्_३९।१३ ॥  
  
दिव्याद्यवान्तरान्तेन सम्बन्धेन च भूरिणा  ।  
अप्रमेयाभिधानं च अत ऊर्ध्वं समागमः  ॥ पौस्_३९।१४ ॥  
  
कालेन सह निर्यान्तम् असङ्ख्यं परमेश्वरात्  ।  
तद् वै विदितवेद्यानां सिद्धानां संस्थितं हृदि  ॥ पौस्_३९।१५ ॥  
  
यैः स्वबोधप्रमाणेन कोटिसङ्ख्यं प्रकाशितम्  ।  
पादान्ता यस्य वै भेदाः क्रमशः समुदाहृताः  ॥ पौस्_३९।१६ ॥  
  
यत्र यत्रेच्छया जातं मतभेदेन वै सह  ।  
क्रियान्तराश्च बहवः शुद्धा राजस-तामसाः  ॥ पौस्_३९।१७ ॥  
  
आद्यं सर्वागमानां च पारमेश्वरम् आगमम्  ।  
प्रमाणपरिशुद्धं च हितम् अब्जज सात्वतम्  ॥ पौस्_३९।१८ ॥  
  
सिद्धान्ते भगवत् तत्त्ववेदिनः परमार्थतः  ।  
क्रमागतश्च तैः प्राप्तं मुक्तये भविनां तु वै  ॥ पौस्_३९।१९ ॥  
  
  
पौष्कर उवाच ---  
  
विभोः सर्वेश्वराद्येन स्वीकृतं पारमेश्वरम्  ।  
अप्रमेयं महत् शास्त्रम् अनन्तं गगनोपमम्  ॥ पौस्_३९।२० ॥  
  
  
श्रीभगवानुवाच ---  
  
सर्वेश्वरस्य च विभोर् अव्ययस्याच्युतस्य च  ।  
वाच्यस्य वासुदेवस्य अप्रमेयाख्यम् आगमम्  ॥ पौस्_३९।२१ ॥  
  
अपृथग्लक्षणं विद्धि स्वस्य शब्दं यथा द्विज  ।  
ज्ञानात्मसञ्ज्ञम् आत्मानं नीतं वै स्वेच्छया द्विज  ॥ पौस्_३९।२२ ॥  
  
स्वभावमाप्तकामस्य तस्यैतत् स्ववशस्य च  ।  
ज्ञानांशेनाभिमानाख्यं गुणशक्तिमयं महत्  ॥ पौस्_३९।२३ ॥  
  
गृहीतस्वयम् आत्मानम् अतीन्द्रियम् अनश्वरम्  ।  
शब्दमूर्तिः स भगवान् स्वेच्छया स्वयमेत्य च  ॥ पौस्_३९।२४ ॥  
  
विश्रान्तं ज्ञानमूर्तौ तु स च सङ्कर्षणो विभुः  ।  
स्वयं वीर्यम् अनन्तं च मूर्छितं ज्ञानमूर्तिना  ॥ पौस्_३९।२५ ॥  
  
गुणं शक्तिमयं यस्य प्रकाशाख्यं तु विग्रहम्  ।  
आभिमानिकम् अक्षोभ्यं प्रद्युम्नाख्यं तु शाश्वतम्  ॥ पौस्_३९।२६ ॥  
  
महता तेन भूतेन शास्त्रं विद्युत्प्रभोज्वलम्  ।  
श्वसितं वीर्यमूर्तिस्तु प्रविष्टः स्वयमेव हि  ॥ पौस्_३९।२७ ॥  
  
अथ वीर्यात्मना विप्र प्रसरं तैजसं महत्  ।  
जनितं चानिरुद्धेति धत्ते यो ऽनश्वरं वपुः  ॥ पौस्_३९।२८ ॥  
  
गुणशक्तिगुणोपेतम् अपराजितम् अक्षयम्  ।  
त्यक्तम् उद्गारवत् शास्त्रं प्रद्युम्नेन महात्मना  ॥ पौस्_३९।२९ ॥  
  
आदाय विधृतं तद् वै अनिरुद्धात्मना हृदि  ।  
गुणव्यक्तिमयं देवं वागीशम् असृजत् प्रभुः  ॥ पौस्_३९।३० ॥  
  
अनिरुद्धो ऽव्ययात्मा च अर्थयुग्मं तदागमम्  ।  
अनुद्धृतम् असन्दिग्धं गतं चाव्ययतां ततः  ॥ पौस्_३९।३१ ॥  
  
यदंशाद् विदितं तद् वै ज्ञानमूर्ते स्वविग्रहे  ।  
अव्ययीकृतमाद्ये तु स्वरूपं ज्ञानमूर्तिना  ॥ पौस्_३९।३२ ॥  
  
नीतं समरसत्वं च प्रतिशास्त्रे प्रकाशिते  ।  
वागीश्वराच्च सिद्धानां तैरुद्धृत्य यथोदितम्  ॥ पौस्_३९।३३ ॥  
  
सम्यक् समुच्चयीकृत्य नवनीतं यथो(?था)दधेः  ।  
विभोर्विद्याधिदेवस्य ब्रह्मणो ऽस्य प्रकाशितम्  ॥ पौस्_३९।३४ ॥  
  
रुद्रादित्येन्द्रपूर्वाणां देवानां चोदितैर्द्विज  ।  
स्वांशोत्थानां च रुद्राद्यैः स्वांशोत्थैरर्थिनामपि  ॥ पौस्_३९।३५ ॥  
  
ब्रह्मणा नारदादीनां स्वसुतानां प्रकाशितम्  ।  
तेभ्यो लोकत्रयान्तस्थऋषीणां भावितात्मनाम्  ॥ पौस्_३९।३६ ॥  
  
स्वाभिप्रायवशेनैव नानाकालवशाद् अपि  ।  
नानादेशवशाच्चैव नानाजातिवशाद् अपि  ॥ पौस्_३९।३७ ॥  
  
इत्येतत् शास्त्रसम्बन्धं कथितं ते यथास्थितम्  ।  
सरहस्यं महाबुद्धे बोद्धव्यं हि यथार्थतः  ॥ पौस्_३९।३८ ॥  
  
इति श्रीपाञ्चरात्रे महोपनिषदि पौष्करसंहितायां आगमनिर्णयो नाम एकोनचत्वारिंशो ऽध्यायः ॥  
  
(समुदित श्लोकसङ्ख्या ३८)  
  
  
____________________________________________________________________________________________  
  
  
  
अथ चत्वारिंशो ऽध्यायः  
  
  
पौष्कर उवाच ---  
  
परिज्ञातं मया देव दोषोपशमनं महत्  ।  
शान्तिकं परमं यद् वै व्यत्ययात् सौमनस्यकृत्  ॥ पौस्_४०।१ ॥  
  
शास्त्रसम्बन्धपर्यन्तं प्रसङ्गात् त्वदनुग्रहात्  ।  
नानाधर्मप्रतिष्ठा च भविनां स्वर्गदा च या  ॥ पौस्_४०।२ ॥  
  
इदानीं ज्ञातुम् इच्छामि त्वत्तः सङ्क्षेपतस्ततः  ।  
सरहस्यं जगद्योनेः प्रतिमालक्षणादिकम्  ॥ पौस्_४०।३ ॥  
  
संविधानं प्रतिष्ठाख्यम् अशेषं पूर्वचोदितम्  ।  
क्षतदोषास्तु येर्ऽचानां मधूच्छिष्टोदिताः क्रियाः  ॥ पौस्_४०।४ ॥  
  
तास्त्वयोक्ताः पुरा देव मानोन्मानादिकैर्विना  ।  
आमूर्धदेशकेशीयं चरणान्तं हि लक्षणम्  ॥ पौस्_४०।५ ॥  
  
मया यथावन्न ज्ञातं नैपुण्येन जगत्पते  ।  
  
  
श्रीभगवानुवाच ---  
  
नानाधर्मप्रतिष्ठानं पुरा कृत्वा तु पौष्कर  ।  
मोक्षार्थम् आचरेच्छुद्धां प्रतिष्ठाम् आच्युतीं पराम्  ॥ पौस्_४०।६ ॥  
  
सुलक्षणे तु भूभागे गव्यैर् भक्तेन वै पुरा  ।  
प्राग्दिक्सिद्धिसमेतं तु वसुधालक्षणं च ते  ॥ पौस्_४०।७ ॥  
  
स्फुटम् उक्तं प्रतिष्ठार्थं विज्ञातव्यं तद् एव हि  ।  
जलाश्रयादिका या भूर्विविधैश्च विभूषिता  ॥ पौस्_४०।८ ॥  
  
वनौघवनसंयुक्तैर् ग्रामैः सह पुरादिकैः  ।  
प्रतिग्रहं प्रतिष्ठार्थं पूर्ववद् विधिपूर्वकम्  ॥ पौस्_४०।९ ॥  
  
सम्पाद्य कुसुमारामपर्यन्तं च सुविस्तरम्  ।  
उत्तमं वनयात्रान्तं ततः कुर्यात् सदेशिकः  ॥ पौस्_४०।१० ॥  
  
होराद्येन च लग्नेन मुहूर्तेनार्चितेन च  ।  
शकुने गागने भौमे चित्तसौख्यप्रदे शुभे  ॥ पौस्_४०।११ ॥  
  
किञ्चिद् अध्वावशिष्टे तु वस्तव्यं च वनाद् बहिः  ।  
शुभे ग्रहे ऽनुकूले च नक्षत्रे वासरे ऽपि च  ॥ पौस्_४०।१२ ॥  
  
कुर्याद् वनप्रवेशं च तत्रेष्टा वनदेवताः  ।  
आदाय लक्षणोपेतम् उपलं वै सितादिकम्  ॥ पौस्_४०।१३ ॥  
सुस्निग्धं सुस्वनं शुद्धं दोषैर्हीनं स्फुटादिकैः  ।  
वृक्षं वा लक्षणोपेतम् अक्षतं सरलं दृढम्  ॥ पौस्_४०।१४ ॥  
  
फलं (?ल) पुष्पप्रदं स्थूलं सक्षीरं वा तदुज्झितम्  ।  
नानाजाति च कर्मण्यं यज्ञाङ्गानां गुणावहम्  ॥ पौस्_४०।१५ ॥  
  
सत्त्वाद्यं तद् अधिष्ठातृबलिदानपुरःसरम्  ।  
कृत्वा विसर्जनं चैव मध्वाज्याक्तेन देशिकः  ॥ पौस्_४०।१६ ॥  
  
शस्त्रेण प्रहरं दद्याच्छेतव्यं शिल्पिना ततः  ।  
चन्दनं स्यन्दनं तत्र तथा सुरभिचन्दनम्  ॥ पौस्_४०।१७ ॥  
  
अगरु कर्णिकारं च काश्मर्यं रक्तचन्दनम्  ।  
बिल्वामलकचूताश्च तालवर्णकसिंहकाः  ॥ पौस्_४०।१८ ॥  
  
श्रीपर्णी नालिकेरं च नागमातृकपीनकम्  ।  
गव्यं कपित्थं च तथा हिम-तालतमालकम्  ॥ पौस्_४०।१९ ॥  
  
बदरं खदिरं फल्गु मधूकं किंशुकद्रुमम्  ।  
फालवेतं च खर्जूरं नीपनारङ्गशिशुपम्  ॥ पौस्_४०।२० ॥  
  
पिप्पलं वृक्षम् अश्वत्थं पिप्पलीविटपं महत्  ।  
सुरदारु हरीतक्यं बकुलं चाप्युदुम्बरम्  ॥ पौस्_४०।२१ ॥  
  
कालाख्यं पुष्पकूलं च वैरं चान्यत् फलद्रुमम्  ।  
फालास्यं भूर्जवृक्षं च पलाशं कृतमर्दकम्  ॥ पौस्_४०।२२ ॥  
  
तिन्दुकं बीजसारं च मातुलुङ्गद्रुमं महत्  ।  
राजवृक्षं कोहितकं सुनाभिकुटकार्जुनम्  ॥ पौस्_४०।२३ ॥  
  
सरलं कुटजः शाकः शमीश्रीवेष्टकेतकाः  ।  
असनस्पन्दनाख्यं च स्तबछस्तबकेति च  ॥ पौस्_४०।२४ ॥  
  
सारवन्तो मखीया ये सुसिद्धा लोकपूजिताः  ।  
ग्राह्यास्तरूत्तमाः सर्वे कर्मणि स्थापनादिके  ॥ पौस्_४०।२५ ॥  
  
एकैकतालवृद्ध्या तु द्वादशान्तकरावधि  ।  
द्विरष्टकं तु बिम्बानाम् एवं स्याद् अपरं तु वै  ॥ पौस्_४०।२६ ॥  
  
प्रयोजनवशेनैव तरवो बिम्बकर्मणि  ।  
विहिताः क्रमशस्त्वेते स्वल्पानाम् आदिनां महत्  ॥ पौस्_४०।२७ ॥  
  
केचित् फलवशेनैव विहिताश्च फलार्थिनाम्  ।  
निष्कामानां च विहिताः सर्वे सर्वफलप्रदाः  ॥ पौस्_४०।२८ ॥  
  
एतैः पूर्वोदिताः कार्याः सप्ताङ्गैस्तोरणाः शुभाः  ।  
अग्निकार्योपयोग्यानि स्रुवादीन्युदितानि वै  ॥ पौस्_४०।२९ ॥  
  
अग्नाविन्धनकाष्ठानि समित्परिधयस्तथा  ।  
आराधनार्थं मन्त्राणां भद्रपीठानि पुष्कर  ॥ पौस्_४०।३० ॥  
  
मन्त्रबिम्बान्यशेषाणि तत्पीठानि तथैव च  ।  
प्रासादादीनि चित्राणि प्राकारसहितानि च  ॥ पौस्_४०।३१ ॥  
  
शयनान्यासनादीनि देवोपकरणानि च  ।  
रथादिरथयात्रार्थं वैष्णवेषूत्सवेषु च  ॥ पौस्_४०।३२ ॥  
  
केतुदण्डानि दीर्घाणि शिखराणां शिरोपरि  ।  
आहरेत यथाशास्त्रं छायाशुष्ककृतानि च  ॥ पौस्_४०।३३ ॥  
  
भङ्गभेदक्रिमिच्छिद्रसिंहऋक्षनखक्षतैः  ।  
दोषैर् अशनिपाताद्यैर् नाहरेद् दूषितानि वै  ॥ पौस्_४०।३४ ॥  
  
  
पौष्कर उवाच ---  
  
भगवन् भद्रपीठानां प्रतिमानां च लक्षणम्  ।  
देवीयपिण्डिकानां च प्रासादानां तथैव च  ॥ पौस्_४०।३५ ॥  
  
यथावद् ज्ञातुम् इच्छामि रथादीनां च संस्थितिम्  ।  
प्रमाणं ध्वजदण्डानां मण्डपान् मण्डयन्ति ये  ॥ पौस्_४०।३६ ॥  
  
  
श्रीभगवानुवाच ---  
  
स्वानुकूलदिने शुद्धे गुरूणां सम्मतेन च  ।  
मानम् आदौ तु सर्वत्र चिन्तयेत् सह शिल्पिना  ॥ पौस्_४०।३७ ॥  
  
सुनिवेशेन सह वै सर्वम् आपादयेत् ततः  ।  
यान्युक्तानि पुरा ब्रह्मन् व्यक्तिस्थानानि वै विभोः  ॥ पौस्_४०।३८ ॥  
  
द्वयं तेभ्यः शुभतरं भद्रपीठम् अकृत्रिमम्  ।  
मानोन्मानप्रमाणाढ्यं दिव्यम् आकारम् अब्जज  ॥ पौस्_४०।३९ ॥  
  
तत्र तावत् सुवर्णाद्यैर् लोहैः शुभतरैः स्मृतः  ।  
शुभा भगवदाकाराः शैलजाः समनन्तरम्  ॥ पौस्_४०।४० ॥  
  
काष्ठं लेपं तथालेख्यम् इष्टं भूतिव्यपेक्षया  ।  
तत्राप्तानां द्विजार्चासु स्थितिर्मोक्षाप्तये स्मृता  ॥ पौस्_४०।४१ ॥  
  
सेवापराणां आप्तानां भूतये ऽमरयाजिनाम्  ।  
मखहोमपराणां तु दिवि देवासनाप्तये  ॥ पौस्_४०।४२ ॥  
  
यतीनां मुक्तसङ्गानां हृदि सर्वेश्वरे हरौ  ।  
एहि (? हीति) श्रेष्ठतरं विप्र अर्चादेशं सुलक्षणम्  ॥ पौस्_४०।४३ ॥  
  
चित्तप्रसादम् अतुलं यत्राभ्येति समर्चनात्  ।  
यत्नेन च समापाद्य मन्त्रैः संस्कृत्य वैदिकैः  ॥ पौस्_४०।४४ ॥  
  
मृद्भूतितीर्थतोयाद्यैर् मूलद्रव्यैः सुपावनैः  ।  
संस्मरेच्च मणिस्वर्णतारताम्रमयैर्विना  ॥ पौस्_४०।४५ ॥  
  
स्वदेहवद् उपादेयैर् नाडीव्यूहैः सवायवैः  ।  
धातुभिः सोमसूर्याग्निसहज्ञानादिकैर्गुणैः  ॥ पौस्_४०।४६ ॥  
  
गुणकारणतः क्ष्मान्तं यद् अन्यत्तत्त्वसङ्ग्रहम्  ।  
द्रव्यम् आश्रित्य वै बैम्बं वर्तते यद् इदं महत्  ॥ पौस्_४०।४७ ॥  
  
तत्र हृत्कमलाकाशे मन्त्ररत्नप्रभोज्ज्वलम्  ।  
ब्रह्मभावनया न्यस्तं यच्छति प्रातिमं फलम्  ॥ पौस्_४०।४८ ॥  
  
श्रद्धापराणां कर्तॄणां फलताभ्येति च स्थिरम्  ।  
प्रतिपत्तिं परां ब्राह्मीम् आकारं प्रति सर्वदा  ॥ पौस्_४०।४९ ॥  
  
प्राप्नोति सद्वशाद् अन्ते ज्ञानम् आत्मप्रकाशकम्  ।  
प्रतिमानाम् अतो मानं साम्प्रतं चावधारय  ॥ पौस्_४०।५० ॥  
  
तालप्रमाणाद् एकैकं ह्रासयेत् अङ्गुलं क्रमात्  ।  
चतुरङ्गुलपर्यन्तं यावन्मानं पुनस्ततः  ॥ पौस्_४०।५१ ॥  
  
एकैकं वर्धयेद् विप्र शमपर्यन्तम् अङ्गुलम्  ।  
तालद्वयोन्नतिं यावच्चलार्चानाम् अतोर्ध्वतः  ॥ पौस्_४०।५२ ॥  
  
अचलानां द्विजार्चानां व्द्यङ्गुलं व्द्यङ्गुलं क्रमात्  ।  
चतुःशमावधिं यावद् अतोर्ध्वं तु समाचरेत्  ॥ पौस्_४०।५३ ॥  
  
एकैकं तालवृद्धया तु द्वादशान्तकरावधि  ।  
वर्धयेद् अत ऊर्ध्वं तु सपादं तालमेव च  ॥ पौस्_४०।५४ ॥  
  
आधिक्येन द्विजार्चानां जायते ऽन्यच्चतुष्टयम्  ।  
दद्यात् तदुन्नतेर् भूयो वृद्ध्यर्थं द्वादशाङ्गुलात्  ॥ पौस्_४०।५५ ॥  
  
तृतीयांशं तृतीयांशात् प्रतिमात्रितयस्य च  ।  
भूयस्तदुन्नतेर् दद्यात् तालार्धं तालम् एव वा  ॥ पौस्_४०।५६ ॥  
  
द्वितीयप्रतिमानां तु उच्छ्रायेण वरं भवेत्  ।  
शमम् एकं ततोर्ध्वं तु उन्मानार्थं तु वर्धयेत्  ॥ पौस्_४०।५७ ॥  
  
एकैवार्चा भवेद् अन्या वर्धयेद् अत ऊर्ध्वतः  ।  
क्रमाच्छतावधिं यावत् सांशात् तालाद्विजोत्तम  ॥ पौस्_४०।५८ ॥  
  
यथाभिमत उच्छ्रायसिद्धये ऽभिमताप्तये  ।  
भूयो भूयोन्नतिं कुर्यात् प्रादुर्भावाकृतेर्वशात्  ॥ पौस्_४०।५९ ॥  
  
प्रयोजनवशाच्चापि महत्त्वं बिम्बकर्मणि  ।  
विहितं क्रमशश्चैव स्वस्वमानादिना सह  ॥ पौस्_४०।६० ॥  
  
तथा फलवशाच्चैव विज्ञेयं हि फलार्थिना  ।  
निष्कामानां च कथितं सर्वं सर्वफलाप्तये  ॥ पौस्_४०।६१ ॥  
  
मानतो बहुधा प्रोक्तम् इत्येवं प्रतिमागणम्  ।  
धातुमृच्छैलदारूत्थं यथासम्पत्तितो द्विज  ॥ पौस्_४०।६२ ॥  
  
अधिरुध्य स्ववृक्षोत्थभिन्नैर् अवयवस्थितिः  ।  
वर्णकैः समवेता(?तै)श्च बद्धैः शस्त्राम्बरादिकैः  ॥ पौस्_४०।६३ ॥  
  
भिन्नैः स्नाय्वस्थिमांसाद्यैर्जीवानां विग्रहं यथा  ।  
मन्त्राणाम् एवम् अब्जोत्थ व्यक्तिर्धात्वादिकी स्मृता  ॥ पौस्_४०।६४ ॥  
  
अप्रबुद्धैः प्रबुद्धैर्या चतुर्वर्गफलाप्तये  ।  
पूज्यते विविधैर्भोगैर् अन्तः सम्पूजनाद् बहिः  ॥ पौस्_४०।६५ ॥  
  
चित्रशैलमयीं मुक्त्वा प्रतिमां महतीं च याम्  ।  
मृद्धातुदारुजं विप्र घटते कथम् अन्यथा  ॥ पौस्_४०।६६ ॥  
  
प्रमाणपरिशुद्धैस्तु भिन्नैर् अवयवैर् विना  ।  
एतावत् प्रतिमां विप्र मानमात्रम् उदाहृतम्  ॥ पौस्_४०।६७ ॥  
  
भक्तिश्रद्धापराणां च पूजार्थं हि चलाचलम्  ।  
तत्रायतनतीर्थानां यात्रायां गमने चला  ॥ पौस्_४०।६८ ॥  
  
प्रतिमाप्रयतानां च दद्याद् दोषदिकं विना  ।  
पूजितामुष्मिकीं सिद्धिम् ऐहिकीं च प्रयच्छति  ॥ पौस्_४०।६९ ॥  
  
अतो भिन्नासनारूढा स्वाश्रमे स्वाश्रमान्तरे  ।  
तस्माच्चलानाम् अर्चानां भिन्नं पीठं शुभप्रदम्  ॥ पौस्_४०।७० ॥  
  
चलस्थिरविभागेन विहितं सर्वम् एव हि  ।  
मृण्मया लेशतः प्रोक्ताः प्रान्तपीठास्तु केवलाः  ॥ पौस्_४०।७१ ॥  
  
इदानीं सविशेषेण वक्ष्ये भङ्गासनात्तु वै  ।  
साम्प्रतं भद्रपीठानां दारुजानां च लक्षणम्  ॥ पौस्_४०।७२ ॥  
  
व्यापकं हि यद् अन्येषां शैलहेमादिकात्मनाम्  ।  
द्विषट्काङ्गुलमानाच्च द्विहस्तान्तं महामते  ॥ पौस्_४०।७३ ॥  
  
कुर्याद् अङ्गुलवृद्ध्या तु भद्रपीठगणं शुभम्  ।  
त्रिविधैर् अङ्गुलैः प्राग्वद् यथाभिमतलक्षणैः  ॥ पौस्_४०।७४ ॥  
  
द्विदशाङ्गुलपर्यन्ताः सर्वे सङ्क्षिप्तलक्षणाः  ।  
सर्वैकहस्तनिष्ठास्तु मध्यमानाः प्रकीर्तिताः  ॥ पौस्_४०।७५ ॥  
  
अत ऊर्ध्वं द्विहस्तान्ता मानतो वितताः स्मृताः  ।  
आद्यार्चा क्रमशो विद्धि प्राधान्यं चोत्तरोत्तरम्  ॥ पौस्_४०।७६ ॥  
  
फलाधिक्येन सह वै अर्घ्यपुष्पादिनार्चनात्  ।  
सप्रणालाश्चतुष्पादाः सर्वे सद्रचनान्विताः  ॥ पौस्_४०।७७ ॥  
  
एकपादाम्बरस्था ये बोद्धव्याः पार्थिवैर्विना  ।  
प्रनालरहितास्ते वै पादगात्रविभूषिताः  ॥ पौस्_४०।७८ ॥  
  
दर्पणोदरवत् कार्याः परिशिष्टा महामते  ।  
मुक्तामालासमोपेतैर् अर्धचन्द्रैः सदर्पणैः  ॥ पौस्_४०।७९ ॥  
  
कर्णिकाविततोपेतैः कर्णिकाकमलच्छदैः  ।  
हंसैर्विद्याधरैश्चापि संयुक्तैर् अन्तरान्तरा  ॥ पौस्_४०।८० ॥  
  
यथा शोभानुरूपेण एवं सम्पाद्य साम्प्रतम्  ।  
बाहुल्यं भद्रपीठीयं प्रणालेनोपशोभितम्  ॥ पौस्_४०।८१ ॥  
  
तदाराध्यस्य वै कुर्याद् उत्तरेण तु सर्वदा  ।  
स्वात्मनो दक्षिणे भागे तल्लक्षणम् अथोच्यते  ॥ पौस्_४०।८२ ॥  
  
विस्तृते भद्रपीठस्य तृतीयांशेन मध्यतः  ।  
पूर्वोद्दिष्टेन दैर्घ्येण श्लक्ष्णं वा रचनान्वितम्  ॥ पौस्_४०।८३ ॥  
  
प्रोल्लसन्तं यथा भाति स्नानाभं (?म्भः) निखनेत् ततः  ।  
समांशेनाग्रतो भागैर्विभज्य सुसमैस्त्रिभिः  ॥ पौस्_४०।८४ ॥  
  
मूलतः कण्ठदेशाद् द्वौ भागौ बाह्याद् विशोध्य च  ।  
त्रिधाग्रं मूलतः कृत्वा मध्यमं व्रजनिर्गतम्  ॥ पौस्_४०।८५ ॥  
  
जलोपभोगकान्तो ऽपि विद्धि भागद्वयोपरि  ।  
रचनोपर्युदुद्दिष्टा कार्या कर्माणिनी ? च सा  ॥ पौस्_४०।८६ ॥  
  
मकराननरूपा सा त्याज्या कापिललक्षणा  ।  
तृतीयांशेन विस्ताराद् भूगतः साङ्घ्रिसन्ततिः  ॥ पौस्_४०।८७ ॥  
  
समुद्गता न वै कुर्याद् बाहुल्यरचनान्विता  ।  
सर्वतो भद्रबिम्बैव मध्यतो गात्रकान्विता  ॥ पौस्_४०।८८ ॥  
  
भूषयेद् गात्रदेशेभ्यः पुष्पैः पत्रैस्तु साङ्कुरैः  ।  
भवेच्छशिकलाकारलाञ्छनैः स्वधियाथवा  ॥ पौस्_४०।८७ ॥  
  
कुर्यात् तदुत्तरे पद्मं सचक्रं केवलं तु वा  ।  
आनतं तं बहिः कुर्याद् आभोगं वाननं महत्  ॥ पौस्_४०।९० ॥  
  
तदाननं तथेशान्ये भागान्तेन सुसंयुतम्  ।  
विधेयं च तथाभोगं दक्षिणावर्तलक्षणम्  ॥ पौस्_४०।९१ ॥  
  
सन्निवेशम (?न) तःस्वाङ्गं गात्र[मध्यान्तटगैः सह  ।  
न च प्रासादभद्रं च एकाग्रम् अवधारय  ॥ पौस्_४०।९२ ॥  
  
अर्धेनार्ध्याच्च पीठात् तु विस्तीर्णं पृष्ठदेशतः  ।  
विधेयं चतुरश्रं तु सुवृत्तं वामभागतः  ॥ पौस्_४०।९३ ॥  
  
बाहुल्यवन्तं बाहुल्यात् तस्मिं[श्चैव] शिरो न्यसेत्  ।  
स्तम्भं सुवृत्तं विहितं श्लक्ष्णं वा चतुरश्रकम्  ॥ पौस्_४०।९४ ॥  
  
अष्टाश्रम् अथवा रम्यरचनारचितं तु वा  ।  
बाहुल्यात् त्रिगुणाद् दीर्घं विहितं स्तम्भवेष्टनम्  ॥ पौस्_४०।९५ ॥  
  
लतावितानपत्राढ्यैर् वनैर् उपवनैः सह  ।  
ध्यानासक्तैर्मुनीन्द्रैस्तु वेदाध्ययनतत्परैः  ॥ पौस्_४०।९६ ॥  
  
शङ्खचक्रगदापद्ममूर्तामूर्तैर्महामते  ।  
साक्षसूत्रकरैर्वापि सिद्धेस्तु भगवन्मयैः  ॥ पौस्_४०।९७ ॥  
  
इत्येषां रचनां कुर्याद् अपरां वाब्जसम्भव  ।  
प्रफुल्लपद्मैरापूरात् कर्णिकाकेसरान्वितैः  ॥ पौस्_४०।९८ ॥  
  
उपर्युपरि सम्मूढैः कर्मभिस्त्वेवमेव वा  ।  
स्रग्दण्डवद् विधेयं वा नालं भद्रासनीयकम्  ॥ पौस्_४०।९९ ॥  
  
पृष्ठदेशे तु यद् भक्तं वृत्ताद्यं परिकल्पितम्  ।  
चक्राधारस्वभावेन ऊर्ध्ववक्त्राम्बुजात्मना  ॥ पौस्_४०।१०० ॥  
नीत्वा तद् बाह्यतः कुर्याच्चक्रं सर्वाङ्गचिह्नितम्  ।  
चतुर्भिः कूर्मवत् कुर्यात् स्तम्म्भम् आधारम् उत्तमम्  ॥ पौस्_४०।१०१ ॥  
  
समत्वेनासनीयस्य विस्तारस्य महामते  ।  
विस्तारं तस्य तेनैव सार्धेन विहितस्तु वै  ॥ पौस्_४०।१०२ ॥  
  
माहेन्द्रमण्डलाकारं वृत्तं वा वसुधावने  ।  
समं वा मस्तकोद्देशाद् अनुपातेन सङ्कटम्  ॥ पौस्_४०।१०३ ॥  
  
त्रिभागं समतुल्यं वा बुध्नदेशाच्च विस्तृतेः  ।  
समापाद्यैव संस्कृत्य प्राग्वद् वै भवनान्वितम्  ॥ पौस्_४०।१०४ ॥  
  
सन्निधीकृत्य मन्त्रेशं मन्त्रं मोक्षाप्तये तु वै  ।  
यष्टव्यं परया भक्त्या स्वशक्त्या वा फलाप्तये  ॥ पौस्_४०।१०५ ॥  
  
महता विभवेनैव साधकैः स्वगृहस्थितैः  ।  
एते भेदास्य विहिता अष्टाश्राः कमलोद्भव  ॥ पौस्_४०।१०६ ॥  
  
षडश्रा वर्तुलाश्चापि चतुरस्रा अथापि वा  ।  
स्वदलेन समोपेतं चतुरश्रस्य कल्पयेत्  ॥ पौस्_४०।१०७ ॥  
  
तदास्य सत्त्वसिद्ध्यर्थं सर्वदैवं महामते  ।  
विभवानुगुणेनैव प्रोक्तमानात् तु साधितम्  ॥ पौस्_४०।१०८ ॥  
  
रचनासन्निवेशेन समभ्यूह्य समाप्य वै  ।  
इति श्रीपाञ्चरात्रे महोपनिषदि पौष्करसंहितायां भद्रपीठलक्षणं नाम चत्वारिंशो ऽध्यायः ॥  
  
(समुदितश्लोकसङ्ख्या १०९)  
  
  
____________________________________________________________________________________________  
  
  
  
अथ एकचत्वारिंशो ऽध्यायः  
  
  
पौष्कर उवाच ---  
  
उक्तमार्गेण चोद्दिष्टं मान्त्रं संस्थापनं तु वै  ।  
यथावद् उक्तं तद् अहं ज्ञातुम् इच्छामि साम्प्रतम्  ॥ पौस्_४१।१ ॥  
  
  
श्रीभगवानुवाच ---  
  
नृणाम् आराधकानां तु मन्त्रैकनिरतात्मनाम्  ।  
मन्त्राकृतेः प्रबुद्धस्य गुप्तं कृत्वार्चनं हितम्  ॥ पौस्_४१।२ ॥  
  
अथ दार्वादिकानां तु धातूत्थानां समाहितः  ।  
रचनासन्निवेशं च सस्तम्भानां निबोधतु  ॥ पौस्_४१।३ ॥  
  
तथा स्तम्भविमुक्तानां भूभागाङ्घ्रिनिवेशिनाम्  ।  
बाहुल्यं च स्वविस्तारात् तृतीयांशसमं स्मृतम्  ॥ पौस्_४१।४ ॥  
  
प्रणालं तत्समं दैर्घ्याद् विस्तृतेर्वार्धसम्मितम्  ।  
विभज्य सुसमैर् भागैर् अधमं बलवत्पुरा  ॥ पौस्_४१।५ ॥  
  
स्वल्पा द्वादशसङ्ख्यैस्तु मध्यमास्तु द्विसप्तकैः  ।  
द्विर् अष्टसङ्ख्यैर् विततास्तत्राद्यानां तु मध्यतः  ॥ पौस्_४१।६ ॥  
  
विधेयं षड्भिर् अंशैस्तु पीठं श्लक्ष्णं समं शुभम्  ।  
सुवृत्तं चतुरश्रं वा स्वपद्मं केवलं त्वथ  ॥ पौस्_४१।७ ॥  
  
चक्राम्बुरुहयुक्तं वा तदुच्छ्रायं विधीयते  ।  
अर्धभागेन बाहुल्यात् तत्सार्धं सकजस्य च  ॥ पौस्_४१।८ ॥  
  
समं सचक्रपद्मस्य तयोः पूर्वोक्तलक्षणम्  ।  
विहितं किन्तु विप्रेन्द्र चतुरश्रस्य कल्पयेत्  ॥ पौस्_४१।९ ॥  
  
कोणेषु शङ्खनिर्माणं शङ्खाद्यं वा चतुष्टयम्  ।  
वर्तुलस्य न ते कार्यास्तथैव कमलोद्भव  ॥ पौस्_४१।१० ॥  
  
चक्रपद्मवियुक्तस्य चतुराश्राश्रयस्य च  ।  
यदुक्तं चक्रपद्माभ्याम् अर्धे तुङ्गत्वम् अब्जज  ॥ पौस्_४१।११ ॥  
  
न केवलस्य विहितं मन्त्रास्पदस्य च  ।  
तद् अब्जं निखनेन्मध्याद् द्व्यंशं द्व्यंशं समन्ततः  ॥ पौस्_४१।१२ ॥  
  
खातं भागं समं चैव सार्धं दैर्घ्याद् विधीयते  ।  
जलाश्रयं तु परितः खाताद् भङ्गसमं बहिः  ॥ पौस्_४१।१३ ॥  
  
सोपवीतं च विहितम् अन्तरेखाश्रयस्थिते  ।  
द्वादशांशकृतानां च इत्येषाम् अंशकल्पना  ॥ पौस्_४१।१४ ॥  
  
विहिता काष्ठवर्गाणां शैलजानाम् अपि द्विज  ।  
भङ्गाद् विभक्तिभिर्भागैर्मात्रं यत्कल्पितं पुरा  ॥ पौस्_४१।१५ ॥  
  
तन्मध्ये मुनिभिर्भागैः सर्वं पूर्वोक्तम् आचरेत्  ।  
भागद्वयं द्वयं चैव परितो निखनेत् क्रमात्  ॥ पौस्_४१।१६ ॥  
  
जन्माश्रयं तु भागेन सार्धेन परितः स्मृतम्  ।  
ततोर्ध्वम् उक्तमानं यत् तत्र तद् विहितं तु वै  ॥ पौस्_४१।१७ ॥  
  
विभज्य तत् षोडशधा मध्ये भागाष्टकेन वै  ।  
विधेयम् अखिलं प्राग्वद् भागात् पादेन वै सह  ॥ पौस्_४१।१८ ॥  
  
परितो निखनेद् द्रोणीं ब्रह्मन् भागद्वयेन तु  ।  
जलाश्रयं तु विहितं पादोनेन द्वयेन वा  ॥ पौस्_४१।१९ ॥  
  
आपाद्य चक्रं प्रागुक्तं कमलाद्यं यथोदितम्  ।  
नवपद्ममयीं कुर्यात् संस्थितिं चार्चने विभोः  ॥ पौस्_४१।२० ॥  
  
यथायथा च विस्तारं समभ्यूह्य तथातथा  ।  
आदाय खातपूर्वेभ्यो मध्यदेशे तु योजयेत्  ॥ पौस्_४१।२१ ॥  
  
विभक्तं भवते येन क्षेत्रं चेद् अम्बुजस्य च  ।  
नवानाम् अपि पद्मानाम् अथ मन्त्रवराश्रितम्  ॥ पौस्_४१।२२ ॥  
  
पद्मं साधारणाज्जालं युज्यते ऽभ्यर्चितं यथा  ।  
इति विस्तीर्णभागानां विभागं हि यथोदितम्  ॥ पौस्_४१।२३ ॥  
  
कृत्वाथ रचयेद् यत्नाद् बाहुल्यं मेखलादिकैः  ।  
जलाश्रयसमेनादौ तद् उद्देशात् क्रमेण तु  ॥ पौस्_४१।२४ ॥  
  
शोधयित्वानुपादेन बाहुल्यं दिक्चतुष्टयात्  ।  
त्रिचतुः पञ्च वा षड् वा ततः पुच्छाश्रितेर् भजेत्  ॥ पौस्_४१।२५ ॥  
  
त्रिधा विभक्तं सोष्णीषं सपद्मं मेखलात्रयम्  ।  
चतुर् विभक्तेनोष्णीषं मेखलाषट्कमध्यगम्  ॥ पौस्_४१।२६ ॥  
  
कुर्याद् वै किङ्किणीजालद्वयेन नलिनीं शुभाम्  ।  
मुनिभक्ते तु बाहुल्ये षोढा कमलसम्भव  ॥ पौस्_४१।२७ ॥  
  
भागेनोष्णीषवर्गं तु श्लथगात्राग्रवद् भवेत्  ।  
तदधः शुक्तिकाकारं सूत्रं छिन्नं विधीयते  ॥ पौस्_४१।२८ ॥  
  
अधस्ताच्छुक्तिभागस्य वृत्तं कुर्यात् सकर्णिकम्  ।  
वृत्तासनं च विहितं चतुरश्रं समन्ततः  ॥ पौस्_४१।२९ ॥  
  
तदधस्त्रितयं कुर्यान्मेखलानां सुलक्षणम्  ।  
सपादाश्चोक्तपादेभ्यः किञ्चित्किञ्चिद् यथाक्रमम्  ॥ पौस्_४१।३० ॥  
  
स्थितिरन्तरसूत्रीया विभागजननी हिता  ।  
सन्त्यज्योष्णीषपीठांशं गरुडं च कृताञ्जलिम्  ॥ पौस्_४१।३१ ॥  
  
स्ववक्त्रेणापरेणैव युक्तं पाणिद्वयेन तु  ।  
कुर्यात् पूर्वापराभ्यां वा मन्ये भद्रासनस्य च  ॥ पौस्_४१।३२ ॥  
  
गङ्गायमुनयोर् मध्ये वरुणं यादसां पतिम्  ।  
मध्यतस्तद् उदग्भागे भद्रपीठस्य कल्पयेत्  ॥ पौस्_४१।३३ ॥  
  
पार्श्वद्वये प्रमाणस्य समुद्रं रत्नपात्रधृत्  ।  
विधेयं सौम्यमूर्तिं च दिव्यैर् जलचरैः सह  ॥ पौस्_४१।३४ ॥  
  
दिक्चतुष्कम् अतः शेषम् आपूर्यं किङ्किणीगणैः  ।  
द्रव्यजे चलबिम्बे वा अङ्गुलैः परिनिर्मिते  ॥ पौस्_४१।३५ ॥  
  
अथोर्ध्वं तु नृपादीनां हितं नानानिवेशनम्  ।  
महाधनानां चान्येषां शुभेप्सूनां च कीर्तये  ॥ पौस्_४१।३६ ॥  
  
नानाधर्मप्रतिष्ठानं तत्र तावत् समाचरेत्  ।  
राजा वा साधकश्चान्यो लोकदं स्वर्गदं हि यत्  ॥ पौस्_४१।३७ ॥  
  
वृषोत्सर्गफलेनाशु निवृत्तिं तस्य कर्मणः  ।  
कृत्वा तदनु वै कुर्याद् हरेः संस्थापनं पुनः  ॥ पौस्_४१।३८ ॥  
  
विशेषकर्मनिचयं प्रत्यस्तम (? मे) ति यत्र वै  ।  
सङ्कल्पाद् एव नाधर्ममाजीवम् अभिविन्दति  ॥ पौस्_४१।३९ ॥  
  
सम्यक् समाप्तो येनैव तेनान्यस्मिन् हि जन्मनि  ।  
विवेकजं परं ज्ञानम् आप्नुयान्मोक्षसिद्धिदम्  ॥ पौस्_४१।४० ॥  
  
नान्येन कर्मणा यस्माद् विषकीर्णेन कर्मणा  ।  
जायते परया शान्तिर्धर्मवश्यो ऽक्षयप्रदः  ॥ पौस्_४१।४१ ॥  
  
  
पौष्कर उवाच ---  
  
नानाधर्मप्रतिष्ठानं लोकानां हितकाम्यया  ।  
ज्ञातुम् इच्छामि भगवन् त्वत्तः सन्देहशान्तये  ॥ पौस्_४१।४२ ॥  
  
  
श्रीभगवानुवाच ---  
  
पञ्चायतनूपर्वं प्राक् कृत्वा देवालयं शुभम्  ।  
कामनारहितेनैव चेतसा विमलेन तु  ॥ पौस्_४१।४३ ॥  
  
धर्मार्थम् आश्रितं तस्मिन् पुरं कुर्याद् द्विजास्पदम्  ।  
सर्वलोकेषु सामान्यं सर्वदोषक्षयङ्करम्  ॥ पौस्_४१।४४ ॥  
  
सर्वधर्मोत्तमं चैव सर्वदा सर्वकामदम्  ।  
प्रवरं पञ्चकालज्ञसमूहं भगवन्मयम्  ॥ पौस्_४१।४५ ॥  
  
षट्कर्मनिरतं चापि त्रयीधर्मपरायणम्  ।  
ज्ञातिशुद्धं परिज्ञाय निर्द्वन्द्वं च परस्परम्  ॥ पौस्_४१।४६ ॥  
  
दाशाग्निहोत्रसंयुक्तं वेदाध्ययनतत्परम्  ।  
नदीशैलवनोपेते दुष्टप्राणिविवर्जिते  ॥ पौस्_४१।४७ ॥  
  
सस्यशालिफलाढ्ये तु स्निग्धशष्पसमाकुले  ।  
स्वादुतोयप्रदे देशे सुप्राकारविभूषिते  ॥ पौस्_४१।४८ ॥  
  
तम् आसाद्य शुभं तत्र पूजयित्वा जगत्प्रभुम्  ।  
ततः स्नात्वानुलिप्तं च वस्त्रालङ्कारभूषितम्  ॥ पौस्_४१।४९ ॥  
  
ताम्रशासनपूर्वं तु ब्राह्मणं विनिवेश्य च  ।  
आसनेषु समूहन्तं पाद्यार्ध्यकुसुमैर् यजेत्  ॥ पौस्_४१।५० ॥  
  
तं च धूपैः सुगन्धैश्च ताम्बूलेन महामते  ।  
यथाक्रमोपदिष्टेषु दद्यात् पाणौ कुशोदकम्  ॥ पौस्_४१।५१ ॥  
  
द्वादशाक्षरमन्त्रेण प्रमाद्यम् इति पाठयेत्  ।  
प्रतिष्ठासीति वै साम कुर्याद् वै प्रार्थनां ततः  ॥ पौस्_४१।५२ ॥  
  
यथावद् अर्चनीयश्च मदनुग्रहकाम्यया  ।  
स्वगृहे पुण्डरीकाक्ष स्वकुलोत्थेन कर्मणा  ॥ पौस्_४१।५३ ॥  
  
सहसद्धर्मचारिण्या व्यक्तवेद्यां यथागमम्  ।  
समिदादीनि चाग्नीनाम् अग्नेर्वा शक्त्यपेक्षया  ॥ पौस्_४१।५४ ॥  
  
त्रैकाल्यमा च कर्तव्यं स्वधर्मः परिपाल्यताम्  ।  
प्रवेशं न समापन्ना दा (? द् दा) तव्यं पापकर्मणाम्  ॥ पौस्_४१।५५ ॥  
  
संस्कार्या स्वसुताः कन्या भृत्यामात्याः स्ववंशजाः  ।  
वैष्णवेन विधानेन कार्यास्ते भगवन्मयाः  ॥ पौस्_४१।५६ ॥  
  
आ मुहूर्तात् तु वै ब्राह्माद् यावदादित्यदर्शनम्  ।  
स्नानपूजाजपस्तोत्रपाठैः सन्ध्यां समाचरेत्  ॥ पौस्_४१।५७ ॥  
  
यागसाधनभोगानाम् उपार्जनम् अनन्तरम्  ।  
ततः स्नानं तु विधिवद् यथोक्तं विधिना हितम्  ॥ पौस्_४१।५८ ॥  
  
सायम् आभूतशुद्धिं च अन्तर्यागम् अनन्तरम्  ।  
यथोक्तविधिना चाथ कुर्याद् आराधनं बहिः  ॥ पौस्_४१।५९ ॥  
  
ततो ऽग्निहवनं चैव क्रियां पैत्रीम् अनन्तरम्  ।  
बलिदानं च भूतानाम् अतिथीनाम् अथार्चनम्  ॥ पौस्_४१।६० ॥  
  
बन्धुभृत्यसमोपेतम् आत्मयागम् अनन्तरम्  ।  
ऋक्सामपूर्वं स्वाध्यायम् इतिहासादिचिन्तनम्  ॥ पौस्_४१।६१ ॥  
  
आचर्तव्यं समाधानं स्वहृत्पद्मान्तरे ततः  ।  
त्रयोदशाङ्गम् इत्युक्तम् आह्निकं भगवन्मयम्  ॥ पौस्_४१।६२ ॥  
  
कार्यं वै प्रत्यहं भक्त्या क्षीयमाणे क्षपागमे  ।  
सन्न्यासम् आचरेद् भूयः कुर्याद्ग्रहणम् अस्य वै  ॥ पौस्_४१।६३ ॥  
  
देशिकेन्द्रमुखेनैवम् आज्ञातुं गृहमेधिनाम्  ।  
दत्त्वा निर्गत्य वै तत्र कर्ता कुर्यात् प्रदक्षिणम्  ॥ पौस्_४१।६४ ॥  
  
इति ब्रह्मप्रतिष्ठानं विधानं कथितं च ते  ।  
वैष्णवीयैः पालनीयं नृपेन्द्रैश्च स्वसिद्धये  ॥ पौस्_४१।६५ ॥  
  
स्वसिद्धान्तप्रतिष्ठानम् अथेदानीं निबोधतु  ।  
मठम् आयतने कृत्वा वृत्तिपूर्वम् अकृत्रिमम्  ॥ पौस्_४१।६६ ॥  
  
वणिक्कुटुम्बभृतकैर्युक्तं दासगणेन तु  ।  
वाप्यो घरट्टजा[लिटन्यः सह वातायनैः स्थिताः  ॥ पौस्_४१।६७ ॥  
  
तत्रान्नं व्यञ्जनोपेतं भक्ष्यकान्नादिकं बहु  ।  
विविधं साधयित्वां प्राक् स्नात्वा तु गुरुणा सह  ॥ पौस्_४१।६८ ॥  
  
द्वादशाक्षरपूर्वैस्तु मन्त्रैर् न्यस्ततनुः सुधीः  ।  
अर्चयित्वा जगन्नाथं परमेश्वरम् अच्युतम्  ॥ पौस्_४१।६९ ॥  
  
अभ्यागतान् समाहूय ब्राह्यणान् वेदपारगान्  ।  
इदं तद् अमृतं चान्नम् इदमायुः प्रजापतिः  ॥ पौस्_४१।७० ॥  
  
इदं विष्णुरिदं प्राणम् इदं जीवम् इदं परम्  ।  
सर्वसत्त्वहितार्थं च अनुयागं प्रतिष्ठितम्  ॥ पौस्_४१।७१ ॥  
  
पञ्चभूतजगद्योनेर् अन्नमूर्ते जनार्दन  ।  
आ भूतसम्प्लवं कालं भव सन्निहितस्त्विह  ॥ पौस्_४१।७२ ॥  
  
चोदयेद् ऋङ्मयान् प्राग्वत् सामज्ञाद् द्वे परे श्रुती  ।  
गुरुर् अभ्यर्थनीयश्च सकुटुम्बेन वै पुरा  ॥ पौस्_४१।७३ ॥  
अभ्यागतगणेनापि सह चान्यैः परेण तु  ।  
योक्तव्यं पालनीयं च मदनुग्राह्यया धिया  ॥ पौस्_४१।७४ ॥  
  
तर्पयेत ततो ऽन्नेन अन्नाद् अर्चार्चितेन तु  ।  
समूहम् उपविष्टं तु उच्छिष्टं शोधयेत् ततः  ॥ पौस्_४१।७५ ॥  
  
यायात् प्रदक्षिणीकृत्य अभ्यागतगणं ततम्  ।  
इदम् अन्नप्रतिष्ठानम् उक्तम् अच्युतभाविनाम्  ॥ पौस्_४१।७६ ॥  
  
  
ज्ञानप्रतिष्ठानम् (७७-१४३)  
  
परम् उद्धरणोपायं तथाखिलसुखप्रदम्  ।  
अथ ज्ञानप्रतिष्ठानम् इदानीम् अवधारय  ।  
यत्कृत्वा जायते ज्ञानं विवेकसहितं हि यत्  ॥ पौस्_४१।७७ ॥  
  
परिशुद्धान् समुच्चित्य पञ्चरात्रीयसञ्चयान्  ।  
सदागमादिकान् कृत्स्नान् वेदेवदाङ्गसंयुतान्  ॥ पौस्_४१।७८ ॥  
  
स्मृतिस्मृत्यन्तरोपेतान् इतिहाससमन्वितान्  ।  
आन्वीक्षकीभिर् विद्याभिः सशब्दाख्याभिसंवृतान्  ॥ पौस्_४१।७९ ॥  
  
नदी (? न्दि) नागरकैर्वर्णैविविधान् वर्णसञ्चयान्  ।  
पूरयित्वा विनिक्षिप्य सम्पुटेष्वक्षयेषु च  ॥ पौस्_४१।८० ॥  
  
ग्रथयित्वासिताद्येन सूत्रेण सुदृढेन तु  ।  
सुस्थिरे सुप्रसिद्धे च नृपनागरसेविते  ॥ पौस्_४१।८१ ॥  
  
द्विजोषितेभ्यः सङ्कीर्णे सत्समूहेन पालिते  ।  
समीपे ऽश्ममयं वेश्म लोहयन्त्रसमन्वितम्  ॥ पौस्_४१।८२ ॥  
  
सकवाटार्गलोपेतं सुधाधवलितं शुभम्  ।  
कञ्जस्थया वागीश्वर्या भूषितं चित्रभूषया  ॥ पौस्_४१।८३ ॥  
  
शङ्खचक्रगदापद्मकरप्रोद्यतया तया  ।  
प्रोद्वहन्त्याक्षमालां तु शास्त्रसञ्चयहस्तया  ॥ पौस्_४१।८४ ॥  
  
वरदाभयदायिन्या सिद्धाद्यैर्वान्तया परैः  ।  
ततः प्राग्वत् कृतन्यासः शुक्लाम्बरधरः शुचिः  ॥ पौस्_४१।८५ ॥  
  
लोहयन्त्रायने तस्मिन् प्रणवाधिष्ठिते ऽर्चिते  ।  
यथाक्रमं समारोप्य शास्त्रसङ्ग्रहपुस्तकान्  ॥ पौस्_४१।८६ ॥  
  
पूजितांस्तु समालब्धान्नेत्रवस्त्रैस्तु वेष्टितान्  ।  
द्वादशाक्षरमन्त्रेण पूजयित्वा पठेद् इदम्  ॥ पौस्_४१।८७ ॥  
  
विशुद्धज्ञानदेहाय विष्णवे परमात्मने  ।  
सुप्रतिष्ठितम् अक्षय्यं तिष्ठ शास्त्रात्मनेह वै  ॥ पौस्_४१।८८ ॥  
  
अज्ञानाम् उपकारार्थं प्रबोधजननाय च  ।  
मुक्त्वा त्वामेवम् अक्षय्यं क्षयवन्तो ऽमरादयः  ॥ पौस्_४१।८९ ॥  
  
उक्त्वैवम् अर्चयेद् भूयो वेदवेदान्तविग्रहम्  ।  
सदागमाद्यैर्भगवत्पुराणाद्यैर् अलङ्कृतम्  ॥ पौस्_४१।९० ॥  
  
प्रत्यहं परया भक्त्या विद्यापीठस्य चाग्रतः  ।  
शब्दब्रह्ममयं पीठं भद्रपीठे पुरोदिते  ॥ पौस्_४१।९१ ॥  
  
नियुक्तं चार्चने कुर्याद् अप्रमत्तं द्विजोत्तम  ।  
ततः प्रदक्षिणीकृत्य धूपं दत्त्वा क्षमापेयत्  ॥ पौस्_४१।९२ ॥  
  
सञ्चारदाने ऽर्थिनां च सञ्चयं तत्र सञ्चयेत्  ।  
शासनावनिबन्धां च तस्य वृत्तिं सुपुष्कलाम्  ॥ पौस्_४१।९३ ॥  
  
कृत्वा तच्छासनं दद्याद् ज्ञानकोशानुपालने  ।  
तस्मिन् देवगृहे पश्चाद् ब्रह्मचारींस्तु पाठयेत्  ॥ पौस्_४१।९४ ॥  
  
मन्त्रद्वयं पुरोद्दिष्टं स्वयं बद्धाञ्जलिः पठेत्  ।  
अज्ञानतिमिरान्धानां जनानाम् अविवेकिनाम्  ॥ पौस्_४१।९५ ॥  
  
शास्त्रपीठप्रतिष्ठानात् ज्ञानम् एति च निर्मलम्  ।  
एतस्माद् उत्थितेनैव फलेन महता हरिः  ॥ पौस्_४१।९६ ॥  
  
प्रीतिम् आयातु परमां फलं मे नोपयुज्यते  ।  
विद्यापीठप्रतिष्ठानम् इदं सम्यक् प्रकाशितम्  ॥ पौस्_४१।९७ ॥  
  
फलार्थिनां ज्ञाननिष्ठं फलं यच्छति चेप्सितम्  ।  
वापीकूपतटाकानाम् आरामाणां च मोक्षणम्  ॥ पौस्_४१।९८ ॥  
  
प्रतिष्ठापनपूर्वं च स्वर्गदं हि फलार्थिनाम्  ।  
कर्मसन्यासिनां विष्णोस्तत्पुनस्तत्पदप्रदम्  ॥ पौस्_४१।९९ ॥  
  
कारणं जगताम् ईशो भूतः सर्वेश्वरो ऽच्युतः  ।  
शब्दात्मिकाम् अमूर्तां च ज्ञानकर्मात्मलक्षणाम्  ॥ पौस्_४१।१०० ॥  
  
समासाद्य स्वरूपेण जगत्याम् अवतिष्ठते  ।  
तन्मयं देहम् आश्रित्य यत्सत्याह्लादम् उत्तमम्  ॥ पौस्_४१।१०१ ॥  
  
सामराणाम् ऋषीणां च मनुष्याणां महामते  ।  
एवं नानारसमयीं शक्तिं विटपविग्रहाम्  ॥ पौस्_४१।१०२ ॥  
  
दावानलस्थस (?प्र) करीं नानाव्यक्तमयैः स्वरैः  ।  
प्रवालपत्रकुसुममारुताम्बुविमिश्रितैः  ॥ पौस्_४१।१०३ ॥  
  
अजङ्गमां पादपाख्यां पत्रपुष्फलप्रदाम्  ।  
मूर्तिं देवोपवरणीं भूमिं वै प्रथमांशकाम्  ॥ पौस्_४१।१०४ ॥  
  
अपरां जङ्गमां मूर्तिं सौरभं संश्रितास्पदाम्  ।  
ततस्तद् उत्थितैस्तावत् पञ्चौपनिषदात्मकैः  ॥ पौस्_४१।१०५ ॥  
  
मन्त्रितैः पञ्चभिर्मन्त्रैर्गोमयाद्यैर् यथाक्रमम्  ।  
सह ऋक्सामपूर्वैस्तु कुशोदकसमन्वितैः  ॥ पौस्_४१।१०६ ॥  
  
शुद्धये ऽपि च तत्खातं पर्युक्ष्य परितः पुरा  ।  
नयेत् पावनतां पश्चाद् अम्बुना परिपूरिताम्  ॥ पौस्_४१।१०७ ॥  
  
क्ष्मागतेनाथवाद्ये(?प्ये)न को (? कौ) पेनाल्पेन वा द्विज  ।  
अक्षारेण सुतोयेन साम्प्रतं शीतलेन च  ॥ पौस्_४१।१०८ ॥  
  
सम्भवे सति हे(?है)मेन देशकालवशाद् अपि  ।  
क्रीतेन ताटकीयेन पल्लवे(?ष्वने)नोद्धृतेन वा  ॥ पौस्_४१।१०९ ॥  
  
गोब्राह्मणानां साम्मूल्यं (? मुख्यं) गत्वा शतपदादिकम्  ।  
खातमध्ये विनिक्षिप्य स खातो विततो महान्  ॥ पौस्_४१।११० ॥  
  
बहुकाले जलस्थायी यथाभिमतविस्तृतः  ।  
कार्यो वै सर्वदिक्सेव्यो ऽनवस्था जायते यथा  ॥ पौस्_४१।१११ ॥  
  
कुलस्त्रीजनवृद्धानां स्नेहम् आहरतां भृशम्  ।  
धनुर्द्वयसमं कुर्यान्निम्नत्वेन तु सर्वदा  ॥ पौस्_४१।११२ ॥  
  
सार्धकार्मुकतुल्यं वा एकज्यानिष्ठमेव वा  ।  
धनुर्द्वयात् समारभ्य यावद् धनुःशतं तु वै  ॥ पौस्_४१।११३ ॥  
  
विहिते खातविस्तारे ह्यत ऊर्ध्वं यथा च ते  ।  
तत्पार्थिवं च वायव्यं सौम्यम् आग्नेयमेव च  ॥ पौस्_४१।११४ ॥  
  
चतुरश्रायतं चैव आपाद्य शुभलक्षणम्  ।  
समूभागवशाच्चैव पदवीगणभूषितम्  ॥ पौस्_४१।११५ ॥  
  
वृक्षवल्लीगणोपेतं शाड्वलस्थलभूषितम्  ।  
पाथिकावासकैर्युक्तं तथा विश्रामतोरणैः  ॥ पौस्_४१।११६ ॥  
  
एवं कृत्वा यथोद्दिष्टं यत्र गोविग्रहक्षितौ  ।  
अवधार्य च सन्धार्य खातह्रासं च कुर्वती  ॥ पौस्_४१।११७ ॥  
  
कालं प्रवृत्तिपर्यन्तं तर्पयन्ती च तज्जलम्  ।  
एवं संस्कृत्य च ततः प्राग्भागम् अपि वीक्षयन्  ॥ पौस्_४१।११८ ॥  
  
प्रत्यग्भागस्थितः कर्ता गुरुणा ब्राह्मणैः सह  ।  
तदुद्धृतेनाम्भसाथ अथवान्येन साम्प्रतम्  ॥ पौस्_४१।११९ ॥  
  
मृदा गोमययुतया तत्कालं लेपयेत् स्थलम्  ।  
द्वादशार्णेन गायत्र्या साम्ना वै वासुधेन तु  ॥ पौस्_४१।१२० ॥  
  
पूर्वदक्षिणसौम्यानां दिग्भागानां यथाक्रमम्  ।  
होमार्थम् ऋग्यजुःसामपाठकान् विनिवेश्य च  ॥ पौस्_४१।१२१ ॥  
  
स्थलेषु वालकीयेषु कुण्डेषु सुशुभेषु वा  ।  
द्वादशाक्षरमन्त्रेण कृतन्यासस्वकेन वा  ॥ पौस्_४१।१२२ ॥  
  
मृत्पिण्डम् एकम् आदाय स्वातमध्यात् तु पात्रकम्  ।  
कौशेयकुसुमोपेते आसने विनिवेश्य च  ॥ पौस्_४१।१२३ ॥  
  
तोयपूर्णं तदूर्ध्वे तु कलशं काञ्चनोदरम्  ।  
वस्त्रेण वेष्टितं सम्यक् कुङ्कुमाद्यैर् विलेपितम्  ॥ पौस्_४१।१२४ ॥  
  
पुष्पस्रङ्मञ्जरीदूर्वादर्भबीजफलोदकम्  ।  
सितोपवीतम् आशुभ्रं नेत्रम् उष्णीषभृन्न्यसेत्  ॥ पौस्_४१।१२५ ॥  
  
पार्थिवेन च शून्येन जीवयुक्तेन भावयेत्  ।  
सबिन्दुनामये(?ले)नाथ सामृतेनाच्युतं विभुम्  ॥ पौस्_४१।१२६ ॥  
  
नारायणं परां मूर्तिम् उत्थितां मधुरध्वनेः  ।  
पद्ममन्ते नियोक्तव्यम् अस्य बीजत्रयस्य च  ॥ पौस्_४१।१२७ ॥  
  
नारायणाय भगवंस्ततो भूतात्मने नमः  ।  
स्नानपूर्वं प्रतिष्ठानम् आचर्तव्यं यथाविधि  ॥ पौस्_४१।१२८ ॥  
  
द्वादशाक्षरमन्त्रेण अथवाष्टाक्षरेण तु  ।  
षडक्षरेण सम्पाद्य पूर्णान्ता हवनक्रिया  ॥ पौस्_४१।१२९ ॥  
  
अर्चयित्वा यथाशक्ति गुरुपूर्वान् द्विजोत्तमान्  ।  
समादायाथ कलशं पूर्णं पल्वलजं हि यत्  ॥ पौस्_४१।१३० ॥  
  
कर्ता विनिक्षिपेत् पूर्वं मृत्पिण्डं पुष्करोदरे  ।  
कलशोदकम् उत्कीर्य इमं मन्त्रम् उदीरयेत्  ॥ पौस्_४१।१३१ ॥  
  
आमूर्ते भगवन् नाथ वासुदेवामृतात्मने  ।  
आचन्द्रतारकं कालं तिष्ठ त्वं सुप्रतिष्ठितम्  ॥ पौस्_४१।१३२ ॥  
  
मामकस्याञ्जसा त्राणं नाथ सानुगसंयुतान्  ।  
देवान् पितॄन् ससाध्यांश्च भूतान्याप्यायिता सदा  ॥ पौस्_४१।१३३ ॥  
  
फलेन तु इहोत्थेन यातु प्रीतिं परां भवान्  ।  
तृप्तिर्भवतु भूतानां त्रैलोक्योदरवर्तिनाम्  ॥ पौस्_४१।१३४ ॥  
  
इत्युक्त्वा पाठयेत् साम ध्रुवाद्यौ ऋङ्मयांस्ततः  ।  
प्रतिष्ठासीति वै साम सामज्ञान् ब्राह्मणोत्तमान्  ॥ पौस्_४१।१३५ ॥  
  
पूजनैर् विविधैः पश्चात् तदुत्थेन तु साम्भसम्  ।  
तर्पयेद् ब्राह्मणान् सर्वान् खातकर्तॄन तथाखिलान्  ॥ पौस्_४१।१३६ ॥  
  
प्रसाद्य दानपूर्वेण देशिकान् विभवे सति  ।  
दीनानाथांस्तथा भृत्याननन्तफलसिद्धये  ॥ पौस्_४१।१३७ ॥  
  
सुवर्णवसुधादानं यथाशक्त्या समाचरेत्  ।  
कन्यादानं वृषोत्सर्गं पितृश्राद्धपुरःसरम्  ॥ पौस्_४१।१३८ ॥  
  
वधबन्धोत्थितं दोषं धनदण्डोत्थितं च यत्  ।  
विचारणीयं लोकानाम् अर्थयित्वा नरेश्वरम्  ॥ पौस्_४१।१३९ ॥  
  
किन्तु वी (?वि) ध्यन्तरम् इदं विहितं सति सम्भवे  ।  
प्रधानफलवृक्षं तु अश्वत्थविटपं तु वा  ॥ पौस्_४१।१४० ॥  
  
आरामसम्प्रतिष्ठायां संस्कृत्य स्नानकर्मणाम्  ।  
समालभ्य स्वलङ्कृत्य उपवेत्य यथाविधि  ॥ पौस्_४१।१४१ ॥  
  
वाससा वेष्टितं कृत्वा पुष्पस्रक्परिभूषितम्  ।  
होमान्तम् अखिलं प्राग्वत् समन्त्रं तत्समाचरेत्  ॥ पौस्_४१।१४२ ॥  
  
तेन याति परं कर्ता पारं संसारवारिधेः  ।  
फलमूलान्नादिप्रतिष्ठा (१४३-२१९)  
  
फलमूलान्नप्रतिष्ठां शृणु वक्ष्ये फलार्थिनाम्  ।  
नान्नदानात् परं दानं त्रिषु लोकेषु विद्यते  ॥ पौस्_४१।१४३ ॥  
  
सद्यःप्रीतिकरं हृद्यं प्राणदं प्राणिनामपि  ।  
उत्पत्तावपि संस्कारे रसम् अन्नस्य कीर्तितम्  ॥ पौस्_४१।१४४ ॥  
  
अन्नाद् भवन्ति भूतानि तस्मात् सर्वं प्रतिष्ठितम्  ।  
तच्च प्रतिष्ठितं येन तेन सर्वं प्रतिष्ठितम्  ॥ पौस्_४१।१४५ ॥  
  
आत्मना सह लोके ऽस्मिन् स्वर्लोके ब्रह्मसञ्ज्ञिते  ।  
यावज्जीवं च नीरोगो वसेद् दुःखविवर्जितः  ॥ पौस्_४१।१४६ ॥  
  
पुत्रदारधनैर् अन्नैर् वृद्धिं याति क्षणात् क्षणम्  ।  
प्राप्नोति परमां पूजाम् उत्कृष्टेभ्यो महत्तराम्  ॥ पौस्_४१।१४७ ॥  
  
देवता ऋषयः सिद्धास्तस्य सञ्चिन्तयन्ति च  ।  
नित्यम् एव परां वृद्धिमायुषः सह चोन्नताम्  ॥ पौस्_४१।१४८ ॥  
  
हृष्टः पुष्टस्ततो भूत्वा तृप्तो भवति सर्वदा  ।  
भुक्त्वा भोगान् सुविपुलानन्ते नारायणालयम्  ॥ पौस्_४१।१४९ ॥  
  
याति चन्द्रप्रतीकाशैर्विमानैर्देवनिर्मितैः  ।  
स्वर्गादौ सर्वलोके तु स्थित्वा कल्पशतान् बहून्  ॥ पौस्_४१।१५० ॥  
  
कालात् पुनर् इहायाति देशे सर्वोत्तमे शुभे  ।  
सतां कुले समासाद्य जन्म जात्युत्तमं महत्  ॥ पौस्_४१।१५१ ॥  
  
जायते रूपवान् वाग्मी विद्याज्ञानपरायणः  ।  
द्विषताम् अपि सर्वेषां पूज्यः प्रियतरः सदा  ॥ पौस्_४१।१५२ ॥  
  
शीलवाञ् शौर्यसम्पन्नो धृत्युत्साहसमन्वितः  ।  
द्विजदेवपरो नित्यं दाता भूतहिते रतः  ॥ पौस्_४१।१५३ ॥  
  
एकान्ती धर्मवेत्ता वै नारायणपरायणः  ।  
त्रिवर्गम् अखिलं भुक्त्वा यथाभिमतलक्षणः  ॥ पौस्_४१।१५४ ॥  
  
जन्माभ्यस्तं शुभं कर्म कृत्वानन्तगुणं पुनः  ।  
ज्ञानम् आसाद्यते येन प्रयाति परमं पदम्  ॥ पौस्_४१।१५५ ॥  
  
न हि वै कूपवापीनां सुरभीणां च पूजनम्  ।  
दद्याच्छुद्धं हि तादात्म्यं विधानं सर्वम् आचरेत्  ॥ पौस्_४१।१५६ ॥  
  
नीत्वाङ्गभावम् अस्मिंश्च गोगणं भगवद्गृहे  ।  
स्नानोपभोगपूर्वाणां विभोर् अनलतर्पणात्  ॥ पौस्_४१।१५७ ॥  
  
प्रीत्यर्थं सुरभीणां तु प्रतिपाद्यं तु शासनम्  ।  
तम् अग्निं गोव्रजोपेतं धृतदीपसमन्वितम्  ॥ पौस्_४१।१५८ ॥  
  
देववत् पालनीयं च यावद् आचन्द्रतारकम्  ।  
अनिशं ज्वलमानं च वसेत् कर्मकरैः सह  ॥ पौस्_४१।१५९ ॥  
  
षडशीतिमुखाद्यं वै कालम् आसाद्य पुण्यदम्  ।  
कुण्डं सुलक्षणं कृत्वा दिव्याद्यैर्वेष्णवैर्गृहे  ॥ पौस्_४१।१६० ॥  
  
स्वयं प्रतिष्ठिते वापि धर्मस्कन्धेषु वै पुरा  ।  
द्वादशाक्षरमन्त्राद्यैः शुभैः सूक्तैस्तु वैष्णवैः  ॥ पौस्_४१।१६१ ॥  
  
ऋग्यजुःसहसामैस्तु देवदेवप्रशंसकैः  ।  
एवं होता शनैश्चापि सम्पठेच्छान्तिके कृते  ॥ पौस्_४१।१६२ ॥  
  
घृताद्यैर् अक्षतैः पीतैः सितकृष्णान्वितैस्तिलैः  ।  
संस्कृत्य चानलं कुण्डं प्राजापत्येन कर्मणा  ॥ पौस्_४१।१६३ ॥  
  
आहुतीनां तु जुहुयात् सहस्राद् अयुतावधि  ।  
शताद्यं च सहस्रान्तं ताम्रजेन स्रुवेण तु  ॥ पौस्_४१।१६४ ॥  
  
पालीयेनाष्टमांशेन धृतं तु जुहुयात् ततः  ।  
अकामो वा सकामो वा दद्यात् पूर्णाहुतिं ततः  ॥ पौस्_४१।१६५ ॥  
  
नारायणस्तु वेदात्मा सहवेदमुखेन तु  ।  
ददात्यभिमतान् कामान् उपायं नैष्ठिकं तु वै  ॥ पौस्_४१।१६६ ॥  
  
एवं कृते तु सम्पाद्याद् बध्नीयाद् धिषणोपरि  ।  
सप्ताहं वसुधारां च त्रिरात्रम् अथवा शुभम्  ॥ पौस्_४१।१६७ ॥  
  
एकाहं वा स्वशक्त्या तु तद् विधानम् अथोच्यते  ।  
निर्धूमे वितते कुण्डे दृढैः काष्ठैस्तु याज्ञिकैः  ॥ पौस्_४१।१६८ ॥  
  
कृत्वाग्निं मेखलाभूमेर् अधिकं शिबिकोपमम्  ।  
धनुर्द्वयोच्छ्रिते वाथ तदूर्ध्वे ताम्रजं ततम्  ॥ पौस्_४१।१६९ ॥  
  
कटाहकं योजनीयं काष्ठजे वलये दृढे  ।  
स्थिरवंशचतुष्पादे पदवीसहनक्षमे  ॥ पौस्_४१।१७० ॥  
  
अङ्गुलैर् अथ मानीयैश्चतुःसङ्ख्यैस्तु चोन्नतम्  ।  
हैमीं सुवर्णमानोत्थां शलाकां सर्वतः समाम्  ॥ पौस्_४१।१७१ ॥  
  
तत्प्रमाणसमोपेतं मध्यमे तु कटाहके  ।  
वेधं कुर्याच्च लोहेन वस्त्रापूतम् अथाहरेत्  ॥ पौस्_४१।१७२ ॥  
  
व्याजहीनं घृतं हव्यं सुगन्धि शुभलक्षणम्  ।  
कटाहके समुत्कीर्य यत्न [पूर्व]परिक्षय(?ष्कृत)म्  ॥ पौस्_४१।१७३ ॥  
  
प्रवहं दिनरात्रीयं कालं यत् त्रिविधं स्मृतम् ?  ।  
एतावद् उक्तम् आरभ्य देवम् आत्मानं अक्षमम्  ॥ पौस्_४१।१७४ ॥  
  
आप्रभाता[न्तम]थवाद्यं वाहरयेत् प्रहरं घृतम्  ।  
प्रहरद्वितयं वाथ प्रहरत्रयम् एव वा  ॥ पौस्_४१।१७५ ॥  
  
प्रहराणां चतुष्कं वा स्वसामर्थ्याद्यपेक्षया  ।  
आदौ षट्प्रस्थमानात् तु चतुःप्रस्थान्तमेव हि  ॥ पौस्_४१।१७६ ॥  
  
प्रवाहम् आहरेच्छक्त्या पालिकं तु घृतस्य वा  ।  
अधिभूताधिदेवाढ्यं स्तृत्वाध्यात्मतया घृतम्  ॥ पौस्_४१।१७७ ॥  
  
पवित्रम् अमृतं ब्रह्म आज्यम् अध्यात्ममेव हि  ।  
अधिदेवं परं वह्निर् अधिभूतं च गोगणम्  ॥ पौस्_४१।१७८ ॥  
  
स्मृतम् उक्तं ममैवं हि वसु मत्वा स्वरूपधृक्  ।  
तद्वारपरिमाणेन विधित्वेन च वर्तते  ॥ पौस्_४१।१७९ ॥  
  
स्वदरिद्रम् इमं लोकं कृत्स्नं वै यत्प्रभावतः  ।  
विततेन तु पात्रेण स्थगयित्वा कटाहकम्  ॥ पौस्_४१।१८० ॥  
  
दैवत्वेनार्चनीयं च भगवान् पुरुषोत्तमः  ।  
साम्प्रतं चार्घ्यपुष्पाद्यैर् वसुगर्भकटाहके  ॥ पौस्_४१।१८१ ॥  
  
अनुग्रहकरस्त्वास्ते स्वयं श्रद्धावतां नृणाम्  ।  
आरम्भाद् एव निष्पत्तिपर्यन्तं शुभकर्मणाम्  ॥ पौस्_४१।१८२ ॥  
  
अर्चयित्वा नमस्कृत्य द्वादशार्णेन चाच्युतम्  ।  
ततो ऽनुलेपनं दद्यात् पुष्पस्रग्धूपम् एव हि  ॥ पौस्_४१।१८३ ॥  
  
नैवेद्यं मधुपर्काद्यं सभक्ष्यं सफलं महत्  ।  
अथ सर्वेश्वरं भक्त्या विभुम् आयतनस्थितम्  ॥ पौस्_४१।१८४ ॥  
  
महता विभवेनैव स्नानपूर्वेण कर्मणा  ।  
पूजयित्वा यथान्यायं सत्सूक्तैः सम्यगुत्तमैः  ॥ पौस्_४१।१८५ ॥  
  
रहस्यमन्त्रपूवैस्तु साष्टार्णद्वादशाक्षरैः  ।  
जानुभ्याम् अवनिं कृत्वा नतमूर्धाग्रतो भवेत्  ॥ पौस्_४१।१८६ ॥  
  
तदेकक्षेम पूर्वं तु विनिवेश्य इदं पठेत्  ।  
परं वसु घृता ऋक्त्वं सर्वं सम्पूरितं त्वया  ॥ पौस्_४१।१८७ ॥  
  
तारेयं परमा शक्तिस्वमिया(?स्वामित्वा)देव पूजितः(?ता)  ।  
वासाद्याननम् आग्नेयतुल्यं यज्ञस्य वै फलम्  ॥ पौस्_४१।१८८ ॥  
  
सुमहद्गोकुलोपेतं ग्रामं यद् विषयोदितम्  ।  
तत्पालकानां विप्राणां शासनेन समाप्य च  ॥ पौस्_४१।१८७ ॥  
  
यथा नोच्छिद्यते चैव कीर्तिधर्मपरं महत्  ।  
नृपेणैतत् तथा कार्यं यशोधर्मविवृद्धये  ॥ पौस्_४१।१९० ॥  
  
षट्काद् यद् अधिकं चैव सशुभं कीर्तितं त्रयम्  ।  
गोष्ठम् अग्निं च दीपं च अङ्गम् आयतनेषु तत्  ॥ पौस्_४१।१९१ ॥  
  
धर्मज्ञैः पालनीयं च विच्छेदो न भवेद् यथा  ।  
यस्माद् वह्निमुखेनैव त्रयस्त्रिंशत्तु कोटयः  ॥ पौस्_४१।१९२ ॥  
  
प्रत्यहं तृप्तिम् अतुलां विबुधानां प्रयान्ति च  ।  
दधिक्षीराज्यपूर्वैस्तु विविधैर्गोसमुत्थितैः  ॥ पौस्_४१।१९३ ॥  
  
प्रीतिम् अभ्येति भगवान् उपहारैस्तु सात्त्विकैः  ।  
परमादित्यवत् सर्वम् आभासयति तेजसा  ॥ पौस्_४१।१९४ ॥  
  
प्रभावाच्चैव दीपस्य नित्यं सन्निहितस्य च  ।  
यो ऽधिकृत्य जगन्नाथं षडशीतिमुखासु च  ॥ पौस्_४१।१९५ ॥  
  
तिथिष्वर्च्यस्तु भगवान् कलशे मण्डने ऽनले  ।  
सोपवासः शुचिः स्नातः कृतकौतुकमङ्गलः  ॥ पौस्_४१।१९६ ॥  
  
प्रणवादिनमोन्तेन मन्त्रेणानेन भक्तितः  ।  
प्रीयतां मम देवेशो धर्माध्यक्षो वृषाकपिः  ॥ पौस्_४१।१९७ ॥  
  
गोहितो गोपतिर्गोप्ता सर्वमावृत्य च स्थितः  ।  
ततो ऽनुलिप्ते भूभागे कुतपः केवलं तु वा  ॥ पौस्_४१।१९८ ॥  
  
अभुक्तमहतं शुद्धं प्रस्तीर्यं सतिलाक्षतम्  ।  
समस्तबीजं सकुशं सिद्धार्थकसमन्वितम्  ॥ पौस्_४१।१९९ ॥  
  
तद् बहिस्तेजसं दद्यात् पूर्णं प्रागादितः क्रमात्  ।  
पात्राष्टकं पयः शालिदध्यक्षतरसैस्तिलैः  ॥ पौस्_४१।२०० ॥  
  
घृतेन सर्वबीजैस्तु वस्त्रैर्यवनिका बहिः  ।  
इषुभिः सह सूत्रैस्तु बर्हिपक्षैः सुविष्टरैः  ॥ पौस्_४१।२०१ ॥  
  
जातबीजशरावाश्च पूर्णकुम्भमुखस्थिताः  ।  
पूर्णशाखासमेताश्च तरुशाखाभ्यलङ्कृताः  ॥ पौस्_४१।२०२ ॥  
  
दिक्षु प्रज्वलितैर् दीपैः सह न्यस्य ऋगादिकैः  ।  
ततो ऽवतार्य तन्मध्ये सुरभिं कृतमण्डनाम्  ॥ पौस्_४१।२०३ ॥  
  
सालङ्कृतां सवस्त्रां च घण्टाचामरभूषिताम्  ।  
सरत्नहेमकुमुदां तच्छृङ्गपरिभूषिताम्  ॥ पौस्_४१।२०४ ॥  
  
मुक्ताप्रवाललाङ्गूलां रजताङ्घ्रिम् अभिप्रियाम्  ।  
ललाटदर्पणां श्रीमत्स्रगुष्णीषबलां महत्  ॥ पौस्_४१।२०५ ॥  
  
एवम् एवाथ वीर्यध्वं सुरभिं कृतमण्डनाम्  ।  
यौवनस्थामधृष्टां च वामभागे वृषस्य च  ॥ पौस्_४१।२०६ ॥  
  
कांस्योपदोहसंयुक्तां पूर्वेद्युर् अधिवासिताम्  ।  
नन्दासुनन्दासुरभिशीतलाख्यपदान्विताम्  ॥ पौस्_४१।२०७ ॥  
  
चत्वारो धेनवः स्थाप्याः प्रागादौ तत्र सम्मुखम्  ।  
सुशक्तिविभवोपेता दुग्धदोहप्रदक्षमाः  ॥ पौस्_४१।२०८ ॥  
  
सगर्भाश्च सवत्साश्च प्रसूताश्च सकृत् सकृत्  ।  
इष्टदेवम् अथोद्दिश्य दिग्भागान् साम्प्रतं तु वै  ॥ पौस्_४१।२०९ ॥  
  
हेतिना च तदीयेन चन्दनेनात्वचोत्सृजेत्  ।  
वृष्णिक्षेत्रसमेतं च तस्य चासम्भवात् तु वै  ॥ पौस्_४१।२१० ॥  
  
आनुगुण्यं यथाशक्त्या तन्मूल्यं तु न कल्प्य च  ।  
चतुर्णाम् अग्निहोत्राणां बहिःस्थाः प्रतिपाद्य च  ॥ पौस्_४१।२११ ॥  
  
वस्त्रालङ्करणोपेतं मूल्यं च सुरभीयकम्  ।  
वसुधां वसुधार्थं वा वृषोपकरणं हि यत्  ॥ पौस्_४१।२१२ ॥  
  
प्रणिपाद्य गुरोर्भक्त्या वृषभं सुरभिं त्यजेत्  ।  
दक्षिणे स्कन्धदेशे च हेतिनाभिमतेन च  ॥ पौस्_४१।२१३ ॥  
  
लोहेनानलतप्तेन मुद्रणीयं क्षणेन च  ।  
एवं कृत्वा वृषत्यागं तदुद्देशेन वै पुनः  ॥ पौस्_४१।२१४ ॥  
  
प्रभूतम् अन्नदानं च दद्याच्चैव सदक्षिणम्  ।  
समन्त्रनाथम् उद्दिश्य ह्यात्मनोर्ऽथे परस्य वा  ॥ पौस्_४१।२१५ ॥  
  
वृषोत्सर्गं हि यः कुर्याद् ब्रह्मलोकं व्रजत्यसौ  ।  
वृषो हि भगवान् धर्मो लोके कामार्थबन्धतः  ॥ पौस्_४१।२१६ ॥  
  
तेन त्यक्तेन सन्त्यक्तं जन्मदुःखं हि शाश्वतम्  ।  
प्रकृत्या सह वै शश्वत् सुरभी सविनश्वरा  ॥ पौस्_४१।२१७ ॥  
  
तद् विशेषाच्च तिस्रो याः शक्तयो मदनात्मिकाः  ।  
बुद्धिर् अस्मीति पूर्वा च पञ्चेन्द्रियम् अथापरा  ॥ पौस्_४१।२१८ ॥  
  
विनिवर्तन्ति सर्वास्ता गोत्वमाश्रित्य ये स्थिताः  ।  
नानाधर्मप्रतिष्ठानं वृषोत्सर्गेण वै सह  ॥ पौस्_४१।२१९ ॥  
  
उक्तम् अब्जसमुद्भूत इदानीम् अवधारय  ।  
अपवर्गप्रदं दिव्यं सूचितं यत् पुनः पुनः  ॥ पौस्_४१।२२० ॥  
  
प्रतिष्ठापनम् अब्जाक्ष आच्युतं भुक्तिमुक्तिदम्  ।  
  
इति श्री पौष्करसंहितायां नानाधर्मप्रतिष्ठानं नाम एकचत्वारिंशो ऽध्यायः  
  
  
____________________________________________________________________________________________  
  
  
  
अथ द्विचत्वारिंशो ऽध्यायः  
  
  
श्रीभगवानुवाच ---  
  
द्वादशाक्षरपूर्वैस्तु मन्त्रैः सर्वेश्वरः पुरा  ॥ पौस्_४२।१ ॥  
  
आराध्यो भगवान् भक्त्या वेद्यां वा कलशे स्थले  ।  
सन्तर्प्याज्यादिकैर् भक्त्या मन्त्रैः श्रुतिमयैस्ततः  ॥ पौस्_४२।२ ॥  
  
भगवान् विश्वकर्मात्मा सगणेशं तु याजयेत्  ।  
विविधैर् उपचारैस्तु पुष्पधूपानुलेपनैः  ॥ पौस्_४२।३ ॥  
  
विसर्जने कृते विष्णौ सानले कमलोद्भव  ।  
शिल्पिनो यत्र ये दक्षा मान्यास्ति तदनन्तरम्  ॥ पौस्_४२।४ ॥  
  
यथाप्रसन्नबुद्ध्या तु शश्वन्निर्वर्तयन्ति च  ।  
तैर् अपि प्रयतैः स्नातैः तर्पणीयः स्वकः पतिः  ॥ पौस्_४२।५ ॥  
  
ततः परिगृहीतव्यं क्षेत्रं त्वभिमतं द्विज  ।  
अभुक्तम् अथवा भुक्तं वसुधागुणलक्षितम्  ॥ पौस्_४२।६ ॥  
  
निःशल्यम् अनुकूलं च स्थपतीनां च सम्मतम्  ।  
समादाय प्रतिष्ठार्थं यथाभिमतविस्तृतम्  ॥ पौस्_४२।७ ॥  
  
महेन्द्रो ऽपाम्पतिर्वायुर्विर्त्तपेशानदिक्षु च  ।  
पदम् आसाद्य वै कुर्याद् दिव्याद् आयतनाश्रितम्  ॥ पौस्_४२।८ ॥  
  
पञ्चायतनपूर्वं तु शुभं देवगृहं महत्  ।  
सिद्धये तत्स्वमार्गात् तु विमार्गात् तदसिद्धये  ॥ पौस्_४२।९ ॥  
  
एतावद् अर्थनान्मुक्तं अतो ऽन्येषां तु दोषकृत्  ।  
स्वमार्गं परमार्गं वा येषां सर्वगतो हरिः  ॥ पौस्_४२।१० ॥  
  
स्फुरत्यविरतं बुद्धौ गुरुं तं शास्त्रतः स्वयम्  ।  
शुभे ऽनुकूले नक्षत्रे नमस्कृत्याच्युतं विभुम्  ॥ पौस्_४२।११ ॥  
  
निर्वर्त्य नित्यं विघ्नेन पूर्वम् अर्चापयेद् द्विज  ।  
सह एकायनैश्चान्यै ऋग्यजुः सामपाठकैः  ॥ पौस्_४२।१२ ॥  
  
सांलङ्कारैश्व सोष्णीषैः सिताम्बरधरैस्तथा  ।  
समालभनमाल्यैश्च भूषितैः साङ्गुलीयकैः  ॥ पौस्_४२।१३ ॥  
  
शङ्खवादित्रनिर्घोषैर् गीतिभिर् माङ्गलीयकैः  ।  
फलपुष्पाक्षतकरो जालसिद्धार्थकादिकम्  ॥ पौस्_४२।१४ ॥  
  
समादाय शुचिः कर्ता देशिकेन सह द्विज  ।  
स्थानम् आसाद्य सर्वेषां वासुदेवं हृदि स्मरन्  ॥ पौस्_४२।१५ ॥  
  
पुण्याहं वाचयित्वा च गायत्रीत्रितयादिकम्  ।  
उद्धोष्य शाकुनं सूक्तं शिवसङ्कल्पमेव च  ॥ पौस्_४२।१६ ॥  
  
श्रीसूक्तेन समोपेतं भद्रश्रीसामम् उत्तमम्  ।  
कर्मारम्भेण सह वै स्वस्ति भो इत्ययं पठेत्  ॥ पौस्_४२।१७ ॥  
  
चमषट्कांस्ततोदीर्य शान्ताद्यास्तदनन्तरम्  ।  
जपन्नष्टाक्षरं तिष्ठन् कर्तास्ते देशिकस्ततः  ॥ पौस्_४२।१८ ॥  
  
बहिः क्षेत्रस्य चैशान्यां प्राच्यां वा कमलोद्भव  ।  
ततां पर्णकुटीं कृत्वा वातवृष्टिक्षमां शुभाम्  ॥ पौस्_४२।१९ ॥  
  
तत्र पुष्पार्घ्यधूपाद्यं कृत्वा वै भद्रपीठगम्  ।  
पञ्चगव्यं समापाद्य सार्धं मन्त्रैर्विलक्षणैः  ॥ पौस्_४२।२० ॥  
  
नारायणम् अपां मूर्तिं हेमाद्ये कुतपे शुभे  ।  
सन्निधीकृत्य सम्पूज्य सरित् तीर्थाम्बुपूजिते  ॥ पौस्_४२।२१ ॥  
  
हेमसर्वौषधीरत्र दर्भवर्गस्रगन्विते  ।  
मन्त्रास्त्रकलशाभ्यां तु सम्पाद्य रचनां ततः  ॥ पौस्_४२।२२ ॥  
  
साधारम् आसनं ताभ्यां ज्ञात्वा कुर्यात् तदर्चनम्  ।  
हृदि मन्त्रेश्वरं सास्त्रं पूजयित्वा यथाविधि  ॥ पौस्_४२।२३ ॥  
  
न्यस्तव्यम् आसने कौम्भे प्राणवन्मनसा सह  ।  
सौम्यनाडीपथा चैव ततो ह्यस्त्रं समन्त्रराट्  ॥ पौस्_४२।२४ ॥  
दक्षिणेन तु मार्गेण त्वपसव्यघटे विभोः  ।  
अवतार्य ज्वलद्रूपं दहन्तं विघ्नसञ्चयम्  ॥ पौस्_४२।२५ ॥  
  
मन्त्रत्रयं तु सामान्यं सर्वत्र विहितं द्विज  ।  
षडष्टाक्षरमन्त्रं यत् तथा वै द्वादशाक्षरम्  ॥ पौस्_४२।२६ ॥  
  
हेतीशं यत् सहस्रारं परिज्ञेयं तदायुधम्  ।  
कृतदीक्षेण यल्लब्धं सुप्रसन्नाच्च वै गुरोः  ॥ पौस्_४२।२७ ॥  
  
अस्त्रं तदङ्गम् आपाद्यं सविशेषम् इदं शुभम्  ।  
साङ्गं समर्चयित्वा तु भोगैर् मात्रावसानिकैः  ॥ पौस्_४२।२८ ॥  
  
सत्सूक्तैर् यजुभिः सामैर् यथावसरलक्षणैः  ।  
व्यञ्जकैर् अथ सर्वेशम् अथ होमं समाचरेत्  ॥ पौस्_४२।२९ ॥  
  
सहस्रशतसङ्ख्यं यत् पूर्णान्तैः साक्षतैस्तिलैः  ।  
कुण्डमन्त्रास्त्रदृक्पूतैरेवं कुर्यात् तु देशिकः  ॥ पौस्_४२।३० ॥  
  
स्थलेषु वालुकाद्येषु प्रागादौ विनिवेश्य च  ।  
चत्वारश्चातुरात्मीया मन्त्रज्ञाः कृतमण्डनाः  ॥ पौस्_४२।३१ ॥  
  
ऋग्वेदाद्याश्चतस्रो ये ईशाद् वायुपथावधि  ।  
भक्त्या क्रियापरा याज्या होमार्थं क्षेत्रसङ्ग्रहे  ॥ पौस्_४२।३२ ॥  
  
होतव्यं भ्रमिलिङ्गैस्तैर् मन्त्रैर् आज्यादिकं बहु  ।  
चतुर्भिश्चातुरात्मीयैर् द्विषट्कार्णपुरस्सरैः  ॥ पौस्_४२।३३ ॥  
  
होतव्यम् अपरैर् विप्रैः स्मरन् सर्वेश्वरं हरिम्  ।  
उपद्रष्टा चतुष्कोणे एकैकं विनियोज्य च  ॥ पौस्_४२।३४ ॥  
  
होमार्थं सर्वकुण्डेषु मन्त्रविन्यस्तविग्रहम्  ।  
शुचयः संयता दक्षा वास्तुशास्त्रकृतश्रमान्  ॥ पौस्_४२।३५ ॥  
  
विश्वकर्मकुलोद्भूतान् आहूयाग्रे निवेश्य च  ।  
पञ्चगव्यादिनाभ्युक्ष्य सिताम्बरधरांस्तु वै  ॥ पौस्_४२।३६ ॥  
  
माल्यचन्दनसोष्णीषैर् भूषिताङ्गुलिकादिकान्  ।  
संवीक्ष्य पावनीकृत्य ह्यादाय घटिकान्वितम्  ॥ पौस्_४२।३७ ॥  
  
कार्पासं सुदृढं सूत्रं सहस्राराभिमान्त्रितम्  ।  
स्थपतीनां करे दद्यात् सह चैकशलाकया  ॥ पौस्_४२।३८ ॥  
  
प्रोक्षितान् पञ्चगव्येन सहस्राराभिमन्त्रितान्  ।  
विकीर्य लाजसम्मिश्रान् बीजान् सिद्धार्थकान्वितान्  ॥ पौस्_४२।३९ ॥  
  
जपन्नस्त्रं सचक्रं च त्रिधा कुर्यात् प्रदक्षिणम्  ।  
प्राक्पदात् तत्पदं यावत् सह घण्टारवैः शुभैः  ॥ पौस्_४२।४० ॥  
  
क्षेत्रमानम् अथादाय करैर् अभिमतैस्ततः  ।  
शिष्यदेशिककर्तृस्थैर् विश्वकर्मांशकैस्तु वा  ॥ पौस्_४२।४१ ॥  
  
ईशकोणादि तत्सूत्रं चतुर्दिक्षु प्रसार्य च  ।  
शङ्कुभिर्यज्ञदारूत्थैर् मुद्रयेच्च दिशाष्टकम्  ॥ पौस्_४२।४२ ॥  
  
ततो भूतबलिं दद्यात् प्रादक्षिण्येन बुद्धिमान्  ।  
तिलपिष्टं निशाचूर्णं सलाजदधिसक्तुकम्  ॥ पौस्_४२।४३ ॥  
  
भूतक्रूरम् इति प्रोक्तं तेन भूतबलिं हरेत्  ।  
भूतानि राक्षसा वापि ये ऽत्रं तिष्ठन्ति केचन  ॥ पौस्_४२।४४ ॥  
  
ते सर्वे ऽद्यापगच्छन्तु स्थानं कुर्यामिमं हरेः  ।  
शरवेत्रलताचर्मपुञ्जाद्यैर् ग्रथितान् द्रुमान्  ॥ पौस्_४२।४५ ॥  
  
मृदङ्गोर्ध्वसमाकारान् पाण्डुमृद्ग्रहणक्षमान्  ।  
नचाङ्गहोमास्युस्तीक्ष्णान् कुद्दालाख्यखनित्रकान्  ॥ पौस्_४२।४६ ॥  
  
सुदृढान् यज्ञकाष्ठोत्थान् हस्तिपादांश्च पूजयेत्  ।  
क्षेत्रब्रह्मपदे स्थित्वा यथाभिमतदिङ्मुखः  ॥ पौस्_४२।४७ ॥  
  
संस्मृत्य द्वादशार्णेन भगवान् भूतभावनः  ।  
अधिभूताधिदेवाख्यं स्मरेद् अध्यात्मलक्षणम्  ॥ पौस्_४२।४८ ॥  
  
सप्तद्वीपवतीं तत्र समुद्रादिसमन्विताम्  ।  
सप्तपातालसहितां भूतैर्युक्तं चरादिकैः  ॥ पौस्_४२।४९ ॥  
  
शक्तिभिः शब्दनिष्ठाभिः सर्वभाभिः समावृताम्  ।  
ब्रह्मबीजसमेतेन लकारेण सबिन्दुना  ॥ पौस्_४२।५० ॥  
  
स्वसञ्ज्ञानातियुक्तेन मानयित्वा पुरा ततः  ।  
भावयित्वाधिभूतत्वम् आधिदैवमतः स्मरेत्  ॥ पौस्_४२।५१ ॥  
  
सामर्थ्यं यद् भगवतो विष्णोः सर्वेश्वरस्य च  ।  
परम् अध्यात्मरूपं च वाराहं वैष्णवं महत्  ॥ पौस्_४२।५२ ॥  
  
एतावद् उक्तं सामान्यं ध्यानं क्षितिपरिग्रहे  ।  
देवालयवशाद् अन्यद् विशेषं चात्र संस्मरेत्  ॥ पौस्_४२।५३ ॥  
  
चतुरश्रे चतुर्मूर्तिव्यक्तिव्यूहं विचिन्त्य च  ।  
चतुरश्रायते ध्यायेद् दिव्यं विद्यागमन्न्विदम्  ॥ पौस्_४२।५४ ॥  
  
वृत्तशान्तोदितं चक्रं संवृतावयवं स्मरेत्  ।  
अनन्तशयनं देवं ध्यायेद् वृत्तायते गृहे  ॥ पौस्_४२।५५ ॥  
  
पुर्यष्टकं यद् अमलं कालपुष्करदेहभृत्  ।  
नाभिरन्ध्रोद्भवं विष्णोः स्थितम् अष्टदिगात्मनाम्  ॥ पौस्_४२।५६ ॥  
  
देवालये द्विजाष्टाश्रे स्मर्तव्यं वसुधागृहम्  ।  
ध्यात्वैवं द्वादशार्णेन मन्त्रेण च पुनः पुनः  ॥ पौस्_४२।५७ ॥  
  
षडक्षरेण संरोध्य मुद्रां बद्धा द्विजाच्युतम्  ।  
अधिध्यानसमाधानाद् यावत् कलशसन्निधिम्  ॥ पौस्_४२।५८ ॥  
  
प्राग्वद् विलक्षणैर् भोगैर् अथाष्टार्णेन पूजयेत्  ।  
सह विप्रैः स्वयं दद्याद् अग्नौ पूर्णाहुतिं पुनः  ॥ पौस्_४२।५९ ॥  
  
सर्वकर्मसमाध्यर्थं क्षेत्रे क्षेत्रीकृते सति  ।  
कुर्यात् पादप्रतिष्ठां वै सुशुभे दिवसे परे  ॥ पौस्_४२।६० ॥  
  
अथ कर्मकरा दक्षा नियोक्तव्याः क्रमेण तु  ।  
सन्तोष्य चान्नपानाद्यैस्तोषम् आयान्ति वै (यथा)  ॥ पौस्_४२।६१ ॥  
  
  
श्रीभगवानुवाच ---  
  
एवं परिगृहीते तु क्ष्मांशे शल्योज्झिते सति  ।  
आधृष्टे सोपला बाला वसुधा वसुभूमिदा  ॥ पौस्_४२।६२ ॥  
  
शुद्धिं सोपेक्षते किञ्चित् कृत्रिमाम् उदपासर ?  ।  
यावन्नोपवनस्तान्तु ? चिररूढैर् महाद्रुमैः  ॥ पौस्_४२।६३ ॥  
  
सङ्कीर्णा तत् प्रसूतैश्च मूलैर्व्याप्ता निरन्तरैः  ।  
ज्ञातं तस्यापि बालत्वं शुद्धिर्वै भाविनी स्मृता  ॥ पौस्_४२।६४ ॥  
  
त्यक्ता सरित्प्रवाहैर् न नगरग्रामदेशिकाः  ।  
महान्तं प्रेक्षते शुद्धिं भङ्क्त्वाशा बहुशो यतः  ॥ पौस्_४२।६५ ॥  
  
स्वात्वा वै भावम् उद्धृत्य दाद्याद् अभ्येति मृच्छुभाम्  ।  
सितामशर्करां स्निग्धां (जलान्तर्निखनेत वा )  ॥ पौस्_४२।६६ ॥  
  
दृष्ट्वा जलं समभ्यर्च्य तर्पयेद्यादसाम्पतिम्  ।  
नागनाथसमोपेतं सुरसङ्घमतस्थितम्  ॥ पौस्_४२।६७ ॥  
  
स्थित्यर्थम् उपलैः सर्वैः सह सम्पूर्यते मृदा  ।  
मृदोपलैश्च सम्पूर्य जातिषु स्निग्धया तया  ॥ पौस्_४२।६८ ॥  
  
आकोटय पौनः पुन्येन बालाद् वै वापरिसेचना (त्)  ।  
समीकृत्योपलिप्याथ गोगणांस्तत्र वासयेत्  ॥ पौस्_४२।६९ ॥  
  
बालवत्ससमेतं च वृषेन्द्रगणसंयुतम्  ।  
सतोयाः शालयश्चैव प्रभूततृणसञ्चयम्  ॥ पौस्_४२।७० ॥  
  
विकीर्य सतिलं तत्र सन्त्यक्ते गोमयादिकैः  ।  
अपास्य गोगणं पश्चाद् उपलिप्य पुनर्महीम्  ॥ पौस्_४२।७१ ॥  
  
समर्चयित्वा सूर्यात्मा प्राग्वद् दिक्सिद्धिम् आचरेत्  ।  
प्रासादं भगवद् रूपसमेतं कमलोद्भव  ॥ पौस्_४२।७२ ॥  
  
यथाभिमतदिग्वक्त्रं निश्चयीकृत्य वै पुरा  ।  
भूभागे सति वै कुर्यात् तदग्रे यागमण्डपम्  ॥ पौस्_४२।७३ ॥  
  
दिक्त्रये तदलाभे तु सौम्ययाम्यदिगायतम्  ।  
आनुगुण्याय शुद्धिं च सुखं निर्बाधमिश्रितम्  ॥ पौस्_४२।७४ ॥  
  
शरैः काशैः शरैः कूर्चैर् अच्छिन्नं वा परैस्तु वा  ।  
सान्तरं विहितं तत्र पार्थिवं पीठपञ्चकम्  ॥ पौस्_४२।७५ ॥  
  
सप्तषट्पञ्चहस्तं च विभवानुगुणं ततः  ।  
चतुर्हस्तं तु वै सार्धं चतुर्हस्तम् अथापि वा  ॥ पौस्_४२।७६ ॥  
  
सुविस्तृतै (ते) ष्षडंशेन सर्वेषां परिवर्ज्य च  ।  
अन्तरालानि विप्रेन्द्र तद् उच्छ्रायम् अथाचरेत्  ॥ पौस्_४२।७७ ॥  
  
चतुर्विंशतिमांशेन स्वेन स्वेन महामते  ।  
तद् विस्तारोच्छ्रिते सर्वे कोणस्तम्भेषु भूषयेत्  ॥ पौस्_४२।७८ ॥  
  
तन्मानेन समारोप्य स्तम्भानां शिरसोपरि  ।  
रचनारचिताश्चान्ये दण्डास्तिर्यक्प्रसारिताः  ॥ पौस्_४२।७९ ॥  
  
सर्वे स्थूलाब्जसम्भूताश्चतुर्दिक्तोरणान्विताः  ।  
तृतीयांशेन वै पीठात् तोरणाविस्तृतिर्भवेत्  ॥ पौस्_४२।८० ॥  
  
सुविस्तृतैस्त्रिभागेन सर्वेषां उन्नतिः स्मृता  ।  
सचक्रगरुडाः सर्वे त्रिचतुःपञ्चसङ्ख्यया  ॥ पौस्_४२।८१ ॥  
  
सान्तरालप्रमाणेन सस्तम्भास्तोरणाखिलाः  ।  
विनिवेश्याः क्षितौ कृत्वा सर्वे चैव सुलक्षणाः  ॥ पौस्_४२।८२ ॥  
  
चतुरश्रास्त्वथो देशा ह्यष्टाश्रा मध्यतो द्विज  ।  
वर्तुलाचोर्ध्वभागाश्च समांशेन विभाजिताः  ॥ पौस्_४२।८३ ॥  
  
वीथी प्राक्पश्चिमा भागा उभयोः पीठसम्मिता  ।  
सोत्तरं दक्षिणं भागम् एकैकं पीठवर्तकम्  ॥ पौस्_४२।८४ ॥  
  
कृत्वैवं भगवद् यागमण्डपं सर्वकर्मणा  ।  
उदग्दिक्पीठतश्चोर्ध्वे धिष्ण्यं कुर्यात् कजङ्कितम्  ॥ पौस्_४२।८५ ॥  
  
वर्तुलं चतुरश्रं वा प्रकाशाख्यं सुलक्षणम्  ।  
शङ्खचक्रगदापद्मैश्चिह्निते मेखलावनौ  ॥ पौस्_४२।८६ ॥  
  
द्रव्याणाम् अधिवासार्थं तत्समीपस्थितां महीम्  ।  
मध्यमे मण्डलं पीठे मन्त्रास्त्रकलशार्चनम्  ॥ पौस्_४२।८७ ॥  
  
चतुष्कं स्नानकुम्भानां सोषधीनां निवेशने  ।  
अन्यत्र शयनं तस्मिन् स्नानपीठे तु विन्यसेत्  ॥ पौस्_४२।८८ ॥  
  
स्नानकुम्भसमीपं तु स्नानद्रव्यसमन्वितम्  ।  
पीठं तत्पञ्चमं विद्धि वालुकाभिः सुपूजितम्  ॥ पौस्_४२।८७ ॥  
  
सद्वारं सगवाक्षं च सकवाटं हि सार्गलम्  ।  
कृत्वैवं अधिवासार्थं प्राकारवलयं महत्  ॥ पौस्_४२।९० ॥  
  
प्रासादक्षेत्रमानं च सन्त्यज्य परितः स्थितम्  ।  
समेखलं सपीठं तत् दिक्षु कुण्डाष्टकं लिखेत्  ॥ पौस्_४२।९१ ॥  
  
अनुकल्पे तु वै कुर्यात् प्राच्यां दिङ्मण्डलाद्बहिः  ।  
तत्पाश्चात्ये तु वा भागे एकपीठाः सतोरणाः  ॥ पौस्_४२।९२ ॥  
  
स्तम्भा वा पृथक्पीठा विविक्ताश्च परस्परम्  ।  
प्राग्भागे चक्रपद्माख्यं दक्षिणे केवलेश्वरी  ॥ पौस्_४२।९३ ॥  
  
चतुरश्रं तु वा कल्प्यं गदामेखलम् अब्जज  ।  
पद्माद् उत्तरदिग्भागे शङ्खं कोणचतुष्टये  ॥ पौस्_४२।९४ ॥  
  
एष पादप्रतिष्ठायां कुण्डानां संस्थितिः स्मृता  ।  
चातुरात्म्यादिदेवानां ब्रह्मन् स्थापनकर्मणि  ॥ पौस्_४२।९५ ॥  
  
संस्थितिं शृणु कुण्डानां विविधा दिग्विदिक्षु च  ।  
महविभवसौभाग्यआयुरारोग्यवृद्धये  ॥ पौस्_४२। ९६ ॥  
  
सिद्धये सर्वकर्माणां विघ्नानां विनिवृत्तये  ।  
व्यत्ययाच्च फलं विद्धि मुक्तये समतानसौ  ॥ पौस्_४२।९७ ॥  
  
गदाद्वन्द्वद्वयोपेतं प्राग्दिक्तुर्याश्रमेव च  ।  
चक्रदक्षिणदिग्विप्र शङ्खं प्रत्यग्गते ततः  ॥ पौस्_४२।९८ ॥  
  
पद्मम् उत्तरदिग्भागे यथाभिमतपल्लवम्  ।  
आग्नेयं तु समापाद्य कुण्डम् अश्वत्थपत्रवत्  ॥ पौस्_४२।९९ ॥  
  
विमुक्तकमलं कुर्यात् त्रिकोणं पूर्ववर्तुलम्  ।  
होमार्थं यातुदिक्कुण्डम् अष्टाश्रं वायवे पदे  ॥ पौस्_४२।१०० ॥  
  
धिष्ण्यं श्रीवत्ससञ्ज्ञं यत् प्राग्वद् अर्धेन्दुलक्षणम्  ।  
ऐशान्यां तु समालिख्य लक्षणेनोपलक्षितम्  ॥ पौस्_४२।१०१ ॥  
  
अतो ऽपरं सन्निवेशम् एकाग्रम् अवधारय  ।  
धिष्ण्यं पूर्वपदे वृत्तम् आग्नेय्यां कौस्तुभाकृतिम्  ॥ पौस्_४२।१०२ ॥  
  
चक्रं दक्षिणदिग्भागे शार्ङ्गाकारं तु यातुदिक्  ।  
आप्यं गदाकृतिं प्राग्वनमालाख्या वायवे पदे  ॥ पौस्_४२।१०३ ॥  
  
उदग्दिक्कमलाकारं श्रीवत्साकारनीशगम्  ।  
विस्तारसममानं तु सर्वेषां विहितं तु वै  ॥ पौस्_४२।१०४ ॥  
  
प्राग्वद् द्वादशमांशं तु ओष्ठार्धं परिमृज्य च  ।  
सुसमं मेखलाबन्धं कुर्यात् तद्विस्तृतेः समम्  ॥ पौस्_४२।१०५ ॥  
  
समेखला वै विषमाः सर्वेषां पूर्ववद् द्विज  ।  
यथोक्तलक्षणा कार्या योनिः पिप्पलपत्रवत्  ॥ पौस्_४२।१०६ ॥  
  
मध्यदेशे सुवृत्तं च तुर्यं श्रीवत्सलक्षणम्  ।  
प्रासादक्षेत्रभूमेर् वा तमेवैशपदे बहिः  ॥ पौस्_४२।१०७ ॥  
  
सम्पाद्य मानयुक्तं वा तर्पणे सर्वकर्मणाम्  ।  
वास्त्वङ्गविबुधानां च लोकेशानां महामते  ॥ पौस्_४२।१०८ ॥  
  
विघ्नेशद्वारपालानां क्षेत्रेशस्य तथा क्षितेः  ।  
सम्पाद्यम् एवम् अब्जोत्थ सकुण्डं यागमन्दिरम्  ॥ पौस्_४२।१०९ ॥  
  
ततो ऽन्तरात् सबाह्यं च ऊर्जनं परिभूषयेत्  ।  
सुविचित्रैर् ध्वजै रम्यैर्वैजयन्तीगणैश्च तैः  ॥ पौस्_४२।११० ॥  
  
प्रोच्छ्रितैः कदलीरूपैर् द्रुमाङ्गैः पावनैर् दृढैः  ।  
सवस्त्रैः पूर्णसुघटैः पुष्पैर्वै मञ्जरीगणैः  ॥ पौस्_४२।१११ ॥  
  
वितानैविविधाकारैर् विनानलगृहं तु वै  ।  
सशरैर्बर्हिपक्षैस्तु सूत्रैर्भूताधिदैवतैः  ॥ पौस्_४२।११२ ॥  
प्राक् प्राप्तैर् लोकनाथाद्यैर् द्वाःस्थैः क्षेत्रलतागृहैः  ।  
दर्पणैश्चामरैश्चित्रैर् घण्टावृन्दैः स्वरान्वितैः  ॥ पौस्_४२।११३ ॥  
  
मध्वाज्यदधिसक्षीरसुपूर्णैः कांस्यभाजानैः  ।  
उपकुम्भाननस्थैश्च हरितैः पालिकागणैः  ॥ पौस्_४२।११४ ॥  
  
शालितण्डुलपात्रैस्तु सहिरण्यैः फलोद्वहैः  ।  
लाजसिद्धार्थकैर् बीजभाजनैः षड्रसान्वितैः  ॥ पौस्_४२।११५ ॥  
  
सत्सुगन्धैस्त्वगेलाद्यैः पात्रैः पूगफलैस्ततः  ।  
मधूकबदरीलाक्षा३सुभिस्त्रिफलैः फलैः  ॥ पौस्_४२।११६ ॥  
  
यथा तत्प्रभवैः पुष्पैः बहुभिः प्रकरीयकैः  ।  
इत्येवमाद्यैर् विविधैर् भोगपूगैस्तु पावनैः  ॥ पौस्_४२।११७ ॥  
  
भूमयः पीठबाह्यास्तु सर्वदिक्परिवार्य च  ।  
सम्प्रवेश्याखिलं तत्र सम्भारं भूरिसम्भृतम्  ॥ पौस्_४२।११८ ॥  
  
शुभे ग्रहे ऽनुकूले च नक्षत्रे सुस्थिरे ततः  ।  
लग्ने स्थिरे स्थिरांशे च परिशुद्धे गुणान्विते  ॥ पौस्_४२।११९ ॥  
  
प्रासादाङ्घ्रिप्रतिष्ठार्थं कर्ता वै भगवन्मयः  ।  
कृताह्निको द्विजेन्द्राद्यैर् देशिकेन समन्वितः  ॥ पौस्_४२।१२० ॥  
  
भेरीपटहवादित्रशङ्खशब्दादिकैः सह  ।  
ऋग्यजुः सामपूर्वांश्च प्रशस्ताः सम्पठन् श्रुतीः  ॥ पौस्_४२।१२१ ॥  
  
द्वारपालार्चनं कृत्वा यागागारं प्रविश्य च  ।  
संस्मृत्य स्वासने व्याप्तिम् अर्चयित्वोपविश्य च  ॥ पौस्_४२।१२२ ॥  
  
मध्यपीठसमीपे तु प्राङ्मुखं पश्चिमे पदे  ।  
प्राग्दिक्प्रत्यङ्मुखं योज्यमृङ्मयाश्चासनेषु च  ॥ पौस्_४२।१२३ ॥  
  
उदग्दक्षिणदिग्यन्त्रं यजुर्वेदांस्तु योजयेत्  ।  
प्राङ्मुखं पश्चिमे भागे सामज्ञान्विनियोज्य च  ॥ पौस्_४२।१२४ ॥  
  
सह चैकायनैर् विप्रैर् मूर्तिसञ्ज्ञोपलक्षितैः  ।  
दिगुत्तरस्यां च ततो नित्यकर्मपरायणान्  ॥ पौस्_४२।१२५ ॥  
  
निवेश्याथर्ववेदांश्च सर्वे द्विद्विकसङ्ख्यया  ।  
पृष्ठतः सुसहायाद्यैः सम्यग्ज्ञानप्रतीक्षकः  ॥ पौस्_४२।१२६ ॥  
  
उपदेष्टा च मन्त्राणां द्विजादीनां समर्चने  ।  
दक्षिणे स्वात्मनः कुर्याद् एकचित्रं समाहितम्  ॥ पौस्_४२।१२७ ॥  
  
ततः समाचरेत् न्यासं द्वादशाक्षरमूर्तिना  ।  
मन्त्राभिमानशक्तिं वै समालम्ब्य धिया ततः  ॥ पौस्_४२।१२८ ॥  
  
अथाष्टाक्षरपूर्वैस्तु मन्त्रैः श्रुतिमयैस्ततः  ।  
प्राक्प्रोक्तविधिना पाद्यं भृङ्गारकमलं पुरा  ॥ पौस्_४२।१२९ ॥  
  
पाद्यार्घ्यैः पञ्चगव्यं च कृत्वाभ्यर्च्य द्विजातये  ।  
समालम्भनपुष्पाद्यैः सवस्त्रैर् अङ्गुलीयकैः  ॥ पौस्_४२।१३० ॥  
  
सपवित्रकैस्तु हेमाढ्यैर् धूपयित्वा यथाक्रमम्  ।  
प्रयतः ससहायश्च स्थपतिश्चोपवेशयेत्  ॥ पौस्_४२।१३१ ॥  
  
दत्त्वाज्ञांयर्जमानस्य कर्मभूमौ स्थितानि च  ।  
सुवर्णराजतोत्थानि नवताम्रमयानि वा  ॥ पौस्_४२।१३२ ॥  
  
शैलजान्यनुकल्पे तु मृत्कुम्भान्यथवाब्जज  ।  
तत्र मध्यमकुम्भं यत् चतुर्विंशाङ्गुलेन च  ॥ पौस्_४२।१३३ ॥  
  
विस्तृते मध्यतस्तच्च द्व्यङ्गुलद्व्यङ्गुलोन्नतम्  ।  
वक्त्रम् अङ्गुलषट्केन तत्रास्यं त्र्यङ्गुलं स्मृतम्  ॥ पौस्_४२।१३४ ॥  
  
मेखलोपरितो ज्ञेया त्र्यङ्गुला कमलोद्भव  ।  
ये तु दिक्कमलान्येवैतद् अर्धेनोन्नतैः समाः  ॥ पौस्_४२।१३५ ॥  
  
फलैश्च विविधैश्चैव सह सम्पूर्य वै मृदा  ।  
आकोट्य खादिरैः काष्ठैः प्रबलैर् अम्बुसञ्चिताः  ॥ पौस्_४२।१३६ ॥  
  
पूरणार्थम् अशेषात् तु कृत्वा खातं तु साधकम्  ।  
समीकृत्योपलिप्याथ प्राग्वद् दिक्सिद्धिम् आचरेत्  ॥ पौस्_४२।१३७ ॥  
  
भूषयेच्च ध्वजैर् अन्यैर् वैजयन्तीः समुत्क्षिपेत्  ।  
शोभयेत् कदलीपूर्वैर् द्रुमाङ्गैः पावनैर् दृढैः  ॥ पौस्_४२।१३८ ॥  
  
वस्त्रैः पूर्णघटैः पुष्पैः कौशेयैर् मञ्जरीगणैः  ।  
शुभे ग्रहे ऽनुकूले तु नक्षत्रे शुभदर्शने  ॥ पौस्_४२।१३९ ॥  
  
लग्ने स्थिरे स्थिरांशे च परिशुद्धे गुणान्विते  ।  
प्रासादाङ्घ्रिप्रतिष्ठार्थं कर्ता वै भगवन्मयः  ॥ पौस्_४२।१४० ॥  
  
कृताह्निको द्विजेन्द्राद्यैर् देशिकेन समन्वितः  ।  
भेरीपटहवादित्रसर्वशब्दादिकैः शुभैः  ॥ पौस्_४२।१४१ ॥  
  
वन्दिवृन्दसमोपेतैर् गीयमानैश्च मङ्गलैः  ।  
सामऋग्यजुपूर्वास्तु प्रशस्ताः पाठयेच्छ्रुतीः  ॥ पौस्_४२।१४२ ॥  
  
सहसम्भृतसम्भारक्ष्माकृतं क्ष्मामलं विशेत्  ।  
समाचम्य कृतन्यासो द्वादशाक्षरमूर्तिना  ॥ पौस्_४२।१४३ ॥  
  
अथाष्टाक्षरपूर्वैस्तु मन्त्रैः श्रुतिमयैः सह  ।  
पादार्घ्यपञ्चगव्यं तु कृत्वाभ्यर्च्य द्विजोत्तमम्  ॥ पौस्_४२।१४४ ॥  
  
स्थपतिश्चार्घ्यपुष्पाद्यैः प्रवर्तेत सुकर्मणि  ।  
ॐकारपूर्वां गायत्रीम् एकैकं पाठयेद् द्विज  ॥ पौस्_४२।१४५ ॥  
  
गायत्रीसामपूर्वं च कनिक्रन्दम् उदीर्य च  ।  
एवम् ओङ्कारपूर्वं च कर्माकरम्भम् अनन्तरम्  ॥ पौस्_४२।१४६ ॥  
  
पठेद् एकायनं पश्चात् शिवसङ्कल्पम् एव च  ।  
ऋग्वेदज्ञो यजुर्ज्ञो ऽथ भद्रोनं समुदीर्यं च  ॥ पौस्_४२।१४७ ॥  
  
भद्रश्रीसाम सामज्ञः शताद्यौ कृत्यधर्मवित्  ।  
विभज्य पूर्ववत् क्षेत्रं पवित्रीकृत्य साम्प्रतम्  ॥ पौस्_४२।१४८ ॥  
  
पवित्रमन्त्रैर् अखिलैर् वैदिकैः पाञ्चरात्रिकैः  ।  
कन्यां च सौम्यदिग्भागे ऐशान्यां वालयावने  ॥ पौस्_४२।१४९ ॥  
  
मण्डलं पार्थिवे पीठे विनिवर्त्य चतुः समे  ।  
अशुभं सर्वतोभद्रं वश्यागारद्वयान्वितम्  ॥ पौस्_४२।१५० ॥  
  
भद्रपीठासनस्थं च सोदकं च घटद्वयम्  ।  
स्त्रगाद्यैर् भूषितं कृत्वा एकस्मिन् साधनं यजेत्  ॥ पौस्_४२।१५१ ॥  
  
द्वादशाक्षरमन्त्रेण भगवान् पुरुषोत्तमः  ।  
श्रुत्युक्तैर् मन्त्रमुख्यैस्तु तदस्त्रपरके घटे  ॥ पौस्_४२।१५२ ॥  
  
मन्त्रैर् हेतीशलिङ्गैस्तु चतुर्वेदसमुत्थितैः  ।  
मण्डपाग्रमथासाद्य हार्दम् आपाद्यम् अर्चनम्  ॥ पौस्_४२।१५३ ॥  
  
अवतार्य बहिः कुर्यात् पूजनं प्राग्यथोदितम्  ।  
पूर्णाहुतिं विनाग्नौ तु तर्पयित्वा यथाविधि  ॥ पौस्_४२।१५४ ॥  
  
यजेद् वास्तु नराद्यं वै सुरसङ्घं तदङ्गकम्  ।  
शतं शतार्धं पादं वा आहुतीनां समापयेत्  ॥ पौस्_४२।१५५ ॥  
  
तिलानाम् आज्यसिक्तानाम् आज्यस्य तदनन्तरम्  ।  
सामरैर् वास्तुलिङ्गैस्तु मन्त्रैर् देवव्रतादिकैः  ॥ पौस्_४२।१५६ ॥  
  
सुसमं कलशानां तु नवकं त्वथ धातुजम्  ।  
यथाशक्तिप्रमाणं तु नाल्पं वै द्वादशाङ्गुलम्  ॥ पौस्_४२।१५७ ॥  
  
शैलजं मृन्मयोत्थं वा सुपक्वं सुदृढं शुमम्  ।  
भृङ्गारतुल्यम् अष्टाश्रं शङ्खाकारं तु वोच्छ्रितम्  ॥ पौस्_४२।१५८ ॥  
  
वलिहीनं विरक्तास्यं द्रव्याणां ग्रहलक्षणम्  ।  
शुद्ध्यर्थम् अथ सर्वेषां स्नानकर्म समाचरेत्  ॥ पौस्_४२।१५९ ॥  
  
अधिवास्याम्बरच्छन्नान् सद्यो वान्ये ऽहनि द्विज  ।  
क्रमशः पूरयेद् द्रव्यैस्तल्लिङ्गैः श्रुतिसम्पठैः  ॥ पौस्_४२।१६० ॥  
  
गायत्र्याष्टाक्षरेणैव द्वादशाक्षरविद्यया  ।  
सुवर्णसिकताभिस्तु रत्नैर् मुक्ताफलादिकैः  ॥ पौस्_४२।१६१ ॥  
  
धातुभिश्चाखिलैर् धान्यैर् अथान्यैः पारतादिकैः  ।  
सिद्धार्थकान्वितैर् बीजैर् धान्यैर् नीवारपूर्वकैः  ॥ पौस्_४२।१६२ ॥  
  
कर्पूरमलयक्षोदकुङ्कुमागरुमिश्रितैः  ।  
पट्टस्त्रक्चन्दनाद्यैस्तु बाह्यतश्चोपशोभयेत्  ॥ पौस्_४२।१६३ ॥  
  
एवं सम्पूज्य संस्कृत्य चतुर्णां मध्यतो न्यसेत्  ।  
पद्मासनगतां लक्ष्मीं निधिभिः परिवारिताम्  ॥ पौस्_४२।१६४ ॥  
  
चतुर्णाम् अथ चान्येषां रत्नराट् कौस्तुभाभिधः  ।  
समन्त्रेण स्वनाम्ना च निधिनाथैः समन्विताम्  ॥ पौस्_४२।१६५ ॥  
  
भगवान् सर्वशक्त्यात्मा एकस्मिन् परिचिन्तयेत्  ।  
षडक्षरेण मन्त्रेण निष्कलं शब्दविग्रहम्  ॥ पौस्_४२।१६६ ॥  
  
ब्राह्मं चतुष्पदं क्षेत्रं नयेद् अष्टच्छदात्मना  ।  
न्यस्य सार्वेश्वरं कुम्भं मध्यतः कर्णिकोदरे  ॥ पौस्_४२।१६७ ॥  
  
रत्नकुम्भचतुष्कं तु दिक्चक्रेष्वष्टदिक्षु च  ।  
प्रादक्षिव्येन प्राग्भागान् मन्त्रान् वा लौकिकान् द्विज  ॥ पौस्_४२।१६८ ॥  
  
लक्ष्यं कुम्भचतुष्कं यद् ईशाद् वायुपदावधि  ।  
एवं न्यस्त्वा ततः कुर्याद् अर्चनं मध्यगस्य च  ॥ पौस्_४२।१६९ ॥  
  
चतुष्कं हृदयाद्यं वै रत्नकुम्भगतं यजेत्  ।  
चतुर्णां मन्त्रम् एकं तु श्रीकुम्भानां तु पूजयेत्  ॥ पौस्_४२।१७० ॥  
  
पुरतो नेत्रमन्त्रैस्तु मध्यकुम्भे च तस्य च  ।  
कृत्वैवं निष्कलं न्यासं सर्वेषां साम्प्रतं ततः  ॥ पौस्_४२।१७१ ॥  
  
विधाननवकं दद्यात् ताम्रं वा शैलजं समम्  ।  
सुवृत्तं चतुरश्रं वा सुधनं द्वादशाङ्गुलम्  ॥ पौस्_४२।१७२ ॥  
  
चतुश्शक्तिनिरुद्धं च तत्र मध्यगते धटे  ।  
शक्तिर्वा या परा देवी विश्वसन्धारणक्षमा  ॥ पौस्_४२।१७३ ॥  
  
प्रभासा वैश्वरी दिक्षु ज्ञानशक्त्यामृता च सा  ।  
विदिग्घटसमूहे तु स्मरेद् आनन्दलक्षणा  ॥ पौस्_४२।१७४ ॥  
  
क्रियाख्या याच्युती शक्तिः शुद्धा शक्तस्य जन्मदा  ।  
न्यस्त्वैवम् अर्चनं कुर्यात् श्रियादीनां स्वसञ्ज्ञया  ॥ पौस्_४२।१७५ ॥  
  
निधीनां निधिनाथानां मन्त्रं साङ्गं यजेत् ततः  ।  
मुद्रां प्रदर्शयेत् मान्त्रीं सर्वसामर्थ्यलक्षणाम्  ॥ पौस्_४२।१७६ ॥  
  
द्वादशाक्षरमन्त्रेण जप्तव्यं च समाचरेत्  ।  
सन्निरोधं द्विषट्कार्णे ॥॥॥।न सन्निधिम्  ॥ पौस्_४२।१७७ ॥  
  
यजुर्ज्ञं त्वथ सञ्चोद्य युज्यतेति च यद्यजुः  ।  
ऋचं च पौरुषं सूक्तं सामज्ञो विष्णुसंहिताम्  ॥ पौस्_४२।१७८ ॥  
  
अथर्वायेति षट्पाद्य द्विजम् एकायनं ततः  ।  
आत्मव्यूहादिकं कुर्यात् सञ्ज्ञामन्त्रचतुष्टयम्  ॥ पौस्_४२।१७९ ॥  
  
नमस्कारसमोपेतं ततः साम रथन्तरम्  ।  
आहुत्वा (हा) हर्षपूर्वं वै ऋन्वेदं समुदीरयेत्  ॥ पौस्_४२।१८० ॥  
  
प्रतिष्ठासीति वै साम सामज्ञो ऽथ उदीरयेत्  ।  
अतो ऽन्तरं तु कुम्भानां॥॥॥॥॥॥॥॥॥॥  ॥ पौस्_४२।१८१ ॥  
  
आपाद्यम् अथ सर्वेषां सुधालेपेन चैव हि  ।  
दिगष्टकं मुद्रणीयं क्षेत्रं शक्त्यष्टकेन तु  ॥ पौस्_४२।१८२ ॥  
  
शिलान्तः सन्निरोधेन शिलानामसमास्तु वा  ।  
कार्या ऊर्ध्वसमाः सर्वाः सर्वतोभद्रलक्षणाः  ॥ पौस्_४२।१८३ ॥  
  
स्नानाद्यैः संस्कृतं पूर्वं वासस्त्रग्वर्णभूषिता  ।  
रत्नाष्टकासनस्था च अष्टानां च सुविन्यसेत्  ॥ पौस्_४२।१८४ ॥  
  
मन्त्रम् अक्षरभेदेन प्रणवाद्यन्तणं तु वै  ।  
प्रागादावीशदिङ्निष्ठम् अष्टकं व्यक्तिगं न्यसेत्  ॥ पौस्_४२।१८५ ॥  
  
प्रणवेन स्वनाम्ना च नमो ऽन्तेन महामते  ।  
बलवीर्यवती नित्या अनन्ताख्या स्थिरा ध्रुवा  ॥ पौस्_४२।१८६ ॥  
  
सन्ध्याख्या धृतिसञ्ज्ञा च स्थितिर्नाम्ना द्विजाष्टमी  ।  
वेदाद्यन्तं समुद्धोष्य यजुर्वेदव्रतैः सह  ॥ पौस्_४२।१८७ ॥  
  
हये च विद्या ऋक्सूक्ता ब्रूयाद् एकायनं ततः  ।  
यदिवायो सवेत्यादिव हुत्वैवं कमलोद्भव  ॥ पौस्_४२।१८८ ॥  
  
दत्त्वा पूर्णाहुतिं ब्रूयात् मन्त्रम् आश्राविकं हि यत्  ।  
कर्ता च देशिकेन्द्रो ऽथ संस्मरन् मन्त्रसंहिताम्  ॥ पौस्_४२।१८९ ॥  
  
न्यस्तश्रियादिकैर् नाममन्त्रैः सर्वैः समन्वितम्  ।  
एषां बुद्धिः सप्तधेति मन्त्रम् एकायनं पठन्  ॥ पौस्_४२।१९० ॥  
  
दद्याद् आहुतिकं सर्वं कर्मणां पूरणाय च  ।  
एतावद् उक्तम् अब्जाक्ष मुख्यकल्पं मया च ते  ॥ पौस्_४२।१९१ ॥  
  
अनुकल्पमतो वक्ष्ये सर्वेषां च हितावहम्  ।  
एतस्मिन् कलशे सर्वम् अन्यक्षेत्रगणार्चितम्  ॥ पौस्_४२।१९२ ॥  
  
मन्त्रव्यूहं यथोक्तं च स्थलगोपलगं न्यसेत्  ।  
सर्वशक्तिमयीम् एकां शक्तिं वै पारमेश्वरीम्  ॥ पौस्_४२।१९३ ॥  
  
निवेश्य मध्यतस्तस्मिन् दद्यात् कोशं सुधादिकम्  ।  
वर्णकैः कुङ्कुमाद्यैस्तु तत्रोर्ध्वे ऽब्जं लिखेत् ततः  ॥ पौस्_४२।१९४ ॥  
  
भूभागं खातशेषं यत् समन्तात् समतां नयेत्  ।  
प्राग्वदाकोट्टनाद्येन सर्वाङ्गैरिपुभिस्ततः  ॥ पौस्_४२।१९५ ॥  
  
पञ्चरङ्गेण सूत्रेण शङ्कुभिर् याज्ञिकैर् दृढैः  ।  
अस्त्रमन्त्रेण मन्त्रज्ञो जीमूतम् अथ सम्पठेत्  ॥ पौस्_४२।१९६ ॥  
  
चतुः स्त्रक्चन्दनोपेतां बलिं वै साच्च कामिकीम्  ।  
दद्यात् पूर्वोदितां दिक्षु समाचम्य प्रणम्य च  ॥ पौस्_४२।१९७ ॥  
  
द्वादशाक्षरमन्त्रेण त्रिस्थानस्थं च मन्त्रराट्  ।  
क्षान्त्वा तदोपसंहृत्य प्राग्वदर्चनपूर्वकम्  ॥ पौस्_४२।१९८ ॥  
  
सांसारीनां बहिर्यावद् आचरेत् स्थपतिं पुनः  ।  
विश्वकर्मा पुरस्कृत्य अन्येषां पिशिताशिनाम्  ॥ पौस्_४२।१९९ ॥  
  
दद्याद् द्विजेन्द्रपूर्वाणाम् अशनं दक्षिणादिकम्  ।  
अन्येषाम् अर्थिनाम् अन्नं धनदानं स्वशक्तितः  ॥ पौस्_४२।२०० ॥  
  
नानादेशवशाच्चैव कुर्याद् एवं गृहासनम्  ।  
विभागेन समायुक्तम् आलयं विविधं तथा  ॥ पौस्_४२।२०१ ॥  
ध्वजासनावसानं च विभज्य स्वधिया ततः  ।  
  
इति श्रीपाञ्चरात्रे महोपनिषदि पौष्करसंहितायां प्रासादस्य पादप्रतिष्ठा नाम द्विचत्वारिंशो ऽध्यायः ॥  
  
(समुदित श्लोकसङ्ख्या २०१)  
  
  
____________________________________________________________________________________________  
  
  
  
अथ त्रिचत्वारिंशो ऽध्यायः  
  
  
श्रीभगवानुवाच ---  
  
प्रासादावासतः कोणे समारभ्य यथारुचि  ।  
प्राङ्कणं सर्वदिक्कृत्वा प्राकारं परिकल्पयेत्  ॥ पौस्_४३।१ ॥  
  
ग्रहिकासप्रतोलीकं केवलं वामरान्वितम्  ।  
प्रासादे तु चतुद्वारे चतुर्मूर्तिर् अलङ्कृते  ॥ पौस्_४३।२ ॥  
  
द्विद्विकं तु प्रतोलीनां दिक्षु प्राकारगं हितम्  ।  
चतुष्कं ? प्राष्टकं कुर्यात् प्रासादानां महामते  ॥ पौस्_४३।३ ॥  
  
एकरूपं हि वा नानालक्षणं भगवद्वशात्  ।  
यथाभिमतमानं च प्रासादाभासमात्रकम्  ॥ पौस्_४३।४ ॥  
  
पक्वेष्ठकाश्मदारुत्थं तत्र कोणचतुष्टये  ।  
चतुष्कं विहितं विप्र अष्टकं कल्पयेद् यदि  ॥ पौस्_४३।५ ॥  
  
परस्परमुखं कुर्याद् द्वारोद्देशद्वये ततः  ।  
सान्तरं दिक्त्रये कुर्यात् प्रासादानां द्विकं द्विकम्  ॥ पौस्_४३।६ ॥  
  
सपीठाद् देवमानाच्च द्वारोच्छ्रायम् उदाहृतम्  ।  
प्रमाणेनोन्नतानां च देवानां च महामते  ॥ पौस्_४३।७ ॥  
  
नानाहृस्वप्रमाणानां पीठेनोन्नतिमानयेत्  ।  
वैतत्येनोन्नतत्त्वेन लक्षणानियमोज्झितम्  ॥ पौस्_४३।८ ॥  
  
द्वारं सुखप्रवेशं च सङ्कटानां गुणावहम्  ।  
कृतायां शुद्धविहितं ऋक्षेणानुगतं तु वै  ॥ पौस्_४३।९ ॥  
  
विस्तारायामयोश्चैव आदायाङ्गुलसन्ततिम्  ।  
शुभाय ऋक्षलाभार्थं गुणयेच्च परस्परम्  ॥ पौस्_४३।१० ॥  
  
शोधयेद् वाथ लाभार्थं मुष्टिभिश्चाङ्गुलिस्थितिः  ।  
एकत्रिपञ्च वै सप्त शेषाः सर्वे शुभाः स्मृताः  ॥ पौस्_४३।११ ॥  
  
ध्वजशार्दूलवृषभगजेन्द्राः क्रमशो हि ते  ।  
एवं नक्षत्रलाभार्थं शोभयेत् तां स्थितिं पुनः  ॥ पौस्_४३।१२ ॥  
  
आदेकात् सप्तविंशान्तं शेषान्तं हृष्टम् आचरेत्  ।  
वरयेद् अङ्गुलं चैकं पादयोर्वा प्रयत्नतः  ॥ पौस्_४३।१३ ॥  
  
नूनम् अङ्गुलराशैर् वै शुभऋक्षाय सिद्धये  ।  
विचार्यैवं पुरा सम्यक् कुर्याद् भूमिसुरालयम्  ॥ पौस्_४३।१४ ॥  
  
शयनासन आसीनः सुपर्णस्थस्य वा विभोः  ।  
दिक्त्रये ऽभिमते चैव एवं वा दिक्त्रये त्रयः  ॥ पौस्_४३।१५ ॥  
  
उपविष्टं तु याम्यायां पश्चिमे या दिगुत्थितम्  ।  
उदग्दिग्दक्षिणद्वारे प्रासादे गरुडासनम्  ॥ पौस्_४३।१६ ॥  
  
चतुष्टयं चतुर्णां तु कोणानां यत् प्रकीर्तितम्  ।  
तत्रानले दिग्न्यस्थम् उदग्द्वारे तु प्राक्चरम्  ॥ पौस्_४३।१७ ॥  
  
स्वबोधपरिमाणेन सत्त्वेनाभिमतेन च  ।  
कलासक्ता इयत्ताख्याः परिच्छेदवशात् स्मृतम्  ॥ पौस्_४३।१८ ॥  
  
तम् आस्थापनसञ्ज्ञं च विशेषं कमलोद्भव  ।  
सम्पन्ने ब्रह्मपाषाणसंस्कारे पैठिके ऽपि च  ॥ पौस्_४३।१९ ॥  
  
उद्वर्तनाभ्यञ्जनेन मृद्भूतिगोमयादिना  ।  
शिल्पिदोषोपशमने स्नानमात्रे कृते सति  ॥ पौस्_४३।२० ॥  
  
निष्पन्ने नेत्रदाने तु स्नाने सम्पादिते परे  ।  
उत्थाप्य मूर्तिपालैस्तु गुर्वादीन् बहुभिर्बलात्  ॥ पौस्_४३।२१ ॥  
  
निवेशनेन मन्त्रं यद् विविधं साम्प्रतं कृतम्  ।  
त्रितये चैकतां प्राप्ते वज्रलेपेन पौष्कर  ॥ पौस्_४३।२२ ॥  
  
प्रोक्ते लग्नोदये मन्त्रन्यासम् आचरणात् तु वै  ।  
यच्छक्तेर् अनुसन्धानात् तत् स्थितिस्थापने तथा  ॥ पौस्_४३।२३ ॥  
  
प्रासादान्तरभित्तीनां लिखितं वाम्बरादिके  ।  
सिध्यर्थं साधकेन्द्रैस्तु सिद्धिकालावधिं तु वै  ॥ पौस्_४३।२४ ॥  
  
चलबिम्बस्य यन्मन्त्रं न्यासं वै सासनस्य च  ।  
नित्यम् आराधनार्थं तु कर्मार्चायाम् अपि द्विज  ॥ पौस्_४३।२५ ॥  
  
तं विप्र चलनाख्यं तु स्थितिस्थापनम् एव च  ।  
क्ष्माभङ्गैर् जलपूर्वैस्तु दोषैर्या चातिदूषिता  ॥ पौस्_४३।२६ ॥  
  
उद्धृत्य योजनान्यत्र स्थाने तु शुभलक्षणे  ।  
सम्यक् संस्थापनाद् भूयः संस्थापनम् उदाहृतम्  ॥ पौस्_४३।२७ ॥  
  
विद्युत्प्रपातपूर्वैस्तु दोषैर्या चाभिदूषिता  ।  
तदुत्थानकृते शश्वन्निर्देषे चासने स्थितिम्  ॥ पौस्_४३।२८ ॥  
  
तत्समा लक्षणाढ्या च प्रतिमान्या महामते (हे)  ।  
अन्यस्मिन् वा नेव पीठे बिम्ब (व?) त्परियोजिता  ॥ पौस्_४३।२९ ॥  
  
बोद्धव्यं तद् विशेषं च स्थापनोत्थापनं तु वै  ।  
ज्ञानसङ्घोज्झितत्वाच्च एकदिक्सममीक्षणात्  ॥ पौस्_४३।३० ॥  
  
प्राधान्येनाथ दिक्चक्रं स्वगात्रैर् इह वासनात्  ।  
शयनासनसंस्थानचलाचलवशाद् अपि  ॥ पौस्_४३।३१ ॥  
  
प्रतिष्ठाख्यविशेषाश्च बहवः सर्वसिद्धिदाः  ।  
सामान्यसन्निवेशाच्च तद् विशेषगुणात् तु वै  ॥ पौस्_४३।३२ ॥  
  
स्थितं चाक्षरया शुद्ध्या सामान्यार्च्चा फलार्थिनाम्  ।  
फलसाम्यं परिज्ञेयं किं त्वन्यस्मिन् हि जन्मनि  ॥ पौस्_४३।३३ ॥  
  
चातुरात्म्यप्रतिष्ठा च ज्ञानं यच्छति शाश्वतम्  ।  
यत्प्राप्य न पुनर्जन्म पुनरेवाप्नुयान्नरः  ॥ पौस्_४३।३४ ॥  
  
फलकामस्तु यः कुर्याच्चतुर्मूर्तिनिवेशनम्  ।  
श्रद्धया परया भक्त्या सङ्कल्पाद् एव पद्मज  ॥ पौस्_४३।३५ ॥  
  
पैतृकं मातृकं चैव जायाख्यं सप्तसङ्ख्यकम्  ।  
कुलम् उद्धरते तस्मिन् जन्मप्राप्तौ क्षितौ पुनः  ॥ पौस्_४३।३६ ॥  
  
धर्मोपेतां हरेर् भक्तिम् आश्रय (त्य?) न्त्यब्जसम्भव  ।  
जातजन्मा तृतीया तु ? प्राप्नुयात् सद्विवेकवत्  ॥ पौस्_४३।३७ ॥  
  
समुत्तरति वै येन घोरात् संसारसङ्कटात्  ।  
रूपम् आद्यप्रतिष्ठाया इत्युक्तं द्विजसत्तम  ॥ पौस्_४३।३८ ॥  
  
विशेषसन्निवेशेभ्यस्त्विदानीम् अवधारय  ।  
मनीषितं फलं भुक्त्वा दिव्येषु भुवनेषु च  ॥ पौस्_४३।३९ ॥  
  
जन्मासाद्य समुत्कृष्टम् आचरेत् पुनरेव हि  ।  
दैवी ब्रह्मप्रतिष्ठाद्या या परस्मिन् हि जन्मनि  ॥ पौस्_४३।४० ॥  
  
प्राग्वद् यच्छति विज्ञानं परमेशपदाप्तिगम्  ।  
एतावद् उक्तं वैषम्यं सति साम्यं महामते  ॥ पौस्_४३।४१ ॥  
  
यज्ञोत्तमस्य दिव्यस्य सफलस्याब्जसम्भव  ।  
अच्युतस्याविनाशस्य भवक्षयकरस्य च  ॥ पौस्_४३।४२ ॥  
  
भेदं यद् वस्तुमात्रेण स्थितं तद् अवधारय  ।  
वर्णा नां ब्राह्मणादीनां गृहाश्रमरतात्मनाम्  ॥ पौस्_४३।४३ ॥  
  
आदीक्षितानां प्राग्विप्र भीतानां मरणादिके  ।  
व्यवहारस्थितानां च प्रतिष्ठाद्या महामते  ॥ पौस्_४३।४४ ॥  
  
निर्वर्जिताः प्रयच्छन्ति फलमुक्तं हि यन्मया  ।  
निर्वाणदीक्षितानां च गुरुणाच्युतवेदिनाम्  ॥ पौस्_४३।४५ ॥  
  
भक्त्या प्राप्ताधिकाराणां नित्यं आराधनं प्रति  ।  
सम्यक्समाधिनिष्ठानाम् इह जन्मैकशेषिणाम्  ॥ पौस्_४३।४६ ॥  
  
विकल्पक्षीणचित्तानां प्रतिष्ठा विहिताब्जज  ।  
त्राणार्थं स्वकुलादीनाम् अनन्तानां च सम्भवात्  ॥ पौस्_४३।४७ ॥  
  
यावज्जीवावधिं कालं तेषाम् आस्थापनं तु वै  ।  
विहितं परितोषार्थं बुद्धेर् बुद्धिमतां वर  ॥ पौस्_४३।४८ ॥  
  
ज्ञात्वैवं धर्मलब्धेन धनेन च बलेन च  ।  
आक्षिपन् ग्रहणात् सर्वं ध्वजान्तं वै समाप्यय च  ॥ पौस्_४३।४९ ॥  
  
विश्वावासपदावासं दक्षिणाननम् आस्थितम्  ।  
पीठस्थम् उपविष्टं च प्राग्द्वारे निरृते गृहे  ॥ पौस्_४३।५० ॥  
  
एवं खगेशपृष्ठस्थं वायुदिङ्मन्दिरे हितम्  ।  
दिव्यभोगफलावाप्तिं सह दिक्तल्पगात् तु वै  ॥ पौस्_४३।५१ ॥  
  
प्रजापतित्वम् आपन्ना उक्तदिग्विनिवेशनात्  ।  
स्थितिं त्रिविष्टपादीनाम् उपरिष्टात् तु शाश्वतीम्  ॥ पौस्_४३।५२ ॥  
  
विहायसगतिं दिव्यां यानगात् प्राप्यते पुमान्  ।  
भक्तानां फललिप्सूनां स्थानस्थलफलादिकम्  ॥ पौस्_४३।५३ ॥  
  
फलदिक्संस्थिताः सर्वे नगराणां फलार्थिनाम्  ।  
उत्कृष्टजन्मूपर्वं तु जन्म चात्मप्रकाशकम्  ॥ पौस्_४३।५४ ॥  
  
तद् विद्धि भवशान्त्यर्थम् अचिराद् एव पद्मज  ।  
यथोद्दिष्टक्रमेणैव दिक्त्रये विनिवेश्य च  ॥ पौस्_४३।५५ ॥  
  
नृसिंहकपिलक्रोडमूर्तयो वा महामते  ।  
प्राग्वद्विदिक्चतुष्केषु चतुर्णां विहितं क्रमात्  ॥ पौस्_४३।५६ ॥  
  
वाजिवक्त्रं तु मुक्तानां सिंहादीनां निवेशनम्  ।  
दिक्त्रये कच्छपादीनां कुर्यात् संस्थापनं तु वा  ॥ पौस्_४३।५७ ॥  
  
मीनवामननाथानां देवानां प्राक्फलाप्तये  ।  
विदिक्षु विनियोक्तव्यं यथोद्दिष्टक्रमेण तु  ॥ पौस्_४३।५८ ॥  
  
त्रिवित्रमकुठारास्त्रकरं कान्तावपुर्धरम्  ।  
सर्वदेवमयं विश्वरूपं तु परमेश्वरम्  ॥ पौस्_४३।५९ ॥  
  
एतावद् उक्तनियमम् अतो ऽन्ये ये ऽखिलास्तु वै  ।  
प्रादुर्भावान्तराश्चैव प्रादुर्भावाब्जसम्भव  ॥ पौस्_४३।६० ॥  
  
गुरूणां सम्मतेनैष योक्तव्यं नान्ययाजकैः  ।  
सदेवां हि कुटीं रम्याम् आपाद्याभिमतां ततः  ॥ पौस्_४३।६१ ॥  
  
द्वाराग्रे मण्डपाभासं सोपानपदवीयुतम्  ।  
वेदीविभूषितं कुर्यात् स्थितम् आराधनाश्रयम्  ॥ पौस्_४३।६२ ॥  
  
भोगानां स्थितये ऽन्येषां वातवृष्टिक्षमं शुभम्  ।  
प्रासादाङ्घ्रिप्रतिष्ठार्थम् आपाद्याब्जज वै ततः  ॥ पौस्_४३।६३ ॥  
  
पञ्चानां वा नवानां च एकस्मिन् वा घटोदके  ।  
सर्वरत्नमयोपेते न्यस्तं यत्परमेश्वरम्  ॥ पौस्_४३।६४ ॥  
  
आङ्गं सलाञ्छनं मान्त्रं परिवारसमन्वितम्  ।  
स्वशक्तिखचितं चैव प्रत्यहं पूजयेच्च तम्  ॥ पौस्_४३।६५ ॥  
  
मन्त्रबिम्बप्रतिष्ठार्थं कालविघ्नोपशान्तये  ।  
अन्यथा जायते विघ्नम् अनिवार्यं महामते  ॥ पौस्_४३।६६ ॥  
  
गच्छन्ति सन्निधिं मन्त्रा नित्यं त्रैकाल्यम् अर्चनात्  ।  
यच्छन्त्यनर्चनाच्छोकं रोधितं यत्र यत्र च  ॥ पौस्_४३।६७ ॥  
  
पदानि प्राङ्कणे चैव देवानां विनिवेशने  ।  
उक्तानि पद्मसम्भूत इदानीम् अवधारय  ॥ पौस्_४३।६८ ॥  
  
मध्यदेशे तु तद्भूमेः प्रासादे ऽभिमते तते  ।  
सन्निवेशवशेनैव नानासञ्ज्ञावसंस्थितः  ॥ पौस्_४३।६९ ॥  
  
पीठब्रह्मवशास्थानस्त (म्भ) म्ब ? स्य ? चतुरात्मनः  ।  
चतुर्दिग्वीक्षमाणस्य यानुसन्धानलक्षणा  ॥ पौस्_४३।७० ॥  
  
बोद्धव्यं सा प्रतिष्ठा च दिग्व्यूहपरिपूरकी  ।  
धृतिशक्तिस्वरूपेण अमूर्तेनात्ययात्मना  ॥ पौस्_४३।७१ ॥  
  
स्थितये प्रक्रियार्थं च ब्रह्मपाषाणताम्रता  ।  
सर्वं ब्रह्मशिलानिष्ठम् आक्षितेः कमलोद्भव  ॥ पौस्_४३।७२ ॥  
  
व्याप्तमामूलतश्चैव तेनामूर्तेन वै पुनः  ।  
द्रव्यमूर्तिम् अमूर्तां च गृहीतस्तम्ब ? लक्षणम्  ॥ पौस्_४३।७३ ॥  
  
एकस्याच्युतबीजस्य भिन्नेषु प्रतिवस्तुषु  ।  
संस्थिता स्थितिर् अच्छिन्ना सा प्रतिष्ठित एव हि  ॥ पौस्_४३।७४ ॥  
  
भिन्नानां व्यूहमूर्तीनां केवला (द्य) खिलस्य च  ।  
प्रादुर्भावसमूहस्य व्द्यादिकस्य तु यद् द्विज  ॥ पौस्_४३।७५ ॥  
  
एकस्मिन् विश्वपीठे तु स्थितिरेकस्य चेच्छया  ।  
प्रतिष्ठाख्यं विशेषं तत् स्थापनं समुदाहृतम्  ॥ पौस्_४३।७६ ॥  
  
चिच्छक्तिम् अनुविद्धं च अव्यक्तं तत्त्वसङ्ग्रहम्  ।  
द्रव्यमूर्तौ चलाख्ये च नीतम् एकात्मना धिया  ॥ पौस्_४३।७७ ॥  
  
बिम्बसंस्कारकाले तु अधिवासाभिधे द्विज  ।  
अचलत्वेन सन्मन्त्रं चलभावनया पुनः  ॥ पौस्_४३।७८ ॥  
  
साङ्गं सलाञ्छनं चैव कृत्वा अभिमतं तु वै  ।  
आराधनार्थं हृदयन्यस्तं तद्धृदये पुनः  ॥ पौस्_४३।७९ ॥  
  
समाहरेत् कृतार्थत्वान्नित्यं कालान्तरेण वा  ।  
सदाख्यम् अपरं तत्त्व ॥॥॥॥॥॥॥॥॥॥  ॥ पौस्_४३।८० ॥  
  
नानासञ्ज्ञं तथा नानाप्रमाणं तद्वदेव हि  ।  
रचनाभिस्तथा नानाविविधाभिस्तु रञ्जितम्  ॥ पौस्_४३।८१ ॥  
  
बह्वीभिर्भूमिकाभिस्तु चित्रिताभिर् अलङ्कृतम्  ।  
आपादभूमेरण्डान्तम् अनुरूपं च यत्त्रयम्  ॥ पौस्_४३।८२ ॥  
  
उत्तरोत्तरतः कुर्याद् भूर्भुवस्वादिकोत्थितैः  ।  
स्थावरैर् जङ्गमैः सिद्धैर् विविधैर् मञ्जरीगणैः  ॥ पौस्_४३।८३ ॥  
  
नगैन्द्रैर् नागराजैस्तु सुशुभैर् नलिनीवनैः  ।  
मुरजशृङ्खलाबद्धैर् दिव्यैर् नानालतागृहैः  ॥ पौस्_४३।८४ ॥  
  
पुरुजाद्यैर् जलोद्भूतैः प्राणिजालैस्तथैव हि  ।  
वनजैर् नगजैश्चान्यैर् मृगराङ्गणपूर्वकैः  ॥ पौस्_४३।८५ ॥  
  
वारणाः शबराश्चैव हंसपद्मसमाश्रितैः  ।  
शङ्खस्वस्तिककह्लारपूर्वैर् अन्यैस्तु वारिजैः  ॥ पौस्_४३।८६ ॥  
  
नन्दिकैः केसरै रम्यैः शतपत्रवद् उत्थितैः  ।  
सकिङ्किणीकैश्चमरैरातपत्रैर् ध्वजादिकैः  ॥ पौस्_४३।८७ ॥  
  
भूमिगाभूमिगैः सर्वैः समुद्रैः सरितान्वितैः  ।  
नवोपकरणैर् देवैश्चन्द्रार्कज्वलनादिकैः  ॥ पौस्_४३।८८ ॥  
  
प्रादुर्भावान्तरैर् द्विव्यैः प्रादुर्भावसमन्वितैः  ।  
द्वीपैर् द्वीपान्तरोपेतैः पातालैस्तज्ज ? नान्वितैः  ॥ पौस्_४३।८९ ॥  
  
महर्जनस्तपःसत्यलोकनाथैर् महाप्रभैः  ।  
ध्यानमौनपरैर् ब्रह्मन् वह्निदेवयुतैर् द्विजैः  ॥ पौस्_४३।९० ॥  
  
इत्येवम् आदिकैश्चान्यैर् जङ्घास्तम्भवतीः शुभाः  ।  
भूषयेत् कमलोद्भूत सर्वदिङ्नासिकैः सह  ॥ पौस्_४३।९१ ॥  
  
गर्भगृहाम्बरमध्यात् कुर्याच्चक्राम्बुजाङ्कितम्  ।  
पितामहाद्यैर् विबुधैः सिद्धविद्याधरैः सह  ॥ पौस्_४३।९२ ॥  
  
पुष्पजपमालाधरैः प्रह्वैश्चामरैर् व्यजनोद्धतैः  ।  
वनमालागदाशङ्खचक्रपद्मश्रियादिकैः  ॥ पौस्_४३।९३ ॥  
  
खगेशवेदवेदाङ्गैर् अक्षसूत्रकराङ्कितैः  ।  
आवार्यावरकत्वेन चक्रपद्माद्बहिः स्थितैः  ॥ पौस्_४३।९४ ॥  
  
अन्तर्भित्तिगणं सर्वदेवदैत्यादिकैर्गणैः  ।  
नृत्तगी (त) परैश्चान्यैर् नारदाद्यैर्विभूषयेत्  ॥ पौस्_४३।९५ ॥  
  
प्रणवेन स्वनाम्ना च नतिनिष्ठेन तत्र वै  ।  
सन्निरोध्य च तन्मन्त्रं भूलोकं पादमाक्षिति  ॥ पौस्_४३।९६ ॥  
  
एवं प्रासादपीठे तु भुवर्लोकं यथास्थितम्  ।  
जङ्घायां स्वर्गलोकं च महच्छिखरभूमिगम्  ॥ पौस्_४३।९७ ॥  
  
स्तम्भं च तलपं चैव चरणं जङ्घमेव च  ।  
स्थानं स्थूणं च पादं च पर्यायवचनास्त्विमे  ॥ पौस्_४३।९८ ॥  
  
जनर्लोकं च तद् वेद्यान्तस्तपःसञ्ज्ञं ? च दण्डकम्  ।  
सत्यसञ्ज्ञश्च तल्लोकं तच्छिखायां सुरालये  ॥ पौस्_४३।९९ ॥  
  
भावयेच्च परां व्याप्तिमेव वै साप्तलौकिकीम्  ।  
भुवनोर्ध्वमयीं विप्र प्रासादे ऽभिमते तु वै  ॥ पौस्_४३।१०० ॥  
  
अनुविद्धं पादपाद्यैर् अन्यैस्वत्तास्वरूपकैः  ।  
परस्परं हि सर्वत्र व्यापकैः परलक्षणैः  ॥ पौस्_४३।१०१ ॥  
  
भूर्लोकांशं विना ब्रह्मंस्तथान्यैर् उज्झितं हि तत्  ।  
रजस्तमोमहत्त्वाच्च ईषत् सत्त्वगुणात् तु वै  ॥ पौस्_४३।१०२ ॥  
  
सत्त्वैकगुणरूपाणाम् अन्येषाम् अत एव हि  ।  
भूर्लोकं च पृथक्संस्थं पदाद्यध्वगणस्य च  ॥ पौस्_४३।१०३ ॥  
  
कूर्मब्रह्मात्मसञ्ज्ञायां शिखायां च पदत्रयम्  ।  
न्यस्तव्यं जाग्रदाद्यं यद् रत्नन्यासे कृते सति  ॥ पौस्_४३।१०४ ॥  
  
तुर्यब्रह्मपदोपेतं मन्त्राध्वप्रतिमासने  ।  
ताभ्यां तं पादतो ऽन्यस्य तत्त्वेयं कमलोद्भव  ॥ पौस्_४३।१०५ ॥  
  
आनाभेमूर्धपर्यन्तं कलाध्वं भावयेत् ततः  ।  
तद् ब्रह्मरन्ध्रकमले मन्त्रब्रह्मतलक्षितौ  ॥ पौस्_४३।१०६ ॥  
  
कर्णिकायां परं ब्रह्म सामान्यं शाश्वतं विभुम्  ।  
दीक्षाकाले यथोद्दिष्टा मया ते ऽध्वमयी स्थितिः  ॥ पौस्_४३।१०७ ॥  
  
प्रासादानां तु सा सिद्धिः शिखान्तानां महामते  ।  
प्रतिमानां सपीठानां साधिभूतादिलक्षणम्  ॥ पौस्_४३।१०८ ॥  
  
तत्राध्यात्मं हि भगवान् मूर्तं शान्तं मम आच्युतम्  ।  
स एव हि विराडात्मा ह्यधिदैवतमव्ययम्  ॥ पौस्_४३।१०९ ॥  
  
अधिभूतं द्विजाव्यक्तं सर्वतत्त्वमयं हि तत्  ।  
विद्याकलादिकैश्चान्यैः परार्थैर (खि) लैः सह  ॥ पौस्_४३।११० ॥  
  
सबीजे विलये यद्वत् सुसूक्ष्माद्यैर् व्यवस्थितः  ।  
तत्त्वाः शब्दादयश्चैव बुद्धिनिष्ठा महामते  ॥ पौस्_४३।१११ ॥  
  
तद्वत्प्रासाददेहे तु ते देवाधिष्ठिते स्मृताः  ।  
सर्वशक्तिमये विप्र शुद्धं सत्सत्त्वलक्षणैः  ॥ पौस्_४३।११२ ॥  
  
यथोपचाद् विहितं मन्त्रं सर्वेश्वराद् विभोः  ।  
सर्वज्ञं सर्वगं चैव सर्वकर्तारम् ईश्वरम्  ॥ पौस्_४३।११३ ॥  
  
मन्त्रमूर्तेस्तथा विद्धि उपचारात् तु तद्गृहम्  ।  
संस्कृतस्य त्वतो यत्नात् सपीठस्य यथाविधि  ॥ पौस्_४३।११४ ॥  
  
देववत् स्थापनं तस्य विहितं सत्त्वजस्य च  ।  
सोपानपदवी युक्ता जगती या सुलक्षणा  ॥ पौस्_४३।११५ ॥  
  
प्रासादस्य च पीठं तत् परिज्ञेयं यदात्मकम्  ।  
एकीभूतत्वम् आपन्नं सुधालेपैस्तु सायसैः  ॥ पौस्_४३।११६ ॥  
  
पक्वेष्टकासमेतैश्च स्थिरमृच्चोपलैस्तथा  ।  
प्रमाणलक्षणोपेतं विश्वविद् रचनान्वितम्  ॥ पौस्_४३।११७ ॥  
  
रञ्जितं रागजालेन फलं यच्छति शाश्वतम्  ।  
जीर्णत्वाच्च कृतं भूयः स्वयंव्यक्तादिभिर्द्विज  ॥ पौस्_४३।११८ ॥  
  
आकारेष्वाच्युतीयेषु विविधेष्वर्चितेषु च  ।  
फलं सहस्त्रगुणितं कर्ताप्नोति महामते  ॥ पौस्_४३।११९ ॥  
  
तोयाशयेशया वृक्षा क्षेत्रं पुष्करमादियत्  ।  
पौनःपुन्येन सद्भक्तैः कृतदुष्कृतशान्तये  ॥ पौस्_४३।१२० ॥  
  
अनाद्यज्ञानसंसर्गात् कालह्रासवशाद् अपि  ।  
नष्टं नरेन्द्रनाथा ये पालयन्त्यर्चनादिकैः  ॥ पौस्_४३।१२१ ॥  
  
देहान्ते यान्ति ते स्वर्गं राज्यदोषैर् अनावृताः  ।  
कालेनेत्य पुनः स्वर्गात् ज्ञानम् आसाद्य निर्मलम्  ॥ पौस्_४३।१२२ ॥  
  
येन सांसारिकं दुःखं दुःसहं नाशमेति च  ।  
फलम् एतावद् उक्तं हि देवालयसमापनात्  ॥ पौस्_४३।१२३ ॥  
  
सवित्तानां च भक्तानां नृपाणाम् अपि पद्मज  ।  
सर्वाध्वभावनोपेतम् आस्तां तावत् सुरालयम्  ॥ पौस्_४३।१२४ ॥  
  
भुवनाध्वमयीं व्याप्तिम् आपादयति केवलात्  ।  
अनुग्रहेच्छयाचार्यो भक्तानां सम्प्रदर्शयेत्  ॥ पौस्_४३।१२५ ॥  
  
लक्ष्म्या लक्षणयुक्तस्य स्थपतेरशठस्य च  ।  
प्रागुक्तं लभते कर्ता सुसम्पूर्णफलं द्विज  ॥ पौस्_४३।१२६ ॥  
  
प्रासादानाममन्त्रं तु स्वयं शिल्पिकरात् तु वै  ।  
यत्फलं लभते कर्ता हेमक्ष्मान्नादिकं हि तत्  ॥ पौस्_४३।१२७ ॥  
  
फलं सर्वस्वदानाद् वा लभते विधिपूर्वकात्  ।  
मृदा दार्विष्टकाद्यैस्तु स्वल्पं वा मध्यमं महत्  ॥ पौस्_४३।१२८ ॥  
  
प्रमाणलक्षणोपेतं सुराकीर्णं सुरालयम्  ।  
यथोदितैर् गुणैर् युक्तं ग्राम्यं वा कुटिसञ्ज्ञितम्  ॥ पौस्_४३।१२९ ॥  
  
दिग्विदिक्सान्तराद् बाह्याद् युक्तं प्रस्थापितैः परैः  ।  
विभवव्यूहसञ्ज्ञैस्तु प्रादुर्भावान्तरास्तु वा  ॥ पौस्_४३।१३० ॥  
  
अवनीचलनाद्यैस्तु दोषैः सञ्चालितं यदि  ।  
दीर्घकालवशेनापि स्नातानां धनकर्मणाम्  ॥ पौस्_४३।१३१ ॥  
  
कुर्याद् यथावद् उद्धारं गुरूणां सम्मतेन तु  ।  
राजा वा तद् अमात्यो ऽन्यः सद्भक्तश्च नृपाज्ञनया  ॥ पौस्_४३।१३२ ॥  
  
व्रतार्चनादिकार्याणां लब्ध्वानुज्ञां परां विभोः  ।  
अनन्तशयने दार्भे उत्तानस्थं स्मरेद् विभुम्  ॥ पौस्_४३।१३३ ॥  
  
द्वादशाक्षरमन्त्रेण स्वर्गेशं भगवान् हरिः  ।  
अयुतं त्वयुतार्धं च शतम् अर्धाधिकं तु वा  ॥ पौस्_४३।१३४ ॥  
  
अथानुकूले नक्षत्रे नृपस्य नगरस्य च  ।  
शान्त्यर्थं जीवभूतं यन्मन्त्रेशगुणमूर्तिभृत्  ॥ पौस्_४३।१३५ ॥  
  
त्रैगुण्यं यच्छते हस्तम् अर्चयित्वा यथाविधि  ।  
तर्पयित्वा च देहान्ते समिद्भिर्बहुभिः क्रमात्  ॥ पौस्_४३।१३६ ॥  
  
भुवनाध्वमयं शक्तिर्व्यक्तिसङ्घं यथोदितम्  ।  
तथा वर्णाध्वपदसङ्घं सत्ताभूतं हि पञ्चकम्  ॥ पौस्_४३।१३७ ॥  
  
तर्पयित्वार्चयित्वा च साधिभूताधिकं तु वै  ।  
भूतशक्तिगणं तद्वत् सुसूक्ष्मम् अपरं हि यत्  ॥ पौस्_४३।१३८ ॥  
  
देवपीठालयं विप्र रुद्धं कुर्याद् यथाक्रमम्  ।  
उदयार्कसमं ज्ञात्वा सञ्ज्ञामन्त्रपदैः स्वकैः  ॥ पौस्_४३।१३९ ॥  
  
प्रणवाद्यैर् नमो ऽन्तैश्च व्यक्तिस्थं पुनरेव हि  ।  
प्रातिमं रक्ष भगवन् मन्त्रवृन्दं हि चाध्वजम्  ॥ पौस्_४३।१४० ॥  
  
उदुम्बरार्धमानस्थं दिग्विदिग्भूमिकं हि यत्  ।  
बुद्धिधर्मस्थितैर् दर्भैर् व्याप्तामा बैम्बलक्षणे  ॥ पौस्_४३।१४१ ॥  
  
सम्यक् तदपरिज्ञानाद् अनुसन्धानम् आचरेत्  ।  
तद् उत्थापनकाले तु कृतन्यासस्तु साम्प्रतम्  ॥ पौस्_४३।१४२ ॥  
  
उपोद्धरणलिङ्गैश्च साष्टाङ्गैर् वेदिकैस्तथा  ।  
एकैकम् आत्मसाकृत्वा पूरकेणार्कबिम्बवत्  ॥ पौस्_४३।१४३ ॥  
  
सुसम्मते ऽर्चिते कुम्भे हेमाद्यैर् मूर्तिके तु वा  ।  
निरोध्योदकसम्पूर्णे पूजयेत् प्रत्यहं ततः  ॥ पौस्_४३।१४४ ॥  
  
सम्पन्नोत्पत्तये सम्यगवतार्य यथोद्धृतात्  ।  
संस्कृतस्य प्रतिष्ठानम् आचर्तव्यं हि वै पुनः  ॥ पौस्_४३।१४५ ॥  
  
नृपेन्द्रराष्ट्रस्थानानां गोद्विजानां च वृद्धये  ।  
यत्पदप्राप्तये शश्वत् सखिलस्याखिलस्य च  ॥ पौस्_४३।१४६ ॥  
  
प्रासादप्रतिमानां च एवम् उत्थापनं द्विज  ।  
गोभूहेमादिकानां च राष्ट्रस्य सनृपस्य च  ॥ पौस्_४३।१४७ ॥  
  
जायते शुभशान्त्यर्थम् इहलोके परत्र च  ।  
अतो ऽन्यथा महान् दोषो भवेद् वै पद्मसम्भव  ॥ पौस्_४३।१४८ ॥  
  
प्रासादग्राहिकानां च बहिश्चाभ्यन्तरे तु वा  ।  
बिम्बानां चाल्यमानानां मन्त्रैर् अष्टाक्षरादिकैः  ॥ पौस्_४३।१४९ ॥  
  
प्राग्वन्न्यस्तस्वमन्त्राणां समाहरणम् आचरेत्  ।  
मणिना सूर्यकान्तेन आदित्याद् अनलं यथा  ॥ पौस्_४३।१५० ॥  
  
समाहृतेषु मन्त्रेषु चाल्यमानेषु पौष्कर  ।  
भङ्गे कर्मवशाज्जाते प्रतिमासु प्रमादतः  ॥ पौस्_४३।१५१ ॥  
  
प्राक्तनेनैव पापेन प्रायश्चित्तं चरेत् तदा  ।  
चित्तप्रसादजनकं कीर्तिशर्मकरं तु वै  ॥ पौस्_४३।१५२ ॥  
  
तत्रैकरात्रपूर्वं तु त्रिरात्रं षडहन्तु वै  ।  
व्रतं द्वादशरात्रं च स्वशक्त्या तु समाचरेत्  ॥ पौस्_४३।१५३ ॥  
  
स्नानादिहवनान्तेन कर्मणावहितेन (तु) च  ।  
तिलानि सहिरण्यानि दानं सरजतानि च  ॥ पौस्_४३।१५४ ॥  
  
शान्तिपूर्वं द्विजेन्द्राणां साज्यक्षीरोदनादिकम्  ।  
भोजनं तु यथाशक्ति बहूनां वै महामते  ॥ पौस्_४३।१५५ ॥  
  
सदानमेवं निर्वर्त्य व्रतं वै देशिकादिजम्  ।  
वसेद् आश्रित्य वै क्षेत्रं प्रसिद्धं सिद्धसेवितम्  ॥ पौस्_४३।१५६ ॥  
  
सुप्रसिद्धं तु वा तीर्थम् एकाहं वा दिनत्रयम्  ।  
आवर्तयन् महामन्त्रमसकृद् द्वादशाक्षरम्  ॥ पौस्_४३।१५७ ॥  
  
कालं मुहूर्तसञ्ज्ञं यत् प्रतिसन्ध्यात्रयं तु वै  ।  
पूर्णम् आयतने कुर्याद् दिव्ये वा सिद्धसञ्ज्ञके  ॥ पौस्_४३।१५८ ॥  
  
सति वै भक्तिसाम्ये तु प्रायश्चित्तम् इदं स्मृतम्  ।  
सामान्यं सर्ववर्णानां मनसः प्रकटे तु वै  ॥ पौस्_४३।१५९ ॥  
  
उत्तरोत्तरम् आधिक्यं जपकर्मणि वै स्मृतम्  ।  
शूद्रविट्क्षत्रविप्राणां भक्तानां नान्ययाजिनाम्  ॥ पौस्_४३।१६० ॥  
  
उक्तं ह्येतत् प्रकाशे तु अथ यावत्प्रसन्नताम्  ।  
तावत्कालं जपेन्मन्त्रं भक्षयेत् पावनं मतम्  ॥ पौस्_४३।१६१ ॥  
  
यावत्प्रसादम् आयाति स्वबुद्धिर् मनसा सह  ।  
अप्रकाशे द्विषट्कार्णं मन्त्रम् अष्टाक्षरं हि यत्  ॥ पौस्_४३।१६२ ॥  
  
षडक्षरं द्विजश्रेष्ठ क्रमात् सन्ध्यात्रयं तु वै  ।  
स्नानं यथोदितं कुर्याज्जपेद् अन्तर्जले स्थितः  ॥ पौस्_४३।१६३ ॥  
  
त्रिमन्त्रसहितां शक्त्या स्नानकाले त्वनन्यधीः  ।  
अष्टार्णमुक्तसङ्ख्यं तु प्रातर्मध्ये दिनक्षये  ॥ पौस्_४३।१६४ ॥  
  
देशकालं तु वै कुर्यात् प्रतिस्नानं तु वै सकृत्  ।  
पञ्चाङ्गम् अभिषेकं च शेषं सन्ध्याद्वये हितम्  ॥ पौस्_४३।१६५ ॥  
  
जघनान्तमधःकायं सम्प्रक्षाल्यामृताम्भसा  ।  
अधोवासः परित्यज्य शुभम् आदाय चाम्बरम्  ॥ पौस्_४३।१६६ ॥  
  
दिनत्रयं च षडहमष्टाहो द्वादशाह्विकम्  ।  
शूद्रादीनां द्विजान्तानां हितं चोत्तरतोत्तरम्  ॥ पौस्_४३।१६७ ॥  
  
क्रमम् एतन्महाबुद्धे मनसः शुद्धिकारणम्  ।  
फलेनानुगतं भूयो विध्यन्तरम् अथोच्यते  ॥ पौस्_४३।१६८ ॥  
  
सङ्क्षिप्तं सर्वसामान्यं यथाभिमतभूमिकम्  ।  
चतुर्हस्तद्विषट्कान्तं क्षेत्रं क्षेत्र ॥॥॥।कम्  ॥ पौस्_४३।१६९ ॥  
  
उत्तरोत्तरपूर्वाभ्यां न्यूनं न्यूनतरावधि  ।  
भागैस्त्रिदशपर्यन्तैर् भक्तैः पञ्चशतादिकैः  ॥ पौस्_४३।१७० ॥  
  
भित्तय्ॐऽशद्वयेनैव पञ्चाङ्गाद् अन्तरं तु हि  ।  
गर्भं सार्धत्रयेनातो भित्तयोर्ऽधद्वयेन च  ॥ पौस्_४३।१७१ ॥  
  
विद्धि षट्करमानस्य भूभागस्य च कल्पना  ।  
अष्टमांशोज्झितैर् भागैर् गर्भं सप्तपदं तु वै  ॥ पौस्_४३।१७२ ॥  
  
परिज्ञेयं चतुर्भिर्वै तच्छिष्टैर् भित्तय्ॐऽशकैः  ।  
चतुर्भिर् अष्टभागैस्तु सार्धैर् अष्टकराग्रहम्  ॥ पौस्_४३।१७३ ॥  
  
भागत्रयेन सार्धेन भित्तिव्यूहं समापयेत्  ।  
साङ्गं पञ्चकरं गर्भक्षेत्रं नवपदात् तु वै  ॥ पौस्_४३।१७४ ॥  
  
शेषेण करसङ्घेन भित्तयः परिकीर्तिताः  ।  
षट्करं दशहस्तस्य गर्भक्षेत्रस्य विस्तृतम्  ॥ पौस्_४३।१७५ ॥  
  
करद्विद्वितयेनैव भित्तिसङ्घं विधीयते  ।  
एकादशकरक्षेत्रात् गर्भं सार्धं च षट्करम्  ॥ पौस्_४३।१७६ ॥  
  
सार्धं चतुःकरं चैव भित्तिमानम् उदाहृतम्  ।  
क्षेत्रद्वादशभागात् तु पादोनं समसप्तकम्  ॥ पौस्_४३।१७७ ॥  
  
देवालयं परिज्ञेयं पादोनैकं चतुष्करैः  ।  
विधेया भित्तयश्चैव विभज्यैवं तमेव हि  ॥ पौस्_४३।१७८ ॥  
  
कृत्वा त्रयोदशांशैस्तु फलदीभित्तय्ॐऽशकैः  ।  
नवांशे वभभिः पूर्णे विधेयं भगवद् गृहम्  ॥ पौस्_४३।१७९ ॥  
  
शुभापचय सिद्धिम् आपाद्य व्द्यङ्गुलेनाङ्गुलेन वा  ।  
एषां प्रसादगर्भांशभित्तिभ्यां पातयेन्मनः  ॥ पौस्_४३।१८० ॥  
  
मानाधिकं विनिक्षेप्य क्षेत्राणां च निपातयेत्  ।  
परमाणुसमं मानं किं पुनश्चाङ्गुलादिकम्  ॥ पौस्_४३।१८१ ॥  
  
मता वृद्धिकरी नॄणां वृद्धिपातम् अशोभनम्  ।  
समानीयं हि यत्नेन महता तच्च पौष्कर  ॥ पौस्_४३।१८२ ॥  
  
रचनाभिरूपेतं च विहितं च चतुर्मुखम्  ।  
चातुरात्म्यव्यपेक्षायामेकद्वार॥॥॥।था  ॥ पौस्_४३।१८३ ॥  
  
यथाभिमतदिग्वक्त्रं नानासिद्धिफलाप्तये  ।  
चिरायुषार्थी प्राग्वक्त्रं यशोर्ऽथी दक्षिणामुखम्  ॥ पौस्_४३।१८४ ॥  
  
कुर्यात् प्रत्यङ्मुखं चैव वृत्त्यर्थं च स्वतन्त्रके  ।  
उदङ्मुखं च प्रासादं धनधान्यं प्रयच्छति  ॥ पौस्_४३।१८५ ॥  
  
एतावत् उक्तं हि फलमैहलौकिकम् उत्तमम्  ।  
नानाभोगसमोपेतं सर्वासां विद्धि पौष्कर  ॥ पौस्_४३।१८६ ॥  
  
स्वक्षेत्रे वितते रम्ये स्वतन्त्रं स्वाङ्कनक्षितौ  ।  
सह पूर्वप्रतिष्ठायाम् अथवायतने हरेः  ॥ पौस्_४३।१८७ ॥  
  
स्वायम्भुवे वा सिद्धाख्ये मुख्यकल्पम् इदं स्मृतम्  ।  
अनुकल्पमतो ऽन्यत्र बोद्धव्यं विबुधाङ्कणे  ॥ पौस्_४३।१८८ ॥  
  
प्राक्प्रासादध्वजच्छायाविनियुक्ते तते पदे  ।  
इष्टकां च सुधाचूर्णं दोषैश्च परिशोधिते  ॥ पौस्_४३।१८९ ॥  
  
तदन्तरे प्रतिष्ठाप्य होमाद्युक्तं हि सोन्नतम्  ।  
प्रासादद्वारमानैस्तु सपीठं विश्वम् आच्युतम्  ॥ पौस्_४३।१९० ॥  
  
सम्पूर्णं लक्षणैः सर्वैरार्णवान्तरकीर्तये  ।  
ष्यातीतस्य वंशस्य स्वकस्योद्धरणाय च  ॥ पौस्_४३।१९१ ॥  
  
यदैवैतत्कृता बुद्धिः प्रतिष्ठां पादयाम्यहम्  ।  
तत्क्षणाद् एव तत्कीर्तिः प्रतिष्ठां लभते ऽच्युताम्  ॥ पौस्_४३।१९२ ॥  
  
भूलोकाद्यखिलानां च स्थानानाम् अपि किं पुनः  ।  
विभवेन जगद्योनेः प्रतिष्ठां यः समाचरेत्  ॥ पौस्_४३।१९३ ॥  
  
पित्रासू (दी?) नां गतासूनाम् अन्येषां वा करोति यः  ।  
वैष्णवं च प्रतिष्ठानं स्वशक्त्या विभवेन वा  ॥ पौस्_४३।१९४ ॥  
  
अचिरादेव ते यान्ति शश्वदेवान्तकास्पदम्  ।  
वैष्णवं च परं स्थानं ततः कालान्तरेण तु  ॥ पौस्_४३।१९५ ॥  
  
क्षित्यंशं शुभम् आसाद्य कुलशीलादिकैः सह  ।  
आचरन्ति शुभं येन प्राप्नुवन्ति पुनर्भवम्  ॥ पौस्_४३।१९६ ॥  
  
कृपया॥॥॥।नन्तु प्रतिष्ठां यः समाचरेत्  ।  
जातीनामथवान्येषां तदुत्थं च फलं॥॥॥।  ॥ पौस्_४३।१९७ ॥  
  
प्रविशन्ति च मन्त्रेशाः प्रणवध्वनिसाधिताः  ।  
कर्षयन्ति विभूतिं स्वां किञ्चित्कालान्तरेण तु  ॥ पौस्_४३।१९८ ॥  
  
कृता वै ध्वस्तदोषाश्च निर्विघ्नम् अमलां पुनः  ।  
निवेशिताः सुसिद्धाद्यैस्तीर्थैः क्षेत्रावनेषु च  ॥ पौस्_४३।१९९ ॥  
  
निवारयन्ति ये मोहाद् विभवव्यूहमूर्तिषु  ।  
संस्थानमानम् आकारं न दोषं कालान्तरोत्थितम्  ॥ पौस्_४३।२०० ॥  
  
स्मर्तव्या वासुदेवाद्या द्विभेदाः पारमेश्वराः  ।  
चत्वारश्चानिरुद्धान्ताश्चतुर्व्यूहव्यवस्थया  ॥ पौस्_४३।२०१ ॥  
  
एवमन्ये व राहाद्याश्चतुर्व्यूहेन वै सह  ।  
तथैव केशवाद्या ये अन्येनान्यतरेण वा  ॥ पौस्_४३।२०२ ॥  
  
मन्दमन्दतराद् भाववशाद् अमरपूजित  ।  
एवं यद् अधिकारेण कुर्याद् आराधनं हि यः  ॥ पौस्_४३।२०३ ॥  
  
भोगैर् यथोदितैः शुद्धैः क्रियाभिर्विविधैस्ततः  ।  
निष्पत्तौ तु क्रियाङ्गानां हृदास्त्रार्घ्यं समन्त्रराट्  ॥ पौस्_४३।२०४ ॥  
  
नानर्चितं विभोर्भोगं कल्पितं विनिवेद्य च  ।  
प्रणवाद्यन्तगेनैव ॥॥॥॥॥॥॥॥॥॥।  ॥ पौस्_४३।२०५ ॥  
  
  
____________________________________________________________________________________________  
  
  
  
  
  
  
